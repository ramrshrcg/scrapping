शीर्षक,विवरण
गिरीबन्धु बगानको ३४० बिघामाथि 'चलखेल,"उनले सामान्यतया संसद्ले बनाएको ऐन तलमाथि नहोला भन्दै संवैधानिक इजलासको अन्तिम निर्णय (असोज १७) का आधारमा गिरीबन्धुका अरू कामकारबाही अघि बढ्ने बताए । सर्वोच्चले सरकारको निर्णय आफूहरूको पक्षमा दिनेमा ढुक्क रहेको उप्रेतीले दाबी गरे ।तत्कालीन राजा महेन्द्रले भूमिसम्बन्धी ऐन २०२१ जारी गरेर भूमिसुधार लागू गरेका थिए । जसमा जग्गामा हदबन्दी कायम गर्दै तराईका जिल्लामा २८ बिघा जग्गा राख्न पाइने र त्यसभन्दा बढी जमिन भए राष्ट्रियकरण गर्ने प्रावधान राखिएको थियो । त्यही बेला कृषि उद्योगसँग सम्बन्धित जग्गामा भने हदबन्दी नलाग्ने सूचना पनि आएको थियो । भूमिसम्बन्धी ऐन २०२१ को दफा १२ मा उद्योग, कृषि उद्योग, सहकारी खेती गर्ने संस्था र शिक्षण वा स्वास्थ्य संस्थाको भोगचलनमा रहेको अवस्थामा भने यो हदबन्दीले नछुने व्यवस्था थियो । यही आधारमा गिरीबन्धु पनि छुटमा परेको थियो ।ऐनमा हदबन्दी छुट भएको जग्गा जुन प्रयोजनमा प्रयोग भएको हो, त्यही प्रयोजनमा रहेसम्म मात्रै उपभोग गर्न पाइने व्यवस्था थियो । जग्गा खरिदबिक्री तथा सट्टापट्टासमेत गर्न नपाइने व्यवस्था पनि ऐनमा थियो । तर, २०७६ सालमा आठौं चरणमा संशोधित भूमि व्यवस्थासम्बन्धी ऐनमा जग्गा सट्टापट्टा गरी बिक्रीवितरण गर्न सकिने प्रावधान थपिएको छ ।ऐनको दफा १२ (क) को (१) मा उद्योग, प्रतिष्ठान, कम्पनी वा संस्था कुनै कारणले विघटन हुने भए वा लिक्विडेसनमा जाने भए त्यस्तो उद्योग, प्रतिष्ठान, कम्पनी वा संस्थाको दायित्व फरफारक गर्ने प्रयोजनका लागि यस ऐनको अधीनमा रही नेपाल सरकारको स्वीकृतिमा वितरण गर्न बाधा परेको मानिने छैन भनिएको छ । यस्तै सोही दफाको बुँदा (२) मा हदबन्दीभित्रका जग्गामा रहेका कृषि फार्म, उद्योग, प्रतिष्ठान, कम्पनी वा संस्था अन्यत्र स्थानान्तरण गर्न र सट्टापट्टा गर्न सकिने व्यवस्था छ । जसका लागि सम्बन्धित कम्पनीबाट उचित र पर्याप्त कारणसहित निवेदन दिएको अवस्थामा मनासिब देखिए अर्को ठाउँमा सट्टा वा स्थानान्तरणका लागि स्वीकृति दिन सक्ने व्यवस्था छ ।भूमिसम्बन्धी ऐन २०२१ को दफा १२ (ग) मा हदबन्दीभन्दा माथिको जग्गा बिक्रीवितरण वा सट्टापट्टा गर्न नहुने व्यवस्था छ । दफा १२ (ख) अनुसार हदबन्दीभन्दा बढी जग्गा प्राप्त गरेका उद्योग, प्रतिष्ठान, कम्पनी, आयोजना, शिक्षण संस्था वा अन्य कुनै पनि संस्थाले जुन प्रयोजनका लागि प्राप्त गरेको हो, सोही कार्यमा मात्रै प्रयोग गर्नॅपर्ने भनेको छ । सरकारले ऐनको दफा १२ग को प्रतिबन्धात्मक वाक्यांशको खण्ड २ मा टेकेर गिरीबन्धुको निवेदनमा सट्टापट्टाको निर्णय गरेको हो । तर यस विषयको मुद्दा सर्वोच्च अदालतमा विचाराधीन छ । गिरीबन्धुका ॅसूत्रधारबिर्ता बजारभित्रको आधा शताब्दी पुरानो घरमा बसिरहेका कृष्णकुमार गिरी उमेरले ८१ लागे । चिया उत्पादन र प्रवर्द्धनका निम्ति गतिलो नामकाम बनाउन सफल गिरीबन्धु टिइस्टेट प्रालिका संस्थापक सेयरधनीमध्ये एक रहेका कृष्णकुमार यही चिया बगानको नामकाम आज आर्थिक चलखेल, किनबेच र बदनामीको माध्यम बनेकामा निकै दुःखीसमेत थिए ।नेपालमा भूमिसुधार ऐन लागू नहुँदै र पूर्वपश्चिम राजमार्गको सुरुवात हुनुअघि नै २०२० साउन ७ मा कृष्णसहित प्रेमकुमार गिरी र नन्दकिशोर (त्रिलोचन) गिरीका नाममा दर्ता गरिएको तत्कालीन ५ सय बिघा क्षेत्रफलको बगानमा भारतको असमबाट चिया बीउबिजन ल्याउने र तालिमयुक्त श्रमिक ल्याएर चिया खेती सुरु गराउने गिरीहरू यिनै थिए । २०२१ सालमा जग्गाको हदबन्दी प्रावधान राखेर राजा महेन्द्रले भूमिसम्बन्धी ऐन लागू गरेपछि पनि गिरीबन्धुसहितका केही कम्पनीको जग्गालाई यसको प्रावधानले असर गरेन । यही ऐनको दफा १२ मा उद्योग, कृषि उद्योग, सहकारी खेती गर्ने संस्था र शिक्षण वा स्वास्थ्य संस्थाहरूको भोगचलनमा रहेको अवस्थामा भने यो हदबन्दीले नछुने व्यवस्था राखिएको थियो । पछि २०२९ पुस ११ मा जारी राजपत्र सूचनामा चिया उद्योग रहेसम्म मात्रै हदबन्दी छुट हुने उल्लेख छ ।भूमाफियाको तारोमा परेपछि पछिल्लो २० वर्षयता यसलाई बिक्रीवितरण गर्ने, साटफेर गर्ने र यो क्षेत्रलाई सहरीकरण गर्ने प्रपञ्च सुरु गरिएको थियो । बाबुबाजेले जोडिदिएको सम्पत्ति र इज्जतमा आज बदनामी जोडिएको छ, यो लाजमर्दो स्थिति हो, गिरीबन्धुका अर्का अंशियार नन्दकिशोर गिरी (त्रिलोचन) भन्छन्, मेरो भागमा पर्ने जग्गाको सट्टाभर्ना वा बिक्री रकम जेजसो पाए पनि हुन्छ, म भने अब यो झगडा र झमेलामा पर्दिन भनिसकेको छु ।गिरीबन्धु चिया बगानको अंशियारमा कृष्ण, प्रेम, नन्दकिशोरसहित छत्रबहादुर, भरत, श्याम, राजेश, प्रशान्त र रमेश गिरी ९ जना छन् । यीमध्ये १०२ बिघाका अंशियार प्रेमकुमार र कृष्णकुमारले भने जग्गा साटफेर वा बिक्रीवितरण उचित नरहेको भन्दै आफ्नो अंश अधिकारका लागि छुट्टै कानुनी लडाइँ जारी राखेका छन् । प्रेम र कृष्ण दाजुभाइले गिरीबन्धु टिइस्टेटका सञ्चालक छत्रबहादुर गिरीसमेत अन्य सेयरधनीले २०४० सालदेखि आफू संलग्न भई एकलौटी रूपमा अवैध र गैरकानुनी ढंगबाट कम्पनी सञ्चालन गरिरहेको भन्दै झापा जिल्ला अदालतमा किर्ते जालसाजी र दूषित कित्ता नक्सा एकीकृत निर्णय, दर्ता बदरसम्बन्धी मुद्दा दिइसकेका छन् ।भूमाफिया र चलखेलको शृंखलाबिर्तामोड चोकसँगै बनेको बसपार्क र बी एन्ड सी हस्पिटलकै क्षेत्र पनि केही वर्ष अघिसम्म गिरीबन्धु बगान क्षेत्रमै पर्थ्यो तर गिरीबन्धुका अंशियार सुदर्शन गिरीले बसपार्क क्षेत्रको ५१ बिघा जमिन अंशमा लिएर बिक्रीवितरण गरिसकेका छन् । तत्कालीन प्रधानमन्त्री लोकेन्द्रबहादुर चन्दको पालामा २०६० सालमा बिर्तामोड बसपार्क क्षेत्रको ५१ बिघा जग्गा साटफेर र बिक्रीवितरणको अधिकार दिइएको थियो । हो, त्यो पनि एउटा नजिर हो, उक्त जग्गाको साटफेर र बिक्री प्रबन्धमा जुटेका विष्णुबहादुर राईले कान्तिपुरसँग भने, त्यो निर्णयमा रहेर बाहुनडाँगी (मेचीनगर४) मा साटफेरको जग्गा लिई नाज टिइस्टेट सञ्चालनमा आइसकेको छ । उनका अनुसार, अहिले पनि नेपाल सरकारले भूमिसम्बन्धी कानुन संशोधन गरेर गिरीबन्धुजस्तो कृषि उद्योग वा कम्पनीको जग्गा साटफेर गर्न सकिनेसहितको प्रबन्ध ल्याएपछि यहाँको जमिनमा सहरी योजना र व्यवस्थापनको काम सुरुवात गरिएको बताए ।गिरीबन्धुका एक अंशियार नन्दकिशोर गिरीका अनुसार उनीहरूको जग्गाको साटफेर र बिक्री प्रबन्धका लागि स्थानीय विष्णु राई र काठमाडौंमा व्यवसायी दीपक मल्होत्रालाई जिम्मेवारी दिइएको छ । हामीले भने लिखित रूपमा दिएकै हौं, राई र मल्होत्रालाई । अब सट्टापट्टाको जमिन कता हेरिँदै छ, अरू कानुनीसहितका प्रक्रिया केकसो हुँदै छ, तिनलाई नै थाहा होला, उनले भने ।जग्गा व्यवस्थापनको जिम्मेवारी पाएका राईले कुल जग्गामध्ये १ सय बिघाको व्यवस्थापन जिम्मा आफूले लिएको र अर्को १ सय बिघा व्यवसायी मल्होत्राले सम्हालेको बताए । मसँग झापाभरि र पूर्वाञ्चलकै भनौं न, केही जग्गा बैना दिने ग्राहक आएका छन्, उनले भने, गिरीबन्धुकै बैंक ऋण तिर्न र अरू मसलन्द खर्चमा उठेको पैसा खर्च भएको स्थिति छ । मेरो अनुमानमा झन्डै ५० करोड रुपैयाँ जग्गा बैनामा उठिसकेको छ ।"
खाडीको सट्टा सैलुन चलाउन जुम्ला,"अहिले उनको सैलुनमा दैनिक कम्तीमा २० जनाले कपालदारी काट्छन् । सैलुनमा कपाल रंगाउने, फेसियल, फेसवास, थ्रेडिङ, स्टिम बाफ, हाइलाइट, ब्लिच, आइरन, हेड मसाजको सुविधासमेत छ ।उमेशका बाआमालाई भने छोरा कर्णालीमा पुगेको मन परेको छैन । त्यही भएर उनीहरू त्यति दुर्गम ठाउँमा किन गएको भन्छन् । तर, उनलाई भने जुम्लाको रमाइलो र चिसो हावापानीले छोपिसकेको छ । उनी मधेशको गर्मीमा हपक्क भएर बसेका बाआमालाई जुम्लाको चिसो, प्राकृतिक सुन्दरताका कुरा सुनाइरहन्छन् ।मधेशबाट कपाल काट्नकै लागि जुम्ला आउनेमा उमेशका मामाभान्जा मात्रै छैनन्, सिरहा लक्ष्मीपुर गाउँपालिकाका २३ वर्षीय पुष्कर ठाकुर पनि दुई वर्षदेखि यतै छन् । सदरमुकाम खलंगाको बीचैमा खुलेको उनको सैलुनमा कपाल काट्नेको सधैंजसो भीड लाग्छ । त्यही भएर उनले पसलमा दुई जना कर्मचारी पनि राखेका छन् । प्लस टु पढेर जुम्लामा हान्निएका पुष्करका दाइ भने कतारमा छन् । अरूका लागि कर्णालीमा विकट र गरिबी होला, हामी तराईवासीका लागि कर्णाली सम्भावनाको खानी पनि हो, उनले भने ।सिरहा नवराजपुरका प्रभुनारायण ठाकुर पनि १३ वर्षदेखि जुम्लामै छन् । सुरुवातमा चिसोले सताए पनि अचेल भने यही चिसोमा मन बसेको उनले सुनाए । उनी दैनिक २२ देखि २५ जनाको कपाल काट्छन् । खलंगामा मात्रै मधेशबाट आएका २० जनाले सैलुन खोलेका छन् । उनीहरूले जुम्लामा ७ सदस्यीय सैलुन व्यवसायी समिति पनि बनाएका छन् । महिनैपिच्छे समितिको बैठक डाक्छन् । कामको समीक्षा गर्छन् अनि परिस्थितिअनुसार दररेट निर्धारण गर्छन् । उनीहरूलाई सरकारी कार्यालय, सेना र प्रहरीको क्याम्पमा पनि कपाल काट्न बोलाउने भएकाले भ्याइनभ्याई हुन्छ ।उमेशले स्थानीय युवालाई पनि कपाल काट्न सिकाउने गरेका छन् । उनले सिकाएका दुई स्थानीयले आफैं सैलुन खोलिसकेका छन् । पछिल्ला वर्षमा स्थानीय तहका केन्द्रमा पनि व्यावसायिक रूपमा सैलुन खुल्ने क्रम बढेको छ ।"
पुर्ख्यौली भूमिमा थाई नेपाली,"पिरोलिराख्ने पिलोकथाइल्यान्डमा एक समय नेपालीहरूको केन्द्र थियो, पिलोक । गोर्खाली पहाडको नामले चिनिने पिलोक क्षेत्रका कैयन् खानीमा नेपालीहरू श्रमिकका रूपमा काम गर्थे । पिलोकमा जन्मेहुर्केका अघिल्लो पुस्ताका नेपालीहरूसँग आज पनि यो ठाउँको सम्झना गाढा छ । पिलोककी पुरानो बासिन्दा मानिने काइँली रानाले थाई नेपाली संघले निर्माण गरेको एक वृत्तचित्रमा वर्ष दिनअघि भनेकी छन्, पिलोकमा बिताएको सम्झनाले अहिले पनि पिरोलिरहन्छ । पिलोकमै जन्मिएका कान्छा राना समयक्रममा पिलोकबाट नेपालीहरू विस्थापित भएको इतिहास सुनाउँछन् । लामो समयदेखि यहाँ बसोबास गर्दै आए पनि थाइल्यान्डका हजारौं नेपाली परिचयविहीन थिए । रोजगारीको खोजीमा थाइल्यान्डको बैंकक र पर्यटकीय सहरमा पुग्दा कानुनी कागजात नहुँदा उनीहरूले बाहिरिया को व्यवहार भोग्नुपरेको उनीहरू बताउँछन् । ०४२ मा तत्कालीन राजा वीरेन्द्रको भ्रमणपछि भने नेपालीहरूले थाइल्यान्डमा सम्मानजनक परिचय पाउन थालेका हुन्, थाई नेपाली संघकी अध्यक्ष वासना राईले भनिन्, थाई राजा भूमिबोल र राजा वीरेन्द्रको भेटपछि थाइल्यान्डका नेपालीलाई परिचयपत्र दिन थालिएको हो । राईका अनुसार त्यसबेला राजाले सहयोग नगरेका भए आजसम्म थाई नेपालीहरू परिचयविहीन हुने थिए । राजाले गरेको सानो सहयोगका कारण आज थाई नेपालीहरूले वैधानिकता पाए । पिलोकका अधिकांश नेपालीका सन्तानसँग थाई नागरिकता रहेको उनले बताइन् । थाई नेपाली संघले विभिन्न कार्यक्रममार्फत भाषा संस्कृति जोगाउने प्रयास गर्दै आएको छ । थाइल्यान्डमा नेपालीको चौथो, पाँचौं पुस्ता भइसक्यो । जो कहिल्यै नेपाल आएकै छैनन्, आधा शताब्दीअघि थाइल्यान्ड पुगेका माइला आचार्यले डकुमेन्ट्रीमा भनेका छन्, हामी जहाँसुकै भए पनि आफूलाई सधैं नेपाली नै ठान्दछौं । नेपालीकै रूपमा बाँच्नेछौं ।"
'थन्किएका विधेयक समितिको पहिलो प्राथमिकता,"(काठमाडौं)संसदीय समितिमा रोकिएका विधेयकलाई अघि बढाउने सभापतिहरूले प्रतिबद्धता जनाएका छन् । प्रतिनिधिसभा सुरु भएको साढे सात महिनापछि सोमबार संसदीय समितिले नेतृत्व पाएको हो । प्रतिनिधिसभाका सभामुख देवराज घिमिरेले निर्वाचित १० वटा समितिका सभापतिलाई सोमबार पद तथा गोपनीयताको शपथग्रहण गराएपछि उनीहरूले समितिमा रोकिएको विधेयक अघि बढाउने र जनतासँग जोडिएका विषयमाथि छलफल अघि बढाउने प्रतिबद्धता जनाएका हुन् । सदनले चार महिनाअघि समितिमा विधेयक पठाए पनि सभापति नहुँदा छलफलसमेत भएको छैन । राष्ट्रिय सभाले पारित गरिसकेको विधेयक प्रतिनिधिसभाको विषय समितिमा बन्धक बनेको छ । समितिमा आएको विधेयक तत्काल अघि बढाइने राज्य व्यवस्था तथा सुशासन समितिका सभापति रामहरि खतिवडाले बताए । सदनले वैशाख १५ मा पठाएको विधेयक समितिमा थन्किएको छ । अर्थ समितिमा कांग्रेसका सन्तोष चालिसे, अन्तर्राष्ट्रिय सम्बन्ध र पर्यटन समितिमा जनता समाजवादीका राजकिशोर यादव, सार्वजनिक लेखा समितिमा एमालेका ऋषिकेश पोखरेल, राज्य व्यवस्था तथा सुशासन समितिमा कांग्रेसका रामहरि खतिवडा, कानुन, न्याय तथा मानवअधिकार समितिमा माओवादीकी विमला सुवेदी, कृषि, सहकारी तथा प्राकृतिक स्रोत समितिमा कांग्रेसकी आरजु राणा देउवा निर्वाचित भएका छन् । महिला तथा सामाजिक मामिला समितिमा एमालेका किरणकुमार साह र पूर्वाधार विकास समितिमा राष्ट्रिय प्रजातन्त्र पार्टीका दीपकबहादुर सिंह, शिक्षा, स्वास्थ्य तथा सूचना प्रविधि समितिमा एकीकृत समाजवादीका भानुभक्त जोशी निर्वाचित भएका छन् । उद्योग तथा वाणिज्य र श्रम तथा उपभोक्ता हित समितिमा उम्मेदवारी दिएका राष्ट्रिय स्वतन्त्र पार्टीका गणेश पराजुलीले उम्मेदवारी फिर्ता लिएपछि अब्दुल खान निर्विरोध निर्वाचित भएका छन् । अघिल्लो प्रतिनिधिसभामा नेकपा नेतृत्वको सरकारले संसदीय समितिलाई कमजोर बनाएको आरोप लाग्ने गरेको छ । समिति सभापतिहरूले निष्पक्ष भएर काम गर्न सक्नुपर्ने विज्ञहरूको सुझाव छ । सभापति हुने व्यक्तिले टिमलाई विश्वास दिलाएर अघि बढ्नुपर्ने हुन्छ । सभापति भएपछि पार्टीको भन्दा पनि तटस्थ भूमिका खेल्नुपर्छ, राष्ट्रिय सभाका पूर्वसदस्य राधेश्याम अधिकारीले भने, कुनै विधेयक आएको छ भने कति दिनभित्र टुंग्याउने भन्ने कार्यतालिका बनाउनुपर्छ । कानुन बनाउँदा अरू कानुनमा के छ ? आफ्नो समितिले कस्तो बनाउँदै छ भन्ने ज्ञान हुनु जरुरी छ । विषयगत समितिले आफ्नो क्षेत्रभित्रका मन्त्रालयले गरेको सामान्य कामको पनि जानकारी लिएर निगरानी राख्नुपर्ने उनको सुझाव छ । संसदीय समितिहरूले एउटै विषयलाई हानथाप गरेर छलफल र छानबिन गर्ने गरेकाले यस्ता कार्य रोक्न सभामुखले नै विशेष भूमिका खेल्नुपर्ने उनले बताए । हरेक महिना समिति सभापति र सभामुखको बैठक राखेर क्षेत्राधिकार नमिच्ने गरी कामका बारेमा छलफल गर्न पनि उनले सुझाए ।समितिको पहिलो प्राथमिकता कानुन निर्माण र जनताले पाएको समस्यामाथि छलफल गर्नुपर्ने संसद् सचिवालयका पूर्वसचिव सोमबहादुर थापा बताउँछन् । समितिमा विधेयक गएको हुन्छ, टुंग्याउन धेरै समय लगाउने गरिन्छ । कतिपय विधेयकमा त छलफलसमेत गरेको हुँदैन, उनले भने, समितिको मुख्य काम सदनले पठाएको विधेयक बेलैमा टुंग्याउने नै हो । पछिल्लो प्रतिनिधिसभाले वैशाखमा समितिमा पठाएको विधेयक समितिमा छलफलसमेत हुन सकेको छैन । आम सर्वसाधारणका मुद्दादेखि विभिन्न अनियमितता तथा काण्डबारेमा पनि संसदीय समितिमा छलफल हुन सकेको छैन । राज्य व्यवस्था समितिका सभापति खतिवडाले सुन तस्करी प्रकरणलगायतका सबै विषयमा समितिमा छलफल हुने बताए । यो समिति पक्ष, विपक्ष नगरीकन सबैको पक्ष बनाएर हामी यसलाई अहिलेको समसामयिक विषयमा सबैसँग सल्लाह गरेर निर्णय गर्ने परम्पराको विकास गर्छौं, उनले भने, यो समिति सरकारविरोधी पनि हुँदैन र सरकार पक्षको पनि हुँदैन । संसदीय समितिमा राष्ट्रिय सभाबाट पारित भइसकेका १० र प्रतिनिधिसभामा उत्पत्ति भएका ४ वटा विधेयक विचाराधीन छन् । प्रतिनिधिसभाको पहिलो अधिवेशन अन्त्य भएको वैशाख १५ मा सदनले विधेयक समितिमा पठाएको थियो । मानवअधिकार तथा कानुन समितिमा पठाइएकामध्ये बेपत्ता व्यक्तिको छानबिन, सत्य निरूपण तथा मेलमिलाप आयोग (तेस्रो संशोधन) विधेयकबाहेकमा छलफल हुन सकेको छैन । यो विधेयक टुंग्याउन उपसमिति गठन गरे पनि अधुरै छ । कानुन समितिले विधेयक टुंग्याउन उपसमिति बनाए पनि निष्कर्षमा पुर्याउन सकेको छैन । यही समितिमा रहेको सम्पत्ति शुद्धीकरण निवारण तथा व्यावसायिक वातावरण प्रवर्द्धनसम्बन्धी केही ऐनलाई संशोधन गर्ने विधेयकमा छलफल भएको छैन । राज्य व्यवस्था समितिमा अनुगमन तथा मूल्यांकन विधेयक, संवैधानिक परिषद्सम्बन्धी विधेयक, अख्तियार दुरुपयोग अनुसन्धान आयोग (तेस्रो संशोधन) विधेयक र भ्रष्टाचार निवारण (पहिलो संशोधन) विधेयक अड्किएका छन् । समितिले कुनै पनि विधेयकको छलफल सुरु गरेको छैन । अन्तर्राष्ट्रिय सम्बन्ध र पर्यटन समितिमा अभिलेख संरक्षण विधेयक, कृषि, सहकारी तथा प्राकृतिक स्रोत समितिमा खाद्य स्वच्छता तथा गुणस्तर विधेयक अड्किएको छ । शिक्षा, स्वास्थ्य तथा सूचना प्रविधि समितिमा सार्वजनिक सेवा प्रसारण विधेयक र सुरक्षण मुद्रणसम्बन्धी विधेयक छ । समितिमा रहेको विधेयक टुंग्याउन पहल गर्ने कानुन, न्याय तथा मानवअधिकार समितिकी सभापति विमला सुवेदीले बताइन् । हामी समितिका तर्फबाट पहल गर्छौं र निर्णयहरूलाई छिटोभन्दा छिटो कार्यान्वयन गराउन लागिपर्छौं, उनले भनिन्, अहिलेसम्म समितिले पूर्णता नपाइसकेको कारणले गर्दा पनि अलिकति ढिला भएको हो । विधेयकलाई पास गराउन समितिले छिटोभन्दा छिटो पहल गर्छ । पूर्वसचिव थापाले पार्टीभन्दा माथि उठेर निष्पक्ष र इमानदार हुनेबित्तिकै समितिलाई प्रभावकारी बनाउन सकिने बताए । सभापति बन्यो मात्रै भनेर हुँदैन । काम गर्ने इच्छाशक्ति हुनुपर्छ । निष्पक्ष दक्षता पनि हुनुपर्छ, उनले भने, कसैको इसारामा काम गर्दिन भन्छन् भने कामले देखाउनुपर्छ । नैतिकता, इमानदारी, जवाफदेही हुनुपर्छ । समिति सभापतिले दल र व्यक्तिको प्रभाव पर्न दिन नहुने उनले बताए । नवनिर्वाचित सभापतिले एक साताभित्र बैठक राखेर एजेन्डा तय गर्न उनको सुझाव छ । प्रतिनिधिसभाअन्तर्गतको कृषि सहकारी तथा प्राकृतिक स्रोत समिति सभापति देउवाले संविधान र जनताको आशाअनुरूप सरकारलाई सुझाव दिने बताइन् । सभापति भनेको समन्वयको भूमिका निर्वाह गर्ने हो । साथीहरूले दिनुभएको सुझाव र देखाउनुभएको मार्गमा नै काम अघि बढाउने योजना छ, उनले भनिन् । अर्थ समितिका सभापति चालिसेले मुलुकको आर्थिक अवस्था सुधार गर्न समितिले महत्त्वपूर्ण भूमिका खेल्ने बताए । व्यापार घाटा घटाउने, मुलुकको राजस्व र निर्यात बढाउनै पर्नेछ, उनले भने, विशेष पहल गरेर मुलुकको आर्थिक अवस्था सही ट्र्याकमा ल्याउन समितिले पहल गर्छ । उद्योग, वाणिज्य तथा श्रम उपभोक्ता हित समितिका सभापति खानले सरकारलाई जवाफदेही, उत्तरदायी र जनताप्रति इमानदारी बनाउने बताए ।"
चुनाव हार्नेले पाँच वर्ष उम्मेदवार बन्न नपाउने !,"(काठमाडौं) जनता समाजवादी पार्टीका अध्यक्ष उपेन्द्र यादवको चाहना जसरी पनि संसद्मा पुग्ने थियो । तर, गत आम निर्वाचनमा सप्तरी२ बाट सीके राउतसँग पराजित भए । त्यसलाई पूरा गर्न उनले सत्ताको सौदाबाजी गरे, आफ्ना सांसद रामसहाय यादव उपराष्ट्रपति बने । सांसद पद खारेज भएको रामसहायको निर्वाचन क्षेत्र बारा२ मा भएको उपनिर्वाचनमा उपेन्द्रले पुनः उम्मेदवारी दिए र विजयी हुँदै संसद् प्रवेश गरे । मौजुदा निर्वाचन कानुनले पराजित भएपछि पनि उपनिर्वाचनमा उम्मेदवारी दिन पाउने व्यवस्था गरेकाले उपेन्द्रको संसद्सम्मको यात्रा सम्भव भएको थियो । निर्वाचन कानुनको संशोधित विधेयक पारित भए अबका दिनमा यस्तो विकल्पको ढोका बन्द हुनेछ । निर्वाचन आयोगले एक पटक चुनाव हारेको व्यक्तिले पाँच वर्षसम्म अर्को चुनाव लड्न नपाउने गरी कानुनमा संशोधन गरेको छ । एक पटक चुनाव हारेको व्यक्ति फेरि उही पदका लागि उपचुनाव लड्नु भनेको जनादेशलाई अटेर गर्नु हो, प्रमुख निर्वाचन आयुक्त दिनेश थपलिया भन्छन्, जसरी पनि संसद्मा पुग्नैपर्ने रोगले राजनीति विकृत भएको छ, त्यसको उपचारार्थ कानुनमै पाँच वर्षमा एक पटक मात्रै चुनाव लड्ने व्यवस्था ल्याउनुपरेको हो ।आयोगले ६ वर्षको अनुसन्धान र तयारीपछि गत असारको तेस्रो साता निर्वाचनसम्बन्धी कानुनलाई संशोधन र एकीकरण गर्न बनेको विधेयक को मस्यौदा तयार पारेको हो, मस्यौदा हाल गृह मन्त्रालयमा विचाराधीन छ । हारेको व्यक्तिले पाँच वर्षभित्र अर्को चुनाव लड्न नपाउने मात्रै होइन, निर्वाचनको मिति कानुनमै तोक्नेदेखि भ्रष्टाचारको मुद्दा लागेका व्यक्ति उम्मेदवार बन्न नपाउनेसम्मका दर्जनौं नयाँ व्यवस्था मस्यौदामा समावेश छन् । अमेरिका र युरोपका धेरै मुलुकमा निर्वाचनको मिति पहिल्यै तोकिने परम्परालाई पछ्याउँदै आयोगले तीनै तहका सरकारको निर्वाचन परिणाम घोषणा भएको ४ वर्ष ११ महिनापछिको अन्तिम आइतबार अर्को चुनाव गराउनुपर्ने प्रावधान पनि मस्यौदामा समेटेको छ । त्यस्तै, राष्ट्रपति र उपराष्ट्रपतिको निर्वाचन उनीहरूको पदावधि समाप्त हुनुभन्दा ३ दिनअघि हुनुपर्ने र राष्ट्रिय सभा सदस्यको निर्वाचन कार्यकाल समाप्त हुने एक महिनाअघिको पहिलो आइतबार गर्नुपर्ने मस्यौदामा उल्लेख छ । अमेरिकालगायत लोकतन्त्र समुन्नत भएका संसारका धेरै देशमा अर्को निर्वाचन कहिले हुन्छ भन्ने कानुनमै व्यवस्था गरिएको छ, हामीकहाँ भने निर्वाचन कहिले हुने भन्ने कुनै टुंगो थिएन, प्रमुख निर्वाचन आयुक्त दिनेश थपलियाले भने, यो दुविधालाई अन्त्य गर्न कानुनमै निर्वाचनको मिति तोक्ने व्यवस्था गरेका छौं जसले लोकतन्त्रको आधारस्तम्भ आवधिक निर्वाचनको अविच्छिन्न प्रवाहलाई सुनिश्चित गर्नेछ । प्रस्तावित विधेयकमा अख्तियार दुरुपयोग अनुसन्धान आयोगले भ्रष्टाचारविरुद्ध मुद्दा दायर गरेका व्यक्तिले उम्मेदवारी दिन नपाउने व्यवस्था पनि छ । झट्ट हेर्दा यो प्रावधान दोषी सावित नभएसम्म निर्दोष ठहर्ने न्यायदर्शनको सिद्धान्तविपरीत हो कि जस्तो देखिन्छ, पूर्वकानुनमन्त्री माधवप्रसाद पौडेलले भने, भ्रष्टाचारको मुद्दा लागेका व्यक्तिले चुनाव जिते पनि पद निलम्बनमा हुने हुनाले जनमतको पूरै बेवास्ता हुन जान्छ, यसलाई रोक्न मुद्दाको टुंगो नलागुन्जेल निर्वाचनमा उठ्न नदिनु नै व्यावहारिक हुन आउँछ । मुद्दा लागेको मानिस निर्वाचनमा उठ्न हुँदैन भन्ने प्रश्न कानुनीभन्दा नैतिकता र आचरणसँग बढी सम्बन्धित भए पनि दलहरूले मुद्दा लागेको मान्छेले चुनाव लड्न मिल्दैन भनेर कहाँ लेखेको छ ? भनी सोध्ने गरेकाले कानुनमै राख्नुपर्ने अवस्था आएको पनि उनले बताए । कानुनमा व्यवस्था नहुँदा भ्रष्टाचारको मुद्दा लागेका मनाङबाट विजयी कांग्रेस सांसद टेकबहादुर गुरुङ निलम्बित अवस्थामै छन् । त्यस्तै, एउटा दलको व्यक्तिले अर्को दलको चुनाव चिह्न लिएर निर्वाचन लड्न नपाउने व्यवस्था पनि संशोधन प्रस्तावमा राखिएको छ । अघिल्लो निर्वाचनमा नेता हृदयेश त्रिपाठीले एमालेको चुनाव चिह्न लिएर स्वतन्त्र हैसियतमा उम्मेदवारी दिएका थिए । यसपालिको निर्वाचनमा एमालेकै सूर्य चिह्न लिएर राष्ट्रिय प्रजातन्त्र पार्टीका कमल थापा उम्मेदवार बनेका थिए । त्यस्तै परिवार दलका अध्यक्ष एकनाथ ढकाल एमालेबाटै समानुपातिक सांसद बनेका छन् । नेपाल समाजवादी पार्टीका महिन्द्र राय यादव माअोवादीको चुनाव चिह्न लिएर विजयी भएका थिए । आयोगले विभिन्न चरणमा निर्वाचन कानुनका विज्ञ तथा सरोकारवालाको सुझावसमेतका आधारमा निर्वाचनसँग सम्बन्धित विद्यमान ७ वटा ऐनका प्रावधान समेटी एकीकृत रूपमा संशोधन प्रस्ताव तयार पारेको जनाएको छ । मतदाता नामावली संकलन तथा अद्यावधिकका लागि निर्वाचन कार्यालय वा सम्बन्धित स्थानीय तहमार्फत विद्युतीय माध्यमबाट नियमित रूपमा गर्ने तथा त्यसमा विदेशमा रहेका नागरिकको विवरण पनि संकलन गर्नुपर्ने प्रस्ताव पनि गरिएको छ । मौन अवधिको समय ४८ घण्टालाई आधा घटाएर २४ घण्टा राख्नुपर्ने प्रस्ताव विधेयकको मस्यौदामा छ । भ्रष्टाचारसम्बन्धी कसुरमा मुद्दा दायर भएको वा सुरु अदालतबाट भ्रष्टाचार ठहर भई पुनरावेदनको रोहमा मुद्दा विचाराधीन रहेको व्यक्तिले चुनाव लड्न नपाउने व्यवस्थाका अतिरिक्त ठगी, किर्ते, अपहरण वा शरीर बन्धक, व्यक्ति बेपत्ता पार्नेसम्बन्धी कसुर, यातना, क्रूर तथा अमानवीय तरिकाले वा नियन्त्रणमा लिई ज्यान मारेको, जाति हत्या, विस्फोटक पदार्थ वा नैतिक पतन देखिने अन्य फौजदारी कसुरमा कसुरदार ठहर भएको कसैले पनि उम्मेदवारी हुने योग्यता गुमाउने प्रावधान विधेयकमा छ । कुनै कम्पनी वा संस्था कालोसूचीमा रहेकामा त्यस्तो सूची कायम रहँदाका बखत त्यस्तो कम्पनी वा संस्थाको सञ्चालक, पदाधिकारी वा प्रमुख कार्यकारी अधिकृतको पदमा बहाल रहेको व्यक्तिले पनि चुनाव लड्न पाउने छैन । कुनै सहकारी संस्थाको सञ्चालक पदमा रही प्रचलित कानुनविपरीत आर्थिक हिनामिना गरी त्यस्तो सहकारी संस्थालाई हानिनोक्सानी पुर्याउने व्यक्तिलाई पनि संशोधित विधेयकले चुनाव लड्न रोक लगाएको छ । स्थानीय तहको अध्यक्ष वा उपाध्यक्ष, प्रमुख वा उपप्रमुखमध्ये कम्तीमा एक जना महिला उम्मेदवार अनिवार्य रूपले दिनैपर्ने र एउटा पदमा मात्र उम्मेदवारी दिँदा महिला उम्मेदवार दिनुपर्ने व्यवस्था पनि विधेयकको मस्यौदामा गरिएको छ । प्रत्यक्ष निर्वाचनमा ३३ प्रतिशत महिला उम्मेदवारी हुनैपर्ने प्रावधानविपरीत उम्मेदवारी दिने राजनीतिक दलको सबै उम्मेदवारी रद्द हुने व्यवस्था पनि विधेयकमा राखिएको छ ।उम्मेदवारहरूमध्ये कसैलाई पनि छान्दिन भनेर राइट टु नो भोट को व्यवस्था गर्नु भन्ने सर्वोच्च अदालतको आदेशलाई पनि संशोधित विधेयकमा समावेश गरिएको छ । त्यसअनुसार, नो भोटको प्रतिशत ५० भन्दा बढी हुन गए त्यस क्षेत्रमा पुनः निर्वाचन गराउनुपर्ने व्यवस्था राखिएको आयुक्त थपलियाले बताए । यसरी निर्वाचन गराउँदा पहिले उठेका व्यक्तीले चुनावमा भाग लिन पाउने छैनन् । त्यस्तै, आयोगले समानुपातिक निर्वाचनमा दुई पटकभन्दा बढी कसैले पनि उम्मेदवारी दिन नपाउने र दलहरूले बन्दसूची पेस गर्दा त्यसै दिन सार्वजनिक पनि गर्नुपर्ने प्रावधान राखेको छ । विधेयकका धेरै प्रावधान अग्रगामी छन्, जो पारित भएमा २०८४ सालको चुनाव निकै भिन्न र बढी लोकतान्त्रिक हुनेछ, विधेयकको मस्यौदामा संलग्न नेपाल कानुन समाजका अध्यक्ष तीर्थमान शाक्यले भने, विधेयक चाँडोभन्दा चाँडो सरकारले संसद्मा पेस गरोस् र यसलाई संसद्ले तुरुन्त अनुमोदन गरोस् ।"
प्राधिकरणका महानिर्देशक अधिकारीलाई अदालतले सम्झायो क्षेत्राधिकार,"(काठमाडौं)उच्च अदालत पाटनले नागरिक उड्डयन प्राधिकरणका महानिर्देशक प्रदीप अधिकारीलाई सञ्चारमाध्यममा प्रकाशित सामग्रीका विषयमा स्पष्टीकरण, छानबिन र कारबाही गर्ने अधिकार नभएको भन्दै भूमिका र अख्तियारीबारे सम्झाएको छ ।सिम्रिक एयर लिमिटेड र त्यसका सञ्चालक रामेश्वर थापाले दायर गरेको रिटमाथि सुनुवाइ गर्दै उच्च अदालत पाटनका न्यायाधीश रमेश ढकालले नागरिक उड्डयन प्राधिकरण र महानिर्देशकलाई भूमिकाबारे सम्झाएको हो । उच्च अदालतले सिम्रिक एयरलाई गत साउन ३२ को निर्णयअनुसार भदौ १ मा गरेको पत्राचार कार्यान्वयनमा पनि रोक लगाएको छ । प्राधिकरणले सिम्रिक एयरलाई गरेको पत्राचार कार्यक्षेत्रबाहिर भएको अदालतको ठहर छ । मिडियामा प्रकाशित समाचारको विषयमा छानबिन र कारबाही गर्ने अधिकारक्षेत्र नै नरहेको प्राधिकरण र महानिर्देशकले गरेको उल्लिखित निर्णय र पत्राचार प्रथम दृष्टिमै गैरकानुनी, अवैध र दुराशयपूर्ण देखिँदा निर्णय र पत्रको कार्यान्वयन हुन गएमा नेपालको संविधानले प्रत्याभूत गरेको प्रेस स्वतन्त्रतामाथि नै अनुचित हस्तक्षेप हुन जाने देखिएको भन्दै उक्त निर्णय र पत्रको कार्यान्वयन रोक्न अन्तरिम आदेश दिएको छ । प्राधिकरणले मिति २०८००५०१ मा रिट निवेदकलाई गरेको पत्राचार र सो पत्राचारको स्रोतका रूपमा रहेको भनिएको विपक्षी प्राधिकरणको मिति २०५००४३२ को निर्णय कार्यान्वयन नगर्नू, नगराउनू, अन्तरिम आदेशमा भनिएको छ ।गत साउन १ मा प्राधिकरणले सिम्रिक एयर प्रालिका अध्यक्ष रामेश्वर थापालाई पत्राचार गर्दै तपाईं प्रकाशक रहेको मिडियामार्फत उडान सुरक्षामा गम्भीर असर पर्ने प्रकृतिका विज्ञप्ति, समाचार, विश्लेषण प्रकाशित गरेको देखिएको हुँदा प्रकाशकीय अधिकारलाई दुरुपयोग गर्दै उडान सुरक्षामा गम्भीर चुनौती सिर्जना गर्ने गरी भ्रामक र अफवाह फैलाउने कार्य गर्न वायु सेवा कम्पनीको अध्यक्षको हैसियतमा कुन नैतिकताले आधार दिन्छ ? भन्दै स्पष्टीकरण सोधिएको थियो । थापा सञ्चालक रहेको अन्नपूर्ण दैनिकमा प्रकाशित समाचार, विश्लेषणहरूका विषयमा प्रश्न सोध्दै ७ दिनभित्र जवाफ पेस गर्न पत्रमा भनिएको थियो । उक्त विषय संविधानविपरीत र कानुनी क्षेत्राधिकारबाहिरको भएको भन्दै कार्यान्वयनमा रोक लगाएको हो । लोकतान्त्रिक राज्य व्यवस्थामा राज्यका हरेक निकाय वा पदाधिकारीका निर्णय र कामकारबाही सम्बन्धमा समाज र प्रेसमा प्रश्न उठ्ने भन्दै उच्च अदालतले नागरिक उड्डयन प्राधिकरण र त्यसका महानिर्देशकको कामकारबाही त्यसको अपवाद नहुने भनेको छ । प्राधिकरणले गरेको पत्राचार हेर्दा समाचार सामग्रीबाट उडान सुरक्षामा गम्भीर चुनौती सिर्जना भएको भनी महानिर्देशकले धारणा बनाएको देखिन आएको अदालतले भनेको छ । रिट निवेदक सिम्रिक एयरको अध्यक्ष र अन्नपूर्ण मिडिया नेटवर्क संस्थाको प्रकाशक रहनुमा समेत प्राधिकरणलाई चित्त नबुझेको भन्नेसमेत उक्त पत्रबाट प्रतिविम्बित हुन्छ, कुनै व्यक्ति एकैसाथ वायु सेवा सञ्चालक संस्थाको अध्यक्ष र मिडियाको समेत प्रकाशकको जिम्मेवारीमा रहनुको उपयुक्तताको विषयमा नीतिगत र सैद्धान्तिक दृष्टिकोणबाट बहस हुन सक्छ, अदालतले भनेको छ, तर, मिडियामा प्रकाशित सामग्रीलाई नै लक्षित गरी विपक्षी प्राधिकरणले निवेदकसँग स्पष्टीकरण माग गरेको प्रस्ट हुन्छ । सञ्चारमाध्यममा प्रकाशित सामग्रीको उत्तरदायित्व, सम्पादकीय स्वतन्त्रता र सम्पादकीय नेतृत्वको जिम्मेवारीको विषयवस्तुको सन्दर्भबाट समेत रिट निवेदकलाई सिम्रिक एयर प्रालिको अध्यक्षको हैसियतले गरिएको पत्राचारको प्रयोजनलाई गम्भीरतापूर्वक लिइनुपर्ने देखिन्छ । प्राधिकरणले गरेको पत्राचारको सन्दर्भमा प्राधिकरणलाई अदालतले संविधानले पूर्ण प्रेस स्वतन्त्रताको सुनिश्चितता गरेको स्मरण गराएको छ । अन्नपूर्ण पोस्टका सञ्चालक रामेश्वर थापा सिम्रिक एयरका पनि सञ्चालक हुन् । सिम्रिक एयरलाई पत्र लेख्नुपर्नेसम्मको अधिकार प्राधिकरणलाई रहेको र कारबाहीको पनि अधिकार रहेको भन्दै अदालतले सञ्चारमाध्यममा प्रकाशित सामग्रीलाई उल्लेख गर्नु भने कानुनविपरीत भएको अदालतले भनेको छ । विपक्षी प्राधिकरण र महानिर्देशकलाई प्रचलित कुनै पनि कानुनले मिडियाको नियमन गर्ने अख्तियारी र भूमिका प्रदान गरेको देखिँदैन, प्राधिकरण मिडियाको नियमन गर्ने निकाय नै होइन, मिडियामा प्रकाशित कुनै सामग्रीप्रति प्राधिकरणलाई आपत्ति भएको हो वा त्यस्तो कुनै सामग्रीबाट हवाई उडान सुरक्षाका विषयमा समाजमा कुनै भ्रम पर्न गएको अवस्था हो भने पनि त्यस सम्बन्धमा विपक्षी प्राधिकरण र महानिर्देशकले त्यस्ता सामग्रीप्रति आपत्ति प्रकट गरी सत्यतथ्य उद्घोष गर्न सम्बन्धित मिडियालाई अनुरोध गर्नुपर्ने हुन्छ, प्राधिकरणलाई उच्च अदालतले बाटो देखाउँदै भनेको छ, मिडियाका कुनै सामग्रीका कारण हवाई उडान सुरक्षामा भ्रम वा अफवाह फैलन गएको अवस्था छ भने स्वस्थ, स्वतन्त्र र उत्तरदायी प्रेसको अवधारणालाई बल पुर्याउने उद्देश्यले प्रेस काउन्सिलमा समेत उजुरी दिने मार्ग अवलम्बन गर्न सकिन्छ । उल्लिखित मार्गअनुसार नगरी सञ्चारमाध्यममा प्रकाशित सामग्रीको छानबिन गर्ने निकाय वा सम्बन्धित प्रेसलाई कारबाही गर्ने अख्तियारी विपक्षी प्राधिकरण र महानिर्देशकलाई कानूनतः देखिँदैन ।"
ज्याक्सनको जन्म,"सन् १९५८ मा आजकै दिन (अगस्ट २९) मा अमेरिकी गायक माइकल ज्याक्सनको जन्म भएको थियो । अमेरिकाको इन्डियानामा जन्मिएका ज्याक्सन किङ अफ पप को नाममा विश्वभर चर्चित छन् । उनी २० औं शताब्दीका एक निकै महत्त्वपूर्ण सांस्कृतिक व्यक्तित्व मानिन्छन् । आफ्नो चार दशक लामो करियरका क्रममा ज्याक्सन संगीत, नृत्य र फेसनका क्षेत्रमा पुर्याएको योगदानका कारण विश्व चर्चित बने । १९६४ मा आफ्ना दाइहरूसँग पहिलो सार्वजनिक कार्यक्रममा प्रस्तुति दिएका ज्याक्सनले एक करिअर भने १९७१ बाट सुरु गरेका थिए । ज्याक्सनका थ्रिलर, अफ द वाल, ब्याड, डेन्जरस, गट टु बी दियर, इन्भिन्सिबल, स्केप किङ अफ पप, दिस इज इट लगायतका एल्बम निकै लोकप्रिय छन् । उनका एल्मब ४० करोड प्रतिभन्दा बढी बिक्री भएका बताइन्छ । उनको नाममा १५ ग्रामी अवार्ड, ६ ब्रिट अवार्ड, एक गोल्डन ग्लोब अवार्ड र ३९ गिनिज वर्ल्ड रेकर्ड छन् । सांगीतिक करिअर निकै शिखरमा पुगेका बेला १९८५ मा प्रतिलिपि अधिकारसम्बन्धी मुद्दा हारेपछि ज्याक्सनले एटीभी म्युजिकलाई ४७५ मिलियन अमेरिकी डलर तिर्नुपरेको थियो । बिटल्स ब्यान्डका जोन लेनन र पल म्याककार्टनीले लेखेका गीतहरूको प्रयोगका विषयमा उनले जरिवाना तिरेका थिए । त्यसपछि उनीविरुद्ध १३ वर्षीय बालकमाथि यौन दुराचार गरेको आरोप लागेको थियो । उक्त मुद्दा मिलाउन ज्याक्सनले २२ मिलियन अमेरिकी डलर खर्चेका थिए ।त्यस्तै कतिपय व्यक्ति तथा मनोरन्जन कम्पनीले तिर्नुपर्ने पैसा नदिएको वा सम्झौताअनुसार कार्यक्रम नगरेको भन्दै ज्याक्सनविरुद्ध मुद्दा दायर गरेका थिए । जसका कारण जीवनका पछिल्ला दिनमा ज्याक्सन चरम आर्थिक अभावबाट गुज्रिएका थिए । द गार्जियनका अनुसार मृत्यु हुँदाका बेला ज्याक्सनले विभिन्न व्यक्ति तथा कम्पनीलाई करिब पाँच सय मिलियन अमेरिकी डलर तिर्नुपर्ने थियो । ज्याक्सनको २००९ जुन २५ मा लसएन्जल्समा मृत्यु भएको थियो ।"
पानीमाथि साइकल,"(भक्तपुर)पानीमा र्याफ्टिङ, क्यानोनिङ, कायाकिङ वा बोटिङ त नेपालीहरूका लागि पुरानै अनुभव हो । अब भने भक्तपुरको इताछेंस्थित नःपुखुमा पानीमाथि साइक्लिङको अनुभव लिन पाइने भएको छ । टीएन एड्भेन्चर्सले भक्तपुर नगरपालिकासँगको समन्वयमा शनिबारदेखि औपचारिक रूपमा वाटर साइकल सञ्चालनमा ल्याएको हो । टीएन एड्भेन्चर्सले पर्यटन क्षेत्रमा नयाँ तथा साहसिक खेल भित्र्याउने उद्देश्यले पहिलो पटक नेपालमा वाटर साइकल ल्याएको जनाएको छ । पर्यटन प्रवर्द्धनका लागि भक्तपुर नगरपालिकासँगको समन्वयमा कम्पनीले डुंगा र साइकल मिलाएर बनाइएको पानीमा तैरिने वाटर साइकल सुरु गरेको हो । करिब एक वर्षदेखि नै नेपालको पर्यटन क्षेत्रमा नयाँ एड्भेन्चर भित्र्याउनका लागि आफूहरूले खोजी गरिरहेका र अन्ततः वाटर साइकल सुरु गरेको टीएन एड्भेन्चर्सका प्रबन्ध निर्देशक सुजन तिमिल्सिनाले बताए । पर्यटन क्षेत्रमा नयाँ साहसिक खेल थप्ने हाम्रो उद्देश्य हो, त्यसैले विगत एक वर्षदेखि यो अवधारणामा काम गरिरहेका थियौं, उनले भने, वाटर बाइक नेपालमै बनाउन पनि धेरै कम्पनीमा कुरा गर्यौं । तर सम्भव नभएपछि बाहिरबाट मगायौं । यसका लागि आफूहरूले भक्तपुरस्थित सिद्धपोखरी उपयुक्त ठाउँको रूपमा छनोट गरे पनि नगरपालिकाले नःपुखुमा सञ्चालन गर्न स्वीकृति दिएको उनले बताए । सिद्धपोखरीमा अर्कै बोट सञ्चालनमा रहेछ, सोही कारण नगरपालिकाले खाली रहेको नःपुखुमा काम गर्न सुझाउनुभयो, उनले भने, हामीले ५ वटा साइकलका लागि अनुमति लिएका थियौं । नगरपालिकाले स्वीकृति दियो ।साइकल चलाउन वा पौडिन नजान्ने पनि वाटर साइकल चलाउन सक्ने कम्पनीले जनाएको छ । नःपुखुमा वाटर साइकल मा रमाउन प्रतिव्यक्ति २ सय रुपैयाँ तिर्नुपर्छ । एउटा साइकलमा २ जनाले १५ मिनेट पोखरी घुम्न सक्छन् । एउटा साइकलमा २ जनाले चलाउन मिल्छ, पोखरीको २ पटक राउन्ड लगाउन मिल्छ, उनले भने, पैसा प्रतिव्यक्ति दुई सय रुपैयाँ अर्थात् २ जनाले १५ मिनेट पोखरी घुम्दा ४ सय रुपैयाँ तिर्नुपर्ने हुन्छ । स्थानीयका अनुसार पोखरी ७ फिटसम्म गहिरो छ । एक राउन्डमा ८ सयदेखि ९ सय मिटर हुन्छ । बिदाको दिन बिहान ९ बजेदेखि बेलुका ७ बजेसम्म र बिदाबाहेकका दिनमा भने बिहान ११ देखि बेलुका ७ बजेसम्म वाटर साइकल सञ्चालन हुन्छ । नेपालमै पहिलो पटक पानीमा चल्ने वाटर साइकल भित्र्याइएको दाबी कम्पनीको छ । नगरपालिकाले सञ्चालनको स्वीकृत दिएको र नयाँ साहसिक खेल सञ्चालनका साथै आन्तरिक पर्यटनलाई पनि बढावा दिइरहेको नगरप्रमुख सुनिल प्रजापतिले बताए । पर्यटन विकासका लागि हामीले विभिन्न काम गरिरहेका छौं, सोहीअनुरूप सिद्धपोखरीमा डुंगा र नःपुखुमा साइकल चलाउन अनुमति दिएका हौं, त्यस्तै रानीपोखरीमा रंगीविरंगी माछा हेर्न पाइन्छ, उनले भने, नगरभित्र पर्यटन क्षेत्रसँगै आर्थिक उत्पादनमा समेत जोड दिइरहेका छौं । नगरपालिका क्षेत्रमा शनिबार तथा सार्वजनिक बिदाका दिन आन्तरिक पर्यटकको धेरै चहलपहल हुने गरेको उनी बताउँछन् । भक्तपुर आउने सिद्धपोखरीमा डुंगा मात्र नभएर अब वाटर साइकल मा रमाउने वातावरण तयार भएको प्रजापतिको भनाइ छ । नःपुखुमा साइकल सञ्चालन गरेबापत कम्पनीले दैनिक तीन हजार नगरपालिकालाई तिर्नुपर्छ, यसले नगरको आम्दानी पनि बढ्यो, पर्यटकले नयाँ साहसिक खेलको अनुभव गर्न पनि पाए, उनले भने । औपचारिक रूपमा सञ्चालनमा आएको छोटो समयमै आन्तरिक पर्यटकको संख्या निकै बढेको उनको बुझाइ छ । कम्पनीले थप साइकलका लागि पनि अनुमति लिने जनाएको छ । टीएन एड्भेन्चर्सका अनुसार साइकल चालक आफैंलाई पनि लाइफ ज्याकेट दिइने र उद्धार टोली पनि स्ट्यान्डबाई रहन्छ । कम्पनीले निकट भविष्यमै सर्लाहीको भरत तालमा पनि वाटर साइकल सञ्चालनमा ल्याउने तयारी भइरहेको जनाएको छ । त्यसका लागि सर्लाहीस्थित वाग्मती गाउँपालिकाले स्वीकृति दिइसकेको तिमिल्सिनाले बताए । पछिल्लो समय मुलुकमा साहसिक खेलमा लगानी बढ्दै गइरहेको छ । एड्भेन्चर क्षेत्रमा लगानीकर्तासँगै उपभोक्ताको माग पनि बढ्दो छ । र्याफ्टिङ, बन्जी, जिपलाइन, स्विङलगायत एड्भेन्चर खेल मुलुकमा बढ्दो क्रममा छ । पेसाले चार्टेड अकाउन्टेन्ट (सीए) तिमिल्सिनाले व्यवसाय नै गर्ने उद्देश्यले पर्यटन व्यवसायमा पहिलो कदम चालेको बताउँछन् । पेसाले म सीए हो, तर कृषि र पर्यटनमा आधारित रहेर भविष्यमा व्यवसाय नै गर्ने उद्देश्य छ, उनले भने, त्यसैले पनि पहिलो कदम पर्यटन क्षेत्रमा चाल्यौं । पछिल्लो समय नेपाल एड्भेन्चर टुरिजमको हबका रूपमा विकास हुँदै गइरहेको उनको बुझाइ छ । त्यसका साथै आन्तरिक पर्यटक पनि यसमै आकर्षित भइरहेका छन्, उनले भने । सुजनसँगै अन्य दुई सीए गौरव पोखरेल र पवन राजवाहक, व्यवसायी परशुराम पराजुली र सुवास तिमिल्सिना तथा सूचना प्रविधि क्षेत्रमा क्रियाशील महेन्द्र पराजुली र सूर्यप्रसाद न्यौपाने मिलेर कम्पनी सञ्चालनमा ल्याएका हुन् । बिस्तारै अन्य फरक प्रकृतिका व्यवसाय पनि सुरु गर्ने योजना रहेको उनीहरूको भनाइ छ ।"
माटो दलेर उपचार,"(नवलपुर) गायक रमेशराज भट्टराई लामो समयदेखि नसा, ढाड र खुट्टा दुख्ने समस्याबाट पीडित थिए । नवलपुरको रजहरमा रहेको सामुदायिक प्राकृतिक चिकित्सालयमा करिब तीन साताको उपचारपछि निको भएका छन् । मलाई केही समयदेखि नसासम्बन्धी समस्याले दैनिकीमा असर पारिरहेको थियो । यहाँ उपचार गरेपछि निकै सहज महसुस गरेको छु, उनले फेसबुकमा लेखेका छन्, खानपानमा अनुशासित भइयो र हरेक दिन व्यायाम गरियो भने दीर्घरोगी भएर बस्न पर्दैन भन्ने पाठ पनि सिकें । उपचारपछि उनी आइतबार डिस्चार्ज भएका छन् । चिकित्सालयमा नसा, पेट, मुटु र छालाका बिरामीलाई माटो दलेर उपचार गर्ने गरिन्छ । चिकित्सालयका निर्देशक डा विनोद पौडेलका अनुसार यस्ता रोगले ग्रस्त भएकालाई माटो दलेर गरिने उपचार निकै प्रभावकारी देखिएको छ । खेती नगरिएको जमिनभन्दा ६ फिट तलको माटो ल्याएर त्यसको फोहोर हटाएर दीर्घरोगीको शरीरमा दलेर उपचार गर्ने गरिएको उनको भनाइ छ । त्यसले शरीरभित्रको फोहोर सोसेर निरोगी बनाउने गरेको पौडेल बताउँछन् ।पौडेलका अनुसार खनेर ल्याएको माटोको फोहोर हटाएर १२ घण्टा भिजाएर स्वस्थ बनाइसकेपछि दल्न योग्य हुन्छ । त्यसपछि शरीरमा ४५ मिनेटदेखि एक घण्टा माटो दलेर राख्ने गरिन्छ । शरीरको कुनै भागमा दुखाइको समस्या भएको खण्डमा माटो तताएर लगाउने गरिन्छ । सहन सक्ने तातो बनाएपछि पट्टीमा बाँधेर पनि राख्ने गरिन्छ । दुखाइको समस्या नभएको अवस्थामा भने चिसो माटो दल्ने गरिन्छ । रोग निर्मूल गर्न कतिपयलाई माटोमा निम र बेसार मिसाएर पनि दल्ने गरिएको पौडेलले बताए । यो चलन वैदिककालकै उपचार हो । शुद्ध पानी र माटो जत्तिको शुद्ध पदार्थ नै छैन । माटोमा जिंक हुन्छ । शरीरमा दल्दा सोझै छालाले शोषण गर्छ र खनिज तत्त्वले रोगको प्रतिरोधात्मक क्षमता बढाउँछ, चिकित्सक पौडेल भन्छन्, मुटु रोगीलाई पनि यही विधिबाट उपचार गरिन्छ । माटो दल्दा शरीरभित्रको फोहोर तान्छ र रोग निर्मलीकरण हुन्छ । रोगअनुसार मसाज थेरापी विधिबाट पनि उपचार गराइने उनले बताए । माटो दलेर गरिने उपचार विधिले ६ वर्षमा चार सय जनाभन्दा बढी निको भइसकेका चिकित्सालयले जनाएको छ । माटो दल्नुका अतिरिक्त नियमित योगा, ध्यान, आहारविहारमा सन्तुलनलगायतका प्राकृतिक चिकित्सा पद्धति अपनाउने गरिन्छ । चिकित्सालयमा औषधिको प्रयोग भने वर्जित छ । २०६४ मा स्थापित चिकित्सालयमा हालसम्म यो विधिबाट उपचार गराउनेको संख्या ३५ हजार नाघिसकेको छ । डेढ महिनाअघि माओवादी नेता तथा पूर्वसभामुख कृष्णबहादुर महराले यही विधिबाट १३ दिन उपचार गराएका थिए । विभिन्न देशमा उपचार गरे पनि समस्या उस्तै रहेको थियो । चिकित्सालयको उपचारपछि धेरै आराम भएको छ, महराले भने, यस्तो विधि यहीं हुँदाहुँदै हामी महँगो अस्पतालमा दौडिन्छौं । उनी समय मिलाएर फेरि आफू तीन साताका लागि चिकित्सालयमा आउने बताउँछन् । सांसदहरू शान्ता चौधरी, बिन्दा पाण्डे, मुमाराम खनाल, राम कार्की, जनवादी गायक जीवन शर्मा समेत यो विधिबाट उपचारपछि निको भएर फर्केका निर्देशक पौडेल बताउँछन् । स्थानीयको अगुवाइमा २०६४ सालमा धान्याञ्चल महायज्ञ गरेर चिकित्सालय स्थापना गरी उपचार सुरु गरिएको हो । त्यसयता ५९ हजारभन्दा बढीले उपचार गराइसकेका छन् । कोभिड महारमारीका समयमा चिकित्सालयमा ८ सय संक्रमित राखेर उपचार गराइएको थियो । त्यतिबेला रोग प्रतिरोधात्मक क्षमता बढाउन योगा तथा ध्यानका साथै खानपानमा विशेष ध्यान दिइएको थियो । संक्रमितमध्ये सबैजना निको भएका थिए । चिकित्सालय चितवनको नारायणगढबाट १४ किलोमिटर पश्चिम रजहर बजारबाट करिब डेढ किलोमिटर दक्षिणमा छ ।"
शुल्क वृद्धिविरुद्ध विद्यार्थीको आमरण अनशन,"(काठमाडौं)पुल्चोकस्थित डिन कार्यालय परिसरमा सात दिनदेखि अनशनरत विद्यार्थी सुलभ चापागार्इंको स्वास्थ्य कमजोर बन्दै गएको छ । शुल्क वृद्धि फिर्ता लिन एकसूत्रीय माग राख्दै नेविसंघका पुल्चोक क्याम्पस इकाई सभापति तथा सिभिल इन्जिनियरिङ सातौं सेमेस्टरका चापागाईं अनशनमा बसेका हुन् । उनी कुराकानी गर्न, उठेर बस्न पनि नसक्ने भइसकेका छन्, रिंगटा लाग्ने, सास फेर्न गाह्रो हुने समस्या देखिएको छ, उनलाई सहयोग गरिरहेका विद्यार्थी सागर शर्माले भने, रगत र पिसाब परीक्षण गर्न पठाएका छौं, रिपार्ट आएपछि डाक्टरले अस्पताल भर्ना हुनुपर्छ भन्नुभएको छ ।इन्जिनियरिङ डिन कार्यालयले वृद्धि गरेको शुल्क फिर्ता लिन सबैजसो विद्यार्थी संगठनले माग अघि सारेका छन् । दुई पटकसम्म विद्यार्थी र डिन कार्यालयबीच वार्ता हुँदा पनि निष्कर्ष निस्किन नसकेको पुल्चोक क्याम्पसका स्ववियु सभापति विराज अर्यालले बताए । आइतबारदेखि समाजवादी मोर्चा निकट अखिल क्रान्तिकारी र समाजवादी विद्यार्थी संगठनका ४ विद्यार्थीले पनि पुल्चोकमा आमरण अनशन सुरु गरेका छन् । विद्यार्थी आन्दोलनको कारण क्याम्पसमा प्राध्यापक, विद्यार्थीभन्दा सुरक्षाका लागि खटिएका प्रहरीको संख्या धेरै देखिन्छ । विद्यार्थीको एक समूहले आन्दोलनका क्रममा डिन कार्यालयमा तोडफोडसमेत गरेपछि डिन कार्यालय क्षेत्र अशान्त बनेको छ । विद्यार्थी आन्दोलन चर्कंदै गएपछि आगामी शैक्षिकसत्रको प्रवेश परीक्षा पनि स्थगित गरिएको छ । त्यसले आंगिकमा पढ्ने करिब २ हजार विद्यार्थीसहित १० वटा निजी इन्जिनियरिङ कलेजको प्रवेश परीक्षा अनिश्चित बनेको छ ।साउन २५ गतेको निर्णयअनुसार स्नातक इन्जिनियरिङको शिक्षण शुल्क ३ लाख १८ हजारबाट वृद्धि गरेर ७ लाख ७७ हजार पुर्याइएको डिन कार्यालयले जनाएको छ । पुल्चोक, थापाथली, पोखरा, धरान र चितवनमा आंगिक इन्जिनियरिङ क्याम्पसहरू सञ्चालनमा छन् । डिन कार्यालयबाट सम्बन्धन पाएका निजी क्याम्पसले स्नातक इन्जिनियरिङको शुल्क १६ लाखसम्म लिँदै आएका छन् । बस्नेतले निजी कलेजमा समेत शुल्क वृद्धि गर्ने उद्देश्यले सरकारी क्याम्पसको शुल्क वृद्धि गरिएको हो कि भन्ने आंशका गरे । डिन कार्यालयले क्याम्पसहरू आर्थिक रूपमा सञ्चालन हुन नसक्ने अवस्थामा पुगेकाले शुल्क वृद्धि गर्न बाध्य भएको जनाएको छ ।नेविसंघ, अनेरास्ववियु, अखिल क्रान्तिकारीलगायत विद्यार्थी संगठनले सरकारी क्याम्पसको इन्जिनियरिङ पठनपाठनको दायित्व राज्यले लिनुपर्ने बताउँदै आएका छन् । शुल्क वृद्धिको विषयमा प्रधानमन्त्री पुष्पकमल दाहाल, शिक्षामन्त्री अशोक राईको समेत विद्यार्थीले ध्यानाकर्षण गराइसकेका छन् । यस विषयमा सांसदहरूले समेत प्रतिनिधि बैठकमा कुरा उठाएका थिए ।इन्जिनियरिङ अधिकांश अध्यापकमाथि निजी इन्जिनियरिङमा लगानी र अध्यापन गर्दै आएको आरोप छ । निजी सम्बन्धनका १० वटा निजी क्याम्पस पनि काठमाडौं उपत्यकाभित्र मात्रै सञ्चालनमा छन् । निजी क्याम्पसको लगानी र निजी क्याम्पस पढाउने शिक्षकहरूको सूची खोज्यो भने एकदुई जना मात्रै सरकारीमा मात्रै पढाउने भेटिन्छन्, एक छात्रले कान्तिपुरसित भने ।डिन शशिधर राम जोशीले भने आंगिक क्याम्पसहरू घाटामा सञ्चालन भइरहेको दाबी गरे । २०५४ सालपछि इन्जिनियरिङको शिक्षण शुल्क वृद्धि नभएको उनको भनाइ छ । त्यतिबेला शुल्क तोक्दा प्रत्येक वर्ष १० प्रतिशतले वृद्धि गर्दै लैजाने उल्लेख थियो । तर त्यो कार्यान्वयन गर्न नसकेको डिन कार्यालयले एकै पटक दोब्बरभन्दा बढी शुल्क वृद्धि गर्दा विद्यार्थी आक्रोशित बनेका हुन् । जोशीले विज्ञप्ति जारी गरेर सरकारले दिने अनुदानमा कटौती हुँदै आएकाले २६ वर्षपछि शुल्क वृद्धि गरिएको जनाएका छन् । केमिकल र एरोनोटिकल इन्जिनियरिङको शुल्क यसअघि नै ६ लाख रुपैयाँ तोकिएको थियो । धेरै शुल्क लिएका विषयमा प्रयोगशाला लगायत भौतिक पूर्वाधारमा सुधार हुन नसकेको विद्यार्थीहरूले गुनासो गरे । हाल आर्किटेक्चर, सिभिल, कम्प्युटर, इलेक्ट्रिकल, इलोक्ट्रोनिक, मेकानिकल, ओटोमोबाइल, एग्रिकल्चर, जियोमेट्रिक्स, इन्डस्ट्रिएल इन्जिरियरिङ तर्फको शुल्क बढाइएको छ ।१२ विषयमा आंगिक क्याम्पसमा नियमिततर्फ ६ सय १० र पूर्ण शुल्कीय कार्यक्रममा १ हजार ४ सय ३० विद्यार्थी भर्ना हुन पाउँछन् । नियमित कार्यक्रममा सरकारी अनुदान सीमित भएसँगै पूर्ण शुल्कीय कार्यक्रमबाटै नियमित कार्यक्रम चलाउँदै आएको क्याम्पसहरूले जनाएका छन् । नियमित भनेको छात्रवृत्तिमा पढ्न पाउने कोटा हो ।विद्यार्थीसँग वार्ता गर्न गठित वार्ता समितिका संयोजक तथा सहायक डिन सुरज लामिछानेले विद्यार्थीसँग छलफल भए पनि औपचारिक वार्ता निष्कर्षमा पुग्न नसकेको जनाए ।"
पत्थरीको अप्रेसनमा मिर्गौला झिकिएपछि मृत्यु,"(धनगढी)कञ्चनपुरको बेलौरी नगरपालिका१० शिवनगरका ५५ वर्षीय ऐजनलाल चौधरीको धनगढीस्थित स्वस्तिक कार्डियो एन्ड मल्टिस्पेसियालिटी अस्पतालमा पत्थरीको अप्रेसनका क्रममा चिकित्सकले मिर्गौला नै झिकिदिएपछि मृत्यु भएको छ । पत्थरीको अप्रेसनका क्रममा मिर्गौलाको नसा काटिएर अत्यधिक रक्तस्राव भएपछि चिकित्सकले फेरि अप्रेसन गरेर बायाँ मिर्गौला निकालेका थिए । बिनादर्ता सञ्चालित उक्त अस्पताल प्रशासनले चिकित्सकको गल्ती स्वीकार गर्दै पीडित पक्षसँग ३ बुँदे सहमति गरेको छ । अस्पतालका अध्यक्ष महेश जोशीका अनुसार उपचारमा संलग्न चिकित्सक जोनस तिवारीलाई कारबाही गर्नेलगायतको सहमति भएको हो । एमबीबीएस अध्ययनरत मृतकका छोरा ज्योतिप्रकाश चौधरीको पढाइ खर्च अस्पतालले व्यहोर्ने, दुई छोरीको विवाह खर्च व्यहोर्ने र उपचारमा लापरबाही गर्ने डाक्टरलाई कारबाही गर्ने भनिएको छ, मृतकका भतिजा राजकुमार चौधरीले भने । अस्पतालमा शुक्रबार भर्ना गरिएका चौधरीको बायाँ मिर्गौलामा दुईवटा र दायाँ मिर्गौलामा एउटा पत्थरी छ भन्दै बायाँ मिर्गौलामा रहेको पत्थरी झिक्न अप्रेसन गरिएको थियो । भतिजा राजकुमारका अनुसार आइतबार दिउँसो ३ बजे अप्रेसन गरिएको थियो । अप्रेसन सकिएपछि डाक्टरले सुरुमा अप्रेसन राम्रो भो भने, झिकेको पत्थरी पनि देखाए, हामी खुसी भयौं, उनले भने, करिब एक घण्टापछि भेट्न गयौं । बुबाले पेट दुख्यो भन्नुभो, हामीले डाक्टरलाई भन्यौं, डाक्टरले सुई लगाए तर निको भएन । पेट त फुल्न पो थाल्यो, त्यसपछि हामी आत्तियौं ।राति ८ बजेतिर बिरामीलाई धेरै गाह्रो भयो । त्यसपछि फेरि डाक्टरलाई जानकारी गरायौं, डाक्टरले किड्नीको नसा काटियो, अत्यधिक रक्तस्राव भयो, अब बिरामीको ज्यान छान्ने कि किड्नी छान्ने पो भन्न थाले, त्यसपछि बाध्यतावश हामीले किड्नी झिकेर निको हुने भए बरु किड्नी झिकिदिनुस्, हामी ज्यान रोज्छौं भन्यौं, राजकुमारले भने, राति २ बजे किड्नी निकाले, त्यसपछि ल अब ज्यान बच्यो भने । आइतबार बिहान एक्कासि अस्पताल प्रशासनका व्यक्तिले बिरामीको अवस्था क्रिटिकल छ भन्न थाले । बिरामीलाई आईसीयूमै राखिएको थियो । हामी भेट्न गयौं, उहाँको त श्वास मात्रै बाँकी थियो, राजकुमार भन्छन्, दिउँसो २ बजे डाक्टरले अब बचाउन सकिँदैन भन्न थाले । चिकित्सकको लापरबाहीले बिरामीको मृत्यु भएपछि आक्रोशित मृतकका आफन्तलगायतले सोमबार दिउँसो अस्पताल क्षेत्रमा यातायात बन्द गराएका थिए । त्यसपछि उपचारमा लापरबाही भएको स्वीकार गर्दै साँझ मात्र अस्पताल प्रशासनले मृतकका आफन्तसँग तीनबुँदे सहमति गरेको थियो । २०७९ माघदेखि सेवा सुरु गरेको अस्पतालले हालसम्म दर्ता प्रमाणपत्र प्राप्त नगरेको बुझिएको छ । अस्पतालले २५ शय्या दर्ताका लागि स्वास्थ्य निर्देशनालयमा कागजात पेस गरेको तर अनुमति भने पाइनसकेको निर्देशक डा जगदीश जोशीले बताए । हामीकहाँ डकुमेन्ट आएको छ, केही कागजात अपुग भएकाले अध्ययनकै प्रक्रियामा छौं, उनले भने ।"
सप्तरीका तीन पालिका प्रमुख निलम्बित,राजविराज (कास) ०७९ वैशाख ३० मा निर्वाचित स्थानीय तहका जनप्रतिनिधिको कार्यकाल सुरु भएयता सप्तरीका तीन पालिका प्रमुख निलम्बित भएका छन् । दुई नगर प्रमुख र एक गाउँपालिका अध्यक्ष निलम्बित भएका हुन् । गत साता घूससम्बन्धी मुद्दामा अख्तियारले नियन्त्रणमा लिएसँगै विष्णुपुर गाउँपालिकाका अध्यक्ष उमेशप्रसाद यादव निलम्बित भएका हुन् । यसअघि राजविराज नगरपालिका प्रमुख भीमराज यादव र शम्भुनाथ नगरपालिका प्रमुख जितेन्द्रप्रसाद गुप्ताको निलम्बन कायमै छ । घूससम्बन्धी प्रकरणमा अख्तियारले उनलाई गत भदौ ६ गते नियन्त्रणमा लिएको थियो । ७ गते अख्तियारले विष्णुपुर गाउँपालिकालाई पत्राचार गर्दै अध्यक्ष निलम्बनमा परेको जानकारी गराएको हो । विष्णुपुर६ मा सोलार लगाएको योजनाको भुक्तानीका क्रममा घूस लेनदेन भएको अख्तियारको दाबी छ । साउन ३१ गते सोलारसम्बन्धी एक योजनामा २ लाख नगद र ३ लाखको चेक घूसबापत लिँदै गर्दा विष्णुपुर गाउँपालिकाका लेखापाल टेकनारायण यादव र कम्प्युटर अपरेटर वीरेन्द्र यादवलाई अख्तियार टोलीले राजविराजस्थित गजेन्द्र चोकबाट नियन्त्रणमा लिएको थियो । उक्त प्रकरणमा अध्यक्ष यादवको समेत संलग्नता रहेको अख्तियारको दाबी छ । यसअघि शम्भुनाथ नगरपालिकाका प्रमुख जितेन्द्रप्रसाद गुप्ताविरुद्ध अख्तियारले घूस लिएको आरोपमा विशेष अदालतमा आरोपपत्र दायर गरेसँगै गत फागुन १७ गतेदेखि निलम्बित छन् । नगर प्रमुख गुप्ता र नगरपालिकाका इन्जिनियर रामचन्द्र साहबीचको मिलेमतोमा विद्यालयको सभाहल निर्माणको अन्तिम बिल भुक्तानी प्रयोजनका लागि सेवाग्राहीसँग एक लाख ४० हजार रुपैयाँ घूस लिएको आरोपमा दुवै जनामाथि विशेष अदालतमा मुद्दा दायर भएको थियो । अख्तियार टोलीले गत माघ ३ गते इन्जिनियर साहलाई एक लाख ४० हजार रुपैयाँ घूस लिएको आरोपमा नियन्त्रणमा लिएको थियो । प्रमुख गुप्ताको पनि संलग्नता पाएपछि उनी समेतलाई विपक्षी बनाई विशेष अदालतमा आरोपपत्र दायर भएको हो । भीमराज यादवमाथि अख्तियारले ०७९ असार २९ गते विशेष अदालतमा आरोपपत्र दायर गरेपछि उनी निलम्बित छन् । राजविराजस्थित राज रंगशाला स्तरोन्नतिमा भ्रष्टाचार गरेको ६ वर्ष पुरानो मुद्दामा उनी जोडिएका हुन् । अख्तियारले न्यू गहिल कन्ट्रक्सनका तत्कालीन सञ्चालक यादवविरुद्ध २ लाख ६३ हजार ४ सय ६८ रुपैयाँ बिगो कायम गरी आरोपपत्र दायर गरेको छ ।
शर्मा दोस्रो पटक सर्वोच्चका लागि सिफारिस,"काठमाडौं (कास) न्यायपरिषद्ले विनोद शर्मालाई सर्वोच्च अदालतको न्यायाधीशका रूपमा नियुक्तिका लागि प्रक्रिया अघि बढाउन संवैधानिक परिषद्लाई दोस्रो पटक लेखिपठाएको छ । अघिल्लो वर्ष कायममुकायम प्रधानन्यायाधीश दीपकराज कार्कीको अध्यक्षतामा बसेको परिषद्को बैठकले २०७९ भदौ २१ गते जनकपुर उच्च अदालतका कामु मुख्य न्यायाधीश शर्मासहित तुल्सीपुर उच्च अदालतकी मुख्य न्यायाधीश नीता गौतम दीक्षित र नेपाल ल क्याम्पसका प्राध्यापक डीएन पराजुलीलाई सर्वोच्चमा नियुक्ति गर्न भनी संवैधानिक परिषद्लाई लेखिपठाएको थियो । तर, अघिल्लो सिफारिसलाई संसदीय सुनुवाइ समितिले प्रक्रियामै नलगेपछि प्रक्रिया अघि बढेन । दीक्षितको मंसिरमा अवकाश भइसकेको छ भने पराजुली ल क्याम्पसमै कार्यरत छन् । शर्मा भने एक वर्षदेखि सर्वोच्चमा काजमा धाइरहेका थिए । कानुनमन्त्रीसहितको आइतबार बसेको बैठकमा न्यायपरिषद्का अध्यक्षसमेत रहेका प्रधानन्यायाधीश विश्वम्भरप्रसाद श्रेष्ठले शर्मालाई सर्वोच्चका लागि न्यायाधीश नियुक्त गर्न पुनः लेखिपठाउने प्रस्ताव राखेका थिए । यसलाई परिषद्ले पारित गरी संवैधानिक परिषद्मा पत्र पठाएको हो ।"
ललिता निवास प्रकरणको पटाक्षेप,"राजनीतिक तथा प्रशासनिक तहका उच्चपदस्थ व्यक्ति जोडिएका कारण आम चासोमा रहँदै आएको बालुवाटारस्थित ललिता निवासको सरकारी जग्गा हिनामिना सम्बन्धी किर्ते कसुरको मुद्दा अदालत पुगेको छ । पाँच पूर्वमन्त्री, एक बहालवाला सचिव र ६ पूर्वसचिवसहित ३ सय ११ जनाविरुद्ध सरकारी वकिल कार्यालयले आइतबार जिल्ला अदालत काठमाडौंमा मुद्दा दायर गरेको छ । प्रहरीको केन्द्रीय अनुसन्धान ब्युरो (सीआईबी) को अनुसन्धान प्रक्रिया र प्रतिवेदन तथा सरकारी वकिल कार्यालयको अभियोजन प्रश्नरहित बन्न नसके पनि हिनामिना प्रकरणलाई अदालत पुर्याउनु सकारात्मक छ । ललिता निवासको जग्गामाथि छानबिन सुरु भएको साढे चार वर्षपछि जिल्ला अदालतमा मुद्दा पुगेको हो । पूर्वसचिव शारदाप्रसाद त्रितालको नेतृत्वमा गठित छानबिन समितिले २०७५ सालमै उक्त जग्गा हिनामिना भएको निष्कर्ष निकालेको थियो । समितिको सिफारिस अनुसार सरकारले अनुसन्धान गर्न अख्तियार दुरुपयोग अनुसन्धान आयोग र सीआईबीलाई २०७५ फागुन २८ मा पत्र पठाएको थियो । अख्तियारले अनुसन्धान सकेर २०७६ माघ २२ मै तत्कालीन मन्त्री, सचिव, व्यापारी, बिचौलिया, कर्मचारी लगायत १ सय १० जनाविरुद्ध बिगो, कैद र जरिवाना तथा ७५ जनाविरुद्ध सम्पत्ति जफत प्रयोजनका लागि विशेष अदालतमा मुद्दा दायर गरेको थियो । भ्रष्टाचार सम्बन्धी त्यो मुद्दा अझै विचाराधीन छ । सीआईबीले भने २०७८ पुसमा मात्र अनुसन्धान टुंग्याएर सरकारी वकिल कार्यालयमा प्रतिवेदन बुझाएको थियो । कार्यालयले मुद्दा अभियोजन गर्नुको साटो अनुसन्धान अधुरो रहेको भन्दै २० बुँदे निर्देशनसहित प्रतिवेदन तत्कालै सीआईबीलाई फिर्ता गरिदिएको थियो । तत्कालीन शेरबहादुर देउवा नेतृत्व सरकारकै चासोमा मुद्दा अघि नबढाइएको आशंकालाई बल पुग्ने गरी त्यसपछि सीआईबीको अनुसन्धान सेलायो । डेढ वर्षपछि गत असार १२ मा सात जनालाई पक्राउ गरेर सीआईबीले गरेको अनुसन्धानका आधारमा सरकारी वकिल कार्यालयले मुद्दा अदालतमा टेकाएको छ । यसले राजनीतिक दबाबप्रभाव पारेर फाइल रोकिएमा राज्यका निकायले जुनसुकै बेला ब्युँताउन सक्छ भन्ने सन्देश दिएको छ । सरकारी कागजात किर्ते गरी ललिता निवासको करिब १ सय ४३ रोपनी जग्गा हिनामिना गरेको अभियोगमा जिल्ला अदालतमा मुद्दाको अभियोजन गरिएको छ । सरकारले मुआब्जा दिएर २०२१ सालमा अधिग्रहण गरेको जग्गा २०४९ देखि २०६९ सालका बीचमा किर्ते गरेर व्यक्तिका नाममा पुर्याएको अनुसन्धानमा पाइएको छ । प्रजातन्त्र पुनःस्थापनाको संघर्षमा संलग्न भएका कारण जफत गरिएको सम्पत्ति छानबिन गरेर फिर्ता दिने भन्ने २०४७ सालको मन्त्रिपरिषद् निर्णयलाई अपव्याख्या गरेर सरकारी जग्गा व्यक्तिका नाममा सार्ने प्रपञ्च गरिएको थियो, जुन २०६२ सालसम्म चल्यो । २०६६६७ सालमा प्रधानमन्त्री निवास विस्तारका लागि सट्टाभर्ना र २०६९ सालमा नक्कली मोहीका नाममा मन्त्रिपरिषद् निर्णयबाटै जग्गा व्यक्तिका नाममा पुर्याइएको थियो । सट्टाभर्नाको निर्णय गर्दा माधवकुमार नेपाल र मोहीका सम्बन्धमा निर्णय हुँदा बाबुराम भट्टराई प्रधानमन्त्री थिए । निर्णय गर्ने तत्कालीन प्रधानमन्त्रीद्वय नेपाल र भट्टराईलाई प्रतिवादी नबनाइएकामा आलोचना भइरहेको छ जबकि सर्वोच्च अदालतले जग्गा व्यक्तिका नाममा लैजाने निर्णयमा संलग्न उपल्ला निर्णयाधिकारी माथि अविलम्ब अनुसन्धान गर्न गत साउन २१ मा आदेश दिएको थियो । ललिता निवास जग्गा हिनामिना प्रकरणमा मालपोतका खरिदारदेखि प्रधानमन्त्रीसम्मको मिलेमतो र योजना देखिए पनि कम सजाय हुने किर्ते कसुरमा मात्र मुद्दा चलाइएकामा संशय उत्पन्न भएको छ । संगठित अपराधमा समेत मुद्दा चलाउन सीआईबीले गरेको सिफारिसलाई पन्छाउँदै सरकारी वकिल कार्यालयले प्रतिवादीलाई एक वर्षसम्म मात्रै सजाय हुने गरी किर्तेमा मुद्दा चलाएको हो, जबकि अदालतले सीआईबीलाई किर्ते र संगठित अपराधमा अनुसन्धान गर्न अनुमति दिएको थियो । सीआईबीले पनि संगठित अपराधलाई नै प्राथमिकतामा राखेर अनुसन्धान गरेको थियो । संगठित अपराध निवारणसम्बन्धी कानुन २०७० सालमा मात्र आएकाले अपराध भएका बेलाको कानुन अनुसार अभियोजन गरेको सरकारी वकिल कार्यालयको भनाइ छ, जुन युक्तिसंगत देखिँदैन । सीआईबीको प्रतिवेदन र सरकारी वकिल कार्यालयको अभियोजनमा अरू पनि विरोधाभास छन् । किर्ते कसुरमा बहालवाला सचिव कृष्णबहादुर राउतको संलग्नता नखुलेको भन्दै अभियुक्त बनाउनु नपर्ने राय सीआईबीले दिएकामा सरकारी वकिल कार्यालयले प्रतिवादी बनाएको छ । यस्तै, भक्तपुर मालपोतमा कार्यरत रहँदा श्रीमतीका नाममा जग्गा घूस लिएको भन्दै पूर्वनिर्वाचन आयुक्त सुधीरकुमार शाहविरुद्ध मुद्दा चलाउन सीआईबीले सिफारिस गरेकामा अभियोग अदालत पुग्दा उन्मुक्ति दिइएको छ । त्यसबेला राष्ट्रिय योजना आयोगमा शाखा अधिकृत रहेका गेहनाथ भण्डारीलाई भने उस्तै कसुरमा प्रतिवादी बनाइएको छ । अनुसन्धान र अभियोजनमा सहकार्य र समन्वय गर्नुपर्ने राज्यका दुई निकायबीचको यस्तो असंगतिले नियतमै संशय गर्ने ठाउँ दिन्छ, यसमाथि मुद्दाकै प्रतिवादीले समेत निष्पक्षतामाथि प्रश्न गर्न सक्छन् । राज्यका निकायप्रति अविश्वास बढाउने गरी व्यक्तिको अनुहार हेरेर व्यवहार गर्ने प्रवत्ति रोकिनुपर्छ । ललिता निवास प्रकरणको अनुसन्धान र अभियोजनमा प्रश्न गर्न सकिने भए पनि सरकारी वकिल कार्यालयले थप तथ्यप्रमाण भेटिए र आरोपित भेटिए अनुसन्धान गराई मुद्दा दायर गर्ने बाटो खुला राखेको छ । त्यसैले हिनामिनामा संलग्न भएका तर अहिले मुद्दा नचलाइएकाहरू फेरि अनुसन्धानमा तानिन सक्छन्, तानिनुपर्छ । कार्यपालिका, न्यायपालिका र व्यवस्थापिका प्रमुखको निवास जोडिएको अर्बौं मूल्यको सरकारी जग्गा हडप्ने प्रपञ्चमा संलग्न कसैलाई पनि उन्मुक्ति दिनु हुँदैन । यो प्रकरणको न्यायिक निरूपण गर्ने जिम्मा अहिले अदालतमा पुगेको छ । सार्वजनिक सम्पत्ति संरक्षण गर्ने दायित्व अदालतको पनि हो । त्यसैले आम जनचासोसमेत रहेको यस मुद्दालाई जतिसक्दो छिटो किनारा लगाउन अदालतले तदारुकता देखाउनुपर्छ र व्यक्तिका नाममा पुगेको जग्गालाई सरकारकै नाममा दुरुस्त राखिनुपर्छ ।"
सरकारको पनि खुट्टी देखियो,"के ललीता निवास जग्गा प्रकरण कुनै १२ जनाको योजना अनुरूप मात्र भएको हो ? के त्यसमा राज्यका शासक प्रशासक, बिचौलिया सबैको सामूहिक मिलीभगत थिएन ? थियो भने किन उक्त प्रकरणमा संगठित अपराधमा मुद्दा चलाइएन ? उक्त काण्डमा मालपोत कार्यालयको सुब्बा खरिदारदेखि मन्त्री, सचिव र प्रधानमन्त्रीसम्मको मिलीभगत थियो । २३८ भन्दा बढी व्यक्तिलाई किर्ते मुद्दा चलाएबाटै यसको पुष्टि हुन्छ । तथापी यो काण्डमा संगठित अपराधको मुद्धा चलाउन किन प्रचण्ड सरकार डरायो ? किन खुट्टा कमायो ? आम जनताले त साथ र स्याबासी दिएकै थिए । यसमा सत्ता स्वार्थ वा भ्रष्ट मनसाय छैन भनेर कसरी प्रचण्ड सरकारले आम जनतालाई बिश्वस्त पार्न सक्छ ? संगठित अपराधमा मुद्दा नचलाएर अभियुक्तहरूलाई फाइदा पुर्याउने वा भनौं सजाय कम गर्ने रणनीतिमा प्रचण्ड सरकार किन पुग्यो ? यो खोजीको विषय हो । यसले सरकारमाथि विशेषतः प्रधानमन्त्री प्रचण्ड र गृहमन्त्री नारायाणकाजीमाथि थुप्रै प्रश्न एकसाथ उठेका छन् । उनीहरूको सुशासनप्रति प्रतिबद्ध छौं भन्ने भनाइलाई गिज्याएको छ । यसको उत्तर प्रचण्ड सरकारले तथ्यपूर्ण ढंगले आम जनतालाई दिनुपर्छ । अन्यथा जुन जोगी आए पनि कानै चिरेको बात प्रचण्डलाई लाग्नेछ । कुनै पनि सरकार परिवर्तन हुनासाथ सबैभन्दा पहिले परिवर्तन हुने भनेकै माहान्यायाधिवक्ता हो । जो सरकार र प्रधानमन्त्रीको आधिकारिक कानुनी सल्लाहकार मानिन्छ । उनको मुख्य काम नै सरकार प्रमुखको इच्छा र इसारा अनुसार सरकारी मुद्दा अभियोजन तथा बहस पैरवी गर्नु हो । महान्यायाधिवक्तालाई प्रधानमन्त्रीले चलाउने र महान्यायाधिक्ताले ७७ जिल्लाको सरकारी वकिलहरूलाई चलाउने गर्छन् । महान्यायाधवक्ताहरूको इसाराबिना कुनै पनि सरकारी वकिल कार्यालयमा पात पनि हल्लिँदैन । यो सर्वविदित कुरा हो । अहिलेको काण्डमा महान्याधिवक्ता स्वयंले जिल्ला सरकारी वकिल कार्यालयलाई संगठित अपराधमा मुद्दा नचलाउन भनी अनुचित दबाब दिएको कुरा बाहिर आएको छ । सत्य कुरा अहिलेका महान्यायधिवक्ता परिवर्तन भएपछि थाहा होला नै । तर अहिले प्रचण्ड र महान्यायाधिवक्ताको गलत निर्देशनले देशमा दण्डहीनता बढ्ने देखियो, भष्टाचारीहरूले उन्मुक्ति पाउने देखियो । चिन्ताको विषय हो यो । के प्रचण्ड र महान्यायाधिवक्ताको इच्छा र इसाराबेगर संगठित अपराधको यो मुद्दा सामान्य एउटा किर्ते मुद्दामा मात्र परिवर्तन भयो होला त ? यो कसले विश्वास गर्ला ? प्रचण्डलाई आफ्नै पार्टीभित्रबाट वा कांग्रेस पार्टीबाट दबाब आएको हो वा त्यसको पछाडि द्रव्यमोह छ ? वा प्रचण्डलाई थाहै नदिई महान्यायाधिवक्ताले आफूखुसी संगठित अपराध मुद्दा नचलाएर मुद्दा कमजोर पारेका हुन् ? होइन भने प्रचण्डले आजैबाट दण्डहीनता र सुशासनको कुरा गर्न छाडून् । गोपाल देवकोटा, गोकर्णेश्वर, काठमाडौं"
राजनीतिक संकट गहिरिँदै,"२००७ सालमा निरंकुश राणाशासनको अन्त्यपछि गंजागोलको राजनीति चलिरहँदा २०१७ सालमा राजा महेन्द्रले शासनसत्तामाथि कू गरेर लागू गरेको पञ्चायती शासन ३० वर्षसम्म चल्यो । यसबीचमा राजनीतिका केही भुइँफुट्टा वर्ग सलबलाए पनि नेतृत्वको ठूलो जमात इमानदार भएका कारण सुशासन कायम थियो । ०४६ सालको राजनीतिक परिवर्तनपछि समृद्धिको आसमा बाँचेका जनतामा खुसीको सीमा थिएन । दिन बित्दै जाँदा आशाको ठाउँमा निराशा थपिँदै गयो, कुशासनको जरा अरू मजबुत बन्दै गयो । ०५२ सालमा सुरु भएको माओवादी सशस्त्र द्वन्द्ध १० वर्ष चल्दा निर्दोष जनताले ज्यान गुमाए । दुःखदायी परिघटनापछि लोकतन्त्र स्थापना भए पनि उपलब्धि हासिल हुन सकेन । १७ वर्षअघि स्थापित लोकतन्त्र हात्तीको देखाउने दातसरह बन्न पुगेको छ । ठूला दलका शीर्षनेतामा देश र जनताका विषयमा चिन्तनमनन गर्ने संस्कार कहिल्यै बस्न सकेन । नीति र सिद्धान्तमा चल्नुको साटो ठूला दलका शीर्षनेता अरूमाथि औंला ठड्याउने, आरोपप्रत्यारोपमै सीमित भइरहेका छन् । पहिले नेताको टाउकाको मोल तोकेर राजनीतिक हिंसामा उत्रन लालायित माओवादी र कांग्रेस लाज पचाउँदै यतिवेला गाला जोडेर सत्ताको डाडुपन्यु चलाइरहेका छन्, दलीय सिद्धान्तमा आकाशजमिनको फरक भए पनि नीति, आदर्शजति रद्दीको टोकरीमा फ्याँकेर शक्तिको आडमा हुंकार मच्याइरहेका छन् । मुलुकको आर्थिक, सामाजिक अवस्था इतिहासमै नाजुक बन्दा नेताहरू सिंगापुर, स्विटजरल्यान्डको सपना देखाएर जनता भुलाउन पछि परेका छैनन् । दशकअघिसम्म कमजोर अर्थतन्त्र भएका बंगलादेश र भुटानको वार्षिक प्रतिव्यक्ति आम्दानी हाम्रोभन्दा क्रमशः २ र ३ गुणा बढी हुँदा रेमिट्यान्सको भरमा टिकेको अर्थतन्त्रको व्याख्यान गर्दै हाम्रा शासक नाचिरहेका छन् । यता ललिता निवास जग्गा प्रकरणमा मुछिएका पूर्वप्रधानमन्त्रीद्वय बाबुराम भट्टराई र माधवकुमार नेपालले उन्मुक्ति पाउनु, शीर्ष नेतृत्वका त्रिमूर्ति प्रचण्ड, केपी शर्मा ओली र शेरबहादुर देउवा विभिन्न काण्डमा मुछिएका पारिवारिक सदस्य, आफ्ना नेता, कार्यकर्ता बचाउन मरिहत्ते गरेर लागिपर्नु संकटग्रस्त, स्वार्थी राजनीतिको प्रतिविम्व होइन र ? भुवनेश्वर शर्मा, चन्द्रागिरि२, काठमाडौ"
सामाजिक सञ्जाल नियमनको अपरिहार्यता,"सान्ता क्लारा सिद्धान्तसन् २०१८ मा सामाजिक सञ्जाल प्लेटफार्महरू मेटा, एप्पल, गुगल, रेडिट, ट्वीटर र गिटहबले सान्ता क्लारा सिद्धान्त प्रतिपादन गरी लागू गरे । पारदर्शिता र सामग्री संयमिततामा जवाफदेहीको समर्थन गर्ने सान्ता क्लारा सिद्धान्तका तीनवटा बुँदा छन् (क) कम्पनीहरूले तिनका सामग्रीहरू दिशानिर्देश उल्लंघनका कारण हटाइएका पोस्टहरूको संख्या र खाताहरू स्थायी वा अस्थायी रूपमा निलम्बित गरी प्रकाशित गर्नुपर्छ । (ख) कम्पनीहरूले निलम्बित हुने प्रत्येक प्रयोगकर्तालाई निलम्बनको कारणसहित सूचना दिनुपर्छ । (ग) कम्पनीहरूले कुनै पनि सामग्री हटाउने वा खाता निलम्बनको समयमै अपिलका लागि अर्थपूर्ण अवसर दिनुपर्छ ।हाल अमेरिकी संसद्मा सामाजिक सञ्जाल प्लेटफर्महरूलाई नियमन गर्न सक्ने केही विधान (प्याक्ट, सेफ टेक तथा एल्गोरिदम कानुन) प्रस्तावित छन् । प्रस्तावित एल्गोरिदम कानुनमा प्लेटफर्महरूको दायित्व उन्मुक्ति हटाउने तथा नागरिक अधिकारमा हस्तक्षेप गर्ने हानिकारक, कट्टरपन्थी सामग्रीको एल्गोरिदमिक प्रवर्द्धनलाई रोक्ने प्रावधान राखिएको छ । आजकल अमेरिकी सांसद, विशेषज्ञ तथा मानव अधिकारकर्मीहरू सूचना प्रणालीमा प्रयोग हुने एल्गोरिदमलाई कानुनमार्फत नियमन गर्नुपर्ने बहसमा केन्द्रित छन् । बेलायतले अनलाइन र प्रिन्ट दुवै प्रकारका प्लेटफर्ममा हेट स्पिचलाई आपराधिक प्रतिबन्धहरूको दायरामा राखेको छ । बेलायतको अपराध र विकार ऐन, सार्वजनिक आदेश ऐन, दुर्भावनापूर्ण सञ्चार ऐन र सञ्चार ऐनले जाति, जातीय उत्पत्ति, धार्मिक तथा यौनका आधारमा हेट स्पिच निषेध गर्छ । जर्मनीमा नेटवर्क प्रवर्तन कानुन अनुसार सामाजिक सञ्जाल प्लेटफर्महरूले पारदर्शी गुनासो व्यवस्थापन संरचना स्थापना गर्नुपर्ने प्रावधानमा छ । सन् २०१८ मा लागू भएको जर्मन नेटवर्क प्रवर्तन कानुनले सामाजिक सञ्जाल प्लेटफर्महरूमा उजुरी व्यवस्थापन संयन्त्रहरू स्थापना गर्न उत्तरदायी लगाउँछ जसले गर्दा छिटो, पारदर्शी र प्रभावकारी रूपमा काम गर्नुपर्छ । गैरकानुनी सामग्री (जर्मन फौजदारी संहिताले परिभाषित गरे अनुसार) पहिचान गरिएको छ भने त्यस्ता सामग्रीलाई तोकिएको समयसीमाभित्र हटाउनु वा ब्लक गर्नुपर्छ । उक्त कानुन अनुसार उजुरी व्यवस्थापन प्रणालीमा प्रणालीगत असफलताहरूका लागि ५० मिलियन युरोसम्म जरिवानाको व्यवस्था गरिएको छ । अस्ट्रेलियामा साइबर बुलिङ नियन्त्रणका लागि अनलाइन सुरक्षा कानुन२०२१ लागू भएको थियो । यस अन्तर्गत कानुनले वर्जित गरेका सामग्री प्रकाशन भएमा सामाजिक सञ्जाल प्लेटफर्महरूले हटाउनुपर्नेछ । अस्ट्रेलियाले सन् २०२१ मा डिसइन्फर्मेसन र मिसइन्फर्मेसन कन्ट्रोल गर्न अभ्यास संहिता जारी गरेको थियो । उक्त स्वैच्छिक अभ्यास संहिताको मुख्य उद्देश्य फेसबुक, ट्वीटर र गुगल लगायत प्रविधि कम्पनीलाई अस्ट्रेलियालीहरूलाई हानिनोक्सानी पुर्याउने सक्ने अनलाइन गलत सूचनाको जोखिम कम गर्न प्रतिबद्ध तुल्याउनु हो । यस सम्झौता अन्तर्गत हस्ताक्षरकर्ताले अस्ट्रेलियालीहरूलाई जोगाउन आफू प्रतिबद्ध रहेको जनाउ दिँदै गलत सूचनाविरुद्ध गरिएका प्रयासहरूबारे सार्वजनिक गर्नुपर्छ । अस्ट्रेलिया सरकारले स्थापना गरेको इसेफ्टी आयोग हाम्रा लागि उपयोगी हुन सक्छ ।भारतमा सूचना प्रविधि (मध्यस्थ दिशानिर्देश र डिजिटल मिडिया आचार संहिता) नियम२०२१ ले गलत सूचना र घृणायुक्त भाषणलाई लक्षित गर्छ । यस नियम अनुसार सामाजिक सञ्जाल प्लेटफर्महरूले गुनासो निवारण संयन्त्र स्थापना गर्नुपर्छ, प्लेटफर्महरूले कानुनी आदेश प्राप्त भएको ३६ घण्टाभित्र गलत सूचना र घृणायुक्त सामग्री हटाउनुपर्छ, र व्यक्तिविशेषको यौन क्रियाकलाप चित्रण गर्ने कुनै पनि पोस्ट हटाउनुपर्छ । यस कानुनले सामाजिक सञ्जाल मध्यस्थकर्ताहरू र अनलाइन सामग्री प्रदायकहरूलाई भारतको संविधान र घरेलु कानुनहरूको कडाइका साथ पालना गर्न बाध्यकारी बनाएको छ । हुन पनि किन नहोस् ? भारतमा ह्वाट्सएपमार्फत प्राप्त हुने सूचनालाई विश्वास गर्नेहरू करोडौंमा छन् जसलाई ह्वाट्सएप युनिभर्सिटी ग्राजुएट भन्ने चलन नै छ । युरोपेली संघले सन् २०२१ मा सदस्यराष्ट्रहरूका लागि डिजिटल सेवा ऐन लागू गर्यो । उक्त ऐनले डिजिटल सेवाप्रदायकहरू, विशेष गरी अनलाइन प्लेटफर्म, सामाजिक सञ्जाल र अनलाइन बजारहरूका जिम्मेवारीहरू परिभाषित गर्छ । यसले गैरकानुनी सामग्री र गलत सूचनाको व्यवस्थापनमा आवश्यक पर्ने प्रक्रियाहरूलाई कार्यान्वयन गर्छ, सामग्री मध्यस्थता सम्बन्धी निर्णयहरूलाई चुनौती दिने अवसर पनि दिन्छ । संघले सन् २०१८ मा गलत सूचनाविरुद्ध कार्ययोजना लागू गरेको थियो जसमा द्रुत चेतावनी प्रणाली र अभ्यास संहिता समेटिएको थियो । द्रुत चेतावनी प्रणालीमार्फत एउटा सदस्यराष्ट्रले गलत सूचनाबारे तत्क्षण अन्यलाई जानकारी गराउन सक्छ । अभ्यास संहिता गलत सूचनाविरुद्ध लड्नका लागि तयार पारिएको स्वनियामक मापदण्ड हो । संहिताका हस्ताक्षरकर्ताहरू फेसबुक, गुगल, ट्वीटर र मोजिला गलत सूचनाको जानकारी दिन, पत्ता लगाउने प्रविधिहरूमा लगानी गर्न र गलत वा भ्रामक जानकारीलाई सम्बोधन गर्न प्रतिबद्ध छन् । नेपालमा सामाजिक सञ्जाल नियमन गर्ने कानुनको अभाव छ । विद्युतीय (इलेक्ट्रोनिक) कारोबार ऐन२०६३ को दफा ४७ ले विद्युतीय स्वरूपमा गैरकानुनी कुरा प्रकाशन गर्न बन्देज गरेको छ, र प्रकाशन गरेमा १ लाख रुपैयाँसम्म जरिबाना वा पाँच वर्षसम्म कैद वा दुवै सजाय हुने व्यवस्था गरेको छ । उक्त दफा अनुसार कम्प्युटर, इन्टरनेट लगायतका विद्युतीय सञ्चारमाध्यममा प्रचलित कानुनले प्रकाशन तथा प्रदर्शन गर्न नहुने भनी रोक लगाएका सामग्री वा सार्वजनिक नैतिकता, शिष्टाचारविरुद्धका सामग्री वा कसैप्रति घृणा वा द्वेष फैलाउने वा विभिन्न जातजाति र सम्प्रदायबीचको सुमधुर सम्बन्धलाई खलल पार्ने किसिमका सामग्री प्रकाशन वा प्रदर्शन गर्ने, महिलालाई जिस्क्याउने, हैरानी गर्ने, अपमान गर्ने वा कुनै किसिमको अमर्यादित कार्य गर्ने वा गर्न लगाउने व्यक्तिलाई १ लाख रुपैयाँसम्म जरिबाना वा पाँच वर्षसम्म कैद वा दुवै सजाय हुनेछ । तर नेपालमा सामाजिक सञ्जालमा आउने हेट स्पिच र गलत सूचना नियमन गर्ने सम्बन्धमा कानुन बनेको छैन, र निकट भविष्यमा सजिलै बन्ने सम्भावना पनि छैन । यसको निकास भनेको चरणबद्ध रूपमा व्यक्तिगत स्वनियमन र फ्याक्ट चेक अभ्यास, सामाजिक सञ्जाल प्लेटफर्म सस्थागत प्रयोगकर्ता स्वनियमन कार्यविधि, तथा सामाजिक सञ्जाल प्लेटफर्म स्वनियमन आचार संहिताजस्ता प्रावधान प्रयोगमा ल्याउनु नै हो । पहिलो काम नेपालमा बढ्दो सामाजिक सञ्जाल दुरुपयोगको रोकथाम तथा हानिबाट बच्न राज्यले नागरिक शिक्षामार्फत सचेतना बढाउनुपर्ने देखिन्छ । नागरिकलाई सामाजिक सञ्जाल प्रयोग गर्दा व्यक्तिगत स्वनियमन र फ्याक्ट चेक अभ्यास पालना गर्न अभिप्रेरित गर्नुपर्छ । नागरिकले प्राप्त गर्ने सूचनाहरू मिथ्या तथा अफवाह वा कुनै अपराधीले थापेको पासो हुन सक्छन, तसर्थ कुनै पनि सूचना जाँच नगरी प्रसारण गर्न हुन्न भन्ने ज्ञान दिन जरुरी छ । सामाजिक सञ्जाल नियमन सम्बन्धमा दोस्रो काम सामाजिक सञ्जाल प्लेटफर्म प्रयोग गर्ने सस्थाहरूले स्वनियमन कार्यविधि बनाउनु हो । आजकल सबै पत्रिकाले सामाजिक सञ्जाल प्लेटफर्म फेसबुक, ट्वीटर आदिमार्फत आफ्नो सामग्री प्रसारण गर्छन् । प्रसारण भएको केही समयभित्रै कमेन्ट सेक्सनमा देखा परेका हेट स्पिचहरू सम्बन्धित संस्थाले नियमन गर्दैन । हो, पक्कै पनि कमेन्ट सेक्सनको व्यवस्थापन सजिलो छैन, तर अपरिहार्य छ । केही वर्षअघि पपुलर साइन्स पत्रिकाले हेट स्पिच सामना गर्न नसकेर कमेन्ट सेक्सन नै बन्द गरिदिएको थियो । तसर्थ सामाजिक सञ्जाल प्लेटफर्म संस्थागत प्रयोगकर्ताहरूले स्वनियमन कार्यविधि निर्माण गरी आफ्नो डिजिटल स्पेसमा देखा परेका हेट स्पिच, मिथ्या सूचना तथा अफवाह हटाउने प्रयास गरिराख्नुपर्छ । तेस्रो, राज्यले नेपालमा सञ्चालनमा रहेका सामाजिक सञ्जाल प्लेटफर्महरूसँग समन्वय गरी स्वनियमन आचार संहिता लागू गर्नुपर्छ । हाल सालै केही सामाजिक सञ्जाल प्लेटफर्म नेपालमा करको दायरामा दर्ता भइसकेका हुनाले सामाजिक सञ्जाल प्लेटफर्म स्वनियमन आचार संहिता लागू गर्न कठिनाइ नहोला । यी सबै प्रावधानबाट प्राप्त हुने अनुभव आगामी दिनमा सामाजिक सञ्जाल नियमन कानुन निर्माणमा सहयोगी हुन सक्छ । सामाजिक सञ्जालमा भएका हेट स्पिच, मिथ्या सूचना तथा अफवाहपूर्ण सामग्रीलाई निमिट्यान्न पार्न सम्भव छैन । सामाजिक सञ्जाललाई नियमन गर्दा हेक्का राख्नुपर्ने कुरा चाहिँ हेट स्पिच, मिथ्या सूचना तथा अफवाह प्रसारणमा रोक लगाउँदा अभिव्यक्ति स्वतन्त्रता हनन नहोस् भन्ने हो । यो सन्तुलन कायम गर्न कानुन पालनकर्तालाई चुनौती हुन सक्ला तर नेपालमा सामाजिक सञ्जाल नियमन अति आवश्यक भैसकेको छ ।अमेरिकाको हवाई विश्वविद्यालयबाट सामाजिक सञ्जाल र विपद् व्यवस्थापनमा विद्यावारिधि गरेका सुब्बा नेपाल प्रहरीका पूर्व नायब महानिरीक्षक हुन् ।"
यसैले चाहिन्छ संघीयता,"पहिलो मधेश आन्दोलन हुँदा म वीरगन्जमा प्राध्यापन गर्थें । पत्रपत्रिकामा कलम चलाउनेदेखि अध्ययनअनुसन्धानसम्मका कामको सुरुआत पनि मैले वीरगन्जबाटै गरेको थिएँ । यसै दौरान मधेश आन्दोलन भयो । आन्दोलनको राप र ताप दिन दुगुना रात चौगुना भनेजसरी बढ्दै गयो । समानुपातिक समावेशी प्रतिनिधित्व लगायतका मुद्दाबाट थालनी भएको आन्दोलनपछि सिंगो तराईमधेशका जिल्लाहरूको अलग्गै राज्यप्रदेश चाहिन्छ भन्ने मागमा केन्द्रित रह्यो । दोस्रो मधेश आन्दोलन पहिलोभन्दा पनि भयानक थियो । राज्यसँगको आक्रोशको निसाना पहाडे समुदाय भयो । जनकपुर, मलंगवा, गौर, कलैया लगायतमा बसोबास गर्ने पहाडे समुदायका हजारौं चेपुवामा परे । धेरैले आफ्नो थातथलो छाडे । कैयौं स्थानमा पहाडे मूलका बासिन्दाहरू मारिए पनि । समानुपातिक समावेशी प्रतिनिधित्वको सुनिश्चितता र संघीय शासन प्रणाली अवलम्बन गर्ने प्रतिबद्धतासहित सरकारले आन्दोलनकारीसँग सम्झौता गर्यो । यो विषयलाई अन्तरिम संविधानमै समावेश गरियो । पछि, संविधानसभाले यसको अपनत्व पनि लियो ।संघीयताले वास्तवमा विविधतालाई एकसूत्रमा गाँसिदिएको छ । सबै समुदायलाई आआफ्ना धर्म, रहनसहन, भाषा, कला, संस्कृति आदिको संरक्षण र संवर्द्धन गर्ने अधिकार दिएको छ । अलग्गै राज्य चाहिन्छ भन्नेहरूलाई समेत संघीयताले जोडेको छ । संघीयतालाई अंगीकार गरिसकेपछि यसको पृष्ठपोषण गर्ने दायित्व राजनीतिक दलहरूको हो, सरकारको हो । मुलुकमा वर्गीय, जातीय, क्षेत्रीय, भाषिक, धार्मिक, लैंगिक लगायतका विभेदहरू छन् । सबै विभेदको अन्त्य गर्ने र बहुजातीय, बहुभाषिक, बहुसांस्कृतिक, भौगोलिक विविधतायुक्त मुलुकका रूपमा संघीय शासन प्रणालीलाई आत्मसात् गर्ने भनेर संविधानको प्रस्तावनमै लेखिएको छ । बहुदलीय लोकतान्त्रिक शासन प्रणाली, नागरिक स्वतन्त्रता, मौलिक अधिकार, आवधिक निर्वाचन, पूर्ण प्रेस स्वतन्त्रतासहित कानुनी र विधिको शासनलाई आत्मसात् गर्दै समाजवादप्रति प्रतिबद्ध रहने उद्घोषसमेत संविधानले गरेको छ ।सामन्ती, निरंकुश, केन्द्रीकृत र एकात्मक राज्यव्यवस्थाले थोपरेका सबै विभेद र उत्पीडनको अन्त्य गर्दै मुलुकमा स्थायी शान्ति, सुशासन, विकास र समृद्धि हासिल गर्ने लक्ष्य लिएको यो शासन व्यवस्थाले मुलुकलाई कमजोर बनाउँछ भनी सोच्नु मूर्खताबाहेक केही हैन । तर के बिर्सिनु हुन्न भने, संविधानले आफैं काम गर्दैन । संविधानको भावनालाई आत्मसात् गर्ने दायित्व राजनीतिक दलहरूको हो, सरकारको हो । आफ्नो दायित्व र भूमिकामा राजनीतिक दलहरू चुकेका छन् । सरकार इमानदार हुन सकेको छैन । यो पाटोको समीक्षा हुन जरुरी छ । संघीयतालाई निरपेक्ष रूपमा मात्र हेरिनु हुँदैन । यो त साधन मात्र हो । संविधानको कार्यान्वयनका लागि गर्नुपर्ने कामहरू प्रशस्तै छन् । संविधानमा केही कमीकमजोरी पनि छन्, जसमा सुधार पनि त्यत्तिकै आवश्यक छ । यो शासन व्यवस्था अँगालेपछि केही सुधार र परिवर्तन भएको छ । जस्तो अहिले तराईमधेश लगायत सिंगो मुलुकमा शान्ति छाएको छ । माओवादी जनयुद्ध, मधेश आन्दोलन लगायतका कारण गाउँठाउँ छाडेका मानिसहरू घर फर्केका छन् ।केन्द्रमा संघीय सरकार र तल स्थानीय सरकार मात्र भए पुग्छ, किन चाहियो प्रदेश भन्नेहरूले बुझ्न जरुरी छ, स्थानीय तहले मात्र समस्याको समाधान दिन्थ्यो भने हिजोका स्थानीय निकायहरूले किन दिएनन् ? किन स्थानीय निकायहरूको चुनाव २०२० वर्षसम्म हुन सकेन ? किन गाउँघरका जनतालाई गाविस सचिव खोज्दै सदरमुकामतिर दौडिनुपर्यो ? जनतालाई सानोतिनो काम र समस्याको पोको बोकेर किन सदरमुकाम र काठमाडौंसम्म धाउनुपर्ने स्थिति आयो ? निर्वाचित जनप्रतिनिधिले चलाउनुपर्ने स्थानीय सत्ता किन कर्मचारीले मात्र चलाउनुपर्ने परिस्थिति आइपर्यो ? हाम्रा गाउँहरू किन सुनसानप्रायः भए ? राज्यका अधिकांश अंग किन गाउँसम्म जान हिम्मत गरेनन् ? हाम्रा उद्योगव्यवसाय किन ओरालो लागिरहे ? केन्द्रीकृत अधिकारलाई कानुन बमोजिम विकेन्द्रीकृत गर्न भनेर ल्याइएका विकेन्द्रीकरण, निक्षेपणजस्ता शासन सुधारका कार्यक्रमहरूको कार्यान्वयन किन भएन ? उच्चपदस्थ कर्मचारीहरू किन सिंहदरबारभन्दा बाहिर जान मानेनन् ? सुदूरपूर्व, सुदूरपश्चिम लगायत दूरदराजका जनताको विकासनिर्माण र सेवाप्रवाह सम्बन्धी योजनाहरू काठमाडौंका तारे होटलहरूमा मात्र बसेर किन बनाइए ? शासन व्यवस्थामा कुनै खास जाति, समुदाय र वर्गको मात्र बाहुल्य किन रह्यो ? यी सवालहरू सामन्ती, निरंकुश, केन्द्रीकृत र एकात्मक राज्यव्यवस्थाका कारण पनि सृजित भएका हुन् । लामो समयदेखि अवरुद्ध स्थानीय तहको निर्वाचन संघीयताकै कारण सम्भव भएको हो । जनताले आफ्नै घरदैलामा निर्वाचित स्थानीय सरकार पाएका छन् । आफ्ना गुनासा पोख्ने जनप्रतिनिधि पाएका छन् । केही अपवादबाहेक स्थानीय तहमा विकासको लहर आएको छ । हिजो मुस्किलले ३० लाख रुपैयाँ पनि नपाउने स्थानीय तहले अहिले अर्बभन्दा बढी वित्तीय स्रोत परिचालन गरिरहेका छन् । सदरमुकाममा केन्द्रित केही विकासे कार्यालयहरू अहिले गाउँगाउँ पुगेका छन् । काठमाडौंमा केन्द्रित मन्त्रालय, विभागसहित केही निकाय प्रदेशतिर झरेका छन् । करिब १ लाख निजामती कर्मचारीमा आधाभन्दा बढी स्थानीय तह र प्रदेशमा समायोजन भएका छन् । उच्चपदस्थ कर्मचारीहरू तल जानु भनेको सेवा जनताकै घरदैलासम्म पुग्नु हो । कर्मचारी प्रशासनमा समस्या छÙ सरकारले निजामती कानुन जारी गर्न सकेको छैन, त्यो अलग्गै पाटो हो, सरकारको नालायिकीपन हो, तर यो व्यवस्थाका कारण केन्द्रीय राज्यसत्ताले नचाहँदानचाहँदै पनि केही सुधार भएको छ । जनताको सबभन्दा नजिकको सरकार स्थानीय र त्यसपछि प्रदेश सरकार हो भन्ने सन्देश गएको छ । नजिकको सरकारमा जनताले टेबल ठटाएर, आँखा जुधाएर काम लिएका छन् । पहिले त्यही कामका लागि सिंहदरबार धाउनुपर्दा हप्तौंमहिनौं लाग्थ्यो । सिंहदरबारले भुइँमान्छेका समस्याहरू राम्रोसँग देख्दैनसुन्दैनÙ देख्नेसुन्ने भनेकै भुइँ सरकारले हो । त्यसैले हामीले स्थानीय सरकारसँगै प्रदेश सरकारलाई पनि बलियो बनाउनुपर्छ । संघीयताकै कारण स्थानीय सरकार अधिकारसम्पन्न भएका हुन् भन्ने तथ्य बुझ्न जरुरी छ ।संघीयताका कारण समानुपातिक समावेशी सहभागितामूलक प्रतिनिधित्वको अभ्यास सुरु भएको छ । विश्वभरका संसद्हरूको साझा संगठन अन्तरव्यवस्थापिका संघको वेबपेजमा राखिएको विवरण अनुसार, विश्वभरका संसद्मा महिलाको औसत प्रतिनिधित्व २६ प्रतिशत छ । भारतको १५ प्रतिशत र चीनको २५ प्रतिशत छ । अमेरिकाको २८ प्रतिशत छ भने नेपालको ३४ प्रतिशत । स्थानीय तहमा महिला प्रतिनिधित्व नेपालमा ४२ प्रतिशत छ । जबकि संयुक्त राष्ट्र संघका अनुसार, जापानमा त्यो १३ प्रतिशत, क्यानडामा २७ प्रतिशत र डेनमार्कमा ३३ प्रतिशत छ । २०४९ सालको स्थानीय निकायको निर्वाचनमा महिलाको प्रतिनिधित्व जम्मा शून्य दशमलव ४९ प्रतिशत थियोÙ अहिले ४२ प्रतिशत पुगेको छ । महिला प्रतिनिधित्वको सवालमा यसलाई छलाङ भन्ने कि नभन्ने ? यत्रो उपलब्धि यही संघीयताका कारण सम्भव भएको हैन ? स्थानीय तहको प्रमुख पदाधिकारी पदमा अनिवार्य रूपमा महिला हुनैपर्ने व्यवस्थाका लागि भने थप संघर्ष जरुरी छ । संघीयताका कारण बसाइँसराइमा कमी आएको छ । समस्याहरूको स्थानीयकरण भएको छ । तत्कालीन व्यवस्थासँग तुलना गर्दा सेवा प्रवाहमा सुधार आएको छ । सकारात्मक प्रतिस्पर्धाको भावनाको विकास भएको छ । पालिकापालिका, प्रदेशप्रदेशबीच सेवा प्रवाह लगायतमा प्रतिस्पर्धा छ । यसो कल्पना गरौं त, कस्तो कठिन अवस्थाबाट हामी यहाँसम्म आइपुगेका हौं ! अहिले स्थिति सहज छ भन्दैमा संघीयता चाहिँदैन, प्रदेश चाहिँदैन भन्न मिल्छ ? ल एक छिनलाई मानौं, संघीयता चाहिँदैन रे । अनि जाने कहाँ हो त ? फेरि समाजको कुनै वर्ग र समुदायले आन्दोलन नगर्ला भन्न सकिन्छ ? आन्दोलनसँगै द्वन्द्व बढ्दै गयो भने मुलुकको हालत के होला ? अमेरिकामा करिब अढाई सय वर्षदेखि एउटै शासन व्यवस्था छ । कर्णाली प्रदेशभन्दा अलिकति ठूलो, २६ वटा प्रदेश भएको स्विट्जरल्यान्डमा पनि २०० वर्षभन्दा बढीदेखि एउटै शासन व्यवस्था छ । भारतमा सन १९५० देखि (त्यसै बेला हामीले राणा शासनबाट मुक्ति पाएका हौं) त्यही संविधान, त्यही शासन व्यवस्था छ । हामीले चाहिँ शासन व्यवस्था र संविधान फेरेका फेर्यै छौं । अब पनि मुलुकलाई विभिन्न शासन व्यवस्थाको प्रयोगशाला नबनाऔं । हो, निर्वाचन प्रणालीमा कमजोरी छÙ यसमा सुधार गरौं । संघीय सांसद र प्रदेश सांसदको संख्या धेरै छÙ यसलाई कम गरौं । एउटै व्यक्ति पटकपटक सांसदमन्त्री हुन पाउने व्यवस्था बदलौं । राष्ट्रपतिको जस्तै प्रधानमंत्रीको पनि सीमा निर्धारण गरौं । संघ र प्रदेशमा मन्त्रालय, निकाय लगायतको संख्या चुस्त बनाऔं । अत्यावश्यक कानुन बनाऔं । प्रदेश र स्थानीय तहलाई सरकारको अनुभूति हुने वातावरण बनाऔं । भ्रष्टाचारमा शून्य सहनशीलता अपनाऔं । अझै पनि संविधान राम्रो छ, शासन व्यवस्था उत्तम छ मात्र भनिरह्यौं तर कमीकमजोरी सुधार्नपट्टि लागेनौं भन्ने निश्चित छ, यो व्यवस्था नचाहने पक्षलाई बल पुग्छÙ आलोचना र कमीकमजोरी मात्र देखाएर चर्को भाषण गर्नेहरूका पछाडि भीड बढ्दै जान्छ । जनतालाई कुनै पनि शासन व्यवस्थासँग कुनै लेनादेना नै छैन । जनताको लेनदेना भनेकै रोजगारी हो । विकास हो । सुशासन हो । योभन्दा पनि महत्त्वपूर्ण स्थायी शान्ति र विधिको शासन हो । स्थायी शान्ति र विधिको शासनसँगै विकास, सुशासन, समृद्धि लगायतका आयामहरू जोडिएका हुन्छन् । संघीयताले यो भुल्नुचाहिँ हुँदैन ।"
एमालेका अनन्त दुःख,"भदौ ४, २०८० मा कोशी प्रदेशका मुख्यमन्त्री उद्धव थापाले प्रदेशसभाबाट विश्वासको मत लिने कार्यक्रम थियो । उपसभामुख सृजना दनुवारले प्रदेशसभा बैठकबारे छलफल गर्न बिहान आठ बजे कार्यव्यवस्था परामर्श समितिको बैठक बोलाएकी थिइन् । तर संसद् बैठक आह्वान गरेर उनी सुटुक्क काठमाडौं उडिन् । यसमा उपसभामुख चुनिनुभन्दा अगाडि उनी आबद्ध पार्टी अर्थात् एमाले नेतृत्वको राजनीतिक चालबाजी रहेको शंका गर्न सकिने आधारहरू छन् किनकि राष्ट्रिय राजनीतिमा एमालेको भूमिका पटकपटक यस्तै देखिँदै आएको छ । यसको पछिल्लो उदाहरण संघीय संसद् अवरोध हटाउन गत मंगलबार बस्ने भनिएको शीर्षनेताहरूको बैठक तथा राष्ट्रपतिले बोलाएको बैठकमा एमाले अध्यक्ष केपी शर्मा ओली अनुपस्थित हुनु हो । पछिल्लो समय सुन काण्डका नाममा एमालेले संसद् अवरुद्ध गर्यो । त्यसो त नेपालको संसदीय इतिहासमा एमालेले संसद् अवरुद्ध गरेको यो पहिलो पटक होइन । विगत २३ वर्षमा एमालेले २५२ पटक संसद् अवरोध गरेको समाचार आएका छन् । २०५७ सालमा ५७ दिन संसद् अवरोध गरेको एमालेले २०७८ सालमा १८७ दिन प्रतिनिधिसभा चल्न दिएको थिएन । पटकपटकको संसद् अवरोध राजनीतिक मुद्दा तथा जनताको समस्यालाई सम्बोधनका लागि दबाबस्वरूप होइन, बरु एमालेका केही नेताको जिद्दी र हठको कारण मात्र भएको देखिन्छ । देशमा समस्याहरू बग्रेल्ती छन् । अर्थतन्त्र इतिहासकै जटिल अवस्थामा छ । देशको आन्तरिक आयले साधारण खर्चसम्म धान्न नसक्ने अवस्था छ । वैदेशिक ऋण कुल गार्हस्थ्य उत्पादनको आधा भैसकेको छ । वैदेशिक व्यापारको ९० प्रतिशतभन्दा बढी हिस्सा आयातले ओगटेको छ । मुद्रास्फीति अहिलेसम्मकै उच्च विन्दुमा पुगेको छ । बेरोजगारी उच्च छ र युवा रोजगारी तथा अध्ययनको नाममा दैनिक हजारौंको संख्यामा बिदेसिइरहेका छन् । लम्पी स्किन रोगका कारण पशुचौपाया मरेका छन् र धेरै गाईभैंसी यस रोगबाट ग्रस्त छन् । सुशासनको क्षेत्रमा गर्नुपर्ने काम धेरै छन्, उठाउनुपर्ने विषय धेरै छन् । मिटरब्याजपीडितहरूको समस्या छ (यद्यपि यसमा सरकारले काम गरिरहेको छ), सुकुम्बासी समस्या तथा सहरी गरिबी विकराल बन्दै छ । वर्षा सुरु भएसँगै बाढीपहिरोपीडित जनताको बिजोग छ । यी समस्या समाधानका लागि प्रतिपक्षले संसद्मा आवाज बुलन्द गर्न सक्थ्यो, सरकारलाई दबाब दिन सक्थ्यो । एमालेको आवाज त अहिले अनुसन्धान भैरहेका तथा सतहमा आएका गिरिबन्धु चियाबगान, ओम्नी र वाइडबडीजस्ता भ्रष्टाचारको छानबिन रोक्न निस्केजस्तो पो देखिन्छ ।सरकारका धेरै कमजोरी होलान् तर अवैध रूपमा भित्रिएको सुन समातिएको छ र अनुसन्धान जारी छ । नक्कली भुटानी शरणार्थीमा अनुसन्धान भइरहेको छ । ललिता निवास काण्डमा अनुसन्धान सकिएको छ । पूर्वमन्त्री तथा उच्चपदस्थहरू कर्मचारी हिरासतमा छन् । यस्तोमा त रचनात्मक प्रतिपक्षले अनुसन्धान निष्पक्ष बनाउन सरकारलाई सहयोग गर्नुपर्ने हो, नजिकबाट नियालेर खबरदारी गर्नुपर्ने हो । तर एमालेले त उल्टो गरिरहेको छ । गत निर्वाचनमा एमालेको घोषणापत्रमा सुशासन उच्च प्राथमिकता रहेको उल्लेख छ । घोषणापत्रमा ४ संकल्प, २० ग्यारेन्टी, ३० कामका क्षेत्र र २४७ प्राथमिकताजस्ता विविध विषय छन् । यीमध्ये केही त प्रतिपक्षमा रहेर पनि गर्न सकिन्थ्यो । राज्य सञ्चालनमा प्रतिपक्षी दलको भूमिका नै नहुने होइन । जिम्मेवार राजनीतिक दलले जनताका मुद्दा उठाउन प्रतिपक्षमा रहँदैमा असम्भव हुने होइन । कार्यान्वयन गर्ने जिम्मेवारी सरकारको भए पनि सदनमा आवाज उठाउन सक्छ प्रतिपक्षले । एमालेको आफ्नै गौरवशाली इतिहास छ र दरिलो वर्तमान छ । नेपाली लोकतान्त्रिक आन्दोलनमा एमालेका नेताकार्यकर्ताले ठूलो संघर्ष र बलिदान गरेका छन् । कम्युनिस्ट विचारधारालाई लोकतन्त्रीकरण गर्नमा एमालेका तत्कालीन महासचिव मदन भण्डारी र एमालेको मार्गदर्शक सिद्धान्त जनताको बहुदलीय जनवादको भूमिका महत्त्वपूर्ण छ । सरकार सञ्चालनमा पनि एमाले नेतृत्वको सरकारले उल्लेखनीय सुरुआत गरेको थियो । सामाजिक सुरक्षा अन्तर्गत वृद्ध भत्ताको सुरुआत गर्ने एमाले, आफ्नो गाउँ आफैं बनाऔं कार्यक्रम (यद्यपि यसलाई पञ्चायतकालीन गाउँ फर्क अभियानको नक्कल भन्ने गरिन्थ्यो) सुरु गर्ने एमाले सरकारको भूमिका लोककल्याणकारी राज्य स्थपनामा माइलस्टोन थियो । तर बिस्तारै एमालेको मेटामर्फसिस हुँदै गयो । २०५३ सालमा लोकेन्द्रबहादुर चन्द नेतृत्वको राप्रपासँग सत्ता गठबन्धन गर्नु एमालेका लागि सिद्धान्त, आदर्शभन्दा सत्ता प्राथमिकता भएको प्रमाण थियो । राजा ज्ञानेन्द्रले २०५९ सालमा आफैंले बरखास्त गरेका शेरबहादुर देउवालाई २०६१ सालमा पुनः प्रधानमन्त्री नियुक्त गरे । दलहरू राजाको प्रतिगमनविरुद्ध आन्दोलनमा थिए तर एमालेले प्रतिगमन आधा सच्चिएको निर्णय गरी देउवा नेतृत्वको सरकारमा जाने निर्णय गर्यो । यसपछि नै एमालेमाथि ढुलमुले चरित्रको आरोप लाग्न सुरु भयो । महिलाका मुद्दा पनि एमालेको प्राथमिकतामा पर्दैन । त्यसैले त नेकपा बन्दै गर्दा महिला सहभागिताको प्रसंगमा एमाले नेतृ बिन्दा पाण्डको पार्टी समावेशी बनाउनुपर्ने प्रस्तावलाई एनजीओको मुद्दामा ट्याउँट्याउँ गरेको आरोप लाग्यो । त्यति मात्र होइन, राष्ट्रपति रामचन्द्र पौडेलले नेपाल नागरिकता ऐन२०६३ लाई संशोधन गर्न बनेको विधेयक प्रमाणीकरण गरेपछि एमालेसहितका प्रतिपक्षी दलहरूले विरोध गरे । एमालेका नेताहरूले त नेपाली नागरिकसँग वैवाहिक सम्बन्ध कायम गरेकी विदेशी महिलालाई एक हातले सिन्दूर र अर्को हातले नागरिकता दिने व्यवस्था अहिलेको विधेयकले गरेको र यसले राष्ट्रियता नै खतरामा पर्ने प्रतिक्रिया दिए । राष्ट्रियताप्रति एमालेको धारणा सतहमा आयो । लोकतान्त्रिक आन्दोलनका आधारमा जनतामा स्थापित भएको पार्टी हो एमाले । एमालेका जनवर्गीय संगठनहरू संगठित र सक्रिय छन् । प्रतिबद्ध कार्यकर्ताको संख्या ठूलो छ । तर पार्टीका निर्णयहरू अध्यक्षको लहडमा हुने गर्छन् । पार्टीमा आन्तरिक लोकतन्त्र कमजोर छ । पछिल्लो महाधिवेशनमा संस्थापन पक्षलाई चुनौती दिने र अल्पमत पक्षको नेतृत्व गर्ने मुख्य नेता भीम रावल र घनश्याम भुसालप्रति ओलीले कस्तो व्यवहार गरे सबैसामु छर्लंग छ । त्यसो त अहिले एमाले भन्नु नै ओली हुन् । ओलीको चाहनाबिना एमालेभित्र हावा पनि चल्दैन । त्यसैले त बहुपदीय सामूहिक नेतृत्व, पार्टीमा आन्तरिक लोकतन्त्र, एक व्यक्ति एक पद र नेतृत्व हस्तान्तरणको मुद्दा बोकेर एमालेको नेतृत्वमा आएका ओलीले अध्यक्ष भएपछि आफैंले उठाएका एजेन्डा लत्याए । अहिले ७० वर्षे उमेर हदसमेत हटाएर तेस्रो कार्यकालका लागि तयार देखिन्छन् ओली । यसले पार्टीको युवा पंक्तिलाई निराश र आक्रोशित बनाएको छ । अध्यक्ष ओली लहडमा जे पनि गर्छन् । जस्तै उनले पार्टीमा योगदान पुर्याएका नेताहरूलाई निराश पार्दै राप्रपा नेपालका नेता कमल थापालाई चुनावका लागि सूर्य चिह्न दिए, नेपाल परिवार दलका अध्यक्ष एकनाथ ढकाललाई समानुपातिक सांसद बनाए । तर यसको विरोधमा कसैले आवाज उठाउन सकेन । ओलीले संवैधानिक प्रावधानविपरीत गरेको दुईदुई चोटिको संसद् विघटनले निम्त्याएको राजनीतिक दुर्घटना अझै आलो छ । ओलीका यस्ता व्यवहारप्रति मौन असहमति राख्ने नेताकार्यकर्ता नभएका होइनन्, तर यी आवाज मुखर हुन सक्दैनन् । यही नै एमाले पार्टीको दुःख हो, एमाले कार्यकर्ताको दुःख हो । एमालेमा भावी नेतृत्वका आकांक्षीहरू भने ओलीलाई भगवान्जस्तो व्यवहार गर्छन् र ओलीको नक्कल गर्छन् । ओलीले ग्रुम गर्दै लगेका र अध्ययनशील भनिने एमाले महासचिव शंकर पोखरेलले ओलीका अराजनीतिक बोलीलाई पुष्टि गर्न अधिकांश समय खर्चिएको देखिन्छ । ओलीको पदचाप पछ्याएकैले होला, उनी असहिष्णु पनि बन्दै गएझैं सुनिन्छन् । त्यसैले त पोखरेल लोकप्रिय मतका आधारमा सबैभन्दा ठूलो पार्टीको महासचिव होइन, ओलीका सहायकजस्ता लाग्छन् । अहिले एमालेको छटपटी देख्दा यो न लोकतान्त्रिक आन्दोलनबाट उठेको पार्टीजस्तो लाग्छ न त जिम्मेवार प्रतिपक्ष । त्यसैले त भुटानी शरणार्थी काण्डमा टोपबहादुर रायमाझी पक्राउ परेपछि ओलीले एउटा सांसद र पार्टीका नेतालाई षड्यन्त्रपूर्ण ढंगले किन समाउनुपर्ने अवस्था आयो ? भन्दै प्रश्न गरे । यो छटपटीलाई सुन काण्ड, नक्कली भुटानी शरणार्थी प्रकरण, ललिता निवास जग्गा काण्ड, गिरिबन्धु चिया बगान लगायतका विषयमा एमालेका नेताहरूमाथि सोझिएको अनुसन्धानका कारण एमाले त्रस्त भएको भनेर बुझ्नेहरू पनि छन् । भदौ ४ को दिन कांग्रेस नेता दिवंगत प्रदीप गिरिको स्मृतिमा भएको एउटा कार्यक्रममा एमालेका उपमहासचिव प्रदीप ज्ञवालीले राजनीतिमा आदर्श, मूल्य र नैतिकताको डरलाग्दो विघटन देखिएको बताएछन् । यो अन्य राजनीतिक पार्टीमा पनि लागू होला तर अहिलेको सन्दर्भमा उनकै पार्टी एमालेको हकमा बढी मिल्दो देखिन्छ ।"
मुस्ताङमा जाने बाढीको प्रकृति,"केही साताअघि मुस्ताङको कागबेनी बजार क्षेत्रमा लेदो बाढीले नोक्सान गर्यो । काग खोलाको सतह एक्कासि बढेर कागबेनीमा पस्दा ३१ भन्दा बढी घरहोटलमा क्षति पुग्यो । जोमसोमकोरोला सडकको पक्की पुल, झोलुंगे पुलसहित तीनवटा विद्युतीय पोल र दुइटा गाडी बगे । कागबेनीमा बाढीका कारण भएको यो क्षति धेरै हो । मुस्ताङमा आएको यो बाढीबारे विभिन्न किसिमले विश्लेषण भइरहेका छन् । केहीले यसलाई जलवायु परिवर्तनको प्रत्यक्ष असर भन्न पनि भ्याए । घटना भएको दिन जोमसोम जलमापन केन्द्रले कालगण्डकीको जलसतह ८ बजेर १० मिनेटमा २३५ मिटर, ९ बजे १६५ मिटर र राति साढे ९ बजे २१० मिटर, ११ बजे २७७ मिटर मापन गरेको थियो । जबकि गत वर्ष जलसतह ३५२ मिटर हुँदा पनि धेरै क्षति भएको थिएन । कालीगण्डकी र काग खोलाको दोभाननजिक करिब ४ सय मिटर दूरीमा बाढीले क्षति गरेको देखियो । काग खोलाभन्दा माथि पर्ने तिरी खोलामा पहिरो खस्दा नदी प्रवाह रोकिएकाले कागबेनीमा अकस्मात् भेलबाढी आएर बस्ती क्षेत्रमा फैलिएको थियो ।काग खोलाको करिब १० मिटर (दायाँबायाँ) क्षेत्रभित्र मानवबस्ती छ । नदी र मानव बस्तीको सतह लगभग उस्तै छ । नदीको बहाव क्षेत्र अति नै साँघुरो भएकाले पानीको सतह घटबढ हुनेबित्तिकै त्यसको असर पर्छ नै । नदीको बहाव क्षेत्र पर्याप्त नभएको र नजिकै घरहरू बनेकाले लेदोसहितको बाढी बहाव क्षेत्र (गाउँ) मा पुगेको हो । त्यही बाढी कागबेनी बस्ती क्षेत्रभन्दा माथि पसेको देखिँदैनÙ नदी गहिरो भएको र गाउँबस्ती नदी सतहभन्दा केही उच्च स्थानमा र टाढा रहेको हुँदा त्यहाँ क्षति नभएको हो ।कागबेनीमा नदीको बहाव क्षेत्र अत्यन्त साँघुरो छ, गहिराइ पनि त्यति छैन । नदी सतह मानव बस्तीकै हाराहारीमा हुँदा पानी सजिलै गाउँमा पस्यो । खोलाको तटीय बहाव क्षेत्र साँघुरिँदा त्यहाँ बाढीले धेरै नोक्सान पुर्यायो । काग खोलामा बाढी पस्नुअघि तिरी खोलाको गेग्रानसहितको भेलले काग खोलानजिकैको तटबन्ध भत्काउँदै आएको थियो । तिरी खोला थुनियो, त्यहाँको बाँध भत्किएर तल आउँदा कागबेनीनजिकैको बाँध पनि भत्काएर खोला गाउँ पस्यो । यस्तै, बाढी फिर्ता अवधि (रिटर्न पिरियड) को अध्ययन नगरी बस्ती बसालिएको हुँदा पनि यो क्षति भएको आकलन गर्न सकिन्छ ।काग खोलाको जलाधार क्षेत्र करिब ९५ वर्ग किलोमिटर छ । त्यति क्षेत्रभित्र परेको पानी काग खोलासम्म आइपुग्छ । बाढी गएको दिन २५२ मिलिमिटर वर्षा भएको जोमसोम स्टेसनमा मापन गरिएको थियो । अर्थात्, त्यस जलाधार क्षेत्रमा २३ लाख ९४ हजार क्युबिक मिटर पानी पर्यो । यो भनेको त्यहाँ सो दिन २ अर्ब ३९ करोड ४० लाख लिटर वर्षा भएको थियो । विभिन्न माध्यम हुँदै त्यो पानी खोला वा अन्य क्षेत्रमा पुग्यो । सानो जलाधार क्षेत्रमा धेरै मात्रामा भएको वर्षाको प्रभाव पर्ने नै भयो । बाढी ह्वात्तै आउँदा कृत्रिम बाँधले थेग्न नसकेपछि लेदोसहितको बाढी खोलामा पस्यो । मुस्ताङ क्षेत्रमा पहिले पनि बाढी गएकै हो । खोलानजिकै भेटिने ठूला ढुंगाहरू पहिलेको बाढीले नै ल्याएको हो । जोमसोम भएर बग्ने खोलाहरूमा पनि ठूलठूला चट्टान तथा ढुंगाहरू टाढाबाट बगेरै आएका हुन् । तर, त्यति बेलाको बाढी के कारणले आयो भन्नेबारे वैज्ञानिक अनुसन्धान भएको छैन । जोमसोम वर्षा मापन केन्द्रमा वार्षिक २९२७ मिलिमिटर वर्षा औसत मानिन्छ । जुलाईमा ४६८ र अगस्टमा ४३९ मिलिमिटर वर्षा औसत हो । कागबेनीमा बाढी गएको दिन त्यस क्षेत्रमा धेरै वर्षा भएको थियो । महिनादिनको वर्षाको लगभग आधा एकै दिनमा हुँदा त्यस्तो क्षति निम्तियो । दक्षिणबाट उत्तरतर्फ आएको मनसुनी वायु नेपालका अग्ला हिमालका दक्षिण मोहडामा ठोक्किएपछि वर्षा हुने गर्छ । भौगोलिक अवस्थिति हिमालको उत्तरी मोहडामा भएका कारण मुस्ताङलाई हिमालपारिको जिल्ला भनिन्छ । अर्थात्, मुस्ताङ पानी पर्ने क्षेत्रको ठ्याक्कै अर्कोपट्टि, रेन स्याडो क्षेत्रमा पर्छ । यस्तो क्षेत्रमा पानी कमै पर्ने गर्छ । मनाङ एवं हुम्ला र डोल्पा जिल्लाका केही स्थान रेन स्याडो क्षेत्रमा पर्छन् । पानी कम पर्ने भएकाले यी क्षेत्र प्रायः सुक्खा छन् । सुक्खा क्षेत्र हुनुको अर्थ हो वन तथा वनस्पति पातलो हुनु । सुक्खा क्षेत्रको माटोमा सजिलैसँग पानी सोस्न सक्ने क्षमता पनि हुँदैन । पहिलादेखि नै भिजेको जमिन हुँदा पानी सोसिएर जान सक्छ । तर मुस्ताङको हकमा सुक्खा माटो भएकाले जमिनले चाँडै वर्षाको पानी सोस्ने सामर्थ्य राख्दैन । यसै कारण तल्लोतटीय क्षेत्रमा लेदोसहितको बाढीको जोखिम हुन्छ । यसलाई आकस्मिक बहाव (फ्लास फ्लड) पनि भन्ने गरिन्छ । सुक्खा माटोमा धेरै वर्षा हुनेबित्तिकै आकस्मिक बहाव हुन्छ र त्यसले जमिनको सतहमा भएका संरचनालाई सोहोरेर लैजान्छ । अर्को कुरा, नदी नजिकैको क्षेत्रमा मानव बस्ती बसाउँदा सम्भावित जोखिम आकलन गर्नुपर्छ । कागबेनीमा त्यस्तो भएको पाइएन । पहिरो थुनिएर बनेको बाँध फुटेपछि आएको बाढीलाई विषयान्तर गरेर अन्यत्र जोड्नु उपयुक्त हुँदैन । त्यहाँको क्षतिमा मानवीय कारण बढी देखियो ।निश्चित समयमा नियमित रूपमा यस्ता घटनाहरू बढ्दै गएका हुन् भन्ने पर्याप्त आधार हामीकहाँ छैन । समग्र नेपालमा बाढीपहिरो प्रत्येक वर्ष घटबढ भइरहेको देखिन्छ । तर, बाढीका ठूला हानिनोक्सानीको अभिलेख हेर्दा तिनमा जलवायु परिवर्तन सम्भावित कारक रह्यो कि भन्न सकिन्छ । मुस्ताङमा त्यो पहिरो जानुमा पनि मानवीय कारण छ कि नदीले धार परिवर्तन गरेको हो, निश्चित हुनुपर्छ । त्यसैले कागबेनी घटनामा मानवीय क्रियाकलाप मुख्य र जलवायु परिवर्तन सम्भावित कारक रह्यो भन्न सकिन्छ । ठकुरी जलवायु विज्ञ तथा मध्यपश्चिम विश्वविद्यालयका विज्ञान तथा प्रविध संकायका डिन हुन् ।"
इजरायली समकक्षीलाई भेट्दा लिबियाकी विदेशमन्त्री निलम्बित,"त्रिपोली (राससएएफपी) लिबिया सरकारले आफ्नो विदेशमन्त्रीलाई निलम्बित गरेको छ । इजरायली समकक्षीसँग भेटेको आरोपमा विदेशमन्त्री नजला मङ्गौसलाई निलम्बन गरिएको हो । इटालीको रोम शिखर बैठकको क्रममा हालै दुवै देशका विदेशमन्त्रीबीच भेटवार्ता भएको थियो । प्यालेस्टाइनको समर्थक लिबियाले इजरायललाई मान्यता दिएको छैन । इजरायलसँगको सम्पर्कलाई लिएर लिबियामा विरोध प्रदर्शन पनि सुरु भएको छ । इजरायली विदेशमन्त्री एली कोहेनले निलम्बनमा परेका लिबियाकी विदेशमन्त्रीसँगको बैठकलाई ऐतिहासिक भन्दै त्यसलाई त्रिपोलीसँग सम्बन्ध स्थापना गर्ने पहिलो कदम भएको बताएका छन् । पछिल्लो समय इजरायलले आफूलाई आधिकारिक रूपमा मान्यता नदिने अरब र मुस्लिम बहुल देशसँग घनिष्ठ सम्बन्ध कायम गर्ने प्रयासलाई जारी राखेको छ । यद्यपि लिबियाका तीन प्रान्तको प्रतिनिधित्व गर्ने राष्ट्रपतीय परिषद्ले इजरायलसँगको सम्बन्धलाई सामान्य बनाउनु गैरकानुनी भएको बताएको छ ।लिबिया संसद्को सभामुखको कार्यालयले निलम्बित विदेशमन्त्रीलाई देशद्रोहको आरोप लगाएको छ । लिबियाका प्रधानमन्त्री अब्दुल हमिद दबेबाले उनीमाथि अनुसन्धानको आदेश दिएका छन् । पूर्वनिर्धारित योजनाअनुसार रोम शिखर बैठकका क्रममा लिबियाकी विदेशमन्त्रीसँग आफ्नो देशका विदेशमन्त्रीले भेटवार्ता गरेको इजरायलका एक जना मन्त्रीले बताएका छन् । लिबियाको विदेश मन्त्रालयले चित्रण गरेजस्तो त्यो बैठक अपर्झट आयोजना नगरिएको उनले स्पष्ट गरेका छन् । उक्त भेटमा इजरायल र लिबियाबीच सम्बन्ध स्थापना गर्ने तथा लिबियामा रहेका यहुदीको सुरक्षा तथा हित प्रवर्द्धनमा बैठक केन्द्रित रहेको उनले बताए । यसैबीच, इजरायलको विदेश मन्त्रालयले उक्त भेटवार्ताको खबर सार्वजनिक नगरेको दाबी गरेको छ । विदेश मन्त्रालयलाई हवाला दिँदै प्रकाशन भएका समाचारप्रति उक्त मन्त्रालयले खेद व्यक्त गर्दै द्विपक्षीय भेटवार्तासम्बन्धी सूचना नचुहाएको दोहोर्याएको छ ।"
अमेरिकामा बढ्दै 'सामूहिक गोलीकाण्ड,"फ्लोरिडा (एजेन्सी) अमेरिकाको फ्लोरिडा राज्यस्थित ज्याकसनभिलमा गत शनिबार एक बन्दुकधारीको आक्रमणमा परी ३ जना अश्वेत व्यक्तिको मृत्यु भयो । आफूलाई श्वेत बताउने २० वर्षीय ती युवाले स्थानीय स्टोरमा पुगेर आक्रमण गरेका थिए । घटनामा दुई पुरुष र एक व्यक्तिको मृत्यु भएको थियो । प्रहरीले जवाफी कारबाही थालेपछि आक्रमणकारीले आफूलाई पनि गोली हानेर ज्यान लिए । नश्लवादी सोचबाट प्रेरित भएर ती युवाले अश्वेत व्यक्तिमाथि आक्रमण गरेको स्थानीय अधिकारीहरूले बताएका छन् ।गत जुलाई ४ मा फिलाडेल्फियामा गोलीकाण्डमा चार जनाको मृत्यु भयो भने अन्य चार जना घाइते भए । प्रहरीका अनुसार ४० वर्षीय आक्रमणकारीबाट एआर१५ राइफल बरामद गरिएको थियो । घटनामा १५ देखि ५९ वर्षीय व्यक्तिहरूको मृत्यु भएको थियो तर उनीहरूसँग आक्रमणकारीको कुनै सम्बन्ध नभएको प्रहरीले जनाएको थियो । त्यसको एक दिनअघि बाल्टिमोरमा भएको यस्तै प्रकृतिको घटनामा दुई जनाले ज्यान गुमाएका थिए भने २८ जना घाइते भएका थिए । अमेरिकामा हालै भएको गोलीकाण्डका केही उदाहरण हुन्, यी । केही वर्षयता यहाँ सामूहिक गोलीकाण्डका घटना र यसमा मर्ने तथा घाइते हुनेहरूको संख्या बढ्दै गएको छ । व्यक्तिगत रूपमा बन्दुक राख्न पाउने कानुनका अनुसार यस्ता घटनाहरू बढ्दै गएको केही विश्लेषकहरूको भनाइ छ । अमेरिकामा हतियार राख्न पाउने वा नपाउने भन्नेमा जनमत विभाजित छ । यस वर्षमात्रै अमेरिकामा ४ सय ७० भन्दा सामूहिक गोलीबारी भएको गन भ्वाइलेन्स अर्काइभ संस्थाले जनाएको छ । चार वा त्यसभन्दा बढी व्यक्ति घाइते वा मृत्यु भएको घटनालाई सामूहिक गोलीबारी का रूपमा उक्त संस्थाले तथ्यांक राख्दै आएको छ । अमेरिकामा पछिल्ला तीन वर्षको तथ्यांकअनुसार हरेक वर्ष सामूहिक गोलीबारीको घटना ६ सयभन्दा बढी पटक भएको थियो । यसको अर्थ हरेक दिन औसतमा दुइटा यस्ता घटना भएका छन् । सन् २०१७ मा सबैभन्दा ठूलो सामूहिक गोलीबारीको घटना भएको थियो । उक्त घटनामा ५० जनाको मृत्यु भएको थियो भने ५ सय जना घाइते भएका थिए । यसबाहेक अन्य सामूहिक गोलीबारीको घटनामा १० जनाभन्दा कमैको मृत्यु भएको छ । अमेरिकाको रोग नियन्त्रण तथा उपचार केन्द्र (सीडीसी) का अनुसार सन् २०२१ मा बन्दुकसँग सम्बन्धित घटनाबाट घाइते भएका ४८ हजार ८ सय ३० जनाको मृत्यु भएको थियो । यो संख्या सन् २०२० तुलनामा ८ प्रतिशतले बढी हो । यद्यपि, विश्वका देशहरूमा व्यक्तिले राखेको हतियारको गणना गर्न सजिलो छैन । तर, स्विट्जरल्यान्डमा आधारित अनुसन्धान प्रोजेक्ट स्मल आर्म्स सर्वेका अनुसार सन् २०१८ मा ३९ करोड बन्दुकहरू अमेरिकामा वितरित थिए । पछिल्लो तथ्यांकले अमेरिकामा हतियार राख्ने व्यक्तिको संख्या झनै बढेको छ । एनल्स अफ इन्टर्नल मेडिसिनले गत फेब्रुअरीमा प्रकाशित गरेको तथ्यांकअनुसार सन् २०१९ जनवरीदेखि २०२१ अप्रिलसम्म ७० लाख युवाले बन्दुकको स्वामित्व लिएका छन् । अमेरिकी सर्वेक्षण संस्था ग्यालुपका अनुसार केही वर्षअघिसम्म ५७ प्रतिशत अमेरिकीले बन्दुक राख्न पाउने कानुनमा कडाइ गर्नुपर्ने चाहेकोमा पछिल्ला वर्षमा यो संख्या घट्दो क्रममा छ । हाल ३२ प्रतिशतले उक्त कानुनमा कुनै संशोधन आवश्यक नभएको जनाएका छन् भने १० प्रतिशतले कानुनी कडाइ झनै घटाउनुपर्ने मत दिएका छन् । ग्यालुपको अर्को सर्वेक्षणअनुसार डेमोक्रेटिक पार्टीका ९१ प्रतिशत व्यक्तिहरू बन्दुकसम्बन्धी कडा कानुनको पक्षमा छन्, जब कि यो कित्तामा २४ प्रतिशत रिपब्लिकन र ४५ प्रतिशत स्वतन्त्र व्यक्ति मात्र छन् । पार्टीजस्तै राज्यहरू पनि हतियार नियन्त्रणको विषयमा विभाजित छन् । केही राज्यमा निश्चित सर्त पालना गरी र अनुमति लिएर मात्र हतियार राख्न पाउने व्यवस्था छ भने केहीमा त्यस्तो व्यवस्था पनि छैन । अमेरिकामा नेसनल राइफल एसोसिएसन (एनआरए) ले बन्दुकका लागि लबिइङ गर्दै आएको बीबीसीले जनाएको छ । यो संस्थाले बन्दुकसम्बन्धी कानुनमा अमेरिकी सदनलाई पनि प्रभावित पार्ने गरी बजेट परिचालन गरेको जनाइएको छ । पछिल्ला चुनावी अभियानहरूमा एनआरएजस्ता संस्थाहरूले बन्दुक राख्न पाउने कानुनका लागि लगानी गरिरहेको पनि अन्तर्राष्ट्रिय सञ्चारमाध्यमले उल्लेख गरेका छन् ।"
"उत्पादनमूलक उद्योगलाई ५० प्रतिशतसम्म कर्जा, ४ करोडको सीमा","उत्पादनमूलक उद्योगलाई ३ करोड रुपैयाासम्मको कर्जामा चालु पुाजी कर्जासम्बन्धी मार्गदर्शन लागू नहुने उत्पादनमूलक उद्योगलाई कारोबारको ५० प्रतिशतसम्म कर्जा, ४ करोडको सीमा परिवर्तनशील चालु पुाजी कर्जामा कारोबारको ४० प्रतिशतसम्म कर्जा बहुवर्षीय आयोजनामा परियोजना अवधिभर कर्जा नवीकरण तथा पुनरावलोकन गर्दा सीमा घटाउनु नपर्ने उद्योगमा प्रवाह भएको ४ करोड रुपैयाासम्मको कर्जामा मात्र स्थायी र परिवर्तनशील चालु पुाजी कर्जा पहिचान गर्नुपर्ने वर्षको कुनै एक समयमा लगातार सात दिन कर्जा सीमाको १० प्रतिशतभन्दा कम बक्यौता कायम गर्नुपर्ने भेरियन्ससम्बन्धी व्यवस्था कार्यान्वयन गर्न एक वर्ष समय थप"
समूहका एक ऋणीको कर्जा निष्क्रिय भए अरू ऋणी पनि निगरानीमा !,"काठमाडौं (कास) एउटै संस्थाबाट एकभन्दा बढी ऋण लिएका व्यक्ति वा संस्थाको कुनै एउटा ऋण निष्क्रिय वर्गमा वर्गीकरण भएमा अरु ऋणी पनि सूक्ष्म निगरानीमा पर्ने भएका छन् । बैंक तथा वित्तीय संस्थाका लागि नेपाल राष्ट्र बैंकले सोमबार जारी गरेको एकीकृत निर्देशनमा यस्तो व्यवस्था गरिएको छ ।कुनै ऋणी संस्था वा व्यक्तिले एकभन्दा बढी शीर्षकमा कर्जा लिएको भए कुनै एक कर्जा निष्क्रिय वर्गमा वर्गीकरण भए उक्त ऋणीले लिएका अन्य सम्पूर्ण असल वर्गमा वर्गीकृत कर्जा बक्यौतालाई कम्तीमा सूक्ष्म निगरानी वर्गमा वर्गीकरण गर्नुपर्नेछ, निर्देशनमा भनिएको छ । यसअघि एउटा ऋण निष्क्रिय वर्गमा रहे पनि अरु ऋणको साँवाब्याज भुक्तानी नियमित भएको अवस्थामा सूक्ष्म निगरानीमा राख्नुपर्ने व्यवस्था थिएन । कुनै समूहभित्रको एक ऋणीले लिएको कर्जा निष्क्रिय वर्गमा वर्गीकरण भए समूहमा रहेका अन्य ऋणीको उक्त ऋणीसँग व्यावसायिक अन्तरसम्बन्धबाट पर्ने असरको विश्लेषण गरी उक्त ऋणीबाट प्रत्यक्ष प्रभावित हुने समूहका अन्य ऋणीको ऋणलाई पनि निष्क्रिय वर्गमा वर्गीकरण गर्नुपर्ने भएको छ ।राष्ट्र बैंकले यो विषयलाई उदाहरणकै रुपमा प्रस्ट्याएको छ । एउटै समूहका ५ ऋणीमध्ये कुनै एक ऋणी कमसल वर्गमा परेमा बाँकी रहेका ४ ऋणीमध्ये उक्त ऋणीबाट प्रत्यक्ष प्रभावित हुने एक ऋणी भए सो ऋणीको भुक्तानी नियमित भएको अवस्थामा समेत कमसल वर्गमा वर्गीकरण गर्नुपर्नेछ, राष्ट्र बैंकले भनेको छ, तथापि कमसल वर्गमा वर्गीकरण भएको ऋणीबाट प्रत्यक्ष रुपमा प्रभावित नभएका अन्य तीन ऋणीलाई भने कमसल वर्गमा वर्गीकरण गर्न बाध्य हुनेछैन ।कुनै पनि कर्जा निष्क्रिय वर्गमा (पुनर्संरचना र पुनर्तालिकीकरणबाहेक) वर्गीकरण भए कर्जाको भाखा नाघेको बक्यौता रकम भुक्तानी गरी लगातार ६ महिनासम्म कर्जाको किस्ता वा ब्याज नियमित भएको अवस्थामा मात्र असल वर्गमा स्तरोन्नति गरी सोहीबमोजिम कर्जा नोक्सानी व्यवस्था कायम गर्नुपर्ने राष्ट्र बैंकको निर्देशन छ । निष्क्रिय वर्गमा वर्गीकरण भएका कर्जा सोही वर्गभित्र स्तरोन्नति हुन आवश्यक प्रावधान पूरा गरेको मितिले ६ महिनापछि मात्र स्तरोन्नति गरी सोहीबमोजिम कर्जा नोक्सानी व्यवस्था कायम गर्नुपर्ने पनि परिपत्रमा उल्लेख छ ।"
भदौ २६ देखि नाडा अटो सो,"(काठमाडौं)भदौ २६ बाट सुरु हुने नाडा अटो सो २०२३ मा १२० स्टल रहने भएका छन् । दसैं नजिकिँदै गर्दा आयोजना गर्न लागिएको १५औं नाडा अटो सोमा १६ ब्रान्डका चारपांग्रे, २२ ब्रान्डका दुईपांग्रे, ७ ब्रान्डका लाइट कमर्सियल भेहिकल र ९ वित्तीय संस्थाका स्टल रहनेछन् । यसैगरी ३० लुब्रिकेन्ट, टायर, ब्याट्री, पार्टपुर्जा एवं ग्यारेज उपकरण कम्पनीहरूको सहभागिता रहने सोमबार आयोजित पत्रकार सम्मेलनमा आयोजक नाडा अटोमोबाइल्स एसोसिएसन अफ नेपालले जनाएको छ । भृकुटीमण्डपमा हुने मेला अवधिभर करिब २० अर्ब बराबरको कारोबार हुने अनुमान गरिएको नाडाका अध्यक्ष ध्रुव थापाले बताए । चाडपर्वलाई दृष्टिगत गरी अटो सो गर्दै आएका छौं, कोभिडले केही वर्ष अटो सो गर्न सकिएन, उनले भने, यो पटक ठूलो मेलाका रूपमा अटो सो गर्दै छौं । यस बेला वर्षभरको ६० प्रतिशत व्यापार हुने उनको भनाइ छ । अघिपछि ४० प्रतिशत मात्र व्यापार हुन्छ, उनले भने । मेला अटो व्यवसायीका लागि ठूलो चाड भएको थापाको भनाइ छ । भदौ ३१ सम्म चल्ने अटो सोमा ७५ हजार आगन्तुकले अवलोकन गर्ने आयोजकको अनुमान छ । कोभिडले गर्दा तीन वर्षदेखि रोकिएको अटो सो यस पटक गर्न लागिएको नाडा अटो सो २०२३ समितिका सभापति अनुपकुमार बरालले बताए । यस पटक अटो सोलाई पहिलाभन्दा धेरै व्यवस्थित गर्न लागेका छौं, बरालले भने, प्रदर्शनीस्थल भृकुटीमण्डपमा पार्किङ गर्न पाइन्न, काठमाडौं मल, सैनिक कल्याणकारी भवन, बसपार्कलगायत स्थानमा पार्किङको व्यस्था गरिएको छ । ती स्थानबाट आगन्तुकलाई अटो सो स्थलसम्म आउन महानगर यातायातको सहयोगमा निःशुल्क सटल बस चलाइने बरालले जनाए । विद्यमान बजार सुस्तताका बाबजुद पनि प्रदर्शनीमा विभिन्न अटोमोबाइल कम्पनीको उत्साहजनक सहभागिताले केही हदसम्म अर्थतन्त्र चलायमान बनाउने आशा लिएका छौं, बरालले भने । प्रदर्शनीमा अवलोकनकर्ताको सुविधालाई ध्यान दिँदै दुईपांग्रे, चारपांग्रे, अटो कम्पोनेन्ट्स एवं ग्यारेज उपकरण र वित्तीय संस्थाका स्टल छुट्टाछुट्टै रहनेछन् ।"
पोखराका लागि ड्र्युकको चार्टर उडान,"चार्टर उडानमा उसले १ सय ५० हाराहारी यात्रु क्षमता भएका एयरबस ए३१९ वा एयरबसको ए३२० जहाजमध्ये एउटा ल्याउन अनुमति लिइसकेको छ । ड्र्युकले पारोबाट पोखराका लागि पर्यटक ल्याउने र पोखराबाट रित्तै फर्किने काठमाडौंस्थित ड्र्युक एयरको जनरल सेल्स एजेन्ट (जीएसए) डाँफे ट्राभल सेन्टरका प्रबन्ध निर्देशक पवित्रकुमार कार्कीले जनाए । ड्र्युकले भुटानबाट पोखरामा नियमित उडान गर्ने प्रारम्भिक अध्ययन गर्दै छ । नियमित उडानको मिति यकिन भइसकेको छैन, कार्कीले भने । पोखरा र भैरहवाका नयाँ विमानस्थलमा भुटानबाट उडान गर्न यसअघि मध्य साउनमा त्यहाँको यातायात मन्त्रालय मातहत रहेको भुटान सिभिल एभिएसन अथोरिटीमार्फत नेपाल नागरिक उड्ययन प्राधिकरणसँग अनुमति मागिएको थियो । भुटान सरकारले काठमाडौंलगायत एसियाली सहरमा अन्तर्राष्ट्रिय उडान गर्दै आएका ड्र्युक एयर र भुटान एयरलाई भैरहवा र पोखरामा उडान अनुमति दिलाइदिन अनुमति मागेको थियो ।"
साइबर आक्रमण भएको २ घण्टाभित्रै अत्यावश्यक सेवा सुरु गर्नुपर्ने,"(काठमाडौं) साइबर आक्रमण भएको दुई घण्टाभित्रमै अत्यावश्यक सेवा सुरु गर्नुपर्ने व्यवस्थासहित नेपाल राष्ट्र बैंकले साइबर तथा सूचना प्रविधिसम्बन्धी सुरक्षा मार्गदर्शन कार्यान्वयनमा ल्याएको छ । भुक्तानीसम्बन्धी कार्य गर्न अनुमति प्राप्त संस्थाले आफ्ना प्रणालीमा साइबर आक्रमण भइहाले प्राविधिक र बिजनेस शाखासँगको सहकार्यमा थप जोखिम नहुने सुनिश्चित गरेर दुई घण्टाभित्रै अत्यावश्यक सेवा सुरु गर्नुपर्ने निर्देशिकामा उल्लेख छ । साइबर आक्रमणका घटनाको दुई घण्टाभित्र सेवा सुरु गर्न अनुमति प्राप्त संस्थाका कार्य र प्रक्रियाबारे विस्तृत बुझाइ आवश्यक हुन्छ, बुँदा नम्बर ९६ मा भनिएको छ, सबै संस्थाका लागि समाधानको एउटै उपायले काम गर्दैन । संस्थाहरूले टेक्निकल र बिजनेस दुवै टोलीलाई संलग्न गराई सेवा सुरु गर्न आआफ्ना योजना बनाउनुपर्छ । साइबर आक्रमणपछिको कन्टिन्जेन्सी प्लान बनाउने तरिकाबारे पनि निर्देशिकामा सविस्तार उल्लेख छ । डाटा इन्टिग्रिटीअन्तर्गत संस्थाहरूले ट्रान्जेक्सनल डाटा, सोर्स कोड, बिजनेस रिफरेन्स डाटाजस्ता संवेदनशील र अत्यावश्यक डाटाको पहिचान गरी सुरक्षित रिकभरीका लागि योजना र परीक्षण गर्नुपर्ने भनिएको छ । बैंक तथा वित्तीय संस्थाले प्रविधिसम्बन्धी आफ्ना प्रणालीलाई साइबर सुरक्षाको जोखिमविरुद्ध दरिलो बनाउन सहयोग पुग्ने गरी राष्ट्र बैंकले निर्देशिका जारी गरेको हो । विद्युतीय कारोबारमा आएको व्यापकतासँगै वृद्धि भएको साइबर जोखिमको पहिचान, विश्लेषण र व्यवस्थापनलाई प्रभावकारी बनाउन साइबर रेजिलियन्स गाइडलाइन्स कार्यान्वयनमा ल्याइएको राष्ट्र बैंकले जनाएको छ । बैंक तथा वित्तीय संस्थासँगै भुक्तानी प्रणाली सञ्चालक र भुक्तानी सेवा प्रदायक संस्थाहरूले आफ्ना सूचना प्रविधि र वित्तीय पूर्वाधार प्रणालीहरूलाई सुरक्षित तथा प्रभावकारी बनाउन राष्ट्र बैंकको निर्देशिकाबमोजिम रणनीति र अवधारणा बनाउनुपर्ने भएको छ । साइबर जोखिम व्यवस्थापनको अन्तिम दायित्व भुक्तानीसम्बन्धी कार्य गर्न अनुमति प्राप्त संस्थाका बोर्ड सदस्य एवं उच्च व्यवस्थापनको हुने निर्देशिकामा भनिएको छ । संस्थाहरूले आफ्ना विद्युतीय तथ्यांक र सूचना सुरक्षित राख्न डाटा एन्ड इन्फरमेसन प्रोटेक्सन कन्ट्रोल्स लागू गर्नुपर्ने उल्लेख छ । मालवेयर र फिसिङविरुद्ध संस्थाहरूले स्क्यानिङ, ब्लकिङजस्ता विधि अपनाउनुपर्ने, इन्क्रिप्सन लागू गर्नुपर्ने, संकलित विवरण खुलासा, तोडमोड वा नष्ट गर्न नहुने, नष्ट गर्नुपर्ने विवरण वा आधिकारिक सफ्टवेयर सुरक्षित ढंगले गरिनुपर्नेलगायत विषय निर्देशिकामा छन् । इन्टरकनेक्सन गर्दा वा तेस्रो पक्षसँगको सहकार्यमा हुन सक्ने जोखिम न्यूनीकरणका लागि संस्थाहरूले अपनाउनुपर्ने सतर्कताबारे पनि राष्ट्र बैंकको निर्देशिकामा उल्लेख छ । संस्थाका पूर्वाधार तथा सूचनाहरूबारे जानकार कर्मचारीलगायत आन्तरिक व्यक्तिबाटै हुन सक्ने इन्साइडर थ्रेट्स पहिचानका लागि डाटा लस आइन्डेन्टिफिकेस तथा प्रिभेन्सन टेक्निक अपनाउनुपर्नेछ । नयाँ कर्मचारी भर्ना गर्नुअघि तिनको पृष्ठभूमि अध्ययन गर्नुपर्ने, जागिर छाड्ने वा भूमिका परिवर्तन गर्ने कर्मचारीहरूको हकमा पनि जोखिम न्यूनीकरणका लागि उचित विधि आत्मसात् गर्न भनिएको छ । संवेदनशील प्रणालीमा एक्सेस दिने विषयमा अपनाउनुपर्ने सावधानीबारे पनि प्रस्ट पारिएको छ ।साइबर आक्रमण पहिचानका लागि निरन्तर गर्नुपर्ने निगरानीअन्तर्गत संस्थाहरूले प्रयोगकर्ताका शंकास्पद गतिविधि, नेटवर्क कनेक्सन, डिभाइस तथा सफ्टवेयर निगरानी गर्न सक्ने स्वचालित डिटेक्सन सिस्टम जडान गर्नुपर्ने र ट्राफिक गतिविधि नियाल्नेजस्ता विषय समेटिएका छन् । विस्तृत निगरानीमा भने संस्थाहरूले नेटवर्क प्रयोगको प्याटर्न, वर्क आवर, नोन डिभाइसेसजस्ता गतिविधि जाँच्नुपर्ने, एड्भान्स थ्रेट डिटेक्सन क्यापाबिलिटी लागू गर्नुपर्ने भनिएको छ । जोखिम निगरानी र पहिचान गर्ने प्रणालीले कुनै घटना भएमा सम्बन्धित अधिकारीलाई नोटिफेसन पठाउनुपर्ने, फरेन्सिक अनुसन्धानमा संस्थाहरूले आवश्यक सहजीकरण गर्नुपर्ने भनिएको छ ।निर्देशिकाअनुसार हरेक बैंक तथा वित्तीय संस्था र भुक्तानी प्रणाली सञ्चालक तथा भुक्तानी सेवा प्रदायक संस्थाहरूले विस्तृत साइबर इन्सिडेन्ट रेस्पोन्स क्यापाबिलिटी तयारी अवस्थामा राख्नुपर्छ । साइबर आक्रमणका कुनै पनि घटना हुँदा त्यसको क्षति न्यूनीकरणका लागि यथाशक्य चाँडो प्रतिरक्षा प्रणाली कार्यान्वयनमा ल्याउन संस्थाहरूले तेस्रो पक्षीय कम्पनीको सहायता लिन सक्ने भनिएको छ । साइबर आक्रमणको सिकार भइहाले त्यसको मूल कारण पत्ता लगाउन संस्थाहरूले स्रोत, नीति र प्रक्रिया स्पष्ट पारेर राख्नुपर्नेछ । कुन अवस्थामा, कस्ता विवरण कसरी र कसलाई सेयर गर्न सकिने भन्नेबारे इन्फर्मेसन सेयरिङ खण्डमा बुँदागत रूपमा उल्लेख गरिएको छ । १९० बुँदा समेटिएको ६६ पृष्ठ लामो निर्देशिकामा साइबर रेजिलियन्स रणनीति र अवधारणा, बोर्ड तथा व्यवस्थापनको भूमिका, संवेदनशील पूर्वाधारको वर्गीकरण, इन्टरकनेक्सन, प्रक्रिया तथा सम्पत्तिको सुरक्षा, साइबर आक्रमणको पहिचानसँगै त्यसप्रतिको रेस्पोन्स, रिकभरी र सेवा सुरु गर्ने विषयमा विस्तृतमा उल्लेख छ । परीक्षण, साइबर थ्रेट इन्टेलिजेन्स र इन्फर्मेसन सेयरिङसँगै साइबर रेजिलियन्स बेन्चमार्किङबारे पनि निर्देशिकामा उल्लेख छ ।हामीले अन्तर्राष्ट्रिय अभ्यास र मापदण्डहरूका आधारमा यो निर्देशिका तयार गरेका हौं, राष्ट्र बैंकका कार्यकारी निर्देशक गुरुप्रसाद पौडेल भन्छन्, यहाँ भएका बैंक तथा वित्तीय संस्था, भुक्तानी प्रणाली सञ्चालक र भुक्तानी सेवा प्रदायक संस्थाहरूले यसलाई बिस्तारै लागू गर्दै जानुपर्छ । निर्देशिकामा भएका विषय पालना गर्दै जाँदा नेपालका बैंकिक प्रणालीहरू साइबर सुरक्षाको जोखिम सामना र व्यवस्थापन गर्न सक्षम हुँदै जानेछन्, राष्ट्र बैंकको बुझाइ हो ।गत आर्थिक वर्षको मौद्रिक नीतिमा भुक्तानीसम्बन्धी कार्य गर्न अनुमति प्राप्त संस्थाका लागि साइबर तथा सूचना प्रविधिसम्बन्धी सुरक्षा मार्गदर्शन जारी गरिने उल्लेख थियो । सोहीबमोजिम राष्ट्र बैंकको भुक्तानी प्रणाली विभागले सरोकारवालासँगको सहकार्यमा निर्देशिका जारी गरेको हो ।"
अर्थ संक्षेप,"सुजुकीले नेपालमा थाल्यो जिम्नीको डेलिभरी काठमाडौं (कास) नेपालका लागि सुजुकीका चारपांग्रे सवारीसाधनको आधिकारिक वितरक सीजी मोटोकर्पले एसयूभी जिम्नी द अल्टिमेट अफ रोदर को डेलिभरी सुरु गरेको छ । देशभरका शोरुमबाट यस गाडीको डेलिभरी सुरु गरिएको सीजीले जनाएको छ । सुजुकी जिम्नी अल्टिमेट अफ रोड एसयूभी हो, जुन हेभीड्युटी ल्याडर फ्रेम चेसिसमा निर्मित छ, कम्पनीले जारी गरेको विज्ञप्तिमा भनिएको छ, यसमा पर्याप्त बडी एंगल र ग्राउन्ड क्लियरेन्सका साथ डिजाइन गरिएको छ । फोर ह्विल ड्राइभ प्रणाली, अल ग्रिप प्रो, ३ लिंक रिगिड एक्सल सस्पेन्सन जस्ता अफरोड सुविधा यसमा रहेको कम्पनीले जनाएको छ । जिम्नीमा २२६८ सेन्टिमिटर स्मार्टप्ले प्रो इन्फोटेनमेन्ट सिस्टम, ६ एयरब्याग, इलेक्ट्रोनिक स्टेबिलिटी कन्ट्रोल, अटो टेम्प्रेचर कन्ट्रोल, हिल डिसेन्ट कन्ट्रोल जस्ता आधुनिक आरामदायी र सुरक्षित सुविधा समावेश छन्, कम्पनीले गाडीको विशेषताबारे स्पष्ट पारेको छ । नेपाली ड्राइभिङ कन्डिसनका लागि यो सबैभन्दा उपयुक्त एसयूभी रहेको कम्पनीको दाबी छ । हुलास वायरको ॅसंवर्द्धन समारोहकाठमाडौं (कास) हुलास वायर इन्डस्ट्रिजले आयोजना गरेको संवर्द्धन समारोहमा लामो समयदेखि कम्पनीमा आबद्ध संघसंस्था एवम् हुलास वायरका सदस्यलाई सम्मानस्वरूप कदरपत्र वितरण गरिएको छ । कम्पनी अध्यक्ष राजलक्ष्मी गोल्छा, कोसीका मुख्यमन्त्री उद्धव थापा, ब्रान्ड एम्बेस्डर क्याप्टेन विजय लामा र एमडी युक्ति गोल्छाले कदरपत्र वितरण गरे । भदौ ८ मा इटहरीस्थित सोल्टी वेस्टर्नमा आयोजित कार्यक्रममा हुलास वायरको लोगो तथा विज्ञापन भिडियोसमेत सार्वजनिक गरियो । कार्यक्रममा मुख्यमन्त्री थापाले लामो समयदेखि प्रख्यात ब्रान्डलाई हुलास वायरले अझ सुदृढ र परिष्कृत गर्दै लैजाने विश्वास व्यक्त गरे ।"
'भूमाफिया र एजेन्टबाट प्रलोभनहरू खुबै आए,"गिरीबन्धु टी इस्टेटसहितका कम्पनीको जग्गा हदबन्दी छुट दिनेबारेको ऐन आइसकेपछि २०७६ माघदेखि भूमि व्यवस्था, सहकारी तथा गरिबी निवारण मन्त्रालयमा सचिव बनेर आएका केदार न्यौपानेलाई ७ महिनापछि नै जगेडा समूहमा लगियो । तत्कालीन प्रधानमन्त्री केपी शर्मा ओली र भूमि व्यवस्थामन्त्री पद्मा अर्यालको निर्देशनअनुसार जग्गा हदबन्दीबारेको नयाँ आदेश जारी गर्न र राजपत्र सूचना प्रकाशित गर्ने प्रक्रियामा काम नगरेपछि न्यौपानेलाई सरुवा गरेर उनको ठाउँमा कर्णाली प्रदेशका सचिव टेकनारायण पाण्डेलाई ल्याइएको थियो । पाण्डेकै अन्तिम निर्णय र हस्ताक्षरमा हदबन्दी छुट दिनेसम्बन्धी आदेशको सूचना नेपाल राजपत्रमा प्रकाशित (२०७८ जेठ ३) भएको थियो ।सरकारको सचिव भएर गिरीबन्धु टी इस्टेटसहितको जग्गा हदबन्दी छुट प्रक्रियामा किन असहयोगी बन्नुभएको थियो ?म मन्त्रालय आउनेबित्तिकै पेन्डिङ मा रहेका सबै काम तत्कालै गर्नुपर्यो भन्दै मन्त्री अर्यालले ताकेता गर्नुभएको थियो । त्यो पेन्डिङ के रहेछ भनेर बुझ्दा प्राथमिकतामा गिरीबन्धुको काम रहेछ । म पनि झापाकै बासिन्दा भएकाले पेन्डिङ मा रहेको कामको क्षेत्रबारे जानकारै थिएँ, त्यसमाथि बिर्तामोड क्षेत्रको गिरीबन्धुको साढे ३ सय बिघाभन्दा बढी जमिनमाथिको चलखेल त्यति सहज कुरा होइन भन्ने बुझेकाले म अघि बढिनँ ।दबाब र निर्देशन त आइरहेका थिए होलान् ?प्रत्यक्ष थाहा हुने गरी मन्त्री वा मन्त्रालयभन्दा पनि बाहिरका बिचौलियाहरू मलाई भेट्न कार्यालयमा खुबै आउँथे । त्यसमा काठमाडौंदेखि झापासम्मका एजेन्टहरू थिए । तपाईंलाई पनि निकै फाइदा हुनेछ भन्थे, प्रलोभनहरू आइरहन्थ्यो । तर, यो काम ठीक होइन भन्ने लाग्यो र म चुपै लागिरहें ।मन्त्रालयभित्र पनि कर्मचारी तहको सुझाव र मूल्यांकन थियो होला ?निकै सरोकार थियो तर कर्मचारी तहमा हाम्रो चिया बैठकमा गिरीबन्धु जस्तो राज्यको सम्पत्तिमा जग्गा हदबन्दी छुटको प्रबन्धले सिधै राज्यदोहन गरेको अर्थ लाग्नेछ । साथी हो, यसबाट जेलै जान सकिन्छ, हतारिनु हुन्न भनेर गफगाफ चल्थ्यो । त्यो हाम्रो गफ मन्त्रीज्यूकहाँ पनि पुगेछ क्यार । त्यसपछि त म बक्रदृष्टिमा पर्न थालिहालें नि ।यस्तो गम्भीर मामलामा ततेत्रका नेता र सांसदहरूको सुझावसरोकार केही रहन्नथ्यो ?मिलेमतो भनौं कि सरोकार नरहेको स्थिति हो, ठ्याक्कै भन्न सकिएन । कर्मचारी तहमा बसेको मजस्तो व्यक्तिलाई मन्त्रालयभित्रै हुने कामकारबाही वा गतिविधिको बढी अर्थ रहन्थ्यो । गिरीबन्धुका हकमा झापाका नेताहरू कोही खुलेरै लागेका देखिन्थे, कोही भने मौनप्रायः थिए । हदबन्दी छुटको विषय नीतिगत भ्रष्टाचार थियो भनेर त्यहीबेला संसद्को कृषि, सहकारी तथा प्राकृतिक स्रोत समितिले आपत्ति जनाएको थियो, तर सुनुवाइ कहाँ भयो र ?"
"'बैना दिएको हुँ, फिर्ता लिँदै छु","मनोज प्रसार्इं पूर्वाञ्चल क्षेत्रमा चिनिएका हाउजिङ व्यवसायी हुन् । अहिले पनि बिर्तामोड क्षेत्रमै उनको हरिहर र सुगम हाउजिङ सञ्चालनको अवस्थामा छन् । व्यवसायी प्रसाईंका अनुसार १५ लाखदेखि ३० लाख रुपैँया प्रतिकट्ठासम्म बैना रकम बुझाउँदै बिर्तामोडका उद्यमीव्यवसायी र काठमाडौंका प्रतिष्ठित व्यवसायीहरू समेत गिरीबन्धुका जमिन किन्न तत्पर रहँदै आएका छन् ।तपाईंले के देखेर गिरीबन्धुका जमिन खरिद गर्न बैना दिनुभएको हो ?कानुनसम्मत निर्णय आएपछि केही पैसा गिरीबन्धुलाई बैनास्वरूप दिएको हुँ । म मात्रै होइन, झापादेखि काठमाडौंसम्मका धेरै साथीले बैनास्वरूप पैसा दिएका छन्, २ लाखदेखि १ करोड रुपैयाँसम्म । यसरी पैसा हाल्ने मेरो अनुमानमा ५ सय जति व्यक्ति होलान् । म हाउजिङ व्यवसायी हुँ, जसले जमिन दिए पनि २४ बिघा किन्न चाहेको हुँ । यसमा अरू कुनै कारण छैन ।यही मुद्दा पनि न्यायिक निरूपण क्रममा छ । हिजोसम्म राज्यको सम्पत्ति रहेकामा आज ऐननियम फेरेर जग्गा साटफेरबिक्री गर्न पाइने स्थिति देखिएको हो । तपार्इं यसबारे जानकार हुनुहुन्नथ्यो र ?त्यो भन्दा पनि दुवै संसद्बाट पारित भएर आएको नियममा राष्ट्रपतिको लाहाछाप छ । मन्त्रिपरिषद्का निर्णयहरू छन् । अब हामी स्थानीय तहमा व्यवसाय गर्नेले योभन्दा अर्को कुन प्रक्रिया, पद्धति खोज्ने र ? म त भन्छु, यो राज्य निकम्मा नहुने हो भने यो गिरीबन्धु सम्पत्तिको निश्चित मुआब्जा दिएर सरकार स्वयम्ले नगर विकास योजनामा व्यवस्थित सहर विकास गर्नुपर्ने हो । तर, यसरी अर्कै रूपमा निर्णय आएपछि हामीले के भन्ने र ? के गर्ने ?तपाईंले कति बैना दिनुभयो ? कसलाई दिनुभयो ?केकति भन्दा पनि २४ बिघा जमिन चाहिने अवस्थामा यहाँ खोजी गरेको हुँ । तर, मैले गिरीबन्धुका म्यानेजिङ डाइरेक्टर छत्र गिरीलाई भेटेर भनिसकें हामीले पैसा दिएर र उठाएरै गिरीबन्धुको बैंक कालोसूचीबाट हटेको हो । अब अहिले आएर अनेक विवाद र लफडामाझ म यसमा रहन चाहन्नँ । आज यो जमिन चाँदी छ, भोलि हीरा भए पनि मलाई चाहिँदैन । बैना दिइएको पैसा तत्काल फिर्ता गर्नुपर्यो ।"
'बगान क्षेत्र व्यवस्थित सहर बन्नेछ,"भूपू सैनिक संघसम्बद्ध विष्णुबहादुर राई गिरीबन्धु जग्गाको व्यवस्थापन, बिक्री र साटफेर गर्नेगराउनेमध्येका मुख्य साझेदार हुन् । यसअघि पनि उनले बिर्तामोड बसपार्क क्षेत्रको ५१ बिघा जमिन बिक्रीवितरण र व्यवस्थापनको जिम्मेवारी पाएका थिए । गिरीबन्धुका अंशियार सुदर्शन गिरीको अंशमा रहेको बसपार्क क्षेत्रको जमिनबापत मेचीनगर नगरपालिका४, बाहुनडाँगीमा सट्टाभर्ना जमिन किनेर चियाबगान (नाज टी इस्टेट) सुरु गराएका थिए । ५१ बिघामध्ये ३८ बिघा जमिन (प्रतिकट्ठा ३ लाख ७५ हजार रुपैयाँ) उनी आफैंले लिएर बसपार्क क्षेत्रको व्यवस्थित योजना तथा जग्गा बिक्री गर्नमा उनी लागेका थिए । गिरीबन्धु चिया बगानको अबको योजनाबारे राईले भने, गिरीबन्धुमा जेजति चियाबारी छ, यो यत्तिकै मासिने होइन । यसको सट्टाभर्ना जमिन र चिया खेतीको प्रबन्ध नगरी त्यत्तिकै स्थानान्तरण हुँदैन । बिर्तामोड क्षेत्रमा सिंगो देशलाई देखाउने गरी योजनाबद्ध सहर निर्माण गर्ने योजना राखेको उनले बताए ।गिरीबन्धुको चिया बगान क्षेत्र अहिले अवाञ्छित गतिविधि, लागूपदार्थ दुर्व्यसनी अड्डा, हत्याहिंसाको उर्वर स्थल बनिसकेको छ । त्यसमाथि ५० वर्षअघि लगाइएको चियाको उत्पादन क्रमशः शून्यतिर जाने अवस्था छ । यहाँ आसपासका जेजति मानिसलाई सोध्नुस्, यहाँबाट चियाबारी हटाउनैपर्छ भन्ने सुझाव सबैले दिन्छन्, उनले भने, यहाँबाट झापा गाउँपालिकामा बगान सार्न खोजिएको हो, त्यहाँ १ सय ८० बिघा जमिन हेरेका पनि छौं । कचनकवल, हल्दीबारीतिरबाट पनि केही प्रस्ताव आएको छ । हाम्रो मागचाहिँ कोशी प्रदेशभरिमा कतै सार्न पाऊँ भन्नेछ ।यसमा सेयर खोलेको उनले बताए । एक बिघाको एक सेयर हो । यसमा हामीले ४०५० करोड रुपैयाँ उठाएका हौं । उठाएर पनि हामीले यहींको काममा लगाएका हौं, गिरीबन्धुको बैंक ऋण र अन्य प्रक्रियामा यो खर्च गरिएको छ । पैसा उठाएर हामीले गोजीमा हालेका होइनौं, उनले भने, अबको सहर योजनामा हामीले त २३ बिघाको एउटा प्लट बनाइदिन्छौं । त्यसभित्र हस्पिटल, हाउजिङ, सडक, प्ले ग्राउन्ड, बिजनेस हब टावर, सिटी सेन्टर आदि रहन्छ नै ।अर्को चरणमा अदालती प्रक्रिया नटुंगिएसम्म जग्गा हेर्ने र प्लानिङ गर्ने काम भइरहेको उनले बताए । अहिले गिरीबन्धुबाट पाएको सहमति (मेमोरेन्डम) मा यो बगानको १ सय बिघा मेरो भागमा र अर्को १ सय बिघाको बिक्रीव्यवस्थापन काठमाडौंका दीपक मल्होत्राले गर्नुहुनेछ । मैले भने झापा जिल्लाभरका लागि र अझ पूर्वाञ्चल क्षेत्रका लागि भनेर १ सय बिघाको भाग लिएको हुँ । बाँकी जमिनमा गिरीबन्धुले आफ्नो योजना, सेयरअनुसार प्रबन्ध गर्नेछन्, उनले भने ।"
गिरीबन्धुलगायत काण्डको छानबिन गर्न चुनौती,"काठमाडौं (कास) एमाले अध्यक्ष केपी शर्मा ओलीले गिरीबन्धु टिइस्टेट, वाइडबडी, यती होल्डिङ्स र ओम्नीजस्ता ठूला भ्रष्टाचार प्रकरणमा छानबिन गर्न सरकारलाई चुनौती दिएका छन् । एमालेबाट निर्वाचित काठमाडौंका जनप्रतिनिधिलाई सोमबार सम्बोधन गर्दै ओलीले सरकारलाई यस विषयमा पहिलेदेखि नै छानबिन गर भन्दै आएको तर सरकारले नै छानबिन नगरेको बताए । के यती होल्डिङ्स, यती होल्डिङ्स कराइराखेका छन् । छानबिन गरे भइहाल्यो नि, वाइडबडी छानबिन गरेर आफैं जेल गए भइहाल्यो नि, ओलीले भने, अस्तिसम्म ललिता निवासललिता निवास भन्दै थिए । अहिले कस्तो भागोरे भाग छ । अहिले चिया बगान भनिएको छ । गर न छानबिन । बिनाकानुन २०५३ सालमा कमिसन खाएर तत्कालीन सरकारले १९ बिघा र २०६० सालमा १९ बिघा जग्गा बेच्न दिइएको भन्दै ओलीले भने, त्यसको छानबिन गर । अनि जेल जाऊ । हामीले कानुन बनाइदिएका हौं । अब उपरान्त कमिसन खाएर नगर भनेर कानुन बनाइदिएको हो । कानुन बनाउँदा कसैले कमिसन खान्छ ? कारोबार गर्दा कमिसन खाला नि । ओम्नीको विषयमा भने आफूले पत्रिका पढेर मात्रै थाहा पाएको उनको भनाइ थियो । यसबारे पनि छानबिन गर्न सरकारलाई उनले चुनौती दिएका छन् । ओलीले भने, ओम्नी भनेको देखेको पनि छैन सुनेको मात्रै हो । छानबिन गरे भइहाल्यो । भ्रष्टाचारीहरूको यत्रो कुरा, हामीलाई थर्काउने उल्टै ?"
को बन्लान् मुल्तानका सुल्तान ?,"(मुल्तान)मुल्तान क्रिकेट रंगशालाले खासै धेरै अन्तर्राष्ट्रिय क्रिकेटको आतिथ्य गरेको छैन । यहाँ केवल १० एकदिवसीय अन्तर्राष्ट्रिय र ६ टेस्ट आयोजना भएको छ । आयोजनाका हिसाबले यो बामे सर्दै छ । तर विश्व क्रिकेटमा मुल्तान क्रिकेट रंगशाला एक बिम्ब बनिरहेछ ।३० हजार दर्शक क्षमताको यही मैदानमा बुधबार एसिया कपको पहिलो खेल हुँदै छ । पाकिस्तानले नेपाललाई आतिथ्य गरेर एसिया कप सुरु गर्नेछ । संयोगले एसिया कपमा नेपालको पहिलो खेल हुनेछ र पाकिस्तानविरुद्ध पहिलो भेट पनि । त्यो पनि एकदिवसीय अन्तर्राष्ट्रियको ताजा विश्व नम्बर एक टोलीसँग । मुल्तानलाई पहिला कासिम बाग रंगशालाको नामले चिनिन्थ्यो । सन् २००१ देखि मुल्तान क्रिकेट रंगशालाको रूपमा स्थापित भएको हो । त्यही वर्ष पाकिस्तानले एसियन टेस्ट च्याम्पियनसिपमा बंगलादेशविरुद्ध यही मैदानमा खेलेको थियो । एसियन टेस्ट च्याम्पियनसिप पनि कासिम बाग रंगशालाजस्तै विलिन भइसकेको छ ।यो रंगशालाको प्र्रसिद्धि २००४ मा भारतको पाकिस्तान भ्रमणपछि चुलिएको हो । भारतले डेढ दशकपछि पहिलो पटक टेस्ट शृंखलाका लागि पाकिस्तान भ्रमण गरेको थियो । भारतीय ओपनर वीरेन्द्र सहवागले ३ सय ९ रनको सनसनी इनिङ्स खेलेर यसलाई स्मरणीय बनाइदिएका थिए । उनले पहिलो दिनमै अविजित २ सय २९ रन बनाएका थिए । पाकिस्तानले यो टेस्टमा इनिङ्स हार बेहोरेको थियो । आकर्षक तेहरो शतकका कारण सहवागलाई सुल्तान अफ मुल्तान को उपाधि दिइएको थियो । कम अन्तर्राष्ट्रिय खेल आयोजना गरे पनि सहवागको त्यही तेहेरो शतकले मुल्तान क्रिकेट रंगशालालाई जीवन्तता दिइरहेको छ । एसिया कपको खेलतालिका निश्चित भएसँगै कप्तान रोहित पौडेल मुल्तानमा गएर खेल्ने प्रसङ्गमा सहवागको तेहरो शतकलाई लिएर रोमाञ्चित थिए । पाकिस्तानका लोकप्रिय क्रिकेटर इन्जमाम उल हक पनि मुल्तानकै हुन् । उनले आफ्नो २५ मध्ये २ टेस्ट शतक यहीं बनाएका छन् । सन् २००१ मा अविजित १ सय १५ र सन् २००३ मा अविजित १ सय ३८, दुवै पटकको प्रतिद्वन्द्वी थियो बंगलादेश । अहिले उनी पाकिस्तान क्रिकेट बोर्डका छनोटकर्ता हुन्, जसले एसिया कपका लागि पाकिस्तानी टोली छनोट गरेको थियो । कराँचीमा एक साता प्रशिक्षण र एक अभ्यास खेलेपछि नेपाली टोली मुल्तान आइपुगेको छ । टोली पाकिस्तानसँग पहिलो खेल खेल्न तयार छ । अफगानिस्तानविरुद्ध तीन एकदिवसीय अन्तर्राष्ट्रिय शृंखला खेलेर पाकिस्तानी टोली आइतबार राति मुल्तान आइपुगेको हो । कप्तान बाबर आजम, इमाम उल हक र नसिम शाह श्रीलंकाबाट आइतबार लाहोर पुगेका थिए भने सोमबार मुल्तान आएका छन् । पाकिस्तानमा नेपालले आएर खेलेको आधिकारिक भ्रमणको सूची धेरै लामो छैन । सुरक्षाका कारण देखाई पाकिस्तानमा ठूला टेस्ट टोली आएर खेल्न अस्वीकार गरिरहेको समयमा एसियाली क्रिकेट परिषद्ले सन् २००३ मा एसीसी यू१९ कप आयोजना गरेको थियो । नेपाली टोली मलेसियामाथि जित प्राप्त गरेर ट्रफी उचाल्दै आईसीसी यू१९ विश्वकपलाई छनोट भएको थियो । कनिष्क चौगाईं, यशवन्त सुवेदी, शक्ति गौचन, मन्जित श्रेष्ठ, मनोज कटुवाल, लाक्पा लामा, पारस खड्का, शरद भेषावकरलगायतका खेलाडी यही प्रतियोगिताबाट जम्न सुरु गरेका थिए । दुई दशकअगाडि शक्ति गौचन आफूलाई निकै भाग्यमानी सम्झन्थे । भाग्यमानी यसकारण कि उनको कप्तानीमा उपाधि जितेसँगै गरेको एउटा प्रश्न थियो, पाकिस्तानजस्तो टेस्ट खेल्ने राष्ट्रमा नेपालले आएर फेरि कहिले उपाधि जित्ला अनि पाकिस्तानमा आएर नेपालले फेरि कहिले आधिकारिक प्रतियोगिता खेल्न पाउला ? नेपालका लागि १७ वर्ष अन्तर्राष्ट्रिय क्रिकेट खेलेका र ५ वर्षअघि संन्यास लिएका शक्तिसामु अहिले दोस्रो प्रश्नको उत्तर अहिले ठीक अगाडि आएको छ । नेपालले पाकिस्तानसँग उमेर समूहमा मात्र होइन एकदिवसीय अन्तर्राष्ट्रियमै खेल्दै छ । त्यो पनि विश्वकपपछिको दोस्रो ठूलो प्रभाव पारेको प्रतियोगिता । यहाँ आएर खेल्ने ठूला टोलीको सूचीमा नेपालले आफूलाई पनि उभ्याएको छ । मुल्तानमा ९ महिनाअघि इंग्ल्यान्डले आएर पाकिस्तानविरुद्ध खेलेको पछिल्लो टेस्ट हो । मुल्तानले एकदिवसीय अन्तर्राष्ट्रिय आयोजना गर्न नपाएको १४ महिनाभन्दा बढी भइसकेको छ । मुल्तानमा पाकिस्तानले ६ मध्ये तीन टेस्ट जितेको छ भने दुईमा हार बेहोरेको छ । मुल्तानमा पाकिस्तानको त्यसमध्ये एक हार सहवागको त्यही सुल्तानी इनिङ्सका कारण थियो । मुल्तानमा खेलिएका १० एकदिवसीय अन्तर्राष्ट्रियमध्ये पाकिस्तानले ७ जितेको छ । पाकिस्तानले यस भूमिमा २००८ यता खेलेको सबै एकदिवसीय अन्तर्राष्ट्रिय जित्दै आएको छ । पाकिस्तानले सन् २००३ मा बंगलादेशविरुद्ध बनाएको ३२३३ को योगफल यस मैदानको उच्च स्कोर हो । गत वर्ष वेस्ट इन्डिजले दिएको ३ सय ६ रनको लक्ष्य पाकिस्तानले ४ बलअघि पूरा गरेको थियो । मुल्तानमा यही तीन अवसरमा हो एकदिवसीयमा ३ सय रनको आँकडा छोएको । सन् २००६ मा भारतविरुद्ध पाकिस्तान १ सय ६१ रनमा अलआउट भएको थियो । मुल्तानमा पाकिस्तानको यो न्युन स्कोर हो । २००४ मा जिम्बावे १ सय ४८ रनमा अलआउट भयो, जुन मुल्तानमा खेलिएको एकदिवसीय अन्तर्राष्ट्रियकै न्युन स्कोर थियो । बाबर आजमसहित मुल्तानमा भ्रमणकारी टोलीबाट वेस्ट इन्डिजका साइ होप, जोसुवा ब्रुक्स, मार्लोन सामुइल्स र बंगलादेशका शकिब अल हसनले एकदिवसीय अन्तर्राष्ट्रियमा शतक बनाएका छन् । नेपालका आसिफ शेख, कुशल भुर्तेल, भीम सार्की, रोहित पौडेल, कुशल मल्ल, आरिफ शेख, दीपेन्द्रसिंह ऐरीले के यो सूचीमा आफूलाई उभ्याउलान् ? त्यसो भएमा त्यो नेपाली खेलाडीको आईसीसीको पूर्ण राष्ट्रविरुद्ध पहिलो एकदिवसीय अन्तर्राष्ट्रिय शतक हुनेछ । कुशल भुर्तेलले जुनमा जिम्बावेविरुद्ध विश्वकप छनोटमा हरारेमा ९९ रन बनाउनु नेपाली खेलाडीको पूर्ण राष्ट्रविरुद्ध उच्च स्कोर हो । एसियाली क्रिकेट परिषद् (एसीसी) ले आयोजना गर्ने एसिया कपलाई पाकिस्तान क्रिकेट बोर्ड (पीसीबी) ले १५ वर्षपछि आतिथ्यता गर्दै छ । तर, भारतले पाकिस्तानमा गएर खेल्न नमानेपछि पाकिस्तानले हाइब्रिड मोडलमा यो प्रतियोगिता आयोजना गरिरहेको छ । जसअनुसार एसिया कपका १३ मध्ये ४ खेलमात्र पाकिस्तानमा हुन लागेको हो । पाकिस्तानमा हुने अन्य तीन खेल सबै लाहोरमा हुनेछ । एसिया कपको खेलतालिका सार्वजनिक गर्नु ठीक अगाडि पीसीबीको अन्तरिम व्यवस्थापन समितिको जिम्मा ७० वर्षीय जाका असराफको नेतृत्वमा आएको थियो । यसअघि पनि पीसीबीको प्रमुख रहिसकेका उनको नेतृत्वमा पाकिस्तानका प्रधानमन्त्रीले १० सदस्यीय अन्तरिम व्यवस्थापन समिति बनाएको थियो । दुई सातापछि कानुनी झमेला पार गर्दै उनले पीसीबीमा नजम सेठीको पूर्ण स्थान लिएका थिए । असराफ पन्जाबका हुन् । उनले एसिया कपको उद्घाटन खेल आफ्नो प्रान्तमा ल्याउने निर्णय गरेपछि मुल्तानले पाकिस्तान र नेपालबीचको खेल आयोजना गर्न लागेको बताइएको छ । एसिया कपका अन्य ९ खेल श्रीलंकाले आयोजना गर्नेछ । भारतले सबै आफ्नो खेल श्रीलंकामा खेल्नेछ । पाकिस्तानले सेप्टेम्बर २ मा चिरप्रतिद्वन्द्वी भारतसँग श्रीलंकाको क्यान्डीमा खेल्ने तालिका छ । पाकिस्तानले समूह चरण पार गरेमा सुपर लिगको एक खेल्न पुनः लाहोर फर्किनुपर्नेछ । पाकिस्तान २०२५ को फेब्रुअरीमा च्याम्पियन्स ट्रफी आयोजना गर्न लागिरहेको छ, त्यही भएर पनि पीसीबी लाहोरबाहेक अन्य सहरमा प्रतियोगिता लिएर गएको हो । नेपाली टोलीको हकमा पाकिस्तानविरुद्ध एसिया कपमा उत्रिएपछि मुल्तानमा अन्तर्राष्ट्रिय क्रिकेट निरन्तर आयोजना गर्न सहयोग गर्नेछ ।नतिजालाई एकातिर राखेर सकरात्मक क्रिकेट खेल्न सके त्यो नेपालका लागि मुल्तानमा सुल्तान बराबर हुने निश्चित छ । नेपाली ब्याटर भीम सार्कीले भनेझैं एउटा लामो यात्राको सुरुआत एक पाइलाबाटै हुन्छ । नेपालको लामो यात्राको सुरुआत मुल्तान क्रिकेट अन्तर्राष्ट्रियमा पाइला टेकेर हुँदै छ ।"
ताप्लेजुङ गोल्डकप भदौ १४ देखि,"ताप्लेजुङ (कास) ताप्लेजुङ गोल्डकप फुटबल प्रतियोगिताको उद्घाटन खेल आयोजक मानाभारा युथ क्लब र जुट विकास फुटबल एकेडेमी इटहरीबीच हुने भएको छ । लाखेजात्रा खेल सञ्चालक समितिले सोमबार खेलतालिका सार्वजनिक गरेको हो । भदौ १४२० सम्म हुने प्रतियोगितामा दोस्रो दिन भदौ १५ मा रेडहर्स फुटबल क्लब इलाम र गोर्खा स्पोर्टिङ क्लब दमक झापाबीच, १६ गते फिदिम स्पोर्टिङ क्लब पाॅचथर र पथरी ११ फुटबल क्लब मोरङबीच प्रतिस्पर्धा हुनेछ । पहिलो चरणको अन्तिम खेल १७ गते रेडस्टार फुटबल क्लब बिर्तामोड र युनाइटेड खर्साङ एफसी दार्जिलिङबीच हुनेछ । प्रतियोगितामा ८ टिम सहभागी छन् । भदौ १८ र १९ मा सेमिफाइनल र २० गते फाइनल हुनेछ । भानुजन माविको मैदानमा हुने प्रतियोगितामा अधिकांस क्लबले विदेशी र ए डिभिजनका खेलाडी ल्याउने खेल सञ्चालक समितिका अध्यक्ष देवराज गुरुङले बताए । अहिले प्रतियोगिताहरू नभएकाले अधिकांस खेलाडी फुर्सदिला छन्, उनले भने, झापा, मोरङका क्लबले विदेशी र ए डिभिजनका खेलाडी ल्याउने छन् । आयोजकले भने आफ्नै जिल्लाका खेलाडी मैदान उतार्ने तयारी गरेको छ । उनीहरूलाई बन्द प्रशिक्षणमा राखिएको समितिका सचिव टिकेन्द्र नेपालीले बताए । विजेताले ३ लाख र उपविजेताले १ लाख ५१ हजार पुरस्कार प्राप्त गर्ने आयोजकले बताए । विधागत रूपका उत्कृष्ट खेलाडीलाई पुरस्कार राखिएको छ ।२०२९ सालदेखि सुरु भएको प्रतियोगिता दुई वर्ष कोरोना र एक वर्ष खेल मैदानको अभावमा रोकिएको थियो । यस वर्ष पनि आयोजक आफैंले मैदान बनाउनुपरेको र अब खेल्न योग्य भएको अध्यक्ष गुरुङ बताउँछन् । मैदान मर्मतका लागि लाखौ रुपैयाँ खर्च भइसकेको कोषाध्यक्ष निरोज श्रेष्ठले बताए ।सेमिफाइनलअघिका खेलमा एक सय, सेम्फिाइनलमा २ सय र फाइनलमा २ सय ५० रुपैयाँ टिकटदर निर्धारण गरिएको छ । करिब ५ हजार दर्शक क्षमताको बाँसको संरचनाबाट प्यारापिट निर्माण भइरहेको आयोजकले जनायो । ४७ लाख रुपैयाँ खर्च हुने अनुमान गरिएको प्रतियोगितामा २० लाख टिकटबाट उठ्ने अपेक्षा आयोजकको छ । फुङलिङ नगरपालिका, गोर्खा ब्रुअरी मुख्य आयोजक रहेको प्रतियोगितामा जिल्लाका सबै पालिकाले आर्थिक सहयोग गर्ने वचन दिएको आयोजक बताउँछ ।"
लिभरपुलको एक उत्कृष्ट जित,"स्पेनम्याड्रिड डिफेन्डिङ च्याम्पियन बार्सिलोनाले स्पेनी ला लिगामा आइतबार सात गोलको रोमाञ्चक खेलमा भिल्लारियललाई ४३ ले हराएको छ । खेलको ७१ औं मिनेटमा रोबर्ट लेवान्डोस्कीले निर्णायक गोल गरे । त्यसअघि फेरान टोरेसले बराबरी गोल गरेका थिए । भिल्लारियलका लागि २० ले पछाडि रहेको स्थितिमा जुवान फोएथ, एलेक्जान्डर सोरलोथ र एलेक्स बेनाले गोल गरे । खेलको सुरुआती १५ मिनेटभित्र जाभी र फ्रान्क डी जङको गोलमा बार्सिलोना सुरुमै अगाडि रहन सफल भएको थियो । जाभीको गोलमा लामिन यमलले पास उपलब्ध गराए । यसक्रममा उनी ला लिगा इतिहासमै गोलको अवसर सिर्जना गर्ने कान्छा खेलाडी भएका छन् । खेलका बेला उनी १६ वर्ष ४५ दिनमात्र भएका थिए । ज्याभीको बार्सिलोनाको ३ खेलबाट ७ अंक भएको छ । यो उसको पारम्परिक प्रतिद्वन्द्वी रियल म्याड्रिडसँग २ अंकको दूरी हो । अन्य खेलमा ओसासुनाले भ्यालेन्सियालाई २१ र एथलेटिको बिल्बाओले रियल बेटिसलाई ४२ ले हराए ।"
