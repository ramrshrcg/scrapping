शीर्षक,विवरण
"बाढीपहिरोले ४ को मृत्यु, ७ बेपत्ता","ओमप्रकाश ठाकुर (सर्लाही), प्रताप विष्ट (हेटौंडा), राजकुमार कार्की (सिन्धुली), अर्जुन शाह (धनगढी) र कमल पन्थी (बर्दिया)"
"लम्पी, डेंगी, बाढीपहिरो र मूल्यवृद्धिका मुद्दा ओझेलमा","(काठमाडौं)प्रमुख प्रतिपक्ष एमालेले क्विन्टल सुन प्रकरण छानबिन गर्न उच्चस्तरीय समितिको माग गर्दै लगातार बैठक चल्न नदिँदा संसद्मा आम सरोकारका जल्दाबल्दा विषयमा छलफल हुन सकेको छैन । संसद्मा लगातार देखिएको अवरोध हटाउन सत्तापक्षीय नेताहरूले प्रभावकारी अग्रसरता लिएको पनि देखिँदैन । हङकङबाट भित्र्याएर त्रिभुवन अन्तर्राष्ट्रिय विमानस्थलको भन्सार पार गराइएको करिब १ क्विन्टल सुन बरामदपछि एमालेले तस्करीमा उपप्रधान तथा गृहमन्त्री नारायणकाजी श्रेष्ठ र अर्थमन्त्री प्रकाशशरण महतमाथि समेत संलग्नताको आरोप लगाउँदै छानबिन समितिको माग राखेर संसद्मा अवरोध गर्दै आएको हो । राज्यको निकायले गर्ने छानबिनमा मन्त्रीहरूलाई उन्मुक्ति दिइने शंका एमालेको छ । सुन बरामद गरेर राजस्व र भन्सार छलीमा अनुसन्धान गरिरहेको राजस्व अनुसन्धान विभाग प्रधानमन्त्री कार्यालय मातहतमा छ । त्यही प्रकरणमा संगठित अपराधलगायतमा भर्खरै अनुसन्धान थालेको प्रहरीको केन्द्र्रीय अनुसन्धान ब्युरो (सीआईबी) गृहमन्त्री मातहतमा पर्छ । एमालेले आफ्नो माग पूरा गराउन संसद् अवरोधमार्फत दबाब दिन खोज्दा सांसदहरूले बाढीपहिरो, भारतको धार्मिकस्थल केदारनाथको प्रवेशविन्दु गौरीकुण्डमा पहिरो जाँदा हराइरहेका नेपाली, डेंगी संक्रमण, पशुमा फैलिएको लम्पी स्किन रोग, भारतले चामल निर्यातमा रोक लगाएपछि भएको मूल्यवृद्धि र कालोबजारीलगायत विषयमा सरकारको ध्यानाकर्षण गराउन पाएका छैनन् । डेंगी संक्रमणबाट ११ जनाको मृत्यु भइसकेको छ, लम्पी स्किनबाट ५० हजार पशु मरिसकेका छन् । यहीबीचमा एक अधिवक्ताले दिएको अभिव्यक्तिलाई लिएर विरोधमा उत्रिएका महिलालाई प्रहरीले धरपकड गरेको विषयमा समेत बोल्न कतिपय सांसदले तयारी गरेको भए पनि मौका पाएनन् । फोन र एसएमएसलगायतका व्यक्तिगत विवरण ट्यापिङ गर्ने सरकारको नीति, संसद्मा अलपत्र विधेयक जस्ता विषयमा पनि संसद्मा बहस हुन सकेको छैन । आम सरोकारका ससाना मुद्दा मुखरित गर्ने संसदीय समिति पनि सभापति चयन नहुँदा प्रभावकारी बन्न सकेका छैनन् । संसद् अवरोध भए पनि संसदीय समितिले जनसरोकारका समस्या सम्बोधनका लागि सरकारलाई निर्देशन दिन सक्छ ।मंगलबारको बैठकमा गृहमन्त्री श्रेष्ठले जवाफ दिएपछि शून्य समय सुरु गर्ने संसद् सचिवालयको तयारी थियो, २२ सांसदले बोल्न नाम टिपाएका थिए । तर प्रमुख प्रतिपक्ष, प्रतिपक्ष, सत्तापक्षका सांसद र गृहमन्त्रीले बोलेपछि कार्यसूची अघि बढ्न सकेन । सुन प्रकरणबारे जवाफ दिँदै गृहमन्त्री श्रेष्ठले संसद् बैठकको अवरोध हटाउन आग्रह गरेका थिए ।सभामुख देवराज घिमिरेले पनि बैठकको कार्यसूची अघि बढाउनका लागि सहयोगको आग्रह गरे । सरकारले जवाफ दिइसकेको भन्दै कांग्रेस सांसद रामहरि खतिवडाले कार्यसूची अघि बढाउन सभामुखलाई अनुरोध गरेका थिए । सरकारले जवाफ दिइसकेको भन्दै कांग्रेस सांसद रामहरि खतिवडाले कार्यसूची अघि बढाउन सभामुखलाई अनुरोध गरेका थिए । तर एमाले सांसदले उठेर विरोध गरेपछि बैठक चलेन । यसअघि साउन १५, १६, २२ गते बोलाइएको बैठक दलहरूबीच सहमति नभएका कारण बैठक नबसी सूचना टाँसेर स्थगन गरिएको थियो । साउन १० को बैठकमा एमालेले आफ्ना र सत्तापक्षको सांसदलाई बोल्न दिएपछि बैठकको कार्यसूची अघि बढाउन दिएको थिएन । प्रमुख प्रतिपक्षको नाराबाजी चलिरहेका बेला कार्यसूची अघि बढाउने सम्भावना नै हँॅदैन, संसद् सचिवालयका एक कर्मचारीले भने ।संसद्मार्फत सरकारलाई खबरदारी गर्न नसक्दा बाढीपहिरोबाट विस्थापितको पुनःस्थापना हुन नसकेको, घाइतेको उद्धार भए पनि उपचार खर्चमा पहल हुन नसकेको सांसदहरू बताउँछन् । बाढीपहिरोमा ज्यान गुमाएका कतिपयको परिवारले किरिया खर्चसमेत नपाएको उनीहरूको भनाइ छ । बाढीपहिरो विस्थापितलाई उद्धार र राहतको व्यवस्था गर्न संसद्बाट सरकारलाई खबरदारी गर्न पाइन्थ्यो, एक सांसदले भने, बाढीपहिरोले राजमार्ग नै अवरुद्ध भएपछि आउजाउमा परेको कठिनाइ सहज बनाउन सरकारको संयन्त्रलाई दबाब दिन सकिन्थ्यो ।गृह मन्त्रालयका अनुसार मंगलबार मात्रै १२ स्थानमा बाढीपहिरोका कारण सडक अवरुद्ध छ । बाढीपहिरोबाट ४ जना मृत्यु भएको छ भने सात बेपत्ता छन् । काठमाडौं उपत्यकाका विभिन्न स्थानसमेत डुबानमा परेका छन् । यस्ता विषयमा संसद्मा छलफल हुन सकेको छैन । संसद् जनताको आवाज उठाउने थलो हो । तर कसरी हुन्छ, आफ्नो स्वार्थ पूरा गर्न मात्रै दलहरू लागिरहेका छन्, राष्ट्रिय स्वतन्त्र पार्टीकी सांसद सुमना श्रेष्ठले भनिन्, आफ्नो समस्या संसद्मा उठ्न नसक्दा जनता हामीप्रति दिक्क भएका छन्, आक्रोशित छन् । संसद्मा भागबन्डाको राजनीति मात्रै भइरहेको सांसद श्रेष्ठको ठम्याइ छ । एकअर्कालाई गाली मात्रै गर्ने ?, उनले भनिन्, संसद्मा गर्ने विरोधले जनताको समस्यालाई छुँदैन ।लम्पी स्किन रोग नियन्त्रणका लागि सरकारले तत्काल खोप व्यवस्था गर्नुपर्ने, राहत व्यवस्था गर्नुपर्ने माग राखेर राष्ट्रिय स्वतन्त्र पार्टीले संसद्मा दर्ता गराएको सार्वजनिक महत्त्वको प्रस्तावमा छलफल हुन सकेको छैन । लम्पी स्किन रोगबाट १० लाखभन्दा बढी पशु संक्रमित भइसकेकामा करिब साढे २ लाख सक्रिय संक्रमणमै छन् । यो रोग नियन्त्रण गर्न र क्षति भोगेका किसानका लागि राहत व्यवस्था गर्न सरकारबाट प्रभावकारी पहलकदमी नदेखिएका बेला सांसदहरूले सदनमार्फत ध्यानाकर्षण गराउन पाएका छैनन् । यही अवस्था रहे मर्ने पशुको संख्या एक लाखभन्दा बढी पुग्छ । यो रोग मुलुकभर फैलिइसकेको छ, नेपाल पशु चिकित्सा परिषद्का निमित्त रजिस्ट्रार मनोजकुमार शाहीले भने, यो रोगबाट अर्बौं रुपैयाँको नोक्सानी भइसकेको छ, तत्काल महामारी घोषणा गरेर राहतको प्याकेज ल्याउन जरुरी छ । गोरुमा लम्पी स्किन रोग फैलिँदा यसपालि धान रोपाइँमा असर परेको छ । लम्पी रोगमा सरकारले बेवास्ता गरेकै कारण संक्रमण दर भयानक बनेको जानकारहरू बताउँछन् । लम्पी स्किन रोग ०७७ असारमै देखिएको थियो । ०७७ र ०७८ मा १६ जिल्लाका २९ पालिकामा रोग फैलिँदा ३ हजार ३ सय १ पशु संक्रमित भएका थिए । त्यसमध्ये १३ पशु मरेको विभागको तथ्यांक छ, कृषक समूह महासंघ नेपालका संस्थापक अध्यक्ष उद्धव अधिकारीले भने, तर सरकारले रोकथामका लागि ध्यान नै दिएन । सरकारी लापरबाहीका कारण किसान मर्कामा परे । लम्पी स्किन रोगको विकराल अवस्थामा बिमित किसानले बिमा रकम भुक्तानी पनि नपाएको र बिमा कम्पनीले बिमा नवीकरण गर्न नमानिरहेको राष्ट्रिय किसान सञ्जालका संयोजक गणेशचन्द्र तिमिल्सिनाले बताए । सरकारले तत्काल महामारी घोषणा गर्नुपर्नेमा उनको जोड छ । अर्कातर्फ मुलुकभर आँखा पाक्ने समस्या फैलिए पनि प्रभावकारी उपचार हुन नसकेको सर्वसाधरणको गुनासो छ । स्वास्थ्य तथा जनसंख्या मन्त्रालयले यो रोग १ देखि २ सातामा आफैं निको हुने भन्दै सर्वसाधारणलाई नआत्तिन आग्रह गर्नेबाहेक केही गरेको छैन । त्यस्तै डेंगीको प्रकोप पनि बढिरहेको छ । यसलाई नियन्त्रण गर्न तीनै तहलाई जिम्मेवार बनाउन संसद्मा बहस हुनुपर्थ्यो । यस्तै, भारतले साउन ४ देखि चामल निर्यातमा रोक लगाएको बहाना बनाउँदै व्यवसायीले पहिल्यै आयात गरेको चामलसमेत मूल्य बढाएर बेचेको विषयमा सांसदले प्रश्न गर्न पाएका छैनन् । वाणिज्य, आपूर्ति तथा उपभोक्ता संरक्षण विभागले गरेको अनुगमनमै जिरा मसिनो चामलमा प्रतिबोरा (२०२५ किलो) १ सय रुपैयाँ र मोटा चामलमा प्रतिबोरा १ सय ५० देखि २ सय रुपैयाँसम्म मूल्यवृद्धि गरिएको पाइएको थियो । यस विषयमा प्रतिनिधिसभाको उद्योग तथा वाणिज्य र श्रम तथा उपभोक्ता हित समितिले समेत छलफल गराउन सकेको छैन । आम निर्वाचिनपछि गठित प्रतिनिधिसभाको बैठक बस्न थालेको सात महिना बित्दा पनि संसदीय समितिले सभापति पाउन सकेका छैनन् । संसद्मा रहेका विधेयक संसदीय समितिको सभापति नभएकै कारण अघि बढाइएको छैन । सरकारले संघीय शिक्षा, निजामतीसम्बन्धी विधेयक संसद्मा लगेकै छैन । प्रतिनिधिसभाले एउटा विधेयक मात्रै पारित गरेको छ । राष्ट्रिय सभाले पारित गरिसकेको विधेयक पनि प्रतिनिधिसभामा थन्किएको छ । सम्पत्ति शुद्धीकरणसम्बन्धी ऐन संशोधनको विषयसमेत संसद्मै अड्किएको छ । सम्पति शुद्धीकरण ऐन संशोधन नहुने हो भने मुलुक अन्तर्राष्ट्रिय निगरानीमा पर्ने सम्भावना छ । प्रतिनिधिसभाका १० वटा विषयगत समितिमध्ये सबैभन्दा शक्तिशाली राज्य व्यवस्था समितिको पहिलो बैठक गत जेठ २ मा बसेको थियो । ज्येष्ठ सदस्य चित्रबहादुर केसीको संयोजकत्वमा बसेको परिचयात्मक कार्यक्रम गरेपछि सकियो । त्यसपछि अर्को बैठक बस्न सकेको छैन । राज्य व्यवस्था समितिको कार्यक्षेत्रमा प्रधानमन्त्री तथा मन्त्रिपरिषद्को कार्यालय, गृह मन्त्रालय, रक्षा मन्त्रालय, संघीय मामिला तथा सामान्य प्रशासन मन्त्रालय, अख्तियार दुरुपयोग अनुसन्धान आयोग, लोक सेवा आयोग र निर्वाचन आयोग पर्छन् । सुशासन र शान्ति सुरक्षाका सवालमा यो समिति सक्रिय हुनुपर्थ्यो । नेपाल दूरसञ्चार प्राधिकरणले सफ्टवेयरमा आधारित टेरामक्स प्रणालीबाट दूरसञ्चार प्रयोगकर्ताको कल डिटेल रेकर्ड (सीडीआर) नियाल्न र नियन्त्रण गर्न खोजिरहेको विषयमा पनि सांसदहरूले बहस गर्न पाएका छैनन् । फोन र एसएमएसलगायत व्यक्तिगत विवरण संकलन हुने विवादास्पद प्रविधि तत्काल कार्यान्वयनमा ल्याउन सरकारले दूरसञ्चार सेवा प्रदायकलाई ताकेता गरेको छ । रेकर्ड गरिएका संवेदनशील तथ्यांक, विवरण शक्ति र पहुँचका आधारमा दुरुपयोग हुने र टेलिकम व्यवसायमा भएका वा उनीहरूलाई विभिन्न सफ्टवेयर सेवा दिने विदेशी कम्पनीको हातमा पुग्ने जोखिम हुने भन्दै सरोकारवाला त्रसित छन् । अवरोधकै कारण संसद्मा प्रधानमन्त्री र मन्त्रीसँग प्रश्नोत्तरसमेत हुन सकेको छैन । हरेक महिनाको पहिलो साता प्रधानमन्त्रीसँग प्रश्नोत्तर हुने गरेको थियो । कांग्रेस महामन्त्री विश्वप्रकाश शर्मा हरेक विषयमा संसद् अवरुद्ध गर्ने परम्परा अन्त्य गर्नुपर्ने बताउँछन् । यो प्रतिनिधिसभा हो, यहाँ प्रतिनिधि आवाज गुन्जाउने हो, हरेक विषय आउनेबित्तिकै संसद्लाई ठप्प पारिहाल्ने कुराले हामीलाई कहाँ पुर्याउँछ ? राष्ट्रिय स्वतन्त्र पार्टीका सभापति एवं सांसद रवि लामिछानेले शीर्ष नेताहरूले आफ्नो स्वार्थका आधारमा जनप्रतिनिधिको आवाजलाई बन्धक बनाएको आरोप लगाए । शीर्ष नेताहरूको बैठक र छलफलले संसद् खोल्ने र अवरोध हुने गरेको भन्दै उनले आपत्ति जनाए । प्रमुख दलका शीर्ष नेताहरूको बैठकले संसद्को तालिका नै फेरिदिने गरेका छन्, उनले भने, यो गलत छ । प्रमुख प्रतिपक्ष एमालेका सचेतक महेश बर्तौलाले गृहमन्त्रीले आफ्नो पार्टीले राखेको माग पूरा नगरेका कारण अवरोध कायमै राख्ने बताए । सरकार हामीले राखेको मागमा जवाफदेही हुन सकेन । सरकारले सदनलाई भ्रम पार्न पाउँदैन । कुटिल भाषामा प्रतिपक्षले अवरोध गर्यो भनेर हामीतर्फ आरोप लगाउन खोजियो, उनले भने, सरकारको अडानकाकारण संसद्मा आजसम्म अवरोध कायम रह्यो । साउन १५ मा संसद् चलाउन एमालेले माग गर्दा पनि सत्तापक्षले नचाहेको उनको भनाइ छ । सत्तापक्षले नै विषय मिलेको छैन, सूचना टाँसेर जाऔं भन्नुभयो । दोष एमालेलाई लगाउने ? माओवादीको बैठकको कारणले संसद् चलेन । दोष एमालेलाई लगाउन मिल्छ ?, उनले भने, सुन प्रकरणमा अर्थमन्त्री र गृहमन्त्रीप्रति आशंका छ । त्यसकारण निष्पक्ष छानबिन समिति आवश्यक पर्यो । समिति गठन नभएकाले हाम्रो विरोध जारी रहन्छ । सरकारले प्रमुख प्रतिपक्षलाई गलाउन खोजेको आरोप बर्तौलाले लगाए ।"
"छोराभन्दा आमा दुई वर्ष मात्र जेठी, दलित महिला भत्ताबाट वञ्चित","(बझाङ)जलादेवी दमाईंका दौंतरीले सामाजिक सुरक्षा भत्ता पाउन थालेको धेरै भयो । थलारा गाउँपालिका३ कुचकी उनको भने अझै टुंगो छैन । विपन्न आर्थिक अवस्थाकी निरक्षर जलादेवीले पनि भत्ता कार्ड बनाई माग्न जान्ने बुझ्नेलाई नगुहारेकी होइनन् तर उनको नागरिकता हेर्नेले उमेर पुगेको छैन भन्दै फर्काइदिन्थे । केही दिनअघि जब उनको गाउँमा राष्ट्रिय परिचयपत्र बनाउने टोली आयो । तब मात्रै उनले आफूले ज्येष्ठ नागरिक भत्ता नपाउनुको कारण थाहा पाइन् । टोलीका कर्मचारीले भने, तपाईं त आफ्नो छोराभन्दा दुई वर्ष मात्रै जेठी हुनुहुँदो रहेछ । कर्मचारीले यस्तो कसरी भयो भन्नेबारे बताएपछि उनी झसंग भइन् । नागरिकतामा गलत उमेर राखिएका कारण उनी सामाजिक भत्ता पाउनबाट वञ्चित भएकी रहिछन् । सरकारी परिचयपत्र टोलीले गलत उमेर राखेर राष्ट्रिय परिचयपत्र नबनाउनुस् भनेपछि तत्काललाई उनी त्यसबाट पनि वञ्चित भएकी छन् । मेरो घरमा कागत हेर्न जान्ने (पढ्न जान्ने) कोही छैनन् । जान्ने मान्छे भएको भए यस्तो हुने थिएन, जलादेवीले भनिन्, मैरै उमेरका अरूले तीन चार वर्षदेखि वृद्ध भत्ता लिँदै छन् । मेरो किन भएन भन्दा त उमेरै कम लेखिदिएको रहेछ । दुई वर्षमै छोरा पाएको भनेर लेखिदिएको रहेछ । कर्मचारीको गल्तीले जलादेवीको जन्ममिति गलत लेखियो नै, यो जन्ममितिलाई आधार मान्दा उनी जेठो छोराभन्दा २ वर्ष मात्र जेठी देखिइन् । २०६३ चैत २४ मा जारी भएको उनको नागरिकतामा जन्ममिति २०३८ माघ ३ लेखिएको छ । जबकि उनले आफू २२ वर्षकी हुँदा जेठो छोरो जन्माएकी हुन् । जेठो छोरा बिर्खु दमाईंको जन्ममितिमा २०४० जेठ ३ उल्लेख छ । बिर्खुको नागरिकता २०५९ चैत १९ मा जारी भएको हो ।गाउँमा टोली आएका बेला नागरिकता बनाएकी जलादेवीले त्यतिबेलै आफूलाई ५० वर्षकी भएको तर यकिन जन्ममिति थाहा नभएको बताएकी थिइन् । मैले ५० वर्ष भइसकें, जन्मेको दिन, बार थाहा छैन भनेकी हुँ । नागरिकतामा त यस्तो पो लेखिदिएछन्, उनले भनिन्, घरमा कोही पढेको मान्छे भैदिया भए यस्तो हुने थिएन । मेरो त बर्बादै बनाइदिएछन् ।सरकारले दलित समुदायका ६० वर्ष उमेर पुगेका नागरिकलाई ज्येष्ठ नागरिक भत्तास्वरूप मासिक ४ हजार दिँदै आएको छ । भत्ता आए आफ्नो उपचार गर्न र छोराबुहारी र नातिनातिना गरी १० जनाको परिवारलाई पाल्न सहज हुने जलादेवीको ठम्याइ छ । हचुवाका भरमा आफ्नो उमेर फरक पारिदिनेप्रति आक्रोश व्यक्त गर्दै उनले भनिन्, मेरो उमेर बिगारेर पायाको सुविधा पनि खान नदिन्या कस्ता बेइमान कर्मचारी रहेछन् । उनले पाएको नागरिकता तत्कालीन टोली प्रमुख विजयराज बडूले जारी गरेको देखिन्छ ।उनका श्रीमान् डम्मु दमाईभन्दा आफू चारपाँच वर्ष जेठी भएको बताउँदै उनले आफू ६३ वर्ष भएको बताइन् । उनको श्रीमान् डम्मु नेपालीको नागरिकतामा जन्ममिति २०२२ कात्तिक १० उल्लेख छ । विवाहका लागि माग्न जाँदा पाँच वर्ष जेठी हो, गर्छौ कि नाइँ भनेर छलफल भएको कुरा याद छ । जन्मेको दिन, बार थाहा नपाउँदा आज यस्तो भयो, उनले भनिन्, नागरिकता सच्याउनका लागि चैनपुर जाऊँ भने गाडी भाडा पनि छैन । उनको घरबाट सदरमुकाम चैनपुर पुग्न आधा घण्टा पैदल हिँडेर २७ किलोमिटर दूरी मोटर बाटो यात्रा गर्नुपर्छ । उनले नागरिकता सच्याउन मिल्नेनमिल्नेबारे आफूलाई केही थाहा नभएको भन्दै सहयोगको याचना गरेकी छन् ।नागरिकतामा उमेर फरक भएको यस्तो घटनामा आवश्यक प्रमाणको अध्ययन गरेर मिति सच्याउन सकिने भए पनि जलादेवीको सन्दर्भमा के गर्न सकिन्छ भन्नेबारे हेर्न बाँकी रहेको प्रमुख जिल्ला अधिकारी नारायण पाण्डेले बताए । प्रक्रियामा केही समय लागे पनि यस्तो घटनामा प्रशासन कार्यालयको रेकर्ड हेरेर नागरिकता सच्याउन सकिन्छ, पाण्डेले भने, तर उहाँहरू पहिला निवेदनसहित कार्यालयमा आउनुपर्यो । त्यसपछि के भएको रहेछ बुझ्छौं । नियमले मिल्ने सहयोग गर्न हामी तयार छौं ।"
"उपत्यकामा बर्सेनि डुबान, छैन रोकथाम","(काठमाडौं)सोमबार रातिदेखि परेको लगातारको वर्षाका कारण काठमाडौं उपत्यका भएर बग्ने नदीमा जल सतहले खतराको तह नाघ्दा तटीय क्षेत्रहरू डुबानमा परेका छन् । मंगलबार वाग्मती, मनोहरा, धोबीखोला, विष्णुमतीलगायत नदीले खतराको तह पार गर्दा उपत्यकाका विभिन्न स्थान डुबानमा परेका हुन् । आसपासका क्षेत्रमा भारी वर्षा हुँदा उपत्यका हुँदै बग्ने खोलाको जलस्तर उच्च भएको जल तथा मौसम विज्ञान विभागले जनाएको छ । सोमबारदेखि नै धादिङ, बूढानीलकण्ठ, नुवाकोट आसपासका क्षेत्रमा एकै पटक वर्षा हुँदा जमिन धेरै नै स्याचुरेटेड भइसकेको थियो, विभागका सिनियर हाइड्रोलोजिस्ट सुनील पोखरेलले भने, जसले गर्दा पानी जमिनको सतहमुनि पुग्नै पाएन ।हरेक वर्षजसो काठमाडौंलगायत सहरी क्षेत्र वर्षायाममा डुबानमा पर्ने गरेका छन् । एक घण्टासम्म लगातार वर्षा हुँदासमेत काठमाडौंका केही क्षेत्र जलमग्न हुने गर्छन् । यस्तै पानी बहने र सार्वजनिक कुलोपैनीहरूको नियमित मर्मत तथा सरसफाइ नहुँदा पानीको निकास रोकिने गरेको छ । एक घण्टामा ३० मिलिमिटर वर्षा हुँदा काठमाडौं जलमग्न हुने गरेको छ । जबकि, अन्य क्षेत्रमा एक घण्टामा ६० एमएम वर्षा हुँदा मात्र जलमग्न हुन्छ । मौसम पूर्वानुमान महाशाखाका मौसमविद् सञ्जीव अधिकारीका अनुसार सोमबार दिउँसो ३ बजेदेखि मंगलबार अपराह्नसम्म काठमाडौं उपत्यका र आसपासका जिल्लामा भारी वर्षा हुँदा जल सतहले खतराको तह नाघेको हो । वर्षाको पानीको सहज निकास नहुँदा काठमाडौं, ललितपुर र भक्तपुरका विभिन्न क्षेत्र जलमग्न भएका छन् । स्वचालित मौसम मापन केन्द्रको तथ्यांक हेर्दा बूढानीलकण्ठस्थित केन्द्रमा ८४६ मिलिमिटर, सुन्दरीजलस्थित केन्द्रमा ९२२, कीर्तिपुरमा ४७६, नगरकोटमा ९८६, ललितपुरको लेलेमा ६९८, गोदावरीमा ४७, पनौतीमा ५८४, पाँचखालमा ४४८, धुनीबेंसीमा ४८ र नुवाकोटको ककनीमा ७१४ मिलिमिटर वर्षा मापन गरिएको थियो । एक घण्टामा ६० एमएम, ३ घण्टामा ८० एमएम, ६ घण्टामा सय एमएम, १२ घण्टामा १२० एमएम र २४ घण्टामा १४० एमएम वर्षा हुँदा आकस्मिक बाढी एवं पहिरो जाने खतरा बढ्छ । ती क्षेत्रमा उक्त परिमाणको वर्षा हुँदा पानीले जमिन भिजाएर पहिरो जान सक्ने सम्भावना हुने विभागले जनाएको छ । मंगलबार दिउँसो १ बजेतिर टेकु दोभान क्षेत्रमा स्थलगत रिपोर्टिङका लागि पुग्दा स्थानीय ४० वर्षीया शोभा तण्डुकार घरअगाडि थुप्रिएका हिलो, गेग्रान, फोहोर पन्छाउँदै थिइन् । उनको घरदेखि ५० मिटरको दूरीमा रहेको वाग्मती नदीको भेल बिहान ६ बजे उठ्दा पार्क छिचोलेर ढोकानेरै आइपुगेको उनले सुनाइन् । डुबान बढ्दै गएपछि भागेर घरपछाडिको सडकतिर निस्कें, उनले भनिन्, तीन घण्टापछि बल्ल पानी घट्यो । ९ बजेतिर घर फर्किएँ । नियमित पानी पर्दा वाग्मतीमा बाढी आउने पहिल्यैदेखि भोगेको उनले सुनाइन् । तर, पार्कका लागि खोलामै पर्खाल बनाएपछि त घरैसम्म आउन थाल्यो, उनले भनिन् । शंखमूलको यूएनपार्क मंगलबार पूरै जलमग्न भएको थियो ।कपन, सामाखुसी, धोबीखोला, टेकु, बल्खुलगायत क्षेत्रका नदीखोला किनार, आसपासका हरेक बस्तीका बासिन्दाले मंगलबार दिनभरि हिलो, गेग्रान, फोहोर पन्छाउँदै बिताए । तरकारी बजारहरू जलमग्न भए । मध्यपश्चिम विश्वविद्यालय, विज्ञान तथा प्रविधि संकायका डिन सुदीप ठकुरीका अनुसार खोला साँघुरियो, उपत्यकामा सहरीकरण धान्ने ढल निकास भएन, आकाशेपानी जमिनमा सोसिने खुला जमिन पनि नहुँदा सबै पानी एकैचोटि खोलामै आइपुगेर बाढी र डुबानको जोखिम बढेको हो । यसकारण वाग्मती, विष्णुमती, धोबीखोला र मनोहरा आसपास संरचना बनाउँदा नदीकिनाराबाट दायाँबायाँ २०२० मिटर छाड्नुपर्ने काठमाडौं र ललितपुर महानगरपालिका क्षेत्र तथा काठमाडौं उपत्यकाको सहर विस्तार क्षेत्रभित्र गरिने निर्माणसम्बन्धी ०५० सालको मापदण्ड हाल व्यावहारिक नहुने उनको तर्क छ ।उपत्यका विकास प्राधिकरणले ०७९ कात्तिकसम्म २ सय ३३ वटा सामूहिक आवास (हाउजिङ, कोलोनी) र संयुक्त आवास योजना (अपार्टमेन्ट), व्यापारिक भवन, स्वास्थ्य संस्थालगायतलाई अनुमति दिएको थियो । त्यतिखेर कान्तिपुरकर्मीले गुगल अर्थ प्रो मा पहिचान गरेका ९५ वटा कोलोनी, अपार्टमेन्ट, हाउजिङ, अस्पताल, सुपरमार्केटलाई भूउपग्रह तस्बिर र भूसूचना प्रणालीका सफ्टवेयरको सहायताबाट अध्ययन गर्दा ९५ वटा त्यस्ता योजनामध्ये ४१ प्रतिशत (३९ वटा) खोलाछेउमा, थोरै वा पूरै किनार मिचेर बनाएको पाइएको थियो । कान्तिपुरमा प्रकाशित यही समाचारपछि काठमाडौं उपत्यका विकास प्राधिकरणले उपत्यकालाई व्यवस्थित गर्ने उद्देश्यले सरकारी, पर्ती, ऐलानी तथा खोलाको मापदण्ड मिचेर बनाइएका अनधिकृत संरचनालाई हटाउन थालेको हो । काठमाडौं महानगरले पनि गत वर्षबाटै खोला किनार, सार्वजनिक जग्गा, फुटपाथ मिचेर बनाइएका संरचनालाई बलपूर्वक हटाउँदै आएको छ । टुकुचा खोला, धोबीखोला करिडोर, सुकुम्बासी बस्तीहरू हुँदै हाल सामाखुसी खोला मिचिएका स्लाब हरू खोल्ने काम गरिरहेको काठमाडौं महानगरका प्रवक्ता नवीन मानन्धरले बताए । काठमाडौंमा खोलाहरू साँघुरा बनाइएको र राजकुलोहरू थुनिएकाले उसले आफ्नो बाटो खोज्दै जाँदा डुबान हुने गरेको हो, उनले भने । राष्ट्रिय विपद् जोखिम न्यूनीकरण तथा व्यवस्थापन प्राधिकरणका अनुसार ०७९ मा मनसुन अवधिभर वाग्मती प्रदेशमा पहिरोका ५१, बाढीका १३ र भारी वर्षाका १६ घटना हुँदा १४ जनाले ज्यान गुमाएका थिए । यस वर्ष बाढी तथा पहिरोबाट वाग्मती प्रदेशभरका करिब २२ हजार घरधुरी र ९७ हजारभन्दा बढी जनसंख्या प्रभावित हुने आकलन गरिएको छ । साउन ७ मा सामाखुसी खोलामा बगेर बेपत्ता १३ वर्षीय साजन मगरको १२ दिनपछि दक्षिणकालीस्थित वाग्मती किनारमा शव फेला परेको थियो । प्रहरीका अनुसार काठमाडौं उपत्यकामा पछिल्लो तीन वर्षमा मात्रै बाढीका कारण ३९ जनाको डुबेर र बगेर मृत्यु भएको छ ।"
निजी विद्यालयलाई गैरनाफामूलक बनाउने प्रावधानप्रति सञ्चालकहरूको आपत्ति,"(काठमाडौं)निजी विद्यालय ५ वर्षभित्र गैरनाफामूलक शैक्षिक गुठीमा जानैपर्ने प्रस्तावित विद्यालय शिक्षा विधेयकको प्रावधान परिवर्तन गर्न सञ्चालकहरूले दबाब दिएका छन् ।गत साता मन्त्रिपरिषद्बाट पास गरेर संसद्मा दर्ता प्रक्रियामा रहेको विधेयकमा हाल सञ्चालनमा रहेका निजी विद्यालय ५ वर्षभित्र निजी वा सार्वजनिक गुठी रूपान्तरण हुनुपर्ने व्यवस्था गरिएको छ । नयाँ निजी लगानीका विद्यालय पनि सेवामूलक उद्देश्यले शैक्षिक गुठीबाट मात्रै स्थापना गर्न पाइने विधेयकमा उल्लेख छ । निजी विद्यालय सञ्चालकहरूको संस्था प्याब्सन, एनप्याब्सन र हिसानले भने विधयेकका यी व्यवस्था सरकारले सच्याउनुपर्ने माग अघि सारेका छन् । नाफा कमाउने उद्देश्यले कम्पनी ऐनअन्तर्गत खुलेका विद्यालय सोही व्यवस्थाअनुसार सञ्चालन हुनु पाउनुपर्ने उनीहरूको भनाइ छ । सञ्चालकहरूको छाता संस्थाले मंगलबार पत्रकार सम्मेलन गरेर विधेयकको व्यवस्था परिवर्तन नभए अनिश्चितकालीन विद्यालय बन्दसम्मको आन्दोलनका कार्यक्रम गर्ने चेतावनी दिएका छन् । प्याब्सनका अध्यक्ष डीके ढुंगाना, एनप्याब्सन अध्यक्ष पाण्डव हमाल र हिसान अध्यक्ष रमेश सिलवालद्वारा जारी विज्ञप्तिमा सरकारले विधेयकमा गरेको व्यवस्था अलोकतान्त्रिक रहेको आरोप लगाइएको छ । विधेयकमाथि उनीहरूले ५ बुँदे असहमति राख्दै सुधार गर्न ७ बुँदामा सुझावसमेत दिएका छन् । शैक्षिक गुठीमा रूपान्तरित हुनका लागि प्रोत्साहन गर्नुपर्नेमा सो सम्बन्धमा आवश्यक ऐन प्रावधानहरू नै तयार नगरी हठात् रूपमा ५ वर्षभित्र दायित्व फरफारक गरी शैक्षिक गुठीमा रूपान्तरित हुनुपर्ने बाध्यात्मक प्रावधान संविधानको मर्म र भावनाविपरीत अलोकतान्त्रिक, अव्यावहारिक र अन्यायपूर्ण छ, विज्ञप्तिमा भनिएको छ । संविधानको राज्यका निर्देशक सिद्धान्त, नीति तथा दायित्वअन्तर्गत शिक्षा क्षेत्रमा राज्यको लगानी अभिवृद्धि गर्दै शिक्षामा भएको निजी क्षेत्रको लगानीलाई नियमन र व्यवस्थापन गरी सेवामूलक बनाउने उल्लेख छ । त्यस्तै, मौलिक हक र कर्तव्यमा प्रत्येक नागरिकलाई कानुनको अधीनमा रही सम्पत्ति आर्जन गर्ने, भोग गर्ने, बेचबिखन गर्ने, व्यावसायिक लाभ प्राप्त गर्ने र सम्पत्तिको अन्य कारोबार गर्ने हक हुने भनिएको छ ।शिक्षा मन्त्रालयका अधिकारीहरूले संविधानको व्यवस्था र विज्ञहरूको सुझावका आधारमा ५ वर्षभित्र गैरनाफामूलक शैक्षिक गुठीमा लैजाने विधेयकमा व्यवस्था गरिएको बताएका छन् । उच्चस्तरीय शिक्षा आयोगको प्रतिवेदन ०७५ ले निजी विद्यालयलाई १० भित्र शैक्षिक गुठीमा लैजान सरकारलाई सिफारिस गरेको थियो । प्रस्तावित विधेयकको परिच्छेद १ को परिभाषामा शैक्षिक गुठी भन्नाले कुनै पनि व्यक्तिले नाफा नलिने गरी विद्यालय सञ्चालन गर्ने उद्देश्यले स्थापना गरेको सार्वजनिक वा निजी गुठी सम्झनुपर्छ भन्ने उल्लेख छ । आयोगको प्रतिवेदन स्थानीय, प्रदेश र संघीय तहमा सरोकारवालाहरूसँग छलफल गरेर तयार पारिएको थियो । तर उक्त प्रतिवेदन सरकारले अहिलेसम्म औपचारिक रूपमा सार्वजनिक गरिसकेको छैन । शिक्षा ऐन ०२८ को आठौं संशोधन ०७३ ले शैक्षिक गुठीमा मात्रै विद्यालय स्थापना गर्न पाइने व्यवस्था यसअघि नै गरिसकेको छ । हिसानका अध्यक्ष सिलवालले शिक्षा विधेयकमार्फत सरकारले सम्पत्तिको हकमाथि जबर्जस्ती गर्ने प्रयास गरेको जनाए । राज्यले चलाउँछ भने तालासाँचो बुझाउन तयार छौं, उनले भने, ५ वर्षमा ऋण तिरेर फरफारक गरेर राज्यलाई बुझाउने कुराचाहिँ मान्दैनौं । विधेयकको उक्त प्रावधान संशोधन गर्न राजनीतिक नेतृत्व, सांसद, शिक्षामन्त्री अशोककुमार राई र सचिव सुरेश अधिकारीलाई भेटर आग्रह गरिएको उनले जनाए । निजीमाथि राज्यले नियमन गर्ने हो । राज्य अभिभावक हो तर नियोजन गर्न खोजेर निजी विद्यालयलाई अभिभावकत्व दिन सकेन, सिलवालले भने । सरकारले विधेयकमा संशोधन नगरे विद्यालय बन्द गरेर सार्वजनिक स्थलमा स्कुल बसहरू प्रर्दशन गरिने उनको भनाइ छ । छलफल, विचार विमर्शबिनै सरकारले एकपक्षीय रूपमा विधेयक अघि बढाएकामा पनि उनले असन्तुष्टि पोखे । उनले मन्त्रिपरिषद्ले नै विधेयक फिर्ता लिनुपर्ने वा उक्त व्यवस्था हटाएर मात्रै संसद्मा पेस गर्नुपर्ने औंल्याए ।प्याब्सनका अध्यक्ष ढुंगानाले ०५८ सालमा सरकारकै आग्रहमा निजी विद्यालयलाई कम्पनीमा लगिएको जनाए । त्यसअघिसम्म तत्कालीन जिल्ला शिक्षा कार्यालयमा दर्ता भएर विद्यालय सार्वजनिक निकायको रूपमा मात्रै स्थापना गर्ने व्यवस्था थियो । कम्पनीमा गएर राज्यलाई कर तिरिराखेका छौं । निजीकै दबाबमा सरकारी विद्यालय पनि सुधार भएका छन्, उनले भने, अहिले आएर संसारभर चलेको कम्पनी मोडेललाई मास्ने र हाम्रो सम्पत्तिलाई सार्वजनिक बनाउने कुरा टुलुटुल हेरेर बस्दैनौं । उनले निजीलाई मुआब्जा वा अनुदान दिएर सार्वजनिक बनाउन चुनौतीसमेत दिए । एनप्याब्सनका सहअध्यक्ष सुवास न्यौपानेले निजी विद्यालयले मासिए शैक्षिक गुणस्तर अझै खस्कने दाबी गरे । पैतृक सम्पत्ति बेचेर, बैंकबाट ऋण लिएर विद्यालय सञ्चालन गरेका छौं । सरकारको कुनै सहयोग छैन, उनले भने, अहिले आएर शैक्षिक गुठीमा लैजाने व्यवस्था विभेदकारी छ । निरंकुशता लाद्न खोजिएको छ । निजी विद्यालयको शुल्क र शिक्षकको तलब स्थानीय तहले तोकेबमोजिम हुने विधेयकको व्यवस्थाप्रति पनि उनीहरूले विमति जनाएका छन् । स्थानीय तहपिच्छे शुल्क र तलब तोक्दा देशभर एकरूपता कायम नहुनेमा निजी विद्यालय सञ्चालकले चिन्ता गरे । शिक्षा मन्त्रालयका समिति, उपसमिति र राष्ट्रिय परीक्षा बोर्डमा निजी विद्यालयको पनि प्रतिनिधित्व रहने व्यवस्था समावेश गर्न उनीहरूको सुझाव छ । शिक्षालाई मर्यादित, व्यवस्थित, प्रविधिमैत्री, बनाउँदै आएका निजी विद्यालयहरूको मर्म र योगदानको प्रतिकूल असर पर्ने यस्ता विधेयकहरू समयमा नै संशोधन गरी निजी लगानीको संरक्षण र संवर्द्धनको सुनिश्चितता हुने लिखित प्रतिबद्धता सरकारका तर्फबाट हुनुपर्छ, प्याब्सन, एनप्याब्सन र हिसानको संयुक्त विज्ञप्तिमा भनिएको छ । विधेयकले निजी लगानी र व्यवस्थापनमा सञ्चालन भएका शैक्षिक प्रतिष्ठानको अस्तित्व नामेट पार्ने उनीहरूको ठहर छ ।सरोकारवालाहरूले भने विद्यालय बन्दको धम्कीप्रति विरोध गर्दै आपत्ति जनाएका छन् । निजी विद्यालयमा पठनपाठन गराउने शिक्षकको साझा युनियनले कम्पनी मोडेलबाट निजी विद्यालय सञ्चालन हुन दिन नहुने धारणा राखेको छ । कम्पनी ऐनबाट चलाउँदा निजी विद्यालयमा चरम व्यापारीकरण भयो, युनियनका अध्यक्ष होमकुमार थापाले भने, यसबाट हटाउनुपर्छ । यो हाम्रो पहिलेदेखिको माग र धारणा हो । कम्पनी मोडेल हटाए पनि लगानीकर्ताको सम्पत्तिको सुरक्षा र संरक्षण गरेर उचित व्यवस्थापन गर्नुपर्ने उनको भनाइ छ । कम्पनी ऐनबाट निकाल्नुपर्छ, कहाँ लैजाने कसरी चलाउने राज्यले निर्णय गर्ने कुरा हो, थापाले थपे । उनले निजी विद्यालयका शिक्षकको व्यवस्थापन, सुरक्षा र सेवासुविधा राष्ट्रिय मापदण्डबाट बनाएर त्योभन्दा नघट्ने गरी पालिका स्तरबाट हुनुपर्ने धारणा राखे । निजी विद्यालय सञ्चालकहरूले श्रम ऐनले तोकेको न्यूनतम तलब सुविधा दिन पनि नमानेको उनको भनाइ छ । शिक्षकले मात्रै न्यून तलबमा काम गरेर निजी विद्यालय टिकाइराख्नुपर्छ भन्ने छैन, थापाले कान्तिपुरसित भने, कोरोना बेलाको तलब अहिलेसम्म दिएका छैनन्, सरकारले तोकेको तलब देऊ भन्दा पनि बन्द गर्छौं भन्ने, सरकारले कानुन ल्याउन खोज्दा नि बन्दको धम्की दिनुभन्दा संवादबाट उचित निकास दिनुपर्छ ।"
माओवादीमा बूढापाका नेता,"(काठमाडौं)सशस्त्र द्वन्द्वका बेला र शान्ति प्रक्रियामा आइसकेपछि चुनावमार्फत पहिलो पार्टी बन्दै गर्दा युवा नेताहरूको बाहुल्य रहेको माओवादीमा अहिले ६० वर्ष उमेर पार गरेका नेताहरू धेरै देखिन्छन् । पार्टीका २१ पदाधिकारीमध्ये १७ जनाको उमेर ६० वर्ष नाघिसकेको छ । ७० वर्ष उमेर नाघेका नेताहरू तीन जना छन् । अध्यक्ष पुष्पकमल दाहाल नै ६९ वर्षका भएका छन् । तत्कालीन मशालका महामन्त्री मोहन वैद्यलाई विस्थापन गरी नेतृत्व लिँदा दाहाल ३४ वर्षका थिए । त्यसयता दाहालले निरन्तर पार्टीको नेतृत्व गरिरहेका छन् । एकै जनाले लामो समय पार्टी नेतृत्व गरेको विषयमा माओवादीमा नेताहरूले बेलाबेला प्रश्न उठाउँदै पुस्तान्तरणको आवाज उठाउने गरेका छन् । यस पटकको केन्द्रीय समिति बैठकमा भने अलि चर्कै गरी पुस्तान्तरणको आवाज सुनियो । माओवादीको केन्द्रीय समिति बैठकमा नेताहरूले कार्यकारी पदमा रहनेको उमेर हद तोक्नुपर्ने मागसमेत उठेको थियो । तर अध्यक्ष दाहालले तीन महिनापछि हुने विधान सम्मेलनले पुस्तान्तरणका विषयमा विधि तय गर्ने भन्दै पन्छाएका छन् । अध्यक्ष दाहाल स्वास्थ्यले साथ दिए अझै एक दशक नेतृत्वमा रहने चाहना व्यक्त गर्छन् । दाहालले छाडिहालेको अवस्थामा पनि नेतृत्व लगभग उही उमेरका नेतामा सर्ने तर अर्को पुस्तामा नपुग्ने देखिन्छ । अध्यक्षपछिको वरीयतामा रहेका वरिष्ठ उपाध्यक्ष, उपाध्यक्ष, महासचिव सबैको उमेर ६० वर्षमाथि छ । उपमहासचिवमा भने पाँच जनामध्ये वर्षमान पुन (५२ वर्ष) र शक्ति बस्नेत (५४ वर्ष) मात्र कम उमेरका छन् । यस्तै १० सचिवमा ६० वर्षमुनिका हितमान शाक्य (५९ वर्ष) र देवेन्द्र पौडेल (५९ वर्ष) मात्र छन् । पदाधिकारीमा सबैभन्दा पाका नेता दीनानाथ शर्मा हुन्, उनी ७७ वर्षका छन् । युवा पुस्तामा नेतृत्व हस्तान्तरण हुनुपर्ने माग गरिरहेका उपमहासचिव शर्माले पनि ६० वर्ष नाघिसकेका छन् । माओवादीको पदाधिकारीमा नरहे पनि सभामुख भइसकेकी ओनसरी घर्ती ४६ वर्षकी भएकी छन् । माओवादीबाट निर्वाचित राष्ट्रिय सभा उपाध्यक्ष उर्मिला अर्यालको उमेर ६७ वर्ष छ । सञ्चार तथा सूचना प्रविधिमन्त्री रेखा शर्मा ५४ वर्षमा छिन् । ६३ वर्षका वरिष्ठ उपाध्यक्ष श्रेष्ठ युवाका लागि ठाउँ खाली गरिहाल्ने पक्षमा छैनन् । पटकपटक मन्त्री, सांसद र पार्टीको महत्त्वपूर्ण जिम्मेवारी लिइसकेका अरू पदाधिकारी पनि विश्राम लिइहाल्ने मुडमा छैनन् । उपाध्यक्ष कृष्णबहादुर महरा (६४ वर्ष) र अग्निप्रसाद सापकोटा (६६ वर्ष) भने गत वर्षको आम निर्वाचनमा स्वेच्छा ले उम्मेदवार बनेनन् । माओवादी सांसद एवं केन्द्रीय सदस्य माधव सापकोटा (४१ वर्ष) राजनीतिक, वैचारिक योग्यता, क्षमता र दक्षताका साथै उमेर समूहका हिसाबले पुस्तान्तरणको बहस उठेको बताउँछन् । अध्यक्ष प्रचण्डले ०४५ सालमा पार्टीको नेतृत्व लिँदा दुई पुस्तालाई क्रस गर्नुभएको थियो । उहाँमा राजनीतिक, वैचारिक योग्यता थियो, उनले भने, हाल पार्टीमा पुस्तान्तरणको बहस पनि त्यही आधारमा उठेको हो । अहिलेको युगको आवश्यकता र गतिलाई सम्बोधन गर्न सक्ने युवा नेतृत्व चाहिएको हो ।पार्टी सचिवद्वय लीलामणि पोखरेल र डिलाराम आचार्यले भने उमेरले युवा हुँदैमा राजनीतिमा पुस्तान्तरण हुन नसक्ने बताए । योग्यता र क्षमताले प्रतिस्पर्धा गरेर मात्र पुस्तान्तरण हुन सक्छ, पोखरेलले भने, विचारले समृद्ध क्षमता भएको युवापुस्ताले मात्र राजनीति हाँक्न सक्छ । आचार्यले हाल माओवादी नेतृत्वमा भएका सबै नेता इकाइ (सेल) समितिमा काम गरेर यो तहमा पुगेको बताए । उमेरका हिसाबले मात्र पार्टी नेतृत्व ताक्नु दिवा सपना हुन्छ । मुख्य गरी पार्टी निर्माणका लागि गरेको योगदानका आधारमा मात्र पुस्तान्तरण हुन सक्छ, उनले भने । स्थायी समिति सदस्य अञ्जना विशंखले वैचारिक रूपमा बलियो भए पनि पाको उमेरसम्म पदमा रहिरहनु वैज्ञानिक नभएको बताइन् । कुनै पनि व्यक्ति उमेरको हिसाबले सधैं सक्रिय रहन नसक्ने प्राकृतिक कारण छन् । व्यक्तिको उमेरका आफ्नै सीमा छन्, उनले भनिन्, राजनीतिक र वैचारिक रूपले बलियो भएको युवामा नेतृत्व हस्तान्तरण हुनुपर्छ । हजुरआमाहजुरबुवा हावी भए पार्टी रूपान्तरण सहज हुँदैन, जति युवा हुँदा सम्भव छ । कुन पदाधिकारीलाई के जिम्मेवारी ?माओवादीको शनिबार सकिएको केन्द्रीय समिति बैठकले नेताहरूको कार्यविभाजन गरेको छ । पुष्पकमल दाहाल सरकार र पार्टी नेतृत्वको जिम्मेवारी छन् । उपप्रधान तथा गृहमन्त्री रहेका वरिष्ठ उपाध्यक्ष नारायणकाजी श्रेष्ठ सुशासनका काममा मुख्य केन्द्रित भएका छन् । उपाध्यक्ष कृष्णबहादुर महराले पार्टी एकता र समाजवादी मोर्चा, उपाध्यक्षहरू अग्निप्रसाद सापकोटाले सूचना प्रविधि र पार्टी प्रवक्ता, पम्फा भुसालले जनवर्गीय संगठनको जिम्मेवारी पाएका छन् । महासचिव देव गुरुङले संगठन, उपमहासचिवहरू वर्षमान पुनले विशेष राज्य इञ्चार्ज, उपमहासचिव जनार्दन शर्माले वाग्मती प्रदेश इञ्चार्ज, मात्रिका यादवले कर्णाली प्रदेश इञ्चार्ज, गिरिराजमणि पोखरेलले सम्पर्क समन्वय प्रमुख सम्हालेका छन् । यस्तै, सचिवहरू डिलाराम आचार्यले सुदूरपश्चिम प्रदेश, लीलामणि पोखरेलले मधेश, चक्रपाणि खनालले कोशी, राम कार्कीले प्रवास, दीनानाथ शर्माले पेसागत, गणेश शाहले विज्ञान प्रविधि विभाग र हितमान शाक्यले जनवर्गीय संगठन प्रमुखको जिम्मेवारी पाएका छन् ।"
अस्पतालको लापरबाहीले पूर्ण अशक्त बने बालक,"(काठमाडौं) उनका दामली साथी यतिखेर बालापन पार गर्दै छन् । तर, आठ वर्ष बितिसक्दा पनि आलोक बराल बिछ्यौनाबाट उठ्न सकेका छैनन् । उनी आफैं चलमलाउन र कोल्टे फेर्नसमेत सक्दैनन् । जन्मिँदा साबुत उनका आँखाले अचेल देख्दैनन् । कानले पनि काम गर्दैन । हुर्किंदो उमेरमा भरिलो हुँदै आउनुपर्ने उनको शरीर झन्झन् सुक्दै गइरहेको छ । भाषाको अलंकारपूर्ण अभिव्यक्ति आउनुपर्ने बेलामा उनको वाक्य पनि फुट्न सकेको छैन । जन्मिँदा ऊ सग्लो र सद्दे थियो, बाबु ध्रुव विश्वकर्मा भन्छन्, अस्पतालको लापरबाहीले यति ठूलो क्षति भोग्न परिरहेछ । सँगैका बच्चाहरू दिनदिनै हुर्किंदै गइरहेका बेला मेरो छोराको जीउ भने खुम्चिँदै र सुक्दै गइरहेको छ । कान्ति बाल अस्पतालले गरेको सानो लापरबाहीका कारण विक परिवारमा यो बज्रपात परेको हो । आलोक आठ महिनाका थिए । घाँटीमा समस्या देखिएपछि ध्रुवले उपचारका लागि ०७३ असार २२ मा कान्ति लगे । त्यहाँ आलोकलाई एलर्जी, दम इत्यादिको उपचारमा लगाउने हाइड्रोकोर्टिसन ८५ मिलिग्राम इन्जेक्सन दुई पटक लगाइएको ध्रुव बताउँछन् । त्यतिबेलासम्म उनको स्वास्थ्य सामान्य नै थियो । त्यसपछि रातको ११ः३० बजे नर्सले इन्जेक्सन लिएर आइन् र आलोकलाई लगाइदिइन् । त्यसपछि छोराको दिसापिसाब चुहिन थाल्यो र जीउमा नराम्रो असर देखिन थाल्यो, ध्रुव भन्छन्, मुटुको धड्कन पनि असामान्य हुन थाल्यो, त्यसपछि अस्पतालले छोरालाई रातको २ बजे अन्तर्राष्ट्रिय बालमैत्री अस्पताल लैजानू भनेर रेफर गर्यो । त्यहाँ लगे पनि आलोकको स्वास्थ्यमा सुधार भएन । बिस्तारै उनको खुट्टा नचल्ने, कान नसुन्ने, आँखाको नसा सुकेर दृष्टि गुम्ने समस्या सुरु भयो । तौल घटेर सुक्दै गए । अचानक छोरालाई कसरी यस्तो भयो भनेर ध्रुवले निकै खोजबिन गरे । बुझ्दै जाँदा तेस्रो पटक लगाएको सुईको बोतलमा उनको आँखा पर्यो । त्यहाँ लेखिएको थियो, मोन्टाजफाइभ । त्यो त मेनेन्जाइटिस मलेरियाको औषधि पो रहेछ, ध्रुव भन्छन्, अनि त्यो औषधि सँगैको बेडको १० वर्षीय बालकलाई लगाउन ल्याएको रहेछ । अस्पतालको लापरबाहीले छोराको यो हाल हुँदा उनी थामिएर बस्न सकेनन् । तुरुन्तै कान्ति पुगे र आफूमाथि परेको आपत्बारे गुनासो गरे । तर, अस्पताल प्रशासनले सुनुवाइ गरेन । मेरो बच्चाको २८ दिन भेन्टिलेटरमा उपचार भयो, उनी भन्छन्, तर केही सुधारै भएन । छोराको यो हालले दिएको वेदनाका कारण ३६ वर्षीय ध्रुवलाई गत हिउँदमा हृदयाघात नै भयो । अहिले मेरो मुटुमा दुई ससाना जाली हालिएको छ, उनी भन्छन्, एकातिर छोराको यो हाल छ, अर्कातिर आफ्नोसमेत काम गरेर खान सक्ने अवस्था रहेन । उनले उपचारका लागि पाटन अस्पताल पनि लगे । अस्पतालले ०७४ वैशाख ५ मा औषधिको रियाक्सन ले आलोक कहिल्यै पनि निको हुन नसक्ने गरी बिरामी परेको जानकारी गराउँदा ध्रुवले टेकेको जमिन भासियो । भएभरको जेथा छोराको उपचारमा खर्च भइसकेको थियो, अस्पतालसँग क्षतिपूर्तिका लागि मुद्दा लड्ने पैसा पनि थिएन । यस्तो हालतमा उनले अधिवक्ता शशि बस्नेतबाट निःशुल्क मुद्दा लड्ने सहायता पाए, जो उनका लागि ठूलो भरोसा बन्न पुग्यो । उपभोक्ता संरक्षण ऐन, ०५४ को दफा २४ मा उपभोक्तालाई हानिनोक्सानी पर्न गए त्यसअनुसारको क्षतिपूर्ति पाउने व्यवस्था थियो । त्यसैलाई आधार बनाएर अधिवक्ता बस्नेतले विक परिवारले भोग्नुपरेको सास्ती, बालकको उपचारमा लागेको खर्च, लापरबाही गर्नेलाई हुने अधिकतम सजायबापत प्रचलित कानुनअनुसार दिनको ५० रुपैयाँका दरले गरिने जरिवाना, पीडक बालकका लागि परिवारको एक जना सदस्यले आजीवन गर्नुपर्ने स्याहारको क्षतिपूर्तिलगायत आधार खडा गरी एकमुष्ट ५४ लाख ६३ हजार ७ सय ५३ रुपैयाँ क्षतिपूर्ति दाबी गर्दै जिल्ला क्षतिपूर्ति समिति काठमाडौंमा निवेदन दायर गरिन् । प्रमुख जिल्ला अधिकारीको अध्यक्षतामा गठित समितिले ०७४ पुस ६ गते कान्ति बाल अस्पतालका तर्फबाट पर्याप्त सावधानीसाथ उपचार गरेको नदेखिँदा चिकित्सकीय असावधानी भएको पुष्टि हुन आएको भन्दै १५ लाख क्षतिपूर्ति भराउने निर्णय गर्यो । जीवनभरका लागि अपाङ्ग हुन पुगेका छोरामाथि भएको लापरबाहीको जति नै रकम दिए पनि त्यसको क्षतिपूर्ति हुन सक्दैनथ्यो । समितिले कुनै आधार र कारण नदेखाई १५ लाख मात्रै भराउने गरी गरेको निर्णय ध्रुवलाई चित्त बुझेन । उपभोक्ता संरक्षण ऐनमा कसैलाई कुनै क्षति भएमा निजलाई भएको हानिनोक्सानीका आधारमा आर्थिक क्षति र विशेष क्षतिअनुसार क्षतिपूर्ति भराउनुपर्ने भनेर प्रस्ट रूपमा लेखिएको र क्षतिपूर्ति समितिले ऐनअनुसार क्षतिपूर्ति नभराएको भन्दै उनी तत्कालीन पुनरावेदन अदालत पाटनमा उजुरी लिएर पुगे । पुनरावेदन अदालतले क्षतिपूर्ति समितिकै निर्णयलाई न्यायको रोहमा मिलेको देखिन आयो भन्दै ०७६ जेठ १० गते सदर गरिदियो । ध्रुवलाई यो चित्त बुझ्ने कुरै थिएन । त्यसैले त्यसविरुद्ध उनले सर्वोच्चमा मुद्दा दोहोर्याइपाऊँ भनी निवेदन दिए । ०७९ जेठ २३ मा सर्वोच्चले मुद्दा दोहोर्याउने अनुमति दियो । हरिप्रसाद फुयालको एकल इजलासले ०७९ माघ २५ मा पुनरावेदन पाटनको फैसला आंशिक उल्टी गर्दै आलोकको परिवारलाई ३० लाख क्षतिपूर्ति भराउने फैसला गर्यो । यो भनेको सर्वोच्च अदालतले हालसम्म तिराएको क्षतिपूर्तिमध्ये ठूलो रकम हो, अधिवक्ता बस्नेत भन्छिन्, चिकित्सकीय लापरबाही उपचार गर्ने दायित्वको उल्लंघन हो भन्ने अन्तर्राष्ट्रिय अदालतहरूमा भएका नजिरलाई आधार मानेर हाम्रो अदालतले पनि क्षतिपूर्ति भराउने फैसला गरेको यो राम्रो उदाहरण हो । अदालतले फैसला गरे पनि ध्रुवले क्षतिपूर्तिको रकम भने पाएका छैनन् । फैसलाको पूर्णपाठ साउनको पहिलो साता हात पारेपछि उनी जिल्ला प्रशासन कार्यालय पुगे । त्यहाँ त क्षतिपूर्ति समिति नै भंग भइसकेको रहेछ, भन्छन्, सर्वोच्च अदालतले भने क्षतिपूर्ति समितिबाटै रकम भराउने फैसला गरेकाले रकम कहाँबाट भराउने भन्ने अन्योल पैदा भयो ।उपभोक्ता संरक्षण ऐन ०५४ अनुसार प्रमुख जिल्ला अधिकारीको अध्यक्षतामा जिल्ला न्यायाधिवक्ता, जिल्ला मेडिकल अधिकृत, जिल्ला उपभोक्ता समितिका प्रतिनिधि, जिल्ला उद्योग वाणिज्य संघका प्रतिनिधि र नेपाल सरकारले तोकेको एक जना अधिकृत सम्मिलित जिल्ला क्षतिपूर्ति समिति गठन हुने उल्लेख थियो । तर, उपभोक्ता संरक्षण ऐन ०७५ ले उक्त ऐनलाई विस्थापित गरेपछि समिति भंग भयो, जसको जानकारी ध्रुवलाई थिएन । भंग भइसकेको क्षतिपूर्ति समितिका सदस्यहरूलाई फैसलाको पत्र पठाउँदै उनले आफूलाई न्याय दिलाउन आग्रह गरे । केही दिनअघि सबै संस्थाका प्रतिनिधिहरूको बैठक पनि बस्यो, उनले भने, क्षतिपूर्ति समिति नै खारेज भइसकेकाले सरकारी वकिलको राय लिएर फैसला कार्यान्वयन गराउनू भनेर उनीहरूले पत्र लेखिदिए । त्यो पत्र लिएर उनी केही दिन सरकारी वकिलको कार्यालय धाए । सरकारी वकिलको कार्यालयले सोमबार जिल्ला अदालतमा जानू भनेर पत्र लेख्यो । उनी मंगलबार काठमाडौं जिल्ला अदालत पुगे । त्यहाँ केही होला कि भन्ने उनको अधमरो आशा त्यसै टुट्यो जब अदालतका कर्मचारीले उनलाई भने, क्षतिपूर्ति समितिलाई गरेको आदेश जिल्ला अदालतले कार्यान्वयन गर्न मिल्छ कि मिल्दैन भनेर श्रीमान् सर्वोच्चमा सोध्न जानुभएको छ, भोलि आउनू अनि मात्र के गर्ने थाहा हुनेछ । केही रकमको जोहो भए छोरालाई उपचारका लागि भारत लैजाने ध्रुवको योजना घरी यता र घरी उता जाऊ भनेर फनफनी घुमाउने कर्मचारी अनि अनेकथरी निकायको माथापच्चीले पूरा हुन पाएको छैन । मुद्दै जिते पनि यो देशमा गरिबले न्याय त पाउँदो रहेनछ, रसुवाको विकट उत्तरगया निवासी ध्रुवले हैरानी पोखे, यस्तो दुःख कसैलाई नपरोस् ।"
डेंगीको बढी जोखिममा दीर्घरोगी र ज्येष्ठ नागरिक,"काठमाडौं (कास) डेंगी संक्रमणले यस वर्ष ११ जनाको मृत्यु भइसकेको छ । उनीहरू सबै धरानका हुन् । मृत्यु भएकामध्ये अधिकतर व्यक्ति दीर्घ रोगी, जटिल स्वास्थ्य स्थिति भएका र बूढापाका रहेको इपिडिमियोलोजी तथा रोग नियन्त्रण महाशाखा (ईडीसीडी) ले जनाएको छ । धरानस्थित बीपी कोइराला स्वास्थ्य विज्ञान प्रतिष्ठानका सहप्रवक्ता डा चुडामणि पोखरेलका अनुसार डेंगीले ज्यान गुमाएकामध्ये १० वर्षे बालिका र २० वर्षीया युवती पनि छन् । गत वर्ष पनि प्रयोगशाला प्रमाणित डेंगी संक्रमणले मृत्युभएका ८८ जनामध्ये अधिकतरमा कुनै न कुनै दीर्घ रोग थियो । ईडीसीडीका अनुसार यो वर्ष भेटिएका संक्रमितमध्ये सुनसरी जिल्लामा ५३५६ प्रतिशत र कोशी प्रदेशमा ७३६७ प्रतिशत रहेका छन् । ईडीसीडीका कीटजन्य रोग नियन्त्रण शाखाका प्रमुख डा गोकर्ण दाहालका अनुसार धरानमा यो वर्ष मृत्यु भएका अधिकतरमा डेंगीसँगै कोमर्बिडिटी (एकै पटकमा फरकफरक बिमार) रहेको रिपोर्ट छ । यो वर्ष ३ जनामा मात्र मृत्युको स्पष्ट कारण डेंगी देखिएको छ, दाहालले भने । विश्व स्वास्थ्य संगठन (डब्लूएचओ) का अनुसार डेंगी भाइरस संक्रमण प्रायः एसिम्प्टोमेटिक (लक्षणरहित) हुन्छ वा त्यसले केवल हल्का रोग उत्पन्न गर्छ, तर डेंगीले कहिलेकाहीं धेरै गम्भीर अवस्था निम्त्याएर ज्यान पनि लिन सक्छ । डेंगीले यो वर्ष र गत वर्ष मृत्यु भएकाहरूका बारेमा विश्लेषण गर्दा तत्काल आत्तिनुपर्ने अवस्था देखिएको छैन, ईडीसीडीका महानिर्देशक डा रुद्रप्रसाद मरासिनीले भने, तर हामीले बूढापाका, दीर्घ रोगी र बालबालिकालाई यो संक्रमणबाट जोगाउन विशेष ध्यान दिनुपर्छ । उनका अनुसार स्वस्थ व्यक्ति वा औषधिले उच्च रक्तचाप, मधुमेहलगायत दीर्घ रोग नियन्त्रणमा राखेकालाई डेंगी संक्रमणले खासै समस्या पारेको छैन । जाडोयाम नआएसम्म डेंगीको संक्रमण जारी रहने भएकाले मुख्य रूपमा बिहान र बेलुका अर्थात् दिनमा टोक्ने लामखुट्टेबाट बच्न तथा लामखुट्टेलाई नष्ट गर्ने अभियान सञ्चालन गर्न विज्ञहरू जोड दिन्छन् । डब्लूएचओका अनुसार डेंगीको विश्वव्यापी प्रकोप नाटकीय रूपमा बढेको छ र विश्वका आधा जनसंख्या अहिले डेंगीको जोखिममा छन् । १ सय २९ मुलुक डेंगी संक्रमणको जोखिममा भए पनि वास्तविक बोझको ७० प्रतिशत एसियामा छ ।"
सुलभको सैलुन संघर्ष,"(चितवन)केही दिनयता चितवनको भरतपुरकी स्मारिका अधिकारी कपाल काट्ने र शृंगारसम्बन्धी तालिममा व्यस्त छिन् । अधिकारीको टोलीमा ब्युटीपार्लर सिकिरहेका ३० मध्ये ६ जना महिला छन् । उनीहरूलाई तालिम दिइरहेका छन् ३४ वर्षीय सुलभ सिग्देल । एक दशक भयो, सुलभले भरतपुरमा सैलुन चलाएको । अन्य युवाले पनि यही पेसा अपनाएर स्वरोजगार बनून् भन्ने आफूले चाहेको बताउँछन् सुलभ । त्यसैले आफूले सैलुन सुरु गरेको १० वर्षको अवसरमा ३० जनाका लागि निःशुल्क तालिम आयोजना गरेका हुन् ।भरतपुर चौबिसकोठीमा दुइटा कुर्सी राखेर सुरु भएको उनको सैलुन दस वर्षमा निकै फेरिएको छ । अहिले उनी भरतपुर हाइटको सीजी ल्यान्डमार्कको सुविधा सम्पन्न बिजनेस मल सरेका छन् । भाडा मात्रै महिनाको ७० हजार रुपैयाँ बुझाउने बताउँछन् उनी । खासमा कपाल काट्ने पेसा निश्चित भेग र समुदायका मानिसले मात्रै गर्नुपर्ने मान्यता फेर्ने उद्देश्यले सैलुन व्यवसायमा हात हालेका थिए सुलभले । अहिले भने उनको व्यापार निकै राम्रो छ । नामसँगै दाम पनि कमाएका छन् । आफूले नभ्याएर चार जना काम गर्ने पनि राखेका छन् । तर यो यात्रा सहजै अघि बढेको भने होइन । भरतपुर महानगर२१ पार्वतीपुरका सिग्देलको पहिलो रोजाइ अन्य युवाको भन्दा खासै फरक थिएन । त्यो हो, वैदेशिक रोजगारी । सिंगापुर सपना देखेर नेपाल छाडेका उनी मलेसियासम्म पुगे । ७८ महिना मलेसियामै बरालिएका उनी निराश भएर घर फर्के । अनि कतार जाने प्रक्रिया सुरु गरे । त्यसको केही समयमा कतार पुगेका उनी दुई वर्षपछि घर आए । तर खुसीको कुरा, विदेशको मोह भने भंग भइसकेको थियो । विदेशको काम र कमाइ सोचेजस्तो सजिलो कहाँ रहेछ र । दुईवर्षे कतार बसाइ सुखद भएन । फर्केपछि नारायणगढमा फेन्सी सुरु गरें, सुलभले सुनाए । फेन्सी पसलबाट पनि फाइदा नभएपछि अन्य काम गर्ने सोच पलायो । त्यही बेला हो उनले सैलुन पेसा सुरु गर्ने योजना बनाएको । त्यसका लागि पहिले कामबारे सिक्नु थियो । नारायणगढमा चलेका पुराना सैलुनमा करिब ६ महिना काम गरे । त्यसपछि भने आफैंले सैलुन खोले पनि चलाउन सक्ने आँट आयो । अनि भरतपुर चौबिसकोठीमा एउटा सानो कोठा भाडामा लिएर दुईवटा कुर्सी राखे काम सुरु गरे । ०७० साउन ६ गतेदेखि त्यही कोठाको भित्तामा ऐना अड्याएर ग्राहक कुर्न सुरु गरे सुलभ । ६ महिनासम्म निकै गाह्रो भयो । मैले कपाल काट्छु भनेर मान्छेले पत्याउनै सकेनन् । खासमा सबै ग्राहकले भनेजस्तो गरेर चिटिक्क कपाल काटिदिन सीप पनि थिएन, सुलभले उतिबेलाका कुरा सम्झिए । तर हरेस खाएनन् । करिब पाँच वर्ष त्यही कोठामा टिके । त्यसपछि ०७५ सालमा उनले नजिकै अलि फराकिलो ठाउँमा सैलुन सारे । कपाल काट्नकै लागि चारवटा कुर्सी जोडे । थप दुई कुर्सी राखेर तालिम पनि दिन सुरु गरें, उनले भने । सैलुनमा कपाल काट्न र तालिम लिन आउनेको संख्या बढ्यो । अनि उनको आँट पनि बढ्यो । सहरभित्रको सहर भनेर प्रचार गरिएको भरतपुर उकालोको सीजी टावरमा उनले ०७६ साउनमा महिला र पुरुष दुवैको कपाल काट्ने गरेर सैलुन खोले । मैले यो सैलुनमा खोलेको लगानी कम लाग्ने र उधारो पनि नजाने हुँदा फाइदा राम्रै होला भन्ने ठानेर हो । १० वर्ष पूरा हुँदै गर्दा यो सत्य भएको छ । मिहिनेत र लगन कम त छैन, तर सन्तुष्ट छु, सुलभले भने । सीजी टावरसहित उनले चौबिसकोठी र भरतपुर दूरसञ्चार रोडमा गरेर तीनवटा सैलुन चलाएका थिए । तर कोभिड महामारीसँगै अन्य दुइटा सैलुन बन्द गर्नुपरेको उनले बताए । खासमा त्यसले उनलाई अर्को एउटा कुरा सिकायो । सफलता र असफलता दुवैको अनुभव बटुल्न । अहिले सुलभ जस्ता कपाल काट्ने युवाहरू नारायणगढमा मात्रै नभएर अन्यत्र पनि बढेका छन् । सुलभले सिकाएकामध्ये २३ जनाले चितवनको माडी, गीतानगर, पर्सा, मुग्लिङका साथै नवलपुरको कावासोती र गैंडाकोटमा सैलुन नै खोलेका छन् । उनीहरू सबै सैलुन चलाउने परम्परा धान्नेभन्दा फरक समुदायका युवा हुन् । त्यतिमात्र कहाँ हो र, पछिल्लो समय सुलभकोमा काम सिकेर बिदेसिनेको संख्या पनि निकै छ । उनले हाल ४५ दिने आधारभूतदेखि ६ महिनाएक वर्षको विशिष्ट तालिम चलाउँछन् । हेरेर कपाल काट्न सिकेका, सिकेर काम सुरु गरेपछि खारिँदै गएका सुलभ स्वयम् पनि विशिष्ट तालिम लिन बेलाबेला भारतको दिल्लीसम्म पुग्छन् । काम सुरु गर्दा सुलभको कुरा काट्ने पनि टन्नै थिए । काम सुरु गर्दा फलनाका छोराले कपाल काट्न सुरु गरेछ, के देख्नुपर्यो भन्ने पनि सुन्नुपर्यो, सुलभले भने । अहिले भने समय फेरिएको छ । अझ भनौं त्यतिबेला कुरा काट्नेको मुख थुनिदिएका छन् उनले । अझ, पछिल्लो समय त यो पेसामा आकर्षण बढेको देख्दा उनी दंग छन् । कहिल्यै कपाल नकाटेका समुदायका व्यक्ति र महिलाको पनि यो पेसाप्रति लगाब बढेको सुलभ बताउँछन् । सैलुन सञ्चालन गरेको दस वर्ष पुग्न लाग्दा उनलाई बेरोजगार ३० जना युवालाई निःशुल्क तालिम दिने सोच बनाए । त्यसको तयारी गरेपछि निवेदन माग गरे । ८३ जनाको आवेदन पर्यो । अहिले पनि तालिमको सोधखोज हुने गरेको छ, सुलभले भने, तालिम लिन र सीप सिक्न आउनेहरू प्रशस्तै छन् । तर सीप सिकेर आफ्नै समाजमा केही गर्न खोज्नेलाई भने आफूले निःशुल्क तालिम दिने गरेको सुलभले बताए । सैलुनले के कस्तो लाभ पुर्याउँछ भन्ने कुरा सुलभको संघर्ष र अहिलेको उनको जीवनशैलीले पुष्टि गरेको छ, चितवन उद्योग वाणिज्य संघका अध्यक्ष चुननारायण श्रेष्ठले भने, त्यसैले कुनै संकोच नराखी युवा पुस्ता काममा अघि बढ्नुपर्छ ।"
छोरीका आँखामा 'भूपी',"काठमाडौं (कास) कवि भूपी शेरचनबारे लेखिएको पुस्तक भूपी लोकार्पण गरिएको छ । काठमाडौंमा मंगलबार आयोजित एक कार्यक्रमबीच प्राअभि सुवेदी, वनस्पतिविद् वैज्ञानिक तीर्थबहादुर श्रेष्ठ, भूपी पत्नी कान्ति शेरचन र भूपीकी छोरी एवम् लेखक कविता शेरचनले पुस्तक लोकार्पण गरे ।कार्यक्रमका अवसरमा पत्रकार देवेन्द्र भट्टराईसँगको संवादमा लेखक कविताले पुस्तक लेखनको औचित्यसमेत प्रस्ट्याइन् । उनले आफ्ना पिता भूपीका विषयमा आम रूपमा प्रचलित कतिपय धारणा एवम् वास्तविकताबारे प्रकाश पारिन् । मलाई एकदुई कक्षा पढ्दा भूपी शेरचनकी छोरी हुँ भन्न नपरे हुन्थ्यो जस्तो लाग्थ्यो, रक्सी पिएको विषयमा आफ्ना बाबुको बढी आलोचना भएको सम्झिँदै उनले भनिन्, तर चारपाँच कक्षा पढ्ने बेलासम्म मेरो स्कुलका शिक्षकदेखि समाजका लब्धप्रतिष्ठित व्यक्ति सबै म त तिम्रो बुबाको ठूलो फ्यान हुँ नि भन्दै आएपछि छोरी हुँ भनेर चिनिनमा गर्व लाग्न थाल्यो । आफ्नो घरमा जति पनि मानिस आउँथे, उनीहरू सबै भूपीका प्रशंसक भएको देखेपछि त झनै बुबाको महत्त्व बुझेको उनको भनाइ छ । प्रा सुवेदीले कवि भूपी शेरचनबारे यसरी पुस्तक आउला भनेर नसोचेको र त्यो पनि अंग्रेजीमा आउँदा आफू थप चकित परेको बताए । भूपी दाइलाई रक्सीसँग जोडेर जति लेखियो, त्यो चाहिनेभन्दा बढी थियो भन्ने मलाई लाग्छ, उनले भने । भूपीलाई बढी नै नकारात्मक रूपमा प्रस्तुत गरिएको उनको भनाइ छ । भूपीले आफ्नो समयमा देशको अवस्था र मानिसहरूको वास्तविकतालाई जीवन्त रूपमा कवितामा उतारेका सुवेदी बताउँछन् । पुस्तकमा कविताले आफूले बुझेका बुबा र समाजले चिनेका बुबाका सन्दर्भलाई बडो राम्रोसँग प्रस्तुत गरेको उनले बताए । कृषि वैज्ञानिक तीर्थबहादुर श्रेष्ठले भूपी आफूलाई नेपालीमा लेख्न प्रेरित गर्ने व्यक्तित्व भएको बताए । उनले नेपाल प्रज्ञा प्रतिष्ठानमा सँगसँगै प्राज्ञ हुँदाका सन्दर्भदेखि भूपीले लेख्ने गरेका कविताका विषयमा चर्चा गरे । म विज्ञानको विद्यार्थी, रिपोर्ट आदि विषय अंग्रेजीमै लेख्नुपर्ने, उनले भने, तर भूपीजीले आफूले अध्ययनअनुसन्धान गरेका विषय नेपालीमा पनि लेख्नुस् भनेपछि म नेपाली भाषामा लेख, रचना लेख्नतिर लागेको हुँ ।पुस्तकमा कविताले आफूले चिनेका बुबा, उनले भोगेको समाज, उनलाई लागेका लाञ्छना आदिलाई सूक्ष्म किसिमले प्रस्तुत गरेको श्रेष्ठले बताए । पुस्तकमा आमा नहुनुको पीडा मात्र देखाइएको छैन, श्रेष्ठले भने, आमाटोकुवाका रूपमा आफूलाई लाञ्छना लाग्दा भूपी विक्षिप्त बनेका आदि विषयलाई पनि बडो मार्मिक रूपमा प्रस्तुत गरिएको छ । भूपी पत्नी कान्तिले भूपीले जुनसुकै रचना लेखिसकेपछि आफूलाई सुनाउने गरेको बताइन् । भूपीको निधन भएको ३५ वर्षपछि आफ्नी छोरीले बाबुलाई सम्झिएर यति सुन्दर पुस्तक लेखेकामा आफूलाई गौरवबोध भएको उनको भनाइ छ । भूपीजीका विषयमा छोरीले यसरी पुस्तक लेख्दा मलाई साह्रै खुसी लागेको छ, उनले भनिन् । कार्यक्रममा फाइनप्रिन्टका नीरज भारीले सर्वकालीन कवि भूपी शेरचनका विषयमा लेखिएको कृति प्रकाशन गर्न पाउँदा खुसी लागेको बताए ।"
८० सालको गाईजात्रा भदौ १३ देखि,"काठमाडौं (कास) काठमाडौंको कमलादीस्थित प्रज्ञाभवनमा कोभिड महामारीपछिको पहिलो गाईजात्रा भदौ १३ देखि सुरु हुने भएको छ । भदौ १८ गतेसम्म हुने गाईजात्रामा मनोज गजुरेल, शैलेन्द्र सिंखडा, टीका भण्डारी, सुबोध गौतम, मेक्सम गौडेल, सुन्दर खनाल चिप्लेटी अंकल, सीता न्यौपाने, राधिका कँडेल, दीपकप्रसाद आचार्य काकु, प्रभात लामा, रुबिना अधिकारीलगायत कलाकारको प्रस्तुति रहनेछ । ८० सालको गाईजात्रा यस वर्ष उपत्यका बाहिर पनि आयोजना गरिने जनाइएको छ । आयोजकका अनुसार विराटनगर, बर्दिबास, चन्द्रनिगाहपुर, सैनामैना र दाङमा कार्यक्रम हुनेछ । यस पटक पनि रंगमञ्चसँगै टेलिभिजनमा पनि डिजिटल गाईजात्रा प्रसारण हुने बताइएको छ । ७ एपिसोडमा प्रसारण हुने डिजिटल गाईजात्रा को पोस्ट प्रोडक्सन सकेर कलाकारहरू रंगमञ्चमा हुने ८० सालको गाईजात्रा को तयारीमा लागिसकेका छन् ।"
भारत छोडो आन्दोलन,भारतमा सन् १९४२ मा आजकै दिन (अगस्ट ९) मा भारत छोडो आन्दोलन सुरु भएको थियो । बेलायती शासन अन्त्यको माग गर्दै भारतीय स्वतन्त्रता आन्दोलनका नेता महात्मा गान्धीले दोस्रो विश्वयुद्धको समयमा भारत छोडो आन्दोलन (क्वीट इन्डिया मुभमेन्ट) सुरु गरेका हुन् । गान्धीले अल इन्डिया कंग्रेस कमिटीको बम्बे (मुम्बई) सत्रका क्रममा उक्त आन्दोलन घोषणा गरेका थिए । भारत छोडो आन्दोलन पछि बेलायत लामो समय भारतमा शासन गर्न नसकिने निष्कर्षमा पुगेको थियो । जसका कारण बेलायतले भारतबाट सम्मानजनक र शान्तिपूर्ण बहिर्गमनको बाटो खोजेको बताइन्छ । आन्दोलनपछि १९४५ मा भारतीय राष्ट्रिय सेना ट्रायल र बम्बे विद्रोहले बेलायती सत्ता हल्लाइदिएको थियो । फलस्वरूप बेलायतले १९४६ मा सबै राजनीतिक बन्दी रिहा गर्दै भारतीय राष्ट्रिय कंग्रेससँग वार्ता गरी भारतको स्वतन्त्रताका लागि तयार भए पनि १९४७ को अगस्ट १५ मा भारत स्वतन्त्र भएको थियो ।
कर्नाली मर्म माथि परिचर्चा,"काठमाडौं (कास) कर्णाली दुर्गम कि सुगम ? विकासका सम्भावना र चुनौती समेटिएको पुस्तक कर्नालीको मर्म पुस्तक प्रकाशनमा आएको छ । डा दीपेन्द्र रोकायाको पुस्तकबारे मंगलबार परिचर्चा गरिएको हो । नेपाल विकास अनुसन्धान प्रतिष्ठानका अध्यक्ष नवराज खतिवडा, राधिका बुढथापा खत्री र राजेन्द्र महर्जनले पुस्तकमाथि समीक्षा गरे । नवराजले पुस्तकको भाषा, शैलीदेखि विषयवस्तुमाथि मिहीन ढंगले टिप्पणी गरेका थिए । कर्णालीको भौगोलिक विकाससँगै धार्मिक महत्त्व पुस्तकमा रोचक ढंगले उठाइएको नवराजले बताए । राधिकाले पुस्तकमा सामाजिक, सांस्कृतिक, भौगोलिक र इतिहास समेटिए पनि कर्णालीका महिलाको विषय गौण उठान गरिएकामा गुनासो गरिन् । कर्णालीलाई सधैं गरिब र बिचराको दृष्टिकोणले हेर्न नजर परिवर्तन गर्न जरुरी रहेको राधिकाको सुझाव छ । त्यस्तै, लेखक राजेन्द्रले पुस्तकको तथ्य, तथ्यांक र विषय प्रस्तुतिमा पुस्ट्याइँको कमी रहेको बताए । रोकायाको यो ८ औं पुस्तक हो । राष्ट्रिय योजनाका आयोगका पूर्वसदस्यसमेत रहेका उनले पुस्तकमा धूवाँ नआउने उद्योगको परिकल्पना गरेको र यसले कर्णालीमा समृद्धि ल्याउन सघाउने बताए । त्यस्तै, कर्णालीका सम्भावित पर्यटकीय क्षेत्रको पनि पुस्तकमा समेटिएको जानकारी रोकायले दिए ।"
असम्बन्धित कर्मचारीलाई विदेश पठाउँदै स्वास्थ्यमन्त्री,"(काठमाडौं)स्वास्थ्यमन्त्री मोहनबहादुर बस्नेतले स्वास्थ्य बिमा बोर्डलाई बाइपास गरी कोरियाद्वारा नेपालको स्वास्थ्य बिमा प्रणालीको सुधारमा सहयोग पुर्याउने उद्देश्यले आयोजना गर्न लागेको १० दिने तालिममा आफूखुसी कर्मचारी पठाउन सिफारिस गरेका छन् । कोरिया अन्तर्राष्ट्रिय कर्पोरेसन एजेन्सी (कोइका) ले असार ४ मा नीति निर्माताको क्षमता अभिवृद्धि गर्न स्वास्थ्य बिमा बोर्ड र स्वास्थ्यसँग सम्बन्धित कार्यालयमा कार्यरत उच्च तह (सहसचिवस्तर) का १३ जना र अन्य मन्त्रालयका ३ जना गरेर १६ जनालाई तालिममा पठाउन पत्राचार गरेको थियो । तर, स्वास्थ्य मन्त्रालयले असार १५ गते सचिवस्तरीय निर्णय गरी स्वास्थ्य बिमा बोर्डका वरिष्ठ अहेब भगवान रेग्मीबाहेक बाँकी १४ जना बिमा बोर्डसँग सरोकार नराख्ने स्टोर, लेखा, निजी उपसचिवलगायतका कर्मचारी पठाउने निर्णय गरेको छ । सिफारिस गरिएकामा मन्त्रीका निजी उपसचिव विक्रम श्रेष्ठ, उपसचिवद्वय बाबुराम घिमिरे र कृष्ण थापा, स्टोर शाखाका नासु लिलाम विक, स्वास्थ्य विभागका लेखा अधिकृत मानबहादुर बुढा, अहेब गोपालप्रसाद पाण्डे, पोखरा स्वास्थ्य विज्ञान प्रतिष्ठानका वरिष्ठ मेडिकल रेकर्डर अफिसर भीमप्रसाद पौडेल, भेरी अस्पतालका नर्सिङ अफिसर मेनिका शाही छन् । त्यस्तै ओखलढुंगा स्वास्थ्य चौकीका पब्लिक हेल्थ अफिसर अहमद मन्सुरी, ट्रमा सेन्टरका जनस्वास्थ्य निरीक्षक इन्दिरा पाण्डे ढकाल, नारायणी अस्पतालका नर्सिङ सुपरभाइजर रिंकु कुमारी, वीर अस्पतालका सिनियर अहेब नवराज श्रेष्ठ, डडेलधुरा अस्पतालका सिनियर अहेब टंकप्रसाद पन्त, भरतपुर अस्पतालका सिनियर अहेब लीलाबहादुर पौडेल छन् ।कोइकाले २०२२ मा अनलाइनबाट स्वास्थ्य बिमा बोर्डका २० जनालाई तालिम दिएको थियो । यसैगरी २०२३ र २०२४ मा कोरियामा तालिमको व्यवस्था गरेको थियो । कोइकाले पठाएको पत्रअनुसार तालिममा नेपालको स्वास्थ बिमामा देखिएका विद्यमान समस्या, चुनौती पहिचान गरी समस्या समाधानको विषयमा छलफल र बिमामा कोरियाले हासिल गरेको अनुभव आदानप्रदान गर्ने लक्ष्य राखेको छ । तामिल भदौ १७ देखि २६ गतेसम्म चल्नेछ । स्वास्थ्य बिमा बोर्डका विज्ञ सदस्य सुरेश तिवारीका अनुसार कोइकाले बिमितलाई दिने बेनेफिट प्याकेज, दाबी भुक्तानी, गुणस्तर नियन्त्रण, अस्पतालहरूसँगको सम्झौताबारे पनि तालिम दिन लागेको हो । तर, अहिले छनोट भएका व्यक्तिहरू न यसबारेमा जानकार छन् न त तत्काल बुझ्न सक्ने क्षमता नै राख्छन्, उनले भने, त्यहाँ नेपालको बिमा प्रणालीको बारेमा प्रस्तुति दिनुपर्छ । यसले अन्तर्राष्ट्रिय बेज्जत हुनेबाहेक अरू केही देखिएको छैन । उनका अनुसार गत वर्ष नेपाल भ्रमणमा आएका कोइका अधिकारीहरूसँग बोर्डले तालिमको आग्रह गरेको थियो । बोर्डसँग छलफल नै नगरी आफूखुसी कर्मचारी पठाउन मन्त्रालयको निर्णय तत्काल सच्याउन आग्रह गर्छु, उनले भने । कोइकाले अर्थ मन्त्रालयमा पत्र पठाउँदा स्वास्थ्य बिमा बोर्डलाई बोधार्थ दिएको थियो । त्यसपछि अर्थले स्वास्थ्य मन्त्रालयलाई पत्र पठायो । लगत्तै बिमा बोर्डले छलफलका लागि स्वास्थ्य मन्त्रालयलाई पत्र पठाएको थियो । तर, मन्त्रालयले बोर्डले पठाएको पत्रको बेवास्ता गरेको जनाइएको छ । स्वास्थ्यमन्त्री बस्नेतले सुगमका एकै ठाउँका कर्मचारी वर्षमा दुईतीन पटकसम्म विदेश भ्रमणमा जाने प्रवृत्ति हटाउन खोजेको बताए । हुम्लामा १२ वर्षसम्म पनि एकै ठाउँमा बसेको कर्मचारी फेला पर्यो । दुर्गमका लागि पनि अवसर दिनुपर्छ, उनले भने, यसैलाई मिलाउन खोजिरहेको छु । बोर्डका कार्यकारी निर्देशक डा दामोदर बसौलाले मन्त्री बस्नेतले गर्न खोजेको केही सुधारको प्रयास राम्रो भए पनि कोरियाको तालिमको सन्दर्भमा सान्दर्भिक निर्णय नभएको बताए । यो गलत ठाउँमा गलत निर्णय भयो, उनले भने ।"
परीक्षण गराउने आधामा आँखा पाक्ने समस्या,"काठमाडौं (कास) नेपाल नेत्र ज्योति संघले हाल मुलुकको विभिन्न आँखा अस्पतालमा जाँच गराउन आउने बिरामीमध्ये सरदर ५० प्रतिशतमा आँखा पाक्ने समस्या देखिएको जनाएको छ । नेत्र ज्योति संघअन्तर्गतका आँखा अस्पतालहरूमा सरदर आधा जति कन्जंग्टिवाइटिस को उपचारका लागि बिरामी आइरहेको संघका कार्यकारी निर्देशक डा शैलेशकुमार मिश्रले बताए । उनको अनुसार सुरुवातमा भारतको सीमावर्ती क्षेत्रहरूमा मात्र कन्जंग्टिवाइटिसको समस्या देखिए पनि हाल देशैभरि यो समस्या फैलिरहेको छ । नेत्र ज्योति संघको नेटवर्कका सबै अस्पतालहरूको सोमबारसम्मको तथ्यांकअनुसार दैनिक आँखा जाँच गराउने बिरामीको ५० प्रतिशत बिरामीमा कन्जंग्टिवाइटिसको समस्या देखिएको छ । अहिलेको संक्रमण दर हेर्दा यो अझै बढ्ने देखिन्छ । कन्जंग्टिवाइटिसमा केन्द्रित भएर सेवा प्रवाह गर्न संघअन्तर्गतका अस्पताल तथा उपचार केन्द्रहरूलाई निर्देशन जारी गरिएको नेत्र ज्योति संघका महासचिव भरतबहादुर चन्दले बताए । नेत्र ज्योति संघको तथ्यांकअनुसार हाल दैनिक आँखा जाँच गराउन आउने बिरामीमध्ये दाङको राप्ती आँखा अस्पताल र लमही आँखा अस्पतालमा करिब ८० प्रतिशतमा कन्जंग्टिवाइटिसको समस्या छ । त्यस्तै, गेटा आँखा अस्पताल धनगढीमा ७० प्रतिशत, गौर आँखा अस्पताल गौरमा २५ प्रतिशत, लुम्बिनी नेत्र विज्ञान अध्ययन संस्थान, भैरहवामा ३० प्रतिशत कन्जंग्टिवाइटिसको समस्या लिएर बिरामी आएका छन् ।यस्तै, कीर्तिपुर आँखा अस्पतालमा ४५ प्रतिशत, हिमालय आँखा अस्पताल, पोखरामा ६० प्रतिशत, फत्तेवाल आँखा अस्पताल, नेपालगन्जमा २० प्रतिशत र विनोद निता कँडेल आँखा अस्पताल, नवलपरासीमा ६० प्रतिशतमा कन्जंग्टिवाइटिसको समस्या देखिएको छ । विराटनगर आँखा अस्पताल, विराटनगरमा २२ प्रतिशत, पाल्पा लायन्स लाकौल आँखा अस्पताल, पाल्पामा ५० प्रतिशत र सगरमाथा चौधरी आँखा अस्पताल, लहानमा २० प्रतिशत बिरामीहरूमा कन्जंग्टिवाइटिसको समस्या देखिएको नेत्र ज्योति संघले जनाएको छ । आँखा पाक्ने समस्या भएका बिरामीहरूमा अकस्मात् आँखा रातो हुने, आँखाको डिल सुन्निएर हेर्न समस्या हुने, आँखाबाट पानी बगिरहने, आँखा चिलाउने, पोल्ने र बिझाउने, आँखामा पहेंलो चिप्रा आउने, बिहान उठ्दा ढकनी एक आपसमा टाँसिएर आँखा खोल्न गाह्रो हुनेजस्ता लक्षणहरू देखिएका छन् । हरेक वर्षायाममा आँखा पाक्ने समस्या देखिने गरे पनि यस पटक यो समस्या प्रकोपकै रूपमा फैलिरहेको छ । देशैभरि यो समस्या फैलिएपछि अहिले कतिपय स्थानीय तह विद्यालय बन्दको निर्णयसमेत गरिसकेका छन् । यस्तो समस्या देखिएका बिरामीहरूले नआत्तिई सावधानी अपनाउनुपर्ने चिकित्सकको सुझाव छ ।नेत्र ज्योति संघ, लुम्बिनी नेत्र विज्ञान अध्ययन संस्थानका मेडिकल डाइरेक्टर प्राडा ज्ञानेन्द्र लामिछानेका अनुसार आँखा पाकेको समयमा जथाभावी औषधिको प्रयोग गर्दा थप जटिलता आउन सक्छ । यो एडिनो भाइरसका कारण लाग्ने रोग हो, यस्ता समस्या देखिएका बिरामीहरू नआत्तिई सावधानी अपनाउनुपर्छ, डा लामिछानेले भने, चिकित्सकको सुझावबिना जथाभावी औषधिको प्रयोग गर्नु हुँदैन । यसले थप जटिलता निम्त्याउन सक्छ । कन्जंग्टिवाइटिसका समस्या भएका बिरामीको आँखामा हेर्दैमा सर्छ भन्ने मान्यता गलत भएको डालामिछाने बताए । यस्तो समस्या देखिएका बिरामीको आँसु मिसिएको वस्तु तथा सामानहरूको प्रयोगबाट मात्र यो रोग सर्ने उनी बताउँछन् । आँखा पाक्ने समस्या देखिएका बिरामीले आँखा चिसो तथा बरफले सेक्ने, सफा पानीले आँखा सफा गर्ने, घरबाहिर जाँदा कालो चस्मा प्रयोग गर्ने, संक्रमित आँखालाई छोएपछि राम्रोसँग हात धुने र बढी समस्या देखिए नजिकैको आँखा अस्पताल वा उपचार केन्द्रमा गई आँखा परीक्षण गर्न उनको सुझाव छ ।"
अमनचैनको अमिल्दो साँचो !,"संसारका विभिन्न संस्कृति, मनोवृत्ति, जीवनशैली एवं आस्था भएका व्यक्तिहरू आआफ्ना राष्ट्रिय विविधतालाई कायम राख्दै सौहार्दपूर्ण तवरले बसोबास गर्ने गरेको र अन्तर्राष्ट्रिय रूपमा महत्त्वपूर्ण रहेको सहरलाई विश्वनगर (काज्मापलिस) भन्ने गरिन्छ । नगरका बासिन्दाहरू आफ्ना राष्ट्रिय उत्पत्ति, सामाजिक स्थिति वा आर्थिक परिस्थितिको उत्ति साह्रो परबाह नगरी सबैप्रति सहृदयी, सहिष्णु एवं तर्कशील रहने प्राणी भएमा तिनलाई सर्वदेशीय (काज्मपालिटन) व्यक्ति भन्न मिल्छ । काठमाडौं खाडलका बहुसंख्यक बासिन्दाको मनमस्तिष्कबाट नृजातीय वा सामुदायिक संकीर्णता अद्यापि गएको छैन र कूपमण्डूक प्रवृत्ति अझैसम्म पनि व्यापक छ । सर्वदेशीय चरित्र भएका व्यक्तिहरूको संख्या अत्यन्त न्यून रहेको भए पनि सहरको स्वरूप भने तीव्र रूपमा विश्वनगर बन्ने क्रममा छ । संख्यात्मक हिसाबले केही कम भए पनि सक्नेहरूका लागि विश्वस्तरको भन्न मिल्ने भौतिक एवं कलात्मक सुविधाहरू उपलब्ध हुन थालेका छन् । कलादीर्घा, नाटकघर, सिनेमाहल, किनमेल गर्ने वा त्यत्तिकै हल्लिने मल एवं गफिन मिल्ने क्याफेहरूमा विभिन्न भाषाभाषीको स्वर सुनिन्छ । अर्थराजनीतिक छलफल, कला विमर्श तथा पुस्तकचर्चा लगायत विभिन्न विषयमा नियमित परिचर्चा आयोजन गर्ने मञ्चहरू पनि बढ्दै गएका छन् । नेपालमा पनि नयाँ प्रकाशित पुस्तकलाई बन्धनमुक्त गरेर विमोचन गर्ने परम्परा पुरानै हो । विमोचन कार्यक्रमहरूमा सामान्यतया लेखक एवं प्रकाशकको योगदानको प्रशंसा हुन्छ । सम्बन्धित विषयसँगसँगै भाषा र साहित्य पनि समृद्ध हुने आशा व्यक्त गरिन्छ । पुस्तक लोकार्पणलाई पनि विमोचन परम्पराकै निरन्तरता मान्न सकिन्छ । आफूले सृजना गरेको कृति लोकलाई अर्पण गर्नेयोग्य ठहर्याउन चानचुने आत्मविश्वासले पुग्दैन । विषयवस्तुको आलोचनासमेत ग्राह्य मानिने पुस्तक सार्वजनिकीकरण कार्यक्रममा भने विज्ञहरूको प्रस्तुति एवं सर्जक र सम्भाव्य पाठकबीचको अन्तरक्रिया पनि राखिएका हुन्छन् । महानगरहरूमा यशस्वी व्यक्तिका नवप्रकाशित कृतिका लागि पुस्तकोत्सव आयोजन गर्ने चलन भने काठमाडौंमा सुस्तरी फैलिँदो छ । पुस्तकोत्सव सामान्यतया पठनीयभन्दा पनि संग्रहणीय एवं प्रदर्शनीय कफी टेबल बुक प्रवर्द्धनका लागि आयोजन गर्ने गरिन्छ । हुन त सागरशमशेर जंगबहादुर राणाको दोस्रो पुस्तक किङ्डम लस्ट संग्रहणीय एवं प्रदर्शनीय हुनुका साथै पठनीय पनि छ । त्यस कृतिको सार्वजनिकीकरण समारोह भने घरानियाँ परिवारका राजनीतिक रूपमा ख्यातिप्राप्त लेखक, उनका परिवार, भाइभैयाद, बन्धुबान्धव, नातागोता, राजनीतिक सहकर्मी, व्यावसायिक संसर्गी, शुभेच्छु एवं सहयोगीहरूका लागि पुस्तकोत्सव बन्न पुगेको थियो । टिप्पणीकारका रूपमा पूर्वसभामुख दमननाथ ढुंगाना, पूर्वमन्त्री तथा वर्तमान सांसद रघुजी पन्त एवं प्रतिष्ठित इतिहासकार जोन फ्रान्सिस वेलप्टन हाजिर थिए । लेखकको अघिल्लो कृति सिंहदरबार किताबको उत्तरकथा (सिक्वल) रहेको किङ्डम लस्ट राणाशाहीको अन्तलाई चिह्नित गर्दै सुरु भएर कसलाई थाहा, राजा ज्ञानेन्द्र वा उनका सन्तानले एक दिन राजमुकुट र राजदण्ड पुनर्प्राप्ति गर्नेछन् कि ? भन्ने प्रश्नमा गएर टुंगिन्छ । त्यस्तो सम्भावना नदेखिएको टिप्पणी इतिहासकार वेलप्टनको थियो । हुन त इतिहास सरल रेखामा हिँड्दैन । मुख्तियार भीमसेन थापाको दारुण अन्त, जंगबहादुर कुँवरको चामत्कारिक उदय तथा नारायणहिटी हत्याकाण्डजस्ता अकल्पनीय, अवर्णनीय एवं आकस्मिक त्रासदीहरूले बनेको इतिहासमा विगत वा वर्तमानलाई आधार बनाएर भविष्यको प्रक्षेपण गर्नु प्राज्ञिक दृष्टिकोणले जोखिमपूर्ण कर्म हो । तर किङ्डम लस्ट इतिहासभन्दा पनि भविष्यका इतिहासकारहरूका लागि प्रस्तुत गरिएको अभिलेख मात्र रहेकाले लेखकको उत्तेजक प्रश्न र टिप्पणीकारको निश्चयात्मक प्रक्षेपणमध्ये कुनै पनि भविष्यवाणीलाई अन्यथा लिन मिल्दैन । अक्सफोर्ड पढेका विद्वान्ले सामान्य पाठकलाई दृष्टिगत गरेर लेखेको पुस्तक भएर होला, उनको कथ्यको अंग्रेजी भाषा सरल, सहज र मनोहर छ । कुनै नयाँ सूचना, नूतन अन्तर्दृष्टि वा विचारोत्तेजक व्याख्याभन्दा पनि सार्वजनिक रूपमा उपलब्ध जानकारीलाई लेखकको परिमित दृष्टिकोणबाट अर्थ्याइएको सँगालोलाई समसामयिक इतिहास नै भनिहाल्न मिल्दैन । हुन त समसामयिक इतिहास आफैंमा विपरीतार्थक शब्दहरूको असंगत संयोजन रहेकाले विवादरहित छैन तर यो आलेख पुस्तक समीक्षा होइन । सहज अंग्रेजी भाषामा लेखिएको रोचक पुस्तक रहेकाले पढ्न सिफारिस भने निःसंकोच गर्न सकिन्छ । यो स्तम्भको मूल विषय भने काठमाडौंका सर्वदेशीय सम्भ्रान्तहरू (काज्मपालिटन एलिट्स) समेत सामान्यजनका चासो र चिन्ताबाट कति टाढिएका छन् भन्ने हो ।पुस्तकोत्सव समारोहमा कम्तीमा दुई पूर्वउपप्रधानमन्त्री, दुई पूर्वप्रधानसेनापति, आधा दर्जनभन्दा बढी पूर्वमन्त्री र गन्नसमेत कठिन हुने संख्यामा अवकाशप्राप्त फौजी तथा निजामती अधिकारीहरू उपस्थित थिए । सेवानिवृत्त भए पनि समर्पित प्राध्यापक कहिले पनि पूर्व हुँदैनन्; ती आजीवन शिक्षक एवं मरणोपरान्त पनि जीवन्त चिन्तक भएर बाँचिरहन्छन् । समारोहमा त्यस्ता व्यक्तित्वहरू पनि सांसद रघुजी पन्तका टिप्पणी ध्यान दिएर सुनिरहेका देखिन्थे । प्रत्येक सहभागी सम्भाव्य समाचारको स्रोत हुन सक्ने समारोहमा पत्रकारहरूको बाक्लै उपस्थिति हुने नै भयो । प्रसंग भने औपचारिक कार्यक्रम सुरु हुनुभन्दा केही बेरअगाडि पूर्वप्रधानसेनापतिहरूमध्ये अध्ययनशील एवं विचारवान् मानिने महारथी (अवकाशप्राप्त) गौरवशमशेर जंगबहादुर राणासँग भएको अनौपचारिक कुराकानीको हो । भेटघाट आक्कलझुक्कल मात्र भए पनि महारथी गौरव प्रायशः जिज्ञासापूर्वक बजारमा आएका नवप्रकाशित अंग्रेजी पुस्तकका बारेमा गफिन रुचाउने खाले व्यक्ति हुन् । यस पटकको छोटो कुराकानीमा भने उनी चिढिएका देखिन्थे । वार्तालापको सुरुआत नै उनले आक्रोशित प्रश्नबाट गरे, नेपाली सेना अक्षुण्ण रहेन भने देश कसले जोगाउँछ ? प्रश्नको उत्प्रेरक भाव सम्भवतः नेपाली सेनाको उपयुक्त आकारीकरणको सार्वजनिक बहस रहेको हुनुपर्दछ । प्रत्युत्तर स्पष्ट छ । राणाहरूमा देश तिनले नै जोगाएर राखेको भ्रम थियो । राणाशाही सकियो, देश झन् मजबुत भयो । राणाहरूका ज्वाइँसाब एवं तिनका हुक्के, बैठके र ताबेदारले पनि राजा नरहे देश रहँदैन भन्ने भय बेचेर राणाशाहीको अन्तपछि पनि झन्डै ५७ वर्ष राज गरे । राजाको श्रीपेच उतारियो, देश यथावत् छ । विश्वइतिहासको पाठ हो देश जनताले जोगाए मात्र जोगिन्छ । सैनिक सेवामा जीवन बिताएका खानदानी जर्साबलाई त्यस्तो उत्तर चित्त बुझ्ने कुरा भएन । उनी अमिलो अनुहार लुकाउँदै एकातिर तर्किए । उनको प्रश्न भने यथास्थितिवादका प्रवर्द्धकहरूको मुखमा सदैव झुन्डिएकै हुन्छ ।भोगाहा सत्ताहाल आएर दिव्य उपदेश लेखोटको प्रामाणिकतामा केही अनुसन्धानकर्मीले प्रश्न उठाएका भए पनि त्यस दस्ताबेजलाई अद्यापि राज्य सञ्चालनको मूलसूत्र मानिन्छ । लिखतको दोस्रो वाक्यमै भनिएको छ, तम्रा सन्तानले हाम्रा सन्तानलाई सुनाउन र यो राज्य थामी षानन् । उपदेशको जोड हाम्रा सन्तानले थामेर खान भन्ने पाठमा छ । राजाका रैतीहरू भने सारा उपदेशमा दोहन गर्न सकिने स्रोतका रूपमा मात्र देखा पर्छन्; जस्तो कि, प्रजा मोटा भया दर्बार बलियो रहन्छ र राजा भंडार भन्याका रैतानहरू हुन् । जंगबहादुरले दोहनकारी सत्ताको लगाम राजपरिवार एवं गोर्खाली थरघरका सम्भ्रान्तहरूबाट खोसेर आफू र आफ्नो परिवारका हातमा ल्याए पनि राज्यलाई फगत सम्पत्तिका रूपमा प्रयोग गर्ने प्रवृत्तिमा कुनै परिवर्तन आएन । इस्ट इन्डिया कम्पनीको सेवा गरेबापत नयाँ मुलुक बकस पाएको वा जंगे पिलर ठड्याएर देश जोगाएको उनको देन खासमा सम्पत्ति जोड्ने र त्यसको सुरक्षा गर्ने उपक्रमभन्दा बढी केही थिएन । उनले थापेको बकसको क्षेत्रफलले त्यहाँका आदिवासीहरूको जीवनमा केकस्तो प्रभाव पार्यो भन्ने कुराको सत्यापन आफ्नै थातथलोमा अधीनस्थ बनाइएका थारूहरूले मात्र गर्न सक्दछन् ।मुख्तियार भीमसेन थापाले आधुनिकीकरण गर्न सुरु गरेको नेपाली सेनाको हैसियत चन्द्रशमशेरको शासनकालसम्म आइपुग्दा बेलायतको हित सुरक्षित गर्न मात्र परिचालित हुने आजभोलिको रुसले खडा गरेको भाडाको सेना वाग्नर समूहको जस्तो भइसकेको थियो । बेलायतसँग सम्पन्न नेपालको सन् १९२३ को शान्ति र मैत्री सन्धिका लागि महाराज चन्द्रका वफादार दरबारियाका सन्तानहरू आफ्ना खानदानी उपकारीलाई यश दिने गर्दछन् । त्यस्तो व्याख्या आंशिक रूपमा सही पनि हो । तर सन् १९२३ को सन्धिको मस्यौदाका महाराज चन्द्र आरम्भकर्ता नभएर आकस्मिक लाभार्थी हुन पुगेका थिए । प्रथम विश्वयुद्धमा अनुमानित दुई लाख गोर्खा सैनिकको भाडा उठाउन उनले जंगबहादुरले जस्तै अंग्रेज भायसरायसँग जमिन इनाममा पाउने आकांक्षा जनाएका थिए । बेलायतका प्राथमिकताहरू भने फरक थिए । संसद्ले पास गरेको गभर्नमेन्ट अफ इन्डिया एक्ट१९१९ ले प्रदान गरेको सीमित आन्तरिक स्वायत्तता एवं संस्थापक सदस्य भएका नाताले लिग अफ नेसन्स मार्फत अन्तर्राष्ट्रिय पहिचान बनाएको भारत ढिलोछिटो स्वतन्त्र हुने निश्चित थियो । चिनियाँहरूसँग सन्धिसर्पनले बाँधिएको नेपाललाई आफ्नो प्रभावक्षेत्रभित्र कसेर राख्ने वैधानिक अस्त्र काठमाडौंलाई भन्दा पनि लन्डनलाई बढी चाहिएको थियो । सस्तो गोर्खाली सेनाको निर्बाध आपूर्तिका लागि पनि नेपालको स्वतन्त्र अस्तित्व कायम राख्न जरुरी देखिएकाले बेलायतका कूटनीतिक रणनीतिकारहरूले महाराजका लागि सालाना ५ लाख भारतीय रुपैयाँको हर्जाना तोकेर आफ्नो काम फत्ते गरेका थिए । प्रश्न देश कसले जोगायो भन्ने नभएर कसको हित सुरक्षित र प्रवर्द्धन गर्न देश जोगाइएको थियो भन्ने हो ।दोहनकारी राज्यको भोगाहा सत्ताले आफ्ना प्रजालाई आफ्नै हितका लागि जोगाउने हो । भोगाहा सत्ताका लागि जनता पनि भूक्षेत्रजस्तै फगत सम्पत्ति मात्र हो जसलाई धितो राख्न सकिन्छ, भाडामा लगाउन सकिन्छ र परिआए किनबेच पनि हुन सक्छ । सायद त्यसैले होला, सन् १९५१ तिर बीपी कोइरालाले नेपाल राज्य बन्न नसकेको टिप्पणी गरेका थिए । धर्माधिकारीले शासन गर्ने कालखण्डमा आस्था राज्यसत्ताको प्रमुख आधार हुन्थ्यो । महासामन्तहरू संगठित हिंसाको बलमा कर उठाउने र आफूखुसी खर्च गर्ने गर्दथे । साम्राज्यको आधार भने स्रोतदोहनको विस्तार तथा औपनिवेशिक सत्ताको बुनियाद व्यापारको व्यापकता बन्न पुगेको थियो । सन् १९५० पछि विश्वव्यापी स्वतन्त्रता आन्दोलनले जन्माएका नृजातीय तवरले समरूप राज्यहरूलाई पुर्खाको गौरवगाथामा रमाउन उत्ति साह्रो गाह्रो भएन । समसामयिक विश्वका अधिकांश देशजस्तै नेपाल पनि बहुराष्ट्रिय राज्य हो । यो कसैले वा कसैका लागि जोगाए जोगिने, नभए मेटिने सम्पत्ति नभएर शासक एवं शासितहरूबीच कायम भएको अनुबन्धमा आधारित एवं समावेशिता, धर्मनिरपेक्षता तथा समाजवादलाई घोषित उद्देश्यका रूपमा अंगीकार गरेको संघीय लोकतान्त्रिक गणतन्त्र हो । समन्याय सुनिश्चित गर्न सके देशमा अमनचैन कायम रहन्छ, नभए जत्ति नै ठूलो सेनाले पनि देश जोगाउन सक्दैन ।न्यायकारी राज्यएउटा पुरानो चिनियाँ लोककथाको सारांश अनुसार, एक दिन घुमन्ते साधुले घनघोर जंगलमा आफ्ना लालाबालासहित भौंतारिरहेकी एक नारीलाई देखे । नजिकैको सहर छाडेर बाक्लो वनमा भौंतारिनुको कारण सोध्दा ती महिलाको जवाफ थियो, यस नगरका शासक अन्यायी छन् । हुन पनि न्याय नभएको देशमा राज्य हुनुका सबै अवयव विद्यमान रहे पनि त्यो बस्नलायक ठाउँ हुँदैन । तर सबै रैतीमा लोककथाकी ती चिनियाँ नारीमा जस्तो राज्यलाई म आफ्नो सम्मति फिर्ता लिन्छु भन्ने घोषणा गर्दै सक्ने भए लड्ने वा आफैं पालायन हुने आँट हुँदैन । धेरैजसो प्रजा त के, गणतन्त्रका जनतामा समेत मनोवैज्ञानिकहरूले स्टकहोम सिन्ड्रोम भनेर चिह्नित गर्ने गरेका अपहरितहरूमा कालान्तरमा पलाउने अपहरणकर्ताहरूप्रतिको स्नेह वा विश्वासको भाव उत्पन्न हुने रहेछ । धर्माधिकारीहरूद्वारा दलित ठहर्याइएकाहरू कर्मकाण्डप्रति प्रतिबद्ध रहिरहनु, एकताका मासिने र नमासिनेजस्ता श्रेणीमा राखिएर सामुदायिक तिरस्कार गरिएका आदिवासीजनजातिले त्यही धर्म र राज्य व्यवस्थाको जयजयकार गर्नु र हामी नेपाली परिभाषाभित्र अद्यापि अटाउन नसकेका महोत्तरीका जनप्रतिनिधिले तिनै गरिब मधेशीको गाँस काटेर देशको सबभन्दा अग्लो ध्वजस्तम्भबाट राष्ट्रिय झन्डा फहराउनु समसामयिक नेपालका विसंगत प्रवृत्तिहरू हुन् । विरोध नगर्नु प्रकारान्तरले स्वीकृति जनाएको ठहर्छ । राजा पृथ्वीनारायणले न्याय निसाफ बिगार्ने भनेका घुस दिने तथा घुस खाने हुन् भन्दै यी दुई थरीलाई राजाका महाशत्रु ठहर्याएका छन् । राज्यका महाशत्रु भने न्याय सुनिश्चित गर्न नसक्ने राजा वा शासक हुन्छन् ।न्यायसंगत राज्यको खोज भने राजनीतिशास्त्रको विकासक्रमको यस्तो एउटा दास्तान हो जसमा पात्र, प्रवृत्ति एवं घटनाहरू दिनहुँ फेरिइरहन्छन् र कथा कहिल्यै टुंगोमा पुग्दैन । अमेरिका आफैं आदर्श प्रजातन्त्र कहिल्यै हुन सकेन । फ्रान्सको गणतन्त्रमा अल्पसंख्यकप्रतिको द्वेष लुकाउन दिनानुदिन कठिन हुँदै गइरहेको छ । लोककल्याणकारी भनिएका स्क्यान्डिनेभियाका समाजवादी मुलुकहरूको समरूपता (हामजनिअटी) कमजोर हुने डरले त्यतातिरका वर्चस्वशाली समुदायहरू रक्षात्मक आक्रामकताका सांस्कृतिक नीतिको पक्षमा उभिन थालेका छन् । सामान्य अर्थमा न्याय सुनिश्चित गर्नका लागि बहुराष्ट्रिय राज्यका सामान्यजनका बीच व्यक्तिगत र सामाजिक सम्बन्धमा सामञ्जस्य, निष्पक्षता, स्वार्थहीनता एवं तर्कसंगता कायम गर्ने राज्य व्यवस्था हुनुपर्दछ । के त्यस्तो जटिल काम कुनै जन्मसिद्ध राजा, बलसिद्ध सैनिक शासक वा निर्वाचित सर्वेसर्वाले गर्न सक्दछ ? इतिहासको उत्तर पटक्कै उत्साहवर्द्धक छैन । सायद त्यसैले सन् १९९० तिर सुरु भएको केन्द्रीकृत राज्यसत्ताले मात्र सुनिश्चित गर्न सक्ने वैश्वीकरण, उदारीकरण एवं निजीकरण अभियान कमजोर देखिएपछि बहुराष्ट्रिय राज्यको अस्तित्वरक्षाका लागि सहशासन, स्वशासन, समावेशी शासन एवं स्वायत्त राजनीतिक एकाइ सहितको संघीयताको अवधारणा सतहमा आएको हो । सैन्य बलमा आधारित राज्यको परिकल्पना सबभन्दा पुरानो हो भने आम सहमतिमा टिकेको न्यायकारी राज्यको प्रस्तावना सबभन्दा नयाँ एवं अद्यापि परीक्षणकै क्रममा रहेको फगत राजनीतिक प्रयोग । अहिले देखिएका नक्कली शरणार्थी प्रकरण, सुन तस्करी, गोप्य बोलकबोलबाट सार्वजनिक पदको बिक्रीजस्ता काण्डहरू पुरानो र नयाँ सम्भ्रान्तको संलयन (फ्युजन) पूरा नभएर मात्रै सतहमा आएका हुन् । दरबारका बडेमानका बाकसहरू सरासर गन्तव्यमा पुर्याइने कथा एवं नेपालको विमानस्थलबाट हात्ती छिराउन सकिने टिप्पणीजस्ता घटनाहरू नयाँ होइनन् । ल्हारक्याल लामालाई सरकारले लुम्बिनी विकास कोषको उपाध्यक्ष बनाएको कुरा अहिले विवादमा आएको छ । त्यस्ता व्यक्तिहरूले हुकुम प्रमांगी पाउनु, मनोनीत हुनु वा ठाडो नियुक्ति पाउनु कुनै बेला सामान्य मानिन्थ्यो । सन् १९३० दशकको इटालीलाई झल्काउने मार्क्सवादी चिन्तक ग्राम्सीको एउटा बहुउद्धृत उक्ति छ, पुरानो मर्दै छ र नयाँ जन्मिन सकिरहेको छैन; यस अन्तरालमा धेरै किसिमका दूषित लक्षणहरू देखिन्छन् । त्यसपछि पनि इटालीमा नयाँ जन्मिन सकेन र रुग्ण देश फासीवादीहरूको कब्जामा गयो । इतिहासको गतिले सतर्क हुनका लागि धेरै समय नदिने रहेछ ।राजनीतिक, सामाजिक, सांस्कृतिक र आर्थिक न्याय सुनिश्चित गर्ने संरचनामा पनि सबै सामान्यजनले सामान अवसर पाउन सक्दछन् भन्ने होइन । भूस्वर्गको परिकल्पनाबाहेक मानव इतिहासमा निरपेक्ष समानता कतै पनि भेटिँदैन । पीडक, उद्धारक एवं पीडितबीचको अन्तरसम्बन्धमा उद्धारक र पीडकले एकआपसमा कुर्सी फेर्ने र उत्पीडितको स्थिति भने यथावत् रहने अवस्था भने राजनीतिक इच्छाशक्ति भयो भने बदलिन सक्दछ । परिवर्तनमुखी समाजमा सम्भ्रान्त परिसंचरण (सर्क्यलेसन अफ एलिट) स्वाभाविक प्रक्रिया हो क्षमतावान् नयाँ माथि पुग्छन्, क्षयोन्मुख पुराना तल झर्छन् । प्रतिस्पर्धासँग डराएर मिलेमतोमा गरिने सम्भ्रान्त संलयन (फ्युजन अफ इलिट) भने डरलाग्दो अवस्था हो । लेखक सागर राणाको उत्तेजक प्रश्न, इतिहासकार वेलप्टनको निश्चयात्मक उत्तर एवं महारथी गौरवको अभिकथन (असर्सन) मध्ये कुनै पनि आधारहीन होइनन् । तिनको यथोचित समाधान राजनीतिकर्मीहरूले दिन सकेनन् भने समय आफैं अगाडि बढ्नेछ ।"
नीतिगत निर्णयका नाममा भैरहेको मनोमानीमा अंकुश,"पछिल्ला वर्षहरूमा अख्तियार दुरुपयोग अनुसन्धान आयोगको छानबिनबाट बच्नकै लागि मन्त्रिपरिषद्बाट निर्णय गराउने परिपाटी मौलाइरहेको थियो । नीतिगत निर्णयका नाममा मन्त्रिपरिषद्का निर्णयाधिकारीलाई अनुसन्धानको दायरामै नल्याउँदा कानुनका अगाडि सबै समान हुन् भन्ने विधिको शासनको मूल मर्ममाथि नै प्रश्न थियो । मन्त्रिपरिषद्का नीतिगत मात्र नभएर कार्यात्मक निर्णयउपर पनि छानबिन वर्जित हुँदा मन्त्रिपरिषद् अंकुशरहितजस्तै थियो । तर, बालुवाटारस्थित ललिता निवास परिसरको सरकारी जग्गा हिनामिना प्रकरणमा मुख्य निर्णयाधिकारीलाई छाडेर कर्मचारीमाथि मात्रै अनुसन्धान केन्द्रित गरेको भन्दै प्रहरीलाई सर्वोच्च अदालतले प्रश्न गरेसँगै आइन्दा मन्त्रिपरिषद्को यस्तो मनोमानी रोकिने आशा पलाएको छ । यसले आफ्ना निर्णयप्रति कानुनी र नैतिक रूपमा जवाफदेह हुन प्रधानमन्त्री र मन्त्रिपरिषद् सदस्यहरूलाई बाध्य तुल्याउने विश्वास जगाएको छ । यस अर्थमा, सर्वोच्चको यो आदेश भ्रष्टाचार न्यूनीकरण सम्बन्धी कानुनी प्रबन्धको बाटामा एउटा कोसेढुंगाका रूपमा उभिएको छ । ललिता निवास प्रकरणमा कर्मचारी तहमा मात्रै अनुसन्धान केन्द्रित भइरहेका बेला सर्वोच्च अदालतले जग्गा व्यक्तिका नाममा लैजाने निर्णयमा संलग्न उपल्ला निर्णयाधिकारी हरू माथि नै अविलम्ब अनुसन्धान गर्न भनेको हो । गत असार २६ मा पक्राउ परेका तत्कालीन कर्मचारी योगराज पौडेलका तर्फबाट सर्वोच्चमा दायर बन्दीप्रत्यक्षीकरण रिटको सुनुवाइ गर्दै आइतबार न्यायाधीशद्वय अनिलकुमार सिन्हा र कुमार चुडालको संयुक्त इजलासले एक कदम अघि बढेर मन्त्रिपरिषद्का निर्णयाधिकारीपदाधिकारी हरूलाई अनुसन्धानको दायरामा ल्याउन आदेश दिएको हो । यसबाट सरकारी जग्गा व्यक्तिका नाममा लैजान भएका निर्णयमा संलग्न तत्कालीन प्रधानमन्त्री माधवकुमार नेपाल र बाबुराम भट्टराईसमेत अनुसन्धानको दायरामा तानिने भएका छन् । यस प्रकरणमा तत्कालीन प्रधानमन्त्रीद्वय नेपाल र भट्टराईको कस्तो र कुन तहमा संलग्नता थियो वा उनीहरू कति दोषभागी छन् भन्ने त अनुसन्धानबाट पक्कै खुल्नेछ, तर मन्त्रिपरिषद्को निर्णय भन्दैमा राजनीतिक नेतृत्वले अब त्यसै उन्मुक्ति पाउँदैनन् भन्नेचाहिँ अदालती आदेशले स्पष्ट पारेको छ । ललिता निवासको जग्गा हिनामिनामा २ पूर्वप्रधानमन्त्री, ६ पूर्वमन्त्री, २ मुख्यसचिव, १४ सचिव र कम्तीमा १८ सहसचिवसहित साढे २ सयभन्दा बढी संलग्न देखिए पनि प्रहरीको केन्द्रीय अनुसन्धान ब्युरोको पछिल्लो अनुसन्धान कर्मचारी र बिचौलिया तहमा मात्रै सीमित छ; चार पूर्वमन्त्रीविरुद्ध पक्राउ पुर्जीसम्म जारी भएको छ । अख्तियार दुरुपयोग अनुसन्धान आयोगले २०७६ माघ २२ मा विशेष अदालतमा यस सम्बन्धी मुद्दा चलाउँदा निर्णय प्रक्रियामा सामेल मन्त्री तहसम्मका अधिकारीलाई मात्रै प्रतिवादी बनाएको थियो । तर सर्वोच्चको यो आदेशले जो जसको निर्णय एवं निर्णय प्रक्रियाले सरकारको जग्गा व्यक्तिका नाममा गएको छ, त्यस्ता निर्णयाधिकारी, पदाधिकारी अनुसन्धानको दायरामा नभई अह्राएको काम गर्ने स्तरका कर्मचारी एवं सम्पत्ति लगानी गरी जग्गा खरिद गर्नेहरूसमेततर्फ अनुसन्धान बढी केन्द्रित गर्दा समग्र न्याय प्रणालीप्रति आम विश्वास धराशायी हुने जोखिम औंल्याएको छ, जुन मुनासिब छ । यस्ता अरू प्रकरणका हकमा पनि यो नजिर स्थापित भएको छ ।खास गरी अब मन्त्रिपरिषद्को निर्णयका प्रकृति र त्यसमाथि अनुसन्धान हुन सक्नेनसक्ने अवस्थाबारे कानुनी रूपमै परिभाषित गर्नुपर्ने देखिएको छ । किनभने, मन्त्रिपरिषद्ले गरेको सामूहिक नीतिगत निर्णयमाथि अख्तियारले छानबिन गर्न नपाउने कानुनी व्यवस्था छ । अख्तियार दुरुपयोग अनुसन्धान आयोग ऐन२०४८ को दफा ४(ख) मा मन्त्रिपरिषद् वा त्यसको कुनै समितिले सामूहिक रूपमा गरेको कुनै नीतिगत निर्णय र अदालतको न्यायिक कामकारबाहीका सम्बन्धमा आयोगले यस ऐन अन्तर्गत अनुसन्धान र तहकिकात तथा तत्सम्बन्धी कुनै कारबाही गर्नेछैन भनिएको छ । तर अख्तियार दुरुपयोग अनुसन्धान आयोग ऐन होस् या भ्रष्टाचार निवारण ऐन, कुनैमा पनि मन्त्रिपरिषद्को कुन नीतिगत निर्णय हो र कुन कार्यात्मक, कुनै सीमारेखा कोरिएको छैन । यद्यपि, यही द्विविधाका बीच पनि मन्त्रिपरिषद्को कार्यात्मक निर्णयलाई अख्तियार र राज्यनिकायलाई आफ्नो छानबिनको दायरामा ल्याउन कुनै कानुनले रोकेको भने छैन, सर्वोच्चको पछिल्लो आदेशको अर्थ यही हो । ललिता निवास प्रकरणकै हकमा पनि तत्कालीन प्रधानमन्त्री र मन्त्रीहरूमा कुन बदनियत थियोथिएन ? उनीहरू स्वयं भ्रष्टाचारमै संलग्न थिए कि भ्रममा पारेर निर्णय गराइयो ? यी अनुसन्धानपछि खुल्ने बेग्लै पाटा हुन् । तर सत्य के हो भने, उक्त सरकारी जग्गा नक्कली मोही खडा गरी व्यक्तिका नाममा कायम गर्ने मन्त्रिपरिषद्को निर्णय आफैंमा नीतिगत भने होइन । संविधान र प्रचलित कानुन अनुसार त्यो कार्यात्मक निर्णय हो । कानुनी रूपमा जग्गा सट्टापट्टा गर्ने निर्णय मालपोत कार्यालयको क्षेत्राधिकारभित्र पर्ने सामान्य विषय हो । अख्तियार लगायतका निकायको छानबिन र कारबाहीबाट बच्नकै लागि यसलाई मन्त्रिपरिषद्बाट निर्णय गराइएको प्रस्टै देखिन्छ । सरकारी जग्गा व्यक्तिका नाममा गर्नकै निम्ति मालपोतको क्षेत्राधिकारभित्रको विषयलाई मन्त्रिपरिषद्मा लगिएको र भ्रष्टाचार प्रकरणसमेत जोडिएकाले उक्त प्रकरणलाई नीतिगत निर्णय मात्र मान्न सकिन्न, जुन अदालतको पछिल्लो आदेशबाट पनि पुष्टि भएको छ । के बुझ्नुपर्छ भने, नीतिगत निर्णयका नाममा मन्त्रिपरिषद्बाट निर्णय गरी ठूलठूला भ्रष्टाचार गर्नेलाई कानुनी कारबाहीको दायरामा नल्याई उन्मुक्ति दिने हो भने मुलुकमा भ्रष्टाचार निवारण कहिल्यै सम्भव हुनेछैन । यस्तो व्यवस्थाले नीतिगत निर्णयका नाममा भ्रष्टाचार काण्ड दोहोरिरहने र दोषीले उन्मुक्ति पाइरहने वातावरण बन्छ । तर नीतिगत निर्णय को आवरणमा मन्त्रिपरिषद्लाई जेसुकै गर्ने छुट मुलुकको संविधान र कुनै कानुनले दिएको छैन । विश्वको कुनै पनि लोकतान्त्रिक मुलुकको कानुनले भ्रष्टाचारलाई नीतिगत निर्णयको आवरणमा उन्मुक्ति दिँदैन, नेपालमा पनि दिइनु हुन्न । यसर्थ, यस आदेशले मन्त्रिपरिषद्, खास गरी प्रधानमन्त्रीलाई कुनै पनि मन्त्रालयबाट आउने प्रस्तावउपर निर्णय गर्नुअघि पर्याप्त अध्ययन गर्न सचेत गराएको छ । यद्यपि, मन्त्रिपरिषद्का निर्णयहरू अनुसन्धानको दायरामा ल्याइँदा प्रधानमन्त्री एवं मन्त्रिपरिषद् संस्था नै कमजोर बन्ने अवस्था भने निम्त्याइनु हुन्न । संस्थाहरूको विकास राम्रोसित नभैसकेको हाम्रोजस्तो मुलुकमा अख्तियार लगायतले कुनै प्रतिशोध साधेर वा निहित उद्देश्यबाट प्रेरित भएर यस्तो अधिकारको दुरुपयोग नगरून् भन्नेमा पर्याप्त सतर्कता अपनाउनुपर्छ । समानान्तर सत्ताको अभ्यास भई बहालवाला मन्त्रिपरिषद् नै त्रसित हुनुपर्ने अवस्था नआओस् भन्नेमा विचार पुर्याइएन भने कुनै विन्दुमा पुगेर मुलुक अर्को अराजकताको भासमा फस्न पनि सक्छ । त्यसबाट बच्न कस्तो अवस्थामा मन्त्रिपरिषद्का निर्णयाधिकारीहरू छानबिनको दायरामा तानिन सक्छन् भन्नेबारे कानुनी रूपमै प्रस्ट पारिनुपर्छ । यसका सर्तहरू तोकिनुपर्छ । अख्तियारले पनि नीतिगत निर्णयलाई कानुनी रूपमा परिभाषित गर्नुपर्ने माग राख्दै आएको छ, जसलाई पूरा गरिनुपर्छ । मन्त्रिपरिषद् पनि एउटा कानुनी संस्था हो, यो कानुनभन्दा माथि छैन, त्यसैले यसका कामकारबाहीहरू जवाफदेहीको कसीमा घोटिनैपर्छ । तर यस्तो व्यवस्था मिलाउँदै गर्दा मुलुकको विकास तथा जनसेवा गर्न खोज्दा पनि सरकारको हात बाँधिने स्थिति चाहिँ आउनु हुन्न ।"
विद्यालय शिक्षा सुधारका लागि अभिभावकलाई भूमिका देऊ,"१ २००७ सालपछि विद्यालय खोल्ने नेपालमा लहर नै चल्यो । मुलुकका सबैजसो विद्यालय अभिभावकहरूले नै खोलेका हुन् । कस्तो शिक्षक राख्ने, कति तलब दिने, कहाँ खोल्ने, कस्तो स्कुलघर बनाउने, सबै अभिभावकले नै गर्दै आए । मानामुठी बटुलेर विद्यालय सञ्चालनमा ल्याए । विद्यालय सबै अभिभावकहरूको कुनै न कुनै प्रकारको स्वामित्व र चासो थियो । २ शिक्षालाई राष्ट्रियकरण गर्ने राजा महेन्द्रको कदमपछि अभिभावकहरूको स्वामित्व र संलग्नता काटियो । अभिभावकहरूको छनोटमा बन्ने विद्यालय व्यवस्थापन समिति पञ्चायतको एक कालमा त बडाहाकिम र अञ्चलाधीशको अधिकारक्षेत्रमा राखियो । नयाँ शिक्षाको आकर्षक नारापछि अभिभावकको अधिकार कटौती गरेर विद्यालय व्यवस्थापन निर्माणको काम जिल्ला शिक्षा समितिमा पुर्याएर केन्द्रीकरणलाई बलियो बनाइयो । फलस्वरूप केन्द्रीय ढाँचा र संरचनाका कारण सामुदायिक विद्यालयमा शिक्षाको स्तर खस्कँदै गयो । संघीयताले विगतका गल्तीलाई उल्ट्याएर सच्याउला भन्ने थियो । माध्यमिक तहको शिक्षा स्थानीय सरकारमा ल्याएको त छ तर सामुदायिक शिक्षा सुधारका लागि यो पर्याप्त होइन । ३ स्थानीय सरकारले अभिभावकलाई आइसोलेट गरेर होइन सहभागिता खोज्नुपर्छ । अब स्थानीय सरकारले विद्यालयलाई एउटा शासकीय एकाइ मानेर व्यवस्थापकीय नेतृत्व अभिभावकको प्रतिनिधि विद्यालय व्यवस्थापन समितिलाई दिनुपर्छ । आफ्ना छोराछोरी पनि त्यहीँ विद्यालयमा पढ्ने हुनाले विद्यालय व्यवस्थापन समितिका सदस्यहरूको भविष्य त्यही विद्यालयसँग जोडिएको हुन्छ । यसले अभिभावकको सक्रियता र संलग्नता बढाउँछ । खालि संघीय सरकारले शिक्षकको तलब र भौतिक पूर्वाधारमा मात्र चिन्ता लिए पुग्छ । नागरिकहरूको स्वयं सेवा गर्ने इच्छाको सम्मान गर्नुपर्छ । किनकि उदाहरणको रूपमा अहिलेको सामुदायिक वन व्यवस्थापन समूह, खानेपानी, सिँचाइ समूह, विद्यालय व्यवस्थापन समितिलाई लिन सकिन्छ । यदि यी समूहहरूलाई सरकारले पैसा दिएर राख्ने हो भने कति खर्च हुन्छ ? त्यसो भएको हुनाले नागरिकको स्वयंसेवी भाव र स्थापनलाई सरकारले मान्यता मात्रै दिने होइन, पहिचानसहितको सम्मान दिन जरुरी छ । ६ अहिले विद्यालय शिक्षामा जे जति प्रगति भएको छ, अभिभावक समुदायको सहयोग, विद्यालय व्यवस्थापन समितिको सक्रियता, प्रधानाध्यापकको कुशल शैक्षिक प्रशासन र शिक्षकको शैक्षणिक कौशल एवं समर्पणले भएको छ । यीमध्ये कुनै कुरालाई बाहिर राखेर गुणस्तरीय विद्यालय शिक्षाको परिकल्पना गर्न सकिन्न । यदाकदा कुनै विद्यालयमा व्यवस्थापन समिति गठनमा कठिनाइ भयो होला यसलाई सामान्यीकरण नगरौं, विधिवत् व्यवस्थापन गरौं । ७ समुदाय र अभिभावकको चहाना अनुसारको विद्यालय सञ्चालनमा कुनै सम्झौता नगरौं, निःशुल्क शिक्षा बालबालिकाको मौलिक हक हो, हक दिलाउने कर्तव्य सरकारको हो । यदि अभिभावकको चहाना अनुसारको शिक्षा दिन आवश्यक लगानी गर्न सरकार असमर्थ छ भने अभिभावकसँग साझेदारी गर्ने नीतिगत वातावरण बनाऔं । सामुदायिक विद्यालयको हातगोडा बाँधेर निजी विद्यालयमा विद्यार्थी बढाउने घुमाउरो भूमिका नखेलौं । ८ शिक्षाको नीति निर्माण तहमा निजी विद्यालय सञ्चालक र शिक्षकको पेसागत संगठनको मात्रै प्रभाव देखियो । गाउँमा स्वयंसेवीको रूपमा काम गरिरहेको विद्यालय व्यवस्थापन समितिलाई बेवास्ता गरेर अभिभावकको आवाज सुन्न खोजिएन । त्यसैले देशभरिका विद्यालय व्यवस्थापन समितिहरू संगठित भएका हुन् । सामुदायिक विद्यालय व्यवस्थापन समिति महासंघ नेपाल निर्माण गरिएको छ । यसमा शिक्षा क्षेत्रमा हजारौं अभियन्ताहरू जेडिएका छन् । सार्वजनिक शिक्षा सुधारमा सहकार्य र साझेदारी गर्ने काँध बोक्ने सामुदायिक विद्यालय व्यवस्थापन समिति महासंघ नेपालको भूमिकालाई संघीय शिक्षा ऐनले पहिचान र अस्तित्व स्विकार्नुपर्छ । ९ संविधानले माध्यमिक तहसम्मको शिक्षा व्यवस्थापनको अधिकार स्थानीय तहलाई दिएकामा त्यसको सम्मान गर्नुपर्छ । तर म वा मेरो मान्छेले गरेको मात्रै ठीक भन्ने मनोकांक्षाबाट निर्देशित हुँदै वडाअध्यक्ष वा निजले चाहेको व्यक्ति विद्यालय व्यवस्थापन समितिको अध्यक्ष हुने निरंकुश व्यवस्था र अभ्यास उपयुक्त छैन । आफ्ना बालबालिका पढ्ने विद्यालय कसरी चल्छ र कसले चलाउँछ भन्ने अभिभावकको चासोको सम्बोधन हुनुपर्छ । प्रस्तावित संघीय शिक्षा ऐनमा विद्यालय व्यवस्थापन समिति अभिभावक मार्फत गठन हुने प्रबन्ध गर्नुपर्छ । १० सामुदायिक विद्यालयलाई स्रोतसाधनसम्पन्न बनाउनुपर्छ । परिचालन र सदुपयोगका लागि विद्यालय व्यवस्थापन समितिलाई जिम्मेवार बनाऔं । स्थानीय सरकारले शैक्षणिक सुपरिवेक्षण र प्राविधिक सहयोग एवं शैक्षिक अनुगमन गर । प्रधानाध्यापकको छुट्टै दरबन्दीको व्यवस्था गर्नुपर्छ । खुला प्रतिस्पर्धाबाट प्रधानाध्यापक छनोट गर्दा समुदायप्रति जवाफदेही बनाउन विद्यालय व्यवस्थापन समितिको निर्णायक सहभागिता गर्नुपर्छ । अभिभावकको नेतृत्वमा विद्यालय व्यवस्थापन गरेर स्थानीय सरकारले निगरानीमा सघाउनुपर्छ । व्यवस्थापन अभिभावकलाई जिम्मा दिएर संघ र प्रदेश सरकारले विद्यलाय शिक्षा सुधारका लागि नीति र बजेट देऊ । देवी खड्का, कमलामाई नगरपालिका, सिन्धुली"
आदिवासीप्रति राष्ट्र संघको उपेक्षा,"राष्ट्र संघले आदिवासीलाई झमेला ठानेको छ, सन् २००४ को विश्व आदिवासी दिवसमा डा हर्क गुरुङले भनेका थिए । १९९४ देखि विश्व आदिवासी दिवस मनाउन थालियो । १९९४२००४ लाई पहिलो आदिवासी दिवस दशकका रूपमा संसारभर प्राथमिकताका साथ मनाइयो । त्यसकै विश्लेषण गर्दै डा गुरुङले त्यस्तो टिप्पणी गरेको १९ वर्ष भयो । सन् २००४१४ लाई दोस्रो आदिवासी दशकका रूपमा निरन्तरता दिइयो । ती दुई दशकमा नेपालका आदिवासीहरूको भाषा, धर्म, संस्कृति संरक्षण तथा प्रवर्द्धनको भाष्य निर्माणदेखि भाषिकधार्मिकसांस्कृतिक सामूहिक हकअधिकारको दाबी गर्ने खालका भाष्यहरू बनाइए । आरक्षणलाई समानुपातिक समावेशिताको बृहत्तम विषय बनाइयो । स्वशासन, स्वायत्तता र आत्मनिर्णयको अधिकार, प्रथाजनित कानुन, भूमिप्राकृतिक स्रोतको सामूहिक अधिकारमा सशक्त दाबी गर्ने तहसम्म आदिवासी आन्दोलन आइपुग्यो । आदिवासी दिवसका सन्दर्भमा राष्ट्र संघजस्ता बहुपक्षीय नियोगहरूको भूमिकाबारे चर्चा नगरी सार्थक र बहुपक्षीय बहस हुन सक्दैन । किनकि आदिवासी सवाल कुनै एक निश्चित राष्ट्र, राज्य, भूगोल र समुदायको मात्रै होइन । र, राष्ट्र संघ संसारभरका आदिवासी, सदस्यराष्ट्र र बहुपक्षीय नियोगका प्रतिनिधिबीच संवाद गर्नेगराउने संयन्त्र हो, जसले आदिवासीका सवाल र सरोकारमा विभिन्न पक्षबीच संवाद र अन्तरक्रिया गराउन सहजीकरण गर्छ । आदिवासीको मानव अधिकार हनन हुँदा, उनीहरूमाथि हिंसा, विभेद र अन्याय हुँदा सम्बन्धित राष्ट्र, बहुपक्षीय नियोग र सम्बन्धित पक्षहरूलाई झकझकाउने, दबाब दिने गर्छ । राष्ट्र संघ अनुसार, आदिवासीहरूले मानव अधिकार, वातावरण, विकास, शिक्षा र स्वास्थ्य सम्बन्धी गम्भीर समस्याहरूसँग जुध्नुपरिरहेकाले ती समस्याबाट मुक्त हुनका लागि विश्व आदिवासी दिवसको महत्त्व छ । तर, दिवस मनाउन थालेको तीन दशक कट्नै लाग्दा पनि आदिवासीहरूको जनजीविका जोखिमपूर्ण र संकटग्रस्त नै छ । आदिवासीहरूले आफ्नो मुद्दा उठाउने क्रममा हत्या, हिंसा, बलात्कार, थुना, बेपत्ताजस्ता अनेकन् चरम मानव अधिकार हननका घटना भइरहँदा राष्ट्र संघ प्रभावकारी सहजकीरणको पहलमा उभिएको छैन । प्रदेश १ को कोशी नाम खारेजी आन्दोलनमा एक आन्दोलनकारी मारिँदा, दर्जनौंमाथि झुटा मुद्दा लाग्दा, सयौंमाथि अमानवीय ज्यादती गरिँदा होस् या आदिवासीको थातथलो अधिग्रहण गरेर स्थापना गरिएका निकुञ्ज क्षेत्रहरूमा दिनानुदिन आदिवासी महिलामाथि यौन शोषण र बलात्कार हुँदा, आदिवासीमाथि भौतिक तथा मानसिक ज्यादती हुँदा र बर्सेनि हत्या गरिँदासमेत राष्ट्र संघ मौन बस्छ । त्यस्तै, धर्मनिरपेक्ष राज्यमा गौवध हत्या आरोपमा तामाङ, मगर, राई, लिम्बू, शेर्पा, दलित, मुसलमान लगायत जेल पर्दा राज्य तथा सम्बन्धित निकायसँग संवादको पहल गर्नेतर्फ चासो राख्दैन । विश्व बैंक, एसियाली विकास बैंक, एसियन इन्फ्रास्ट्रक्चर इन्भेस्टमेन्ट बैंक लगायतका बहुपक्षीय विकास बैंकहरूले राज्यसँगको मिलेमतोमा विकासका नाममा आदिवासीका धार्मिकसांस्कृतिकमौलिक पितृस्थल, सम्पदा, थातथलो, सभ्यता अतिक्रमण गर्ने एवं क्षति पुर्याउने र मास्ने गरेका छन् । जलविद्युत्, सडक विस्तार, द्रुत मार्ग, सुरुङ मार्ग, हाइटेन्सन लाइनजस्ता विकासे परियोजनाहरूले विकासको आधारभूत अवधारणा बेवास्ता गरेकैले प्रकृति, सभ्यता र मानव जीवनलाई विनाशतर्फ धकेलिरहेका छन् । यसलाई राष्ट्र संघ र मानव अधिकारका संस्थाहरूले गम्भीर रूपमा लिएका छैनन् ।दिगो विकास, शान्ति निर्माण र मेलमिलापका लागि आदिवासीका भाषाहरू महत्त्वपूर्ण छन् भनी सन् २०१९ लाई विश्व आदिवासी भाषा वर्ष दिवस घोषणा गरियो । तोकिएको लक्ष्य प्राप्तिका लागि राष्ट्र संघको एक एजेन्सी युनेस्को नेपालको भूमिका प्रभावकारी रहेन । उदाहरणका लागि, विश्वसम्पदामा सूचीकृत काठमाडौंका सम्पदा क्षेत्रहरूका नाम, सूचना पाटी, तीबारेको जानकारी नेपाली र अंग्रेजी भाषाबाहेक सम्बन्धित क्षेत्रका रैथाने भाषामा उपलब्ध छैनन् । युनेस्कोकै संयोजकत्वमा आदिवासीको भाषा, संस्कृति, सम्पदा (मूर्तअमूर्त) संरक्षण, पुनर्ताजगी, प्रवर्द्धन गर्ने लक्ष्यका साथ आदिवासी भाषा दशक (सन् २०२२३२) मनाइरहेका छौं । यो दशकको सदुपयोग कसरी गरिएला, चासो र सन्देहको विषय बनेको छ । नेपालजस्ता विकासशील देशका नागरिकहरू दिनानुदिन रोजगारीका लागि देश छाड्न बाध्य छन्, जसमा आदिवासी जनजाति, दलित, मधेशी, मुस्लिम लगायत पीँधका बहिष्कृतहरूको हिस्सा अत्यधिक छ । आप्रवासी कामदारहरूले झेलिरहेका अनेक समस्या, जोखिम, असुरक्षा, स्वास्थ्य र कठिनाइप्रति राज्य सरकार अनि राष्ट्र संघ पनि गम्भीर छैनन् । त्यस अर्थमा नेपाली राज्य र मानव अधिकार रक्षक संयन्त्रका रूपमा रहेको राष्ट्र संघबीच तात्त्विक भिन्नता खुट्याउने पक्षहरू धमिलो बन्दै गएका छन् । राष्ट्र संघ कुनै पनि राज्य व्यवस्थाअनुकूलित तथा राज्य सरकारले जनताका लागि काम गर्छु भनेर छारो हाल्न खोजेझैं गर्ने संयन्त्र होइन । तर राज्य व्यवस्थाकै पदचाप प्यारो मानेझैं देखिन्छ । राष्ट्र संघले नागरिकहरूको बृहत्तर मानव अधिकारसँग सम्बन्धित अन्तर्राष्ट्रिय कानुनी दस्तावेजहरू बनाउने, जारी तथा घोषणा गर्ने गर्छ । अभिमहासन्धि, बडापत्र, घोषणापत्र, संकल्प आदि दस्तावेजको चाङ लगाउँछ । दिवस घोषणा गर्छ । राष्ट्र संघकै पात्रो अनुसार ३६५ दिनमा २०९ वटा आदिवासी, महिला, मजदुर दिवस, मातृभाषादेखि शौचालयसम्मका विश्व दिवसहरू छन् । के ती दिवस औचित्यपूर्ण र उपलब्धिप्राप्तिमा सहयोगी छन् ? आन्दोलनकै बलबाट स्थापित भएको विश्व आदिवासी दिवस आदिवासीहरूमाथि भएका र हुने विभेद, हिंसा र शोषणहरूविरुद्ध प्रतिरोध र प्रतिकार गर्ने विशेष सन्दर्भ हो । सरकार तथा निजी क्षेत्रमा आदिवासीको हकअधिकार हनन भएकामा सशक्त एवं सामूहिक हस्तक्षेप र खबरदारी गराउनका लागि यो दिवस मनाइन्छ । दिवस मनाउने क्रममै विश्वका आदिवासीहरू आपसमा जोडिन, गोलबद्ध हुन र अनुभवहरू साटासाट गर्दै खारिन थाले । तब, जुनसुकै शासकीय व्यवस्था र समाजमा रहेको सामाजिक, सांस्कृतिक, जातीय विविधतालाई अंगीकार गर्ने थिति बसाल्न मद्दत पुग्यो । विडम्बना, आदिवासी दिवसलाई बदलिँदो परिवेश र गतिशीलता अनुरूप परिष्कृत ढाँचामा विकास गरी मुद्दालाई सशक्त ढंगमा अघि सार्ने अवसरका रूपमा स्थापित गर्ने चेत र ल्याकत राख्न सकेनौं । पछिल्लो दशकमा संश्लेषित कुरा आदिवासी आन्दोलनको पहिलो रोग दलीयकरण वा सहवरण र दोस्रो रोग एनजीओकरण हो । आदिवासी सवाल स्थापित गर्न दल सब थोक हो भन्ने एउटा जब्बर मान्यता आन्दोलनमा छ । तर कस्तो र कसको दल, कसको र कस्तो राजनीति ? घोत्लिने अभ्यास छैन । आदिवासीहरूले राजनीति गर्नैपर्छ भन्ने मान्यता पनि उत्तिकै बलियो छ । तर आदिवासीका लागि, आदिवासीद्वारा, आदिवासीको राजनीति भनेको के र कस्तो हो ? कसरी गरिनुपर्छ ? आन्दोलनले बृहत्तर र सूक्ष्म रूपले विश्लेषण नगरेसम्म नयाँनयाँ रूपरंगका दलीय झोले हरू नै जन्मिइरहनेछन् । आन्दोलनलाई आन्दोलनका रूपमा ग्रहण गरी भाष्य बनाउनेभन्दा पनि भिजन, मिसन, गोल र आउटपुट मा सीमित पारी दाताको खाकाको घेराभित्र परियोजनाकरण गरिँदा आदिवासी आन्दोलन विस्तार हुन नसकेको तीतो यथार्थ छँदै छ । समुदायकै मुद्दाकेन्द्रित प्रभावशाली अभियन्ता राष्ट्रियअन्तर्राष्ट्रिय फोरमहरूमा प्रभावहीन र पहुँचविहीन छन् । बोल्नेको पीठो बिक्छ, नबोल्नेको चामल पनि बिक्दैन भन्ने उक्ति त्यस्ता थलाहरूमा लागू हुन्छ, जुन आदिवासी मूल्यमान्यता र विशेषताविपरीत छ । त्यस्ता थलाहरूमा आफ्नै मान्यता र विशेषताविपरीत जाने ल्याकत र ध्याउन्न राख्ने आदिवासी समुदायका प्रतिनिधिहरूकै जगजगी हुन्छ । पाँच महिनादेखि अविराम चलिरहेको कोशी नाम खारेजी आन्दोलनमा राष्ट्रियअन्तर्राष्ट्रिय संयन्त्रमा पहुँच भएकाहरूको सहभागिता आशावादी छैन । जर्सिङपौवामा हाइटेन्सन लाइनले तामाङ समुदायलाई विस्थापित गरेविरुद्धको आन्दोलन होस् या आदिवासी समुदायको प्रथाजनित अभ्यासको मनोमानी व्याख्याविरुद्धको संघर्षमा भर्खरै टेकु परिसरमा भएको दमनविरुद्ध, भुइँतहका सीमित अभियन्ता नै डटिरहेका छन् । तैपनि समुदायको प्रतिनिधिमूलक संस्था र समुदायमा काम गरिरहेका नेतृत्वभन्दा अन्तर्राष्ट्रिय संयन्त्रहरूमा राम्रो सम्बन्ध बनाएका निश्चित संस्था तथा प्रतिनिधिमार्फत नेपालको समग्र आदिवासी आन्दोलन बुझ्ने प्रयास गरिन्छ । यसले समुदायको सामूहिकता, प्रथाजनित संस्थाहरूको आधिकारिकता तथा औचित्य कमजोर बनाउँछ । त्यसो त आदिवासी संस्थाको नेतृत्व छनोट प्रक्रिया पनि समस्यामुक्त छैन । आदिवासी अधिकार सुनिश्चितताका निम्ति प्रथाजनित कानुन र संस्था ब्युँताउन वकालत गर्छौं । तर त्यस्तै प्रकृतिका संस्थाहरूलाई बलियो बनाउन पनि सकिरहेका छैनौं । मुद्दाहरू एकपछि अर्को गर्दै विभिन्न स्वरूपमा सतहमा ल्याइए । तिनलाई बृहत्तर आन्दोलनको मूलप्रवाहमा ल्याउने खालको भाषा निर्माण, व्याख्या तथा विश्लेषण गर्न सकिएको छैन । जस्तै हाक्पारे, झाम्रे, ठाडो भाका, खेली सोरठी, रोदी, पालाम, झुम्रा, सिली लगायतका ठेट सांस्कृतिकपनले आन्दोलनको पुँजी स्थापित गर्छ । तर बजारीकरणले यस्ता आदिवासीय सत्त्वलाई नाफाघाटामा तौलिन्छ । मौलिकपन, भाका, लय सबै उतै कतै छुट्छ । तिनको यान्त्रिक स्वरूपले बजार धान्छ । आन्दोलनको मौलिकता र सत्त्व दुर्लभ भइदिन्छ । आन्दोलनले पुँजीवादी चरम औपनिवेशिकता स्विकार्न थाल्यो । ल्होसारल्होछार, माघे संक्रान्तिमाघी, उँधौलीउँभौलीचासोक तङनाम, भिन्तुना, जात्रा आदि चाडहरू मौलिक तौरतरिकाबाट मनाउने क्षमता समुदायले गुमाउँदै गयो । यस्ता दिवसमार्फत प्रतिरोधी क्षमता बलियो बनाउँदै लानुपर्ने हो, त्यो भइरहेको छैन । त्यसै गरी, जोसुकै व्यक्तिप्रतिको सहृदयी न्यानो स्वागतसत्कारसम्मान आदिवासी समाजको निहित गुण हो । त्यस्ता आदिवासीय गुणको अभावले ती आन्दोलन गैरआदिवासी (खास गरी ब्राह्मणक्षत्री) प्रति लक्षित भएको बुझाइ दह्रो छ । जबकि यो कुनै व्यक्ति, समुदायलक्षित नभएर एकल सांस्कृतिकलिंगीयजातीय राज्यको चरित्र र संरचना बदलेर बहुलतायुक्त बनाउने आन्दोलन हो । यो पालि आदिवासी दिवस कोशी नाम खारेजी आन्दोलनमा केन्द्रित हुनुपर्थ्यो । आन्दोलनकारीको आत्मबल बढाउनमा, सहिदघाइतेको योगदान र आन्दोलनको एजेन्डाप्रति जिम्मेवार हुनुपर्थ्यो । अहिले, मुठी छरी मुरी उमार्ने याममा अर्मपर्म गरेझैं आदिवासी समुदाय आपसमा जुट्दै विभिन्न आन्दोलनसँग सम्बन्ध र सहकार्य विस्तार गर्ने बेला हो । किनकि जनजाति आन्दोलनको स्वरूप परिवर्तन गर्ने, आन्दोलनद्वारा स्थापित मुद्दा सशक्त रूपमा प्रस्तुत गर्ने र नवीन भाष्यहरू निर्माण गर्दै नयाँ शिराबाट आन्दोलन अघि बढाउने दिन हो विश्व आदिवासी दिवस ।"
सम्झना हिरोसिमानागासाकीको,"भुसाल त्रिवि, रसायनशास्त्र केन्द्रीय विभागका प्राध्यापक हुन् ।"
मानसिक स्वास्थ्य र महिला,बिजुक्छे मनोविद् हुन् ।
मोदीविरुद्ध अविश्वासको प्रस्तावमा छलफल सुरु,"(नयाँदिल्ली) भारतमा विपक्षी गठबन्धनले प्रधानमन्त्री नरेन्द्र मोदीमाथि ल्याएको अविश्वास प्रस्तावमाथि लोकसभामा बहस सुरु भएको छ । कंग्रेससहितको विपक्षी गठबन्धन इन्डियन नेसनल डेभलपमेन्टल इन्क्लुसिभ अलायन्स (इन्डिया) ले मणिपुरमा महिनौंदेखि चर्किएको जातीय हिंसालाई लिएर मोदीमाथि अविश्वास प्रस्ताव ल्याएको हो । मणिपुरका सन्दर्भमा प्रधानमन्त्री मोदीले सदनमा आएर जवाफ नदिएकाले विपक्षी पार्टीले उनलाई सदनमा जवाफ दिन बाध्य पार्ने रणनीति लिएर जुलाई २६ मा अविश्वास प्रस्ताव दर्ता गराएका थिए । ५० जना लोकसभा सांसदले हस्ताक्षर गरेर पेस गरेमा अविश्वास प्रस्ताव दर्ता हुने कानुनी प्रावधान छ । दर्ता भएको १० दिनमा त्यस प्रस्तावउपर छलफल हुनुपर्ने बाध्यताका कारण लोकसभाका अध्यक्ष ओम बिड्लाले छलफलको अनुमति दिएका छन् । विपक्षी पार्टीका सांसदहरूले मोदी सरकारले मणिपुरमा हिंसा रोक्न नसकेकोमा जवाफ मागेका छन् । त्यसबाहेकका मुद्दाहरू पनि विपक्षीले उठाएका छन् । मणिपुरमा करिब तीन महिनादेखि त्यहाँको कुकी र मैतेई समुदायबीच जातीय दंगा जारी छ । उक्त दंगा सरकारको नियन्त्रण बाहिर छ । सयौं मानिसले ज्यान गुमाइसकेका छन् । हजारौं मानिस शरणार्थी शिविरमा छन् । उक्त घटनालाई लिएर विपक्षी दलले सरकारलाई घेर्दै आएको छ । तर, सरकार सदनमा जवाफ दिने विषयमा पन्छिँदै आएको छ । कांग्रेस नेता राहुल गान्धीले केही अगाडि मणिपुरको भ्रमण गरेका थिए । गान्धीको सांसद पद पुनर्बहाली भएलगत्तै अविश्वास प्रस्तावमाथि बहस सुरु भएको हो । बहसको पहिलो दिन नै गान्धीले बोल्ने अपेक्षा गरिए पनि उनी बोलेका छैनन् । महिला तथा अल्पसंख्यक समुदायमाथि भएका हिंसा, महँगीलगायत मुद्दा विपक्षीले उठाएका छन् । मणिपुरमा महिनौंदेखि हिंसा चर्किए पनि प्रधानमन्त्री मोदीले त्यस विषयमा सदनमा किन सार्वजनिक बयान नदिएको, मणिपुर किन नगएको, त्यहाँका मुख्यमन्त्रीलाई बर्खास्त किन नगरिएको जस्ता सवालमा अविश्वास प्रस्ताव दर्ता गराउने कंग्रेसका सांसद गौरव गोगईले उठाएका छन् । अविश्वास प्रस्तावमाथिको छलफल सकिएपछि प्रधानमन्त्री मोदीले जवाफ दिनुपर्ने र त्यसपछि प्रस्तावमाथि लोकसभामा मतदान हुनेछ ।सत्तारूढ दल भाजपा र गठबन्धनसँग लोकसभामा स्पष्ट बहुमत रहेकाले अविश्वास प्रस्ताव फेल हुने निश्चितप्रायः छ । लोकसभामा बहुमतका लागि २ सय ७२ सांसद चाहिन्छ । भाजपा एक्लैसँग ३ सय ३ र गठबन्धनका दलहरूसहित ३ सय ३३ सांसदको समर्थन सरकारलाई छ । कंग्रेससहितको विपक्षी गठबन्धनसँग १ सय ४४ सांसद छन् । त्यसबाहेक दुवै गठबन्धन बाहिर ७० जना सांसद छन् । मोदीविरुद्ध दोस्रो पटक अविश्वासको प्रस्ताव परेको हो । सन् २०१८ मा ल्याइएको अविश्वास प्रस्तावमा मोदी सरकारको पक्षमा ३ सय २५ र विपक्षमा १ सय २६ मत परेको थियो । भारतीय संसद्को इतिहासमा यसअघि २७ पटक अविश्वास प्रस्ताव परिसकेको छ ।"
प्रधानमन्त्री दाहाल 'वर्ल्ड इकोनोमिक फोरम मा सहभागी हुने,"काठमाडौं (कास) प्रधानमन्त्री पुष्पकमल दाहाल वर्ल्ड इकोनोमिक फोरम२०२४ मा सहभागी हुने भएका छन् । यसअघि सन् २००८ र सन् २०१६ मा प्रधानमन्त्री रहँदा दाहाल फोरममा जान पाएका थिएनन् । जनवरी १५१९ (माघ २५) सम्म स्विट्जरल्यान्डको डाभोस सहरमा कार्यक्रम हुँदै छ । बालुवाटार स्रोतका अनुसार प्रधानमन्त्री दाहालले परराष्ट्र मन्त्रालयलाई भ्रमणको गृहकार्य गर्न निर्देशन दिइसकेका छन् । संयुक्त राष्ट्रसंघको जेनेभास्थित स्थायी प्रतिनिधि तथा राजदूतका रूपमा जान लागेका परराष्ट्र सहसचिव रामप्रसाद सुवेदीले स्विट्जरल्यान्ड पुगेर भ्रमणबारे थप व्यवस्था मिलाउनेछन् । उनी स्विट्जरल्यान्डका समेत राजदूत हुन् । दाहालको जेठ १७ देखि २० सम्म भारतको औपचारिक भ्रमण गरेका थिए । त्यसपछि इटाली प्रस्थान गरे । साउन ८१० सम्म रोममा भएको युनाइटेड नेसन्स फुड सिस्टम समिट२०२३ स्टकटेकिङ मुभमेन्ट मा उनले नेपालको उच्चस्तरीय प्रतिनिधिमण्डलको नेतृत्व गरे । अब भदौ अन्त्यतिर चीन भ्रमणमा जाने गृहकार्यमा छन् । दाहालले संयुक्त राष्ट्रसंघको ७८ औं महासभामा भाग लिन न्युयोर्क जाने गृहकार्य गरे पनि जाने वा नजाने टुंगो लागिसकेको छैन । वर्ल्ड इकोनोमिक फोरम अन्तर्राष्ट्रिय गैरसरकारी संस्था हो । यसले विश्वका विभिन्न देशका राजनीतिक नेतृत्व, व्यापारिक नेता, लगानीकर्ता, अर्थशास्त्रीलाई एकैसाथ ल्याएर विभिन्न मुद्दामा बहस गर्दै आएको छ ।"
खानको राजनीतिक भविष्य संकटमा,"इस्लामाबाद (एजेन्सी) केही महिनाभित्रै दोस्रो पटक पक्राउ परेका पाकिस्तानका पूर्वप्रधानमन्त्री तथा तेहरिकएइन्साफ (पीटीआई) पार्टीका प्रमुख इमरान खान भ्रष्टाचार मुद्दामा तीन वर्ष कैद पाएपछि जेलमा छन् । सरकारमा हुँदा उपहार बिक्री गर्दा पाएको रकमबारे जानकारी नगराएको तोषाखाना मामिलामा उनलाई इस्लामाबाद जिल्ला अदालतले कैद सजाय र जरिवानाको फैसला सुनाएको हो । खानलाई यसअघि गत मे ९ मा पनि अर्कै भ्रष्टाचार मुद्दामा पक्राउ गरिएको थियो । त्यतिबेला पाकिस्तानी सरकार र सेनाविरुद्ध देशभर प्रदर्शन भएको थियो । पाकिस्तानी सेनाको मुख्यालयसहित विभिन्न ठाउँमा खानका कार्यकर्ताले आक्रमण गरेका थिए । सरकारलाई प्रदर्शन रोक्न हम्मेहम्मे परेको थियो । केही दिनमै अदालतको आदेशपछि खान रिहा भएका थिए । गत शनिबार लाहोरस्थित निवासबाट दोस्रो पटक पक्राउ पर्नुअघि उनले आफ्नो पक्राउको विषयमा चुप नबस्न सर्वसाधारणलाई अपिल गर्दै भिडियो सन्देश सार्वजनिक गरेका थिए । तपाईं चुप बस्नु हुँदैन । आफ्नो हक नमिलेसम्म लड्नुपर्छ र मतको माध्यमबाट यो लडाइँ गर्नुपर्छ, उनले भनेका थिए । तर, यस पटक खान पक्राउ परेपछिको पाकिस्तानको माहोल फरक छ । अघिल्लो पटक सडक प्रदर्शन, भवनमा तोडफोड र आगलागीका कारण प्रदर्शन रोक्न सेना सडकमा आउनुपरेको थियो । तर, यस पटक त्यस्तो अवस्था छैन । यो अवस्थाबाट सर्वसाधारणले खानलाई अनुशरण गर्न नचाहेको पुष्टि हुने पाकिस्तानी सरकारका मन्त्रीहरूको भनाइ छ । तर, अघिल्लो पटकको प्रदर्शनबाट सरकारले सुरक्षा व्यवस्था कडा पारेपछि खान समर्थक डराएको बीबीसीले उल्लेख गरेको छ । अर्कोतर्फ खानको सजायबारे माथिल्ला अदालतबाट पनि यही फैसला सदर भएमा उनी आगामी ५ वर्षका लागि चुनाव लड्न अयोग्य साबित हुनेछन् । त्यसो भएमा खानको राजनीतिक भविष्य अन्त्यको संघारमा पुगेको एकथरी विश्लेषकहरूको भनाइ छ । यद्यपि, कुनै समय पाकिस्तानको क्रिकेट टिमका कप्तानसमेत रहेका ७० वर्षीय खान उत्तिकै लोकप्रिय पनि छन् । सन् १९९६ मा पीटीआई स्थापना गरेर उनी राजनीतिमा प्रवेश गरेका थिए । पीटीआईले सन् २०१८ मा ११६ सिट जितेपछि खान प्रधानमन्त्री बनेका थिए । तर, सन् २०२२ अप्रिलमा अविश्वास प्रस्तावमा हारपछि उनले सत्ता गुमाउनुपरेको थियो । यसको कारण मानिएको थियो, पाकिस्तानी सेना तथा गुप्तचर निकायसँग उनको बिग्रँदो सम्बन्ध । त्यसयता खानले पनि पाकिस्तानी सेनाको कडा आलोचना गर्दै आएका थिए । प्रधानमन्त्रीबाट हटेपछि खानविरुद्ध एक सयभन्दा बढी मुद्दा दायर भएका छन् । तर, उनी विभिन्न अदालतबाट अस्थायी राहत पाउन सफल भइरहेका छन् । यसअघि पक्राउ परेर छुटेका खानलाई यसपालि पनि रिहा गर्न उनका वकिलहरूले माथिल्लो अदालतमा पुनरावेदन दायर गरिसकेका छन् । खानमाथि राजनीतिक प्रतिशोध साधिएको उनका वकिलहरूको भनाइ छ । खानअघि पनि पाकिस्तानका प्रमुख नेताहरू जेल परिसकेका छन् । हालका प्रधानमन्त्री नवाज शरिफ, बेनिजिर भुट्टो, सैन्य शासक परवेज मुसर्रफलगायत पछिल्लो दशकमा पक्राउ परेका नेताहरू हुन् । त्यसकारण खान पछि फेरि राजनीतिक केन्द्रमा आउन सक्ने केही विश्लेषकको भनाइ छ । तर, पाकिस्तानी सरकारले यसअघि खानलाई पक्राउ गरेका पीटीआईका नेता तथा कार्यकर्तामाथि पनि धरपकड सुरु गरेको थियो । त्यसकारण थुप्रै वरिष्ठ नेताले खानको पार्टी छोडेका थिए । पाकिस्तान सरकारले खानका सयौं कार्यकर्तालाई पक्राउ तथा उनीहरूलाई विभिन्न कसुर लगाएर थुनामा पठाएको थियो । त्यसैले खानको राजनीतिक पुनरागमन सहज नहुने विश्लेषकहरूले जनाएका छन् ।"
"सरकारले दिएन ब्याज अनुदानको ८ अर्ब, राष्ट्र बैंकको ताकेता","(काठमाडौं)ब्याज अनुदानको सहुलियत कर्जा कार्यक्रमअन्तर्गत सरकारले दिनुपर्ने करिब ८ अर्ब रुपैयाँ भुक्तानी नभएपछि नेपाल राष्ट्र बैंकले अर्थ मन्त्रालयलाई ताकेता गर्न थालेको छ । राष्ट्र बैंकले लिखित पत्रमार्फत ब्याज अनुदानबापत सरकारले दिनुपर्ने रकम यथाशीघ्र भुक्तानी दिन अर्थ मन्त्रालयलाई आग्रह गरेको हो । हरेक त्रैमासमा अर्थ मन्त्रालयसँग ब्याज अनुदानबापत सरकारले भुक्तानी दिनुपर्ने रकम माग्दै आएका छौं, राष्ट्र बैंक स्रोतले भन्यो, यसपटक गत आर्थिक वर्षभरकै बाँकी करिब ८ अर्ब रुपैयाँ भुक्तानी गर्न अर्थ मन्त्रालयलाई पत्र पठाएका छौं । पटकपटक ताकेता गर्दा पनि अर्थ मन्त्रालयबाट पैसा नआएपछि फेरि पत्र लेखिएको स्रोतले बताएको छ । बैंक तथा वित्तीय संस्थाले सरकारकै कार्यक्रम कार्यान्वयन गर्दै आएका छन्, जसअनुसार सरकारबाट आउनुपर्ने रकम पनि नपाएपछि उनीहरूमा यस्ता कार्यक्रम सञ्चालन गर्न उत्साह हुँदैन, स्रोतले भन्यो, नागरिकहरूमा पनि बैंकप्रतिको विश्वास गुम्छ ।ब्याज अनुदानबापत बैंक तथा वित्तीय संस्था, बिमा कम्पनी र निक्षेप तथा कर्जा सुरक्षण कोषलाई तिर्नुपर्ने ८ अर्ब रुपैयाँभन्दा बढी भुक्तानी गर्न बाँकी छ । उक्त शीर्षकमा सरकारले भुक्तानी गर्नुपर्ने उल्लिखित रकम पछिल्लो नौ महिना (गत आर्थिक वर्षका तीन वटा त्रैमास वा असोजदेखि असारसम्म) देखिको हो । ब्याज अनुदानको कर्जामा सरकारले ती कर्जा बिमा गरेबापतको बिमा शुल्क बिमा कम्पनीहरूलाई र कर्जा सुरक्षण शुल्क निक्षेप तथा कर्जा सुरक्षण कोषलाई भुक्तानी दिनुपर्छ । गत असोजदेखि ती निकायले पनि सरकारबाट पाउनुपर्ने रकम नपाएको बताएका छन् । ब्याज अनुदानको सहुलियत कर्जा कार्यक्रमअन्तर्गत बैंक तथा वित्तीय संस्थालाई सरकारले भुक्तानी दिन बाँकी रकमबारे नेपाल राष्ट्र बैंकले माग दबी गरेको र त्यस विषयमा छलफल भइरहेको अर्थ मन्त्रालयका प्रवक्ता धनीराम शर्माले बताए । गत वर्षको बजेटमा पनि सहुलित कर्जा पुनर्संरचना गर्ने भन्ने थियो, तर भएन । चालु आर्थिक वर्षको बजेटमा पनि त्यसलाई मूल्यांकन गर्ने भनिएको छ, उनले भने, कस्तो पुनर्संरचना र मूल्यांकन गर्न लागिएको हो, त्यसबारे राष्ट्र बैंकलगायत सरोकारवाला निकायहरूसँग छलफल भइरहेको छ ।मुलुकमा उत्पादन अभिवृद्धि, आन्तरिक रोजगारी प्रवर्द्धन, उद्यमशीलता विकासलगायत उद्देश्य राखी सरकारले ०७५ सालदेखि औपचारिक रूपमा ब्याज अनुदानको सहुलियत कार्यक्रम सञ्चालनमा ल्याएको हो ।ब्याज अनुदानबापत बैंकले पाउनुपर्ने रकमका लागि राष्ट्र बैंक र अर्थ मन्त्रालयसँग पटकपटक छलफल भइरहे पनि अझै प्राप्त नभएको बैंकर्स संघका अध्यक्ष सुनील केसीले जनाए । गत कात्तिकदेखि असारसम्मको ब्याज अनुदान रकम भुक्तानी पाउन बाँकी छ, उनले भने, उक्त रकम प्राप्तिका लागि राष्ट्र बैंकसँग निरन्तर रूपमा छलफल भइरहेको र अर्थ मन्त्रालयलाई पनि ताकेता गर्नुपर्ने देखिएको छ । उत्पादनशील अर्थतन्त्र निर्माणका लागि उत्पादन अभिवृद्धि, रोजगारी सिर्जना र उद्यमशीलता विकास गर्न नेपाल सरकारले सहुलियतपूर्ण कर्जाका लागि ब्याज अनुदानसम्बन्धी एकीकृत कार्यविधि ०७५ जारी गरेको थियो । सोही कार्यविधिअनुसार ०७५ कात्तिक २० मा राष्ट्र बैंकले सहुलियतपूर्ण कर्जासम्बन्धी कार्यविधि कार्यान्वयनका लागि बैंक तथा वित्तीय संस्थालाई निर्देशन जारी गरेको थियो । सुरुमा यो कर्जा स्वैच्छिक थियो । बैंक तथा वित्तीय संस्थाले प्रवाह गर्न नमानेपछि राष्ट्र बैंकले संख्या नै तोकिदिएर अनिवार्य रूपमा प्रवाह गर्नुपर्ने व्यवस्था गरेको थियो ।सुरुमा कृषि तथा पशुपन्छी, शिक्षित युवा स्वरोजगार, विदेशबाट फर्केका युवा परियोजना, महिला उद्यमशील, दलित समुदाय व्यवसाय विकास, उच्च र प्राविधिक तथा व्यावसायिक शिक्षा र भूकम्पपीडितको निजी आवास निर्माण कर्जासहित सात प्रकारका कर्जाका लागि ब्याज अनुदान दिँदै आइएको थियो । यसमध्ये कृषि कर्जा पुरानै हो । व्यावसायिक कृषि तथा पशुपन्छी कर्जामा सरकारले ०७३ देखि नै ब्याज अनुदान दिन सुरु गरेको थियो । सरकारले उक्त कर्जालाई पनि एकै ठाउँमा समेटेर ०७५ देखि एकीकृत कार्यक्रम बनाएको थियो । त्यतिबेला सात वटा शीर्षकमा ब्याज अनुदान प्रदान गरिए पनि पछि तीनवटा कर्जा थपेर १० वटा बनाइएको थियो । यी कर्जामा सरकारले महिला उद्यमीका लागि ६ प्रतिशत र बाँकी ९ प्रकारका कर्जामा ५ प्रतिशत ब्याज अनुदान दिँदै आएको छ ।ब्याज अनुदानका लागि सरकारको २२ अर्ब ३९ करोड रुपैयाँ खर्च गरिरहेको छ । सोहीबापतको रकम पछिल्लो नौ महिना यता भुक्तानी नभएको हो । गत जेठसम्म कुल १ लाख ४७ हजार ५ सय १० ऋणीले लिएको २ खर्ब ३ अर्ब १० करोड रुपैयाँ सहुलियतपूर्ण कर्जा लगानीमा रहेको राष्ट्र बैंकको तथ्यांक छ । सोही अवधिमा स्वीकृत कर्जा २ खर्ब ५८ अर्ब ३४ करोड रुपैयाँ छ । यस कार्यक्रमअन्तर्गत सबैभन्दा धेरै महिला उद्यमी शीर्षकमा प्रवाह भएको छ । यस शीर्षकमा गत जेठसम्म ८३ हजार ४ सय ५५ ऋणीले लिएको ६० अर्ब ४५ करोड ६४ लाख रुपैयाँ पाएका छन् । यो शीर्षकमा वास्तविक महिला उद्यमीभन्दा सस्तो ब्याजको लोभमा महिलाको नाममा व्यवसाय दर्ता गर्ने प्रचलन बढेको जानकारहरू बताउँछन् । गत जेठसम्म व्यावसायिक कृषि तथा पशुपन्छी कर्जामा मात्र ६१ हजार २ सय ३५ ऋणीलाई १ खर्ब ३९ अर्ब ६८ करोड रुपैयाँ प्रवाह भएको छ । बाँकी रकम अरू ८ प्रकारको कर्जामा प्रवाह भएको राष्ट्र बैंकको तथ्यांक छ । सहुलियत कर्जा कार्यक्रममा आधार दरमा २ प्रतिशत मात्र थप गर्न पाइन्छ । त्यसबाहेक अन्य कुनै शुल्क लिन पाइँदैन । यसकारण बैंकपिच्छे सहुलियत कर्जाको ब्याजदर फरक हुन्छ । यसको अर्थ धेरै आधार दर हुने बैंकमा सहुलियत दरको कर्जाको ब्याज महँगो र कम आधार हुने बैंकमा सस्तो हुन्छ ।यस्तो कर्जाको भुक्तानी अवधि बढीमा ५ वर्षसम्मको हुन्छ । कर्जाको अवधि व्यवसायको प्रकृतिअनुसार बैंक तथा वित्तीय संस्थाले तोक्न सक्ने छुट दिइएको छ । यस्तो कर्जा अनिवार्य रूपमा बिमा (सुरक्षण) हुन्छ । कर्जाको सुरक्षणमा लाग्ने खर्च (शुल्क) मध्ये बैंकले २५ प्रतिशत र सरकारले ७५ प्रतिशत अनुदान दिन्छ । व्यावसायिक कर्जाको हकमा पनि सम्बन्धित उद्योग तथा व्यवसायको बिमा अनिवार्य रूपमा हुन्छ । यस्तो बिमामा पनि कुल प्रिमियम (बिमा शुल्क) को ७५ प्रतिशत सरकारले र २५ प्रतिशत मात्र सम्बन्धित व्यवसायीले भुक्तानी गर्नुपर्ने व्यवस्था छ ।उता सरकारले सञ्चालनमा रहेको ब्याज अनुदानको सहुलियतपूर्ण कर्जा कार्यक्रम रोक्ने तयारी गरेको छ । सुरु भएको उक्त कार्यक्रममार्फत प्रवाह भएको कर्जा दुरुपयोग भएको, लक्षित वर्गको पहुँचमा नपुगेको, सरकारलाई व्ययभार मात्र थपिएको निष्कर्षका आधारमा बन्द गर्ने तयारी भएको अर्थ मन्त्रालय स्रोतले बताएको छ ।उक्त कार्यक्रमले सरकारलाई आर्थिक व्ययभार मात्र थपियो, न त लक्षित वर्गको पहुँचमा कार्यक्रम पुग्यो, न त उत्पादन र उत्पादकत्व वृद्धिमै योगदान पुग्यो, अर्थ मन्त्रालयका एक अधिकारीले भने, अहिलेकै विधिबाट कार्यक्रम सञ्चालन गर्नुको कुनै अर्थ छैन । अब नयाँ विधिबाट सरकारले कम ब्याजदरका कर्जा कार्यक्रम ल्याउन सक्छ । हाल सञ्चालन भइरहेको ब्याज अनुदानको कर्जा कार्यक्रम बन्द गर्ने संकेत सरकारले बजेटबाटै दिइसकेको ती अधिकारीले बताए ।"
नेटवर्किङबारे अध्ययन गर्न मन्त्रालयको उपसमिति,"नेटवर्किङ ठगीमा वाणिज्य सधैं चुप  ०७७ साउनमा वाणिज्य विभागका तत्कालीन महानिर्देशक नेत्र सुवेदीले वस्तुको प्रत्यक्ष बिक्रीका नाममा केही कम्पनीले नेटवर्किङ धन्दा चलाएको स्वीकार गरे । केही कम्पनीले शं कास्पद गतिविधि गरेकै कारण स्पष्टीकरणसमेत सोधिएको जनाए । विगतमा कम्पनीहरूले (नेटवर्किङ) कारोबार गरे जस्तै अहिलेको टिमले पनि काम गरेकाले आशंका उब्जिएकै हो, एक पत्रकार सम्मेलनमा महानिर्देशक नेत्र सुवेदीले भनेका थिए, व्यवसायीहरू चल्न सक्नेनसक्ने उनीहरूको हैसियत हेरेर ट्र्याकमा ल्याउने काम गर्छौं । गम्भीर खालका कमजोरी पुष्टि भए कारबाही गर्छौं । उनले नेटवर्किङ कारोबारसम्बन्धी गतिविधिमा शंका उब्जिएको जनाए पनि कारबाही भने भएन ।  नेटवर्किङ व्यवसायबाट ठगी परेको भन्दै ०७७ असोजमा वाणिज्य आपूर्ति तथा उपभोक्ता हित संरक्षण विभागमा तीन दर्जनभन्दा बढी उजुरी परे । प्रतिबन्धित नेटवर्किङ व्यवसायको जालो सक्रिय रहेको, नेपाली र विदेशी कम्पनीले पिरामिड शैलीको धन्दा चलाएर ठगी गरी पुँजी पलायन गरेको भन्दै उजुरी परेको थियो । वैदेशिक व्यापार नियमन शाखाका तत्कालीन निर्देशक शिवराज सेढाईंले भनेका थिए, स्वदेशी तथा विदेशी व्यक्तिले प्रत्यक्ष बिक्रीका नाममा गैरव्यावसायिक काम गरेको उजुरी परेको छ । तर यो विषय पनि त्यत्तिकै सेलायो ।  ०७७ असोजमा विभागले विज्ञप्ति जारी गर्दै भन्यो, वस्तुको प्रत्यक्ष बिक्री (व्यवस्थापन तथा नियमन गर्ने) ऐन ०७४ तथा नियमावली ०७६ ले पिरामिडमा आधारित सञ्जालयुक्त (नेटवर्किङ) व्यवसाय गर्न नपाइने स्पष्ट व्यवस्था गरेको छ । नेपाली कम्पनी तथा व्यक्ति वा विदेशीले वस्तुको प्रत्यक्ष बिक्रीका नाममा गैरकानुनी रूपले नेटवर्किङ शैलीमा व्यवसाय गरी नेपाल तथा विदेशमा रहेका नेपालीलाई त्यसमा आबद्ध गरी ठगी गरेर पुँजी पलायन गरेको गुनासोउजुरी छ । उजुरीका आधारमा केही व्यक्ति तथा कम्पनीउपर अनुसन्धान, जाँचबुझ तथा छानबिन भइरहेको छ । पिरामिडमा आधारित नेटवर्किङ गर्न नपाइने स्पष्ट व्यवस्था ऐनमा छ । तर विभागको काम विज्ञप्तिमै सीमित रह्यो ।  ०७८ भदौमा वाणिज्यकै प्रारम्भिक अध्ययनले प्रत्यक्ष बिक्रीका नाममा इजाजत लिएकाले अवैध नेटवर्किङ गरेको आशंका गर्यो । अध्ययनले ऐनमा तोकिएको जस्तो नेपाली उत्पादन प्रस्टसँग बेचेको नदेखिएको, तीनतीन महिनामा कर विवरण बुझाउनुपर्नेमा नबुझाएको, विवादित हुन थालेपछि सेयर नामसारीमा ध्यान दिइएको जनायो । केन्द्रीय तहदेखि बिक्रेतासम्म पुग्दा मूल्य फरक रहेको, विदेशी डाइरेक्ट सेलिङ कम्पनीका नाममा दर्ता गरेर विदेशी सामान बेचेको पनि फेला पर्यो । त्यति बेला वैदेशिक व्यापार नियमन शाखाका निर्देशक थिए, भेषराज कुँवर । उनले अध्ययनका नाममा केही कम्पनीबाट कागजात मगाए पनि पछि यो विषय यत्तिकै सेलायो ।  ०७०७१ सालतिर नेटवर्किङबाट आफूहरू ठगिएको भन्दै प्रमाणसहित हजारौं पीडितले वाणिज्य विभागमा माग दाबी गरे । विभागका तत्कालीन निर्देशक प्रदीप सुवेदीका अनुसार सर्वसाधारणले करिब ५ करोड क्षतिपूर्ति माग दाबी गरेका थिए । तर चार कम्पनीले करिब २५ लाखका दरमा मात्रै धरौटी राखेका थिए । नेटवर्किङ कम्पनीको पुँजीभन्दा क्षतिपूर्ति मागदाबी बढी भएपछि उक्त प्रतिवेदन नै गायब पारियो । सुवेदीले उक्त प्रतिवेदन तत्कालीन महानिर्देशक नारायणप्रसाद बिडारीलाई बुझाएका थिए । त्यसपछि विभागमा आधा दर्जनभन्दा बढी महानिर्देशक फेरिए । तर पीडितले अझै क्षतिपूर्ति पाएका छैनन् ।"
हुलाकी सडकको म्याद थपिएको थपियै,"(कञ्चनपुर), (धनगढी)तीन वर्षमा सक्ने गरी आर्थिक वर्ष ०७३७४ देखि निर्माण थालिएको हुलाकी सडक अझै पूरा भएको छैन । पुनर्वास नगरपालिकाको डोकेबजारदेखि बेलौरी, बेलडाँडी हुँदै वेदकोट नगरपालिकाको दैजीसम्म ६२ किमिलाई तीन प्याकेजमा विभाजन गरी ठेक्का लगाइएको थियो । ६ वर्ष बित्दासम्म एउटै प्याकेजको काम सकिएको छैन । डोकेबजारदेखि बेलौरीको बुटाबारीसम्म २० किमि पहिलो प्याकेजमा ९५ प्रतिशत काम भएको छ । बुटाबारीदेखि बेलडाँडीसम्म २० किमिको दोस्रो प्याकेज र बेलडाँडीदैजी २२ किमिको तेस्रो प्याकेजमा ७० प्रतिशत हाराहारी मात्रै काम भएको हुलाकी सडक आयोजना धनगढीका प्रमुख समीर जोशीले बताए । दोस्रो प्याकेजको ठेक्का तोड्ने प्रक्रियासमेत सुरु गरिएका बेला अन्तिममा आएर निर्माण कम्पनीले काम गर्ने प्रतिबद्धता जनाएपछि काम सुरु भएको हो, जोशीले भने, पेस्की रकम पनि फिर्ता तानिसकिएको छ । उक्त क्षेत्रमा पर्ने बेलौरी८ पचुईमा एसएसबीले सीमा विवाद देखाउँदै काम गर्न नदिएको उनको भनाइ छ । दोस्रो प्याकेजमा बाबाहंस निर्माण कम्पनीसँग ४१ करोड ७६ लाखमा ०७३ पुसमा ठेक्का सम्झौता भएको थियो । उक्त निर्माण कम्पनीका प्रतिनिधि सम्पर्कविहीन भएपछि स्थानीयले सडकका चोकमा तस्बिर झुन्ड्याएर विरोधसमेत गरेका थिए । यसका बाबजुद पनि सडक निर्माणले गति लिन सकेन । उक्त खण्डमा आधा सडक कालोपत्र गर्न बाँकी छ । पहिलो र तेस्रो प्याकेजको ठेक्का शर्मा राजेन्द्र जेभीले पाएको हो । पहिलो खण्डका लागि ३६ करोड ४७ लाख र तेस्रो खण्डका लागि ४८ करोड ५७ लाखमा सम्झौता भएको हो । पहिलो खण्डको काम अन्तिम चरणमा भए पनि तेस्रो खण्डमा आधा मात्रै कालोपत्र भएको छ । अहिले बर्खाका कारण काम रोकिएको छ, बर्खा सकिएपछि पनि काम सुरु नभए ठेक्का तोडेर जानुपर्ने देखिन्छ, आयोजना प्रमुख जोशीले भने, निर्माण कम्पनीका प्रतिनिधिलाई पटकपटक बोलाएर ताकेता गर्दा पनि काम हुन सकेको छैन । उनका अनुसार निर्माण कम्पनीकै लापरबाहीका कारण काम हुन नसकेको हो । हालसम्म तीन वटै प्याकेजमा चार पटक म्याद थप भइसकेको छ । अघिल्लो असारमा म्याद सकिए पनि गत वर्ष खरिद नियमावली संशोधन भएपछि असार मसान्तसम्म म्याद थप भएको हो । संशोधित नियमावलीअनुसार ०७९ असारसम्म म्याद सकिएका ठेक्काको समयावधि एक वर्ष थप गरिएको थियो । त्यति बेला आयोजनाले काम नगर्ने निर्माण कम्पनीलाई कालोसूचीमा राख्ने तयारी पनि गरेको थियो । तर नियमावली नै संशोधन भएपछि कालोसूचीमा राख्ने काम रोकिएको हो । जिल्लाको दक्षिणी क्षेत्रका तीन स्थानीय तह जोड्ने हुलाकी सडक निर्माण नहुँदा बर्खामा हिलाम्मे र सुक्खायाममा धुलाम्मे हुने गरेको छ । अहिले पनि दुईचार दिन वर्षा नहुँदा सडक खण्ड धुलाम्मे हुने गरेको छ । अहिले ठेक्का तोडेर नयाँ प्रक्रियामा जाँदा समय धेरै लाग्ने भएकाले सकभर अहिलेकै निर्माण कम्पनीबाट काम गराउन सहज हुने आयोजनाको बुझाइ छ । एसएसबीको अवरोधका कारण काम प्रभावित भएकाले पनि ठेक्का तोड्दा निर्माण कम्पनी अदालत जाने देखिन्छ । यसकारण काम प्रभावित हुने भएकाले अहिलेकै निर्माण कम्पनीलाई सचेत गराएर काम सक्नुपर्ने अवस्था छ । कञ्चनपुरको तुलनामा हुलाकी सडकको काम कैलालीमा सन्तोषजनक छ । कैलालीमा पर्ने ७० मध्ये ३० किमि सम्पन्न भइसकेको छ । ६ प्याकेजमध्ये ४ वटामा मात्रै काम बाँकी छ । उक्त सडक खण्ड १ अर्ब ३० करोडमा जोशी निर्माण सेवाले पुस मसान्तसम्म पूरा गर्ने ठेक्का लिएको हो । अब आर्थिक अभावले काम प्रभावित हुने देखिन्छ, आयोजना प्रमुख जोशीले भने, गत वर्षको पनि ५ करोड भुक्तानी दिन बाँकी छ, यस वर्ष पनि बजेट निकै कम आएको छ । चालु आर्थिक वर्षका लागि ३९ करोड बजेट आएको छ । गत वर्षको करोड भुक्तानी गर्दा ३४ करोड मात्रै बाँकी रहन्छ । अहिले काम चलिरहेका ४ वटै प्याकेजको समयावधि गत वर्ष पुसमा सकिएको म्याद एक वर्ष थप गरेर आगामी पुस मसान्तसम्म काम सक्नुपर्नेछ । अहिलेसम्म काम सन्तोषजनक भए पनि अब भने प्रभावित हुन सक्ने जोशी बताउँछन् । गत वर्ष कान्द्रा नदीमा पुल निर्माण भएपछि कैलालीमा धनगढीसत्ती खण्डमा भने गाडी चल्न थालेको छ । ०६८ सालमा ठेक्का लागेको पुल १२ वर्षमा गत जेठमा सम्पन्न भएपछि गाडी चल्न थालेको हो । पुल निर्माणपछि धनगढीको मोहना किनार बाइपास सडकदेखि सत्तीसम्मको सडकमा यातायात सञ्चालन भएको हो । कैलाली र कञ्चनपुरको सीमावर्ती क्षेत्रमा निर्माणाधीन हुलाकी सडक निर्माणमा भारतीय सुरक्षाकर्मीबाट पनि पटकपटक अवरोध हुने गरेको छ । कैलालीमा टीकापुरको खक्रौला सीमा क्षेत्रमा र कञ्चनपुरको बेलौरीमा विवाद उत्पन्न भई निर्माण प्रभावित हुन पुगेको हो, आयोजनाका सूचना अधिकारीसमेत रहेका इन्जिनियर दीपक सुनारले भने । सीमा क्षेत्रमा खटिएका भारतीय सुरक्षाकर्मीले बेलौरीमा सडक निर्माण भइरहेको क्षेत्रमा १२ सय मिटर क्षेत्र भारतीय भूभाग दाबी गर्दै आएको छ भने कैलाली टीकापुरको खक्रौलामा ५ सय मिटर क्षेत्र दशगजामा पर्ने जनाएर निर्माणमा अवरोध गरेको हो । हुलाकी सडक बजार क्षेत्रमा चार लेन र ग्रामीण क्षेत्रमा दुई लेनको बनिरहेको हो । यसैगरी लम्कीटीकापुर खण्डको काम पनि हुलाकी सडक आयोजनाले गरिरहेको छ । जसमध्ये ८ किमि काम सम्पन्न भइसकेको छ । बाँकी २२ मध्ये २ किमि सहरी विकास आयोजनाले र २२ किमि हुलाकी सडकले दुई प्याकेजमा ठेक्का दिएको छ । आगामी पुससम्म काम सक्ने गरी एक वर्ष म्याद थप भएको आयोजना प्रमुख जोशीले बताए ।"
'अन्तरसरकारी उल्झनले जलविद्युत् विकासमा समस्या',"(काठमाडौं)सरकार र संसद् नै ऊर्जा क्षेत्रको विकासप्रति उदासीन भएको निजी क्षेत्रले आरोप लगाएको छ । ऊर्जा क्षेत्रका विद्यमान समस्या सरकार तथा संसद्ले महत्त्व नदिएको र जलविद्युत् विकासका समस्या समाधान गर्नतर्फ केन्द्रित नभएको निजी क्षेत्रको गुनासो छ ।संघीय संसद्अन्तर्गतको पूर्वाधार विकास समितिको मंगलबार बसेको बैठकमा स्वतन्त्र ऊर्जा उत्पादकहरूको संस्था (इप्पान) को समस्या र समाधानको उपाय विषयक छलफलमा जलविद्युत्को विकासमा वनवातावरणका ऐन र सरकारी नीतिनियम विद्युत् विकासमैत्री नभएको निजी क्षेत्रले दाबी छ । निजी क्षेत्रलाई विद्युत् व्यापार गर्न नदिँदा बिजुली खेर गएको पनि छलफलमा बताइयो । विद्युत् विधेयक ल्याएर सरकारले निजी क्षेत्रलाई व्यापारको अनुमति दिने भनिए पनि यसअघिको संसद्मा गएको विधेयक फिर्ता भएको र अहिले सरकारले संसद्मा पेस पनि नगरेको आरोप लगाइयो । सरकारी जग्गा प्राप्ति तथा रुख कटानका लागि मन्त्रिपरिषद्बाट पारित भएपछि पनि कार्यान्वयन नहुने, अन्तरमन्त्रालय (ऊर्जा, वन, भूमिसुधार, अर्थ, गृह, उद्योग र रक्षा) बीच समन्वय नहुने र निजी जग्गा प्राप्तिका लागि हदबन्दी अनि कित्ताकाटजस्ता समस्याले आयोजना निर्माणमा समस्या भएको निजी क्षेत्रले जनाएको छ । अहिले निजी क्षेत्र र सरकारी एवं भारतीय कम्पनी समेत गरेर ४४५२ मेगावाट निर्माणाधीन रहेको र यी आयोजना निर्माण तथा प्रसारण लाइनमा सरकारी ऐन नियमले विलम्ब भइरहेको निजी क्षेत्रको भनाइ छ ।सरकारले समयसापेक्ष ऐननियम नबनाएका कारण व्यवसायी समस्यामा परेको इप्पान अध्यक्ष गणेश कार्कीले बताए । सरकारले ऊर्जा संकटकाल घोषणा गरेर जलविद्युत्मा निजी क्षेत्र आकर्षित गर्नुपर्छ, उनले भने, वनका कारण आयोजना निर्माणमा साह्रै समस्या परेको छ । निश्चित अवधिका लागि केही कानुन निलम्बन गरेर आयोजना निर्माणमा जानुपर्छ । जलविद्युत् क्षेत्रको हालको अवस्था र समस्याबारे सांसदहरूलाई जानकारी दिँदै उपमहासचिव प्रकाश दुलालले संसद्बाटै विरोधाभाषपूर्ण ऐन जारी हुनु, संघ, प्रदेश र स्थानीय सरकारबीच समन्वय नहुनु, राजनीतिक दलबीच ऊर्जा विकास साझा र उदार धारणा निर्माण हुन नसक्नु, वनवतावरणका ऐन, नीति नियम विद्युत् विकासमैत्री नहुनु जस्ता समस्या रहेकाले १० वर्षमा ३० हजार मेगावाट बिजुली उत्पादन गर्ने लक्ष्य पूरा नहुने बताए । प्रसारण लाइन आयोजनामा पनि प्रत्यक्ष अप्रत्यक्ष रुपमा राजनीतिक दल तथा तिनका कार्यकर्तासमेत देखिएको भन्दै ऊर्जा क्षेत्रको विकासमा सबै राजनीतिक दल एकै ठाउँमा उभिएर प्रतिबद्धता जारी गर्नुपर्ने दुलालको भनाइ छ । सरकारले ल्याएका नीति, योजना र बजेट कार्यान्वयनमा समस्या रहेको र आयोजना निर्माण गर्न ७ मन्त्रालय, २३ विभाग र सयौं टेबल धाउनुपर्ने बाध्यताले समयमा नबन्ने गरेको उनले जनाए । सरकारले निजी क्षेत्रलाई विद्युत् व्यापार गर्न नदिएका कारण पनि बिजुली खेर गएको निजी क्षेत्रको आरोप छ । नेपाल विद्युत् प्राधिकरणको एकाधिकार रहेका कारण विद्युत्को आन्तरिक बजार विस्तार पनि प्रभावकारी नभएको र बाह्य व्यापार पनि गर्न नसकेको दुलालले बताए । निजी जग्गा प्राप्तिका लागि हदबन्दी, कित्ताकाट समस्या, बाह्य व्यापारका लागि निजी क्षेत्रलाई स्वीकृति नदिने, विद्युत्को आन्तरिक बजार विस्तारमा ध्यान नदिने जस्ता समस्याले जलविद्युत्को विकासमा बाधा पुगेको छ, उनले भने । सम्भाव्यताको १०१२ प्रतिशत पनि विद्युत् उपयोग गर्न नसक्नु दुःखद रहेको सांसद प्रदीप पौडेलले बताए । बनाएको लक्ष्य पूरा गर्न नसक्नुमा सरकार तथा संसद्ले बनाएका नीति तथा योजनामै समस्या छ, उनले भने, वनको समस्या छ भन्ने कुरा धेरै अगाडिदेखि आइरहेको छ । वन र ऊर्जा मन्त्रालय दुवै नेपाल सरकारका हुन् । यसमा दुवै मन्त्रालय समन्वय गरेर अगाडि बढ्नुपर्छ । आयोजना निर्माणमा सरकारको नीति तथा ऐनको समस्या पारे पनि व्यवसायीबीच अवस्थ प्रतिस्पर्धा रहेको सांसद माधव सापकोटाको दाबी छ । एउटै बेसिनमा एकभन्दा बढी आयोजना बन्दा एउटालाई सहज र अर्कालाई असहज हुनुमा व्यवसायीबीच नै अस्वस्थ प्रतिस्पर्धा रहेको मैले पाएको छु, उनले भने । व्यवसायीले वनका कारण निकै समस्या भोगेको भए वन मन्त्रालयका अधिकारीको समेत उपस्थितिमा बैठक राख्नुपर्ने सांसद सीके राउतले बताए । निजी क्षेत्रले वनले गर्दा आयोजना बनेन भनेको छ । वनको कानुन पनि हचुवाका भरमा बनाइएको त होइन होला ? आयोजना निर्माण गर्दा यसले दीर्घकालीन असरबारे पनि विचार गर्नुपर्छ, उनले भने । अन्य देशको भन्दा नेपालको बिजुली महँगो भएको पनि राउतको टिप्पणी छ । प्रधानमन्त्री पुष्पकमल दाहालको भारत भ्रमणमा दुई देशबीच दीर्घकालीन सम्झौता भएको भनिएको र बैठकमा त्यसको जानकारी पटक पटक माग्दा पनि नपाएको भन्दै सम्झौताको ड्राफ्ट समितिलाई उपलब्ध गराउनुपर्नेमा सांसद ठाकुर गैरेले जोड दिए । सरकारले जलविद्युत्मैत्री नीति नबनाएका कारण आयोजना सुरक्षामा समेत असर परेको सांसद चन्द्र भण्डारीको भनाइ छ । ठूला आयोजना बन्ने सुनियो भने उक्त क्षेत्रको जग्गा किनेर मुआब्जा धेरै माग्दै समस्या निम्त्याउने पनि सुनिएको छ । यसमा पनि सरकारले ध्यान दिनुपर्छ, उनले भने । सरकारले लोडसेडिङ अन्त्यको घोषणा गरे पनि कार्यान्वयन नभएको सांसद निशा डाँगीको दाबी छ । सरकार लोडसेडिङ अन्त्य भएको घोषणा गरेको धेरै भइसक्यो । तराईतिर बिजुली झ्याप्प झ्याप्प जाने समस्या छ, उनले भनिन्, गर्मीमा बिजुली नआउँदा तराईको विद्यालयमा दिउँसो पढ्न सक्ने वातावरण छ् ै। त्यसैले गुणस्तरीय बिजुली उपलब्ध गराउन उनले समितिमार्फत सरकारको ध्यानाकर्षण गराइन् । सरकारले १० वर्षमा २५ हजार मेगावाट बिजुली उत्पादनको लक्ष्य लिएको र यसका लागि केही ऐनले समस्या पारेको ऊर्जा, जलस्रोत तथा सिँचाइमन्त्री शक्तिबहादुर बस्नेतले बताए । कतिपय विद्युत् खरिदबिक्री सम्झौता (पीपीए) भएका आयोजनाले पनि वित्तीय स्रोत व्यवस्थापन गर्न सकेका छैनन्, उनले भने । सरकारले विद्युत् विधेयक मन्त्रिपरिषद्मा पेस गरिसकेको र छिट्टै संसद्मा लैजाने ऊर्जामन्त्रीको भनाइ छ ।"
तातोपानी नाका पूरै सञ्चालन गर्न महासंघको आग्रह,"काठमाडौं (कास) तातोपानी नाका प्रभावकारी रूपमा सञ्चालनका लागि चीन सरकारमार्फत नै पहल गरिदिन नेपाल उद्योग वाणिज्य महासंघले चिनियाँ राजदूत छन सोङसमक्ष आग्रह गरेको छ । नेपालका लागि चिनियाँ राजदूत सोङसँग मंगलबार भएको औपचारिक भेटवार्तामा महासंघका अध्यक्ष चन्द्रप्रसाद ढकालले यस्तो आग्रह गरेका हुन् । भेटवार्तामा ढकालले चिनियाँ लगानी र पर्यटनको राम्रो गन्तव्य नेपाल बन्न सक्ने बताए । नेपालको उत्पादनमूलक क्षेत्र, ऊर्जा, पर्यटन पूर्वाधारलगायत क्षेत्रमा विदेशी लगानीको सम्भावना रहेकोतर्फ अध्यक्ष ढकालले राजदूत सोङको ध्यानाकर्षण गराए । पर्यटन प्रवर्द्धनका लागि चीनका मुख्य सहरबाट नेपालका सबै अन्तर्राष्ट्रिय विमानस्थलमा सीधा उडान आवश्यक रहेको ढकालको भनाइ छ । महासंघले साना उद्यमशीलता प्रवर्द्धनमा काम गरिरहेको र ती उद्यमीलाई चीनको अवलोकन भ्रमणका लागि सहयोग गर्न पनि दूतावाससमक्ष ढकालले आग्रह गरे । भेटका क्रममा राजदूत सोङले लगानी गर्न चिनियाँ लगानीकर्ता उत्सुक रहेको र नेपालले आवश्यक लगानीको वातावरण बनाउनुपर्नेमा जोड दिए । उत्पादनमूलक उद्योग, कृषि, ऊर्जालगायत क्षेत्रमा चिनियाँ लगानीकर्ता आकर्षित रहेको उनको भनाइ छ । चीनमा पनि सुरुमा विदेशी लगानीसँग नीति निर्माता सशंकित भए पनि पछि वातावरण सुध्रिँदै गएको उनले जनाए । तातोपानी नाका खोल्नेबारे छलफल भइरहेको पनि उनले बताए ।"
बजारमा स्काइवर्थ बीएम सिरिजका होम अप्लायन्सेस,"काठमाडौं (कास) स्काइवर्थ बीएम सिरिजका होम अप्लायन्सेस नेपाली बजारमा आएका छन् । केएल दुगड समूहअन्तर्गतको कम्पनी स्मार्ट अप्लायन्सेस प्रालिले वितरण गर्दै आएको स्काइवर्थले विश्वविख्यात कार निर्माता बीएमडब्लूसँग सहकार्य गर्दै सिरिजअन्तर्गत बीएम सिरिज नेपाली बजारमा उपलब्ध गराएको हो । यस सिरिजका रेफ्रिजेरेटर, वासिङ मेसिनलगायत उपकरण नेपाली बजारमा आएका हुन् । विश्वविख्यात कार निर्माता बीएमडब्लूको डिजाइन सेन्टर र स्काइवर्थको सहकार्यमा डिजाइन गरिएका यी होम अप्लायन्सेस विश्वबजारमा लोकप्रिय छन् । नेपाली बजारमा पनि लोकप्रिय हुने विश्वास छ, कम्पनीले जारी गरेको विज्ञप्तिमा भनिएको छ ।"
सुजुकीको मनसुन फ्री सर्भिस क्याम्प,"काठमाडौं (कास) नेपालका लागि सुजुकी गाडीको आधिकारिक बिक्रेता तथा सीजी होल्डिङ्सको अटोमोबाइल डिभिजन सीजी मोटोकर्पले साउन २४ देखि २६ सम्म मनसुन फ्री सर्भिस क्याम्प आयोजना गर्ने भएको छ । लगातार वर्षाले कुनै पनि सवारीसाधनमा नकारात्मक प्रभाव पार्न सक्ने भएकाले यसैलाई दृष्टिगत गरी सवारीसाधन राम्रो अवस्थामा राखिराख्न क्याम्प आयोजना गर्न लागिएको कम्पनीले जनाएको छ । क्याम्प अवधिभर सुजुकीका ग्राहकले आफ्नो गाडीको सर्भिसमा आकर्षक छुट तथा अन्य अफर पनि पाउनेछन् । यसअन्तर्गत ४ जना भाग्यशाली ग्राहकले चितवनस्थित टाइगर ल्यान्ड सफारी रिसोर्टमा होलिडे प्याकेज जित्ने कम्पनीले जनाएको छ । सर्भिस क्याम्पमा ग्राहकले निःशुल्क एसीहिटर चेक, ब्याट्री चेक र ओभरअल चेकअपको सुविधा पाउनेछन्, कम्पनीले जारी गरेको विज्ञप्तिमा भनिएको छ, एसडीटी डायग्नोसिस र ह्विल एलाइनमेन्टमा ५० प्रतिशत छुट पाउनेछन् । लेबर चार्जमा २० प्रतिशत छुट र एक्सेसरिज, स्पेयर पार्ट्स तथा इन्जिन आयलमा १० प्रतिशत छुट पाउनेछन् ।"
भदौ १५ देखि भृकुटीमण्डपमा विद्युतीय उपकरण प्रदर्शनी,"काठमाडौं (कास) काठमाडौंको भृकुटीमण्डपमा भदौ १५ देखि १७ सम्म विद्युतीय उपकरणको प्रदर्शनी मेला आयोजना हुने भएको छ । नेपाल इलेक्ट्रिक, इलेक्ट्रोनिक्स, पावर, लाइट तथा कन्जुमर इलेक्ट्रोनिक्स एन्ड होम अप्लायन्सेस सम्बन्धी बृहत् अन्तर्राष्ट्रिय प्रदर्शनी हुन लागेको आयोजकले जनाएको छ । मिडिया स्पेस सोलुसन्स, एक्जिबिसन एन्ड ट्रेड सर्भिसेस इन्डिया तथा फ्युचरेक्स ट्रेड फेयर्स एन्ड इभेन्ट्सको संयोजकत्वमा मेला आयोजना हुन लागेको हो । नेपालमा विद्युतीय उपकरण, घरायसी काममा प्रयोग हुने विद्युतीय सामग्री तथा ऊर्जासँग आबद्ध विभिन्न उद्योगहरूले आपसी साझेदारी गर्ने, सम्बन्ध बढाउने तथा व्यवसायका अवसर निर्माण गर्ने उद्देश्यले मेला आयोजना हुन लागेको आयोजकले जनाएको छ । यो अन्तर्राष्ट्रिय प्रदर्शनीमा आगन्तुकलाई प्रवेश निःशुल्क रहनेछ ।"
सुन प्रकरणको अनुसन्धान प्रभावित पार्न आरोपप्रत्यारोप,"(काठमाडौं)सुन तस्करीमा भइरहेको अनुसन्धानका विषयमा सरकार र विपक्षी दलबीच जारी आरोपप्रत्यारोपले अनुसन्धान नै प्रभावित बन्ने संशय उब्जिएको छ । सरकारले जारी अनुसन्धानलाई टुंगोमा पुर्याउन आग्रह गरिरहेको छ, तर विपक्षी एमालेलगायतका दल भने अनुसन्धानप्रति आश्वस्त हुन सकेका छैनन् । अन्तरदेशीय गिरोहको सेटिङमा तस्करीबाट भित्रिएको क्विन्टल सुन प्रकरणमा प्रहरीको केन्द्रीय अनुसन्धान ब्युरो (सीआईबी) ले संगठित अपराधका दफा लगाएर अनुसन्धान गरिरहेको छ । त्यसको टुंगो नलाग्दै अनुसन्धानको निष्पक्षतामा प्रश्न उठाएर एमालेले छुट्टै छानबिन समिति गठन गर्नुपर्ने मागसहित सदन अवरुद्ध गरेको छ । एमालेको मागमा विपक्षी राष्ट्रिय प्रजातन्त्र पार्टीले पनि समर्थन जनाएको छ । अर्को विपक्षी दल रास्वपाले भने निष्पक्ष अनुसन्धानको प्रत्याभूति सरकारबाट आउनुपर्नेमा जोड दिएको छ । सरकारमा आबद्ध कांग्रेस र माओवादीले भने प्रहरीबाटै अनुसन्धान गरी दोषीलाई कारबाहीको दायरामा ल्याउनुपर्ने पक्षमा छन् ।मंगलबार प्रतिनिधिसभा बैठकको सुरुमा एमाले, कांग्रेस, माओवादी, रास्वपा, राप्रपा लगायत दलका सांसदले सुन प्रकरणबारे धारणा राखेका थिए । जवाफ दिँदै उपप्रधान तथा गृहमन्त्री नारायणकाजी श्रेष्ठले संगठित अपराधका दफा लगाएर सीआईबीले अनुसन्धान गरिरहेकाले त्यसमा दुर्नियत देखिए समिति गठनबारे बहस गर्न सकिने भन्दै अहिले नै शंका नगर्न आग्रह गरे ।बैठकमा गृहमन्त्री श्रेष्ठले सुन तस्करीमा संलग्नलाई कारबाहीको दायरामा ल्याउन सबैको सहयोग चाहिने बताए । अनुसन्धानलाई निष्कर्षमा पुर्याएर दोषीलाई हरहालतमा कारबाही गर्नु सरकारको पहिलो कार्यभार हो, त्यसमा यताउता हुनै सक्दैन, मन्त्री श्रेष्ठले भने । तत्कालका लागि भने सीआईबीबाट अनुसन्धान टुंग्याउन दिनुपर्ने उनले बताए । तत्कालीन प्रधानमन्त्री केपी शर्मा ओलीका पालामा ३३ केजी सुन प्रकरण छानबिन गर्न समिति गठन गरिए पनि त्यसले सुन पत्तो लगाउन नसकेको भन्दै त्यसतर्फ फर्किन उनले ध्यानाकर्षण गराए । त्यो समितिको रिपोर्टमा के छ भने ७० देखि ७४ सम्म ७ हजार ९ सय ९९ किलो सुन नेपाल भित्रियो, तर कुनै अत्तोपत्तो लागेन । ३३ किलो सुनमा केन्द्रित गरियो । तर, १ तोला, १ ग्राम पनि पत्ता लागेन, उनले भने, यसअघि छानबिन समिति पनि बनाएर हेर्यौं तर कुनै कार्यान्वयन भएनन् । त्यही कामका लागि बनाइएको संयन्त्र (प्रहरी) लाई जिम्मा दिनुपर्छ । त्यसलाई त विश्वास गर्नुपर्यो नि । एमाले सांसद योगेश भट्टराईले मन्त्रीकै टेबलमा भएको सुन तस्करीको फाइलबारे निर्देशन नदिँदा अनुसन्धान गर्ने निकायबारे अविश्वास लागेर उच्चस्तरीय छानबिन समितिको माग गर्नुपरेको बताए । विगतमै पनि त्रिभुवन अन्तर्राष्ट्रिय विमानस्थलबाट सुन तस्करी भएको र त्यसमा उच्चस्तरीय नेताहरू समेतको संलग्नता छ भनेर प्रहरीले प्रतिवेदन दिएको थियो, उनले भने ।कांग्रेस सांसद विश्वप्रकाश शर्माले ३३ केजी सुन प्रकरण छानबिनका नाममा तोलासम्म नभेट्टाई फाइल नै बन्द गरिएको भन्दै एमालेले उठाएको समितिमाथि प्रश्न गरे । राजनीतिक प्रकृतिका केही घटना भए भने राजनीतिक मानिसहरू राखौं । सम्मानित कोही न्यायमूर्ति राखौं । अनुसन्धान गरौं र निष्कर्षमा पुगौं, उनले भने । जघन्य र संगठित अपराधको गहिराइमा गएर अनुसन्धान गर्न नेपाल प्रहरीको विकल्प नभएको उनले बताए । माओवादी सांसद देवेन्द्र पौडेलले अपराधको अनुसन्धान प्रहरीबाहिरबाट सोच्न पनि नसकिने भन्दै आफैंले बनाएको कानुन हेर्न एमालेलाई ध्यानाकर्षण गराए । संविधान बनाउँदा नै प्रहरी, अख्तियार राजस्व अनुसन्धान विभाग, सम्पत्ति शुद्धीकरण अनुसन्धान विभाग, राष्ट्रिय सतर्कता केन्द्रलगायतका निकाय राख्नु हुँदैन भनेर विमति राखिएको थियो र ? उनले प्रश्न गरे ।रास्वपा सभापति रवि लामिछानेले एयरपोर्टमा एउटा निकायबाट सुन छोडे पनि सिनामंगलमा अर्को निकायले समाएकामा खुसी हुने ठाउँ भएको बताए । तर, सुन कहाँ लगिँदै थियो भनेर पत्ता लगाउन नसकेकामा उनले असन्तुष्टि जनाए । उनले भने, तीन दिनपछि कम्पनीमा छापा मारियो, त्यसपछि पुग्दा ब्रेक सु नभएको खाली डब्बा भेटियो । त्यो समय किन दिइएको होला ? राप्रपा अध्यक्ष राजेन्द्र लिङ्देनले प्रतिपक्षी दलले छानबिन समिति गठनको माग गर्दा सरकारलाई के क्षति हुन्छ भन्दै प्रश्न गरे । सीआईबीले गृहमन्त्री, अर्थमन्त्री, प्रहरी प्रमुखलगायतमाथि अनुसन्धान गर्न नसक्ने भन्दै उनले यसको विश्वसनीयताका लागि पनि समिति गठन हुन सरकार मञ्जुर हुनुपर्नेमा जोड दिए । छानबिन समिति बनेपछि सरकार ढल्ने कुरा हुँदैन । संसद् खोल्ने विषयमा प्रतिपक्षी दलको मात्रै होइन सरकारको सहयोग हुनुपर्यो, उनले भने, अहिले संसद् खोल्ने विषयमा सरकारको रुचि छैन ।यता, ९ केजी सुन तस्करी प्रकरणमा भने सत्तारूढ माओवादीका उपाध्यक्ष तथा पूर्वसभामुख कृष्णबहादुर महरा र उनका छोरा राहुलको तस्करसँग बारम्बार सम्पर्क रहेको तथ्य बाहिरिएको छ । पछिल्लो क्विन्टल सुन प्रकरणमा पनि सरकारकै मन्त्रीहरूको संलग्नता हुन सक्ने आशंका एमालेको छ । स्रोतका अनुसार दलनिकटका केही व्यापारी पनि अनुसन्धानको घेरामा छन् । सर्वोच्च अदालतका पूर्वन्यायाधीश प्रकाश वस्ती सुन तस्करी प्रकरणको अनुसन्धान प्रभावित पार्न र विषयान्तर गर्न छानबिन समितिको बखेडा निकालिएको बताउँछन् । अनुसन्धान टुंगोमा पुर्याउन मुद्दा अदालतमा अभियोजन त हुनुपर्ला नि । अनुसन्धान र अभियोजन नै हुन नदिएर यसो हुनुपर्छ, उसो हुनुपर्छ भनेर बाहिरी संयन्त्रको कल्पना गर्नुको कुनै अर्थ छैन, उनले भने, कसैलाई चित्त बुझे पनि, नबुझे पनि अनुसन्धान हुने प्रहरीबाटै हो ।राजस्व अनुसन्धान विभागले तस्करीको सुन साउन २ मा बरामद गरेको थियो । अनुसन्धानका क्रममा तीन विदेशीसहित १८ जना पक्राउ परेका थिए । संगठित अपराधसम्बन्धी कसुरमा समेत अनुसन्धान गर्ने ब्युरोलाई सुम्पिएको थियो । ब्युरोले सोमबार एसपी सञ्जयसिंह थापाको नेतृत्वमा छुट्टै विशेष टिम बनाएर अनुसन्धान सुरु गरिसकेको छ । एमालेले भने प्रहरीबाट भइरहेको अनुसन्धानप्रति नै अविश्वास गरिरहेको छ । सरकारले पनि अनुसन्धान निष्पक्ष र दबाबप्रभावरहित ढंगले अघि बढ्नेमा विपक्षी दललाई आश्वस्त पार्न सकेको छैन । यसबाट सुन तस्कर, त्यसलाई मलजल र संरक्षण दिने पात्र तथा यसको नेटवर्कसम्म पुगेर अनुसन्धान टुंगो लगाउन हम्मे पर्ने देखिएको छ ।"
अस्ट्रेलियाको प्रतिद्वन्द्वी फ्रान्स,"एडिलेड (एएफपी) फ्रान्सले महिला विश्वकप फुटबलमा मंगलबार प्रभावशाली जित निकालेपछि क्वाटरफाइनलमा सहआयोजक अस्ट्रेलिया प्रतिद्वन्द्वी पाएको छ । कोलम्बिया पनि अन्तिम आठमा पुगेको छ । टोलीले इंग्ल्यान्डको सामना गर्नेछ । आक्रामक मनसायमा देखिएको फ्रान्सले पहिलो हाफमा आठ मिनेट अन्तरमा तीन गोल गरेको थियो । त्यसकै मदतमा फ्रान्सले मोरक्कोलाई ४० ले हराएको हो । यही क्रूर हारसँगै विश्वकपमा मोरक्कोको स्वप्निल यात्रामा पूर्णविराम लागेको छ । फ्रान्सका लागि अनुभवी स्ट्राइकर युजेनी ले सोमरले दुई गोल गरिन् । यो गोल प्रत्येक हाफमा सम्भव भएको थियो । त्यसबाहेक एडिलेडमा भएको खेलमा काडिडिटोउ डियानी र केन्जा डालीले गोल गरेका थिए । यससँगै हार्भे रेनार्डको टिमले शनिबार ब्रिसवेनमा हुने खेलमा अस्ट्रेलियाको सामना गर्ने रोमाञ्चक खेलको समीकरण बनेको हो । रेनार्डले खेलपछि भने, हामीले आफ्नो उद्देश्यअनुसार खेल्यौं । प्रत्येक जित अझ राम्रो होस् भन्ने इच्छा त हुन्छ, तर यो नतिजा पनि ठीकै हो ।सन् २०१९ को विश्वकपमा फ्रान्स आयोजकका रूपमा क्वाटरफाइनलबाटै बाहिरिएको थियो । त्यतिबेला च्याम्पियन निस्केको अमेरिकाले फ्रान्सलाई हराएको थियो । यसपल्ट फ्रान्सले अस्ट्रेलियालाई हराउन सके सेमिफाइनल प्रवेशका रूपमा विश्वकपमा अहिलेसम्मकै सबैभन्दा राम्रो प्रदर्शनको बराबरी हुनेछ । सन् २०११ मा पनि फ्रान्स अन्तिम चारसम्म पुगेको थियो । रेनार्डले थपे, अबको खेलमा चार वर्षअगाडिको प्रदर्शन जत्तिकै खेल्नु छ, तर हामी सन् २०११ मा भन्दा राम्रो गर्न चाहन्छौं ।अस्ट्रेलियालाई चर्को देखिएका उसकै समर्थक अगाडि खेल्न सजिलो हुने वा नहुने प्रश्नमा प्रशिक्षक रेनार्डले भने, हामी यस्तो खेल खेल्न सक्षम छौं । पक्कै पनि यो खेल सजिलो हुने छैन । खासमा दुवै टिमलाई यो खेल सहज हुने छैन । फ्रान्समाथि यसपल्ट उपाधि जित्ने दबाब छ, तर मोरक्कोका लागि यस विश्वकपमा प्रवेश पाउनु मात्र होइन, नकआउट चरण पुग्नु नै ठूलो उपलब्धि रहेको छ । जर्मनीविरुद्धको पहिलो खेल ६० ले गुमाएर पनि मोरक्कोले उत्कृष्ट प्रदर्शन गरेको थियो । यसैक्रममा मोरक्कोले कोलम्बिया र दक्षिण अफ्रिकालाई पराजित गरेर नकआउट चरणको यात्रा तय गरेको थियो । मंगलबारै अर्को खेलमा कोलम्बियाले महिला विश्वकपमा पहिलो पटक क्वाटरफाइनल यात्रा निश्चित गर्यो । यसका लागि टोलीले जमैकालाई १० ले हरायो । अब कोलम्बियाले इंग्ल्यान्डको सामना गर्नेछ । कप्तान क्याटलिन उस्मेले खेलको एकमात्र गोल गरिन् । त्यो ५१ औं मिनेटमा सम्भव भएको हो । उस्मेको गोल आफैंमा उत्कृष्ट र दर्शनीय रह्यो । जमैकाले यसपल्टको प्रतियोगितामा गोल खाएको नै यो पहिलो हो । टोलीका लागि यसपल्टको विश्वकप उत्तिकै सुखद रह्यो । पानामामाथि विश्वकप इतिहासकै आफ्नो पहिलो जित निकालेयता जमैकाले ब्राजिल र फ्रान्सजस्ता शक्तिशाली टिमलाई गोलरहित बराबरीमा रोकेको थियो । जमैकाका खेलाडीले आफ्नो फुटबल संघसँगको झगडाका बावजुत पनि यति राम्रो खेलेको हो । कोलम्बिया र युरोपेली च्याम्पियन इंग्ल्यान्डबीचको खेल अब शनिबार सिड्नीमा हुनेछ ।"
अब मछिन्द्रको भेट मोहन बगानसँग,"पहिलो जितजितियो र यसमा खुसी छौं, प्रशिक्षक किशोर केसीले भने, दोस्रो हाफमा सोचेजस्तो खेल भएन । अलि बढी गोलको फरक इच्छा गरेको थिएँ । दुईतीन गोलको अग्रता हुने गरी गोल हानोस् भन्ने थियो, विपक्षीको रणनीति थाह पाएर पनि त्यो गर्न सकेनौं । दोस्रो हाफमा इभान्सको गति रोक्न नसक्दा दबाब झेल्नुपर्यो । अब मोहन बगानबारे अध्ययन गरेर तयारी गर्ने पनि उनले बताए ।पारोका प्रशिक्षक पुष्पलाल शर्माले भने, नतिजाले सबै कुरा भन्छ । हामी घाँसे मैदानमा अभ्यस्त थिएनौं । भुटानमा आर्टिफिसियल टर्फमा मात्रै खेल्छौं । मछिन्द्रलाई अर्को चरणका लागि बधाई छ । काजुको प्रहारमा विशालको उत्कृष्ट बचाउबारे उनले भने, कहिले गोलकिपरले हुन्छ, कहिले भाग्यले हुन्छ । उनले सुरुका २०२५ मिनेट मछिन्द्रले राम्रो खेलेको पनि बताए । सन् २०२० को एएफसी कपमा प्रारम्भिक चरणको दोस्रो खेलसम्म पुगेको पारो मंगलबारको हारसँगै लगातार दोस्रोपल्ट पहिलो खेलबाटै बाहिरिएको हो ।ए डिभिजन लिग च्याम्पियन चर्च ब्वाइज युनाइटेडले एएफसी क्लब लाइसेन्सको मापदण्ड पूरा नगर्दा लिगको उपविजेता मछिन्द्रले एसियाली फुटबल महासंघ (एएफसी) को प्रतियोगितामा देशको प्रतिनिधित्व गर्ने अवसर पाएको हो । यसअघि लगातार दुईपल्ट लिग च्याम्पियन हुँदा मछिन्द्रले पनि पहिलो उपाधि जितेको खुसी मनाइरहँदा क्लब लाइसेन्सको अभावमा एएफसी कप छनोट खेल्ने अवसर गुमाएको थियो । त्यसैले लिगको उपाधि रक्षा गरेपछि गत वर्षमात्रै उसले महादेशीय प्रतियोगितामा डेब्यु गर्न पाएको थियो । तर, टोलीलाई श्रीलंकाको ब्लु स्टारले दशरथ रंगशालामा २१ ले स्तब्ध पारेको थियो । त्यसैले पारोविरुद्धको सफलता मछिन्द्रका लागि पहिलो जित पनि हो ।कोलकातामा मोहन बगानलाई पराजित गर्न सके मछिन्द्रले प्लेअफमा ढाका अबहानी (बंगलादेश) वा क्लब इगल्स (माल्दिभ्स) विरुद्ध खेल्ने अवसर पाउनेछ । तर, मछिन्द्रलाई मोहन बगानकै चुनौती पन्छाउन सजिलो हुने छैन । दक्षिण एसियाली क्षेत्रबाट प्लेअफ जित्ने एक टिमले एएफसी कप २०२३०२४ को समूह चरणमा प्रतिस्पर्धा गर्नेछ । सेप्टेम्बरदेखि डिसेम्बरसम्म हुने समूह चरणका खेलमा प्रत्येक टिमले होम एन्ड अवे को आधारमा ६६ खेल खेल्नेछन् ।"
मिडल्यान्ड वारियर्स ब्रिटिसनेप्लिज च्याम्पियन,"(लन्डन)मिडल्यान्ड वारियर्सले दोस्रो ब्रिटिस नेप्लिज प्रिमियर लिग (बिएनपीएल) क्रिकेट प्रतियोगिता जितेको छ । लन्डन साउथलस्थित लन्डन टाईगर स्पोर्ट भेन्यू मा आयोजित प्रतियोगिता विजेता मिडल्यान्डले २५ सय ५० पाउन्डसहित सिल्ड जितेको हो ।यो पुरस्कार बेलायतको नेपाली समुदायमा सबैभन्दा बढी हो । प्रतियोगितामा गोर्खा क्रिकेट क्लब उपविजेता भयो । टिमले एक हजार पाउन्ड र ट्रफी जितेको छ । विजयी खेलाडीलाई इलिङ तथा साउथहल सांसद वीरेन्द्र शर्मा, लन्डनस्थित नेपाली दूतावासकी नियोग उपप्रमुख रोशन खनाल र नेपाली क्रिकेट टोलीका पूर्वकप्तान ज्ञानेन्द्र मल्लले पुरस्कार तथा प्रमाणपत्र प्रदान गरे । विजेताको पुरस्कार द रवि फाउन्डेशनका संस्थापक रवीन्द्रजंग लामिछाने र उपविजेता पुरस्कार प्रायोजक माया सपोर्टेड लिभिङकी सत्या विष्टले हस्तान्तरण गरे ।प्रतियोगितामा खुकुरी क्रिकेट क्लब, एडिनबरा फायरबल, लन्डन सुपर स्पोर्टस, नयाँ युवा क्रिकेट क्लब, गोर्खा क्रिकेट क्लब र मिडल्यान्ड वारियर्स गरी ६ टिमले प्रतिस्पर्धा गरेका थिए । सुपर एट (८ ओभर) संरचनाको खेलमा प्रति टिम ८ खेलाडी थिए ।खेलमा प्रमुख आकर्षणमा राष्ट्रिय टोलीका पूर्वकप्तान ज्ञानेन्द्र मल्ल रहे । प्रतियोगिताकै लागि उनी विशेष अतिथिका रूपमा लन्डन आएका हुन् । अन्तर्राष्ट्रिय खेलजीवनबाट संन्यास लिएको भोलिपल्ट लन्डन आइपुगेका ज्ञानेन्द्र विन्दास देखिन्थे ।लिगका मुख्य आयोजक केटीएम ट्राभल एन्ड टुर्सका अपरेसन डाइरेक्टर सुनील थापाले प्रतियोगिता सफल बनाउन सहयोग गर्नेप्रति आभार जनाए ।"
कोरियामा तीन तेक्वान्दोकर्मी सम्मानित,"काठमाडौं (कास) नेपाली दूतावास दक्षिण कोरियाले मंगलबार नेपालका तीन तेक्वान्दोकर्मीलाई सम्मान गरेको छ । दक्षिण कोरियाका लागि नेपाली राजदूत प्राडा ज्योति प्याकुरेल भण्डारीले प्रशिक्षक तथा निर्णायकहरू राजु क्षेत्री, अशोक खड्का र भजिन्द्रबहादुर क्षेत्रीलाई सम्मान प्रदान गरिन् । राष्ट्रिय तथा अन्तर्राष्ट्रियस्तरमा खेलाडी, प्रशिक्षक र निर्णायकको रूपमा नेपालको नाम राख्न सफल भएकाले उनीहरूलाई सम्मान गरिएको दूतावासले जनाएको छ ।अन्तर्राष्ट्रिय रेफ्रीद्वय राजु र अशोकले दक्षिण कोरियामा आइतबार सम्पन्न विश्व वरीयता जीवानअन्तर्गत किमुन योङ कप तेक्वान्दो च्याम्पियनसिपमा निर्णायकको भूमिका निर्वाह गरेका थिए । प्रतियोगिता दक्षिण कोरिया खेलकुद मन्त्रालयको संयोजन र विश्व तेक्वान्दोले तेक्वान्दोका संस्थापक अध्यक्ष डा किमुन योङको स्मृतिमा आयोजना गरेको हो । तेक्वान्दो प्रशिक्षक भजिन्द्र भने दक्षिण कोरियामा रहेर नेपाली तेक्वान्दोको प्रवर्द्धन लागिरहेका व्यक्तित्व हुन् ।"
राष्ट्रिय उमा कुङ्फु भदौमा,"काठमाडौं (कास) नेपाल उमा कुङ्फु संघको आयोजनामा छैटौं राष्ट्रिय उमा कुङ्फु प्रतियोगिता भदौ २२ देखि हुने भएको छ । प्रतियोगितामा सातै प्रदेशका विभिन्न ३३ जिल्लाका करिब २ सय खेलाडीको सहभागिता रहने आयोजक संघका अध्यक्ष सिद्धार्थ लामा तामाङले जनाए । सान्डा र प्याटर्नमा गरी ४७ स्पर्धामा प्रतिस्पर्धा हुनेछ । सान्डा र प्यार्टनमा उत्कृष्ट हुने पुरुषमहिला खेलाडीलाई जनही १५ हजार पुरस्कार प्रदान गरिनेछ ।दुईदिने प्रतियोगिताका खेल तार्केश्वर नगरपालिकामा हुनेछ । प्रतियोगिताको मुख्य जजमा अन्तर्राष्ट्रिय निर्णायकद्वय सिद्धार्थ लामा र सन्जितकुमार राई छन् । जजमा कमल मगर, रमेश महर्जन, भूपेन्द्र गुरुङ र मुन्नी सुवेदी छन् । आयोजक संघले शिवकुमार कुँवरलाई प्रतियोगिता संयोजकको जिम्मेवारी दिएको छ ।"
बीआईपी बास्केटबल आजदेखि,काठमाडौं (कास) छैटौं बीआईबी भ्याली अन्तरस्कुल बास्केटबल बुधबार सुरु हुने भएको छ । सन् २०१६ देखि भएको प्रतियोगितामा यसपल्ट ब्वाइजतर्फ २४ र गर्ल्सतर्फ १६ टिमको सहभागिता छ । कुल १० लाख रुपैयाँ बजेट रहेको प्रतियोगिता १८ दिन चल्नेछ । ब्वाइजतर्फ सहभागीलाई आठ समूहमा विभाजन गरेर लिगकम नकआउटको आधारमा खेल हुनेछन् । गर्ल्सतर्फ ४४ टिम समूह हुनेछन् । आयोजक विद्यालयका प्राध्यानाध्यापक हरि लामाका अनुसार अबको दुई वर्षमा प्रतियोगिता राष्ट्रियस्तरमा आयोजना गरिनेछ ।
