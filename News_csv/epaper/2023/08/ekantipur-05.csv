शीर्षक,विवरण
केदारनाथ पहिरोमा १३ नेपाली बेपत्ता,"गृहले स्थानीय हिलवाणी न्युज पोर्टलले केदारनाथ यात्रामार्गको गौरीकुण्ड डाटपुलियानजिक गएको बाढीपहिरोमा परी नेपाली नागरिक बेपत्ता भएको समाचारलाई उद्धृत गर्दै समन्वयका लागि पत्राचार गरेको हो । भारतको हिलवाणी अनलाइनमा बाढीपहिरोमा परी नेपालीसमेत बेपत्ता भएको समाचार प्रकाशित भएकाले उनीहरूको खोजी तथा उद्धारको सम्बन्धमा भारत सरकारसँग आवश्यक समन्वय गर्न आदेशानुसार अनुरोध छ, गृहले लेखेको पत्रमा भनिएको छ ।परराष्ट्र मन्त्रालयले दिल्लीस्थित नेपाली दूतावासलाई भारत सरकारसँग समन्वय गरेर बेपत्ताको खोजतलास गर्नका लागि निर्देशन दिएको छ । परराष्ट्रमन्त्री एनपी साउदका अनुसार मन्त्रालयको भारतसमेत हेर्नर् ेदक्षिण एसिया महाशाखामार्फत दिल्लीस्थित नेपाली दूतावासलाई घटनाको पूर्ण जानकारी लिन निर्देशन दिइएको हो । उनले भने, कति नेपाली छन् ? उनीहरूको उद्धार कसरी भइरहेको छ ? राहत मिलाउन र घटनाको पूर्ण जानकारी लिन निर्देशन दिएको छु ।"
सुन तस्करीको अनुसन्धान जिम्मा सीआईबीलाई पनि,"साउन ३ बाट सुरु यो अनुसन्धान तस्करीका मूल नाइकेसम्म पुगेको छैन । हाल भइरहेको अनुसन्धानले अपराधमा संलग्नको नेटवर्क पत्ता लगाए पनि मूल गिरोह अझै अनुसन्धानको दायराभन्दा बाहिर छ ।सीआईबी प्रमुख एआईजी किरण बज्राचार्यले पछिल्लो सुन तस्करी प्रकरणको अनुसन्धान प्रहरीबाट हुनुपर्ने र त्यसको नेतृत्व सीआईबीले गर्नुपर्ने निर्देशन दिएपछि त्यहीअनुसार अघि बढेको बताइन् । प्रधानमन्त्रीज्यूबाटै यसको अनुसन्धान सीआईबीबाट हुनुपर्ने स्पष्ट निर्देशन आइसकेको छ, अब विभागबाट पत्र प्राप्त भइसकेपछि हामी विधिवत् रूपमा अनुसन्धानलाई टुंगोमा पुर्याउँछौं । यो अपराधमा संलग्नलाई तथ्य र प्रमाणले खुलाएसम्म कारबाही दायरामा ल्याउँछौं ।सर्वोच्च अदालतका प्रधानन्यायाधीश नियुक्ति सिफारिस गर्न बिहीबार साँझ सिंहदरबारमा संवैधानिक परिषद् बैठक बसेको थियो । त्यसलगत्तै प्रधानमन्त्री दाहालले क्विन्टल सुन प्रकरणमा भइरहेको अनुसन्धान, हालसम्म खुलेका तथ्य र प्रमाण तथा थप अनुसन्धानका विषयमा समीक्षा गर्न उपप्रधान तथा रक्षामन्त्री पूर्णबहादुर खड्का, उपप्रधान तथा गृहमन्त्री नारायणकाजी श्रेष्ठ, महान्यायाधिवक्ता दीनमणि पोखरेल, प्रहरी महानिरीक्षक बसन्तबहादुर कुँवर, सीआईबी प्रमुख बज्राचार्य र राजस्व अनुसन्धान विभागका महानिर्देशक नवराज ढुंगानासँग संयुक्त छलफल गरेका थिए ।छलफलमा उपप्रधान तथा गृहमन्त्री श्रेष्ठले सुन तस्करी संगठित अपराध भएकाले त्यसको अनुसन्धान प्रहरीमार्फत हुँदा प्रभावकारी र अपराधको जरोसम्म पुग्न सकिने बताएका थिए । लगत्तै बोलेका महान्यायाधिवक्ता पोखरेलले विभागबाट भइरहेको अनुसन्धान एउटा तहमा पुगेको र संगठित गिरोहसम्म पुग्न संगठित अपराधका दफा लगाएर अघि बढ्नुपर्ने सुझाव दिएका थिए । प्रहरी महानिरीक्षक कुँवरले यो अपराध अन्तर्देशीय संगठित अपराधमात्र नभई आतंकवादी गतिविधिमा संलग्न गिरोहसमेत संलग्न हुन सक्ने र यसको बृहत् अनुसन्धान प्रहरीबाट गर्न आवश्यक रहेको बताएका थिए । त्यसपछि प्रधानमन्त्री दाहालले अनुसन्धानमा जजसको संलग्नता खुल्छ, कारबाहीको दायरामा ल्याउन र कुनै कसर बाँकी नराख्न निर्देशन दिएको स्रोतले बतायो ।यो अपराधमा प्रमाणले जजसलाई देखाउँछ, माओवादीका नेता वा अरू कोको पर्छन्, अघि बढ्नुस्, सरकारबाट पूर्ण सहयोग रहन्छ, प्रधानमन्त्री दाहालको भनाइ उद्धृत गर्दै स्रोतले भन्यो, सम्भवतः केही दिनभित्रै थप अनुसन्धानको जिम्मा विभागले प्रहरीलाई दिनेछ । विभागका महानिर्देशक ढुंगानाले पनि यो अपराध संगठित रूपमा गराइएको अनुसन्धानबाट खुलेको बताएका थिए ।सुन तस्करीमा विभागले राजस्व र भन्सार छलीको कानुनमा अनुसन्धान गरिरहेकामा सुरुमा संगठित अपराधमा अनुसन्धान गर्न विभाग र प्रधानमन्त्री कार्यालय अनिच्छुक देखिएका थिए । विभागबाट मात्रै अनुसन्धान भए कमजोर हुने र मूल आरोपितसम्म पुग्न नसकिने भन्दै आलोचना भएपछि सरकारले प्रहरीलाई जिम्मा लगाएको हो । संयुक्त राष्ट्रसंघको महासभाबाट सन् २००३ मा पारित अन्तर्देशीय संगठित अपराधविरुद्धको महासन्धिमा अन्तर्देशीय संगठित अपराध अनुसन्धान सम्बन्धित देशका कानुन कार्यान्वयन गर्ने निकायबाट हुनुपर्ने उल्लेख छ । यो कानुन त्यही वर्षको डिसेम्बर ३ बाट कार्यान्वयनमा आएको हो । महासभाबाट पारित अन्तर्देशीय संगठित अपराधविरुद्धको संयुक्त राष्ट्रसंघीय महासन्धि को नेपाल पक्ष राष्ट्र हो ।अन्तर्राष्ट्रिय कानुनमा हस्ताक्षर गर्ने राष्ट्र भएका कारण पनि अन्तर्देशीय संगठित अपराधका रूपमा देखिएको सुन तस्करीको अनुसन्धान भन्सार र राजस्व छलीमा मात्रै केन्द्रित हुँदा जरोसम्म पुग्नेमा आशंका थियो । यस्ता किसिमका संगठित अपराध अनुसन्धानमा सरकारी निकायबाटै हेलचेक््रयाइँ, सौदाबाजी वा लापरबाही गर्दा अन्तर्राष्ट्रिय मञ्चमा नेपालले सम्पत्ति शुद्धीकरणविरुद्ध जनाउँदै आएको प्रतिबद्धतामाथि पनि प्रश्न उठ्ने गरेको छ ।नेपाल प्रहरीका पूर्वएआईजी बमबहादुर भण्डारी पछिल्लो पटक बाहिरिएको क्विन्टल सुन तस्करी प्रकरण अन्तर्देशीय संगठित अपराध भएकाले नेपालले आफ्नै मौजुदा कानुन र राष्ट्रसंघसहित अन्तर्राष्ट्रिय मञ्चमा जनाएका प्रतिबद्धताअनुसार पनि यस्ता कसुरको अनुसन्धान प्रहरीका डेडिकेटेड संयन्त्रबाट हुन आवश्यक देखिएको बताए । राजस्व अनुसन्धान विभागबाट भइरहेको सुन प्रकरणको अनुसन्धानको दायरा फराकिलो बनाउन सीआईबीलाई दिने निर्णय हुनु उचित भएको उनले बताए । भन्सार जाँचपास गरिएका शंकास्पद सामान खोलेर हेर्दा ब्रेक सुभित्र लुकाइएको सुनसहित २ जना पक्राउ परेका थिए । त्यसपछि अघि बढेको अनुसन्धानका क्रममा तस्करीबाट त्यसअगावै त्योभन्दा धरै परिमाणमा सुन भित्रिएर गिरोहले व्यवस्थापन गरिसकेको पाइएको थियो । त्यही क्रममा अनुसन्धानमा तानिएका व्यापारी राकेशकुमार अडुकिया फरार छन् ।अनुसन्धानकै क्रममा सन्दिग्ध गतिविधि गर्दै आएका तिब्बती मूलका बेल्जियन नागरिक दावा छिरिङ ठमेलबाट पक्राउ परेका छन् । त्यसअघि चिनियाँ र भारतीय एकएक जना लाजिम्पाट र विमानस्थलबाट समातिएका थिए । चार जना भन्सार एजेन्ट, रेडी ट्रेडका सञ्चालकसहित अरू १२ जना पनि पक्राउ परेका छन् तर सुन तस्करीका मूल लगानीकर्ता र खरिदकर्ताको पहिचान बाहिर आएको छैन ।पक्राउ परेका दावा यसअघि ०७६ पुसमा काठमाडौंबाट १ सय २२ जना चिनियाँ कल बाइपासको कसुरमा पक्राउ पर्दा शक्तिकेन्द्रको सेटिङमा फुत्काइएका थिए । उनी रोल्पाकी अमला रोकासँग विवाह गरेर यतै अपराध धन्दामा सामेल भएका व्यक्ति पनि हुन् । अमलासँग विवाह गरेपछि दावाले फर्जी विवरण पेस गरी काभ्रेबाट नागरिकता लिएको खुलेको छ । त्यही नागरिकताबाट उनले राहदानी पनि लिइसकेका छन् । पछिल्लो प्रकरणमा दावा तस्करीको सुन व्यवस्थापन गर्ने भूमिकामा रहेको देखिएको छ ।हङकङ, चीन, दुबई र भारतमा रहेको गिरोहले नेपाललाई ट्रान्जिट बनाएर सुन ल्याएको र यसको गन्तव्य (भारतीय बजार) मा पुर्याउन दावासहितको गिरोह काठमाडौंमा सक्रिय रहेको अनुसन्धान स्रोत बताउँछ । यसमाथि विभागबाटै भइरहेको अनुसन्धान अपर्याप्त हुने भन्दै सुन पठाउने गिरोह, गन्तव्यमा रहेका खरिदकर्ता तथा नेपालमा व्यवस्थापन गर्ने समूहलाई संगठित अपराधका दफा लगाएर अनुसन्धान गर्न प्रहरीलाई जिम्मा दिन लागिएको हो ।अहिलेसम्म काठमाडौंका विभिन्न स्थानमा छापा मारेर सुन गाल्ने चार मेसिनसहितका सामान बरामद भएका छन् । ठमेल क्षेत्रको एक गोदाममा छापा मार्दा ६६ कार्टॅन ब्रेक सुभित्र लुकाएर ल्याइएको सबै सुन मेसिनमा गालेर निकालिसकेको भेटिएको थियो भने टोखामा सुन गाल्ने कारखाना फेला परेको थियो । लाजिम्पाट र बालुवाटारका विभिन्न स्थानमा सुन तस्करीमा संलग्न चिनियाँ र भारतीय गिरोहका सेल्टर फेला परेका थिए । कमलपोखरीमा पनि गिरोहले आश्रय लिने गरेको ठाउँ पत्ता लागेको थियो । तर यो सबै पृष्ठभूमिमा विमानस्थलबाट पार गराइएको सय किलोबाहेक थप सुन फेला पर्न सकेको छैन । पक्राउ परेका दावाको नेताहरूसँग नाजायज उठबस रहेका विवरण पनि सार्वजनिक भएका छन् ।क्विन्टल प्रकरणअघि विमानस्थलबाटै विद्युतीय चुरोटभित्र लुकाएर ल्याइएको ९ केजी सुन प्रकरणमा माओवादी उपाध्यक्ष कृष्णबहादुर महरा र उनका छोरा राहुल तस्करसँग बारम्बार सम्पर्कमा रहेको अनुसन्धानबाट खुले पनि नियोजित रूपमा मुद्दा नचलाई उन्मुक्ति दिइएको भन्दै सरकारको आलोचना भइरहेको छ ।"
लाहुरेबाको घोडा सफारी,"अब चाहियो घोडा । थमनले घोडा किन्नकै लागि इलामदेखि बागलुङ ढोरपाटनसम्म चहारेको सुनाए । अन्तिममा उनीहरूले गुल्मीको तम्घास र बडागाउँबाट १ लाख ५० हजार र १ लाख ९० हजार रुपैयाँमा दुईवटा काठे जातका घोडा खरिद गरे । त्यसपछि सुरु भयो, वनवाटिका आउने पर्यटकलाई घोडा सफारी गराउने काम । मन लाग्दा घोडा घर लैजाने, ल्याउने थमनले घाँसपातको काम आफूले गरे पनि दानापानी खुवाउने अभिभारा भने छोराले गर्ने सुनाए । चना, चोकर, घाँस, सिजनका बेला बन्दागोभी र गाँजर घोडाका लागि आवश्यक आहार हुन्, उनले भने, दिनहुँ यस्तै खाना खुवाएर घोडालाई सफारीमा प्रयोग गरिरहेको छु । सफारी सुविधाका लागि तबेलाछेउमै यात्रु बस्ने बेन्चको व्यवस्था गरिएको छ । बेन्च सामुन्ने टेबल र कुर्सी राखिएका छन् । टेबलमा फोन डायरी र झोला छन् । त्यहाँ मानिस आएपछि टिकट कटाएर घोडामा बसाउँछन् । वनवाटिकाको ५० मिटर दूरीसम्म घुमाएको ५० रुपैयाँ लिन्छन् । त्यसभन्दा बढी घुमे सोहीअनुसार शुल्क तिर्नुपर्छ ।सफारी गराएर समय कटाउँदा तनावमुक्त भएकाले व्यवसायबाट सन्तुष्टि मिलेको उनले बताए । रिटायर्ड लाइफ भन्दै घरमै बसिरहेको भए थला पर्थें होला, उनले भने, थरीथरीका औषधि खानुपर्थ्यो होला, दैनिक घोडा डुलाउँदा व्यायाम भइरहेको छ, स्वस्थ र फुर्तिलो भइरहेको छु । दुइटै घोडा सेता भएकाले तिनको नाम सेतु१ र सेतु२ राखेको उनले बताए । दुई वर्षयता मलाई धेरैले चिन्नुभयो, उनले भने, फोन नम्बर लगेर घोडा चढ्न आउँछु भन्ने धेरै छन् । थमनलाई श्रीमती गायत्री र छोरा गोकर्णले साथ दिएका छन् । सार्वजनिक बिदा, चाडपर्व विशेषमा मानिस धेरै आउने भएकाले बुबासँगै पर्यटक घुमाउन आउने गोकर्णले बताए । यहाँ वनभोज खान आउनेले बुढ्यौली उमेरमा बुबाको जोस देखेर खुसी हुँदै खाना खुवाएर अनुभव सुन्ने गरेको उनले बताए । भदौदेखि फागुनसम्म व्यस्त सिजन हुने भएकाले आम्दानी हुने उनले सुनाए । यसलाई थप व्यवस्थित गरेर अघि बढ्ने मन छ, गोकर्णले भने, अब तबेलासँगै परम्परागत भेषभूषा राख्ने, तबेलालाई आकर्षक बनाउने र बग्गीमा राखेर एकैपटकमा धेरै मानिसलाई घुमाउने योजना छ ।घोडचढीको धीत नमरेकाले पतिलाई यो उमेरमा पनि घोडा सफारीका लागि नरोकेको गायत्रीले बताइन् । गाउँमा छँदा घोडामा यात्रा टुटेन, उनले भनिन्, तराई झरेपछि पनि त्यो रहर मरेन, आराम गर्नुस् भन्दा मान्नु भएन । उमेरले साथ दिन्न भन्यो भने घोडाले सघाउँछ भन्ने गरेको उनले बताइन् । पतिको घोडा चढ्ने रहरको अगाडि कसैको केही सीप नलाग्ने उनले बताइन् । थमनलाई आफ्नो बुढ्यौलीको साथी नै दुई घोडा भएजस्तो लाग्छ । आम्दानीको स्रोत यी दुई घोडालाई उनी दैनिक नुहाइदिन्छन् । तबेला सफा गर्छन् अनि घाँस काटेर खुवाउँछन् । गाउँमा छँदा अरूले चढ्न नसक्ने घोडामाथि म सहजै चढ्थें, थमनले ह्याट मिलाउँदै जोसिलो स्वरमा भने, घोडालाई शान्त गराउने सीप मसित छ । हातखुट्टा चलुन्जेल यही काम गर्छु ।"
ईपीजी प्रतिवेदन सरकारलाई बुझाउन सुझाव,"२०७३ असार २०२१ (काठमाडौं)२०७३ असोज १८१९ (नयाँदिल्ली)२०७३ चैत २२२३ (काठमाडौं)२०७४ जेठ १५१७, (देहरादून)२०७४ असोज २१२२ (काठमाडौं)२०७४ पुस २७२८ (नयाँदिल्ली)२०७४ फागुन १२१३ (काठमाडौं)२०७४ चैत २९३० (नयाँदिल्ली)२०७५ असार १५१६ (काठमाडौं)"
धरानमा परीक्षण गर्नेमध्ये ७८ प्रतिशतमा डेंगी,"(सुनसरी)धरानका परीक्षण गर्नेमध्ये ७८ प्रतिशतमा डेंगी संक्रमण पुष्टि भएको छ । धरान उपमहानगरको स्वास्थ्य महाशाखाका अनुसार २० वटै वडामा घरघरै डेंगीका बिरामी छन् । कतिपय घरमा ९ जनासम्म संक्रमित भएर उपचार गराइरहेका छन् । शुक्रबार जाँचका लागि आएका १७२ जनाको परीक्षण गर्दा १३४ जना संक्रमित पाइएका छन् ।संक्रमित बढ्दै गएपछि बीपी कोइराला स्वास्थ्य विज्ञान प्रतिष्ठानलाई बिरामीको चाप थेग्न गाह्रो भएको छ । निजी क्लिनिकमा पनि बिरामीको निकै चाप छ । प्रतिष्ठानको सेन्ट्रल इमर्जेन्सी, डेंगी क्लिनिक र डेंगी अस्पतालले पनि धान्न नसकेपछि उपमहानगरपालिकाले छाताचोकस्थित पुरानो अस्पताल र धरान सभागृहमा निःशुल्क जाँच र औषधिको व्यवस्था गरेको छ । अधिकांश वडा कार्यालयले पनि आफ्नै पहलमा स्वास्थ्य शिविर सञ्चालनमा ल्याएका छन् । धरानमा पाँच वर्षअघि पनि डेंगी फैलिएको थियो । त्यसबेला तीनै तहका सरकार बेलैमा सचेत भएकाले सर्च एन्ड डिस्ट्रोय अभियान सफल भएको थियो । अहिले बेलैमा सचेत नहुँदा महामारी फैलिएको जनस्वास्थ्यविद्हरूले बताएका छन् । डेंगीबारे प्रतिष्ठानका स्कुल अफ हेल्थ एन्ड कम्युनिटी मेडिसिनका जनस्वास्थ्यविद् प्राडा विजय खनाल र शुक्रराज ट्रपिकल तथा सरुवा रोग अस्पतालका क्लिनिकल रिसर्च युनिट संयोजक डा शेरबहादुर पुनलगायतले बेलैमा सचेत गराएका थिए । प्राडा खनाल २०१९ को सर्च एन्ड डिस्ट्रोयमा एक्सन कमिटीमै भएकाले गत जेठ पहिलो सातादेखि नै धरानमा डेंगी देखिएकाले अभियान सुरु गर्नुपर्ने अडानमा थिए । डा पुनले त धरानमा लार्भा नष्ट गर्ने अभियानको चरण पार भइसकेकाले महामारीमा अहिले नै ब्रेक लाग्ने सम्भावना कम भएको बताइसकेका छन् । डेंगी नियन्त्रणका लागि भारतको दिल्लीमा पब्लिक कानुन बनाएजस्तै यो महामारी नहटेसम्म निश्चित बार तोकेर कम्तीमा डेढ महिनासम्म सर्च एन्ड डिस्ट्रोय अभियान समुदायस्तरमा जारी राख्नुपर्छ, डा खनालले भने, अहिले नियन्त्रण गर्न नसके कात्तिकमंसिरसम्म डेंगी देखिने र यसको मारमा सर्वसाधारण पर्ने देखिन्छ । यो वर्ष डेंगीले धरानमा आठ जनाको ज्यान लिइसकेको छ । १ देखि २ प्रतिशतलाई यसले जटिल बनाउँछ, उनले भने, जटिल समस्या उत्पन्न हुँदा रगतमा प्लेटलेट्स घट्ने, रक्तचाप घट्ने, शरीरका अंगले काम नगर्ने हुन्छ । जनस्वास्थ्यविद्ले सचेत गराएको करिब दुई महिनापछि गत बुधबार मात्र उपमहानगरले सबै वडामा एकसाथ एकै समयमा सर्च एन्ड डिस्ट्रोय अभियान सुरु गरेको थियो । स्वास्थ्य महाशाखा प्रमुख उमेश मेहताका अनुसार जेठयतादेखि शुक्रबारसम्ममा ५ हजार ७२ जनाले जाँच गर्दा ३ हजार १ सय २८ जनामा डेंगी देखिएको छ । यसमा बीपी प्रतिष्ठानको तथ्यांक समावेश छैन ।"
बर्खामा निकुञ्ज गस्तीमा हात्तीकै भर,"(कञ्चनपुर)बर्खायाममा तराईका जंगलभित्र हिँडेरै जान सकिँदैन । जताततै हिलो र बिग्रेको बाटोमा गाडी चल्ने अवस्था हुँदैन । घनाजंगलका फाँटहरूमा बर्खामा घाँस बढेर बाटो पहिल्याउनै असहज हुन्छ । यस्तो बेला जंगलमा सुरक्षा गस्ती तथा अत्यावश्यक कामका लागि आउजाउ गर्न हात्ती सुरक्षित र उपयुक्त साधन हो । शुक्लाफाँटा राष्ट्रिय निकुञ्जमा बर्खा लागेपछि अहिले हात्तीकै भरमा गस्ती भइरहेको छ । महाकाली किनारदेखि चौधर र सुनवरा किनारसम्म चारैतिर हात्तीबाटै गस्ती हुने गरेको छ । आवश्यकताअनुसार नियमित रूपमा पनि गस्ती हुन्छ, कहिलेकाहीँ दुईतीन दिन बिराएर हिँड्छौं, निकुञ्जको पिपरैयास्थित हात्तीसारका दरौगा शिवदत्त चौधरीले भने, बिहान घाँस काट्नेदेखि हात्ती चराउन लैजाँदा पनि गस्तीजस्तै हो । बर्खामा पर्यटक नआउने र निकुञ्जभित्र सफारी बन्द भएका कारण हात्तीहरू गस्तीमै प्रयोग हुने गरेका हुन् । निकुञ्जभित्र गस्ती मात्रै होइन, वन्यजन्तुको अनुगमन तथा रेखदेख पनि अहिले हात्तीबाटै हुन्छ । हिँडेर जान नसकिने तथा साइकल नजाने ठाउँमा हात्तीबाटै गस्ती हुने गरेको निकुञ्जका सहायक संरक्षण अधिकृत मनोज ऐरले बताए । हरेक पोस्टबाट दिनमा तीन वटा गस्ती हुन्छ, हिँडेर, साइकलबाट र हात्तीबाट, सहायक संरक्षण अधिकृत ऐरले भने, हात्ती चराउन लैजाँदा पनि हामीले बाघ, गैंडा र मान्छेको मुभमेन्ट भएकै क्षेत्रमा लैजान भन्छौं । उनका अनुसार निकुञ्जका विभिन्न क्षेत्रमा जासुसी क्यामेरा राखिएका छन् । क्यामेराका अनुगमनका क्रममा वन्यजन्तुका वा मानवका गतिविधि देखिए उक्त क्षेत्रमा गस्ती जाने गरेको हो । जासुसी क्यामेराको अनुगमन निकुञ्ज सुरक्षार्थ खटिएका सेना र निकुञ्ज प्रशासनले संयुक्त रूपमा गर्दै आएको उनले बताए । निकुञ्जको पश्चिमी र दक्षिणी क्षेत्र भारतसँग सीमा जोडिएको छ । उक्त क्षेत्रमा नियमित रूपमा गस्ती गरिराख्नुपर्ने हुन्छ । अहिले हिँडेर वा गाडीबाट उक्त क्षेत्रमा पुग्न सकिँदैन । यसका लागि हात्ती नै भरपर्दो माध्यम हुन पुगेको हो । ३०५ वर्ग किलोमिटर क्षेत्रफलमा रहेको निकुञ्जको पूर्वी क्षेत्रमा मालुमेलाबाट, दक्षिणी क्षेत्रमा शुक्लाफाँटा पोस्टबाट र पश्चिमी क्षेत्रमा हात्तीसार पोस्टबाट गस्ती गरिँदै आएको छ । बिहान घाँस काट्न जाँदा होस् वा दिउँसो चराउन लैजाँदा वन्यजन्तु वा मानवीय गतिविधि देखिएमा तत्काल निकुञ्ज प्रशासनमा जानकारी गराउनुपर्ने हुन्छ । यसबाहेक आकस्मिक केही घटना वा मानवीय गतिविधि देखिएमा त्यहीअनुसार गस्ती बढाउनुपर्ने हुन्छ । बर्खायाममा गस्तीका लागि मात्रै होइन, अन्य समयमा पनि बाघ, गैंडा र बाह्रसिंगालगायत वन्यजन्तु र चराचुरुंगीको अनुगमन, गणनाका लागि पनि हात्ती अत्यावश्यक हुन्छ । वन्यजन्तुको उद्धारका लागि पनि हात्ती आवश्यक पर्छ । पछिल्लो समय बेलौरी८ खप्टी नालामा बाघले आक्रमण गरेर महिलाको मृत्यु भएको घटनामा बाघलाई नियन्त्रणमा लिन हात्ती परिचालन गरिएको थियो । निकुञ्जभित्र पर्यटकका गाडीहरू फसेमा वा निकुञ्ज प्रशासनकै गाडी फसेमा पनि हात्ती प्रयोग गरी निकालिने गरिएको छ । निकुञ्जमा अहिले १० हात्तीको दरबन्दी छ । तर वयस्क हात्ती ६ वटा मात्रै छन् । जसमध्ये तीन वटा हात्तीसारमा, दुई शुक्लाफाँटा पोस्टमा र एक मालुमेला पोस्टमा छ । गत वर्ष पुसमा चितवन राष्ट्रिय निकुञ्जबाट ल्याइएको नारायणकलीले अहिले छावा जन्माएको छ । चितवनबाट ल्याउँदा पनि एक छावा थियो । उक्त छावा अहिले अढाई वर्षको पुग्नै लागेको छ । दुई महिनाअघि मात्रै अर्को छावा जन्माएको हात्तीसारका दरौगा चौधरीले बताए । चितवनबाटै ल्याएको छावालाई अब तालिम दिने बेला भएको छ, दरौगा चौधरीले भने, अब असोजकात्तिकमा तालिम दिने तयारी छ । भाले छावाको नाम शेखचन्द्र गज राखिएको छ । नवजात पोथी छावाको नाम शुक्लाकली राखिएको छ ।"
"खाद्यान्न मौज्दात परिमाणमा सरकारकै झूटो विवरण, दुर्गमका चामल गोदाम रित्तै","तर व्यवस्थापनले परिमाण घटाएर २१ हजार ४ सय टन मात्र किन्ने निर्णय गर्यो । तर पनि उक्त परिमाणबराबरको धान किनेन । यही कारण भण्डारण रित्तिएको हो । चामल किन्दा कमिसन आउँछ । धनगढी र राजापुर शाखाले धान किन्न कोटा मागे पनि केन्द्रले किन्न मानेन, खाद्यका ती कर्मचारीले भने, फलस्वरूप अहिले गोदाम खाली खाली बनेका हुन् ।यता खाद्य कम्पनीका बिक्री वितरण विभाग प्रमुख भीम थापा भने कम्पनीले मौज्दात बढाउन टेन्डर गरिरहेको बताए । ४५ सय क्विन्टल चामल ल्याउनलाई टेन्डर गरेका छौं । ठेकेदारसँग सम्झौता गर्न मात्र बाँकी छ, उनले भने, पछिल्लो समय भारतले निर्यात बन्द गरेपछि केही असहज भएको हो । हामीले ल्याउन खोजेको चामल आए दसैंमा चामललाई समस्या हुँदैन । सचिव मरासिनीले प्रस्तुत गरेको तथ्यांक र खाद्यको मौज्दातमा फरक देखिनुमा थापाले थपे, सचिवज्यूले एक वर्षभरिको तथ्यांक प्रस्तुत गर्नुभएको हो । अहिले त्यो परिमाणमा खाद्यान्न मौज्दात छैन ।"
सरकारले साढे ११ लाख टन खाद्यान्न आयात गर्ने,"विभागका अनुसार पछिल्लो समय भारतमा पनि चामलमा प्रतिकिलो ३ रुपैयाँ मूल्यवृद्धि भएको छ । १५ दिनयता करिब ५५ हजार टन चामल भारतबाट आयात गरिएको छ । उक्त चामलको मूल्य पनि बढेको व्यवसायीले विभागलाई जानकारी गराएका छन् । चामलबाहेक चिनीको मूल्य प्रतिकिलो १० देखि १५ रुपैयाँसम्म बढेको छ । बजारमा देखिएको मूल्यवृद्धिबारे तीन टोलीले दैनिक अनुगमन गर्दै आएको छ । के कारणले मूल्य बढेको हो, अनुगमन र जानकारी लिने काम भइरहेको छ, महानिर्देशक ठाकुरले भने । वाणिज्यले बजार अनुगमनका लागि कर्मचारी अभाव भएको उनको गुनासो छ । कर्मचारी अभाव हुँदा दैनिक कार्य सञ्चालनमै पनि समस्या भएको उनको दाबी छ । विभागमा कार्यालयभित्रकै काम गर्न पनि पर्याप्त कर्मचारी छैनन् । सूचना प्रविधि (आईटी) शाखा रित्तो छ, बजार अनुगमनमा खटिने कर्मचारीको पनि अभाव छ, उनले भने, अब चाडबाड नजिकिँदै छ, अनुगमन पनि बढाउनुपर्ने भएकाले कम्तीमा एक जना उपसचिव र १० जना शाखा अधिकृतसहितको टोली माग गरेका छौं ।"
निर्माण ठप्प पार्ने चेतावनी,काठमाडौं (कास) सरकारले आफूहरूका माग सम्बोधन नगरे देशभर निर्माण कार्य ठप्प पार्ने निर्माण व्यवसायीहरूले चेतावनी दिएका छन् । प्रधानमन्त्रीको सरकारी निवास बालुवाटारमा निर्माण उपकरण प्रदर्शनसहित शुक्रबार उनीहरूले धर्नासमेत दिए । सरकारबाट पाउनुपर्ने भुक्तानी नभए आफूहरूको आन्दोलन थप चर्किने नेपाल निर्माण व्यवसायी महासंघका पूर्वअध्यक्ष जयराम लामिछानेले बताए । निर्माण व्यवसायी सरकारबाट नै ठगिएको उनको आरोप छ । निर्माण व्यवसायीले सरकारको काम गरेकाले सबैभन्दा पहिला आफूहरूको भुक्तानी हुनुपर्ने उनको भनाइ छ । विरोध कार्यक्रममा महासंघका पूर्वअध्यक्ष यज्ञध्वज कार्कीले सरकारले आफूहरूका मागमा अनदेखा गरिरहेको आरोप लगाए । निर्माण व्यवसायीका सम्पूर्ण माग जायज रहेकाले पूरा गर्नुपर्नेमा महासंघका पूर्वअध्यक्ष रमेश शर्माको जोड छ । आन्दोलन गरेको ६ दिन भइसक्दा समेत सरकारले आफूहरूका मागप्रति चासो नदिएको र अब अर्को चरणको आन्दोलन चर्काउने उनले बताए । धेरै पटक प्रधानमन्त्री पुष्पकमल दाहालको ध्यानाकर्षण गराए पनि माग सुनुवाइ नभएकाले आफूहरू आन्दोलनमा जान बाध्य भएको महासंघका अध्यक्ष रवि सिंहको भनाइ छ । अघिल्ला सरकारले गल्ती गरेका हुन् भनेर गल्ती नसच्याई अहिलेको सरकार पन्छिन नपाउने उनको दाबी छ ।
सामाजिक सञ्जालसम्बन्धी कानुन निर्माण गरिँदै,"शुक्रबारको छलफलमा सहभागी कतिपय विज्ञले अहिले उपलब्ध कानुनको प्रयोगबाट नै यी समस्याको निराकरण सम्भव भएकाले थप कानुन निर्माण गरिरहन आवश्यक नरहेको सुझाए । त्यसमा सहमत हुँदै अर्का सामाजिक सञ्जाल विज्ञ उज्ज्वल आचार्य भन्छन्, गाली बेइज्जती, गोपनीयता, विद्युतीय कारोबार, राजस्वमा दर्तालगायत सम्बोधन गर्न अहिले नै पर्याप्त कानुन छन् । नेपालको मुलुकी अपराध संहिताको समेत नियमकानुनका आधारमा पनि सामाजिक सञ्जाललाई नियमन गर्न कुनै समस्या छैन । उपलब्ध कानुनलाई नै बलियो बनाएर कार्यान्वयन गर्न सके अहिलेका चुनौती रोक्न सकिने उनको सुझाव छ । सामाजिक सञ्जालमा हुने अभिव्यक्तिकै लागि भनेर छुट्टै कानुन आवश्यक नपर्ने बरु प्लेटफर्महरूलाई नै अहिलेका कानुनअनुसार जिम्मेवार बनाउन सक्नुपर्ने उनको राय छ ।विद्युतीय सुशासन आयोगका प्रमुख कार्यकारी अधिकृत दीपेश विष्टको अनुभवमा सामाजिक सञ्जाललाई नियमन गरिएन भने यसमार्फत फैलिने मिथ्या र भ्रामक सूचनाले ठूलो असर गर्छ । सामाजिक सञ्जाल अहिलेको अवस्थामा कसैको पहुँच र औपचारिक सञ्चार सञ्जालमा छैनन्, उनी भन्छन्, कुनै पनि अत्यन्तै गम्भीर मिथ्या, भ्रामक सूचना वा हल्लाखल्लालाई नियमन गर्नुपर्यो भने नेपालमा सम्पर्क गर्ने ठाउँ नै भएन । अहिले जसको विषयमा जे लेखिदिए पनि हुने खालको अवस्था छ । तथ्यजाँच नगरी तुरुन्तै विश्वास गर्ने परिपाटीले गर्दा पनि सामाजिक सञ्जालहरूको नियमन अत्यन्तै जरुरी भइसकेकाले यससम्बन्धी कानुनको मस्यौदासमेत तयार भइसकेको उनले बताए ।"
जुम्ली स्याउ काँचै बजारमा,"(जुम्ला)नपाक्दै स्याउ जिल्लाबाहिर जान थालेपछि जुम्ली स्याउको पहिचान गुम्ने खतरा बढेको छ । स्वादिलो र अर्गानिक स्याउका रूपमा पहिचान बनाएको जुम्ली स्याउ आकार र प्रकारका हिसाबले पनि गुणस्तरयुक्त छ । दुई सातायता नपाक्दै जुम्लामा उत्पादित स्याउ बाहिर जान थालेको छ । जिल्ला कृषि विकास कार्यालयले भदौ दोस्रो साताभन्दा अघि किसानलाई स्याउ बाहिर नपठाउन आग्रह गरिरहेको छ । तर किसानले पछि नबिक्ने डरले काँचो स्याउ नै लुकीछिपी बजार पठाउन थालेका छन् । वर्षासँगै बाढीपहिरो आउन सक्ने र सडक यातायात बन्द हुने भएकाले पनि काँचो स्याउ बिक्रीका लागि पठाउनुपरेको तातोपानीका किसान सूर्य न्यौपानेले बताए । पछि अरू जिल्लाको स्याउ पनि एकैपल्ट प्रमुख सहरहरूमा पुग्छ, उनले भने, बाढीपहिरोले कर्णाली राजमार्ग बन्द भए स्याउ थन्किने र कुहिने डर पनि छ । उनका अनुसार अहिले कालीकोट, सुर्खेत, नेपालगन्ज, कोहलपुर, चितवन, बुटवललगायत सहरमा जुम्ली स्याउ गइरहेको छ । राज्य जुम्ली स्याउप्रति संवेनदशील हुन नसकेका कारण काँचो स्याउ बाहिर पठाउनुपरेको चन्दननाथ१ का किसान राजबहादुर झाँक्रीले जनाए । पाकेपछि सरकारले स्याउ बाहिर पठाइदिन्छ वा बजारको सुनिश्चित गरिदिन्छ भने हामी स्याउ रोक्न तयार छौं, उनले भने, तर पाकेपछि बजार नपाइने भएकाले अहिल्यै सस्तोमा भए पनि स्याउ बाहिर पठाउनुपर्ने समस्या भयो । जुम्लामा उत्पादन हुने सबै स्याउ भण्डारण गर्न सकिने गरी कोल्ड स्टोर नभएकाले पनि काँचो स्याउ पठाउनुको विकल्प नभएको उनको भनाइ छ । गत वर्ष कर्णाली राजमार्ग पहिरोका कारण बन्द हुँदा जुम्लामा उत्पादन भएको झन्डै १० टन स्याउ मालवाहक गाडीमै कुहिएको जिल्ला कृषि विकास कार्यालयको तथ्यांक छ । जुम्लामा रेड रोयल र गोल्डेन जातको स्याउ पाइन्छ । अहिले हिमा, सिंजा, तातोपानी र तिलाका किसानले काँचो स्याउ बजार पठाइरहेको किसान अमर बुढथापाले जनाए । सडक आसपासमा काँचो स्याउ लोड गरिरहेका ट्रक भेटिन्छन्, उनले भने, अहिल्यै स्याउ बजार पठाउनु हाम्रो बाध्यता हो । कर्णाली राजमार्गलाई बाह्रै महिना चलाउन मिल्ने गरी दुई लेनको बनाइदिए यस्तो अवस्था नआउने उनको दाबी छ । सरकारले जुम्लामा स्याउ फल्छ भन्ने मात्रै देख्छ, किसानले स्याउ कसरी रोप्छन् ?, मलखादको व्यवस्थापन कसरी भइरहेको छ ?, बगैंचामा रोगकिराको अवस्था कस्तो छ ? यस्ता विषयमा सरकारको ध्यान गएन, उनले भने, हाम्रा लागि बजारीकरण सबैभन्दा ठूलो समस्या हो ।जुम्लावासीको हरेक घरमा एक बगैंचा स्थापना गर्न आर्थिक वर्ष ०५७५८ मा कर्णाली अञ्चल विशेष कृषि विकास कार्यक्रम सञ्चालन भएको थियो । ०७२०७३ मा प्रधानमन्त्री कृषि आधुनिकीकरण परियोजना कार्यान्वयन इकाइ स्याउ सुपरजोन कार्यालय स्थापना भएपछि यहाँका सबैजसो घरमा स्याउ खेती भइरहेको छ । जिल्लाभर १९ हजार घरमध्ये करिब १६ हजार घरधुरीमा स्याउ खेती भइरहेको जिल्ला कृषि विकास कार्यालयको तथ्यांक छ । कार्यालयका अनुसार जुम्लामा ४ हजार २ सय ५० हेक्टरमा स्याउ खेती हुन्छ । गत वर्ष २१ हजार टन स्याउ उत्पादन भएको कार्यालयका प्रमुख गणेशबहादुर अधिकारीले बताए । जुम्लामा उत्पादन भएकोमध्ये करिब ९० प्रतिशत स्याउ जिल्लाबाहिर जाने उनको अनुमान छ । स्याउमा पछिल्लो समय लाइकिरा, झुसिलकिरा र ढुसीजन्य रोगको संक्रमण देखिएको उनले जनाए । किसानले गत वर्ष प्रतिकिलो ४० रुपैयाँका दरले स्याउ बिक्री गरेका थिए । तर यो वर्ष त्यति मूल्य पनि नपाउने हो कि भन्ने चिन्ताले काँचो स्याउ बजार पठाइरहेको किसानहरूको गुनासो छ । स्याउ खेतीप्रति किसान आकर्षित भए पनि आकर्षक मूल्य र सरकारी सहयोग नपाउँदा भने आफूहरू दुःखी भएको खलंगाका किसान दलबहादुर बस्नेतको भनाइ छ ।"
घरजग्गाबाट उठ्ने राजस्व ४५ प्रतिशतले घट्यो,"(काठमाडौं)आर्थिक वर्ष ०७९८० मा घरजग्गा कारोबारबाट संघ, प्रदेश र पालिकालाई जाने राजस्व उल्लेख्य मात्रामा घटेको देखिएको छ । अघिल्लो आर्थिक वर्षको तुलनामा गत आर्थिक वर्ष संघ, प्रदेश र पालिकालाई जाने राजस्व ३३ अर्ब ४९ करोड ३३ लाख रुपैयाँले घटेको भूमि व्यवस्थापन तथा अभिलेख विभागको तथ्यांक छ । सरकारले अघिल्लो जेठमा भूउपयोग नियमावली ०७९ मार्फत भूमिको वर्गीकरण गरेपछि मात्रै कित्ताकाट गर्न पाउने व्यवस्था गरेको थियो । सोहीअनुसार घरजग्गा कारोबारमा कडाइ गरेसँगै कारोबार, कित्ताकाट र सरकारले उठाउने राजस्वसमेत घटेको हो । अघिल्लो आर्थिक वर्षमा सरकारले घरजग्गा कारोबारबाट ७४ अर्ब ६५ करोड ९ लाख रुपैयाँ राजस्व उठाएको थियो । गत वर्ष भने ४१ अर्ब १५ करोड ७६ लाख रुपैयाँ राजस्व उठाएको छ । नियमावली जारी भइसकेपछि जग्गाको वर्गीकरणपछि मात्रै कित्ताकाट गरी बेचबिखन गर्न पाइन्छ । नियमावलीअनुसार ०७९ मंसिर २३ सम्म पालिकाहरूले कृषि र गैरकृषि मात्रै भए पनि छुट्याइसक्नुपर्थ्यो । गैरकृषि जग्गालाई पनि आवासीय, उद्योग, वन, खानी तथा खनिज, व्यावसायिक लगायत १० वर्गमा विभाजन गर्नुपर्ने नियमावलीमा उल्लेख छ । विभागले उपलब्ध गराएको तथ्यांकअनुसार १६६ भनिएकामा ९ वटा पालिकाको नाम दोहोरिएको छ, जसकारण हालसम्म १५७ पालिकाले मात्रै भूउपयोग क्षेत्र वर्गीकरण गरेको पाइएको हो । यसमा कृषि र गैरकृषिमा मात्रै छुट्याएका, मापदण्ड नै बनाएर छुट्याइएका र कित्तागत विवरण नै छुट्याएको सबै समावेश छन् । पालिकाले वर्गीकरण नगरेकै कारण घरजग्गा कारोबार सुस्ताएको व्यवसायीले बताउँदै आएका छन् ।गत वैशाख ५ मा मन्त्रिपरिषद् बैठकले कित्ताकाट खोल्ने निर्णय गरेको थियो । उक्त निर्णयले वैधता नपाउँदै वैशाख १२ मा मन्त्रिपरिषद्ले भूउपयोग नियमावली पहिलो संशोधन ०७९ लाई आर्थिक तथा पूर्वाधार समितिमा पठाउने निर्णय गर्यो । मन्त्रिपरिषद्को आर्थिक तथा प्रशासनिक समितिले गत वैशाख १८ मा थप संशोधनका लागि पठाएको भूउपयोग नियमावली०७९ अझै भूमि व्यवस्था, सहकारी तथा गरिबी निवारण मन्त्रालयमै अड्किएको छ । संशोधन गर्नुपर्ने नयाँ बुँदाहरूलाई कानुनी ढाँचाका रूपमा तयार गर्न बाँकी रहेको मन्त्रालयका प्रवक्ता प्रकाश जोशीले बताए । त्यसपछि कानुन मन्त्रालयसँग सहमति लिएर प्रक्रियाअनुसार मन्त्रिपरिषद्मा पेस गरिने उनको भनाइ छ । साउनमा १५ हजार ३०५, भदौमा २१ हजार ८७७, असोजमा १९ हजार १७८, कात्तिकमा २२ हजार ५६५, मंसिरमा ३० हजार ७२८, पुसमा ४९ हजार ४७४, माघमा ५४ हजार ४७८, फागुनमा ६० हजार ३६१, चैतमा ८६ हजार ०९७, वैशाखमा ७० हजार ६१७ र जेठमा १ लाख ८ हजार ३०२, असारमा १ लाख ३६ कित्ताकाट गरिएको विभागको तथ्यांक छ । साउनमा ९८ हजार ६४, भदौमा १ लाख ८ हजार ८१, असोजमा ७४ हजार ८५०, कात्तिकमा ७६ हजार ५६२, मंसिरमा ८९ हजार २४६, पुस १ लाख १३ हजार ८९८, माघमा १ लाख १८ हजार २६, फागुनमा १ लाख १७ हजार ५७१, चैतमा १ लाख ४२ हजार २५१, वैशाखमा १ लाख १८ हजार ८७१, जेठमा १ लाख ५६ हजार १०७ र असारमा १ लाख २२ हजार ३३६ वटा कारोबार भएको छ । समग्र अर्थतन्त्रमा आएको शिथिलता, सरकारले जारी गरेको नियमावली, तरलता अभाव, कर्जाको उच्च ब्याजदर र कर्जा प्रवाहमा कडाइका कारण गत वर्ष घरजग्गा कारोबार घटेको नेपाल जग्गा तथा आवास विकास महासंघका अध्यक्ष भेषराज लोहनीले जनाए । राजस्वको हिसाबमा गत वर्ष ६० प्रतिशत घरजग्गा कारोबार घट्यो, उनले भने, अन्त्यतिर आएर घरजग्गा कारोबार राम्रै देखियो । त्यसैले यो वर्ष राम्रै हुन सक्छ । घरजग्गा कारोबारका लागि साउन र भदौ अफसिजन हुने हुँदा यसैबीच भूउपयोग नियमावली पारित हुने र राष्ट्र बैंकले पनि मौद्रिक नीतिमार्फत घरजग्गा कारोबारमा गरेको कडाइलाई खुकुलो बनाउने सम्भावना रहेकाले यस वर्ष गत वर्षको तुलनामा राम्रै हुने उनले बताए । तरलता अभाव सुल्झिसकेको हुँदा बैंकले पनि सहजै ऋण दिने वातावरण बनिसकेको उनको भनाइ छ । मानसिक रूपमा पनि घरजग्गालाई कडाइ गर्दा अर्थतन्त्रमै समस्या देखियो, नीतिनिर्मातादेखि सबैले यो महसुस गरिसकेका छन्, उनले भने । घरजग्गा कारोबारबाट संघीय सरकारलाई जाने रकम गत आर्थिक वर्षको तुलनामा ३ अर्ब ३४ करोड ६३ लाख रुपैयाँ कम राजस्व उठेको छ । संघीय सरकारलाई जाने रकम गत आर्थिक वर्ष १२ अर्ब ५३ करोड ५४ लाख रुपैयाँ संकलन भएको विभागले जनाएको छ । अघिल्लो आर्थिक वर्ष यस्तो रकम १५ अर्ब ८८ करोड १७ लाख रुपैयाँ राजस्व उठाएको थियो । संघलाई जाने रकम पुँजीगत लाभकर मात्रै रहेको विभागका प्रवक्ता निर्माणकुमार कार्कीको भनाइ छ । पुँजीगत लाभकर शीर्षकअन्तर्गतको मात्रै संघलाई जान्छ, अरू रकम नगण्य मात्रामा हुन्छ, उनले भने । कुनै पनि संस्था वा कम्पनीले घरजग्गा बिक्रीवितरण गर्दा थैली अंकको १५ प्रतिशत अग्रिम कर लिने गरेको उनले बताए । व्यक्तिको हकमा घरजग्गा बिक्रीवितरण गर्दा ५ वर्षभन्दा पुरानो बेच्दा नाफा रकमको ५ प्रतिशत र ५ वर्ष ननाघेको हकमा ७५ प्रतिशत राजस्व तिर्नुपर्ने उनले जानकारी दिए ।"
अर्थ संक्षेप,"सानिमाका ग्राहकलाई फुडमान्डुमा क्यासब्याक काठमाडौं (कास) सानिमा बैंकका ग्राहकले डिजिटल बैंकिङको माध्यम प्रयोग गरी फुडमान्डुमा भुक्तानी गर्दा प्रत्येक शनिबार क्यासब्याक पाउने भएका छन् । सानिमा बैंकका भिसा डेबिटक्रेडिट कार्ड र मोबाइल बैंकिङ एप प्रयोगकर्ताले योजना अवधिभर प्रत्येक शनिबार फुडमान्डुमा डिजिटल भुक्तानी गर्दा क्यासब्याक प्राप्त गर्न सक्ने बैंकले जनाएको छ । सानिमा मोबाइल बैंकिङ एप प्रयोगकर्ताहरूले क्यूआर कोड स्क्यान गरी भुक्तानी गर्दा १५ प्रतिशत वा अधिकतम २ सय रुपैयाँसम्म, सानिमा भिसा डेबिट कार्ड प्रयोगकर्ताहरूले १५ प्रतिशत वा अधिकतम ३ सय रुपैयाँसम्म तथा सानिमा भिसा क्रेडिट कार्ड प्रयोगकर्ताले २० प्रतिशत वा अधिकतम ३ सय रुपैयाँसम्म क्यासब्याक पाउन सक्नेछन्, बैंकले जारी गरेको विज्ञप्तिमा भनिएको छ, ग्राहकले उक्त भुक्तानी भएको एक साताभित्र क्यासब्याक पाउनेछन् । साउन २० देखि आगामी माघ २० प्रत्येक शनिबार मात्रै यो व्यवस्था लागू हुने बैंकले जनाएको छ । देशभरका शोरुममा सुजुकी जिम्नी र फ्रोन्क्स काठमाडौं (कास) सुजुकीका दुई एसयूभी जिम्नी र फ्रोन्क्स अब देशभरका सबै सुजुकी शोरुममा उपलब्ध हुने भएका छन् । साउन २२ देखि यी एसयूभी गाडी शोरुममा हेर्न तथा टेस्ट ड्राइभ गर्न पाइनेछ । उक्त दिन सुजुकीका सबै शोरुममा जिम्नी र फ्रोन्क्स अनावरण पनि गरिने कम्पनीले जनाएको छ । नेपालका लागि सुजुकीको चारपांग्रे सवारीसाधनको आधिकारिक वितरक सीजी मोटोकर्प तथा सीजी नेक्स्टजेनले यी एसयूभीहरूको बुकिङ असार २९ देखि नै खुलाएको थियो । जिम्नीको सुरुवाती मूल्य ५९ लाख ९९ हजार रुपैयाँबाट छ । फ्रोन्क्सको भने ३९ लाख ९९ हजार रुपैयाँबाट सुरु हुने कम्पनीले जनाएको छ । पाँचढोके सुजुकी जिम्नी अल्टिमेट अफ रोड एसयूभी हो, जो हेभीड्युटी ल्याडर फ्रेम चेसिसमा निर्मित छ । यसमा पर्याप्त बडी एंगल र ग्राउन्ड क्लियरेन्स छ, कम्पनीले जारी गरेको विज्ञप्तिमा उल्लेख छ । जिम्नीमा २२६८ सेमी स्मार्टप्ले प्रो इन्फोटेनमेन्ट सिस्टम, ६ एयरब्याग, इलेक्ट्रोनिक स्टेबिलिटी कन्ट्रोल, अटो टेम्प्रेचर कन्ट्रोल, हिल डिसेन्ट कन्ट्रोल जस्ता सुविधा छन् । नयाँ सुजुकी फ्रोन्क्स नयाँ जेनेरेसनको स्टाइल र प्रिमियम मिश्रित एसयूभी रहेको कम्पनीको भनाइ छ । फर्च्युन५०० मा बीवाईडीको २१२ औं स्थानकाठमाडौं (कास) हरेक वर्ष विश्वका ५ सय ठूला कम्पनीको सूची सार्वजनिक गर्दै आएको फर्च्युनले सन् २०२३ को सूची सार्वजनिक गरेको छ । सूचीको २१२ औं स्थानमा चिनियाँ अटो निर्माता बीवाईडीले स्थान सुरक्षित गरेको छ । सूचीको पहिलो स्थानमा वालमार्ट, दोस्रोमा अमेजन र तेस्रोमा एक्सन मोबिल परेका छन् । अघिल्लो वर्ष बीवाईडीको स्थान २२४ औंमा थियो । विद्युतीय गाडी उत्पादन गरेर विश्वभर पुर्याएको बीवाईडीले २०२३ मा ६३ अर्ब डलर आम्दानी गरेको फर्च्युनले उल्लेख गरेको छ । सो आम्दानीबाट कम्पनीले २४७ अर्ब डलर आम्दानी गरेको उल्लेख छ । बीवाईडीको बजार मूल्य १०४३२ अर्ब डलर पुगेको छ ।"
मधेशमा देखिनै छाडे गिद्ध,"(रौतहट)यहाँको वृन्दावन नगरपालिका४ का ७६ वर्षीय सियाराम साहले बाल्यकालमा गाउँ नजिकको सडकमा हूलका हूल गिद्ध देख्थे । त्यसबेला गाउँलेले मरेका पशु सडक छेउमै फाल्थे । सिनो खान गिद्धको हूल आउँथ्यो । तर, अहिले गिद्ध देखिनै छाडेको उनले बताए । वातावरण र मौसमको प्रतिकूलताले गिद्ध बिस्तारै हराउँदै गएको उनको अनुभव छ । हामी सानै छँदा गिद्धको हूल देखिन्थ्यो । पशुको सिनो खान आकाशमा फन्को लगाएर सडक र खेतको आलीभरि बस्थे, उनले भने, अहिले कतै देखिँदैनन् । बासस्थान र सिनो हराएसँगै गिद्ध पनि हराए ।गिद्धलाई स्थानीयले वातावरण सरसफाइ र दुर्गन्ध रोकथामको प्रतीकका रूपमा लिन्छन् । मरेका वस्तु गिद्धको प्रमुख आहार हो । तराईमा गिद्ध लोप हुनुको मुख्य कारण पशु बिरामी हुँदा प्रयोग गरिने डाइक्लोफेनेक औषधिको बढ्दो प्रयोग भएको बर्ड एजुकेसन सोसाइटी नेपालका पूर्वअध्यक्ष वासु बिडारीले बताए । उनले भने, समयमै गिद्ध संरक्षणमा लागेनौं भने मासिन बेर छैन । नेपाल सरकारले २०६३ जेठबाट डाइक्लोफेनेक औषधि बिक्रीवितरणमा प्रतिबन्ध लगाएको छ । प्रतिबन्धित औषधि गाउँले लुकीछिपी भारतबाट ल्याएर प्रयोग गरिरहेको चन्द्रपुर नगरपालिकाका पशु शाखा अधिकृत उद्धव चिमरियाले बताए । कुनै पसल वा भेटेरिनरीमा डाइक्लोफेनिक बिक्री गरेको थाहा पायौं भने तत्कालै कारबाही गर्छौं, उनले भने, यसबारे निगरानी गरिरहेका छौं । डाइक्लोफेनेक को साटो अहिले म्यारोसिक्लाम प्रयोगमा ल्याइएको चिमरियाले सुनाए । यसले पशुको दुखाइ, ज्वरो र सुन्निएको निको हुने बताइन्छ । विश्वमा ३२ प्रजातिका गिद्ध पाइन्छन् । नेपालमा भने हाडफोर, सेतो, डंगर, सानो खैरो, खैरो, हिमाली, राज, सुन र लामो ठुँडे गरी नौ प्रजातिका गिद्ध पाइन्छन् । तीमध्ये डंगर, सानो खैरो, सुन र लामो ठुँडे गिद्ध अति संकटापन्न, सेतो गिद्ध संकटापन्न, हिमाली हाडफोर गिद्ध संकटनजिक र खैरो गिद्ध सामान्य अवस्थामा छन् । सरकारले गिद्ध संरक्षणका लागि विशेष कार्यक्रम सञ्चालन गर्दै आएको छ । चितवन राष्ट्रिय निकुञ्जको कसरामा गिद्ध प्रजनन केन्द्र छ । नवलपरासीको कावासोतीमा प्रजनन केन्द्र छ । त्यहाँ बुढा गाईगोरु पालिन्छ । र, मरेपछि गिद्धलाई खुवाइन्छ । नेपालमा गिद्धको मुख्य बासस्थान पश्चिम तराई र मध्यपहाडी वन हुन् । गिद्ध अग्लो, ठूलो सिमलको रूखमा बस्न रुचाउँछ । पछिल्लो समय तराईमधेशका जिल्लामा सिमलका रूख पनि मासिँदै छन् । बहुउपयोगी सिमल कटानमा प्रतिबन्ध लगाए पनि पछिल्लो समय वन मन्त्रालयले फुकुवा गरिदिएपछि मासिँदै गएको हो । अहिले फेरि सरकारले सिमलका रूख कटानमा प्रतिबन्ध लगाएको छ ।बारा, पर्सा, सर्लाही र रौतहटमा सिमलका रूख उल्लेख्य मात्रामा रहेकामा पछिल्लो दुई दशकयता प्लाई उद्योग खोलिएपछि सिमलका रूख मासिएको डिभिजन वन प्रमुख सुनिलकुमार कर्णले बताए । नम्बरी जग्गामा भएका सिमलका रूख पनि कटान आदेश लिएर सबै काटिए, उनले भने, राष्ट्रिय वनमा भएका सिमलका रूख बूढो भएर ढलेरै सकिए । सरकारले ०४९ सालमा सिमल कटानमा पूर्ण प्रतिबन्ध लगाएकामा ०५८ मा राष्ट्रिय वनका सिमल र खयरका रूखको कटान आदेश दिएको थियो । यसले गिद्धको बासस्थान मासिएको भन्दै पुनः कटान आदेश बन्द गरेको थियो । सरकारले निजी जग्गामा भएका सिमल र कुकाठहरू वनको इजाजत लिएर बिक्री गर्न पाउने निर्णय गरेपछि जग्गाधनीले धमाधम बिक्री गरेको सहायक वन अधिकृत रामप्रसाद साहले बताए । मधेशमा वन फडानीसँगै सिमल मासिँदै छ । कर्णले भने, अहिले सिमलको कटान आदेश बन्द छ । बलरीका ६७ वर्षीय धनबहादुर वाइबा १५ वर्षअघिसम्म गिद्ध आएर सिमलमा बसेको सम्झना गर्छन् । हूलका हूल सिनो खान पुग्थे, उनले भने, सिमल मासिए । गिद्ध पनि आउनै छाडे ।प्रकृतिको कुचिकारका रूपमा रहेका गिद्ध गाईबस्तुलाई प्रयोग गरिने डाइक्लोफेनेक जस्ता औषधिको प्रयोगसँगै बासस्थानमा आएका ह्रासका कारण लोपोन्मुख अवस्थामा पुगेको जटायु रेस्टुरेन्ट व्यवस्थापन समिति नवलपरासीका अध्यक्ष एवं चराविद् डीबी चौधरीले बताए । नेपालमा अन्य स्थानमा गिद्धको संख्या बढ्दै गएको छ, उनले भने, तर, तराई मधेशमा भने देख्नै छाडियो ।"
एक्कासि ज्ञानेन्द्रको यो निर्णय,"क्रिकेटमा नजिकबाट ज्ञानेन्द्र सन् २००५ मा उनले आफ्नो ॅडेब्यु वर्षमा नेपालबाट एकै सिजन एसीसी यू१५, एसीसी यू१७ र एसीसी यू१९ कप खेलेका थिए । त्यसमा नेपालले यूएईमा एसीसी यू१५ र नेपालमा आयोजना सम्पन्न यू१९ कप जितेको थियो । ज्ञानेन्द्रकै कप्तानीमा नेपाल यू१७ कपको सेमिफाइनल खेलिरहँदा इन्डोनेसियामा लागेको डढेलो कारण मलेसियामा प्रतियोगिता नै रद्द भएको थियो । २००६ मा उनले मलेसियामा भएको एसीसी ट्रफीबाट ५० ओभरमा नेपालको टोलीबाट ॅडेब्यु गरेका थिए । उनले आफ्नो पहिलो खेलमै कुवेतविरुद्ध ७८ रन बनाएका थिए भने अर्को खेलमा भुटानविरुद्ध ५२ रन बनाएका थिए । नेपालबाट अर्को कुनै खेलाडीले ५० ओभरमा आफ्नो ॅडेब्यु मै लगातार दुई अर्धशतक बनाउन सकेका छैनन् ।२०१२ को एसीसी ट्रफीमा ज्ञानेन्द्रले साउदी अरेबियाका बलर नदिम जावेदको एकै ओभरमा ६ चौका प्रहार गरेका थिए ।एकदिवसीय अन्तर्राष्ट्रियमा नेपालबाट अर्धशतक बनाउने ज्ञानेन्द्र पहिलो खेलाडी हुन् । २०१८ को अगस्ट १ मा नेदरल्यान्ड्सविरुद्ध एम्स्ट्राडममा नेपालले आफ्नो पहिलो एकदिवसीय खेल्दै गर्दा ज्ञानेन्द्रले ५१ रन बनाएका थिए । २०१९ मा विश्व ट्वान्टी२० को एसिया क्षेत्रमा मलेसियाविरुद्धको खेलमा ज्ञानेन्द्रले २० बलमै अर्धशतक बनाएका थिए । नेपाली खेलाडीले ट्वान्टी२० अन्तर्राष्ट्रियमा बनाएको यो सबैभन्दा छिटो अर्धशतक हो । २०१९ मा नेपालले आयोजना गरेको १३ औं दक्षिण एसियाली खेलकुदमा ज्ञानेन्द्रले भुटानविरुद्ध ५५ बलमा १ सय ७ रन बनाएका थिए, जुन नेपाली खेलाडीको ट्वान्टी२० अन्तर्राष्ट्रियमा दोस्रो उच्च स्कोर हो ।"
"परका भूपी, घरका भूपी","सम्भवतः लोकप्रियतम नेपाली कविको नाम हो भूपी शेरचन (विसं १९९२२०४६) । काव्यपारखीका आँखामा उनी भव्य र ख्यातनामा कवि हुन् । मित्रमण्डलीका आँखामा उदारमना र रसिक साथी थिए । आलोचकका आँखामा उनी जीवनको उत्तरार्द्धतिर विचारबाट विचलित र श्रीपेचसामु नतमस्तक कवि हुन् (त्यसो त दिनमा कुनै एक जनालाई भए पनि निर्मम प्रहार नगरी राति निदाउनै नसक्ने आलोचकहरूको ठेक्का कसले लिइराखोस् ?) तर, भूपीका कविता भने जोसुकैका आँखाबाट हेर्दा पनि उत्तिकै प्रिय र उत्तिकै असरदार बाँचेकै छन् । छोरीका आँखाबाट चाहिँ पिता भूपी कस्ता देखिँदा हुन् ? भर्खरै मात्र भूपी ः अ डटर्स मेमोयर लेखिभ्याएकी कविता शेरचन पिताको सुन्दर कविता म का हरफहरू म एक पुत्रएक पतिर एक पिता हुँएक न्वारानएक विवाहर एक चिता हुँ लाई, मानौं, पुत्रीवत् जवाफ फर्काउँदै भन्छिन्, एक नम्र, एक मृदुभाषी, एक असल र एक मायालु पिता ।नक्साल, नारायणचौर, काठमाडौंको भूपीकान्ति निवासमा पिताका स्मृतिभूगोलमा पदयात्रा गरिरहेकी छिन् कविता । भूपेन्द्रमान, सर्वहारा र भूपीसम्मको यात्रा समेटेर बुबामाथि सिङ्गै किताब लेखिसकेपछि पनि उनका सम्झनाहरू निख्रिएका छैनन्, बरु एकपछि अर्को गरी नयाँनयाँ सम्झना जन्मिरहेका छन् । यस्तो लाग्छ, स्मृतिको लहरनृत्यमा मग्न छिन् उनी । कविता फिलिपिन्स बस्छिन् । मनिलाको एसियाली विकास बैंकमा कम्युनिकेसन एन्ड नलेज म्यानेजमेन्ट कन्सल्ट्यान्ट छिन् । भूपीको निधन हुँदा कविता १८ वर्ष टेक्दै थिइन् । र, आज ३४ वर्षपछि उनी पितासँगका स्वप्निल र कलिला यादका साँझहरूतिर बरालिएकी छिन् । झरी परिरहेको एक साँझ कविता सभावुकता ती दिनतिर पसिरहेकी थिइन् । मोतीविन्दुले धमिला भएका, बाक्लो चस्मा अड्याइएका पिताका ती जोर आँखा टेबुलतिर ढल्केर कापीमा केही लेखिरहेका वा पाइप तानिरहेका एकाग्र सर्जक ओछ्यानमा घ्यारघ्यार गरिरहेका र अक्सिजनमास्क लगाएर निरीह आँखाले छोरीलाई हेरिरहेका पिता Û यस्ता अगणित अनुस्मरण छन् । यो आलेख एक प्रख्यात कविको प्रख्यात स्मृतिहरूको सङ्कलन होइन । यो त खासै नसुनिएका र अलिखित सम्झनासंगालो हो, एक प्रिय छोरीको पितास्मरण । उनका मस्तिष्कका पत्रहरूमा थपक्क बसेका पितास्मृति, जुन आजसम्म उनले आफैंभित्र जोगाएकी छिन् । मैनबत्तीको शिखा, घण्टाघर, भैरहवा, हो ची मिन्हलाई चिठी, हामी भूपीका प्रभावशाली कविता हुन् । छोरी कवितालाई भने भूपीको म्याग्नमअपस घुम्ने मेचमाथि अन्धो मान्छे (विसं २०२५) भित्रको मेरो चोक असाध्यै प्रिय छ । यो मेरो हृदयमै छापिएको कविता हो, कविता भन्छिन् । भूपीलाई एक अन्तर्वार्तामा सोधिएको थियो, के तपाईं सफल पति र सफल पिता हुनुहुन्छ ? जगदीश घिमिरेसँग भूपीले भनेका थिए, सायद छैन । मभित्रको भूपी बाँचुन्जेल म सफल पारिवारिक हुन सक्तिनँ (स्थान, काल, पात्र, पृष्ठ १२३) । भूपीको त्यो इमानदार स्टेटमेन्ट आएको वर्षौंपछि श्रीमती कान्ति र छोरी कविताले त्यसलाई खारेज गरिदिएका छन् । घर परिवारप्रति अति संवेदनशील उहाँ वास्तवमा लेखन, व्यवहार र सम्बन्धमा असल मान्छे हुनुहुन्थ्यो, कान्ति भन्छिन् । छोरीका आँखामा भूपी असाध्यै मायालु पिता हुन् । उहाँ जेन्टल र अनुशासित हुनुहुन्थ्यो, कविताको आत्मैदेखिको समीक्षा छ, बुबाका कविता नारीप्रति निकै संवेदनशील छन्, पिताका रूपमा पनि उस्तै संवेदनशील पाएँ । बुबाले मलाई महिलाले गर्न नसक्ने केही पनि छैन भनेर हुर्काउनुभयो । आम मानिसमा पितालाई हेर्ने सीमित र मौलिक दृष्टिकोण हुन्छ । तर, सार्वजनिक पहिचान भएकाहरूका सन्ततिसँग निजी सम्झना मात्रै हुँदैन, समाजले बनाइदिएको दृष्टिकोण पनि हुन्छ । आफूले जानेको, सधैं देखिरहेको र काखपोल्टामा हुर्काएको मानिसप्रति उत्तिकै अनुरागले जब अरू असंख्य मानिसका मनमा पनि एउटा तस्बिर हुनु र त्यो आफ्नो निजात्मक अनुभूतिमा बनेको तस्बिरसँग कहीँकहीँ मात्रै मेल खानुले सन्ततिको हृदयमा कस्तो असर पार्दो हो ? दुनियाँमा भूपीको एउटा छवि छ, छोरी कविताको मनमा भिन्नै भूपी छन् ।भूपीको बारम्बर कोट गरिने कविता छ मैले पिएकोमा रिसाएका साथीहरूपिएर त हेर, पिउन झन् गाह्रो छमरेर सहिद हुनेहरूजिएर त हेर, जिउन झन् गाह्रो छ Ûमानिसहरू (उनीसँग धेरथोर संगत गरेका र कहिल्यै नभेटेकाले समेत) भन्छन् भूपी एकदम पिउँथे । पिएबापत साथीहरू रिसाएको त भूपीले इतिहासबद्ध गरिदिइहाले । के भूपीले पिएकोमा छोरी कविता पनि रिसाइन् कि ? म साढे दुई वर्षकी छँदा सायद बुबा कतैबाट पिएर आउनुभएछ, उनी अतीतमा पुग्छिन्, मलाई बोक्न खोज्दा बालसुलभ तरिकाले भनेछु यो मेरो बुबा होइन, छिमेकको जँड्याहा हो । उहाँलाई रक्सी र आफ्नो स्वभावप्रति निकै ग्लानि भएछ र ०३०, ०३१ सालपछि रक्सी छोड्नुभयो । त्यसपछि बुबाले पिएको कहिल्यै देखिनँ । रक्सी पिएर कहिल्यै कसैलाई दुर्व्यवहार गर्नुभएको सम्झना आमासँग पनि छैन, सायद कोहीसँग छैन । तर, मान्छेहरू जब भूपी जीवनभर जँड्याहा थिए भनिदिन्छन्, कविताको टाउको चर्किन्छ । जस्तो मात्नुबारे तपाईंको अनुभव ? प्रश्नमा भूपी आफैंले भनेका छन्, मात्दथें, लगातार मातिरहन्थें । मेरो घरको नाउँ भूपेन्द्रमान शेरचन हो, साहित्यमा भूपी । मभित्रको भूपी मात्दछ बोहेमियन जिन्दगी बिताउन चाहन्छ । तर, कहिलेकाँही भूपेन्द्र ब्युँझन्छ र उसले रक्सी खान छोडिदिन्छ । बाँच्न चाहन्छ आफ्ना छोराछोरी र पत्नीप्रति दायित्व पूरा गर्न चाहन्छ । (स्थान, काल, पात्र, पृष्ठ १२३) ।भूपी र रक्सीमाथि धेरैले धेरैथोक लेखेका छन् । जस्तो निबन्धकार शंकर लामिछानेले भूपीको शब्दचित्र उतारेका छन्, आजकालचाहिँ रक्सी भएन भने उसको खुट्टा लरबराउँछ । ऊ भन्थ्यो म नढलमलाई हिँड्नै सक्दिनँ, नपिएको बेला । लामिछानेलाई भूपीले भनेका रहेछन्, बाहिरबाट आएका बेला पहिलो कामचाहिँ झ्याल बन्द गर्नु हुन्छ मेरो । नत्र राति झ्याललाई ढोका ठानी बाहिर जान खोजें भने भित्र आउन सक्दिनँ फेरि (उसको कोठा वटुमा चार तलामाथि छ) । (विम्ब प्रतिविम्ब, पृष्ठ ९९) । सारा संसारले मस्त मातेर सडकमा ढलपलढलपल गर्दै हिँड्ने भूपीलाई देख्नु, तर खुद उनकी छोरीले यस्तो दृश्य कहिल्यै नदेख्नु कति विरोधाभासपूर्ण छ Û हुन त, सम्झनामा मात्रै होइन, सिर्जनामा पनि भूपी उस्तै छैनन् । संसार अनित्य छ भन्ने मान्ने हो भने उनका मान्यताहरू पनि अनित्य रहे । जस्तो कि, धनवाद तिम्रो, जनवाद हाम्रो, एक दिन दाँजौंलाआमाको काखमा, देशको नाममा, एक दिन बाझौंला भनेर राजालाई २०१५ सालतिर कवितामा औंलो ठड्याउने भूपीले उही औंला जम्लाहात गरेर २०४३ तिरको एक हिउँदमा लेखे, अत्यन्त लायक, नेपालनायक वीरेन्द्र जिन्दावाद, शान्तिप्रदायक, भूस्वर्ग नायक वीरेन्द्र जिन्दावाद Ûअघिल्लो कविता लेखेबापत कम्युनिस्टहरूले भूपीलाई अँगालेका थिए । पछि, दोस्रो कविता लेखेपछि दुत्कारेका थिए । बुबाले कम्युनिस्ट छाड्नुभयो र राजावादी हुनुभयो भनेर म त्यसलाई विचलन भन्दिनँ, भूपीको रसिया भ्रमण सम्झिन्छिन् कविता, एक नेपाली राजनीतिज्ञले रुसीसँग नेपाललाई झन्डैझन्डै भुटानजस्तै बनाउने कुरा गरेको स्मरण गर्दै बुबाले भन्नुभएको थियो देशै बेच्ने कुरा गर्ने कम्युनिस्ट देखेपछि मैले कम्युनिजम छोडें र जहाँ कम्युनिजमको जन्म भयो, त्यही देशमा कम्युनिजम गाडेर आएँ । कविताको बुझाइमा बुबालाई राजा वीरेन्द्र खूब मन पर्थ्यो, महेन्द्रलाई चाहिँ कहिल्यै मन पराउनुभएन । भन्छिन्, मान्छेको आआफ्नो विचारधारा हो । कविलाई कुनै पार्टीले बोक्नुपर्छ भन्ने लाग्दैन । बुबालाई कम्युनिस्टले नबोकेकै ठीक छ, जसले कवितालाई प्रेम गर्छ, उसैले बुबालाई पनि प्रेम गरून् । रक्सी होइन, कवितालाई सम्झना छ भूपीले दैनिक तीन बट्टासम्म चुरोट पिएको । पहिले चार्मिनार, डनहिल, ५५५ पिउँथे पछि उनको प्रिय ब्रान्ड बन्यो याक । घरमा विदेशी सुर्ती थियो, त्यसलाई कागजमा बेरेर पाइप तान्थे । कविता भन्छिन्, बुबा सम्झिँदा सँगै दृश्यमा आउँछ त्यो पाइप, चुरोट, एस्ट्रे र पानीको ठूलो थर्मस । थर्मसमा चिया वा कफी हुन्थ्यो । अनि ओछ्यानभरि छरपस्ट पत्रिका । बुबाको मृत्युको कारण रक्सी होइन, चुरोट हो । अब बुबाको भूपेन्द्रमानअवतारको रक्स्याहाछवि बदलिनुपर्छ सोच्छिन् कविता । भन्छिन्, उहाँ खर्चालु हुनुहुन्थ्यो, रक्सीसहित आवारागिरी गर्नुहुन्थ्यो भन्नेजस्ता किस्साहरूले दुःखी हुन्छु म । बुबा त्यस्तो हुनुहुन्थेन भन्ने होइन, तर पछिल्लो भूपीको भिन्न संसार पनि मान्छेले सम्झून् भन्ने हो । कविताले बुबालाई प्रायः घरमै देखिन् वा लेखनकक्षमा पाइन् । बुबा लेख्दै हुनुहुन्छ भन्ने थाहा पाएपछि सोच्थिन् डिस्टर्ब गर्नु हुँदैन । तर, भूपी हुन्जेल कविताले उनका कविता पढिनन् र लेख्ने रहर पनि गरिनन् । घरमा मान्छेहरू कविजी भन्दै आइपुग्थे । तर, उनलाई कविको गुरुत्व थाहा थिएन । भूपीले कवितालाई मेरो कविता पढ कहिल्यै भनेनन् । भूपीले संसार छाड्दासम्म कविताले उनका कुनै पनि कविता पढेकी थिइनन्, नेपाली साहित्यै पढेकी थिइनन् । हुर्कंदा बुबालाई बुबाकै रूपमा मात्रै देखिन् । तर, अहिले लाग्दोरहेछ सानो छँदा उनका कविता पढेको भए, बुझाइदिनु भनेको भए झनै बुझ्थें । कवितासँग नमेटिने अनेक स्मृति छन् बुबासँग लाडिएको, खेलेको, उनले हार्मोनियम बजाएर गाउँदा आफू नाचेको । बुबा भूपी कस्ता भने निकै रसिक किसिमका अनि भावुक पनि । खेल्नुपर्ने, जिस्किनुपर्ने, अनेक गर्नुपर्ने Û जस्तो छोराछोरी रुँदा रोइदिने, हाँस्दा साना नानीजस्तै हाँसिदिने । कविताको स्मृतिसङ्ग्रहालयका भित्ताभित्तामा टाँगिएका कलाकृति एक खेप किन अवलोकन नगर्ने ? भूपी बिरामी थिए (०४२ साल) । परिवारै एकै पलङमा तास र लुडो खेल्थे । नियम थियो खेलमा हार्नेले कुकुरको आवाजमा भुक्नुपर्थ्यो वा गधाको आवाज निकाल्नुपर्थ्यो । बुबा र कविता एउटा टिम, भाइ भूपेश र कान्ति अर्को । सबैलाई जित्नैपर्ने । तर, प्रायजसो खेल हार्थ्यो भूपीटिमले । कोठाको ढोकादेखि नै कुकुरआवाजमा भुक्दै भित्र पस्थे भूपी कि गधाको आवाजमा कराउँथे । र, सबै खेलको रेकर्ड राख्न चाहन्थे, सायद कुनै बेला त जितिएला भन्ने सोच्थे रजिस्टर राखिएको थियो रेकर्डका लागि, जित्नेहार्नेले हरूवाविजेता को मेनुमा सिग्नेचर गर्नैपर्थ्यो । भूपीको आँखा खैरो थियो, मोतीविन्दुले । थोरै पैसामा तासको पप्लु खेल्थे एक आफन्तसँग, ती कान्तिका भाइ पर्थे । सधैं तिनै आफन्तले जित्दारैछन् । भूपी भन्थे दिज्जुलाई नभन्नू, म तिमीले जितेको सबै पैसा तिर्छु । भूपीले आँखा कम देखेको फाइदा आफन्तले यसरी उठाएछन् तिनी तासमा रंगीचंगी कलरले मार्क गर्दारैछन् । सेन्ट मेरिज हाइस्कुल, जावलाखेल पढ्थिन् कविता । कुनै दिन स्कुलमा अनुपस्थित रहे बुबा वा आमाको चिठी लैजानुपर्थ्यो, कारणसहित । भूपी भन्थे कविता तिम्रो स्कुल छुटेछ, म चिठी लेखिदिन्छु । चिठी लेख्नुपर्थ्यो, अंग्रेजीमा । भूपी निकै लामा वाक्यमा, पुरानो भाषामा, खाँदाखाँद अक्षरमा कम्तीमा पनि एक पानाको चिठी लेखिदिन्थे मिहिनेत गरेर, तपाईंहरूलाई सन्चै होला, म पनि यहाँ आरामै छु स्टाइलमा । कवितालाई लाज लाग्थ्यो चिठी पढेर टिचरले के भन्लान् उनी बुबाले लेखेको चिठी कच्याककुचुक पारेर फाल्थिन् र आमालाई एक वाक्यको लेख्न भन्थिन्, आफैं डिक्टेट गरेर, मेरो छोरी हिजो बिरामी थियो, रजिस्टरमा कृपया बिरामी मार्क गरिदिनुहोला, धन्यवाद । भूपीले चिठी लेखिरहे, उनले कुनामा मिल्काइरहिन् । अहिले उनलाई म बेबकुफ रहेछु अनुभव हुन्छ । बच्चाहरूलाई असाध्यै प्रेम गर्थे भूपी । जादु देखाउँथे रुमालको, फूलको । कान्तिलाई बढी नै जिस्क्याउँथे, महिला आफन्तका आवाज दुरुस्तै निकालेर । एक दिन घरमै डाँकु आए अनुहारमा गम्छा बेरेका, कालो कुर्ता, आँखामा कालो गाजल, निधारमा कालै टीका लगाएका । चिसो महिनामा आमाले भाइ र कवितालाई धर्मयुग का कथा सुनाइरहेकी थिइन् । एक्कासि जय काली भन्दै कोही आइपुग्यो । सबै तर्सिए । लगत्तै चिरपरिचित हाँसो सुनियो ती त डाँकुको भेषमा भूपी रहेछन्, तर खुट्टामा जुत्ताचाहिँ थिएन । साह्रै मिहिनेतले मेकअप गरेर, घरको टुवेल्भबोर बन्दुक बोकेर डाँकु बनेका थिए, भूपी । कवितासँग भूपी रिसाएको एउटै मात्र स्मृति छ, रोएको अनेक । एक पटक केही गल्ती गर्दा कान्तिले बेतको मेचमा कविता र भूपेशको हात बाँधिदिएकी थिइन् । अचानक भूपी आइपुगे, हात खोलिदिए र फकाए चकचक नगर्नू भन्दै अनि उनीहरूसँगै रोइरहे धुरुधुरु ।कोठामा परेवा छिरेछ एक दिन । भूपेशले चक्कु लिएर लखेटे, कविता पनि साथै थिइन् । परेवा एक कुनाबाट अर्को कुनामा ठोक्किइरह्यो । भूपीले त्यो दृश्य देखे, भव्य रिसाए र दुई जनाको टाउको एकअर्कासँग जोडले ठोक्काइदिए अनि बाहिरिए । र, आफैं घुँक्कघुँक्क रुन थाले । कविताको स्कुलको रिपोर्टकार्ड आएपछि भूपी खल्तीमै बोकेर हिँड्थे । कोही भेटिए सोधिहाल्थे तपाईंको नानीको रिपोर्ट कार्ड आयो ? र, मेरी छोरीको त आयो, ल हेर्नुस् भन्दै देखाउँथे । कविता एकदमै लजाउँथिन् । भूपी रेडियोमा बेस्सरी कान जोडेर समाचार र क्रिकेट कमेन्ट्री सुन्थे । कोही छेउ परे र समाचार वा महत्त्वपूर्ण कमेन्ट्री छुटे तीन दिन बोल्दैनथे । कवितालाई उनको एउटै बानी मन परेन ठुस्किरहने Û भूपी क्रिकेट खेल्थे बनारस र पोखरा छँदा । आँखामा मोतीविन्दु भए पनि क्यारमबोर्ड गजबैसँग खेल्थे, जित्न जोकसैलाई गाह्रै थियो । आँखा कमजोर थियो, तर क्यारमनिसाना तेज । मसिना घटनाहरूलाई आत्मसात् गरेरै कोही कवि बन्न सक्छ भन्ने बुझाइ छ कविताको । पिताको, पतिको, आफन्तको, साहित्यको सबै जिम्मेवारी निर्वाह गरेरै पनि भूपीमा कविता देख्थिन् अनेक आयाम, शालीन कवि । सोच्थिन् बुबासँग केही ऊर्जा पक्कै छ । भूपी सधैं चिटिक्क परेर हिँड्थे । कवितालाई भन्थे मान्छेमा स्ट्रेन्थ अफ क्यारेक्टर हुन्छ, उसमा आत्मविश्वास हुनुपर्छ । आफ्नै खुट्टामा उभिएर पो जीवनमा केही हुन्छ । त्यो वचन आत्मसात् गरेकी छिन् उनले ।कवितालाई लाग्दोरहेछ भूपी पर्फेक्ट होइनन्, तर न्यायका लागि लड्ने कवि हुन् । भन्छिन्, फ्युडल पृष्ठभूमिको भए पनि लेखन र विचारमा क्रान्तिकारी हुनुहुन्थ्यो ।झरीले भिजेको साँझ कविताले भूपीका साथीहरूको सम्झना गरिन् । झरीकै कुनै रसिलो साँझ ध्रुवचन्द्र गौतमलाई भूपीले निकै अघि भनेका रहेछन्, छोरी जन्मि भने उसको नाम कविता राख्नेछु, कविकी छोरी कविता Û ध्रुवचन्द्र, अम्बर गुरुङ, शंकर लामिछानेहरू थिए भूपीका मित्रमण्डली । कविताले देख्दा घरमा सधैंजसो ओहोरदोहोर गरिरहन्थे शशिविक्रम शाह, उत्तम नेपाली, कृष्ण मानन्धरहरू । ईश्वर बरालका भाषामा उर्दूको खानीबाट जुहार लिएर नेपाली साहित्यमा झुल्किएका, खास किसिमको मस्ती र भाषाको खानी लिएर आएका कवि भीमदर्शन रोका थिए भूपीका झनै प्रिय । मृदुभाषी, सानो स्वर, पातलो ज्यानका उनी सधैं एउटा गोडा खोच्याउँथे । एउटा साइकल थियो, त्यो चढेर वनस्थलीदेखि भूपी भेट्न आउँथे, बिरामी भएपछि आउजाउ झन् बाक्लियो । भूपीछेउ बस्थे र सानो स्वरमा खासखुसखासखुस गरिरहन्थे । भूपी स्वर्गे भएको खबर पाउँदा रोका स्कुलमा पढाइरहेका थिए, थुचुक्क बेन्चमा बसे र विद्यार्थीहरूलाई नै उदास बनाउने गरी धुरुधुरु रोए । कविहरूले ध्यानस्त भई कविता पाठ गरिरहेको, बुबाले टाउको हल्लाउँदै सुनिरहेको विम्ब खुब याद आउँछ कवितालाई । भूपीले कविता पढ्दा कसैले चुइँक्क बोल्न पनि पाउँदैनथ्यो, ताली त यसै पनि प्रतिबन्धित थियो । जीवनको उत्तरार्द्धमा इन्सोम्निया (अनिद्रा) ले ग्रसित भूपी आत्मकथा लेख्दै थिए टुकुचेबाट टुकुचासम्म । आत्मकथाको एक अंश कविताजस्तै लयमा लेखिएको छ, जुन भावनाको उत्ताल छालझैं बग्छ । सायद त्यो उनले पूरा गर्न सकेनन् । हामीले आत्मकथाका केही पृष्ठ मात्रै फेला पार्यौं, जुन कविताका अनुसार, अहिलेसम्मै अप्रकाशित छ । सायद निद्रा नलागेर बेचैन बितेको कुनै रात उनले लेखेको त्यो अप्रकाशित आत्मकथाको अंश यस्तो छटुकुचे थाकखोला गाउँमा थ्यो एउटा सामन्ती, तर असल परिवार, जसको रजाइँ थ्यो, बाजा बजाइँ थ्यो । मुकुटबिनाको सरकार त्यस परिवारको थकालीका थिए चार भाइ छोरा । एउटी छोरीको ठूलो चाहना थ्यो, छोराले मात्र भो र ? कालान्तरमा त्यो ठूलो घरमा फैल्यो हर्षको लहर बुढीमाउले भुँडी बोकिन्, पुग्ने भो मनको रहर । तर, अफसोस, छोरीको साटो जन्मिदियो पाँचौं छोरा । छोरी नभई मूलमा परेको, पुसेऔंसीको मूलमा परेको, अलच्छिना मोरा । तर, दैवलाई सहन भएन त्यस शिशुको अवतरण । ५ वर्ष के पूरा गरेथ्यो, अकस्मात् भैगो माताको मरण । घरमा ठूलो आक्रोश फैलियो आमा टोकुवा भन्दै । अलि ठूलो भयो, बुझ्न थाल्यो उसले । लाग्न थाल्यो उसलाई, जीवन घीनलाग्दो र एकदम व्यर्थ । विधिको विधान, छैन ठूलो निदान, नामकरण भो भाग्यमान । पुर्पुरोमाथि हिर्काइ साथी ऊ चिच्यायो हे भगवान्, के मै मात्र दोषको पात्र ? अरू दाइ जम्मै पवित्र चोखा ? नदिनु जन्म दिइहाल्यौ प्रभु, किन दियौ फेरि विचित्र धोका ? टुकुचे गाउँ वरपर थिए थुप्रै सल्ला र धुपी । तीनै धुपीका छायामा पल्टी रुन थाल्यो कठैबरा भूपी । डरले काँप्थ्यो, कलिला दाँत छाम्थ्यो, सोच्थ्यो यस्ता दाँतले कसरी मैले पाँच वर्ष पहिले टोकें हुँला आमालाई ? कुन आँटले ?अप्रकाशित काव्यात्मक आत्मकथामा भूपीको बालापनको मनोदशा राम्रोसँग चित्रित छ । भूपी भन्थे जसरी हिमाल पग्लेर खोला बन्छ, मान्छेको मन पग्लेर ऊ कवि बन्छ । बाल्यकालमा बेहोरेका कष्टले बुबालाई कवि बनायोजस्तो लाग्छ मलाई, कविता भन्छिन् । भूपी बितेको लामो समयपछि पनि उनी छोरी कविताको सपनामा आउँथे, बोलाउँथे । म सपनामा स्कुलबाट आउँथे, बिरामी बुबा पलङमै सुतिरहनुभएको हुन्थ्यो । आमा भन्नुहुन्थ्यो हेर न कविता, बुबा स्वर्गे हुनुभएको होइन रहेछ नि, यहीँ सुतिरहनुभएको छ त Û कान्तिलाई अहिले पनि लाग्छ भूपी आफूसँगै छन् । भन्छिन्, उहाँ जिउँदै हुनुहुन्छजस्तो लाग्छ । यतैकतै मसँगै हुनुहुन्छ । पछिपछि मरुन रङको हाइनेक लगाएका भूपीलाई कविताले सपनामा देख्न छाडिन् । दुनियाँका आँखामा भूपी शेरचन बेजोड कवि हुन् (कसैका आँखामा तुकबन्दीवाला कवि पनि हुन्), कसैका आँखामा कम्युनिस्ट हुन् (कसैका आँखामा प्रतिगामी पनि हुन्), कसैका आँखामा मदिराप्रेमी हुन् (कसैका आँखामा मदहोस पनि हुन्) । आँखाहरूको संसारमा भूपी केही न केही अवश्य हुन् । तर, छोरी कविताका आँखामा उनी केवल र केवल मायालु पिता हुन् ।"
तिब्बती भूमिमा सगरमाथाको नक्सा,"सगरमाथा शिखर चुम्ने आरोहीले नेपालको भूमि टेक्नैपर्छ । सगरमाथा शिखरलाई लिएर उत्तरी छिमेकी चीनसँग बेलाबेला नेपालले झमेला झेल्नुपरेको छ । नेपालको एकलौटी र सार्वभौम आधिपत्य कायम रहेको सगरमाथाचुचुरोको नयाँ उचाइ घोषणामा सन् २०२० मा चीनलाई सामेल गरिएपछि सगरमाथा उचाइ फेरि विवादमा तानियो । बेमौसमको बाजा बजाउन नेपाली नेतालाई बेलाबेला रहर लाग्छ । त्यसैको नतिजा हो, सन् २०२० मा चीनसँग मिलेर गरिएको सगरमाथाको संयुक्त उचाइ घोषणा । विश्व समुदायले मान्यता दिएको सगरमाथा चुचुरोको प्रचलित र सार्वभौम उचाइ ८,८४८ मिटर हो । नेपाल र संसारका अधिकांश देशले मान्यता दिएको यो उचाइलाई विस्थापित गर्न नयाँ उचाइ घोषणा गरिएको थियो ।८ डिसेम्बर २०२० मा परराष्ट्रमन्त्री प्रदीप ज्ञवाली र चीनका विदेश मन्त्री वाङ यीले संयुक्त भिडियो सम्मेलन गरेर संसारको सर्वोच्च शिखर सगरमाथाको नयाँ उचाइ ८,८४८८६ मिटर भएको घोषणा गरे । नेपालसँग मिलेर सगरमाथाको नयाँ उचाइ घोषणा गर्न राजी भएको चीनले यसअघि गरेका तीनवटा उचाइ मापनमा एउटै नतिजा आएको थियो । चीनले मापन गरेको सगरमाथाको उचाइ ८,८४४४३ मिटर थियो । चाइनिज ब्युरो अफ सर्भे एन्ड म्यापिङले सन् १९७५ मा पहिलो पटक निकालेको सगरमाथाको उचाइ र सन् २००५ मा चिनियाँ स्टेट ब्युरो अफ सर्भेइङ एन्ड म्यापिङले गरेको मापनको नतिजा एउटै थियो । सन् २०२० मा चीनले तेस्रो पटक गरेको मापनमा पनि पुरानै नतिजा दोहोरिएको थियो । संयुक्त उचाइ घोषणाअघि चीनले सगरमाथाको उचाइ ८,८४४४३ मिटरलाई आधिकारिक मानेको थियो ।सगरमाथाको नयाँ उचाइ घोषणा गरिएपछि चीनको सरकारी मुखपत्र ग्लोबल टाइम्स ले सन् २०२० मा सगरमाथा तिब्बती भूमिमा रहेको नक्सा सार्वजनिक गरेको थियो । तर, त्यसको नेपाल र विश्वभरि नै आलोचना गरिएको थियो । ग्लोबल टाइम्स ले सार्वजनिक गरेको सगरमाथाको विवादास्पद नक्साको विरोध भएपछि त्यस पत्रिकाले त्यो नक्सा हटाएर क्षमा मागेको थियो । चीनका नेता माओत्सेतुङको पालामा पनि सगरमाथालाई तिब्बती भूमिमा पारेर चीनले नक्सा सार्वजनिक गरेको थियो । तर, त्यो नक्सालाई विश्व समुदाय र नेपालले मान्यता दिएन । फेरि माओकै पालाको जस्तो नक्सा चीनको सरकारी मिडियामार्फत सार्वजनिक भएपछि त्यसले नेपाल र नेपालीलाई झस्कायो । नेपाली भूमिको सगरमाथा शिखरको उचाइ घोषणामा चीनका विदेशमन्त्रीलाई किन सहभागी गराइयो ? यो विषयलाई तत्कालीन नेकपा सरकारले प्रष्ट पारेन । नेकपा नेतृत्वको तत्कालीन सरकारको चीनप्रतिको रुझानका कारण चीनलाई सगरमाथाको उचाइ घोषणामा सहभागी गराइएको अनुमान छ । हुन पनि १२ र १३ अक्टोबर २०१९ मा भएको चीनका राष्ट्रपति सी जिनपिङको नेपाल भ्रमणका क्रममा दुई देशले संयुक्त रूपमा सगरमाथाको उचाइ घोषणा गर्ने सहमति भएको थियो । पानीढलो सिद्धान्तअनुसार, सगरमाथाको चुचुरोसहित दक्षिणतर्फको भाग नेपालको र उत्तरतर्फको चीनको स्वामित्वमा रहने गरी सन् १९६१ मा गरिएको नेपाल चीनबीचको सन्धिमा सगरमाथामाथि नेपालको आधिपत्य कायम भएको हो । सीमा विज्ञहरूका अनुसार सगरमाथाको उत्तरी मोहडाभन्दा दक्षिणी मोहडा अग्लो छ । तिब्बततिरबाट सगरमाथा आरोहण गर्दा पनि नेपालको चुचुरो नचुमी सगरमाथा आरोहण पूरा हुन सक्दैन । अरू मुलुकका मात्रै होइन, चीनका नागरिकहरूले पनि सगरमाथा आरोहण नेपालतिरबाट गर्न सहज मानेको देखिन्छ । चीनतिरबाट सगरमाथा आरोहण गर्न सकिने विकल्प भए पनि चीनका नागरिकका लागि नेपालको मार्ग मुख्य रोजाइ बन्नु खुसीको कुरा हो । चीनलगायत विश्वभरिका आरोहीका लागि नेपाली मार्गबाट सगरमाथाको आरोहण पहिलो रोजाइ बन्ने गरेको छ । पर्यटन विभागको आँकडाअनुसार, सन् २०२३ को वसन्तकालीन आरोहणको अनुमति लिने आरोहीमध्ये सबैभन्दा बढी चिनियाँ नागरिक छन् भने दोस्रोमा अमेरिकी आरोही । नेपालको पहिलो जननिर्वाचित प्रधानमन्त्रीको हैसियतमा चीन भ्रमणमा गएका बीपी कोइरालाले सगरमाथामाथिको नेपालको स्वामित्वको अडान प्रस्ट राखेर नेपाल फर्किए । कोइराला नेतृत्वको नेपाली प्रतिनिधिमण्डल ६ देखि २१ मार्च १९६० सम्म चीन भ्रमणमा थियो । बीपी चीनबाट फर्केको एक महिनापछि चिनियाँ प्रधानमन्त्री चाउ एनलाईले नेपालको औपचारिक भ्रमण गरेका थिए । उनले २८ अप्रिल १९६० मा सिंहदरबारमा भएको पत्रकार सम्मेलनमा नेपाल र चीनबीचको सगरमाथा विवाद मिलेको घोषणा गरेका थिए । चिनियाँ प्रधानमन्त्री चाउ एन लाईले नेपाल भ्रमणमा सगरमाथा नेपालकै भएको स्वीकार गरे पनि सगरमाथा शिखरसम्बन्धी विवाद मिलेको थिएन । नेपाल र चीनका अधिकारीहरूको ४ अक्टोबर १९६१ मा चीनको राजधानी बेइजिङमा भएको बैठकले त्यतिबेला जारी सगरमाथा विवाद निरुपण गरेको हो । बैठकपछि राजा महेन्द्र र चिनियाँ राष्ट्रपति लिउ साओ चीबीच ५ अक्टोबर १९६१ मा चीनमा भएको नेपालचीनबीचको सन्धिले सगरमाथालाई दुई देशको सीमा मान्दै चुचुरोमा नेपालको आधिपत्य कायम गरेको थियो । तत्कालीन नेपाली नेतृत्वको अथक प्रयासपछि नेपालको स्वामित्व कायम भएको सगरमाथा शिखर संसारकै रहस्य बनेको छ । विश्वको अभिरुचिको विषय भएकाले सगरमाथाको उचाइ मामिलामा बेलाबेला विवादास्पद तथ्य सार्वजनिक हुने गरेका छन् । सन् २०१९ मा इटालीको टोलीले जीपीएस प्रणालीबाट गरेको सगरमाथाको मापनले यसको उचाइ ८,८५० मिटर देखाएको थियो । तर, त्यसलाई नेपाल र विश्व समुदायले मान्यता दिएन । चीनतिरबाट सगरमाथा आरोहण गरेका आरोहीलाई चीनले यसअघि ८,८४४४३ मिटर अंकित प्रमाणपत्र दिने गरेको थियो भने नेपालबाट आरोहण गर्ने आरोहीले ८,८४८ मिटर अंकित प्रमाणपत्र पाउने गरेका थिए । चीन र नेपालले संयुक्त उचाइ घोषणा गरेपछि दुवैतिरबाट आरोहण गर्नेले ८,८४८८६ मिटरकै प्रमाणपत्र पाउने बाटो खुलेको छ । विदेशीहरूले सगरमाथालाई पन्ध्रौं चुली पनि भन्ने गरेका छन् । संसारका ८ हजार मिटर अग्ला १४ वटा हिमालमध्ये ८ वटा नेपालमा छन् । सन् १९२१ मा रोयल जोग्राफिकल सोसाइटीका सर्भेयर सर जर्ज एभरेस्टको नाममा सगरमाथाको नाम माउन्ट एभरेष्ट राखिएको थियो । नेपाली नाम सगरमाथाचाहिँ इतिहास शिरोमणि बाबुराम आचार्यले राखेका हुन् । नेपालतिरबाट सगरमाथा आरोहण गर्नेहरूबाट देशले हरेक वर्ष ठूलो धनराशि प्राप्त गर्ने गरेको छ । एक जना आरोहीले सगरमाथा आरोहण गर्दा औसत ५० हजार अमेरिकी डलर खर्च गर्ने अनुमान छ । पृथ्वीको सबैभन्दा अग्लो चुचुरो भएकाले सगरमाथाबारे वैज्ञानिक अनुसन्धान गर्नेहरूका लागि पनि यो विशिष्ट रुचिको विषय बनेको छ । उच्च भूगोल तथा हिमाल, जलवायु चक्र र जैविक प्रणालीको अध्ययन गर्न संसारका वैज्ञानिकहरू सगरमाथा क्षेत्रमा आउने गरेका छन् । त्यसैले सगरमाथाको महत्त्व नेपालमा मात्रै होइन, एसिया र संसारभरि नै उच्च छ । देशको लागि ज्यादै महत्वपूर्ण राष्ट्रिय गौरवको प्रतीक बनेको सगरमाथाको उचाइ घोषणामा चीनलाई सहभागी गराएर नयाँ विवाद सृजना गरियो । सगरमाथाको उचाइ मापनजस्तो राष्ट्रिय महत्त्वको विषयमा सार्वजनिक विमर्श र सर्वपक्षीय छलफल गरिएन । सगरमाथाको उचाइ मापनमा चीनलाई सामेल गर्नेबारे संसद्मा समेत छलफल गरिएन । सरकारको आन्तरिक तयारीका आधारमा सगरमाथाको उचाइ मापन गरेर चीनसँग मिलेर घोषणा गरियो । तर, नयाँ उचाइ पहिले कायम भएको उचाइभन्दा जम्मा ८६ सेन्टिमिटर मात्रै बढी देखिएको छ । सगरमाथाको पुरानो उचाइभन्दा थोरै अन्तर देखिएको नयाँ उचाइ प्राविधिकभन्दा बढी राजनीतिक र कूटनीतिक स्टन्टबाजीजस्तो लाग्छ । किनभने यसअघि भारतीय प्राविधिकहरूले मापन गरेको उचाइ विस्थापन गर्न चीनसँग साझेदारी गरेको कतिपयको बुझाइ छ ।(प्रकाशोन्मुख किताब भूराजनीतिको भार बाट)"
एक लडाकुको आख्यान,"अफगानिस्तान गृहयुद्धको चरम अवस्थामा गुज्रिरहेका बेला अफगानिस्तानमै अमेरिकी सुरक्षा कम्पनीको तर्फबाट प्रत्यक्ष युद्ध लडेका लडाकु र लेखक केदार संकेतको उपन्यास अफगानी रणमैदान ले पाठकलाई पात्रसँगै विभिन्न ठाउँमा पुर्याउँछ । परम्परागत लेखाइभन्दा बिलकुलै फरक शैली समातेको छ किताबले । किताबको भूमिकामा गोविन्दराज भट्टराई लेख्छन्, यो कृति नेपाली युद्धसाहित्यको गम्भीर र महत्त्वपूर्ण उपन्यासको रूपमा देखा परेको छ । कुमारप्रसाद कोइरालाले लेखेका छन्, युद्धसाहित्य अध्येताका निम्ति यो एउटा महत्त्वपूर्ण अभिलेख हो । युद्ध साहित्य पुरस्कार कोषद्वारा पुरस्कृत यो किताबलाई शुद्ध युद्धसाहित्य भन्न मिल्दैन । युद्धसाहित्य सिद्धान्तकार त्रय काङ्माङ नरेश, अप्जसे कान्छा र गणेश राईका अनुसार, युद्धसाहित्यको विशेषता भनेकै योद्धा जीवनको विभिन्न अवस्थितिको सही र साँचो टिपोट पेस गरी समाजलाई युद्ध विभीषिकाबारे अपडेट गराउनु हो । सिद्धान्तको उदेश्यमा उल्लेख छ सैन्य दैनिकी, युद्धको तयारी, अनिश्चित भविष्यको चिन्ता र चिन्तन, सैन्य संकृति र विकृति आदि । माथिका सिद्धान्त मानिहेर्दा भन्न सकिन्छ यो किताब थोरै युद्धसाहित्य हो, समग्रमा होइन ।उपन्यासमा अफगानिस्तानको युद्ध वर्णन छ र लेखक यही युद्धका योद्धा पनि हुन् । सरसर्ती यो योद्धाका जीवनीजस्तो लाग्छ । इस्लामहरूको अन्तर्राष्ट्रिय संगठन, त्यसले चालेको आत्मघाती आक्रमण, अमेरिकी आक्रोश र विगत तीन दशकदेखि अफगानिस्तानमा चलेको युद्ध उपन्यासको मुख्य कथा हो । उपन्यास युद्धकै पेरिफेरीमा जन्मिएको हो भन्छन् लेखक । तर, उपन्यासका धेरै भाग युद्धसँग सम्बन्धित छैन । युद्धसाहित्य सिद्धान्तकारहरूले यो उपन्यास पूर्ण रूपमा युद्धसाहित्य हो कि होइन भनी कुनै टिप्पणी भने गरेका छैनन् । अफगानी रणमैदान युद्धसाहित्य हो कि होइन भनेर बुझ्न युद्धमाथि लेखिएका केही प्रख्यात उपन्यासलाई लिन सकिन्छ । इटालीमा स्वास्थ्यकर्मी भएर पहिलो विश्वयुद्ध लडेका अमेरिकी लेखक अर्नेस्ट हेमिङ्वेको फेयरवेल टु आर्म्स वा टोल्स्टोयको वार एन्ड पिस वा क्रिमिया युद्ध चलिरहेका बेला बेलायती कवि लर्ड टेनिसनको द चार्ज अफ् द लाइट ब्रिगेड उपन्यासहरू युद्धकै पेरिफेरीमा लेखिएका छन् । तर, अफगानी रणमैदान मा युद्धइतरका धेरै कथा समाहित छन् । किताबको कभर फोटोले पनि युद्धकै पहिचान दिने भएकाले पाठकलाई यो युद्धसाहित्य लाग्न सक्छ । धेरैले संस्मरण भन्ने गरेको पनि सुनिन्छ । पाठक अलमलमा परिरहेका बेला यो किताब कुन सिद्धान्त वा शैलीमा लेखिएको हो ? लेखकले स्पष्ट पार्नुपर्छ । बरु यसलाई यात्रा स्पर्श सिद्धान्तमा लेखिएको पहिलो किताब मान्न सकिन्छ । कातिच उकुसु, रामकृष्ण आँकला र केदार सुनुवारले प्रतिपादन गरेको यात्रा स्पर्श सिद्धान्तमा उल्लेख छ, लेखन घरबाट निस्कँदाको कथाभन्दा पहिले लेखनबारे केही परिभाषा लेखिनुपर्छ । पाठकले कोरा कथा पढेजस्तो मात्र नभएर ऊ आफैं उपस्थित भएको अनुभूत गराउन सक्नुपर्छ । मूल कथाबाहेक केही कविता, केही संस्मरण, दैनिकी र अन्य कथा पनि समावेश गरिनुपर्छ । किताब यात्रा स्पर्श सिद्धान्तमा छ भन्नु उपयुक्त हुन्छ । लन्डन अन्तर्वार्ता शीर्षकमुनि दैनिकी शैलीमा लेखिएको छ, दिनांक ः ६ जुन सन् २००९, समय ः बिहान १०ः०० बजे कथा यसरी सुरु हुन्छ हेल्लो इज दिस मिस्टर केदार ?स्पिकिङ, हु इज अन द लाइन प्लिज यो अमेरिकी सुरक्षा क्याम्प अफगानिस्तानस्थित अल्भाराडोमा सुरक्षा गार्डका लागि अमेरिकी अफिसरले लेखक केदार संकेतसँग गरेको संवाद हो । लन्डननिवासी लेखकले उपन्यासको पहिलो भाग लन्डनदेखि अफगानिस्तान पुग्दासम्मको विवरणलाई समेटेका छन् । पाँच भागमा विभाजित उपन्यासमा केही युद्धकथा र अरू सामाजिक कथा छन् । बारस्ती भट्टीकी परी र पेरोनी शीर्षकमा दुबईका रात्रि मनोरञ्जनबारे खुलाइएको छ । लेखक र उनका साथीहरू लडाइँतिर जाँदै गर्दा टर्मिनलमा एक रात भए पनि बडो मस्तीको जीवन बिताउँछन्, गिलासमा भएको पेरोनी (बियर) नसकिँदै फेरि थपनी आइहाल्थ्यो । तनतनी पिइयो । स्वादको त कुरै नगरौं, निरन्तर निलिरहूँजस्तो लाग्ने पेरोनी । पेट फुल्लिएर फुट्लाजस्तो भएको थियो । तर, बाँसका ढुङ्ग्राजस्तो अग्लो न अग्लो गिलासमा बाँसकै तामाजस्ता सोल्टिनीहरूले मस्किँदै बियर सारिदिएपछि नाइँ भन्न मुखै लाग्दैन । लकपकी गइन्छ । आँखाको लोभ कति चर्को हुँदोरहेछ ।मोजमस्तीका पाना पल्टाउँदा एक्कासि मुटु चिसो पार्ने कथा सुरु हुन्छ, १७ जुन सन् २०१०, सातौं दिन । हामीलाई लिन चारवटा सेता मिनीबस हामी बसेको क्याम्पको हाताभित्र छिर्यो । बसको झ्यालमा खैरो पर्दा लगाइएको थियो । बसका चालक सबै अफगानी नै थिए । लामालामा दाह्री पालेका । पाकोल (अफगानी फेटा) गुथेका । आतंककारीजस्ता लाग्ने यी ड्राइभरका चालामालाले मनै चिसो बनायो । तर, हामीसँग पनि जियाको एकेक पेस्तोल थियो, जसलाई युनिफर्मभित्र लुकाएर राखेका थियौं, जतिबेला जे पनि हुन सक्थ्यो ।अब कथा बिस्तारै लडाइँको घेराभित्र पस्छ । भाग ः दुई नाम दिएर विभिन्न शीर्षकमा अफगानिस्तानमा चलेको लडाइँबारे वृत्तान्त पढ्न पाइन्छ । अफगानिस्तानको युद्धबारे व्याख्यान, अलकायदाको क्रियाकलाप, अफगानिस्तानमा गृहयुद्धको सुरुवात, टोराबोराको लडाइँ, टाकुरघारको लडाइँ, आत्मघाती पत्र१ आदि युद्धमाथिबारे मात्र लेखिएका छन् । किताब छापिँदा झुक्किएर अर्कै किताबको पेज टाँसिन पुगेजस्तो लाग्नेगरी प्रसंगै नमिल्ने एउटा कथा छ बेनाम प्रेम । त्यसपछिका पृष्ठहरूमा युद्धका कथा स्वाट्टै हराउँछ । बरु आउँछ विदेशी तरुनीका कुरा, मन्दिरमा पण्डित दलित रहेको थाहा पाएर गैरदलित पूजामा सरिक नभएको कुरा आदि । भाग ः तीन मा फेरि लडाइँको कथा आउँछ । उत्ति नै खेर क्याम्पको बिग भ्वाइस साइरन बज्न थाल्यो, डक एन्ड कभर, डक एन्ड कभर, क्लोज अल डोर एन्ड विन्डोज । लडाइँपछिको हल्ला शीर्षकले तालिवानले अमेरिकी मुख्य क्याम्पमा आक्रमण गरे पनि बीबीसी न्युज मा अन्तै कतै आक्रमण गरेको भनी झूटो समाचार प्रसारण गरेको तथ्य खोलेको छ । अब, फेरि कथा लडाइँबाट मनोञ्जन, यात्रा आदितिर मोडिन्छ ।युद्ध साहित्यको सिद्धान्तबाट हेर्दा अपूर्ण लागे पनि यात्रा स्पर्शको सिद्धान्तमा किताब परिपक्व लाग्छ ।"
सत्ताशक्तिको लेफ्टराइट,"नेपाली राजनीतिका मुख्य खेलाडी हुन् गिरिजाप्रसाद कोइराला, शेरबहादुर देउवा, पुष्पकमल दाहाल, केपी शर्मा ओली, माधवकुमार नेपाल । यीमध्ये कोइरालाको निधन भइसकेको छ । दुई दशकयता यी नेताले नेपाली राजनीति कता डोर्याए ? जनआन्दोलन २०६२, ०६३ पछि यी नेताबीच कहिले मित्रता भयो, कहिले शत्रुता । सत्ताशक्तिको दाउपेचकै कारण उनीहरूको सम्बन्धमा उतारचढाव आइरहेकै छ । नेताहरू सत्ता र शक्ति स्वार्थमा मिलेका छन्, लडेका छन् । त्यसका लागि उनीहरूले केके राजनीतिक, अराजनीतिक गतिविधि गरे ? कम्युनिस्टकम्युनिस्ट मिल्छन्, कांग्रेसकम्युनिस्ट पनि मिल्छन् । तर, के का लागि ? उत्तर पत्रकारलेखक नेत्र पन्थीको किताब लेफ्ट राइट ले दिने प्रयास गरेको छ । पुस्तकमा लेखिएको छ, प्रचण्ड राजनीतिकका यस्ता खेलाडी बने कि, बल कसको खुट्टाबाट कति बेला खोस्छन् र कसलाई पास दिन्छन्, यकिन गर्न गाह्रो हुन्छ । जनयुद्धकालमा मात्र होइन, शान्ति प्रक्रियापछि पनि प्रचण्डको मुभ बडो रणनीतिक देखिन्छ । २१ वैशाख २०६६ मा प्रधानमन्त्रीबाट अकस्मात् राजीनामा गर्दादेखि ३ जेठ २०७५ मा एमालेसँग एकता गर्दासम्म उनका मुभ सामान्य लाग्दैनन् । २० माघ २०६७ मा संसद्मा प्रधाधनमन्त्रीको दौड छाडेर प्रचण्डले तत्कालीन एमाले अध्यक्ष झलनाथ खनाललाई प्रधानमन्त्री बनाए । २३ असोज २०७२ मा ओलीलाई प्रधानमन्त्री बनाउन समर्थन गरे, २१ जेठ २०७३ मा समर्थन फिर्ता गरी ओली सरकार ढाले । १९ साउन २०७३ मा कांग्रेससित सहकार्य गरी प्रचण्ड आफैं प्रधानमन्त्री बने । १० जेठ २०७४ मा राजीनामा दिएर बाटो खुला गरेपछि देउवा प्रधानमन्त्री बने । आम चुनावको मुखमा २०७४ मा एमालेसँग चुनावी गठबन्धन गरे, केही समयपछि पार्टी एकता गरी नेकपा बनाए । तीन वर्ष नपुग्दै ओलीसँग शक्ति संघर्ष चर्कियो । सर्वोच्चले एमालेमाओवादी अलग गरिदिएपछि ओलीसँग सम्बन्धविच्छेद भयो । ओलीले दुई पटक संसद् विघटन गरेपछि देउवासँग सडकमा आए, प्रधानमन्त्रीमा देउवालाई समर्थन गरे । २०७९ मा स्थानीय र संघ, प्रदेश निर्वाचनमा कांग्रेससँग तालमेल गरे । चुनावी परिणामपछि कांग्रेसले दाहाललाई प्रधानमन्त्री नदिएपछि एमालेसँग हात मिलाएर प्रधाधानमन्त्री भए । राष्ट्रपति कसलाई बनाउने विषयमा एमालेसँग कुरा नमिलेपछि दुई महिनामै एमालेसँग सहकार्य तोडेर कांग्रेससँग पुनः हात मिलाए । हाल उनी कांग्रेससँग मुख्य गठबन्धन गरी सरकारको नेतृत्व गरिरहेका छन् ।प्रचण्ड नेपाली राजनीतिका यस्ता पात्र हुन्, उनीजत्तिको लेफ्ट राइट गर्न सक्ने नेता सायद अरू छैन । बेलाबेला उनी आफैंले भन्दै आएका छन्, मार्क्सवाद दायाँ पनि हिँड्छ, बायाँ पनि । त्यसैले उनी नेपालको राजनीति भद्रगोल भएको अवस्थामा समेत गोल गर्न सक्छन् । गोल गर्न चुके फेरि प्रयास गरिरहन्छन् । पछिल्लो आम निर्वाचनपछिको उनको कदमलाई हेरे थाहा भइहाल्छ उनी बाइरोडको बाटोमा धेरैपटक हिँडिसके, तर सत्ता र शक्तिको केन्द्रमै छन् । यद्यपि उनको पार्टी संसद्मा तेस्रो स्थानमा छ । सरकार बनाउने र ढाल्ने निर्णायक भएकाले उनी शक्तिशाली देखिन्छन् । कांग्रेस, एमाले मुख्य प्रतिस्पर्धी भएको भरपूर फाइदा प्रचण्डलाई छ । त्यसैले संसदीय गणितमा कमजोर हुँदाहुँदै पनि सत्ता राजनीतिमा बलवान् छन् । संसद्मा पुराना पार्टीले विगतको विरासत जोगाउन हम्मेहम्मे परेका बेला माओवादी खिइँदै गए पनि प्रचण्डलाई कमजोर भएको सायद महसुस छैन । त्यसैले उनले हारेर पनि जितेको महसुस गर्नेछन् सत्तामा रहँदासम्म । लेफ्टराइट मूलतः प्रचण्डपथकै उपज हो । किनकि माओवादी मूलधारबाट मोहन वैद्य र बाबुराम भट्टराई अलग भइसकेका छन् । ०७२ पछि माआवोदीमा सैद्धान्तिक बहस भएको छैन । २०६७ मा वैद्य र २०७२ मा भट्टराई माओवादीबाट बाहिरिएपछि खासमा माओवादी लेफ्टराइट सिद्धान्त लिएर हिँडेको देखिन्छ । किताब भन्छ, जनयुद्धका कहालीलाग्दा १० वर्ष पार्टीभित्र निकै ठूला अन्तर्सघर्ष भए र त्यसमा उनको भूमिका अन्तर्विरोधको प्रकृति र उद्देश्यअनुसार कहिले दायाँ त कहिले बायाँ हुँदै जनयुद्धलाई शान्ति प्रक्रियामार्फत सफलतापूर्वक अवतरण गराए । त्यसपछि उनले चालेका लेफ्ट राइट कदम राजकीय सत्तामा समेत प्रयोग हुन थाल्यो । लेफ्टतिर मोडिँदा किरणसँग नजिक हुन्थे, राइटतिर मोडिँदा बाबुरामसँग ।नेपालका राजनीतिक दलहरू कांग्रेसबाहेक अमेरिकी सहयोग परियोजना (एमसीसी) सम्झौता पारित गर्ने कि नगर्ने द्विविधामा थिए । दृश्य यस्तो देखियो सत्तामा हुँदा एमसीसीको पक्षमा, सडकमा हुँदा विपक्षमा । लेफ्ट राइटमा दलहरू अन्ततः अमेरिकाको दबाब र सत्ता स्वार्थका लागि एमसीसी पारित गर्न बाध्य भएको लेखाजोखा छ । पार्टीभित्र ठूलो अन्तरविरोध हुँदाहुँदै पनि माओवादीले एमसीसी पारित गर्ने पक्षमा निर्णय गर्यो । शान्ति प्रक्रियाका बाँकी काम पूरा गर्ने अन्तर्यसहित व्याख्यात्मक टिप्पणी गर्दै माओवादी एमसीसीको पक्षमा देखियो । एमसीसी सम्झौता पारित गर्ने संसदीय प्रक्रियामा एमाले सहभागी नभए पनि यो कार्यान्वयन गर्ने पक्षमा सहमत भयो । एमसीसीमा अमेरिका र चीनको टकराव थियो र विकल्प साँघुरिँदै गएपछि नेपाली नेताहरू कतातिर ढल्कने भन्ने छनोट गर्नेुपर्ने बाध्यतामा थिए, पन्थीले तिथिमितिसहित उसबेलाका घटनाक्रम लेखेका छन् । एमसीसीमा को कति पानीमा थिए ? किताब भन्छ । नेपाली राजनीतिका हठी राजनीतिज्ञ केपी शर्मा ओलीको शासन सुरु भएपछि प्रचण्डसँग केही समय उनको सम्बन्ध सुमधुर रह्यो । जब २०७५ मा पार्टी एकता भएर नेकपा बन्यो, दुई अध्यक्ष बने । त्यसपछि दुई नेताबीच सत्ता र शक्ति संघर्ष कति उत्कर्षमा पुग्यो भने उनीहरू एक ठाउँमा बस्न सकेनन् । करिब साढे तीन वर्ष ओली प्रधानमन्त्री भएका बेला उनी सुशासनका चर्का पक्षधर देखिए । यती, ओम्नी, वाइडबडी, ३३ किलो सुन, एनसेल कर प्रकरण सतहमा आए, तर ती सबै कथामै सीमित भएको किताबमा लेखिएको छ । तत्कालीन नेकपामा ओली र दाहाल पक्षबीच विवाद यति लम्बियो कि ६९ दिन लामो स्थायी कमिटी बैठक बस्यो । कसले कसलाई पछार्ने ? त्यो नीति अनुसार दुवै अघि बढे । पन्थी लेख्छन्, दाउपेच, षड्यन्त्र, धोका, अविश्वास, अहंकार नेपाल कम्युनिस्ट पार्टी (नेकपा) नेताहरूको डीएनएमै थियो । त्यसबाट मुक्ति पाउन कसैलाई सजिलो थिएन । नेकपा विभाजन नभएसम्म दुई पक्षबीच यस्तै जालझेल भइरह्यो ।लेफ्टराइट ले प्रमुख नेताहरूले सरकार बनाउनभत्काउन गरेको त्यो दाउपेच तथ्यसहित बुझाउँछ । खेलको केन्द्रविन्दुमा प्रचण्डै छन् । सशस्त्र युद्धकै बेला युद्ध र वार्ताको रणनीति लिएका उनले शान्ति प्रक्रियामा आएको दुई दशकमा संसदीय राजनीतिका पुराना खेलाडीलाई छक्याएर गोल गरिरहेकै छन् । संसद्मा बहुमत प्राप्त दलको नेता प्रधानमन्त्री चुन्ने अवस्थामा अँगालेको पछिल्ला २६ वर्षमा देशले २५ वटा सरकार पाएको छ । एउटा प्रधानमन्त्री छान्न संसद्मा १८ पटकसम्म चुनाव भयो । यसरी औसत एक वर्षमा एक सरकार बनेको मुलुकमा सत्ता र शक्तिका भोका नेताहरूको दाउपेच उजागार गरेको छ किताबले । पछिल्ला सत्ता संघर्षलाई तिथिमिति र तथ्यले पुष्टि गर्ने चेष्टा पनि गरेको छ । यसमा पछिल्लो राष्ट्रपति निर्वाचनमा प्रचण्डले चालेको कदमबाट सुरु भई भूराजनीति लगायत २७ शीर्षकसहित अन्त्यमा प्रचण्डको राजनीतिक भविष्यको विश्लेषण छ । प्रचण्डसँग संघर्षको कथा छ , जनतासँगको सम्बन्ध र स्वच्छ छविले मात्रै उनको विरासतको पुष्टि गर्छ । दौरासुरुवालमा प्रचण्डले आफूलाई फरक देखाउन चाहेका छन् । लुगा फेरिँदैमा राजनीतिक चरित्र फेरिँदैन भन्ने भुलेका छन्, यसरी प्रचण्डमाथि पन्थीले कटाक्ष गरेका छन् । सायद यही बोध भएरै हो उनले केही राम्रो गर्ने दाबी पनि गरिरहेकै छन् । चिनियाँ उखानलाई उद्धृत गर्दै किताब अन्त्य हुन्छ । भनिएको छ, हिमाल जतिसुकै अग्लो भए पनि भुइँ छाडेको दिन ढल्नैपर्छ, समुद्र जतिसुकै विशाल भए पनि मुहान सुकेको दिन सुक्नैपर्छ ।यो लेखक पन्थीको चौथो किताब किताब हो । सशस्त्र युद्ध, शान्ति प्रक्रिया, संविधान निर्माण र सत्ता संघर्षका विषयमा रिपोर्टिङ गरेका उनले यो किताब पाठकले सहज ढंगले नेताहरूको दाउपेच बुझुन् भन्ने उद्देश्यले लेखेका छन् । पाठकले किताबमा पत्रपत्रिका पढेझैं स्वाद लिन सक्छन् । २०७४ को आम निर्वाचनपछि भएका मुख्य राजनीतिक सत्ता संघर्षलाई विवरणसहित उल्लेख गरिएको छ र नेताहरूको गतिविधिलाई मसिनोगरी केलाइएको छ । सन्दर्भ सामग्री सूचीकृत गरिएको भए किताब अझै गहकिलो हुनेथियो । धेरै ठाउँमा सन्दर्भसामग्री उल्लेख नगरिएकाले सम्बन्धित पात्रले लेखकलाई पूर्वाग्रही भएको आरोप लगाउन सक्छन् । तर, सत्ता र शक्तिको (अ) राजनीति को चलखेल बुझ्न भने किताब पर्याप्त छ ।"
आमाको 'बाङ्गी सम्झना,"आमाको काटिएको फोटोआमा घर सम्हाल्ने गृहिणी थिइन्, बा सेनाको जागिरे । आमा घाँसदाउरा गर्थिन्, खेती सम्हाल्थिन्, एकछिन फुर्सद थिएन । छोराछोरी हुर्काउन उनलाई हम्मे थियो, तर त्यसलाई कुशलतापूर्वक निर्वाह गरेकी थिइन् । अहिले सम्झिएर उनलाई मृत्युपर्यन्त यो छोरा ह्याटस् अफ भन्छ । दिन त म स्नेहको सक्कली अँगालो दिन चाहन्थे, तर आमा छैनन् । यो संसार पठित, पदासीन, रोजगार नारीले मात्र होइन, मेरी आमाजस्ताले पनि धानेका छन् । ती आमाहरूको नर्कसमान घरमा अझै समानताको घाम लाग्न बाँकी नै छ, न्यायको सुवास फैलिन बाँकी छ । बा एकपल्ट शान्ति सेना गए, लेबनान । हामी सानै थियौँ, गाउँकै सरस्वती स्कुलमा कक्षा एक, दुईमा पढ्थ्यौँ । रमरम सम्झना छ । छ महिनापछि लाहुरेझैँ बा घर फर्किए । ठूलाठूला सुटकेस खाङ्ग्रे डोकोमा बोकाएर बा फर्के । आमालाई जापानिज साडी, हामीलाई निलो जिन्सको जाकेट र पाइन्ट, बहिनीलाई रेडिमेड घाँघर ल्याइदिए । अनि ल्याए एउटा ठूलो डेकजस्तो क्यासेट प्लेएर, अर्को क्यासेट बज्ने मध्यम रेडियो र अहिलेको डीएसएलआर क्यामाराजस्तो रिल राखेर चल्ने ठूलो क्यामेरा । शान्ति सेनाबाट फर्किएपछि हाम्रो परिवार दक्षिणकाली दर्शन गर्न जाने भयो । दुई बहिनी त जन्मिएका थिएनन्, ठूली बहिनी काखमै थिई । हामी दुई दाजुभाइ डाँडापाखा, ओरालोउकालो डुल्ने भइसकेका थियौँ । टीकाभैरव, डुकुछाप हुँदै बागमती नदी तरेर हामी दक्षिणकाली हिँडेरै गयौँ । सखारै हिँडेका हामी एघारबाह्र बजेतिर पुग्यौँ । हाम्रो साथमा बाले ल्याएको ढड्डु क्यामरा थियो । खुकुरी जुधाएर, उभिएर, हाँसेर, दाजुभाइको मात्रै र समूहमा थरीथरीका फोटो खिच्यौँ । बा भरखर घर फर्किएको, रमाइलै भइरहेको थियो । फोटो धुलाउने बेला अनर्थ भएछ । रिलमा प्रकाश छिरेर फोटो सबै बिग्रिएछ । झन् थरीथरीका फोटा आउलान् भनेको, हामी त हिस्स पर्यौँ । बा पनि जिल्लिए । तर, एउटा मात्र फोटो बचेछ, सामूहिक । हाम्री ठूली बहिनी बोकेकी साँहिला बाकी जेठी छोरी, हजुरआमा र हामी दाजुभाइ अनि टाउको काटिएकी हाम्री आमा । कस्तो विस्मात । हाम्री आमाको कुनै राम्रो फोटो रहेनछ । छन त म नजन्मिँदै बा, हजुरआमा, काखे दाइ र आमाको श्यामश्वेत फोटो थियो । तर, त्यो त्यति सम्झनलायक थिएन, अनुहार नै एकदम युवा, कलिलो । आमाजस्तो नभइसकेको, अनि श्यामश्वेत । धेरै खिचेर पनि बचेको त्यो एउटा फोटो रङ्गीन थियो, विशेष थियो । आमाको पछिल्लो फोटो पनि त्यही थियो, तर काटिएको । युवावयको श्यामश्वेत फोटोलाई बाले रङ्गीन बनाएका छन् रङ भेरेर । तर, बालाई त्यही आमाको टाउको काटिएको फोटोले धेरै कुत्कुतायो, छटपटायो । आफ्नो जीवनसङ्गिनीको त्यति राम्रो फोटो, तर टाउको काटिएको । त्यसपछि बाले त्यसलाई पहिलो फोटाको फेसकट मिलाएर चित्र भरेर फेरि बनाए । अनि, चर्चित कलाकार कृष्ण मानन्धरलाई एउटा आमाको पोट्रेट चित्र बनाउन लगाए । मैले कोठामा राखेको छु, आमाले हेरिरहेझैँ लाग्छ । बाले आमाको टाउको काटिएको सामूहिक फोटोलाई पूर्ण बनाएर हामी सन्तानलाई एउटाएउटा दिएका छन् । हामीलाई त्यही फोटो आमा भएको छ ।"
नगरवधूको उदात्त संसार,"नितान्त एक्लामोपासाँकी आमा लौरा पोतेभिन तत्कालीन समाजमा उच्च पठित थिइन् । साहित्यप्रति अगाध प्रेम भएकी उनी उपन्यासकार गुस्ताब फ्लुबर्टकी घनिष्ठ मित्र थिइन् । कतिपय त मोपासाँको खास बाबु फ्लुबर्ट नै थिए भन्छन् । उनले मोपासाँलाई लेखनमा अचुक तीन मन्त्र सिकाए, कुनै पनि विषयमा लेख्नुअघि नियालेर हेर । नियालेर हेर । नियालेर हेर । मोपासाँले साँच्चिकै हरेक आख्यानमा विषयवस्तुलाई नियालेर हेरे ।मोपासाँको लेखन अवधि जम्मा ११ वर्ष थियो सन् १८८० देखि १८९१ सम्म । त्यही ११ वर्ष विश्व साहित्यका लागि अनुपम भयो । यसबीच उनका ३०० कथा, छ उपन्यास, तीन नियात्रा पुस्तक र एउटा कवितासङ्ग्रह छापिए । तीमध्ये थुप्रै कथा र उपन्यास विश्वप्रसिद्ध भए । लेख्न त उनले उन्नाइसौँ शताब्दीको फ्रान्सेली जीवनका विडम्बनाबारे लेखे, तर ती संसारभरिका सर्वकालीन मानवीय दस्तावेज बन्न पुगे । उनका कथामा महिलाका उदात्त जीवन, तिनका दुःखका अनेक आयाम, मानवीय सम्बन्ध, त्रासदी, गरिमा र विडम्बनाका भित्री चित्रहरू आउँछन् । खासगरी नगरवधूहरूको उदात्त संसारलाई उनले सबैभन्दा नजिकबाट, सबैभन्दा मानवीय आँखाले चियाए । मानवीय जीवनका यति विविध चित्र आज पनि संसारकै साहित्यमा दुर्लभ छ । चेखब, ओ हेनरीदेखि समरसेट ममलगायत थुप्रै महान् कथाकारलाई उनका कथाले नयाँ मार्ग देखाए ।मोपासाँ आजीवन अविवाहित रहे । लेखनबाट कमाएको अथाह सम्पत्ति उनले हावामा उडाए । तल्लो वर्गका नगरवधूदेखि उच्च कुलीन महिलासँग उनको निरन्तर सम्पर्क रहिरह्यो । बीस वर्षमै उनलाई भिरुंगी भयो । उनका दाजु भिरुंगी लागेर अनि भाइ पागल भएर बिते । टाउको र आँखा दुख्ने असह्य समस्याले उनी हैरान थिए । डिप्रेसनको सिकार भएर सन् १८९२ जनवरी २ मा आमाकै सामु सेरिएर मर्न खोजे । पेरिसमा उपचारपछि ज्यान बच्यो । तर, घाउ गहिरो थियो । त्यसको एक वर्षपछि असीम पीडा भोग्दै पेरिसको एक क्लिनिकमा ४३ वर्ष नपुग्दै सन् १८९३ जुलाई ६ मा संसारका यी महान् कथाकार बिते । बित्दा उनी नितान्त एक्ला थिए ।"
हनुमानढोकामा तैनाथ पृथ्वीनारायणका सेना,"काठमाडौं उपत्यकाका मुख्य जात्राहरूमा कालो पोसाकमा सजिएका झाँकी देखिन्छन् । ती अघिअघि बाजा बजाउँदै हिँडेका हुन्छन् र पछाडि भरुवा बन्दुक बोकेर मार्चपास गरिरहेका । यो झाँकी नेपाली सेनाको हो । यही सेनाले बढाइँ गरेपछि जात्रा सुरु हुन्छ यहाँ । जात्रा अन्त्य पनि यही सेनाले बढाइँ गरेपछि मात्रै हुन्छ । पृथ्वीनारायण शाहले नेपाल एकीकरण गर्ने क्रममा काठमाडौं विजय गरेदेखि सुरु भएको यो परम्परा अझै जारी छ । इन्द्रजात्राका बेला विसं १८२५ असोज १३ मा काठमाडौं विजय गरेको थियो गोर्खाली फौजले । लिच्छविकालमा कोलिग्राम भनी चिनिएको माथिल्लो टोल र दक्षिण कोलिग्राम नामले चिनिने तल्लो टोलमा अघिल्लो दिन र भोलिपल्ट कुमारीको रथ तान्ने परम्परा छ । दक्षिण कोलिग्रामको जैसिदेवल, कोहिटी भीमसेनस्थान हुँदै कुमारीको रथ तान्ने तिथि परेको दिन थियो त्यो । रथ तानेर कोहिटी पुर्याइएको थियो । कुमारीको रथमा कान्तिपुरका राजा जयप्रकाश मल्ल आफैं थिए, जात्राको अवलोकन गरिरहेका । त्यही बेला कान्तिपुर सहरको नरदेवी, भीमसेनस्थान र टुँडिखेल गरी तीनतिरबाट आक्रमण गर्यो गोर्खाली सेनाले । कान्तिपुरको किल्ला फोरेर गोर्खाली सेना भित्र पसे । इतिहासकार गौतमबज्र बज्राचार्यका अनुसार, कान्तिपुरका राजा जयप्रकाश भागेर पाटन पुगे । कान्तिपुर विजय गरेपछि पृथ्वीनारायण शाहले रथयात्रा चलाउन दिए । पृथ्वीनारायण शाहले कुमारीको दर्शन गरे, बज्राचार्यले हनुमानढोका राजदरबार मा लेखेका छन्, नेपालको इतिहासमा गोर्खालीको विजय युगान्तकारी घटना थियो ।काठमाडौं विजय गरेकै दिन पृथ्वीनारायण शाहले वसन्तपुर डबलीमा सुनको सिंहासनमा बसेर आफूलाई काठमाडौंको राजा घोषणा गरेका थिए । त्यही बेलादेखि डबलीमा राजप्रतिनिधिको स्वरूप मानेर खड्ग राख्ने परम्परा सुरु भयो । इन्द्रजात्रालाई विजय उत्सवको रूपमा मनाए पृथ्वीनारायणले । पृथ्वीनारायणपछिका राजाले पनि इन्द्रजात्रालाई विजय उत्सवै मान्न थाले । राणाको समयमा पनि प्रधानमन्त्रीदेखि सारा सैनिक कर्मचारी यस जात्रामा सहभागी हुन्थे, बज्राचार्य लेख्छन्, उच्च ओहोदाका व्यक्ति हात्ती र घोडामा चढेर नगर परिक्रमा गर्थे । केही दशकअघिसम्म पनि यो प्रथा रहिआएको थियो । राजतन्त्र हुन्जेल कुमारीको रथयात्रा हेर्न राजा, राजपरिवारको सदस्य पनि वसन्तपुर आउँथे । २०६५ सालमा गणतन्त्र स्थापना भएपछि यो परम्परामा राष्ट्रपतिले निरन्तराता दिँदै आएका छन् । पृथ्वीनारायण शाहले जुन ठाउँमा युद्ध जिते, त्यो ठाउँको स्थानीय संस्कृतिलाई स्वीकार गर्ने रणनीति लिए । त्यहाँका देवीदेवता, धार्मिक र सांस्कृतिक मान्यताको रक्षा गर्ने नीति लिए । सैनिक इतिहासमा विद्यावारिधि गरेका पूर्वजर्नेल प्रेमसिंह बस्न्यातका अनुसार, धार्मिक र सांस्कृतिक मान्यताको रक्षा गर्ने स्वभावले नै पृथ्वीनारायणले जनताको मन जितेका थिए । अहिले उपत्यकाको संस्कृतिको अंग बनेको शार्दूलफौज उतिबेला नेपाल एकीकरणमा परिचालन गरिएको थियो, यो प्रसंग छ खाँडो पुस्तकमा । यही फौजले नेपालअंग्रेज युद्ध पनि लडेको थियो । शार्दूलजंग गुल्मको अभिलेखअनुसार, यही शार्दूल फौजलाई काठमाडौं विजयपश्चात् हनुमानढोकामै तैनाथ गरियो । पछि गीर्वाणयुद्धविक्रम शाहले विसं १८५६ मा शार्दूलजंग कम्पनी बनाए । त्यही कम्पनीे पछि शार्दूलजंग गुल्मका रूपमा विकास भयो । गुल्ममा अहिले दुई सय सैनिक कार्यरत छन् । यो गुल्मका सैनिकले सांस्कृतिक झाँकीका लागि बाजागाजा सिकेकै हुनुपर्छ । सेनाका अरू पल्टनबाट पनि यहाँ सरुवा भएर आउँछन् । गुल्मपति एक वर्ष मात्रै यहाँ रहने व्यवस्था छ । क्याप्टेन दुईतीन वर्षसम्म रहन सक्छन् । अधिकृतभन्दा तल्लो तहका भने जति वर्ष पनि बस्न पाउँछन् । गुल्म क्याप्टेन रमेशबहादुर खत्री भन्छन्, यहाँ आउने, जाने त भइराख्छ तर दक्षता हासिल गरेपछि प्रायजसो यहीँ बस्छन् । झाँकी प्रस्तुत गर्न वानदार समूह हुन्छ । समूहले ढोल, तमर, झ्यालीको र बासुरीको धुनमा संगीत गुन्जाउँछ । यो बाजाको पछि भरुवा बन्दुक बोकेका सेनाले मार्चपास गर्छन् । क्याप्टेन खत्रीका अनुसार, वानदार समूहले बजाउने बाजा पनि नेपाल एकीकरणकै क्रममा बजाइएको हो । वानदार दर्जीको अगुवाइमा बजाइएको भएर समूहको नामै वानदार रह्यो, खत्रीले भने ।एउटा जात्रामा ३० देखि ६० जनासम्मको टुकडी सहभागी हुन्छ । ठूला जात्रामा ठूलै संख्यामा र साना जात्रामा सानो संख्यामा सहभागी हुन्छन् । केही जात्रामा अधिकृत पनि सहभागी हुनुपर्छ । इन्द्रजात्रा, रातो मत्स्येन्द्रनाथको जात्रा, फूलपाती गरी तीनवटा जात्रामा गुल्मपतिसहित अधिकृत सहभागी हुन्छन् । गुल्ममा मेजर, क्याप्टेन, जमदार, हुद्दा अमलदार, प्युठ, सिपाही र वानदारजस्ता समूह हुन्छन् । दौरासुरुवाल, जामा, पटुका, सेतो छालाको पेटारो, मेडल, खुकुरी, ढाल, तरबार र कालो छालाको एककाने जुत्ता, पहेंलो मोजा र शिरमा चाँदतोडा पहिरिएका हुन्छन् । हरेक दुई वर्षमा जँगी अड्डाले पोसाक व्यवस्था गर्छ ।अधिकृतले लगाउने पोसाक सेतो रंगको हुन्छ, त्योभन्दा तल्लो दर्जाकाले लगाउने पोसाक कालो । पोसाक उस्तै देखिए पनि चिह्न फरक हुन्छन् । सबैको शिरमा चाँदतोडा हुन्छ । चाँडतोडा भने दर्जाअनुसार फरक हुन्छ । सुनको जलप लगाइएको चाँदी बेरिएको चाँदतोडा हुन्छ अधिकृतले लगाउनेमा । अगाडि सुनको जलप लगाइएको सिंह हुन्छ । शार्दूलको अर्थ हुन्छ सिंह । चाँदतोडामा यही सिंह हुन्छ । सेनाको यस्तो पोसाक यही गुल्ममा मात्र छ, गुल्मपति पूर्ण प्रजापतिले भने, यो गुल्मले नै नेपालको सांस्कृतिक विरासत धानेको छ ।विसं १६१६ मा स्थापना भएको थियो नेपाली सेना । लमजुङे राजा यशोब्रह्मका छोरा द्रव्य शाहले लिगलिगकोट विजय गरेपछि यो सेना गठन भएको हो । लेखक बस्न्यातका अनुसार, सेनाको पहिलो सेनाधिपति द्रव्य शाह नै हुन् । द्रव्यले आफ्नो राज्यमा सेना खडा गरेपछि भगीरथ पन्तलाई पहिलो सेनापति बनाएका थिए । सेनाको गठन भएदेखि नै संस्कृति संरक्षणलाई उसले प्राथमिकता दिंदै आएको छ । प्रजापति भन्छन्, शार्दूलजंग गुल्म अरू युनिटभन्दा बिलकुलै फरक हो । यो सांस्कृतिक पल्टन हो ।काठमाडौंको इन्द्रजात्रा, सेतो मत्स्येन्द्रनाथ, पचली भैरव, कँडेल भगवतीको फूलपाती भित्र्याउने जात्रा, देगु तलेजु महाराज प्रचार पूजा, गंगामाई जात्रा, ललितपुरको रातो मत्स्येन्द्रनाथ लगायत ३० मुख्य जात्राको अंग हो यो सेना । सेनाको वार्षिक क्यालेन्डरमै समेटिएका हुन्छन् यी जात्रा पर्व, प्रजापतिले भने, यो क्यालेन्डर अनुसार जात्रा सञ्चालन गर्न सेना तयार भएर बसेको हुन्छ । सेनाको यो क्यालेन्डर हेडक्वाटरबाटै स्वीकृति भएर आउँछ । जात्रा पर्वमा सहभागी हुने मात्रै होइन, त्यसअघिका तयारीका चरणमा पनि सहभागी हुन्छन् । सबै जात्रा तिथिअनुसार हुन्छ । जात्राको मिति आइसक्दा पनि व्यवस्थापकबाट चिठी आएन भने सेनाले चासो लिन्छ । के भएको छ भनेर सोध्छ । झकझकाउने काम समेत गर्छ, क्याप्टेन खत्रीले भने । जात्रामा सहभागी हुने भएकाले यो सेना स्थानीयवासीसँग पनि जोडिएको हुन्छ । सेनालाई स्थानीयवासीसँग भावनात्मक रूपमा जोडेको झोंछेका गणपतिलाल श्रेष्ठ बताउँछन् । सेना सहभागी भएर हाम्रा जात्रा पर्वलाई राष्ट्रिय मान्यता दिएको छ, श्रेष्ठ भन्छन्, सेनाको झाँकी र मार्चपासले हाम्रो जात्रामा थप रौनक थपिदिएको हुन्छ । जात्रा पर्व मात्र नभएर वसन्तपुर वरपर दैवी विपत्ति पर्दासमेत यो सेना खटिने गरेको छ । आगलागी, भुइँचालोजस्ता विपत्तिमा यो सेनाको सहयोग अविस्मरणीय छ, श्रेष्ठ भन्छन् । यो सेनाले सांस्कृतिक गतिविधिबाहेक हनुमानढोका दरबारको संरक्षण, संग्रहालयको हेरचाह, मल्लकालीन राष्ट्रिय ढुकुटीको संरक्षणको जिम्मेवारी पनि पाएको छ । काठमाडौं उपत्यकामा सञ्चालित विभिन्न जात्रा नेवारी संस्कृतिसँग जोडिएका छन् । अन्य जातिको भन्दा नेवारै गुल्म प्रमुख भए संस्कृति बुझ्न सजिलो हुन्थ्यो भनेर काठमाडौं महानगरपालकाका तत्कालीन उपप्रमुख हरिप्रभाव खड्गीले प्रधानसेनापतिसँग आग्रह गरिन् । तत्कालीन प्रधानसेनापति पूर्णचन्द्र थापाले पहिलो पटक नेवार समुदायबाट श्रवण प्रजापतिलाई पठाए । उनीपछि विकास शाक्य, असीम श्रेष्ठ, शिव भँडेल गुल्मपति भए । गैरनेवार गुल्मपति हुँदा यहाँको संस्कृति बुझ्नै समय लाग्थ्यो, गणपति भन्छन्, नेवारै आएपछि संस्कृति बुझाइराख्नुपरेन । नेवार गुल्मपति भएपछि यहाँ केही परिवर्तन पनि भए । पहिला वानदार समूहले मात्रै झाँकी प्रस्तुत गर्थ्यो । विकास शाक्य गुल्मपति हुँदा उनले नेवार समुदायमा प्रचलित परम्परागत धिमेबाजाको प्रशिक्षण दिने व्यवस्था गरे । दुईतीन वर्षअघिदेखि सेनाले धिमेबाजा पनि बजाउँछ । धिमेबाजा समूह नै छ सेनाभित्र । यो टुकडीका लागि कालो भादगाउँले टोपी, कालो दौरासुरुवाल, सेतो पटुका, क्यानभास जुत्ता र पहेलो मोजा तोकिएको छ । यो वर्षदेखि नेवारी समुदायमा ऋतुअनुसार बजाइने धुन पनि सिकाउन सुरु भएको छ । ऋतुअनुसार, महिनाअनुसार, समयअनुसार बजाइने बेग्लाबेग्लै धुन हुन्छन् । दसैंमा मालश्री, फागुनमा होली, पाहाचह्रेमा घाटु, असारमा सिनाज्याः, साउनमा गुँला, भदौमा यँला र हरेक बिहान व्याँचुली धुन मूर्तअमूर्त सांस्कृतिक सम्पदाको राजधानी नै हो वसन्तपुर । लिच्छविकालीन काष्ठमण्डपदेखि शाहकालीन दरबारसमेत छन् यहाँ । त्रैलोक्यमोहन, कविन्द्रपुर, भगवती, ठूलो घण्टा, प्रस्तरको विष्णुमूर्ति, शिवपार्वती, जगन्नाथ, इन्द्रपुर, प्रतापध्वज, तलेजु, देगुतलेजु, महाविष्णु, महेन्द्रश्वर, आगमछेंजस्ता प्राचीन मठ मन्दिर छन् । दरबारभित्र इतिहास झल्काउने नासलचोक, मोहनचोक, सुन्दरचोक, वसन्तपुर चोक, दाखचोक, लामचोक, त्रिशूलचोक, न्हुच्छेचोक जस्ता अनेक चोक छन् । दुमाजु जात्रा, नुवाकोट भगवती जात्रा, कुमारको खट जात्रा, कुमारी रथयात्रा, गाईजात्रा, चागुनारायणको जात्रा, इन्द्रध्वजोत्सव, इन्द्रजात्रा, पचलीभैरव जात्रा, गुहेश्वरीको जात्रा, वसन्तश्रवण, फागूलगायत अनेकन सांस्कृतिक क्रियाकलाप हुन्छन् यी क्षेत्रमा । यस्तो ऐतिहासिक र सांस्कृतिक वैभव भएको ठाउँमा सरुवा भएर आउने सैनिकले पनि फरक अनुभूति गर्छन् । महसुस गर्न सके यी सम्पदाबाट धेरै ज्ञान लिन सकिन्छ, खत्री भन्छन्, महत्त्वपूर्ण सांस्कृतिक वैभव जोगाउने सैनिक हुँ भन्दा गर्व लाग्छ ।"
मायावीका ३ अवतार,"शिल्पी थिएटरमा पस्ने बेला माथिल्तिर ट्रान्जिट र तल्तिर मिनिस्ट्री अफ टाइम टुरिजम लिखित ठ्याक्कै पासपोर्ट साइजको ब्रोसर हात पर्यो । ट्रान्जिटमा ट्राभल डकुमेन्ट पनि त चाहियो । कुमार नगरकोटीको लेखन र घिमिरे युवराजको निर्देशन रहेको नाटकमा यस्तो प्रयोग देखिने नै भयो । काठमाडौं सहरमा नाटकघर र सिनेमाघर बराबर छन् । १२ सिनेमाघर छन् भने नाटकघर पनि १२ वटै । सम्भवतः यो नाटकका लागि स्वर्णिम कालखण्ड हो । नाटक लगभग जीवनशैली नै बन्न पुगेको छ सहरमा । नाट्यकर्मी कति क्रेजी छन् भने आफ्नो घरमै नाटकघर खोलेका छन् । पारखी दर्शकले रोजीछानी नाटकको आनन्द लिइरहेका छन् । हामीकहाँ नाटकघर र कलाकारको तुलनामा नाटककारको भने उल्लेखनीय कमी छ । त्यसकारण रंगकर्मीलाई मौलिक नाटक नै देखाउने सहुलियत छैन । विदेशी नाटकलाई नै मञ्चन गर्नुपर्ने बाध्यता त्यसकै उपज हो । नाटक भयो भने नाटकघर रहला वा नरहला, जुनसुकै समयमा मञ्चन हुनेछ । लगभग भूतपूर्व बन्न लागेको साहित्यकै पुरानो विधा नाटकमा कोही समकालीन नेभेटिँदा पनि नगरकोटी एक्लै भिडिरहेका छन् ।तपाईंको पहिलो परिचय के हो भनेर कसैले सोधे नगरकोटीले अवश्य भन्ने छन्, जीवनमा मैले धेरै विधामा लेखें । कथा, कविता, उपन्यास, संस्मरण, अनुवाद आदि इत्यादि । तर, मेरो पहिलो परिचय नाटककार नगरकोटी हो, त्यसपछि मात्र अरू परिचय । नाटक चानेचुने होइन, चुनौतीपूर्ण लेखन हो । नगरकोटीको अनुभवमा एउटा लेखक तब मात्र पूर्ण हुन्छ, जब उसले नाटक लेख्छ । नाटक नलेखेसम्म लेखक सदा अपुरो, अधुरो रहन्छ । नाटक यस्तो आनन्ददायक विधा हो, जुन अरू कुनै विधामा छैन । जहाँ शब्दहरू आफ्नै आँखा सामुन्ने जीवन्त हुन्छन् । ट्रान्जिट नाटकका पात्रहरू भविष्यबाट अतीतको काल्पनिक यात्रामा निस्किएका छन् अनि अतीतबाट भविष्यमा फर्किनुअघिको ट्रान्जिटमा छन् । विसं २१७५ बाट २००७ हुँदै २०७५ को समय शयररत सम कलेज अफ ड्राम्याटिक्स ग्य्राजुएट मायावी नाट्यनिर्देशक मानव शास्त्रीको स्टुडियोमा पसेपछि के के हुन्छ ? नाटकले यसै प्रकरण वरिपरि घनचक्कर लगाएको छ ।मायावी आफैंले आफूलाई रोचक, आकर्षक र चाखलाग्दी नारी घोषणा गरेकी छे । खासमा मानव शास्त्रीको अवचेतन मनमा छाएकी छायापात्र हो, मानवी । उसका त्रयावतार छन् । मानव स्वयं भ्रामकको संसारमा बाँचेको छ । कल्पना र यथार्थको झोलुंगोमा हल्लिरहेको छ । एक्काइसौं शताब्दीको पुरुष र बाइसौं शताब्दीकी नारीबीचको प्रेम र अस्तित्वको वार्तालाभ नगरकोटीकै भाषामा अजिबोगरिब छ । कालपर्यटन (टाइम ट्राभल) आफैंमा सोचका घेरा भत्काउने विशिष्ट अवसर हो । टाइम मेसिनका रूपमा चिनिने स्वैरकाल्पनिक उपकरण प्रयोग हुन्छ यसमा । तर, ट्रान्जिट सम्पूर्ण रूपमा साइन्स फिक्सन होइन । विज्ञानले के भन्छ भने समय शयर सम्भव छ, तर त्यो तपाईंले सोचिरहेको तरिकामा होइन । वास्तवमा यो मनोवैज्ञानिक नाटक हो, जहाँ फल्स मेमोरी (झूटो स्मृति) को कुरा छ । यस नाटकको विशेषता के हो भने एउटै नारी पात्रलाई तीन जना कलाकारमार्फत अभिनय गराइएको छ । नगरकोटीका नारी चरित्र बोल्ड एन्ड ब्युटिफुल त हुने नै भए । नाटकले यसपछि के हुन्छ भन्ने कुतूहलले बाँधिराख्छ । दर्शक थप रहस्य थाहा पाउन उत्सुक हुन्छ । मनोवैज्ञानिक रोमान्चको विशेष अनुभव हुन्छ । वास्तविक र मनोवैज्ञानिक समय दुवै छ नाटकमा । भौतिक समय घडी र पात्रोमा अडिएको छ भने मनोवैज्ञानिक समय स्मृति वा मानसपटलमा चित्रित छ । जीवन कति विसंगत छ भने मानवशास्त्री आफूलाई श्रापित प्रेमी मान्छ । ऊ लिपस्टिक, सिग्रेट र अन्य एकान्त नाटकमा अभिनय गरेका तीन अभिनेत्रीको आवधिक मञ्चन सकिएलगत्तै मृत्यु भएको भ्रममा छ भने तीनै जना अभिनेत्री आफ्नो प्रेमीको हत्या गरेको कन्फेसन गर्छन् । सर्रियल दृश्यहरूले भरिपूर्ण छ नाटक ।नाटकमा मानव बनेका दिव्य देव, मायावी बनेका शिल्पा मास्के, आकांक्षा कार्की, वासना तिमिल्सिना अनि जेलर मिल्सन राई । निर्देशक घिमिरे अतिथि भूमिकामा छन् । कलाकारहरूको अंग्रेजी लहजा विशेष छ । उनीहरूले नाटकलाई दर्शनीय मात्र बनाएका छैनन्, नाटकको मूल्यसमेत संवर्धित गरिदिएका छन् । यस्तो लाग्छ, दिव्यदेवकै निम्ति नाटक लेखेका हुन् नगरकोटीले । नेपाली नाटकमा दिव्यदेवको आगमन सुखद छ । उनले काल्पनिक चुरोट सल्काएको अनि काल्पनिक धुवाँ उडाएको दृश्य उल्लेखनीय छ । नाटकको मुख्य पात्र मानव शास्त्री आफैंलाई तेस्रो व्यक्ति मानेर व्यवहार गर्दै भनिरहेको छ, म दिव्यदेवको अल्टर इगोसँग तिमी (मायावी) लाई नाटक खेलाउँछु । नाटकको भाषामा यो इलिइज्म हो ।नाटकमा प्रयोग गरिरहन रुचाउँछन् नगरकोटी र युवराज । परम्परागत नाटकको मेनु यसमा नहुनु स्वाभाविकै हो । नगरकोटीको गह्रुँगो खोपडीका कल्पना, पराकल्पना, एकालापलाई विभिन्न नाट्य टेक्निकमार्फत दर्शकहरूसामु ल्याउन घिमिरे युवराजले अतिरिक्त मिहिनेत गरेका छन् । अझ भन्ने हो भने नाटकको फोर्थ वाल भत्काएका छन् ।नगरकोटीका समकालीन लेखकहरू नाटकमा खासै देखापरेका छैनन् । घिमिरे युवराजले एक दशकको कालखण्डमा नगरकोटीका तीन नाटक मञ्चन गरे कोमाः अ पोलिटिकल सेक्स, बाथटब र ट्रान्जिट । उनले गोठाले नाटकघरको उद्घाटनमै नगरकोटीलाई नाटककारको हुलियामा उतारे । लाग्छ, घिमिरे युवराजबाहेक अरूले नगरकोटीलाई नाटक लेखाउनै सक्दैनन् । अरूका लागि उनले नाटक लेखेका पनि छैनन् । निर्देशक घिमिरे युवराज नाटकमा जहिल्यै नयाँपन खोज्छन् । नाटक जीवनको अनुकरण मानिने भए पनि दर्शकलाई आफू बाँचिरहेको समयभन्दा फरक कुराको अनुभव गराउँछन् । दैनन्दिनी घटना, सुखदुःखभन्दा पर पुर्याउँछन् । चलिरहेका नाटकभन्दा फरक भएकाले विचलित दर्शकलाई पनि नाटकघरसम्म तानिरहेकै छन् । उनी बहुपत्रे कथा अनि जीवनलाई बहुआयाममा बुझ्ने र बहुल अर्थ निस्कने नाटक पस्किन्छन् । यसपटक पनि उनले नगरकोटीको पाठको आत्मामा मजासित छिरेर प्रस्तुत गरेका छन् ।ट्रान्जिट मा स्टुडियो, कफीघाट र संग्रहालय गरी तीनवटा सेटिङ छन् । ती सर्रियल स्पेस देखाउँदै अमूर्त पाठलाई समेत मञ्च, संगीत र ध्वनि, प्रकाश परिकल्पना र नेपथ्य आदिमार्फत मूर्त बनाउने कोसिस अभूतपूर्व छ । टाइम ह्वीलको तीनवटा चक्का घुमाउने, मस्तिष्कभित्रको कुरा देखाउन जाली हाल्ने, कफीघाटमा मुनिबाट बत्ती बाल्ने, चेयरभित्रै बत्ती बाल्ने आदि खर्चिला प्रयोग पनि उनले गरे । यो नाटक लेखन र शैलीमा रूपान्तरण हो ।भन्नैपर्ने के हो भने हाम्रो साहित्य अलि एकाकी छ । लेखकहरूमा रूचिसम्पन्नता भेटिँदैन । रुचि यति सीमित छ कि त्यसले साहित्यमा विविधता पल्लवित, पुष्पित र सुफलित हुन सकेको छैन । नगरकोटीले तीनवटै नाटकमा आफूलाई त्यो विविधता पस्कन सक्षम लेखकका रूपमा प्रस्तुत गरेका छन् । ट्रान्जिट ले नेपाली नाटक संसारलाई पनि देखाउने जमर्को गरेको छ । त्यसमा पनि सुप्रसिद्ध नाटककार बालकृष्ण समको व्यक्तित्वको रोचक सन्दर्भ स्मरणीय छ । आफ्नो अनुहारको हेभी मेकअप बिग्रने डरले जुनसुकै समय कालो छाता ओढ्ने र कम मुस्कुराउने अनि धर्मपत्नीसँग पनि ज्यूहजुरको लवजमा बोल्ने ।नाटकहरू रससिद्धान्तमा आधारित हुन्छन् । ट्रान्जिट चाहिँ अद्भुत रसप्रधान छ । अद्भुत रस यसको आत्मा हो । यसका स्वप्निल पाठहरूले दर्शकलाई चकित ओ चकित पारिरहन्छन् । नगरकोटीको नाटकमा कोही रुन थाले भने त्यो घोर आश्चर्यको बात हुन्छ । उनको सिर्जनशीलतामा रूने सहुलियत नै हुन्न । काव्यशास्त्र अनुसार, अद्भुत रसको स्थायीभाव विचित्रता, आश्चर्य वा विस्मय हो । यसमा अलौकिक वा अनौठो कुरा नै हुन्छन् । पूर्वीय नाट्यशास्त्रमा भरतमुनिले यस रसलाई दिव्य र आनन्दज भनेका छन् । यसमा अनुभूति र संवेदनाका साथमा मानसिक खेल पनि नगरकोटीले घुसाएका छन् । नाटकमा प्रायः संवाद उम्दा छन् ः जो मुग्ध भयोऊ मुक्त भयो । कहिलेकाहीँ घरमा हुन्छु, कहिलेकाहीँ एकान्त बगरमा । आफ्नै लास रुँगी बस्छु मनको सुनसान खण्डहरमा । तिम्रो शरीरबाट त मगमग बास्ना आइरहेको छ, मायावी । सुगन्धित अगरबत्तीझैं तिमी बसाइरहेकी छौ । तिम्रो सासमा सुकुमेलको बास्ना छ । औंलाहरूको कापकापमा चन्दनको सुवास छ । तिम्रो केशमा कफीको कुतकुत्याउने कामुक वासना छ । मेरो कफीमा तीन बिर्को ब्रान्डी, चार बिर्को रम र पाँच बिर्को ह्वीस्की मिसाउनु ल । मेरा निम्ति तिमी भविष्य, तिम्रानिम्ति म इतिहास । आई एम नोबडी । हु आर यु ? आर यु नोबडी टु ? बेडरुम सम्भोगको दुर्घटनाग्रस्त क्षेत्र हो ।नगरकोटीको नाट्यशिल्प जहिल्यै नवीन हुन्छ । त्यो नस्विकारी धरै छैन । ट्रान्जिट ले के देखाएको छ भने नगरकोटी सपनादेखक मात्र होइन, सपनालेखक पनि हुन् । डेढ महिनाको रिहर्सलपछि घिमिरे युवराजले नगरकोटीको सर्रियल सपनाको मञ्चन गरेका छन् । एक स्वप्नस्रष्टाको स्वप्नद्रष्टा बन्ने अवसर शिल्पी थिएटरले दिएको छ ।"
