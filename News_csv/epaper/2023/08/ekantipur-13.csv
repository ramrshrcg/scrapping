शीर्षक,विवरण
सुन तस्करसँग पूर्वसभामुख महराको २२ र छोराको २३४ पटक फोन संवाद,"(काठमाडौं)माओवादी उपाध्यक्ष तथा पूर्वसभामुख कृष्णबहादुर महरा र उनका छोरा राहुलको ९ किलो सुन भित्र्याउने तस्करसँगको सम्बन्ध पुष्टि भइसक्दासमेत अनुसन्धान नहुँदा सरकार तथा खासगरी गृह प्रशासन र अनुसन्धानकारी निकायमाथि नै अविश्वास पैदा भएको छ । महरा र उनका छोराको सुन तस्करीमा संलग्न चिनियाँ गिरोहसँग पटकपटक टेलिफोन संवाद भएको सरकारी अनुसन्धानबाटै पुष्टि भइसकेको छ ।अनुसन्धान र अभियोजनमा संलग्न स्रोतका अनुसार कृष्णबहादुरको छोरा निर्मलका नाममा रहेको मोबाइलबाट तस्करीमा संलग्न हाल फरार चिनियाँ नागरिक लुई हानसोङसँग ११ पटक सम्पर्क भएको प्रहरीको केन्द्रीय अनुसन्धान ब्युरो (सीआईबी) ले किटान गरेर प्रतिवेदन तयार पारेको छ । सुन तस्कर दाओजिन वाङले पनि महरालाई ११ पटक फोन सम्पर्क गरेका थिए । त्यही बेला महराको अर्का छोरा राहुलसँग २८ पटक फोन सम्पर्क भएको देखिन्छ । राहुललाई सुन तस्कर दाओजिन वाङले ६४ पटक र राहुलले दाओजिनलाई १ सय ३१ पटक सम्पर्क गरेको देखिन्छ । हाल फरार असिन भनिएका अर्का चिनियाँ तस्करलाई राहुलले ३ पटक सम्पर्क गरेका थिए । राहुलले नै फरार रहेका अर्का व्यक्ति लोकेन्द्र पौडेललाई ३६ पटक फोन सम्पर्क गरेको देखिन्छ । यो सञ्जालसँग पटकपटक सम्पर्क भए पनि महरा बाबुछोरा अनुसन्धानको दायरामा अझै आएका छैनन् । त्यसैगरी राहुलले विमानस्थलका भन्सार अधिकृत मुक्तिप्रसाद श्रेष्ठलाई एकपटक टेलिफोन गरेका थिए । श्रेष्ठले प्रहरीलाई दिएको बयान अनुसार राहुलले तस्करीको उक्त सुनबारे चासो राख्दै लिलामीको प्रक्रियाबारे जानकारी लिएका थिए । तर उनीहरूमाथि अनुसन्धान भने भएको छैन ।महराकै पार्टी माओवादीका अध्यक्ष पुष्पकमल दाहाल प्रधानमन्त्री, अर्का उपाध्यक्ष नारायणकाजी श्रेष्ठ उपप्रधान तथा गृहमन्त्री छन् । तर, उनीहरू पार्टी र सरकारका अनुसन्धानकारी निकायबाट थप छानबिन गराउन अनदेखा गरिरहेका छन् । महरामाथि कुनै अनुसन्धान अघि नबढ्दा आम जनमानस र प्रमुख प्रतिपक्ष दलमा यो सरकारले निष्पक्ष अनुसन्धान गरिरहेको छैन भन्ने शंकालाई पुष्टि गरिरहेको छ, एक मन्त्री भन्छन्, निष्पक्ष रूपमा काम गरिरहेको भनेर आम समुदायलाई विश्वासमा लिनका लागि भए पनि छानबिन हुनैपर्ने देखिन्छ ।८ करोड ५५ लाखको सुन तस्करी तथा बेचबिखनमा महरा बाबुछोरा संलग्न भएको भनेर प्रहरीको सीआईबीको प्रतिवेदनमा टेलिफोन नम्बरसहित किटान गरिएको छ । इलेक्ट्रिक सिगरेट (भेप) मा लुकाएर सुन ल्याउने चिनियाँ नागरिक लुईसँग व्यक्तिगत रूपमा सम्बन्धमा रहेका महरा बाबुछोराले उनलाई सहयोग पुर्याउन त्रिभुवन अन्तर्राष्ट्रिय विमानस्थलको भन्सारका अधिकारीलाई तारन्तार फोन गरेको सीआईबीको प्रतिवेदनमा उल्लेख छ । प्रतिवेदन अनुसार सुन ल्याउने मात्र होइन, भन्सारमा रोकिएपछि त्यहींबाट शक्तिको दुरुपयोग गरी उक्त सुन लिलाम गरी बिक्री गर्नेसम्मको योजना थियो । प्रहरीले कल डिटेल रेकर्डसहित बाबुछोराको विवरण मात्रै खुलाएर अन्य आरोपितमाथि गत असार २७ मा विशेष अदालतमा मुद्दा दायर गरिसकेको छ । त्यसको एक महिना बितिसक्दासमेत प्रहरी, गृह प्रशासन र अभियोजन गर्ने निकायले उनीहरूमाथि सामान्य सोधपुछसमेत गरेका छैनन् । यसले अनुसन्धानकारी निकायमाथि थप शंका पैदा गर्ने सरकारका एक मन्त्रीको भनाइ छ । महरामाथि छानबिन हुनैपर्ने दुई आधार उनले औंल्याए । पहिलो त प्रधानमन्त्री तथा गृहमन्त्रीले भ्रष्टाचारका सबै फाइल खोतल्ने र दोषी देखिए कसैलाई पनि नछाड्ने भन्ने उद्घोष गरिसकेका छन् । भ्रष्टाचारविरुद्धको नेतृत्व उनीहरूले गरेको हो भनेर दाबी गर्ने र जस लिने हो भने महरालाई पनि उन्मुक्ति दिन मिल्दैन, ती मन्त्रीले भने, दोस्रो आधार, हाल विभिन्न आरोप लागेका अन्य नेता भटाभट पक्राउ परिरहेका छन् । अनुसन्धान गर्दै जाँदा महरा निर्दोष देखिन सक्लान् । त्यसो भए त तस्करसँग संलग्नता देखिइसकेपछि सरकारले झन् चाँडो अनुसन्धान गरेर मुद्दा किनारा लगाउनुपर्ने होइन र ?सुन तस्करीमा महराको नाम जोडिएपछि प्रधानमन्त्री दाहालले गृहमन्त्री श्रेष्ठ, प्रहरी महानिरीक्षक वसन्तबहादुर कुँवर र सीआईबी प्रमुख किरण वज्राचार्यसँग छलफल भने गरेका थिए । तर उनीमाथि अनुसन्धान गर्नू भनेर स्पष्ट निर्देशन भने दिएनन्, स्रोतले भन्यो, त्यसका बाबजुत भेप प्रकरणमा अदालतमा मुद्दा दायर भए पनि अनुसन्धानको बाटो खुलै रहेकाले यो विषय अझै पनि सीआईबीले सूक्ष्म रूपमा हेरिरहेको छ । गृहमन्त्री श्रेष्ठ भने सीआईबीले अनुसन्धान गरिरहेको बताउँछन् । निष्पक्ष र स्वतन्त्र अनुसन्धान गर्न निर्देशन दिइएको छ । सीआईबीले अनुसन्धान गरिरहेको पनि होला, उनले भने, दोषी देखिए जोसुकै परुन् कारबाहीको दायरामा आउनुपर्छ, आउँछन् । अनुसन्धान क्रममा जो पर्छन् परुन्, व्यक्ति को हुन् भनेर हेरिएको छैन ।महरा सुन तस्करसँग जोडिएका समाचार बाहिरिएपछि सत्ता र शक्तिको आडमा छानबिन नगरेको भन्दै सरकारमाथि चौतर्फी आलोचना भइरहेको छ । सरकारमा भएका दलका शीर्ष नेता जोडिएको विषयमा अनुसन्धान र अभियोजन पनि नहुने, सम्बन्धित दलबाट पनि सोधपुछसम्म नहुनुले प्रहरी, गृह प्रशासन र अभियोजन गर्ने निकायकै निष्पक्षतामा प्रश्न उठेको छ । महराको सम्बन्धमा माओवादी पार्टीबाट समेत प्रश्न उठेको छैन । पूर्वसभामुख तथा सत्तारूढ माओवादी प्रवक्ता अग्नि सापकोटाले यस विषयमा आफूले पार्टीमा बुझेर मात्रै भन्न सक्ने प्रतिक्रिया दिए । म हालै नयाँ जिम्मेवारीमा आएको छु । यस विषयमा बुझ्न पाइसकेको छैन, उनले कान्तिपुरसँग भने, अहिले कुरै नगरौं, बुझेर मात्रै भन्न सकिन्छ ।सरकारी वकिल कार्यालयले भने यो प्रकरणमा अनुसन्धानको काम जीवित नै राखेर तथ्य र प्रमाणले देखिएका व्यक्तिमाथि मुद्दा चलाइएको जनाएको छ । सुन भित्र्याउने तीन जना चिनियाँ फरार रहेका कारण उनीहरूलाई कानुनी दायरामा ल्याउँदा हाल निगरानीमा रहेका अरू व्यक्तिमाथि थप अनुसन्धान अघि बढाइने कार्यालयको भनाइ छ । केही दिनअघि कान्तिपुरसँगको कुराकानीमा जिल्ला सरकारी वकिल कार्यालयका प्रमुख अच्युतमणि न्यौपानेले ९ केजी सुन प्रकरणको मुद्दामा अनुसन्धान खुलै राखेर पक्राउ परेका ९ जनाविरुद्ध अदालतमा अभियोजन गरिएको बताएका थिए । सुन भित्र्याउने व्यक्ति फरार रहेका कारण नेपालमा उनीहरूसँग सम्पर्कमा रहेका केही निगरानीमै रहेको उनको भनाइ छ ।चिनियाँ नागरिक ली हानसोङ २०७९ पुस १० मा फ्लाई दुबईको उडानबाट आउँदा भेपको ७३ बट्टामा ७ सय ३० थानमा करिब ९ केजी सुन लुकाएर ल्याएका थिए । भेप जाँचपासका क्रममा शंकास्पद देखिएपछि त्रिभुवन विमानस्थल भन्सार गोदाममा राखेर थप अनुसन्धान अघि बढेको थियो । सामान करिब डेढ महिना भन्सार गोदाममै थन्किएको थियो । त्यहीबीच केही कर्मचारीलाई हातमा लिएर गिरोहले भन्सारमा सुन रहेका भेप उम्काएर बजारबाट किनेर ल्याएर फेरबदल गरेको थियो । सामान साटफेर हुनुअघि सुन भएको भेप छुटाउन महरा बाबुछोराले कर्मचारी, गिरोहका सदस्य र बिचौलियासँग पटकपटक टेलिफोन संवाद गरेको तथ्य अनुसन्धानबाट खुलिसकेको छ । भन्सारले नियन्त्रणमा लिएका भेप लिलामी प्रक्रियामा लैजान सुरसार गरेपछि गिरोहकै एक व्यक्ति आएर यो खास किसिमको भेप हो, हामी आफैं सकार्छौं भनेपछि भन्सार प्रमुख अरुण पोखरेलले थप सोधपुछ र अनुसन्धान गर्दा मात्रै त्यसमा सुन लुकाएर ल्याइएको तथ्य खुलेको थियो । तर, त्यो बेलासम्म गिरोहले सुन भएको भेप फुत्काएर अरू नै भेप गोदाममा राखेको पोल खुल्यो । त्यसपछि मात्रै पोखरेलले यसमा अनुसन्धान गर्न प्रहरीको केन्द्रीय अनुसन्धान ब्युरोलाई जिम्मा दिएका थिए । ब्युरोको अनुसन्धानपछि मात्रै यो प्रकरणमा चिनियाँ गिरोहले भेपका नाममा भित्रिएको सुन छुटाउन महरा बाबुछोरा परिचालन गरेको पोल खुलेको थियो । तर, सुन भएको भेप भन्सारले नियन्त्रणमा लिएपछि दुबईबाट आएको तेस्रो दिन ली पुस १३ मा विदेश भागिसकेका थिए । अर्का एक चिनियाँ गत वैशाख १५ मा विदेश भागेको अनुसन्धानबाट खुलेको छ । तस्करीको सुन व्यवस्थापन जिम्मा पाएका गिरोहका अर्का सदस्य चिनियाँ नागरिक, सुन व्यवस्थापनमा काठमाडौंमै रहेका अरू तीन चिनियाँ र उनीहरूका सहयोगीसमेत अहिले फरार छन् । फरार रहेका दाओजिन वाङसँग आफ्नो पुरानै चिनजान र सम्पर्क रहेको पूर्वसभामुख महराले स्वीकार गरेका छन् । सुन तस्करीमा यसलाई जोडेर नहेर्न उनले आग्रह गरेका छन् । तर, उनको दाबीविपरीत तस्करीको नेटवर्कसँग महरा, उनका छोरा राहुल र गिरोहका अरू सदस्यबीच भन्सारले भेप नियन्त्रणमा लिएपछि सामान छुटाउन पटकपटक कुराकानी भएको देखिन्छ ।सुन ल्याउने चिनियाँ गिरोहका लीले पूर्वसभामुख महरालाई फोन गरेको देखिन्छ । अर्का सुन तस्कर दाओजिन वाङसँग पनि उनको पटकपटक कुरा भएको अनुसन्धानले देखाएको छ । त्यसपछि लीको लोकेन्द्र पौडेल र श्याम शाहसँग सम्पर्क हुन्छ । यो बीच वाङले पौडेल, शाह, असिन र महराका छोरा राहुलसँग सम्पर्क गर्छन् । राहुलको आसिन र पौडेलसँग पनि पटकपटक सम्पर्क भएको देखिन्छ । यो नेटवर्कमा रहेकामध्ये लीको महरा, वाङ, पौडेल, शाह, असिन र खुवाप्रसाद न्यौपानेसँग सम्पर्क देखिन्छ । लीले वाङसँग फेरि कुरा गरेपछि नेपालमा भएका गिरोहसँग अर्को नेटवर्कमा कुरा हुन्छ । प्रहरी अनुसन्धानमा उनीहरूको सम्पर्क सुन बेचबिखनमा रहेको समूह (पक्राउ परी मुद्दा दायर भइसकेको) का रेवन्त खड्का, दिनेश बस्नेत, निर्मल विक, दीपेश बस्नेत, गोपाल सुवेदी लगायतसँग भएको देखिन्छ ।तर, यो प्रकरणमा भेप चोरी गरेर सुन बेच्ने गिरोहमाथि मात्रै मुद्दा चलेको छ । भेपको आवरणमा भएको सुन तस्करी प्रकरणमा विमानस्थल भन्सारका नासु रेवन्त खड्कासहित गिरोहका सदस्यहरू दिनेश बस्नेत, वेदप्रकाश अग्रवाल, भारतीय नागरिक साहेब राव पाण्डुरङ मरगले, निर्मलकुमार विक, दीपेश बस्नेत, गोपाल सुवेदी र रामकेशव थापाविरुद्ध मात्रै संगठित अपराधको कसुरमा मुद्दा दायर भएको छ । प्रहरी स्रोतले सुन ल्याउने गिरोहमाथि अनुसन्धान जारी रहेको र त्यसको कनेक्सनमा भएका व्यक्ति निगरानीमै रहेको बताएको छ । यसअघि भेपको सुन चोरेर बिक्री गर्नेमाथि मुद्दा दायर भएको हो । अहिले सुन ल्याउने व्यक्ति र तिनको नेटवर्कमा रहेकामाथि अनुसन्धान जारी छ, अनुसन्धान स्रोतले भन्यो ।प्रहरी प्रवक्ता डीआईजी कुवेर कडायतले भेपमा लुकाएर ल्याएको सुन प्रकरणको अनुसन्धानको काम अझै भइरहेको बताए । पक्राउ परेका आरोपितको हकमा अनुसन्धानको समयसीमाका कारण तोकिएको समयभित्र प्रतिवेदन बुझाउने र अभियोजन गर्नुपर्ने बाध्यता हुन्छ, नौ केजीको हकमा पनि त्यही भएको हो, उनले भने, बाँकी अनुसन्धान निरन्तर चलिरहेको छ । तथ्य र प्रमाणले भेटेसम्म संलग्नलाई कारबाहीको दायरामा ल्याइन्छ । उनले पछिल्लो समय भेप, ब्रेक सुलगायतको आवरणमा सुन लुकाएर ल्याउने गिरोह र यसअघिका सुन प्रकरणसँग पनि कनेक्सन देखिन सक्ने भएर त्यतातिर पनि नजर लगाएर अनुसन्धान जारी रहेको उनले बताए ।"
१५ विधेयक अलपत्र,"(काठमाडौं)जनताको सार्वभौमसत्ता प्रयोग गरी कानुन बनाउने महत्त्वपूर्ण जिम्मेवारीलाई बेवास्ता गर्दै संसद्को ध्यान पार्टी, सरकार टिकाउमै केन्द्रित देखिएको छ । संसद्मा अहिले ९३ विधेयक विचाराधीन छन्, जसको छलफल तथा पारितको सम्पूर्ण प्रक्रिया अवरुद्ध छ । संसद्मा हालसम्म १४ वटा विधेयक पूर्ण रूपमा र ७९ वटा कानुनलाई केही नेपाल ऐनलाई संशोधन विधेयक मार्फत संशोधन गर्ने गरी दर्ता भएका छन् ।२०७९ मंसिर ४ मा सम्पन्न प्रतिनिधिसभाको पहिलो बैठक पुस २५ मा बसेको थियो । त्यसयताका ७ महिनामा संघीय संसद्ले बजेटबाहेक एउटा मात्रै कानुन बनाएको छ । बजेटसँग सम्बन्धित कानुनलाई पनि जोड्ने हो भने चार ऐन पारित गरेको छ । तर, सामान्यतः बजेट पास गर्ने संसद्को नियमित काम भएकाले यसलाई कानुन निर्माण गरेको रूपमा जोड्ने परम्परा छैन । संसद्बाट यसबीच बनेको कानुन पनि मिटरब्याजीलाई कारबाही गरी पीडितलाई न्याय दिनका लागि ल्याएको केही नेपाल ऐनलाई संशोधन गर्ने विधेयक, २०८० सडक र सदनबाट चौतर्फी दबाब परेपछि मात्रै सम्भव भएको हो । संसद्को मुख्य काम सरकार निर्माण, कानुन बनाउने, संसदीय अनुगमन, बजेट पारित र संसदीय सुनुवाइ गर्ने हो । तर राजनीतिक दलबीच भइरहेको ध्रुवीकरणमा सिंगो संसद् प्रयोग भएपछि त्यसको असर कानुन निर्माणमा देखिएको छ । संघीय संसद्को दोस्रो अधिवेशन चालु छ । पहिलो अधिवेशन (२०७९ पुस २५२०८० १५ वैशाख) मा एउटा पनि कानुन नबनाएको संसद्ले दोस्रो अधिवेशनमा बजेट पारित गर्नेबाहेक एउटा कानुन मात्रै निर्माण गरेको छ । पहिलो अधिवेशनमा प्रतिनिधिसभाले पुष्पकमल दाहाल नेतृत्वको सरकारलाई दुई पटक विश्वासको मत दिएको थियो भने सभामुखमा देवराज घिमिरे र उपसभामुखमा इन्दिरा रानामगरलाई निर्वाचित गरेको थियो । राज्यका विभिन्न अंगबाट हुने कामको जनप्रतिनिधिमार्फत अनुगमन गराउने, सरकार र राज्यका अन्य निकायलाई जनताप्रति उत्तरदायी र जवाफदेही बनाउने मिनी संसद् भनिने संसदीय समिति गठनले पनि पूर्णता पाएका छैनन् । गत वैशाख १५ मा संसदीय समिति गठन भए पनि सभामुख घिमिरेले समिति सभापतिको निर्वाचन घोषणा गर्न आनाकानी गर्दा संसद्को काम झनै प्रभावहीन बनेको छ । प्रतिनिधिसभा नियमावली १७६ मा संसदीय समिति सभापतिको निर्वाचनको व्यवस्था छ । सभामुखले तोकेको दिन सभापतिको निर्वाचन हुनेछ र त्यसको सूचना सचिवले ४८ घण्टाअगावै प्रकाशन गर्नेछ भन्ने व्यवस्थाअनुसार सभामुख नचल्दा संसद्ले काम थालेको ७ महिना बित्दा पनि संसदीय समितिले काम सुरु नै गर्न सकेका छैनन् ।संसदीय समिति सभापति चयन नहुँदा र राजनीतिक दलबीचको आपसी कलहले विचाराधीन विधेयकको प्रक्रिया अघि बढ्न सकेको छैन । बजेट पास भएपछि कानुन निर्माणको काममा लाग्नुपर्ने प्रतिनिधिसभा प्रमुख प्रतिपक्ष एमालेको अवरोधले बन्धक बनेको छ । क्विन्टल सुन तस्करीको विषयमा उच्चस्तरीय छानबिन समिति गठनको माग राख्दै एमालेले झन्डै एक महिनादेखि प्रतिनिधिसभा बैठक अवरोध गर्दै आएको छ । जसका कारण बजेटसँग सम्बन्धित अर्थ विधेयक, विनियोजन विधेयक र राष्ट्र ऋण उठाउने विधेयक पारित गरेपछि १० दिन छुट्टी मनाएको प्रतिनिधिसभा कानुन निर्माणको काममा फर्किन सकेको छैन । प्रतिनिधिसभामा राष्ट्रिय सभाबाट पारित भएर आएका ८ विधेयक छन् । २०७६ माघमा दर्ता भएका अख्तियार दुरुपयोग अनुसन्धान आयोग (तेस्रो संशोधन) विधेयक र भ्रष्टाचार निवारण (पहिलो संशोधन) विधेयक प्रतिनिधिसभामा अलपत्र छन् । राष्ट्रिय सभाबाट नै पारित भई प्रतिनिधिसभामा पुगेका २०७६ फागुन २८ मै दर्ता भएको अनुगमन तथा मूल्यांकन विधेयक पनि अलपत्रको सूचीमा छ । २०७७ असारमा दर्ता भएका खाद्य स्वच्छता तथा गृणस्तर विधेयक, अभिलेख संरक्षण (पहिलो संशोधन) विधेयक, सार्वजनिक सेवा प्रसारण विधेयक र सुरक्षण मुद्रणसम्बन्धी विधेयक प्रतिनिधिसभामा छन् । त्यस्तै, राष्ट्रिय सभाबाट पारित भएर आएको नेपाल विश्वविद्यालय विधेयक पनि प्रतिनिधिसभामा विचाराधीन छ । यो विधेयक २०७९ मंसिर २० मा दर्ता भएको थियो । प्रतिनिधिसभामा उत्पत्ति भएका चार विधेयक पनि विचाराधीन छन् । जसमा केही नेपाल ऐनलाई संशोधन गर्न बनेको विधेयक, बेपत्ता पारिएका व्यक्तिको छानबिन, सत्य निरूपण तथा मेलमिलाप आयोग ऐन, २०७१ लाई संशोधन गर्न बनेको विधेयक, संवैधानिक परिषद् (काम, कर्तव्य, अधिकार र कार्यविधि) सम्बन्धी ऐन, २०६६ लाई संशोधन गर्न बनेको विधेयक र सम्पत्ति शुद्धीकरण (मनी लाउन्डरिङ) निवारण तथा व्यावसायिक वातावरण प्रवर्धनसम्बन्धी केही ऐनलाई संशोधन गर्न बनेको विधेयक छन् । सम्पत्ति शुद्धीकरण निवारणसँग सम्बन्धित विधेयक पास नहुँदा नेपालको साख अन्तर्राष्ट्रिय छविमा खस्कने जोखिम छ । सरकारले केही नेपाल ऐन संशोधन विधेयकमार्फत राजस्व चुहावटसँग सम्बन्धित कानुनमा बदलाव गर्ने प्रस्ताव पनि संसद्मा पुर्याएको छ । राजनीतिक दल वा समूहले गरेका गम्भीर अपराधका मुद्दा पनि अदालतबाट फिर्ता लिने व्यवस्थासम्बन्धी विधेयक पनि अड्किएको छ । यस्ता मुद्दा अदालतमा विचाराधीन रहेको अवस्थामै फिर्ता लिने सरकारको प्रस्तावको सार्वजनिक रूपमा चर्को स्वरमा विरोध गर्ने सांसदसमेत उक्त विधेयकलाई संसद्मा गहन छलफल गरी उपयुक्त संशोधनसहित कानुन बनाउनमा भने लागेका छैनन् । संघीय संसद्को माथिल्लो सदन राष्ट्रिय सभामा दुई सरकारी र एक गैरसरकारी विधेयक पुगेका छन् । राष्ट्रिय सभामा विद्युतीय व्यापार विधेयक र अध्यागमन विधेयक विचाराधीन छन् । गैरसरकारी विधेयकका रूपमा राष्ट्रिय मर्यादासम्बन्धी विधेयक पनि विचाराधीन छ । पूर्वसभामुख तथा एमाले संसदीय दलका उपनेता सुवासचन्द्र नेम्वाङले कानुन निर्माणका हिसाबले प्रतिनिधिसभाको यो दुई अधिवेशन बिर्सिनलायक रहेको बताए । मंसिर ४ देखि अहिलेमसम्म दुई मात्रै विधेयक पारित भएका छन्, त्यसमा एउटा त बजेट विधेयक छ । अर्कोतिर समितिको सभापतिसमेत चयन भएको छैन, उनले भने, यो संसदीय अभ्यासकै बिजोगको स्थिति हो ।प्रतिनिधिसभाको कार्यव्यवस्था महाशाखा प्रमुखसमेत रहेका संघीय संसद् सचिवालयका प्रवक्ता एकराम गिरीले संसद्बाट अपेक्षित रूपमा कानुन निर्माण हुन नसकेको बताए । संसद्को पहिलो अधिवेशनमा सरकार गठनसँगै सभामुख र उपसभामुख निर्वाचन भएको तथा दोस्रो अधिवेशनमा बजेटका कामले अन्य कानुन निर्माण हुन नसकेको उनको भनाइ छ । सदनमा अवरोध भए पनि ज्येष्ठ सदस्यको अध्यक्षतमा समितिले कानुन निर्माणका काम अगाडि बढाउन सक्छ तर त्यो पनि नहुँदा समस्या परेको हो । कानुन निर्माणलाई प्रभावकारी रूपमा अगाडि बढाउन समिति सभापति आवश्यक हुन्छ, उनले भने, पहिलो अधिवेशनमा नियमावली बनाउने, सभामुख र उपसभामुख निर्वाचन तथा सरकारले विश्वासको मत लिने कुरा भए । समिति गठन र सभापति चयन पनि अपेक्षित रूपमा ढिलाइ हुँदा कानुन निर्माणमा ढिलाइ भएको हो । सत्तारूढ कांग्रेसका सचेतक रमेश लेखकले संसद्को अवरोध र समिति सभापति नहुँदा कानुन निर्माणमा समस्या परेको बताए । पहिलो कुरा त सदन अवरोधले नै कानुन निर्माणको काम अघि बढ्न नसकेको हो । यो बर्खे अधिवेशन बजेटमा मात्रै केन्द्रित भयो, उनले भने, कानुन निर्माणको कुरा सरकारसँग जोडिन्छ । सरकार नै नतातेपछि के गर्ने ? यसका लागि सम्बन्धित मन्त्रीले नै पहल गर्नुपर्छ । विधेयक प्रस्तुत गर्ने मन्त्रीले जिम्मा लिएर कानुन निर्माणलाई प्रभावकारी रूपमा अगाडि बढाउनुपर्ने लेखकको भनाइ छ । मन्त्रीले संसद्मा विधेयक पेस गरिदिने अनि हाम्रो जिम्मा सकियो भन्न मिल्दैन, उनले भने ।सञ्चार तथा सूचना प्रविधिमन्त्री एवं सरकारकी प्रवक्ता रेखा शर्माले संसदीय समिति बन्न नसक्दा र हरेक कुरामा संसद् अवरोध हुँदा विधेयक पेस गर्न सक्ने अवस्था नबनेको बताइन् । कानुन निर्माणमा सरकारले चासो नदिएको भन्ने होइन, विधेयक पेस गरेका छौं, उनले भनिन्, समितिमा एक दर्जन विधेयक छन्, केही दर्ताको प्रक्रियामा छन् । मुख्य त संसद्को गतिरोधले समस्या परेको छ । समितिमा पुगेका विधेयक पनि सभापति नहुँदा निष्कर्षमा पुग्न सकेका छैनन् । सरकारले संघीयता कार्यान्वयन गर्नका लागि संघीय निजामती विधेयक, शिक्षा ऐन, प्रहरी समायोजन विधेयक दर्ता प्रक्रियामा रहेको उनले बताइन् । अघिल्लो अधिवेशनमा कानुन निर्माण नहुनुमा गठबन्धन परिवर्तनलगायतका राजनीतिक कारण पनि रहेको उनको भनाइ छ । अब अत्यन्तै आवश्यक विधेयक संसद्मा लगेर पारित गर्नुपर्छ भन्नेमा सरकार छ, उनले भनिन् ।संसद्बाट कानुन निर्माण कसरी र कति गर्ने भन्ने योजनासहित सरकार अगाडि बढ्न नसकेको पूर्वसभामुख तथा एमाले संसदीय दलका उपनेता नेम्वाङको आरोप छ । संसद्लाई विधेयक र बिजनेस दिने जिम्मेवारीमा रहेको सरकार योजनाविहीन रहेको उनले तर्क गरे । सरकारले प्रत्येक सदन बस्दा संसद्लाई म यतिवटा विधेयक अगाडि बढाउँछु, यो मेरो योजना हो भनेर सुनाउँछ । संसदीय व्यवस्थामा यस्तै हुन्छ र विगतमा पनि अभ्यास थियो, उनले भने, सदन बस्ने बेलामा तिम्रो प्राथमिकता के हो भनेर सदनले पनि सरकारसँग चासो राख्ने हो । प्रमुख प्रतिपक्षले मनी लाउन्डरिङ र संक्रमणकालीन न्यायसँग सम्बन्धित विधेयक संसद्बाट पारित गर्न समितिमा सहयोग गरिरहेको तर मन्त्रीहरूको प्रस्तुतिले सरकार गम्भीर छैन कि भन्ने देखिएको नेम्वाङको भनाइ छ । समिति सभापति चयन भए संसद्मा अवरोध भए पनि कानुन निर्माणको काममा अवरोध नहुने उनले बताए ।सरकारको नेतृत्व गरिरहेको माओवादीका मुख्य सचेतक हितराज पाण्डे सदन अवरोधले नै सबै कानुन निर्माणको काम ठप्प भएको बताउँछन् । सदन खुलेपछि कानुन निर्माणको काम अगाडि बढाउने योजना रहेको उनले बताए । साउन लागेपछि एक दिन पनि सदन चलेको छैन, कसरी विधेयक अगाडि बढ्छ ? उनले भने ।"
फैलिँदै तिलोत्तमा जोडिँदै बुटवलभैरहवा,"(रूपन्देही)तिनाउ नदी किनार र अग्लो चुरेको फेदीमा रहेको बुटवल फैलिने क्रम जारी छ । भारतीय सीमासँग जोडिएको भैरहवाको पनि बुटवलतर्फ विस्तार तीव्र छ । बुटवल र आसपासमा जनघनत्व वृद्धि भइरहेको छ । उत्तरतर्फ चुरेको हरियालीले शीतलता प्रदान गर्छ । दक्षिणतर्फ निर्माण भइरहेका चिटिक्क र ठूला सडक, त्यही छेउमा ठडिएका कंक्रिटका भवनको तातोले बेलाबेला हपक्क बनाउँछ । दिन प्रतिदिन बस्ती बाक्लिँदै छन् । सहरीकरण तीव्र छ । लुम्बिनी प्रदेशकै आर्थिक र व्यापारिक केन्द्र बुटवल र भैरहवामात्र रहेन । रूपन्देही जिल्ला नै पूर्वाधार विकास र आर्थिक गतिविधिको केन्द्र बन्दै छ । चुरेको फेंद गोलपार्कदेखि सीमावर्ती बेलहियासम्म निर्माण भएको बुटवलबेलहिया ६ लेन व्यापारिक मार्गले दुवै सहरको चमकधमक थपेको छ । २०१८ सालमा गाडी चल्न सुरु हुँदा बुटवलको गोलपार्कदेखि भैरहवाको बेलहियासम्मको २७ किलोमिटर सडक कच्ची र साँघुरो थियो । ठूलठूला खाल्डाखुल्डीले बस बाटोमै अड्किन्थ्यो । यात्रु झरेर बस धकेल्दै गुडाउनुपर्थ्यो । गोलपार्कबाट बिहान ९ बजे छुटेको गाडी सुनौली नाकामा पुग्दा बेलुका ६ बज्थ्यो । त्यतिबेला नेपाल यातायात लेखेर जापानिज बस चल्थे । ती बस दुईतीन वर्षजति चले । त्यसपछि वीरगन्जतिरबाट आएका पन्जाबी सरदारले एनपीएमएस (नेपाल पब्लिक मोटर सर्भिस) लेखेर झन्डै ५ वर्ष बस चलाए । त्यसपछि बुटवलकै व्यवसायीले ०२७ सालतिरबाट लुम्बिनी बस लेखेर यातायात सुविधा दिएको भैरहवाका पुराना व्यापारी एवं उद्योगी ७६ वर्षीय रामशंकर कान्दुले बताए । सबै बस होचा हुन्थे । भित्र काठका बेन्च राखिएको हुन्थ्यो । त्यति बेलाका लुम्बिनी बसका धनी बुटवल अमरपथका मृगेन्द्र शेरचनका अनुसार एउटा बसले २१ जना यात्रु बोकेर गोलपार्कबाट सुनौली नाका पुग्न दिनभर लाग्थ्यो । गोलपार्कबाट छुटेको बस ड्राइभर टोल, कटैया, ठुटीपीपलका स्टेसनमा रोकिँदै सुनौली बोर्डरमा पुग्थ्यो, उनले भने, गोल्ठे ढुंगा बिछ्याएर माटोले सम्याएको सडक भएकाले बस उफ्रिँदा मान्छेका टाउका ठोक्किँदै बडो मुस्किलले सुनौली पुगिन्थ्यो । एक मोहर बस भाडामा गोलपार्कदेखि सुनौली पुर्याउने गरेको उनले सुनाए । साँघुरो सडक छेउमा बस्ती नै थिएन । सडकको किनारसम्म नै धान फल्थ्यो । सडकको धेरै दूरी जंगलले ढाकिएको थियो । बुटवल र भैरहवा धेरै टाढाका गाउँ मानिन्थे, उनले भने, अहिले त घरैघरले ढाकिएर एउटै जस्तो भइसक्यो, त्यतिबेलाको सम्झना अहिले सपनाजस्तै लाग्छ । उनको सम्झनामा सुनौलीदेखि बुटवल ओहोरदोहोर गर्ने बस ०२५ सालसम्म १८१९ वटा पुगेका थिए ।त्यही साँघुरो र गोल्ठे ढुंगालाई माटोमा मिसाएर बनाइएको बाटोलाई ०२३ सालमा एसपीआर (सुनौलीपोखरा राजमार्ग) नामकरण गरेर विस्तार सुरु गरियो । ०२६ देखि ०२९ सालमा सुनौलीदेखि बुटवलसम्मको सडक कालोपत्र भएपछि बल्ल धेरै बस चल्न थालेका हुन् । ०२९ सालपछि त्यही सडक सिद्धार्थ राजमार्गमा परिणत भयो । सडक डिभिजन कार्यालय बुटवलका इन्जिनियर एवं सूचना अधिकारी महेश्वर लम्सालले सडकको पूरै इतिहास कार्यालयमै नरहेको बताए । तपार्इंले खोजेपछि हामीलाई पनि बल्ल इतिहासको आवश्यकता महसुस भयो, अब खोज्छौं, उनले भने, आव २०६८०६९ मा ६ लेन निर्माणको काम सुरु भएर धेरै खण्ड ०७७ मा सम्पन्न भएको हो । एक खण्ड अझै निर्माण जारी नै छ । २७ किलोमिटर खण्डमध्ये बुटवलको चौराहबेलहियासम्मको २४ किलोमिटर तीन वर्षअघि नै निर्माण सकिएको थियो । चौराहदेखि चिडियाखोलासम्मको ३ किलोमिटर सडक निर्माणाधीन रहेको र चालु वर्षमा सम्पन्न हुने उनले बताए । बुटवलबेलहिया सडक विस्तारमा झन्डै ८ अर्ब खर्च भएको उनले बताए । निर्माण सम्पन्न भएको सडक किनार हरियालीसहित सफा र झिलीमिलीपूर्ण छ । तिलोत्तमा नगरपालिकाले सडकभरि फ्री वाईफाई जडान गरिदिएपछि यात्रा गर्नेलाई थप सहज बनाएको छ ।भैरहवाका व्यवसायी कान्दुका अनुसार ६० वर्षअघिसम्म भैरहवा र बुटवल दुवै गाउँ थिए । पहाडको फेंदमा रहेको बुटवल र भारतको बोर्डरमा रहेको भैरहवाको दूरी २७ किलोमिटर थियो । भैरहवाबाट बस चढेर बुटवल पुग्न पूरै एक दिन लाग्थ्यो, उनले भने, अहिले त १५ मिनेटमै पुगिन्छ, पहिला र अहिलेको अवस्था तुलना गर्दा जिरोबाट हजार प्वाइन्टसम्म विकास भएजस्तो लाग्छ । उतिबेला भैरहवामै एक घरबाट हिँडेर अर्को घर पुग्न १५ मिनेट लाग्थ्यो, अहिले त्यही १५ मिनेटमा एक सहरबाट अर्को सहरमा पुग्ने अवस्था आएको उनले बताए । दुवै सहर आर्थिक क्षेत्रको रूपमा विकास भएर जोडिएका छन् । सडक किनारमा उद्योग खुल्ने क्रम बढ्दो छ ।बुटवल बेलहिया सडकले २७ किलोमिटर दूरीका दुई सहर मात्र जोडेको छैन, यसले लुम्बिनी प्रदेशकै आर्थिक विकासको सम्भावना र अवसरलाई पनि त्यसरी नै जोडेको छ । सडक निर्माणपछिका पछिल्ला ५ वर्षमा रूपन्देहीका तिलोत्तमा र सिद्धार्थनगर नगरपालिकामा मात्र सानाठूला गरी ६ हजार ७ सय १३ उद्योग थपिएको घरेलु तथा साना उद्योग कार्यालय भैरहवाका अधिकृत नेत्रप्रसाद भुसालले बताए । त्यसमा पनि धेरै उद्योग तिलोत्तमा नगरपालिकामा थपिएका छन् । रूपन्देहीमा मात्र ११ हजार ३० उद्योग दर्ता छन् । थपिएका उद्योगले कम्तीमा १ लाखलाई रोजगार सिर्जना गरेको अनुमान छ, उनले भने, त्यसैको प्रभावस्वरूप तिलोत्तमाको जनघनत्व हरेक वर्ष बढ्दो छ । ६ लेन सडक निर्माणपछि पर्यटन, व्यापार र उद्योगहरूको एकीकृत विकास भइरहेको छ । सडक निर्माणपछि रोजगार केन्द्रित साना उद्योग खुल्ने क्रम बढ्दो छ । व्यावसायिक कृषिमा युवा पुस्ता जागेको छ । व्यापार बढेको छ । ६ लेन सडकबाट तीनचार किलोमिटर पूर्व र पश्चिम क्षेत्रका खेत कृषि उत्पादनले हरियाली छन् । तिलोत्तमा नगरपालिका१३ टिकुलीगढमा नेपालकै ठूलो गाई फार्म खुलेको छ । स्थानीय व्यवसायी शशी पौडेलले डेढ अर्ब लागतमा खोलेको फार्ममा अहिले २ सय ५० गाई छन् । सुरुमा ५ सय गाई पालेर मेसिनबाट दुध दुहुने गरी सञ्चालनमा आएको यो फर्ममा अहिले दैनिक १ हजार ५ सय लिटर दुध उत्पादन हुन्छ । फार्ममा मात्र दैनिक १३ जनाले रोजगारी पाएका छन् । पौडेलका २९ वर्षे छोरा शिशिर बेलायतमा बिजनेस म्यानेजमेन्ट अध्ययन सकेर फार्मसँगै उद्योग खोल्ने गरी स्वदेश फर्केका छन् । भौतिक संरचनाबाहेक झन्डै १० करोड लगानी गरेर किसानका लागि पानी तान्ने पम्प नेपालमै उत्पादन सुरु गरेको उनले बताए । नेपाली किसानलाई उपयोगी हुने गरी नेपालमै एसेम्बलिङ गरेर पानी तान्ने पम्प उत्पादन गरिरहेका छौं, उनले भने, स्थानीयलाई रोजगारी दिने र पम्पको लागत घटाउने उद्योगको प्रमुख उद्देश्य हो । अहिले पनि नेपालमा किसानलाई आवश्यक सबै कृषि औजार भारतबाटै आउने र त्यसको मूल्य महँगो पर्ने भएकाले आफूले नेपालमै पहिलो चरणमा पम्पको एसेम्बलिङ सुरु गरेको उनले बताए । उनको उद्योगमा अहिले १४ जना नेपाली र ६ जना भारतीयले रोजगारी पाएका छन् । बुटवल भैरहवाको पूर्वाधार विकासपछि नेपालमै केही गरौं भन्ने हुटहुटीले विदेशबाट यहाँ ल्यायो । उनले भने । तिलोत्तमामा मात्र उनी जस्ता कृषि र कृषिजन्य उत्पादनमा लागेका युवाको संख्या १ हजारभन्दा बढी रहेको नगरपालिकाका कृषि विकास शाखा प्रमुख दोमलाल भुसालले बताए ।सिद्धार्थ राजमार्गबाट तीन किलोमिटरपूर्व तिलोत्तमा१७ मुडियारीमा खुलेको अस्ट्रिच फर्मले पशुपन्छी र च्याउ उत्पादनमा झन्डै ४ अर्ब बढी लगानी गरेको छ । ४ सय ५६ जनाले नियमित रोजगारी पाइरहेका छन् । अस्ट्रिच विदेश निर्यात भइरहेको छ । दैनिक ६ टनसम्म च्याउ उत्पादन हुन्छ । च्याउ स्वदेशमै खपत भइरहेको सञ्चालक सीपी शर्माले बताए । सडक कनेक्टिभिटीले उद्योगीलाई केही राहत दिएको छ, उनले भने, तर, कृषियोग्य जमिन खण्डीकरण पनि उत्तिकै बढ्दो छ । राज्यले नेपाली कृषिजन्य उत्पादनलाई निर्यात गर्ने गरी सही नीति अवलम्बन गर्न नसक्दा आयातित कृषि उत्पादनसँग नेपाली उत्पादनले प्रतिस्पर्धा गर्न नसक्ने अवस्था रहेको उनले बताए । दैनिक ६ टन च्याउ उत्पादन गर्दा पनि विदेश निर्यात गर्न कठिनाइ भइरहेको उनको गुनासो छ ।दुई ठूला सहर जोड्दै बनेको ६ लेन सडकसँगै परासी, भैरहवा, लुम्बिनी र बुटवल जोड्ने गरी सहायक सडक पनि निर्माण भएका छन् । औद्योगिक क्षेत्रका रूपमा विकास भएको भैरहवासँग जोड्ने गरी परासीदेखि भैरहवासम्मको झन्डै २९ किलोमिटर खण्डमा ४० बढी उद्योग रहेको रूपन्देही उद्योग संघका अध्यक्ष माधव पौडेलले बताए । ती उद्योगमा ४० अर्ब बढी लगानी छ, २ हजार बढीले रोजगारी पाएका छन्, उनले भने, यो विकास भनेको सडक निर्माणले नै सम्भव भएको हो । परासीको भलुहीदेखि भैरहवासम्मको औद्योगिक करिडोरमा बहुराष्ट्रिय कम्पनीका उद्योग पनि स्थापना भएको उनले बताए । पूर्वाधार, उद्योग, व्यापार, शिक्षा, स्वास्थ्य र पर्यटनको विकासमा समेत तीव्र गतिमा अघि बढेको रूपन्देहीमा पछिल्लो १० वर्षमा दीर्घकालीन आर्थिक विकासका ठूला आयोजना पनि निर्माण भएका छन् । भैरहवामा ७ अर्ब बढी लागतमा अन्तर्राष्ट्रिय गौतमबुद्ध विमानस्थल दुई वर्षअघि निर्माण सम्पन्न भएर अहिले सञ्चालनमा आएको छ । पर्यटन र औद्योगिक क्षेत्रको विकासमा सहयोग पुग्ने गरी २१ किलोमिटर लामो बेलबासबेथरी सडक निर्माण पनि तीव्र छ । चार वर्षअघि सुरु भएको यो सडक आगामी वर्ष निर्माण सम्पन्न गर्ने गरी काम भइरहेको सडक डिभिजन कार्यालय बुटवलका प्रमुख होमबहादुर एसीले बताए । झन्डै २ अर्ब लागतको यो सडक हरियाली र वातावरणमैत्री छ । चार लेनको यो सडकको बीचमा पानीको नहर रहनेछ, डिभिजन प्रमुख एसीले भने, त्यसको दुवै किनारमा रूख रोपेर वातावरणमैत्री बनाइनेछ । सडक निर्माणसँगै यस क्षेत्रमा पनि साना तथा मझौला उद्योग खुल्ने क्रम बढेको उनले बताए । यो सडक बुटवलभैरहवाको ६ लेनपछि बुटवल र लुम्बिनी जोड्ने गरी निर्माण भएको अर्को ठूलो सडक हो । १ अर्ब बढी लागतमा बुद्धको मावली गाउँ देवदहबाट शिवपुर, मणिग्राम, तिनाउ, मोतीपुर, फर्साटिकर, मानमटेरिया, सूर्यपूरा हुँदै लुम्बिनी जोड्ने ४२ किलोमिटर सडक निर्माण भइरहेको छ । २ अर्ब बढीको लागतमा बुटवलमा अन्तर्राष्ट्रिय मापदण्डको सम्मेलन केन्द्र र प्रदर्शनी स्थल बनेका छन् । यी दुवै भवन गत वर्ष निर्माण सम्पन्न भएर सञ्चालनमा छन् ।राजमार्गको ६ लेन सडक र त्यसलाई जोड्ने गरी निर्माण भएका साना सडकले उद्योगी, व्यवसायी र नागरिकका लागि पनि सडक पहुँच बढाएको छ । सडक निर्माणसँगै तिलोत्तमा र सिद्धार्थ नगरमा ६ वटा औषधि उद्योग खुलेका छन् । दुई ठूला अस्पताल खुलेका छन् । सरकारी तहबाट मेडिकल कलेज खोल्ने गरी चार वर्षअघि शंकरनगरमै कार्यालय खुलेको छ । कार्यालयले अहिले मेडिकल कलेजको जग्गा र डीपीआर बनाउने काम गरिरहेको छ । बुटवलमै रहेको गौतमबुद्ध सामुदायिक मुटु अस्पतालले पनि तिलोत्तमाको नयाँमिलमा सेवा विस्तार गर्दै छ । नेपाल औषधि व्यवसायी संघका पूर्व जिल्ला अध्यक्ष सुरज भट्टराईका अनुसार तिलोत्तमा र सिद्धार्थनगरमा पछिल्लो ७ वर्षमा ग्रेस फर्मास्युटिकल्स, बायोगेन रेमिडिक्स, कोरल फर्मास्युटिकल्ससहित ६ उद्योग खुलेका छन् । क्रिमसन र सिद्धार्थनगर सिटी अस्पताल सञ्चालनमा छन् । नयाँमिलमा मुटु अस्पताल खुल्दै छ । तिलोत्तमाको पत्थरडाँडामा झन्डै एक दर्जन डाक्टरकै लगानीमा क्यान्सर अस्पताल पनि खुल्ने प्रक्रियामा रहेको उनले बताए । तिलोत्तमा र सिद्धार्थनगरभित्र खुलेका उद्योगमा मात्र ४ अर्ब बढी लगानी छ, १ हजार बढीले रोजगारी पाएका छन्, उनले भने, औषधि उद्योगले नेपालको पश्चिम महेन्द्रनगरदेखि काठमाडौंसम्म औषधि निर्यात गर्न सडकले सहज भएको छ ।शिक्षा क्षेत्रमा पनि तिलोत्तमामा आकर्षण बढ्दो छ । तिलोत्तमा१४ मा ब्रिटिस व्यवसायीहरूको व्यवस्थापनमा ५ वर्षअघि नमस्ते एकेडेमी खुलेको थियो । त्यस्तै प्रकृतिको लुम्बिनी शिक्षालय पनि २ वर्षअघि खुलेको छ । राममणि क्याम्पस तिलोत्तमामै छ । पछिल्लो ५ वर्षको अवधिमा तिलोत्तमामा निजी क्षेत्रका ठूला शैक्षिक संस्था खुल्ने क्रम बढेको तिलोत्तमा नगरपालिकाका शिक्षा विकास प्रमुख गंगाराम आचार्यले बताए । अन्तर्राष्ट्रिय भाषा अध्यापन गराउने गरी निजी क्षेत्रबाट विद्यालय खुल्ने क्रम बढेको छ, उनले भने, त्यसले तिलोत्तमा शैक्षिक क्षेत्रको आकर्षणमा परेको देखिन्छ । १७ वटा वडा रहेको तिलोत्तमा नगरपालिकामा २ सय किलोमिटर बढी सहायक सडक कालोपत्र छन् । नगरपालिकाको ६० प्रतिशत जनसंख्या १५ मिनेटमै स्वास्थ्य र सडक सुविधाको पहुँचमा पुग्ने गरी सहरीकरण भइरहेको नगर प्रमुख रामकृष्ण खाणले बताए । तिलोत्तमा नयाँ सहर मात्र होइन, उद्योग र व्यवसायको विकासका लागि भर्जिन ल्यान्ड पनि हो, उनले भने, त्यहीअनुसार सडक, उद्योग, व्यापारमा अघि बढेको छ । बुटवल उद्योग वाणिज्य संघका अध्यक्ष उज्ज्वल कसजुका अनुसार पहाडी जिल्लासँग बुटवलको व्यापारिक साइनो ००७ सालदेखि सुरु भएको हो । बटौलीका व्यापारी भैरहवा पुगेर चामल र कपडा खरिद गरेर ल्याउँथे, उनले भने, त्यही सामान पहाडबाट घिउ, दालचिनीका पात, अदुवा बिक्री गर्न आएका पहाडी व्यापारीलाई बिक्री गर्थे । त्यही खरिदबिक्रीको व्यापार विस्तार हुँदै गएपछि बटौली बुटवल बन्यो र फैलिँदै गएर भैरहवासँग जोडिएको उनले बताए ।राष्ट्रिय जनगणना २०७८ अनुसार रूपन्देही देशकै जनसंख्या वृद्धिदर हुने जिल्लामा तेस्रो छ । काठमाडौं र मोरङपछि रूपन्देही परेको हो । रूपन्देहीको जनसंख्या ११ लाख २१ हजार ९ सय ५७ पुगेको छ । जुन २०६८ को भन्दा २ लाख ४१ हजार ७ सय ६१ ले बढी हो ।लुम्बिनी प्रदेशका १ सय ९ स्थानीय तहमध्ये सबैभन्दा बढी बसाइँ सरेर आउने स्थानीय तहमा तिलोत्तमा नगरपालिका छ । पछिल्लो १० वर्षमा यहाँ ४९ हजार ५ सय ८ जनाले बसाइँ सरेका छन् । तिलोत्तमाको अहिलेको जनसंख्या १ लाख ४९ हजार ६ सय ५७ छ । यहाँको जनसंख्याको वार्षिक वृद्धिदर ३८५ प्रतिशत रहेको छ । तिलोत्तमापछि बाँकेको कोहलपुर र तेस्रोमा रूपन्देहीकै बुटवल उपमहानगरपालिका रहेको छ । कोहलपुरको वार्षिक वृद्धिदर ३३६ प्रतिशत र बुटवलको ३२७ प्रतिशत छ । बुटवल उपमहानगरको अहिलेको जनसंख्या १ लाख ९५ हजार ५४ छ । बुटवल उपमहानगरपालिका उपप्रमुख सावित्रादेवी अर्यालले सडक विस्तारसँगै शिक्षा, स्वास्थ्यमा भएको भौतिक पूर्वाधार विकासले बुटवल र यस आसपासका सहरमा जनघनत्व बढ्दै गएको बताइन् । मान्छेले सेवा र सुविधाको खोजी गर्न थाले, उनले भनिन्, पहिलो आवश्यकता भनेकै शिक्षा र स्वास्थ्य हो । विकास भएको स्थान रोजाइमा पर्नु स्वाभाविक छ ।"
"एमाले जाँचबुझ आयोगको अडानमा, सत्तापक्षको संकेत संसदीय छानबिन","(काठमाडौं) प्रमुख प्रतिपक्ष एमालेले संसदीय छानबिन समिति नभई सुन तस्करीका सबै घटना अनुसन्धानका लागि न्यायाधीशको नेतृत्वमा आयोग गठनको अडानप्रति सत्तारूढ दलका नेताहरू सशंकित भएका छन् । क्विन्टल सुन प्रकरणले उब्जाएका नीतिगत कमीकमजोरीमाथि अनुसन्धान गर्न सत्तारूढ दलले संसदीय समिति बनाउने संकेत गरे पनि एमालेले जाँचबुझ आयोग ऐन २०२६ अन्तर्गत आयोग गठनको प्रस्ताव राखेको हो । एमालेले भनेजस्तै जाँचबुझ आयोग गठन भएमा त्यसको कार्यक्षेत्र नीतिगत विषयमा मात्रै सीमित नभएर अपराधको अनुसन्धान, तहकिकात, बयान र खानतलासीसम्मका अधिकार प्रयोग हुन सक्ने भएकाले सत्तारूढ दलका नेता सशंकित बनेका हुन् । साउन २ गते सिनामंगलबाट क्विन्टल सुन बरामद भएदेखि यही विषयलाई लिएर एमालेले संसद् चल्न दिएको छैन । एमालेले जाँचबुझ आयोग ऐनको दफा ३ (२) अन्तर्गत अधिकार सम्पन्न आयोग गठनको माग गर्दै आएको छ । जसमा सार्वजनिक महत्त्वको कुनै कुराको जाँचबुझ गर्नका लागि कुनै आयोगको गठन गर्न आवश्यक देखिएमा नेपाल सरकार वा प्रदेश सरकारले एक वा एकभन्दा बढी सदस्य रहेको जाँचबुझ आयोग गठन गर्न सक्नेछ र एकभन्दा बढी सदस्य रहेकामा सरकारले तोकेको सदस्य आयोगको अध्यक्ष हुने व्यवस्था छ । यस्तो आयोग घटनाको प्रकृति हेरेर सर्वोच्च अदालतका न्यायाधीशदेखि जिल्ला अदालतका न्यायाधीशको संयोजकत्वमा आयोग गठन गर्न सकिने ऐनको प्रावधान छ । यसरी गठन हुने आयोगले कानुनबमोजिम अदालतले पाएसरहको सबै अधिकार प्राप्त हुने उक्त ऐनको दफा ४ (३) मा उल्लेख छ । उक्त दफामा कुनै व्यक्तिलाई आयोगसमक्ष उपस्थित गराई बयान लिने, कुनै व्यक्तिलाई लिखित पेस गर्न आदेश दिने, प्रमाण बुझ्ने र कुनै सरकारी वा सार्वजनिक कार्यालय वा अदालतबाट कुनै लिखित वा त्यसको नक्कल झिकाउने अधिकार हुने उल्लेख छ । यसका अतिरिक्त आयोगलाई जाँचबुझको विषयसम्बन्धी कुनै वस्तु वा लिखित कुनै व्यक्तिका साथमा वा कुनै खास स्थानमा छ भने आयोगलाई विश्वास हुने कारण भएमा प्रचलित नेपाल कानुनका अधीनमा रही त्यस्तो व्यक्ति वा स्थानको तलासी लिने वा कुनै राजपत्रांकित अधिकृतद्वारा त्यस्तो व्यक्ति वा स्थानको तलासी गर्न लगाउने र फेला परेमा त्यस्तो वस्तु वा लिखित कब्जा गर्ने वा गर्न लगाउने वा त्यस्तो लिखितको पूरै वा आंशिक नक्कल लिने वा लिन लगाउनेलगायतका कानुनबमोजिमका अन्य अधिकारहरू पनि प्रयोग गर्न सक्ने अधिकार दिइएको छ । क्विन्टल सुन प्रकरणमा प्रमुख प्रतिपक्ष एमाले र सत्तारूढ दलकै केही सांसदले गृहमन्त्री नारायणकाजी श्रेष्ठ र अर्थमन्त्री प्रकाशरण महतमाथि समेत प्रश्न उठाउँदै आएका छन् । यसअघि इलेक्ट्रिक सिगरेट (भेप) भित्र करिब ९ केजी सुन बरामद भएको घटनामा सीआईबीले गरेको अनुसन्धानमा माओवादी नेता कृष्णबहादुर महरा र छोरा राहुलको कनेक्सन भेट्टाए पनि उनीहरूले उन्मुक्ति पाइरहेको विषयलाई समेत एमालेले मुद्दा बनाउँदै आएको छ । आवश्यक परेका अवस्थामा सरकारले जाँचबुझ आयोग बनाउने अभ्यास चलनचल्तीमा रहेकाले यसबाट दुवै पक्ष सशंकित हुनुपर्ने अवस्था नरहेको पूर्वन्यायाधीश गौरीबहादुर कार्की बताउँछन् । दासढुंगा घटना, दरबार हत्याकाण्डदेखि पछिल्ला समयमा सहकारी, चिकित्साशास्त्र, सरकारी जग्गा र हालै मात्रै अनुचित लेनदेन (मिटरब्याज) सम्बन्धी जाँचबुझ आयोग बनेको उनले उदाहरण दिए । पछिल्लो पटक सरकारले गठन गरेको मिटरब्याजसम्बन्धी जाँचबुझ आयोगमा कार्की नै संयोजक छन् । त्यसअघि सहकारी जाँचबुझ आयोगमा समेत उनी संयोजक थिए । जाँचबुझ आयोग गठन हुँदैमा सीआईबीको काममा हस्तक्षेप नहुने उनले बताए । जाँचबुझ आयोग गठन गर्नेबित्तिकै अपराधको अनुसन्धान, तहकिकात गर्नेदेखि दोषी नै करार गरी मुद्दाले टुंगो लगाउँछ भन्ने एउटा पक्षको र आयोगले बयान लिन बोलाउनासाथ पद जान्छ भन्ने अर्को पक्षको सोचाइ नै गलत हो, उनले भने, आयोगले बोलाउँदैमा पद जाने होइन । त्रुटि औंल्याएर अनुसन्धान गर्ने निकायलाई सहयोग पुर्याउने हो । आयोग गठन हुनासाथ सीआईबीले काम रोक्न पनि पर्दैन । आयोगले अदालतले पाएसरहको अधिकार प्रयोग गर्न पाउँछ भन्नुको अर्थ जाँचबुझ गर्दा कुनै व्यक्ति आएन भने पक्राउ गर्ने, थुनेर बयान गराउन अदालतको अधिकार प्रयोग गर्ने कुरा हो । मुद्दा छिन्ने होइन । त्यसैले मन्त्री, भन्सार प्रमुख, आईजीपी कसैलाई पनि आयोगले बोलाउन सक्ने उनी बताउँछन् ।एमाले उपाध्यक्ष सुवास नेम्वाङले जाँचबुझ आयोग गठन नै एमालेको बटमलाइन भएको बताए । संसदीय छानबिन भनेपछि सिधै राजनीति हुन्छ । सुरुदेखि नै हामीले संसदीय छानबिन भनेका छैनौं, संसदीय छानबिन समितिमा संसद्मा दलहरूको स्ट्रेन्थअनुसार उपस्थित हुन्छ, त्यसैले हामीले त पूरै संविधान र प्रक्रियालाई विश्वास गरेर जाँचबुझ ऐनअन्तर्गत बनाइदिऊ भनेका हौं, उनले बिहीबार ईकान्तिपुरसँगको अन्तर्वार्तामा भनेका छन्, आयोग न्यायाधीशअन्तर्गत बन्छ । महान्यायाधिवक्ता कार्यालयको अधिकार रहन्छ । महान्यायाधिवक्तालाई प्रधानमन्त्रीले नियुक्ति गर्नुभएको हो । सुन तस्करीको विषययलाई टुंगोमा पुर्याउन आयोग गठन आवश्यक रहेको उनको भनाइ छ । प्रधानमन्त्री पुष्पकमल दाहालले बिहीबार बिहान बालुवाटारमा बोलाएको बैठकमा प्रहरीको केन्द्रीय अनुसन्धान ब्युरो (सीआईबी) ले गरेको अनुसन्धान र छानबिनलाई प्रभाव नहुने गरी सत्तारूढ दलका नेताले संसदीय निगरानीका लागि समिति बनाएर जाने प्रस्ताव गरेका थिए । तर, एमाले अध्यक्ष केपी शर्मा ओलीले सुन तस्करका सबै घटनामाथि छानबिन, तहकिकात गर्नेदखि दोषी करार गर्नेसम्मको अधिकार रहने गरी आयोग गठन हुनुपर्ने अडान राखेका थिए । खासगरी गृहमन्त्रीप्रति पूर्वाग्रह राखेर एमालेले यस्तो आयोगको माग गरिरहेको हो । सीआईबीले गरिरहेको अनुसन्धानलाई प्रभाव हुने गरी समानान्तर संयन्त्र बनाउनु भनेको राज्यका निकायप्रतिको घोर अविश्वास बढाउनु हो । यस्ता कदमले राज्यका निकायलाई निकम्मा बनाउने काम गर्छ । सरकारलाई समेत कसरी अप्ठ्यारो पार्न सकिन्छ भन्ने सोचाइबाट एमालेले यस्तो अडान लिइरहेको बुझ्न कठिन छैन, बालुवाटार स्रोतले भन्यो, एमालेले भनेजस्तो आयोग नभएर संसदीय छानबिन समितिमा जान हामी तयार नै छौं । कांग्रेस संसदीय दलका प्रमुख सचेतक रमेश लेखकले सीआईबीको अनुसन्धान र छानबिनलाई प्रभाव नपार्ने गरी उसका कमीकमजोरीमाथि निगरानी गर्ने काममा संसद्भित्रै समिति बनाएर अघि बढ्न सकिने बताए । तर, एमाले त्यसका लागि तयार नभएकाले सहमति हुन नसकेको उनको भनाइ छ । एमालेले आयोग गठनको बटमलाइन बनाएर राज्यका सम्पूर्ण पद्धतिलाई कमजोर बनाउने कोसिस गरिरहेको छ । अनुगमन त सबैभन्दा बलियो संसद्बाटै हुन्छ, उनले भने, क्विन्टल सुन प्रकरणमा सीआईबीलाई अनुसन्धान र छानबिन गर्न दिऔं । त्यसमाथि निगरानी गर्न संसदीय छानबिन बनाऔं । समितिमा गृहमन्त्री, अर्थमन्त्री, आईजीपीलाई दिनै बोलाएर प्रश्न गरौं । संसदीय समितिले आवश्यक परेमा प्रधानमन्त्रीसम्मलाई बोलाएर सोध्न सक्छ । तर, सरकारले गठन गर्ने आयोगले प्रधानमन्त्रीलाई बोलाउन सक्छ ? सरकारले बनाएको आयोगभन्दा संसद्ले बनाएको आयोग नै बलियो हुन्छ ।एमाले संसदीय दलका प्रमुख सचेतक पदम गिरी संसदीय छानबिन दलको संख्याका आधारमा बन्ने भएकाले सत्तापक्षले बहुमतका आधारमा अपराधलाई चोख्याउने काम गर्न सक्ने आशंका रहेको बताउँछन् । हामीले जाँचबुझ ऐन २०१६ अन्तर्गत न्यायाधीशको नेतृत्वमा व्यावसायिक दक्षता भएकालाई राखेर आयोग गठन हुनुपर्छ भनेका हौं । यो आयोगले अनुसन्धानका क्रममा प्रधानमन्त्रीदेखि मन्त्री, सांसदलगायत जोसुकैसँग तहकिकात र अनुसन्धान गर्न सक्छ, उनले भने, यस्तो आयोगले मात्रै निष्पक्ष र स्वतन्त्र छानबिन गर्न सक्छ र सत्यतथ्य बाहिर ल्याउन सक्छ । माओवादी सचिव देवेन्द्र पौडेलले राज्यका निकायमाथि अविश्वास बढ्ने गरी आयोग नभई संसद्को निकासका लागि बीचको बाटो खोज्न सकिने बताए । जाँचबुझ ऐनअन्तर्गत आयोग बनाउँदा राज्यका निकायमाथि अविश्वास बढ्ने उनको भनाइ छ । संसद्प्रति विश्वास नगर्ने तर संसद्बाहिरको निकायलाई विश्वास गर्ने कुराले क्विन्टल सुन प्रकरणलाई डाइभर्ट गर्न खोजेको हो कि भन्ने आशंका हाम्रो छ, पौडेलले भने, अनुसन्धान र तहकिकात गर्ने कुरा सीआईबीले गर्छ । नीतिगत विषयमा छलफल गर्न संसदीय समिति बनाउन हुन्न भनेर भनेकै छैनौं । आयोग गठन गरेर पुलिस, इन्जिनियर सँगै लिएर हिँड्नु भनेको राज्यमाथि अविश्वास बढाउनु हो । सीआईबीले गर्न नसकेर शंका लागेमा पछि बनाउन सकिन्छ, अहिले होइन ।सत्तारूढ दल र एमालेबीच यसै विषयलाई लिएर संसद्मा भइरहेको अवरोध खुलाउने विषयमा बीचको बाटो खोज्नेबारे छलफल भइरहेको पनि पौडेलले बताए । राष्ट्रपति रामचन्द्र पौडेलसँग पनि कुराकानी भएको छ । कहीं न कहीं पुगेर सहमतिको खोजी गर्ने काम हुँदै छ, उनले भने, राज्यका कामलाई दुरुत्साहन नहुने गरी संसद्मा समिति बनाउन सकिन्छ ।"
राप्रपामा फेरि गुटबन्दी,"(काठमाडौं)अध्यक्ष राजेन्द्र लिङ्देनलाई आमन्त्रण नगरीकनै पूर्वप्रधानमन्त्री लोकेन्द्रबहादुर चन्दको निवासमा निर्देशन समितिका सदस्यहरूको अनौपचारिक भेला भएपछि राप्रपामा फेरि विवाद सुरु भएको छ । चन्दको निम्तोमा प्रकाशचन्द्र लोहनी अध्यक्ष रहेको उक्त समितिका सदस्यहरू शनिबार भक्तपुर लोकन्थलीस्थित निवासमा पुगेका थिए । भेलामा लोहनी, दीपक बोहरा, वरिष्ठ उपाध्यक्ष रवीन्द्र मिश्र, उपाध्यक्षहरू हेमजंग गुरुङ, उद्धव पौडेल, महामन्त्री धवलशमशेर जबरा, राजेन्द्र गुरुङ र कोषाध्यक्ष नीलकण्ठ काफ्ले, नवराज सुवेदी, हरिबहादुर बस्नेतसहितका नेताहरू उपस्थित थिए । निम्तो भए पनि पशुपतिशमशेर जबरा, उपाध्यक्षहरू बुद्धिमान तामाङ, विक्रम पाण्डे, रोशन कार्की, भुवन पाठक, कुन्ती शाहीलगायत भने भेलामा सहभागी भएनन् । निर्देशन समितिका सदस्य रहेका चन्द पुत्र जयन्त पनि भेलामा थिए । केही नेताहरूले लोकेन्द्रबहादुर चन्दसँग पार्टीभित्र रेस्पोन्स नभएको गुनासो गर्नुभएको रहेछ । त्यसैका आधारमा सरसल्लाह गर्न चन्दले बोलाउनुभएको हो उपाध्यक्ष पौडेलले भने ।अध्यक्ष लिङ्देननिकट नेताहरूले लोकन्थली भेलाप्रति असन्तुष्टि जनाएका छन् । राप्रपाका तल्लो तहका नेताहरूले गुटबन्दी सुरु गरिएको भन्दै सामाजिक सञ्जालमा असन्तुष्ट जनाएका छन् । केहीले नवीन राप्रपाको नाममा लोहनी र मिश्रले नयाँ गुटबन्दी सुरु गर्न खोजेको आरोप लगाएका छन् । भेलाको विषयमा औपचारिक प्रतिक्रिया व्यक्त गर्न नमानेका राप्रपा संस्थापन पक्षले भने चन्दलाई प्रयोग गरेर लोहनी र मिश्रले गुटबन्दीलाई तलसम्म पुर्याउन खोजेको आरोप लगाए । राप्रपामा गुटबन्दी नयाँ विषय होइन, तर अहिले चन्दलाई प्रयोग गरेर तल्लो तहसम्म गुटबन्दीलाई लैजाने खेलमा लोहनी र मिश्रहरू लाग्नुभएको छ, अध्यक्ष लिङ्देननिकट एक नेताले भने, शान्त ठाउँमा तरंग उत्पन्न गराउने लोहनीजीको पहिलेदेखिको स्वभाव हो अनि मिश्रजीले विवेकशीललाई कस्तो बनाएर आउनुभयो छिपेको छैन ।केही दिनअघि बस्नेत (हरिबहादुर) र सुवेदी (नवराज) ले चन्दसँग भेटेर भेलाको वातावरण बनाएको पार्टीको संस्थापन पक्षको दाबी छ । पञ्चायतको पतनपछि सक्रिय राजनीतिमा आएका लिङ्देनले अध्यक्ष हुँदा गरेको प्रतिबद्धता पूरा नगरेको भन्दै वरिष्ठ नेताहरू असन्तुष्ट छन् । २०७८ मंसिरमा भएको पार्टीको महाधिवेशनमा वरिष्ठ नेताहरूलाई फरकफरक जिम्मेवारीको आश्वासन दिइए पनि त्यसलाई पूरा नगरेको भन्ने समूह राप्रपाभित्र निकै बढेको छ । उक्त महाधिवेशनमा तत्कालीन अध्यक्ष कमल थापालाई पराजित गर्दै लिङ्देन निर्वाचित भएका थिए ।पञ्चायत पृष्ठभूमिको राप्रपामा पटकपटक एकता र विभाजन हुँदै आएको छ । स्वार्थको आधारमा गुटहरू बन्ने र भत्किने गरेको देखिन्छ । पञ्चायती व्यवस्था अन्त्यपछि राजदरबारले पूर्वपञ्चहरूलाई संगठित गर्ने कोसिस गरेको थियो । राजदरबारले पूर्वप्रधानमन्त्री मातृकाप्रसाद कोइरालालाई अघि सार्दै पूर्वप्रधानमन्त्रीहरू कीर्तिनिधि विष्ट, सूर्यबहादुर थापा र लोकेन्द्रबहादुर चन्दलाई उपाध्यक्ष दिएर शक्तिशाली पार्टी बनाउन खोजेको थियो । पशुपतिशममेर राणा, प्रकाशचन्द्र लोहनीलगायतका नेतालाई पदाधिकारीमा समेट्ने योजना थियो । तर २०४७ जेठ १५ मा पूर्वपञ्चहरूको दुई फरक दल गठन भए । २०४९ सालमा आइपुग्दा मिले पनि २०५६ मा विभाजित भयो । राजाको शासनलाई कसरी हेर्ने भन्ने विषयमा राप्रपा विभाजित भयो । संविधान निर्माणको क्रममा गणतन्त्र, धर्मनिरपेक्षता र संघीयतालाई हेर्ने विषयमा पनि विभाजित भएको थियो । पछिल्लो समयमा वैचारिक रूपमा पूर्वपञ्चहरू एकात्मक हिन्दु अधिराज्यमा एकमत देखिएका छन् ।कमल थापाले आफू अध्यक्षमा पराजित हुनुपछाडि निर्मल निवासको भूमिका रहेको भन्दै गणतन्त्रवादी नै बने । हाल उनी राजतन्त्रको पक्षमा जाने देखिएको छ । राप्रपा छाडेर राप्रपा नेपाल पुनर्जीवित गर्न खोजेका थापाले वैचारिक विषयमा निर्णय गर्न भदौको पहिलो साता केन्द्रीय कमिटीको बैठक बोलाएका छन् ।"
४ महिनाअघि सरकारबाट बाहिरिएको जनमत फर्कंदै,"(काठमाडौं)मन्त्रालय भागबन्डामा असन्तुष्टि जनाउँदै करिब ४ महिनाअघि सरकारबाट बाहिरिएको जनमत पार्टी पुनः सरकारमा सहभागी हुने भएको छ । पार्टीले मन्त्रीका लागि समानुपातिक सांसद अनितादेवी साहको नाम सिफारिस गरेको छ ।जनमतका प्रवक्ता शरदसिंह यादवले एक साताअघि प्रधानमन्त्री पुष्पकमल दाहाललाई साहको नाम सिफारिस गरेको जानकारी दिए । उनका अनुसार प्रधानमन्त्रीले मन्त्रालय खाली गर्न समय मागेकाले ढिलाइ भएको हो । हाम्रोतर्फबाट सरकारमा सहभागी हुने प्रक्रिया पूरा गरिसकेका छौं, कहिले सहभागी गराउनुहुन्छ प्रधानमन्त्रीको कुरा हो, उनले भने, आइतबार शपथग्रहणका लागि तयार हुन सन्देश आए पनि मन्त्रालयको टुंगो नलागेकाले अझै अन्योल छ । जनमतले उद्योग, वाणिज्य तथा आपूर्ति मन्त्रालय नपाएको कारण गत चैत १७ मा सरकार छोडेको थियो । मागेको मन्त्रालय नपाएपछि पार्टीका तर्फबाट खानेपानीमन्त्री रहेका अब्दुल खानले राजीनामा दिएका थिए । प्रवक्ता सिंहले अहिले पनि उद्योग, वाणिज्य तथा आपूर्ति र कृषि तथा पशुपन्छी मन्त्रालय प्राथमिकतामा रहेको बताए । हामीले मन्त्री हुनका लागि सरकारमा जानेभन्दा पनि चुनावका बेला जनतासँग गरेका प्रतिबद्धता पूरा गर्न सहज हुने गरी काम गर्न सकिने मन्त्रालय खोजेका हौं, उनले भने, प्रधानमन्त्रीले हाम्रो पार्टीको अपेक्षा र चाहना बुझ्नुभएकै छ, त्यसैले यस पटक मन्त्रालयको नाममा खासै चिन्ता लिएका छैनौं । प्रधानमन्त्री दाहालले पटकपटक आग्रह गरेपछि सरकारमा सहभागी हुन लागेको उनले बताए ।प्रधानमन्त्री दाहाल भने जनमतलाई कुन मन्त्रालय दिने भन्ने सकसमा छन् । आफ्नो पार्टीका एक मन्त्रीलाई बोलाउने निष्कर्षमा पुगे पनि कसलाई बोलाउने भन्ने दोधारमा छन् । अहिले माओवादी केन्द्रसँग गृह, ऊर्जा, जलस्रोत तथा सिँचाइ, सञ्चार तथा सूचना प्रविधि, संघीय मामिला तथा सामान्य प्रशासन र संस्कृति, पर्यटन तथा नागरिक उड्डयन गरी ५ मन्त्रालय छन् । प्रधानमन्त्री निकट स्रोतका अनुसार उनले संघीय मामिला तथा सामान्य प्रशासनमन्त्री अमनलाल मोदी र संस्कृति, पर्यटन तथा नागरिक उड्ययनमन्त्री सुदन किरातीमध्ये एक जनालाई फिर्ता बोलाउने प्रयास गरेका छन् । मन्त्री किरातीलाई फिर्ता नबोलाउन पार्टीभित्र दोस्रो पुस्ताका नेताहरूले प्रधानमन्त्रीलाई दबाब दिइरहेका छन्, त्यसैले को फिर्ता हुन्छ भन्न सकिने अवस्था छैन, स्रोतले भन्यो । जनमतको मागअनुसार कांग्रेस र माओवादी केन्द्रबीच उद्योग, वाणिज्य तथा आपूर्ति र संघीय मामिला तथा सामान्य प्रशासन मन्त्रालय साटफेर हुने सम्भावना पनि छ । त्यसो गर्दा संघीय मामिलामा कांग्रेसबाट मन्त्री हुनेछन् भने माओवादीको भागमा पर्ने उद्योग मन्त्रालय जनमतलाई दिइनेछ । प्रधानमन्त्री चितवनबाट आएपछि आइतबारै यसबारे निर्णय हुनेछ, त्यसपछि जनमत सरकारमा जान्छ, प्रधानमन्त्रीनिकट स्रोतले भन्यो ।जनमत पार्टीका अध्यक्ष सीके राउतसँगको वार्तापछि प्रधानमन्त्री दाहालले गत असार १८ को गठबन्धन बैठकमा जनमतलाई सरकारमा सहभागी गराउने प्रस्ताव राखेका थिए । तर मन्त्रालय खाली गराउन नसक्दा जनमतको सत्तारोहणमा ढिलाइ भएको थियो । गत पुस १० को गठबन्धनअनुसार प्रधानमन्त्री दाहाललाई समर्थन र विश्वासको मत दिएको जनमतले उक्त गठबन्धन भत्किए पनि समर्थन कायमै राखेको छ । यद्यपि पछिल्लो समय प्रधानमन्त्रीले जसपालाई निरन्तर काखी च्यापेपछि जनमत सत्ता गठबन्धनसँग टाढिँदै गएको थियो । प्रतिनिधिसभामा बजेट पारित गर्ने सम्बन्धमा भएको मतदानमा तटस्थ बसेर जनमतले दाहाल सरकारलाई आफ्नो असन्तुष्टि प्रकट गरेको थियो । उक्त पार्टीका नेताहरूले सरकारलाई दिएको समर्थन फिर्ता लिनेसम्मको अभिव्यक्ति दिएका थिए । झिनो बहुमतले बजेट पारित भएको र अर्कोतिर एमाले अध्यक्ष केपी शर्मा ओलीले सरकार गिराउन प्रयास थालेपछि प्रधानमन्त्री दाहालमाथि जनमतलाई सरकारमा लिने दबाब परेको हो । पछिल्लो समय गौरकाण्डको अनुसन्धान गर्ने सहमति भएपछि जसपा सरकारसँग असन्तुष्ट भएको छ, यसले पनि जनमतलाई छिट्टै सरकारमा सहभागी गराउनुपर्ने परिस्थिति निर्माण भएको छ, माओवादी केन्द्रका एक नेताले भने, जनमत पनि सहभागी भएपछि सरकारको बहुमतले ठोस आकार ग्रहण गर्छ, कसैको चलखेलले केही फरक पार्दैन । गठनताका संसद्को करिब शतप्रतिशत विश्वास पाएको सरकार बजेटसम्म आइपुग्दा झिनो बहुमतमा झरेको थियो ।गठबन्धनको सबैभन्दा ठूलो दल कांग्रेससँग रक्षा, अर्थ, परराष्ट्र, स्वास्थ्य तथा जनसंख्या, उद्योग, वाणिज्य तथा आपूर्ति, सहरी विकास, कानुन, न्याय तथा संसदीय मामिला, युवा तथा खेलकुद र महिला, बालबालिका तथा ज्येष्ठ नागरिक गरी ९ मन्त्रालय छन् । सत्ता साझेदार अन्य दलहरू जसपा र एकीकृत समाजवादीसँग २२ तथा लोसपा, नागरिक उन्मुक्ति र नेपाल समाजवादी पार्टीसँग ११ मन्त्रालय छन् । जनमत सरकारमा गएपछि ८ दलीय गठबन्धनले पूर्णता पाउनेछ ।"
बन्जी 'क्रेज',"(सिन्धुपाल्चोक)वरिपरि जंगल, अग्ला डाँडाको काखमै तिब्बत छोएर उर्लंदो भोटेकोशी नदी । त्यहीमाथि केही शेर्पा समुदायका दुई बस्ती जोड्ने झोलुंगे पुल । आइतबारे नामले चिनिने त्यही पुलबाट बन्जी गर्दा चितवनको खैरेनी३ गवाइका २७ वर्षीय रामकुमार थापा रोमाञ्चित भए । खासमा पहिलो पटक एक सय ६० मिटर तल हाम फालेका हुन् उनी । पुलबाट तल पुग्दा खुट्टामा बाँधेको डोरी झट्किँदा उनी निकै चिच्याए । अनि तत्कालै उत्साहित भएका उनीमा खुसी भरियो । पाँच वर्षयता थापा काठमाडौंदेखि आइतबारे पुलसम्म धेरै पटक आएका थिए । तर बन्जी हान्ने आँट भित्रैबाट नआएकैले त्यत्तिकै फर्किए । मनमा सोच पलाएको लामो समयपछि बन्जी हानेका उनी निकै खुसी देखिन्थे । बन्जी हानिसकेपछि मनैदेखि रुन र हाँस्न मन लाग्यो । मृत्युलाई नजिकबाट नियालेको अनुभूति पनि भयो । भित्रैदेखि केही गहिरो अनुभवसहित भावुक पनि भइयो, थापाले बन्जी अनुभव सुनाए । साहससँगै रोमाञ्च अनुभव गरेपछि उनले फेरि पनि बन्जी हान्ने योजना बनाएका छन् । बन्जी जम्प को संसारमा पुगेर डरलाई जितेकी सिन्धुपाल्चोक बाह्रबिसे नगरपालिका८ मानेश्वाराकी ३२ वर्षकी रन्जना तिमल्सिनाले शरीरमा छुट्टै ऊर्जा र फुर्ती अनुभव गरिन् । लाग्छ आज मृत्युलाई जितेर नै फर्केको छु, साँच्चै अनौठो र व्यक्त गर्न नसकिने खुसी मिलेको छ, उनले बन्जी पुलमुनिको गहिराइ देखाएर उत्साह पोखिन् । बन्जी जम्पले जीवन जिउनुको अर्थलाई अनुभूत गराएको बताउँछिन् उनी । पेसाले शिक्षक उनी । आध्यात्मिक दर्शनबाट खुवै प्रभावित रहेको बताउँछिन् । आफ्नो अस्तित्वलाई नजिकैबाट हेर्न सकिने अनेकौं ध्यानजस्तै बन्जी एउटा योग रहेको उनको बुझाइ छ । बन्जी जम्प एउटा योग जस्तै हो । यसले जीवनप्रति गहन अर्थमा बोध दिलाएको छ, उनले भनिन् ।अमेरिकाको लस एन्जलसकी २७ वर्षीया एलेना स्टेन्थ पनि बन्जीमा रमाउने गर्छिन् । काठमाडौंका बौद्धनाथ, पशुपतिनाथ, स्वयम्भू र पाटनको कृष्ण मन्दिरमात्र होइन, आइतबारे पुलको बन्जी ले धेरै पटक तानेको छ उनलाई । वृत्तचित्र बनाउने लक्ष्यले नेपाल घुम्ने उनी यहाँ आउने कारण भने उही हो बन्जी जम्प को आनन्द । बन्जी जम्प सकिएपछि मलाई भित्री हृदयमा ऊर्जा बहिरहेको महसुस हुन्छ । त्यतिबेला म फरक संसारमा पुग्छु, उनले भनिन्, वास्तवमा, मेरो जीवनप्रतिको लगाब बन्जीले झनै बढाएको छ । बन्जी र स्विइङकी महिला क्रु मेम्बर हुन् भोटेकोशी५ त्याङ्थलीकी २९ वर्षीया मीना श्रेष्ठ । बन्जी ले आफ्नो जीवन र दैनिकीलाई नयाँ मोड दिएको उनको अनुभव छ । भोटेकोशी नदीमाथिको द लास्ट रिसोर्ट बन्जी विश्वकै उत्कृष्ट दस एड्भेन्चर बन्जीमा गनिन्छ । यही रिसोर्टमा स्टोरकिपरदेखि बन्जी र स्विइङ क्रु बनेकी मीनाले युवा जमातले बन्जीलाई चासो दिएका र मज्जा लिएका बताउँछिन् । २०२५ वर्ष उमेर समूहका बढी आउने गर्छन्, उनले भनिन् । पहिलो पटक बन्जी गर्दा रमाइलो र डरलाई जितेको अनुभव गरेकी मीनाले धेरै पटक बन्जी गर्दै जाँदा भने फरकफरक अनुभव बटुलेको बताइन् । बाह्य पर्यटक हुन् या आन्तरिक, भोटेकोशी गाउँपालिकाको मार्मिङ र लिस्तीकोटबीचको एक सय ६० मिटर उचाइमा गरिने प्रख्यात बन्जी हान्ने जोकोही मृत्युलाई जितेजस्तै अनुभव गरेको दाबी गर्छन् । एसियाकै तेस्रो प्राकृतिक साहसिक खेल मानिने नयाँ पुलमा हुने एड्भेन्चर बन्जी मा आउने पर्यटकमा विशेष गरी युवा जमातको बन्जी क्रेज झनै बढ्दो छ । द लास्ट रिसोर्ट बन्जी नेपाल का कार्यकारी व्यवस्थापक भुवन शर्माका अनुसार अहिलेसम्म बाह्य र आन्तरिक गरी झन्डै पाँच लाखले बन्जी गरिसकेका छन् । जसमा अनुमानित १० हजारभन्दा बढी नेपाली छन् । बन्जी गर्न आउनेमा ७० प्रतिशत युवा नै हुन्छन्, शर्मा भन्छन्, बन्जी गर्नमा युवाको उत्साह बढ्दो देखिन्छ, पर्यटनमा बन्जीको आफ्नै क्रेज छ, जसमा युवाले अग्रता ओगटेका छन् ।बन्जी क्षेत्र र सिन्धु पर्यटनमा लामो समयको अनुभव बटुलेका शर्माले आठ पटक बन्जी गरिसकेका छन् । बन्जी किशोरावस्थाको सपना नै भएको उनले बताए । भूकम्पअघि बन्जी एड्भेन्चरमा विदेशी पर्यटकको आगमन धेरै हुने गर्थ्यो । भूकम्प र भोटेकोशी बाढीपछि तंग्रिँदै गएको बन्जीमा अहिले विशेष गरी नेपाली युवा धेरै हुने गरेका छन् । अहिले सातामा झन्डै दुई सय पर्यटक भित्रिन्छन्, जसमा अधिकांश नेपाली हुन्छन्, उनले भने ।उनका अनुसार दैनिक ७० जना पर्यटकमा ४५ नेपालीले बन्जी हान्ने गरेका छन् । सोमबार बिदा राखेर अन्य सुरक्षित काम र शैलीबारे विश्लेषण गरेर बन्जीलाई व्यवस्थित बनाइने गरिएको छ । २०५६ सालमा पहिलो पटक न्युजिल्यान्डका डेबिड र नेपाली विष्णुप्रसाद न्यौपानेबाट सञ्चालित बन्जी जम्प पर्यटकीय गन्तव्यका रूपमा प्रख्यात छ । यसमा प्रत्यक्ष र अप्रत्यक्ष गरी करिब डेढ सय जनाले रोजगारी पाइरहेका छन् । त्यसका साथै, राजमार्ग क्षेत्रका झरनामा क्यानोनिङ, टिम बिल्डिङ स्पोर्ट, रक क्लाइबिङ, र्याफ्टिङजस्ता थुप्रै एड्भेन्चर एक्टिभिटिज को मज्जा बेग्लै छ । सुरक्षित बन्जी जम्पिङ गराउनका लागि सात जनाको टिम हुन्छ । जसमा बन्जी मास्टर, अपरेटर, आर्नेसरदेखि तत्काल सूचना दिनेलगायत रहन्छन् । जसमा ब्रिफिङ, हार्नेस्ट, डोरी हुकिङदेखि रिचेक, वेटिङ बोके गरी पाँच प्रक्रिया र चरणमा साढे ३ मिनेटको समयमा बन्जी जम्प सकिन्छ । सुरक्षित जम्पका लागि मुटुसम्बन्धी रोग, प्रेसर र ढाड दुख्ने समस्या, कुलत, वजन जस्ता समस्याको परीक्षण तथा सोधपुछ तथा परीक्षा अनिवार्य गराइएको द लास्ट रिसोर्ट नेपालले जनाएको छ । स्वदेशीका लागि बन्जी जम्प शुल्क पाँच हजार दुई सय र विदेशीलाई आठ हजार दुई सय रुपैयाँ लाग्छ ।"
युवामाझ कांग्रेसको 'गिग इकोनोमी' र 'क्लाइमेट एक्सन',"(काठमाडौं)नेपाली कांग्रेसले गिग इकोनोमी र क्लाइमेट एक्सन विषयमा पोलिसी ह्याकाथन आयोजना गरेको छ । अन्तर्राष्ट्रिय युवा दिवसको सन्दर्भमा आयोजित ह्याकाथनमा सहभागिताका लागि कांग्रेसले शनिबारदेखि आवेदन खुलाएको छ । १८ देखि ४० वर्ष उमेर समूहका युवाले तीनदेखि पाँच जनाको समूह बनाएर ह्याकाथनमा भाग लिन पाउनेछन् ।युवालाई पार्टी र नीति निर्माणमा जोड्न ह्याकाथन आयोजना गरिएको कार्यक्रम संयोजक एवम् कांग्रेस सहमहामन्त्री जीवन परियारले बताए । देशको कुल जनसंख्यामा ४२ प्रतिशत युवा छन् । तर युवा र देशको नीति निर्माणको बीचमा खाडल बढेको बढ्यै छ, उनले भने, हामीले त्यही खाडल पुर्न र पार्टीमा सक्षम युवालाई जोड्न पोलिसी ह्याकाथन गरेका हौं ।साउन पहिलो साता बसेको पार्टीको केन्द्रीय कार्यसमितिको बैठकमा महामन्त्री गगन थापाले एकवर्षे कार्ययोजना प्रस्ताव गर्दै अन्तर्राष्ट्रिय युवा दिवसमा पोलिसी ह्याकाथन गराउने प्रस्ताव गरेका थिए । बैठकले महामन्त्रीको कार्ययोजना पारित गरेको थियो । त्यही अनुरूप गिग इकोनोमी र क्लाइमेट एक्सनमा बहसको सिर्जना गर्ने, युवा प्रतिभा पहिचान र नीति निर्माणमा युवा सहभागिता प्रोत्साहन गर्न ह्याकाथन गरिएको सहमहामन्त्री परियारले बताए । राष्ट्रलाई युवाको प्रतिभा, दृष्टिकोण र ऊर्जाबाट वञ्चित गरेर दिगो विकास सम्भव छैन । कांग्रेसले देखेको समुन्नत नेपाल, सम्मानित नेपाली को लक्ष्य हासिल गर्न पनि युवाहरूलाई नीति निर्माण र छलफलमा सक्रिय रूपले संलग्न गर्न अपरिहार्य रहेको उनको भनाइ छ । दुवै विषय नेपालको सन्दर्भमा नयाँ र निकै महत्त्वपूर्ण छन् । ह्याकाथनबाट युवाहरूले नवीन समाधानको खोजी, विश्लेषण र विचार मन्थन गर्ने, नीतिगत समस्याको पहिचान, समाधानका उपाय र चुनौती सामना गर्ने बाटोको खोजी गर्नेछन्, उनले अघि भने, यहाँ प्रस्तुत भएका उत्कृष्ट नीतिपत्रहरू पार्टीको संसदीय दलमा प्रस्तुत गरिन्छ । पार्टीका सबै अंग र पार्टी नेतृत्वका सरकारहरूले पनि ग्रहण गर्नेछन् ।ह्याकाथनमा भाग लिनेहरूले गिग इकोनोमी वा क्लाइमेट एक्सनमध्ये एक विषयमा नीतिपत्र तयार गरी भदौ ३ गतेभित्र आवेदन दिनुपर्नेछ । त्यस्तो नीति अवधारणापत्र कम्तीमा तीन हजार शब्ददेखि पाँच हजार शब्दसम्मको हुनुपर्नेछ । प्राप्त आवेदनमध्येबाट उत्कृष्ट १० वटा नीतिपत्रहरू सर्टलिस्ट गर्ने र हरेक समूहका लागि मेन्टर तोक्ने काम भदौ ५ गतेभित्र हुनेछ । त्यसपछि मेन्टरको सल्लाहबमोजिम नीति अवधारणापत्रहरूमा थप छलफल र परिमार्जन हुनेछ । नीति अवधारणापत्रहरू भदौ ९ गते सार्वजनिक गरिने र निर्णायकको मुल्यांकनका आधारमा विजेता घोषणा गरी पुरस्कृत गरिने उनले बताए । विजेतालाई तीन लाख, फस्ट रनरअपलाई एक लाख र सेकेन्ड रनरअपलाई ५० हजार रुपैयाँसहित पुरस्कृत गरिनेछ । ह्याकाथनमा भाग लिनेहरूले गिग इकोनोमी र क्लाइमेट एक्सनमध्ये एउटा विषय छनोट गर्नुपर्नेछ । गिग इकोनोमी छनोट गर्नेहरूले नेपालमा गिग इकोनोमी, अवस्था, चुनौती र आवश्यकताबारे कानुनी र नीतिगत समाधानका उपायहरू प्रस्तुत गर्नुपर्नेछ । नेपालमा युवाहरू विभिन्न काम र परियोजनामा जोडिएर स्वरोजगार बन्ने र आर्थिकोपार्जन गर्ने प्रणाली बिस्तारै विकास हुँदै छ । यसरी हेर्ने हो भने हाम्रो गिग इकोनोमी भर्खरै वामे सर्दै छ, उनले भने, नेपालमा पठाओजस्ता राइड सेयरिङ प्लेटफर्म र फुडमान्डुजस्ता फुड डेलिभेरी तथा अन्य भौतिक वा स्थानीय गिग इकोनोमी छन् । तर रोजगारीको सुरक्षा, आय स्थिरता र नियामक निरीक्षणलगायतका कुरामा नीतिगत खाडल छ, त्यसबारे अवधारणापत्रले बोल्नुपर्नेछ । त्यस्तै, फाइबर र अपवर्कजस्ता डिजिटिल गिग प्लेटफर्ममा नेपालीले गरिरहेका कामका सन्दर्भमा पनि अवधारणापत्र प्रस्तुत गर्न सकिने बताइएको छ । विकासशील गिग अर्थतन्त्रमा नेपालले नीतिगत र नियमनको खाडललाई कसरी सम्बोधन गर्न र श्रम संरक्षण सुनिश्चित गर्न सक्छ ? सम्भावना र चुनौतीहरू केके छन् ? यसका फाइदा, विस्तार र बृहत् नीतिगत रूपरेखाको कुरा अवधारणापत्रमा आउनुपर्छ भन्ने हाम्रो बुझाइ हो, उनले भने । त्यस्तै, क्लाइमेट एक्सनका सन्दर्भमा पनि नेपाल जस्तो जलवायु परिवर्तनको असरबाट बढी जोखिममा रहेको देशको अवस्था र सम्भावनाबारे प्रस्ट अवधारणाको अपेक्षा रहेको उनले बताए । जलवायु परिवर्तनका जोखिम न्यूनीकरण गर्न, यसका बाधाहरू पार गरेर र प्रभावकारी कार्यान्वयन गर्न नीतिगत खाडल के छन् ? र कस्ता रणनीतिहरू बढाएर नेपालले कसरी जलवायु वित्त पहुँच बढाउन सक्छ ?, उनले भने, यी प्रश्नको जवाफ हामीले नीतिपत्रहरूमार्फत आउने अपेक्षा गरेका छौं ।"
नाइटिंगलको मृत्यु,सन् १९१० मा आजकै दिन (अगस्ट १३) मा फ्लोरेन्स नाइटिंगलको मृत्यु भएको थियो । नर्सिङ व्यवस्थालाई सुधार्न आफ्नो जीवन समर्पण गरेकी फ्लोरेन्सलाई आधुनिक नर्सिङकी जन्मदाता मानिन्छ । उनको जन्म १८२० मे १२ मा इटलीमा भएको थियो । फ्लोरेन्सका आफ्ना बुबाआमाको चाहनाविपरीत मानिसहरूको सेवाका लागि नर्स बनेकी थिइन् । सुरुमा आफ्नी बिरामी हजुरआमाको स्याहारसुसारमा खटिएपछि सेवामा लाग्ने उद्देश्य लिएकी उनले नर्सिङ पढाइ सुरु गरेकी थिइन् । खासगरी क्राइमिया युद्धको समयमा घाइतेहरूको सेवाका लागि फ्लोरेन्स रातदिन खटिएकी थिइन् । युद्धका बेला उनी घाइते सैनिकहरूको सेवाका लागि भनेर ३८ जना नर्सको टोलीसहित टर्की गएकी थिइन् । त्यतिबेला उनले मैनबत्ती बालेर भए पनि घाइते सैनिकको सेवा गर्थिन् । जसका कारण ब्रिटिस सरकारले उनलाई लेडी विथ द ल्याम्प उपाधिबाट सम्मान गरेको थियो । त्यसका साथै उनी रोयल रेडक्रस बाट पनि सम्मानित भएकी थिइन् ।
'अतिवादी' धर्मगुरुलाई चौधरी ग्रुपले नेपाल ल्याउँदै,"(नयाँदिल्ली) र (नवलपुर)धार्मिक विद्वेष र सामाजिक सद्भाव भड्काउने भनेर आरोप लाग्दै आएका भारतीय धर्मगुरुलाई अग्रणी व्यापारिक घराना चौधरी समूहले नेपाल ल्याउन लागेको छ । चौधरी समूहले भारतको मध्य प्रदेशस्थित बागेश्वर धामका संस्थापक धीरेन्द्रकृष्ण शास्त्रीलाई पूर्वी नवलपरासीको दुम्कौलीमा रहेको शाश्वत धाममा ल्याउने भएको हो । चौधरी ग्रुप एवं सीजी कर्प ग्लोबलका प्रबन्ध निर्देशक वरुण चौधरीको निमन्त्रणामा शास्त्री आउन लागेका हुन् । शाश्वत धामका व्यवस्थापक अशोक घर्तीका अनुसार शास्त्रीले आगामी भदौ २, ३ र ४ मा कथा वाचन गर्नेछन् । हनुमन्त कथा वाचनका लागि शास्त्रीजी आउँदै हुनुहुन्छ, घर्तीले भने, हामी तयारीमा जुटिरहेका छौं । शास्त्री भदौ १ मा नेपाल आएर पशुपतिनाथको दर्शनपछि नवलपुर पुग्ने तयारी छ । उनी कथा वाचन अवधरिभर चौधरी ग्राम परिसरमै बस्नेछन् । उनको कथा वाचन समूह ५० देखि ६० जनासम्मको रहने भनिएको छ । शाश्वत धाम चौधरी समूहको उद्योग ग्राम परिसरमा रहेको छ । त्यहाँ पण्डाल लगाएर कथा वाचनस्थल तयार गरिएको छ । व्यवस्थापक घर्तीका अनुसार एक दिनमा करिब ११ हजार जनाले कथा सुन्न मिल्ने गरेर स्टेज तयार गरिँदै छ । प्रत्यक्ष उपस्थित नहुनेका लागि सामाजिक सञ्जाल तथा डिजिटल डिस्प्लेमार्फत कथा सुन्ने व्यवस्था मिलाइने घर्तीले जानकारी दिए । पछिल्ला दिनमा धार्मिक कथा वाचकका रूपमा उदाएका शास्त्री भारतमा हिन्दु सनातनीमाझ जति लोकप्रिय छन्, उत्तिकै विवादित छन् । उनीमाथि अन्धविश्वास तथा धार्मिक विद्वेष फैलाउने गरेको आरोप लाग्दै आएको छ । उनले हिंसा भड्काउने खालका घृणास्पद अभिव्यक्ति दिने गरेका छन् । भारतको हरेक धार्मिक सभामा उनले हिन्दुस्थानमा रहना है तो सीताराम कहना है भन्ने गरेका छन् । त्यही कारण शास्त्रीलाई अतिवादी हिन्दुहरूको भने साथ छ । शास्त्रीले भारतलाई हिन्दु राष्ट्र बनाउनुपर्ने सार्वजनिक अभिव्यक्ति दिँदै आएका छन् । सबै हिन्दुलाई एक हुन र धर्म रक्षाका लागि हतियार उठाउन उनले सार्वजनिक अपिल नै गरेका छन् । हिन्दुको घरमाथि पत्थर चलाउनेको घरमाथि बुल्डोजर चलाउनुपर्ने अभिव्यक्ति दिएर उनले खास समुदायविरुद्ध उक्साउने प्रयाससमेत गरेका छन् । आफूलाई कट्टर हिन्दुवादीका रूपमा प्रस्तुत गर्दै आएका उनले मुस्लिम समुदायलाई लक्ष्य गर्दै उनीहरूलाई घर फिर्ता पठाउनुपर्ने बयानसमेत दिएका छन् । शास्त्रीले भूतप्रेत हुने र त्यसको उपचार आफूले गर्दै आएको भनेर अन्धविश्वास पनि फैलाउने गरेका छन् । उनको सभामा भूतप्रेतलाई मानिसको शरीरबाट निकालिएका दृश्य देखाउने गरिएको छ ।धार्मिक सहिष्णुता कायम रहेको मुलुकमा यस्ता विवादास्पद व्यक्तिलाई सत्तारूढ कंग्रेसका सांसदसमेत रहेका विनोद चौधरीको समूहले निम्त्याएको हो । मानवशास्त्री सुरेश ढकाल कट्टर धार्मिक मतका प्रवर्तक शास्त्रीले नेपालमा पनि विभाजक र विखण्डनकारी मतको प्रचार गर्ने खतरा रहेको बताउँछन् । उनी यसलाई भारतीय जनता पार्टीको अतिवादी हिन्दुत्वको राजनीति छिमेकमा पनि प्रसार गर्ने बृहत् योजनाको एक अंगका रूपमा टिप्पणी गर्छन् । समाजमा एउटा विभाजक र अर्को संयोजक शक्ति हुन्छ, विभाजकले समाजलाई टुटाउँछ र संयोजक शक्तिले समाजलाई जोड्छ, उनले भने, तोकेरै हिन्दुबाहेक अरूलाई मानिस नगन्ने शास्त्री प्रवृत्ति स्पष्ट रूपले विभाजक शक्ति हो, नेपालजस्तो शान्त र सहिष्णु समाजलाई असर पार्ने गरी यस्ता विवादित व्यक्तिलाई ल्याउनु आपत्तिजनक मात्र होइन, गैरसंवैधानिक पनि छ । उनले शास्त्रीजस्ता अतिवादका प्रवर्तकलाई राज्य र जनता दुवै चनाखो भएर नेपालमा मञ्च दिन नहुनेमा जोड दिए । शास्त्री आफूलाई बालाजी हनुमानको भक्त बताउँछन् । सबै कुरा हनुमानकै आशीर्वादले आफूले गर्दै आएको उनको भनाइ छ । उनी सभामा हजारौंका बीचबाट निश्चित मानिसलाई छनोट गरेर उनलाई परेका समस्या कागजमा लेखेर बताइदिने तथा समाधानका लागि निश्चित पूजा पाठको तरिका सुझाउने गर्छन् । छानिएका मानिसको समस्या सार्वजनिक रूपमै बताउने र सम्बन्धित व्यक्तिले त्यसलाई स्वीकार गर्ने देखिएका कारण उनीमाथि विश्वास गर्नेहरूको संख्या बढ्दै गएको हो । तर निश्चित मानिसलाई मात्रै तोकेर बोलाउने उनको तौरतरिकालाई लिएर शंका तथा प्रश्न उठ्दै आएको छ । शास्त्रीले सेटिङ गरेर खास मानिस छनोट गर्ने गरेको आरोप लाग्दै आएको छ । शास्त्री भने त्यसलाई चिर्न मिडियासमेतको उपयोग गर्छन् । शास्त्रीले सभाबाट कुनै पनि व्यक्तिलाई छानेर पठाउन मिडियाकर्मीलाई भनेको भिडियो सार्वजनिक भइसकेको छ । शास्त्रीले भन्ने गरेका छन्, मैले कुनै चमत्कार गरेको होइन, यो सबै बालाजी महाराजको कृपाले हो, म जे बताउँछु, त्यो मैले होइन, बालाजीले बताएको हो । उनले मञ्चमै आफूलाई ढोग्न आएकालाई अछूत भनेर छुनबाट रोकेको र आदिवासी समुदायलाई जंगली भनेको घटना पनि सार्वजनिक भएका छन् । भारतको अन्धश्रद्धा निर्मूलन समितिले आफूहरूले चुनेको व्यक्तिमाझ चमत्कार देखाउन शास्त्रीलाई सार्वजनिक चुनौती दिनुका साथै त्यसमा सफल भए ३० लाख रुपैयाँ पुरस्कार दिने घोषणा पनि गरेको थियो । चुनौतीलाई स्वीकार गर्नुको साटो शास्त्रीले आफूले गर्दै आएको कामलाई पुष्टि गर्ने विभिन्न भिडियो बाहिर ल्याएका थिए । व्यक्तिको समस्या बताउने उनको क्षमतालाई मनोवैज्ञानिकहरूले माइन्ड रिडिङ कला भन्दै आएका छन् । मध्य प्रदेशको छतरपुर जिल्लामा रहेको खजुराहो मन्दिरका पुजारी हुँदै कथावाचक र भविष्य वक्ताका रूपमा शास्त्री चिनिएका हुन् । २७ वर्षीय धीरेन्द्रकृष्ण शास्त्रीले आफ्ना हजुरबुबा सैतुलाल गर्गको प्रेरणाबाट पूजापाठमा लागेको बताउने गरेका छन् । उनका हजुरबुबा खजुराहोस्थित प्राचीन शिव मन्दिरमा पुजारी थिए । शास्त्री डिजिटल मिडिया प्लेटफर्म उपयोग गरेर उनले आफूलाई धेरै मानिससमक्ष पुर्याउन सफल भएका छन् । राजनीतिक दलका नेता तथा सरकारका मन्त्रीहरू पनि उनको आश्रममा पुगेको तस्बिर आउन थालेपछि उनका अनुयायी दिन बढ्दै गएका हुन् । गत मेमा पटनामा आयोजित उनको सभालाई लिएर त्यहाँकै सत्तारूढ दलका नेताहरूले विरोध गरेका थिए । त्यसका बाबजुद पनि सभामा भीड लागेको थियो ।"
शिक्षा विधेयकविरुद्ध अर्को आन्दोलन,"(काठमाडौं)विद्यालय शिक्षा विधेयक २०८० का केही व्यवस्थाप्रति असन्तुष्टि जनाउँदै नेपाल शिक्षक महासंघले शुक्रबार आन्दोलन घोषणा गरेको छ । महासंघले विधेयकमा परिमार्जनको मागसहित विरोध कार्यक्रम घोषणा गरेकै दिन निजी विद्यालय सञ्चालकहरूले भने पूर्वघोषित आन्दोलन स्थगित गरेका छन् । माध्यमिक शिक्षासम्मको अधिकार स्थानीय तहमा रहने संविधानको व्यवस्थाप्रति असन्तुष्ट महासंघले विधेयकका व्यवस्था सुधार गरेर मात्र प्रक्रिया अघि बढाउन सरकारलाई चेतावनी दिएको छ । विद्यालय शिक्षाको अधिकार संघ, प्रदेश र स्थानीय तहको साझा अधिकार सूचीमा राखेर त्यसैअनुसार विद्यालय शिक्षा ऐन जारी हुनुपर्ने महासंघका अध्यक्ष कमला तुलाधरले बताइन् । गाउँपालिकामा महासंघले भने शिक्षा ऐन जारी गर्दा स्थानीय तहको एकल अधिकार सूचीमा हस्तक्षेप नगर्न संघीय सरकारलाई आग्रह गर्दै आएको छ । शिक्षक महासंघले शिक्षक हकअधिकार, सेवासुविधाका कुरा पनि विधेयकमा समेटिनुपर्ने माग राखेको छ ।निजी विद्यालय सञ्चालकहरूको साझा संस्था प्याब्सन, एनप्याब्सन र हिसानले भने सरकारबाट विधेयकमा सुधार गर्ने प्रतिबद्धता आएकाले घोषित आन्दोलनका कार्यक्रम स्थगित गरिएको जनाएका छन् । मन्त्रिपरिषद्बाट पारित भए पनि संशोधनको प्रक्रियामा रहेको विधेयकमा सरकारले ५ वर्षभित्र निजी विद्यालयलाई गैरनाफामूलक शैक्षिक गुठीमा लैजाने व्यवस्था गरेको थियो । प्रधानमन्त्री दाहालले बिहीबार नै विवादित विषय मन्त्रिपरिषद्बाटै विधेयक सच्याएर संसद्मा टेबल गरिने प्रतिबद्धता जनाएका थिए । विधेयकको उक्त बुँदामा असन्तुष्टि जनाउँदै प्याब्सन, एनप्याब्सन र हिसानले आइतबारदेखि निजी विद्यालय बन्दको घोषणा गरेका थिए । प्रधानमन्त्री पुष्पकमल दाहालको निर्देशनमा उपप्रधान तथा रक्षामन्त्री पूर्णबहादुर खड्काको नेतृत्वमा सरकारी टोली र निजी विद्यालय सञ्चालकका प्रतिनिधि छलफलमा बसेका थिए । छलफलका क्रममा उक्त व्यवस्थामा सुधार गर्न सरकारबाट सकारात्मक प्रतिबद्धता आएको हिसान अध्यक्ष रमेश सिलवालले बताए । आन्दोलनरत पक्षद्वारा प्रस्तुत गरेका विषयमा तत्काल सम्बोधन गर्न सरकारका तर्फबाट प्रतिबद्धता जाहेर भएको छ । सकारात्मक पहलका निम्ति धन्यवाद दिँदै आन्दोलनका सम्पूर्ण कार्यक्रम स्थगन गरिएको हो, निजी विद्यालय सञ्चालकहरूले जारी गरेको संयुक्त विज्ञप्तिमा उल्लेख छ । निजी र सरकारी टोलीबीचको छलफलमा शिक्षामन्त्री अशोककुमार राई र मुख्यसचिव वैकुण्ठ अर्याल पनि सहभागी थिए ।निजीले आन्दोलनको कार्यक्रम स्थगित गरे पनि सामुदायिक विद्यालयका शिक्षकहरूले आइतबारदेखि धर्ना, प्रदर्शनलगायत आन्दोलनका कार्यक्रम घोषणा गरेका छन् । शिक्षक नै आन्दोलनमा सहभागी हुँदा पठनपाठन प्रभावित हुने भएको छ । महासंघले पत्रकार सम्मेलन गरेर २० वटा बुँदामा विधेयकका प्रावधान सच्याउनुपर्ने माग अघि सारेको छ । महासंघले सुरुदेखि नै माध्यमिक शिक्षासम्मको अधिकारलाई स्थानीय तहको एकल अधिकारको सूचीमा राख्न नहुने धारणा राख्दै आएको छ । विधेयकमा विद्यालय शिक्षाको अधिकार अधिकांश जिम्मेवारी स्थानीय तहलाई दिने व्यवस्था छ । अध्यक्ष तुलाधरले स्थानीय तहले शिक्षक सरुवा, नियुक्ति, नियमनको काममा ज्यादती गर्दै आएको बताइन् । विधेयकमा गरिएका व्यवस्थाका कारण अझै ज्यादती बढ्ने उनको भनाइ छ । सरकारले विधेयक सच्याएर माग पूरा नगरे अनिश्चितकालीन विद्यालय बन्दको कार्यक्रमसमेत घोषणा गरिने उनले चेतावनी दिइन् । विधेयकमा शिक्षकको नियुक्ति, सरुवा स्थानीय तहले गर्ने र व्यवस्थापन समितिको अध्यक्ष वडाध्यक्ष वा निजीले तोकेको वडा सदस्य रहने प्रस्ताव गरिएको छ ।विद्यालय स्थापना र सञ्चालनको अधिकार स्थानीय तहलाई दिए पनि अनुमति रद्द, बन्द र खारेज गर्ने अधिकार प्रदेशलाई दिनुपर्ने माग अघि सारिएको छ । विधेयकमा यी सबै अधिकार स्थानीय तहलाई दिइएको छ । शिक्षकलाई गरिने विभागीय कारबाहीको जिम्मेवारी स्थानीय तहलाई नदिन आग्रह गरिएको छ । त्यो अधिकार दिए राजनैतिक पक्षधरता र आग्रहका पूर्वाग्रहमा आधारमा शिक्षकलाई दण्डित गरिने शिक्षकहरूले गुनासो गरे । कारबाही प्रदेशको शिक्षा निर्देशनालयले गर्नुपर्ने माग राखिएको छ ।"
प्रमुख दलहरूलाई अस्तित्वरक्षाको हाँक,"दलहरूको क्षयीकरणका केही कारण छन् । पहिलो कारण हो सिद्धान्तनिष्ठ राजनीतिको अवमूल्यन । यो सबै दलमा व्याप्त छ । नेपाली कांग्रेस देशको सबैभन्दा जेठो र लोकतन्त्रप्रति समर्पित दल भएको आम धारणामा परिवर्तन भइरहेको छ किनभने कागजी सिद्धान्त व्यवहारमा उतार्दा धेरै फरक पर्न थालेको छ । यस दलले २०१२ सालमा निर्धारण गरेको समाजवादका माध्यमद्वारा सर्वसाधारण जनताको जीवनस्तर उठाउन आर्थिकसामाजिक सुधार गर्ने र उदार लोकतन्त्रप्रति समर्पित भई देश विकासमा लाग्ने नीतिबाट अब यही दल टढा भएको छ । गाँस, बास र कपासका साथै सामाजिक विभेदको अन्त्य अर्थात् आधारभूत आवश्यकताको पूर्ति गर्न सरकार र दल सबल र सक्रिय हुनुपर्नेमा राजनीतिलाई भ्रष्टीकरण गरी जसरी पनि सरकारमा पुग्ने र केही नेताको स्वार्थका लागि प्रयोग हुने यन्त्र भएको छ नेपाली कांग्रेस । हाल सालै चलिरहेका घोटाला प्रकरण, उच्च तहका पदाधिकारी र तिनका आसेपासेको संलग्नताको प्रचार र सत्यताले माथिका नेताहरू बढी रक्षात्मक भइका छन् र तिनलाई अब कम जनमुखी नेताका रूपमा हेर्न थालिएको छ । अनेक गठबन्धन गरी केही सिट बढाएकामा सन्तुष्टि लिने प्रवृत्तिले आइन्दा यो दलको जनसमर्थन, औचित्य र प्रभावकारिता हराउनेछ । सत्तामा पुग्नु मात्र दलको सफलता होइन, यसको गिर्दो छविप्रति सचेत भई निदान खोज्नु सफल नेताको दायित्व हो । नेपाली कांग्रेसले तीन क्रान्तिको नेतृत्व गरेको छ र प्रत्येक क्रान्तिले राजनीतिक संरचनागत परिवर्तन गर्न सफल भएको छ तर यस्ता परिवर्तनलाई सामाजिकआर्थिक रूपान्तरण गरी राजनीतिक व्यवस्थालाई स्थायी गर्ने काममा यो दल अलमलिएको छ । यसको संघर्षशील क्षमतामा त्यसैले ह्रास आएको छ । तर पनि नेपाली कांग्रेसको सैद्धान्तिक धरातल अरूको भन्दा विश्वसनीय छ । यसको विकल्पका रूपमा देखिएका नेकपा (एमाले) र माओवादी केन्द्रले स्थिर सैद्धान्तिक आधार दिन सकेका छैनन् । किनभने तिनीहरू अझै बढी कम्युनिस्ट को हुने भन्ने प्रतिस्पर्धामा लागेका पाइन्छन् । पहिचानका लागि मार्क्सलेनिनको नाम मात्र उपयोग गरी आफ्ना कमजोरी लुकाइरहेका छन् । यसमा बाबुराम भट्टराई र माधव नेपालको धारणामा केही व्यावहारिक र समयसापेक्ष विचार पाइन्छ किनभने उनीहरू जडसूत्रवादमा समाज रूपान्तरणको सम्भावना देख्तैनन् तर विचारबाहेक उनीहरूको रूपान्तरण गर्ने भूमिका कमजोर छ । आज विश्वमा बाँकी रहेका साम्यवादी भनिने केही देश नेपालका लागि नमुना बन्न सक्तैनन् । नेपालमा त्यस्ता व्यवस्थाको सम्भावना नभएरै नेपाल कम्युनिस्ट पार्टीको जन्मदेखि आजसम्म कम्युनिस्ट पार्टीमा एकदलीयता र वर्गसंघर्षप्रति रुझान पाइँदैन । नेतृत्वका दृष्टिले नेपाली कांग्रेसका तीन प्रकारका नेता छन् । पहिलो पंंक्तिमा सभापति छन् जसलाई विधानले शक्तिशाली बनाएको छ तर उनी रूपान्तरकारी भूमिका खेल्ने हैसियत राख्तैनन् । उनले अनुयायीहरूको समूह बनाएर आफ्नो स्थिति केही समयका लागि बलियो बनाएका छन् । दोस्रोमा केही युवा नेता छन् जसले परिवर्तनका लागि विद्रोहको स्वर निकाल्न थालेका छन् तर निर्णायक मोडमा लाने ताकत आर्जन गरेका छैनन् । यसपल्टको केन्द्रीय समिति बैठकले यही प्रमाणित गरेको छ । तर अरू दलको दाँजोमा नेपाली कांग्रेसका केही युवा नेतामा दललाई अग्रगामी बनाउने दबाब भने बढेको छ । नेता र परिवर्तनकारीबीच एक थरी नेताकार्यकर्ता पर्छन् जसलाई हामी तेस्रो पंक्तिमा राख्न सक्छौं । उनीहरू आफूलाई सुरक्षित स्थानमा राख्न चाहन्छन् । वास्तवमा एजेन्डा बनाउने अग्रसरता (इनिसिएटिभ) लिन र कार्यान्वयन गर्न जसले सक्छ, नेता त्यही हुन्छ । अरूका दाँजोमा लोकतान्त्रिक दल रहने आधार नेपाली कांग्रेसमा अझै छ किनभने अरू दल नेपाली कांग्रेसभन्दा विश्वासिलो, दरिलो भई लोकतन्त्रको विकासका लागि नयाँ एजेन्डासहित आएका देखिँदैनन् । सबैजसो यथास्थितिवादी नै छन् । अझै पनि कर्णाली प्रदेश, सुदूरपश्चिमका कतिपय जिल्ला र मधेशको तल्लो तहका जनताको जातीय र आर्थिक विभेदको अन्त्य गर्ने अभियान चलाउन र नीति कार्यान्वयन गर्न कुनै दल लागेको पाइँदैन । दलित उत्थानका कुरा औपचारिकतामा मात्र सीमित छन् । दोस्रो पक्ष हो संगठन । संगठनका दृष्टिमा नेपाली कांग्रेस कमजोर हुँदै गइरहेको छ । यसको जनाधार अति सीमित भैरहेको छ । आज भारतमा राहुल गान्धी एक उदाहरणका रूपमा उदाइरहेका छन् किनभने उनले डुब्न लागेको कांग्रेस (आई) लाई उँभो लगाउने अभियानमा पूरै लागेका छन् र भारतवासीले बिस्तारै उनको मूल्यांकन सही रूपमा गर्न थालेका छन् । यस्तै अभियान चलाउन सके र समाज परिवर्तनका नयाँ ढाँचा प्रस्तुत गर्दै जनविश्वास जगाउन सके मात्र अब नेपाली कांग्रेसको पनि भविष्य यकिन हुनेछ । जसैतसै पहिलो हुने सोचाइले अब यो दलको स्खलन अरू बढ्नेछ । गत चुनावमा यसको लोकप्रिय मत करिब ८ लाखले झरेको र अन्य नयाँ दलप्रति आकर्षण बढ्न थाल्दा सबैभन्दा बढी नोक्सान नेपाली कांग्रेसलाई नै हुँदै गएकाले यस्तो स्खलन भविष्यमा अझ बढ्नेछ । एकातिर भोटरको संख्या बढ्नु र अर्कातिर नेपाली कांग्रेसको लोकप्रियता सन् २०१७ को संसदीय चुनावको तुलनामा ३३४ प्रतिशतबाट सन् २०२२ मा २५७ प्रतिशतमा झर्नाले यो दलको भविष्यमाथि नै प्रश्नचिह्न लाग्न थालेको छ । नेपाली कांग्रेसको भोटको आधार नयाँ पिढीका मतदाता भएनन् । अरू कस्ता खालका मतदाताले यसलाई बचाउने ? आँधीजसरी आएका नयांँ दलहरूको अवस्था अहिले नै यकिन गर्न सकिँदैन । ती दलहरूको सिद्धान्त, संगठन, नेतृत्वको सोच, शैली र गराइले तिनको भविष्य निर्धारण हुनेछ । एमालेको अवस्था नेपाली कांग्रेसभन्दा अलिकति फरक छ । यसको संगठनात्मक संरचना अझै विखण्डित नभएको र वैकल्पिक वाम शक्ति मौलाउन नसकेकाले यसले केही समय आफ्नो आजको अवस्था धान्ने तर अब बढी लोकप्रिय भई एक्लै शक्ति आर्जन गर्ला भन्ने आधार भने छैन । सन् २०२२ को निर्वाचनमा नेपाली कांग्रेसको जस्तै यसको लोकप्रिय मत घटे पनि यसले प्राप्त गरेको मत कांग्रेसको भन्दा १ प्रतिशतले बढी नै छ । एमालेले केही ठाउँमा राष्ट्रिय प्रजातन्त्र पार्टीसित तालमेल गरे पनि यसले अन्य दलको गठबन्धनविपरीत एक्लै २६९ प्रतिशत लोकप्रिय मत ल्याउनु पनि सफलता नै मान्नुपर्छ । तर यस्तै मत कायम रही दलको लोकप्रियतामा अब एकनासको स्थिरता रहने सम्भावना कम छ । एमालेका नेताको कार्यशैली र व्यक्तिकेन्द्रित सोचले गर्दा दल बलियो हुन सकेको छैन । भविष्यमा त्यस्तो विश्वासिलो र दरिलो नेतृत्वको उदय होला भन्न सकिने आधार पनि पाइँदैन । सुध्रिने लक्षण नदेखिँदा यो पनि नयाँ दलहरूको उर्लंदो छालमा नपर्ला भन्न सकिन्न । काठमाडौं र अन्य कतिपय ठाउँका पालिका र संसदीय निर्वाचनबाट यी ठूला भनिने दलहरूको अस्तित्वलाई चुनौती मिलेको छ । यस्तै अवस्था रहे नयाँ पिढीका मतदातालाई कुनै पनि पुरानो दलले आकर्षित गर्ने सम्भावना झन्झन् हराउँदै जानेछ । माओवादी केन्द्रको भविष्य झन् निराशाजनक छ । न यसले जनयुद्धताकाको उचाइ बचाउन सकेको छ न त नयाँ सन्दर्भमा आफूलाई नेपाली कांग्रेस र एमालेकै बराबरीमा राख्न सकेको छ । यसले पहिलो संविधानसभामा पाएको पहिलो स्थान पछिका चुनावमा हराउँदै गएको र माओवाद नारामा सीमित भएकाले संसदीय अभ्यासमा असान्दर्भिक प्रमाणित भएको छ । नेपाली जनता दलहरूलाई वादभन्दा पनि तिनका नेताकार्यकर्ताको छवि, कार्यक्षमता, विश्वसनीयताका आधारमा समर्थन र विरोध गर्छन् । तर कुनै दलमा यी आधार हराउँदै जाँदा जनता नयाँ विकल्प खोज्छन् जसरी गत स्थानीय र राट्रिय चुनावमा उनीहरूले आफ्नो मत देखाए । नेपालका कम्युनिस्ट पार्टी फुट्ने, टुक्रिँदै अनेक समूह बन्ने परिपाटी पुष्पलाल र केशरजंग रायमाझीबीचको सैद्धान्तिक झगडा हुँदै सुरु भएको र २०१७ सालको परिवर्तनपछि अरू बढी चिरा पर्दै यो ठाउँसम्म आएको हो । रणनीतिमा अस्पष्ट फरक धार देखिएको माओवादी जनयुद्ध हो तर यो पनि पछि संसदीय परिपाटीमा समाहित भएकाले अरू समूहजस्तै एउटा भएको छ । यसरी विखण्डित हुने परिपाटीमा व्यक्तिकेन्द्रित सोच बढी र सैद्धान्तिक आधार कम देखिन्छ । यसप्रति औंल्याउँदै हालको केन्द्रिय परिषद् बैठकले पनि गम्भीर हुनुपर्ने जनाएको छ । सबैको जीवनशैलीमा आमूल परिवर्तन भएकाले यी नेता र कार्यकर्ता पनि सुविधाभोगी भएका छन् । अब पुरानो समर्पण, सादा जीवन र जनमुखी हुनेभन्दा पनि कसरी पद र पैसा आर्जन गर्ने भन्ने धन्दामा माओवादीहरू अरू दलका नेतासरह लागेका छन् । दलबिनाको लोकतन्त्र एक कल्पना मात्र हो भन्ने तथ्य स्थापित भैसकेको छ । त्यसैले दलहरू सुध्रिनुबाहेक अर्को विकल्प छैन । तर पुराना दलहरूको अस्तित्वरक्षाको प्रश्न उठ्न थाले पनि नयाँ आउने दलहरूको भविष्यसमेत यकिन छैन । नयाँ दलहरूको सिद्धान्त, संगठनको रूप, नेतृत्वको विश्वसनीयता प्रस्ट नभएकाले लोकतन्त्रको अग्रगामी विकासमा यी कति सहायक र स्थिर हुन्छन्, भविष्यले बताउला । तर, यस्ता दलहरूको उदयले भने पुराना दलहरूको स्थिति केही हदसम्म खलबल्याउन सफल भएको तथ्य चुनावी परिणामले देखाइसकेको छ ।"
माइतीघरमा विवश नागरिक र गैरजिम्मेवार राज्यको तस्बिर,"नेपालमा निजी क्षेत्रले बनाएको पहिलो फिल्म माइतीघरको पोस्टर देखेर जनजिब्रोले नामकरण गरिदिएको ठाउँ माइतीघर अहिले आन्दोलनको मुकाम भएको छ । दूरदराजबाट समूहमा मात्र होइन, एक्लै आएका सर्वसाधारण आफ्ना माग सुनाइरहेका छन्, न्यायको पर्खाइमा धर्ना दिइरहेका छन् । कोही अनशनमा बस्छन्, कोही नारा लगाउँछन्, कोही मौन बस्छन् । शैली जेसुकै भए पनि सबैको आवाज बुलन्द हुन्छ । यसैका लागि दूरदराजका सर्वसाधारण कैयौं दिन लगाएरसमेत आइरहेका हुन्छन् । कतिपयले बासै यहींको सडकलाई बनाएका छन् । माग, समर्थन, पीडा र आक्रोश पोख्नेहरूका लागि माइतीघर एउटा सार्वभौम मञ्च बनेको छ । देशको सर्वोच्च न्यायिक संयन्त्र सर्वोच्च अदालत, प्रशासनिक सचिवालय सिंहदरबार र सबै प्रमुख प्रशासकीय निकायहरूकै सेरोफेरोमै छ माइतीघर । देशको संविधानअनुसार व्यवस्था भएका राज्य संयन्त्रले आफ्नो परिभाषित काम गरे मात्र नागरिकले चिसो भुइँलाई आफ्नो अन्तिम आशाको केन्द्र बनाउनुपर्ने थिएन । वडा, पालिका, जिल्ला, प्रदेश हुँदै केन्द्रका निकायले पनि निराश बनाएपछि सर्वसाधारण माइतीघर पुग्न बाध्य हुन्छन् । राज्यका संयन्त्रहरूलाई अविश्वास गरेर आम नागरिक संघीय राजधानी पुगेर त्यहाँ पनि सडकमै धर्ना कसेर चिच्याउनुपर्ने अवस्था तत्तत् निकायका लागि आत्मसमीक्षाको सबाल पनि हो । किनकि माइतीघरमा विवश नागरिकको आवाज मात्र होइन, गैरजिम्मेवार राज्यको अनुहार पनि प्रतिबिम्बित भइरहेको छ । कतिसम्म भने राज्यको कार्यकारी पदमा बसेका मात्र होइन, खबरदारी गर्ने जिम्मेवारीमा बसेका राजनीतिक दलहरूका लागि पनि माइतीघरको आवाज मूल्यहीन प्रतीत हुन्छ । माइतीघरमा अर्को विडम्बना पनि छ । यहाँ आएर आवाज उठाउनासाथ सुनुवाइ भइहालेको देखिँदैन । आवाज सुक्दै जान्छ, जुत्ताचप्पल खिइँदै जान्छन्, ऋण थपिइरहेको हुन्छ तर उनीहरूको सरोकार सम्बन्धित निकायले हतपती सुन्दैन । यस्तो किन हुन्छ भने हाम्रो राज्य संयन्त्र सकेसम्म नागरिकलाई थकाउने, गलाउने र फर्काउने रणनीतिबाट प्रेरित छ । चौतर्फी दबाब बढे मात्र बल्ल राज्यले चासो दिने प्रवृत्ति छ । विभिन्न जिल्लाबाट आइपुगेका मिटरब्याजी तथा सहकारी संस्थाबाट पीडितले महिनौं आन्दोलन गरेका दृष्टान्त छन् । माग सुनुवाइ नभएर हरेस खाँदै घर फर्किएका उदाहरण झन् धेरै छन् । आफूले वर्षौंअघि उद्योगीलाई बेचेको उखुको मूल्य भुक्तानीको माग गर्दै ०७७ पुसमा माइतीघरमा संघर्ष गरिरहेका बेला सर्लाहीका ६४ वर्षीय किसान नारायण राय यादवले ज्यानै गुमाए । तत्काल सुन्ने थिति राज्यले बसाइदिने हो भने मात्र पनि आन्दोलनप्रदर्शनमा उत्रिएकाहरूको समूह माइतीघरमा बसिरहँदैन । कोही कसैले सडकछेउमा पाल टाँगेर दिनरात कटाइरहेको हुँदैन ।हाम्रो राज्य व्यवस्थाअनुसार नागरिकको सबैभन्दा नजिकको सरकार स्थानीय तह हो । त्यहाँ चुनिएका प्रतिनिधि छन्, कर्मचारी पनि छन् । नागरिकका गुनासो सुन्ने, समाधान गर्ने वा त्यसका लागि पहल गरिदिने दायित्व स्थानीय जनप्रतिनिधि र त्यहाँका कर्मचारीले पूरा गर्ने हो भने धेरै समस्या जटिल नहुँदै समाधान हुन्छन् । पालिकामा उपप्रमुखउपाध्यक्षको नेतृत्वमा न्यायिक समिति हुन्छ, जसलाई फौज्दारी अपराधबाहेकका मुद्दामा मेलमिलाप गराउने अधिकार कानुनले नै दिएको छ । त्यसपछि, जिल्ला तहमा संघ सरकारकै इकाइका रूपमा जिल्ला प्रशासन कार्यालय हुन्छ, जसले परिभाषित काम गरेमा धेरै मुद्दामा न्यायिक निर्णय दिन सक्छ । न्यायको प्रत्याभूति गराउने दायित्व प्रहरीको इकाइ पनि तल्लो तहसम्मै छ । त्यसबाहेक प्रदेश र केन्द्रस्तरका जनप्रतिनिधि पनि छन् । ती इकाइजनप्रतिनिधि निकम्मा भए मात्र उनीहरूप्रति विश्वास समाप्त हुने हो, सर्वसाधारण माइतीघर आइपुग्ने हुन् । त्यसैले ती सबै निकायले आत्मसमीक्षा गर्दै सुनुवाइन्याय निरूपण प्रणाली प्रभावकारी बनाउनु आवश्यक छ । काठमाडौं उपत्यका प्रहरी कार्यालयको तथ्यांकमै चार महिनाभन्दा कम समय अर्थात् गत वैशाख १ देखि साउन २२ सम्ममा माइतीघरमा १ सय ८३ थरी विरोध प्रदर्शन र २ सय ४८ वटा धर्ना भए, २२ र्याली निकालिए । यो हिसाबले हरेक दिन कम्तीमा दुई धर्ना जारी छन् । समस्या जुन ठाउँतहमा सिर्जना हुन्छ, त्यहींबाट समाधान हुने थिति बस्ने सके कोही पनि माइतीघरमा आइपुग्दैन । कोही आइपुग्यो भने संघ सरकारले पनि जतिसक्दो छिटो सुनुवाइ गर्नुपर्छ । त्यस्तो सुनुवाइ कुनै समूहको आन्दोलनलाई मत्थर पारेर घर फर्काउनका लागि मात्र होइन, न्यायिक राज्यको मूल्य स्थापित गर्नका लागि हो । यसका लागि राज्यले अतिरिक्त करुणा देखाउन जरुरी छैन, बरु स्थापित कानुनी जिम्मेवारी पूरा गरे मात्र पुग्छ । राज्यका निकायहरूले आम नागरिकका सरोकारमा गम्भीर नबन्ने र विश्वास आर्जन गर्न नसक्ने हो भने यो क्रम अझै बढ्न सक्छ । यसले राज्यमाथिको अविश्वास बढाउँदै लग्ने र त्यो कुनै न कुनै दिन चर्को रूपमा प्रकट हुने जोखिम छ । राज्यका हरेक पदाधिकारीले आआफ्ना जिम्मेवारी पूरा गर्ने हो, राज्य प्रणालीमाथि नै अनास्था फैलाउने अधिकार कुनै पनि पदाधिकारीलार्ई छैन, यसका लागि नागरिकका सरोकार सुन, माइतीघर आउन बाध्य नबनाऊ, आएका नागरिकलाई पनि ससम्मान फर्काउने व्यवस्था गर ।"
विद्यालय शिक्षामा निजी र सार्वजनिक साझेदारी,"छलफलको लागि सदनमा प्रस्तुत गर्न लागिएको शिक्षा विधेयक निजी विद्यालय सम्बद्ध संस्थाहरूको निरन्तर विरोधको कारण प्रधानमन्त्री स्वयंले विधेयक सच्याउन तयार भएका छन् । सरकारले कम्पनी ऐन अन्तर्गत सञ्चालित निजी विद्यालयहरूले पाँच वर्षभित्र नाफारहित गुठीमा जानुपर्ने बाध्यात्मक प्रावधान ल्याएको छ । त्यसको विरोधमा शिक्षा विधेयकको व्यापक विरोध भएको हो । एक लाखभन्दा बढीलाई रोजगारी दिने, उत्कुष्ट नतिजा ल्याउने, देशभरिका शिक्षण संस्थाहरूको २८ प्रतिशतभन्दा बढी हिस्सा ओगटेको निजी क्षेत्रलाई कुनै विकल्प नै नदिएर गलहत्याउनुलाई कतैबाट पनि न्यायसंगत मान्न सकिन्न । जहाँसम्म निःशुल्क शिक्षाको कुरा छ त्यसलाई निजी विद्यालयसँग सहकार्य गरेर पनि पूरा गर्न सकिन्छ । यसका लागि उत्कृष्ट नतिजा ल्याउने र ससर्त छात्र अनुदान दिएर जथाभावी शुल्क नियन्त्रित गर्न सकिन्छ । भौतिक सुविधा नभएका तर राम्रो नतिजा ल्याउने निजी विद्यालयहरूलाई विद्यार्थी अभावले बन्द हुन लागेका सार्वजनिक विद्यालयका भवन ससर्त उपभोग गर्न दिएर पनि निजी र सार्वजनिक साझेदारी कार्यको थालनी गर्न सकिन्छ । विधेयकमा यी विषय समेट्न सकिन्छ । विधेयकको विरोध निजी क्षेत्रबाट मात्र होइन, सार्वजनिक विद्यालयका शिक्षक कर्मचारीबाट पनि भएको छ । राहत, करार, बाल विकास शिक्षकहरूलाई सेवाको ग्यारन्टी दिनुपर्छ वा ससम्मान बिदाइ गर्नु उपयुक्त हुन्छ । विद्यालयका सहयोगी र प्रशासनिक कर्मचारीलाई विधेयकमार्फत सम्बोधन गर्नु जरुरी छ । विधेयक कार्यान्वयनको लागि उचित सुपरिवेक्षण, समायानुकूलको वैज्ञानिकीकरण र गरी खाने शैक्षिक पाठ्यक्रमको पनि त्यतिकै आवश्यकता देखिन्छ । यी सबै विषय सम्बोधन गर्न र समस्या समाधान गर्न सरोकारवाला निजी एवं सामुदायिक विद्यालयका छाता संगठन, स्थानीय सरकारको प्रतिनिधि, गाउँनगरपालिका महासंघ, संघीय सरकार र प्रतिपक्षसँग छलफल गरेर विधेयक ल्याएमा मात्र विद्यालय शिर्क्षा उभो लाग्नेछ । महेन्द्रसिंह बम, टीकापुर१, कैलाली"
अदालतको आदेशमा दोहरो मापदण्ड किन ?,"आम जनता अदालत र न्यायमूर्तिप्रति आस्था र विश्वास टुट्यो भने त्यसको गरिमामा आँच आउन सक्छ । जनविश्वास कायम राख्न न्यायमूर्ति र न्याय परिषद्ले विशेष पहल गर्नुपर्छ । न्यायपरिषद्ले गलत आदेश दिने, गलत आचरण गर्ने र दोहरो मापदण्ड अपनाउने न्यायाधीशलाई स्पष्टीकरण लिन सक्छ । न्यायपरिषद्ले अहिले काम देखाउने बेला आएको छ । नक्कली सर्टिफिकेट बनाएर डाक्टर बन्नेहरूमाथि जिल्ला अदालत काठमाडौंका न्यायधीश दण्डपाणि शर्माको दोहरो मापदण्डको आदेशमा न्यायपरिषद्ले स्पष्टीकरण सोध्ने बेला आएको छ । अन्यथा नेपालमा एउटै विषयमा कानुन, व्यवहार र मापदण्ड फरकफरक भएको गलत सन्देश गएको छ । हुने खाने र शक्तिमा रहेकाहरूलाई एउटा आदेश र शक्तिहीनलाइ अर्को आदेश उचित हुन सक्दैन । । कानुनले समान विषय र घटनामा समान व्यवहार हुनुपर्छ । कानुनमा कसैलाई पनि काखापाखा गर्न हुन्न भन्ने न्यायको आधारभूत सिद्धान्त हो । अदालतले नक्कली सर्टिफिकेट काण्डमा सुनील शर्मालाई अनुसन्धानका क्रममा तारेखमा मात्र राख्न आदेश दिएको छ । अन्य ५ जना डाक्टरलाई हिरासतमै राखेर अनुसन्धान गर्न म्याद थप गरेको छ । यो आदेश कुनै हालतमा पनि न्यायोचित छैन । यस्तो निर्णय न्यायिक सिद्धान्तको बर्खिलाप हो । शर्माले प्रमाण नष्ट गर्न नसक्ने हुँदा तारेखमा र अरूले प्रमाण नष्ट गर्न सक्ने न्यायाधीशको दुई पेजको आदेशको कुनै न्यायिक ग्राउन्ड छैन । जनप्रतिनिधि हुँदैमा उन्मुक्ति पाउने कानुनमा लेखिएको छैन । हामी सर्वसाधारणले नक्कली सर्टिफिकेट बनाउने काममा शर्मा लयायत सबै डाक्टरको समान कसुर हुन्छ भन्ने बुझेका छौं । किन म्याद थपमा काखापाखा ? किन दोहरो मापदण्ड ? तसर्थ त्यो आदेशमा सुधार हुनुपर्छ । अन्यथा एक न्यायाधीशको गलत आदेशले सम्पूर्ण न्यायाधीश र अदालतप्रति प्रशन उठ्ने परिस्थिति बन्नु हुन्न । गोपाल देवकोटा, जोरपाटी, गोकर्णेश्वर८"
अनुसन्धान नमान्ने एमालेमाथि प्रतिप्रश्न,"नक्कली शैक्षिक प्रमाणपत्र प्रकरणमा कांग्रेस सांसद सुनील शर्मा मुछिॅदा शासकीय माहोलभित्र अर्को महामारी थपिएको छ । विगत कोट्याउने हो भने सबै दल, सत्तापक्ष, प्रतिपक्षमाथि अनगिन्ती आरोप लगाउन सकिने आधारहरू छन् । यतिबेला भने दोस्रो ठूलो दल एमालेमाथि तेर्सिएका सवाल गनेर उजागर गर्न सकिन्छ । ०४७ यता अपराध अध्ययन, अनुसन्धानको नाममा बनेका दर्जनौं समिति, आयोगका प्रतिवेदन सत्तामा रहँदा एमालेले किन सार्वजनिक गरेन ? यसलाई अपराध ढाकछोप गर्ने प्रपञ्च होइन कसरी भन्ने ? विश्वका सबै देशमा प्रहरीलाई अपराध अनुसन्धानको जिम्मा दिने गरिन्छ । नेपालमा भएको यो प्रक्रिया गलत हो र ? एमालेले नेपाल प्रहरीमाथि किन विश्वास नगर्नुको कारण बुझ्न सकिएन । के नेपालका सांसदले नीति निर्माणवबाट विमुख भई जासुसी, अनुसन्धानको विषयमा डिग्री हासिल गरेका छन् ? यो स्थितिमा उच्चस्तरीय संसदीय छानबिन समिति बनाउनुको के अर्थ के ? समितिमा संलग्न सांसद, मुख्य सचिव, सचिव हुँदै आखिरमा खरदार, सुब्बा लगायतका अदक्ष कर्मचारी विगतका काण्डको छानबिन गर्न खटिँदा प्रतिवेदन अर्थहीन बनेका होइनन् र ? जिम्मेवार प्रतिपक्षी दलले फेरि यस्तै समिति गठन गर्न अड्डी कस्नुले अपराध घट्ला कि बढ्ला ? जघन्य अपराध र काण्डैकाण्डले नेपालको शिर झुकेको बेला एमालेजस्तो जिम्मेवार प्रतिपक्षी दलको कुनै दायित्व रहँदैन ? भन्ने हो भने विगतका ३३ वर्षका अपराध नियन्त्रण गर्ने सन्दर्भ केलाउँदा अहिले सरकारको समर्थनमा सीआईबीले देखाएको सक्रियतालाई विज्ञ, बौद्धिक व्यक्तित्व, सर्वसाधारण सबैले प्रशंसा गरेका छन् । शासकीय बर्बरता न्यून हुने, सक्ने र जान्नेले दाउ हान्ने परम्परामा तगारो लाग्ने स्थिति देखिएको छ । अपराधलाई न्यूनीकरण गर्दै लैजाने अभियान चलेको बेला एमालेको समर्थन भए मुलुकले पाउने निकासलाई थप मद्दत पुग्नेछ । भुवनेश्वर शर्मा, चन्द्रागिरि२, काठमाडौं"
"कसैलाई काखा, कसैलाई पाखा नहोस् ?","कानूनको नजरमा सबै नागरिक एउटै हुन् । कानुनी सिद्धान्त र मान्यताका आधारमा एउटै अभियोगमा पक्राउ परेकाहरू वा एउटै प्रकृतिको मुद्दामा कसैलाई काखा, कसैलाई पाखा गर्न मिल्दैन । तर न्यायाधीशले गरेको फैसला र दिएको आदेश मान्ने पर्ने बाध्यता हुन्छ । न्यायाधीशहरूको निर्णय नमान्दा सर्वसाधारणलाई मानहानिको मुद्दा लाग्छ । न्यायाधीशको विषयमा बोल्न र लेख्न पाइँदैन, त्यसैले कहिलेकाहीॅ न्यायालय बरालिने सम्भावना रहन्छ । सुनील शर्मा पक्राउ र रिहाइको घटनालाई जोडेर हेर्ने हो भने न्यायालयको आदेशलाई चित्त बुझाउने अवस्था छैन । यसको न्यायमा समान पहुँच भन्ने मान्यतालाई पत्याउन नसकिने भएको छ । शर्मालाई जेलबाहिरै राखेर अनुसन्धान गर्दा हुने तर सँगै र उस्तै विषयमा पक्राउ परेको अन्य पाँच जना डाक्टरलाई हिरासतमा राख्नुपर्ने उचित कारण के हो ? हामी सबैको मनमा प्रश्न उठेको छ । कांग्रेसका सांसद भएकै कारण सुनीललाई जेलबाहिर र अन्य डाक्टरको राजनीतिक पावर नभएकाले हिरासतमा राख्ने आदेश भएको त पक्कै होइन होला ? सुनीलले आफूलाई निर्दोष रहेको दाबी गर्दै आएका छन् । उनी निर्दोष छन् या दोषी त्यो छानबिनबाट थाहा पाउने विषय हो । हामीले बुझेको सुनीललाई प्रहरी हिरासतमै राखेर अनुसन्धान अघि बढाउनुपर्थ्यो । यसले राजनीतिक नेताहरूले अपराध गर्दा पनि छुट हुने, सर्वसाधारणलाई मात्र कानुन लाग्ने गणतन्त्रको नियतिप्रति दुःख लागेको छ । अर्कोतर्फ भारतमा पढ्दैमा नक्कली नै हो भन्न मिल्दैन । भारतमै पढेका असली डाक्टर पनि छन् । तर त्यसको सत्यतथ्य अनुसन्धानबाट मात्र थाहा पाउन सकिन्छ । निष्पक्ष रूपमा छनबिन होस् । देश र जनताप्रति नेता वफदार कहिले होलान् ? भाषणले सुशासन आउँदैन । पुरुषोत्तम घिमिरे, जोरपाटी, काठमाडौं"
"'भारतको समस्या नेपालको पनि हुने, नेपालको समस्या भारतको नहुनु नै मुख्य चुनौती'","राणाकालमा हामीले ब्रिटिससँग मिलेर काम गर्यौं भन्नुयो । अहिले नेपालले असंलग्न विदेश नीति अपनाइरहेको छ । यस्तो अवस्थामा असंलग्न मुलुक भएर हामीले राष्ट्रिय हितलाई कसरी पूर्ति गर्न सक्छौं ?सन् १९६० देखि १९८० सम्ममा नेटो र वार्सा बीचमा सुरक्षाको छातामुनि बस्नुपर्ने अवस्था थियो । अहिले पनि त्यस खालको वातावरण निर्माण हुँदै छ । चीनको जीएसआई तथा अमेरिकाका आईपीएस र क्वाड छन् । जसले जे भन्यो, त्यही गरेर बस्नेभन्दा पनि नेपालको स्वार्थ र नेपालका लागि त्यसले भोलि लामो समयसम्म पार्ने प्रभावलाई मध्यनजर गरेर विषयमा केन्द्रित गरी हाम्रो पोजिसन देखाउनुपर्छ । र, कसैको पनि सुरक्षा छातामा बस्नु हुन्न । मुलुकको हितमा ध्यान दिनुपर्छ, यो नै अहिलेको सन्दर्भमा ठीक हो ।"
सिरियामा एम्बुसमा परी २० सुरक्षाकर्मी मारिए,दमास्कस (एजेन्सी) सिरियामा हतियारधारी समूहको एम्बुसमा परी २० जना सुरक्षाकर्मी मारिएका छन् । साथै केही घाइते छन् । मानवअधिकारसम्बन्धी कतिपय संस्थाले भने मृत्यु हुनेको संख्या २३ रहेको र १० जना घाइते भएको जनाएका छन् । शुक्रबार दिर अज जोर प्रान्तको पूर्वी सहर मायादीनमा सुरक्षाकर्मी चढेको बस एम्बुसमा पारिएको थियो । सरकारले भने आईएसआईएलमाथि आक्रमणको आरोप लगाउँदै आएको छ ।सन् २०१९ मा आईएसआईएललाई सरकारी फौजले हराए पनि यसका लडाकुहरू अझै सिरियाका विभिन्न स्थानमा आक्रमण सक्रिय छन् । यसबीचमा उनीहरूले घातक हमला गरिसकेका छन् । उक्त प्रान्त इरान र रुसको समर्थनको सिरियाली फौज र अमेरिकी समर्थनमा बनेको कुर्दिश नेतृत्वको लडाकुहरूको कब्जामा विभाजित छ । पछिल्लो समय आईएसआईएलले यस क्षेत्रमा सर्वसाधारणसहित कुर्दीश नेतृत्वका लडाकु र सरकारी सुरक्षाकर्मीहरूलाई निशाना बनाउँदै आएको छ ।
पाकिस्तानको कामचलाउ प्रधानमन्त्रीमा काकर नियुक्त,इस्लामाबाद (रासससिन्ह्वा) पाकिस्तानका राष्ट्रपति आरिफ अल्वीले शनिबार सांसद अनवार उल हक काकरलाई कामचलाउ प्रधानमन्त्रीमा नियुक्त गर्न स्वीकृति दिएका छन् । राष्ट्रपति अल्वीले पाकिस्तानको संविधानको धारा २२४ (१ ए) अनुसार स्वीकृति दिएका हुन् ।यसअघि पाकिस्तानका प्रधानमन्त्री सहबाज शरिफले विपक्षी दलका नेता राजा रियाजसँग विस्तृत परामर्श गरेपछि उनको नाम राष्ट्रपतिसमक्ष पठाएको प्रधानमन्त्री कार्यालयद्वारा जारी विज्ञप्तिमा उल्लेख छ ।काकर सन् २०१८ मार्चदेखि सांसद छन् । उनी सन् २०१८ को पाकिस्तानी संसद चुनावमा दक्षिणपश्चिम बलुचिस्तान प्रान्तबाट संसदीय सदस्यका लागि स्वतन्त्र उम्मेदवारको रूपमा निर्वाचित भएका थिए । पाकिस्तानमा नयाँ निर्वाचनका लागि राष्ट्रपति अल्वीले बुधबार मध्यराति संसद् विघटन गरेका थिए ।संसद् विघटनसँगै मन्त्रिमण्डल पनि भंग भएको थियो । पाकिस्तानमा संसद् विघटनको तीन दिनभित्र कामचलाउ प्रधानमन्त्रीको नियुक्त गर्ने संवैधानिक प्रावधानअनुसार काकरलाई चयन गरिएको हो । नयाँ सरकारलाई चुनाव गराउन ९० दिनको अवधि प्राप्त हुनेछ ।
डढेलोले हवाईको लाहैना सहर क्षतिग्रस्त,"हवाई (एजेन्सी) अमेरिकाको पश्चिमी राज्य हवाईमा डढेलोमा परी मृत्यु हुनेको संख्या ८० पुगेको छ । अन्तर्राष्ट्रिय सञ्चारमाध्यमका अनुसार माउई टापुको पर्यटकीय सहर लाहैनामा तीव्र गतिमा फैलिएको डढेलोमा ठूलो मात्रामा मानवीय र भौतिक संरचनाहरूको क्षति भएको छ । हवाईका अधिकारीहरूले आगलागीको घटना र सुरक्षाका लागि भएका प्रयासको जाँच गर्ने घोषणा गरेका छन् । डढेलोको घटनापछि सयौं व्यक्तिहरू सम्पर्कविहीन भएकाले मर्नेहरूको संख्या अझै बढ्न सक्ने स्थानीय अधिकारीहरूले बताएका छन् । डढेलोमा परी थुप्रै व्यक्ति घाइते भएका छन् भने हजारौं परिवार विस्थापित भएका छन् । घटनापछि हवाई राज्यमा आपत्काल घोषणा गरिएको छ । माउई काउन्टी सरकारले डढेलो नियन्त्रणको प्रयास गरिएको जानकारी दिएको छ । यद्यपि, तीव्र हावा र सुख्खा अवस्थाले अग्नि नियन्त्रकलाई डढेलो नियन्त्रणमा लिन मुस्किल परेको बताइएको छ । यस्तै ११ हजारभन्दा बढीको हवाई उद्धार गरिएको पनि स्थानीय अधिकारीले जानकारी दिएका छन् ।हवाई राज्यको इतिहासमै यो सबैभन्दा ठूलो प्राकृतिक विपत्ति हो । डढेलोले लाहैना सहरका एक हजारभन्दा बढी भवनमा क्षति पुर्याएको छ । यो सहरमा मात्रै वार्षिक २० लाख पर्यटकले भ्रमण गर्दै आएका थिए । राज्यका अधिकारीले शुक्रबार स्थानीयलाई आफ्नो आवासको क्षति हेर्न दिन अनुमति दिएका थिए । स्थानीयले आफ्नो घरहरूमा लुटपाट भएको दाबी गरे पनि स्थानीय प्रहरीले यसको पुष्टि गरेका छैनन् । स्थानीयले घटनाअघिको पूर्वजानकारीमा ढिलाइ भएकोप्रति पनि असन्तुष्टि जनाएका छन् । हवाईको माउई र बिग आइल्यान्डमा मंगलबारदेखि डढेलो लाग्न सुरु भएको थियो । डढेलो लाग्नुको कारण अझै पत्ता लाग्न सकेको छैन । तर, तीव्र हावा र सुक्खाका कारण डढेलो फैलिएको थियो । पीडितका लागि माउई ६ आश्रयस्थल तयार गरिएको छ भने स्थानीयलाई सहयोगका लागि चन्दा उठाउन थालिएको छ । यो टापु अमेजनका संस्थापक जेफ बेजोससहित थुप्रै धनाढ्य व्यक्तिहरूको घर भएको क्षेत्र पनि हो । बेजोसले आफ्ना सहकर्मीसँग मिलेर १ सय मिलियन अमेरिकी डलर सहयोग दिने घोषणा गरेका छन् ।"
अदालतको आदेश र मालपोतमा जग्गा रोक्काविपरीत विदेशमै बेचियो टाइगर प्यालेस,"(भैरहवा)कारोबार यथास्थानमा राख्नू भनी जिल्ला अदालत रूपन्देहीको आदेश, उच्च अदालत, तुलसीपुरमा अर्को मुद्दा विचाराधीन र मालपोत कार्यालयले जग्गा रोक्का राखेको रूपन्देहीस्थित पाँचतारे होटल टाइगर प्यालेस रिसोर्ट विदेशमै किनबेच भएको छ ।देशबाहिर अफसोर कारोबार गर्ने, यहाँको कम्पनी रजिस्ट्रारको कार्यालयमा कुनै पनि विवरण परिवर्तन नगरी कर छली गर्ने गरी होटल खरिदबिक्री भएको देखिन्छ । बहुराष्ट्रिय कम्पनी सिल्भर हेरिटेज इन्भेस्टमेन्ट प्रालिको स्वामित्वमा रहेको उक्त होटल अमेरिकास्थित गैरआवासीय नेपालीको कम्पनी नेपोलियन टाइगर इन्भेस्टमेन्ट (एलएलसी) ले किनेको स्रोतले बताएको छ । एलएलसी कम्पनीका अध्यक्ष बुद्धिसागर सुवेदीले विभिन्न नेपाली सञ्चारमाध्यममा दिएको प्रतिक्रियाअनुसार उक्त होटल ५ अर्ब रुपैयाँमा किनबेच भएको हो ।कर छली गरेको आशंकामा अख्तियार दुरुपयोग अनुसन्धान आयोगले समेत अनुसन्धान सुरु गरिसकेको छ । सरकारी निकायले अनुसन्धान गरिरहेका बेला खरिदबिक्री गर्न नमिल्ने अवस्थामा पनि हतारमा होटल बिक्री हुनुले आशंका जन्माएको हो । हङकङको बहुराष्ट्रिय कम्पनी टाइगर वान प्रालि र सिल्भर हेरिटेज इन्भेस्टमेन्ट प्रालिले टाइगर रिसोर्ट सञ्चालन गरेका हुन् । सिल्भर हेरिटेज लिमिटेडको नेपालस्थित होल्डिङ कम्पनी सिल्भर हेरिटेज इन्भेस्टमेन्ट प्रालि हो । सिल्भर हेरिटेज कम्पनीको सहायक कम्पनी टाइगर वान हो । टाइगर वान कम्पनी, कम्पनी रजिस्ट्रारको कार्यालय, त्रिपुरेश्वर, काठमाडौंमा दर्ता रही उक्त होटल, रिसोर्ट तथा क्यासिनो ०७४ देखि सञ्चालन हुँदै आएको थियो ।रूपन्देहीको तिलोत्तमा नगरपालिका१३ मा क्यासिनोसहितको उक्त होटल स्वदेशमा खरिदबिक्री गर्न अदालतको आदेश, कानुनले अवरोध गर्ने र पुँजीगत लाभकरसमेत लाग्ने भएपछि विदेशमै बिक्री भएको स्रोतको दाबी छ । नेपाल बाहिर कारोबार तथा किनबेच गरी आयकर छली गर्ने अभिप्राय देखिएकाले उक्त कारोबार रोक्न होटल किनबेचबाट नेपाल आउने रकम र नेपालबाट बाहिरिने रकमसमेत रोकी अनुसन्धान तथा कारबाही गर्न भन्दै गत जेठ १४ मा अख्तियार दुरुपयोग अनुसन्धान आयोगमा उजुरी पनि परेको थियो । त्यसपछि आयोगले यस विषयमा नेपाल राष्ट्र बैंकलाई छानबिन तथा आवश्यक कारबाही गर्न भनेर गत जेठ २२ मा पत्राचार गरेको छ ।होटल बनाउँदा सरकारी तथा सार्वजनिक जमिन मिचिएको भनेर जिल्ला अदालत रूपन्देहीमा सुरुमै मुद्दा परेपछि तत्कालीन जिल्ला न्यायाधीश नरीश्वर भण्डारीको इजलासले विवादित कित्ताका जमिन र त्यहाँ निर्मित भौतिक संरचनासमेत कुनै पनि व्यहोराले अन्यमा हस्तान्तरण नगरि यथास्थितिमा राख्न आदेश गरेको थियो । होटलले सिँचाइका लागि स्थानीय किसानले प्रयोग गर्ने सार्वजनिक कुलो मिचेका विषयमा परेको रिटमा पनि अदालतले रिसोर्टविरुद्ध फैसला गरेको हो । रिसोर्टले चर्चेको जग्गा पनि हदबन्दीभन्दा बढी देखिएको फैसलामा उल्लेख छ । यही विवादका कारण रिसोर्टको क्यासिनो लामो समयदेखि बन्द छ भने अन्य सेवा आंशिक रूपमा मात्र सञ्चालनमा छ ।गत माघ ५ मा जिल्ला अदालत, रूपन्देहीले गरेको फैसलामा रिसोर्टले केही जमिन मिचेको उल्लेख छ । होटल निर्माणका क्रममा केही जमिनमा खिचलो भएको ठहर गर्दै जिल्ला अदालतले उक्त कम्पनीविरुद्ध मुद्दा फैसला गरेको हो, जिल्ला अदालत रूपन्देहीका तत्कालीन स्रेस्तेदार शोभाखर खरेलले भने, जिल्ला अदालतका तत्कालीन न्यायाधीश कृष्णमुरारी शिवाकोटीको इजलासले केही जग्गा खिचलो गरेको ठहरिएको फैसला गरेको हो । तसर्थ यी विविध कारणले होटलको खरिदबिक्री कानुनी रूपमा हुन नसक्ने उनी बताउँछन् ।यसअघि पनि विचाराधीन मुद्दालाई प्रतिकूल असर पार्ने गरी विपक्षीले अदालतको आदेशविपरीतका कार्य गरेकाले अदालतको अवहेलना गरेको भन्दै फेरि अदालतमा मुद्दा दायर भएको थियो । त्यही रिटअनुरूप ०७८ मंसिर १३ मा अवहेलनाअन्तर्गत ती दुई कम्पनी (सिल्भर हेरिटेज र टाइगर वान) लाई ३३ हजारका दरले जरिवाना गर्ने फैसला जिल्ला अदालत रूपन्देहीले गरिसकेको छ । स्रेस्तेदार खरेलका अनुसार, विवादित कित्ताका जमिनसहित अन्य जग्गा र कम्पनीका सेयर हक हस्तान्तरण नगरी यथास्थितिमा राख्न भन्दै ०७६ असार २० मा रूपन्देही अदालतले विपक्षीका नाममा आदेश जारी गरेको थियो । उक्त आदेशलाई उच्च अदालत तुलसीपुर बुटवल इजलासले पनि सदर गरेको थियो । रिसोर्टको सेयर खरिदबिक्री र अन्य भौतिक संरचनासम्बन्धी कुनै पनि कार्य नगरी यथास्थितिमै राख्नू भनेर गरेको अदालतको अन्तरकालीन आदेश (मुद्दाको फैसला नहुन्जेलसम्मको आदेश) विपरीत गरेको पाइएपछि ती दुई कम्पनी अवहेलनाअन्तर्गत जरिवानामा परेका ह्न् । सेयर खरिदबिक्रीका लागि गरिएको सम्झौता पनि अदालतले बदर गरेको थियो ।हाल विपक्षी (सिल्भर हेरिटेज र टाइगर वान) ले जिल्ला अदालत रूपन्देहीले गरेका दुईवटै मुद्दाको फैसला उपर बुटवलस्थित उच्च अदालतमा पुनरावेदन गरेका छन् । जिल्ला अदालत रूपन्देहीले गरेको जग्गा किचलो र अवहेलनासम्बन्धी फैसलाउपर विपक्षीबाट गत जेठ ३० मा पुनरावेदन रिट परेको बुटवल उच्च अदालतका प्रशासन प्रमुख कृष्ण पौडेलले जनाए । हाल दुवै मुद्दा पुनरावेदन अदालत बुटवलमा विचाराधीन छन्, उनले भने, ती कम्पनीबारे कर छली गरेको आशंकामा अनुसन्धान प्रक्रिया पनि जारी छ ।हाल होटलको सम्पूर्ण जग्गा मालपोत कार्यालयले रोक्का राखेको छ । हदबन्दीभन्दा बढी जग्गा र सम्पत्ति देखिएपछि होटलको सम्पूर्ण जग्गा रोक्का गरिएको भैरहवास्थित मालपोत कार्यालयका प्रमुख कुमार आचार्यले जनाए । उक्त होटलको जग्गाको छानविन भई फुकुवा नभएसम्म किनबेच हुन सक्दैन, आचार्यले भने, टाइगर प्यालेसका नाममा रहेको उक्त जमिनबारे फाँटबारी पेस गर्न पटकपटक म्याद जारी गरिएको छ । उक्त कम्पनीको नाममा नेपालभर कति जमिन छ भनेर फाँटबारी पेस गर्न दुई पटकसम्म म्याद जारी गरिएको छ । पछिल्लो पटक गत मंगलबार मात्रै टाइगर प्यालेसलाई पुनः म्याद जारी गरिएको छ । रिसोर्ट र त्यसकै मूल संस्था सिल्भर हेरिटेज इन्भेस्टमेन्ट प्रालिका नाममा १३ बिघा १५ कट्ठा जमिन छ । यस्ता कम्पनीले नियमअनुरूप ११ बिगा जमिन मात्र राख्न पाइन्छ ।स्रोतका अनुसार एलएलसी कम्पनीका अध्यक्ष चितवनका बुद्धिसागर सुवेदी हुन् । सुवेदी गैरआवासीय नेपाली संघ, अमेरिकाका निवर्तमान अध्यक्ष हुन् । होटल निर्माण र सञ्चालनका क्रममा कानुनी उल्झन आएपछि होटल अन्यलाई बिक्री गरेर सञ्चालक झन्झटबाट मुक्त हुन चाहेका थिए । होटलमा प्राइम कमर्सियल बैंकको नेतृत्वमा तीन बैंकले लगानी गरेका छन् । उनीहरूको करिब ३ अर्ब लगानी छ ।होटलमा कुल कति कर्जा छ भनेर जानकारी दिने अधिकार आफूलाई नभएको प्राइम कमर्सियल बैंक, भैरहवा शाखाका कर्जा प्रबन्धक सुभास गैरेले जनाए । बिजनेस, क्यापिटल, टर्मलोन र अन्य शीर्षकमा कर्जा प्रवाह भएको उनले जानकारी दिए । २ अर्बभन्दा धेरै लगानी रहेको प्रोजेक्टमा एउटै बैंकले लगानी गर्न नमिल्ने कानुनी व्यवस्थाका कारण अरु बैंकसँग मिलेर लगानी गर्नुपर्छ, गैरेले भने, यसका लागि प्राइम कमर्सियल बैंकको नेतृत्वमा संयुक्त कर्जा लगानी गरिएको हो । उक्त होटल बिक्री भएको कुरा सुन्नमा आए पनि आधिकारिक जानकारी बैंकको केन्द्रीय कार्यालयलाई हुने र यसबारे केन्द्रबाट कुनै जानकारी आफूलाई आइनसकेको उनले जनाए ।होटल खरिदबिक्री हुँदा क्यासिनोको रोयल्टी क्रेता कम्पनीले नै तिर्ने गरी दुई पक्षबीच सहमति भएको स्रोतको दाबी छ । क्यासिनोको रोयल्टी बक्यौता झन्डै १४ करोड रुपैयाँ छ । सन् २०२१ अगस्ट ३ मा टाइगर टु प्राइभेट लिमिटेड र भुसाल एन्ड सन्स रियल स्टेट प्रालिबीच प्राइम कमर्सियल बैंक लिमिटेडमार्फत होटलको ११ करोड ७० लाख रुपैयाँको सेयर खरिद बिक्री गर्ने सम्झौता भएको दाबीसहित निवेदक घिमिरेले ०७८ साउन २८ मा जिल्ला अदालत रूपन्देहीमा विपक्षीविरुद्ध अर्को रिट निवेदन हालेका थिए ।पछिल्लो समय बादीको दाबीअनुसार सार्वजनिक जमिन खाली गर्न अदालतले दिए पनि खाली नगरी बिक्री गरिएको हो । १५ बिघा क्षेत्रफलमा फैलिएको रिसोर्टले सरकारी र सार्वजनिक जग्गा मिचेर विभिन्न संरचना बनाए पनि तत्कालीन अवस्थामा मिचिएको जग्गा साटफेर गरेर संरचना नबनेको ठाउँमा दिने गरी सहमति भएको थियो । मिचिएको सार्वजनिक जमिनमा आकर्षक संरचना बनाएर क्यासिनो, सभाहल, स्विमिङ पुल, रेस्टुरेन्टलगायत सञ्चालन गरिएको छ ।निवेदकका तर्फबाट साविक टिकुलीगढ९ घ (हाल तिलोत्तमा नगरपालिका१३) मा उक्त रिसोर्ट निर्माणका क्रममा कित्ता नम्बर १२०, १४८, १५२ र १९० का नहर (नलकुप) सार्वजनिक जग्गा र कित्ता नम्बर ७३ को सरकारी जग्गासमेत रिसोर्टको कम्पाउन्डभित्र राखी होटल, क्यासिनो, रेस्टुरेन्ट र स्विमिङ पुल प्रयोजनका लागि विभिन्न भवन, टहरालगायत संरचना तयार गरी भोगचलन गर्दै आएको दाबी गरिएको छ ।३ हजार २ सय ५४८ वर्गमिटर (साढे ९ कट्ठा) जमिन कब्जा भएको रिटको दाबी छ । सामुदायिक प्रयोगको सरकारी सम्पत्तिमा निर्मित संरचना भत्काई सरकारी सम्पत्तिको संरक्षण गरिपाऊँ भनेर निवेदकका तर्फबाट माग गरिएको छ । रूपन्देही अदालतका अर्का न्यायाधीश रमेश पोखरेलले पनि ०७६ साउन २९ मा निवेदकको मागबमोजिम जग्गा रोक्का गर्ने आदेश भइसकेको जनाए । बुटवल उच्च अदालतका न्यायाधीश नारायणप्रसाद पोखरेल र दीपेन्द्रबहादुर बमको संयुक्त इजलासले ०७६ असोज ९ मा निवेदकले माग गरेबमोजिमको आदेश जिल्ला अदालतबाट भइसकेकाले अब केही गर्न नपर्ने भन्दै अदालतले उक्त आदेश गरेको थियो ।यता विपक्षी (सिल्भर हेरिटेज र टाइगर वानले) भने सम्पूर्ण जग्गा रोक्का गर्ने गरी जिल्ला अदालतले ०७६ साउन २९ मा गरेको आदेश बदर गराउन रूपन्देही जिल्ला अदालतमै ०७६ कात्तिक १३ मा अर्को निवेदन दिएका थिए । विपक्षीका तर्फबाट अदालतमा निवेदन परेपछि विपक्षीले रिसोर्ट नै बिक्री गर्ने प्रस्ताव सार्वजनिक रूपमै आह्वान गरेको थियो । त्यो प्रमाणसहित जिल्ला अदालतमा निवेदन पेस भएको थियो । न्यायाधीश लीलाराम अधिकारीले पनि जिल्ला अदालतको पहिलाको आदेशलाई नै सदर गर्दै होटल बिक्री गर्ने कार्यलाई समेत रोक्का राख्ने आदेश गरेका थिए ।उक्त आदेशउपर विपक्षीले बुटवल उच्च अदालतमा ०७६ मंसिर २७ मा निवेदन दिएका थिए । ०७६ माघ १५ मा न्यायाधीश अग्नि थपलिया र राजुराम सिलवालको संयुक्त इजलासले यसअघि जिल्ला अदालतलका न्यायाधीश लीलाराज अधिकारीले गरेको आदेशलाई सदर गरेका थिए ।"
गत वर्ष १० करोड ९८ लाखको अचार निर्यात,"(काठमाडौं)आर्थिक वर्ष ०७९८० मा नेपालबाट १० करोड ९८ लाख ४४ हजार रुपैयाँ बराबरको अचार बाहिरिएको छ । एक आर्थिक वर्षमा १ लाख ६० हजार ६७२ किलो अचार निर्यात भएको भन्सार विभागको तथ्यांक छ । मुलुकबाट सबैभन्दा बढी अचार अमेरिकामा ३ करोड ८८ लाख १९ हजार रुपैयाँ बराबरको निर्यात भएको विभागले जनाएको छ । कोरियामा १ करोड ६८ लाख ९४ हजार, जापानमा १ करोड ६६ लाख ७६ हजार र अस्ट्रेलियामा १ करोड ३८ लाख ३८ हजार रुपैयाँ बराबरको अचार निर्यात भएको हो । बेल्जियम, क्यानडा, हङकङ, इटाली र लन्डनमा समेत नेपाली अचार निर्यात भएको विभागले जनाएको छ । आर्थिक वर्ष ०७८७९ मा ३ करोड ८६ लाख ६४ हजारको अचार निर्यात हुँदा आर्थिक वर्ष ०७७७८ मा ३९ लाख २२ हजार रुपैयाँको मात्रै अचार विदेश गएको छ । पछिल्लो समय गृहिणीदेखि विद्यार्थीसम्म अचार उद्यममा लागेको देखिएको छ । चन्द्रागिरिकी रक्षा पौडेलले भर्खर फुड टेक्नोलोजीमा स्नातक सकेकी हुन् । अन्य संस्थाका लागि फ्रिल्यान्स काम गरिरहे पनि आफ्नै केही गर्नुपर्छ भन्ने उद्देश्यले उनले अचार व्यवसाय सुरु गरेकी छन् । तीन महिनादेखि आईक्यू फुड सर्भिससँगै बजारमा आरक्यू पिकल (अचार) पनि बेचिरहेको उनको भनाइ छ । माछा, चिकेन, मिक्स भेज, लसुन र मेथीको अचार बनाउँछु, उनले भनिन्, हाम्रोमा धेरै बिक्री हुने अचार माछाको हो । हाम्रो अचार प्रिजर्भेटिभ फ्री हुन्छ । नाफा कम राखेर भए पनि गुणस्तरमा खेलाँची नगरिएको उनले सुनाइन् । आफ्नै सीप प्रयोग गरेर बनाएर बेचेको अचारको पैसा सन्तुष्टि मिल्ने उनको भनाइ छ । अचार बेचेर आएको पैसाले सन्तुष्टि मिल्छ । समय प्रविधि, ज्ञान सबै आफ्नो भएर होला, उनले भनिन्, एक पटक अचार लगेपछि फर्केर आउँछन् । १३० ग्रामको २५० पर्ने माछाको अचार पहिलो पटक लैजान्छन् । एकदम मिठो थियो, छिटो सकियो भन्दै ६०० ग्रामको एक हजार रुपैयाँ पर्ने लैजान्छन् ।अचारिका ब्रान्डका अचार पनि साढे ३ वर्षदेखि बजारमा पाइन्छन् । पोखरास्थित फाइनान्समा कार्यरत कमलादेवीले एक वर्षदेखि अचारको पनि व्यापार गर्न थालेको उनकी छोरी स्मृति बरालले बताइन् । ममीले सधैं घरमै अचार बनाउनुहुन्थ्यो, उनकै सीपलाई बजारमा ल्याउने प्रयास गरेका हौं, अहिले त सामाजिक सञ्जाल र कहिलेकाहीँ स्टलहरूमार्फत मात्र बेचिरहेका छौं, उनले भनिन् । पेसाले इन्जिनियर स्मृतिले अहिले सामाजिक सञ्जालमार्फत अचार पनि बेचिरहेकी छिन् । घरकै लागि मात्र बनाइने अचार अहिले काठमाडौं र पोखराका ग्राहकले पनि खाइरहेका छन्, स्मृतिले भनिन्, पोखराबाटै बनाएको फ्रेस अचार काठमाडौं आइपुग्छ । त्यसपछि लेबलिङ र प्याकेजिङ गरेर काठमाडौं उपत्यकामा बिक्री गर्छौं । मुख्य पेसा इन्जिनियरिङ कन्सल्टेन्ट भए पनि उनले साइडमा आफ्नी आमाले बनाएको अचार पनि सामाजिक सञ्जालमार्फत बेच्दै आएकी छिन् । कोरोना महामारीमा जागिर छुटेपछि चाबहिलस्थित गोपीकृष्ण हलनजिक बस्दै आएकी शर्मिला बरालले पनि अचार उद्योग सुरु गरिन् । ट्वाक्क घरमै बनेको मीठो अचार स्लोगनले अझ छुट्टै पहिचान थपेको उनले सुनाइन् । उनले पाँच हजार रुपैयाँमा बराल होम मेड ट्वाक्क अचार सुरु गरेको बताइन् । करिब नौ वर्षअगाडि अध्ययनका लागि काठमाडौं आएकी शर्मिलाले पढ्दै फाइनान्समा काम सुरु गरेकी थिइन् । लकडाउनमा एक भारतीय महिलाले अचार बनाएर भिडियो हालेको देखेपछि उनमा पनि यस्तै सोच आयो । सुरुमा उनले मुला, लप्सी र मिक्स अचार बनाई नजिकका पसलमा बेच्न सुरु गरिन् । सुरुमा व्यवसायका रूपमा नगरी आफ्नो इच्छा पूरा गर्न अचार बनाए पनि पछिल्लो समय दर्ता गरेर विदेशमा समेत अचार निर्यात गर्दै आएकी छन् । पछिल्लो समय उनी आँप, अकबरे खुर्सानी, मुला, भटमास, टिम्मुर, गुन्द्रुक, चिकेन, बफ, मिक्स तथा अन्य धेरै थरी अचार बनाइरहेकी छन् । आमाको अचार की संगीता पाण्डे पनि १२ वर्षदेखि यही व्यवसायमा छिन् । १० किलो डल्ले खुर्सानीबाट अचार बनाउन सुरु गरेकी उनले अहिले वार्षिक एक सय टनभन्दा बढीको अकबरेको अचार बेच्छिन् ।"
"भारतले ल्यायो विद्युतीय तथ्यांकसम्बन्धी ऐन, नेपालमा कहिले ?","(काठमाडौं)व्यक्तिका विद्युतीय तथ्यांकहरूको सुरक्षा गर्न नसके वा त्यसको दुरुपयोग गरे २५० करोड भारतीय रुपैयाँ (४ अर्ब नेरु) सम्म जरिवाना तिर्नुपर्ने व्यवस्थासहित भारतका दुवै सदनले डिजिटल पर्सनल डाटा प्रोटेक्सन बिल, २०२३ पारित गरेका छन् । भारतीय नागरिकको गोपनीयताको सुरक्षा गर्ने लक्ष्य लिएको भए पनि उक्त कानुनले निगरानीको नीति लिनुका साथै सूचनाको हक र प्रेस स्वतन्त्रतामा अंकुश लगाउन खोजेको टिप्पणीसमेत भइरहेको छ । गएको बुधबार राज्यसभाले विधेयक पारित गर्ने क्रममा प्रतिपक्षी दलका सांसदहरू विरोधस्वरूप सभाहलबाट बाहिरिएका थिए । भारतीय कंग्रेसका वरिष्ठ नेता एम विरप्पाले सो कानुन प्रतिगामी भएको र त्यसले स्थायी रूपमै संकटकाल लगाउने उद्देश्य राखेको बताएका छन् । उनका अनुसार उक्त कानुनमा सूचनाको हकसम्बन्धी ऐनमा संशोधन गर्दै व्यक्तिहरूका व्यक्तिगत डेटा वा विद्युतीय तथ्यांकमा छुट हुन सक्ने व्यवस्था प्रस्ताव गरिएको छ, जसअनुसार सूचनाको हकमा आधारित रहेर दिइएका निवेदनको जवाफ दिँदा मन्त्री तथा सरकारी अधिकारीहरूले विवरण नखुलाए पनि हुने भएको छ ।विधेयक पारित हुनुअघि समाचार सम्पादकहरूको संस्था एडिटर्स गिल्ड अफ इन्डियाले पनि यसले प्रेस स्वतन्त्रतामा पार्न सक्ने असरबारे चासो व्यक्त गरेको थियो । विधेयकले आम नागरिक, पत्रकार र उनीहरूका स्रोतमाथिको निगरानीका लागि बाटो खोल्ने किसिमको मापदण्ड बनाउने देखिन्छ, गिल्डले भनेको छ, हामी यो विधेयक संसदीय समितिमा पठाउन अनुरोध गर्छौं । विरोधमाझ नै पारित विधेयक (हाल ऐन) को दफा १७ (२) ले वैयक्तिक विवरण प्रशोधन गर्न सरकारलाई विशेष छुट दिएकामा पनि धेरैको आपत्ति छ । सो ऐनमा बालबालिका र सीमान्तकृत समुदाय जस्ता संवेदनशील समूहको गोपनीयता सुरक्षाका लागि पर्याप्त व्यवस्था नगरिएकामा नागरिक समाजका प्रतिनिधिले आपत्ति जनाएका छन् ।विविध चासोमाझ भारतका उद्यमी, व्यवसायीले भने ऐनको स्वागत नै गरेका छन् । डाटा गोपनीयता र जवाफदेहिता कायम गर्न यो कानुन कोशेढुंगा हुने उनीहरूको भनाइ छ । ऐनले देश तथा विदेशका फर्महरूलाई वैध प्रयोजनका लागि डिजिटल रूपमा डाटा प्रोसेसिङका मापदण्ड तय गर्नुका साथै विवाद समाधानका लागि न्यायिक संयन्त्र सिर्जनाको परिकल्पना गरेको छ । भारतमा डाटा संरक्षण बोर्ड गठन हुने व्यवस्था यसमा छ, त्यसलाई स्वतन्त्र निकाय नबनाएकामा पनि नागरिक समाजले प्रश्न गरेको छ । यी व्यवस्था ६ देखि १० महिना वा त्योभन्दा चाँडै कार्यान्वयनमा आउने इलेक्ट्रोनिक्स तथा सूचना प्रविधिमन्त्री अश्विनी वैष्णवले बताए । ऐनले प्रत्यक्ष वा परोक्ष रूपमा कुनै पनि व्यक्तिको पहिचान खुल्ने सूचनालाई पर्सनल डेटा का रूपमा परिभाषित गरेको छ । पर्सनल डेटा संकलन, प्रशोधन वा भण्डारण गर्ने निकायका रूपमा डेटा फिडुसियरी को व्याख्या गरेको छ । ऐनले वैध प्रयोजनका लागि मात्रै व्यक्तिका विवरण संकलन वा प्रशोधन गर्न मिल्ने स्पष्ट पारेको छ । त्यसका लागि अनुमति, करार, कानुनी दायित्व, अत्यावश्यक चासो, सार्वजनिक हित तथा वैध चासो प्राप्त गर्न अनिवार्य गरेको छ ।डेटा प्रशोधनका लागि संस्थाहरूले व्यक्तिको अनुमति अनिवार्य लिनुपर्ने र त्यो स्वैच्छिक, विशिष्ट, सुसूचित र स्पष्ट रूपमा दिइएको हुनुपर्ने भनिएको छ । डेटा प्रोसेसिङका लागि संस्थाहरूले पालना गर्नुपर्ने सुरक्षा सिद्धान्तबारे पनि ऐनमा विस्तृतमा खुलाइएको छ । ऐनले व्यक्तिलाई आफ्ना वैयक्तिक विवरणमा पहुँच हुनेदेखि त्यस्ता विवरण सच्याउने, मेटाउने र एक ठाउँबाट अर्कोमा लैजाने अधिकार सुनिश्चित गरिदिएको छ । साथै, आफ्ना विवरण प्रशोधन गर्न नदिने अख्तियारी पनि ऐनले व्यक्ति स्वयंलाई दिएको छ ।विगत ६ वर्षको निरन्तर प्रयास र अनेक रस्साकसीपछि आएको यो कानुनलाई डेटा प्रोटेक्सनका लागि भारतमा चालिएको महत्त्वपूर्ण कदमका रूपमा हेरिएको छ । नेपालमा पनि डेटा प्रोटेक्सनसम्बन्धी कानुन बनाउन माग भइरहेको छ । वैयक्तिक गोपनीयतासम्बन्धी ऐन०७५ ले डेटा संकलन र सुरक्षाबारे केही बोले पनि त्यो पर्याप्त नभएको र कानुन पालना गर्ने निकायको व्यवस्था नहुँदा बेलाबेला हुने डेटा बीचका घटनामा दोषीले उन्मुक्ति पाइरहेकाले कानुनको खाँचो देखिन्छ । निजी तथा सरकारी संस्थाहरूले आफूलाई आवश्यक नभएको डेटाहरूसमेत संकलन गर्ने, एउटा प्रयोजनलाई दिइएको डेटा अर्कैमा लगाउनेदेखि डेटाको किनबेचको आशंकासमेत हुने भएकाले नेपालमा डाटा प्रोटेक्सन कानुन बनाउन अत्यावश्यक भइसकेको विज्ञहरूले औंल्याउँदै आएका छन् । विभिन्न सेवा प्रदायकहरूसँग संगृहीत डाटाको संरक्षणका लागि पनि कानुन चाहिएको छ । सरकारले चालु आर्थिक वर्षको बजेटमा विद्युतीय तथ्यांकहरूको सुरक्षा, भण्डारण र उपयोगलाई व्यवस्थित बनाउन विद्युतीय सुरक्षा नीति तर्जुमा गरिने भनेको पनि छ । सञ्चार तथा सूचना प्रविधिमन्त्री रेखा शर्माले विभिन्न कार्यक्रममा यसबारे पहल थाल्ने जनाइरहेकी हुँदा सरोकारवालाले आशा व्यक्त गरेका छन् । एजेन्सीको सहयोगमा"
सडक अवरुद्ध हुँदा तराईमा महँगियो तरकारी,"(कञ्चनपुर)सुदूरपश्चिमका पहाडी जिल्ला जोड्ने भीमदत्त राजमार्ग अवरुद्ध भएपछि तराईमा तरकारीको मूल्य अकासिएको छ । पहाडी जिल्लाबाट नियमित ढुवानी हुन नसकेपछि तराईमा तरकारीको मूल्य अचाक्ली बढेको हो । अहिले पहाडबाट आउने आलु, बन्दा, काउली, बोडी, टमाटरलगायतको मूल्य झन्डै दोब्बर पुगेको छ । पहाडी जिल्लाबाट आउने आलु पाउनै मुस्किल छ । आलु ल्याउनै सकिएको छैन, ल्याएपछि भाडाले मूल्य दोब्बर भएको छ, महेन्द्रनगरस्थित सब्जीमन्डीका व्यवसायी विश्रामसिंह धामीले भने, एक सातामा आलुको भाउ दोब्बर पुगेको छ ।बाटो अवरुद्ध हुनुअघि ४० किलोको आलुको बोरा महेन्द्रनगरमा १७ सयमा पुग्थ्यो । अहिले ३२ सय परेको छ । त्यति बेला महेन्द्रनगरमा पहाडी नयाँ आलुको भाउ किलोको ४०५० थियो । अहिले ८० सम्म पुगेको छ । आलु मात्रै होइन, बन्दा, काउली, बोडी, मुला र टमाटरको भाउ समेत निकै बढेको छ । अहिले बन्दा प्रतिकिलो ६० मा बिक्री भइरहेको छ । एक साताअघिसम्म बन्दा ४० रुपैयाँमा बिक्री भइरहेको थियो । काउली प्रतिकिलो ५० देखि बढेर ७० पुगेको छ । डडेलधुराबाट पठाएको काउली चार दिनपछि महेन्द्रनगर पुग्यो, सब्जीमन्डीका अर्का व्यवसायी मानबहादुर पालले भने, आधाभन्दा बढी बाटोमै बिग्रेर आएको छ, अब कतिमा कसरी बिक्री गर्नु ? अहिले महेन्द्रनगर बजारमा टमाटरको मूल्य प्रतिकिलो डेढ सय पुगेको छ । गत साता परेको ठूलो वर्षापछि पहाडी जिल्लाबाट आउने तरकारीको मात्रै होइन, तराईमै उत्पादन हुने लहरे तरकारीको भाउ समेत दोब्बर पुगेको छ । एक साताअघिसम्म प्रतिकिलो ५०६० मा बिक्री भइरहेको लौका र फर्सी १ सयमा पुगेको छ । लगातारको वर्षाले स्थानीय उत्पादन घटेको छ, तरकारी फल्नै पाएको छैन, महेन्द्रनगर सब्जीमन्डी व्यवसायी समितिका अध्यक्ष विशाल सोनारले भने, पहाडबाट आउने तरकारी पनि ढुवानी भाडा बढेको छ । उनका अनुसार अहिले डडेलधुरालगायत पहाडी जिल्लाबाट आउने तरकारी पहिरो गएको ठाउँमा बोकेर ल्याउनुपरिरहेको छ, जसका कारण ढुवानी भाडा बढेको छ । यसैगरी तराईमा लौका र फर्सी उत्पादन घटेको छ । वर्षाले लहरा कुहिने, फूल झर्ने तथा फल लाग्नै नपाउने अवस्थाका कारण उत्पादन कम भएर महँगिएको हो । अहिले यहाँ उत्पादित टमाटर भारततर्फ समेत छिटफुट मात्रामा जान थालेकाले महँगो भएको हो । अवरुद्ध भीमदत्त राजमार्ग खुलेपछि पहाडी जिल्लाबाट तरकारी ढुवानी हुन सहज भएमा मूल्य घट्ने व्यवसायीको अनुमान छ । गत साता अविरल वर्षाका कारण कैलालीको बुढीतोला क्षेत्रमा पहिरो जाँदा भीमदत्त राजमार्ग अवरुद्ध भएको हो । शनिबार दिउँसोदेखि एकतर्फी रूपमा सडक खुले पनि मालवाहक सवारी चल्न पाएका छैनन् । यात्रु ओरालेर रित्ता गाडी आवागमन खुलाइएको डिभिजन सडक कार्यालय, महेन्द्रनगरका प्रमुख हरि सुवेदीले जनाए ।"
अधिक भार बोक्ने साधनले सडकमा क्षति,"(दाङ) र (पाल्पा) अधिक भार बोकेका मालवाहक साधनले कालोपत्रे उप्किएपछि दाङको घोराहीकमिरेचौर र घोराहीहोलेरी सडक धुलाम्मे र हिलाम्मे बनेको छ । घोराहीलमही र तुलसीपुरकपुरकोट सडकको अवस्था पनि त्यस्तै छ । सडकको अवस्थाका कारण यी सडकमा यात्रा गर्न कठिन भइरहेको छ । पानी पर्दा भासिने, पहिरो खस्ने अवस्था छ भने अरू बेला धुलो, हिलो र खाल्डाखुल्डीको सास्ती बेहोर्नुपर्छ । अधिक भारका गाडी चल्दा यी सडकको अवस्था बिग्रिएको हो । ओभरलोडका कारण सडकमा गाडी चलाउन मिल्ने अवस्थामा नरहेको राप्ती अञ्चल संयुक्त ट्रक यातायात व्यवसायी समितिका अध्यक्ष रत्नप्रसाद श्रेष्ठले बताए । लमहीघोराही जस्तो नियमित चल्ने सडक समेत कतिबेला कहाँनेर भत्किन्छ, थाहै हुँदैन । सडक भासिएर, भत्किएर बेहाल छ, उनले भने, गाडीको भार नियन्त्रण गर्न कसैले ध्यान दिएको छैन । सडक दिनदिनै नाजुक भइरहेका छन् । भारतबाट आउने ट्रकले सडकको क्षमताभन्दा बढी भार बोकेको पाइएको श्रेष्ठले जनाए । भारतबाट आउने गाडीमा कसैको पनि नियन्त्रण छैन । ट्राफिकसँगको सहकार्यमा हालसम्म ३० ट्रक कारबाहीमा परेका छन्, उनले भने । जिल्लामा सिमेन्ट उद्योगका गाडीले अत्यधिक भार बोक्ने गरेको उनले बताए । भारतबाट सिमेन्टका सामान लिएर आउजाउ गर्ने र चुनढुंगा बोक्ने मालवाहक साधनले अधिक भार बोक्ने गरेका छन् । घोराहीकमिरेचौर र घोराहीहोलेरी सडक छिटै बिग्रिनुको कारण सिमेन्ट उद्योगमा चुनढुंगा बोक्ने गाडी नै भएको श्रेष्ठको दाबी छ । जिल्लामा घोराही, सोनापुर र सम्राट् सिमेन्ट उद्योग सञ्चालनमा छन् । ती उद्योगले बंगलाचुलीको तापा र रोल्पाको होलेरी क्षेत्रबाट चुनढुंगा उत्खनन गरिरहेका छन् । सडकमा क्षमताभन्दा दोब्बर भारका गाडी चल्ने गरेको सडक डिभिजन कार्यालय दाङका प्रमुख गुरुप्रसाद अधिकारीले जनए । १७ टनसम्म सामान बोक्नुपर्ने ट्रकले ३० टनसम्म बोकेको भेटिएको छ । मालवाहक गाडी सबै ओभरलोड चल्छन्, उनले भने, क्षमताभन्दा बढी भारका गाडी चलेपछि सडक टिक्ने कुरै भएन । ओभरलोडले सडक चौपट भइसक्यो । अधिक भार बोक्ने गाडी चल्ने सडकमा कालोपत्रेको नामोनिसान नरहेको अधिकारीले बताए । भार नियन्त्रणका लागि गाडीका फोटो खिचेर प्रहरी प्रशासनलाई पटकपटक अनुरोध गर्दा पनि केही काम नभएको उनले बताए । सडकमा गाडीको भार क्षमता हेर्ने जिम्मेवारी यातायात व्यवस्था कार्यालयको हो । अन्य कार्यभार बढी भएकाले सडकमा गाडी जाँच गर्ने समय पाउन कठिन भइरहेको यातायात व्यवस्था कार्यालय दाङका प्रमुख रमेश गौतमले जनाए । सडक अनुगमन, तौल परीक्षणका लागि पठाउने र कारबाही गर्ने काम गर्न सकिन्छ । तर हाम्रो कार्यालयको काम धेरै भएकाले सडकमा निस्कन पाइएको छैन, उनले भने, प्रहरी, प्रशासनसँग समन्वय गरेर अब केही सुधारका काम गर्छौं ।सडकमा अधिक भारका गाडीले सडक बिग्रने र दुर्घटना बढ्ने समस्या भइरहेको जिल्ला ट्राफिक प्रहरी प्रमुख किरणप्रकाश मल्लले बताए । सडकमा गाडी जाँच गरेर बढी भार बोक्नेलाई जरिवाना गर्ने र बढी भएका सामान निकालिदिने काम गरिरहेको उनको भनाइ छ । भारतबाट आउने र अन्य ट्रक, टिपर पनि क्षमताभन्दा बढी नै सामान बोकिरहेका भेटिन्छन्, उनले भने, गाडीको भारका कारण सडकको अवस्था बिग्रिरहेको छ । दुर्घटनाको जोखिम बढिरहेको छ । अधिकभारका गाडीले सडक बिग्रेको गुनासा बढेपछि पत्र पठाएर सचेत गराइएको प्रमुख जिल्ला अधिकारी सुशील वैद्यले जनाए । सिमेन्ट उद्योगले बढी भारका गाडी चलाइरहेको पाइएपछि पत्र काटेर सचेत गराएका छौं, उनले भने, व्यवसायीलाई पनि बोलाएर छलफल गरेका छौं । ट्राफिकलाई पनि कडाइ गर्न निर्देशन दिएका छौं । पाल्पामा गत जेठमा मर्मत सकिएको सिद्धार्थ राजमार्गमा ठाउँठाउँ खाल्डाखुल्डी भइसकेका छन् । सडक मर्मतका नाममा लापरबाहीपूर्ण तरिकाले काम गरेकाले टिकाउ नहुने चालक र सर्वसाधारणको आरोप छ । तीन महिना पनि राम्रो सडकमा गुडाउन पाइएन अहिले नै खाल्डाखुल्डी भइसकेका छन्, गुल्मीका बस चालक केशव गौतमले भने । गत आर्थिक वर्षमा सिद्धार्थ राजमार्गको दोभान चिडियाखोलादेखि बर्तुङसम्म ३५ किमिमा मर्मतको काम भएको थियो । बर्तुङदेखि बाँसटारीसम्मको सडकमा खाल्डैखाल्डा बनेका छन् । दोभान क्षेत्रमा पनि कालोपत्र उप्किएको र नाली भत्किएको पाइएको स्थानीयको गुनासो बढेपछि अनुगमनमा गएका जिल्ला समन्वय समितिका प्रमुख टंकनाथ खनालले बताए । दुई महिनाअघि मर्मत गरेको तानसेनगुल्मी सडकमा पनि खाल्डाखुल्डी बनिसकेका छन् । सडक डिभिजन कार्यालयले गत आर्थिक वर्षमा तानसेनदेखि रिडीसम्मका विभिन्न स्थानमा कालोपत्र मर्मत, रिसोलिङ (एक लेयर गिट्टी बिछ्याउने), रेनफोर्स सिमेन्ट कंक्रिटलगायतका काम गरेको थियो । मर्मतलगत्तै अधिक भार बोक्ने गाडी गुडाउने समस्याले यस्तो अवस्था आएको सडक डिभिजन प्रमुख प्रदीपमणि निरौलाले बताए । कतिपय स्थानमा तत्काल सवारी नगुडाउन आग्रह गरिन्छ, उनले भने, अटेरी गरेर गुडाउँदा संरचनामा क्षति पुगिरहेको छ । यहाँ २४ टन क्षमता भएका टिपरले ४० टनसम्म बोकेर सडक छियाछिया बनाएको स्थानीयको आरोप छ । देउरालीको कन्टीपोखरादेखि देउराली बजार जाने सडक कालोपत्र पनि एक वर्षमै उप्किएको छ । सडक मर्मतको काम चलिरहेकै बेला सिमेन्ट उद्योगमा चल्ने बढी भार बोकेका साधनका कारण कालोपत्र उप्किने गरेको हो । यहा सीजी सिमेन्ट र सर्वोत्तम सिमेन्ट उद्योगले अधिक भार बोकेका टिपर चलाउँदा कालोपत्र दुईचार दिन पनि नटिकेको स्थानीय देवका नेपालको दाबी छ । हार्थोक चौकीका एक प्रहरीका अनुसार मर्मत गरेको एक दिन नबित्दै अधिक भारका टिपर रोक्न नमान्दा सडक भत्किएको हो । पाल्पाबुटवल सडकको दोभानको पानीमिलदेखि चिडियोखोलासम्म पनि सडक मर्मत नसकिँदै उप्किएको छ । यो खण्डमा चुनढुंगा, सिमेन्ट, क्लिंकर, कोइलालगायत अन्य अधिक भार बोकेका टिपर सीजी सिमेन्टसम्म पुग्छन् । भार क्षमताभन्दा बढी बोक्दा सडकलाई क्षति पुगिरहे पनि कारबाहीमा ध्यान नदिने गरेको स्थानीयको आरोप छ । अधिक भार बोक्ने कतिपय मालवाहक साधनलाई यातायात कार्यालयमा पठाएर पनि कारबाही गरेको ट्राफिक प्रहरीको भनाइ छ । हामीले अधिक भार बोकेका टिपर, ट्रकलाई कारबाही गर्छौं, जिल्ला ट्राफिक प्रहरी प्रमुख दामोदर मल्लले भने, तर अटेरीपनाले गर्दा समस्या भयो । एक वर्षमा अधिक भार बोकेका र ट्राफिक नियम उल्लंघन गर्ने ४ हजार ६ सय ८३ ट्रक र टिपर कारबाहीमा परेको उनले जनाए । कारबाही र राजस्व संकलन गरेर मात्र नहुने रहेछ, उनले भने, कम्पनीबाटै यस विषयमा सचेत हुनुपर्ने हो तर भएको पाइएन । जिल्लाका ११ स्थानबाट रूपन्देही र नवलपरासीका विभिन्न स्थानमा चुनढुंगा निकासी हुन्छ । क्षमताभन्दा दोब्बर बढी ढुंगा, क्लिंकर बोक्दा सिद्धार्थ राजमार्ग र तानसेनहार्थोक कालोपत्र सडक जोखिममा परेको हो । सडकको छेउ भासिएर मर्मत गरेको एक महिना पनि नटिक्ने स्थानीयको गुनासो छ । राजमार्ग ३५ र सहायक राजमार्ग १६ किमि क्षेत्रमा अधिक भार बोकेका टिपरले क्षति पुगेको हो । दोभानको मरेक, श्रीडाँडा, कचल, मस्याम, कोलडाँडा, सिद्धेश्वर, सोमादीको सर्देवाबाट दिनको कम्तीमा ८ सय टिपर राजमार्गमा चल्छन् । कच्चा पदार्थ लैजाने भएकाले यसमा सरकारले नै भारवाहक सवारीमा छुट दिएको सीजी सिमेन्ट, सर्देवाका जनसम्पर्क अधिकृत रामकाजी कटुवालको दाबी छ । सरकारले यस सम्बन्धमा निर्देशिका जारी गरेको छ, उनले भने, यस सम्बन्धमा सबै पक्षले सहयोग गर्नु जरुरी छ । आफूहरूले सामान ढुवानी गर्न व्यवसायीलाई जिम्मा दिने गरेको र उनीहरूले बदमासी गर्दा कम्पनीलाई दोष आउने गरेको उनको दाबी छ ।"
एनआईसी एसियाका तीन कर्जा योजना,"काठमाडौं (कास) एनआईसी एसिया बैंकले छुट्टाछुट्टै तीन कर्जा योजना सार्वजनिक गरेको छ । बैंकले अठोट घर कर्जा, अठोट साना व्यवसाय कर्जा र अठोट सेयर धितो कर्जा योजना सार्वजनिक गरेको हो । बैंकले न्यूनतम २५ लाखदेखि अधिकतम १२ करोडसम्मको अठोट घर कर्जा योजना ल्याएको छ । २५ वर्षसम्मको कर्जा अवधि रहेको यस योजनामा ग्राहकले आकर्षक तथा न्यूनतम ब्याजदरमा उपभोग गर्न पाउने बैंकले जारी गरेको विज्ञप्तिमा उल्लेख छ । यसैगरी अठोट साना व्यवसाय कर्जामा न्यूनतम २५ लाखदेखि अधिकतम ५ करोडसम्म कर्जा उपलब्ध हुनेछ । अधिकतम १५ वर्ष कर्जा अवधि कायम गरिएको यस कर्जामा आकर्षक तथा न्यूनतम ब्याजदर कायम गरिएको बैंकको भनाइ छ । बैंकले ल्याएको ५० लाखदेखि १२ करोडसम्मको अठोट सेयर धितो कर्जामा समेत आकर्षक तथा न्यूनतम ब्याजदर लाग्ने बताइएको छ ।"
हलेसी तुवाचुङमा १२ कक्षासम्म निःशुल्क,खोटाङ (कास) हलेसी तुवाचुङ नगरपालिकाले कक्षा १२ सम्म निःशुल्क शिक्षा लागू गरेको छ । परीक्षा व्यवस्थापन तथा शून्य शुल्क कार्यान्वयन कार्यविधि २०७९ पारित गरेर नगर क्षेत्रभित्रका सबै माध्यमिक तहमा यसै वर्षबाट निःशुल्क शिक्षा सुरु गरिएको नगर प्रमुख विमला राईले बताइन् । यस नगर क्षेत्रभित्र रहेका १२ माविमध्ये १० वटामा कक्षा १२ सम्म पठनपाठन हुन्छ । यसअघि कक्षा ११ र १२ पढ्नका लागि विद्यार्थीले ३५ सयदेखि ६ हजार रुपैयाँसम्म वार्षिक शुल्क बुझाउनुपर्ने बाध्यता निःशुल्क शिक्षा लागू भएपछि अन्त्य भएको कार्कीले बताए । गत शैक्षिक सत्रमा उक्त नगरपालिकामा कक्षा ११ र १२ मा ३ सय १७ विद्यार्थी थिए । यो शैक्षिक सत्रमा कक्षा ११ मा गत वर्षको भन्दा विद्यार्थीको संख्या बढ्ने अनुमान गरिएको छ ।
"अरहान्तको दबदबा, कृष्णाको लय","(काठमाडौं)कुनै एक खास प्रतियोगितामा कोही एक खेलाडीको वर्चस्व योभन्दा राम्रो उदाहरण अर्को के हुन सक्छ ? अरहान्तकेशर सिंहले शनिबार धनलक्ष्मी स्मृति राष्ट्रिय स्क्वासमा लगातार पाँचौंपल्ट पुरुष एकलको उपाधि जिते । यो प्रतियोगिता सन् २०१६ देखि सुरु भएको हो । अहिलेसम्म सबै पाँच संस्करणमा उनी नै लगातार विजेता छन् । त्यसको अर्थ के हो भने यो प्रतियोगितामा उनी अहिलेसम्म अपराजित छन् । उनलाई यो प्रतियोगितामा कसैले हराएकै छैनन् । अझ यसपल्ट उनले पूरा प्रतियोगितामा एकै सेट पनि गुमाएनन् । प्रतियोगिता सुरु हुनु अगाडि नै ओफन सेत्रेट जस्तै थियो । यो प्रतियोगिता जित्ने भनेकै २६ वर्षीय अरहान्तले नै हो । उनले सातदोबाटोस्थित स्क्वास एकेडेमीमा भएको फाइनलमा दीपक थापालाई सोझो सेटमा ११६, ११४, ११८ ले हराए । अरहान्तले आफ्नो खेलजीवनमा जितेको यो १२ औं एकल उपाधि हो । यो घरेलु स्क्वासमा सर्वाधिक नगदर पुरस्कार राशिको प्रतियोगिता पनि हो ।आफ्नो पूरा खेलजीवनमै उनले नेपाली घरेलु स्क्वासमा दुई खेलमात्र गुमाएका छन् । संयोगले यो दुवै हार अमृत थापासँग छ । अमृत भने अहिले काठमाडौंमा छैनन् । उनी इटालीमा छन् एसियाली खेलकुदको तयारीका लागि । नेपालका नम्बर एक खेलाडी अरहान्त आफैंले पनि नेपालको प्रतिनिधित्व गर्दै हाङझाउ एसियाड खेल्नेछन् । महिला एकलतर्फ भने २९ वर्षीया कृष्णा थापा विजयी रहिन् । उनी पोहोरकी विजेता हुन् । कृष्णासामु मौका हुनेछ, अरहान्तकै जस्तो जितको प्रदर्शन दोहोर्याउने । कृष्णाले विपना ब्लोनलाई ११६, ११९, ११७ ले हराइन् । उनीहरू दुवैले एसियाली खेलकुदमा नेपालको चुनौती पेस गर्नेछन् । कृष्णाले जितेको यो चौथो उपाधिमात्रै हो । अन्य दुई स्पर्धामा पासाङ ब्लोन र प्रवीणवीर कंसाकार विजयी रहे । पासाङले ब्वाइज यू१९ को फाइनलमा विकास मगरलाई ११७, ८११, ११८, ११५ ले हराए । मास्टर्स ५० वर्षमाथि प्रवीणले सुदीपबहादुर सिंहलाई ११६, १२१०, १०१२, ११६ ले पराजित गरे । फेरिएको रणनीतिपुरुष एकल फाइनलको पहिलो सेटमा दीपकले सुरुमै २० को अग्रता लिए । लगत्तै ३१ को । लागिरहेको थियो, दीपकले अरहान्तलाई बलियो चुनौती पेस गर्नेछन् । तर, त्यस्तो केही भएन । अरहान्तले त्यसपछि लगातार ४ अंक लिए र स्थिति भयो ५३ । दीपकले फेरि के एक अंक जिते, अरहान्तले लगातार ४ अंक आफ्नो नाममा लेखाए । स्थिति बन्यो ९४ । त्यसपछि अरहान्तको जित औपचारिकमात्र बन्यो । दोस्रो सेटमा दीपकको प्रदर्शन अझ कमजोर बन्यो । अरहान्तले सुरुमै ३० को अग्रता लिए । अनि ७३ को । सेटको अन्तिम ३ अंक बटुल्दै उनी सजिलै विजयी रहे । तेस्रो सेट भने प्रतिर्स्पात्मक रह्यो । दीपकले अन्त्यसम्म पनि अरहान्तलाई व्यस्त राखे । तेस्रो सेटमा दीपक दुईपल्ट अगाडि रहे, १० र ४३ को स्थितिमा । त्यसपछि भने अरहान्तले तीन अवसरमा लगातार समान दुई अंक बटुले र खेल आफ्नो पक्षमा पारे । सेटको अन्तिम २ अंक बटुल्दै उनले जितको औपचारिकता पूरा गरे । जितपछि अरहान्तले भने, सुरुमै दीपकले केही दबाब सिर्जना गरेपछि मैले रणनीति फेरें । यो जितमा म स्वाभाविक रूपमा खुसी छु । लगातारको कडा मिहिनेतले नै यो सम्भव भएको हो । उनले आफ्नो पूरा ध्यान एसियाली खेलकुदमै केन्द्रित रहेको र नेपालका लागि पहिलो खेल जित्ने खेलाडी बन्ने लक्ष्य रहेको बताए । त्यसैका लागि उनले अभ्यासमा मदत पुगोस् भनेर इंग्ल्यान्डबाट खेलाडीलाई बोलाएका छन् र पाहुना खेलाडी नेपाल पुग्नेक्रममा छन् । अझै धेरै गर्न बाँकीअर्कोतर्फ कृष्णाले भने एसियाली खेलकुदमा अहिले नै नेपालको तर्फबाट उत्कृष्ट प्रदर्शनको आस गर्न नहुने बताइन् । उनले भनिन्, जितको स्तरसम्म पुग्न स्क्वास संघ र खेलाडी सबैले अझै धेरै मिहिनेत गर्नुपर्छ । धेरै गर्न बाँकी छ । उपाधिको सफलतामा भने उनी स्वाभाविक रूपमा खुसी रहिन् । कृष्णाले पहिलो सेटमा सुरुमै २० को अग्रता लिएयता पछाडि फर्केर हेर्नुपरेन । सेटको बीचमा उनले लगातार ४ अंक जितिन् र खेल ८३ को स्थितिमा आयो । दोस्रो सेट भने कडा प्रतिस्पर्धात्मक रह्यो । त्यसमा विपनाले एक समय ६४ को अग्रता लिएकी थिइन्, त्यसलाई कायम राख्न सकिनन् । सेट ६६ को बराबरीपछि विपना ७६ ले अगाडि रहिन् । त्यसपछि कृष्णाले ४ अंक बटुलिन् र १०७ को अनुकूल स्थिति बन्यो । तेस्रो सेटमा पनि विपनाले सुरुमै ४२ को अग्रता लिइन् । कथा पुरानै रह्यो । कृष्णाले चाँडै ७५ को अग्रता बनाइन् । उनले अन्त्मा ४ अंक लगातार बटुलिन् र उपाधि उनकै रह्यो । गत वर्षको उपाधिका लागि कृष्णाले विपनालाई नै हराएकी थिइन् । नवौं राष्ट्रिय खेलकुदमा पनि विपना विजयी थिइन् । त्यसयता कृष्णाले लगातार कडा मिहिनेत गरिन् । उनले भनिन्, स्क्वासमा शारीरिक रूपमा मात्र बलियो भएर पुग्दैन, मानसिक रूपमा उत्तिकै बलियो हुनुपर्छ । पछिल्लो समय मैले मानसिक रूपमा आफूलाई परिवक्व बनाउने धेरै मिहिनेत गरें । फाइनलमा दुईभन्दा बढी अवसरमा पछाडि रहेर पनि अन्ततः जित निकाल्न सक्नु यसकै उदाहरण त हो ।"
सेमिफाइनलमा अस्ट्रेलिया र इंग्ल्यान्ड भिड्ने,"सिड्नी (एएफपी) महिला विश्वकप फुटबलमा शनिबार इंग्ल्यान्डले कोलम्बियालाई पन्छाउन ठूलै घम्साघम्सी गर्नुपर्यो । तर, यो अस्ट्रेलिया र फ्रान्सबीचको खेलसँग जुन प्रदर्शन भयो त्यससँग तुलना नै गर्न नसकिने खालको थियो । इंग्ल्यान्डले कोलम्बियालाई २१ ले पन्छायो भने सहआयोजक अस्ट्रेलियाले फ्रान्समाथि पेनाल्टी शुटआउटमा सनसनीपूर्ण विजय हात पार्दै महिला विश्वकपको अन्तिम चारको यात्रा गरेको छ । इंग्ल्यान्ड र अस्ट्रेलिया नै बुधबार विश्वकप सेमिफाइनलमा भिड्नेछन् । अर्को सेमिफाइनल स्पेन र स्विडेनबीच मंगलबार हुने तय भइसकेको थियो । सरिना वेगमनको युरोपियन च्याम्पियन इंग्ल्यान्ड ७५ हजार दर्शकमध्ये बाक्लो संख्यामा उपस्थित कोलम्बियाली समर्थकमाझ सिड्नीमा लिसी सान्तोसको सनसनी गोलमा पछाडि परेको थियो । पहिलो पटक क्वाटरफाइनल खेलिरहेको कोलम्बियाका लागि ४४ औं मिनेटमा सान्तोषले यो अग्रता दिलाएकी थिइन् । तर, कोलम्बियाकी गोलरक्षक क्याटलिना पेरेजले बल नियन्त्रण गर्न नसकेको अवस्थामा इंग्ल्यान्डबाट लाउरेन हेम्पले पहिलो हाफको इन्ज्युरी समयमा बराबरी गोल फर्काइन् । दोस्रो हाफमा एलेसिया रुसोले गरेको आरामदायी गोलमा इंग्ल्यान्ड विजयी भएको हो । म एकदमै उत्साही छु, हामीले हाम्रो सपना जीवित राखेका छौं, रुसोले भनिन्, उनीहरूसँग धेरै प्रतिभाशाली खेलाडी थिए, जसले जुनै बेला पनि दुःख दिन सक्थ्यो । अस्ट्रेलियासँगको खेल निकै रोमाञ्चक हुनेछ, यो भन्दा ठूलो के नै चाहिन्छ र ? खेलमा कोलम्बियाका धेरै समर्थक थिए, त्यसले हामीलाई आगामी खेलका लागि परीक्षण हुने अवसर दियो ।अस्ट्रेलियाले फ्रान्समाथि पेनाल्टी शुटआउटमा ७६ को विजय हात पार्दै पहिलोपल्ट सेमिफाइनल स्थान पक्का गरेको हो । ब्रिसवेनमा १ सय २० मिनेटको खेलमा कुनै नतिजा ननिस्किएपछि पेनाल्टीबाट खेल छिनोफानो गर्नुपरेको थियो । १० औं पेनाल्टीमा अस्ट्रेलियाका कोर्टनी भाइनले आरामसँग निर्णायक गोल गरेपछि घरेलु दर्शक खुसीमा निकै उत्साही हुन पुग । त्यसभन्दा अघि विकी बेचोले फ्रान्सबाट गरेको १० औं पेनाल्टी प्रहार गुमाउन पुगेकी थिइन् । अस्ट्रेलियाका प्रशिक्षक टोनी गुस्ताभसनले यसलाई आफ्नो खेलजीवनको सबैभन्दा भावनात्मक दिनको रूपमा व्याख्या गरे । ५० हजार दर्शकमाझ अस्ट्रेलियाले आफ्ना सबैभन्दा ठूलो स्टार साम केरलाई बेन्चमै राखेको थियो । विश्वकप सुरु हुनुअघि घाइते भए पनि अहिले फिट भइसकेकी उनी दोस्रो हाफमा मैदान प्रवेश गरिन् र पेनाल्टीमा शान्त ढंगले गोल पनि गरिन् ।"
ललितपुर क्रिकेटमा शेखर,"काठमाडौं (कास) ललितपुर जिल्ला क्रिकेट संघको शनिबार चौथो साधारणसभाले शेखर श्रेष्ठलाई अध्यक्षमा चुन्दै निर्विरोध कार्यसमिति चयन गरेको छ । श्रेष्ठ निवर्तमान कार्यसमितिमा उपाध्यक्ष थिए । विनय श्रेष्ठ उपाध्यक्ष, सुजन महर्जन सचिव, गोविन्द मल्ल कोषाध्यक्ष तथा सदस्यमा किरण श्रेष्ठ, सुजिता श्रेष्ठ मानन्धर, एलिना शाक्य, रोशन राना, राजेन्द्र खड्का, सुधीर महर्जन, सुन्दर महर्जन, सरोज चित्रकार, प्रशन्न शाक्य, नरेश राणा र नारायण मल्ल ठकुरी चयन भएका छन् । आउँदो वाग्मती प्रदेशको साधारण सभाका लागि शेखर श्रेष्ठ, गोविन्द मल्ल, प्रशन्न शाक्य, सुधीर महर्जनलाई प्रदेश प्रतिनिधि तथा पूर्वअध्यक्ष नरेश राणालाई नेपाल क्रिकेट संघको चुनावका लागि केन्द्रीय प्रतिनिधि छानेको छ ।"
नेपालले मलेसियामा खेल्ने,"काठमाडौं (कास) नेपाली महिला क्रिकेट टोलीले मलेसियामा हुने चार राष्ट्रसम्मिलित ट्वान्टी२० अन्तर्राष्ट्रिय क्रिकेट प्रतियोगितामा भाग लिने भएको छ । प्रतियोगितामा नेपालसहित आयोजक मलेसिया, हङकङ र कुवेतले प्रतिस्पर्धा गर्नेछन् ।अगस्ट २२ देखि २६ सम्म हुने प्रतियोगिताका सबै खेल क्वालालम्पुरस्थित बायुमास ओभलमा हुनेछ । नेपालले अगस्ट २२ मा हङकङ, २३ मा कुवेत र अगस्ट २५ मा मलेसियासँग खेल्ने छ । राउन्ड रोबिन लिगका आधारमा हुने प्रतियोगिताको शीर्ष दुई टोलीले फाइनल खेल्नेछ भने पुछारको दुई टोलीले तेस्रो स्थानका लागि प्लेअफ खेल्नेछ ।नेपाल तयारीका क्रममा अगस्ट १७ मै मलेसिया जाने भएको नेपाल क्रिकेट संघका कोषाध्यक्ष रोशन सिंहले बताए । यो प्रतियोगिता मलेसियामै अगस्ट २९ सुरु हुने महिला ट्वान्टी२० विश्वकपको एसिया छनोटको तयारीको रूपमा हुनेछ । मलेसिया र नेपालसहित ट्वान्टी२० विश्वकपको एसिया छनोटमा यूएई, कतार, भुटान र बहराइनले प्रतिस्पर्धा गर्दैछन् ।राउन्ड रोबिनका आधारमा हुने ट्वान्टी२० विश्वकपको एसिया छनोटमा नेपालले अगस्ट २९ मा मलेसिया, सेप्टेम्बर १ मा बहराइन, ३ मा भुटान, ४ मा कतार र ६ मा यूएईसँग खेल्ने छ । प्रतियोगिताको शीर्ष २ टोली विश्वकप छनोटमा पुग्ने छ । नेपालले यसअघि नै रुबिना क्षेत्रीको कप्तानीमा १४ सदस्यीय टोली घोषणा गरिसकेको छ । छनोट भएका अन्य खेलाडीमा सीता रानामगर, इन्दु बर्मा, विन्दु रावल, कविता कुँवर, कविता जोशी, पुनम महतो, सम्झना खड्का, ईश्वरी विष्ट, काजोल श्रेष्ठ, रुवि पोदार, अप्सरी बेगम, अस्मिना कर्माचार्य र खुशी डंगोल छन् ।"
