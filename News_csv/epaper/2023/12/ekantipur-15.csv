शीर्षक,विवरण
"सुदूरमा सुत्केरी, कष्टको कहर","घटेन मृत्युदरस्वास्थ्य कार्यालय बाजुराका अनुसार २०७९८० मा पाँच जना सुत्केरीको मृत्यु भएको तथ्यांक छ । यस्तै अछाम स्वास्थ्य कार्यालयका अनुसार सोही अवधिमा तीन जना सुत्केरीको मृत्यु भएको छ । बाजुरामा नवजात शिशुको मृत्यु संख्या १२ छ । मंगलसेन७ की सरिता (नाम परिवर्तन) ले विवाह गरेको २ वर्षपछि सन्तान पाउने योजना बनाएकी थिइन् । दुई वर्षसम्म सन्तान नभएको भन्दै उनका सासूससुरा भने धामीझाँक्रीकहाँ जान सुरु गरिसकेका थिए । जब त गर्भ रह्यो तर कामको बोझ भने घटेन, उनले भनिन्, मेलापातबाट ठूलो भारी बोक्नुपर्थ्यो । आठ महिना भएपछि पेटमा बच्चा नखेलेजस्तो महसुस हुन्थ्यो । बच्चा त पेटमै मरिसकेको रहेछ ।अछाममा गर्भमै हुने शिशु मृत्युदर र जन्मनेबित्तिकै मृत्यु हुनेको संख्या बढेको स्वास्थ्य कार्यालयको तथ्यांक छ । स्वास्थ्य कार्यालयका अुनसार आर्थिक वर्ष २०७५७६ मा मृत्यु हुने नवजात शिशुको संख्या ४३ छ भने मृत जन्मसंख्या ४२ छ । २०७६७७ नवजात शिशुको मृत्युसंख्या ४४ छ भने मृत जन्मसंख्या ४९ पुगेको छ । २०७७७८ मा मृत्यु हुने नवजात शिशुको संख्या ३१ छ भने मृत जन्मसंख्या १ सय ९ पुग्यो । २०७८७९ मा १८ जना नवजात शिशुको मृत्यु भयो भने ८६ मृत जन्मे । आर्थिक वर्ष २०७९८० मा ३० नवजात शिशुको मृत्यु भयो भने ८० को मृत जन्म भएको तथ्यांक छ ।स्वास्थ्य कार्यालय अछामका प्रमुख झनक ढुंगाना दुर्गम भेगमा गर्भवती र सुत्केरीलाई समयमै स्वास्थ्य संस्था नलैजाने समस्या कायम रहेको बताउँछन् । उनका अनुसार अन्तिम अवस्थामा मात्रै अस्पताल आउने गर्दा त्यस्तो आमा र पेटमा भएको बच्चा एवं आमालाई जोखिम हुन्छ । १३ स्वास्थ्य संस्था रहेको बाजुराको हिमाली गाउँपालिकामा दक्ष प्रसूतिकर्मीको अभाव छ । गाउँपालिकाका अनुसार ६ वटामा मात्रै दक्ष प्रसूतिकर्मी (एसबीए तालिम पाएका) छन् । अर्कोतिर कैयौं यस्ता गाउँ छन्, जहाँबाट स्वास्थ्य संस्था पुग्न ६७ घण्टा उकालोओरालो हिँड्नुपर्ने बाध्यता छ । १ नम्बर वडाको गुम्बाबाट युना पुग्न ६ घण्टा लाग्छ, गाउँपालिकाका स्वास्थ्य शाखा प्रमुख राजबहादुर भण्डारीले भने, बाम गाउँबाट बिच्छ्यामा रहेको स्वास्थ्य संस्थासम्म पुग्नै तीन घण्टा लाग्छ । क्युडीबाट रुगिन पुग्न पनि त्यति नै समय लाग्छ ।"
संसद् महासचिव नियुक्तिमा राष्ट्रपतिसभामुखबीच टकराव,"संघीय संसद्का महासचिव, प्रतिनिधिसभाका सचिव तथा राष्ट्रिय सभाका सचिवको पारिश्रमिक, सेवाको सर्त र सुविधासम्बन्धी ऐन, २०७५ को दफा ६ ले प्रतिनिधिसभा सचिवको पद रिक्त हुने अवस्था राष्ट्रपतिसमक्ष राजीनामा दिएमा रहेको राष्ट्रपति कार्यालयको भनाइ छ । महासचिवमा सिफारिस रहेका व्यक्ति प्रतिनिधिसभा सचिवमा बहाल रहेको र राष्ट्रपतिसमक्ष राजीनामा नआई महासचिवमा नियुक्ति सिफारिस गरिएकाले रीत नपुगेको राष्ट्रपति कार्यालयका अधिकारीको भनाइ छ । ऐनले महासचिव र सचिवको पदमुक्तको व्यवस्था गरेको छ । बहालवाला सचिवले राष्ट्रपतिसमक्ष राजीनामा दिनुपर्ने व्यवस्था छ । त्यो नभई पद रिक्त हुने अवस्था छैन, कुँवरले भने । सभामुखले भने यसअघि नायब महान्यायाधिवक्ताबाट राजीनामा नगरी पाण्डेयलाई प्रतिनिधिसभा सचिव र संसद्को सहसचिवबाट राजीनामा नगरी सुरेन्द्र अर्याललाई राष्ट्रिय सभा सचिव नियुक्त गरेको भन्दै अहिले आएर राजीनामा माग्नु ठीक नभएको तर्क गरे । विधि नपुगेको कहाँ छ ? सचिवबाट राजीनामा गर्नॅपर्थ्यो भन्ने कुरा छ । त्यस्तो कुरा थियो भने त यसभन्दा अगाडि सचिव नियुक्त हुँदाखेरि राजीनामा नगरी (नायब महान्यायाधिवक्ताबाट) राष्ट्रपतिले सचिवमा नियुक्त गर्नॅभएको छ । सचिवमा चाहिँ नपर्ने महासचिवमा चाहिँ पर्ने भन्ने हुन्छ ?, सभामुख घिमिरेले भने । नयाँ महासचिव नियुक्तिका लागि सभामुख र राष्ट्रिय सभा अध्यक्षले अरूसँग सल्लाह गर्ने कि नगर्ने भन्ने कानुनी व्यवस्था नरहेको पनि सभामुखको तर्क छ । उनले महासचिव नियुक्त हुँदै छ भन्ने जानकारी कसैलाई दिइराख्न आवश्यक नभएको बताए ।वरिष्ठ अधिवक्ता टीकाराम भट्टराईले संसद्को महासचिवमा पाण्डेयलाई संविधानसम्मत नै सिफारिस गरेकाले नियुक्त हुनुपर्ने, नभए संविधानअनुसार राष्ट्रपतिले निर्णय गरेनन् भन्ने प्रश्न उठाएर सर्वोच्च जाने विकल्प खुला रहेको बताए । पद खाली छ कि छैन र कानुनबमोजिमको निकायले सिफारिस गरेको छ कि छैन भन्ने मात्रै राष्ट्रपतिले हेर्न मिल्छ, त्योभन्दा बढी मिल्दैन, उनले भने, राष्ट्रिय सुरक्षा, राष्ट्रिय एकता र सार्वभौम सत्ताको विषय छ भने राष्ट्रपति गम्भीर हुनुपर्छ । होइन भने एउटा कमर्चारीको नियुक्तिलाई लिएर अडान राख्न खोज्नु राष्ट्रपतिको पदीय मर्यादाविपरीत हुन्छ । यो विषयमा जसलाई सिफारिस गरिएको हो, त्यो व्यक्ति पनि अदालत जान सक्छ । राष्ट्रपतिले संविधानको व्यवस्थाअनुसार काम गरेनन् भनेर सर्वसाधारण पनि अदालत जान सक्छन् र सिफारिसकर्ता (सभामुख र राष्ट्रिय सभा अध्यक्ष) नै पनि अदालत जान सक्छन् ।सभामुख घिमिरेले महासचिव नियुक्तिका विषयमा राष्ट्रपति कार्यालयबाट रीत नपुगेको भनेर संसद्लाई असहयोग पुगेको रूपमा व्याख्या गरे । राष्ट्रपति कार्यालयले अनुचित कुरा गरिरहेको पनि उनको भनाइ छ । राष्ट्रिय सभाका अध्यक्षले र प्रतिनिधिसभाका सभामुखले सिफारिस गरेपछि राष्ट्रपतिले महासचिव नियुक्त गर्नॅपर्ने व्यवस्था संविधानमा रहेको उनको भनाइ छ । संविधानको धारा १०६ मा राष्ट्रपतिले सभामुख र राष्ट्रिय सभाको अध्यक्ष दुवैको संयुक्त सिफारिसमा संघीय संसद्को महासचिव नियुक्त गर्ने व्यवस्था छ । सभामुख घिमिरेले महासचिव नियुक्तिको विषयलाई राजनीतिक आँखाले हेर्न नमिल्ने पनि बताए ।"
सेवा लम्साल पहिलो महिला परराष्ट्र सचिव,"उनले पुरुष र महिला जे भए पनि क्षमता छ भने लैंगिक आधारमा भेदभाव गर्न नहुने बताइन् ।सन् २०१६ मा राजदूत हुँदा लम्साल परराष्ट्र सेवाबाटै उक्त पदमा पुग्ने तेस्रो महिला थिइन् । २०४४ सालमा परराष्ट्र सेवाबाटै विन्देश्वरी शाह नेपालकै पहिलो महिला राजदूत (भारतका लागि) भएकी हुन् । त्यसपछि परराष्ट्रकै अर्की कूटनीतिज्ञ अम्बिकादेवी लुइँटेल मानन्धर सन् २०१५ मा फ्रान्सका लागि राजदूत भइन् । पृथ्वीनारायण शाहले नेपाल एकीकरण गर्दा नै त्यस बेला परराष्ट्र मामिला हेर्नका लागि जैसी कोठा स्थापना गरेका थिए । पछि त्यो मुन्सीखाना हुँदै विदेश विभागमा आइपुग्यो । त्यसपछि परराष्ट्र मन्त्रालयका रूपमा स्थापना भएको थियो । परराष्ट्र मन्त्रालयको लामो इतिहासमा सचिव बनेकी लम्सालले आफ्नो कर्मचारीतन्त्रको यात्रा भने प्रशासन सेवाबाट सुरुआत गरेकी हुन् । भोजपुर दिङ्लाकी लम्साल सन् १९९८ मा शाखा अधिकृत भएकी थिइन् । सन् २०१० मा परराष्ट्र सेवामा उपसचिवमा प्रवेश गरेकी उनी एक वर्षपछि नै सहसचिव भइन् । उनीसँग महिला, बालबालिका तथा समाज कल्याण मन्त्रालयदेखि न्युयोर्कस्थित संयुक्त राष्ट्रसंघका लागि नेपालको स्थायी नियोग तथा पाकिस्तानका लागि राजदूत भएर काम गरेको अनुभव छ । स्पेनका लागि नेपालकी राजदूत शर्मिला पराजुली ढकालले परराष्ट्र मन्त्रालयमा महिला नेतृत्व आवश्यक रहेको बताइन् । अहिले हाम्रो मन्त्रालयमा धेरै युवा कूटनीतिज्ञ छन् । महिला नेतृत्व नै पाउँदा अझ राम्रो भएको छ, उनले भनिन्, हामी पारम्परिक समाजबाट अहिलेको समाजमा आएका छौं । पहिलेपहिले जुन हिसाबमा लैंगिक भेदभाव हुन्थ्यो, अब क्षमताको हिसाबमा काम हुन थालेको छ । उहाँ (लम्साल) ले महिलालाई मात्र होइन, सबैलाई मिलाएर नेतृत्व गर्नु हुन्छ भन्ने मलाई पूर्ण विश्वास छ । नेपालमा बढ्दो ठूला शक्तिहरूको चासो र आन्तरिक राजनीतिलाई विदेश सम्बन्धमा जोड्ने राजनीतिक दलहरूको परिपाटीका कारण सचिवको जिम्मेवारी सम्हाल्न लागेकी लम्साललाई आगामी बाटो भने सहज छैन । नेपालको असंलग्न परराष्ट्र नीति, छिमेक सम्बन्ध र अन्य मुलुकसँगको सम्बन्धलाई द्विपक्षीय र बहुपक्षीय कूटनीतिमा दक्खल राख्ने लम्सालले कसरी बढाउलिन्, सबैको नजर रहनेछ ।"
कैलालीको वन अतिक्रमणकारी र तस्करलाई धन,"जैविक मार्गसमेत अतिक्रमण कैलालीको वन क्षेत्रमा अर्को संवेदनशील क्षेत्र हो वसन्ता संरक्षित वन । वसन्ता करिडोरका नामले पनि चिनिने यो वन क्षेत्र भारतको दुधवा राष्ट्रिय निकुञ्जसँग जोडिएको जैविक मार्ग हो । यो वन्यजन्तु ओहोरदोहोर गर्ने तथा उनीहरूको बासस्थान पनि हो । एक दशकयता यो क्षेत्र पनि अतिक्रमणको चपेटामा पर्दा दुधुवा नेसनल पार्क र वसन्ता वनको जैविक करिडोरको वन्यजन्तुसँगको सम्बन्ध विच्छेद हुने अवस्थामा पुगेको छ । डिभिजन वन धनगढीका अनुसार कैलालीको कुल वनको क्षेत्रफलमध्ये वसन्ता संरक्षित वन क्षेत्रले ३३ दशमलव ७ प्रतिशत ओगटेको यस क्षेत्रमा डिभिजन वन कार्यालय धनगढीको तथ्यांकअनुसार ६ हजार २ सय ६९ हेक्टरमध्ये १ हजार ४ सय ८९ हेक्टर क्षेत्रफल अतिक्रमण भइसकेको छ । एक दशकदेखि अतिक्रमण सुरु भएको यस वसन्ता क्षेत्रमा हाल ९ सय घर टहरा बनेका छन् । वसन्ता वनले दुधुवा र नेपालको बर्दिया, बाँके राष्ट्रिय निकुञ्जलाई समेत जोड्ने काम गर्छ । संरक्षित क्षेत्र अतिक्रमण भएर बस्ती विस्तार हुँदै गएकाले जैविक मार्ग संकटमा पर्न थालेको छ, वन अनुसन्धान केन्द्रका प्रमुख रेन्जर रामअवतार चौधरीले भने, दुधुवावसन्तामा वन्यजन्तुले ओहोरदोहर गर्नेर् ेबाटो छेकिएको छ । आवतजावतको अवरोधले नेपालमा रहेका जनावर र दुधुवाका जनावरबीच जैविक मिलन हुन कठिनाइ हुँदै गएको छ । चार वर्षअघि भजनी नगरपालिका पथमुढिया इलाका वन कार्यालयमा कार्यरत वन अधिकृत दिलीप यादव, रेन्जरहरू भुवन विक र नारायण झा कार्यालयमै कुटिए । उनीहरूलाई रातिको समयमा हतियारसहित कार्यालयमा आएका काठ तस्करहरूले कुटपिट गरे । रेन्जर विकले भने, भागाभाग गरेर धन्न ज्यान जोगियो । दुई वर्षअघि रेन्जर रामअवतार चौधरीमाथि पनि कुटपिट भएको थियो । सामुदायिक वनको कार्ययोजनामा ढलापडा काठ निकाल्न वार्षिक परिमाण तोकिएको हुन्छ । तर, मिलेमतोमा निर्धारण गरिएभन्दा बढी काठ झिकेर बिक्री गर्ने गर्छन् । यसैले सामुदायिक वन उपभोक्ता समितिमा रहनका लागि टाठा हानाथाप गर्छन् । कैलालीमा सामुदायिक वन उपभोक्ता समिति (फेकोफोन) बीच द्वन्द्व भएर दुईवटा समिति बन्नुको कारण नै त्यही हो, फेकोफनका एक पूर्वपदाधिकारीले भने, कैलालीमा कांग्रेस र एमालेका अलगअलग समिति छन् ।प्रमुख जिल्ला अधिकारीको संयोजकत्वमा वन क्षेत्र अतिक्रमण नियन्त्रण समिति पनि छ । सम्बन्धित स्थानीय तहका प्रमुख, सम्बन्धित सामुदायिक वन उपभोक्ता समितिका अध्यक्ष, सम्बन्धित वन डिभिजन कार्यालयका प्रमुख र सुरक्षा निकायका प्रतिनिधि उक्त समितिमा सदस्य रहने व्यवस्था छ । संस्थागत अतिक्रमणको प्रवृत्ति चुनौतीपूर्ण भए पनि व्यक्तिगत अतिक्रमण भने हटाउन प्रयास सुरु गरिएको कैलालीका प्रमुख जिल्ला अधिकारी युवराज कट्टेल बताउँछन् । केही महिनाअघि चुरेको वन अतिक्रमण गरी बसेका ६ सय २२ घर हटायौं । अत्तरियाको चौकीडाँडामा पनि हटाएका छौं । अरू केही ठाउँमा पनि हटाउने योजना छ, उनले भने । गोदावरी नगरपालिकाको वडा कार्यालय भवन र एकीकृत कृषि तथा पशु सेवाको कार्यालय निर्माण गर्न हाल रोक लगाइएको र जग्गाका लागि मन्त्रालयमा अनुरोध गर्ने प्रक्रियामा रहेको उनले बताए । कैलालीमा धनगढी र पहलमानपुर गरी दुई डिभिजन वन कार्यालयअन्तर्गत १०१० वटा गरी २० सबडिभिजन कार्यालय छन् । सबडिभिजनअन्तर्गत कार्यरत वन रक्षकहरू वनमा पस्न सक्ने अवस्था नरहेको बताउँछन् । संघीयतापछि वन क्षेत्रको संरक्षण जटिल भएको वन कर्मचारीहरू बताउँछन् । स्थानीय तहले मनपरी ढंगले वन क्षेत्रमै पूर्वाधार निर्माण गरिरहेका छन् । प्रदेश सरकारले पनि वन क्षेत्रमै निर्माण हुने पूर्वाधारका योजनामा धमाधम बजेट हाल्छ, वन निर्देशनालयका एक रेञ्जरले भने, यी दुवै निकायका राजनीतिक पदाधिकारीसँग हामी कर्मचारी कसरी भिड्न सक्छौं ?डिभिजन वन कार्यालय धनगढीअन्तर्गत २०७५७६ देखि २०७९८० सम्मको पाँच वर्ष अवधिमा १ सय १४ वटा वनसम्बन्धी मुद्दा दर्ता भएका छन् । तीमध्ये ९५ मुद्दा बिनाइजाजत वन पैदावार कटान तथा ओसारपसारसम्बन्धीका छन् । कुल मुद्दामध्ये ४८ वटा फैसला भएका र ६६ मुद्दा अदालतमा चलिरहेको डिभिजन वन कार्यालय धनगढीले जनाएको छ । प्रदेशसभाको अघिल्लो कार्यकालमा विकास तथा प्राकृतिक स्रोत समितिले कैलालीको वन क्षेत्र अवस्था अध्ययनपछि भनेको थियो । देशको सबैभन्दा बढी क्षेत्रफलमा रहेको जंगल क्षेत्र सखाप हुँदै छ, तत्कालीन समितिका सदस्य प्रदेशसभा सदस्य पूर्णा जोशीले अध्ययन प्रतिवेदनबारे भनेकी थिइन्, चुरे क्षेत्रमा पनि व्यापक फँडानी र अतिक्रमण बढेको छ । तराईको सालघारी वैज्ञानिक वन व्यवस्थापनका नाममा उजाड हुँदै छ । संरक्षणमा कडाइ गर्न नसके कैलालीमा बचेको जंगल पनि स्वाहा हुने अवस्था छ ।"
'पहिचानवादी को निसानामा एमाले,"(झापा)समृद्धिका लागि संकल्प यात्रा को १२ औं दिन घुर्की हुँदै कोशी प्रदेश टेकेको एमाले टोलीमाथि पहिचानवादीहरूले अवरोध सिर्जना गरेका छन् । मंगलबार खोटाङको हलेसी हुँदै ओखलढुंगाको हर्कपुर पुगेर सभालाई सम्बोधन गर्ने कार्यक्रम थियो । पहिचानवादीहरूले बन्द आह्वान गरेरै कार्यक्रम बिथोल्ने प्रयत्न गरे । पहिचानवादी नेता तथा पूर्वसंस्कृतिमन्त्री गोपाल किराँतीले एमाले अध्यक्ष केपी शर्मा ओलीको नामै किटेर चिहान खन्ने धम्की दिएका थिए । मदन भण्डारी लोकमार्गको गौंडा ढुकेर बसेका पहिचानवादीहरूले बाटो अवरोध पार्न रूख मात्रै ढालेनन्, ठाउँठाउँमा आगजनीसम्म गर्न भ्याए । विवादास्पद अभिव्यक्ति बाहिरिनेबित्तिकै पूर्वमन्त्री किराँतीसहित जनता समाजवादी पार्टी खोटाङका जिल्ला सदस्य राजेश राई, वाईसीएल नगर इन्चार्ज विजय राई र जनता समाजवादी पार्टीका जिल्ला सदस्य गन्धमान राईलगायत दर्जन बढी नेताकार्यकर्तालाई प्रहरीले पक्राउ गर्यो । त्यही दिन नुनथलाबाट नेपाल आदिवासी जनजाति महासंघ खोटाङका महासचिव उदिम चाम्लिङ पक्राउ परेका थिए । प्रशासनले एस्कर्टिङ गरेर ओलीलगायतका नेताहरूलाई सभास्थल हर्कपुर पुर्यायो । सभालाई सम्बोधन गर्दै ओलीले पहिचानवादी र सरकारविरुद्ध चर्को भाषण गरे । किराँतीसहितका पहिचानवादी नेता पक्राउ गरेको आक्रोशको घानमा परे, कोशी प्रदेशका मुख्यमन्त्री केदार कार्की । दमकको एक कार्यक्रममा भाग लिन आइरहेका उनलाई १ नम्बर प्रदेश पुनः नामकरण संघर्ष समितिका संयोजक पाण्डवलाल चौधरीलगायतका पहिचान पक्षधरहरूले कालो झन्डा मात्रै देखाएनन्, मुख्यमन्त्री सवार गाडीमा ढुंगा नै प्रहार गरे । मुख्यमन्त्रीको गाडीमाथि तोडफोडमा संलग्न भएको आरोपमा प्रहरीले त्यही रात प्रदेश १ पुनः नामकरण संघर्ष समितिका संयोजक चौधरीलाई अर्जुनधारा६ स्थित घरबाटै पक्राउ गरेको थियो । उनलाई अभद्र व्यवहारअन्तर्गत मुद्दा चलाइएको छ । चौधरीको रिहाइको माग गर्दै पहिचानवादीहरूले जिल्ला प्रशासन कार्यालयमा बुधबार ज्ञापनपत्रमार्फत २४ घण्टे अल्टिमेटम दिएका छन् । चौधरीलाई नछाडे थप संघर्षका कार्यक्रम अघि बढाइने पहिचानवादी नेता दिपेनवाला राईले चेतावनी दिए । प्रदेश नम्बर १ पुनः नामकरण संघर्ष समितिका अनुसार एमालेको समृद्धिका लागि संकल्प यात्रा का क्रममा खोटाङ, भोजपुर, धनकुटा, संखुवासभा र झापासहितका जिल्लाका २४ जना बढी पहिचान पक्षधर नेता, कार्यकर्ता पक्राउ परेका छन् । पहिचानविरोधी एमाले र ओलीको विरोध जारी रहन्छ, एक पहिचानवादी नेताले भने, एमाले र ओली जहाँ भेटिन्छन्, त्यहीं हामी अवरोध गर्छौं । एमाले अध्यक्ष यतिबेला पहिचान पक्षहरूका नजरमा प्रधान शत्रु झैं बनेका छन् । उनीसहित एमालेका नेता केही महिनायता पूर्वमा निरन्तर लखेटिँदै आएका छन् । योगेश भट्टराईदेखि महेश बस्नेतसम्मका एमाले नेता पहिचानवादीको आक्रमणमा परिसकेका छन् । पूर्वमा आएका एमाले नेता जहाँ पुग्छन्, त्यहीँ पुग्छन् पहिचानवादी र बिथोल्छन् कार्यक्रम । अनि, कालो झन्डा देखाएर ढुंगामुढाकै तहमा उत्रिन्छन् । एमाले नेतृत्वको प्रदेश सरकारले २०७९ फागुन १७ मा प्रदेशको नाम कोशी राखेयता यो प्रदेश अशान्त छ । एमालेले षड्यन्त्रपूर्ण ढंगबाट प्रदेशको नाम कोशी राखेको भन्दै असन्तुष्ट पहिचान पक्षधरहरू एमालेप्रति आक्रामक बन्दै गएका हुन् । एमालेकै नेतृत्वमा नामांकन भएका कारण उनीहरू एमालेप्रति अलि बढी आक्रामक रूपमा आएको देखिन्छ, एमालेका एक प्रदेशस्तरीय नेताले भने, असन्तुष्टि पोख्न पाइन्छ तर सबै एमालेले मात्रै गरेको भन्दै निरन्तर एमालेलाई तारो बनाइराख्नचाहिँ पाइन्न होला ।"
ओलीमाथि दुर्व्यवहार,"कोशी प्रदेशप्रति असन्तुष्ट पहिचान पक्षधरहरूले ९ महिनायता पुनः प्रदेश नामकरण माग गर्दै आन्दोलन गरिरहेका छन् । जसको सबभन्दा बढी निसानामा परेका छन् एमाले र अध्यक्ष ओली । प्रदेशको नाम कोशी खारेजीको माग गर्दै आन्दोलनरत पहिचानवादीले ओली पूर्व आउनेबित्तिकै अवरोध गरे । कतिपय स्थानमा त आक्रमण प्रयास नै भएको पनि पाइएको छ । समृद्धि यात्राकै क्रममा बिहीबार धनकुटामा ओलीमाथि पहिचान पक्षधरले दुर्व्यवहार गर्न खोजेको भिडियो भाइरल भएको छ । भोजपुरबाट धनकुटा प्रवेश गर्ने क्रममा एक व्यक्तिले उनीमाथि अभद्र व्यवहार गरेका हुन् । ओलीलाई स्वागत गर्न लाइनबद्ध रहेको ठाउँबाट एकाएक बाहिर आएर ओलीमाथि हातपात प्रयास भएको हो । घटनामा संलग्न महालक्ष्मी नगरपालिका५ लेगुवाका महेश राईलाई पक्राउ गरिएको प्रहरी प्रवक्ता राजबाबु महर्जनले जानकारी दिए । एमाले केन्द्रीय प्रचार तथा प्रकाशन विभाग प्रमुख राजेन्द्र गौतमले मादक पदार्थ सेवन गरेका व्यक्तिले देखाएको अस्वाभाविक व्यवहारलाई लिएर सामाजिक सञ्जालमा अनर्गल प्रचार भएको बताए ।यसैबीच, धनकुटाबाट प्रहरीले पहिचानवादी आन्दोलनमा संलग्न १८ जनालाई नियन्त्रणमा लिएको छ । प्रदेश पहिचान संयुक्त संघर्ष समिति संखुवासभाका संयोजक वीरेन्द्र्र खारा राईसहितका कार्यकर्ता छन् । किरात राई यायोख्खाका धनकुटा अध्यक्ष उद्धवमणि राई, किरात याक्थुङ चुम्लुङ जिल्ला अध्यक्ष कमलसिं तिगेला, उमा चामिङ, जितेन्द्र माम्पाङ, करवील कुलुङ, जुद्ध राई, शोकुल राई, पनित कुलुङलगायत १८ जनालाई सिधुवा तथा लेगुवाबाट पक्राउ गरिएको जिल्ला प्रहरी कार्यालयका प्रवक्ता डीएसपी राजबाबु महर्जनले जानकारी दिए । वैशाख १३ मा झापाको बुद्धशान्ति गाउँपालिकामा ओली र हालै दिवंगत नेता सुवास नेम्वाङ सवार गाडीमा पहिचानवादीले ढुंगामुढा प्रहार गरेका थिए । आन्दोलनकारीप्रहरीबीच झडप पनि भयो । एक प्रहरी घाइते भए । पहिचानवादी नेताहरू मित्र लिङ्देन र बुलेट किराँती पक्राउ परेका थिए । बुद्धशान्ति हुँदै इलाम उक्लिएका ओलीलाई १४ वैशाखमा सदरमुकाम इलाममा कालो झन्डा देखाइयो । वैशाख १५ मा तेह्रथुमको आठराई गाउँपालिका पुग्दा पनि ओलीले उस्तै अवरोध भोगे ।वैशाख १६ मा झापा ओर्लिने क्रममा उनलाई पाँचथरको फिदिममा कालो झन्डा देखाइयो । सँगै उनीविरुद्ध चर्का नाराबाजी गरियो । पहिचान पक्षधरहरूको ९ महिनायता जारी आन्दोलनका क्रममा चैत १० मा पदम लिम्बू (लाजेहाङ) को मृत्यु भइसकेको छ । दर्जनौं घाइते भएका छन् । दर्जन बढी नेताकार्यकर्ता पक्राउ परेका छन् । सरकारले चैत २४ मा लाजेहाङलाई सहिद घोषणा त गर्यो । तर, पहिचानवादीले प्रदेशको नाम बहुपहिचानका आधारमा राख्न मागगर्दै आन्दोलन जारी राख्ने जनाउँदै आएका छन् ।"
उच्च अदालतका तेस्रो न्यायाधीशको राय खाणको पक्षमा,"(काठमाडौं)उच्च अदालत पाटनले नक्कली भुटानी शरणार्थी प्रकरणका मुख्य निर्णयाधिकारी पूर्वगृहमन्त्री बालकृष्ण खाणलाई धरौटीमा रिहा गर्न आदेश दिएको छ । तत्कालीन गृहमन्त्री खाण र उनको पालाका गृहसचिव टेकनारायण पाण्डेको कार्यकालमा नेपालीलाई नक्कली भुटानी शरणार्थी बनाउने निर्णय भएको थियो । उक्त आरोपमा काठमाडौं जिल्ला अदालतको आदेशले पुर्पक्षका लागि थुनामा रहेका खाणलाई उच्च अदालतले बिहीबार धरौटीमा छाड्न आदेश दिएको हो । सात महिनादेखि पुर्पक्षका लागि थुनामा रहेका खाणलाई ३० लाख रुपैयाँ धरौटीमा छाड्नू भन्ने उच्च अदालतका न्यायाधीश जनक पाण्डेले मंसिर १५ मा दिएको रायका पक्षमा बिहीबार तेस्रो न्यायाधीशबाट आदेश आएपछि उनी छुट्ने भएका हुन् । खाणबाहेक दस जनालाई उच्च अदालतले १३ दिनअघि छाड्ने आदेश दिइसकेको छ । खाणलाई छाड्नु भन्ने पाण्डेको रायमा आफू सहमत हुन नसकेको भन्दै न्यायाधीश प्रकाश खरेलले मंसिर १५ मा फरक राय दिएका थिए । दुई न्यायाधीशको राय बाझिएमा तेस्रो न्यायाधीशको एकल इजलास गठन गरी त्यसमाथि सुनुवाइ गर्नुपर्ने अदालती नियम छ । त्यसैअनुसार बिहीबार उच्च अदालतका न्यायाधीश कृष्णराम कोइरालाको इजलासमा खाणलाई थुनामै राखेर मुद्दाको पुर्पक्ष गर्ने कि धरौटीमा छाड्ने भन्नेबारे बहस भएको थियो । खाणका पक्षका कानुन व्यवसायीले मंसिर १५ गते न्यायाधीश पाण्डेको आदेशअनुसार ३० लाख धरौटीमा छाड्ने आदेश सदर गर्नुपर्ने जिकिर गरेका थिए । सरकारी वकिलहरूले चाहिँ खाणलाई पुर्पक्षमै राखी मुद्दाको किनारा लगाउनु भन्ने काठमाडौं जिल्ला अदालतको फैसला सदर गर्ने न्यायाधीश खरेलकै पक्षमा राय आउनुपर्ने बहस गरेका थिए । न्यायाधीश कोइरालाले भने पाण्डेकै पक्षमा राय दिँदै खाणलाई धरौटीमा छाड्न आदेश गरेका हुन् । खाण प्रत्यक्ष रूपमा दोषी नदेखिएकाले उनलाई धरौटीमा छाड्नुपरेको न्यायाधीश कोइरालाको राय छ । मुलुकी फौजदारी कार्यविधि संहिता २०७४ को दफा ६८ र ७२ बमोजिम काठमाडौं जिल्ला अदालतबाट २०८० असार १ मा थुनामा राखी पुर्पक्ष गर्ने गरी आदेशलाई बेरीतको देखिँदा बदर गरी ३० लाख रुपैयाँ नगद धरौटी लिई तारिखमा राखी मुद्दाको पुर्पक्ष गर्ने गरी २०८० मंसिर १५ मा भएको रायमा सहमतिको राय कायम गरिदिएको छ, खाणका सम्बन्धमा कोइरालाले आदेश गरेका छन् । खाणलाई थुनामुक्त गर्न न्यायाधीश कोइरालाले आठ आधारहरू लिएका छन् । अमेरिका लैजाने प्रलोभनमा नक्कली भुटानी शरणार्थी खडा गरी करोडौं रकम संगठित रूपमा असुलेको अभियोगमा सरकारले पूर्वगृहमन्त्रीद्वय खाण र टोपबहादुर रायमाझीसहित ३० जनाविरुद्ध जिल्ला अदालत काठमाडौंमा गत जेठ १० मा संगठित अपराधसहित किर्ते र ठगीमा मुद्दा दायर गरिएको थियो । उच्च अदालत पाटनले यसअघि गरेको आदेशमा खाणका सम्बन्धमा राय बाझिए पनि ९ जनालाई थुनामै, भुटानी शरणार्थी नेता टेकनाथ रिजालसहित ६ जनालाई धरौटीमा र बाँकी ४ जनालाई साधारण तारिखमा छाड्नू भनी उल्लेख थियो । आदेशअनुसार भुटानी शरणार्थी नेता रिजालबाहेक अरू सबै थुनामुक्त भइसकेको कारागार प्रशासनले जनाएको छ । केन्द्रीय कारागार जगन्नाथ देवलका सहायक जेलर मित्रलाल लुइँटेलका अनुसार रिजाल १५ लाख धरौटी बुझाउन नसक्दा थुनामै छन् । बाँकी प्रतिवादीहरूका हकमा सम्पत्ति शुद्धीकरण र अख्तियारमा मुद्दा दायर भएकाले हामीले पुनः प्रहरीलाई बुझाएका थियौं, उनले भने, प्रहरीले उनीहरूलाई अख्तियारमा बुझायो र अख्तियारले बयान लिएर छाडिदियो । खाणका हकमा पनि यही प्रक्रिया पूरा हुने र उनी छुट्ने बताए । खाणलाई अख्तियार दुरुपयोग अनुसन्धान आयोग र सम्पत्ति शुद्धीकरण अनुसन्धान विभागमा पनि उपस्थित गराइने भएको छ । उच्चको आदेशसँगै खाण धरौटी बुझाएर रिहा भएमा गैरकानुनी सम्पत्ति आर्जन र सम्पत्ति शुद्धीकरणका थप दुई कसुरको अनुसन्धान भइरहेकाले उनलाई अख्तियार र सम्पत्ति शुद्धीकरण अनुसन्धान विभागमा समेत उपस्थित गराइने भएको हो । दुवै निकायले आवश्यक ठानेमा खाणलाई थुनामा राख्न सक्छन् । तर, अदालतले नै धरौटीमा रिहा गर्न आदेश दिएकाले यी निकायबाट पनि धरौटी वा तारिखमा रिहा गर्ने सम्भावना छ । खाण २०८० वैशाख २७ मा काठमाडौं मैजुबहालबाट पक्राउ परेका थिए । असार १ सम्म उनी अनुसन्धान र न्यायिक हिरासतमा बसे भने असार २ यता काठमाडौं जिल्ला अदालतको आदेशमा पुर्पक्षका क्रममा केन्द्रीय कारागारमा छन् । उनी गृहमन्त्री र टेकनारायण पाण्डे गृहसचिव रहेका बखत भुटानी शरणार्थीसम्बन्धी पूर्वसहसचिव बालकृष्ण पन्थी संयोजक रहेको पहिलेको छानबिन समितिको प्रतिवेदन किर्ते गरेर नक्कली शरणार्थी सूची तयार पारेको तथ्य खुलेको थियो । त्यसकै लागि मन्त्रालयबाट निर्णय गराएर किर्ते विवरणअनुसार शरणार्थी सूचीलाई अनुमोदन गराउने खेलको पर्दाफास भएको थियो । गृहमन्त्रीस्तरीय र सचिवस्तरमा खाण र पाण्डेले विभिन्न निर्णय गरेर शरणार्थी प्रकरणमा बिचौलियाको खेलअनुसार निर्णय गराएको खुलेको थियो । शरणार्थी प्रकरणमा खाण, पूर्वउपप्रधानमन्त्री एवं एमाले सचिव टोपबहादुर रायमाझी, सचिव टेकनारायण पाण्डेसहितका अभियुक्तविरुद्ध राज्यविरुद्धको अपराध, ठगी, किर्ते र संगठित अपराध गरी ४ वटा कसुरमा २०८० जेठ १० मा काठमाडौं अदालतमा मुद्दा दायर भएको थियो । काठमाडौं जिल्ला सरकारी वकिल कार्यालयले प्रतिवादीहरूविरुद्ध अख्तियार र सम्पत्ति शुद्धीकरण अनुसन्धान विभागबाट पनि अनुसन्धान गर्नुपर्ने निर्णय गरेको थियो । त्यसपछि अदालतमा मुद्दा दायरसँगै दुवै निकायलाई लेखी पठाइएको थियो । त्यसपछि प्रतिवादीहरूविरुद्ध अख्तियार र विभाग दुवै निकायले एकसाथ अनुसन्धान जारी राखेका छन् ।"
"असई थमन हत्यामा कोइरीलाई सफाइ, ७ जनालाई जन्मकैद","(धनुषा)महोत्तरी जिल्ला अदालतले सशस्त्र प्रहरी सहायक निरीक्षक (असई) थमन विकको हत्या अभियोगमा लोकतान्त्रिक समाजवादी पार्टी (लोसपा) का मधेश प्रदेश संसदीय दलका नेता अभिराम शर्मासहित ७ जनालाई जन्मकैदको सजाय सुनाएको छ । न्यायाधीश उद्धवप्रसाद भट्टराईको एकल इजलासले बिहीबार उनीहरूलाई जन्मकैदको फैसला गरेको हो । उक्त घटनामा संलग्नताको आरोप लागेका एमालेका निलम्बित सांसद लक्ष्मी महतो कोइरीलाई भने अदालतले सफाइ दिएको छ ।कर्तव्य ज्यान मुद्दामा शर्मासहित प्रदीप साह, सञ्जयकुमार साह, मोहन ठाकुर, रामाशंकर मिश्र, सुरेन्द्र पाण्डे र धर्मेन्द्र रायलाई जन्मकैदको सजाय सुनाएको महोत्तरी जिल्ला अदालतकी स्रेस्तेदारनुतन झाले बताइन् । उनका अनुसार एमालेका प्रतिनिधिसभा सदस्य कोइरी र पुर्पक्षका लागि थुनामा रहेका पवन कापरले भने सफाइ पाएका छन् ।जन्मकैद पाएकामध्ये प्रदीप र सञ्जय ८ वर्षदेखि पुर्पक्षका लागि थुनामा रहेको जलेश्वर कारागारका प्रमुख रामचन्द्र साहले बताए । लोसपा नेता शर्मा भने २०७५ साउन २८ मा अदालतमा उपस्थित भई साधारण तारिखमा छुटेका थिए । उनीसँगै जलेश्वर नगरपालिकाका पूर्वप्रमुख शंकर शाही भनिने रामाशंकर मिश्र, लोसपाका नेता सुरेन्द्र पाण्डे र जसपाका नेता धर्मेन्द्र राय साधारण तारिखमा छुटेका थिए । मोहन ठाकुर म्याद गुजारी बसेका छन् । असई विकको हत्या प्रकरणमा २०७२ फागुन २७ मा महोत्तरी जिल्ला अदालतमा २८ जनाविरुद्ध कर्तव्य ज्यान मुद्दा दर्ता भएको थियो । आरोपितहरू रमेशप्रसाद साह, सविन्द्र चौधरी, चन्देश्वर साह, राजा चौधरी, देवेन्द्र चौधरी, नरेश साह, गोलु साह, हरिओम कुमार भगत, रवीन्द्रराम चमार, रञ्जित साह, विकी साह, फुले यादव, रोहितकुमार शर्मा, लालबाबु विन, शम्भु साह, अनित ठाकुर, अनिल ठाकुर, देवेन्द्र यादव र पूर्वप्रदेश सांसद कोशलय यादव फरार छन् । फरारको हकमा अदालतको फैसला मुल्तबीमा राखिएको छ । असई विक हत्या प्रकरणमा महोत्तरी जिल्ला अदालतले २०७६ असोज २ मा सांसद कोइरीलाई १ लाख रुपैयाँ धरौटीमा छाड्ने आदेश दिएको थियो । उक्त आदेशलाई उच्च अदालत जनकपुरले उल्टाएर पुर्पक्ष गर्न आदेश दिएको थियो । उच्च अदालत जनकपुरका न्यायाधीश पुष्पराज कोइराला र प्रभा बस्नेतको संयुक्त इजलासले २०७७ मंसिर १९ मा जिल्ला अदालतको आदेश मिलेको नदेखिँदा बदर गरी महतोलाई थुनामै राखी मुद्दाको पुर्पक्ष गर्न आदेश दिएको थियो । तर उनी फरार रहँदै आएका थिए । फरार अवस्थामै एमालेमार्फत महोत्तरी क्षेत्र नं १ बाट प्रतिनिधिसभा सदस्यमा निर्वाचित भएका थिए ।तेस्रो मधेश आन्दोलनका क्रममा २०७२ भदौ २५ मा महोत्तरीमा कार्यरत असई विकलाई मधेशी मोर्चाका कार्यकर्ताले नियन्त्रणमा लिई गम्भीर घाइते बनाएका थिए । घाइते विकलाई उद्धार गरी प्रहरी टोलीले उपचारका लागि जिल्ला अस्पताल जलेश्वर पुर्याएको थियो । प्रारम्भिक उपचारपछि सशस्त्र प्रहरी बल महोत्तरीले जिल्ला अस्पतालको एम्बुलेन्समा जनकपुर अञ्चल अस्पताल लैजाँदै थियो । तर, आन्दोलनकारीले महोत्तरीमै एम्बुलेन्स रोकेर विकको हत्या गरेका थिए ।"
सिग्देल सेनाको रथीमा बढुवा,"काठमाडौं (कास) उमेर विवादमा तानिएका नेपाली सेनाका वरिष्ठ उपरथी अशोक सिग्देल रथीमा बढुवा भएका छन् । मन्त्रिपरिषद् बैठकले बिहीबार सिग्देललाई रथीमा बढुवा गर्ने निर्णय गरेको हो । सेनाले सुरुआतमा वरिष्ठ उपरथी ताराध्वज पाण्डेलाई रथीमा बढुवा गर्ने गृहकार्य गरेको थियो । तर आफ्नो उमेरलाई लिएर प्रश्नचिह्न उठेपछि उनले राजीनामा दिए । रथी सरोजप्रताप राणाले अवकाश पाएपछि बलाध्यक्ष रथीमा बढुवाका लागि पाण्डेलाई सिफारिस गर्न लागिएको थियो । पाण्डेको राजीनामा दिएसँगै उक्त पदमा सैनिक मुख्यालय जंगी अड्डाले अर्का वरिष्ठ उपरथी सिग्देललाई रथी पदका लागि रक्षा मन्त्रालयमा सिफारिस गरेको थियो । तर सिग्देलको पनि उमेरलाई लिएर प्रश्नचिह्न उठेपछि बढुवा प्रक्रियामा ढिलाइ भएको थियो । उनको उमेरलाई लिएर सेना, रक्षा मन्त्रालय, मन्त्रिपरिषद् र संसदीय समितिमा समेत छलफल भएको थियो । अन्त्यमा उनको उमेर ठीक रहेको निचोड निकाल्दै रथीमा बढुवा गरिएको हो । सिग्देलको उमेरलाई लिएर अख्तियार दुरुपयोग अनुसन्धान आयोगमा उजुरीसमेत परेको थियो । त्यसपछि अख्तियारले रक्षा मन्त्रालयलाई आवश्यक कारबाहीका लागि पठाएको थियो । रक्षा मन्त्रालयले भने उनको उमेरमा त्रुटि नभएको भन्दै मन्त्रिपरिषद्मा प्रस्ताव लगेको थियो । सेनामा बलाधिकृत र बलाध्यक्ष गरी दुई रथी हुन्छन् । अहिले बलाधिकृत रथी सीताराम खड्का छन् । अब सिग्देल बलाध्यक्ष रथी हुनेछन् । खड्का यही पुसको पहिलो साता नियमित अवकाशमा जानेछन् र त्यसपछि सिग्देल बलाधिकृत रथीमा बढुवा हुनेछन् । अहिले रथीमा बढुवा भएका सिग्देल अन्य कुनै विवाद नआएमा अर्को वर्ष नयाँ प्रधानसेनापति बन्नेछन् । २०८१ को भदौ २४ मा हालका प्रधानसेनापति प्रभुराम शर्माले तीनवर्षे कार्यकाल पूरा गरेपछि सिग्देललाई करिब ९६ हजार जनाको संगठन नेपाली सेनाको नेतृत्व गर्ने बाटो खुल्नेछ ।"
भूकम्पीडितलाई नबिर्स,"जाडो दिनदिनै बढ्दै जाँदा जाजरकोट र रुकुम पश्चिमलगायत जिल्लाका भूकम्पपीडितको जनजीवन झन्झन् कष्टप्रद बन्दै गएको छ । भूकम्पले घर भत्काएपछि त्रिपालको ओतमा पुगेकामध्ये सयौं परिवार अझै अलि भरलाग्दो छाप्रामा सर्न पाएका छैनन् । अस्थायी आवास निर्माणका लागि सरकारले पहिलो किस्ताको रकम उपलब्ध गराउन थालेको छ तर भूकम्पको एक महिना बित्दा पनि सबैको हातमा पर्न सकेको छैन । दोस्रो किस्ताका लागि रकम सरकार आफैंले व्यवस्थापन गरेको छैन, त्यो रकम पीडितकामा कहिले पुग्छ, कसैले भन्न सक्दैन । यसले अस्थायी आवास निर्माण नै अन्योलपूर्ण बनेको छ । चिसोले कठ्याङ्ग्रिएर भूकम्पपीडितको मृत्यु भएको खबर आइरहँदा अलि न्यानो हुने अस्थायी आवास बनाएर सार्ने कामलाई पनि सरकारले प्राथमिकताका साथ अघि नबढाउनु उदेकलाग्दो छ । जाजरकोटको रामीडाँडा केन्द्रबिन्दु भएर गत कात्तिक १७ मा गएको ६४ म्याग्निच्युडको भूकम्पले आसपास क्षेत्रमा ५० हजारभन्दा बढी घर भत्काएको थियो । पीडितहरूले ढिलोचाँडो त्रिपालको ओत पाएका थिए । चिसो सिरेटो छल्न नसक्ने र राति शीत चुहिने त्रिपालमुनि बस्दा स्वास्थ्य समस्या देखिन थालेको थियो । चिसो दिनदिनै बढिरहेका बेला तत्काल अस्थायी छाप्रा बनाएर सरकारले उनीहरूलाई सार्न सक्नुपर्थ्यो । केही संस्था र राजनीतिक दलले अस्थायी आवास निर्माण अभियान पनि चलाएका छन् तर ती पर्याप्त छैनन् । अहिले हजारौं भूकम्पपीडित त्रिपालकै ओतमा छन् । चिसोले स्वास्थ्य समस्या चर्काउँदा यही बीचमा जाजरकोटमा १९ र रुकुम पश्चिममा ३ गरी २२ जनाले ज्यान गुमाइसकेका छन् । तत्काल अस्थायी आवास बनाएर पीडितलाई सार्न नसके थप जटिलता निम्तिने निश्चित छ । भूकम्पपीडितको राहतका लागि अहिलेसम्म विपद् व्यवस्थापन कोषबाट प्राप्त १ अर्ब ५१ करोड रुपैयाँ खर्च भएको देखिन्छ । त्यसमा राहत सामग्रीका लागि जाजरकोट र रुकुम पश्चिममा ५५ करोड तथा अस्थायी आवास बनाउन १ अर्ब ४१ करोड रुपैयाँ खर्च भएको विवरण छ । अस्थायी आवास निर्माणका लागि भूकम्पपीडितले पहिलो किस्ता मात्र पाएका छन् र त्यो पनि केही पीडितले पाउनै बाँकी छ । सरकारले स्वीकृत गरेको भूकम्पबाट प्रभावित घरपरिवारलाई आवास निर्माण अनुदान कार्यविधिमा सम्झौता गर्नासाथ पीडितलाई २५ हजार रुपैयाँ दिने प्रावधान छ । दोस्रो तथा अन्तिम किस्ताबापतको थप २५ हजार रुपैयाँ दिनु पर्छ । तर यसका लागि भने सरकारले बजेट व्यवस्थापन नै गरेको छैन । गृह मन्त्रालयअन्तर्गतको राष्ट्रिय विपद् जोखिम न्यूनीकरण तथा व्यवस्थापन प्राधिकरणले भूकम्पपीडितका लागि अर्थ मन्त्रालयसँग १० अर्ब रुपैयाँ माग गरेको दुई साता बितेको छ । निकासाका लागि अर्थ मन्त्रालयले तत्परता नै देखाएको छैन । विपद्का बेला पनि यस्तो अकर्मण्यता प्रदर्शन हुनु दुःखद छ । भूकम्पलगत्तै प्रधानमन्त्री, मन्त्री र अन्य नेताले प्रभावितस्थल निरीक्षणमा जुन किसिमको सक्रियता देखाएका थिए, त्यस्तै जाँगर भूकम्पबाट जोगिएकाहरूको जीवनरक्षाका सवालमा देखाएको पाइएन । अझै विडम्बनापूर्ण के छ भने एक महिना बितिसक्दा पनि सरकारले क्षतिको यकिन विवरण तयार गर्न सकेको छैन । विपद्पछि राहत व्यवस्थापन र पुनःस्थापनामा सरकारको कामकारबाही सधैं निराशाजनक देखिन्छ । निर्णय र कार्यान्वयन प्रक्रियामा यस्तै ढिलासुस्ती कायम रहे जाजरकोट र आसपासका भूकम्पपीडित स्थायी आवासमा पुनःस्थापना हुन वर्षौं लाग्न सक्छ । एक वर्षअघिको भूकम्पले विस्थापित बझाङका बासिन्दा अझै छाप्रामै बसिरहेका छन् । २०७२ को भूकम्पमा घर गुमाएका काठमाडौं उपत्यका र आसपासका बासिन्दाले पुनःस्थापना हुन वर्षौं कुर्नुपर्यो । पटकपटकको विपद्बाट पनि सरकारले पाठ सिक्न नसकेको यसपालिको जाजरकोट भूकम्पबाट पुष्टि भएको छ । जाजरकोट, रुकुम पश्चिमका भूकम्प प्रभावित उच्च पहाडी क्षेत्रमा अत्यधिक चिसो छ । चिसोले बालबालिका, वृद्धवृद्धा, दीर्घरोगी, गर्भवती र सुत्केरीलाई सबैभन्दा बढी समस्यामा पारेको छ । उनीहरूलाई चिसोबाट राहत दिलाउन त्रिपालबाट अस्थायी आवासमा जतिसक्दो छिटो सार्नुपर्छ । आफैंले न्यानो लुगा किन्न नसक्ने परिवार धेरै छन् । उनीहरूका लागि बेलैमा राहत बन्दोबस्त गर्नुपर्छ । राहत सबैतिर समान रूपमा पुर्याउन सक्नुपर्छ । अस्थायी आवासले धेरै हिउँदबर्खा खप्न सक्दैन । भूकम्पप्रतिरोधी स्थायी घर निर्माण प्रक्रियालाई सरकारले उच्च प्राथमिकताका साथ तत्काल अघि बढाउनुपर्छ ।"
यू१९ क्रिकेटमा किन कमजोर ?,"एसीसी यू१९ एसिया कप क्रिकेट प्रतियोगितामा सम्मिलित ८ देशलाई दुई समूहमा विभाजित गरिएको थियो । समूह ए मा पाकिस्तान, भारत, अफगानिस्तान र नेपाल, समूह बी मा बंगलादेश, श्रीलंका, यूएई र जापान परेका थिए । समूह चरणको अन्तिम खेलमा नेपालले भारतसँग नराम्रो हार व्यहोरेपछि नेपालका क्रिकेटप्रेमीमा निराशा छाएको छ ।पहिले ब्याटिङ गरेको नेपाल भारतसँग १० विकेटले पराजित हुनु निराशाजनक नतिजा हो भने २२१ ओभरमा ५७ रनमै समेटिएको विषय ५० ओभरको एकदिवसीय खेलमा नेपालले वनाएको अहिलेसम्मकै न्यून अंक पनि हो । यसअघि भएका अन्तर्राष्ट्रिय प्रतियोगितामा जुनियर टोलीको खेल नराम्रो भने थिएन । अहिलेको प्रतियोगितामा नेपाल बलिया प्रतिद्वन्दीसँगको समूहमा पर्नुलाई दुर्भाग्य मान्नुपर्छ । भारतसँग पराजय हुनुअघि विश्वभर प्रसिद्धि बढाएका पाकिस्तान र अफगानिस्तानसँग ठूलो रनको अन्तरले पराजित भइसकेको थियो । भारतसँग विजय हासिल गरेको भए पनि न्यून रनरेटका कारण नेपाल सेमिफाइनलमा पुग्ने सम्भावना थिएन । समूह विजेता बनेर पाकिस्तानले ६ अंक हासिल गर्दा भारत, अफगानिस्तान र नेपाल क्रमशः ४, २ र ० अंकमा सीमित रहन पुगे । अंकका आधारबाट पाकिस्तान र भारत सेमिफाइनलमा पुग्न सफल बनेका छन् । उता समूह बी अन्तर्गत बलियो मानिएको श्रीलंका बाहिरिएपछि बंगलादेश र यूएईले सेमिफाइनलको यात्रा तय गरेका हुन् । यसअघि भएको एकदिवसीय एसिया कपको सन्दर्भ केलाउँदा नेपाली राष्ट्रिय टोलीले भारत र पाकिस्तानलाई आच्छुआच्छु पारेको यथार्थवीच जुनियर टिमबाट पनि खेलप्रेमीले आशा गर्नु स्वाभाविक थियो । अहिले भारतले केवल ७१ ओभरमा बिनाविकेटको क्षतिमा नेपाललाई स्तब्ध पारेपछि यसको पुनरावलोकन गरिनुपर्छ । प्रतिस्पर्धाका क्रममा कप्तान देव खनाल निरीह देखिएको, कसैले दोहोरो अंक नजोडेको, हेमन्त धामीले सर्वाधिक आठ रन जोडेको, भारतबाट १३ अतिरिक्त रन प्राप्त हुँदा बल्लतल्ल नेपाल ५७ रन बनाउन सफल भएको हो । तथापि क्रिकेट खेलमा नेपालको भविष्य उज्ज्वल रहेको यथार्थबीच खेलाडीलाई हरतरहको सुविधा पुर्याउन सरकार दत्तचित्त रहनुपर्छ । भुवनेश्वर शर्मा, चन्द्रागिरि२, काठमाडौं"
गगनको प्रस्ताव गलत,"शेखर कोइराला समूहले बुधबार बोलाएको बैठकमा कांग्रेसका महामन्त्री गगन थापाले केही प्रस्ताव राखेका थिए । मापदण्ड बनाएर मात्र राष्ट्रिय सभाका उम्मेदबार तय गर्नुपर्ने उनको प्रस्ताव सोह्रै आना सही छ । तर अबको संसदीय दलको नेतामा शेखर कोइरालालाई अगाडि बढ्न राखेको गगनको प्रस्ताव भने ठीक छैन । उनको यो नयाँ प्रस्तावले उनको संसदीय क्षेत्रका जनताको मात्र होइन, देशै भरका युवाको भावनालाई पनि अपमान गरेको छ । गगनले चुनावका बेला आफ्नो संसदीय निर्वाचन क्षेत्रमा मन्त्री भइयो, अब प्रधानमन्त्री बनी देश हाँक्नलाई मत चाहियो भनेका थिए । उनले निकै गहनताका साथ प्रोजेक्ट गभर्मेन्ट पनि बनाएका थिए । उनले देखाएको आशा र भरोसाले मतदाताले जिताएका थिए । तर अहिले संसदीय दलको नेतामा शेखरलाई अघि बढाउँदा उनी प्रधानमन्त्री भन्ने सम्भावना समाप्त भएको छ । दलको नेता नबनेसम्म लडिराख्ने अठोट राखेको भए एक न एक दिन गगन संसदीय दलको नेता बनेर प्रधानमन्त्री बन्न सक्थे । यो नयाँ प्रस्तावले गगन २०८४ अघि प्रधानमन्त्री बन्ने दौडमा नभएको देखियो । २०८४ को निर्वाचनपछि के गर्छन् र के हुन्छ, अहिले नै भन्न सकिँदैन । यसर्थ गगनले २०८४ भित्रै शेरबहादुर देउवासँग प्रतिस्पर्धा गरी दलको नेता बन्न कोसिस गर्नुपर्थ्यो । एउटा वृद्ध नेताको ठाउँमा अर्को वृद्ध नेतालाई प्रस्ताव गर्नुको कुनै अर्थ छैन । उमेरका कारणले दुवैले अब सक्रिय राजनीतिबाट विश्राम लिएर युवालाई देश जिम्मा लाउने बेला हो । तर एक पटक हारेको डरले होला, गगनले दलको नेतामा शेखरलाई प्रस्ताव गरे । शेखर कोइरालाले चाहेको पनि यही हो । गएको दलको नेताको चुनावमा शेखरजीले निकै ढिलो गरेर गगनलाई समर्थन गरेका थिए । उनको ढिलाइले गर्दा पनि गगन हार्न पुगे । त्यो बेला पनि शेखरले दलको नेतामा आफैं बन्न अन्तिमसम्म प्रयास गरे । गगनलाई ३२ भोट आउँछ भनिएकामा २५ भोट मात्र पाए । शेखरले गएको पार्टी माहाधिवेशनमा अन्तिम पटक भनी सभापतिमा भोट मागेका थिए । तर अहिले पुनः सभापतिमा लड्ने कुरा गरेका छन् । सभापतिमा पनि शेखर अनि दलको नेतामा पनि शेखरले नै चुनाव लड्ने हो भने गगन र विश्वप्रकाश शर्माहरूले के पाउने ? गोपाल देवकोटा, जोरपाटी, काठमाडौं"
बालेनको सराहनीय कदम,"बालेन शाहले काठमाडौं महानगरको मेयरको कुर्सी हात पारेपछि फरक ढंगले काम सुरु गरेर युवाले देश बदल्न सक्छन् भन्ने सन्देश दिएका छन् । बालेनका सामाजिक सञ्जालमा बेलाबेला पोखिएका छिटपुट विचार र हात हाल्नै नहुने खालका कतिपय काममा जबर्जस्ती हात हाले पनि उनले समग्रमा राम्रो काम गर्दै आएको देखिन्छ । लोभलालच र भ्रष्टाचारबाट टाढै रहने उनको व्यवहारलाई काठमाडौंवासीले मात्र नभई सारा मुलुकवासीले नजिकबाटै नियालेर स्याबासी दिइरहेका छन् । बालेनले मंसिर २७ देखि काठमाडौं महानगरपालिकालाई सुर्ती तथा सुर्तीजन्य पदार्थको उत्पादन, प्रयोग, ओसार पसार र बिक्रीवितरणसमेत गर्न निषेध गरेका छन्, जुन राम्रो निर्णय हो । कसैकसैलाई यस्ता कुरामा पनि चित्त नबुझ्न सक्छ, तैपनि ठूलो समुदायको सहयोग र समर्थनबाट बालेनको यो निर्णय पनि कार्यान्वयनमा जान सक्छ । तर सबैभन्दा ठूलो चुनौतीचाहिँ छिमेकी ललितपुर र भक्तपुरले पनि यस्ता निर्णय सँगसँगै कार्यान्वयनमा नलैजाने हो भने एक्लो काठमाडौं महानगर यो मामिलामा सफल हुन सक्ला भन्ने आधार देखिँदैन । स्वास्थ्य र वातावरणका लागि असाध्यै घातक मानिएका सुर्तीजन्य पदार्थको यथाशीघ्र देशभर नै प्रतिबन्ध लगाउनुपर्छ । नरनाथ पाण्डे, कावासोती८, नवलपुर"
'माओवादी नेतृत्व सत्तामा : लडाकु भने परिवारका लागि रुसी सेनामा समाचारमा  बाट लिइएका केही टिप्पणी :,"पूर्वलडाकुको यो स्थिति हुनुमा शान्ति सम्झौताले पूर्णता नपाउनु र १२ बुँदे सम्झौतालाई बेवास्ता गर्नु हो । यसमा सबै दलको उत्तिकै गल्ती छ किनकि बहुमतसहित कुनै पार्टीको पनि सरकार बनेको छैन । नेकपा हुँदा टुंग्याउनुपर्ने थियो, उतिबेला आफ्नो पद र स्वार्थमा नेताहरू लिप्त भए । प्रेमराज जोशी"
रुकुम नरसंहारविरुद्ध न्यायिक फैसला,"अझै जरुरी छ खबरदारी रुकुम जिल्ला अदालतले जन्मकैदको फैसला गरे पनि त्यो अपराधमा संलग्न व्यक्तिहरूले पुनरावेदन गर्न सक्ने सम्भावना अझै बाँकी छ । जिल्ला अदालतले गरेका फैसलालाई उच्च र सर्वोच्च अदालतले उल्टाएका उदाहरण पनि छन् । त्यसैले पीडित परिवारको न्यायका पक्षमा कानुनी लडाइँ लडेका सबै जना पुनरावेदनको सम्भावना र हुन सक्ने जोखिमबारे समेत सचेत भइरहनुपर्नेछ । अर्कातिर, प्राप्त न्यायमाथि हुन सक्ने जोखिमको समीक्षासहित निरन्तर खबरदारी गर्न आवश्यक छ । अमेरिकामा जर्ज फ्लोयडको हत्यारा प्रहरी डिरिक चाउभिनलाई २०२१ जुन २१ मा अदालतले २२ वर्ष ६ महिना जेल सजाय तोकेको थियो । त्यस घटनामा सहयोगी बनेका अन्य चार प्रहरीलाई पनि अदालतले थुनामा पठाएको छ । सोती नरसंहारमा संलग्न अपराधीलाई जिल्ला अदालतले सजाय दिए पनि अपराधी जोगाउन भूमिका खेलेका जनप्रतिनिधि र राजनीतिक नेतृत्वमाथि कुनै कारबाही भएको छैन । शक्तिको दुरुपयोग गरेर अपराधी जोगाउन खोज्ने व्यक्तिमाथि छानबिन र कारबाही हुनुपर्ने विषयलाई पनि यो न्यायिक प्रक्रियासँगै जोडेर हेर्न जरुरी छ । सोती घटनाका अपराधीलाई दण्डसजाय गरियो तर पीडित परिवारहरूले भने राज्यबाट राहत र सहयोग पाउन सकेका छैनन् । अमेरिकामा जर्ज फ्लोयडको परिवारलाई मिनियापोलिस सिटी काउन्सिलले २ करोड ७० लाख अमेरिकी डलर दिलाएको थियो । तर नेपालमा रुकुम घटनाका पीडित परिवारहरूलाई संघीय सरकारले १० लाख र प्रदेश सरकारले १ लाख गरी जम्मा ११ लाख रुपैयाँ दिएको छ । नवराज विश्वकर्मा, टीकाराम सुनार, गणेश बुढामगर, लोकेन्द्र सुनार, सञ्जु विक र गोविन्द सबैका परिवारलाई राज्यले थप राहत र क्षतिपूर्ति दिनुपर्छ । मान्छेको बाँच्न पाउने अधिकारको रक्षा गर्ने जिम्मेवारी राज्यको हो ।"
दण्डहीनता अन्त गर्न नागरिक प्रण,"अहिले धेरै मानिसको एउटा साझा चिन्ता छ युवाहरू देशमा बसेनन् । चिन्ता स्वाभाविक हो । युवाले चाहेर उज्ज्वल भविष्यका लागि देश छाड्नु एउटा कुरा, तर यहाँ त एक थरी युवाहरू बाँच्न र बस्नटिक्नै कठिन भएपछि बाध्यताले देश छाडिरहेका छन् । त्यो पनि जस्तासुकै गन्तव्यमा जति पनि जोखिम मोलेर । त्यसै क्रममा धेरै युवाको अनाहकमा ज्यानसमेत गएको छ, कति सर्वस्व गुमाएर फर्केका छन् । अर्कातिर, बाह्र कक्षा सकेका युवाहरू लस्कर लागेर उच्च शिक्षाका लागि बाहिरिँदै छन् । उनीहरूसँगै देशको ठूलो धनराशि मात्रै बाहिरिएको छैन, उनीहरूले दिन सक्ने योगदानबाट पनि देश वञ्चित भएको छ ।यस्तो बेला देशको नेतृत्व गर्नेहरू भने गहिरो बेहोशीमा भएको भान हुन्छ । तिनले आँखै अगाडिको कटु यथार्थ देखेका छैनन् । बफादार बिचौलिया र नाफाखोर आसेपासेहरूले घेरिएर बसेका उनीहरूलाई जनताको चुलो कसरी बलेको छ वा छैन, त्यही पनि थाहा छैन । राज्यलाई खोक्रो बनाएर, जनताले गाँस काटेर तिरेको कर अपचलन गर्नुबाहेक तिनको कुनै प्राथमिकता छैन । यही माहोलमा अर्को खालका छट्टुहरूले हामी व्यवस्था परिवर्तन गरेर सत्तामा पुग्छौं अनि जादुको छडी घुमाएझैं सारा समस्या समाधान हुन्छन् भन्ने झुटा सपना बाँडिरहेका छन् । सञ्जालहरू प्रयोग गर्ने मानिसहरू भन्छन् त्यतातिर उनीहरूकै चकचकी छ ।अहिले सत्तामा हुने र भोलि सत्तामा पुग्न चाहनेहरूबीचको यही गलफत्तीमा ओझेल परिरहेका छन् आजका असली एजेन्डाहरू ।मानिसलाई शिक्षित कसरी बनाउने ? स्वस्थ कसरी राख्ने ? रोजगारी कसरी दिलाउने ? यी सारा विषय तपसिलमा परिसकेका छन् । न्यायको एजेन्डा त तपसिलमा समेत छैन । दशवर्षे युद्धमा आफन्त गुमाएकाहरू त अहिलेसम्म पीडामा छन् नै, बेपत्तालाई पर्खनेहरू पनि अहिलेसम्म पीडादायी अन्योलमा छन् । घाइते र अंगभंग हुनेका घाउहरू अझै दुखिरहेका छन् । तर जो जघन्य अपराधका दोषी हुन्, ती निरन्तर सत्तासीन छन् । देश जवाफदेहीशून्य छ ।कुनै चटकेले कुन चोक वा सञ्जालमा के भन्यो, आज देशको ध्यान त्यतैतिर एकोहोरिइरहेको छ । तर पञ्चायतकालमा बनेको स्वास्थ्यचौकी भवन किन अहिलेसम्म नयाँ बनेन, त्यहाँ किन स्वास्थ्यकर्मी पाइँदैनन्, किन निःशुल्क औषधिको सूची मात्रै छ ? किन रोग लाग्यो भने घरखेत बेचेरै भए पनि महँगा निजी अस्पतालमा उपचार गर्न हामी अभिशप्त छौं ? किन सरकारी अस्पतालमा समेत चर्को शुल्क तिर्न बिरामी बाध्य छन् ? हामीले चुनेर पठाएका नेताले किन सार्वजनिक अस्पताल डुबाएर निजी खोले अनि त्यहीं गएर चुनावी भाषण गर्न थाले ? स्वास्थ्य क्षेत्रको महंगो खर्चले कसरी बर्सेनि लाखौं मानिसलाई गरिबीको रेखामुनि धकेलिरहेको छ ?यी प्रश्नमा हामी धेरैको ध्यान छैन । जसको नभई नहुने हो, तिनको त छँदै छैन ।त्यस्तै, विश्वविद्यालयहरूले किन प्राज्ञ, विचारक र वैज्ञानिक उत्पादन गर्नुको सट्टा कुनै श्रम बजारमा नबिक्ने अदक्ष जनशक्ति उत्पादन गरिरहेका छन् ? किन विद्यार्थीनेताहरू हप्ते डनभन्दा फरक छैनन् ? किन विश्वविद्यालयका पदाधिकारीहरू पार्टी नेताका चाटुकार कार्यकर्ताभन्दा भिन्न छैनन् ? यी प्रश्नमा समेत कुनै बहस छैन ।न्यायालयमा आज किन पार्टीका नेताहरूको छाया छ ? अख्तियार दुरुपयोग अनुसन्धान आयोग कसरी आज पार्टीका नेताहरूलाई जवाफदेहीबाट बचाउने हतियार बन्यो ? कसरी त्यहाँ भ्रष्टाचार र दण्डहीनतालाई प्रवर्द्धन गर्ने दलीय शर्तमा पदाधिकारी नियुक्त हुन थाले र लाजै नमानी तिनै शर्तभित्र रहेर जागिर पकाउन थाले ? मानव अधिकार आयोगमा कसरी मानव अधिकारवादी नभएर पार्टीका वफादार कार्यकर्ताहरू पुगे ? तिनले कसरी देशको महत्त्वपूर्ण संस्थाकै साख खस्कने र अन्तर्राष्ट्रिय मान्यता गुम्ने काम गरे ?नागरिकका हैसियतले यी सारा प्रश्नको जवाफ खोज्नु र नेताहरूलाई जवाफदेह बनाउनु तपाईंहाम्रो कर्तव्य हो । त्यसो गर्न सकेनौं भने हामीले झन्डै आठ दशक लामो संघर्षबाट स्थापित गरेका उपलब्धिहरू त जोखिममा पर्छन् नै, समाज अहिलेको भन्दा धेरै कठिन र अँध्यारो सुरुङमा प्रवेश गर्न सक्छ । देशलाई त्यता धकेल्न अहिले हालको व्यवस्थाको रक्षा गर्छौं भन्नेदेखि यसलाई भताभुंग पारेर स्वर्ग ल्याउँछौं भन्नेहरूसम्म लागिपरेका छन् ।देशमा दण्डहीनता यति विधि संस्थागत हुनुको मूल कारण दशक लामो सशस्त्र द्वन्द्वमा जघन्य र मानवताविरुद्धको अपराध गर्नेहरू दण्डित नहुनु हो । द्वन्द्वका बेला भएका गैरन्यायिक हत्या तथा मानवताविरुद्धको अपराधका राज्य र विद्रोही दुवै पक्षका दोषीहरू बृहत् शान्ति सम्झौताले परिकल्पना गरेबमोजिम दण्डित हुँदै संक्रमणकालीन न्यायको प्रक्रिया समयमै टुंगिएको भए आजका दिनमा विधिको शासन निकै बलियो बनिसक्ने थियो । सिंगो कानुनी परिपाटी शक्तिशाली दोषीहरूलाई जोगाउनमा लाग्ने थिएन । त्यसो हुँदा असल राजनीतिज्ञ र कर्मचारीहरूको मनोबल बढ्ने थियो भने दोषीहरू दण्डित हुने थिए र समाज अघि बढ्ने थियो ।त्यसो नहुँदा आज मुख्य दलका शीर्ष नेताहरूले सिंगो राज्य संयन्त्र र अख्तियार दुरुपयोग अनुसन्धान आयोगजस्ता संवैधानिक निकायहरूलाई समेत केवल आफ्नो स्वार्थपूर्तिको माध्यम बनाएका छन् । धेरै क्षेत्रका नियामक निकायहरू पार्टी कार्यकर्ताहरूको भर्तीकेन्द्र बनेका छन् । चिकित्सा शिक्षा आयोगजस्ता स्वायत्त नियामक संस्थाहरूलाई चरम राजनीतिक हस्तक्षेप गरेर धराशायी बनाउने प्रयास गरिरहेका छन् । विभिन्न तहका सरकारहरू आफैं स्वार्थ समूहहरूबाट परिचालित छन् । जनतालाई शिक्षा र स्वास्थ्य सेवा पुर्याउने विषयमा ध्यान दिन छाडेर जनप्रतिनिधिहरू भ्रष्ट तरिकाले अर्को चुनाव जित्न अकुत कमाइ गर्नका लागि भ्रष्टाचारमा लिप्त भइरहेका छन् ।परिणामतः दलीय भागबन्डा मिलाउन खोज्दा त्रिवि लगायतका विश्वविद्यालयहरू लामो समयदेखि नेतृत्वविहीन छन् । सबैजसो सार्वजनिक शिक्षण संस्थाहरू या त बन्द भए, या धराशायी हुने अवस्थामा छन् । सर्वत्र निजी क्षेत्रका सीमित घरानाको नाफाखोरी व्याप्त छ । संसद् आफैं निजी क्षेत्रका मानिसहरूले स्वार्थको द्वन्द्व हुने गरी कानुन बनाएर नीतिगत भ्रष्टाचार गर्ने थलो बनेको छ ।यी यावत् समस्याप्रति न अहिलेको व्यवस्थाको रक्षा गर्छौं भन्नेहरूलाई चिन्ता छ, न यसलाई फेरेर नयाँ ल्याउँछौं भन्नेहरूलाई । सबैलाई सत्ता र शक्तिबाहेक केही चाहिएको छैन । मुख्य भनिएका दलहरू चाहे सरकारमा होऊन् या प्रतिपक्षमा, राज्यका स्रोत दोहन गर्नेबाहेक उनीहरूलाई कुनै कुराको सरोकार छैन । यो अवस्थामा ती दुवै खालेलाई विफल पार्दै राज्यलाई नागरिकप्रति उत्तरदायी बनाउने जिम्मेवारी तपाईंहामी नागरिककै काँधमा छ । त्यसका लागि संघर्ष गर्दा त्यसले हामीलाई तत्काल फाइदा नगर्न नि सक्ला, यस्तो संघर्ष सञ्जालमा चल्ने यावत् फर्जी मुद्दाहरूझैं सनसनीपूर्ण नहुन पनि सक्ला । यता ध्यान देऊ भनेर मानिसका प्राथमिकता बदल्न समय लाग्ला । तत्कालको बाटो कठिन पनि हुन सक्ला । तर, सत्य र न्यायको बाटोले अन्ततः सबैका लागि राम्रै गर्छ र समाजलाई अघि बढाउँछ । अपराधीहरूलाई जवाफदेह बनाउँछ र दण्डित गर्छ । सत्ता र शक्तिमा पुग्नेहरूलाई उत्तरदायी बनाउँछ । आवाजविहीनहरूको आवाज बुलन्द गर्छ ।त्यसैले अब सडक होस्, सञ्जाल होस् वा अर्को कुनै माध्यम, त्यहाँ हामीले सत्य र न्यायलाई स्वर दिन छाड्नु हुँदैन । राज्यको कार्यकारी मात्र नभई अरु अंगमा रहेर पनि तिनको तेजोवध गर्दै आफ्नो स्वार्थपूर्ति गरिरहेकाहरूलाई, देशमा दण्डहीनता संस्थागत गरिरहेकाहरूलाई पदबाट मुक्त गर्दै त्यहाँ योग्य व्यक्तिहरूलाई पठाउनुपर्छ । र सशस्त्र द्वन्द्व लगायतका पीडितहरू जसको आवाज दबाइएको छ र जघन्य अपराध गर्नेहरूलाई पुरस्कृत गरिएको छ, त्यो अवस्थालाई उल्ट्याउनुपर्छ । दोषीले दण्ड र पीडितले न्याय पाउनुपर्छ । अब हामीसित आराम गरेर बस्ने समय छैन ।"
गैरसंवैधानिक शक्तिको उदय,"राज्य व्यवस्थाप्रतिको अपनत्व र स्वामित्व बढाउन एवं शासनको सुखद अनुभूति गराउन विभिन्न कालखण्डमा संविधान, शासन, सरकार, संरचना र संयन्त्रसमेत परिवर्तन हुँदै आएका छन् । एकात्मक राज्यव्यवस्थाले सृजना गरेका सबै विभेद र उत्पीडनको अन्त्य गरी दिगो शान्ति, सुशासन, विकास र समृद्धिको आकांक्षा पूरा गर्न संघीय शासन प्रणालीको अभ्यास गरिएको छ । यसको अन्तर्य शासन सञ्चालनका प्रक्रियामा नागरिकको सार्थक पहुँच र सहभागिता सुनिश्चित गरी राज्यप्रतिको अपनत्व बोध गराउनु हो । कालक्रमसँगै संविधान, शासन प्रणाली र व्यवस्था रुपान्तरण गर्नुको उद्देश्य नागरिकप्रति भएका प्रतिकूल व्यवहार हटाई सरकारको अभिभावकीय भूमिका स्थापित गर्नु हो । तर संविधान, संरचना र शासन प्रणाली परिवर्तनका बावजुद शासकीय तथा प्रशासकीय गतिविधि अपेक्षा बमोजिम चलायमान हुन सकेनन् । त्यो किनभने, विगत शासनको प्रशासकीय लिगेसी अहिले पनि बाँकी नै छ । एउटा लामो व्यवस्थाबाट अर्कोमा पर्दापण हुँदै गर्दा पुरानो लिगेसीले केही न केही काम गरिरहेको हुन्छ । अर्को, शासनको नयाँ अभ्यास भएकाले धेरै कुरा संस्थागत हुँदै छन् । अभ्यासका क्रममा केही संरचना घटाउनुपर्ने, केही बढाउनुपर्ने अनुभूति हुँदै छ । सैद्धान्तिक रूपमा संविधान तथा कानूनमा लेखिएका अक्षर अभ्यासमा लैजाँदा मात्र परीक्षण हुन्छन् । हाम्रो शासन प्रणालीका नयाँ अभ्यासहरू परीक्षणमै छन् । आवश्यक थप्दै र अनावश्यक घटाउँदै लैजानुपर्छ । हाम्रा शासकीय गतिविधि हिजो असाध्यै राम्रा भएर आज खराब भएका होइनन् । ती हिजो पनि नागरिकमैत्री थिएनन् । शासकीय गतिविधि किन यस्तो भए त ? राजनीति विज्ञान र सार्वजनिक प्रशासनका क्यानाडेली प्रोफेसर ओमकारप्रसाद द्विवेदीको तर्क नेपालका लागि समेत सान्दर्भिक छ । उनका अनुसार, शासनको राजनीतिक संरचनाभित्र गैरसंवैधानिक शक्ति र पार्टीको वित्तीय हैसियत बढाउन धूर्त राजनीतिज्ञहरूको उदय नै शासकीय अव्यवस्थापनको जड हो । गैरसंवैधानिक शक्तिको उदय भनेको संविधान तथा कानुनले नचिनेका व्यक्ति तथा पात्रले शासकीय निर्णय तथा कामकारबाहीमा आफ्नो भूमिका स्थापित गर्नु हो । उच्च राजनीतिक पदमा पुगेका नेताका आफन्त, कार्यकर्ता, नातेदार र परिवारका सदस्यसमेत शक्तिशालीबलशाली हुने गर्छन् । उनीहरूले प्रशासनको हरेक क्षेत्रमा पहुँच राख्छन् र आफ्नो स्वार्थअनुकूल काम गर्न सक्ने कर्मचारीको छनोट, सरुवा, बढुवा, नियुक्ति गर्छन् । अर्थात्, सन्तुलनको सिद्धान्तविपरीत राज्यका स्रोतसाधनको बाँडफाँट गर्छन् । मन्त्रालयको सचिव कसले बनाउँछ, प्रजिअ कसले पठाउँछ, प्रमुख प्रशासकीय अधिकृत कसलाई बनाइन्छ भन्ने कुरा ओपन सिक्रेट नै छ । अहिले नेपालमा भइरहेकै यही हो । नेपालमा कस्तोसम्म अवस्था आइसक्यो भने, मन्त्रालयको कुनै सचिवले मन्त्री र उसका वरिपरिका मानिसको अनुमतिबिना सामान्य कर्मचारीलाई खटनपटन गर्न सक्ने अवस्था पनि छैन । शासकीय गतिविधिमा कानुनले नचिनेका बिचौलिया र दलालहरूको पकड बढ्दै जानु विधि र असल शासनविपरीत कार्य हुन् । यसबाट एकातिर व्यावसायिकतामा ह्रास आएको छ भने अर्कातिर सक्षम, इमानदार र कर्तव्यनिष्ठ कर्मचारीहरू बाइपास भएका छन् । पद्धति कमजोर हुँदै जाने र पात्र बलिया हुने प्रवृत्तिले शासकीय गतिविधि कमजोर र निष्प्रभावी हुने गर्छन् । यसले गर्दा एउटा कार्यालय प्रमुखले कम्तीमा एक आर्थिक वर्षको बजेट तर्जुमा र कार्यान्वयन गर्ने अवसरसमेत नपाउने अवस्था उत्पन्न हुन्छ । आस्था र अवस्थाका आधारमा कर्मचारी खटनपटनको असर सेवा प्रवाहमा पर्ने गर्छ । उच्च प्रशासनिक नेतृत्वमा स्थिरता कायम गर्न नसक्दा संस्थागत क्षमता कमजोर हुँदै जान्छ ।पार्टीको आस्थाका आधारमै प्रशासनिक पदाधिकारी, महाशाखा प्रमुख, विभाग प्रमुख, प्रजिअलगायतलाई बदल्ने र एस म्यान खोज्ने प्रवृत्तिले राज्य कमजोर बन्दै जान्छ । यसले शासकीय र प्रशासकीय क्षमता लुलो बनाउँछ । नेपाल अहिले यस्तो अवस्थामा पुगिसकेको छ, न प्रभावकारी नियन्त्रण गर्न सक्छ न समन्वय गर्न सक्छ न त सहजीकरण नै गर्न सक्छ । फलतः बजार अनुगमनदेखि कार्यसम्पादनको अनुगमनसम्म कर्मकाण्डी बन्न पुगेका छन् । निष्पक्ष, निर्धक्क र निर्भीक रुपमा कार्यसम्पादन गर्ने आँट कमै कर्मचारीमा मात्र छ । जागिरे मानसिकताको विकास भएको छ, जसबाट कुनै उल्लेख्य नतिजा आउन सक्दैन, दिन काट्ने काम मात्र हुन्छ । प्रशासनिक नेतृत्व मेरिट भन्दा अन्य बाटोबाट खोज्दा स्वाभाविक रूपमै सेवा प्रवाह कमजोर बन्न जान्छ । राजनीतिक नेतृत्वले आफू अनुकुल प्रशासनिक नेतृत्व छनोट गर्ने र एउटा प्रशासनिक नेतृत्वले गर्न नमानेको काम गर्न अर्को तयार हुने प्रवृत्तिले कर्मचारीतन्त्रको साख घटाइरहेको हुन्छ । अर्कातर्फ, सबै मन्त्रिलाई शक्तिशाली मन्त्रालय चाहिने, त्यसका लागि बार्गेनिङ गर्ने, उसले गरेका खराब कामलाई समेत पार्टीले समर्थन गर्ने जुन थिति बसेको छ, त्यसले शासकीय कमजोरी उजागर गर्छ । गैरसंवैधानिक शक्तिलाई निस्तेज पार्ने हतियार भनेकै राजनीति दल हुन् । तर नेपालमा राजनीतिक दलहरूभित्र लोकतान्त्रिक अभ्यास कमजोर हुँदै जानु, जनविश्वास घट्दै जानु, सरकारमा हुँदा एक र विपक्षीमा हुँदा अर्को धारणा हुनु अर्थात् नीतिगत अडान नहुनु, पार्टी सञ्चालन पारदर्शी नहुनु जस्ता रोगले पार्टीहरू संक्रमित छन् । पार्टी सच्चिन र सुध्रिन इमानदार, सक्षम र देशको मोह भएका राजनीतिकर्मीहरू चाहिन्छन्, तर त्यो पंक्ति अहिले सबैतिर बहिष्कृतप्रायः छ । पार्टीहरू सुध्रिने भनेको पनि लोकतान्त्रिक अभ्यासबाटै हो । लोकतन्त्रको वाहकका रुपमा रहेका पार्टीहरू जनमुखी नहुँदासम्म अरु क्षेत्रमा सुधार खोजेर काम छैन । राजनीतिको छत्रछायामा अन्य क्षेत्र हुर्कर्ने र बढ्ने भएकाले राजनीति नसुध्रिएसम्म यी समस्याले निरन्तरता पाइरहन्छन् । गैरसंवैधानिक शक्तिको आडमा हुने भ्रष्टाचारका काण्डहरूले मुलुकलाई लज्जित तुल्याइरहेका छन् । भ्रष्टाचारको चक्र तोड्नु वर्तमान शासकीय संरचनाको चुनौती हो । राज्यको समाजवादतर्फको यात्रा असम्भव त छैन, तर यस्तो रबैयाले गर्दा सजिलो पनि देखिँदैन । शासकीय कामकारबाही संविधान र कानुनअनुकूल तथा नागरिकले अपेक्षा गरे अनुरुप प्रवाह गर्न सकिएन भने व्यवस्थामाथि प्रश्न उठ्छ । व्यावसायिकताको विकास, सक्षमता अभिवृद्धि, राष्ट्रियताको सबलीकरण गर्दै शासकीय गतिविधि छिटोछरिता बनाएर नागरिकको विश्वास जित्न सकिन्छ । तर वक्ता मात्र भएर होइन, कर्ता भएर ।"
रित्तिँदै भूमिगत पानीका स्रोतहरू,"भूजल ह्रास भूजल ह्रास भनेको निरन्तर भूजल निकाल्नाले पानीको गहिराइ बढ्नु या मात्रा लगातार घट्नु हो । नेपालमा कृषिका लागि भूमिगत पानीको उपलब्धतामा कमी आएको संकेत गर्ने क्षेत्रआधारित अनुसन्धान तथ्यांकको अभाव भए पनि समाचार लेख र व्यक्तिगत सञ्चारका रूपमा विभिन्न प्रतिवेदनले जलस्रोतको चिन्तालाई उजागर गरेका छन् । तराईको प्राथमिक पुनर्भरण क्षेत्र औद्योगिक र कृषि गतिविधिहरूका साथै मानव हस्तक्षेपहरू (जस्तै वन फँडानी, ढुङ्गा र बालुवाको अनियमित उत्खनन र अत्यधिक वन शोषण) ले बढ्दो खतरामा छ, जसलाई पर्याप्त रूपमा सम्बोधन अझै गरिएको छैन । विशेष गरी सर्लाही र सिरहामा भूजल ह्रासको अवस्था चिन्ताजनक छ । तरकारी खेतीका लागि कुनै समय गहिरो बोरहोल प्रयोग गर्ने किसानहरूले विगत दशकदेखि पानीका मुहानहरू सुक्दै गएको अनुभव गरेका छन् । झन्डै दुई दशकअघि १०१५ मिटरको गहिराइमै पानी निकाल्न सकिन्थ्यो । वर्षौंदेखि भूजल निकासीको मात्रा प्राकृतिक पुनर्भरण क्षमताभन्दा बढी भएको छ । काठमाडौं उपत्यकामा पुनर्भरण क्षमताभन्दा छ गुणा बढी निकासी हुने हुँदा भूजल गहिराइमा वार्षिक २५ मिटरको गिरावट आएको छ ।सरकारले किसानहरूलाई राम्रो बाली उत्पादनका लागि भूजल निकाल्न अनुदान दिन्छ । यस्ता अनुदानमा सौर्य ऊर्जाबाट चल्ने पम्पहरूका लागि समर्थन, उथलो ट्युबवेलहरूका लागि लागत सहायता र गहिरा ट्युबवेलहरूका लागि घटाइएको बिजुली शुल्क समावेश छन् । राष्ट्रलाई खाद्यान्नमा आत्मनिर्भर बनाउन बाली उत्पादनकृषिलाई सघन बनाउने लक्ष्यमा रासायनिक मल र कीटनाशकलगायतका कृषि रसायनको अत्यधिक प्रयोग जोडिएको छ । यी गतिविधिले पानीको प्रयोगलाई तीव्र बनाउनुका साथै माग पनि बढाउँछन् । त्यसैले किसानहरूले प्रायः जमिनको पानी अत्यधिक मात्रामा तान्छन् जसका कारण समस्या बढ्दै जान्छ । किसान र बाली उत्पादनलाई समर्थन गर्न कृषि नीतिहरू कार्यान्वयन गरिएका भए पनि नीतिहरूमा सम्मिलित संरचनात्मक समस्याले पानीको अभाव बढाउँदै र जलचरहरू घटाउँदै गयो ।पोषक तत्त्व र कीटनाशकजस्ता प्रदूषकहरू पानीमा मिसिन सक्ने सम्भाव्यताका कारण भूजल प्रदूषणको जोखिम भूजलको निकासीभन्दा बाहिर फैलिएको छ । भूजल प्रदूषणको उच्च जोखिम नाइट्रोजनयुरिया तथा अरु मल विशेष गरी मोटो बनावट भएको माटोमा हुने प्याज र आलु जस्ता उथलो जरा भएका बाली लगाइने क्षेत्रमा हुन्छ । यी मलहरूबाट निस्केको नाइट्रेट सजिलैसँग माटोबाट भूमिगत पानीमा सर्न सक्छ । विषाक्त भारी धातुहरू र उच्च माइक्रोबियल प्रदूषणका कारण काठमाडौं उपत्यकाका उथला र गहिरा जलचरहरूले चुनौतीको सामना गर्नुपरिरहेको छ । पाँचखाल नगरपालिकामा पानीको नमूना परीक्षण गर्दा उल्लेखनीय रूपमा सिन्थेटिक पाइरेथ्रोइड र कार्बामेटका कणहरू घेटिए, जुन तीव्र व्यावसायिक कृषि गतिविधिहरूको परिणाम हो । दुर्भाग्यवश, सम्बोधन गर्न धेरै ढिलो हुँदा मात्र क्षतिमा ध्यानाकर्षण हुने गर्छ । भूजल ह्रास र प्रदूषण हाम्रा आँखामा नपर्ने हुनाले यस सम्बन्धि समस्या र चुनौतीहरू ओझेल पर्ने सम्भावना धेरै देखिन्छ । अन्त्यमा, नेपालको अप्रयुक्त भूमिगत पानीको कुशलतापूर्वक उपयोग गर्न पानी बचत गर्ने प्रविधि र व्यवस्थापन अभ्यासहरू अपनाउनुपर्छ, जस्तै ड्रिप र स्प्रिंकलर सिँचाइ, मलको अनुकूल प्रयोग र कोदो जस्ता कम पानीको पदचिह्न भएका बालीहरूको छनोट आदि । धेरै पानी चाहिने धानको उत्पादनमा सघनता प्रणाली अपनाएर बीउ र पानीको खपत कम गर्न सकिन्छ । यद्यपि यो नविन प्रविधिलाई सफलतापूर्वक ग्रहण गर्न उत्पादन प्रविधिमा दक्षता चाहिन्छ, नत्र विशेषज्ञताको अभावले कृषि प्रणालीलाई विफल तुल्याउन सक्छ । फेरि पानी बचत प्रविधिहरू भूमिगत सिँचाइलाई लाभदायक बनाउन मात्र नभई पुनर्भरणका लागि पर्याप्त समय दिँदै भूजल स्रोतहरूमा तनाव कम गर्न पनि आवश्यक छन् । यी प्रविधिले माटोको स्वास्थ्यमा हुने नकारात्मक असर घटाउन र वातावरणलाई दिगो बनाउन पनि सक्छन् । अब आफूले खाने अन्नमा कति पानी प्रयोग हुन्छ र व्यक्तिगत तहबाट जल संरक्षणका लागि के गर्न सकिन्छ भनेर पनि सोच्ने कि ?पाण्डे माटो वैज्ञानिक हुन् भने चौलागार्इं ल्यान्डस्केप मोडलिङ मा विद्यावारिधि गर्दै छिन् ।"
"रेमिट्यान्स, शोधनान्तर बचत र विदेशी मुद्रा निरन्तर बढ्दै","(काठमाडौं) रेमिट्यान्स आप्रवाह, शोधनान्तर बचत, विदेशी मुद्रा सञ्चितिलगायत सूचक निरन्तर सबल बनिरहँदा सरकारको राजस्व, पुँजीगत खर्च र वैदेशिक ऋण तथा सहायताका सूचक अपेक्षित रूपमा बढ्न नसकेको नेपाल राष्ट्र बैंकको मासिक प्रतिवेदनले औंल्याएको छ । बिहीबार सार्वजनिक गत कात्तिकको समग्र वित्तीय तथा आर्थिक प्रतिवेदनले अर्थतन्त्रको बाह्य क्षेत्र सबल बनिरहँदा सरकारी वित्तमा अपेक्षित सुधार हुन नसकेको देखाएको हो । गत वर्ष र अघिल्ला महिनाको तुलनामा गत कात्तिकमा मूल्यवृद्धिमा कमी आए पनि उत्पादन, उत्पादकत्व घटिरहेको र समग्र माग बढ्न नसकिरहेका त्यसले अर्थतन्त्र मन्दीमा रहेको संकेत गर्ने अर्थविद् बताउँछन् । निजी क्षेत्रको मनोबल खस्किएकाले उनीहरूको आत्मविश्वास बढाउन राज्यबाट भरपूर प्रयास हुनुपर्ने उनीहरूको भनाइ छ । नेपाल राष्ट्र बैंकको प्रतिवेदनअनुसार चालु आर्थिक वर्षको पहिलो चार महिना (गत साउनदेखि कात्तिकसम्म) १ खर्ब ५७ अर्ब ४२ करोड रुपैयाँ विदेशी मुद्रा (विनिमय) सञ्चिति थपिएको छ । गत असारमा १५ खर्ब ३९ अर्ब ३६ करोड रुपैयाँ रहेको विदेशी मुद्रा सञ्चिति कात्तिकसम्म आइपुग्दा १०२ प्रतिशतले बढेर १६ खर्ब ९६ अर्ब ७८ करोड रुपैयाँ पुगेको छ । अमेरिकी डलरमा यस्तो सञ्चिति ०८० असार मसान्तमा ११ अर्ब ७१ करोड रहेकामा गत कात्तिकसम्म ८९ प्रतिशतले वृद्धि भई १२ अर्ब ७५ करोड पुगेको छ । उल्लिखित विदेशी मुद्रा सञ्चितिले ११३ महिनाका लागि आयात धान्न पुग्ने राष्ट्र बैंकको दाबी छ । गत कात्तिकसम्म शोधनान्तर स्थिति १ खर्ब ४७ अर्ब ११ करोडले बचतमा छ । गत वर्षको सोही अवधिमा शोधनान्तर स्थिति २० अर्ब ३ करोडले बचतमा थियो । अमेरिकी डलरमा अघिल्लो वर्षको सोही अवधिमा १४ करोड ९६ लाखले बचतमा रहेको शोधनान्तर स्थिति गत कात्तिकसम्म १ अर्ब ११ करोडले बचतमा रहेको प्रतिवेदनले देखाएको छ । अर्थतन्त्रका बाह्य सूचक निरन्तर बलियो बन्दै गए पनि सरकारी वित्ततर्फ अपेक्षित सुधार नदेखिएको राष्ट्र बैंक अनुसन्धान विमाग प्रमुख प्रकाशकुमार श्रेष्ठले बताए । बाह्य क्षेत्र सुधारको दिशातर्फ अघि बढिरहेको छ । घटिरहेको ब्याजदर थप घटने क्रममा छ, उनले भने, तर, सरकारी वित्तमा सामान्य सुधार छ, राजस्वमा वृद्धि गएको महिनादेखि सकारात्मक हुन थालेको छ । यद्यपि लक्ष्यअनुसार हुन सकेको छैन । चालु आर्थिक वर्षको ४ महिनामा रेमिट्यान्समार्फत ४ खर्ब ७७ अर्ब ९६ करोड रुपैयाँ मुलुक भित्रिएको छ । गत आर्थिक वर्षको सोही अवधिको तुलनामा यो २६४ प्रतिशतले बढेको हो । गत वर्षको सोही अवधिमा रेमिट्यान्स आप्रवाह २०४ प्रतिशतले बढेको थियो । सोही अवधिमा अमेरिकी डलरमा रेमिट्यान्स आप्रवाह २३१ प्रतिशतले वृद्धि भई ३ अर्ब ६० करोड पुगेको राष्ट्र बैंकको मासिक तथ्यांकले देखाएको छ । गत वर्ष यस्तो आप्रवाह १०८ प्रतिशतले बढेको थियो । चालु आर्थिक वर्षको चार महिनामा वैदेशिक रोजगारीका लागि अन्तिम श्रम स्वीकृति लिने नेपालीको संख्या १ लाख ३७ हजार ४ सय ७५ र पुनः श्रम स्वीकृति लिनेको संख्या ६८ हजार ८ सय ४१ छ । अघिल्लो वर्षको सोही अवधिमा यस्तो संख्या क्रमशः १ लाख ९६ हजार ७ सय ३५ र ८७ हजार ४ सय २८ थियो ।पछिल्लो तथ्यांकले अर्थतन्त्रमा ठूलो समस्या आएको देखिने अर्थविद् एवं नेपाल राष्ट्र बैंकका पूर्वकार्यकारी निर्देशक नरबहादुर थापाको दाबी छ । सुधारका लागि तत्काल पहल नगरिए थप ओरालो लाग्नबाट अर्थतन्त्रलाई जोगाउन मुस्किल पर्ने उनको भनाइ छ । अर्थतन्त्रमा सबै सूचक राम्रो भइदिए मूल्य घट्नुलाई राम्रो मानिने भए पनि अहिले आर्थिक गतिविधि सुस्ताएका बेला मूल्यवृद्धिमा पनि कमी आउने डरलाग्दो संकेत भएको उनले बताए । यस्तो अवस्थामा धेरैभन्दा धेरै वैदेशिक लगानी भित्र्याउन सरकारले पहल गर्नुपर्छ, उनले भने, राष्ट्रिय पुँजी निर्माणमा ८० प्रतिशत योगदान रहेको निजी क्षेत्रलाई प्रोत्साहन गर्न पनि सरकारले ठूलै प्रयास गर्नुपर्छ, जुन अहिले हुन सकेको छैन । अर्थतन्त्रलाई चलायमान बनाउन पुँजी बजारमा क्रमिक सुधार अत्यावश्यक रहेको पनि थापाले जनाए । जीडीपीको अनुपातमा कर राजस्व १६ प्रतिशतमा झरेको छ, यो निकै कम हो । यस्तो मुलुकले विकास गर्न सक्दैन, उनले भने, समग्रमा राजस्व परिचालन चौपट छ, पुँजीगत खर्च हुन सकेको छैन, किन यस्तो भयो ? सुधार किन हुन सकेको छैन ? समस्या मौद्रिक नीतिबाहेक अरू क्षेत्रमा छन्, त्यहाँ सुधारका लागि पहलकदमी भएको छैन । गत कात्तिकमा वार्षिक बिन्दुगत उपभोक्ता मूल्यवृद्धि दर ५३८ प्रतिशत रहेको नेपाल राष्ट्र बैंकको मासिक प्रतिवेदनले देखाएको छ । गत वर्षको सोही अवधिको तुलनामा चालु आर्थिक वर्षको चार महिनाको मूल्यवृद्धि दरमा सुधार भएको हो । गत आर्थिक वर्षको कात्तिकमा औसत मूल्यवृद्धि दर ८०८ प्रतिशत थियो । समीक्षा अवधिमा खाद्य तथा पेय पदार्थ समूहको मूल्यवृद्धि ६०१ र गैरखाद्य तथा सेवा समूहको ४८९ प्रतिशत छ ।खाद्य तथा पेय पदार्थ समूहअन्तर्गत मरमसला उपसमूहको वार्षिक बिन्दुगत उपभोक्ता मूल्य सूचकांक ३६४६, चिनी तथा चिनीजन्य वस्तुको १४५९, फलफूलको १४०१, खाद्य तथा खाद्यजन्य पदार्थको १२०२ र दुग्ध पदार्थ तथा अन्डाको ११ प्रतिशतले बढेको छ । घिउ, तेल र तरकारी उपसमूहको वार्षिक बिन्दुगत उपभोक्ता मूल्य सूचकांक क्रमशः १४२३ र ५३५ प्रतिशतले घटेको छ ।गैरखाद्य तथा सेवा समूहअन्तर्गत मनोरञ्जन तथा संस्कृति उपसमूहको वार्षिक बिन्दुगत उपभोक्ता मूल्य सूचकांक १२८४, विविध वस्तु तथा सेवाहरूको १०७६, शिक्षाको ८९२, फर्निसिङ तथा घरायसी उपकरणको ५२७ र कपडाजन्य तथा जुत्ताचप्पलको ४९६ प्रतिशतले बढेको छ । समीक्षा महिनामा यातायात उपसमूहको वार्षिक बिन्दुगत उपभोक्ता मूल्य सूचकांक १८६ प्रतिशतले घटेको प्रतिवेदनले देखाएको छ ।"
खाडीका मुख्य रोजगार गन्तव्यलाई नेपालका ५ सन्देश,"काठमाडौं (कास) झन्डै १५ लाख नेपालीलाई रोजगारी दिइरहेका खाडी मुलुकलाई सीपयुक्त जनशक्ति उत्पादन, उत्पादकत्व वृद्धि गर्न श्रमबजारलाई व्यवस्थित गर्ने, श्रमिक र तिनका परिवारको हितको रक्षा गर्न सामाजिक सुरक्षा प्रदान गर्नेलगायत विषयमा जोड दिन नेपालले आग्रह गरेको छ । साउदी अरबको राजधानी रियादमा आयोजित विश्व श्रमबजार सम्मेलन (जीएलएमसी) मा श्रम, रोजगार तथा सामाजिक सुरक्षामन्त्री शरतसिंह भण्डारीले श्रम जनशक्तिको उचित व्यवस्थापनका लागि ती ५ विषयमा आफ्नो धारणा राखे । नेपालीको प्रमुख गन्तव्य रहेका साउदी, कतार, संयुक्त अरब इमिरेट्स, कुवेत, बहराइन र ओमनका श्रममन्त्री सहभागी सम्मेलनमा भण्डारीले बजारको बदलिँदो मागअनुसार सीपयुक्त जनशक्ति उत्पादन गर्न निकै आवश्यक रहेको बताए । खाडी मुलुकले नेपालबाट अदक्ष जनशक्ति लगिरहेका छन् । नेपाली श्रमिक उपयुक्त सीप नपाउँदा न्यून तलब पाउन बाध्य छन् । अदक्ष जनशक्तिलाई सीपयुक्त बनाउन रोजगारदाताले लगानी गरेका छैनन् । नेपालले सीपयुक्त जनशक्ति उत्पादन गर्न प्रमुख गन्तव्य देशहरूलाई लगानी गर्न बारम्बार अनुरोध गर्दै आएको उनको भनाइ छ । श्रममन्त्री भण्डारीको दोस्रो सन्देश श्रमबजार सूचना प्रणालीको स्थापनामा जोड छ । खाडीमा कार्यरत नेपाली उचित सूचना नपाउँदा आफ्नो सीप र योग्यतासम्बन्धी उपयुक्त रोजगारी पाउनबाट वञ्चित छन् । हामीले श्रमबजार सूचना प्रणालीको स्थापना गर्न पैरवी गरिरहेका छौं । यो प्रणालीले श्रमबजारलाई गतिशीलता दिन उचित समयमा तथ्यांक (सूचना) प्रदान गर्छ । यसले रोजगारदाता र श्रमिकलाई उचित निर्णय लिन सक्षम बनाउँछ, उनले भने, यस्तो सूचनाले आर्थिक परिदृश्यलाई सहजै परिवर्तन गर्न सघाउ पुर्याउँछ । खाडीका सरकारलाई लचिलो श्रम नीति अपनाउन आवश्यक रहेकोमा पनि श्रममन्त्री भण्डारीले जोड दिए । हामी लचिलो श्रम नीतिको शक्तिमा विश्वास गर्छौं । अनुकूलताको आवश्यकतालाई पहिचान गर्छौं । हामी हाम्रो श्रम नीतिलाई चुस्त बनाउन पुनर्विचार गर्छौर्,ं उनले भने । खाडीका सरकारले लिएका श्रम नीति अझै लचिलो भइसकेका छैनन् । नेपाली श्रमिकसहित आप्रवासी श्रमिकले आफूले चाहेको रोजगारदाता छनोट गर्न निकै कठिन छ । करारपत्र समाप्त भइसकेपछि रोजगारदाताको अनुमति नभएसम्म मुलुक छाड्न वा आफूलाई मन पर्ने रोजगारदातासँग गएर काम गर्न कठिन छ । श्रममन्त्री भण्डारीको चौधो सन्देश सहकार्य र सामाजिक संवादमा जोड छ । उनले सरकार, रोजगारदाता, श्रमिकबीच विश्वासको वातावरण बनाई आपसी सहकार्य भए मात्रै उत्पादकत्व बढ्ने र औद्योगिक सम्बन्धमा हार्दिकता आउने बताए । खाडीमा अझै श्रमिकलाई सौदाबाजी गर्ने अधिकार छैन जसले गर्दा श्रमिकहरू बाध्यकारी श्रम गर्न बाध्य छन् । रोजगारदाता र श्रमिकबीच समधुर सम्बन्ध स्थापित हुनसकेको छैन । भण्डारीले श्रमिक र परिवारको सुरक्षाका लागि सामाजिक सुरक्षामा जानुपर्ने आवश्यकता रहेको समेत श्रममन्त्री उल्लेख गरे । खाडी मुलुकले नेपालसहित आप्रवासी श्रमिकको सामाजिक सुरक्षा सुनिश्चित गरेको छैन । कार्यस्थलमा पेसागत सुरक्षा, स्वस्थकर बसाइ, खाना र उचित औषधोपचारको अभावमा खाडीमा वर्षमा कम्तीमा ८ सय नेपालीको ज्यान गइरहेको छ । श्रमिकको सामाजिक सुरक्षा नहुँदा तिनका परिवार बिचल्लीमा छन् । हामीले सामाजिक सुरक्षाका लागि नवीन विकल्प खोज्नुपर्छ । बलियो सामाजिक सुरक्षा स्थापना गर्नुपर्छ । हरेक परिवारलाई सहयोग गर्ने सुनिश्चित हुनुपर्छ, उनले भने ।"
एफपीओ र मर्जरसम्बन्धी करको मुद्दा सर्वोच्चद्वारा खारेज,"काठमाडौं (कास) सरकारले चालु आर्थिक वर्षको आर्थिक ऐनमार्फत ल्याएको फर्दर पब्लिक अफरिङ (एफपीओ) र मर्जर तथा एक्विजिसन प्रक्रियामा भएको बार्गेन पर्चेज गेन मा लगाएको करसम्बन्धी व्यवस्थाविरुद्धको रिट सर्वोच्च अदालतले खारेज गरेको छ । सर्वोच्च अदालतका प्रधानन्यायाधीश विश्वम्भरप्रसाद श्रेष्ठ, न्यायाधीश आनन्दमोहन भट्टराई, सपना प्रधान मल्ल, सुष्मलता माथेमा र कुमार रेग्मीको संवैधानिक इजलासले बिहीबार उक्त रिट खारेज गरिदिएको हो । अदालतको यो फैसलासँगै बैंकहरूले एफपीओ र मर्जर तथा एक्विजिसन प्रक्रियामा भएको बार्गेन पर्चेज गेन मा लगाएको कर यही मंसिरभित्रै तिर्नुपर्ने भएको छ । मंसिरभित्र कर नतिरे बैंकहरूले जरिवाना र ब्याजसमेत तिर्नुपर्नेछ ।सरकारले जारी गरेको आर्थिक ऐनको दफा २६ मा कुनै निकायले एफपीओबाट प्रिमियम मूल्यमा सेयर जारी गरी प्राप्त रकममध्ये ०७८७९ सम्म हिताधिकारीलाई बोनस सेयरका रूपमा वितरण गरेको लाभांश रकमलाई आयकर ऐन ०५८ को दफा ५६ (३) बमोजिम आयमा समावेश गरी कर दाखिला नगरेको भए उक्त रकममा लाग्ने कर ०८० मंसिरसम्म भुक्तानी गरे त्यसमा लाग्ने शुल्क तथा ब्याज मिनाहा हुने भनिएको छ ।विधेयकको दफा २७ मा निकायहरू आपसमा गाभिँदा वा प्राप्तमा सौदाबाजी गर्दा आउने लाभ (बार्गेन पर्चेज गेन) बापतको आयलाई कर प्रयोजनका लागि दाखिला नगरेको भए ०७८७९ सम्मको त्यस्तो आयमा लाग्ने कर ०८० मंसिरसम्म दाखिला गरे शुल्क तथा ब्याज मिनाहा हुने व्यवस्था छ । मर्जर (गाभिँदा) तथा एक्विजिसन (प्राप्ति) का हकमा ०६७ मंसिरमा कानुनमै नयाँ व्यवस्था गरेर कर छुट दिइएको छ ।यो व्यवस्थाअनुसार मर्जर तथा एक्विजिसन प्रक्रियामा सामेल भएका र एफपीओ जारी गरेका बैंक तथा वित्तीय संस्था र बिमा कम्पनीले नियमअनुसार कर तिर्नुपर्नेछ । यो व्यवस्थाबापत सरकारलाई कति कर प्राप्त हुन्छ भन्ने यकिन तथ्यांक नभए पनि बैंक तथा वित्तीय संस्था र बिमा कम्पनीले तत्काल करिब १५ देखि २० अर्ब रुपैयाँ बुझाउनुपर्ने बैंकरहरूले बताएका छन् । सर्वोच्चको निर्णयअनुसार आफूहरूले शुक्रबार अग्रिम (एडभान्स) रूपमा सरकारलाई कर बुझाउने नेपाल बैंकर्स संघका पूर्वअध्यक्ष ज्ञानेन्द्रप्रसाद ढुंगानाले बताए । फैसलाको पूर्णपाठ आइसकेको छैन तापनि हामीले एडभान्स करका रूपमा शुक्रबार कर तिर्दै छौं, पछि तिर्नु नपर्ने भए पछि हिसाब मिलान हुन्छ, उनले भने, यो व्यवस्थाबापत सबै बैंकको गरी करिब १५ देखि २० अर्ब रुपैयाँ तिर्नुपर्ने हुन सक्छ । बैंकर्स संघका उपाध्यक्ष सन्तोष कोइरालाले पनि यो करबापत सरकारलाई जाने रकमको यकिन तथ्यांक शुक्रबार मात्र जानकारी हुने बताए । बैंकहरूले आआफ्नो मात्र हिसाब गरे, अब कर नै तिर्नुपरेपछि तथ्यांक आइहाल्छ, उनले भने । पब्लिक लिमिटेड कम्पनीले विगतमा गरेको कारोबारमा सरकारले संवैधानिक व्यवस्थाविपरीत नयाँ कर लगाएको र भूतप्रभावी कानुन ल्याएर लगानीको वातावरण बिगारेको भन्दै उक्त व्यवस्था बदर माग गर्दै १६ वाणिज्य बैंकले सर्वोच्चमा रिट दायर गरेका थिए ।"
धनगढी एफसी 'प्लेअफ नजिक,"(काठमाडौं)मेरो नाम पनि टिकेन्द्र ।यत्तिको आत्मविश्वासी र सटिक जवाफ नेपाली फुटबल खेलाडीले बिरलै दिए होलान् । धनगढी एफसीका लागि यसपल्टको नेपाल सुपर लिगमा पहिलोपल्ट सुरुदेखि खेल्न पाएका गोलरक्षक टिकेन्द्र थापा धनगढी एफसीको जितका एक नायक रहे । एफसी चितवनले जति आक्रमण बुने पनि उनले तेर्स्याएको अवरोध तोड्न सकेनन् । र, कायम रह्यो क्लिन सिट । अझ उनले विमल घर्तीमगरको पेनाल्टी पनि रोके । अझै पनि विमल घरेलु फुटबलको ठूलै नाम हो । भलै, उनी पहिला जस्तो रहेनन् । विश्वास गरौं, विमल पुरानो लयमा फर्कने छन् । अहिलेका लागि विमलमाथि टिकेन्द्र नै हाबी रहे । विमलले पेनाल्टी कता प्रहार गर्नेछ टिकेन्द्रले त्यसको सही अनुमान लगाए अनि मज्जाले आफ्नो नाम पनि उद्घोष गर्न सके । पोस्टम्याच कन्फ्रेन्स मा उनले आफूमाथि विश्वास गरेकामा टिम धनगढीलाई धन्यवाद भने । नेपाल सुपर लिगको इतिहासमा यो एक खेलले उनको नाम पछिसम्म सम्झिने छ ।खेलका अर्का नायक रहे नाइजेरियाली खेलाडी आफिज ओलावाले । नेपालको घरेलु फुटबलमा उनी छाएको पनि एक दशकभन्दा बढी भइसकेको छ । शारीरिक रूपमा उनी पहिला जस्तो उम्दा छैनन् । छिनछिनमा घाइते भइरहेका हुन्छन् । तर, उनमा रहेको गजबको अवसर चिन्ने सेन्स उस्तै ज्युँका त्युँ छ । दशरथ रंगशालामा भएको खेलको दोस्रो मिनेटमै उनले एकमात्र गोल गरे । त्यो त्यही सेन्स को वास्तविक कमाल थियो ।खेल सुरु भएको ७० सेकेन्ड पनि बितेको थिएन उनले देखे चितवनका गोलरक्षक विशाल श्रेष्ठ आफ्नो स्वाभाविक पोजिसन मा छैनन् । त्यसैले उनले बल क्रस गरेनन् । बरू कठिन कोणबाटै बललाई सही ढंगमा पोस्टको दिशा दिए । दर्शनीय ढंगमा बलले गोलको रूप लियो । ओलावालेको यो प्रहारमा गोल हुँदै छ भनेर कसैले पनि चालै पाएनन् । नतिजा चितवनका खेलाडी स्तब्ध देखिए भने धनगढीका खेलाडीमा अपार खुसी छायो ।ओलावाले आफैंले दशरथ रंगशालाको मैदानलाई झुकेर चुमे । यो गोलमा अलिकति भाग्यले पनि काम गरेको थियो । यो गोलले कति धेरै काम गर्यो भने धनगढी फेरि एकपल्ट अंकतालिकाको शीर्षस्थानमा उक्लेको छ । अहिलेसम्म अपराजित धनगढीको ५ खेलबाट ११ अंक भएको छ । टिम प्रतियोगिताको प्लेअफ नजिक पुगेको छ र क्वालिफायरइलिमिनेटरका लागि योग्य पनि देखिन्छ । धनगढीको यो तेस्रो जित हो भने बाँकी दुई खेलमा टोलीले बराबरी खेलेको थियो ।यो खेलका तेस्रो नायक रहे, मैदानबाहिर रहेका प्रशिक्षक युगलकिशोर राई । खेलाडी छँदा उनले ठूलो स्तरमा बिरलै मौका पाए । तर, अहिले उनले छोटो प्रशिक्षक जीवनमा आफूलाई मास्टर माइन्ड साबित गरेका छन् । धनगढीले अहिलेसम्म खेलेका ५ खेलमा उनले जसरी खेलाडीलाई रोटेसन गराएका छन्, त्यो उत्कृष्ट छ । चितवनविरुद्ध भने उनले टिममा उपलब्ध सक्दो सबै स्टारलाई उतारे, लेवनानी गोलरक्षक मोहम्मद ताहालाई छाडेर ।त्यसले पनि काम गरेको थियो । खेलपछि उनको प्रतिक्रिया यस्तो रह्यो, मैदानमा छिर्नु अगाडि हामीले टिम बैठकमा कडा मिहिनेत गरेर खेल्ने भनेका थियौं । हामीले त्यही काम गरेर देखायौं । सुरुमै गोल गरेर बाँकी ९० मिनेट त्यसलाई रक्षा गर्न भने गाह्रो हुन्छ । हारले चितवनको स्थिति अझ बढी नाजुक बनाएको छ । टोलीको ६ खेलबाट ५ अंकमात्र छ । यसमा एकै जितमात्र समावेश छ । यस्तोमा चितवनका लागि प्लेअफ धेरै टाढाको लक्ष्य हुन थालेको छ ।अहिले चितवन सातौं स्थानमा छ । प्रशिक्षक मेहराजुद्दिन वाडोले भने, खेल निकै प्रतिस्पर्धात्मक रह्यो । हामीले सुरुमै गोल खायौं । त्यसैले गाह्रो भयो । पूरा खेल अवधिमा मौकाहरू पायौं । तर गोलमा परिणत गर्न सकेनौं । अब हाम्रो अर्को चरण पुग्ने सम्भावना अन्य टिमको प्रदर्शनमा भर पर्नेछ । खेलको निर्णायक मोड भने विमलले चुकाएको पेनाल्टी नै रह्यो । यो प्रहार गोलमा परिणत भएको भए नतिजा बेग्लै हुन्थ्यो ।आजको खेलललितपुर सिटीविरुद्ध झापा एफसी"
प्रवल र छिरिङ फाइनलमा,काठमाडौं (कास) नेपालका बक्सर प्रवल उप्रेती र छिरिङ वाङ्दी शेर्पा बिहीबार मलेसियाको पेनाङमा जारी ३४ औं अन्तर्राष्ट्रिय बक्सिङ प्रतियोगिताको फाइनल पुगेका छन् । नेपालको कम्तीमा दुई रजत पदक पक्का भएको छ । पुरुष ५१ केजी तौल समूहमा प्रवलले इन्डोनेसियाका हसान बिन अजानलाई अंकको आधारमा ५० ले पराजित गरी फाइनल तय गरे । ५७ केजीमा छिरिङले सिंगापुरका अब्दुल वाफी बिन इद्रिसलाई आरएससीका आधारमा तेस्रो राउन्डमा हराएर फाइनल सुरक्षित गरेका थिए ।सेमिफाइनलमा प्रवलले सिंगापुरका ड्यानी चाउ यिजी र छिरिङले इन्डोनेसियाका फकिह अन्दरा नासुटेसनलाई समान ५० अंकको हराएर सेमिफाइनल तय गरेका थिए ।पुरुष ५४ केजीमा सिंहवीर लिम्बू र ६० केजीमा शुलभ माली सेमिफाइनलमै रोकिएपछि कांस्यमा सीमित भए । नेपाली टोलीको प्रशिक्षकमा सन्जिप श्रेष्ठ र व्यवस्थापक स्मृति विश्वास छन् ।
बुटवल डोजाङ विजेता,"परासी (कास) पश्चिम नवलपरासीको सुनवल१२ भुमहीमा सम्पन्न प्रथम रामनगर प्रदेशस्तरीय तेक्वान्दो प्रतियोगितामा बुटवल डोजाङ च्याम्पियन भएको छ । प्रदेशस्तरीय तेक्वान्दो प्रतियोगिता समितिको आयोजनामा भएको प्रतियोगितामा बुटवल डोजाङले ग्यारोगी र पुम्सेमा गरी १४ स्वर्ण, २ रजत १ कांस्य पदक जितेको थियो ।तिलोत्तमा डोजाङले ७ स्वर्ण, ६ रजत र ३ कांस्यसहित दोस्रो स्थान हासिल गर्यो । ६ स्वर्ण, ३ रजत र १५ कांस्य गरेर हाइकिकर डोजाङ नवलपरासीले तेस्रो स्थान भयो । प्रदेशस्तरीय तेक्वान्दो प्रतियोगिताका अध्यक्ष तपनकुमार केवटले बताए । रामनगर डोजाङका अंकित सहानी र बुटवल डोजाङकी अनुष्का तामाङ भए । लुम्बिनी प्रदेशका ८ जिल्लाका २ सय ८५ खेलाडीले भाग लिएका थिए ।"
एक्स्ट्राटेक ओभलको काम धमाधम,"(तिलोत्तमा)रूपन्देहीको तिलोत्तमा१७, दरखसवामा निर्माणाधीन एक्स्ट्राटेक ओभल क्रिकेट मैदानको काम ८० प्रतिशत सकिएको छ । मैदानमा हाल दुबो रोप्ने काम भइरहेकाले फागुन १ देखि खेलको प्रतिस्पर्धा गराउने लक्ष्यमा काम अघि बढिरहेको एक्स्ट्राटेक ओभलका निर्देशक विनोद कुँवरले बताए । बिहीबार पत्रकार सम्मेलनमा उनले बताएअनुसार असोज तेस्रो सातादेखि पहिलो चरणको काम सुरु भएको हो । ३ हजार ट्रिपर माटो हालेर मैदान सम्याइएको छ । मैदानवरिपरी ड्रेन निर्माण गर्नुका साथै फेन्सिङ गरिएको छ । पिच बनाएर साइड स्क्रिनको काम यही साता सकिने कुँवरले जनाए ।मैदानमा माघदेखि दोस्रो चरणको काम सुरु गरिनेछ । त्यसमा पेभेलियन, चेन्जिङ रुम, क्यान्टिन, टेक्निकल टिमका लागि कोठा निर्माण कार्य गर्ने योजना छ । निर्देशक कुवरले ५ हजार दर्शक क्षमताको प्यारापिट निर्माण गरी चैतबाट सानो मैदान पनि बनाउन सुरु गरिने बताए । सिट क्षमता हरेक वर्ष ५ हजारका दरले बढाउने र ४ वर्षभित्र २५ हजार दर्शक क्षमताको क्रिकेट रंगशाला बनाइने लक्ष्य छ । पत्रकार सम्मेलनमा लुम्बिनी प्रदेश खेलकुद परिषद्का सदस्यसचिव जयप्रकाश भट्टराईले एक्स्ट्राटेक ओभल रंगशालालाई परिषद्ले गौरवका रूपमा हेरेको बताए । उनले रंगशाला निर्माण सम्पन्न भएलगत्तै प्रदेशस्तरीय प्रतियोगिता गर्ने प्रतिबद्धता जनाए । सदस्यसचिव भट्टराईले भने, क्रिकेटप्रतिको लगावले एक व्यक्तिले ठूलो रकम खर्चेर रंगशाला बनाउनु राष्ट्रकै लागि गौरवको विषय भएको र यसलाई पूर्ण सञ्चालन गर्नतर्फ आवश्यक सहयोग गर्न परिषद् तयार छ ।रूपन्देही क्रिकेट संघका अध्यक्ष हरिबहादुर थापाले सिद्धार्थ रंगशाला र एक्स्ट्राटेक ओभल मैदान क्रिकेट खेलाडी उत्पादन र अन्तर्राष्ट्रिय स्तरको प्रतियोगिता गर्न सक्नेगरी निर्माण हुनुले रूपन्देहीको सान बढाउने बताए । उनले रूपन्देही खेलाडी उत्पादनको हब बनेको स्थितिमा नयाँ रंगशाला निर्माणले थप टेवा पुग्ने अपेक्षा राखे । नेपाल क्रिकेट संघ (क्यान) का पूर्व कार्यबाहक सचिव प्रशान्त मल्लले क्रिकेटप्रति समर्पित रूपन्देहीमा नयाँ रंगशाला निर्माण हुनु सबैका लागि राम्रो अवसर हुने बताए । उनले हालसम्म सिद्धार्थ रंगशालाबाट क्रिकेट हाँकिरहेका जिल्लाका खेलाडीबाहेक क्रिकेट सिक्न चाहनेलाई एकेडेमिक सुविधासहितको यस रंगशालाले सहयोग पुग्ने बताए । मल्लले प्रवासमा बसेर कमाएको पैसाबाट देशमा मैदान बनाएर जिम्मेवार नागरिकको दायित्व पूरा गर्नुका साथै क्रिकेट विकासमा उदाहरणीय काम गरेको भन्ने कुँवरलाई बधाई ज्ञापन गरे ।रंगशालाका ब्रान्ड एम्बासडर पूर्व राष्ट्रिय क्रिकेटर शक्ति गौचनले देशकै नमुना जिल्लाका रूपमा रूपन्देहीले अन्तर्राष्ट्रिय क्रिकेट आयोजना गर्न सक्ने दुई मैदान बनाउन सफल भएकोमा खुसी व्यक्त गरे । उनले आफ्नो खेलाडी जीवनमा क्रिकेटका लागि सम्बन्धित निकायले दिन नसकेको सुविधा वा सिकाइ एक्स्ट्राटेकले दिनेगरी भौतिक पूर्वाधार निर्माण गर्ने बताए । उनले देशमै दुई रंगशाला बनाउने रूपन्देही एकमात्र जिल्ला भएको दाबी गरे । यसले सिंगो जिल्लालाई अन्तर्राष्ट्रिय स्तरमा चिनाउने छ । भारतको लखनउसम्म यत्तिको सुविधासम्पन्न रंगशाला नभएकाले छिमेकी मुलुक खेलाडीलाई पनि प्रशिक्षण दिन सकिने उनले बताए ।कुल ४० करोड लगानीमा निर्माणाधीन रंगशालामा होस्टलसहितको एकेडेमी र ट्रेनिङ सेन्टर हुनेछ । कम्पाउन्डमा चारतले भवन निर्माण गरेर १ सय जना एकेडेमीमा राखेर प्रशिक्षण दिने योजना एक्स्ट्राटेकको छ ।"
भुवनले लिए ८ विकेट,"(धनगढी)स्पिनर भुवन कार्कीले उत्कृष्ट बलिङ प्रदर्शन गर्दै ८ विकेट लिँदा धनगढी स्पोर्ट्स क्लब बिहीबार फाप्ला मैदानमा भइरहेको लिटल फ्लावर प्रिमियर लिग (एलपीएल) को सेमिफाइनल पुगेको छ ।सेमिफाइनल पुग्न जित्नैपर्ने खेलमा धनगढीले खप्तड इन्डोर ट्रेनिङ सेन्टरलाई ६७ रनले हराएको थियो । यसअघि युथ अफ टीकापुर, घोडाघोडी क्रिकेट एकेडेमी र सत्यदेवी एकेडेमी सेमिफाइनल पुगिसकेका थिए । शुक्रबार सेमिफाइनलमा धनगढी र घोडाघोडी तथा सत्यवती र टीकापुर भिड्ने छन् । बिहीबार १ सय ६४ रनको लक्ष्य पछ्याएको खप्तडले १९३ ओभरमा ९६ रन बनाउँदा सवै विकेट गुमायो । प्लेयर अफ द म्याच भुवन कार्कीले ८ विकेट लिए । उनले ४ ओभरमा १८ रन खर्चिएका थिए । अभिषेक थापाको सर्वाधिक ४२ र प्रकाश पाण्डेको ३० रनबाहेक अन्य ब्याटरले गतिलो स्कोर जोड्न सकेनन् ।यसअघि टस हारेर ब्याटिङ गरेको धनगढी क्लबले २० ओभरमा ५ विकेट गुमाई १ सय ६३ रन बनायो । ओपनर सुनील धमलाले अर्धशतकीय योगदान दिए । कप्तान भुवन कार्कीले ३६, प्रनित थापाले २६ र अमरसिंह राउटेलाले अविजित १२ रन जोडे । खप्तडका रवि विष्ट र आर्यन विष्टले २२ तथा वीरेन्द्र बमले १ विकेट लिएका थिए ।"
छोटकरी,"फिदिममा मिनी म्याराथन हुनेपाँचथर (कास) सुम्हात्लुङ मिनी म्याराथन (९ किमि) को छैटौं संस्करण पुस ८ गते फिदिममा हुने भएको छ । किराँत समुदायको मौलिक पर्व चासोक तङ्नाम (उधौली) पर्वको अवसर पारेर बर्सेनि हुँदै आएको म्याराथन देशभरका धावकको उपस्थिति रहने आयोजक सुम्जिरी सुम्हालुङ आम्बेपज संरक्षण एवं विकास प्रतिष्ठानले पत्रकार सम्मेलन गर्दै जानकारी दिएको छ । यो वर्ष महिला र पुरुष दुवै विधामा म्याराथन गराइने प्रतिष्ठानका अध्यक्ष कमल लावतीले बताए । दौडका विजेताले ३० हजार, दोस्रोले २० हजार र तेस्रोले १० हजार पुरस्कार पाउनेछन् । उत्कृष्ट ८ भित्र पर्ने थप ५ खेलाडीलाई जनही १ हजारबाट पुरस्कृत गरिनेछ । ९ किमि दुरीमा हुने दौड फिदिम४ स्थित सुम्हात्लुङ मन्दिर परिसरबाट सुरु हुनेछ ।्अरहान्त र अमिर भिड्नेकाठमाडौं (कास) अरहान्तकेशर सिंह र अमिर ब्लोन बिहीबार एनएसआरए एनिभरसरी कप स्क्वास प्रतियोगितामा फाइनल पुगेका छन् । सातदोबाटोस्थित स्क्वास एकेडेमीमा पुरुष एकलतर्फ अरहान्तले उमित श्रेष्ठलाई ११४, ११३, ११५ ले र अमिरले दीपक थापालाई ११८, १२१४, ११७, ६११, १२१० ले हराए थिए । ५० वर्षमाथिको मास्टर्सको फाइनलमा छविलाल पाइजा पुन र प्रज्वलप्रकाश प्रधान पुगेका छन् । छविलालले अनिल वज्राचार्यलाई ११६, ११६, ११६ ले र प्रज्वलले लालबहादुर गुरुङलाई ११४, ११४, ११७ ले हराए । ब्वाइज यू१९ मा पासाङ ब्लोनले रोहन नेपाललाई ११६, ११६, ११४ ले तथा विकास तुम्सिङ मगरले राकेश परियारलाई १२१०, ११९, ११८ ले हराए । स्क्वास संघ स्थापना ३५ वर्ष पुगेको अवसरमा प्रतियोगिता भएको हो । कीर्तिपुर विजयीकाठमाडौं (कास) कीर्तिपुर ए ले दोस्रो नखिपोट खुला बास्केटबल प्रतियोगिताको पुरुषतर्फ बिहीबार विजय नतिजा निकालेको छ । कीर्तिपुर ए ले बौद्ध बी लाई ८८५३ स्कोरले हरायो । विजयी टिमका लागि जयदीपले २८ स्कोर जोडे । कीर्तिपुरको बी टिम भने पराजित भयो । शंकरदेव क्याम्पसले कीर्तिपुर बी लाई ७९७५ ले हरायो । शंकरदेवका सोहिल श्रेष्ठले २३ स्कोर गरे । पुरुषमै क्वाटरफाइनलमा स्थान पक्का गरिसकेका आर्मी र टाइम्सले पनि जित निकाले । आर्मीले टाइमआउटलाई ९९७७ ले हरायो । आर्मीका निकेश मगरले २८ स्कोर जोडे । टाइम्सले बलर्समाथि १२०७६ को जित पायो । टाइम्सका विजय बुर्जाले ३६ स्कोर गरेका थिए । बैंककमा भेट्रान टेबलटेनिसकाठमाडौं (कास) नेपालका ५ खेलाडी थाइल्यान्डको बैंककमा भइरहेको १४ औं एसिया प्यासिफिक भेट्रान टेबलटेनिस प्रतियोगिताको प्रिक्वाटरफाइनल पुगेका छन् । भेट्रान ४० वर्षमाथि पुरुष सिंगल्समा निकेशप्रसाद जोशी, शिवसुन्दर गोथे, चन्दन शाही, सुधीर महर्जन र प्रशान्त महर्जन विजयी भएर प्रिक्वाटरमा पुगेका हुन् ।"
