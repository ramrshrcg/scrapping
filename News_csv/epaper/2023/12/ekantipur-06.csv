शीर्षक,विवरण
जातीय विभेदविरुद्ध युगान्तकारी फैसला,"यसै क्रममा नवराज र उनका साथीहरू सन्दीप विश्वकर्मा, टीकाराम सुनार, गणेश बुढा, लोकेन्द्र सुनार र गोविन्द शाहीको ज्यान गएको थियो । उनीहरूको शव दुई सातासम्मको खोजीपछि भेरी नदी किनारबाट संकलन गरिएको थियो । घटनामा अरू १२ जना घाइते भएका थिए । घटनालगत्तै नवराजका बुबा मुनलालको जाहेरीमा चौरजहारी८ का तत्कालीन वडाध्यक्ष डम्बरबहादुर मल्लसहित ३४ जनाविरुद्ध २०७७ जेठ ३२ मा मुद्दा दायर भएको थियो । त्यसमध्ये ३३ जनालाई कर्तव्य ज्यान, ज्यान मार्ने उद्योग, जातीय भेदभाव र छुवाछूत कसुरको अभियोग र एक जनालाई यी सबै अपराधमा मतियारको भूमिका निर्वाह गरेको अभियोग लागेको थियो ।प्रहरीलाई दिएको जाहेरीमा मुनलालले छोरा नवराज र सोती गाउँकी किशोरीबीच लामो समयदेखि भएको प्रेमसम्बन्धका कारण उनको षड्यन्त्रपूर्वक हत्या भएको उल्लेख भन्दै दोषीलाई कारबाही हुनुपर्ने माग गरेका थिए । नवराजलाई काफल खान आउनु भनी केटीले नै फोन गरी बोलाउन लगाएर छोरा र उनका साथीलाई घेरा हाली कुटीकुटी मारेर सेतीमा बगाइदिएको उनको जोहरीमा उल्लेख छ । प्रहरीमा नाम निकालेका नवराज घटनाको भोलिपल्ट जागिरको पहिलो हाजिरी गर्न घरबाट जानेवाला थिए । तपाईं प्रहरीमा भर्ती भएपछि भेट हँॅदैन भनी किशोरीले आफन्तको दबाबमा नवराजलाई घरमा बोलाएकी थिइन् । घटनाको तीन साताअघि वैशाख १७ दुई साथीसहित सोती गाउँ पुग्दा नवराजलाई प्रहरीले पक्राउ गरी कुटपिट गरेको थियो । किशोरीका आफन्त पर्ने वडाध्यक्ष डम्बरबहादुर मल्लले लकडाउनको उल्लंघन गरेको भन्दै प्रहरीलाई फोन गरी नवराजलाई थुनाउन लगाएका थिए । बिनाजाहेरी नै प्रहरीले नवराज र उनका दुवै साथीलाई रातभरि थुनेर राखेको थियो । यो थाहा पाएपछि छोरालाई छुटाउन भोलिपल्ट नवराजकी आमा उर्मिला चौरजहारी पुगेपछि वडाध्यक्ष मल्लले परिवारको जिम्मा लगाएर छोडिदिन भनेपछि प्रहरीले फेरि सोती गाउँ नआउने सर्तमा नवराजलाई छाडिदिएको थियो भने चौकीमै स्थानीय युवाले उनलाई पिटेका थिए । यसरी कागज गरिसकेको अवस्थामा नवराज सोतीमा फेरि जानुको एउटै कारण थियो, प्रेमीकाको बोलावट । वैशाख १७ गतेको घटनाका कारण झस्किएका नवराज मेसो मिले भगाउने नै सुरसारले १८ जना साथीका साथ जेठ १० गते सोती पुगेका थिए । घटनामा घाइते भएका उनका साथीहरूका अनुसार प्रेमिकाको घर पुग्ने बेला केटीका आफन्तले नचिनून् भनेर नवराजले मास्क र टोपी लगाएका थिए भने समूहको पुछारमा थिए । घाइते युवाहरूका अनुसार किशोरीकी आमाले अस्तिको पिटाइले पुगेन डुम ? भन्दै सुरुमै गाली गरेकी थिइन् । आज मरेरै जान्छस्, वडाध्यक्षलाई फोन लगा भनेपछि नवराज केही बोलेनन् भने साथीहरूले हामी त काफल खान आएको हजुर भने । किशोरीको आमाले तथानाम गाली गरेपछि आफूहरू त्यहाँबाट तुरुन्तै फर्किर्एको घटनामा घाइते भएका महेश कार्कीले अदालतमा बयान दिएका थिए । उनका अनुसार यसरी फर्कन लाग्दा छिमेकी मानबहादुर मल्लले पानी खाएर जाउँ भनेर अलमल्याउन खोजेका थिए । उनको आग्रहलाई टार्दै आफूहरू त्यहाँबाट ओरालैओरालो झरी आधा घण्टापछि एउटा ढुंगामा बसेको अर्का घाइते सुदीप खड्काको बयान छ । त्यसै बेला माथिबाट गाउँलेको हूल लाठा र हतियारका साथ आइलाग्यो । उनीहरू ज्यान जोगाउन दौडँदै निर्माणाधीन मध्यपहाडी लोकमार्गमा पुगेका थिए । त्यहाँ अर्को भीड घरेलु हतियार लिएर उनीहरूलाई ढुकिरहेको थियो । ज्यान जोगाउन सुदीप र अरू केही साथी भेरीको किनारतिर लागे । माथिदेखि ढुंगा बर्साउँदै आएको भीडले त्यहाँ पनि सबैलाई मरणासन्न हुने गरी पिट्यो । भेरीतिर लाग्दा नवराजसहित ६ जनालाई आफूहरूले नदेखेको सुदीप बताउँछन् । पक्राउ परेका प्रतिवादीहरूले अनुसन्धानका क्रममा दिएको बयानअनुसार उनीहरूलाई वडाध्यक्ष मल्लसहितको योजनामा चारैतिरबाट घेरा हाली लखेटीलखेटी मारिएको थियो । त्यति नै बेला वडाध्यक्ष मल्लले प्रहरी नायब निरीक्षक मदन शाहीलाई फोन गरेर चौरजहारीका केटाहरू आएर होहल्ला गरे भनी बखर दिएका थिए । चौरजहारीबाट उनीहरूले लकडाउनको उल्लंघन गर्न खोज्दा केही लछारपछार भएको भन्नेबाहेक उनले प्रहरीलाई केही पनि बताएका थिएनन् । वडाध्यक्षकै सूचनाको आधारमा शाहीले ७ किलोमिटर पर सोती गाउँमा प्रहरी सहायक निरीक्षक सन्तोष लामिछाने र प्रहरी जवान किल रोकायालाई मोटरसाइकलमा पठाएका थिए । त्यहाँ उनीहरूले केही नदेखेको खबर शाहीलाई दिए । शाहीले पुनः वडाध्यक्षलाई फोन गरे । वडाध्यक्षले औल जिउला भनी फोन काटेकाले मैले निज प्रहरी सहायक निरीक्षकलाई सो ठाउँमा जान आदेश दिएको हुँ भनी शाहीले बयान दिएका छन् । घटनास्थलमा प्रहरी आइपुग्दा आफूहरूमाथि कुटपिट भएको देखेर पनि छुट्याउने वा आक्रमणकारीलाई भगाउने कुनै प्रयास नगरेको घाइते युवाहरूको बयान छ । घटनाको केही दिनपछि सुदीपलगायतले बताएअनुसार साँझ ६ बजेतिर भेरी किनारमा चौरजहारी इलाका प्रहरी कार्यालयबाट खटिएका चार प्रहरी पुगे पनि कुटपिट भइरहेको ठाउँतिर नगई डिलमै बसेर सिट्ठी बजाएका थिए । लाठी, हँसिया र ढुंगाले केटाहरूलाई हानिरहेको प्रहरी स्वयंले देखे पनि उनीहरूविरुद्ध केही कारबाही गरिएन । उल्टै, वडाध्यक्ष डम्बरबहादुर मल्ल र नवराजकी प्रेमिकाका बाबुसहित कुटपिटमा उत्रिएको जमातले नै घाइतेहरूलाई प्रहरीको जिम्मा लगाइदिए । केहीपछि इलाका प्रहरी कार्यालय चौरजहारीका प्रहरी प्रमुख प्रहरी निरीक्षक धर्मसिंह विष्ट घटनास्थल पुगे । रगताम्य घाइतेहरूलाई देखाएर वडाध्यक्ष मल्लले उनीहरूलाई लकडाउनको उल्लंघन गरेकाले कुटपिट गर्नॅपरेको बताए । त्यसैलाई विष्टले पत्याएजस्तो गरी कुनै प्रश्न नै सोधेनन् । रगताम्य भएका १२ घाइतेलाई प्रहरीले हिरासतमा राख्यो । उनीहरूले आफ्ना अरू साथीहरू पनि भएको बताए तर प्रहरीले उनीहरूको कुरै सुनेन । त्यसै रात भेरी किनारमा नवराजको शव फेला पर्यो । प्रहरीले वडाध्यक्षकै भाकामा उनीहरूलाई खोलाले बगाएको भन्न थाल्यो । घटना बाहिर आएपछि भोलिपल्ट प्रहरी निरीक्षक विष्टले वडाध्यक्षलाई बोलाएर सामान्य सोधपुछ गरे । त्यसको पर्सिपल्ट नवराजका बुबा मुनलाल, मृतक टीकाराम नेपालीका बुबा सोभे र मृतक गणेश बुढामगरका बुबा पदमबहादुरको संयुक्त किटानी जाहेरी पर्यो, केटाकेटी बीचको प्रेमसम्बन्धमा केटा दलित भएकाले जातीय विभेदका कारण योजना बनाई अमानवीय तथा क्रूरतापूर्वक हत्या गरेकाले कानुनबमोजिम कारबाही गरिपाउँ । यसरी वडाध्यक्षलगायत २० विरुद्ध किटानी जाहेरी दिएपछि प्रहरीले वडाध्यक्ष मल्लसहित १२ लाई हिरासतमा लिएको थियो । घटनापछि केटीपक्षले रुकुम पश्चिमबाट चुनाव जितेका माओवादी सांसद जनार्दन शर्मालाई फोन गरी आफूलाई जोगाउन अनुरोध गरेका थिए भने शर्माले पनि त्यहीअनुसार प्रहरीलाई माथिदेखि नै दबाब दिएकाले अनुसन्धान सुस्त बन्यो । त्यसको विरोधमा मानवअधिकारकर्मी, दलित अगुवा र घाइते तथा मृतकका परिवारजनले रुकुम पश्चिममा ठूलो जुलुस प्रदर्शन गर्नॅपरेको थियो । घटनाको केही दिनपछि हराइरहेका पाँचमध्ये गोविन्द शाहीको शव भेरीमा फेला पर्दा उनका दुवै हात बाँधिएको, अन्डकोश सुन्निएको र दाँत झरेको थियो । नवराज र उनका साथीलाई चरम यातनाका साथ कुटीकुटी मारेर हात बाँधी नदीमा डुबाइएको थियो भन्ने प्रस्ट पार्यो । तर पनि प्रहरीले मुचुल्कमा शाहीको हात बाँधेको अवस्थामा फेला परेको थियो भनेर लेखेन । उनको दाँत झरेको र अन्डकोश सुन्निएको पनि लेखेन । यो खबरले माहोल झन् उत्तेजित र जुलुस आक्रोशित बन्यो । यता, सांसद शर्माले घटनाको तेस्रो दिन संसद्मा सोती घटनाको बचाउ गरे । लकडाउनको समयमा नवराजहरू वीरबहादुर मल्ल (नवराजकी प्रेमिकाका बाबु) को घरमा पुगी हूलहुज्जत गरेपछि भएको झडपका क्रममा घटना भएको भन्ने उनको अभिव्यक्तिले पीडितहरूमा अपराधी उम्कने हुन् कि भन्ने चिन्ता र चासो बढायो । दलित अधिकारकर्मी, मानवअधिकारवादी र नागरिक समाजले शर्माको अभिव्यक्तिको आलोचना गरे । घटनाको अनुसन्धान निष्पक्ष हुनुपर्ने भन्दै देशभर प्रदर्शन हुन थाले । त्यसपछि प्रहरीले बाध्य भएर सुरु गरेको अनुसन्धान अगाडि बढाई अभियोगपत्र तयार पारेको थियो । किशोरी, किशोरीका बाबुआमा, वडाध्यक्ष मल्ल र अन्य प्रतिवादीले वैशाख १७ को घटनापछि नवराजको ज्यान लिने षड्यन्त्र रचेको उल्लेख छ । त्यसअनुसार उनीहरूले नवराजलाई फकाइफुलाई बोलाएर कुटपिट गरी हत्या गर्ने सल्लाह गरेका थिए । त्यस क्रममा उनीहरूबीच भएको कल डिटेल्स र फोन संवादको अध्ययनबाट पनि यो पुष्टि हुने प्रहरी प्रतिवेदनमा उल्लेख छ । प्रतिवादीहरूको मौकाको बयान, निजहरूको फोन सम्पर्क भएको देखिने कल डिटेल्स प्रतिवेदन, घटनास्थल मुचुल्का, वारदात स्थलको भौगोलिक परिवेश एवं दूरी, वारदातमा प्रतिवादीहरूको उल्लेख्य उपस्थिति र प्रतिवादीहरूको पोलिग्राफ परीक्षण प्रतिवेदनसमेतबाट, अभियोगपत्रमा उल्लेख छ, टोपबहादुर मल्ल, परिवर्तित ५४ रुकुम पश्चिम ३६ (३) समेतले मृतकहरू गाउँमा जाँदै गरेको देखेपछि प्रतिवादीहरूले एकापसमा मतसल्लाह गरी नवराज विकसमेत १८ जनाको निगरानी गरी ३ किमिभन्दा टाढा पुगिसकेको अस्थामा समेत नवराजसमेतलाई लाठी, ढुंगाले प्रहार गरी लखेट्दै भेरी नदीको किनारसम्म पुर्याई लाती, मुक्का, ढुंगासमेतले प्रहार गरेको तथ्य पुष्टि भएको देखिन्छ । त्यसमाथिको प्रारम्भिक सुनुवाइ गरेको जिल्ला अदालतको आदेशलाई उल्ट्याउँदै उच्च अदालत सुर्खेत र सर्वोच्च अदालतले उनीहरूमध्ये किशोरीकी आमालाई धरौटीमा र अन्य १० लाई सामान्य तारिखमा छाडी बाँकी २३ लाई पुर्पक्षका लागि कारागार पठाउने सुरु अदालतको आदेश सदर गरेको थियो । राजनीतिक दाउपेचले मुद्दामा देखिएको सुस्तताले न्याय नपाइने हो कि भन्ने चिन्ता दलित समुदायमा थियो । तर, ढिलै भए पनि जिल्ला अदालतको फैसलाले न्याय मिलेको अनुभूति भएको छ, दलित अधिकार अभियन्ता तथा कांग्रेस नेत्री रीता परियार भन्छिन्, कानुन सबैलाई बराबरी भन्ने सिद्धान्त आज चरितार्थ भयो, यो ठूलो विजय हो न्यायको ।अधिकारकर्मीहरूको दबाबपछि सोती घटनाबारे छानबिन गर्न तत्कालीन सभामुख अग्नि सापकोटाले माओवादीका सांसद देवेन्द्र पौडेलको संयोजकत्वमा ९ सदस्यीय समिति गठन गरेका थिए । समितिमा सांसदहरू एकवाल मियाँ, दुर्गा पौडेल, पार्वतीकुमारी विशुन्खे, प्रकाश रसाइली, विमला विक, महेश्वरजंग गहतराज, मीनबहादुर विश्वकर्मा र रामसहायप्रसाद यादव सदस्य थिए । घटनाको १६ दिनपछि संसदीय विशेष समिति गठन भएको थियो । समिति बनेको ५ दिनपछि सदस्यहरूले रुकुम पश्चिम पुगी एक सातासम्म स्थलगत अध्ययन गरेका थिए । त्यसका आधारमा उनीहरूले तयार पारेको प्रतिवेदनमा जातीय विभेद र छुवाछूतकै कारण घटना भएको र त्यसमा प्रहरीले अनुसन्धान र खोजी कार्यमा लापरबाही गरेको उल्लेख छ । घटना हुनुपूर्व नवराज विक र उनका साथीहरूबीच भएको टेलिफोन तथा प्रत्यक्ष वार्तालाप र प्रतिवादीले पाएको सूचना, घटना हुँदा प्रतिवादीहरूबीच भएको टेलिफोन संवाद एवम् प्रत्यक्षदर्शी र सरोकारवालाको भनाइका आधार, घटनामा उपस्थित भएका मानिसको संख्या, घटनाको प्रकृति घटनापश्चात् तत्कालै देखिएको अवस्था आदिबाट यो घटना संगठित र योजनाबद्ध भएको बुझिन्छ, समितिको प्रतिवेदनमा उल्लेख छ ।"
"एनसेल ६ अर्ब होइन, ६६ अर्बभन्दा बढीमा बिक्री भएको खुलासा","दफा ३३ को उपदफा ४ मा भनिएको छ, जम्मा पुँजी लगानीको ५० प्रतिशतसम्म विदेशी व्यक्ति वा संगठित संस्थाको लगानी भएको दूरसञ्चार सेवासँग सम्बन्धित कम्पनीको अनुमतिपत्र समाप्त भएपछि पूर्वअनुमति प्राप्त व्यक्तिले पुनः अनुमति लिई सञ्चालन गर्न सक्नेछ । यसको अर्थ श्रीमान् सतीशलालको कम्पनीले कुनै बेला आफ्नो सेयर श्रीमतीको कम्पनी, कुनै अरू कुनै नेपाली कम्पनी वा सेयरबजारमा दिएमा स्पेक्ट्रलाइटको सेयर ५० प्रतिशतभन्दा तल हुन सक्छ । विदेशी कम्पनीको सेयर ५० प्रतिशतभन्दा कम देखाएर एनसेललाई सरकारको हुनबाट रोक्ने बाटो खोल्न खोजिएको जानकारहरूको भनाइ छ । एक जानकार भन्छन्, अबका दिनमा सतीशलालले आफ्नो विदेशी कम्पनीको हिस्सा पचास प्रतिशतभन्दा कममा सीमित गर्नर् श्रीमतीका नाममा रहेको सुनिभेरा क्यापिटल वा अन्य कुनै नेपालीको नाममा सार्न वा सेयर बजारमा बेच्न पनि सक्छन् । यसले कम्पनी सरकारको हुन बाटोमा रोक्ने दाउपेच देखिन्छ, त्यसो भएमा देशको सम्पत्तिका रूपमा रहेको फ्रिक्वेन्सी प्रयोग गरेको कम्पनी २५ वर्षपछि सरकारको हुने बाटो रोक्ने यो खेल हो । पहिले श्रीमतीको कम्पनीबाट २० प्रतिशत र अहिले आफ्नै कम्पनीका नाममा ८० प्रतिशत सेयर खरिद गरेका गैरआवासीय नेपाली आचार्यको आर्थिक स्रोत के हो ? उनीमाथि नेपालमै सम्पत्ति शुद्धीकरणमा अनुसन्धान हुनुपर्ने ती अधिकारीको भनाइ छ । दुई महिनाअघि मात्र बेलायतमा दर्ता गरिएको आचार्यको कम्पनीले एनसेलको ८० प्रतिशत सेयर खरिदको पैसा कहाँबाट ल्याए ? ती अधिकारीले भने, सम्पत्ति शुद्धीकरण अनुसन्धान विभागले अनुसन्धान गर्नैपर्छ । किनभने २०७२ सालमा आजियटाले १ खर्ब ४३ अर्ब रुपैयाँमा खरिद गरेको सम्पूर्ण सेयर अहिले आचार्यले हात पार्न सफल भएका छन् । यति ठूलो धनराशिको सेयर किन्न उनले कहाँबाट पैसा ल्याए भन्ने अनुसन्धान अनिवार्य छ । एनसेलले ८० प्रतिशत सेयर ५ करोड अमेरिकी डलर (६ अर्ब ६५ करोड रुपैयाँ) मा खरिद गरेको घोषणा गरेको छ । सात वर्षअघि कारोबार भएको अंकको साढे तीन प्रतिशतमै अहिले सेयर खरिद गर्न पाउने भन्ने हुनै सक्दैन । कारोबारमा कम मूल्यांकन गरेको निश्चित छ, ती अधिकारीले भने, त्यसकारण आचार्य स्वतः सम्पत्ति शुद्धीकरणको अनुसन्धानमा तनिनुपर्छ । नियामक निकाय, विदेशी लगानी स्वीकृति गरिदिने निकाय र कर कार्यालयहरूलाई अहिलेको कारोबारबारे कुनै जानकारी दिइएको छैन । यस्तो अवस्थामा आन्तरिक राजस्व विभाग तथा मातहतका कर कार्यालयहरू आफैं सक्रिय भएर यो कारोबारका विवरणहरू तत्काल हेरेर कर छली भएनभएको स्पष्ट भइहाल्छन्, ती अधिकारीले भने । उनका अनुसार कर अधिकृतहरूले कम्पनीको वासलात, सेयर खरिदबिक्रीका क्रममा भएको सम्पूर्ण सम्पत्तिको दायित्व र मूल्यांकन (डीडीए) र सेयर पर्चेज एग्रिमेन्ट (एसपीए) हेरेर निष्कर्षमा पुग्न सकिन्छ । विदेशमा अफसोर कम्पनीमार्फत कारोबार गर्ने र नेपालमा पारदर्शिता नदेखाउने विषयविरुद्ध छानबिन गर्नुपर्ने विज्ञहरूको धारणा छ । एनसेलको ८० प्रतिशत सेयर ट्याक्स हेवन (कर छलीका लागि अनुकूल) मुलुक सेन्टस् किट्स एन्ड नेभिसमा दर्ता रहेको रेनोल्डस् होल्डिङ लिमिटेडको नाममा छ । आचार्यले दुई महिनाअघि दर्ता गरेको स्पेक्ट्रलाइट यूके लिमिटेडले रेनोल्डस् होल्डिङलाई नै खरिद गरेर एनसेल आफ्नो बनाएको हो । तर नेपालको कम्पनी रजिस्ट्रारको कार्यालयमा एनसेलको सेयर संरचनामा कुनै पनि हेरफेर गरेको छैन । यसरी होल्डिङ कम्पनीहरूमार्फत कारोबार गर्नु सामान्य हो । तर ट्याक्स हेवन मुलुकमा दर्ता रहेको कम्पनीमार्फत कारोबार गर्ने, यहाँको कम्पनी रजिस्ट्रार तथा कर कार्यालयमा कुनै जानकारी नदिने र नियामक निकाय दूरसञ्चार प्राधिकरणबाट अनुमति नलिनु अपारदर्शी कारोबार हो, ती अधिकारीले भने, यो अपारदर्शी कारोबारमा नेपालका दर्जनभन्दा बढी कानुनहरू आकर्षित हुन्छन् । त्यो लगाएर निगरानी, छानबिन र कारबाही गर्नुपर्छ । आजियटा र स्पेक्ट्रलाइट यूके लिमिटेडबीचको कारोबार अपारदर्शी छ । एनसेलको अनुमतिपत्र रहुन्जेलसम्म आजियटाले एनसेलको आम्दानी लैजाने गरी सम्झौता भएको छ । बिक्री मूल्य भनिएको ५ करोड डलरमध्ये ५० लाख डलर सम्झौताको ६ महिनाभित्र र बाँकी ४ वर्षको म्यादमा तिर्ने सम्झौतामा छ । आजियटाले एनसेल अहिले बिक्री गरे पनि लाभांश भने सन् २०२९ सम्म पाउने सम्झौता भएको छ । यो वर्ष ८० प्रतिशत, वर्ष २०२४ र २०२५ मा ४० प्रतिशत, २०२६ र २०२७ मा ३० प्रतिशत तथा २०२८ र २०२९ मा २० प्रतिशत लाभांश पाउनेछ । यसरी एनसेलबाट आजियटा हटेको भने पनि ऊ एनसेल वरिपरि नै रहने गरी अपारदर्शी सम्झौता भएको देखिन्छ । यो अपारदर्शी कारोबार दूरसञ्चार नियमावली२०५४ विपरीत पनि छ । नियमावलीको दफा १५ ले अनुमतिपत्र प्राप्त व्यक्तिले पालना गर्नुपर्ने सर्तहरूमा चुक्ता पुँजीको ५ प्रतिशतभन्दा बढी सेयर खरिद वा बिक्री गर्नॅअघि प्राधिकरणको स्वीकृति लिनुपर्ने व्यवस्था, गरेको छ । त्यसको पालना नगरेको भन्दै प्राधिकरणले स्पष्टीकरण सोधिसकेको छ । एनसेलले मंगलबार जवाफ दिइसकेको छ । तर, सेयर खरिदबिक्री सम्बन्धमा उद्योग विभागलाई पनि जानकारी दिएको छैन । वैदेशिक लगानी तथा प्रविधि हस्तान्तरण ऐन२०७५ को दफा १९ बमोजिम विदेशमा कारोबार भएको एक महिनाभित्र विभागलाई जानकारी गराउनुपर्ने प्रावधान छ । विवादस्पद कारोबार गर्दै आएको आजियटाले आफ्नो सेयर बिक्री गरी नेपालबाट बाहिरिने क्रममा नेपालमाथि लाञ्छना लगाएको छ । आजियटा समूहको निर्णय नेपालमा हाल विद्यमान व्यावसायिक वातावरणको गहन अध्ययनमा आधारित छ । जसले नेपालको अहिलेको अनुचित कर प्रणाली र अनिश्चित नियमन प्रणालीसहितको अवस्था आजियटाले आफ्नो कार्य जारी राख्नका लागि दीर्घकालीन हुन सक्दैन भन्ने निष्कर्ष निकालेको छ, विज्ञप्तिमा भनिएको छ । जबकि नेपालमा प्रत्यक्ष वैदेशिक लगानी (एफडीआई) रहेको एनसेले सबैभन्दा बढी नाफा कमाउने कम्पनीमा पर्छ । कतिपय वर्षहरूमा नाफामा उतारचढाव भए पनि कम्पनी घाटामा गएको छैन । पछिल्ला वर्षमा पनि एनसेलको आय मात्रै वार्षिक ३० अर्ब रुपैयाँभन्दा बढी छ भने खुद नाफा मात्रै सवा अर्ब रुपैयाँभन्दा बढी छ । नाफाको दृष्टिकोणमा यति सफल कम्पनीले हिँड्ने बेलामा नेपालमा हिलो छ्याप्ने काम गरेको छ । मलेसियन सरकारको समेत लगानी रहेको आजियटा र त्यसको होल्डिङ कम्पनी आजियटा यूके रहेकाले नेपाल सरकारले प्रतिवाद गर्नुपर्छ, विदेशी लगानीबारे जानकार एक अधिकारी भन्छन्, विश्वव्यापी रूपमा समेत यी कम्पनीहरूले अपारदर्शी तरिकाले कारोबारबारे जानकारी गराउने र प्रत्यक्ष वैदेशिक लगानीमा नेपाल कुनै पनि हिसाबले अनुदार छैन भनेर हामीले भन्न सक्नुपर्छ ।"
रुसी सेनामा लैजाने १० आरोपित पक्राउ,"(काठमाडौं)नेपाली युवालाई रुसी सेनामा भर्ती गराउने गिरोहका आरोपित १० जनालाई नेपाल प्रहरीले नियन्त्रणमा लिएको छ । जिल्ला प्रहरी परिसर काठमाडौंले बिहीबारयता काठमाडौंका विभिन्न स्थानबाट उनीहरूलाई नियन्त्रणमा लिएको हो । यस विषयमा अनुसन्धान भइरहेको जिल्ला प्रहरी परिसर काठमाडौंका प्रमुख एसएसपी भूपेन्द्र खत्रीले जानकारी दिए । नियन्त्रणमा लिएका व्यक्तिको सम्बन्धमा अध्ययन भइरहेको छ । प्रस्ट रूपमा सूचना संकलन भएपछि सार्वजनिक गर्नेछौं, उनले भने, अहिलेसम्म हामीले नियन्त्रणमा लिएका कसैको पनि नाम सार्वजनिक गरेका छैनौं । रुसी सेनामा भर्ती भएका ६ नेपाली युवा युक्रेनसँगको युद्धमा मारिएका छन् । रुसी सेनामा अझै दुई सयभन्दा बढी युवा भर्ती भएको अनुमान गरिएको छ । त्रिभुवन अन्तर्राष्ट्रिय विमानस्थलबाट अन्य भिसामा गएका वा भारतीय बाटो हुँदै, खाडी तथा मलेसियालगायत मुलुकबाट गएका युवा रुसी सेनामा भर्ती हुने गरेको पछिल्ला घटनाले पुष्टि भएको छ । यी विभिन्न बाटो हुँदै विदेशबाट नेपाली युवालाई रुस पुर्याउन गिरोह नै सक्रिय रहेको अनुसन्धान स्रोतको भनाइ छ । नेपाल सरकारले भने रुस जानका लागि नेपालीलाई कडाइ गरिसकेको छ । सरकारले नेपालीलाई रुसी सेनामा भर्ती नगर्न र भर्ती भएका युवालाई समेत फिर्ता पठाउन रुसलाई कूटनीतिक नोट पठाइसकेको छ । सरकारले यसअघि साउन १६ मै नेपाली नागरिकलाई विदेशी सेनामा भर्ना सम्बन्धमा परम्परागत रूपमा रहेको सम्झौता (भारत र बेलायत) बाहेक अन्य विदेशी मुलुकमा कुनै स्पष्ट नीति नभएको उल्लेख गरेको थियो । तर, नेपालमा रहेका गिरोहले रुसी सेनामा बढी पैसा कमाउने भन्दै युवालाई रुस पुर्याउने गरेका छन् ।"
एनसेल खरिदबिक्रीबारे सत्ता गठबन्धनले छानबिन समिति बनाउने,"(काठमाडौं)प्रधानमन्त्री पुष्पकमल दाहालले बोलाएको सत्ता गठबन्धनको बैठकले दूरसञ्चार सेवा प्रदायक कम्पनी एनसेलको विदेशमा भएको खरिदबिक्री प्रक्रिया कानुनविपरीत र अपारदर्शी भएको निष्कर्ष निकालेको छ । विदेशी भूमिमा भएको खरिदबिक्रीलाई लिएर सरकारमाथि नै प्रश्न उठ्न थालेपछि प्रधानमन्त्री दाहालले मंगलबार सत्ता गठबन्धनको साझा धारणा बनाउन बैठक बोलाएका हुन् ।बैठकले शंकास्पद ढंगले भएको खरिदबिक्रीबारे छानबिन गर्न आवश्यक विज्ञसहितको छानबिन समिति बनाउने निर्णय भएको कानुनमन्त्री धनराज गुरुङले जानकारी दिए । एनसेलको खरिदबिक्री प्रक्रियामा राजनीतिज्ञ, व्यापारी र कर्मचारीसमेतको मिलेमतो भएको भन्दै विपक्षी र सत्ता गठबन्धनकै नेताहरूबाट सार्वजनिक तहमा विरोध हुन थालेपछि प्रधानमन्त्री दाहालले यसको छानबिनमा सक्रियता बढाएका हुन् ।बैठकमा कानुनमन्त्री गुरुङ, अर्थमन्त्री प्रकाशशरण महत, सञ्चार तथा सूचना प्रविधिमन्त्री रेखा शर्मासहितको उपस्थितिमा नेताहरूले एनसेल खरिदबिक्रीको विद्यमान कानुन र यसका पछाडिको रहस्यका बारेमा छलफल गरेका थिए । बैठकमा प्रधानमन्त्री र मन्त्रीहरूले एनसेल खरिदबिक्रीमा नेपालको विद्यमान कानुनी प्रक्रियाको सम्बोधन नभएको धारणा राखेका थिए । सत्ता गठबन्धनको बैठकलगत्तै सञ्चार तथा सूचना प्रविधिमन्त्री रेखा शर्माले विज्ञप्ति जारी गर्दै एनसेलको सेयर खरिदबिक्रीका सम्बन्धमा प्रकाशित समाचारप्रति सरकारको गम्भीर ध्यानाकर्षण भएको जनाएकी छन् ।नियामक निकाय नेपाल दूरसञ्चार प्राधिकरणको स्वीकृति नलिई र नियामकलाई जानकारीसमेत नगराई अस्वाभाविक प्रावधान र मूल्यमा भएको देखिने यो कारोबारका सम्बन्धमा अध्ययन गर्न सम्माननीय प्रधानमन्त्रीले मिति २०८० मंसिर १८ गते सम्बन्धित निकायलाई निर्देशन दिइसक्नुभएको छ, सरकारका प्रवक्ता शर्माद्वारा जारी विज्ञप्तिमा भनिएको छ, नेपाल सरकारले एनसेलको सेयर खरिदबिक्रीका सम्बन्धमा प्रचलित कानुनी प्रावधान तथा अन्तर्राष्ट्रिय विधि र प्रक्रियाको पालना एवम् यस्ता क्रियाकलापबाट नेपालको दूरसञ्चार क्षेत्र र विदेशी लगानीमा पर्ने असर तथा नेपाल सरकारको राजस्वलगायतका विषयमा पर्ने प्रभावका बारेमा विस्तृत अध्ययन तथा छानबिन गर्नेछ ।मन्त्री शर्माले यस अध्ययन तथा छानबिनबाट कुनै अनियमितता भएको पाइएमा नेपाल सरकारले सम्बन्धित सबैलाई तत्काल कानुनबमोजिम कडा कारबाहीको दायरामा ल्याउने बताएकी छन् । नेपाल र नेपालीको हित संरक्षण तथा प्रचलित कानुनको पालना गर्नगराउन नेपाल सरकार प्रतिबद्ध छ शर्माद्वारा जारी विज्ञप्तिमा भनिएको छ । कांग्रेस संसदीय दलका प्रमुख सचेतक रमेश लेखकका अनुसार छानबिनका लागि राज्यका विद्यमान निकायलाई जिम्मेवारी दिने कि सञ्चार मन्त्रालयले सरोकार मन्त्रालयहरू अर्थ, कानुन, सञ्चार प्राधिकरणसमेतको सहभागितामा एकीकृत समन्वयात्मक संयन्त्र बनाएर छानबिन गर्ने भन्नेबारेमा निर्णय लिन प्रधानमन्त्रीलाई जिम्मेवारी दिइएको छ । छुट्टै संयन्त्र बनाउने वा विद्यमान राज्यका निकायलाई छानबिनको जिम्मेवारी दिने भन्नेबारेमा मन्त्रिपरिषद्ले निर्णय लिन्छ, उनले भने ।कानुनमन्त्री गुरुङले भने विज्ञसहितको छानबिन समिति सरकारले बनाउने बताए । एनसेल खरिदबिक्री गलत नियतबाट भएको छ । यसमा नेपाललाई ठग्ने नियत छ । त्यसैले गम्भीर ढंगबाट यसको छानबिन हुनुपर्छ भन्ने आजको बैठकमा सत्ता गठबन्धनमा रहेका सबै दलको साझा धारणा हो, गुरुङले भने, बाहिर कसले के भनेको छ, थाहा छैन । तर आजको सर्वदलीय बैठकमा सबै दलका नेताहरूले यसमा बदमासी भएको छ । अनुसन्धान गरेर दोषी जोसुकै भए पनि कडा कारबाही गर्नुपर्छ भन्ने साझा मत प्रकट गर्नुभएको छ ।आजियटाले सन् २०१६ मा १ खर्ब ४३ करोड रुपैयाँमा खरिद गरिएको कम्पनी अहिले करिब साढे ३ प्रतिशत मूल्य अर्थात् ६ अर्ब ६५ करोड रुपैयाँमा बिक्री गरेको छ । बैठकमा नेताहरूले यो मूल्य निर्धारण नै राज्यले ठग्ने नियतबाट भएको बताएका थिए । थ्रीजी भएकै अवस्थामा १ खर्ब ४३ अर्बमा खरिद गरिएको कम्पनी अहिले फोरजी हुँदाको अवस्थामा दुई खर्बभन्दा बढी सम्पत्ति हुनुपर्ने ठाउँमा जालसाजी गरेर साढे ६ अर्ब मूल्य राखिएको हो भन्नेमा सरकार पुगेको छ, गुरुङले भने, यो राष्ट्रको हितमा पनि छैन । नेपालको कानुनलाई सम्बोधन पनि गरिएको छैन । त्यसैले यो जालसाजीपूर्ण कार्यमा जोसुकै संलग्न भए पनि कारबाही हुनुपर्छ, हुन्छ ।माओवादीका प्रवक्ता अग्नि सापकोटाले मन्त्रिपरिषद्ले बनाउने छानबिन समितिले एनसेलको खरिदबिक्रीसम्बन्धी रहस्यको छानबिन गर्ने बताए । एनसेल खरिदबिक्री रहस्यमय छ, गम्भीर छ, सापकोटाले भने, कर छलीका हिसाबले यो स्वाभाविक छैन भन्ने गठबन्धनको निष्कर्ष हो । उनले मन्त्रिपरिषद् बैठकले एनसेल खरिदबिक्री अध्ययन तथा छानबिन समिति बनाउने निर्णय गरेपछि अनौपचारिक रूपमा अनुसन्धान अघि बढ्ने बताए । देशको अधिकतम हित हुने गरी छानबिन निष्कर्षमा पुर्याउने समझदारी बनेको छ, उनले थपे, गठबन्धनका शीर्ष नेताहरूले यसको दृढतापूर्वक छानबिन हुनुपर्छ भनेर जोड दिनुभएको छ ।अर्थमन्त्री प्रकाशशरण महतले भने एनसेलको सेयर बिक्रीका विषयमा अहिलेसम्म सरकारलाई कुनै जानकारी नभएको बताएका छन् । चितवनमा सञ्चारकर्मीहरूसँगको कुराकानीमा उनले एनसेलको सेयर किनबेचका विषयमा आफूलाई जानकारी नभएको बताएका हुन् । हामी सूचना लिइरहेका छौं, यसको नियमन गर्ने निकाय छ, यो ठूलो किनबेच गर्दा अनुमति लिनुपर्ने व्यवस्था छ, उनले भने, अहिले आधिकारिक रूपमा सरकारलाई जानकारी गराइसकेको अवस्था छैन । एनसेलको सेयर खरिदबिक्रीमा चलखेल भएको भन्दै मंगलबार एनसेल कार्यालय अगाडि नेकपा (एमाले) को विद्यार्थी संगठन अनेरास्ववियुले विरोध प्रदर्शन गरेको थियो भने सत्ताधारी दल समर्थक ६ वटा विद्यार्थी संगठनले संयुक्त विज्ञप्ति जारी गर्दै छानबिनको माग गरेका छन् ।एनसेलले भने सेयर खरिदबिक्री प्रक्रियामा नियामक नेपाल दूरसञ्चार प्राधिकरणले मागेको स्पष्टीकरणको जवाफ पठाएको पुष्टि भएको छ । मंसिर १३ मा घोषणा भएको एनसेलको ८० प्रतिशत सेयर स्वामित्व हस्तान्तरण प्रक्रिया सम्बन्धमा प्रश्न उठाउँदै प्राधिकरणले मंसिर १४ मा एनसेललाई पत्र पठाएको थियो । प्राधिकरण स्रोतका अनुसार एनसेलले मंगलबार त्यसको जवाफी पत्र पठाएको र यस विषयमा विस्तृत अध्ययनपछि मात्रै आफ्नो भनाइ सार्वजनिक गर्ने प्राधिकरणको प्रतिक्रिया छ ।बरु, यसको सट्टा राजनीतिक सक्रियता अस्वाभाविक रूपमा बढेको पूर्वसचिव अर्यालको भनाइ छ । अघिल्लो पटकको कारोबारमा संसद्को विकास समितिले घुमाउरो पाराले कर छलीलाई नै सघाएको हो । मन्त्रिपरिषद्ले समेत कर छुट दिने गरी निर्णय गरेको थियो, अर्यालले भने, यस पटक पनि त्यस्तै हुने सम्भावना देखिँदै छ । यसलाई राजनीतिक मुद्दा बनाउनेभन्दा पनि नेपालको कानुनअनुसार सम्बन्धित सरकारी निकाय र अधिकारीलाई उत्तरदायी बनाउनुपर्छ । बुधबार प्रतिनिधिसभाका सार्वजनिक लेखा समिति र अर्थ समितिमा एनसेलको सेयर खरिदबिक्री र स्वामित्व हस्तान्तरणका विषयमा छलफल गर्दै छन् । प्रारम्भिक चरणको छलफल हो, यसमा विषय प्रवेश गरिनेछ, संघीय संसद् सचिवालयका प्रवक्ता एवं लेखा समितिका सचिव एकराम गिरीले भने, सम्भवतः आन्तरिक छलफल हुनेछ ।शंकास्पद कारोबारका विषयमा राजनीतिक वृत्तबाट समेत आलोचना भइरहेको छ । सत्ता गठबन्धनको मुख्य घटक कांग्रेस नेताहरूले मंगलबार एक सार्वजनिक कार्यक्रममै एनसेलको खरिदबिक्रीमा अरबौं रुपैयाँ राज्यलाई नोक्सानी पुग्ने गरी घोटाला भएको बताएका छन् । कांग्रेस महामन्त्री गगन थापा र नेता शेखर कोइरालाले यसमा राजनीतिज्ञ, कर्मचारी र व्यापारीहरूको मिलेमतोमा यो काण्ड रचिएको बताएका छन् । हरेक दिन कुनै न कुनै काण्डबारे सुनिन्छ । केही समय अगाडि सुनको काण्डबारे सुनियो, हिजोआज कुनै पत्रपत्रिका हेर्नुभयो भने एनसेलको अर्बौं रुपैयाँ घोटालाको काण्ड सुन्नुहुन्छ, मंगलबार ओखलढुंगामा पार्टीको कार्यक्रममा बोल्दै महामन्त्री थापाले भने, एनसेलको खरिद प्रक्रिया प्रथम दृष्टिमै अर्बौं रुपैयाँ घोटाला भएको अनुमान लगाउन सकिन्छ । अहिले कांग्रेससहितको सरकार छ, यो प्रकरणमा जतिसुकै ठूलो मानिस यसमा संलग्न भएको भए पनि छानबिन गरेर कारबाहीको दायरामा ल्याउनुपर्छ ।नेता कोइरालाले एनसेल बिक्रीमा राजनीतिक, कर्मचारी र व्यापारीको संलग्नताबिना सम्भव नहुने बताए । आजको पाँच वर्षपछि नेपाल सरकारको मातहतमा हुनुपर्ने एनसेल बेचिँदै छ भन्ने केही दिनदेखि जताततै चर्चा भइरहेको छ । यसमा राजनीतिज्ञहरू, कर्मचारी र व्यापारीहरूको मिलेमतो नभई सम्भव नै हुँदैन । त्यसकारण हामीले नेताहरूलाई प्रश्न गरेका छौं कि एनसेल किन बिक्री भयो ?, कोइरालाले थपे, यस घटनालाई कांग्रेसले गम्भीर रूपमा लिएर धारणा बनाउनुपर्छ । नेपाललाई भ्रष्टाचारमुक्त बनाउन पनि कांग्रेसले नेतृत्व गर्नुपर्छ ।उता पूर्वसचिव लक्ष्मण अर्याल भने नियामक निकायहरूले आफ्नो काम गर्नुको सट्टा राजनीतिक वृत्त सक्रिय भएको भन्दै आलोचना गरेका छन् । यो नेपाल सरकारविरुद्ध एउटा विदेशी कम्पनी र स्थानीय साझेदारहरूले गरेको अराजक क्रियाकलाप हो, पूर्वसचिव लक्ष्मण अर्यालले भने, कम्पनीको खरिदबिक्री तथा नियमनका विषयमा काम गर्न स्थापना भएको दूरसञ्चार प्राधिकरण, कम्पनी रजिस्ट्रारको कार्यालय र कर कार्यालय सक्रिय हुनुको सट्टा लेखा समिति, सत्तारूढ गठबन्धन सक्रिय हुनु उल्टो बाटो हो । एनसेलको कारोबार विगतमा राज्यका निकाय र दलहरूले गरेको गैरजिम्मेवार काम फेरि प्रकट भएको देखिन्छ । यसमा सम्बन्धित निकायको तत्काल हस्तक्षेप आवश्यक छ ।"
राजनीतिक दल विशेषलाई खुसी पारेर राजदूत हुन लागेको आरोप निराधार,"(काठमाडौं)नेपाली सेनाका प्रधानसेनापति प्रभुराम शर्माले पहिलो पटक सेनाको उमेर विवाद र केही समयअघि सहायक रथी यमबहादुर अधिकारीको पदावधि थप गरिएको सम्बन्धमा मुख खोलेका छन् । प्रधानसेनापति भएपछि शर्माले पहिलो पटक सेनाभित्रको उमेर विवाद, सरुवाबढुवा लगायत विषयलाई लिएर मंगलबार मुख खोलेका हुन् ।सेनाभित्र उमेर विवाद भएपछि सार्वजनिक रूपमा सैनिक उच्च नेतृत्वमाथि प्रश्न उठेको थियो । सैनिक मुख्यालय जंगीअड्डामा आयोजित कमान्डिङ अफिसर ओरिएन्टेसन कार्यक्रम लाई सम्बोधन गर्दै प्रधानसेनापति शर्माले नेपाली सेनालाई संस्थाभित्र वा बाहिर रहेर कमजोर बनाउने एवं आफ्नो निहित स्वार्थसिद्ध गर्ने दुराशयले प्रेरित गरेको उल्लेख गरेका छन् । शर्माले विगतमा जाँचबुझ गर्ने क्रममा आफ्नो जिम्मेवारीमा परेका केही पदाधिकारीहरूको कागजात शंकास्पद देखिएकाले कारबाही गर्न सिफारिस गरेको उदाहरण पनि दिए । उनले संस्थाले गरेको विधिसम्मत प्रक्रियाको जिम्मेवारी संस्थाले लिने र व्यक्तिगत रूपमा गर्ने गल्तीको भागीदार व्यक्ति स्वयं नै हुने कुरा उल्लेख गरेका छन् । स्वस्थ प्रतिस्पर्धा व्यक्तित्व विकासका लागि उपयुक्त र स्वाभाविक भए पनि अमर्यादित र अस्वस्थ ढंगले अर्कालाई दोषी देखाई आफू अगाडि बढ्न सकिन्छ भन्ने दुर्भावना नराख्न सकलदर्जालाई उनले सुझाव दिएका छन् ।प्रधानसेनापति शर्माले रिक्त रथी दर्जामा पदोन्नति प्रक्रिया सुरु भएसँगै सम्भावित उम्मेदवारहरूको उमेर, शैक्षिक योग्यता आदिलाई विषयवस्तु बनाई अतिरञ्जित तवरले प्रचारबाजी भएको बताएका छन् । उनले शैक्षिक प्रमाणपत्र, नागरिकताजस्ता कागजात आवश्यकताअनुसार सम्बद्ध निकायबाट यकिन गरेर मात्र जंगीअड्डाले कारबाही अघि बढाउने गरेको पनि उल्लेख गरेको सेनाद्वारा जारी विज्ञप्तिमा उल्लेख छ । नेपाली सेनामा भावी प्रधानसेनापतिका रूपमा हेरिएका अवकाशप्राप्त उपरथी ताराध्वज पाण्डेको रथीमा बढुवा गर्ने सिलसिलामा उमेर विवाद देखिएको थियो । त्यसपछि पाण्डेले राजीनामा दिएका थिए । पाण्डेले राजीनामा दिएपछि वरिष्ठ उपरथी अशोक सिग्देललाई रथीमा बढुवाका लागि रक्षा मन्त्रालयमा सिफारिस गरिसकेको छ । अब बस्ने मन्त्रिपरिषद् बैठकले सिग्देललाई रथीमा बढुवा गर्ने उल्लेख छ । त्योसँगै उनी आगामी भदौमा नयाँ प्रधानसेनापति बन्ने लाइनमा हुनेछन् । शर्माले नेपाली सेनामा सरुवा, बढुवालगायत वृद्धि विकाससम्बन्धी कार्यहरूका क्रममा गुनासो वा उजुरी गर्ने वैधानिक निकायहरू रहेको र यसबारे सकलदर्जालाई जानकारी हुँदाहुँदै संस्था बाहिरबाट अमर्यादित क्रियाकलापमा संलग्न नहुन सम्बद्ध सबैलाई सचेत पनि गराएका छन् ।सम्बोधनका क्रममा उनले पछिल्लो समयमा विभिन्न सञ्चारमाध्यमहरूको दुरुपयोग गर्दै नेपाली सेनाका कामकारबाही, यसको नियमित सञ्चालन प्रक्रिया लगायतका विषयमा अनर्गल प्रचारबाजी भइरहेको पनि उल्लेख गरे । संस्थागत हित नै आफ्नो एकमात्र स्वार्थ रहेको र विधि, पद्धति र प्रक्रियाविपरीत कसैसँग कुनै सम्झौता नगर्ने उनले बताए । असंख्य सिपाहीहरूको रगत पसिनाको जगमा उभिएको नेपाली सेनालाई संस्थाभित्र वा बाहिर रहेर कमजोर बनाउने एवं आफ्नो निहित स्वार्थसिद्ध गर्ने दुराशयले प्रेरित भई त्यस किसिमको कार्य गर्नेहरूको दुष्प्रयासले नेपाली सेना कमजोर हुने छैन, उनले भने ।शर्माले सहायक रथी यमबहादुर अधिकारीको सहायक रथीमा थप तीन वर्ष पदावधि थपिएको बारेमा पनि प्रस्ट पारेका छन् । केही समयअघि मात्र सरकारले पूर्वलडाकुका रूपमा सेनामा समायोजन भएका अधिकारीको पदावधि थपेको थियो । मेरो र प्रधानमन्त्रीको बीचमा गोप्य सम्झौता भएको, विशेष परिस्थितिमा भर्ना भई विशेष ढंगले पदोन्नति भएको र निर्धारित योग्यता नपुगेको व्यक्तिलाई प्रधानसेनापति बनाउन भूमिका तयार गरेको आरोप लगाइएको छ, उनले भने, कुनै राजनीतिक दल विशेषलाई खुसी पार्ने गरी काम गरिदिएबापत राजदूतको नियुक्तिमा जान लागेको जस्ता व्यक्तिगत तथा संस्थागत प्रतिष्ठामा दाग लगाउने कुचेष्टाले भरिएका दुष्प्रचार पनि पूर्णतः गलत छन् ।शर्माले नेपाली सेना मुलुकको संविधान, विधि, पद्धति र उत्कृष्ट परम्पराहरूबाट निर्देशित रहेर दायित्व निर्वाहमा प्रतिबद्ध रहेको कुरा पनि बताए । व्यक्तिगत स्वार्थबाट प्रेरित भएर संस्थाको हित प्रतिकूलका क्रियाकलापमा संलग्न रहने प्रवृत्तिलाई अन्त्य गर्न आफू प्रतिबद्ध रहेको उनको भनाइ थियो ।"
हजुरबाको मृत्युपछि चार बालकको बिचल्ली,"अछाम (कास) कामको खोजीमा भारत पसेका बाबु राम दमाई उतै हराएपछि र ७ महिनाका जुम्ल्याहा छोराहरू छोडेर आमा हिंडेपछि चार दाजुभाइको बिचल्ली भएको छ । १४, १० र ७ वर्षीय जुम्ल्याह छोराहरूलाई बाबुआमा हराएपछि ६ महिनायता हजुरबाले जेनतेन हुर्काइरहेका थिए । तर, उनको पनि निधन भएयता उनीहरू मागेर पेट भरिरहेका छन् । आफ्नो वृद्धभत्ताले बाजेले हामीलाई पाल्नु भएको थियो । स्कुल पठाउन सक्दैन भनेपछि हामीले पढ्न पनि पाएनौं, १४ वर्षीय जेठा छोराले भने, बाजेको अन्त्येष्टि भएको भोलिपल्टै गाउँका कोही साहुले तेरो बाजेले मेरो १० हजार लिएको छ भने कोहीले ५ हजार लिएको छ भन्दै घरमा भएका भाडाकुँडा, कुखुरा उठाएर लगे । हामीलाई एक छाक खान पनि केही बाँकी रहेन । जेठा छोराले हजुरबाको मृत्युपछि आफूहरू गाउँ छोडेर हिंडेको र कैयन् रात आफूहरूले जंगलमा बिताएको बताए । उनले भने, राती जंगलमा धेरै डर लाग्थ्यो, त्यो बेला तीन भाइलाई काखमा च्यापेर रुँदै बस्थ्यौं । उनीहरूले कहिले पाटीमा त कहिले मन्दिरमा रात बिताउने र दिउँसो मागेर पेट भर्ने गरिरहेका छन् । अछाम र डोटीको सिमानामा पर्ने बाडा गाउँकी एक महिलाले उनीहरूलाई अलपत्र अवस्थामा भेटेपछि आफूले घर लिएर एक महिना साहारा दिएको बताइन् । ती महिलाले उनीहरूलाई मामाघर पत्ता लगाएर पुर्याइदिएपछि मामाघरका बाजेले रक्सी खाएर कुटपिट गरेपछि आफूहरू दुई रातपछि फेरि सडकमै पुगेको उनीहरूले बताए । पछिल्लो समय उनीहरू मंगलसेन६ मा रहेका आफन्तीको घरमा बसे पनि गरिब आफन्तीकहाँ उनीहरूलाई खान बस्नकै दुःख भइरहेको छ । वडाध्यक्ष देवेन्द्र भण्डारीले भौंतारिंदै आएका सहाराविहीन बालकहरूका बारेमा थाहा पाएपछि तत्काल वडाबाट खाद्यान्न र नगरपालिकाबाट लत्ताकपडा सहयोग गरेको बताए ।"
"कानुन बलियाको बिर्ता होइन, निर्धा भनिएकाहरूको कबज हो","अन्तरजातीय प्रेमलाई अपराधीकरण गर्दर्र् ैसाढे तीन वर्षअघि रुकुम पश्चिममा ६ जना युवालाई भीर पाखा, खोलानालामा लखेटीलखेटी हत्या गरिएको विषयले सर्वसाधारणको मुटु जसरी कमाएको थियो, जिल्ला अदालतको मंगलबारको फैसलाले न्यायप्रेमी सबैलाई न्यायिक राहत दिएको छ । अदालतको यो आदेश दोषीलाई दण्ड दिने नियमित कानुनी प्रक्रिया मात्र होइन, जन्मकै आधारमा मान्छेमान्छेबीच विभेद सिर्जना गर्न लगाइने अहंकारको पर्खाल भत्काउने अर्को शक्तिशाली पहल पनि हो । यसले कानुन कथित बलियाको बिर्ता होइन, बरु निर्धा ठानिएकाहरूको रक्षा कबज हो भन्ने पनि सन्देश गएको छ । इतिहासमा एक दिन हुने यस्ता फैसलाले न्यायालय, कानुन र समग्रमा राज्य व्यवस्थाप्रति भरोसा बढाउँछ । प्रेम प्रसंगमा आफ्नो गाउँ आएका दलित युवामाथि गैरदलितको बस्ती नै उर्लिएर घरेलु हतियार, ढुंगामुढा गर्दै ६ जनाको ज्यान लिएको मुद्दामा फैसला गर्दै रुकुम पश्चिमको जिल्ला अदालतले २४ जनालाई जन्मकैदको सजाय सुनाएको छ । अदालतले अरू दुई जनालाई जातीय छुवाछूतको कसुरमा २ वर्ष कैद र ५० हजार रुपैयाँ जरिवाना तोकेको छ । केही व्यक्ति जेल जाँदैमा जातीय विभेदको समूल अन्त्य भयो भनेर घोषणा गर्न मिल्दैन तर यसले जातीय विभेदविरुद्धको कानुनी अक्षरहरू सधैं निर्जीव बनेर दस्ताबेजमा थन्किन्छन् भन्ने भ्रम हटाइदिएको छ, बरु मान्छेको आत्मसम्मान जोगाउने कानुन सजीव बनेर व्यवहारमा पनि उत्रन्छ भन्ने स्पष्ट सन्देश दिएको छ । अझ मानवता र कानुनभन्दा माथि कोही पनि छैन भन्ने सशक्त नजिर पनि स्थापित गरेको छ । एक दलित युवकले कथित माथिल्लो जातकी प्रेमिकासँग आपसी सल्लाहमा बिहे गर्न खोज्दा २०७७ जेठ १० मा सोती गाउँमा यो दर्दनाक घटना भएको थियो । जाजरकोटको भेरी नगरपालिका४, राना गाउँका २१ वर्षीय नवराज विक त्यति बेला आफ्ना साथीहरू लिएर प्रेमिकाको गाउँ पुगेका थिए । उनीहरूको कदममा चित्त नबुझे सम्झाइबुझाइ गरी वा अभिभावक वा प्रहरीलाई खबर गरी असमझदारी समाधान गर्नुपर्नेमा पूरै बस्ती नै उल्टिएर घेरा हालेर आक्रमण गरेको थियो । ज्यान बचाउन भागेका युवाहरूलाई लखेटीलखेटी प्रहार गरिएको थियो । घटनामा नवराज, उनका साथीहरू सन्दीप विश्वकर्मा, टीकाराम सुनार, गणेश बुढा, लोकेन्द्र सुनार र गोविन्द शाहीको मृत्यु भएको थियो । मानवताविरोधी यो घटनाले सिंगो मुलुकलाई तरंगित बनाएको थियो । जातीय विभेदका कतिपय घटनाबारे प्रहरीमा उजुरी नहुने, उजुरी परे पनि अनुसन्धान नहुने बरु मिलापत्र गराउने अभ्यास पनि विद्यमान छ । यही जघन्य घटनालाई पनि अनेक आवरणमा ढाकछोप गर्न खोजिएपछि सामाजिक अभियन्ताहरूले घटनास्थल पुगेर स्वतन्त्र प्रतिवेदनहरू ल्याएका थिए । सचेत पंक्तिको सचेत दबाबपछि मात्र प्रहरी सक्रिय भएको विषय पनि स्मरणीय छ । सामाजिक न्यायका पहरेदारहरूको साथमा नवराजका बुबा मुनलाललगायतका नामबाट परेको जाहेरीका आधारमा चौरजहारी८ का तत्कालीन वडाध्यक्ष डम्बरबहादुर मल्लसहित ३४ जनाविरुद्ध जिल्ला अदालतमा मुद्दा चलाइएको थियो । आठ जनाले सफाइ पाउँदा २४ जनाको अभियोग सदर भएको छ । यसले नवराज र साथीहरूका बाबुआमालाई मात्र होइन, सिंगो देशलाई न्यायिक सान्त्वना दिएको छ । नेपाली समाजमा कम्तीमा दुई सहस्राब्दीदेखि रहेको जातीय विभेदलाई मुलुकी ऐनले २०२० सालमै निषेध गरेको हो । पछि अपराधको कसुरमा सजाय दिन छुट्टै कानुन बनाइए पनि विभेद अहिले पनि विद्यमान छ । अझ तत्कालीन व्यवस्थापिका संसद्ले २०६३ जेठ २१ मै छुवाछूतमुक्त राष्ट्र घोषणा गरेको थियो । त्यही घोषणाका आधारमा सरकारले नै हरेक वर्ष जेठ २१ लाई जातीय भेदभाव तथा छुवाछूत उन्मूलन दिवसका रूपमा मनाउँदै आएको छ । तर, अहिले जातकै आधारमा दलित समुदायमाथि निषेध, कुटपिट, बलात्कार र हत्याजस्ता घटना पटकपटक हुँदै आएका छन् । अझ यस्ता घटनामा पढेलेखेका भनिएका व्यक्ति, समाजका अगुवा र जनप्रतिनिधि नै मुछिने गरेका छन् । सोती प्रकरणमा पनि विभेदमुक्त समाज निर्माणमा अगुवाइ गर्नुपर्ने तत्कालीन वडाध्यक्ष नै संलग्न थिए । यता, सहकर्मी वडा सदस्यमाथि जातीय विभेद गरेको आरोपमा पोखरा महानगरपालिका२४ का वडाध्यक्ष भरतबहादुर अधिकारीलाई जिल्ला अदालत कास्कीले तीन महिना कैद र ५० हजार रुपैयाँ जरिवाना सुनाएको दुई साता मात्र भएको छ । जन्मकै आधारमा व्यक्तिमाथि विभेद हुनु लज्जाको मात्र होइन, दण्डनीय विषय हो । कुनै समुदायविशेषमा जन्मेकै आधारमा अपमान र हिंसाको त्रासमा बाँच्नुपर्ने अवस्था मानवीय र कानुनी रूपमा स्वीकार्य विषय होइन । तर, सामाजिक संस्कृति नै मानेर संरचनागत रूपमा पछाडि पारिएका दलित समुदायका पुस्तौंपुस्ताले आर्थिक, सामाजिक र मानवीय रूपमा अथाह मूल्य चुकाएको छ । तर आज पनि विभेदको सिमाना कोरिने र त्यसैका आधारमा हिंसा हुने प्रवृत्ति छ । यो यातना दलित समुदायका लागि प्रतिरोधको विषय हो भने गैरदलितका लागि लज्जाको विषय । त्यसैले जातीय विभेद अन्त्य गराउन समाजका हरेक समुदायको सचेत पहल आवश्यक छ । सोती घटना एउटा दर्दनाक स्मरण हो । यसले दलित र गैरदलित गरी सिंगो नेपाली समाजलाई लज्जित बनाएको छ र पाठ पढाएको छ । दोषी ठहर भएकाहरू जेल गएपछि यहाँ सबै मान्छेको आत्मसम्मान स्वतः स्थापित हुने होइन । बरु, समाजलाई विखण्डित गर्ने मानसिकता रहेसम्म कुनै समुदायविशषले मात्र होइन, सिंगो समाजले आत्मसम्मान सुनिश्चित गर्न सक्दैन । त्यसका लागि कानुनी व्यवस्थाको पालना मात्र होइन, सामाजिक चेत पनि समृद्ध हुन जरुरी छ । यसका लागि समाजका अगुवा, राजनीतिक कार्यकर्ता, जनप्रतिनिधि र सिंगो राज्य संयन्त्रको सजग पहल अपरिहार्य छ ।"
केही थाहा नपाउने सरकार,थाहाचाहिँ केको हुन्छ नि सरकारलाई ? सीताराम चौलागार्इं
चिनीराजनीति,"कान्तिपुरको अर्थ वाणिज्य पृष्ठमा प्रकाशित सरकारले केही गरी ल्याउन सकेन छुटको चिनी शीर्षकको खबरभित्र सरकारी लुटेरा संस्कारको प्रतिबिम्ब देखिन्छ । दसैंका लागि ५० प्रतिशत भन्सार छुटमा ल्याएर आपूर्ति सहज बनाउन नसकेपछि सरकारले जनतालाई झुक्याउँदै तिहार र छठका लागि जीटूजी (सरकारसरकार) बाट ल्याउने घोषणा गरे पनि ठूला चाडपर्व सकिँदा चिनी आउन सकेन । तिहारअगाडि ल्याउने दाबी गरेको उद्योग वाणिज्य तथा आपूर्ति मन्त्रालयले मंसिरको तेस्रो सातासम्म ल्याउन नसक्दासमेत जिम्मेवार पदाधिकारीमा लज्जाबोध भएको पाइँदैन । सहज रूपमा चिनी आपूर्ति गर्न भारत सहमत भएको, खाद्य व्यवस्था तथा व्यापार कम्पनी र साल्ट ट्रेडिङ कर्पोरेसनलाई १०१० हजार टनका दरले चिनी ल्याउन अनुमति मिलेको भनिएको थियो ।यतिबेला भारतमा प्रतिकिलो ४०४२ भारु पर्ने र उताबाट आयात हुँदा ५० प्रतिशत भन्सार महसुल छुट गरिने प्रावधान राखिएपछि नेपालमा प्रतिकिलो ९० रुपैयाँ पर्ने विषय सबैका निम्ति स्वीकार्य थियो । दुर्भाग्यवश २ महिनाअघिसम्म ९० देखि ९५ रुपैयाँमा पाइने चिनीलाई चाडबाडको मुखमा सरकारले नै १ सय १५ रुपैयाँ प्रतिकिलो बनाएर वैधानिकता दियो । अर्को शब्दमा व्यापारीको दबाब, प्रभावमा परेर सरकार छिमेकीले सहज आपूर्तिको व्यवस्था मिलाउन खोज्दा पनि कमिसनको चक्करमा गरिब जनताको ढाड सेकाउन अनकनाएन । फलतः १ सय १५ रुपैयाँको कुरै छोडौं, कृत्रिम अभावका बीच निरीह जनताभित्रभित्रै १ सय ५० रुपैयाँ प्रतिकिलोसम्म तिर्न बाध्य भए । भुवनेश्वर शर्मा, चन्द्रागिरि२, काठमाडौं"
उपराष्ट्रपतिलाई राष्ट्रिय सभा अध्यक्ष बनाऔं,"५९ सदस्यीय राष्ट्रिय सभामा १९ सिटका लागि एक महिनापछि निर्वाचन हुँदै छ । उक्त निर्वाचनका लागि सत्ता गठबन्धनले भागबन्डाको सहमति गरेको छ, जसअनुरूप कांग्रेसलाई ९ सिट, माओवादीलाइ ६ सिट र समाजवादी र जसपालाई २२ सिट छुट्याइएको छ । निर्वाचनको तथ्यांकअनुसार गठबन्धनका सम्पूर्ण उम्मेदवारले जित्ने निश्चित छ । निर्वाचनपश्चात एमाले थप खुम्चिनेछ । अहिलेसम्म राष्ट्रिय सभामामा एमाले सबैभन्दा ठूला दल छ । राष्ट्रिय सभाको अध्यक्ष गणेश तिमिल्सिनालगायत १९ जनाको पद यही फागुन १५ मा सकिँदै छ । आसन्न चुनावमा एमालेलाई थप खुम्च्याउन सत्तारूढ गठबन्धनहरू सफल भए भने पनि राष्ट्रिय सभामा भागबन्डा र सधैं दलीय आबद्धतालाई मात्र हेरेर सदस्य छान्नु हुँदैन । दलकै तर्फबाट उम्मेदवार बने पनि विज्ञहरूलाई ल्याउन सके लोकतन्त्रप्रति थप जनविश्वास बढ्छ । हामीकहाँ उपराष्ट्रपति हात बाँधेर दिनभरि घाम तापेर बस्नुपर्ने अवस्था छ । अर्कोतिर राष्ट्रिय सभाका लागि बेग्लै अध्यक्ष बनाउँदा राज्य कोषको थप खर्च पनि भइरहेको छ । यसर्थ संविधान संशोधन गरेर उपराष्ट्रपतिलाई नै राष्ट्रिय सभाको अध्यक्ष बनाउनुपर्छ । गोपाल देवकोटा, जोरपाटी, काठमाडौं"
यस्तो गणतन्त्र !,"कसैलाई भोकभोकै मार्छ कसैलाई शीतलहरले मार्छ पेट्रोल खन्याएर, झुन्ड्याएरकसैलाई हाम्फाल्न लगाएर मार्छ उद्योग बन्द ! कलेज बन्द !बाध्य बनाएर युवालाई लाइन लगाएर विदेश पठाउँछ बसेकालाई करको भारी बोकाउँछआफू खान्छ, परिवारलाई ख्वाउँछगणगणमा बाँडेर आआफ्ना गण लाई ख्वाउँछभ्रष्टाचारकाण्ड सयौं मच्चाउँछआफू र आफ्नाहरूलाई बचाउँछ गर्नुपर्ने कामै नगरीखालि नगर्नुपर्ने काम गर्न रुचाउँछहजारौं विरोधले कामै गर्दैनअगस्तिले जस्तै खान्छ, पचाउँछसुविधा लिन्छ, गाडी किन्छअझै सुविधाको महल बनाउँछगरिब जनतालाई झन्झन् ऋणको भारी बोकाउँछयस्तो गणतन्त्र यही देशमा आउँछ इन्द्रकुमार श्रेष्ठ, ओखलढुंगा"
"पाँच समस्या, पाँच समाधान","२ पाँच समाधानमाथिका समस्याहरू समाधान नभई हामी बलियो, एकताबद्ध र स्वाधीन देश बन्न सक्दैनौं । माथिका समस्याहरू समाधान नभई समावेशी र समुन्नत राष्ट्रनिर्माण असम्भव छ । माथिका समस्याहरू समाधान नभई हामी राज्यको लोकतान्त्रिक रूपान्तरण गर्न असमर्थ हुनेछौं । अतः हामीले तत्काल केही राजनीतिक र आर्थिक रूपान्तरणको पहल गर्न आवश्यक छ, जसलाई पाँच बुँदामा सूत्रबद्ध गर्न सकिन्छ । आजका सबै खाले संकट समाधनको पहिलो सर्त हो राजनीतिक पुनर्गठन । राजनीति, राजनीतिक दल, विचार, एजेन्डा, नेतृत्व, राजनीतिक संस्कार र संस्कृतिमा परिवर्तन नगरी हामी अगाडि जान सक्ने देखिँदैन । अतः आजका लागि राजनीतिक पुनर्गठन एउटा महत्त्वपूर्ण कार्यभार भएको छ । तर त्यसका लागि राजनीतिको केन्द्रमा राख्नुपर्छ नागरिक, नागरिक अधिकार, नागरिकका सपना र नागरिक भविष्य । अर्थात्, नागरिककेन्द्रित राज्य, नागरिककेन्द्रित अर्थव्यवस्था, नागरिककेन्द्रित सामाजिकसांस्कृतिक प्रबन्धन र नागरिककेन्द्रित विदेश सम्बन्धले मात्र हाम्रा समस्याहरू समाधान गर्दछन् । तर दुर्भाग्य, अहिलेसम्म हाम्रो राजनीतिको केन्द्रमा भए शासकहरू । नीतिको केन्द्रमा भए नेता, गुट र अमूक स्वार्थ समूह । अर्थात्, सत्ताप्राप्ति नै राजनीतिको केन्द्र बन्यो । नागरिक धकेलिए किनारतिर । अब यस्तो प्रवृत्तिलाई बदल्नुपर्छ । किनभने, नागरिकलाई केन्द्रमा राखेर बनाइने नवीन विचार, नवीन एजेन्डा, नवीन संस्कृति, नवीन संगठन र गहिरो लोकतन्त्रले मात्र हाम्रो राजनीतिलाई नयाँ जीवन दिनेछ । यो नै राजनीतिक पुनर्गठनको केन्द्रीय विषय हो ।संकट समाधानको दोस्रो उपाय हो सुशासन । कुनै पनि राष्ट्रको पहिलो उद्देश्य हुन्छ नागरिकको स्वाभिमान र समृद्धि । तर सुशासन र स्वशासनबिना यी लक्ष्यहरू हासिल गर्न सकिँदैन । किनभने, भ्रष्टाचारको अन्त्य र सुशासनबिना लोकतन्त्रले परिणाम दिन सक्दैन । अर्थात्, त्यसका लागि स्वतन्त्र, निष्पक्ष, राजनीतिक हस्तक्षेपबाट मुक्त राज्य संरचना, सार्वजनिक संस्था र सेवाप्रवाह आवश्यक पर्छ । अनि मात्र हाम्रो विकास, समृद्धि, सुशासन, स्वशासन र सामाजिक न्यायको लक्ष्य पूरा हुनेछ । तेस्रो, हामीले प्राप्त गरेको संघीय लोकतान्त्रिक गणतन्त्रलाई प्रभावकारी र परिणामूखी बनाउन गर्नैपर्ने अर्को महत्त्वपूर्ण काम हो राज्यको चरित्रमा बदलाव । हामीले जनआन्दोलनमार्फत राज्यको संरचना वा स्वरूपमा त परिवर्तन गर्यौं, तर दुर्भाग्य, संघीय लोकतान्त्रिक गणतन्त्रको स्थापनापछि पनि न राज्यको चरित्र बदलियो न त राष्ट्रनिर्माण को बाँकी कार्यभार नै पूरा भयो । अतः राज्य सञ्चालन (स्टेट क्राफ्टिङ) र राष्ट्रनिर्माण (नेसन बिल्डिङ) को बाँकी कार्यभार पूरा गर्नु आजको अर्को महत्त्वपूर्ण कार्यभार हो । यद्यपि यो कार्यभार दक्षिणपन्थी वा यथास्थितिवादी सोच र शैलीबाट हैन, अग्रगामी योजना र संकल्पबाट मात्र पूरा हुन सम्भव छ । राज्यको मौलिक चरित्र निर्माणका लागि हामीले विचार गर्नुपर्ने पक्ष छन्, हाम्रा आफ्नै मौलिकताहरू । किनभने, प्रत्येक देशको सभ्यता र संस्कृतिका आफ्नै मौलिक पक्ष हुन्छन् । प्रत्येक देशका आफ्नै ज्ञान परम्परा, मूल्य प्रणाली र नैतिक मापदण्ड हुन्छन् । यो अर्थमा हाम्रो देश पूर्वीय ज्ञान परम्पराको स्रोत हो । किरात सभ्यता, सनातन वैद्धिक सभ्यता र बौद्ध सभ्यताको जगमा यो देश बनेको छ । यिनका अतिरिक्त हाम्रा अन्य थुप्रै रैथाने तथा सामुदायिक संस्कृति छन् । मधेश, पहाड र हिमालका हाम्रा आफ्नै सभ्यता र संस्कृति छन् । यी सभ्यता र संस्कृतिले हामीलाई समन्वय, सामञ्जस्यता, एकता, सद्भाव र उदारता सिकाएका छन् । अतः हामीलाई विभिन्न जाति, भाषा, धर्म, संस्कृति र समुदायको एकता, सहअस्तित्व, सद्भाव र सहकार्यसहितको सबल, समावेशी र समुन्नत राष्ट्र चाहिएको छ । त्यसका लागि निषेध, घृणा, द्वन्द्व र अविश्वास हैन, सम्मान, एकता, सहिष्णुता र सद्भाव आवश्यक पर्छ । अनि मात्र हामी एकताबद्ध, सबल र सफल हुनेछौं । यो अर्थमा हाम्रो संघीयता, समावेशिता र सामाजिक न्यायको वर्तमान प्रारुप अपर्याप्त छ । यसलाई पुनर्गठन गरी प्रभावकारी बनाउनुपर्छ । किनभने, हामीलाई यस्तो राज्य र राजनीति चाहिएको छ, जसले सबैलाई जोड्न सकोस् । अनि मात्र मात्र हामी एक मौलिक, समावेशी र अग्रगामी राज्य निर्माण गर्न सक्नेछौं । समस्या समाधानको चौथो प्रस्ताव हो अर्थव्यवस्थाको पुनर्गठन । यसको पहिलो सर्त हो छाडा, नवउदारवादी, दलाल, अनुत्पादक र उपभोगमूखी अर्थतन्त्रलाई सामाजिक बजार अर्थतन्त्रका अन्तर्राष्ट्रिय मानकबमोजिम नियमन गर्नु । यसो गरिरहँदा, राज्यले सार्वजनिक सेवासुविधाको प्रत्याभूति, दिगो पूर्वाधार विकास र रणनीतिक महत्त्वको लगानीमा आफूलाई केन्द्रित गर्नुपर्छ । हाम्रो सन्दर्भमा ग्रामीण अर्थतन्त्रलाई चलायमान बनाउन सहकारीको भूमिका महत्त्वपूर्ण हुन्छ । सँगसँगै स्थानीय, परम्परागत तथा सामुदायिक सेवाहरू समुदायस्तरका संगठनहरूको स्वामित्व र व्यवस्थापनमा सञ्चालन गर्नु उपयुक्त हुन्छ ।जसरी लोकतन्त्रलाई प्रभावकारी बनाउन राजनीतिको केन्द्रमा नागरिक हुनुपर्छ, त्यसरी नै बजारको केन्द्रमा हुनुपर्छ उपभोक्ता । जसरी लोकतन्त्रको आधारभूत सर्त जनताको सार्वभौमसत्ता हो, त्यसरी नै सबल अर्थतन्त्रको आधारभूत सर्त हो उपभोक्ताको सर्वोच्चता । यही सिद्धान्तमा उभिएर हाम्रो अर्थतन्त्रको पुनर्गठन गर्न आवश्यक छ । समस्या समाधानको पाँचौं सर्त हो देशको सार्वभौमसत्ता, स्वाधीनता र आत्मसम्मानमा वृद्धि । यसका लागि समकालीन विश्वको शक्ति सम्बन्ध र भूराजनीतिक जटिलताबीच यथोचित, समन्वयात्मक र मर्यादित विदेश नीति आवश्यक पर्छ । देशकेन्द्रित विदेश नीति । अनि मात्र, भूमण्डलीकरणबाट हामीले यथोचित अवसर प्राप्त गर्नेछौं । यसका लागि तीनवटा कुरा विचार गरौं । पहिलो, विदेश नीतिको पुनःसमायोजन । दोस्रो, भूराजनीतिक रणनीतिमा प्रष्टता । तेस्रो, कूटनीतिक संयन्त्रहरूको सबलीकरण । अन्त्यमा, यी केही प्रस्ताव हुन् । अवश्य नै हाम्रा संकटहरू धेरै छन् । समाधानका विकल्पहरू पनि अनेक हुन सक्छन् । तर सबैको केन्द्रमा हुनुपर्छ नागरिक । नागरिकलाई केन्द्रमा राखेर गरिने विमर्शले मात्र हाम्रो राजनीति, राजकाज, ज्ञान र निष्ठालाई सही मार्गमा ल्याउनेछ । अनि मात्र हामी सबैका लागि स्वाभिमान र सबैका लागि समृद्धि प्राप्त गर्ने लक्ष्यमा सफल हुनेछौं ।"
उदार गणतन्त्रमाथि धावा,"पुरातनपन्थको अन्त्य अनिवार्यदेखाउनकै लागि भए पनि हामीसँग अत्याधुनिक संसद् छ, त्यसकारण अत्याधुनिक लोकतन्त्र छ । हामीसँग समानुपातिक र प्रत्यक्ष निर्वाचित प्रतिनिधिहरू छन् । लैंगिकता, जातीय, भाषिक, धार्मिक समुदाय वा सम्प्रदायको पनि समानुपातिक प्रतिनिधित्व गर्ने परिपाटी स्थापित गरिएको छ । त्यसैले यो सहभागितामूलक छ भन्न हामी सक्छौं । तर माथि उल्लेख गरिएझैं संसद् नेताहरू र तिनको पारिवारिक जालो (नेटवर्किङ) मा जेलिएको छ । संसद्सहित सबै तह र तप्कामा उम्मेदवारीको टिकट त्यसले मात्र पाउँछ, जो नेताको नेटवर्किङभित्र छिरेको हुन्छ । यो अमूक पार्टी संगठनको वा संसद्को मात्र कुरा रहेन । नेटवर्किङभित्र नपरे कुनै पनि व्यक्ति व्यवस्थापिका, कार्यपालिका तथा न्यायपालिकामा छिर्न असम्भव नै तुल्याइएको छ । संवैधानिक तथा गैरसंवैधानिक सबै तह र तप्कामा कुनै न कुनै सञ्जालमा आबद्ध भएको व्यक्ति मात्र छिर्न सक्छ । त्यसरी छिर्न एक मात्र योग्यता हो करप्ट नेटवर्किङ प्रति उसको आबद्धता । त्यसैले ढिलो वा चाँडो यस्ता राजनीतिक दलहरूको अस्तित्व कुनै पनि समय नामेट हुन सक्छ । सिद्धान्त, विचार, सांगठनिक पद्धति र दलगत मूल्य नभएको राजनीतिक दल वा संस्था जब पतनको मार्गमा पुग्छ, त्यसको अवसान अनिवार्य हुन्छ । जस्तो सोभियत संघलाई बचाउन जनता सडकमा ओर्लिएनन्, सोभियत कम्युनिस्ट पार्टीको अस्तित्व रहेन, करोडभन्दा बढी सोभियत सदस्यहरू अहिले विभिन्न दक्षिणपन्थी पार्टीहरूमा आबद्ध भएका छन् । पञ्चायत ढल्यो, पञ्चहरूको माउ पार्टी दुइटा राप्रपामा बाँडियो, तर पञ्चायतका बहुसंख्यक क्याडरहरू कांग्रेस बने र अल्पसंख्यक एमाले । यस्ता उदाहरण विश्वभरि नै छन् । तसर्थ ग्यारेन्टी दिएरै भन्न सकिन्छ नेतृत्व नै हैकमवादी चरित्रको र आफन्तवादी सोचको भएका कारण दलहरू आफ्नो अस्तित्व रक्षा गर्न अक्षम छन् । उनीहरूको अन्त्य अब अनिवार्य बन्दै गएको छ । तर के अहिले खैलाबैला मच्याएझैं सामन्तवादी राजतन्त्र नै विकल्प हो त ? होइन, एक्काइसौं शताब्दीका नेपालीहरूको प्रतिनिधित्व पुरातन राजतन्त्रले गर्न सक्तैन । अबको राजनीतिक निकास भनेको लोकतन्त्र नै हो । समावेशी, सहभागितामूलक, धर्मनिरपेक्ष, सामाजिक न्यायसहितको आर्थिक पद्धति अंगीकार गर्ने ल्याकत भएको लोकतन्त्र । संविधानमा उल्लेख गरिएझैं, समाजवादउन्मुख समाज निर्माणका लागि आर्थिकसामाजिक रूपान्तरण गर्न जन्ड सुधारका लागि योजनाहरू अगाडि सारिने लोकतन्त्र । लक्ष्यभेद गर्न सक्नेगरी तथ्यमा आधारित योजना तथा कार्यक्रम कार्यान्वयन गर्न लोकतान्त्रिक विधिअनुरूप खडा गरिने संस्थाहरूसहितको लोकतन्त्र । भिन्न रूपमा वा लोकतान्त्रिक तवरमा गरिने वैचारिक बहसलाई सहजै पचाउने लोकतन्त्र । प्रतिपक्षीमा रहेका दलहरूका लागि वैधानिक तवरमै राज्यशक्तिमा पुग्ने सहज अवसरसहितको लोकतन्त्र । लोकतन्त्र तानाशाहीभन्दा भिन्न प्रणाली हो, यो भनेको जनइच्छामा आधारित निर्वाचित सरकारले आफ्नो कार्यक्रम लागू गर्न आवधिक रूपमा सत्ता हाँक्ने अवसर पाउनु हो र त्यो गुन्जाइस रहनु हो । आम जनताप्रति दायित्वबोध गर्ने वास्तविक लोकतन्त्रका लागि लड्न संगठित हुनुको विकल्प अब देखिँदैन । उदार लोकतन्त्रलाई विकृत तुल्याउनेहरू असलमा लोकतन्त्रविरोधी नै हुन् जसले खराब तत्त्वलाई गैरलोकतान्त्रिक स्पेस दिइरहेका छन् । त्यसैगरी गैरलोकतान्त्रिक तानाशाही राजतन्त्र फर्काउन चाहने शक्तिहरू त्यत्तिकै जनविरोधी हुन्, जो जनतामाथि तानाशाही थोपर्न चाहन्छन् । सच्चा लोकतन्त्रवादीहरू कुनै दलमा वा बाहिरै रहे पनि अब जुटेर प्रतिकार गर्ने बेला भयो । नत्र पछि पछुताउनुपर्नेछ ।"
एसियालाई सुन्दर बनाऔं,"सन् २०१३ मा एसियाको जटिल एवं परिवर्तनशील वातावरण र विभिन्न देशको अपेक्षालाई मनन गरी चिनियाँ राष्ट्रपति सी चिनफिङले छिमेकी देशहरूसँगको आत्मीय, इमानदार, उपकारी र समावेशी चिनियाँ कूटनीतिक अवधारणा प्रस्तुत गर्नुभएको थियो । १० वर्षयता चीन यस महत्त्वपूर्ण अवधारणालाई व्यवहारमा उतार्न लागिपरेको छ र यसैका आधारमा छिमेकी देशहरूसँग मैत्रीपूर्ण सहयोगी सम्बन्ध विकास गर्दै गएको छ । फलस्वरूप दुई पक्षबीच राजनीतिक विश्वास निरन्तर रूपमा बढ्दै गएको छ, आपसी हित हुने समन्वयात्मक सम्बन्ध गहिरिँदै गएको छ । छिमेकी देशहरूबीच सुमधुर सम्बन्ध विकास हुनुका साथै सहयोग र द्विपक्षीय जितको वातावरण पनि बन्दै गइरहेको छ ।छिमेकी आत्मीय भयो भने विकासको शक्ति सञ्चय हुन जान्छ । छिमेकी देशहरूसँग असल मैत्रीपूर्ण सम्बन्ध स्थापना गर्नु चिनियाँ कूटनीतिको पहिलेदेखिको सिद्धान्त हो । १० वर्षयता आपसी सहयोग आदानप्रदानका क्रममा चीनको नेपाललगायतका छिमेकी देशहरूसँग समझदारी अझ बढ्दै गइरहेको छ । आपसी सहयोगमा देश निर्माणका कार्यहरू पनि बढ्दै गएका छन् । सन् २०१५ मा नेपालमा महाभूकम्प गएपछि चीन सरकार र चिनियाँ जनताले अविलम्ब ठूलो स्केलमा उद्धार एवं राहत कार्यको सुरुआत गरेका थिए, महाभूकम्पपछिको पुनर्निर्माणमा पनि सहयोग पुर्याएका थिए । सन् २०१९ मा कोभिड१९ को महामारी प्रारम्भ भएपछि चीन र नेपालले एकसाथ मिलेर त्यसविरुद्ध संघर्ष गरी साझा भाग्यको समष्टिको स्पिरिटको जीवन्त व्याख्या गरेका थिए । हालै नेपालको कर्णाली प्रदेशमा शक्तिशाली भूकम्प गएपछि चीन सरकारले नेपाललाई १ करोड ५० लाख चिनियाँ युआन बराबरको मानवतावादी सहयोग तुरुन्तै उपलब्ध गराएको थियो ।इमानदारीपूर्ण व्यवहार गर्दै रहेमा आपसी सहकार्यको स्तरोन्नति हुने हुन्छ । १० वर्षयता चीनले आफ्नो वचनमा अडिग रही सबैसँग समान व्यवहार गरी छिमेकी देशहरूसँग व्यापक रूपमा सहकर्मी सम्बन्ध स्थापना गर्दै आएको छ । सन् २०१९ मा चिनियाँ राष्ट्रपति सी चिनफिङले नेपालको ऐतिहासिक राजकीय भ्रमण गर्नुभएको थियो । त्यस बेलादेखि चीन र नेपालको सम्बन्ध विकास तथा समृद्धितर्फ अघि बढ्ने पुस्तौंपुस्ताको मैत्रीपूर्ण रणनीतिक सहयोग सहकर्मी सम्बन्धमा स्तरोन्नति गरिएको थियो । हालै प्रधानमन्त्री प्रचण्डले चीनको सफल औपचारिक भ्रमण गर्नुभएको थियो । भ्रमणका बेला चिनियाँ राष्ट्रपति सी चिनफिङले उहाँसँग हार्दिक भेटवार्ता गर्नुभएको थियो । भेटवार्तामा दुई देशका नेताहरूले चीननेपालको परम्परागत मैत्री, आपसी हित हुने सहकार्य तथा विभिन्न अन्तर्राष्ट्रिय तथा क्षेत्रीय समस्याहरूबारे गहन छलफल गर्नुभएको थियो र कतिपय विषयमा सहमति पनि भएको थियो । यसै वर्ष मात्र चिनियाँ कम्युनिस्ट पार्टीका पोलिटब्युरो सदस्य, छोङछिङ सहरका पार्टी सचिव युवान च्या चवीन, स छुवान प्रान्तका पार्टी सचिव वा सियाउ होई, तिब्बत स्वशासित क्षेत्रका पार्टी सचिव वाङ च्विन चङले नेपालको भ्रमण गर्नुभएको थियो । दुई देशका राजनीतिक पार्टी, सरकारी तथा स्थानीय निकायहरूबीच भ्रमण आदानप्रदानले आपसी राजनीतिक विश्वासमा निरन्तर अभिवृद्धि हुँदै गएको छ । अर्काको उपकार हुने कार्यहरूद्वारा सहयोगमा अभिवृद्धि हुने हुन्छ ।चीनले पहिलेदेखि नै अर्काको उपकार गर्ने सिद्धान्तअनुरूप छिमेकी देशहरूसँग सहकार्य बढाउँदै आएको छ । सन् २०१७ मा नेपालले चीनसँग बीआरआई सम्झौतापत्रमा हस्ताक्षर गरेदेखि दुई देशबीचको सहकार्यमा ठोस उपलब्धिहरू भएका छन् । चिनियाँ कम्पनीहरूको सहभागिता भएको उपल्लो मर्स्याङ्दी ए, उपल्लो तामाकोशी, उपल्लो त्रिशूली ३ ए जलविद्युत् गृहबाट विद्युत् उत्पादन भइसकेको छ । उपल्लो त्रिशूली १, सान्जेन खोला जलविद्युत् गृहको निर्माण कार्य चलिरहेको छ । चीननेपाल सीमावरिपरि अप्टिक फाइबर सञ्जाल निर्माण सम्पन्न भई प्रयोगमा आइसकेको छ । चिनियाँ कम्पनीले ठेक्का लिएको पोखरा अन्तर्राष्ट्रिय विमानस्थल निर्माण पूरा भई प्रयोगमा आइसकेको छ, वीच्याट पेमेन्टले नेपालमा औपचारिक मान्यता पाएको छ । दुई देशबीचको ट्रान्जिट ट्रान्सपोर्ट सम्झौता कार्यान्वयन भएपछि तेस्रो देशबाट आयात गरिएको पहिलो समूहको मालसामान चीनको भूमि हुँदै नेपाल आइपुगेको छ । नेपालको पशु आहार हरियो घाँस पहिलो पटक चीनमा निर्यात गरिएको छ । यस वर्ष जनवरीदेखि अगस्टसम्म नेपालबाट चीनमा गरिएको निर्यात एक वर्षअघि सोही समयावधिको भन्दा ११८३ प्रतिशतले अभिवृद्धि भएको छ ।खुलापन र समावेशी नितिले क्षेत्रीय सहकार्यलाई बढाउँछ । १० वर्षयता चीनले हृदय खेलेर क्षेत्रीय सहकार्यलाई अघि बढाइरहेको छ, सच्चा बहुलवादलाई व्यवहारमा उतारिरहेको छ र खुला समावेशी मित्रमण्डलीको निर्माण गरिरहेको छ । चीनले जनशक्ति प्रशिक्षण, गरिबी निवारण, उध्दार कार्य, व्यापार, सांस्कृतिक आदानप्रदान आदि क्षेत्रमा दक्षिण एसियाका विभिन्न देशसँग सहकार्य गर्दै आएको छ । चीनले चीनदक्षिण एसिया एक्स्पो, चीनदक्षिण एसिया सहयोग फोरम, चीनदक्षिण एसिया विकास संवाद सामेलन आदि दक्षिण एसियासँग सम्बन्धित फोरमहरूको सिर्जना गरेको छ । चीन र दक्षिण एसियाली देशहरूबीच गरिबी निवारण र विकास सहकार्य केन्द्रहरू सञ्चालन भइसकेका छन् । पहिलो जीवन्त गाउँ नमुना परियोजना नेपालमा औपचारीक रूपमा प्रारम्भ गरिएको छ । चीन वैचारिक विकास प्रस्तावनालाई सक्रिय रूपमा कार्यान्वयन गर्न चाहन्छ । त्यस्तै, गरिबी निवारण, आधुनिक कृषि, उद्योग स्तरोन्नति, स्वच्छ ऊर्जा आदि क्षेत्रमा दक्षिण एसियाका देशहरूसँग आपसमा सिक्दै सहयोग उत्पादन शृंखलालाई जनताको सुखसमृद्धिको खुड्किलोका रूपमा विकास गर्न चाहन्छ ।आजको एसियाको मूलधार शान्ति र विकास हो, एसियाली जनताको मुख्य चाहना विकास र समृद्धि हो । भविष्यमा चीन छिमेकी देशहरूसँगै मैत्रीपूर्ण सहयोग सहकार्यको जगेर्ना गर्दै आत्मीय, इमानदार, उपकारी र समावेशी नीतिको संयुक्त रूपमा प्रचारप्रसार गर्न चाहन्छ र यसमा नयाँ विषयवस्तुहरू थप्दै लगी शान्तिपूर्ण समृद्धिशाली सुन्दर मैत्रीपूर्ण सहअस्तित्वमुक्त एसियाको निर्माण गर्न चाहन्छ ।छन नेपालका लागि चीनका राजदूत हुन् ।"
मस्तिष्क र स्वस्थ भोजन,"भोजन र स्वास्थ्यको सम्बन्धबारे विश्वभरि धेरै अध्ययन भएका छन्, हुँदै छन् । मानसिक स्वास्थ्य र भोजनको सम्बन्धबारे भने विस्तारै अध्ययन हुँदै छ । हाम्रो समुदायमा कति जनाले खानाले पनि मस्तिष्कलाई स्वस्थ राख्छ र ? भनेर प्रश्न पनि गर्छन् । मानसिक स्वास्थ्य र भोजनको सम्बन्ध हुन्छ र ? यो होइन होला भन्नेहरू पनि छन् । पेटमा परेको भोजनले मस्तिष्कको क्रियाकलापलाई प्रभाव पार्छ भनेको सुन्दा कति उदेक नै मान्छन् । तर पेटले मस्तिष्कमा प्रभाव पार्छ भनेर वैज्ञानिकहरूले विभिन्न अध्ययनअनुसन्धानबाट सिद्ध गरिसकेका छन् ।हाम्रो पेटमा विभिन्न थरीका झन्डै १० नील अर्थात् १०० ट्रिलियन माइक्रोबायम (सूक्ष्म कीटाणु, जीवाणु, ढुसी आदि) हुन्छन् । यी कीटाणुजीवाणुको उपस्थितिले पेट र मस्तिष्कको संरचना र स्वास्थ्यमा पनि प्रभाव पार्छ । हामीलाई लगातार तनाव भइरह्यो भने पेट खराब हुन्छ । तारन्तार पेट खराब भइरहनेहरूलाई फेरि मानसिक तनाव हुन्छ । बीबीसी (२१ फेब्रुअरी २०१९) मा छापिएको एउटा लेखअनुसार, डाक्टर जर्ज पोस्टर फिलिपनले झन्डै १०० वर्षअघि नै भोजन र मानसिक स्वास्थ्यबारे सानो भए पनि अनुसन्धान गरेका थिए । उनले लन्डनको बथलेन शाही अस्पतालमा मानसिक रोगीहरूलाई उपचार गर्ने क्रममा चाल पाए मानसिक अवसाद भएका केही बिरामीलाई धेरै कब्जियत हुने, छाला फुस्रो हुने र अल्छी लाग्ने भएको छ । मानसिक रोगीलाई कुपोषण पनि थियो । जर्जले सोही अस्पतालका मानसिक बिरामीलाई अन्य उपचार गर्नुका साथै पेट ठीक पार्न स्वास्थ्यकर खाना पनि दिए । उनले भोजनका साथै केफिर (युरोपमा पाइने विशेष प्रकारको बाक्लो दही जसले कब्जियत हटाउन र खाना पचाउन मद्दत गर्छ) पनि दिए ।डा जर्जले यसरी उदासीको समस्या भएका बिरामीलाई उपचार गर्दा तीमध्ये ११ जना पूर्णरूपमा निको भए, १२ जनालाई धेरै राम्रो भयो । यो सानो अध्ययनले हाम्रो मानसिक स्वास्थ्य राम्रो हुनुमा हाम्रो पेटमा रहेका स्वास्थ्यकर कीटाणुहरूको ठूलो भूमिका हुने देखायो । हुन त यतिकै भरमा मानसिक तनाव वा अन्य मानसिक रोगको उपचार गर्न त सकिन्न, तर जर्जको अध्ययनपछि चिकित्सकहरू पेटका कीटाणु र मानसिक स्वास्थ्यबीच सम्बन्ध छ भन्नेमा गम्भीर हुन थाले । यद्यपि यो विचारलाई व्यवहारमै परिवर्तन गर्न पूर्णरूपमा अझै पनि सकिएको छैन । दैनिक जीवनमा हामीलाई तनाव भयो, मानसिक पीडा भयो भने पेट गडबड हुन्छ, पेट दुखेदुखेजस्तो हुन्छ । जस्तो अति नजिकको मान्छेको मृत्यु भएको वा निकै बिरामी भएको खबर सुन्दा भोकप्यास हराउँछ । विद्यार्थीहरूलाई जाँचको बेला तनाव भएर वाक्वाक् लाग्ने, भोक नलाग्ने, घरीघरी शौच जान मन लाग्ने, पेट दुख्ने हुन्छ । अर्थात्, हाम्रो मनले पेटमा प्रभाव पार्छ । आधुनिक चिकित्सा विज्ञानका जनक हिपोक्र्याट्सले भनेका थिए धेरैजसो रोगको जरो पेटमै हुन्छ । मानसिक रोग र पेटको स्वास्थ्यबारे बिस्तारै वैज्ञानिकहरूबीच छलफल हुन थालेको छ, हार्वर्ड मेडिकल कलेजमा त मानसिक रोगमा पोषण विज्ञान भनेर एक विचार नै स्थापित भएको छ । यस विषयमा धेरै किताब लेखिएका छन् । प्रयोगशालामा मुसाहरूमाथि पनि अनेक अनुसन्धान भइरहेका छन् । पृथ्वीको वातावरणमा खराबी भए विभिन्न देशको मौसम र हावापानी बिग्रिने भएजस्तै हाम्रो पेटको वातावरणमा खराबी आए सम्पूर्ण शरीरमै खराबी आउँछ, मस्तिष्कमा पनि समस्या पर्छ । यसको अर्थ मानसिक रोग केवल पेटको स्वास्थ्य राम्रो पारे ठीक भइहाल्छ भन्नेचाहिँ होइन । तर भोजनले मानसिक स्वास्थ्यको उपचार गर्न औषधिसँगै महत्त्वपूर्ण भूमिका भने खेल्न सक्छ । यसैलाई ध्यानमा राखेर गरिएका अनुसन्धानहरूले शारीरिकसँगै मानसिक स्वास्थ्यमा पनि भोजनहरूको ठूलो भूमिका रहेको देखाएका छन् । पेट र मस्तिष्कबीच ठूलो सम्बन्ध छ भनी वैज्ञानिक हिसाबमा सिद्ध भएरै पेटलाई दोस्रो मस्तिष्क मानिएको हो ।हाम्रो पेटका अर्बौं कीटाणुजीवाणु भोजनले नै स्वस्थ वा अस्वस्थ हुने गर्छन् । अनि तिनै कीटाणुजीवाणुले हाम्रो भावनाको उतारचढावमा भूमिका खेल्छन् । आयुर्वेदमा भनिएको छ, खानाले मान्छेको मन र व्यवहारमा पनि फरक पार्छ । अर्को भनाइ छ, शरीर स्वस्थ भयो भने मन पनि स्वस्थ रहन्छ, पेट स्वस्थ भए मन र शरीर दुवै स्वस्थ हुन्छन् । मस्तिष्कबाटै हाम्रो भावना, दुःख, सुख, क्रोधलगायतका क्रिया परिचालित हुन्छन् भनेर सबैजसोलाई थाहा छ । तर हामीमध्ये कमैलाई थाहा होला, हाम्रो पेटमा पनि मनलाई प्रभाव पर्ने तन्तु हुन्छन् । पेटको स्वास्थ्यसम्बन्धी विभिन्न वैज्ञानिक अध्ययनमा अल्जाइमर, पार्किन्सन, चिन्ता, अवसादलगायतमा पनि पेटमा भएका कीटाणुजीवाणुले भूमिका खेल्छन् भन्ने सिद्ध भएको छ ।आन्तरिक रस (हर्मोन) हरूमध्ये सेराटोनिन यस्तो तत्त्व हो जसले हाम्रो मस्तिष्कमा प्रभाव पारेर आनन्दको अनुभूति गराउँछ । सेराटोनिनको कमी भए मन उदास हुन्छ । सेराटोनिन मस्तिष्कमा पनि उत्पन्न हुन्छ तर ७० प्रतिशतचाहिँ पेटमै निस्किन्छ । जुन तत्त्वले पेटमा उत्पन्न भएपछि मस्तिष्कको कामलाई नियन्त्रण गर्छ, त्यो पेट पनि त स्वस्थ हुनुपर्यो नि !पेटको स्वास्थ्य राम्रो राखिराख्न क्याल्सियम, फोलिक एसिड, भिटामिन बी१२ लगायतका सूक्ष्म पोषण तत्त्वले सघाउँछन् । यी सबै तत्त्व हाम्रो भोजनमै पाइन्छन्, खालि खाना स्वास्थ्यकर चाहिँ खानुपर्यो । पत्रु खाना, नुनचिनी बढी भएका खाना खाँदा मधुमेह, उच्च रक्तचाप हुन सक्छ । स्वास्थ्यकर खाना र व्यायाम, असल जीवनशैलीबाट यस्ता समस्या कम हुन्छन् । मधुमेह भएका मानिसलाई मानसिक अवसादको सम्भावना बढी हुन्छ । तनाव धेरै हुने मानिसलाई मधुमेहको सम्भावना पनि उत्ति नै हुन्छ । हामीले मस्तिष्क राम्रो पार्न एक प्रकारको भोजन, पेट र मुटु स्वस्थ राख्न अर्को प्रकारको भोजन गर्नै पर्दैन । जुनसुकै स्वस्थ खानाले मुटु, मिर्गौला, पेट स्वस्थ राख्न मद्दत गर्छ । स्वास्थ्यकर भोजन गरिए मुटु, मिर्गौला, मन र मस्तिष्क स्वस्थ हुन्छन् ।"
तीन जहाज खरिद प्रस्ताव,"काठमाडौं (कास) नेपाल वायुसेवा निगमले तीनवटा साना जहाज खरिदका लागि सार्वजनिक गरेको बोलपत्रमा तीनवटा कम्पनीले प्रस्ताव बुझाएका छन् । निगमका अनुसार लेट विमान उत्पादन गर्ने एयरक्राफ्ट इन्डस्ट्रिज चेक रिपब्लिक, डोर्नियर उत्पादन गर्ने भारतको हिन्दुस्तान एरोनटिक्स लिमिटेड र क्यानेडियन जहाज ट्वीनअटर निर्माता कम्पनी डी ह्याभिल्यान्ड एयरक्राफ्ट कम्पनीले निगमलाई जहाज बिक्री गर्न प्रस्ताव पेस गरेका हुन् । निगमले पर्यटनमन्त्री सुदन किरातीको विशेष निर्देशन अनुसार दुर्गम क्षेत्रमा उडान गर्न सक्ने ३ वटा साना जहाज खरिद गर्न कात्तिक ५ मा४५ दिनको म्याद दिई आरएफपी (बोलपत्र) आह्वान गरेको थियो । बोलपत्र बुझाउने अन्तिम दिन मंगलबार थियो । तीनवटा बोलपत्र दर्ता भएका छन्, निगम स्रोतले भन्यो, पहिले प्राविधिक प्रस्ताव हेर्छौं अनि आर्थिक प्रस्ताव खोल्नेछौं । ४८ अर्ब रुपैयाँ ऋणमा रहेको निगमले सोल्टी होटलमा रहेको सेयर बिक्री गरी झन्डै ३ अर्ब रुपैयाँमा तीनवटा साना जहाज खरिद गर्ने भनेको छ । यसैबीच निगमले एउटा मात्रै कम्पनीलाई ठेक्का दिलाउने गरी बोलपत्र आह्वान गरेको उजुरीमा सार्वजनिक खरिद अनुगमन कार्यालयले सोधेको पत्रको जवाफ दिएको छैन । कार्यालयका सहसचिव विष्णुप्रसाद शर्माका अनुसार, निगमको बोलपत्रविरुद्ध गत सोमबार परेको उजुरीमा खरिद अनुगमन कार्यालयले निगमलाई सोधेको पत्रमा जवाफ नपठाएको बताए । तीनवटा साना जहाज खरिद गर्न निगमले जारी गरेको बोलपत्रमा मिलोमतो भएको भन्दै परेको उजुरीमा सार्वजनिक खरिद अनुगमन कार्यालयले निगमलाई सोधेको थियो । तर उसले अहिलेसम्म लिखित जवाफ पठाएको छैन, प्रवक्ता समेत रहेका शर्माले भने ।"
विद्यार्थीको प्राप्तांकमै मनोमानी,"(काठमाडौं)रत्न राज्यलक्ष्मी क्याम्पस काठमाडौंले स्नातक तह दोस्रो वर्षको नतिजा सार्वजनिक गर्दा विद्यार्थीको प्राप्तांकमा मनोमानी रूपमा थपघट गरेको पाइएको छ ।परीक्षा सकिएको एक वर्षपछि त्रिभुवन विश्वविद्यालय परीक्षा नियन्त्रण कार्यालयले सार्वजनिक गरेको मानविकी तथा सामाजिक विज्ञान संकायको नतिजामा अंक फेरबदल गरी लापरबाही गरिएको विद्यार्थीले गुनासो गरेका छन् । विश्वविद्यालयले परीक्षा सकिएको एक सय दिनभित्र नतिजा सार्वजनिक गर्ने घोषणा गरेको थियो । २०७९ साउनमा सञ्चालित परीक्षाको नतिजा गत असार मसान्तमा सार्वजनिक गरिएको हो । विद्यार्थीको प्राप्तांकमा त्रुटि भएको थाहा पाएपछि मंसिर पहिलो साता मात्रै मार्कसिट वितरण गरिएको छ । मार्कसिटमा विषय शिक्षकले दिएको अंकमा क्याम्पस प्रशासन र परीक्षा शाखाले मनोमानी रूपमा थपघट गरेको विद्यार्थीको आरोप छ । कम्तीमा एक सय विद्यार्थीको प्राप्तांक थपघट गरिएको अनुमान छ । १ हजार ८ सय विद्यार्थी दोस्रो वर्षमा अध्ययनरत थिए । गत जेठमा पनि क्याम्पसले स्नातक पहिलो वर्षको नतिजा सार्वजनिक गर्दा त्रुटि गरेको भेटिएको थियो । त्यतिबेला पनि करिब ५ सय विद्यार्थीको नतिजा अनुपस्थित र अंक थपघट भएर आएको थियो । तर, क्याम्पस प्रमुख जीवनधर ज्ञवालीले दोषीलाई छानबिन र कारबाही गर्नुको सट्टा संरक्षण गरेकाले लापरबाही दोहोरिएको विद्यार्थी संगम राईको गुनासो छ । दोस्रो वर्षको परीक्षामा नियमित कक्षामा हाजिर हुने, कक्षा कार्य गर्ने विद्यार्थीलाई भन्दा क्याम्पस नै नआउने र कक्षा कार्यसमेत नगर्ने विद्यार्थीलाई आन्तरिक परीक्षामा मनोमानी नम्बर दिएको भेटिएको छ । मिडिया रिसर्च विषयक शिक्षकले मलाई ३० पूर्णाङ्कमा २९ नम्बर दिएको बताउनुभएको छ, मार्कसिटमा १८ नम्बर मात्रै आएको छ, छात्रा गरिमा खनालले भनिन्, मलाई दिएको नम्बरभन्दा कहिल्यै क्याम्पस नआउने र कक्षा कार्य पनि नगर्ने अर्को साथीलाई बढी नम्बर दिएको पाइयो । ३० पूर्णाङ्कको प्राप्तांकमा क्याम्पस प्रशासनले मनोमानी गरेको पाइएको छ । एक सय पूर्णाङ्कको नेपाली, पत्रकारिता इतिहास, मिडिया रिसर्च, राजनीतिकशास्त्र र अन्तर्राष्ट्रिय सम्बन्ध विषयमा ७० अंकको बाह्य र ३० अंकको आन्तरिक परीक्षा सञ्चालन भएको थियो । बाह्यतर्फको परीक्षा त्रिविले सञ्चालन गर्छ भने आन्तरिकतर्फ सम्बन्धित क्याम्पसका विषय शिक्षकले अंक दिने व्यवस्था छ । आन्तरिकतर्फ कक्षा कार्यमा १५, हाजिरीमा ५ र लिखित १० पूर्णाङ्कमा विद्यार्थीको मूल्यांकन गरेर अंक दिने व्यवस्था छ । म दोस्रो वर्षमा एक दिन क्याम्पस गएको छैन । कक्षा कार्य गर्ने कुरा नै भएन । बाह्य परीक्षामा पनि उत्तीर्णाङ्क मात्रै अंक आएको छ तर आन्तरिक परीक्षामा २४ नम्बर आएको छ, एक छात्रले भने, सधैं क्याम्पस आउने, कक्षा कार्यमा पनि सहभागी हुने बाह्य परीक्षामा पनि राम्रो अंक ल्याउने साथीको मेरोभन्दा कम नम्बर आउँदा म छक्क परेको छु ।खनालले नेपालीको बाह्य परीक्षामा ५२ नम्बर ल्याउँदा आन्तरिकमा १५ अंक पाएकी छन् । क्याम्पस नआउने विद्यार्थीले बाह्यमा २८ नम्बर ल्याउँदा आन्तरिकमा २४ अंक पाएका छन् । मेरो १५ अंक मात्रै कसरी आयो भनेर सोध्दा सहायक क्याम्पस प्रमुख रामबहादुर कार्कीले २५ टाइप गर्दा १५ भएको हुन सक्ने बताउनुभयो, उनले भनिन्, परीक्षा नियन्त्रण कार्यालयलाई भनेर सच्याउँछु भन्नुभएको ५ महिना भइसक्यो, अहिलेसम्म सुधार भएको छैन । तत्कालीन सहायक क्याम्पस प्रमुख गोविन्दप्रसाद आचार्यले नतिजामा भएको त्रुटि सुधार हुने जनाए पनि मार्कसिट वितरण भएपछि सम्पर्कविहीन बनेको गुनासो विद्यार्थीले गरे । एक हप्ता भयो । गोविन्द सर क्याम्पसमा पनि देखिनुभएको छैन । भागेर हिँड्नुभएको छ । मोबाइल पनि स्वीच अफ छ । प्रारम्भिक नतिजामा त्रुटि भेटिएपछि विद्यार्थीले सच्याउन क्याम्पस प्रशासनलाई आग्रह गरेका थिए । असारदेखि क्याम्पसले विद्यार्थीको मार्कसिट वितरण नगरी राखेको थियो । जबकि, त्रिविमा नतिजा सार्वजनिक हुनुभन्दा पहिला मार्कसिट प्रिन्ट हुन्छ । पढ्ने, मिहिनेती विद्यार्थीमाथि क्याम्पसले अन्याय गरेको अर्की छात्राले बताइन् । मलाई कुन विषय कुन सरले पढाउनु हुन्छ, थाहा छैन । गरिमा सधैं क्याम्पस आउने र पढ्ने केटी हो तर उसको भन्दा मेरो नम्बर धेरै आएको छ, उनले भनिन्, क्याम्पसले हचुवामा नम्बर बाँड्दो रहेछ । आरआरमा कति बेथिति छ भन्ने यहींबाट थाहा हुन्छ । १२ महिनापछि नतिजा सार्वजनिक गर्दा पनि गडबड गरेर विद्यार्थीको भविष्यमाथि क्याम्पसले खेलबाड गरेको विद्यार्थीको भनाइ छ ।क्याम्पस प्रमुख ज्ञवालीले प्राविधिक कारणले १० जनाजति विद्यार्थीको मात्र नतिजा बिग्रिएको बताए । सुधार गर्न परीक्षा नियन्त्रण कार्यालयसँग कुरा भइरहेको छ । कोभिडका बेला भएर त्रुटि हुन पुगेको रहेछ, उनले भने । विद्यार्थीले भने क्याम्पस प्रमुखको भनाइमा विश्वास गरेका छैनन् । क्याम्पस प्रशासन र परीक्षा शाखाका कर्मचारीबाट भएको मनोमानी र लापरबाही कार्यालयले सुधार नगर्ने उनीहरूको दाबी छ । गत जेठमा पहिलो वर्षको नतिजा यस्तै प्रकृतिको त्रुटि हुँदासमेत ज्ञवालीले ढाकछोप गरेका थिए । सयौं विद्यार्थीको नतिजा निकाल्दा २४ जनाको बिग्रनु सामान्य भएको उनको जवाफ थियो । विद्यार्थीले भने विषय शिक्षकले बुझाएको अंक सूची सार्वजनिक हुनुपर्ने, सत्यतथ्य छानबिन गरी दोषीलाई कारबाही हुनुपर्ने माग राखेका छन् । जेठमा त्रुटि हुँदा पनि अनुपस्थित विद्यार्थीको मार्कसिटमा अंक कायम भएर आएको थियो भने थोरै अंक प्राप्त गर्ने र अंक थपघट हुने विद्यार्थीको नतिजा परिवर्तन भएको थिएन । कार्यालयले मार्कसिट प्रिन्ट भइसकेकाले सुधार गर्न नमिल्ने बताएपछि क्याम्पसले त्रुटि भएको मार्कसिट नै वितरण गरेको क्याम्पस स्रोतले जनाएको छ । विद्यार्थीलाई सुधार हुन्छ भनेर अलमल्याउने काम मात्रै भएको छ, एक अध्यापकले भने, क्याम्पसभित्रैबाट मिलेमतोमा यस्ता क्रियाकलाप हुँदै आएको छ ।"
सिजनमै सुनले बनाउादै छ कीर्तिमानी मूल्य,"(काठमाडौं)दुई साताअघि तिहारको तीन दिन धनतेरसदेखि लक्ष्मीपूजासम्म गहना व्यवसायीले झन्डै सवा अर्ब रुपैयाँको सुनचाँदी बिक्री गरे । लगत्तै मंसिरमा बिहेको सिजन परेपछि थप कारोबार बढ्ने व्यवसायीको अपेक्षा थियो । तर त्यसविपरीत सिजनमै सुनको कारोबार सुस्त छ । कारण हो, सुनको मूल्यले बनाएको दैनिक रेकर्ड । पछिल्लो समय सुन बजारमा अस्थिरता देखिएको नेपाल सुनचाँदी व्यवसायी महासंघले जनाएको छ । सिजनमा लगातार मूल्यमा भएको वृद्धिले धेरैजसो गहना पसल शून्यप्रायः छन् । सानोतिनो गहनाबाहेक अर्डर नभएको महासंघका पूर्वअध्यक्ष तेजरत्न शाक्यको भनाइ छ । मूल्यमा पूरै अस्थिरता देखियो, मूल्यले लगातार कीर्तिमानी बनाएको छ । मंगलबार केही घटे पनि बजार खाली जस्तै छ । काम नभएर गहना बनाउने कालिगड छुट्टीमा बसेका छन्, शाक्यले भने, सिजन भए पनि सुनको माग छैन, भाउ बढेर निकै मर्कामा पर्यौं । केही साता सुनको मूल्यले दैनिक नयाँ कीर्तिमानी बनाउँदै आएको छ । आइतबार प्रतितोला १ लाख २० हजार ८ सय रुपैयाँमा कारोबार भएको सुन सोमबार बढेर प्रतितोला १ लाख २१ हजार ६ सय रुपैयाँ पुग्यो । यो मूल्य ऐतिहासिक थियो । भाउ बढेपछि केही उपभोक्ताले पुराना गहना बेच्न थालेका छन् । गहना बजारमा अस्थिरता देखिएकै कारण बजार ठप्प भएको महासंघका अध्यक्ष माणिकरत्न शाक्यले बताए । शिथिल अर्थतन्त्रका कारण बजार ५० प्रतिशत डाउन भएको उनको दाबी छ । केहीकसैले पुरानो गहना बेच्न आएका पनि छन्, सिजन सकिएपछि बजार थाम्न गाह्रो हुन सक्छ, अध्यक्ष शाक्यले भने, बजार महँगी र सुनको भाउ पनि बढेकाले सिजनमै बिक्री भएन । व्यवसायीका अनुसार गत मंसिरमा बजार चहलपहल निकै थियो । माग धान्नलाई तस्करीको सुन बजारमा छ्यापछ्याप्ती पाइन्थ्यो । एक तोलाकै ५ हजार रुपैयाँ बढी तिरेर बजारको माग पूर्ति भएको थियो । तर यसपालि बजार ठप्प रहेको उनीहरूको भनाइ छ । सुनको दैनिक कोटा २० किलो छ, सिजनमा बिक्री नभएर केही सुन यत्तिकै थन्किएको छ, पूर्वअध्यक्ष शाक्यले भने । दसैंअघि प्र्रतिऔंस सुनको मूल्य १९ सय डलर थियो । मंसिर १० सम्म क्रमशः बढ्दै प्रतिऔंस २ हजार ३ डलर पुग्यो । त्यसपछि पनि मूल्य बढ्ने क्रम रोकिएन । सोमबार प्रतिऔंस २ हजार ७२ डलर पुग्यो । मंगलबार थप १२ डलर बढेर प्रतिऔंस २ हजार ८४ डलर पुगेको छ । अन्तर्राष्ट्रिय बजारमा दिनदिनै नयाँ रेकर्ड बनेपछि यहाँ पनि मूल्यले कीर्तिमानी स्तर ग्रहण गरेको शाक्यको भनाइ छ । मंगलबार भने मूल्यमा सामान्य गिरावट आयो । अन्तर्राष्ट्रिय बजारमा सुनको भाउ प्रतिऔंस ४७ डलरले घटेर २ हजार ३७ डलर कायम भएको छ । ४७ डलर घट्दा स्वदेशी बजारमा प्रतितोला २ हजार ४ सय रुपैयाँ घटेको महासंघले जनाएको छ । महासंघले मंगलबार प्रतितोला सुनको भाउ १ लाख १९ हजार २ सय रुपैयाँ मूल्य तोकेको छ । तर सर्वसाधारणले भने प्रतितोला १ लाख ३३ हजार ५ सय ४ रुपैयाँसम्म तिरेका छन् । गहना बिक्रीका क्रममा व्यवसायीले जर्तीका नाममा १० प्रतिशत र ज्याला करिब २ प्रतिशत जोड्छन् । महासंघले निर्धारण गरेको मूल्यमा थप १२ प्रतिशत जोडेर बिक्री गर्दा आम उपभोक्तालाई महँगो परेको हो । गहना बिक्री गर्दा अन्दाजी मूल्य जोडिएको हुन्छ, अनेक शीर्षकमा मूल्य जोड्दा सर्वसाधारण ठगिएका हुन्छन् । तर अनुगमन हुँदैन । मूल्य र गुणस्तरको अनुगमन हुँदैन, उपभोक्ता अधिकार अनुसन्धान मञ्चका अध्यक्ष माधव तिमिल्सिनाले भने, सुन बिक्री गर्दा जर्ती भनेर उपभोक्तासँग पैसा लिने व्यवसायी उपभोक्ताले बिक्री गर्न जाँदा पनि रिफाइन र जर्तीकै नाममा थप मूल्य असुल्छन् । यो ठगी नै हो, तर नियमन गर्ने कसले ? पूर्वअध्यक्ष शाक्य भने सर्वसाधारणले बिक्री गर्दा रिफाइनिङ नोक्सानीका नाममा १ प्रतिशत मात्रै काट्ने गरेको दाबी गर्छन् । नेपालमा अन्तर्राष्ट्रिय बजार र भारतको बजारलाई आधार मानेर मूल्य निर्धारण गरिन्छ । अन्तर्राष्ट्रिय बजारको हकमा ७५ र भारतीय बजारलाई २५ प्रतिशत आधार मानेर यहाँ मूल्य निर्धारण गर्ने चलन छ । त्यसमा १५ प्रतिशत भन्सार शुल्क लाग्छ । अन्तर्राष्ट्रिय बजारमा आएको उत्तारचढावसँगै यहाँ मूल्य बढेको महासंघले जनाएको छ । मुद्रास्फीतिको दबाबले भाउ बढ्दो क्रममा छ । लगानीकर्ताले सुरक्षित लगानी खोजेका छन् । अमेरिकी केन्द्रीय बैंक (फेडरल रिजर्भ बैंक) ले मुद्रास्फीति दर २ प्रतिशत कायम राख्ने र ५ प्रतिशतबाट ब्याजदर घटाउने निर्णयले पनि प्रभाव परेको महासंघको मूल्य निर्धारण समितिका संयोजक तेजरत्न शाक्यले बताए । अमेरिकाको अर्थतन्त्रमा सुधार भएसँगै बैंकले ब्याजदर घटाउँदै लैजाने भनेको छ । ब्याजदर घटाउने भनिएपछि डलर मजबुत भए तापनि भाउ बढेको छ, उनले भने, अन्यतिर लगानीको वातावरण छैन, सेयर घटेको अवस्था छ । अर्थतन्त्रमा सुधार भनिए पनि सर्वसाधारणले विश्वास गरेका छैनन्, त्यही भएर मूल्य बढेको छ । रुसयुक्रेन अनि प्यालेस्टाइनइजरायल युद्धले बजारमा झनै प्रभाव परेको जनाइएको छ । महँगोमा बिक्री गर्दा नाफा असुल हुन्छ, अन्तर्राष्ट्रिय बजारको ट्रेन्ड हेर्दा त्यही देखियो । एकदुई दिन घट्ने सम्भावना भए पनि सन् २०२४ को सुरुवातबाट फेरि मूल्य बढ्ने संकेत देखिन्छ, पूर्वअध्यक्ष शाक्य भन्छन् ।"
डलरको भाउ पनि बढेको बढ्यै,"(काठमाडौं)अमेरिकी डलरको तुलनामा नेपाली मुद्राको विनिमय दर (भाउ) नियमितजस्तो कमजोर बन्दै गएको छ । अमेरिकी डलरको भाउ बढ्दै जाँदा नेपाली मुद्रा लगातार कमजोर बन्दै गएको हो । नेपाल राष्ट्र बैंकले बुधबारका लागि एक अमेरिकी डलरको विनिमय दर १३३७२ रुपैयाँ तोकेको छ । यो हालसम्मकै उच्च हो । यसअघि यही मंसिर १२ मा एक अमेरिकी डलरको विनिमय दर १३३७० रुपैयाँ पुगेको थियो । त्यसयता डलरको भाउमा झिनो कमी देखिए पनि १३३५७ रुपैयाँभन्दा तल देखिएको झरेको छैन । बरु त्यही बिन्दुबाट फेरि उकालो लागिरहेको छ । सोही क्रममा बुधबार डलरले फेरि नयाँ रेकर्ड बनाएको हो । बुधबारका लागि एक अमेरिकी डलरको खरिद दर १३३१२ रुपैयाँ तय भएको छ । पछिल्ला महिनामा निरन्तर रूपमा अमेरिकी डलरको भाउ उकालो लाग्नुको मुख्य कारण सुधारोन्मुख अमेरिकी अर्थतन्त्र र त्यहाँ बढ्दो ब्याजदर हो । अमेरिकी केन्द्रीय बैंकले पछिल्लो एकदुई वर्षयता निरन्तर ब्याजदर बढाइरहेको छ । सोही क्रममा गत जुलाईमा अमेरिकामा ब्याजदर २२ वर्षयताकै उच्च बिन्दुमा पुगेको थियो । अमेरिकामा ब्याजदर उच्च हुँदा लगानीकर्ता डलरतर्फ आकर्षित हुने भएकाले त्यसको माग बढ्छ । माग बढेपछि डलरको बलियो बन्छ भने अरू मुद्रा कमजोर बन्छन् । पछिल्ला महिनामा अमेरिकामा मुद्रास्फीति घट्दो क्रममै रहे पनि अझै अपेक्षा गरिएभन्दा बढी नै रहेकाले त्यससँग जुध्न पनि फेडले अझै ब्याजदर बढाउने विज्ञहरूको अनुमान छ । अमेरिकी डलर बलियो वा कमजोर बन्दा नेपाली मुद्रामा प्रत्यक्ष असर भने पर्दैन । डलरको मूल्यमा आएको परिवर्तनको असर भारतीय मुद्रामा पर्ने र भारुको असर नेपाली मुद्रामा पर्ने हो । अमेरिकामा ब्याजदर बढ्दा भारतीय लगानीकर्ता पनि त्यसतर्फ आकर्षित हुने भएकाले भारतबाट पुँजी बाहिरिन्छ । यता नेरु र भारुबीच स्थिर विनिमय दर छ । यससँगै नेपालको कुल वैदेशिक व्यापारको ठूलो हिस्सा भारतमा निर्भर छ । यसकारण भारुको विनिमय दर घटबढ भएपछि नेरु पनि प्रत्यक्ष प्रभावित हुँदै आएको छ । अहिले पनि त्यही भएको हो । मंगलबार साँझ ८ बजे (नेपाली समय) सम्म एक अमेरिकी डलरको विनिमय दर भारु ८३३६ पुगेको छ । यो हालसम्मको उच्च भने होइन । यसअघि नोभेम्बर २२, २०२३ मा यस्तो विनिमय दर हालसम्मकै उच्च भारु ८३५५ थियो ।राष्ट्र बैंकका अनुसार गत असोज मसान्तमा अमेरिकी डलरसँग नेपाली रुपैयाँ १३४ प्रतिशतले अवमूल्यन भएको छ । अघिल्लो वर्षको सोही अवधिमा नेपाली रुपैयाँ ३०१ प्रतिशतले अवमूल्यन भएको थियो । ०८० असोज मसान्तमा अमेरिकी डलर एकको खरिद विनिमय दर १३२९५ रुपैयाँ पुगेको छ । गत असार मसान्तमा उक्त विनिमय दर १३११७ रुपैयाँ रहेको थियो । गत साउन १८ मा १२६२५ रुपैयाँसम्म झरेको थियो । त्यसयता डलरको भाउ फेरि उकालो लाग्न थालेको छ । अमेरिकी डलरको भाउ निरन्तर उकालो लागेपछि नेपाली मुद्रा हालसम्मकै कमजोर बन्दै गएको छ । डलर बलियो बन्दा नेपाललाई लाभ पनि हुन्छ । हालको अवस्थामा सबैभन्दा बढी फाइदा रेमिट्यान्स आप्रवाहमा पर्छ । डलर बलियो हुँदा एकातिर रेमिट्यान्स आप्रवाह (मुलुक भित्रिने रकम) बढ्छ भने अर्कोतिर रेमिट्यान्स पठाउनेको संख्या पनि तीव्र हुन्छ । डलर बढेको समयमा फाइदा पुग्ने भएकाले विदेशमा रहेका नेपालीले ठूलो मात्रामा रेमिट्यान्स पठाउँछन् । डलर बलियो हुँदा प्रत्यक्ष वैदेशिक लगानी (एफडीआई) मा पनि सकारात्मक प्रभाव पार्छ ।यसरी रेमिट्यान्स र एफडीआईमा आएको सुधारले मुलुकको भुक्तानी सन्तुलन बचतमा राख्न ठूलो मद्दत पुग्छ । नेपालले पर्यटन र निर्यातमा राम्रो सुधार गरेर पनि डलर बलियो हुनुको लाभ लिन सक्थ्यो । अहिले पर्यटक बढ्न थालेको भए पनि अपेक्षाअनुसार भित्र्याउन सकिएको छैन र निर्यात बढाउने सम्भावना पनि नदेखिएकाले डलर बलियो बनिरहँदा नेपालले यी क्षेत्रबाट लाभ लिन सकेको छैन । डलरको भाउ बढ्दा सबैभन्दा बढी नोक्सानी वस्तु तथा सेवाको आयातबापतको भुक्तानीमा हुन्छ । आयात बढ्दो गतिमा रहेकाले त्यसबापत भुक्तानी गर्नुपर्ने दायित्व पनि बढिरहेको छ ।नेरु कमजोर हुँदा वैदेशिक ऋण लगानी भुक्तानीको दायित्व बढ्छ । विदेशबाट लिएको ऋणको साँवाब्याज भुक्तानीका लागि पनि धेरै रकम तिर्नुपर्छ ।विदेशमा औषधोपचार, अध्ययन, भ्रमणलगायतमा जानेहरूको लागत महँगो पर्छ । निरन्तर नेरु कमजोर बन्दै जाँदा भुक्तानी दायित्व बढ्ने मात्र नभएर स्वदेशी मुद्राप्रतिको विश्वासमा पनि कमी आउँछ । समग्रमा नेपालको व्यापार घाटा उच्च भएकाले डलरको भाउ बढ्दा मुलुकलाई पर्ने नोक्सानी धेरै रहेको जानकार बताउँछन् ।"
चार महिनामा साढे ४ हजारले घुमे रारा,"(मुगु)कर्णालीको उत्कृष्ट पर्यटकीय गन्तव्य रारामा चार महिनायता चार हजार पर्यटकले भ्रमण गरेका छन् । गत साउन १ देखि कात्तिक मसान्तसम्म आन्तरिक पर्यटक ४ हजार ४ सय ९०, सार्क मुलुकका २६ जनासहित अन्य विदेशी ९५ जना गरी चार महिनाभित्र ४ हजार ६ सय ११ जना पर्यटकले रारा भ्रमण गरेको रारा राष्ट्रिय निकुञ्ज कार्यालयलेजनाएको छ । यस वर्ष रारामा पर्यटक आगमन आशालाग्दो हिसाबले बढिरहेको निकुञ्ज कार्यालयका सूचना अधिकारी जयहरि धितालले बताए । दसैंतिहार बिदाको मौका पारेर रारामा आन्तरिक पर्यटक बढी आएको उनको भनाइ छ । यसबाट चार महिनाभित्र पर्यटकबाट १२ लाख राजस्व संकलन भएको धितालले जनाए । गत वर्ष रारा भ्रमणमा आन्तरिक पर्यटक ११ हजार, सार्क मुलुकबाट २६ र अन्य विदेशी १ सय ८३ जना आएको निकुञ्जले बताएको छ । निकुञ्जले रारा भ्रमणमा आउने आन्तरिक पर्यटकबाट प्रतिव्यक्ति १ सय, सार्क मुलुककालाई प्रतिव्यक्ति १ हजार ५ सय र अन्य विदेशीसँग ३ हजार रुपैयाँका दरले प्रवेश शुल्क उठाउने गरेको छ । हवाईमार्गबाट ७५ र सडकमार्गबाट २५ प्रतिशत पर्यटक रारा भ्रमण गर्न आउने गरेका छन् । सडक र हवाईमार्ग भरपर्दो नहुँदा रारामा अझैपर्यटकको संख्यामा उल्लेख्य वृद्धि हुन सकेको छैन ।"
नेपालमै रेडबुल उत्पादन,पूर्वी नवलपरासी (कास) खेतान ग्रुपले पूर्वी नवलपरासीको १६ नम्बरमा रेडबुल उत्पादन गर्ने कारखाना सञ्चालनमा ल्याएको छ । अर्थमन्त्री प्रकाशशरण महतले मंगलबार कारखाना उद्घाटन गरे । गैंडाकोट नगरपालिका१७ नारायणी नदी किनारमा कारखाना स्थापना गरिएको हो । यो करिब १० बिघा क्षेत्रफलमा फैलिएको कारखाना व्यवस्थापनमा संलग्न प्रसाद ज्ञवालीले जनाए । सफ्ट इनर्जी ड्रिंक्स उत्पादनमा खेतान समूहका प्रेमप्रकाश खेतानको लगानी छ । एउटा रेडबुलको बजार मूल्य १ सय १० रुपैयाँ तोकिएको ज्ञवालीले बताए । कारखानाबाट दिनको १५ हजार कार्टुन रेडबुल उत्पादन हुने उनको भनाइ छ । उद्योगमा ५० करोड रुपैयाँभन्दा बढी लगानी रहेको जनाइएको छ ।
अल्झिएको घोषित पुरस्कारको गाँठो,"यू१९ एसिया कपयू१९ एसिया कपमा नेपालको समूह भारत, पाकिस्तान, अफगानिस्तान छन् । नेपालले शुक्रबार पाकिस्तान, आइतबार अफगानिस्तान र मंगलबार भारतविरुद्ध खेल्नेछ । सबै खेल दुबईमा हुनेछ ।कप्तान देव खनालले तयारीको हिसाबमा सबै राम्रो भएको जनाए । राष्ट्रिय टोलीसँग ४५ वटा म्याच खेलेका थियौं, त्यसले हाम्रो तयारी झनै राम्रो भयो । मूलपानी र कीर्तिपुरमा गएर खेल्यौं, त्यसले हामीलाई फरक विकेटको अनुभव दिलायो, कप्तान देवले भने, हामी टेस्ट राष्ट्रविरुद्ध खेल्दै छौं । राष्ट्रिय टोलीका दाइहरूले निकै राम्रो खेल्दै आउनुभएको छ, हामीले पनि त्यही लय कायम राख्ने लक्ष्य बनाएका छौं । यू१९ का पछिल्ला दुई प्रतियोगिताका १० खेलमा हामीले जसरी खेलेका छौं, त्यसैलाई निरन्तरता दिने प्रयास गर्नेछौं । नेपालले यू१९ विश्वकप एसिया छनोट र एसीसी यू१९ प्रिमियर कपमा सबै १० खेल जितेको थियो । यसपालि नतिजाका हिसाबमा नभई प्रदर्शनको हिसाबमा राम्रो गर्ने विश्वास प्रशिक्षक टमाटाको छ । मैदानमा ६७ घन्टा बिताएका छौं । शारीरिक र मानसिक हिसाबमा हामी बलियो छौं । के गर्नुपर्ने हो, कसो गर्नुपर्ने हो हामीलाई थाहा छ । भारत, पाकिस्तान र अफगानिस्तान जस्ता टेस्ट राष्ट्रविरुद्ध खेल्नुपरे पनि हाम्रा खेलाडी त्यसलाई लिएर उत्साही छन् । हाम्रो यू१९ टोलीको इतिहास हेर्ने हो भने पनि हामीले टेस्ट राष्ट्रलाई हराएका छौं, उनले भने । नेपाल क्रिकेट संघ (क्यान) का सचिव पारस खड्काले विश्वकपअघि प्रतियोगिता भइरहेकाले तयारी र अनुभवको हिसाबमा यू१९ निकै महत्त्वपूर्ण भएको बताए । उनले भने, नेपाली यू१९ ले जुन नतिजा दिइरहेको छ र टोलीमाथि जुन विश्वास छ, त्यसका लागि टोली तयार छ । अर्को महत्त्वपूर्ण पक्ष भनेको हाम्रो यू१९ टोलीको बेन्च स्ट्रेन्थ हो । त्यसैले खेलाडीलाई यो प्रमाणित गर्ने र राष्ट्रलाई जिताउने अवसर पनि हो । नेपाली यू१९ टोलीसँग धेरै ऐतिहासिक उपलब्धि जोडिएको र यस्तै उपलब्धि जोडिने आशा आफूले लिएको जनाउँदै सचिव खड्काले अबको २३ साताभित्र क्यानले वर्ष २०२४ को क्रिकेट क्यालेन्डर सार्वजनिक गरिने बताए । क्यान अध्यक्ष चतुरबहादुर चन्दले ६ महिनाभित्र दुई महत्त्वपूर्ण विश्वकप खेल्न लागेकाले सरकारबाट ठूलो अपेक्षा राखेको जनाए । राष्ट्रिय टोलीले जुनमा ट्वान्टी२० विश्वकप र यू१९ टोलीले जनवरीमा विश्वकप खेल्दै छ । नेपाल यू१९ टोली एसिया कप खेलेर आएपछि तीन साता विशेष प्रशिक्षण गर्नेछ विश्वकप तयारीका लागि । दुवै विश्वकपका लागि हाम्रो खर्च निकै लाग्ने छ, अध्यक्ष चन्दले भने, खेलकुद परिषदमा बजेट छैन होला, मन्त्रालयले क्याबिनेटमा लगेर प्रधानमन्त्रीलाई विश्वस्त पारेर दुवै विश्वकप तयारीका लागि प्रशिक्षणको आर्थिक पक्षमा ध्यान दियो भने नतिजा आउने सम्भावना रहन्छ । उनले थपे, हामी ८ वर्षपछि बल्ल विश्वकपमा पुगेका छौं । यो त्यसै छनोट भएको होइन । क्यानको निकै आलोचना भइरहेको र आर्थिक हिसाबमा क्यान अप्ठ्यारोमा रहेको समयमा ७५ दिन लगातार प्रशिक्षण गरेर हामी बल्ल यू१९ विश्वकपमा पुगेका हौं । लगानी गर्यो भने नतिजा आउँछ, तर त्यसका लागि हाम्रो तयारीमा झन्डै १ करोड खर्च भएको छ । त्यसलाई आईसीसी, प्रायोजक र सरकार कतैबाट पनि कुनै रकम दिइएको थिएन । त्यो लगानीको अहिले पनि आवश्यक छ ।नेपाली टोली ः देव खनाल (कप्तान), अर्जुन कुमाल, आकाश त्रिपाठी, दीपक डुम्रे, हेमन्त धामी, गुलशन झा, दीपेश कँडेल, विशालविक्रम केसी, सुवास भण्डारी, दीपक बोहरा ए, उत्तम थापामगर, विपिन रावल, तिलकराज भण्डारी, आकाश चन्द, दीपक बोहरा बी । जगत टमाटा (प्रशिक्षक), धीरेन्द्र चन्द (सहायक प्रशिक्षक), रवि थापा (एनालिस्ट), पूरन तिरुवा (फिजियो), वीरेन्द्र चन्द (व्यवस्थापक) ।"
कर्णसिंहको रोमाञ्चक जित,"(पाँचथर)फिदिममा जारी प्रथम वाइवाइ आमन्त्रण किराँत गोल्डकप फुटबलमा मंगलबार कर्णसिंह सोनाम स्मृति क्लब ताप्लेजुङले ए डिभिजन क्लब हिमालयन शेर्पालाई ४३ ले हराएर सेमिफाइनल तय गरेको छ । ताप्लेजुङका लागि प्रवीण जबेगूले २ गोल, मन्जित लिम्बू र दीपेश लिम्बूले ११ गोल गरेका थिए ।खेलको तेस्रो मिनेटमै मञ्जितले गोल गरेर टोलीलाई अग्रता दिलाएका थिए । २१ औं मिनेटमा हिमालयन शेर्पाका ओस्कारले बराबरी गोल फर्काए । त्यसपछि ४० औ मिनेटमा ताप्लेजुङका प्रवीणले गोल थप्दै पुनः टोलीलाई अग्रता दिलाए । हिमालयन शेर्पाका वसन्त ओझाले ५१ औं मिनेटमा बराबरी गोल गरे । ताप्लेजुङका दीपेश लिम्बूले ६२ औ मिनेटमा एक गोल थपे । ६९ औं मिनेटमा ताप्लेजुङका आशिष लिम्बूले आत्मघाती गोल गरेपछि खेल पुनः ३३ को बराबरीमा पुग्यो । ७७ औं मिनेटमा प्रवीणले व्यक्तिगत दोस्रो गोल गर्दै ताप्लेजुङको विजय पक्का गरे ।ताप्लेजुङका गोलकिपर आकाश लिम्बू म्यान अफ द म्याच भए । उनले ५ हजार पाए । बुधबार सेमिफाइनलमा आयोजक पाँचथर र युनाइटेड क्लब मोरङबीच प्रतिस्पर्धा हुनेछ ।"
खेलाडीमा जित्ने मानसिकता खोइ ?,"(काठमाडौं)नेपाल सुपर लिगअन्तर्गत मंगलबारको खेलमा अचम्मै जस्तो भयो । पहिलो हाफमै तीन गोल भयो । ललितपुर सिटी गोल खडेरीबाट गुज्रिइरहेको थियो । टोलीले दुई गोल गर्यो । सिटीले यसअघिका तीन गोलमा एउटै गोल खाएको थिएन, वीरगन्जसँग दुई गोल सामना गर्नुपर्यो । वीरगन्ज अंकविहीन रहँदै आएको थियो, टोलीले पनि अंकको खाता खोल्यो । खासमा यसपल्ट लिगमा अधिकांश पहिलो हाफका खेल नीरस र रोमाञ्चक हुन सकेको छैन । तर, ललितपुर र वीरगन्ज भिड्दा पहिलो हाफ बढी चलायमान रह्यो । यो रौनकता अन्त्यसम्म कायम रह्यो । यो खेल जितेको भए ललितपुर सिटी अंकतालिकाको शीर्षस्थानमा उक्लिने थियो । टोली ४ खेलबाट ६ अंक लिएर दोस्रो स्थानमा रह्यो । यो शीर्षको धनगढी एफसीसँग एक अंकको दूरी हो । वीरगन्ज भने एकै अंकमा ९ टिममध्ये पुछारमा रह्यो । वीरगन्जले यो खेल जितेको भए पुछारको स्थान छाडेर ठूलै छलाङ लगाउन सक्थ्यो । त्यस्तो केही भएन । त्यसैले दुवै टिम केही हदसम्म निरास रहे । विशेषतः ललितपुर । आजको नतिजाबाट हामी निराश छौं, किनभने हामीले वीरगन्जलाई दुई सजिलो गोल अवसर दियौं, ललितपुरका प्रशिक्षक इयान एन्ड्र्यु गिलानीले भने । कम्तीमा कागजमा निकै बलियो ललितपुरको लिग चरणको यात्रा आधा बाटो पुग्दा अधिकतम १२ अंकमध्ये आधामात्र जोड्नु निराशाजनक हो । अब टोलीले बाँकी ४ खेलमा राम्रो प्रदर्शन गर्नुपर्नेछ । प्रशिक्षक गिलानीका अनुसार अबका प्रत्येक खेल ललितपुरका लागि कप फाइनल जस्तै हुनेछ । वीरगन्जका प्रशिक्षक सनोज श्रेष्ठका लागि यो बराबरीले न खुसी दिन सक्यो न त दुःख । उनका लागि अंकको खाता खोलिनु राम्रो हो, तर यो बराबरीले टिममाथि साँच्चै ठूलो दबाब सिर्जना भएको छ । तीन खेलमा १ अंकमा मात्र सीमित वीरगन्जका लागि अबको ५ खेलमा धेरै राम्रो गर्नुपर्नेछ । नत्र चाँडै टोलीको शीर्ष चारको सम्भावना कमजोर हुनेछ । खेलको पहिलो गोल वीरगन्जले दसौं मिनेटमा निकालेको थियो । गोल गर्ने खेलाडी थिए, विलियम ओपुकु । ललितपुरको डिफेन्सले राम्रोसँग क्लियर गर्न नसकेको बलमा शक्तिशाली लेफ्टफुट शटको मदतमा ओपुकुले गोल गरे । ललितपुरका फ्रान्सेली गोलरक्षक जेफरीले गोल खाएको प्रतियोगितामा पहिलो हो । यसअघिका तीन खेलमा उनले तीन क्लिनसिट राखेका थिए । इमोन इजेकिलले १४ औं मिनेटमा बराबरी गोल फर्काए । सेसेहाङ आङ्दम्बेको लामो थ्रु बलमा उनले ललितपुरबाट पहिलो गोल गरे । खेलले २७ औं मिनेटमा निखिल सुरेशराव कदमले ललितपुरलाई पहिलो पटक अग्रतामा राखे । यसरी पहिलो हाफमा तीन गोल भयो । वीरगन्जले फर्काएको बराबरी गोल भने सब्स्टिच्युट खेलाडी कृपाकान्त महतो थारुको नाममा रह्यो । उनले ५२ औं मिनेटमा नजिकको दूरीबाट सजिलै गोल गरेका थिए । ओपुकुको सुरुआती प्रहार पोस्टमा लागेर फर्केपछि त्यसमै कृपाकान्तले बललाई पोस्टका दिशा दिए । दोस्रो हाफमा दुवै टिमले अनगिन्ती आक्रमण बुने । त्यसमध्ये केही राम्रा रहे तर, गोल भने थपिएन । यही स्थितिमा ललितपुरका प्रशिक्षक गिलानीले सटिक विश्लेषण गरे । उनको प्रश्न थियो, खोइ त खेलाडीमा जितको मानसिकता ? उनले त्यसलाई अझ स्पष्ट पार्दै भने, खेलाडीमा किलिङ इन्सटिक देखिएन । यो अभाव खेलाडीको शारीरिक र प्राविधिक कारणले भयो भनेर म भन्दिनँ । सायद यो खेलाडीको मानसिकताका कारण हुनसक्छ । उनले यसका लागि केही उदाहरण दिए । जस्तो, कुनै समय म्यानचेस्टर युनाइटेडले हार्नै लागेको खेल जित्यो, त्यो पनि अन्तिम समयको गोलमा । अहिले यस्तै काम इंग्लिस प्रिमियर लिगमा म्यानचेस्टर सिटी र लिभरपुलले गरिरहेको छ । अहिलेका खेलाडीमा जित्नैपर्ने मानसिकताको कमी छ । गिलानीले थपे, आजकै खेलमा बराबरी भएपछि ललितपुरका केही खेलाडीलाई रिस उठेको थियो किन जितिएन भनेर । तर, केही खेलाडीलाई केही न केही मज्जा लागिरहेको थियो । उनले प्रतियोगिताको अझ थप विश्लेषण गर्दै भने, म फेरि दोहोर्याएर भन्छु, यसपल्टको प्रतियोगिता पहिलो संस्करणको तुलनामा अझ राम्रो भएको छ । किनभने राम्रा खेलाडी छन् । अबको खेल अझ माथिल्लो दर्जाको हुनेछ । हामीलाई अबको खेलमा झन गाह्रो हुनेछ, किनभने प्रतिद्वन्द्वी टिम झन् झन् राम्रो हुँदै आइरहेको छ । त्यसैले कसैले पनि यसमा यस्तै हुन्छ भनेर दाबी गर्नसक्ने छैनन् । विश्वास गरौं, उनका यी भनाइ सही साबित हुनेछन् । आजको खेल स्पोर्टिङ इलामविरुद्ध पोखरा थन्डर्स"
घोडाघोडी र शुक्लाफाँटा विजयी,"धनगढी (कास) फाप्ला क्रिकेट मैदानमा भइरहेको लिटल फ्लावर प्रिमियर लिग (एलपीएल) मंगलबार कैलालीको घोडाघोडी क्रिकेट एकेडेमी र कञ्चनपुरको शुक्लाफाँटा ब्ल्याकबक्स फाउन्डेसन टिम विजयी भएका छन् । समूह सी को घोडाघोडीले सुदूरपश्चिमाञ्चल एकेडेमीलाई ४ विकेटले हरायो । सुदूरपश्चिमको यो दोस्रो हार हो । १ सय ११ रनको लक्ष्य घोडाघोडीले १६५ ओभरमा ६ विकेट गुमाई पूरा गर्यो । ओपनर विपिन विक्रम शाहीले ३१, सञ्जय बोहराले २२ र कृष कार्कीले २० रन बनाए । सुदूरपश्चिमका वीरेन्द्र चन्द र पारस सुनारले २२, सौर्य श्रेष्ठ र निशान रेग्मीले ११ विकेट लिए । टस जितेको सुदूरपश्चिम एकेडेमीले १८५ ओभरमा १ सय १० रन बनाएको थियो । आशिष लुहारले ४२, सन्दीप विष्टले २७ र किरण कार्कीले १४ रन बनाए । घोडाघोडीका हरिश बस्नेतले ५ विकेट लिए । सञ्जय बोहराले ३, कृष कार्कीले २ र भूपेश जोशीले १ विकेट लिए । प्लेयर अफ द म्याच सञ्जय बोहरा घोषित भए ।मंगलबारै शुक्लाफाँटाले खप्तड इन्डोर स्पोर्ट्स ट्रेनिङ सेन्टरलाई १ सय १२ रन पराजित गरेको छ । १ सय ७७ रनको लक्ष्य पछ्याएको खप्तडले १५१ ओभरमा ६४ रनमात्र बनायो । पुकार चन्दले १३, प्रकाश पाण्डेले १२ रनबाहेक अन्य ब्याटर दोहोरो अंकमा रन बनाउन सकेनन् । यसअघि टस हारेको शुक्लाफाँटाले २० ओभरमा ९ विकेट गुमाई १ सय ७६ रन बनायो । ओपनर अशोक विष्टले ४१, किरण ठगुन्नाले ३५, वसन्त खत्रीले २३ र लोकेश जोशीले २० रन बनाए । खप्तडका रवि विष्टले ३, प्रकाश पाण्डेले २, मुकेश विष्ट, नगेन्द्र उपाध्याय र दीपक टमाटाले ११ विकेट लिए ।"
छोटकरी,"रसिलालाई ट्रेलमा स्वर्णकाठमाडौं (कास) नेपालकी धाविका रसिला तामाङले इन्डोनेसियाको सेन्ट्रल जाभामा भएको एसिया ट्रेल मास्टर्स च्याम्पियनसिप फाइनलको उपाधि जितेकी छन् । उनले ७७ किलोमिटर लामो दौड १२ घण्टा २५ः५२ मिनेटमा पूरा गरिन् । तीन हजारभन्दा बढीको सहभागिता रहेको दौडमा रसिला पहिलो भएकी हुन् । एक दर्जनभन्दा बढी अल्ट्रा रेसमा भाग लिइसकेकी २३ वर्षीया रसिलाले पहिलो भएको यो चौथो दौड हो । सन् २०१४ देखि दौडमा नेपाली खेलाडीको सहभागिता रहँदै आएको छ । रसिला स्वर्ण जित्ने पहिलो धाविका हुन् । रसिलाले दौड आफैंमा निकै कठिन रहेको बताइन् ।बक्सिङ टोली मलेसिया जानेकाठमाडौं (कास) मलेसियाको पेनाङमा हुने ३४ औं अन्तर्राष्ट्रिय बक्सिङ प्रतियोगितामा नेपालका ५ खेलाडीले भाग लिन भएका छन् । मंसिर २५ देखि २९ सम्म हुने प्रतियोगिताको पुरुष ५१ केजीमा प्रवल उप्रेती, ५४ केजीमा सिंहवीर लिम्बू, ५७ केजीमा छिरिङ वाङ्दी शेर्पा, ६० केजीमा सुलभ माली र ६३ केजीमा रिजन गुरुङले प्रतिस्पर्धा गर्नेछन् । प्रशिक्षकमा सन्जिप श्रेष्ठ र व्यवस्थापकमा स्मृति विश्वास छन् । टोली बुधबार त्यसतर्फ जानेछ । ग्लोबल टेबलटेनिस लिग सुरुकाठमाडौं (कास) स्ट्याग ग्लोबल टेबलटेनिस लिग च्याम्पियनसिप मंगलबार लैनचौरस्थित राष्ट्रिय टेबलटेनिस प्रशिक्षण केन्द्रमा सुरु भएको छ । लिगमा ९ टिम प्रतिस्पर्धी छन् । पहिलो दिन कान्तिपुर भ्याली पिङपोङ क्लबले १३, स्ट्याग च्याम्पियन्स टेबलटेनिस एकेडेमीले १२, एपीएफले १०, आर्मीले ९, एभीएम टीटी क्लबले ८, पुलिस क्लबले ७ र गोड स्पिन टीटी एकेडेमीले ६ अंक जोडेका छन् । ज्ञानभैरव डिल्लीबजार र नगाउँ स्पोर्ट्स क्लब ५५ अंकमा छन् । टिम तयारी निर्देशकमा विष्टकाठमाडौं (कास) राष्ट्रिय खेलकुद परिषद् (राखेप) ले ओलम्पियन एवं तेक्वान्दोका पूर्वखेलाडी दीपक विष्टलाई राष्ट्रिय टिम तयारीको निर्देशकको जिम्मेवारी दिएको छ । यसअघि तालिम तथा प्रशिक्षण विभागमा रहेका तेक्वान्दो प्रशिक्षक विष्टलाई शनिबार राष्ट्रिय टिम तयारीको निर्देशकको जिम्मेवारी दिने निर्णय राखेपले जनाएको छ । आनन्दलाई भेट्रानको स्वर्णकाठमाडौं (कास) आनन्द धाख्वाले मंगलबार ललितपुर मेयर कप अन्तरवडा रात्रिकालीन टेबलटेनिस प्रतियोगिताको भेट्रान ६० वर्षमाथिको इभेन्टमा स्वर्ण पदक जितेका छन् । फाइनलमा वडा १० का आनन्दले बडा १९ का जगदीश्वरप्रसाद जोशीलाई ११४, ११४, ११७ को सेटले हराएर स्वर्ण जिते । सेमिफाइनलमा जगदीश्वरले वडा १६ का धर्मेन्द्र शाक्य र आनन्दले वडा ५ का पूर्णशंकर श्रेष्ठलाई हराएका थिए । सनम र अस्मिता विजयीकाठमाडौं (कास) हिमरश्मिका सनम शेर्पा र लालीगुराँस नेसनल एकेडेमीकी अस्मिता भुजेलले दोस्रो तार्केश्वर मेयर रनिङ सिल्ड खेलकुदको १५ सय मिटर दौडमा स्वर्ण पदक जितेका छन् । हल्चोकस्थित एपीएफ रंगशालामा ब्वाइजतर्फ सनमले ४ मिनेट ३२०१ सेकेन्डमा दुरी पूरा गरे । गर्ल्समा अस्मिताले ५ मिनेट ३५३० सेकेन्ड लगाइन् । १०० मिटर दौडमा एलएनएका शैलेश श्रेष्ठ र एलएनएकै सुजाता बलामी, ४०० मिटर दौडमा एलएनएका सन्तबहादुर दराई र एलएनएकी रोसिका बोथेले स्वर्ण जितेका छन् ।"
