शीर्षक,विवरण
एनसेल खरिदबिक्रीमा छानबिन गर्न चौतर्फी दबाब,"(काठमाडौं)दूरसञ्चार सेवा प्रदायक कम्पनी एनसेलको विदेशमा भएको खरिदबिक्रीबारे छानबिन गर्न चौतर्फी दबाब बढेको छ । नेपालस्थित सरकारी निकायहरूले छानबिन गर्नुपर्नेमा खासगरी सांसद, संसदीय समिति र सरकारी अधिकारीहरूले नै दबाब बढाएका हुन् ।प्रधानमन्त्री पुष्पकमल दाहालले समेत नेपाली कम्पनीको खरिदबिक्री आफूखुसी गर्न नमिल्ने भन्दै गहन अध्ययन गर्न सरकारी निकायहरूलाई निर्देशनसमेत दिएका छन् । संसद्को सार्वजनिक लेखा समितिले आइतबार तीन सरकारी निकायलाई पत्र लेख्दै छानबिन थालिसकेको छ । सोमबार पत्रकारहरूसँगको भेटमा प्रधानमन्त्री दाहालले एनसेलको सेयर खरिदबिक्री र स्वामित्व हस्तान्तरणसम्बन्धी विषय नेपाल सरकार र यहाँको कर प्रणालीसँग जोडिएको हुनाले आफूखुसी खरिदबिक्री गर्न नमिल्ने बताए । उनले यस विषयमा गहन अध्ययन गर्न सञ्चार मन्त्रालयसहित सरोकारवाला निकायहरूलाई निर्देशन दिइसकेको जानकारी दिए । क्रेता र विक्रेता मिलेर झन्डै १ सय ३० अर्बको प्रोजेक्टलाई ५६ अर्बमा बिक्री गरियो भन्ने समाचारबाट थाहा पाएँ, दाहालले भने, विदेशबाट फर्कनेबित्तिकै यसबारे सञ्चार मन्त्रालयसँग केकसो भएको हो भनेर बुझें । यो त सरकारसँगै जोडिएको विषय भएकाले क्रेता र विक्रेताले जे मन लाग्यो त्यही गर्न पाउँदैनन् । हाम्रो प्राधिकरण छ, यहाँको आफ्नै कर प्रणाली छ, हामीले एनसेलसँग सम्झौता गरेका हौं, उसले अर्कोलाई बेच्दैमा नेपालले त्यसलाई मान्नैपर्छ भन्ने छैन । सरोकारवाला निकायहरूले बृहत् अध्ययन नगरी एनसेल आजियटा र बेलायतको स्पेक्ट्रलाइट यूकेबीचको खरिदबिक्री प्रक्रिया अघि नबढ्ने प्रधानमन्त्री दाहालको भनाइ छ । सेयर बिक्री वितरण गर्दा प्रचलित विधि र प्रक्रिया पालना भएनभएको एवं यसबाट नेपालको दूरसञ्चार क्षेत्र र विदेशी लगानी तथा राजस्वलगायत विषयमा पर्ने प्रभावका बारेमा सम्बन्धित निकायले अध्ययन गरेपछि सरकारले आवश्यक कदम लिन्छ, दाहालले भने । प्रधानमन्त्री दाहालले शुक्रबार नै मुख्य सचिव वैकुण्ठ अर्यालसँग पनि यो विषयमा लामै छलफल गरेको बताए । उसले बेच्यो मैले लिएँ भनेर उन्मुक्ति पाइँदैन, अहिले सञ्चारमन्त्री काठमाडौं बाहिर हुनुहुन्छ । उहाँ आएपछि यस विषयमा अध्ययन गरिनेछ, उनले थप भने, सो अध्ययनको निष्कर्ष आएपछि मात्रै यसबारे केकसो गर्ने भन्ने स्पष्ट हुन्छ ।आइतबार मात्रै संघीय संसद्को सार्वजनिक लेखा समितिले पनि यस विषयमा चासो व्यक्त गरेको छ । समितिले यसबारे आफ्ना प्रारम्भिक जिज्ञासाको जवाफ यथाशीघ्र उपलब्ध गराउन भन्दै आन्तरिक राजस्व विभाग, कम्पनी रजिस्ट्रारको कार्यालय र नेपाल दूरसञ्चार प्राधिकरणलाई नौ प्रश्न सोधेको छ । दूरसञ्चार सेवा प्रदायक कम्पनी र वैदेशिक लगानीका सन्दर्भमा प्रत्यक्ष सरोकार राख्ने नेपालस्थित सरकारी निकायलाई जानकारी नै नदिई सेयर खरिदबिक्री भएपछि समितिले चासो राख्दै सरोकारवाला निकायलाई लेखा समितिले प्रश्न गर्दै विवरण माग गरेको हो । राष्ट्रिय स्वतन्त्र पार्टीका सांसदहरूले आफू सदस्य रहेको संसद्का समितिहरूमा छानबिनका लागि निवेदन पेस गरेका छन् । मनीष झाले सार्वजनिक लेखा समिति, सुमना श्रेष्ठले शिक्षा, स्वास्थ्य तथा सूचना प्रविधि समिति, गणेश पराजुलीले श्रम तथा उपभोक्ता हित समितिमा यो विषय निकै संवेदनशील र महत्त्वपूर्ण भएकाले तत्काल छलफल आवश्यक भन्दै निवेदन हालेका हुन् । नियामक प्राधिकरणले गत बिहीबार नै विदेशमा भएको भनिएको सेयर खरिदबिक्रीबारे स्पष्टीकरण माग गरेर एनसेल आजियटालाई पत्र पठाएको थियो । हालसम्म प्राधिकरणले त्यसको जवाफ प्राप्त नभएको जनाएको छ । अबको ६ वर्षपछि आधारभूत सेवाको अनुमतिपत्रको अवधि सकिएर सरकारको स्वामित्वमा आउन लागेको एनसेल आजियटाको सेयर स्वामित्व नेपाली मूलका व्यवसायी सतीशलाल आचार्यको बेलायती कम्पनी स्पेक्ट्रलाइटले खरिद गरेको छ ।आजियटाले सन् २०१६ मा १३६५ अर्ब अमेरिकी डलर (१ खर्ब ४३ करोड रुपैयाँ) मा खरिद गरेको कम्पनी अहिले करिब साढे ३ प्रतिशत मूल्य अर्थात् ५ करोड अमेरिकी डलर (६ अर्ब ६० करोड रुपैयाँ) मा बिक्री गरेको छ । बिक्री मूल्यको ५ करोड डलरमध्ये ५० लाख डलर सम्झौताको ६ महिनाभित्र र बाँकी ४५ लाख डलर तिर्न ४ वर्षको म्याद छ । आजियटाले एनसेल अहिले बिक्री गरे पनि लाभांश भने सन् २०२९ सम्म पाउने सम्झौता भएको छ । यो वर्ष ८० प्रतिशत, वर्ष २०२४ र २०२५ मा ४० प्रतिशत, २०२६ र २०२७ मा ३० प्रतिशत तथा २०२८ र २०२९ मा २० प्रतिशत लाभांश पाउनेछ । यसरी एनसेलबाट आजियटा हटेको भने पनि ऊ एनसेल वरिपरि नै रहने गरी अपारदर्शी सम्झौता भएको छ । कुल ८० प्रतिशत (५० प्रतिशतभन्दा बढी) प्रत्यक्ष वैदेशिक लगानी (एफडीआई) मार्फत सञ्चालित कम्पनी भएकाले एनसेल सरकारमातहत आउने प्रावधान दूरसञ्चार ऐनको दफा ३३ मा छ । यो दफामा भनिएको छ, जम्मा पुँजी लगानीको ५० प्रतिशतभन्दा बढी विदेशी व्यक्ति वा संगठित संस्थाको लगानी भएको दूरसञ्चार सेवासँग सम्बन्धित जग्गा, भवन, यन्त्र, उपकरण तथा संरचना अनुमतिपत्रको अवधि समाप्त भएपछि नेपाल सरकारको स्वामित्वमा हुनेछ । यो हिसाबले अब एनसेलको स्वामित्वमा पाँच वर्षमात्र बाँकी छ । तर नेपाल सरकारमा स्वामित्वमा आउनुअघि यो परियोजनाको मूल्य नगण्य बनाउने र हत्याउने खेल भइरहेको दूरसञ्चारका व्यवसायीहरूको भनाइ छ ।"
समाजवादी मोर्चाको घटक नेकपाका महासचिव चन्दलाई पक्राउ पुर्जी,"(काठमाडौं)काठमाडौं जिल्ला अदालतले समाजवादी मोर्चाको एक घटक नेपाल कम्युनिस्ट पार्टी (नेकपा) का महासचिव नेत्रविक्रम चन्द, प्रवक्ता खड्गबहादुर विश्वकर्मा, नेता माइला लामा र राजु कार्कीलाई पक्राउ पुर्जी जारी गरेको छ । अदालतले सरकारको मुखपत्र गोरखापत्रमा सोमबार सार्वजनिक सूचना निकाली ३५ दिने पक्राउ पुर्जी जारी गरेको हो । उपरान्त वादी नेपाल सरकार प्रतिवादी हेमन्त प्रकाश ओली भएको राज्यविरुद्धको कसुर मुद्दा मिति २०७६०६०९ मा दायर भई मिति २०८००८१० को आदेशअनुसार तपाईंका नाउँमा मुलुकी फौजदारी कार्यविधि संहिता, २०७४ को दफा ५८ (१३) बमोजिम प्रस्तुत ३५ दिने पक्राउ पुर्जीको सूचना प्रकाशित गरिएको, उल्लेख छ, यो पक्राउ पुर्जीको सूचना प्रकाशित भएका मितिले बाटोका म्यादबाहेक ३५ (पैंतीस) दिनभित्र आफूसँग भएको सबुद प्रमाणसहित तपाईं आफैं उपस्थित हुनुहोला । तपाईंहरूले म्याद गुजारी बसेमा मुद्दा कानुनबमोजिम हुनेछ । पछि तपाईंको उजुरवाजुर लाग्ने छैन ।काठमाडौं जिल्ला अदालतले पक्राउ पुर्जी जारी गरेकै दिन तत्कालीन नेकपाका नेता (हाल क्रान्तिकारी माओवादी) मा आबद्ध हेमन्तप्रकाश ओलीले सोमबार ललितपुर जिल्ला अदालतमा तारिख लिएका छन् । उनलाई राज्यविरुद्धको कसुर मुद्दामा प्रतिवादी बनाइएको छ । उनी २०७५ चैतमा पक्राउ परी २०७८ साउनमा रिहा भएका थिए । त्यतिबेला चन्द, विश्वकर्मालगायतका नेता फरारको सूचीमा थिए । आफू पक्राउ परेका बेला अन्य नेता अदालतमा हाजिर नभएकाले त्यही प्रक्रियाअनुसार पक्राउ पुर्जी जारी भएको ओलीले बताए । प्रधानमन्त्री प्रचण्डले नेतृत्व गरेको समाजवादी मोर्चामा विप्लवजी हुनुहुन्छ । सरकारसँग भएको तीनबुँदे सहमति कार्यान्वयन गर्न नसक्नु उहाँहरूको कमजोरी हो, उनले भने । हाल चन्द र ओली अलगअलग पार्टीमा छन् । ओलीले मोहन वैद्यले नेतृत्व गरेको क्रान्तिकारी माओवादीसँग एकता गरिसकेका छन् । नेकपा महासचिव चन्दले अदालतबाट आफू र पार्टीका अन्य नेताहरूलाई पक्राउ पुर्जी जारी गर्नु भर्त्सनायोग्य भएको टिप्पणी गरे । राज्यले ठीक ढंगले रवैया अघि बढाओस् भन्ने चाहन्छौं, उनले कान्तिपुरसँग भने, अदालतले पनि राज्यसँग तालमेल गरी समाधान गरोस् । यसका विरुद्ध हामी कदम चाल्ने नै छौं । उनले यसबारे प्रधानमन्त्री दाहाल र समाजवादी मोर्चासँग छलफल गर्ने बताए । पक्राउ पुर्जी जारीले हामीलाई आश्चर्यचकित बनाएको छ । यसअघि राज्यसँग तीनबुँदे सहमति भइसकेको छ, उनले भने, हाम्रा नेता तथा कार्यकर्तालाई लागेका मुद्दा फिर्ता लिने भनेर संसद्मा विधेयक पेस भएको छ । प्रधानमन्त्रीसँग छलफल हुँदा यसमा सकारात्मक पहल गर्नुपर्छ भन्नुभएको छ । उनले मुलुकमा पुनः द्वन्द्व सिर्जना गर्न पक्राउ पुर्जी जारी भएको बताए । भ्रष्टाचारीविरुद्ध चलाएको आन्दोलनलाई विषयान्तर गर्ने पक्राउ पुर्जी जारी भएको उनले दाबी गरे ।प्रधानमन्त्री दाहालले सोमबार केही सञ्चारमाध्यमका सम्पादकसँग अदालतले पक्राउ पुर्जी जारी गर्नु गलत भएको बताएका छन् । प्रधानमन्त्रीका प्रेस सल्लाहकार गोविन्द आचार्यले विगतमा नेकपा (चन्द) सँग भएको तीनबुँदे सहमतिका आधारमा कानुनी समाधान खोजिने जानकारी दिए । सरकारसँग भएका सहमतिविपरीत पक्राउ पुर्जी जारी भएको छ । सरकारका तर्फबाट कानुनी प्रक्रिया मिलाएर यसलाई समाधान गरिनेछ, प्रधानमन्त्रीको भनाइ उल्लेख गर्दै उनले भने, सरकारसँग भएको सहमतिपछि नेकपा शान्तिपूर्ण राजनीति गरिरहेका बेला नेताहरूलाई पक्राउ पुर्जी जारी गर्नु गलत हो । माओवादी, जनता समाजवादी र एकीकृत समाजवादीको मोर्चामा चन्दले नेतृत्व गरेको नेकपा ०८० असारमा सहभागी भएको थियो । मोर्चाको १४ बुँदे प्रतिबद्धतामा राजनीतिक मुद्दा फिर्ता र राजबन्दी रिहाइ गर्ने उल्लेख छ । विगतका विभिन्न कालखण्डमा भएका आन्दोलनहरूका कारण विभिन्न दलका नेताकार्यकर्तामाथि लगाइएका मुद्दाहरूको खारेजी र राजबन्दी रिहाइका लागि आवश्यक कानुनी र राजनीतिक पहल गर्ने । विभिन्न राजनीतिक दलहरूसँग भएका सहमति र सम्झौताहरू कार्यान्वयन गर्ने, प्रतिबद्धतामा उल्लेख छ । सरकारले संसद्मा नेकपा, नागरिक उन्मुक्तिलगायत दलका नेता तथा कार्यकर्तामाथि लगाइएको मुद्दा फिर्ता लिन सकिने गरी केही नेपाल ऐन संशोधन गर्न बनेको विधेयक ०८० वैशाखमा संसद्मा दर्ता गरे पनि अघि बढेको छैन । विधेयकको दफा ११६ (क) मा शान्तिपूर्ण राजनीतिको मूलधारमा ल्याउन मुद्दा फिर्ता लिन सकिने उल्लेख छ । केपी शर्मा ओली नेतृत्वको सरकार र नेकपाबीच २०७७ फागुन २१ मा तीनबुँदे सहमति भएपछि पार्टीको गतिविधिमा लगाइएको प्रतिबन्ध हटेको थियो । त्यसपछि नेकपा शान्तिपूर्ण राजनीति गर्दै आएको छ । नेकपा आफ्ना सबै राजनीतिक क्रियाकलाप शान्तिपूर्ण रूपमा सञ्चालन गर्न सहमत भएको छ । नेपाल सरकार नेकपामाथि लगाइएको प्रतिबन्ध हटाउन, कारागारमा रहेका पार्टीका नेता तथा कार्यकर्ताको रिहाइ र सम्पूर्ण मुद्दा खारेज गर्न सहमत भएको छ, सहमतिमा उल्लेख छ । तीनबुँदे सहमतिअघि करिब २ हजार १ सय नेताकार्यकर्ता पक्राउ परेकामा १ सय ४० जना पुर्पक्ष क्रममा जेल चलान भएका थिए । तीमध्ये अधिकांश धरौटी र तारिखमा छुटिसकेका छन् भने करिब तीन दर्जन छुट्न बाँकी रहेको क्रान्तिकारी माओवादी नेता हेमन्तप्रकाश ओलीले जानकारी दिए । समाजवादी मोर्चाको प्रतिबद्धतामा समेत नेताहरूलाई लगाइएका मुद्दा खारेजी र जेलमा रहेका बन्दी रिहाइका लागि पहल गर्ने उल्लेख छ ।माओवादीबाट २०६९ असारमा अलग भएपछि चन्दलगायतका नेताले मोहन वैद्यको नेतृत्वमा जनविद्रोहको रणनीति लिएका थिए । जनविद्रोह हुन नसकेको निष्कर्षसाथ चन्द वैद्यबाट २०७१ मंसिरमा अलग भए र केही समयपछि हिंसात्मक गतिविधिसमेत गरे । सरकारले २०७५ फागुन २८ बाट चन्द नेतृत्वको नेकपामाथि प्रतिबन्ध लगायो । त्यसपछि चन्दलगायत नेताहरू भूमिगत भएका थिए । चन्द समूहको हिंसात्मक गतिविधिबाट प्रहरी, शिक्षक, सर्वसाधारणलगायत ६ जना र चन्द समूहकै १२ कार्यकर्ताको मृत्यु भएको थियो । उसले १ सय ९ ठाउँमा बम विस्फोट र २ सय ५७ स्थानमा आगजनी गराएको प्रहरीको विवरणमा उल्लेख छ ।"
एसईई निरन्तरतामा सांसदको मत,"(काठमाडौं)सरकारको प्रस्तावविपरीत जिल्ला शिक्षा कार्यालय खारेजी गर्नुपर्ने र एसईई परीक्षालाई निरन्तरता दिनुपर्ने पक्षमा सांसदहरू देखिएका छन् । सरकारले ल्याएको विधेयकमा संशोधन माग गर्ने अधिकांश सांसदले कार्यालय राख्न नहुने र एसईई प्रदेश तहबाट सञ्चालन गर्नुपर्ने धारणा राखेका हुन । सरकारले भदौ २७ गते प्रतिनिधिसभामा दर्ता गरेको विद्यालय शिक्षा विधेयकमा जिल्ला शिक्षा कार्यालय कायम राख्ने र एसईई नहुने उल्लेख छ । विधेयकको व्यवस्था र संशोधनमाथि शिक्षा तथा स्वास्थ्य समिति र संसद्मा छलफलसहित पारित हुन बाँकी छ । केही सांसदले कार्यालयको सट्टा साविककै शिक्षा विकास तथा समन्वय इकाई राख्नुपर्ने र कक्षा १० को परीक्षा सम्बन्धित विद्यालयले नै सञ्चालन गर्ने गरी सरकारको प्रस्तावमा सहमति जनाएका छन् ।विधेयकको दफा २२ मा प्रत्येक जिल्लामा जिल्ला शिक्षा कार्यालय रहनेछ भन्ने उल्लेख छ । उपदफामा कार्यालयको काम कर्तव्य अधिकार तोकिएको छ । कांग्रेस महामन्त्री तथा सांसद गगन थापाले उक्त दफा नै हटाउनुपर्ने संशोधन दर्ता गराएका छन् । कांग्रेस सांसद जीवन परियारले पनि कार्यालय नरहने व्यवस्था गर्नुपर्ने मत राखेका छन् । नेपाल मजदुर किसान पार्टीका सांसद प्रेम सुवालले शिक्षा कार्यालयको सट्टा स्थानीय तहमा पालिका शिक्षा शाखा राख्नुपर्ने माग गरेका छन् ।तर, कांग्रेस सांसद दिलेन्द्रप्रसाद बडूले शिक्षा कार्यालयको सट्टा शिक्षा विकास तथा समन्वय इकाई राख्नुपर्ने धारणा राखेका छन् । २०७५ सालमा जिल्ला शिक्षा कार्यालयको नाम परिवर्तन गरेर इकाई राखिएको थियो । कांगेस सांसद प्रदीप पौडेलले हरेक प्रदेशमा सामाजिक विकास मन्त्रालयअन्तर्गत शिक्षा समन्वय कार्यालय गठन गर्नुपर्ने प्रस्ताव गरेका छन् । सांसद रञ्जुकुमारी झा र पूर्णकुमारी घर्ती मगरले स्थानीय तहमा कार्यालय राख्नुपर्ने व्यवस्था गर्न माग गरेका छन् । सांसद मनबहादुर गुरुङ, भगवती चौधरी, अमरेशकुमार सिंह, दुर्गा राई, महेन्द्रबहादुर शाही, हर्कमाया विश्वकर्मा, लालप्रसाद साँवा लिम्बू, प्रदीप यादव र ज्ञानेन्द्रबहादुर शाहीले जिल्ला शिक्षा कार्यालय राख्न नहुने धारणा व्यक्त गरेका हुन् । स्थानीय तहको अधिकार क्षेत्रभित्र शिक्षाका काम गर्न थप संरचना नचाहिने उनीहरूको तर्क छ ।पूर्वशिक्षामन्त्री तथा माओवादी केन्द्रका सांसद देवेन्द्र पौडेलले पनि शिक्षा कार्यालय राख्न नहुने मत राखेका छन् । सांसद ज्ञानु सुवेदी, माधव सापकोटा, गंगा कार्की, मीना यादव, अमरावती यादव रामकुमार राईले जिल्ला कार्यालयले गर्ने काम प्रदेश शिक्षा हेर्ने मन्त्रालयले गर्न सक्ने औंल्याए । सांसद श्यामकुमार घिमिरे, नागिनी यादव, सीताकुमारी रानाले शिक्षा कार्यालय प्रदेश शिक्षा निर्देशनालयअन्तर्गत रहने व्यवस्था गर्नुपर्ने जनाएका छन् । विधेयकमाथि १ सय ५२ वटा संशोधन प्रस्ताव दर्ता भएको छ । जसमा धेरै सांसद एसईई कायमै गर्नुपर्ने पक्षमा छन् । विधेयकको दफा २७ मा माध्यमिक शिक्षा उत्तीर्ण परीक्षा (कक्षा १२) राष्ट्रिय परीक्षा बोर्डबाट र आधारभूत शिक्षा उत्तीर्ण परीक्षा (कक्षा ८) स्थानीय तहबाट सञ्चालन हुने उल्लेख छ । उक्त व्यवस्थाले कक्षा ८ र १२ को बाहेक अन्य कक्षाको परीक्षा विद्यालयले नै सञ्चालन गर्नेछन् । एमाले प्रमुख सचेतक पदम गिरीले कक्षा १० को अन्त्यमा हुने परीक्षा प्रदेश मन्त्रालय वा निकायबाट सञ्चालन गर्ने व्यवस्था गर्नुपर्ने माग गरेका छन् । हाल कक्षा १० को अन्त्यमा लिइने एसईई परीक्षा राष्ट्रिय परीक्षा बोर्डअन्तर्गतको परीक्षा नियन्त्रण कार्यालयले सञ्चालन गर्दै आएको छ । आगामी चैतमा साविककै व्यवस्थाअनुसार एसईई परीक्षा सञ्चालन गर्न कार्यालयले विद्यार्थीको आवेदन फाराम र रजिस्ट्रेसन संकलनलगायतका काम अघि बढाएको छ । सांसद गिरीले सबै कक्षाको परीक्षा बोर्डले तोकेको मापदण्डका आधारमा सञ्चालन हुनुपर्ने औंल्याएका छन् । एमाले सचेतक महेशकुमार बर्तौलाले पनि कक्षा १० को परीक्षा प्रदेशस्तरमा हुनुपर्ने जनाएका छन् ।कांग्रेस सांसद चन्द्रकान्त भण्डारीले बोर्डले लिने एसईई परीक्षा हटाउन नहुने माग राखे । पूर्वशिक्षामन्त्री पौडेलसहित माओवादी केन्द्रका सांसदहरूले कक्षा १० को परीक्षा प्रदेश परीक्षा बोर्डबाट सञ्चालन गर्नुपर्ने संशोधन दर्ता गरे । कक्षा १२ को परीक्षा राष्ट्रिय बोर्ड र कक्षा ८ को स्थानीय तहअन्तर्गत हुने व्यवस्थामा भने प्रायः सांसद सहमत देखिन्छन् । सांसद तेजुलाल चौधरी, रामकृष्ण यादव, अजयकुमार चौरासियाले कक्षा १०, ११ र १२ को परीक्षा बोर्डबाट, कक्षा ८ र ९ को परीक्षा स्थानीय तहबाट हुनुपर्ने माग गरेका छन् । सांसद जीवन परियार र सीता मिजारले शैक्षिक गुणस्तरका लागि एसईई परीक्षा प्रदेशस्तरमा सञ्चालन गर्ने व्यवस्था गर्नुपर्ने जनाएका छन् ।सांसदहरू कान्तिका सेजुवाल, चन्दा चौधरी, अजयकुमार चौरासिया, बिना जैसवाल, लालवीर चौधरी, धवलशमशेर जबरा, सुनीलकुमार शर्मा, रघुजी पन्त, दामोदर पौडेल, दीपा शर्मालगायतले एसईई परीक्षा प्रदेशस्तरबाट सञ्चालन हुनुपर्ने गरी संशोधन दर्ता गराएका छन् । विधेयक संसद्मा विचाराधीन रहेका बेला राष्ट्रिय परीक्षा बोर्डले केन्द्रस्तरमा नै एसईई परीक्षा गर्ने गरी तयारी अघि बढाएको छ । चैत पहिलो सातादेखि एसईई परीक्षा सञ्चालन हुने कार्यतालिका छ । विद्यार्थीलाई मंसिर मसान्तसम्म परीक्षा आवेदन फाराम बुझाउन आह्वान गरिएको छ ।"
बाटो बिराएका विश्वविद्यालय,"विश्वविद्यालयमा प्रवेश परीक्षा, भर्ना, अन्तिम परीक्षा र नतिजा प्रकाशनमा एकरूपता कायम गर्न शैक्षिक क्यालेन्डर आधारभूत आवश्यकता हो । तर, नेपालका विश्वविद्यालयले क्यालेन्डर पनि बनाउन सकेका थिएनन्, यसपालि बनाइए पनि कार्यान्वयन गर्न नसक्ने अवस्था छ । विश्वविद्यालय अनुदान आयोगले लागू गराएको क्यालेन्डरअनुसार मंसिर पहिलो सातादेखि स्नातक तहको कक्षा सञ्चालन हुनुपर्ने हो । तर, क्याम्पसहरू भने अहिलेसम्म विद्यार्थी भर्नामै अलमलिएका छन् । गएको जेठ पहिलो साता कक्षा १२ को परीक्षा सकेका विद्यार्थीको ६ महिना कक्षाकोठाबाहिर बितेको छ । मंसिर तेस्रो साता बित्न लाग्दा पनि स्नातक तहको भर्ना प्रक्रिया नै नसकिँदा विश्वविद्यालयहरूको प्रतिबद्धता र क्षमतामा प्रश्न उठेको छ । विश्वविद्यालयहरूले समयमा भर्ना, परीक्षा, नतिजा प्रकाशन गर्न नसक्दा हुर्कंदा विद्यार्थीको महत्त्वपूर्ण समय खेर गएको छ । शैक्षिक गुणस्तरमा ह्रास आएको छ भने अन्तर्राष्ट्रियस्तरमा विश्वसनीयतामा कमी आएको निष्कर्षका साथ आयोगले गत भदौदेखि एकीकृत शैक्षिक क्यालेन्डर लागू गरेको हो । विश्वविद्यालयका पदाधिकारीसँग छलफल गरेर क्यालेन्डर तयार पारिएको थियो । तर, आफ्नै पदाधिकारीको सम्मतिमा तयार क्यालेन्डर पछ्याउन विश्वविद्यालयहरूलाई मुस्किल पर्नु लज्जाजनक छ । कक्षा १२ पछि विदेश गएका विद्यार्थीले पहिलो सेमेस्टर पूरा गर्ने तरखरमा रहँदा यता भर्नासमेत पूरा भएको छैन । शैक्षिक क्यालेन्डरअनुसार क्याम्पसहरूले प्रवेश परीक्षा र भर्ना असोजभित्र सक्नुपर्ने उल्लेख छ, जसअनुसार कात्तिकमा रजिस्ट्रेसन दर्ता गराउनुपर्छ । तर विश्वविद्यालयहरूले सिट संख्याअनुसार विद्यार्थी नभएको भन्दै भर्ना प्रक्रियालाई लम्ब्याइरहेका छन् । समयसीमामा यसरी नै लापरबाही गर्दै जाँदा क्यालेन्डरको बाध्यताले तोकिएकै मितिमा परीक्षा सञ्चालन त होला तर विद्यार्थीले गुणस्तरीय शिक्षा आर्जन गर्न सक्दैनन् । त्यसैले अर्को शैक्षिक सत्रमा यही समस्या दोहोरिन नदिन चिकित्सा शिक्षा, इन्जिनियरिङ, व्यवस्थापन जस्ता संकायका लागि लिइने एकीकृत प्रवेश परीक्षा र त्यसको नतिजा प्रकाशनलाई पनि छिटोछरितो बनाइनुपर्छ । विश्वविद्यालयले विद्यार्थी भर्ना, पठनपाठन, परीक्षा सञ्चालन र नतिजा प्रकाशनमा ढिलाइ गरे आयोगले अनुदान कटौती गर्न सक्ने प्रावधान छ । क्यालेन्डर पालनामा दबाब सिर्जना गर्न आयोगले उक्त प्रावधानलाई कडाइका साथ कार्यान्वयन गर्नुपर्छ । विश्वविद्यालयमा एकीकृत शैक्षिक क्यालेन्डर नहुँदा बेथिति कतिसम्म बढेको थियो भने त्रिभुवन विश्वविद्यालयले स्नातक तहको नतिजा प्रकाशनमा १८ महिनासम्म लगाएको थियो । अन्य विश्वविद्यालयले पनि परीक्षाफल प्रकाशन गर्न ६ महिनादेखि १ वर्षसम्म लगाए । भर्ना, पढाइ, परीक्षा र नतिजा प्रकाशनको समय टुंगो नहुने समस्याकै कारण विद्यार्थीमा अन्योल र निराशा बढ्दै गएको थियो । विद्यार्थी, अध्यापक, कर्मचारीको आन्दोलनले पठनपाठन, परीक्षा लगायतको तालिका बिथोलिने अर्को समस्या छँदै छ । अहिले कक्षा १२ सक्नासाथ धेरै विद्यार्थीले विदेशी विश्वविद्यालय ताक्नुको प्रमुख कारण यहाँका विश्वविद्यालयको शैक्षिक स्तरप्रति घट्दो विश्वास नै हो । साउनयता मात्र साढे ३८ हजार विद्यार्थी अध्ययनका लागि अनुमतिपत्र लिएर विदेश उडिसकेका छन् । विदेश अध्ययनका लागि रकम बाहिरिने क्रम बर्सेनि बढ्दो छ । विदेशका प्रतिष्ठित विश्वविद्यालयमा नेपाली विद्यार्थीले गुणस्तरीय शिक्षा आर्जन गर्नुलाई सकारात्मक नै मान्नुपर्छ, जबसम्म उनीहरू उतै पलायन हुँदैनन् । यहींका विश्वविद्यालयले गुणस्तरीय शिक्षा प्रदान गर्न सक्ने हो भने नेपाली विद्यार्थीले विदेशका विश्वविद्यालय चहार्ने क्रम घट्छ, अर्कातिर विदेशी विद्यार्थी नै अध्ययनका लागि यहाँ आउन सक्छन् ।विश्वविद्यालय दक्ष जनशक्ति उत्पादन र अनुसन्धानात्मक कार्य गर्ने प्राज्ञिक थलो हो । विश्वविद्यालय लथालिंग हुँदा मुलुकलाई नै क्षति पुग्ने हो । तर विश्वविद्यालयलाई सुव्यवस्थित ढंगले सञ्चालन गर्न न सरकार न राजनीतिक दलहरू नै गम्भीर देखिन्छन् । अहिले नयाँ शैक्षिक सत्रका लागि विद्यार्थी भर्ना प्रक्रिया चलिरहँदा ७५ प्रतिशतभन्दा बढी विद्यार्थीले रोज्ने त्रिभुवन विश्वविद्यालय एक महिनादेखि निमित्त नेतृत्वमा छ । शिक्षाध्यक्ष शिवलाल भुसाललाई तीन महिनाका लागि निमित्त उपकुलपतिको जिम्मेवारी दिइएको छ तर त्यसबाट शिक्षाध्यक्षका रूपमा उनले निर्वाह गर्नुपर्ने कामकारबाही प्रभावित छ । अहिलेका लागि शैक्षिक क्यालेन्डरलाई इमानदारीका साथ पालना गर्नुपर्ने त छँदै छ, मुख्य रूपमा विश्वविद्यालयको संरचनागत सुधारलाई नै प्राथमिकता दिनुपर्छ । विश्वविद्यालयमा देखिएको बेथितिको मुख्य जड नै दलीय राजनीतिको हस्तक्षेप हो । प्रधानमन्त्री स्वतः कुलपति र शिक्षामन्त्री सहकुलपति हुने, उपकुलपति लगायतका पदाधिकारी दलीय भागबन्डामा नियुक्ति गर्ने र उनीहरू राजनीतिक दलहरूप्रति जवाफदेही हुने प्रवृत्ति रहेसम्म विश्वविद्यालय सुधार हुने सम्भावना देखिँदैन । राजनीतिक पहुँचका आधारमा अध्यापकहरूलाई आंशिक र करारमा नियुक्ति गरेर तिनैलाई राजनीतिक निर्णयबाट स्थायी बनाएर गुणस्तरीय शिक्षाको अपेक्षा गर्नु पनि टीठलाग्दो विषय हुन्छ । अध्यापक, कर्मचारी नियुक्तिका लागि सेवा आयोग छ तर त्यसकै निष्पक्षताका विषयमा पनि सधैं प्रश्न उठ्ने गरेको छ । विद्यार्थी संगठनहरूले पनि शैक्षिक उन्नयनका लागि नभएर दलीय झुकावका आधारमा अनावश्यक मुद्दा उठाएर बन्दहडताल गर्दै पठनपाठनलाई असर पुर्याइरहेका हुन्छन् । विश्वविद्यालयहरूलाई लयमा ल्याउन प्रधानमन्त्री स्वतः कुलपति र शिक्षामन्त्री सहकुलपति हुने संरचना नै बदल्नुपर्छ । त्यसपछि पदाधिकारी, प्राध्यापक र कर्मचारी क्षमता र विज्ञताका आधारमा छनोट गर्ने थिति बसाउन सके शैक्षिक क्यालेन्डरमा चिन्ता गर्नुपर्ने अवस्था नआउन सक्छ ।"
सुगररहित नेपाल !,"हामी जनता भोट दिनेहरूबाहेक सरकारलाई कुनै देशले पत्याए पो ? भ्रष्ट छन्, जे दिए पनि खाएर पचाइदिन्छन्, आहा चिनी त झन् गुलियो भन्ने पर्यो जस्तो छ । कपिलदेव भट्टराई"
एनसेलमाथि छानबिन जरुरी,"दूरसञ्चार सेवा प्रदायक ऐनसेलले राज्यलाई थाहै नदिई ८० प्रतिशत सेयर बिक्री गरेको समाचार आएको छ । नेपालमा बसेर व्यापारव्यवसाय गर्ने नेपालीसँग करोडौं पैसा असुल्ने तर नेपाल सरकारलाई करोडौं कर नबुझाउने अनिसेयर बिक्रीचाहिँ विदेशमा बसेर गर्ने यस्तो गर्न पाइन्छ ? ऐनसेल बिक्रीको विषयलाई लिएर अहिले संसद्को सार्वजनिक लेखा समितिले छानबिन गर्न लागेको भन्ने समाचार आएको छ । देखाउनका लागि मात्र छानबिन नहोस् । निष्पक्ष तरिकाले छानबिन गरियोस् । सानो पसल थापेर आफ्नो दैनिकी चलाउनेलाई सरकार करमाथि कर थोपर्छ, ठूला कम्पनीलाई कर मिनाहा गर्छ, यो गलत काम हो । पुरुषोत्तम घिमिरे, जोरपाटी, काठमाडौं"
विज्ञापन दर घटाए कान्तिपुरलाई हित,"केही दिनअघि विज्ञापन प्रकाशन गर्ने सिलसिलामा म एउटा विज्ञापन एजेन्सीमा गएको थिएँ । मैले विज्ञापन कान्तिपुरमा छाप्नुपर्यो भन्दा ती एजेन्सी सञ्चालकले कान्तिपुरमा निकै महँगो छ, त्यसको एक तिहाइ मूल्यमा अरू पत्रिकामा छाप्न सकिन्छ भन्ने जवाफ दिए । विज्ञापन दरकै कारण बैंक, वित्तीय संस्था, सहकारी संस्था र अन्य ठेक्कापट्टालगायतका सूचना प्रायः अन्य पत्रिकामा छापिने गरेको पनि उनले बताए । उनको कुरा सुनेपछि मैले भनें, कान्तिपुर धेरै संख्यामा छापिन्छ, धेरै ठाउँमा पुग्छ, प्रभाव धेरै छ, कान्तिपुरमै छापौं । उनको जवाफ थियो, धेरैलाई माइलेज (संख्या र प्रभाव) बारे थाहा नै छैन, जुनमा भए पनि सस्तोमा विज्ञापन छाप्दिनू भन्छन् । उनको कुरालाई कान्तिपुरले पनि गम्भीरतापूर्वक लिनु आवश्यक छ । यसले कान्तिपुरकै हित गर्छ । हामी कान्तिपुरका शुभेच्छुक कान्तिपुर मोटोघाटो होस् भन्ने कामना गर्छौं । कान्तिपुरले विज्ञापन दर अलि कति घटाए पत्रिका मोटाउन बेर लाग्दैन । पछिल्लो समय टेलिभिजन, अनलाइन न्युज पोर्टल र सामाजिक सञ्जालले घटना घट्नेबित्तिकै समाचार सम्प्रेषित गरिदिन्छन् । त्यही कुरा प्रिन्ट माध्यममा आउन भोलिपल्ट कुर्नुपर्छ । बासी भइसकेको समाचारप्रति पाठकको रुचि हुँदैन । तर विश्लेषणहरू आउने र पढ्न सहज हुने छापा माध्यम नै हो । गोपाल देवकोटा, गोकर्णेश्वर८, काठमाडौं"
मुटुमाथि ढुंगा,"शिक्षा, स्वास्थ्य, कृषि क्षेत्र सबै समस्यामानागरिकको जीवन चल्छ सधैं हचुवामाहुनेखाने एकातिर यिनलाई सधैं दसैंहुँदाखाने थलो छोडी भागिरछन् बसाइँ यता हेर्यो उता हेर्यो खाडलमात्रै साथीशासकको टेढो नजर दीनदुःखीमाथिबाढीपहिरो भूकम्प त शीतलहर कहिलेजे भए नि यही दुःखीको ढाड भाँच्छ पहिलेमुटुमाथि ढुंगा राखी कतिञ्जेल बाँचौंयो जीवनमा खुसी मिल्ने आशा कति साँचौं कृष्ण कुम्पुरे, आदमटार, धादिङ"
एकीकृत श्रम आप्रवासन नीतिको खाँचो,"संगठित रूपमै श्रम आप्रवासनको पछिल्लो चरण सुरु भएको तीन दशक बढी भए पनि राज्यले औपचारिक रूपमा तथ्यांक राख्न थालेको पछिल्लो राजनीतिक परिवर्तनपछि मात्र हो । र, समय पनि डेढ दशक पुग्यो तर आजसम्म नेपालको श्रम आप्रवासनको समग्र संख्यात्मक चित्र हामीसँग उपलब्ध हुन सकेको छैन । छ त केवल श्रम मन्त्रालयको स्वीकृति लिएर वैदेशिक रोजगारीका लागि खुला गरिएका गन्तव्य मुलुक जानेको तथ्यांक । त्यो संख्या पनि सन् २००८ यता छ वर्षको तथ्यांक समेटेर नेपाल सरकार श्रम मन्त्रालयले आफ्ना साझेदार संस्थाहरूको सहकार्यमा प्रकाशन भएको पहिलो वार्षिक प्रतिवेदन सन् २०१३१४ ले तय गरेको बेन्चमार्कबाट सुरु भएको हो । त्यो जटिल र चुनौतीपूर्ण प्रक्रियालाई साबिकको श्रम तथा रोजगार मन्त्रालय र आप्रवासन साझेदारहरूबीच संयोजन र समन्वय गर्ने भूमिकामा एक जना म आफैं पनि थिएँ, संयुक्त राष्ट्रसंघ आप्रवासी संगठनको राष्ट्रिय सल्लाहकारको जागिरेका रूपमा । कारणहरू सैद्धान्तिक, प्राविधिक, राजनीतिक र प्रशासनिक सबैतिर जेलिएका होलान्, तर समयसापेक्ष कानुनी खाकाको अभावमा संयोजन गरी एकीकृत तथ्यांक उपलब्ध हुन नसकेको संकेत श्रम मन्त्रालयले आफ्नो पछिलो वार्षिक प्रतिवेदनमा पनि गरेको छ । एकातिर हाम्रो औपचारिक तथ्यांक निस्कन थालेपछि एक दशक घर्किसकेको छ भने नयाँ गन्तव्य, प्रवृत्ति, ढाँचा, जोखिम, चुनौती र सम्भावनाहरू पनि थपिएका छन्, हाम्रो आफ्नै सन्दर्भमा । अर्कोतिर, श्रम आप्रवासनको अर्थराजनीति, दायरा र चरित्रमा विश्व दृष्टिकोण पनि समय र श्रम बजारको तरलता र अन्य परिस्थितिजन्य जटिलताका कारण बदलिइसकेको छ । अनि श्रमिकको संरक्षण, सुरक्षा, न्यायमा पहुँच र विकासमा सहभागिताको बहस पनि उत्तिकै उत्कर्षमा पुगेको छ । त्यसैले प्रश्न उठ्छ, त्यो बदलावमा हामी हाम्रो श्रम आप्रवासन प्रवृत्ति, प्रकृति र दृष्टिकोणका सन्दर्भमा र त्यसको व्यवस्थापनमा कहाँ छौं ? यो नै आजको हाम्रो महत्त्वपूर्ण तर अनुत्तरित प्रश्न हो ।एकीकृत नीतिगत खाकाको अभावमा माथि उल्लेख गरिएका सैद्धान्तिक, प्राविधिक, राजनीतिक र प्रशासनिक कारणहरूलाई जेलिन झन् बढी सहज भएको छ किनकि श्रम आप्रवासनलाई बुझ्न र त्यसलाई समयसापेक्ष सम्बोधन गर्नमा न हाम्रो राजनीतिक नेतृत्वमा समान धारणा बन्न सकेको छ न त प्रशासनिक तहमा समन्वयको रुचि । यी कारणहरूका सन्दर्भमा अनेक कोणबाट बहस गर्न सकिएला तर यहाँ उठान गर्न खोजेको सन्दर्भचाहिँ नेपालले यदि श्रम आप्रवासनबाट आर्थिक, सामाजिक, सांस्कृतिक र प्राविधिक लाभ व्यवस्थित र दीर्घकालीन रूपमा लिने हो भने अब ढिलो नगरी एकीकृत श्रम आप्रवासनको कानुनी खाका निर्माण गर्नेतिर लाग्नुपर्छ । अनि हामीले विप्रेषणको हिसाबकिताब गर्दा आप्रवासी श्रमिक र तिनका परिवारको सामाजिक न्यायको पक्षलाई अलग गरी कति रुपैयाँ भित्रियो या बाहिरियो भनेर हेर्नु हुँदैन । त्यो तय गरिनुपर्ने कानुनी खाकाभित्र श्रमिक र तिनका परिवारको सामाजिक न्यायको पाटो समेटिनुपर्छ । सामाजिक न्यायको न्यूनतम धरातल भनेको श्रम आप्रवासन सुरक्षित, व्यवस्थित र सम्मानजनक हुनु हो जुन अन्तर्राष्ट्रिय मापदण्ड हो र नेपालले त्यसमा पक्षधरता जनाइसकेको वर्षौं भइसक्यो ।एकीकृत श्रम आप्रवासनको कानुनी खाका तय गर्नु यस कारण पनि ढिलो भइसक्यो कि, हामीले नेपालभारतबीच परम्परागत रूपमा सुरु भएको श्रम आप्रवासनलाई पनि नीतिगत खाकामा ल्याई नेपालको परिप्रेक्ष्यमा श्रम आप्रवासनको सैद्धान्तिक धार के हो भनी परिभाषित गर्नु छ र एउटा राष्ट्रिय धारणा बनाउनुपर्ने छ, यदि राज्यले विप्रेषण आर्जन गर्ने श्रमिकप्रति जिम्मेवारी महसुस गर्ने हो भने । किनकि श्रम आप्रवासन जति बहुआयामिक छ त्यति नै जटिल पनि । दक्षिण एसियाको भूराजनीतिक जटिलता र त्यसमा हाम्रो स्थान, अपरिभाषित कूटनीतिको पर्दाले बेरिएको हाम्रो छिमेकीसँगको सम्बन्ध, प्रविधि र सञ्चारले जोडेर एउटा गाउँजस्तो बनाएको आजको राष्ट्रिय, क्षेत्रीय र विश्व श्रमबजार । यो यथार्थताबीच हाम्रो श्रम आप्रवासनको परिवेश झन् जटिल छ । उदारवादी राजनीतिक पद्धति अंगीकार गरेर त्यसलाई परिवेशअनुरूप ढाल्न नसकेको हाम्रो आन्तरिक अवस्था, जसले श्रम आप्रवासनको फराकिलो दायरा छिचोल्न नसकी उदारवादको विषाक्त बजारमा आधुनिक दासताको सञ्जालमा लाखौं युवायुवतीलाई दिनहुँ बेचिरहेको छ । अब त्यो बेचाइ र मानव तस्करीले त युद्ध क्षेत्रलाई पनि गन्तव्य बनाइसक्यो । अनि यी सब जटिल चुनौती र समाज रूपान्तरणको प्रचूर सम्भावना भएका अवसरहरूलाई राज्यको हरेक अंगमा संस्थागत गरी श्रम आप्रवासनको चुनौतीलाई सम्बोधन गर्न र अवसरहरूबाट सकारात्मक ऊर्जा लिन सक्ने दूरदृष्टि भएको राजनीतिक नेतृत्वको कमीले गर्दा हामीले आफ्नो मानवस्रोतबाट धेरै गुमाइरहेका छौं । अनि श्रम आप्रवासनप्रतिको समयसापेक्ष राष्ट्रिय दृष्टिकोण दिन नसक्दा समाजमा गलत चेतनाले खेल्ने मौका पाउँदै छ । यसैको एउटा परिणाम हो अहिलेको नेपाली जनमानसमा श्रम आप्रवासनप्रतिको नकारात्मक चेतना ।गाउँ रित्तियो, खेत बाँझो भयो, ज्येष्ठ नागरिक एक्लै भए, गाउँमा कोही छैन, बिहेमा जन्ती र मर्दा मलामी भएनन् आदिइत्यादि भाष्यले सहरकेन्द्रित बहसका भीडहरू र चुनावी सभाका चौरहरू गुन्जिन थालेको वर्षौं भयो । तर यस्ता तर्क गर्ने स्वघोषित बौद्धिक वर्ग छ जो बोल्नलाई जहिल्यै एउटा चल्तीको विषय खोज्छ र रोज्छ तर त्यसलाई गहिरिएर खोतल्न चाहन्न । अनि राजनीति गर्नेहरूलाई पनि चर्का र चर्चित चुनावी भाषण गर्नु छ, भ्रम छरेर भोट बटुल्नु छ, विषयवस्तुको गाम्भीर्य र संवेदनशीलताप्रति त्यति चासो हुँदैन । अनि यो दुवै तप्काले के बुझ्न जरुरी ठान्दैन भने, श्रम आप्रवासन कुनै व्यक्तिको रहर वा सनकले रोजिने र गरिने विषय होइन, यो त हामीले अंगीकार गरेको राजनीतिक पद्धतिको अभिन्न अंग हो, हाम्रो वर्तमान आर्थिक संरचनाको मेरुदण्ड हो, २१ औं शताब्दीको विकास र समृद्धिको खाका हो ।तर समग्रतामा कुरा गर्दा र पछिल्ला केही अध्ययनले पनि संकेत गरेको पक्ष के हो भने, यस्ता नकारात्मक भाष्य ती श्रमिक र तिनका परिवारबाट त्यति आउँदैनन् । यी भाष्य निर्माण गर्ने भनेको घरेलु श्रमबजारको विभेदी चरित्र र त्यसमा मौलाएको राजनीतिक सिन्डिकेटको अवस्थालाई नबुझेको वा बुझ्न नचाहने प्रबुद्ध भनिने वर्गले हो । अनि यस्तो विभेद र सिन्डिकेटबाट प्रताडित हुने श्रमिक भनेको सामाजिक, सांस्कृतिक, आर्थिक र राजनीतिक रूपमा सीमान्तीकृत वर्ग नै हो जुन कुरा सप्तरी, बर्दिया, रुपन्देही, बैतडी, सिन्धुली, नवलपरासी, कैलाली, सिरहा, कपिलवस्तु, दाङ, रुकुमलगायतमा भएका पछिल्ला अध्ययनहरूले पनि पुष्टि गरेका छन् ।त्यसैले अब ढिला नगरी हामीले नेपालको परिप्रेक्ष्यमा श्रम आप्रवासन के हो र के होइन भन्ने पनि जनमानसमा प्रष्ट पार्नु पनि छ । किनकि श्रम आप्रवासनप्रति आआफ्नै बुझाइ छन्, भारत जाने र अन्य गन्तव्य मुलुक जानेहरूप्रतिको आम बुझाइ, आप्रवासनमा जाने श्रमिकको आफ्नै बुझाइ, लाने व्यवसायी र तिनका दलालको बुझाइ, असमान करारद्वारा कज्याउने रोजगारदाताको बुझाइ, विप्रेषणमा आश्रित परिवारको बुझाइ, विप्रेषणको हिसाबकिताब राख्ने सरकारी निकायको बुझाइ, छरछिमेकको बुझाइ र अलिक पर बसेर आप्रवासी श्रमिक र तिनका परिवारप्रति टीकाटिप्पणी गर्नेहरूको बुझाइबीच गहिरा खाडलहरू छन् । अहिले सतहमा रहेको डेढ दशकअगाडिको कानुनी परिभाषाले आजको परिवेश र खाडललाई सम्बोधन गर्न सक्दैन । यो कठोर र तीतो यथार्थतिर आँखा चिम्लनु भनेको हामीले अपनाएको राजनीतिक पद्धतिलाई नमान्नु हो । श्रम आप्रवासन संसारका सबै खाले राजनीतिक प्रणालीभित्र झाँगिएको एउटा जबर्जस्त आयाम हो, यद्यपि प्रकृति, प्रवृत्ति र ढाँचाचाँहि मुलुक, अर्थराजनीति र समाजसापेक्ष हुने नै भयो । यसको प्रमुख कारण त्यो मुलुक र समाजको परिवेशले निर्धारण गर्ने हो तर मानिसको स्वाभाविक प्रवृत्ति विभिन्न विकल्प खोज्दै जानु अर्को कारण हो । अनि त्यसलाई उसको मुलुकले अपनाएको राजनीतिक पद्धतिले सहजीकरण गर्ने हो । हाम्रो परिवेशमा हामीले अपनाएको राजनीतिक पद्धतिले नै सहजीकरण गरेको हो भने त्यो पद्धतिभित्र मौलाएका विकृतिलाई राजनीतिक नेतृत्वले समयसापेक्ष नीति तय गरेर सम्बोधन गर्न नसक्नु, नचाहनु र समग्रमा नगर्नु भनेको श्रम आप्रवासन प्रक्रिया अपेक्षा गरेभन्दा बढी जोखिमपूर्ण हुनु हो । अनि त्यही जोखिमले युवा श्रमलाई सहज रोजगारीभन्दा पनि हाम्रो र गन्तव्य मुलुकको राजनीतिक पद्धतिभित्र फस्टाएको विभेद र ठगीले बढी सताएको हो । त्यसैले हामीले श्रम आप्रवासनको नकारात्मक भाष्य रची कोठे र क्याफे बौद्धिक तर्कमा झुम्मिनुभन्दा बरु श्रम आप्रवासनको उचित व्यवस्थापन गर्न समयसापेक्ष नीतिका लागि श्रम आप्रवासीसमेतको सहभागितामा सार्थक सार्वजनिक बहस गर्नु नै सान्दर्भिक होला । अनि मलाई भोट दिए वैदेशिक रोजगारी बन्द गरी स्वदेशमै रोजगारीको भेल बगाउँछु भन्दै प्रणालीप्रति झूटको खेती गर्नुभन्दा रेमिट्यान्सको ठूलो अंशबाट तलबभत्ता खाने जनप्रतिनिधि भनिएकाहरूले कस्तो प्रकृतिको एकीकृत श्रम आप्रवासन नीति नेपाली परिवेशमा सान्दर्भिक होला भनेर चिन्तन गर्नु महत्त्वपूर्ण होला ।धेरै टाढा नजाऔं, आजका मलेसिया, दक्षिण कोरिया, फिलिपिन्स र मध्य एसियाली मुलुकहरूका आर्थिक सूचकहरूको मेरुदण्ड पनि विभिन्न प्रकृति र प्रवृत्तिका श्रम आप्रवासन नै हो । आफ्ना कति श्रमिक बाहिर गए वा बाहिरका कति आफ्नो श्रम बजारमा आए भन्ने संख्या त्यति महत्त्वपूर्ण पक्ष होइन, महत्त्वपूर्ण पक्ष भनेको समग्र श्रम आप्रवासनलाई कसरी व्यवस्थापन गरिएको छ भन्ने हो । चीनको मानव श्रम व्यवस्थापन नीति लोभलाग्दो छ भने फिलिपिन्सले वैदेशिक रोजगारीमा जाने आफ्ना नागरिकका लागि तय गरेको श्रम कूटनीतिले गन्तव्य मुलुकलाई नै सन्तुलित श्रम सम्झौतामा आउन प्रोत्साहित गर्छ । यी केही उदाहरण हुन्, हुन त यी मुलुकका श्रमिकहरू शोषणबाट पूरै मुक्त भने छैनन्, तर कम्तीमा जोखिम र शोषणलाई सम्बोधन गर्ने केही आधार तय भएका भने छन् । धेरै हदसम्म समयमा सम्बोधन हुन थालेको पनि पाइएको छ । श्रम आप्रवासनकै एउटा अनुसन्धानका सन्दर्भमा गत महिना मलेसिया जाँदा त्यहाँ काम गर्ने फिलिपिनी घरेलु श्रमिकहरूसंग भेट्दा पनि प्रस्ट भयो, फिलिपिनी राजदूतावासले कसरी आफ्ना आप्रवासी श्रमिकको संरक्षण गर्दो रहेछ । अनि हाम्रा राजदूतलाई भेट्दा भन्दै हुनुहुन्थ्यो, हाम्रो समस्या भनेको एकीकृत कानुनी खाका र हाम्रा निकायहरूबीचको सहकार्यको अभाव हो । यद्यपि वर्तमान राजदूतले श्रम कूटनीतितर्फ केही प्रयास गर्न थालेको कुराले भने मलेसियाजस्तो प्रमुख गन्तव्यमा रोजगारी गरिरहेका हाम्रा श्रमिकलाई केही सकारात्मक सञ्चार प्रवाह गरेको पाइयो ।एकीकृत श्रम आप्रवासनको कानुनी खाकालाई ठूलो हाउगुजी बनाउनु पनि जरुरी छैन । श्रम आप्रवासनको प्रक्रियासँग प्रत्यक्षअप्रत्यक्ष रूपमा जोडिने हाम्रा निकायहरू एकीकृत खाकाभित्र समेटिनु भने आवश्यक छ । किनकि हाम्रा दूतावासहरूले श्रमिकको शव सनाखत मात्र होइन, अब श्रम कूटनीतिसमेत गर्न थाल्नुपर्छ । अनि गृह मन्त्रालयको भूमिका झन् संवेदनशील छ । अध्यागमनले ऋणको भारी बोकेर हिँडेको श्रमिकलाई विमानस्थल र भारत पस्ने नाकामा अपमानजनक भाषामा केरकार गर्ने होइन कि ऊ तस्करी वा मानव बेचबिखनको फन्दामा परेको हो कि होइन भनेर तस्कर खोज्नतिर लाग्नुपर्छ । अनि श्रम स्वीकृति, तालिम, स्वास्थ्यलगायतका तालुकदार निकायहरूले वैदेशिक रोजगार दलालसँग बसेर आर्थिक लाभको योजना बुन्ने होइन कि श्रमिकलाई बाहिर जानुअगाडि उचित तयारीको मापदण्ड पूरा गर्नका लागि सहजीकरण गर्नतिर ध्यान दिनुपर्छ । त्यस्तै, महिला श्रमिकका सम्बन्धमा महिला मन्त्रालय र श्रम मन्त्रालयबीचको इगोको पर्खाल भत्काउनुपर्छ । विप्रेषणको जोखाना हेर्ने योजना आयोगहरूले पनि आफ्नो औचित्य पुष्टि गर्ने हो भने श्रमिकको परिवार र श्रमिक फर्केपछि उसको सामाजिक, सांस्कृतिक, आर्थिक र प्राविधिक पुँजीलाई कसरी उसको गाउँ, समाज र राष्ट्रिय विकास योजनामा लगाउने भनेर दृष्टिकोण दिन सक्नुपर्छ । विडम्बना, अहिलेसम्म त्यस्तो दृष्टिकोण दिन सक्ने हैसियत राजनीतिक भागबन्डाको अखडा योजना आयोगको छ भन्ने आधार छैन । यी केही उदाहरण हुन्, यस्तै अन्य संघीय र प्रादेशिक निकायहरूको भूमिका प्रस्ट हुनुपर्छ र तिनलाई जिम्मेवार बनाउनु जरुरी छ किनकि श्रम आप्रवासन श्रम मन्त्रालयको मात्र सवाल होइन । एउटा व्यक्ति श्रम आप्रवासनमा जाने निर्णय गरेपछि जानु अगाडिका प्रक्रियाको संयोजित सहजीकरण, गइसकेपछि गन्तव्य मुलुकको श्रमबजारमा उसको संरक्षण, सुरक्षा र अधिकार र फर्केपछि ऊसँगै भित्रिएको सामाजिक, सांस्कृतिक, आर्थिक र प्राविधिक पुँजीलाई कसरी उसको घर, परिवार र समाज रूपान्तरणमा लगाउने भन्ने उद्देश्यसहितको खाका नै एकीकृत श्रम आप्रवासनको कानुनी खाकाको मूल मर्म हो । अहिले भइरहेका टुक्रे र असंगठित प्रयासहरूलाई समीक्षा गरी, संशोधन गरी, अपुग पक्षलाई पूरा गरी सबै निकायको प्रस्ट भूमिकासहित समयसापेक्ष एकीकृत खाका तय गरी श्रम मन्त्रालयको संयोजनमा लागू गर्न सके मात्र नेपालले अन्तर्राष्ट्रिय तहमा जनाएको सामाजिक न्यायसहितको सुरक्षित, व्यवस्थित र मर्यादित श्रम आप्रवासनको प्रतिबद्धता पूरा हुन सक्छ । अनि मात्रै आप्रवासनलक्षित दिगो विकास लक्ष्यसहित अनेकौं प्रतिबद्धता सार्थक हुन सक्लान् ।"
माइतीघरमा अल्झिएको आरतीको आत्मा,"दाइजो र घरेलु हिंसाको कलुषित कुचक्र आरतीको श्रीमान् पक्षले नक्कली शैक्षिक प्रमाणपत्रमार्फत आफूलाई बीटेक इन्जिनियरका रूपमा प्रस्तुत गरी झुक्याएर मागीविवाह गरेको माइती पक्षको दाबी छ । आरतीलाई व्यक्तिगत रूपमा सूचना सम्पर्कका लागि समेत मोबाइल फोन राख्न नदिइनु, वैवाहिक हैसियतका बाबजुद सुत्ने कोठा र भान्सा कोठाबाहेक अन्य कोठामा प्रवेश नदिइनुजस्ता आयामले आरतीले घरपरिवारमा बराबरीको हैसियत प्राप्त नगरेको देखिन्छ । दाइजो नपुगेको र अतिरिक्त दाइजो माग गरी मनमुटाव र कुटपिट हुनुजस्ता घटनाले आरती घरेलु हिंसाबाट प्रताडित भएको देखिन्छ । जनकपुरमा दाइजोसँग सम्बन्धित घरेलु हिंसाका कारण थुप्रै हत्या भइरहेको स्थानीय अभियन्ताहरूले जिकिर गर्दै आएका छन् । दाइजो मधेशको कलंकका रूपमा रहेकामा नयाँ तथा पुराना पार्टीहरूले समेत यथेष्ट आवाज उठाइरहेका छैनन् । आम जीवनमा सांस्कृतिक चेतनास्तर न्यून भएकै कारण दाइजोका कारण महिला हिंसा र त्यसको चरम प्रतिफलका रूपमा शृंखलाबद्घ हत्या भइरहेको देखिन्छ । निषेधाज्ञा वा अन्य आन्दोलनको बहाना गरी धर्नारत परिवारलाई पटकपटक यातना दिने, पीडक प्रहरीको तस्बिरसहित प्रदर्शन गर्दा प्रहरीको मानमर्दन भएको आरोप लगाई पीडितहरूलाई उल्टै एक करोड बराबरको मानहानी मुद्दा हाल्नेजस्ता दुष्प्रयाससमेत गरिएको थियो । आरतीको मृतात्मालाई माइतीघरमा अल्झाएर राज्यले निमुखा शाह परिवारको न्यायप्राप्तिको अधिकारलाई कुण्ठित पारिरहने हो भने यो देशको संविधानमा संघीय लोकतान्त्रिक गणतन्त्र किन र कसका लागि लेखिएको हो ? संविधानबाटै लोकतान्त्रिक करार गरिएको राज्यमा उत्पीडितहरूको अधिकारका लागि जनयुद्घ नै लडेर आफूलाई प्रगतिशील दाबी गर्ने राजनीतिक पार्टीको अगुवाइको सरकार भएका बेलासमेत देहातमा मिहिनेत मजदुरीमा बाँचेको एउटा परिवार न्यायप्राप्तिको अपेक्षामा पाँच महिनाभन्दा धेरै समयसम्म काठमाडौंमा आएर हारगुहार गर्न विवश हुनुले यो देशको छद्म लोकतान्त्रिक मुहार उदांगिएको छ भन्न पाइने कि नपाइने ? यदि भन्न पाइने हो भने पीडितहरूलाई न्याय दिनुभन्दा पनि संरचनात्मक हिंसाको आडमा राज्यआतंक मच्चाई उनीहरूको मुख बन्द गरेर संघर्षको मैदानबाट लखेट्न खोज्ने नियत किन देखाइरहेको सरकार ?"
कोप२८ बाट नेपालको आशा,"नेपालको अबको पहलऔद्योगिक र ठूला देशले गरेको जलवायु अन्यायको सिकार नेपाल हुनु हुँदैन । नेपाल जलवायु विपद्पीडित रहेको, नेपाली जनता त्यसको मारमा परेको विषय यस पटक पर्याप्त ढंगले उठ्यो, उठिरहेको छ । पीडित देश र जनताकै तर्फबाट विश्वको जलवायुसम्बन्धी सर्वोच्च मञ्चमा ध्यानाकर्षण हुनु आफैंमा उपलब्धि हो । तर, रातभरि करायो, दक्षिणा हरायो भन्ने उक्तिको अवस्था आउन दिनु हुन्न । दुबई सम्मेलनको वास्तविक उपलब्धि नेपालले परिणाममा हेर्नुपर्छ । त्यसका लागि सम्मेलनका बाँकी दिन वार्ता प्रक्रियामा झन् सशक्त भएर उभिनुपर्छ । सम्मेलनमा उठेका आवाजलाई मूर्त रूप दिँदै हानिनोक्सानी कोषलाई नेपालतिर फर्काउन विश्वको ध्यान खिच्न सक्नुपर्छ ।जलवायु अनुकूलन, न्यूनीकरण र क्षतिपूर्तिका लागि पेरिस सम्झौताले लक्ष्य निर्धारण गरेको छ । नेपालले आफूले केही मात्रामा हासिल गरेका उपलब्धि दर्साउँदै जलवायु न्यायका लागि लड्न सक्नुपर्छ । हिमालय क्षेत्रमा हिमाल रोएको अवस्था, मुस्ताङको कागखोला, सिन्धुपाल्चोकका हेलम्बु र मेलम्ची, डोल्पाको शे फोक्सुन्डो एवं मनाङ, गोरखा र मधेशका विभिन्न भागमा बाढीको क्षतिजस्ता विपत्तिबाट उत्पन्न क्षतिको सही र वैज्ञानिक आँकडासहित विश्वमञ्चमा पेस हुन सक्नुपर्छ । कोषबाट आगामी दिनमा ऋण नभई अनुदानका रूपमा नेपालले उचित रकम लिने आधार बनाउन सके कोप२८ अघिल्ला सम्मेलनका तुलनामा केही हदसम्म परिणाममुखी पक्कै हुनेछ । र, कोप सम्मेलन हल्लाको विषय मात्र होइन भन्ने आम बुझाइसमेत हुनेछ ।"
"'छोरा त फर्किएन, शव फर्काइदिए हुन्थ्यो","घरजग्गा बन्धकी राखेर गएका थिएकपिलवस्तुको बाणगंगा नगरपालिका१ मन्द्रेलीटोलका २४ वर्षीय रूपक कार्की २०७९ जेठ २५ गते काठमाडौंबाट रुसका लागि उडेका थिए । बागबजारको ड्रिम इन्टरनेसनल कन्सल्टेन्सीमार्फत उनी वैदेशिक रोजगारी र अध्ययनका लागि रुस गएको पिता मानबहादुरले बताए । आफन्तको सहयोग र घरजग्गा बन्धकी राखेर गएको थियो, उनले भने, १० लाखभन्दा बढी त खर्च नै भएको थियो । अहिले अचानक विपत्को घटना सुन्दा सबै कुरा लुटिएजस्तो भएका छौं ।आर्थिक अवस्था ज्यादै कमजोर भएको परिवारमा यस्तो घटना हुँदा अहिले शोक छाएको छिमेकी धातानन्द भुसालले बताए । रूपक परिवारका एक्ला छोरा हुन्, उनकी एक बहिनी छन् । रूपकसँगै रुस पुगेका उनका एक साथीका अनुसार जुन अन्तिम साता भएको लडाइँमा परी उनको मृत्यु भएको हो । झन्डै एक वर्ष सँगसँगै कलेज गएको र पार्टटाइम काम गरेको उनले सुनाए । रुसी सेनामा भर्ती खुलेको जानकारी पाएपछि दुवै जनाले सँगै दरखास्त हालेर भर्ती भएको उनको भनाइ छ । म घाइते भएर सेनाको अस्पतालमा उपचाररत छु, उनले भने, उसको ज्यानै गयो । सेनाको निगरानीमा रहेकाले धेरै कुरा बोल्न मिल्दैन ।"
मानवअधिकार आयोगमा आरोपप्रत्यारोप,"(काठमाडौं)राष्ट्रिय मानवअधिकार आयोगका पदाधिकारीहरू सार्वजनिक रूपमा नै आरोपप्रत्यारोपमा उत्रिएका छन् । आयोगका अध्यक्ष र सदस्यले एकअर्काविरुद्ध आयोगको लेटरप्याड र सामाजिक सञ्जाल प्रयोग गरी वक्तव्यबाजी गरिरहेका हुन् । आयोगमा नियुक्ति, आर्थिक अनियमिततालगायत विषयमा आयोगका सदस्यले लगाएको आरोपको जवाफमा अध्यक्षले विज्ञप्ति नै जारी गरेका छन् । विश्वभरका राष्ट्रिय मानवअधिकार आयोगहरूको संस्था ग्लोबल एलायन्स अफ नेसनल ह्युमन राइट्स इन्स्टिच्युसन (गानरी) बैठकमा क श्रेणीबाट ख मा घटुवा हुनबाट जेनतेन बचेको एक महिना नबित्दै आयोगमा सदस्य मिहिर ठाकुर र अध्यक्ष तपबहादुर मगरबीच वक्तव्यबाजी भइरहेको हो । विवाद चर्किएपछि त्यहाँका कर्मचारीले सदस्य ठाकुरको कार्यकक्षमा तालाबन्दीसमेत गरेका छन् । आयोग, आयोगका पदाधिकारी, कर्मचारी, पूर्वपदाधिकारीविरुद्ध सामाजिक सञ्जालमा माननीय सदस्य मिहिर ठाकुरले गरिरहेको दुष्प्रचारविरुद्ध सार्वजनिक क्षमायाचना नगरेसम्म वहाँको कार्यकक्षमा तालाबन्दी गरिएको छ । साथै उहाँलाई कार्यकक्षमा प्रवेश निषेध गरिएको छ, आयोगको कर्मचारी क्लब ले तालाबन्दी लगाउनुको कारणबारे लेखेको छ । आयोगभित्रका अनुचित क्रियाकलापविरुद्ध दिएका अभिव्यक्तिलाई लिएर अध्यक्ष मगर र कर्मचारी क्लबका अध्यक्षसमेतले आफ्नो कार्यकक्षमा तालाबन्दी गरेको ठाकुरले सामाजिक सञ्जालमा लेखेका छन् । अध्यक्ष मगरले भने सदस्य ठाकुरले सामाजिक सञ्जालमा व्यक्त गरेका अभिव्यक्तिले आयोगको गम्भीर ध्यानाकर्षण भएको भन्दै विज्ञप्ति जारी गरेका छन् । पछिल्लो समय आयोगका कर्मचारीहरूलाई लक्षित गरी माननीय सदस्यले फेसबुकमा राखेका भ्रष्टाचार गर्ने, भ्रष्टाचारीलाई संरक्षण गर्ने, दादागिरी गर्ने, अनैतिक काम गर्ने, आर्थिक अनियमितता गर्ने, झ्यालबाट आएका, अनुशासनहीन जस्ता अपुष्ट विषयवस्तु तथा शब्दहरूलाई मानव अधिकारमैत्री मान्न सकिँदैन । अभिव्यक्ति स्वतन्त्रताको अधिकारको नाममा लाञ्छना लगाउने, मर्यादामाथि आँच आउने खालका घृणायुक्त अभिव्यक्तिहरू प्रयोग गरिनु दुःखद हो, विज्ञप्तिमा उल्लेख छ । विज्ञप्ति जारी गरेकै दिन कार्यकक्षमा ताला लागेको हो । जसबारे ठाकुरले भनेका छन्, अध्यक्षको विज्ञप्ति तथा कर्मचारी क्लबको चेतावनीले आयोगको शुद्धीकरण अभियान कमजोर बनाउन र भ्रष्ट प्रवृत्तिलाई संरक्षण गर्न खोजिएको प्रस्ट देखिन्छ । ठाकुरले सोमबार बिहान सामाजिक सञ्जाल फेसबुकमा आफ्नो प्रेस रिलिजको ८ औं शृंखला पोस्ट गरेका छन् । जसमा उनले नेपालको कर्मचारीतन्त्र तथा समग्र सार्वजनिक प्रशासनबारे लोक सेवा आयोगका अध्यक्ष माधव रेग्मीसँग छलफल गरेको उल्लेख गरेका छन् । उनले मानवअधिकार आयोगबारे लेखेका छन्, अनुपराज शर्मा नेतृत्वको मानवअधिकार आयोगले लोक सेवा आयोगको परामर्शविपरीत तथा संविधान र कानुन मिचेर कर्मचारीहरू स्थायी नियुक्ति र बढुवा गर्नुभएकाले आज आयोगको दूरवस्था, अनुशासनहीनता र भ्रष्ट प्रवृत्ति मौलाएको निष्कर्षमा म पुगेको छु । यो दूरवस्थाबाट पार लगाउन ठूलै मिहिनेत सम्बन्धित निकायहरूले गर्नुपर्ने भएको छ । ठाकुरले आयोगमा कर्मचारी नियुक्तिको विषयमा आफ्नो पक्षमा निर्णय नभएपछि सामाजिक सञ्जालमा लेख्न लागेको त्यहाँका अधिकारीको आरोप छ ।कर्मचारीहरूले दिएको जानकारीअनुसार आयोगको बैठकले निर्णय गरेपछि फरक मत नराखेका ठाकुर सामाजिक सञ्जालमा लेख्न र राज्यका विभिन्न पदमा रहेका व्यक्तिहरूलाई भेट्दै हिँडेका छन् । आयोगको सचिव कसलाई नियुक्ति गर्ने भन्ने विषयमा विवाद हो । आन्तरिक विषयमा छलफल गरेर सके सहमति नभए बहुमतले निर्णय गर्ने हो । अल्पमतले आफ्नो कुरा राख्ने नभए नोट अफ डिसेन्ट लेख्ने हो तर आयोगको नेतृत्वमा रहेकाले नै सामाजिक सञ्जालमा लेख्न लागेपछि कर्मचारी रुष्ट भएका हुन्, नाम उल्लेख नगर्ने सर्तमा ती कर्मचारीले भने ।लोक सेवा आयोगमा ६ महिना मात्रै कामु सचिव हुन पाउने व्यवस्था रहेको तर अढाई वर्षदेखि सो पदमा कामु भई काम गरिरहेका मुरारीप्रसाद खरेलले आयोगको साधन स्रोतको व्यापक दुरुपयोग गरिरहेको र उनैलाई सचिवमा बढुवा गर्नका लागि आयोगको बहुमतले निर्णय गरेकामा आफ्नो आपत्ति रहेको ठाकुरले लेखेका छन् । आयोगमा निर्देशक, उपनिर्देशक र मानवअधिकार अधिकृत पद मात्र स्वीकृत रहेको तर सरकारले स्वीकृति नदिएको सहसचिव, उपसचिवको पद सिर्जना गरिएको उनको भनाइ छ । अहिले लोक सेवा आयोगले निकालेको मानवअधिकार आयोगका लागि ४ जना सहसचिवको बढुवाको सूचनाको वैधानिकतामाथि ठाकुरले प्रश्न उठाएका हुन् । आयोगका कर्मचारीले असहयोग गरेपछि सदस्य ठाकुरले फेसबुकबाटै कर्मचारीको माग गरेका छन् । मेरो सचिवालयका कर्मचारीहरूलाई मेरो निर्देशनको पालना नगर्न बाध्य बनाइँदै छ । उनीहरूको अप्ठ्यारो बुझेको छु । भोलिदेखि मेरो सचिवालयको कामका लागि आवश्यक जनशक्ति (एक अधिकृत, एक सवारी चालक तथा एक कार्यालय सहयोगी) को व्यवस्था गर्नुपर्ने बाध्यता भएको छ । यो कुराको जानकारी माननीय अध्यक्षजीलाई गराइसकेको छु । अतः मेरो सचिवालयमा काम गर्न इच्छुक र योग्य व्यक्तिले मसँग अविलम्ब सम्पर्क राख्न अनुरोध गर्दछु, शनिबार उनले लेखेका थिए । आइतबारदेखि ठाकुरलाई आयोगले सवारी चालकसमेत दिएको छैन । आयोगमा जारी विवादबारे प्रवक्ता टीकाराम पोखरेलले भने अध्यक्ष मगर र सदस्य ठाकुरलाई नै सोध्न आग्रह गरे । उनले भने, आयोगको आधिकारिक धारणा बाहिर आयो भने मैले सार्वजनिक गर्ने हो । उहाँ (मिहिर ठाकुर र तपबहादुर मगर) ले के हिसाबले गर्नुभएको हो, अध्यक्ष र सदस्यलाई नै सोधौं । यो विषयमा औपचारिक जानकारी आएको छैन । यस विवादबारे प्रवक्ताले केही नबोल्ने भनेपछि अध्यक्ष मगर र सदस्य ठाकुरसँग कुरा गर्न खोज्दा फोन उठाएनन् । राष्ट्रिय मानवअधिकार आयोगमा अध्यक्ष मगर र सदस्य ठाकुरको नियुक्ति २०७७ माघ २१ गते भएको हो ।"
उत्तरी गोरखामा बल्ल पुग्यो चामल,"(गोरखा)खाद्य व्यवस्था तथा व्यापार कम्पनीले उत्तरी गोरखामा बल्ल चामल ढुवानी सुरु गरेको छ । चालु आर्थिक वर्षका लागि तोकिएको कोटाअनुसार चुमनुव्री गाउँपालिका३ सिर्दिवासस्थित फिलिमको डिपोमा चामल ढुवानी सुरु गरेको हो । चालु आर्थिक वर्षको सुरुवातमै पुर्याउनुपर्नेर् ेचामल चार महिना ढिला गरी ढुवानी सुरु भएको हो । उत्तरी गोरखाअन्तर्गत रहेको नामरुङ र चुम्लिङ बिक्री केन्द्रमा पनि चामल ढुवानीका लागि प्रक्रिया सुरु भइसकेको कम्पनीको गोरखा शाखा कार्यालयका सूचना अधिकारी शिव सुनारले बताए । शनिबार र आइतबार फिलिम डिपोका लागि ६७ क्विन्टल (२६८ बोरा) स्टिम जिरा मसिनो चामल ढुवानी गरिएको उनले जनाए । सिर्दिवास डिपोमा चामल ढुवानीको जिम्मा दूधपोखरी निर्माण सेवाले पाएको छ । सिर्दिवास डिपोबाट गत आर्थिक वर्ष ढुवानी भएर मौज्दात रहेको चामल बिक्री हुँदै आएको थियो । यस वर्ष लार्के सडकअन्तर्गतको दोभानसम्म ट्रकमा पुगेको चामल दोभानबाट डिपोसम्म खच्चडमार्फत ढुवानी गरिएको उनले बताए । चालु आर्थिक वर्ष कम्पनीको गोरखा शाखाबाट चुमनुव्री३ को सिर्दिवास डिपोमा १ हजार क्विन्टल र तनहुँको विमलनगर शाखाबाट एक हजार गरी दुई हजार क्विन्टल चामलको कोटा स्वीकृत भएको छ । धार्चे गाउँपालिकास्थित माछाखोला डिपो, चुमनुव्री४ को नामरुङ बिक्री केन्द्र र वडा ६ को चुम्लिङ केन्द्रका लागि ५५ सय क्विन्टल चामलको कोटा स्वीकृत भएको छ । सिर्दिवास डिपोका लागि चामल पठाउन सुरु गर्यौं, अब एकडेढ सातामा नामरुङ र चुम्लिङको बिक्री केन्द्रमा पनि चामल पुर्याउने योजनाअनुसार काम भइरहेको छ, उनले भने । धान खेती नहुने उत्तरी गोरखामा सरकारको ढुवानी अनुदानमा चामल बिक्री हुँदै आएको छ । गोरखा शाखाबाट सिर्दिवास डिपो र नामरुङ बिक्री केन्द्रका लागि दूधपोखरी निर्माण सेवा, चुम्लिङ बिक्री केन्द्र र माछाखोला डिपोका लागि लिलिएन घले कन्स्ट्रक्सन कम्पनी छानिएका छन् । ठेक्का प्रक्रिया पूरा गर्न समय लागेकाले उत्तरी गोरखामा चामल ढुवानीमा ढिलाइ भएको कार्यालयले बताउँदै आएको छ । अब चालु आर्थिक वर्ष छुट्टिएको कोटाअनुसारको चामल समयमै ढुवानी गर्ने कार्यालयको दाबी छ । डिपोको गोरखा शाखाको गोदाममा सोना मन्सुली चामल प्रतिकिलो ५४, स्टिम जिरा मसिनो चामल प्रतिकिलो ८६ तथा सिर्दिवास डिपोमा सोना मन्सुली चामल प्रतिकिलो ५६ र स्टिम जिरा मसिनो चामल प्रतिकिलो ८८ रुपैयाँमा बिक्री हुनेछ । गत वैशाखमा चुमनुव्री६ को चुम्लिङ, वडा ४ को नामरुङ बिक्री केन्द्र स्थापना गरिएको छ । चुम्लिङ र नामरुङ बिक्री केन्द्रमा भने सम्बन्धित ठेकेदारले गोरखा शाखाबाट खरिद गरेर लगेको चामल बिक्री हुने गर्छ । लार्के सडकको ट्र्याक खुलेसँगै माछाखोलासम्म सवारी चल्न सुरु भएपछि भने खाद्यको माछाखोला डिपोमा खाद्यको भन्दा बजारको चामल सस्तो पर्छ । यसो हुँदा स्थानीयले खाद्यको चामल खरिदमा रुचि देखाएका छैनन् । माछाखोला डिपोमा चामल ढुवानीबारे ठेकेदारसँग छलफल गरेर अघि बढ्ने कार्यालयको तयारी छ । माछाखोला डिपोबाट धार्चे गाउँपालिका, फिलिमको डिपोबाट चुमनुव्रीका बासिन्दाले खाद्यान्न खरिद गर्दै आएका छन् । सिर्दिवासको डिपोसम्म अपायक परेपछि सामागाउँ, ल्हो, प्रोक, बिहीका बासिन्दाका लागि नामरुङ तथा छेकम्पार र चुम्चेतका बासिन्दाको सहजताका लागि चुम्लिङमा बिक्री केन्द्र स्थापना गरिएको थियो ।"
भूतप्रभावी करले बैंकिङ क्षेत्रमा थप्यो चुनौती,"काठमाडौं (कास) सरकारले चालु आर्थिक वर्षको आर्थिक ऐनमार्फत ल्याएको फर्दर पब्लिक अफरिङ (एफपीओ) र मर्जर तथा एक्विजिसन प्रक्रियामा भएको बार्गेन पर्चेज गेनमा लगाएको भूतप्रभावी करसम्बन्धी व्यवस्थाले वित्तीय क्षेत्रमा चुनौती थपेको बैंकरहरूले गुनासो गरेका छन् । बैंकिङ क्षेत्रमा एकपछि अर्को चुनौती थपिँदै गएका बेला बजेटमार्फत सरकारले ल्याएको भूतप्रभावी करले आफूहरूको मनोबल कमजोर बनाएको र कतिपय बैंक पुँजीकोषको दबाबमा रहँदा बाह्य लगानी भित्र्याउने वातावरणसमेत बिग्रने उनीहरूको भनाइ छ । भूतप्रभावी करका व्यवस्था संसारका कुनै पनि मुलुकमा नभएकाले नेपाल सरकारले यस विषयमा पुनर्विचार गर्नुपर्ने बैंकर्स संघका अध्यक्ष सुनिल केसी बताउँछन् । यही विषयमा भारतको अदालतले हालै कर नलाग्ने स्पष्ट निर्णय गरेको छ, उनले भने, भूतप्रभावी रूपमा कर लगाउने सरकारको निर्णयले पारदर्शी र सबैभन्दा धेरै राज्यलाई कर बुझाउने क्षेत्रमाथि नै प्रश्न उठेको छ । केही वर्षयता मुलुकको कुल गार्हस्थ्य उत्पादन (जीडीपी) मा उल्लेख्य सुधार हुन नसकेको, आन्तरिक स्रोतमा मात्र भर पर्दा विकासको गति कम भएको, बाह्य लगानी आकर्षित गर्न पर्याप्त पहल नभएको, मुलुकको ऐनकानुन लगानीमैत्री नभएको र केही सीमित विदेशी लगानीकर्तासमेत बाहिरिने क्रम बढिरहेकाले नयाँ कर व्यवस्थाबारे सरकारले सोच्नुपर्ने एक वाणिज्य बैंकका प्रमुख कार्यकारी अधिकृतको भनाइ छ । बैंकिङ क्षेत्रमा समेत विदेशी साझेदार बाहिरिइसकेको र कतिपय बाहिरिने क्रममा देखिएको छ, ती अधिकारीले भने, करलगायतको विषय विदेशी लगानीकर्तालाई महत्त्वपूर्ण हुने भएकाले सरकारले दिगो र विश्वसनीय नीतिनियमप्रणाली विकास गर्नुपर्छ । कर सम्बन्धमा सरकारको नयाँ व्यवस्थाले प्रत्यक्ष रूपमा बैंकिङ क्षेत्रका ५० लाखभन्दा बढी लगानीकर्तालाई करको भार थपिने ती अधिकारीको दाबी छ । उक्त व्यवस्थाले नेपाल राष्ट्र बैंकलगायत विभिन्न नियामकीय निकायले लिँदै आएको वित्तीय संस्थाको संख्या घटाउने नीतिमा पूर्णविराम लाग्ने पनि उनको भनाइ छ । पब्लिक लिमिटेड कम्पनीहरूले विगतमा गरेको कारोबारमा सरकारले संवैधानिक व्यवस्थाविपरीत नयाँ कर लगाएको, भूतप्रभावी कानुन ल्याएर लगानीको वातावरण बिगारेको र उक्त व्यवस्था बदरको माग गर्दै १६ वटा वाणिज्य बैंकले गत असोजमा सर्वोच्चमा रिट दायर गरेका छन् । मुद्दा अहिले विचाराधीन छ । नेपालको संविधानको धारा १३३ (१) अन्तर्गत संविधानसँग बाझिएको कानुन प्रारम्भदेखि नै अमान्य घोषित गरी धारा ११ (२) र (३) अन्तर्गत उत्प्रेषण, प्रतिषेध, परमादेशलगायत उपयुक्त आदेशको माग गर्दै १६ वाणिज्य बैंकले एफपीओमा सरकारले लगाएको करको व्यवस्था बदरको माग गरेका छन् ।"
"खेल नीरस, गुनासो बढी","(काठमाडौं) खेल सकिन चार मिनेटमात्रै बाँकी । राजीव लोप्चनले निकालेको थ्रुपासमा एनकेगुए जुनियरसामु गोल गर्न विपक्षी गोलरक्षक स्टेफन कुपिचको मात्र चुनौती बाँकी थियो । तर, त्यही वान भर्सेस वान को स्थितिमा पनि एनकेगुएले बललाई पोस्टका दिशा सकेनन् । यस्तोमा डिफेन्डिङ च्याम्पियन काठमाडौं रेजर्सका प्रशिक्षक बालगोपाल महर्जनले उल्टै प्रश्न गरे, यस्तो स्थितिमा गोल हुन सकेन भने के भन्ने र ?अनुभवी प्रशिक्षकको यो दिक्दारी प्रस्ट थियो । उनले थपे, टिमहरूले स्वदेशका खेलाडीमात्र होइन, विदेशी खेलाडीका लागि पनि यति धेरै खर्च गरेका छन् । त्यस्तो स्थितिमा पनि गोल भएन भने क्लब मालिक, व्यवस्थापक र प्रशिक्षकले के अपेक्षा गर्ने त ? उनको यो गुनासो शतप्रतिशत सही थियो । नेपाल सुपर लिग (एनएसएल) को सोमबार काठमाडौंसँग झापा एफसीको खेल अहिलेसम्मकै नीरस रह्यो । पूरा खेल पट्यारलाग्दो थियो ।त्यसैले खेल निराशाजनक गोलरहित बराबरीमै टुंगियो । खेलमा सटिक देखिन आक्रामण कमै मात्र रहे अनि यसबीच मैदानको मध्यभागमा फितलो प्रदर्शन चलिरह्यो । यो नतिजापछि काठमाडौंको ३ खेलबाट ५ अंक छ र अझै लिग तालिकाको शीर्ष चारमै छ । अपराजित काठमाडौंसामु झापाविरुद्ध जित निकाल्दै शीर्षमा उक्लने अवसर थियो । तर टिमको प्रदर्शन त्यसलाई लायक थिएन । वर्ष ०७८ को पहिलो सिजनमा काठमाडौंको सुरुआती तीन खेलबाट ४ अंक थियो ।तर त्यसपछि टोलीले लिग चरणका बाँकी ४ खेलमध्ये तीनमा जित निकालेको थियो । अब काठमाडौंसामु आफूले जितेको उपाधि रक्षा गर्ने हो भने त्यही लय समात्नुपर्नेछ । आज पनि टिमको प्रदर्शनमा फिनिसिङको प्रस्ट समस्या देखियो । हामीलाई यो समस्या समाधान गर्न आवश्यक छ । हामीले ३ अंकका लागि खेलेका थियौं, तर एकै अंकमा सीमित हुनुपर्यो । दुई खेलपछि काठमाडौंले कप्तानी जिम्मेवारी कुलदीप कार्कीलाई दिएको छ ।यसअघिका कप्तान रहेका मार्की प्लेयर हिसुब थपलिया दोस्रो हाफमा मैदानमै देखिएनन्, सब्स्टिच्युट भए । अहिलेसम्म ३ खेलमा जित निकाल्न असफल झापा भने २ अंकमै रह्यो । आठौं स्थानको झापाले तीन खेलमा एकै गोलमात्र गरेको छ । विदेशी खेलाडीको प्रदर्शन पनि राम्रो हुन सकेन । विशेषतः जोर्जी सान्चेजको प्रदर्शन नितान्त निराशाजनक रह्यो । केही मोडमा उनको प्रदर्शन यस प्रतियोगितामा खेल्न समेत योग्य देखिएन ।खेलको अन्त्यमा अत्यधिक श्वास फुलेका कारण आवास लामिछानेलाई एम्बुलेन्सबाट अस्पताल समेत लैजानुपरेको थियो । आवासलाई लिएर चिन्ता गर्नुपर्ने स्थिति छैन, झापाका प्रशिक्षक ओरिएल मोहेडानोले भने । टिमका कप्तान तथा मार्की अञ्जन विष्ट पूरा खेल अवधिमा बेञ्चमै रहे । अघिल्लो खेलमा उनी विपक्षी खेलाडीसँग जुधेर मैदानमै ढलेका थिए । झापाका अन्य केही खेलाडी पनि चोटग्रस्त छन् । तर, प्रशिक्षक मोहेडानोले यसलाई लिएर कुनै समस्या नरहेको बताए ।खेल टुंगिएपछि दुवै टिमका अधिकांश खेलाडी अत्यधिक थाकेको पनि देखिए । कम समयमा लगातार खेल्नुपरेपछि त्यसको धपेडी खेलाडीमा स्पष्ट देख्न थापिलएको छ । पोस्टम्याच कन्फ्रेन्समा घुमाउरो भाषा प्रयोग गर्दै स्पेनी प्रशिक्षक मोहेडानोले धेरै गुनासो गर्न खोजे । उनको गुनासो रेफ्रीको निर्णयप्रति अनि लगातार खेल्नुपरेकोमा थियो । यसमै जोडेर उनले दाबी गरे, मलाई यो टिममा विश्वास छ, हामी सही दिशातर्फ निर्देशित छौं ।आजको खेलललितपुर सिटीविरुद्ध वीरगन्ज युनाइटेड"
ज्ञानोदय विजयी,काठमाडौं (कास) आयोजक ज्ञानोदयले २९औं ज्ञान कार्निभलको बास्केटबलमा सोमबार दोहोरो पाएको छ । ब्वाइजतर्फ ज्ञानोदयले ग्रेस एकेडेमीलाई ४८१२ ले हराउँदा रिजन अधिकारीले २५ स्कोर गरे । गर्ल्समा रिस्ता तिलिजाको ६ स्कोरमा ज्ञानोदयले ग्रेसलाई ३११४ ले हरायो ।
डीसीए र धनगढी स्पोर्ट्स विजयी,"(धनगढी)धनगढी क्रिकेट एकेडेमी (डीसीए) र धनगढी स्पोर्ट्स क्लबले आठौं लिटल फ्लावर प्रिमियर लिग (एलपीएल) मा विजयी भएका छन् ।सोमबार डीसीएले कैलाली बहुमुखी क्याम्पसलाई ४३ रन र धनगढी स्पोर्ट्सले कैलाली जिल्ला क्रिकेट क्लबलाई ७२ रनले पराजित गरे । समूह बी मा टस हारेको डीसीएले १५ ओभरमा ६ विकेट गुमाई १ सय २४ रन बनायो । कप्तान विजय रानाले ४१ रन जोडे । उनले २६ बलमा ५ चौका र १ छक्का प्रहार गरे । ऋतिक थापाले अविजित ३७ रन बनाउनेक्रममा ३० बलमा ५ चौका र १ छक्का हाने । नीरज ऐरले १० बलमा १ चौका र २ छक्का मदतमा २१ रन बनाए । कैलालीका अभिषेक कुँवर, लोकेन्द्र खनाल र दीप कँडेलले २२ विकेट लिए । कैलाली बहुमुखीले ९ विकेट गुमाएर ८१ रन मात्र बनाउन सक्यो । डीसीएका नीरज ऐरले ४ विकेट लिँदै कैलाली बहुमुखीलाई धराशायी बनाए । प्लेयर अफ द म्याच नीरजले ३ ओभरमा १ मेडन राख्दै ४ रन खर्चिए । अनिश अवस्थी र मान साउदले २२ विकेट लिए । कैलालीबाट गणेश ऐरले १७ र पंकज चौधरीले १४ रन बनाए । समूह ए मा धनगढी स्पोर्ट्सले २० ओभरमा ६ विकेट गुमाई १ सय ६६ रन बनायो । ओपनर आयुष्मान बमले ४५ रन बनाए । नारायण जोशीले २५ बलमा ३५, आयुब चन्दले २९ बलमा ३२ र ओपनर सुनील धमलाले २५ रन बनाए । कैलालीका नरेन साउदले ३, राहुल केसी र डबल ऐरले ११ विकेट लिए । जवाफमा कैलाली टिम १५२ ओभरमा ९४ रनमा अलआउट भयो । दीपक टमाटाले ३३, विनोद नाथ र नरेन साउदले समान १३ रन बनाए । भोजराज भट्ट र दीपक चन्द ठकुरीले ३३ तथा प्लेयर अफ द म्याच नारायण जोशीले २ विकेट लिए । दीपकले ४ ओभरमा १ मेडन राख्दै १० रन र भोजराजले ३ ओभरमा २० रन खर्चिए । विजेताले २ लाख ५५ हजार र उपविजेताले १ लाख २८ हजार रुपैयाँ पुरस्कार पाउनेछन् । प्रतियोगितामा काठमाडौं, रौतहट, दाङ, कैलाली र कञ्चनपुरका गरी १६ टिमको सहभागिता छ ।"
मोरङको सानदार जित,"पाँचथर (कास) फिदिममा भइरहेको प्रथम वाइवाइ आमन्त्रण किराँत गोल्डकप फुटबलको सोमबारको खेलमा युनाइटेड फुटबल क्लब दार्जिलिङलाई ६३ ले हराउँदै डीएफसी मोरङ सेमिफाइनल पुगेको छ ।फिदिम माविको मैदानमा मोरङबाट सञ्जय धिमाल र अभिषेक लिम्बूले २२, उमेश राई र अरुण लिम्बूले ११ गोल गरेका थिए । दार्जिलिङका रोहित थापा, आशिष राई र गणेश लिम्बूले ११ गोल गरे । मोरङका उमेशले आठौं मिनेटमा गोल गर्दै टिमको खाता खोले । त्यसमा ३९ औं मिनेटमा सञ्जय र ४२ औं मिनेटमा अरुणले गोल थप्दै टिमलाई अग्रता दिलाए । मध्यान्तरपछि दोस्रो मिनेटमा सञ्जय र ६१ औं मिनेटमा अभिषेकले ११ गोल थपेका थिए । दार्जिलिङबाट मध्यान्तरपछि १० औ मिनेटमा रोहित थापा र १३ औं मिनेटमा आशिष र ३६ औं मिनेटमा गणेशले गोल गरेका थिए । सोमबार मोरङका अभिषेक लिम्बू म्यान अफ द म्याच भए । उनले ५ हजार पुरस्कार पाए ।मंगलबार हिमालयन शेर्पा क्लब र कर्णसिंह सोनाम स्मृति क्लब ताप्लेजुङबीच प्रतिस्पर्धा हुनेछ ।"
सुजातालाई दुई स्वर्ण,"काठमाडौं (कास) हिमरश्मिले दोस्रो तार्केश्वर मेयर रनिङ सिल्ड खेलकुदको एथलेटिक्सतर्फ ४ स्वर्ण पदक जितेको छ । सोमबार ८ स्वर्णका लागि फिल्ड इभेन्टमा एलएनएले २, सेक्रेट हार्ट र ग्राम सेवाले ११ स्वर्ण जिते ।ज्याभिलन थ्रोको पुरुषमा सेक्रेट हार्टका केन्द्र लिम्बू र महिलामा ग्रामसेवाकी सपना तामाङ, लङजम्प पुरुषमा हिमरश्मिका असिम सेढाईं र महिलामा एलएनएकी सुजाता बलामी विजेता भए । सुजाता ट्रिपलजम्पमा पनि स्वर्ण जितिन् । सटपुट हिमरश्मिका सुविन तामाङ र एलिना बिक तथा ट्रिपलजम्प एलएनएका शैलेश श्रेष्ठले स्वर्ण जितेका थिए ।"
