शीर्षक,विवरण
रुसी सेनामा नेपाली 'युद्धमा नगई सुखै छैन,"कान्तिपुरको सम्पर्कमा आएका नेपालीहरूले अवस्था सोचेको भन्दा निकै डरलाग्दो रहेको बताए । हामीसँग दुईवटा विकल्प मात्रै छ । कि मार्नुपर्ने हुन्छ । कि घाइते भएर क्याम्पमा फर्कनुपर्छ । युद्धमा गएर सकुशल भएर फर्केका नेपाली विरलै छन्, एक घाइते नेपालीले कान्तिपुरलाई भने, कसैको आँखा छैन । कसैको खुट्टा छैन । कसैको हात । सद्दे मान्छे नै छैन । उनका अनुसार आफ्नो समूहमा घाइते भएर फर्केका केही नेपालीको त उपचार नै सम्भव नभएर त्यत्तिकै अस्पतालमा राखिएको छ । उनले धेरै संख्यामा नेपालीको मानवीय क्षति भइसकेको बताए । हामीले सोचेभन्दा शून्य प्रतिशत पनि यहाँ मिलेन । मैले भारत र पाकिस्तानको जस्तै वारिपारिमा बसेर लडाइँ हुन्छ होला भनेर सोचेर आएको थिएँ, ती नेपालीले भने, युक्रेनको भूमि कब्जा गर्न भेडाबाख्रालाई चराउन लगे जसरी पठाउँछ । अगाडि र पछाडि भन्ने हुँदैन । युक्रेनीहरू डिफेन्स लिएर बसेका हुन्छन् । हामी खुला रूपमा अगाडि बढ्नुपर्छ । डिफेन्स लिएर बसेको युक्रेनी निसानाबाजले ड्याम्म ड्याम्म हानेर बाटोमा नै सिधाइदिन्छ । यहाँ मार्ने मात्रै हुँदो रहेछ । बाँच्ने अवस्था नै हुन्न । आँखा अगाडि मान्छे मरेको देख्दा रुन मन लाग्छ । सम्झिँदै पनि मुटु फुल्छ । मैले यस्तो जिन्दगीमा कहींकतै देखेको थिइनँ । फिल्ममा पनि देखेको थिइनँ । अर्का नेपालीले लडाइँमा गएकामध्ये १० प्रतिशत पनि बाँचेर क्याम्प नफर्किने बताए । हामी रुसी सेनासहित ४० जना गएका थियौं । ८१० जना मात्रै फर्कियौं । त्यसमा सबै घाइते नै थिए, उनले भने, असिना झरेजस्तै गोली बर्सिन्छ । कसरी बाँचेर आउने ? घरतिर रुवाबासी छ । अहिले यहाँ भएका केटाहरू डिप्रेसनमा गइसके । अर्का एक नेपालीले करिब सय जना सम्पर्कविहीन रहेको बताए । रुसले भर्ना गर्ने बेला हाम्रो ह्वाट्सएपको समूह बनाइदिएको छ । अहिले यो समूहमा सय जना सम्पर्कमा छैनन् । सबै आआफ्ना साथीहरूले खोजिरहेका छन् । कहाँ कस्तो अवस्थामा छन्, कसैले पत्ता लगाउन सकेका छैनन् । सबैले आआफ्नो समूहबाट सम्पर्कविहीन भएका साथीहरूको संख्या दिइरहेका छन् ।मिथिला नगरपालिका७ ढल्केवार, धनुषाका पवन गजमेरले असोज ११ देखि आफ्नो काइँला भाइ विमलकुमार सम्पर्कविहीन भएको बताए । दुबईमा बाइक राइडरको काम गरिरहेका विमल गत भदौ २४ मा रुसी सेनामा भर्ती भएका थिए । सेनामा भर्ती भएको १८ औं दिनमा नै विमललाई युद्ध क्षेत्रमा खटाइएको थियो । मेरो भाइसँग अन्तिम पटक असोज ११ मा भिडियो कल भयो । उसले आफ्नो समूहमा ३० जना रहेको देखायो । त्यसमध्ये ९ जना अरू ठाउँमा जाँदै छन् । भाइले लैजान लागेको गाडी देखायो, पवनले कान्तिपुरसँग भने, त्यसपछि अहिलेसम्म भाइ सम्पर्कमा आएको छैन । दिनहुँ फोन र म्यासेज गर्ने कोसिस गरे पनि अनलाइनमा आएनन् । उनले भाइसँग रहेका धेरैसाथीसँग सम्पर्क गर्दा पनि नभेटिएको बताए । मेरो भाइलाई चिन्ने रामचन्द्र श्रेष्ठलाई सम्पर्क गरें । उनी रुसी सेनाबाट भागेर केही दिन अगाडि मात्रै नेपाल पुगेका रहेछन् । उनले पनि भाइलाई नभेटेको खबर सुनाए । मेरो भाइ कुन अवस्थामा छ भन्ने कसैले बताउँदैन, कुवेतमा कार्यरत पवनले भने, मेरो भाइको अवस्थाबारे रुसी सेनाले पनि केही बताउँदैन । अहिले मेरो परिवार दुःखमा छ । मेरो बूढा बुबाआमा आफैंलाई सम्हाल्न असमर्थ हुनुहुन्छ । एक दिन भाइ फर्केर आउनेछ भन्ने विश्वासमा छौं । सबैभन्दा बढी नेपालीहरू युक्रेनको डोनेस्क, बागुमत र मारियापुल क्षेत्रमा तैनाथ छन् । कतिपय घाइतेहरूलाई मस्को पनि लगिएको छ । घाइते भई क्याम्पमा राखिएकाहरूको भने सामान्य औषधि उपचार भइरहेको छ । हामी १५ जना नेपालीको समूह थियो । पाँच जना घाइते भएर फर्केका छौं । अरूको साथीहरूबारे थाहा छैन, उनले भने, सामान्य घाइते भएकाहरू युद्ध क्षेत्रमा घाइते बोक्न गइराख्नुपर्छ । मेरो गोली लागेको खुट्टा दुखिरहेको छ । तैपनि घाइते बोक्न गइराख्नुपर्छ । ४२ जनाको समूहबाट सम्पर्कमा आएका एक नेपालीले आफूहरूको दिमागले नै काम नगरेको बताए । यहाँ मान्छे मर्ने र मार्नेभन्दा अर्को काम हुँदैन रहेछ । ४२ जनाको समूह थियो । यो टोलीका सबै मान्छे छैनन् । ६ जना मेरो पोस्टबाट हराए, उनले भने, यस्तो लडाइँ त विश्वयुद्धमा पनि भएको थिएन होला । गएपछि मरेर वा मारेर आउनुपर्यो । कि घाइते भएर आउनुपर्यो । त्यत्तिकै फर्केर आउन पाइँदैन । उनीहरूले आफूहरूलाई छिट्टै नेपाल फर्काउन सरकारसमक्ष अपिल गरेका छन् । सरकारले रुसलाई नेपालीलाई आफ्नो सेनामा भर्ती नगर्न र भर्ना गरेकालाई फिर्ता पठाउन आग्रह गरिसकेको छ । तर, रुसले नेपाली भर्नालाई खारेज गरेको छैन । परराष्ट्रमन्त्री एनपी साउदले रुसी सेना भर्नाका बारेमा नेपालले काठमाडौंस्थित रुसी राजदूतलाई परराष्ट्र मन्त्रालयमा बोलाएर नेपालको धारणा स्पष्ट रूपमा राखेको बताए ।"
टीकापुरका शाहको मृत्यु,"धनगढी (कास) तीन महिनाअघि रुसी सेनामा भर्ना भएका कैलालीको टीकापुर नगरपालिका१ का ३६ वर्षीय भरत शाहको मृत्यु भएको छ । शुक्रबार मृत्युको खबर पाएका परिवारले आइतबार कुशको शव बनाएर स्थानीय परम्पराअनुसार टीकापुरस्थित दौलतपुर घाटमा अन्तिम संस्कार गरेका छन् । मृतक शाहका भाइ मंगलले भने, सहकर्मीबाट शुक्रबार मृत्युको खबर पाएका हौं, शव आउने नआउने टुंगो छैन् भनिएकाले कुशको शव बनाएर अन्तिम संस्कार गरेका हौं ।सात वर्ष नेपाल प्रहरीमा काम गरेका शाह तीन वर्षअघि प्रहरीबाट राजीनामा गरेर दुबई गएका थिए । दुबईमा उनी गार्डको काम गर्थे । तर तीन महिनाअघि रुसी सेनामा भर्ना भएका थिए । नोभेम्बर २६ मा रुसको सीमा क्षेत्रमा गोली लागेर मृत्यु भएको खबर सहकर्मी कञ्चनपुरका रवीन थापाले शुक्रबार बताएका थिए । कुराकानी नभएको तीन साता भइसकेको थियो, एक्कासि यस्तो खबर आयो, मंगलले भने । मृतक भरत घरका माइला हुन् । उनका कान्छा भाइ मोहन मलेसियामा छन् भने दाजु उत्तम रोमानिया छन् । मृतक शाहका श्रीमती, चार वर्षको छोरा र तीन महिनाकी छोरी रहेको मंगलले बताए । शाहको मृत्युबारे सरकारले भने पुष्टि गरेको छैन ।"
सुन तस्करी छानबिन आयोग अलमलमा,"आयोग आफैं घटना विशेषको अनुसन्धान र जाँच्ने निकायभन्दा पनि समस्याको पहिचान गरी भोलिका दिनमा त्यही समस्या दोहोरिन नदिन के गर्नुपर्छ भनेर स्पष्ट सुझाव दिने संयन्त्रका रूपमा काम गर्दा उपयुक्त हुन्छ, पूर्वएआईजी भण्डारीले कान्तिपुरसँग भने, सुन तस्करीको अनुसन्धान गर्दा अन्तर्राष्ट्रिय सीमा सुरक्षा, सीमा पार अपराध रोकथाम तथा नियन्त्रण, भन्सार र अध्यागमन तथा त्यसलाई व्यवस्थित गर्न अपनाइएका संरचनाको पनि कुरा आउँछ । आयोगले यी विषयलाई पनि गम्भीर रूपमा लिनुपर्छ । आयोगले सुन तस्करी प्रकरणमै भन्सारका कामकारबाही र संरचनाबारे केही ठूला नाकामा पुगेर स्थलगत निरीक्षण गरेकोमा अधिकांशमा यान्त्रिक उपकरण बिग्रिएको अवस्थामा भेटिएका छन् । विमानस्थल भन्सारमा जडान गर्न २० वर्षअघि ल्याइएको स्क्यानर जडान नै नगरी खिया लागेर बिग्रेको अवस्थामा फेला परेको छ । रसुवागढी नाकामा एक्सरे मेसिन बिग्रेको अवस्थामा भेटिएको छ । सिन्धुपाल्चोकको तातोपानी नाकामा कुनै पनि उपकरण नै नराखेको भेटिएको छ । विराटनगर भन्सारबाट बाहिरिने मानिस र सवारीसाधन कसैलाई पनि सामान्य चेकजाँच र सोधपुछ पनि नहुने गरेको पाइएको छ भने वीरगन्ज सुक्खा बन्दरगाहमा पनि चीनले २० वर्षअघि अनुदानमा दिएको भेहिकल एक्सरे मेसिन बिगारेर थन्क्याएको भेटिएको छ । विमानस्थलसहित रसुवागढी र तातोपानी नाकाबाट भित्रिने अवैध सुनको ठूलो हिस्सा गिरोहले स्थलनाका हुँदै भारतसम्म पुर्याउने गरेको भेटिएको थियो । तर, नाकाबाट सहजै आपराधिक समूहले कसरी पार गर्छ ? किन नाकाका उपकरण जडानमा सरकारी बेवास्ता छ ? उपकरण भएर पनि किन जडान नगरी थन्क्याइयो भन्नेमा आयोगले सम्बन्धित अधिकारीलाई बोलाएर सोधपुछसम्म गरेको छैन ।भेप र विद्युतीय चुरोटबाट भित्रिएको सुन पनि भारत लैजाने गरी सेटिङ भएको अनुसन्धानले खुलाएको थियो । तस्करीको सुन भारतसम्म पुर्याउन आएका सुडानी, इरानीलगायत देशका नागरिक पक्राउ परेका थिए । तर, स्थलनाकाको कमजोर व्यवस्थापनलाई सुधार गर्न सरकारी तहबाट पहल नै भएको छैन । आयोगका अध्यक्ष आचार्यले भन्सार व्यवस्थापन र आयातनिर्यातका वस्तु चेकजाँचको दायराबाहिर हुनु सरकरी तवरबाट भएको गम्भीर लापरबाही भन्दै यसलाई सुधार्न आयोगले निर्देशन दिने स्पष्ट पारे । अहिले यो विषय जाँचबुझकै क्रममा रहेको उनको भनाइ छ । विगतमा पटकपटक व्यापारिक नाकामा भेहिकल एक्सरे मेसिन राख्न गरिएका निर्णय कार्यान्वयन नभएकोमा पनि जाँचबुझ भइरहेको उनको भनाइ छ ।भेपमा सुन तस्करी गरेको प्रकरणमा नेकपा माओवादीका उपाध्यक्षसमेत रहेका पूर्वसभामुख कृष्णबहादुर महरा र उनका छोरा राहुल मुछिएका थिए भने उनका छोरा राहुलको पनि तस्करसँग साँठगाँठ रहेको अनुसन्धानले खुलाएको थियो । सुन तस्करीमा उच्च तहका राजनीतिक र प्रशासनिक व्यक्ति अनुसन्धानको दायरामा नपरेको भन्दै संसद्मै विरोध भएपछि सरकारले निष्पक्ष जाँचबुझ गर्न आयोग गठन गरेको हो । आयोगलाई सुन तस्करीको निष्पक्ष छानबिन गर्न र यस्तो तस्करीजन्य कार्यको पूर्ण रूपमा नियन्त्रण गर्न मौजुदा कानुनमा गर्नुपर्ने परिमार्जन, संरचनागत सुधार र तस्करी सम्बन्धमा सरकारबाट भएका छानबिन अनुसन्धानसमेतको अध्ययन गरी तस्करीको प्रकृति, सुनको परिमाण, अपराधको दायरा र सो कार्यमा संलग्न व्यक्तिका सम्बन्धमा थप अनुसन्धान गर्नुपर्ने देखिएमा थप छानबिन अनुसन्धान गरी कानुनबमोजिम कारबाहीका लागि सिफारिस गर्ने कार्यादेश छ । तर, तोकिएको कार्यादेशमा भने आयोग छिर्न सकेको छैन । आयोगका अध्यक्ष डिल्लीराज आचार्य पुर्पक्षमा जेल र तारिखमा छुटेका प्रतिवादीसँग बयान लिइएको, विज्ञहरूसँग रायछलफल गरिएको र भन्सार नाकाहरूको स्थलगत निरीक्षणको काम भइरहेको बताए । उनले जाँचबुझका थुप्रै काम बाँकी रहेको बताए । तर, अहिलेसम्म सीआईबीले किटान गरेकाबाहेक अरू व्यक्ति यस प्रकरणमा छानबिन दायरामा आइसकेका छैनन् ।कार्यादेशअनुसार नै काम गरिरहेका छौं । थुनामा रहेका र तारिखमा छुटेका सहित ३१ जनासँग सोधपुछ बयान लिएका छौं । विगतका अध्ययनछानबिन र जाँचबुझसम्बन्धी विवरणहरू पनि खोजबिन र अध्ययनकै क्रममा छौं, अध्यक्ष आचार्यले भने, यो अवधिमा भएगरेका कामलाई एकीकृत रूप दिने तयारी छ । उनले सुन तस्करी रोक्न नीतिगत, संरचनागत र भौतिक सुधारको पक्षलाई आयोगले गम्भीर रूपमा लिएर कार्यान्वयनमा लैजान सरकारलाई स्पष्ट निर्देशन दिने बताए । आयोगले विगतमा सुन तस्करी प्रकरणबारेका छानबिन प्रतिवेदनहरू उपलब्ध गराउन सरकारलाई पत्र पठाएको थियो । ३३ केजी सुन तस्करी र त्यससँग जोडिएका सनम शाक्यको हत्या प्रकरणबारे तत्कालीन केपी ओली नेतृत्वको सरकारका पालामा छानबिन समिति गठन गरेको थियो । उक्त प्रतिवेदनमा सुन तस्करको नेटवर्क र नेटवर्कभित्र रहेका व्यापारी र गिरोहको सूची समेटिएको थियो । तर, प्रधानमन्त्री कार्यालय र गृह मन्त्रालयले प्रतिवेदन आयोगलाई दिन अटेर गरेका छन् । आयोगका अध्यक्ष आचार्यले प्रतिवेदन उपलब्ध गराउन प्रधानमन्त्री कार्यालय र गृह मन्त्रालयलाई अनुरोध गरिएकामा दुवै निकायबाट प्राप्त हुन नसकेको बताए ।प्रधानमन्त्री कार्यालयसँग प्रतिवेदन माग्दा गृहलाई देखाइयो, गृहले अहिलेसम्म जवाफ नै दिएको छैन, आचार्यले भने । २०७४ चैत २० मा गृहका तत्कालीन सहसचिव ईश्वरराज पौडेलको संयोजकत्वमा समिति गठन गरिएको थियो । समितिले सुन तस्करीमा संलग्न करिब ३ सय जना व्यापारी र कारोबारीको सूचीसहित प्रतिवेदन सरकारलाई बुझाएको थियो । प्रतिवेदन तत्कालीन गृहमन्त्री रामबहादुर थापाले बुझेर प्रधानमन्त्री (ओली) लाई बुझाएका थिए । त्यसपछि प्रतिवेदन गोप्य राखिएकोमा त्यसयता बनेका सरकारले पनि सार्वजनिक गरेका छैनन् । सोही प्रतिवेदन अध्ययनका लागि पछिल्लो आयोगले माग्दा गृह र प्रधानमन्त्री कार्यालय दुवैले दिन अटेर गरेका छन् ।पूर्वएआईजी भण्डारी जाँचबुझ आयोगले अन्तर्राष्ट्रिय सीमानाका र भन्सार प्रशासन अनि सीमा सुरक्षासँग जोडिएका सबै संयन्त्रको कामलाई समीक्षा गरेर त्यहीअनुसार नीतिगत, संरचनागत र संस्थागत विकासमा सुझाव दिनुपर्ने बताउँछन् ।सुन तस्करीकै कुरा गर्दा पटकपटक एउटै व्यक्ति शंकास्पद ढंगले किन विभिन्न देशको यात्रा गर्छ ? त्यस्ता मानिसलाई अध्यागमनले किन निगरानीमा राख्दैन ? उपकरण भएर पनि भन्सारमा किन जडान हुँदैन ? शंका लाग्दालाग्दै सामान किन जाँचपास गराएर पार गरिन्छ भन्ने विषय गहन रूपमा अध्ययन गरिनुपर्छ, भण्डारी भन्छन्, विदेशबाट भित्रिएको अवैध सुन अधिकांश भारतीय बजारसम्म पुर्याउन खोजेको देखिन्छ । भारतमा लैजान नेपालकै रुट किन प्रयोग भयो भन्दा यहाँ खुला सिमाना छ । त्यो पनि नियमन र निगरानीको पाटोमा एकदम कमजोरी छ । त्यसको फाइदा आपराधिक समूह र सञ्जालले लिएको देखिन्छ । यसलाई रोक्न आयोगको सुझाव महत्त्वपूर्ण हुन्छ ।आयोगका अध्यक्ष आचार्य अन्तर्राष्ट्रिय नाका र भन्सार प्रशासनका कामकारबाहीबारे आयोगको टोली स्थलगत रूपमै अध्ययनका क्रममा रहेको बताए । सुन तस्करी प्रकरणबारे हालसम्म आयोगले नेपाल राष्ट्र बैंक, राजस्व अनुसन्धान विभाग, हिमालय सीमापार वाणिज्य संघ, विभिन्न भन्सार कार्यालयका अधिकारी, विभिन्न तहका अदालतबाट भएका सुन तस्करीसम्बन्धी आदेशफैसला, नेपाल बार एसोसिएसनका अधिकारीलगायतसँग रायसुझाव र छलफल गरिएको जनाएको छ ।"
नदी सुकाएर विद्युत् आयोजना,"(बुंगल, बझाङ)गत कात्तिक ५ मा केदारस्युँ गाउँपालिका४ सैन्सुकी हरिना भण्डारी भीरबाट लडेर गम्भीर घाइते भइन् । घाँस काट्ने क्रममा लडेकी उनलाई उपचारका लागि आफन्तले धनगढी लगे । चिकित्सकले धनगढीमा उपचार सम्भव नहुने र सुविधासम्पन्न अस्पताल समयमै पुर्याउन सके बाँच्ने झिनो आशा रहेको बताए । उनका श्रीमान् मजदुरीको सिलसिलामा भारतमा थिए । धनगढी पुर्याउन पनि ऋण गरेका आफन्तले थप खर्च जुटाउन सक्ने अवस्था थिएन । उपचार सम्भव नभएपछि ज्यानको आस मारेका आफन्तले बझाङ फर्काउने निर्णय गरे । घर ल्याउने क्रममा कात्तिक ७ गते राति डडेलधुरा पुग्दै गर्दा बाटोमै उनको मृत्यु भयो । भोलिपल्ट दाहसंस्कारका लागि गाउँनजिकै पर्ने कालंगा नदी किनारको घाटमा लगियो । उपचारका क्रममा समस्या झेलेका आफन्तले दाहसंस्कार गर्दा पनि आपत खेप्नुपर्यो । किनकि, नदी पूरै सुकेको थियो । बझाङमा दाहसंस्कार गर्दा नदी किनारको चितामा शव जलाउने र नजलेको अस्थी पानीमा बगाउने चलन छ । गाउँनजिकै भएको हुनाले मलामीले गाउँ गएर फेरि दाउरा ल्याए । दाउराकै बलमा लास जलाएर खरानी बनायौं, मृतकका देवर जीवन भण्डारीले भने, नदीमा त खरानी बगाउने पानी पनि थिएन । शव जलाएपछि मलामी सबैले नदीमै नुहाइसकेर मात्रै घर फर्किनुपर्नेमा पानी नभएका कारण नदीमा खाल्टाखुल्टीमा जमेको पानी छर्केर फर्के । १५३३ मेगावाटको कालंगागाड जलविद्युत् आयोजनाले विद्युत् उत्पादनका लागि नदी पूरै सुक्ने गरी सबै पानी सुरुङमा पठाएपछि केदारस्यूँ गाउँपालिकाको सैन्सु मात्रै नभएर थापागाउँ, लोतागडा, विणा, भाड्सैन, भामचौर तथा वित्थडचिर गाउँपालिकाका स्थानीयले गर्ने दाहसंस्कार कर्म प्रभावित भएको छ । कालंगा नदीको बुंगल नगरपालिकाको पाउटादेखि बित्थडचिर गाउँपालिकाको रुपैलसम्म करिब साढे तीन किलोमिटर नदी खण्ड गत २०७९ चैतदेखि पूर्ण रूपमा सुकाइएको छ । यो क्षेत्रमा केदारस्युँ र बित्थडचिर गाउँपालिकाका स्थानीयको मृत्यु हुँदा दाहसंस्कार गर्ने पाँच वटा मसानघाट छन् । नजिक गाउँका मान्छे त दाउरा बोकेर ल्याउँछन् । टाढाटाढाका मानिस पनि तीनचार घण्टा लास बोकेर दाहसंस्कार गर्न यहीं आउँछन्, सैन्सुका धर्मराज भाट भन्छन्, उनीहरूलाई झनै समस्या भएको छ । लास बगाउने पानी त छोडिदेऊ भनेर हाइड्रोका मान्छेसँग हारगुहार गर्नुपर्छ । आयोजनाका कर्मचारीसँग पहुँच हुनेहरू अनुरोध गरेर दाहसंस्कार हुन्जेल पानी छोड्न लगाउने गरे पनि सर्वसाधारणलाई यो सुविधा नदिइएको स्थानीय बताउँछन् । आयोजनाले नदी पूरै सुकाएपछि स्थानीयको दाहसंस्कार कर्म मात्रै नभएर दैनिक जनजीवन नै प्रभावित भएको छ । नदी सुकेपछि नुहाउन, लुगा धुन र पशुबस्तुलाई पानी खुवाउन पनि समस्या भएको हो । मान्छे तर्न नसक्ने नदी पूरै सुकाएर बगर बनाएका छन्, केदारस्युँकै सेडीखोलाकी विमला भण्डारीले भनिन्, अहिले हामीलाई नुहाइधुवाइ गर्न र गाईबस्तुलाई पानी खुवाउन पनि समस्या भएको छ । उनले पुर्खाका पालादेखि प्रयोग गर्दै आएको नदी सुकेपछि लुगा धुनका लागि आधाएक घण्टा टाढासम्म हिँड्नुपरेको बताइन् । जलचर हराए, माछा मार्नेको जीविका संकटमा नदी सुकाइएको क्षेत्रमा माछालगायत जलचर हुने कुरै भएन । जलविद्युत् आयोजना बनेपछि पानी भएको क्षेत्रमा पनि माछा पाइन छाडेका छन् । नदीमा माछा पाउन छोडेपछि माछा मारेर घर खर्च चलाइरहेकाको दैनिकी नै असहज हुन थालेको स्थानीय बताउँछन् । कालंगा र यसको मुख्य सहायक नदी सानीगाडमा गरी तीन वटा जलविद्युत् आयोजना निर्माण भएका छन् । कालंगा नदीमै बुंगल नगरपालिका१ दहबगरमा ३८ मेगावाट क्षमताको अपर कालंगा जलविद्युत् आयोजना निर्माण भएको छ भने सानीगाडमा १० मेगावाटको आयोजना सञ्चालनमा छ । विद्युत् आयोजनाको सुरुङ निर्माण सुरु भएदेखि नै माछा घटेको र अहिले पानी नै सुकाएपछि माछा मारेर दैनिक घर खर्च चलाउनेहरू कतिपय मजदुरीका लागि भारत जानुपरेको स्थानीयको भनाइ छ । टनेल बनाउनलाई बम पड्काउन थालेदेखि नै यहाँ माछा घट्दै गएका हुन् । अहिले त नदी नै सुकाइसके, माछा त के गड्यौला पनि छैनन्, केदारस्युँ४ सैन्सुका जनक बोहराले भने, पहिला सिजनमा दिनमै दुईतीन हजारसम्म माछा बेचेर कमाउँथ्यौं । एक वर्ष भयो माछा देख्न पनि पाएका छैनौं । उनले माछा मारेर घर खर्च चलाइरहेकाहरू मजदुरीका लागि इन्डिया जानुपरेको बताए । नदीमा पानी हुँदा ७८ कक्षा पढ्ने विद्यार्थीले पनि बिहानसाँझ माछा मारेर दिनकै हजारबाह्र सय कमाउँथे । आफ्नो पढाइ खर्च कटाएर घरको नुनतेल पनि चलाएका थिए, नदीमा मारेका माछा संकलन गरेर बिक्री गर्ने गरेका केदारस्युँ५ सेडीखोला व्यापारी गोरख बोहराले भने, अहिले पानी पनि छैन । पानी नभएपछि माछा हुने कुरै भएन ।माछा पाउन छोडेपछि बुंगल नगरपालिकाको साबिक दहवर, खिरातडी, पीपलकोट, कफलसेरी गाविस, बित्थडचिर गाउँपालिकाको सुनकुडा र केदारस्युँ गाउँपालिकाको साबिक बाँझ गाविसका माछा मार्ने १ हजारभन्दा बढीलाई समस्या भएको स्थानीय बताउँछन् । बिजगडामा मात्रै आर्थिक अवस्था कमजोर भएका ५० भन्दा बढी परिवारले माछा मारेरै घर खर्च चलाइरहेका थिए, त्रिवेणी आदर्श क्याम्पसका पूर्वप्रमुख गोपाल कुँवरले भने, अहिले त माछा नै पाइन छोडेका छन् । यसले माछा मारेर खर्च चलाउनेलाई समस्या भएको छ । आयोजना निर्माणका क्रममा नदीमा एक्स्काभेटरलगायतका भारी उपकरण चलाउँदा, ढुंगा, गिट्टी, बालुवाजस्ता नदीजन्य पदार्थ उत्खनन गर्दा माछालगायत जलचर हराएको हुन सक्ने उनले बताए । नदी सुकाएपछि दुई वर्ष पहिलेसम्म पाइने ओद, पानी हाँस, जलेवाजस्ता पानीमा आश्रित जीवजन्तु र चरा पनि हराएको स्थानीय बासिन्दा बताउँछन् । नदीमा पानी नै नभए के हुन्छ ? सैन्सुका गोरख भण्डारी भन्छन्, नदीका जीवजन्तु त हराइसके, यस्तै हो भने मान्छेले पनि यो ठाउँ छोड्नु पर्लाजस्तो भएको छ ।सैन्सुका दमन भण्डारी घट्टबाट ६ जनाको परिवारलाई खान पुगेर बचेको पिठो बिक्री गर्थे (अन्न पिसेबापत घट्ट सञ्चालकलाई नगद नदिएर पिठो दिने चलन छ) । जलविद्युत् आयोजनाले नदीको पूरै पानी सुकाएर सुरुङमा हालेपछि वर्ष दिनदेखि उनको घट्ट बन्द भएको छ । मुख्य आम्दानीको स्रोतका रूपमा रहेको घट्ट नै बन्द भएपछि अहिले उनको परिवारलाई हातमुख जोर्ने समस्या हुन थालेको छ । विद्युत् आयोजना बन्नुभन्दा पहिला घट्ट चल्ने पानी छाड्छौं, बन्द हुन दिँदैनौं भनेका थिए । अहिले नदी नै सुकाइदिए, उनले भने, घट्ट चल्ने पानी त छाडिदेऊ भन्दा पनि सुनेका छैनन् । त्यही घट्टको भरमा परिवार पालेको थिएँ । बन्द भएपछि हाम्रो रोजीरोटी काटिएको छ । उनले नदी सुकाएपछि सैन्सु गाउँका मात्रै चार वटा घट्ट बन्द भएको बताए । अपर कालंगा जलविद्युत् आयोजनाको क्षेत्रमा घट्ट बन्द हुँदा गिरौ र मलेरा गाउँका स्थानीयलाई अन्न पिस्नका लागि डेढ घण्टा टाढा जानु परेको छ । पहिला हाम्रा घट्ट पनमूल भन्ने ठाउँमा थिए । त्यहाँ हाइड्रोले सुरुङ खन्ने भएपछि कालापानीमा सार्यौं, गिरौं गाउँका एक घट्ट सञ्चालक जयभान धामीले भने, अहिले सबै पानी सुरुङमा हालेर यहाँका घट्ट पनि बन्द भएका छन् । नदीमा पानी नभएपछि हामी घट्ट चलाउनेको मात्रै रोजीरोटी काटिएको छैन, गाउँलेलाई अन्न पिस्न पनि सास्ती भएको छ । जलविद्युत् निर्माण गर्ने क्रममा आयोजनाले घट्ट बन्द भए गाउँमै मिल स्थापना गरिदिने प्रतिबद्धता गरेको भए पनि पूरा नगरेको स्थानीय बताउँछन् । कुलोमा पानी नहुँदा खेतीपाती प्रभावित नदीमा पानी सुकेपछि कालंगा नदीको स्रोतबाट चलिरहेका स्थानीयका १० वटा सिँचाइ कुलो पनि बन्द भएका छन् । बर्खामा खहरे खोलाको पानीले रोपाइँ गर्यौं । हिउँदमा त एक थोपो पानी छैन । पानी लगाउन नपाएर गहुँ सुक्न थालिसक्यो, केदारस्युँ सेडीखोलाका गौरीलाल बोहराले भने, कुलोमा पानी छोड्नका लागि कति अनुरोध गरिसक्यौं । हाम्रो कुरा सुनेका छैनन् । यस्तै हो भने कसरी अन्न उब्जाउने ? के खाएर बाँच्ने ? कुलोहरू बन्द भएपछि केदारस्युँको बुङ्गाबगर, बौनाली र सैन्सु गाउँका ४ सय किसानलाई सिँचाइ समस्या भएको स्थानीय बताउँछन् । नदी सुकेपछि स्थानीयले खेप्नुपरेको समस्यालाई लिएर जलविद्युत् आयोजनाको विराबगरस्थित मुख्य कार्यालयमा पटकपटक ध्यानाकर्षण गराउँदा पनि सुनुवाइ नभएको आयोजना प्रभावितहरू बताउँछन् । उतिबेला कुलो बनाइदिन्छौं, मन्दिर, बाटोघाटो बनाइदिन्छौं । तपार्इंहरूलाई केही समस्या हुँदैन भनेर फकाए । अहिले यस्तो हालत हुँदा पनि हाम्रा कुरा सुन्दै सुन्दैनन्, जगन्नाथ मावि सैन्सुका प्रधानाध्यापकसमेत रहेका स्थानीय नरेन्द्र भण्डारीले भने, हाइड्रोको पीएम (आयोजना व्यवस्थापक) लाई पटकपटक समस्या सुनाइसक्यौं । यसबारेमा हामीलाई थाहा हुँदैन, लगानीकर्ता (उमेश श्रेष्ठ) लाई भेट भन्छन् । उनीहरूलाई हामीले कहाँ गएर भेट्ने ? जलविद्युत् विकास नीति, २०५८ मा जलविद्युत् उत्पादन, आयोजनाको विद्युत्गृह, बाँधस्थल, सुरुङ वा नहर तथा जलाशय, प्रसारण लाइन, वितरण लाइनजस्ता संरचनाको कार्यान्वयनबाट प्रत्यक्ष रूपमा प्रभावित हुने आयोजनास्थलमा वातावरणीय प्रभाव मूल्यांकन अध्ययन प्रतिवेदनबाट ठहर गरिएका कार्यक्रम लागू गर्ने व्यवस्था गरिने उल्लेख छ । नदी, खोलाको न्यूनतम मासिक औसत बहावको कम्तीमा १० प्रतिशत वा वातावरणीय प्रभाव मूल्यांकन अध्ययन प्रतिवेदनबाट देखिएको न्यूनतम आवश्यक मात्रामा जुन मात्रा बढी हुन्छ, सो मात्राको पानी नदी, खोलामा छोड्ने व्यवस्था मिलाइनेछ, जलविद्युत् विकास नीतिमा उल्लेख छ ।उसो त आयोजना निर्माण हुनुभन्दा पूर्व स्थानीयसँग पनि कालंगा जलविद्युत् आयोजनाले परम्परागत कुलो, घट्टलगायतलाई बाधा नपुग्ने गरी आवश्यक पानी नदीमा छोड्ने सम्झौतासमेत गरेको थियो । अहिले आएर आफूहरूसँग गरेको सम्झौता र नियमकानुनको समेत उल्लंघन गरिरहेको स्थानीय बताउँछन् । हाइड्रो बन्दा तपार्इंहरूलाई कुनै समस्या हुँदैन । कुलाहरू, घट्टहरू बन्द हुँदैनन् । चाहिनेजति पानी छोड्छौं भनेर सम्झौता नै गरेका छन्, सैन्सुका गोरख भण्डारी भन्छन्, अहिले नुहाउन र लुगा धुनलाई पनि पानी छैन । नदी नै सुकाएका छन् । उनले कालंगा नदी सुकेपछि सैन्सुको २१ किलोवाट क्षमताको लद्यु जलविद्युत् आयोजना पनि बन्द भएको बताए । वातावरणीय प्रभावको ख्याल नगरीकन नदी नै सुकाएर पानी प्रयोग गर्नु वातावरणीय अपराध भएको वातावरणविद्हरूको भनाइ छ । यो त सरासर वातावरणीय अपराध हो । यसरी नदी नै सुकाउनु नेपालको कानुन र अन्तर्राष्ट्रिय कानुन तथा मापदण्डको बर्खिलाप हुन्छ, त्रिभुवन विश्वविद्यालय वातावरण विभागका प्राध्यापकसमेत रहेका वातावरणविद् सागर ढकाल भन्छन्, यदि त्यसो गरिएको छ भने विद्युत् आयोजनाले कानुनी सजाय भोग्नु पर्छ र तोकिएको पानी छोड्नुपर्छ । उनले अन्तर्राष्ट्रिय मापदण्डअनुसार २० प्रतिशत पानी छोड्नुपर्ने प्रावधान रहेको तर नेपालमा कम्तीमा १० देखि १५ प्रतिशत अनिवार्य छाड्नुपर्ने व्यवस्था रहेकाले यसको पालना बाध्यकारी भएको बताए । यता कालंगा जलविद्युत् आयोजना प्रमुख वसन्त राउतले भने आयोजनाले वातावरणीय असर पर्ने गरी पानी नसुकाएको दाबी गरे । पानी सुकेका कारण समस्या भएको गुनासो पटकपटक मकहाँ पनि आउने गरेको छ, आयोजनाले त्यसलाई व्यवस्थापन गरिरहेको छ, उनले भने, चैतवैशाखलगायत खेतीपातीको सिजनमा पानी छाड्ने गरेका छौं । खोलामा पूर्वानुमानभन्दा पानीको मात्रा कम भएका कारण आयोजनाले पनि सोचेअनुसार विद्युत् उत्पादन गर्न नसकेकाले आफूहरू पनि मारमा रहेको उनले बताए ।"
अस्थायी टहरा बनाउन जनशक्ति अभाव,"(रुकुम पश्चिम)सानीभेरी गाउँपालिका४ गोलचौरकी डम्बरा विकले भूकम्पले भत्किएको आफ्नो घरछेउमा अस्थायी टहरा बनाउने सुर कसेको धेरै भयो । तर केही मेसो आएको छैन । कारण हो, काममा सघाउने मान्छेको अभाव । उनका श्रीमान् वैदेशिक रोजगारीमा छन् । आफूलाई ८ वर्षकी छोरी र ३ वर्षको छोरा हेर्नै ठिक्क हुँदा काममा सघाउने मान्छे छैनन् । उताबाट पैसा त पठाउनु भएको छ । पैसा दिएर पनि काममा लगाउने मान्छे पाइन्न, उनले भनिन् । यस्तै व्यथा छ, गोलचौरकै ७७ वर्षीय चमारे ओलीको । भएको एउटा छोरा विदेशबाट फर्किन नमिलेका कारण यतिबेला ओलीलाई अस्थायी टहरा बनाउने त परको कुरा भूकम्पले चिराचिरा परेको घर भत्काउनसमेत सकस छ । गत कात्तिक १७ मा जाजरकोटको रामीडाँडालाई केन्द्रबिन्दु बनाएर गएको भूकम्पले छिमेकी रुकुम पश्चिमका आठबिसकोट नगरपालिका र सानीभेरी गाउँपालिकामा ठूलो जनधनको क्षति गरेको छ । जिल्लाका अन्य चार पालिकामा पनि भूकम्पले असर गर्यो । जिल्ला प्रशासन कार्यालय रुकुम पश्चिमका अनुसार शुक्रबारसम्म जिल्लामा १९ हजार ९ सय ३४ वटा अस्थायी टहरा बनाउनुपर्ने छ । निमित्त प्रमुख जिल्ला अधिकारी प्रवेश बडुवालले स्थानीय तहबाट लाभग्राही पहिचान गर्ने क्रम जारी रहेकाले यो संख्या बढ्ने बताए । अहिलेसम्म अनुदानबापतको रकमले १५ सय ५६ र श्रमदानमार्फत ७ सय ९१ वटा मात्रै अस्थायी टहरा बनेको बडुवालले जानकारी दिए । रोजगारीका सिलसिलामा घरभन्दा पर रहेकाले पैसा पठाए पनि ज्यालामा काम लगाउने मान्छे नभएको सानीभेरी२ का वडाध्यक्ष मानबहादुर पुनले बताए । यो बेला कसलाई काम गर्न आइदे भन्ने ? सबैको घर भत्किएको छ, उनले भने, तैपनि टोलहरूमा अर्मपर्ममार्फत काम गर्ने प्रयास गरिरहेका छौं । विभिन्न राजनीतिक दल र संघसंस्थाले गरेको श्रमदानले पीडितलाई टहरा बनाउन धेरै टेवा पुगेको वडाध्यक्ष पुनको भनाइ छ । स्थानीय काठपात प्रयोग गरेर अस्थायी आवासका लागि टहरा बनाइरहे पनि चाहिएका बेला पर्याप्त कामदार नहुँदा समस्या भइरहेको आठबिसकोट११ का दीपेन्द्र मल्लले बताए । काठपातको अभाव छैन, टिन किन्ने पैसा पनि सरकारले दिने भनेपछि झन् सजिलो भएको छ । यहाँ त काममा सहायता दिने मान्छे पो भेट्टाउन मुस्किल भयो, उनले भने, विभिन्न ठाउँबाट सहयोग गर्न मान्छेहरू नआएका होइनन् । तर गाउँमा धेरै घर बनाउनुपर्ने छ । यसकारण मान्छे धेरै चाहिएको छ ।भूकम्पका कारण पूरै भत्किएका, मक्किएका र चर्किएका घरको भग्नावशेष पन्छाउन अलि ठूलो आँट चाहिने भन्दै आठबिसकोट१३ का दीपक थापाले यस्तो काममा युवा जरुरी पर्ने बताए । तर गाउँमा युवा नै छैनन् । भएका जति कोही विदेश त कोही देशकै विभिन्न ठाउँमा छन् । गाउँघरको यस्तो हालत हुँदा पनि उनीहरू फर्किन मन गरेनन्, थापाले सुनाए, आपतमा समेत गाउँ नफिर्ने सन्तानका कारण एकातिर भत्किएको घर बन्न ग्राहो भयो, अर्कोतिर बुद्ध बाआमाहरूको मनको घर पनि कमजोर भयो ।भग्नावशेष व्यवस्थापन तथा अस्थायी टहरा निर्माणका लागि कात्तिक २४ देखि सानीभेरीमा ३५ र आठबिसकोटमा ४० गरेर ७५ जना नेपाली सेना तथा मुसीकोटमा १०, त्रिवेणीमा १० र चौरजहारीमा १५ जना गरी ३५ जना सशस्त्र प्रहरी खटिएको निमित्त प्रजिअ बडुवालले जानकारी दिए । अस्थायी आवासको काम पूरा नसकिएसम्म यो टोलीले काम गर्ने उनको भनाइ छ । गाउँमा मान्छे नहुँदा टहरा निर्माण प्रभावित भएको भन्दै आठबिसकोट१४ का वडाध्यक्ष हुकुमबहादुर पुनले भूकम्पपीडितलाई अब पनि अस्थायी आवासमा सार्न नसक्ने हो भने उनीहरूको स्वास्थ्य र सुरक्षामा गम्भीर असर पर्ने बताए । चिसो बढेकौ बढ्यै छ । अस्थायी आवास बनाएर राख्न सकिएन भने भूकम्पमा परेरभन्दा बिरामी परेर मान्छे धेरै मर्ने खतरा छ, उनले भने, सबै आआफ्नो ठाउँबाट लागेकै छन् । तर चाहेजति टहरा बनाउन सकिएको छैन । सक्नेले यो बेलामा श्रमदान गरिदिन पनि उनले अनुरोध गरे ।"
संस्कृति जगेर्नासँगै आम्दानी,"(धनगढी)कैलालीको लम्कीकी विश्वमाया चौधरी १२ कक्षामा अध्ययनरत छिन् । यतिबेला उनी धनगढीमा आएर एक सातादेखि पाहुनालाई थारू परिकार पस्किन व्यस्त छिन् । समुदायको परम्परागत पहिरन र भेषभूषामा चिटिक्क सजिएकी विश्वमाया आफैंले पकाएका थारू परिकारको स्वाद आगन्तुकलाई चखाइरहेकी छन् । उनको चुलोमा घोंघीदेखि ढिक्रीसम्म पाकेको हुन्छ । माछाका अनेक परिकार छुट्ने त कुरै भएन । देख्दै खाउँखाउँ लाग्ने गरी उनले टेबुलमा सजाएका एक दर्जन परिकारले जोकोही ग्राहकको ध्यान खिचिहाल्छ ।विश्वमाया जस्तै स्नातक तहमा अध्ययनरत लम्कीकै कुसुम चौधरीलाई पनि थारू परिकारको व्यापार गर्न भ्याइनभ्याई छ । उनको भान्सामा पनि थारू समुदायका अनेक परिकार तयार भएका छन् । परेवाको मासुदेखि जाँडसम्म, गँगटोको मासुदेखि झिँगे माछाका परिकारहरू । खानपिनका परिकारहरू मात्रै कहाँ हुन् र, थारू समुदायका आकर्षक पहिरनको बजारमा पनि किशोरीहरू खटिएका छन् । धनगढीस्थित मोतीचोक घर भएकी अञ्जु र करुणा आफैंले तयार गरेका थारू पहिरन र गरगहना बिक्री गर्न व्यस्त छन् । तीन हजारदेखि दस हजार रुपैयाँसम्म पर्ने थारू पहिरनका सेटहरू किनमेल गर्नेको पनि घुइँचो लागेको छ । धनगढीमा चलिरहेको सुदूरपश्चिम महोत्सवको अवसर पारेर विश्वमायालगायत थारू समुदायका युवकयुवतीलाई आफ्ना परिकार र पोसाक तयार गर्ने र बिक्रीवितरण गरेर आम्दानीसमेत गर्ने मौका मिलेको हो । यतिबेला ४० जनाभन्दा बढी युवकयुवतीले थारू स्टल स्थापना गरेर अधिकांशले मौलिक खानाका परिकार र केहीले पहिरनको व्यापार गरेर आम्दानी गरिरहेका छन् । थारू समुदायका खानाका परिकार सबैतिर लोकप्रिय मानिन्छन् । यस समुदायमा ४० भन्दा बढी खानाका परिकार हुने धनगढीका राजकुमार चौधरी बताउँछन् । कुखुरा र खसीको मासुका थुप्रै परिकार, जाँड, अन्डीको रक्सी, मौवाको रक्सी, गंगटाको मासु, परेवा, बटै, मुसाको मासु, थारू आलु, आलुको चटनी, टिमुरको चटनी तयार गरेर बिक्री गरिरहेका छन् । माछाका त धेरै परिकार छन्, विश्वमायाले भनिन्, सिद्रा माछा, अनई माछा, झिँगा माछा, डेरुवा माछा, हिले माछा तयार गरेकी छु । थारू समुदायमा माछाका परिकार निकै लोकप्रिय मानिन्छन् । ग्राहकको रोजाइ पनि माछाकै परिकार रहेको उनीहरूले बताए । प्रतिप्लेट दुई सयबाट बिक्री सुरु हुन्छ, कुसुम चौधरीले भनिन्, दैनिक दुई सयभन्दा बढी ग्राहकलाई हाम्रा परिकारको स्वाद चखाइरहेका छौं । खानका परिकारहरूले आफ्नो समुदायको संस्कृति जगेर्ना हुनुका साथै आम्दानी पनि राम्रै भएको उनको भनाइ छ । थारू समुदायको मुख्य चाड माघी पनि नजिकिँदै छ । यो समुदायमा ढिक्रीको महिमा कम हुने कुरै भएन । ढिक्री थारू समुदायको विशेष परिकार मानिन्छ । चामलको पिठोलाई मुछेर थरीथरीका आकार दिएर ढिक्री तयार गरिन्छ । बाफबाट पकाइने ढिक्री यस समुदायका विशेष समारोहमा अनिवार्य हुने धनगढीका जनम चौधरी बताउँछन् । पर्व, विवाहलगायत शुभ कार्य तथा उत्सवमा ढिक्रीको पूजासमेत गर्ने चलन छ, जनमले भने । घोंगी थारू समुदायमा खानाको अर्को लोकप्रिय परिकार हो । खेत, पोखरी, तलाउलगायत पानी जम्ने ठाउँमा घोंगी पाइन्छ । एक प्लेट घोंगी एक सय रुपैयाँमा बिक्री गरिरहेका छौं, कुसुमले भनिन् । यस्तै गँगटोको मासु यस समुदायको अर्को महत्त्वपूर्ण परिकार हो । गँगटोलाई फ्राई बनाएका छन् उनीहरूले । थारू समुदायमा पोसाकको पनि उत्तिकै महत्त्व छ । यो समुदायमा महिला र पुरुषको मौलिक पोसाक हुने भए पनि पुरुषको पोसाक भने झन्डै लोप हुने अवस्थामा पुगको छ । युवतीहरू भने विशेष कार्यक्रममा थारू पोसाकमै सजिएका देखिन्छन् । आकर्षक पनि देखिने भएकाले युवतीले आफ्नो परम्परागत पहिरनमा रुचि राखिरहेकै हुन् । प्रयोग गर्ने चलन घट्दै गएकाले उत्पादनमा पनि कमी आएको धनगढीका शेरबहादुर चौधरी बताउँछन् । पुरुषहरू त पर्व विशेषमा मात्र मौलिक पहिरन लगाउँछन् । महिलाहरू अझ युवतीमा भने हाम्रो परम्परागत पहिरनको आकर्षण कायमै छ, शेरबहादुरले भने । थारू महिलाको मौलिक पहिरन चोली र लेहेंगा हो । यो सेतो वा रंगीचंगी हुन्छ । चोलीसँगै अघ्रहानलाई घाँटी हुँदै ढाडमा फुन्हाले बाँधिन्छ । थारू पहिरनमा पोसाकसँगै गरगहनाको पनि विशिष्टता छ । शिरमा मंगिमा, पाखुरामा वाक र टगिया अनि नाडीमा कक्नी लगाउने चलन थारू समुदायमा छ । थारू पोसाक र गरगहना तयार गर्दै आएकी मोतीचोककी दुर्गा चौधरीका अनुसार थारू गरगहना धेरै प्रकारका हुन्छन् । घाँटीमा सुटिया, गट्टिया माला, टौंक, हैकल, कन्सेरी र खुट्टामा चुर्ला, काँरा र पाउजु लगाउने चलन रहेको उनले बताइन् । केही वर्षअघिसम्म पहिरन लोप हुने अवस्थामा पुगेको भए पनि अहिले फेरि थारू पहिरनको माग र व्यापार बढेको छ, दुर्गाले भनिन्, पहिरन तयार गर्ने सीप पनि युवायुवतीहरूमा हराउँदै गएका बेला जाँगरिला केही तन्नेरीमा अहिले आएर आकर्षण बढ्नुले हाम्रो समुदायको खानपान र पहिरनको संस्कृतिको जगेर्नामा मद्दत पुग्नेछ ।"
युआन वंशको थालनी,"मंगोल सम्राट् कुब्लाईं खाँले सन् १२७१ मा आजकै दिन (१८ डिसेम्बर) आफ्नो साम्राज्यलाई युआन नाम दिएका थिए । सन् १२७९ मा संग वंशको अन्त्य गर्दै उनले चीनमा युआन वंशको थालनी गरेका थिए । र, आफूलाई चीनको सम्राट् समेत घोषणा गरे । कुब्लाई खाँ मंगोल वंशका पाँचौं सम्राट् थिए । उनको साम्राज्य प्रशान्त महासागर, साइबेरियादेखि पूर्वी युरोप, तिब्बतदेखि अफगानिस्तानसम्म फैलिएको थियो । उनकै शासनकालमा नेपाली कलाकार अरनिको चीन पुगेका थिए । मंगोल सम्राट् चंगेज खाँका नाति कुब्लार्इंको निधन ७९ वर्षको उमेरमा भएको थियो ।"
कपिलको शैक्षिक उडान,"(झापा)अथक मिहिनेत, निरन्तरता र अनुशासन कपिल पोखरेलको सफलताको सूत्र हो । मिहिनेत गर्ने सानैदेखिको स्वभावका कारण स्नातकोत्तरमा अर्थशास्त्रमा उनले यस वर्ष चारवटै सेमिस्टरमा सर्वोत्कृष्ट बन्दै स्वर्ण पदक जिते । सीमा सहर काँकडभिट्टामा जन्मिएका यी २५ वर्षे तन्नेरी सोमबार दशरथ रंगशालामा हुने त्रिविको ४९ औं दीक्षान्त समारोहमा तारापद चौधरी, खगेन्द्रमान सिंह प्रधान पदक र चन्द्रराज ढुंगेल स्मृति पुरस्कार, २०७७ को हकदार बन्दै छन् । कपिल सानैदेखि पढाइमा तीक्ष्ण रहेको बुबा रुद्रप्रसाद बताउँछन् । रुद्रप्रसादका अनुसार २०६८ को एसएलसीमा स्थानीय सूर्योदय आवासीय माविबाट कपिलले ८४ दशमलव ८ प्रतिशत अंक ल्याएका थिए । उनी कक्षा ६ देखि सूर्योदयमा भर्ना भएका थिए । त्यसअघि स्थानीय सुरज शिशु सदन बोर्डिङबाट उनले पढाइ प्रारम्भ गरेका थिए । पढ्नचाहिँ मलाई सानैदेखि पटक्कै अल्छी लाग्दैनथ्यो, कपिलले फोनमा भने, पढाइलाई कहिल्यै झिँजो मानिनँ, जसले मेरो आधार बलियो बनायो । राम्रो अंक ल्याएर स्कुल टप भएका उनलाई स्कुले साथी र शिक्षकहरूले विज्ञान पढ्न सुझाएका थिए । उनले विज्ञानमा ९२ नम्बर ल्याएका थिए, सयमा । तर, उनले विज्ञानको साटो व्यवस्थापन संकाय नै रोजे । किनकि डाक्टर या इन्जिनियरिङ बन्ने उनको खास रुचि थिएन । उनको रुचि अर्कै थियो । सीए पढौंजस्तो लागेको थियो, उनले सुनाए, अलि महँगो भएकाले त्योचाहिँ आँट गर्न सकिनँ । एसएलसीपछि उच्च शिक्षाका लागि काठमाडौं उक्लिए । काठमाडौं मोडेल कलेज (केएमसी) भर्ना भए व्यवस्थापन संकायमा । केएमसीबाट प्लस टुमा कलेज टप ५ मा परे । शंकरदेव क्याम्पसमा बीबीएका लागि भर्ना भए । ९६ जनाको कोटा थियो । उनले १८ औं नम्बरमा नाम निकाले । शंकरदेवमा पनि बीबीएको गोल्ड मेडलिस्ट बने । छोराले कहिल्यै पनि दोस्रो भएको मलाई थाहा छैन, बुबा रुद्रप्रसादले भने, दुःख गरेर पढाएको छोराले प्रगति गरेको खबरले गर्वानुभूति हुँदो रहेछ । २०७५ मा त्रिभुवन विश्वविद्यालय अर्थशास्त्र केन्द्रीय विभागमा स्नातकोत्तर तहमा भर्ना भए । स्नातकोत्तरमा थप मिहिनेत गर्नुपर्ने भएकाले उनले उतै डेरा खोजेर पढाइमा केन्द्रित भए । परीक्षा बिग्रिने पो हो कि भन्ने डरले झन् कडा मिहिनेत गर्न ऊर्जा दियो । जसका कारण उनी निकै कडा प्रतिस्पर्धीबीच पुनः गोल्ड मेडलिस्ट बने । मलाई गोल्ड मेडलिस्ट नै बनिहालौंला भन्ने लागेको थिएन, उनले सुनाए, रिजल्ट देखेपछि त छक्क परें । उनले आफ्नो सफलताको सूत्र अथक मिहिनेत र व्यवस्थित पढाइ नै भएको जनाए । युवा जमातमा पछिल्लो पटक झाँगिएको पढेर काम छैन भन्ने भ्रमलाई चिर्नकै लागि आफूले कडा मिहिनेत गरेको र नतिजा निकालेको उनको दाबी छ । कपिलले भने, जीवनमा सफल बन्ने हो भने मिहिनेत गर्न छोड्नु हुँदैन । परिश्रम र मिहिनेतले सबैलाई सक्षम बनाउँछ । बुबा रुद्रप्रसादलाई आफ्नो छोराजस्तो इमानदार मान्छे अरू छैनन् होला जस्तो लाग्छ । कपिलको सफलताको अर्को कारक इमानदारी पनि हो । कपिलको पढाइ अनौठो खालको छ । कक्षाकोठामा अलि ध्यान दिने, कलेजमा पढाएको कुरालाई बिहानबेलुका घरमा एक पटक पाठ दोहोर्याएर पढ्ने उनको स्वभाव छ । परीक्षाका बेलाचाहिँ फिटिक्कै नपढ्ने उसको बानी छ, बुबा रुद्रप्रसादले सुनाए, परीक्षा आउन लाग्यो भने बरु फिल्म हेर्न जान्थ्यो । अरू बेला मज्जाले पढ्ने हो, परीक्षाका बेला रिफ्रेस हुने हो भन्थ्यो । रुद्रप्रसादको काँकडभिट्टा बजारमा सानो कपडा पसल छ । त्यही पसलबाट आउने थोरै आम्दानी जोगाएर रुद्रले कपिलको पढाइमा खर्च गरे । दुःख गरेअनुसार छोराले प्रगति गरेको सुन्दा उनको खुसीको सीमा छैन । नेपालकै शैक्षिक क्षेत्रमा केही नयाँ गर्ने हुटहुटी भएका कपिल चाँडै विद्यावारिधिका लागि विदेश जाने तयारीमा छन् । कुन देश जाने र अर्थशास्त्रभित्रको पनि कुन विषयलाई छान्नेबारे उनी अनभिज्ञ नै छन् । तर, जसरी भए पनि राम्रै कलेजमा विद्यावारिधि गरेर देश फर्किने उनको योजना छ । विदेशमा पढेर फर्किएपछि आफ्नो दक्षता र क्षमतालाई देश निर्माणमा खर्च गर्ने उनको सोच छ ।"
प्याजमा आत्मनिर्भर कहिले ?,"भारतले आगामी चैत १८ (मार्च ३१) सम्म प्याज निर्यातमा बन्देज लगाउने निर्णय गर्नासाथ नेपाली बजारमा मूल्य अचाक्ली बढेको छ । डेढ साताअघि खुद्रामा प्रतिकिलो एक सय रुपैयाँसम्ममा प्याज खरिद गरेका उपभोक्ताले अहिले दुई सय रुपैयाँभन्दा बढी तिर्नुपरिरहेको छ । भारतले बन्देज लगाउनुअघि मूल्य अभिवृद्धि कर (भ्याट) सम्बन्धी विवादका कारण व्यवसायीले केही दिन प्याज आयात र बिक्री गरेका थिएनन् । भ्याटको विवाद किनारा लागे पनि भारतबाटै निर्यात बन्द गरिएपछि व्यापारीले प्याजको भाउ ह्वात्तै बढाएका हुन् । यसले आम उपभोक्ताको भान्सा थप महँगिएको छ । सम्भावना भएर पनि मुलुक प्याजमा आत्मनिर्भर बन्न नसक्दा नेपाली उपभोक्ताले आयातित प्याजमा भर पर्नुपर्ने बाध्यता छ र मूल्यमा सधैं उतारचढाव आइरहने गरेको छ । सरकारले प्याजमा आत्मनिर्भर बन्ने कार्यक्रम नल्याएको होइन, तर त्यसमा देखिएका कमजोरीलाई सच्याएर अघि बढ्ने तत्परता नदेखाइँदा नेपाली बजारको दुई तिहाइभन्दा बढी हिस्सा आयातित प्याजले ओगटिरहेको छ । नेपालमा मुख्यतया भारत र चीनबाट प्याज ल्याइन्छ, त्यसमध्ये बढी भारतबाटै आउँछ । अहिले आन्तरिक बजारमा मूल्य बढ्दै गएपछि भारतले प्याज निर्यात बन्द गरेको हो । भारतले चार महिनाअघि प्याज निर्यातमा ४० प्रतिशत कर लगाएपछि नै नेपाली बजारमा भाउ बढेको थियो । निर्यात खुल्यो भने बजारमा प्याज सर्वसुलभ त हुन सक्ला तर बन्द हुने र मूल्य अकासिने घटनाक्रम जुनसुकै बेला दोहोरिन सक्छ । विगतमा पनि पटकपटक आयात अवरुद्ध भएको थियो । यो समस्याबाट छुटकारा पाउने उपयुक्त विकल्प भनेकै उत्पादनमा आत्मनिर्भर हुनु हो, जुन सरकारले सहजीकरण गरिदिने हो भने असम्भव छैन । तराईमधेश प्याज उत्पादन हुने मुख्य क्षेत्र हुन् । सबैभन्दा बढी उत्पादन मधेश प्रदेशमा हुने गरेको छ । मध्य पहाडमा पनि प्याज खेती गर्न सकिन्छ । सहरी क्षेत्रमा आफ्नै प्रयोगका लागि कौसी, छतमा पनि प्याज फलाउन सकिन्छ । तर बीउ, भण्डारण र बजारीकरणको समस्याका कारण किसान प्याज खेतीमा आकर्षित देखिँदैनन् । कम लागतमा उत्पादित भारतीय प्याजसँग प्रतिस्पर्धा गर्नुपर्ने अवस्थाले पनि किसानलाई हतोत्साहित गरेको छ । सरकारले स्वदेशी उत्पादनलाई प्रोत्साहन गर्न चालु आर्थिक वर्षदेखि आयातित प्याजमा भ्याट लगाएको छ । सरकारको अवधारणा सकारात्मक भए पनि स्वदेशी उत्पादन पर्याप्त नहुँदै भ्याट लगाइँदा उपभोक्तालाई मर्का परेको छ । भ्याट लगाइनुअघि काठमाडौं उपत्यकामा प्याज ३५ रुपैयाँ किलो पाइन्थ्यो । भ्याट लगाइए पनि स्वदेशी उत्पादनलाई सस्तोमा बेच्ने वा समान मूल्य भए किसानलाई लाभ दिने पद्धति बसेको छैन ।सरकारले २०६४ सालमा पाँच वर्षभित्र प्याजमा आत्मनिर्भर बन्ने कार्यक्रम ल्याएको थियो । तर बीउ सर्वसुलभ हुन नसक्दा र भण्डारण समस्याका कारण प्याज मिसन कार्यक्रम सफल हुन सकेन । थप परिस्कार गरेर कार्यक्रम अघि बढाइनुपर्नेमा सरकारले त्यसलाई प्राथमिकता नै दिन छाड्यो । प्याज उत्पादनमा किसानलाई प्रोत्साहन गर्न सरकारले अभियान नै चलाउन जरुरी छ । मल र बीउ सर्वसुलभ बनाइदिएर तथा भण्डारणको उचित प्रबन्ध र बजारमा सहजीकरण गरिदिएर सरकारले किसानलाई प्याज खेतीमा आकर्षित गराउन सक्छ । प्याज सामान्यतया कात्तिकमंसिरमा लगाएर चैतवैशाखमा उखेलिन्छ । त्यस अवधिमा मौसम सुक्खा हुने भएकाले सिँचाइका लागि पनि सरकारले किसानलाई सघाउनुपर्छ । प्याज खेतीको प्रवर्द्धनमा स्थानीय सरकारहरूले प्रभावकारी भूमिका निर्वाह गर्न सक्छन् । भारतले प्याज निर्यातमा बन्देज गर्ने क्रममा अन्य मुलुकका सरकारको आग्रहबमोजिम निर्यात हुन सक्ने सूचना पनि जारी गरेको छ । अभावका बेला बजारमा व्यापारीहरूको मनोमानी थप बढ्न नदिन सरकारले प्याज आयातका लागि तत्काल पहल थाल्नुपर्छ । चैत मध्यसम्मै आयात रोकियो भने प्याजको हाहाकार हुन सक्छ र पाइहाले पनि उपभोक्ताले चर्को मूल्य तिनुपर्ने हुन सक्छ । कृत्रिम अभाव सिर्जना गर्ने र मूल्य जथाभावी तोकेर उपभोक्ता ठग्ने प्रवृत्ति रोक्न सरकारले अनुगमननियमनलाई प्रभावकारी बनाइनुपर्छ । सरकारले बजार नियमन गर्न नसक्नु भने उदेकलाग्दो नै छ । संघ सरकारअन्तर्गतका वाणिज्य, आपूर्ति तथा उपभोक्ता संरक्षण विभागदेखि जिल्ला प्रशासन कार्यालयसम्म निकाय तथा स्थानीय र प्रदेश सरकार सक्रिय हुने हो भने बजारमा देखिएका मूल्य, गुणस्तरका बेथिति अन्त्य हुन्छन् । तत्कालको समस्या समाधानका लागि प्याज आयात खुलाउन पहल गर्नुपर्ने भए पनि दीर्घकालीन समाधानका लागि उत्पादनमा आत्मनिर्भर बन्नलाई नै सरकारले प्राथमिकता दिनुपर्छ ।"
नियमन कमजोरीले सहकारीमा ठगी,बचतकर्ताहरू सबैलाई एउटै डालोमा हाल्न मिल्दैन । बचतकर्ताले बचत गरेको रकमको स्रोत सुरक्षित भएकाहरूको रकम फिर्ता गर्ने दायित्व स्वतन्त्र सार्वभौम राष्ट्र नेपालका कुन निकायको होला भन्ने कुरो पनि खुलाई दिएको भए वास्तविक पीडकहरूले आशीर्वाद दिने थिए होला । नागरिकको जीउधनको सुरक्षा गर्नु राज्यको कर्तव्य हो कि हैन ? नागरिकले केका लागि कर तिर्छन् ? नेपालमा सरकार छ भन्ने महसुस नागरिकस्तरमा किन भइरहेको छैन ? डिजाङ प्रधान
मेनुका पौडेलले दिलाएको खुसी,"इन्डियन आइडल को प्रतिस्पर्धामा सम्मिलित हुन प्रत्येक वर्ष हजारौं कलाकारले आवेदन हाले पनि अधिकांशले प्रवेश पाउन सक्दैनन् । सुरिलो र भावपूर्ण स्वरकी धनी मेनुका पौडेलले धेरै प्रतिस्पर्धीलाई उछिन्दै १४औं संस्करणको इन्डियन आइडलमा भाग लिने अवसर पाएपछि सबै नेपाली खुसी देखिएका छन् । झापामा जन्मिएकी दृष्टिविहीन मेनुकाले होस्टेलमा बसेर अध्ययन गर्ने क्रमसँगै गीतसंगीतमा सम्पूर्ण ध्यान केन्द्रित गरेका कारण सफलता प्राप्त गरेकी हुन् । हिम्मत नहारेर मिहिनेत गरिरहँदा उनलाई इन्डियन आइडलको फोरममा प्रवेश मिलेको छ । प्रतिस्पर्धा अघि बढिरहँदा आफ्नो सुरिलो स्वरबाट अत्यधिक समर्थकको साथ पाएर उनी शीर्ष १२ मा पुग्न सफल भइसकेकी छन् । भारतीय चलचित्र निर्माताको ठूलो प्रशंसा बटुलेको स्थितिमा छोटो समयको प्रयासबाटै मेनुकाले तेलेगु फिल्म सालारमा गीत गाएर आफ्नो प्रसिद्धि अरू उचाइमा पुर्याएकी छन् । नेपाललगायत अधिकांश ठाउँको गीतसंगीतबारे कुरा गर्दा मीठो स्वरभन्दा हाट्हुटे कार्यक्रममा ताली बजाउँदै जाडरक्सी खाएर उफ्रने, नाच्नेहरूको भीड बढिरहेको, दर्शकले मन नपराउँदासमेत जबर्जस्ती ताली बजाउन, नाच्न कर गर्ने गरेको यथार्थबाट हामी अनभिज्ञ छैनौं । यता शास्त्रीय संगीतमा आधारित आधुनिक, आध्यात्मिक गीतमा अब्बल देखिएकी मेनुकाको अद्वितीय स्वरबाट प्रभावित भई ठूला कलाकार, प्रशंसकले उनलाई संगीतकी देवी ठान्दै खुट्टा ढोग्ने गरेको यथार्थ उल्लेखनीय छ । हुन पनि उनले गीत गाउँदा मूल्यांकनकर्ता, चर्चित गायकगायिका, दर्शक पुलकित भई भावविह्वल हुने, गला अवरुद्ध भएर आवाज ननिस्कने, रुनेजस्ता मानवीय संवेदनशीलताको सन्दर्भलाई गीतसंगीतको विश्व इतिहासमा पहिलो घटना नभनिरहन सकिँदैन । तथापि नेपालका सत्ताधारी, महिला नेत्री, अधिकारकर्मी मेनुकाको क्षमताबारे बेखबर देखिन्छन् । उनको जीवनशैली, विगतको संघर्षमय दैनिकीलाई उजागर गरेर हेलेन किलरको झैं देशविदेशका करोडौं व्यक्तिलाई प्रोत्साहन गर्ने, मुलुकको प्रसिद्धि बढाउने, भारतसँगको सम्बन्ध सुमधुर बनाउनेलगायतका क्रियाकलापमा अब सञ्चारकर्मीको जिम्मेवारी थपिएको होइन र ? भुवनेश्वर शर्मा, चन्द्रागिरि२, काठमाडौं"
जनबोली बन्द नगर,"देशमा लोकतान्त्रिक गणतन्त्र आएको छ, सरकार भने जनबोली रोक्ने प्रयासमा देखिन्छ । सरकारलाई डर केको हो ? जनताले बोल्नलेख्न स्वतन्त्र रूपमा पाउँदैनन् भने गणतन्त्र आयो भनेर कसरी मान्न सकिन्छ ? राजधानीमै कतिपय ठाउँमा निषेधाज्ञा लागू गरिएको देख्दा अचम्म लाग्छ । यसबाट सरकारलाई खबरदारी गर्न पाउने अधिकार हनन भएको छ । सरकारले जे गर्दा पनि चुप लाग्ने हो भने सरकार निरंकुश बन्न जान्छ भन्नेप्रति हेक्का राखौं । हिजो राजा, महाराजाको विषयमा लेख्नबोल्न पाइँदैन थियो, आज दलका नेताको विषयमा बोल्न लेख्न पाइँदैन भने हिजो र आजमा फरक के भयो ? भन्ने बेला जनताका छोराछोरी राष्ट्रपति, प्रधानमन्त्री बन्ने, देखाउने बेला निरंकुशता देखाउने यो त भएन नि । जनताले बोल्न पाउने अधिकार संविधानमै उल्लेख गरिएको छ । त्यो जान्दाजान्दै किन सरकार जनबोली दबाउन लाग्छ । दबिएको आवाज एकै पटक विस्फोटन हुन सक्छ । जनताले बोल्ने एउटै थलो थियो माइतीघर । अहिले सरकारले त्यहाँ शान्तिपुूर्ण तरिकाले नारा, जुलुस, धर्ना गर्न रोक लगाएको छ । सरकार जनताको आवाजसँग किन डराएको हो ? हिजो दलहरूका पक्षमा सडकमा उत्रेका जनता आज दलहरूको विरोधमा सडकमा उत्रनु नपरोस् । जनताको नैसर्गिक अधिकार हनन गर्नु हुँदैन । नेताले जनताको आवाज सुनेको भए धर्ना, नाराजुलुस गर्नुपर्ने थिएन । पुरुषोत्तम घिमिरे, जोरपाटी, काठमाडौं"
"ती मदन, यी ओली","तीन सन्देशएमालेको संकल्प यात्रालाई तीनवटा कोणबाट हेर्न सकिन्छ । १ एमाले नजरिया ः शुद्ध एमाले नेताकार्यकर्ता, अझ ओलीभक्त नेताकार्यकर्ताका दृष्टिले यो संकल्प यात्रा अभूतपूर्व भएको निर्क्योल निस्कन्छ । यो यात्राका क्रममा भएका भेटघाट, भेला र सभामा कार्यकर्ताले देखाएको सक्रियता र उपस्थितिले पार्टी पंक्ति उत्साहित छ भन्ने अर्थ लाग्छ, लगाउन सकिन्छ । माओको लङ मार्च सँग दाँजिएको यो यात्राको कतैबाट आलोचनात्मक टीकाटिप्पणी हुँदा एमाले नेताहरूले अतालिएकाको अभिव्यक्ति त्यसैले भनेका हुन् । २ एमालेइतर दृष्टि ः एमालेका राजनीतिक विपक्षीहरू चाहिँ यो संकल्प यात्राको औचित्य देख्दैनन् । मुलुक कुशासन र भ्रष्टाचारले आक्रान्त हुँदा पनि प्रमुख प्रतिपक्षले ती मुद्दालाई बलियोसँग उठाउन सकेको छैन । बरु, कताकता सरकारकै लाचार छाया जस्तो देखिन्छ । मुद्दा एकातिर, शक्ति प्रदर्शनका नाममा अर्कैतिर लागेको ठान्ने विरोधी पंक्ति एमाले सभामा उपस्थित जनसमुदायलाई भीड मात्रै देख्छ । हुन पनि अहिले विभिन्न राजनीतिक दल र शक्तिले गर्ने जनपरिचालन स्वतःस्फूर्त हो कि कस्मेटिक, छुट्याउन गाह्रो छ । कतिपय अवस्थामा व्यक्तिकै आह्वानमा पनि सयौं मानिस सडकमा निस्कने गरेको देखिन्छ । यो मनोविज्ञानले एमालेको संकल्प यात्राको सार्थकतामा प्रश्न उठ्छ । ३ पर्यवेक्षकको विश्लेषण ः माथि उल्लिखित दुवै दृष्टि आआफ्नै आग्रहबाट प्रेरित छन् । त्यसकारण संकल्प यात्राको समीक्षाको आधार स्वतन्त्र पर्यवेक्षण हुनु जरुरी छ । यो विश्लेषणको आधार यही स्वतन्त्र पर्यविक्षणबाट अभिप्रेरित छ । यो संकल्प यात्रामा एमालेले बडो तामझाम देखायो । गाडीहरूको लावालस्कर, मालाखादाको स्वागतसत्कार, ठाउँठाउँ मिष्टान्न र अनेक परिकार, मानौं एमालेहरू पिकनिक मनाइरहेका छन् । यो यात्राबाट सामान्य नागरिक के कति लाभान्वित भए ? पार्टीले संगठनलाई थप दर्बिलो बनाउन जनतालाई कति संगठित गर्न सक्यो ? कार्यकर्ता र नेताबीचको दूरी र अविश्वासको खाडल कति पुरियो ? यी प्रश्नको उत्तरअघि यो यात्राले के दियो, त्यो हेरौं । झुलाघाटचिवाभन्ज्याङ क्याराभानले मूलतः तीन सन्देश दिएको छ । पहिलो, चौतर्फी घेराबन्दी भएको महसुस गर्दै आएको एमाले विभाजनको पीडामा छ । धेरै ठूलो असर नगरे पनि विभाजनका कारण यो पार्टीले गएको चुनावमा अपेक्षित सफलता पाएन । एमालेबाट विभाजित नेकपा एकीकृत समाजवादीले आफूलाई राष्ट्रिय पार्टीको हैसियत पनि दिलाउन सकेन । यद्यपि झन्डै डेढ दर्जन क्षेत्रमा एमाले हराउनमा भूमिका खेल्यो । यो पृष्ठभूमिमा एमालेले संकल्प यात्राका नाममा शक्ति प्रदर्शन गरेको छ । विभाजन र चौतर्फी घेराबन्दीका बाबजुद जनपरिचालनका हिसाबले आफ्नो अवस्था बलियो भएको सन्देश दिन सकेको छ । दोस्रो, एमालेले चुनावका लागि तयार भएको सन्देश पनि हो यो । हुन त ओली सत्ता राजनीतिका अनेक दाउपेचहरू चली नै रहेका हुन्छन् । सत्तारूढ गठबन्धनलाई कमजोर बनाउन उनी कहिले शेखर कोइरालालाई समात्छन्, कहिले रवि लामिछानेको महत्त्वाकांक्षालाई हावा दिन्छन्, कहिले उपेन्द्र यादवमार्फत खेल्न खोज्छन् । उनी निरन्तर सत्ता दाउपेचका आफ्ना चालहरू कामयाब बनाउन लागेकै छन् । यद्यपि यो संकल्प यात्राबाट उनले एमाले चुनावको तयारीमा जुटेको सन्देश पनि प्रवाह गरे । यसबीच कुनै राजनीतिक अनिष्ट नभएमा २०८४ मा आवधिक निर्वाचन हुनेछ । तर, जसरी राजनीतिक अवस्था अस्थिरताउन्मुख हुँदै गइरहेको छ, कदाचित् मुलुक मध्यावधिमा गयो भने आश्चर्य नमान्दा हुन्छ । यो बुझेका ओलीले संकल्प यात्रालाई आइपर्न सक्ने चुनावका लागि रेकी अभियान पनि बनाएका हुन् । मंसिर ६ गते केन्द्रीय समिति बैठकबाट संकल्प यात्रा गर्ने टुंगो लगाउँदै गर्दा उनले यसलाई आवधिक वा परिआए मध्यावधिकै तयारीका रूपमा लैजानुपर्ने बताएका थिए । सारमा, अहिले एमालेको सांगठनिक परिचालन चुनावका लागि तयार भएको सन्देश पनि हो । तेस्रो, संकल्प यात्राको शुभारम्भमा ओलीले गरेको पूजाअर्चनामा पनि राजनीतिक सन्देश लुकेको छ । प्रधानमन्त्री हुँदा ईश्वरका नामको शपथ नखाने कम्युनिस्ट नेताहरूमा यति बेला धार्मिक राजनीतिको रुझान आश्चर्यजनक रूपमा बढेको छ । त्यो एक हिसाबले प्रतिस्पर्धाकै तहमा छ । सम्भवतः शीर्ष तहका नेताहरू पीताम्बर, गेरुवस्त्र र रामनामी ओढेर नेपाली राजनीतिलाई प्रभावित गर्न सक्ने धार्मिक आग्रह भएका दृश्यअदृश्य शक्तिकेन्द्रहरूलाई रिझाउन चाहन्छन् । साथै, मुलुकभित्र बढिरहेको हिन्दु राष्ट्र मोहको मुद्दालाई पनि सम्बोधन गर्न चाहन्छन् । कांग्रेस सभापति शेरबहादुर देउवालाई हिन्दु राष्ट्रका बारे विमर्श हुन सक्ने बताइसकेका छन् । प्रधानमन्त्री प्रचण्ड र एमाले अध्यक्ष ओलीले त्यस्तो औपचारिक अभिव्यक्ति नदिए पनि पूजाअर्चना, पशुपतिमा दीप प्रज्वलन आदिमार्फत सन्देश दिइराखेकै छन् । संकल्प यात्रामा ओलीले ओढेको रामनामी यिनै सन्देश शृंखलाको अर्को कडी हो । नायकत्वको आकांक्षासंकल्प यात्राको अन्तर्यमा ओली महत्त्वाकांक्षा पनि कतै लुकेको छ । यात्रामा उनी आफूलाई नायकका रूपमा चित्रण गरेर त्यो महत्त्वाकांक्षा प्रकट गर्न चुकेनन् । जति पनि सभाहरू भए, तिनमा उनले सरकारको विरोध गरे, जो प्रतिपक्षी नेताको राजनीतिक धर्म नै हो । थप, उनले एमालेको नेतृत्वको आवश्यकता रहेको पटकपटक दोहोर्याए । एमाले नहुँदा कुशासन बढेको दाबी गरे । यात्राका दौरान उनले नेपाली राजनीतिका समकक्षी नेतृत्वहरूभन्दा आफू भिन्न छु भन्ने देखाउन अनेक गतिविधि गरे । जस्तो कहीँ माछा तारेर कार्यकर्तालाई खुवाए, कहीँ रोटे पिङ खेले, कहीँ सारंगी रेटे, कहीँ डम्फु बजाए, अनेक भेषभूषामा सजिएर हँसीमजाक गरे । त्यस्तै, प्रधानमन्त्री प्रचण्डलाई जन्मदिनको शुभकामना दिन भ्याएका ओलीले देउवालाई उनैको गृहजिल्लाबाट फोन गरेर आफू बेग्लै राजनीतिक संस्कारको रहेको भन्ने देखाउन खोजे । संकल्प यात्राका केन्द्रविन्दु ओलीले आफूलाई भरपूर ब्रान्डिङ गरे । यात्रालाई ओलीकेन्द्रित गर्नुको अन्तर्य हो नायकत्व स्थापनाको आकांक्षा । त्यसो त इतिहासले ओलीलाई नायक बन्ने अवसर नदिएको होइन । पहिलो पटक प्रधानमन्त्री हुँदा जसरी राष्ट्रवादी अडान लिएका थिए, उनलाई धेरैले नायक कै स्तरमा राखेका थिए । राष्ट्रकवि माधव घिमिरेले घरमै पुगेर स्याबासी दिए । पञ्चायतकालीन प्रधानमन्त्री कीर्तिनिधि विष्टले त महेन्द्रपछिका नेता भनिदिए । दोस्रो पटक उनले बलियो कम्युनिस्ट सरकारको नेतृत्व गर्ने अवसर पाए । चौतर्फी अनुकूलता पाएर सरकारको नेतृत्वमा पुगेका ओलीले राजनीतिक स्थिरतासँगै व्यवहारमै मुलुकलाई समृद्धिको बाटोमा बढाउन सकेका भए सायद उनको नायकत्व स्थापित पनि हुन्थ्यो । तर, बोली र व्यवहारमा एकरूपता ल्याउन नसकेका ओलीले विधिको अवमूल्यन मात्रै गरेनन्, आत्मकेन्द्रित भई अहंकारको रथमा सवार हुँदा त्यो ऐतिहासिक अवसरसमेत गुमाए । रचनात्मक आलोचना सुन्न नसक्ने स्वभावका ओली पार्टीभित्रका समकक्षी र आलोचकहरूको कत्लेआम गरेर पार्टीको सर्वेसर्वा भएका छन् । सायद उनलाई लागेको छ, नायकत्व यसै गरी स्थापना हुने हो । मदन भण्डारी भन्थे, नायकत्वको स्थापना प्रतिस्पर्धा र पहलकदमीबाट हुन्छ । अहिले ओली भन्दै छन्, योजनाबद्ध कार्यक्रम बनाउनु र जनपरिचालनमार्फत परिणाम निकाल्नु नै नायकत्व हो । संकल्प यात्राकै बीचमा कान्तिपुर दैनिकमा प्रकाशित मैले बुझेको नायकत्व शैली शीर्षक लेखमार्फत सायद उनी भन्न खोज्दै छन् अहिले संगठन र जनपरिचालनले नायकत्व स्थापना भएको छ । नायकहरू कसरी जन्मन्छन् र नायकत्व लिन्छन् भन्ने अनेक सन्दर्भ र तर्क पेस गरेको उनको लेख पठनीय छ । यद्यपि तर्कको केन्द्रमा उनको नायकत्वको आकांक्षा लुकेको छ । एमालेको संगठनात्मक परिचालनले ओलीको नायकत्व स्थापनाको आकांक्षा कति पूरा भयो र कति भएन, त्यसको लेखाजोखा हुँदै गर्ला, तर ओलीलाई चिसो लाग्दा पूरै एमाले पंक्ति रुघाग्रस्त हुन्छ वा ओलीको मुहार उज्यालिँदा एमालेहरू खुसीले पुलकित हुन्छन् भन्ने भाष्य निर्माण चाहिँ यो संकल्प यात्राले गरेको छ । कुनै बेलाका कमरेड हरूले सेवकमा रूपान्तरित भएर ओलीलाई खुसी राख्न र रिझाउन गरेका प्रयासहरू हेर्न लायक थिए । अब एमालेले ओली बा सँगै राधिका आमाको अभिभावकत्व पनि पायो, जो यो यात्राको महत्त्वपूर्ण हाइलाइट हो । सारमा, एमालेले सांगठनिक परिचालन गर्न सक्नुलाई यो यात्राको सफलताको मुख्य आधार मानेको छ । यद्यपि एमालेको मेरुदण्ड भनेकै सांगठनिक सञ्जाल हो । संगठनको परिचालन एमालेका लागि नौलो सन्दर्भ होइन । बरु मूल प्रश्न के हो भने, यो संकल्प यात्राबाट एमालेहरूले गुमेको विश्वास आर्जन गर्न सके ? आमजनको नजरियाबाट हेर्दा यो यात्राबाट तिनले के पाए ? के तिनले एमालेप्रति भरोसा गर्ने आधार पाए ? एमालेको कार्यकर्ता पंक्ति तरंगित भए पनि आमजनले यो संकल्प यात्राको कुनै अनुभूति गरेनन् । तिनलाई कागलाई बेल पाक्यो हर्ष न विस्मात् भनेझैं भयो, यो यात्रा । मुलुकमा भ्रष्टाचार र कुशासनका मुद्दाहरू चुलीमा पुग्दा एमालेका शीर्ष नेताको भूमिका जनसाधारणले नियालिरहेको छ । शीर्ष नेताका गुप्त बैठकहरू, अपराधी र भ्रष्टहरूलाई राजनीतिक सुरक्षाको छाता ओढाएको तिनले बुझेका छन् । संकल्प यात्रा गरेर चुट्किला भन्न जति सजिलो छ, अब आमजनको विश्वास आर्जन गर्नु परीक्षण भइसकेको राजनीतिक नेतृत्वका लागि कठिन हुनेछ । दुर्गा प्रसाईंसँग भिड्ने स्तरमा ओर्लिएको एमाले, विवादास्पद पप्पु कन्स्ट्रक्सनका ठेकेदार हरिनारायण रौनियारलाई पार्टीमा स्वागत गरिरहेको एमाले, व्यक्तिपूजामा मस्त एमाले, राजनीतिक सिर्जनशीलता र जुझारुपन मर्दै गरेको एमालेका लागि गुमेको विश्वास आर्जन अझ चुनौतीपूर्ण छ, हुनेछ । एमाले मदन भण्डारीको नवीन राजनीतिक सोचबाट पल्लवित भएको पार्टी हो । नेपाली कम्युनिस्ट आन्दोलनलाई नयाँ दिशा दिँदै कम्युनिस्टहरूको लोकतान्त्रिक रूपान्तरणको बाटो मदनले खोलिदिएपछि एमालेको प्रादुर्भाव भएको हो । कुनै बेला यस्तो थियो, यो पार्टीप्रति आमजन आशावादी थिए । तर जब मदन भण्डारीको अवसान भयो, निष्ठावान् र सादगीपूर्ण नेता मनमोहन अधिकारी रहेनन्, पार्टी गुट, विभाजन र स्वार्थको अखडा बन्दै गयो । र, पार्टी कमजोर हुँदै गयो । मदन र मनमोहनपछि माधव नेपाल, झलनाथ खनाल र केपी ओली एमाले नेतृत्वमा रहे । नेपाल र खनाल अहिले पार्टी विभाजन गरेर नेकपा एकीकृत समाजवादीमा छन् । दस वर्षदेखि ओली अनवरत एमालेको नेतृत्वमा छन् । उनीसँग एमालेको बलियो सांगठनिक सञ्जाल त छ तर हिजो मदनकालमा जस्तो न सामूहिक नेतृत्व भावना छ न त राजनीतिक नवीन सोच र सिर्जनशीलता नै । छ त केवल मदनको ब्याज खाने प्रवृत्ति, प्रतिक्रियाको राजनीति, सत्ता चलखेलका दाउपेच, प्रशंसा मात्रै गर्ने सेवक सहकर्मी अनि नायकत्वको महत्त्वाकांक्षा । संकल्प यात्रामा कटुन्जे जाने बाटो भुलेकामा ओलीले तत्काल कटुन्जेवासीसँग माफी मागे, तर मदनले लिएको बाटो बिर्सिंदा एमालेको मियो मक्किँदै गएको कहिले महसुस गर्लान् ?"
जनसांख्यिक लाभ गुम्न लाग्यो,"राष्ट्रिय जनगणना२०७८ अनुसार नेपालको जनसंख्या २ करोड ९१ लाख ६४ हजार छ भने जनसंख्या वृद्धिदर ०९२ प्रतिशत छ । १४ वर्ष वा सोभन्दा कम उमेरका र ६० वर्ष वा सोभन्दा बढी उमेरकाको जनसङ्ख्या क्रमशः २७८३ प्रतिशत र १०२१ प्रतिशत छ । यो काम गर्न नसक्ने उमेर समूह हो । काम गर्न सक्ने अर्थात् क्रियाशील र प्रजननशील १५५९ वर्ष उमेर समूहको अर्थात् सक्रिय जनसंख्या भने ६१९६ प्रतिशत छ । यो जनसंख्यामा कामद्वारा आयआर्जन गरी आफू र बालबालिका तथा वृद्धवृद्धालाई पालनपोषण गर्नुपर्ने जिम्मेवारी छ । देशमा ६० वर्ष पूरा भएका वृद्धवृद्धाको जनसंख्या बढ्दै गरेकाले आर्थिकसामाजिक चुनौतीहरू पनि विस्तार हुँदै छन् । विशेष गरी १५५९ वर्ष उमेर समूहलाई आर्थिक दृष्टिकोणले जनसांख्यिक लाभांश र अवसरका रूपमा विश्लेषण गर्ने गरिएको छ । यो उमेर समूहको उत्पादनशील जनसंख्याबाट अधिकतम लाभ लिन सके मात्रै बाँकी जनसंख्याको आर्थिकसामाजिक हितमा आवश्यक प्रबन्ध गर्न सहज र सरल हुन्छ । बढ्दो जनसंख्याको व्यवस्थापनमा सघाउन राज्यले राष्ट्रिय जनसंख्या नीति२०७१ कार्यान्वयनमा ल्याएको छ । सम्पूर्ण जनसंख्याका लागि आवश्यक खाद्यान्न, शिक्षा, स्वास्थ्य र रोजगारी आदि आधारभूत सेवा, सुविधा तथा अवसरको व्यवस्था गर्ने प्रयत्न पनि निरन्तर गर्दै आएको छ । तर कहिलेकाहीँ व्यवस्थापन पक्षमा देखिने र हुने त्रुटिले गर्दा सबैले समान रूपमा यी सेवा, सुविधा तथा अवसर उपभोग गर्न नपाउने अवस्था भने दोहोरिँदै आएको छ । सबै जनसंख्याले समान रूपमा त्यस्ता सेवा, सुविधा तथा अवसरको उपभोग गर्न नपाउने अवस्था रहेकैले बढ्दो जनसंख्यालाई समस्या र चुनौतीका रूपमा लिने गरिएको छ । १५ वर्षभन्दा कम र ६० वर्षभन्दा माथिको उमेर समूह आर्थिक दृष्टिले निष्क्रिय रहने हुन्छ । त्यसैले उत्पादनशील जनसंख्याको लाभ लिएर मुलुकको आर्थिकसामाजिक विकास गर्नुपर्ने चुनौती छ । राज्यले समयमै जनसांख्यिक लाभांशको अवसरलाई सदुपयोग गर्न सकेन भने त्यसपछि आर्थिक दृष्टिले निष्क्रिय जनसंख्याको अनुपात बढ्छ र वृद्ध समाजमा रूपान्तरण हुन्छ । त्यस्तो अवस्थामा राष्ट्रिय उत्पादन प्रभावित भई आर्थिक संकट उत्पन्न हुने सम्भावना हुन्छ ।राष्ट्रिय योजना आयोग र युनिसेफको सन् २०१७ मा प्रकाशित नेपालमा जनसांख्यिक परिवर्तन ः प्रवृत्ति र नीतिगत प्रभाव शीर्षक अध्ययन प्रतिवेदनअनुसार, नेपालले आफ्नो उत्पादनशील जनसंख्याको लाभ लिएर आगामी ३७ वर्षभित्र विकास गरेन भने त्यसपछि काम गर्न नसक्ने वृद्ध समाजमा रूपान्तरित हुन्छ । आगामी ११ वर्ष अर्थात् सन् २०२८ सम्ममा नेपाल ढल्दो उमेरको समाजमा र आगामी ३७ वर्ष अर्थात् सन् २०५४ सम्ममा वृद्ध समाजमा रूपान्तरित हुनेछ । करिब २६ वर्षको अवधिमा नेपाल ढल्दो उमेरको समाजबाट वृद्ध समाजमा रूपान्तरित हुनेछ । यसरी वृद्ध समाजमा रूपान्तरित हुनुअघि नै जनसांख्यिक लाभ हासिल गरी मुलुकलाई विकासको पथमा अग्रसर गराउनुपर्छ । उक्त अध्ययनले नेपालमा सन् १९९२ मा देखिन थालेको जनसांख्यिक लाभको अवसर २०४७ तिर सकिने तथ्य औंल्याएको छ । तर, त्यो जनसांख्यिक लाभको अवसरको आधाभन्दा बढी समय बितिसकेको छ । बाँकी आधाभन्दा कम समयमा जनसांख्यिक लाभांशको अवसरको अधिकतम उपयोग गरी मुलुकको विकास गर्नुपर्ने चुनौती छ । स्वास्थ्य क्षेत्रमा भएको विकास र जनचेतनाले गर्दा केही दशकयता नेपालको कोरा जन्मदर र मृत्युदर घट्नुका साथै औसत आयुमा समेत वृद्धि भएकाले अत्यन्त द्रुत जनसांख्यिक परिवर्तनको अनुभव गरिएको छ ।नेपालले अहिले नै बालबालिकाको बृहत्तर हितमा अधिकतम लगानी गर्नु आवश्यक हुन्छ । बालबालिकामाथि गरिएको लगानी भविष्यको लगानी हो । बालबालिकालाई योग्य र सक्षम बनाई बढी उत्पादनशील बनाउन सकिए मात्रै अहिलेको तन्नेरी पुस्ता ढल्दो उमेरमा पुगेपछि तिनलाई आर्थिकसामाजिक टेवा दिन सक्षम हुनेछन् । अनि वृद्धावस्थाका मानिसको जीवनयापन सहज र सुरक्षित हुनेछ । अहिलेका बालबालिका तन्नेरी भएर श्रम बजारमा प्रवेश गर्ने बेलासम्ममा अहिलेको तन्नेरी पुस्ताभन्दा बढी सक्षम र उत्पादनशील होऊन् भनेर सुनिश्चित गर्नका लागि पनि बालबालिकाका क्षेत्रमा उचित लगानी गर्नु आवश्यक छ । आजका बालबालिका सक्षम र उत्पादनशील भएमा मात्रै उनीहरू भोलिको वृद्ध समाजलाई आर्थिकसामाजिक टेवा दिन समर्थ हुनेछन् । साथै जनसांख्यिक लाभांशको अवसरमा आउने न्यूनतालाई पूर्ति गर्न पनि सहज हुनेछ । उक्त प्रतिवेदनअनुसार, अहिले १११ जना १५६४ वर्ष उमेर समूहका कामकाजी व्यक्तिले एक वृद्धलाई पालनपोषणमा सघाइरहेका छन् । तर कोरा जन्मदरमा आएको कमी र औसत आयुमा भएको वृद्धिले गर्दा सन् २०५० सम्ममा यस्तो कामकाजी जनसंख्यामा कमी आई ५६ कामकाजी व्यक्तिले एक आश्रितलाई पालनपोषणमा सघाइरहेका हुनेछन् । यस्तै, सन् २०६० सम्ममा एक वृद्धलाई पालनपोषणमा सघाउन ३८ व्यक्ति मात्र हुनेछन् । यो भनेको तन्नेरी पुस्ताको संख्या घट्नु र वृद्धवृद्धाको संख्या बढ्नु हो । यसको आर्थिकसामाजिक असरले मुलुक निकै प्रभावित हुनेछ । आर्थिकसामाजिक क्रियाकलाप प्रभावित हुन गई समग्र आर्थिक उत्पादनमा कमी आउन सक्छ र अर्थतन्त्र कमजोर बन्न सक्छ । वृद्धवृद्धाको जीवनयापन पनि प्रभावित हुन सक्छ । त्यसैले त्यो अवस्थामा वृद्धवृद्धाको आर्थिकसामाजिक सुरक्षालाई सुदृढ बनाउन अहिलेका बालबालिकाको शिक्षा, स्वास्थ्य तथा पोषण र प्रारम्भिक बालविकास तथा किशोरकिशोरीको विकास र सामाजिक संरक्षणमा उचित लगानी गर्नुपर्छ । मूलतः नेपालको जनसांख्यिक लाभांशको अवसरको समयावधि थोरै मात्र बाकी रहेकाले यो अवधिमै त्यसको भरपूर उपयोग गर्न राज्यले अब विलम्ब गर्नु हुँदैन । आर्थिकसामाजिक विकासलाई गति दिनुपर्छ । यो अवसरको लाभ लिन चुक्यो भने मुलुक वृद्ध समाजमा रूपान्तरित हुँदै जानेछ । अहिले कामको खोजीमा झन्डै ५५ लाख नेपाली युवा विदेशिएको र शिक्षा ररोजगारीका लागि भन्दै दिनहुँ सयौंको विदेसिने क्रम बढिरहेकाले पनि आगामी दिनमा नेपाल वृद्ध समाजमा रूपान्तरण हुने सम्भावना प्रबल बनिरहेको छ । यसतर्फ राज्य यथाशीघ्र गम्भीर बन्नु अत्यावश्यक छ ।"
कर्णालीको घुरमिच चिया,"कर्णालीको परम्परागत ज्ञानथाइमस लिनारिज अर्थात् घुरमिचबारे भिन्नाभिन्नै अनुसन्धानात्मक लेखहरूमा भिन्नभिन्नै प्रयोजन उल्लेख छ, तर कुनै पनि लेखमा चियाका रूपमा उपयोग गर्नेबारे जानकारी फेला पार्न सकिएन । हुम्लाको दोजाम गाउँका बासिन्दाले यो पेटमा हुने गोलागानुका लागि अत्यन्त उपयोगी हुन्छ भने पनि केलाई गोलागानु भनेका हुन्, थाहा भएन । मैलेचाहिँ यसको सेवनबाट पेटमा केही असजिलो हुने समस्यामा उपयोगी हुन्छ भन्ने अनुभूति गरेको छु । पेटमा असजिलो धेरै कारणबाट हुन्छ । तीमध्ये केहीमा घुरमिच सेवनबाट आराम पक्कै हुदो हो । तर, यसको साइड इफेक्ट पनि हुन सक्छ । के ख्याल गर्नुपर्छ भने, जुनसुकै वनस्पतिमा फलदायीसहित हानिकारक रसायन पनि हुन्छन् । मैले गत असार महिनाभरि घुरमिचको चिया खाएँ । त्यसपछि कतै साइड इफेक्ट पो होला कि भनेर अचेल कहिलेकाहीँ मात्र खाने गरेको छु । यसलाई चियाका रूपमा नियमित सेवन गर्नु केकति उपयुक्त छ भन्नेबारे थाहा पाउनुपर्छ । यसबारे विस्तृत अध्ययनको खाँचो छ । हानिकारक रहेनछ भने यसलाई कर्णालीको चिया भनेर ब्रान्डिङ गरिनुपर्छ । नेपालबाहेक अन्य देशमा यसलाई चियाका रूपमा सेवन नगरिएको हुन सक्छ । अतः कर्णाली प्रदेशले घुरमिचलाई त्यहाँको परम्परागत ज्ञानका रूपमा स्थापित गर्न पहल गर्नुपर्छ ।"
गाजामा युद्धविराम गर्न फ्रान्सको आह्वान,"तेल अभिभ (राससएएफपी) फ्रान्सकी विदेशमन्त्री क्याथरिन कोलोनाले आइतबार गाजा युद्धमा तत्काल र टिकाउ युद्धविरामका लागि आह्वान गरेकी छन् । युद्धग्रस्त प्यालेस्टिनी क्षेत्रको अवस्थाप्रति पेरिस गहिरो चिन्तित बनेको उनले बताएकी हुन् । कोलोनाले तेल अभिभमा आफ्ना इजरायली समकक्षी एली कोहेनसँगको टिप्पणीका क्रममा भनिन्, धेरै सर्वसाधारण मारिएका छन्, अक्टोबर ७ को आक्रमणपछि इजरायलले आक्रामक रूपमा दबाब दिँदा सम्पूर्ण क्षेत्रमा तनाव बढेको छ । प्यालेस्टिनी विद्रोही समूह हमासका अनुसार गाजामा युद्धविरामका लागि इजरायल बढ्दो अन्तर्राष्ट्रिय दबाबमा परेको छ । गाजामा हमासविरुद्धको युद्धमा अधिकांश महिला र बालबालिकासहित १८ हजार आठ सयको मृत्यु भएको छ । इजरायली अधिकारीहरूको पछिल्लो आँकडाअनुसार हमासको आक्रमणमा अधिकांश सर्वसाधारणसहित करिब १ हजार १ सय ४० जनाको मृत्यु भएको थियो । हमासले २ सय ४० जनालाई बन्धकसमेत बनाएको थियो ।मन्त्री कोलोनाले यौन हिंसामा परेकालगायत हमासको आक्रमणका पीडितहरूलाई बिर्सन नहुनेमा जोड दिइन् । इजरायली विदेशमन्त्री कोहेनले लेबनानमा युद्ध रोक्नका लागि फ्रान्सले सकारात्मक र महत्त्वपूर्ण भूमिका निर्वाह गर्न सक्ने बताए । इजरायल दक्षिणी लेबनानमा सशस्त्र समूह विशेष रूपमा शक्तिशाली इरान समर्थित हिजबुल्लाह समूहसँग नियमित रूपमा सीमापार गोलीबारीमा सामेल भएको छ । इजरायलको उत्तरी सीमामा अर्को मोर्चा सुरु गर्ने कुनै मनसाय छैन तर हामी आफ्ना नागरिकहरूको सुरक्षाका लागि जे गर्नुपर्छ त्यो गर्नेछौं, कोहेनले भने ।"
डुंगा डुब्दा लिबियामा ६१ आप्रवासीको मृत्यु भएको आशंका,"त्रिपोली (राससएएफपी) लिबियाको तटमा डुंगा डुब्दा कम्तीमा ६१ आप्रवासी बेपत्ता भएका छन् । उनीहरूको मृत्यु भएको अनुमान गरिएको आप्रवासीका लागि अन्तर्राष्ट्रिय संगठन (आईओएम) ले शनिबार बताएको छ । आईओएमको लिबिया कार्यालयले एएफपीलाई दिएको विज्ञप्तिमा भनिएको छ, लिबियाको उत्तरपश्चिमी तटमा जुवाराबाट प्रस्थान भएपछि आप्रवासीहरूको डुंगा उच्च छालहरूका कारण डुबेर उनीहरूको मृत्यु भएको विश्वास गरिएको छ ।जीवितहरूलाई उद्धृत गर्दै नाइजेरिया, गाम्बिया र अन्य अफ्रिकी मुलुकहरूबाट महिला र बालबालिकासहित करिब ८६ आप्रवासी उक्त डुंगामा सवार रहेको आईओएमले विज्ञप्तिमा उल्लेख गरेको छ । २५ जनाको उद्धार गरी लिबियाको हिरासत केन्द्रमा सारिएको छ, आईओएमले भनेको छ । जीवित सबैको अवस्था राम्रो रहेको र उनीहरूलाई आईओएमका कर्मचारीबाट चिकित्सा सहयोग प्राप्त भएको पनि विज्ञप्तिमा उल्लेख छ । इटाली हुँदै युरोप पुग्ने अपेक्षामा खतरनाक सामुद्रिक यात्राको जोखिम उठाउने आप्रवासीहरूका लागि लिबिया र ट्युनिसिया प्रमुख प्रस्थान बिन्दु हुन् । संयुक्त राष्ट्रसंघीय एजेन्सी आईओएमका अनुसार यस वर्ष ट्युनिसिया र लिबियाबाट १ लाख ५३ हजारभन्दा धेरै आप्रवासी इटाली पुगेका छन् । इटालीका अतिदक्षिणपन्थी प्रधानमन्त्री जियोर्जिया मेलोनीले अवैध आप्रवासन रोक्ने वाचा गरेपछि गत वर्ष निर्वाचन जितेकी थिइन् । मेलोनीको कट्टरदक्षिणपन्थी सरकारले उत्तरी अफ्रिकाबाट खतरनाक सामुद्रिक यात्राको प्रयास गर्ने मानिसहरूलाई बचाउने परोपकारी जहाजहरूको गतिविधिमाथि प्रतिबन्ध लगाउन धेरै उपाय लिएको छ । अवैध आप्रवासनसँग सामना गर्ने उनको दृष्टिकोणलाई शनिबार रोमको भ्रमणका क्रममा बेलायती प्रधानमन्त्री ऋषि सुनकले पनि प्रशंसा गरेका थिए ।"
कस्तो रह्यो कोप२८ ?,"(काठमाडौं)जलवायु परिवर्तनसम्बन्धी संयुक्त राष्ट्रसंघीय महासन्धि (यूएनएफसीसीसी) का पक्षराष्ट्रहरूको २८ औं सम्मेलन (कोप२८) घोषणा भएलगत्तै विवादमा आयो । त्यसको मुख्य कारण थियो, कोप२८ आयोजना गर्ने मुलुक र त्यसका अध्यक्षलाई लिएर । यूएईमा कोप२८ हुने भनियो । र, उक्त शिखर सम्मेलनका अध्यक्ष यूएईका उद्योग तथा प्रविधिमन्त्री सुल्तान अहमद जाबेर चुनिए । इन्धनकै बढी उत्पादन र प्रयोगले गर्दा जलवायु परिवर्तनमा बढी असर परिरहेका बेलामा संसारकै सबैभन्दा बढी इन्धन उत्पादन गर्नेमध्येको एक मुलुक यूएईमा कोप२८ गर्न खोज्नु र त्यसपछि आबुधाबी नेसनल आयल कम्पनीका प्रमुख कार्यकारी अधिकृत (सीईओ) समेत रहेका मन्त्री जाबेरलाई शिखर सम्मेलनको अध्यक्ष बनाउनलाई वातावरण विज्ञहरूले खुलेर विरोध गरेका थिए । तर मंसिर १४ देखि २६ सम्म चलेको कोप२८ को नतिजा भने केही आशाजनक रह्यो । यो कोपले ग्लोबल स्टकटेकको रिपोर्टलाई अनुशरण गर्ने, अनुकूलनको ग्लोबल लक्ष्यलाई प्राप्त गर्न इन्धनको खपतलाई अन्तरिम रूपमा हटाउँदै लाने र हानिनोक्सानी कोष सञ्चालनमा ल्याउने विषयमा १९८ मुलुक सहमत भएका छन् । ग्लोबल स्टकटेक सन् २०१५ मा गरिएको पेरिस सम्झौताको दीर्घकालीन लक्ष्य हासिल गर्ने सामूहिक रूपमा भएका कामहरूको रिपोर्ट हो । पेरिस सम्झौताले यो शताब्दीसम्म विश्वको तापक्रम १५ डिग्री सेल्सियसमा सीमित गरिने उल्लेख गरिएको थियो । तर स्टकटेकका अनुसार यही गति चलिरहे विश्वको तापक्रम २५ डिग्री सेल्सियस पुग्नेछ । त्यही रिपोर्टलाई आधार मानेर अनुकूलका लागि इन्धनको खपतमा क्रमिक रूपमा घटाउँदै जाने उल्लेख छ । साथै, नवीकरणीय ऊर्जामा तेब्बर वृद्धि गर्ने पनि भनिएको छ । लामो बहस र छलफलपछि यस पटकको कोप शिखर सम्मेलनमा ग्लोबल स्टकटेकको प्रस्तावलाई सबैले सहमति जनाए । रिपोर्टले अघि सारेको सन् २०५० सम्ममा नेट जिरो (शून्य कार्बन उत्पादन) को लक्ष्यमा पनि सबै सहमत भए । यस पटकको कोपमा हानिनोक्सानी कोष सञ्चालन गर्ने विषयमा पनि सहमति जुट्यो । उक्त एजेन्डा नेपालले लगातार रूपमा उठाउँदै आएको थियो । कोप२८ मा सहभागिता जनाउने क्रममा नेपालका प्रधानमन्त्री पुष्पकमल दाहालले हानिनोक्सानी कोषबाट नेपालले सहयोग पाउनुपर्ने आवाज उठाएका थिए । जलवायु परिवर्तनले गर्दा हिमालय क्षेत्रमा प्रभाव परेको र त्यसले गर्दा परेको क्षतिपूर्ति पाउने पर्ने जोड प्रधानमन्त्री दाहालले मात्र होइन, कोप२८ अघि नेपाल भ्रमणमा आएका संयुक्त राष्ट्रसंघका महासचिव एन्टोनियो गुटेरेसले पनि जोडदारका साथ उठाएका थिए । गत वर्ष इजिप्टमा भएको कोप२७ मा हानिनोक्सानी कोष खोल्ने सहमति भएको थियो भने यस पटक त्यसलाई सञ्चालनमा लानको लागि सहमति जुटेको हो । कोष सञ्चालनका लागि अन्तरिम रूपमा ४ वर्षका लागि विश्व बैंकलाई जम्मा दिइसकेको छ । कोपमा नेपालका तर्फबाट एजेन्डाहरू तय गर्ने र त्यसको संयोजन गर्ने मुख्य भूमिका निर्वाह गरेका वन तथा वातावरण मन्त्रालयका सहसचिव बुद्धिसागर पौडेल हानिनोक्सानी कोष सञ्चालनमा आउनुलाई सकारात्मक मान्छन् । जर्मनी, यूएई जस्ता मुलुकहरूले गरेको प्रतिबद्धताअनुसार उक्त कोषमा ७०० मिलियन अमेरिकी डलरभन्दा बढी जम्मा हुनेछ । प्रतिबद्धता भए पनि जम्मा हुन भने बाँकी छ, उनले भने, जलवायु परिवर्तनबाट परेको असरलाई सामना गर्नका लागि आवश्यक बजेटको यो ५ प्रतिशत पनि होइन । त्यसका लागि प्रतिवर्ष १०० विलियनदेखि ४०० विलियन अमेरिकी डलर प्रत्येक वर्ष आवश्यक पर्छ । यो रकम धेरै कम हो । पौडेल उक्त कोषबाट नेपालसहित हिमालय क्षेत्रमा असर परेका तथा सामुद्रिक क्षेत्रमा रहेका मुलुकहरूले फाइदा लिन सक्ने मान्छन् । उनी थप्छन्, यो बहुपक्षीयता एउटै मुलुकलाई हुने गरी कुनै पनि कुरा नहुने रहेछ । यसमा हामीलाई भन्दा पनि सामुद्रिक क्षेत्रमा मुलुकहरूलाई बढी फाइदा हुन सक्छ । तर हाम्रोमा विपद् बढी भइराखेको, हिमालयमा जलवायुको असर परेको जस्ता कुराले गर्दा यो कोष स्थापना गएर सञ्चालनमा आउनु पनि हाम्रा लागि राम्रो कुरा भयो । कोप२८ को दस्ताबेजमा यो दशकलाई संवेदनशील दशकका रूपमा व्याख्या गरेको छ । कोपका दौरान इन्धनलाई पूर्ण रूपमा हटाउने भन्ने शब्द लेख्नुपर्छ भन्ने आवाज उठेको थियो । तर ठूलो देशहरूले त्यसलाई सहमति जनाएनन् । संसारमा ८० प्रतिशत कार्बन उत्सर्जन जी२० मुलुकहरूले गर्छन् । नेपालको दुई छिमेकी भारत र चीन पनि सबैभन्दा बढी कार्बन उत्सर्जन गर्ने मुलुकमा पर्छन् । शक्तिशाली मुलुकहरूले नमानेपछि कोपको इतिहासमा पहिलो पटक इन्धन खपतलाई बिस्तारै कम गर्दै लैजाने सहमति भएको हो । सन् २०५० सम्ममा नेटजिरो बनाउने भन्ने प्रतिबद्धता पनि महत्त्वपूर्ण पक्ष हो । इन्धनको खपत घटाउँदै लाने भनिए पनि कुन मितिमा कति इन्धनको खपत हटाउने भन्ने स्पष्ट रूपमा कही पनि उल्लेख गरिएको छैन । यसले गर्दा भविष्यमा समस्या हुने देखिन्छ । कोपमा दुई वटा कुरालाई महत्त्वका साथ हेरिएको छ । पहिलो, आर्थिक प्रणाली हो भने दोस्रो, ऊर्जा प्रणालीको पुनःसंरचना हो । यो ऊर्जा प्रणालीमा पुनःसंरचना भएन भने पृथ्वीको तापक्रम यो शताब्दीमा १५ डिग्रीमा सीमित हुन सक्दैन । पेरिस सम्झौता नै फेल खान्छ । जलवायु परिवर्तनको क्षेत्रमा लामो समयदेखि अध्ययन र अनुसन्धान गर्दै आएका जलवायुविद् अजय दीक्षित इन्धनलाई पूर्ण रूपमा घटाउने भन्ने ग्लास्गोमा दुई वर्षअघि भएको चर्चा कोपमा पनि भएको मान्छन् । सन् १९९२ मा विभिन्न मुलुकहरू भेला भएर ग्रिन हाउस ग्यासको न्यूनीकरण गर्न लागिपरेका थिए । त्यो भनेको इन्धन र कोइलाबाट निस्कने कार्बनलाई कम गर्ने भनेको हो । इन्धनबाट आम्दानी गर्ने मुलुकहरूले इन्धन उत्पादन र यसमा लगानी गरिराखेका छन्, उनले भने, इन्धनको प्रयोगलाई कम गर्दै जाने भनिए पनि मुख्य कुरा अब यसलाई व्यवहारमा हेर्नुपर्ने हुन्छ । व्यवहारमा नउतारीकन त्यसले सार्थकता पाउँदैन । जलवायु क्षेत्रलाई केन्द्रमा राखेर करिब आधा दर्जन कोषहरू छन् । तर नेपालले सहज रूपमा ती कोषबाट रकम प्राप्त गर्न सकेको छैन । हानिनोक्सानी कोष, ग्रिन क्लाइमेट कोष, ग्लोबल इन्भार्मेन्ट फ्यासिलिटी, एडप्टटेसन फन्ड (अनुकूल कोष), कम विकसित मुलुकहरूको संगठन (एलडीसी) फन्ड र क्लाइमेन्ट इन्भेसमेन्ट फन्ड छन् । दीक्षितले वातावरणीय क्षेत्रमा भइरहेको सहयोग अब कसरी वितरण हुन्छ भन्ने पनि अर्को महत्त्वपूर्ण पक्ष रहेको बताए । मुख्य विवाद चाहिँ पहिलेदेखि नै क्लाइमेट फाइनान्समा हो । कसरी त्यो रकम वितरण हुन्छ, कसरी त्यसलाई प्राप्त गर्ने हो भन्ने नै हो । त्यो कति पारदर्शी छ ? दीक्षितले टिप्पणी गरे, नेपालजस्ता मुलुकले कसरी ती कोषको पहुँच पाउने ? हानिनोक्सानी कोषमा लामो समयदेखि राख्ने भनेको छ । पैसा आयो तर त्यो एक विलियन डलर पनि भएन । ग्लोबल स्टकटेकले ५५ वर्षमा रिपोर्ट ल्याउँछ । अब यसको रिपोर्ट सन् २०२८ मा आउँछ । त्यसअघि जलवायुसम्बन्धी विषयमा हुने सम्पूर्ण विषयहरू त्यही दस्ताबेजलाई आधार मानेर गरिने मन्त्रालयका सहसचिव पौडेलले प्रस्ट पारे । उनले यस पटकको कोपमा नेपालका प्रधानमन्त्री दाहाल र यूएनका महासचिव गुटेरेसले पनि हिमालय क्षेत्रका बारेमा आवाज उठाएको कारणले गर्दा विभिन्न बैठक र वार्तामा त्यस सम्बन्धमा लबिइङ गर्नका लागि सहज भएको प्रस्ट पारे । हामीले प्रधानमन्त्री र महासचिवले भनिसक्नुभएको छ, नेपालको यस्तो धारणा हो भन्न सहज भयो, उनले थपे । उनले कोप२८ मा हिमालय क्षेत्रमा जलवायु परिवर्तनको असर प्रस्ट रूपमा बुझाउन र देखाउन पाइएको जानकारी दिए । पौडेलले कोषहरूमा पहुँच सहज बनाउनुपर्ने उल्लेख गरे । नेपाल जस्ता मुलुकले कोषबाट रकम ल्याउन सहजीकरणको प्रक्रिया हुनुपर्ने कुरा आफूहरूले उठाएको जानकारी दिए । कोष ल्याउन सहज छैन । पैसा ल्याउन हामीले नसकेको मात्र होइन, अन्य अतिविकसित मुलुकहरूलाई ल्याउन गाह्रो छ । अनुदानका कार्यक्रम ल्याउन झन् गाह्रो छ । अनुकूलमा ल्याउने प्रक्रिया नै गाह्रो छ, उनको भनाइ थियो ।"
"सरकारी वित्त ६९ अर्बले घाटामा, राजस्व संकलन लक्ष्यभन्दा कम","(काठमाडौं) चालु आर्थिक वर्षको पाँच महिना (साउनदेखि मंसिर) मा सरकारी वित्त करिब ६९ अर्ब ७ करोड रुपैयाँले घाटामा छ । उक्त अवधिमा आर्जन भएको सरकारको आम्दानीभन्दा सोही अवधिमा भएको खर्च बढी हुँदा यस्तो अवस्था आएको हो । गत मंसिर ३० सम्म सरकारको कुल आम्दानी ३ खर्ब ८३ अर्ब ९२ करोड रुपैयाँ छ । सोही अवधिमा सरकारको कुल खर्च ४ खर्ब ५२ अर्ब ९९ करोड रुपैयाँ छ । यसका आधारमा मंसिर मसान्तसम्म सरकारी वित्त करिब ६९ अर्बले घाटामा देखिएको हो । चालु आर्थिक वर्षको पाँच महिनामा सरकारको वार्षिक बजेट कार्यान्वयनको अवस्था हेर्दा अपेक्षाकृत उपलब्धि हासिल हुन सकेको छैन । महालेखा नियन्त्रक कार्यालयको दैनिक बजेटरी तुलनात्मक विश्लेषणअनुसार गत मंसिर अन्तिमसम्ममा सरकारले वार्षिक लक्ष्यको २६०७ प्रतिशत आम्दानी गरेको छ । सोही अवधिमा २५८७ प्रतिशत कुल खर्च भएको छ । चालु आर्थिक वर्षका लागि सरकारले कुल रु १७ खर्ब ५१ अर्ब ३१ करोड २१ लाख बराबरको बजेट ल्याएको थियो । मंसिर मसान्तसम्म आइपुग्दा सरकारले ४ खर्ब ५२ अर्ब ९९ करोड ५७ लाख अर्थात् वार्षिक लक्ष्यको २५८७ प्रतिशत मात्र खर्च गरेको छ ।चालु आर्थिक वर्षको पाँच महिना अवधिमा चालु खर्च लक्ष्यको ३१५३, पुँजीगत खर्च ११९४ र वित्तीय व्यवस्थातर्फको खर्च १८५२ प्रतिशत छ । गत वर्षको सोही अवधिको तुलनामा वित्त व्यवस्थापनबाहेक चालु र पुँजीगत खर्च बढी हो । गत आर्थिक वर्षको मंसिरसम्म वित्त व्यवस्थापनमा लक्ष्यको ४० प्रतिशत खर्च भएको थियो । चालु आर्थिक वर्षका लागि चालु शीर्षकमा ११ खर्ब ४१ अर्ब ७८ करोड ४१ लाख बराबरको बजेट ल्याइएकामा मंसिर मसान्तसम्ममा तीन खर्ब ५९ अर्ब ९९ करोड ५७ लाख बराबर खर्च भएको महालेखाको तथ्यांक छ । सरकारले चालु आर्थिक वर्षमा कर राजस्वतर्फ १३ खर्ब पाँच अर्ब ४७ करोड ९६ लाख र गैरकर राजस्वतर्फ एक खर्ब १७ अर्ब छ करोड २१ लाख रुपैयाँ बराबर संकलन गर्ने उद्देश्य राखेको छ । वैदेशिक अनुदान भने ४९ अर्ब ९४ करोड ३० लाख रुपैयाँ बराबर उठाउने सरकारी लक्ष्य छ । चालु आर्थिक वर्षको पहिलो पाँच महिनामा कर राजस्व संकलन वार्षिक लक्ष्यको २५८३ प्रतिशत अर्थात् तीन खर्ब ३७ अर्ब १८ करोड ६७ लाख छ । सोही अवधिमा गैरकर राजस्व संकलन भने वार्षिक लक्ष्यको २२४२ प्रतिशत अर्थात् २६ अर्ब २४ करोड २५ लाख बराबर छ । यो पनि लक्ष्यभन्दा कम हो । सरकारले मंसिरमा मात्र सवा ८८ अर्ब रुपैयाँ राजस्व उठाएको छ । यो लक्ष्यभन्दा करिब ८ अर्ब रुपैयाँ कम हो । सरकारले मंसिरमा ९६ अर्ब रुपैयाँ राजस्व संकलन गर्ने लक्ष्य लिएको थियो । एफपीओ र मर्जरको करबापत गएका दुई दिनमा सरकारलाई करिब पौने १३ अर्ब रुपैयाँ कर संकलन भएको छ । यति हुँदा पनि सरकारले राजस्व संकलनको मासिक लक्ष्य पूरा गर्न नसकेको हो । चालु आर्थिक वर्षको मंसिर मसान्तसम्ममा सरकारले दुई अर्ब ७५ करोड ८० लाख बराबर वैदेशिक अनुदान लिएको छ । यो वार्षिक लक्ष्यको ५५२ प्रतिशत हो ।गत आर्थिक वर्षको सोही अवधिमा लक्ष्यको ६१६ प्रतिशत वैदेशिक अनुदान प्राप्त भएको थियो ।"
ठेक्का तोडेको १७ महिनापछि नयाँ बोलपत्र आह्वान,"पछि तोकिएको समयभन्दा एक महिना ढिला गरेर यसको काम सकिएको थियो । रानीपौवापीपलटार खण्डसम्म भारतीय एक्जिम बैंकको ऋण सहयोगमा काम गरिँदै छ । यसको डीपीआर पेस भइसकेको छ ।यसको इन्जिनियरले छिट्टै अध्ययन गरेर सक्नेछन्, उनले भने, त्यसपछि निर्माण लागत अनुमान गरेर सहमतिका लागि भारतीय एक्जिम बैंकसँग स्वीकृति माग्छौं ।चालु आर्थिक वर्षभित्रै सबै प्रक्रिया सकेर सडक स्तरोन्नतिका लागि पुनः ठेक्का आह्वान गरिनेछ । रानीपौवापीपलटार भारतकै दिनेशचन्द्र आर अग्रवाल र नागार्जुनकोशी एन्ड न्यौपाने जेभीले ठेक्का लिएका थिए । उक्त निर्माण कम्पनीसँग पनि ०७७ असार ९ मा ठेक्का सम्झौता तोडिएको थियो । अहिले यो कम्पनीलाई कालोसूचीमा राखिएको छ । सन् १९६५ मा देवीघाट जलविद्युत् आयोजना निर्माणका लागि पहुँच सडकका रूपमा यसको निर्माण गरिएको पूर्वसचिव अर्जुनजंग थापा बताउँछन् । यो सडक त्यो बेला भारत सरकारको सहयोगमा निर्माण गरिएको थियो, उनले भने, जसले गर्दा काठमाडौंनुवाकोट जोड्ने यो धेरै पुरानो सडक हो । अघिल्लो पटक निर्माण व्यवसायीका कारण निर्माणमा ढिलाइ भए पनि अब त्यस्तो हुन नहुने उनको भनाइ छ ।"
एउटा प्रयोजनमा लिइएको कर्जा अन्यत्र लगानी नगर्न राष्ट्र बैंकको आग्रह,"(विराटनगर)राष्ट्र बैंकका डेपुटी गभर्नर बमबहादुर मिश्रले बैंकहरूको बेसरेटमा कमी आइरहेकाले आगामी दिनमा उद्योगी व्यवसायीका लागि थप सहज हुने उल्लेख गरेका छन् । उद्योग संगठन मोरङले वर्तमान आर्थिक परिदृश्य ः चरम निराशा कि नयाँ सम्भावनाको टर्निङ पोइन्ट ? विषयक अर्थ संवाद कार्यक्रममा उनले वित्तीय संस्थाबाट जुन उद्देश्यका लागि कर्जा लिएको थियो, त्यसैमा लगानी गरेर कर्जा लगानीका क्षेत्र परिवर्तन नगर्न आग्रह गरेका छन् । उत्पादनमूलक उद्योगमा लगानी गर्नु सुखद पक्ष भए पनि उक्त क्षेत्रले भोग्नुपरेका अनेकौं चुनौतीको निराकरणका लागि सबै पक्षको सहकार्य आवश्यक रहेको डेपुटी गभर्नर मिश्रले औंल्याए । मुलुकको आर्थिक विकासमा महत्त्वपूर्ण भूमिका निर्वाह गर्न सक्ने पर्यटन, विद्युत्, कृषि, सूचना प्रविधि, सिमेन्टजस्ता सेवा तथा उत्पादनमूलक उद्योगमा लगानी केन्द्रित गर्न आग्रह गर्दै उनले साना उद्योगमा लगानी गरी निर्यात गर्न चाहनेलाई वित्तीय संस्थाले सरल कर्जा प्रवाहको व्यवस्था गर्नुपर्नेमा जोड दिए । देशको व्यापार घाटा न्यूनीकरणका लागि विलासिताका वस्तु उपभोगमा उपभोक्ता स्वयं सजग भई त्यस्ता वस्तुको आयातलाई निरुत्साहित गर्न उनको आग्रह छ । अर्थतन्त्रको सबलीकरणका लागि अन्तरवस्तु केलाई यस क्षेत्रको विकासमा देखिएका समस्यालाई नीतिगत, कार्यगत सुधार गर्दै स्वदेशी उद्योगको प्रतिस्पर्धी क्षमता अभिवृद्धि गर्नुपर्नेमा सांसद सुमना श्रेष्ठको जोड छ । निजी क्षेत्रको हकहितका लागि स्थापित संस्थाले अर्थतन्त्रको वास्तविक अवस्था चित्रण गरी नीतिनिर्मातालाई झकझकाउनुपर्ने उनको धारणा छ । अहिलेका कतिपय नीतिनियम असान्दर्भिक हुँदै गएको र देशको अवस्थालाई दृष्टिगत गरी नीतिमा समयसापेक्ष सुधार गरेर कार्यान्वयन पक्षलाई बलियो बनाउनुपर्ने उनको भनाइ छ । भ्रष्टाचार न्यूनीकरणका लागि नियामक निकायलाई बलियो बनाउन आवश्यक रहेको र त्यसका लागि भागबन्डाभन्दा योग्यतालाई आधार मानिनुपर्ने उनको तर्क छ ।अर्थतन्त्रका सूचक सकारात्मकतातर्फ अघि बढे पनि राज्यको ढुकुटीबाट जुन प्रकारले लगानी हुनुपर्ने हो, वर्तमान समयमा त्यसअनुरूप हुन नसक्नुको कारण जान्न सरकारमा तत्परताको आवश्यकता रहेको सांसद माधव सापकोटाले औंल्याए । पैसा हातमा राखेर बस्नुभन्दा पनि त्यसलाई लगानी गरेर मुनाफा गर्ने वातावरण बनाउन सबै पक्ष उत्तिकै जिम्मेवार रहेको उनको भनाइ छ । अर्थतन्त्र र आर्थिक विकासका लागि सबैलाई निरन्तर खबरदारी गर्न उनको अनुरोध छ । अहिले अर्थतन्त्र दबाबमा भए पनि सबै सकियो भन्ने अवस्था नभएको र राम्रोलाई पुरस्कृत अनि खराबलाई सजायको व्यवस्था गर्नु राज्यको दायित्व भएको उनले जनाए । सरकारी ढुकुटीमा रहेको पुँजीलाई उत्पादनमूलक क्षेत्रमा चलायमान बनाउन सबैको सहयोगका लागि आग्रह गरे । आर्थिक विकासबिना समृद्ध मुलुक निर्माण नहुने औंल्याउँदै सरकारलाई जिम्मेवार भएर अघि बढ्न सांसद दामोदर भण्डारीले सुझाए । हरेक क्षेत्रमा व्याप्त निराशा अन्त्य गर्न प्रमुख दायित्व भएकाले यसतर्फ सरकारको गम्भीरताको आवश्यकता औंल्याए । देशमा व्याप्त बेतिथिको अन्त्यका लागि पूर्वाग्रहरहित भएर सबैलाई एकसाथ लिएर अघि बढ्न ढिलो गर्न नहुने उनको धारणा छ । निजी क्षेत्र लामो समयदेखि समस्यै समस्याको भुमरीमा फसेको भन्दै समस्या समाधानका लागि सरकारलाई पटकपटक आग्रह गर्दा पनि सम्भव नभएको उद्योग संगठन मोरङका निवर्तमान अध्यक्ष सुयश प्याकुरेलले बताए । यस्तै अवस्था कायम रहे उद्योग मात्र नभई उद्यमशीलता नै पलायन हुने स्थिति रहेको उनको गुनासो छ । उद्योग व्यवसायको प्रवर्द्धन गर्नु मन्त्रालयको दायित्व भएकाले यस क्षेत्रको समस्यालाई क्रमशः समाधान गरिँदै लैजाने उद्योग, वाणिज्य तथा आपूर्ति मन्त्रालयका सचिव मुकुन्दप्रसाद निरौलाको आश्वासन छ । लगानीमैत्री वातावरण निर्माण गर्नु मन्त्रालय र मातहतका निकायको प्रमुख जिम्मेवारी भएकाले यसमा हतास एवं निराश नहुन उनले उद्योगीलाई आग्रह गरे ।वित्तीय क्षेत्रमा भएको नीतिगत अस्थिरताका कारण व्यवसायमा अनुमान गर्न सक्ने वातावरण नभएको र राष्ट्र बैंकले छोटो समयको अन्तरालमा ल्याउने गरेको चालु पुँजी कर्जासम्बन्धी अव्यावहारिक नीति उद्योगी व्यवसायीका लागि बाधक बनेको उनको आरोप छ । नीतिगत मात्र नभई सेवा प्रवाहमा समेत जवाफदेहिता नभएको र राजनीतिज्ञले स्थिर नीति ल्याउने एवम् कर्मचारीतन्त्रले सेवा प्रवाहमा जवाफदेही बन्नुपर्ने उनको भनाइ छ ।"
उखु खेती गर्ने किसान घट्दै,"(रौतहट)वृन्दावन७ धमौराका जयराम साह जिल्लाकै सबैभन्दा पुराना उखु किसान हुन् । उनले ०४९ सालदेखि उखु खेती गर्दै आएका छन् । यो सिजनमा उनले उखु मासेर गहुँ लगाए । पछिल्लो एक दशकदेखि उखुको चलानी, भुक्तानीमा झमेला र मल अभावले उखु खेती नलगाउने निर्णयमा पुगे । साहलगायत जिल्लाका धेरै किसानले यसपालिबाट उखु लगाउन छाडेका छन् । अहिले जिल्लामा उखु किसानको संख्याह्वात्तै घटेको छ । साहले तीन बिघा खेतीबाट बर्सेनि १५ देखि १७ सय क्विन्टल उखु चिनी मिललाई दिन्थे । सबै ठीकठाक थियो । तर पछिल्लो समय उखुको चलानमा ढिलासुस्ती, समयमा भुक्तानी नदिने, मलको अभावलगायत समस्या झेल्न थालेपछि खेती परिवर्तन गरेको साहले सुनाए । अब सुरुमा जस्तै उखु खेतीमा सहज छैन । नगदे बाली भन्ने गरिन्छ । तर भुक्तानीका लागि दुई वर्षसम्म मिल धाउनुपर्छ, उनले भने, अब बाली परिवर्तन गरेको छु । उखु खेतीबाट पुग्यो । साहले ३१ वर्षपछि यसै सिजनबाट उखु लगाउन छाडेका छन् । गरुडा नगरपालिकामा गोल्छा समूहको स्वामित्वमा ०४९ सालमा श्रीराम सुगर मिलको शिलान्यास हुँदा जिल्लाका धेरै किसान उखु लगाउन हौसिए । मिलले ०५१ सालबाट उखु क्रसिङ थाल्यो । त्यस बेलादेखि जिल्लाका किसान खुसी भए । बारा, पर्सा, रौतहटका किसानबाट एक सिजनमा ३० लाख क्विन्टलसम्म उखु लिएर क्रसिङ गर्ने मिलको लक्ष्य थियो । रौतहटमा मात्र १८ हजार किसानले एकै सिजना उखु खेती गरे । संख्या बढेर २० हजारसम्म पुग्यो । गरुडाको चिनी मिल बन्द भएपछि अहिले आएर मुस्किलले ५ हजारले उखु खेती गरेको उखु उत्पादक संघ, रौतहटका अध्यक्ष अशोक यादवले जानकारी दिए । श्रीराम सुगर मिल बन्द भएपछि किसानले भटाभट उखु लगाउन छाडे । उखुको चलान, भुक्तानी र मलको अभावले उखुप्रति लगाव घट्दै गएको थियो, उनले भने, २० हजारबाट घटेर अहिले उखु खेती गर्ने किसानको संख्या ५ हजारमा सीमित छ । ३० लाख क्विन्टलसम्म उखु उत्पादन हुने रौतहटमा अहिले ७८ लाख क्विन्टल मात्र रहेको अध्यक्ष यादवले जनाए । आफ्नै जिल्लामा चिनी मिल सञ्चालन हुने भनिएपछि उखु लगाउन हौसिएका साहलगायत धेरै किसानले धमाधम खेती परिवर्तन गर्न थालेका छन् ।कटहरिया नगरपालिकामा दुई वर्ष अघिदेखि बाबा वैद्यनाथ सुगर मिल सञ्चालनमा छ । गत वर्ष यस मिलले भनेको जस्तो उखु खरिद गर्न सकेन । उखु अभावले चाँडै मिल बन्द भयो । १५ लाख क्विन्टल उखु क्रसिङको लक्ष्य राखेको वैद्यनाथले ८ लाख क्विन्टलभन्दा बढी उखु खरिद गर्न नसकेपछि बन्द भएको हो । जिल्लामा उखु उत्पादन घटेपछि उसले छिमेकी बारा र सर्लाहीबाट उखु खरिद गर्न पहल थाले पनि सकेन । रौतहटमा उखु किसानको संख्या बढाउन हरसम्भव प्रयास गरिएको मिल सञ्चालक बैजु बाबराले सुनाए । गरुडाको मिल बन्द भएपछि निराश बनेका किसानलाई उखु खेतीमा निरन्तरता दिन पहल गरेको छु, उनले भने, उखु लगाउनेदेखि काटेर मिलसम्म ल्याउँदा दिइने सुविधा सबै दिन्छु भनेर किसान फकाएको छु । करोडौं रुपैयाँको घाटा र बाध्यात्मक परिस्थिति जनाउँदै व्यवस्थापन पक्षले ०७७ साउन १० बाट गरुडाको चिनी मिल बन्द गरेको हो । २६ वर्षदेखि निरन्तर सञ्चालनमा रहेको मिल बन्द हुँदा ३ सय २५ जना मजदुरको रोजगारी गुमेको छ । मिलले अहिलेसम्म २ अर्ब १७ करोड ७५ लाख ५८ हजार घाटा बेहोरेको सञ्चालकहरूको दाबी छ । चौबीसै घण्टा सञ्चालन हुनुपर्ने मिल विभिन्न कारणले बन्द हुन पुग्यो । त्यसपछि उखु किसानको संख्या घटेको हो । जिल्लाका किसानको टोलीले गएको कात्तिकमा प्रधानमन्त्री पुष्पकमल दाहाललाई भेटेर श्रीराम सुगर मिल सञ्चालनका लागि पहल थाल्न ज्ञापनपत्र बुझाएका छन् । पछिल्लो समय जसरी पनि मिल सञ्चालनका लागि पहल गर्न जिल्लाका किसान एकजुट भएका छन् । उनीहरूले विभिन्न राजनीतिक दल, सांसद र जनप्रतिनिधिहरू गुहारेका छन् । उखु उत्पादक संघ रौतहटको अगुवाइमा किसानले प्रधानमन्त्री दाहाल, एकीकृत समाजवादीका अध्यक्ष एवम पूर्वप्रधानमन्त्री माधवकुमार नेपाल र अर्थमन्त्री प्रकाशशरण महतलाई भेटेर चिनी मिल सञ्चालनका लागि पहल थाल्न अनुरोध गरेका हुन् । भेटमा प्रधानमन्त्री दाहालले मिल सञ्चालनका लागि आफूले सक्दो प्रयास गर्ने आश्वासन दिएको उखु उत्पादक संघका अध्यक्ष अशोक यादवले सुनाए ।"
५२ करोड निकासा गर्ने सरकारको निर्णय,"काठमाडौं (कास) सरकारले उखु किसानलाई भुक्तानी दिन बाँकी ५२ करोड रुपैयाँ तत्काल भुक्तानी दिने भएको छ । प्रधानमन्त्री पुष्पकमल दाहालको आह्वानमा आइतबार दिउँसो सम्बन्धित मन्त्रालयका मन्त्रीसहितको आकस्मिक बैठकले उखु किसानलाई भुक्तानी दिन बाँकी रुपैयाँ तत्काल दिने निर्णय गरेको हो । बैठकले कृषि क्षेत्र र किसानलाई प्राथमिकतामा राखेर उत्पादनमुखी नीति, योजना र कार्यक्रम बनाउनसमेत सम्बन्धित मन्त्रालय र सचिवहरूलाई निर्देशनसमेत दिएको प्रधानमन्त्रीको सचिवालयले जनाएको छ ।"
आशा परियारहरू यो देशका नागरिक होइनन् र ?,"(काठमाडौं) २७ महिनादेखि कोमामा रहेकी ४० वर्षीया आशा परियारलाई कुवेतबाट काठमाडौं ल्याइएको महिना दिन कटिसक्यो । उनको उपचारका लागि न परिवारले जिम्मा लिएको छ, न सरकारले नै । बेसहारा रहेकी आशालाई अमृतसार सामाजिक संस्थाले आफ्नो आश्रयमा राखेको छ । भरतपुर महानगरपालिका१९, रामपुर चितवनकी आशा चार वर्षअघि घरेलु कामदारका रूपमा कुवेत पुगेकी थिइन् । कुवेत पुगेको एक वर्षसम्म परिवारसँग नियमित सम्पर्कमा थिइन्, पछि टुट्यो । परिवारले केही समयपछि आशा कोमामा रहेको खबर पायो । कुवेतको सरकारी अस्पताल फर्वानियामा एक वर्ष राखेपछि सवा अस्पतालमा सारिएको थियो । फर्वानिया अस्पतालमा भर्ना भएको दुई महिनामा आशाले छोरी जन्माइन् । त्यतिखेर उनी कोमामा नै थिइन् । सवा अस्पतालले थप उपचार नभएको भन्दै बारम्बार नेपाल लैजानका लागि नेपाली दूतावासलाई दबाब दिँदै आएको थियो । उनलाई नेपालमा ल्याई उपचार गर्न सक्ने हैसियत नभएको भन्दै परिवारले आशाको जिम्मा लिएन । नेपाली दूतावासले अमृतसार सामाजिक संस्थासँग समन्वय गरी २३ महिने छोरीसहित आशालाई कात्तिक २९ मा मेडिकल स्कर्टिङमा नेपाल पठाइदिए । आशालाई हामीले आश्रय नदिने हो भने बिचल्ली हुने अवस्था आयो । कसैले जिम्मेवारी लिँदैन, अमृतसारकी संस्थापक सदस्य मुना गौतमले कान्तिपुरसँग भनिन्, उनी बोल्न सक्तिनन् । कुरा बुझेजस्तो गर्छिन् । दायाँ पाटो पूरै चल्दैन । बायाँ हातखुट्टा मात्रै चल्छ ।वैदेशिक रोजगारीमा गएका नेपाली कामदारको कल्याणकारी कार्यको जिम्मेवारी लिने निकाय वैदेशिक रोजगार बोर्ड हो । श्रम स्वीकृति नलिई वैदेशिक रोजगारीमा गएको कामदारलाई बोर्डले चिन्दैन । जुन कामदारले श्रमस्वीकृति लिएको छ । त्यो कामदारले मात्रै बोर्डबाट पाउने सेवासुविधा पाइन्छ, बोर्डका कार्यकारी निर्देशक द्वारिका उप्रेतीले भने । बोर्डको स्थापना (२०६५६६) देखि अहिलेसम्म १२ हजार ७ सय ८४ जनालाई राहत रकम दिएको छ । गम्भीर बिरामी तथा अंगभंग भएर फर्किएका २८ सय ७२ जना श्रमिकलाई बोर्डले आर्थिक सहायता प्रदान गरिएको उप्रेतीले बताए । आप्रवासन मामिलाका विज्ञ सरु जोशीले सरकारले घरेलु महिला कामदारलाई श्रम कानुनको दायरा बाहिर राखेर गैरकानुनी बाटोबाट जान बाध्य पारिएकाले बोर्डको दायित्वबाट बाहिर पारिएको बताइन् । यो सवाल आजको मात्रै होइन । बोर्डको स्थापना भएदेखि नै हो । सरकारले आफ्नो नागरिकलाई लिगल र इलिगल भनेर छुट्याएको छ, उनले भनिन्, अर्थ मन्त्रालयले बोर्डमा रकम राखेर भए पनि आशा जस्ता घरेलु कामदारलाई सम्बोधन गर्नुपर्ने हो । तर, कहिले पनि यस्ता प्रकृति कामदारलाई न्याय दिने काम भएन । आव २०७९८० मा वैदेशिक रोजगार विभागबाट ७२ हजार महिलासहित ७ लाख ७१ हजार ३२७ जना श्रमिक वैदेशिक रोजगारीमा गएका थिए । त्यही वर्ष १२ खर्ब २० अर्ब ५६ करोड रेमिट्यान्स भित्रिएको थियो । रेमिट्यान्स आउँदा कामदारको कानुनी हैसियत हेरिँदैन । जब त्यही कामदार अंगभंग भएर आउँदा सरकारका नीति, कानुन र कार्यविधिहरूले कामदारको कानुनी हैसियत खोज्ने गर्छ, जोशीको भनाइ छ, सरकारले कुल गार्हस्थ्य उत्पादन (जीडीपी) मा विप्रेषणको हिस्सा २२७ बराबर पुर्याउने आप्रवासी कामदारको स्वास्थ्य र सुरक्षालाई हेर्नुपर्छ । आप्रवासीमाथि हुन सक्ने विभेदलाई ध्यानमा राखी संयुक्त राष्ट्रसंघले डिसेम्बर १८ का दिन आप्रवासी श्रमिक र तिनका परिवारको सदस्यहरूको अधिकार संरक्षणसम्बन्धी महासन्धि, १९९० पारित गरी सन् २००३ जुलाई १ देखि लागू भएको छ । त्यसअनुसार हरेक डिसेम्बर १८ मा अन्तर्राष्ट्रिय आप्रवासी दिवस मनाइन्छ । संयुक्त राष्ट्रसंघले आप्रवासनका चुनौती र अवसरहरूका बारेमा चेतना जगाउन र विश्वभरका आप्रवासीहरूको योगदानलाई मान्यता दिनका लागि विश्वव्यापी रूपमा यो दिवस मनाउँदै आइएको छ । यो वर्ष आप्रवासीको योगदानको कदर र अधिकारको सम्मान भन्ने मूल नारा तय गरिएको छ । श्रम, रोजगार तथा सामाजिक सुरक्षा मन्त्रालयले पनि आप्रवासी र आश्रित परिवारको संरक्षण, समान कामका लागि समान ज्याला, लैंगिक विभेदको अन्त्य र आप्रवासी श्रमिकको स्वास्थ्य र सामाजिक सुरक्षाको सुनिश्चिता हुनुपर्ने भन्दै यो दिवस मनाइरहेको छ । घरेलु कामदारलाई व्यवस्थित गर्न श्रम मन्त्रालयले आन्तरिक गृहकार्य गरिरहेको छ, श्रम सचिव केवलप्रसाद भण्डारीले भने, यो मुद्दामा सबै सरोकारपक्ष एकठाउँमा उभिनुपर्छ ।"
काठमाडौं र धनगढीबीच 'ब्लकबस्टर खेल,"(काठमाडौं)काठमाडौं रेजर्सविरुद्ध धनगढी एफसी । नेपाल सुपर लिग (एनएसएल) फुटबल सुरु भएको धेरै भएको छैन । लाग्छ, यी दुई यस्ता टिम हुन्, जसको प्रतिद्वन्द्विता धेरै पुरानो छ । दोस्रो संस्करण आइपुग्दा यो प्रतियोगितामा एकले अर्को टिमसँग एकै खेलको हाराहारीमा मात्र खेलेको छ, दुई खेलको इतिहास पनि बिरलै छ । तर, काठमाडौं र धनगढी अहिलेसम्म तीनपल्ट एक आपसमा भिडिसकेका छन् । यिनै दुई टिम सोमबार दशरथ रंगशालामा खेल्दै छन् ।यो खेल रहेको छ लिग चरणको । यसलाई प्रतियोगिताकै ब्लकबस्टर भन्दा केही फरक पर्दैन । यसपल्ट यो खेल यस्तो मोडमा आएको छ, जहाँ शीर्ष चारमा रहने टिमको लगभग नक्सा तयार छ । तर, अहिलेसम्म कोही पनि ढुक्क हुन सकेका छैनन् । एउटा खराब प्रदर्शनको शृंखलाले सबथोक बिगार्न सक्छ । अहिले धनगढी केही हदसम्म आरामको स्थितिमा छ । टोलीले कुनै खेल गुमाएको छैन अनि अंकतालिकाको शीर्ष स्थानमा छ ।धनगढीको ५ खेलबाट ११ अंक छ । यसमा ३ जित र २ बराबरी छ । यो भयो ५ खेलको अविजित यात्रा । अर्कोतर्फ काठमाडौंले एक खेल गुमाएको छ । त्यसै कारण टोली पाँचै खेलबाट ८ अंकसहित चौथो स्थानमा छ । काठमाडौंका यी खेलमा २ जित र २ बराबरी सामेल छ । सम्भवतः काठमाडौं केही दबाबमा हुन सक्नेछ । तर, यो टिमले अहिलेसम्म देखाएको एउटा ठूलो विशेषता भनेकै दबाबमा राम्रो खेल्ने हो ।धनगढीले बुझ्नुपर्ने के हो भने आफूलाई अन्तिम पटक हार चखाउने टिम कुनै हो भने त्यो काठमाडौं हो । यही पृष्ठभूमिमा सबैभन्दा पहिले इतिहासमै फर्कनु ठीक हुनेछ । वर्ष ०७८ को लिग चरणमा काठमाडौंमाथि धनगढी पूर्णतः हाबी रह्यो । त्यो पहिलो भेट धनगढीको पक्षमा ३० ले गएको थियो । त्यसमा ओलावाले आफिजले दुई गोल गरेका थिए । धनगढी सजिलै फाइनल पुग्यो । लिग चरणको समाप्तिमा काठमाडौं पहिलो रह्यो भने धनगढी दोस्रोमा ।यस्तोमा यिनै दुई टिम पहिलो क्वालिफायरमा भिडे र त्यसमा पनि धनगढी विजयी रह्यो । यसरी टोलीले काठमाडौंमाथि लगातार दुई जित रचेको थियो । त्यो खेल धनगढीले एक गोलले पछाडि रहेको स्थिति उल्टाएर जित निकालेको थियो । सुरुमा काठमाडौंले तेज तामाङको गोलमा काठमाडौंले अग्रता त लियो, तर धनगढी दुई गोल गर्न सफल रह्यो । त्यसमध्ये पूजन उपरकोटीको गोल निर्धारित समयमै निस्केको थियो भने विशाल राईको गोल भने अतिरिक्त समयमा ।यो नै प्रतियोगिता इतिहासमा अतिरिक्त समयमा गएको एकमात्र खेल रहेको छ । पछि दोस्रो क्वालिफायरमा काठमाडौंले ललितपुर सिटी एफसीलाई पन्छायो र फाइनलमा प्रवेश गर्यो । उपाधि भिडन्त भने काठमाडौंको पक्षमा रह्यो । त्यो भनेको निर्णायक खेलमा काठमाडौंले बाजी मारेकै हो । यसपल्ट काठमाडौंको एकमात्र हार बुटवललुम्बिनी एफसीसँगछ । त्यो हारले काठमाडौं दबाबमा आएको हो, टिम निराश देखिएको थियो ।तर, लगत्तै पोखरा थन्डर्सविरुद्ध एक गोलले पछाडि रहेको स्थितिमा काठमाडौं जित आत्मसात् गर्न सफल रह्यो । खेलको ८३ औं मिनेटसम्म पनि काठमाडौं एक गोलले पछाडि थियो । लागिरहेको थियो, फेरि एक हार टोलीको नाममा जाँदै छ । त्यही बेला एनकेग्ने जुनियरले बराबरी गोल गरे अनि इन्ज्युरी समयको चौथो मिनेटमा सोखरुखले निर्णायक गोल गरे । यो जितको श्रेय धेरै हदसम्म प्रशिक्षक बालगोपाल महर्जनलाई जान्छ, किनभने उनी रणनीति बुन्न माहिर छन् ।उनको नेतृत्वमा यस्ता जित धेरैपल्ट निस्किसकेको छ । पछिल्लो फाइनल जित पनि लगभग यस्तै थियो । तर, उनमा एउटा के समस्या छ भने उनी पत्रकारको प्रश्न कहिलेकाहीं उल्टो बुझ्छन् । त्यही पोखराविरुद्धको जितपछि सोधिएको थियो, बालगोपाललाई चिनिने त यस्तै खेलले हो नि ? उनले यो प्रश्नको सार बुझेनन् र उल्टै केही आक्रोशित हुँदै प्रश्न गरे, त्यसो भए कसरी खेलाउने त ? उनको जवाफ जस्तै भए पनि उनी नेपाली फुटबलका लिजेन्ड हुन्, यसमा कुनै शंका छैन ।धनगढीका प्रशिक्षक युगलकिशोर राई पनि कम्तीका छैनन् । मिडियासामु हल्का एटिच्युड देखाउँछन् । त्यो पनि प्रायः गजब नै हुने गर्छ । खेललाई लिएर उनका तर्क अनेक हुने गर्छन् । जस्तो, उनलाई आफ्ना मिडफिल्डर र फरवार्डले रिसाएरै खेलेको मनपर्ने । जति रिसायो, उति खेल राम्रो हुने उनको तर्क छ । त्यो पनि अगाडि खेल्ने खेलाडीको हकमा । उनको खेलजीवन बालगोपालको जति रहेन । अझ भनौं छेउछाउमै पुगेनन् । तर, प्रशिक्षकका रूपमा उनी उम्दा देखिएका छन् ।पछिल्लो संस्करणमा पनि काठमाडौंका प्रशिक्षक बालगोपाल नै थिए भने धनगढीमा युगलकिशोर नै । त्यसैले दुवैले आआफ्नो टिमको छोटो नै सही लिगेसी त बोकेकै छन् । उनीहरूकै टिम एक आपसमा चौथोपल्ट भिड्दा त्यसले रोमाञ्च दिने अपेक्षा त गर्न सकिन्छ । कुरा यत्तिकैमा सकिन्न । यो खेलले यसपल्टको प्रतियोगिताको शीर्ष चारको स्वरूप कस्तो हुनेछ, त्यो धेरै हदसम्म निर्धारण गर्ने छ । सायद दुवै टिमको मनमा एक आपसविरुद्ध बदला लिने भावना पनि हुँदो हो, पुराना कुरा सम्झेर ।"
नेपाली गल्फरलाई भारतमा उपाधि,काठमाडौं (कास) नेपाली गल्फर सुवास तामाङ आइतबार आईजीयू १२२ औं एमेच्योर गल्फ च्याम्पियनसिप अफ इन्डियाको उपाधि जित्न सफल भएका छन् । सुवासको यो ऐतिहासिक सफलता हो । नेपाली गल्फरले भारतका कुनै पनि प्रतियोगितामा ट्रफी जितेको पहिलो पटक हो । रोयल कोलकाता गल्फ क्लबमा म्याचप्ले फर्म्याटमा खेलिएको ३६ होलको फाइनलमा नेपालका नम्बर एक एमेच्योर गल्फर सुवासले भारतीय गल्फर रोहितलाई ९७ ले पराजित गरेका थिए । यो प्रतियोगिता सन् १८९२ मा सुरु भारतकै सबैभन्दा पुरानो गल्फ च्याम्पियनसिप हो ।पहिलो ९ होलमा पछि परेको अवस्था उल्टाएर १३ औं दक्षिण एसियाली खेलकुदमा दोहोरो स्वर्ण विजेता सुवासले सात होल बाँकी रहँदा उपाधि आफ्नो पक्षमा पारेका हुन् । चौथो वरीयताका सुवास र तेस्रो वरीयताका रोहितबीचको पहिलो ९ होलको प्रतिस्पर्धा रोमाञ्चक बन्यो । सुरुको दुई दिन स्ट्रोक प्ले फर्म्याटमा ३६ होल खेलेपछि उत्कृष्ट ३२ खेलाडी म्याच प्लेलाई छनोट भएका थिए । स्ट्रोक प्लेमा सुवास १ ओभर ७३ र २ अन्डर ७० खेल्दै चौथो भएका थिए । म्याच प्लेको सुरुआती तीन राउन्डमा भारतीय खेलाडीलाई हराएका सुवासले सेमिफाइनलमा दक्षिण अफ्रिकाका अल्टिन भ्यान डर मर्वेमाथि जित पाएका थिए ।सन् २०२४ को पेरिस ओलम्पिक गेम्सका लागि छात्रवृत्ति पाएका सुवास दुई वर्षदेखि बैंग्लुरुस्थित तरुण सरदेशाई एकेडेमीमा प्रशिक्षणरत छन् ।
गेटवे एकेडेमीलाई फेका कप,"काठमाडौं (कास) गेटवे एकेडेमीले १६ औं फेका कप अन्तरविद्यालय फुटबल प्रतियोगिताको उपाधि जितेको छ । स्वच्छ शैक्षिक प्रतिस्पर्धीहरूको संगठन (फेका) द्वारा आयोजित प्रतियोगिताको आइतबार फाइनलमा प्रतीक रायमाझीको गोलमा गेटवेले पूर्वविजेता न्यु स्टार पोललाई १० ले हरायो । मूलपानीमा तेस्रो स्थानको खेलमा अक्षरिकाले हाइली क्रिएटिभलाई २१ ले हरायो । अक्षरिकाका निशान थापा म्यान अफ द म्याच चुनिए । गेटवेका लक्ष्मण उप्रेती सर्वोत्कृष्ट खेलाडीसँगै सर्वाधिक गोलकर्ता बने । उनले ७ गोल गरेका थिए । हाइलीका रिसुक स्थापित उदीयमान, डिफेन्समा न्यु स्टारका दीप बोगटी, मिडफिल्डमा अक्षरिकाका रविन मगर, गोलरक्षकमा न्यु स्टारका सोमित मण्डल र प्रशिक्षकमा गेटवेका सरिन नापित उत्कृष्ट चुनिए ।"
