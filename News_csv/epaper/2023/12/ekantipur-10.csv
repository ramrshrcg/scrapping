शीर्षक,विवरण
१० वर्षमा ७ क्विन्टल सुन बरामद,"(काठमाडौं)पछिल्ला १० वर्षमा अन्तर्राष्ट्रिय विमानस्थल र सडक नाका हुँदै तस्करी गरेर नेपाल भित्र्याउन लागिएको ६९९२ किलो सुन बरामद भएको छ । नेपाल प्रहरीको तथ्यांकअनुसार आर्थिक वर्ष ०७०७१ देखि चालु आर्थिक वर्ष ०८०८१ सम्म उक्त परिमाणमा सुन बरामद भएको हो । शनिबारको मूल्यअनुसार उक्त सुनको मूल्य ७ अर्ब १२ करोड रुपैयाँभन्दा बढी हुन्छ । यस अवधिमा बरामद सुनबाट ५ अर्ब ९ करोड ३३ लाख रुपैयाँ राजस्व संकलन भएको प्रहरीले जनाएको छ । साथै सुन ओसारपसारमा संलग्न ५ सय ९९ जना पक्राउ परेका छन् । सरकारी निकायले अवैध सुन चोरी पैठारीमा कडाइ गरेको दाबी गर्दै आए पनि तस्करी भने रोकिएको छैन । चालु आर्थिक वर्षको ५ महिनामै ९३ किलो सुन नियन्त्रणमा लिइएको छ । तस्करीमा संलग्न रहेको आरोपमा ९४ जना पक्राउ परेका छन् । गत असार २९ मा त्रिभुवन अन्तर्राष्ट्रिय विमानस्थलबाट भन्सार जाँच गराएर बाहिरिएको ६१ किलो सुन राजस्व अनुसन्धान विभागले बरामद गरेको थियो । त्यसको ५ महिना नपुग्दै बिहीबार मध्यराति १४ किलो सुन भन्सार विभागले विमानस्थलबाटै नियन्त्रणमा लिएको छ । बिस्कुट आकारको २२ केजी तौलका ७ थान सुन ज्याकेटभित्रको भित्री भागमा बोकेर ल्याएका गोरखा बारपाकका चन्द्र घले पक्राउ परेका छन् । उनले दिएको बयानका आधारमा दुबईबाट सुन बोकेर ल्याउन लगाउने बारपाककै मीनबहादुर घलेलाई समेत प्रहरीले पक्राउ गरेको छ । घलेद्वय बारपाकका सामान्य व्यक्ति रहेको र भरियाका रूपमा प्रयोग मात्र भएको हुन सक्ने अनुसन्धान अधिकारीहरूको प्रारम्भिक अनुमान छ । सुन तस्करीबारे विमानस्थल भन्सार कार्यालयले छानबिन समिति बनाएर अनुसन्धान जारी राखेको छ । शुक्रबार दिउँसो नागढुंगा नाकामा रसुवाबाट ल्याइएको दुई केजी सुनसहित ३ जना पनि पक्राउ परेका छन् । प्रहरी प्रवक्ता डीआईजी कुबेर कडायतले विगतदेखि नै सडक नाकाभन्दा विमानस्थलबाट ठूलो परिमाणमा सुन तस्करी भइरहेको बताए । धेरैजसो सुन एयरपोर्टबाट आउँछ । सीमानाकाबाट पनि आइरहेको छ, उनले भने, प्रहरीले तस्करी नियन्त्रण गर्न नाकामा चेकजाँच र सुराकीका आधारमा खोजबिन जारी राखेको छ । अवैध ढंगले सुन ल्याउने काम घटबढ भइरहेको देखिन्छ । विगत दस वर्षको तथ्यांक हेर्दा आव ०७४७५ मा सबैभन्दा बढी २ सय १४ किलो तस्करीको सुन बरामद भएको थियो । उक्त वर्ष सुन तस्करीमा संलग्न ५८ जना पक्राउ परेका थिए भने १ अर्ब ३ करोड १४ लाख राजस्व संकलन भएको थियो । गत आवमा सबैभन्दा थोरै २०६ किलोग्राम सुन नियन्त्रणमा लिइएको थियो भने सुन ओसारपसारमा संलग्न ९१ जनालाई पक्राउ गरिएको थियो ।प्रहरीले सुन तस्करलाई नियन्त्रणमा लिने तर त्यसमा संलग्नमाथि अनुसन्धान नगर्ने हुँदा कसले ल्याउँछ ?, कसरी ल्याउँछ ?, कसले ल्याउन लगाउँछ ?, कसको लगानी हुन्छ ? लगायत विस्तृत विषयमा प्रहरीलाई गहिरो जानकारी नहुने प्रवक्ता कठायतले बताए । सबैभन्दा धेरै सुन विमानस्थल हुँदै आइरहेको छ । तर विमानस्थलभित्रको यात्रु आगमन कक्षमा प्रहरीको पहुँच हुँदैन, उनले थपे, हामीले भन्सार कार्यालयलाई सहयोग मात्र गर्ने हो ।एक जना व्यक्तिले विदेशबाट आउँदा २५ देखि ५० ग्रामसम्म सुनको गहना भन्सार तिरेर ल्याउन पाउने व्यवस्था छ । सुनमा १५ प्रतिशत भन्सार शुल्क लाग्ने हुँदा कर छली गर्न पनि तस्करी हुने गरेको सुनचाँदी व्यवसायी महासंघका पूर्वअध्यक्ष तेजरत्न शाक्यले जनाए । उनका अनुसार विदेशमा किनेको सुन कर छली गर्न लगानीकर्ताले भरियामार्फत नेपाल भित्र्याउने गरेका छन् । नेपालभन्दा भारतमा सुन आयातमा कर बढी लाग्छ । भारतमा सुन आयात गर्दा १८४५ प्रतिशत राजस्व तिर्नुपर्छ । भन्सार शुल्कको यो अन्तरले पनि तस्करीलाई मलजल गरेको सरकारी अधिकारीहरू बताउँछन् । तस्करीबाट आएको सुन नेपाल हुँदै भारत पुग्ने गरेको अर्थ मन्त्रालयका र प्रहरीका अधिकारीहरूको भनाइ छ । कतिपय अवैध सुन नेपाली बजारमा प्रयोग हुने अनुमान पनि गरिन्छ । तर नेपालमा सुन पर्याप्त भएकाले तस्करीको सुन प्रयोग गर्ने अवस्था बजारमा नरहेको महासंघका पूर्वअध्यक्ष शाक्यले बताए । असोजदेखि बैंकमार्फत व्यवसायीले २० किलो सुन झिकाउने व्यवस्था भएको छ । यसपालि अत्यधिक मूल्य वृद्धि भएकाले पनि बजारमा सुन पर्याप्त छ । अवैध सुन प्रयोग गर्नुपर्ने अवस्था छैन, उनले भने । असोजअघिसम्म १० केजी सुन मात्रै व्यवसायीले पाउने व्यवस्था थियो । त्यतिबेला भने अपुग हुने गरेको उनले जनाए । शाक्यले भने, सुनको भाउ बढेकाले पनि अहिले आपूर्ति छैन । माग पनि छैन, अभाव पनि छैन । २० किलो किन्न पाउने व्यवस्थाले राम्रो अवस्था छ ।प्रहरीका पूर्वडीआईजी हेमन्त मल्ल भन्सार बिन्दुहरूलाई सुदृढीकरण नगरेसम्म तस्करी नरोकिने बताउँछन् । नेपाल र बंगलादेश सुन तस्करीका लागि ट्रान्जिटमा प्रयोग भइरहेका छन्, समातिएको भनेको त सार्वजनिक भएको मात्र हो । सार्वजनिक नभई तस्करी भएको अझै बढी हुन सक्छ, उनले भने, सुन तस्करी पहिले पनि थियो । अहिले पनि रोकिएको छैन । विमानस्थलदेखि सीमानाकाका भन्सारलाई सुदृढीकरण गरे मात्रै अवैध सुन ओसारपसार न्यूनीकरण गर्न सकिने उनको सुझाव छ । भन्सार कार्यालयका कर्मचारी, पूर्वाधार र प्रविधिको प्रयोगमा तत्काल सुधार गर्नुपर्ने उनले औंल्याए । नेपालमा हवाईमार्गबाट सुन धेरै आउने भनेको हङकङबाट हो । रसुवा, सिन्धुपाल्चोक, दोलखा, गोरखाका सीमानाका पनि तस्करीमा प्रयोग भएको देखिन्छ । यी ठाउँका भन्सार कार्यालयमा सबै हिसाबले निगरानी बढाउनुपर्छ, पूर्वडीआईजी मल्लले भने । भन्सार नाका कमजोर भएकै कारण तस्करहरू सफल हुने गरेको उनको जनाए । भन्सारमा कर्मचारी, प्रहरी खटाउँदा पनि राजनीतिक स्वार्थबाट प्रेरित हुने गरिएको छ । कर्मचारी र प्रहरीकै संलग्नता पनि भेटिने गरेको छ । तस्करीसम्बन्धी विषयवस्तु बुझेका कर्मचारी पनि छैनन्, उनले थपे, भौतिक पूर्वाधार र प्रविधिको प्रयोगमा हामी कमजोर छौं । बदमासी गर्नेले त्यसको फाइदा उठाएका छन् । पूर्वअर्थ सचिव शंकर अधिकारी आन्तरिक खपतभन्दा पनि भारत लैजाने बाटोका रूपमा नेपालीभूमि सुन तस्करीमा प्रयोग भएको बताउँछन् । नेपाल ल्याएपछि भारतसम्म सजिलै पुर्याउन सकिने खुला सिमाना छ । भारतीय सीमामा अवैध सुन बरामद भएको कहिल्यै सुनिँदैन, उनले भने, नियन्त्रणका लागि सुरक्षा जाँच र निगरानी बढाउनुपर्छ । मिलेमतो पनि सुनिन आउँछ । सत्यतथ्य छानबिन गरेर निष्कर्षमा पुगे नियन्त्रण गर्न सकिन्छ । तस्करीबारे सत्यतथ्य छानबिन गरी वास्तविक दोषी पहिचान गर्न राजनीतिक नेतृत्वको तहमा नै प्रतिबद्धताको खाँचो रहेको उनले औंल्याए । सुन तस्करीका अधिकांश घटनामा भरियाहरू पक्राउ पर्ने तर मूल कारोबारीसम्म नपुग्ने प्रवृत्ति छ । पूर्वअर्थ सचिव अधिकारीले भन्सार कार्यालयको गतिविधि, दैनिक अप्रेसन र सेवासुविधामा पनि सुधार गर्नुपर्ने औंल्याए । विगतमा कर्मचारी र प्रहरी नै मिलेको पनि पाइयो । उनीहरूको जिम्मेवारी र खटनपटनमा पनि विचार गर्नुपर्छ, उनले भने । भन्सार विभागका एक पूर्वमहानिर्देशकले एकदुईवटा तस्करी नियन्त्रणमा लिएरभन्दा पनि राज्यले प्रक्रिया, पद्धति, नीति, कार्यक्रमबाट नै अवैध गतिविधि रोक्नुपर्ने बताए । विदेशबाट ल्याएको सुन पनि किनेर नै ल्याउने हो । कतै न कतैबाट त्यसको मूल्य तिर्नु नै पर्छ, उनले भने, सुनको मूल्य कहाँबाट तिरिन्छ त्यसमा नियमन गर्नुपर्छ । यहाँ त भन्सारमा तिर्ने कर छलेर मुनाफा गर्ने मात्र हो । वैदेशिक रोजगारीबाट हुने आम्दानीको ट्र्याकिङ गरेर आय प्रणालीमा ल्याउन सके नियमन र नियन्त्रण गर्न सहज हुने उनको विश्वास छ । नीति र प्रणालीमा सुधार नभएसम्म भन्सार, राजस्व र प्रहरीले मात्रै तस्करी नियन्त्रण गर्न नसक्ने उनले जनाए । व्यक्तिले कन्ट्रोल गर्नेभन्दा पनि नीति, कार्यक्रमले नियन्त्रणमा गर्नुपर्छ । दुई जना भन्सारमा राम्रो कर्मचारी जाँदा समातिने, ४ जना नराम्रो कर्मचारी पुग्दा तस्करी मौलाउने हुन दिनु हुँदैन, उनले भने ।"
राष्ट्रिय सभा अध्यक्षमा कांग्रेसका सिटौला र श्रेष्ठको दौडधुप,"(काठमाडौं)राष्ट्रिय सभाको अध्यक्ष बन्न कांग्रेसका पूर्वउपसभापति गोपालमान श्रेष्ठ र पूर्वमहामन्त्री कृष्णप्रसाद सिटौलाले सक्रियता बढाएका छन् । संवैधानिक आयोगका पदाधिकारी नियुक्तिको सिफारिस गर्ने ६ सदस्यीय परिषद्को सदस्यसमेत रहने भएकाले विशेष रुचि राख्दै आएका कांग्रेस सभापति शेरबहादुर देउवा भने दुई जनामध्ये कसलाई अघि बढाउने भन्नेमा मौन छन् । निर्वाचनपछि मात्रै देउवाले औपचारिक रूपमा मुख खोल्ने उनीनिकट नेताहरू बताउँछन् ।राष्ट्रिय सभाका अध्यक्ष गणेश तिमिल्सेनासहित २० सांसदको अवधि आगामी फागुन २० बाट सकिँदै छ । म्याद सकिनुभन्दा एक महिनाअगावै निर्वाचन सम्पन्न गरिसक्नुपर्ने संवैधानिक प्रावधानबमोजिम रिक्त स्थान पूर्तिका लागि माघ ११ मा निर्वाचन हुँदै छ । अध्यक्ष बन्नकै लागि श्रेष्ठ र सिटौलाले राष्ट्रिय सभामा सांसद हुने चाहना राखेका छन् । २० सांसदमध्ये १९ जना निर्वाचनबाट र १ जना मन्त्रिपरिषद्को सिफारिसमा राष्ट्रपतिबाट नियुक्ति हुने व्यवस्था छ । संविधान जारीपछिका दुई संसदीय निर्वाचनमा पराजय बेहोरेका सिटौलाले जीवनको उत्तरार्द्धमा सक्रिय राजनीतिबाट सम्मानजनक बहिर्गमन खोज्दै आएका छन् । त्यसका लागि राष्ट्रिय सभा अध्यक्ष उपयुक्त अवसर भएको भन्दै उनीनिकट नेताहरूले समेत सत्ता गठबन्धनमा आबद्ध दलहरूसँग छलफल गर्न सुझाउँदै आएका हुन् । १९ सिटका लागि हुने निर्वाचनमा सत्तारूढ दलहरूले चुनावी गठबन्धन गर्ने निर्णय गरिसकेका छन् । तर, सिट भागबन्डाको विषयमा आगामी सातादेखि छलफल हुने कांग्रेस महामन्त्री विश्वप्रकाश शर्मा बताउँछन् । उनका अनुसार सत्तारूढ दलबाट रिक्त हुने संख्या कायम राखेर प्रमुख प्रतिपक्ष एमालेको सिटमा भागबन्डा हुनेछ । राष्ट्रिय सभामा एमालेका ८, कांग्रेसका ४, माओवादी केन्द्रका ३, एकीकृत समाजवादीका २, जसपाको १ र स्वतन्त्र १ गरी १९ पद रिक्त हुँदै छ । तत्कालीन राष्ट्रपति विद्यादेवी भण्डारीबाट मनोनीत पूर्वपरराष्ट्र मन्त्रीसमेत रहेकी विमला राई पौड्याल एमाले नेतृ हुन् । उनको समेत गर्दा एमालेबाट रिक्त हुने ९ सिटमा गठबन्धन दलबीच भागबन्डा गर्ने गरी अनौपचारिक छलफल भइरहेको छ । कांग्रेस महामन्त्री शर्मा सरकारको नेतृत्व माओवादीले गरेको, प्रतिनिधिसभामा एमालेबाट सभामुख रहेको अवस्थामा शक्ति सन्तुलनको हिसाबले पनि संवैधानिक परिषद्मा कांग्रेसले राष्ट्रिय सभाको अध्यक्ष पाउनेमा शंका नभएको बताउँछन् । प्राकृतिक रूपमै कांग्रेसले अध्यक्ष लिन्छ, उनले भने । पार्टीको आन्तरिक शक्ति संघर्षमा फरक कित्तामा उभिए पनि महामन्त्री शर्मा यस पटक सिटौलालाई राष्ट्रिय सभा अध्यक्ष बनाउन सकारात्मक देखिएका छन् । सिटौला दाइ आफैंले इच्छा राख्नु होला भन्ने मलाई लागिरहेको छैन, तर आउन चाहनुहुन्छ भने म उहाँको पक्षमा उभिन्छु । मेरो प्रस्ट र पूर्ण समर्थन हुनेछ, शर्माले भने, शान्ति प्रक्रियामा महत्त्वपूर्ण भूमिका निर्वाह गर्नुभएको र त्यसैको बाँकी काम पूरा गर्ने भूमिकामा समेत जोडिने गरी राष्ट्रिय सभाको अध्यक्ष हुनु विल्कुलै सकारात्मक कुरा हो । उहाँले चाहना राख्नु भएन भने पनि हामीले ल्याउने कोसिस गर्नुपर्छ । दोस्रो संविधानसभामा मस्यौदा समितिका संयोजकसमेत रहेका सिटौला त्यसपछि भएका ०७४ र ०७९ को संसदीय निर्वाचनमा पराजय भएपछि उनको राजनीति यात्रामा ठूलो धक्का पुर्याएको थियो । पार्टीभित्रै पनि सिटौला शक्तिहीन बन्दै गएका छन् । तत्कालीन पार्टी सभापति तथा प्रधानमन्त्री सुशील कोइरालाको निधनपछि १३ औं महाधिवेशनमा सभापतिको प्रत्याशी भएर सिटौलाले पार्टीभित्र तेस्रो धारको बीजारोपण गरेका थिए । संसदीय निर्वाचनको हार र प्रभावशाली युवा नेताहरू महामन्त्री गगन थापा र केन्द्रीय सदस्य प्रदीप पौडेलको साथ पाउन छाडेपछि सिटौला नेतृत्वको तेस्रो धारको अस्तित्व संकटमा पर्दै आएको छ । तर थापा र पौडेल पनि सभापति देउवासँगको सहकार्यमा अघि बढ्न थालेपछि सिटौलाको साथ छोडे । एक वर्षअघिको संसदीय निर्वाचनबाट पराजित हुनासाथ सिटौला राष्ट्रपति बन्ने दौडधुपमा पनि लागे । तर सत्ता गठबन्धनबाट रामचन्द्र पौडेललाई राष्ट्रपति बनाउने सहमत भएपछि सिटौलाले हात झिके । सिटौलानिकट पूर्वमन्त्री भीमसेन दास प्रधान त्यतिबेलै सिटौलालाई राष्ट्रिय सभाको अध्यक्ष बनाउन आश्वासन दिइएको दाबी गर्छन् । प्रधानले भने, तर पार्टीको केन्द्रीय कार्यसमिति वा पदाधिकारी बैठक बसेर निर्णय गर्नुपर्छ । तत्कालै निर्णय भएन भने धेरैको चलखेल हुन सक्छ । निर्णय गर्दा सबैको प्याकेजमै निर्णय होस् भन्ने चाहना उहाँमा छ ।सिटौलानिकट उद्धव थापाका अनुसार राष्ट्रिय सभाको अध्यक्षका लागि सिटौलाले आफ्नो समूहमा रहेका नेताहरूसँग छलफल गरिरहेका छन् । सिटौला दाइ अहिले सरसल्लाहमै हुनुहुन्छ । अहिलेको राजनीतिक परिस्थिति, संविधान कार्यान्वयनमा चुनौती, राजनीतिक दलहरूबीच गर्नुपर्ने समन्वयात्मक भूमिकाका लागि उहाँ जतिको मान्छे अरू हुन सक्दैन । सबैको सोच पनि उहाँ नै हुनुपर्छ भन्नेमा छ । माओवादीको पनि समर्थन छ । कोशी प्रदेश कांग्रेसका सभापतिसमेत रहेका थापाले भने, हामीजस्तै सहयोगी र शुभचिन्तकसँग सल्लाह मागिरहनुभएको छ । हामीले तपाईं जतिको मान्छे बाहिर बस्नभन्दा जान राम्रो हुन्छ भनेर सुझाव दिएका छौं । उहाँको पनि इच्छा त्यस्तै छ ।अध्यक्षकै लागि भनेर पार्टीका पूर्वउपसभापति समेत रहेका गोपालमान श्रेष्ठले लबिइङ गरिरहेका छन् । श्रेष्ठ समानुपातिकबाट सांसद हुन नसकेपछि राष्ट्रिय सभामा आउन लागेका हुन् । उनको नाम समानुपातिक सूचीमा आदिवासी जनजाति क्लस्टरमा एक नम्बरमा थियो । तर सभापति देउवाले खसआर्यबाट प्रकाशरण महतलाई बनाएपछि श्रेष्ठ प्रतिनिधिसभाको सांसद हुने रिङबाट बाहिरिए । राष्ट्रिय सभा अध्यक्ष हुनकै लागि उनले दुई महिनाअघि समानुपातिक सूचीबाट आफ्नो नाम पनि हटाएका छन् । निर्वाचन आयोगका प्रमुख आयुक्त दिनेश थपलियाका अनुसार उम्मेदवार मनोनयनको अघिल्लो दिनसम्म नाम हटाएमा समानुपातिक सूचीमा रहेकाहरू पनि राष्ट्रिय सभाका सदस्यका लागि उम्मेदवार बन्न सक्नेछन् । समानुपातिक सूचीबाट नाम हटाउन पार्टीको केन्द्रीय कार्यसमितिको निर्णयसहित आयोगमा पत्र पठाउनुपर्छ । प्रदेश र प्रतिनिधिसभाको समानुपातिक सूचीमा रहेको कुनै पनि व्यक्ति नाम नहटाएसम्म वडाको उम्मेदवार पनि हुन पाउँदैन । एउटै व्यक्ति दुईतिर उम्मेदवार हुन पाइँदैन भन्ने संवैधानिक व्यवस्था नै छ, थपलियाले भने, राष्ट्रिय सभामा उम्मेदवार हुन आकांक्षीहरू अहिले भकाभक सूचीबाट नाम हटाउन आउनुभएको छ । श्रेष्ठले पार्टी फुट्दा र शाही आयोगले पक्राउ गरेर जेलमा राखेका अप्ठ्यारो दिनमा पनि देउवालाई काँध थापेर साथ दिएको तर्क गर्दै राष्ट्रिय सभाको अध्यक्षमा आफूलाई पार्टीले लैजाने विश्वास गर्छन् । ०४८ सालदेखि संसदीय अनुभव छ । संविधानसभाको दुईदुई चोटिको अनुभव छ । भिजन छ । काम गर्ने इच्छा शक्ति छ । स्वस्थ छु । रोगी छैन, उनले कान्तिपुरसँग भने, यसका लागि मेरो अर्जुन दृष्टि पनि छ, मेरो प्रतिस्पर्धीमा पार्टीबाट अरू देखेको छैन । सभापतिजीले विवेक पुर्याउनुहुन्छ भन्ने लाग्छ ।पार्टीभित्रै एकथरी नेताहरू संघीय संसद्मा अल्पसंख्यक मुस्लिमको प्रभावपूर्ण प्रतिनिधित्व नभएकाले पार्टीका सहमहामन्त्रीसमेत रहेका फरमुल्ला मन्सुरलाई राष्ट्रिय सभामा ल्याएर अध्यक्ष बनाउनुपर्ने तर्क अघि सारेका छन् । गठबन्धनका कारण टिकट नपाएपछि मन्सुर समानुपातिक सूचीमा थिए । उनको पनि समानुपातिकबाट सांसद हुन वञ्चित बनाएपछि राष्ट्रिय सभामा लैजानुपर्ने मत छ । तर, मन्सुर भने राष्ट्रिय सभाको अध्यक्ष हुन श्रेष्ठ र सिटौला अघि सरेमा आफ्नो समर्थन दुईमध्ये जुन भए पनि हुने बताउँछन् । उहाँहरू दुई जना अघि बढ्नुभयो भने म छाड्छु । मेरो चाहना उहाँहरूमध्ये एक जना होस् भन्नेमै रहन्छ, उनले भने, तर पार्टीमा ठोस रूपमा यस विषयमा छलफल भने भइसकेको छैन ।"
उपरथी सिग्देलको जन्ममिति पनि केरमेट,"(काठमाडौं)नेपाली सेनाका उपरथी ताराध्वज पाण्डेलाई रथीमा बढुवा सिफारिस गरिए पनि उनको जन्ममितिमा कैफियत देखिएपछि राजीनामा दिएर किनारा लागेका छन् । तर, अर्का उपरथी अशोक सिग्देलले पनि जन्ममिति सच्याएको भन्दै अख्तियारमा उजुरी परेको छ, अख्तियारले लेखी पठाए पनि रक्षाले बेवास्ता गरेको छ । शैक्षिक प्रमाणपत्रको उमेर केरमेट गरिएको र त्यहीअनुसार नागरिकताको पनि प्रतिलिपि लिएर नयाँ उमेर कायम गरेको भन्दै उनीविरुद्ध उजुरी परेको हो । जिल्ला प्रशासनको नागरिकता, एसएलसी र त्रिभुवन विश्वविद्यालयको रजिस्ट्रेसन र केरमेट गरिएका दस्ताबेजका आधारमा अनुसन्धान गरी सिग्देलले दाबी गरेको उमेर साँचो भए ठहरिए मात्र उनलाई सेनामा बढुवा गर्न र गलत ठहरिए कारबाही गर्न माग गरिएको छ ।सिग्देलले दाबी गरेको उमेर विवरणमा प्रश्न उठाउने विभिन्न दस्ताबेज अहिले सार्वजनिक भएका छन् । रूपन्देहीको सिद्धार्थनगर नगरपालिका स्थायी ठेगाना भएका सिग्देलले २०३९ मा एसएलसीका लागि फाराम भर्दा आफ्नो जन्ममिति २०२१ चैत १९ जनाएका थिए । परीक्षा नियन्त्रण कार्यालयमा अभिलेख रहेको सिम्बोल नम्बर ८८०५९ डब्लूमा पनि यही उमेर कायम छ । तर, पछि सेनामा भर्ती हुने उमेर कटिसकेको भेटिएपछि उनले जन्ममिति दुई वर्ष घटाएको देखिन्छ । क्याम्पस प्रशासनको सिफारिसमा उमेर दुई वर्ष घटाएर जन्ममिति २०२३ चैत १९ कायम गराएका थिए । रजिस्ट्रेसन नम्बर ७०८८४ मा कायम उनको दस्ताबेजमा यही उमेर देखिन्छ । सेनामा भर्ती भएपछि सिग्देलले जाजरकोट जिल्ला प्रशासन कार्यालयबाट नागरिकताको प्रतिलिपि लिएका थिए, जसमा उमेर दुई वर्ष घटाइएको थियो । रूपन्देही स्थायी ठेगाना भएका सैनिक अधिकारीले दुर्गम जाजरकोटबाट प्रतिलिपि लिई उमेर सच्याएको विषयमा पनि अनुसन्धानको माग गरिएको छ । सरकारी दस्ताबेज नै तलमाथि गरिएकामा २०७६ साउन ३० मा जन्ममिति तेस्रोपटक फेरिएको भेटिएको छ । क्याम्पसको अभिलेखमा उनको जन्ममिति २०२३ चैत १९ लेखिएकामा केरमेट गरी २०२३ माघ १९ बनाइएको छ । प्रमाणपत्र र स्नातक तहमा समेत जन्ममिति पुरानै थियो । ३३ वर्षपछि उमेर सच्याउनुपर्ने कारण के हो ? त्यसको नियत र आधार के हो ? प्रश्न उठेको छ । सच्याइएको २०२३ चैत १९ को जन्ममितिका आधारमा उनले २०३९ फागुनमा सञ्चालित एसएलसी परीक्षा दिँदा तत्कालीन नियमअनुसार १६ वर्ष नपुग्ने देखिने हुँदा फेरि उमेर दुई महिना बढाएर माघमा सारिएको उनका सहपाठीहरूको दाबी छ । त्यसैले उमेर पहिले दुई वर्ष घटाएकामा फेरि दुई महिना बढाइएको उनीहरूको भनाइ छ । शैक्षिक प्रमाणपत्रमा सिग्देलको जन्ममिति २०२१ चैत १९ रहेको छ । तर, १९ माघ २०२३ कायम गराएर जागिर लम्ब्याउँदै गएका मात्रै छैनन्, उनी भविष्यमा सैनिक प्रमुख बन्ने लाइनमा छन्, अख्तियारमा परेको निवेदनमा लेखिएको छ ।अख्तियारका सहायक प्रवक्ता देवीप्रसाद थपलियाले उक्त निवेदन यसअघि नै सम्बन्धित निकायमा (रक्षा मन्त्रालय) मा पठाइसकेको जानकारी दिए । सेनाको विषय हाम्रो मातहतमा पर्दैन । त्यसैले सम्बन्धित निकायमा पठाइदिएका छौं, उनले भने । यो विषयमा प्रतिक्रिया दिन सिग्देल उपलब्ध भएनन् । अख्तियारमा परेको निवेदनमा सेवा प्रवेश र बढुवामा किर्ते गर्ने सैनिक अधिकारीहरूविरुद्ध जंगीअड्डाले कठोर नीति नलिँदा माथिल्लो पदसम्म पुग्न नक्कली प्रमाणपत्र र नागरिकता किर्ते गर्नेहरू बढ्दै गएको र सेनाको छवि पनि धूमिल भएको भन्दै चिन्ता व्यक्त गरिएको छ । यस्तो गम्भीर दण्डनीय कार्यविरुद्ध समयमै छानबिन गरी कारबाही नगर्ने हो भने सेनाभित्र किर्ते र नक्कलीहरूको बाहुल्य बढ्दै जाने र यसले राम्रा तथा योग्य सैनिक अधिकारीहरूको वृत्ति विकासमा असर पर्ने उल्लेख छ । यसकारण सिग्देललगायतका सैनिक अधिकारीहरूको नागरिकता र शैक्षिक प्रमाणपत्रमाथि छानबिन गरी कारबाही गरिपाउँ भनी यो निवेदन पेस गरेका छौं, निवेदनमा भनिएको छ ।"
विपत्पीडितलाई राहत न घर,"(बागलुङ)तीन वर्षअघि भुजीखोलामा आएको बाढीले घर बगाएपछि ढोरपाटन नगरपालिका ८ बोबाङका टेकबहादुर विक गोठ बारेर बसेका छन् । बल्लतल्ल ज्यान बचाएको उनको परिवारले अहिलेसम्म घर बनाउन सकेको छैन । भएको घर बग्यो, अर्को घडेरी नभएकाले गोठ बारेर बस्नुपरेको उनले गुनासो गरे ।जग्गा जमिन छैन, त्यसैले उनका लागि सिफारिस पनि बनाउन सकिएन, वडाध्यक्ष भद्रमणि विकले भने, गरिब जनतालाई राज्यको अनुदान पाउने ठाउँ नै छैन । विकजस्तै तीन जनाले घडेरी अभावमा घर बनाउने रकम सिफारिस माग्न नसकेको उनले बताए । उक्त घटनामा वडा नं ९ का १ सय बढी घर बगेका थिए । तीमध्ये ८२ परिवारले घर बनाउन जिल्ला प्रशासन कार्यालयबाट पहिलो किस्ता रकम लगेका छन् । मनसुनजन्य प्रकोप व्यवस्थापन समितिमार्फत सरकारले निजी आवास निर्माणका लागि ४ लाख रुपैयाँ अनुदान दिने गर्छ । पीडितले पहिलो किस्तास्वरूप ५० हजार रुपैयाँ पाएको दुई वर्ष बितिसकेको छ तर दोस्रो किस्ताका लागि माग आएको छैन । सहायक प्रमुख जिल्ला अधिकारी चित्राङ्गत बरालका अनुसार ८२ जनाले पहिलो किस्ता र १८ जनाले मात्र दोस्रो किस्ता लगेका हुन् । पहिलो किस्ता ५० हजार लगेकाले घरको जग राखेर केही भाग उठाएपछि मात्र दोस्रो किस्ता २ लाख रुपैयाँ पाउने प्रावधान छ । घर बनिसकेपछि तेस्रो किस्ताबापत १ लाख ५० हजार गरी कुल ४ लाख रुपैयाँ पाउने सरकारी प्रावधान छ ।तीन वर्षअघि २०७७ को भदौ १७ गते ढोरपाटन नजिकैको फलेघरदेखि खसेको पहिरोले वडा नं ९, ८ र ७ का १ सय २६ घर बगेका थिए । २२ को मृत्यु भएको थियो भने १५ जना बेपत्ता छन् । मृत्यु भएकाको परिवारलाई सरकारले दुई लाख रुपैयाँको दरले राहत रकम दिएको छ । बेपत्ता परिवारलाई राहत दिए पनि अवस्था भने पहिचान नभएको स्थानीय हुमबहादुर विकले बताए । उनकी पत्नी कुमारी र बैनी खिमी पहिरोमा परी बगेका थिए । बेपत्ता उनीहरूको अवस्था अहिलेसम्म पत्ता लागेको छैन । १२ वर्ष नपुगेसम्म मृतक भनेर घोषणा गर्न नपाउने पटकपटकका परिपत्रले बेपत्ताले मृतकको स्थान पाउन नसकेका हुन् । सहायक प्रजिअ चित्राङ्गत बरालका अनुसार तत्तत व्यक्तिको हकमा अदालतले निर्णय गरेर बेपत्ता हो भनेमा मात्र प्रशासनले मृतकमा प्रमाणित गर्ने प्रावधान छ ।यही पहिरोमा परी वडा नं ९ का हेमबहादुर बिक, पत्नी दिलमाया, छोरा मनोज र विराज तथा छोरी उमिसा गरी ५ जना बगे । दिलमाया र मनोजको शव भेटियो, बाँकी बेपत्ता छन् । १२ वर्षीय आशिष र १४ वर्षीया सुस्मिता बाँचे । घरका सबै सदस्य गुमाएका उनीहरू अहिले पोखरास्थित बालगृहमा बसेर पढ्छन् । परिवारै नभएकाले उनीहरूले न कुनै राहत रकम पाए, न त सहयोग नै । २०७८ साउन ११ मा तमानखोला गाउँपालिका२ को खोलेसोबाङमा पहिरोले पानबहादुर विकको घर पुरिँदा उनकी १२ वर्षकी छोरी रिता र १३ वर्षका छोरा खिमबहादुरको मृत्यु भयो । पानबहादुरकी पत्नी ३४ वर्षकी होमकुमारी घाइते भइन् । लामो समय उनीहरू छिमेकीको आश्रयमा बसे । जिल्लाबाट राहत पाउने प्रक्रिया पूरा गर्न नसकेपछि गाउँपालिकाले सुरक्षित स्थानमा उनीहरूका लागि घर बनाइदियो । राहत पाउन पीडितले क्षति हुनुअघिको र क्षति भइसकेपछिको घरको तस्बिरसहित एकाघरका परिवारको निवेदन, वडा सिफारिस, सर्जमिन मुचुल्का पेस गर्नुपर्ने मनसुनजन्य विपत् प्रभावित निजी आवास पुनःनिर्माण तथा पुनःस्थापना कार्यविधि २०७७ मा व्यवस्था छ । कार्यविधिको दफा ८ अनुसार पीडितले निवेदनका साथमा क्षतिको मूल्यांकनसहितको प्रतिवदेन पेस गर्नुपर्ने प्रावधानले पीडितले रातह पाउन नसकेका हुन् ।उक्त घटनापछि खोलसेबाङका आधा दर्जन घरपरिवार विस्थापित भए । ३ घर चिरिएकाले गोठ सजाएर बस्न थाले । सोही दिन निसीखोला गाउँपालिका१ देवीस्थानका कमल परियारको घर पहिरोले पुरियो । उनले ५ वर्षको छोरा गुमाए । अन्य परिवारले भागेर ज्यान बचाए । त्यसपछि उनीहरू बुर्तिवाङ झरेर ज्याला मजदुरी गरेर बसेका छन् ।२०७४ देखि निरन्तर भासिन थालेपछि काठेखोला गाउँपालिका५ को काउलेबस्ती बस्न नसकिने भयो । २०७७ पछि यस बस्तीका १४ घरलाई गाउँपालिकाले वडा नं ५ कै फापरखेत नजिक ५ रोपनी जग्गा किनेर स्थानान्तरण गर्यो । घर त बने, पानी अभावले स्थानीयले सास्ती खेपेका छन् । हामी तीन वर्षसम्म भासिएका घरमा बस्न नसकेर छिमेकीको पिँढीमा बसेका थियौं, घर त बन्यो, पानीले दुःख पायौं, काउलेकी बसी परियारले भनिन् । काउलेकै आसपासमा समेत जमिन भासिएर जोखिम बढेपछि छिमेकीहरू बसाइँ सरेको उनले बताइन् । कमजोर आर्थिक अवस्थाका कारण आफ्नै बलबुतामा उनीहरूले घर बनाउन नसकेको बताए ।कार्यविधिले तोकेका सूचक पूरा गर्न पीडितलाई हम्मेहम्मे परेपछि अधिकांशले घर नबनाइ छाड्ने गरेका हुन् । कतिपयले ऋण खोजेर घर बनाएका छन्, कतिले छाडेरै हिंडे, जैमिनी नगरपालिका १ का वडाध्यक्ष विष्णुप्रसाद आचार्यले भने, पीडितलाई अनावश्यक प्रक्रियाले हैरानी पारेको छ । भत्कनुअघि र भत्केपछिको घरको फोटो, वडा मुचुल्कालगायतका कागजात बनाउन पीडितले नसकेको उनले बताए । कतिपयले पटकपटक सदरमुकाम पुग्ने काममा खर्च धेरै भएकाले माग्नै नगएको समेत बताए ।जिल्ला विपत् व्यवस्थापन समितिले १० पालिकाका २८ वडालाई उच्च जोखिममा राखेको छ । २४ वडा मध्यम र ८ वडा सामान्य जोखिममा सूचीकृत गराएको हो । तर उच्च जोखिम बस्तीमा संरक्षणका कार्यक्रम छैनन् । न त उनीहरूको बस्ती पुनः निर्माणका लागि सहजीकरण नै भएको छ । तपाईं सुरक्षित हुनुहुन्छ भनेर राज्यले कहिल्यै पनि भनेन, आचार्यले भने, बरु जथाभावी खनेका सडक नै जनताको काल बनेर खसेका छन् । पीडित भएको सबैले देखेपछि सामूहिक मुचुल्का र सिफारिसमा रकम दिन सक्ने हो भने बल्ल पीडितले घर बनाउन सक्ने उनले बताए । संरक्षणका योजना नभएसम्म पीडित र छिमेकीहरूसमेत विस्थापित भएका छन् । बरु मनसुनजन्य प्रकोप नियन्त्रण तथा उद्धार समितिले गत असोज २४ गतेको बैठकले पहिलो किस्ता लगेर घर नबनाएका पीडितबाट ५० हजार फिर्ता ल्याउने निर्णय गरेको छ । उक्त रकम फिर्ताका लागि स्थानीय तहका जनप्रतिनिधिलाई सहयोग गरिदिन आग्रह गरेको बराल बताउँछन् । रकम लैजानेहरू अधिकांश अहिले पनि गोठमा बसेको जनप्रतिनिधिले बताए । कतिपय विस्थापित भएका छन् । त्यसको तथ्यांक भने छैन । जिल्ला प्रशासनको तथ्यांकमा मनसुनजन्य विपत्का लागि पछिल्लो तीन वर्षमा २ सय २१ घर पुनः निर्माण गर्नुपर्ने देखिन्छ । तीमध्ये ढोरपाटनका १८, ताराखोलाका ७, निसीका १९, जैमिनीका ८ र बडीगाडका ६ गरी ५८ परिवारले मात्रै घर बनाउन दोस्रो किस्ता लगेको देखिन्छ । आफन्त र अभिभावक गुमाएकाहरूले घर बनाउन नसकेको अवस्था छ, ढोरपाटन नगरपालिकाका कार्यवाहक प्रमुख धनबहादुर कायतले भने, खाने लाउने समेत केही छैन, कसरी घर बनाउन सक्छन् र ? कतिपयले ल्याएको पहिलो किस्ता तत्काल खान लाउनमै सकेकाले घर बनाउन नसकेको उनले बताए । विपत् तयारी प्रतिकार्य योजना २०७८७९ ले तयार पारेको सूचकले बागलुङलाई उच्च जोखिममा देखाएको छ ।मनसुनजन्य विपत्बाहेक बागलुङमा हरेक वर्ष चट्याङको जोखिम छ । जिल्ला प्रहरीका डीएसपी मदन केसीका अनुसार आर्थिक वर्ष २०७७७८ मा चट्याङबाट ६ जनाको मृत्यु भएको थियो । उक्त वर्ष ६१ चौपाया मरेका थिए भने १३ चौपाया घाइते भए । ३० घर र २६ वटा गोठमा क्षति पुग्यो । आव २०७८७९ मा पनि ६ जनाको मृत्यु भयो भने ३ जना घाइते भए । २२ चौपाया मरे । ३७ घर र २१ गोठमा क्षति पुग्यो । चालु वर्षको साउनयता आगलागीबाट मात्रै ६ को मृत्यु भएको छ भने चट्याङबाट १ को मृत्यु भएको तथ्यांक छ । १२ घर भत्केका छन् । चालु वर्षका मृतकहरूले राहत पनि पाएका छैनन् । स्थानीय सरकार सञ्चालन ऐनमा सबै गाउँ तथा नगरपालिकामा विपद् व्यवस्थापन समिति, कोष र सामग्री खरिद गर्नुपर्ने प्रावधान छ । तर, बागलुङ नगरपालिकासहित कुनै पनि पालिकामा छुट्टै कोषसमेत छैन । चालु वर्षको नीति तथा कार्यक्रममा बागलुङ नगरपालिकाले विपत् जोखिम न्यूनीकरण योजना बनाउने मात्र उल्लेख गरेको छ । राहतका लागि आएकालाई जगेडा कोषबाट नगर प्रमुख, उपप्रमुख वा जनप्रतिनिधिको तजबिजमा राहत दिने गरिएको छ । विपत् व्यवस्थापनका लागि आवश्यक सामग्री पनि खरिद गरिएको छैन । विपत् व्यवस्थापनका लागि प्रहरीमा समेत सामग्री छैनन् । रातमा पहिरो खसेर सडक रोकिंदा प्रहरीमा खबर आउँछ, हामीसँग जनशक्ति छ तर उद्धार सामग्री र उपकरण छैनन्, डीएसपी केसीले भने, नगरपालिकाका सामान र डोजर माग्नुपर्छ । हरेक प्रहरी कार्यालयमा विपत् व्यवस्थापन युनिट र उद्धार सामग्री र उपकरण चाहिएको उनले बताए ।पालिका तहमा जनप्रतिनिधिसहितको विपत् व्यवस्थापन समिति गठन भए पनि स्रोत साधन भने छैन । विपत् पर्दा उद्धारमा पुग्ने र आवश्यक सामग्री सहयोग गर्ने काममा उनीहरूको तत्परता देखिँदैन । बरु अधिकांश स्थानमा राहत दिन प्रमुखहरू नै पुग्ने गरेका छन् । मेरो वडाकै स्वास्थ्य चौकी पहिरो खसेर जोखिममा छ तर त्यसका लागि नगरप्रमुख र उपप्रमुखको तजबिजमा रकम आयो भने संरक्षण गर्ने हो, वडा नं ९ का वडाध्यक्ष तथा विपत् व्यवस्थापन समितिका संयोजक राजु थापाले भने, समितिले खर्चन पाउने कोष नहुँदा अरू घटनामा पनि सहयोग गर्न सकिएको छैन ।कार्यविधि आउनुअघिका विपत्का पीडितले भने राहत र पुनर्स्थापनामा राज्यको साथ नपाएपछि बसाइँ सरेर हिँडेका छन् । जैमिनी नगरपालिका१ को टुनिबोटमा २०७७ असारमा खसेको पहिरोले ८ घर भत्कायो, स्थानीय लक्ष्मीदेवी पौडेल र हरिकृष्ण शर्माको घटनास्थलमै मृत्यु भयो । त्यसपछि टुनिबोट गाउँका ४५ घरले पालैपालो बसाइँ सरेका छन् । घरबारी जोखिममा पर्यो, सबैले बस्ती छाडेपछि हामी पनि चितवन झरेका छौं, स्थानीय यदुनाथ शर्माले भने, चितवनमा घडेरी हुनाले यता आयौं । घर र खेतबारी छाडेर उनीहरू निस्केकाले अहिले यहाँ झाडी बनेको छ । अधिकांश घरमा ताला लगाएका छन् । बारीका फलफूल बाँदरले खाइदिएका छन् । अहिले त पहिरो थामिएको छ तर बसाइँ सर्ने क्रम थामिएको छैन, वडाध्यक्ष विष्णु आचार्यले भने, त्यहाँ पुग्दा हामी समेत निराश भएका छौं । बस्ती रित्तो भएकाले खेतीपाती लगाउन गाउँ जाने र अरुबेला भने पोखरा बस्ने गरेको स्थानीय भेषराज पौडेलले बताए । सदरमुकाम र तराई झर्नेको लर्कोले गाउँ रित्तो बन्न थालेको उनको टिप्पणी छ । स्थानीय सुरेन्द्र पौडेलले गाउँमा बस्न नसकेपछि सदरमुकाममा डेरा गरेर बसेको बताए । जोखिमको पहिचान हुने गरी प्राविधिक अध्ययन हुन नसक्दा बर्सेनि विपत् आउने गरेको सघन सहरी तथा भवन निर्माण आयोजनाकी प्रमुख सुनिता श्रेष्ठले बताइन् । जोखिमको अध्ययन हुने गरी विस्थापितले पनि सुरक्षित भएर फर्कने वातावरण नभएको बताए । समयमै पहिरो नियन्त्रण गरिदिएर सुरक्षित बन्छौं भनेको भए हामीले बसाइँ सर्नु पर्थेन, जैमिनी नगरपालिका१ का बलराम शर्माले भने, सुरक्षित भइन्छ वा पहिरो आए तत्काल उद्धार हुन्छ भन्ने विश्वास नभएपछि सर्न बाध्य भयौं । आफ्नो ५ जनाको परिवार अहिले चितवनको रत्ननगरमा सरेको उनले बताए ।विस्थापित हुने क्रम घटाउन स्थानीय तहले बस्ती विकास मापदण्ड लागू गर्नुपर्ने धौलागिरि बहुमुखी क्याम्पसका प्रमुख प्राडा रामप्रसाद उपाध्यायले बताए । जोखिम र सुरक्षित आवास क्षेत्र पहिचान गरेपछि बस्ती विकास गर्नुपर्छ, उपाध्यायले भने, कस्तो ठाउँमा बस्ने, कस्तोमा खेती गर्ने भन्ने मापदण्ड बनेन भने ठूला दुर्घटना सहनुपर्नेछ । हाल कित्ताकाट रोकिएको समयमै स्थानीय तहले आफ्नो पालिकाभित्रका आवादी र खेती गर्ने जमिनको वर्गीकरण गर्नुपर्ने उनको भनाइ छ ।बस्ती विकास मापदण्ड लागू नभएकै कारण बागलुङका कतिपय स्वास्थ्य चौकी, विद्यालय र सार्वजनिक सम्पत्ति रहेको स्थान भासिएका छन् । बागलुङ नगरपालिकाको सिगाना र तित्याङ स्वास्थ्य चौकी बनेको स्थान पछिल्लो चार वर्षदेखि लगातार भासिएको छ । सर्वेक्षण गर्दा जोखिम पहिचान भएन, त्यसैले अहिले करोडौंका भवन भत्कने अवस्थामा पुगेका छन्, वडा नं ८ का वडाध्यक्ष छमबहादुर कार्कीले भने, एउटा भवन जोखिममा परेको देखेपछि दर्जन घरबाट बसाइँ सर्ने क्रम बढेको छ ।"
चन्दलगायत नेतामाथिको मुद्दा फिर्ता सम्भव छ ?,"(काठमाडौं)नेपाल कम्युनिस्ट पार्टीका प्रवक्ता खड्गबहादुर विश्वकर्माले आफ्नो पार्टीका शीर्ष नेताहरूमाथि काठमाडौं जिल्ला अदालतले पक्राउ पुर्जी जारी गरेकामा प्रधानमन्त्री पुष्पकमल दाहाललाई ध्यानाकर्षण गराउँदै मुद्दा फिर्ता लिइदिन आग्रह गरेका छन् । उनले शनिबार बालुवाटारमा दाहाललाई भेटी नेकपा शान्तिपूर्ण राजनीतिक दिशामा अघि बढिरहेका सन्दर्भमा फेरि पक्राउ पुर्जी जारी गरी द्वन्द्वमा धकेल्न खोजिएको हो ? भनी प्रश्न गरेका थिए । दाहालले यसको समाधान खोज्ने गृहकार्य सुरु भइसकेको बताए । चन्दलगायत नेकपाका शीर्ष नेताहरूमाथि २०७६ असोज ९ दायर गरिएको मुद्दामा अदालतले हालै पक्राउ पुर्जी जारी गरेको हो । दाहालले सरकार र नेकपाबीच तीन वर्षअघि भएको तीनबुँदे समझदारीका आधारमा राजनीतिक र कानुनी प्रक्रियाबाट यसको समाधान गरिने आश्वासन दिएका छन् । उनले हिंसात्मक गतिविधि गरेको अवस्थामा नेकपामाथि लगाएको प्रतिबन्धका क्रममा अदालतमा दर्ता भएका मुद्दा अघि बढाउन खोजिएको बताए । विभिन्न राजनीतिक आन्दोलनमा लगाएका मुद्दा फिर्ता लिने सम्बन्धमा सरकारको पहल सुरु भइसकेको छ । नेकपाका नेता तथा कार्यकर्तामाथि लगाइएको मुद्दाको पनि समाधान निकाल्ने पहल सुरु भइसकेको छ, दाहालको भनाइ थियो, अदालतबाट उपस्थित हुन सूचना जारी भए पनि आत्तिनुपर्ने अवस्था छैन । राजनीतिक र कानुनी प्रक्रियाबाट समाधान गरिनेछ । उनले आफ्नो पहलमा बनेको समाजवादी मोर्चाको एक घटक नेकपाका महासचिव नेत्रविक्रम चन्द, प्रवक्ता विश्वकर्मालगायत नेतामाथि पक्राउ पुर्जी जारी गरेकोमा असन्तुष्टि जनाइसकेका छन् ।दाहालसँगको भेटपछि विश्वकर्माले आफ्नो पार्टी नेतृत्वलाई लगाइएका मुद्दा फिर्ता लिनेबारे प्रक्रिया अघि बढाउन सरकार तयार रहेको बताए । सरकारको नीति र मनसायभन्दा बाहिर गएर हामीलाई पक्राउ पुर्जी जारी गरिएको छ, उनले भने, राजनीतिक र कानुनी रूपमा समाधान गर्ने समझदारी बनेको छ । उनले आफ्नो पार्टी तत्कालीन एमाले अध्यक्ष केपी शर्मा ओलीको सरकारसँग तीनबुँदे समझदारी गरी शान्तिपूर्ण ढंगले नयाँ राजनीतिक कोर्सबाट अघि बढ्ने नीति लिइसकेकाले फेरि पक्राउ पुर्जी जारी गरी प्रक्रियाबाट बाहिर धकेल्न खोजेको आरोप लगाए । हामी संयमताका साथ हामीमाथि लगाइएका मुद्दा फिर्ता लेओस् भनिरहेका छौं, उनले भने । काठमाडौं जिल्ला अदालतले गत सोमबार गोरखापत्रमा सार्वजनिक सूचना निकाली ३५ दिने पक्राउ पुर्जी जारी गरेपछि नेकपाले अदालतविरुद्ध प्रदर्शन गरेको थियो । महान्यायाधिवक्ता कार्यालयका एक उच्च अधिकारीले नेकपाका शीर्ष नेतामाथि राज्यविरुद्धको कसुरमा लगाइएको मुद्दा सरकारले चाहेमा फिर्ता लिन सक्ने बताउँदै भने, सरकारले मुद्दा फिर्ता लिने निर्णय गरेमा त्यहीअनुसार अदालतले पनि आफ्नो प्रक्रियाअनुसार समाधान निकाल्नेछ । माओवादी कानुन विभाग प्रमुख एवं पूर्वमहान्यायाधिवक्ता तथा वरिष्ठ अधिवक्ता मुक्ति प्रधानले पनि नेकपा महासचिव चन्दसहित शीर्ष नेतामाथि लगाइएको मुद्दा फिर्ता लिन राजनीतिक र कानुनी उपाय भएको बताए । सरकारसँग सहमति भई प्रतिबन्ध हटाइसकेका पार्टीलाई प्रतिबन्धित अवस्थाकै मुद्दालाई राजनीतिक र कानुनी प्रक्रियाबाट समाधान गर्न सकिन्छ, उनले भने । प्रधानले मुलुकी संहिता २०७४ र मुलुकी फौजदारी कार्यविधि संहिता, २०७४ अनुसार अदालती प्रक्रियाबाट समाधान हुन सक्ने बताए । वरिष्ठ अधिवक्ता टीकाराम भट्टराईले राजनीतिक नेतामाथिको मुद्दा अदालतको अनुमति लिएर सरकारले फिर्ता लिन सक्ने बताए । यो मुद्दा फिर्ता लिन सक्ने प्रकृतिको हो । सरकारले महान्यायाधिवक्ताको कार्यालयमार्फत अदालतको अनुमति लिएर मुद्दा फिर्ता लिन सक्छ, उनले भने, मुद्दा फिर्ता लिने कारणचाहिँ उपयुक्त हुनुपर्छ ।मुलुकी फौजदारी कार्यविधि संहिता २०७४ परिच्छेद १२ मुद्दा फिर्ता लिने सम्बन्धमा व्यवस्था गरिएको छ । कार्यविधि संहिताको दफा ११६ मा नेपाल सरकारले फिर्ता लिने मुद्दाका सम्बन्धमा आवश्यक मापदण्डसहितको निर्देशिका बनाउनुपर्ने उल्लेख गरेको छ । मुद्दा फिर्ता गर्नुपर्ने भएमा सरकारले महान्यायाधिवक्तासँग परामर्श गरी निर्देशिकाबमोजिम फिर्ता लिने निर्णय गर्न सक्नेछ, कार्यविधिमा भनिएको छ, नेपाल सरकारले कुनै मुद्दा फिर्ता लिने निर्णय गरेमा महान्यायाधिवक्ता वा निजले अख्तियारी दिएको सरकारी वकिलमार्फत सम्बन्धित अदालतमा मुद्दा फिर्ता लिनुपर्ने कारणसहितको निवेदन दिनुपर्नेछ । तर मुद्दाका विषयमा निवेदन पर्न आएमा अदालतले मुद्दा फिर्ता लिने आदेश दिनुअघि सुनुवाइ गराउनुपर्ने व्यवस्था छ । सुनुवाइ भएपछि मुद्दा फिर्ता लिने आदेश गर्न मनासिब हुने देखिएमा कारण खुलाई सम्बन्धित अदालतले मुद्दा फिर्ता लिन सक्ने आदेश गर्न सक्नेछ, कार्यविधि संहितामा भनिएको छ । पुनरावेदन भएका मुद्दा फिर्ता लिन नसकिने पनि संहितामा उल्लेख छ । संहितामा दफामा अन्यत्र जुनसुकै कुरा लेखिएको भए तापनि पुनरावेदन, साधक जाँच वा पुनरावलोकनको रोहमा वा मुद्दा दोहोर्याउने अवस्थामा विचाराधीन रहेको मुद्दा फिर्ता लिन सकिने छैन भनिएको छ । तर संहितामा राजनीतिक मुद्दाबारे केही नबोलेकाले यसबारे सरकारले संशोधन प्रक्रिया अघि बढाएको छ ।सशस्त्र युद्धकै बेलाका माओवादी, नेकपा, नागरिक उन्मुक्ति, जसपालगायत दलका नेता तथा कार्यकर्तामाथि लगाइएको मुद्दा फिर्ता लिन सकिने गरी सरकारले संसद्मा केही नेपाल ऐन संशोधन गर्न बनेको विधेयक २०८० वैशाखमा संसद्मा दर्ता गरे पनि अघि बढेको छैन । विधेयकको दफा ११६ (क) मा शान्तिपूर्ण राजनीतिको मूलधारमा ल्याउन मुद्दा फिर्ता लिन सकिने उल्लेख छ ।ओली नेतृत्वको सरकार र नेकपाबीच २०७७ फागुन २१ मा तीनबुँदे सहमतिपछि नेकपामाथि लगाइएको प्रतिबन्ध हटाइएको थियो ।"
प्रदर्शनकारीलाई शान्तिवाटिकासमेत छाड्न दबाब,"(काठमाडौं)माइतीघर मण्डलबाट हटाएर शान्तिवाटिका पुर्याइएका प्रदर्शनकारीले आफूहरूलाई उक्त ठाउँसमेत छाड्न दबाब आएको बताएका छन् । प्रहरीले प्रदर्शन नगर्न र शान्तिवाटिका छोडेर जान दबाब दिएको प्रदर्शनकारीले बताएका हुन् ।जिल्ला प्रशासन कार्यालय काठमाडौंले सुरक्षाको कारण देखाउँदै एक महिनाका लागि माइतीघर मण्डलदेखि बानेश्वरसम्म निषेधित क्षेत्र घोषणा गरेको थियो । घोषणापछि मंसिर ६ मा प्रहरीले माइतीघर मण्डलका प्रदर्शनकारीलाई रत्नपार्कस्थित शान्तिवाटिका ल्याएर छोडेको थियो । माइतीघर मण्डल, बानेश्वरलगायत क्षेत्रमा विरोध प्रदर्शन गर्न चाहने नागरिकको मुख्य स्थल बन्दै आएको छ । तर, ती स्थानमा सरकारले प्रदर्शनमा रोक लगाएपछि प्रदर्शनकारी उदासीन छन् । विरोधस्थल सुनिश्चित नहुँदा आफूहरूले थप सास्ती पाएको उनीहरूको भनाइ छ । शान्तिवाटिकामा धर्नारतमध्येका हुन्, आरती साहको परिवार । जनकपुरधाम९ की साहको दाइजोको निहुँमा हत्या भएको भन्दै उनको माइतीपक्ष धर्नारत छ । उनीहरूले यसअघि माइतीघर मण्डलमा धर्ना दिँदै आएका थिए । तर, प्रशासनको निर्णयपछि प्रहरीले उनीहरूलाई शान्तिवाटिका पुर्यायो । एक सय ७७ दिनदेखि निरन्तर धर्ना दिँदै आएको आरतीको माइतीपक्षले सर्वोच्च अदालतमा रिट दायर गरेको थियो । उक्त रिटमा न्यायाधीश नहकुल सुवेदी र तिलप्रसाद श्रेष्ठको इजलासले सुनुवाइ गर्दै आरतीका श्रीमान् मोतीबाबु साहलाई थुनामा पठाउने आदेश दिएको छ । तर, आरतीको माइतीपक्ष भने सर्वोच्चको आदेशले आंशिक न्याय पाएको र अझै धर्नामा रहेको बताउँछन् । गृह मन्त्रालयसमक्ष ज्ञापनपत्र बुझाउँदै उनीहरूले धनुषाका एसपी विश्वराज खड्का र डीएसपी वेदप्रकाश गौतमको निलम्बन माग राख्दै आएका छन् । साथै घटनाको सत्यतथ्य छानबिनका लागि उच्चस्तरीय छानबिन समीति गठन गर्नुपर्ने उनीहरूको भनाइ छ । तर, संघर्ष बाँकी रहे पनि प्रहरीले शान्तिवाटिका छाड्न दबाब दिएको आरतीका भाइ प्रेमले बताए । हाम्रो माग अझै पूरा भएको छैन, उनी भन्छन्, प्रदर्शन गर्ने थलो छैन, प्रहरीले ठाउँ छोडेर जाऊ मात्रै भन्छ, कहाँ जाने बताउँदैन ।सरकारले समस्या सम्बोधन गर्न नसकेको भन्दै विरोध गरिरहेका २८ जिल्लाका मिटरब्याजपीडित गत चैत २० मा बल्खुस्थित वाग्मती किनारामा धर्ना बसेका थिए । त्यहाँ प्रहरीले निषेधित क्षेत्र भन्दै शान्तिवाटिकामा ल्याएर छोडेको थियो । अहिले शान्तिवाटिका छोडेर घर जान प्रहरीले बारम्बार दबाब दिइरहेको प्रदर्शनकारी बताउँछन् । मिटरब्याज तथा ठगीविरुद्ध किसान मजदुर संघर्ष समितिका प्रवक्ता मृग नवीनले लोकतन्त्रमा गुनासो र पीडा पोख्ने थलो नपाउनु दुःखद भएको बताए । उनीहरू अहिले समस्याको समाधान पाउनु त कहाँ हो कहाँ बोल्ने थलोकै खोजीमा संघर्ष गरिरहनुपरेको छ । ऋणले चुर्लुम्म डुबेका पीडितको न घर छ, न थातथलो, उनी भन्छन्, सार्वजनिक जग्गामा बसेर रुन्छु भन्दा पनि लखेटिरहने कस्तो राज्य ? कस्तो शासन ? भ्रष्टाचार र समाजमा भइरहेको बेथितिविरोधी आवाज उठाइरहेका काठमाडौंका साल घलेले लोकतन्त्रमा विरोध गर्ने नागरिकले थलो नपाएकोमा गुनासो गरे । प्रहरीले जानु मात्रै भन्छ, कहाँ बस्ने स्थान तोकेको छैन, उनी भन्छन्, लोकतन्त्रमा बोल्ने स्थान रहेन । प्रहरी वृत्त दरबारमार्गका डीएसपी गोविन्द थापाले शान्तिवाटिकाबाट प्रदर्शनकारी हटाउन आफूले अनुरोध मात्रै गरेको बताए । गृह मन्त्रालयबाट कुनै लिखित आदेश नआएको र आफूले मानवताको हिसाबले चिसोमा सुरक्षितसाथ घर फर्किन अनुरोध गरेको सुनाए । चिसोमा उहाँहरूलाई गाह्रो होला भनेर घर फर्किन अनुरोध गरेका हौं, उनले भने, दबाब होइन, मानवता देखाएका हौं ।यसअघि ०७४ फागुन ८ मा तत्कालीन प्रधानमन्त्री केपी शर्मा ओलीको सरकारले माइतीघर मण्डलमा विरोध प्रर्दशन निषेध गरेको थियो । त्यतिबेला जिल्ला प्रशासन कार्यालयले प्रदर्शन गर्न पाइने केही निश्चित स्थल तोकेको थियो । जसमा, तीनकुने, खुलामञ्च, कोटेश्वर, सिफल, स्वयम्भू, पेप्सीकोला, लैनचौर, सानो गौचरन स्थान थिए । प्रशासनको यो निर्णयको नागरिकस्तरबाट आलोचनासमेत भयो । ०७५ असार १६ मा माइतीघरमा विरोध प्रदर्शन गर्न पुगेका प्रदर्शनकारीलाई प्रहरीले पक्राउसमेत गरेको थियो । जिल्ला प्रशासनको त्यस निर्णयविरुद्ध परेको रिटमा सर्वोच्च अदालतले प्रशासनको निर्णय संविधान र कानुनविपरीत ठहर गरेको थियो । ०७९ फागुन १५ गते सर्वोच्च अदालतले आदेश जारी गर्दै स्थानीय प्रशासनले माइतीघर मण्डलमा कुनै विरोध प्रदर्शन गर्न नपाउन भनी गरेको निर्णय संविधानविपरीत भएको र नागरिकको मौलिक हक संकुचित नगर्न सरकारलाई आदेश दिएको थियो । आदेशको पूर्णपाठसमेत आइसकेको छ । पूर्णपाठमा विरोध प्रदर्शन गर्न सरकारले सीमित स्थान तोक्ने प्रशासनको निर्णयप्रति प्रश्न उठाएको छ । बेलायतको हाइड पार्कमा प्रदशनस्थलको व्यवस्था गरिएको उदाहरण दिँदै सर्वोच्चले सरकारले सुन्न सक्ने ठाउँमा नागरिकको आवाज पुग्दैन भने त्यस्तो विरोध प्रदर्शनको कुनै औचित्य नरहने उल्लेख गरेको छ ।काठमाडौं उपत्यका प्रहरी कार्यालयको तथ्यांकअनुसार गत वैशाख १ देखि साउन २२ सम्म माइतीघरमा १ सय ८३ विरोध प्रदर्शन, २ सय ४८ धर्ना र २२ र्याली भएका छन् । प्राध्यापक कृष्ण खनालका अनुसार कुनै पनि कारण देखाएर सरकारले शान्तिपूर्ण आन्दोलन गरिरहेका जनताको स्थल खोस्नु भनेको अलोकतान्त्रिक गतिविधि हो । आलोचना सुन्न नसक्नु सरकारको कमजोरीको संकेत रहेको उनले बताए । जनतालाई व्यवस्थित गर्ने हो, निषेध होइन, कृष्ण भन्छन्, माइतीघर सबैको आवाज सुन्ने र सुनाउने साझा थलो बनेको थियो, त्यहीं प्रहार गर्नु सरकारको अलोकतान्त्रिक विधिको संकेत हो । वरिष्ठ अधिवक्ता दिनेश त्रिपाठीले नागरिकको शान्तिपूर्ण विरोध र आन्दोलन गर्न पाउने मौलिक हकमा राज्यले अंकुश लगाउन खोजेको बताए ।"
विवादले नगरसभा अन्योलमा,"(रौतहट)जनप्रतिनिधिबीचको विवादले फतुवा विजयपुर नगरपालिकाको नगरसभा अन्योलमा परेको छ । आर्थिक वर्षको योजना तर्जुमाका लागि हरेक वर्ष असार १० भित्र स्थानीय तहले नगरसभा सम्पन्न गरिसक्नुपर्ने ऐनमा व्यवस्था भए पनि फतुवा विजयपुरले ६ महिना बित्न लाग्दा पनि सभा गर्न सकेको छैन । सभा नभएपछि पालिकाको आर्थिक कारोबार ठप्प छ । यही कारण ६ महिनादेखि कर्मचारीले तलब पनि पाएका छैनन् । कांग्रेसको बहुमत रहेको पालिकामा उपप्रमुख अमबेय खातुनले कार्यवाहकको जिम्मेवारी पाएकी छन् । अघिल्लो वर्षको असार १३ मा तत्कालीन नगर प्रमुख गोपाल राय यादवविरुद्ध राजस्व हिनामिनाको आरोपमा अख्तियार दुरुपयोग अनुसन्धान आयोगले मुद्दा दर्ता गरेपछि उनी निलम्बनमा छन् । उनीविरुद्ध असोज २६ मा विशेष अदालतले १५ लाख रुपैयाँ जरिवाना र ३ वर्ष कैदको फैसला गरेको छ ।कार्यपालिका सदस्यहरूले सहयोग नगरेकै कारण नगरसभा हुन नसकेको उपप्रमुख खातुनले आरोप लगाइन् । मिलेर काम गर्न अनुरोध गर्दै आएकी छु, उनले भनिन्, कहिले यो हाकिम भएन भन्छन् । कहिले त्यो हाकिमलाई जिम्मेवारी दिऊँ भनेर दबाब दिन्छन् । नगरसभा बस्न नसक्दा पालिकाको आर्थिक कारोबार डामाडोल छ । उपप्रमुख खातुनले कांग्रेस जिल्ला सभापति जितेन्द्र यादवले हस्तक्षेप गरी नगरसभा हुन नदिएको आरोप लगाइन् । खातुनले लगाएको आरोपको सभापति यादवले खण्डन गरेका छन् । नगरसभा हुने नहुने भन्ने मेरो विषय होइन । यसमा मलाई केही थाहा पनि छैन, उनले भने, उपप्रमुखलाई थाहा होला नगरसभा किन हुन नसकेको भनेर । मलाई थाहा छैन । मेरो कुनै हस्तक्षेप पनि छैन । ममाथि आरोप लगाउनुको कुनै तुक छैन ।नगरपालिकाका प्रमुख प्रशासकीय अधिकृत सुरेन्द्र प्रधानले कुनै पनि वडाको योजनाको सिलिङ नबनेको र नगरसभाका लागि कार्यपालिकाको बैठकसमेत नबसेको जनाए । कार्यपालिकाको बैठक बस्न पत्राचार गरेको थिएँ । तर कुनै पनि सदस्यले पत्र बुझ्नै मानेनन्, उनले भने, उपप्रमुख र वडाध्यक्षलगायत सदस्यहरूबीच तीव्र मतभेद देखियो । यस्तो अवस्थामा सभा गर्ने कुनै सुरसार छैन । नगरसभाको मिति तयका लागि कार्यपालिका सदस्यहरूलाई बैठक बस्न दुई पटक पत्राचार गरिसके पनि उनीहरूले चासो नदेखाएको प्रधानले सुनाए । जनप्रतिनिधिहरूबीच के कुरामा विवाद हो भन्ने अहिलेसम्म बाहिर आएको छैन । नगरसभा हुन नसकेपछि पालिकाको खातासमेत खोलिएको छैन । दसैंमा तलब पाउने सम्भावना नदेखिएपछि गएको असोज १९ देखि शिक्षक र कर्मचारीले नगरपालिकाको मूल गेटमा लगाएको ताला २० दिनपछि खुलेको थियो । दसैं, तिहार, छठजस्ता पर्वमा कर्मचारीले तलब पाएनन् । नगरपालिकाका ११ वडा अध्यक्ष, कार्यपालिका सदस्य, शिक्षक र कर्मचारी भेला भई छलफल गरेर छठ पर्वअघि तलब खुवाउने सर्तमा ताला खोलिएको शिक्षक रञ्जन खरेलले जनाए । सहमति गरे पनि अहिलेसम्म नगरपालिकाको खाता खोलिएको छैन । नगरसभा हुने छाँटकाँट छैन, उनले भने, यस्तो अवस्थामा तलबभत्ता पाउन आस गर्न बेकार छ । ७ नम्बर वडाका अध्यक्ष रामविश्वास यादवले नगरसभाका लागि किन पहल हुन नसकेको भन्ने आफूले समेत थाहा पाउन नसकेको बताए । नगरभित्रका शिक्षकलगायत ३ सय ५० को हाराहारीमा कर्मचारीले अहिलेसम्म तलब पाउन सकेका छैनन् ।"
अव्यावहारिक र अन्तर्राष्ट्रिय अभ्यासविरुद्धः एआईएस,"टिकटक खुल्न सक्ने संकेतटिकटकमाथि लगाइएको प्रतिबन्ध हट्न पनि सक्नेबारे प्रधानमन्त्री दाहालले नै संकेत गरिसकेका छन् । उनका सूचना प्रविधि विज्ञ प्रकाश रायमाझीले पनि आफूहरूले टिकटकका प्रतिनिधिसँग छलफल गरेको र नियमनमा आउन तयार भएकाले यसमाथिको प्रतिबन्ध खुल्न सक्ने आधार रहेको प्रस्ट्याए । टिकटकका दक्षिण एसिया प्रमुख फेर्दोस मोत्ताकिनसँगको अनौपचारिक कुराकानीमा उहाँले नेपाल सरकारसँग सहकार्य गर्न तयार भएको र टिकटकमा नेपाली भाषा बुझ्ने संयन्त्र पनि बनाउने बताउनुभएको छ, रायमाझी भन्छन्, यस्तो हो भने त प्रविधिमाथि नियन्त्रण गर्न हामी पनि चाहँदैनौं । यसैबीच टिकटकमाथिको प्रतिबन्धका विषयमा नेपालका लागि चिनियाँ राजदूत छन सोङले समेत प्रधानमन्त्री दाहालसँगको भेटमा चासो राखेको स्रोतले जनाएको छ । प्रधानमन्त्रीको सचिवालयमा हाल १५ सदस्यीय समितिले विभिन्न सामाजिक सञ्जाल माथि अध्ययन गरिरहेको रायमाझीले बताए । डेढ महिनाभित्र समितिले प्रधामन्त्रीलाई प्रतिवेदन बुझाउने उनी बताउँछन् । समिति सदस्य र गरिएको अध्ययनबारे भने उनले स्पष्ट खुलाउन चाहेनन् । नियमनकारी निकायलाई बाहिरै राखेर प्रधानमन्त्रीको कार्यालय आफैंले यस्ता विषयमा अति सक्रियता बढाएको अवस्थालाई कतिपय जानकारले भने अस्वाभाविक भएको टिप्पणी गरेका छन् ।"
मूलधारे राजनीतिमा निम्तिँदो सुनामी,"सन् २०१० देखि २०१२ सम्म भारतको राजधानी दिल्ली सहरमा भ्रष्टाचारविरोधी प्रदर्शन, घेराउ र मूलधारका मिडियाको एकछत्र ध्यानाकर्षणदेखि जर्मनी, अमेरिका, बेलायत, फ्रान्सलगायतका प्रदर्शनकारीहरूले समेत अन्ना हजारेको आन्दोलनमा जोडिएर समुद्रसँग नजोडिएको दिल्लीमा राजनीतिक सुनामी ल्याएका थिए । जन्तरमन्तरको विरोधपछि, तत्कालै जनलोकपाल बिल पारित हुन नसके पनि केही समयपछि अन्ततः भारतीय संसद्बाट पारित भई आयुक्त पनि नियुक्त भए । त्यो जागरणले अन्नाको टोलीलाई सक्रिय रूपमा राजनीतिमा संलग्न हुन प्रोत्साहित मात्र गरेन कि, उनका निकटतम् सहयोगी अरविन्द केजरीवालले आम आदमी पार्टी (आप) बनाएर सन् २०१४ देखि भारतीय राजनीतिमा हस्तक्षेप र बाँकी दुनियाँमा नयाँ बहस सुरु गरिदिएका छन् । तर अभियन्ता अन्ना हजारे आफ्ना सहकर्मीहरूबाट निराश मात्र भएनन्, त्यसयता भारतीय सार्वजनिक मञ्चबाट लापताजस्तै भए । यतिसम्म कि, उनलाई महात्मा गान्धीपछि संकटमोचनको मसिहा मानिएको थियो । तर उनी एक सच्चा नागरिक अगुवाभन्दा बढी हुन चाहेनन् । भारतीय राजनीतिमा भ्रष्टाचार नयाँ विषय पक्कै पनि थिएन । भारत स्वतन्त्र भएदेखि नै भ्रष्टाचारविरुद्ध लड्दै आएको थियो, भारतीय समाज । अनुचित सरकारी अधिकारीहरूको अत्यधिक संरक्षण र नियमनले प्रशासनको पारदर्शितामा गम्भीर प्रश्नहरू लगातार मुख्य विषय बन्दै आएका छन् नै । मोदी प्रशासनले त सरकारी भ्रष्टाचार नियमनकारी निकायलाई चरम दुरुपयोग गरिरहेको समेत आरोप सामान्य बन्दै आएको छ । जे होस्, अन्ना आन्दोलनका क्रममा भ्रष्टाचारविरोधी आन्दोलनले सुनामी नै ल्याइदियो । अन्ना आन्दोलनको जगमा बनेको आपको गठन भारतीय राजनीतिमा सर्वथा नयाँ हस्तक्षेप थियो । यद्यपि केजरीवाल प्रशासन र मोदी प्रशासनबीच फाँसीवादी रुझानमा समानता रहेको भन्दै पश्चिमी उदारवादी राजनीतिशास्त्रीहरूले आलोचना गर्दै आएका छन् । किनकि यी दुवैको लक्ष्य कर्पोरेसन र प्रशासनबीचको साँठगाँठबाट भ्रष्टाचार निर्मूलको छडी देखाएर जनतादोहन गर्नु हो भन्ने विश्लेषणले स्थान लिँदै गएको छ । यो अर्को दुःखद विडम्बना हो । नवउदारवादी आँधीबेहरीले भारतीय समाजलाई संक्रमित गरिरहेका बेला त्यही उदारवादी उच्छृङ्खलतालाई प्रवर्द्धन गर्ने आईएनजीओ र एनजीओको हस्तक्षेपकारी घूसपैठ नहुनु अन्ना आन्दोलनको मौलिकता थियो । त्यसकै आधारमा गठन भएको आप दिल्लीको अर्धराज्यस्तरबाट दुई वटा राज्यको शासन बागडोरसहित राष्ट्रिय दल बन्न पुगेको छ । आपको गठन नागरिक समाजको स्वतःस्फूर्त आक्रोश तथा एनजीओको घूसपैठबिनाको पछिल्लो विरलाकोटि उदाहरण हो । अन्यथा नागरिक समाजको महत्त्व र गरिमालाई एनजीओले अपहरण गरिसकेको छ । दिल्लीको अन्ना आन्दोलन, विशेष गरी केजरीवालको सफलताबाट गहिरो रूपमा प्रभावित भएर त्यही शैलीमा नेपालमा पूर्वप्रधानमन्त्री बाबुराम भट्टराई र पूर्वपत्रकार रवीन्द्र मिश्रलगायतले केही दल बनाए । तर उनीहरू नेपालमा पूर्णतः असफल मात्र भएनन् कि, दुवै थरी आफ्नै पूर्ववत् मान्यताका पार्टीमा फर्किनुपर्यो । मिश्रले उदार लोकतन्त्रवादीको नकाब लगाएको चेहरालाई ज्ञानेन्द्रको पाउमा लगेर कुरूप बनाए । उनी राप्रपाको दोस्रो दर्जाको नेताका रूपमा प्रतिगमनकारी भजनमा लठ्ठ बन्न पुगेका छन् । बाबुरामजी प्रचण्डसँगै लागेका छन् । यसलाई नेपालका सन्दर्भमा अनावश्यक सुतीखेतीभन्दा सकारात्मक रियलाइजेसन मान्नुपर्दछ । तर भारतमा हालै सम्पन्न विधानसभा निर्वाचनमा एनजीओ र आईएनजीओको विचित्र हस्तक्षेप देखियो, त्यहाँको सबैभन्दा शिक्षित भनिएको राज्य मिजोरममा । सन् २०१८ मा विभिन्न संस्थाका उम्मेदवारले स्वतन्त्र रूपमा एउटै चुनाव चिह्न लिएर विधानसभामा प्रतिस्पर्धा गर्दा ८ सिट जितेपछि अर्को वर्ष जोराम पिपुल्स मुभमेन्ट (जेडपीएम) पार्टी गठन गरे । हालै सम्पन्न निर्वाचनमा ४० सदस्यीय विधानसभामा जेडपीएमले २७ सिटको पूर्ण बहुमतसहित सरकारको बागडोर सम्हाल्न पाएको छ । त्यो राज्यमा कंग्रेस (आई) र बीजेपीजस्ता पुराना र ऐतिहासिक विरासत बोकेका दलहरू इर्यासनल बन्न पुगे । ठीक त्यसैगरी तर अलिक फरक रूपमा नेपालमा गत संघीय निर्वाचनमा आक्रोशित युवाको भावनालाई उचालेर रास्वपाको उदय भएको छ भने मधेशमा सीके राउतको अर्को मधेशवादी पार्टीले राष्ट्रिय मान्यता पायो । जबकि पूर्वप्रधानमन्त्रीहरू माधव नेपाल र झलनाथ खनालको पार्टी राष्ट्रिय मान्यता पाउनबाट चुक्यो । परिवर्तनका सम्पूर्ण एजेन्डाको विरासत बोकेको माओवादी संसद्को निकै खुम्चिएको तेस्रो पार्टी बन्न पुग्यो । अझ रमाइलो त सरकार गठनका लागि कांग्रेस र एमालेजस्ता बलिया भनिएका दलहरू दोयम दर्जामा झर्न बाध्य भए । त्यसअघिको स्थानीय निर्वाचनमा काठमाडौं र धरानमा अराजनीतिक दुई पात्रले नगरप्रमुखको चुनाव जिते । अहिले धरान र काठमाडौंका मेयरलाई पश्चिमा आईएनजीओले डिपट्र्याप गरेर अघि बढाइरहेका छन् । रास्वपाका अधिकांश समानुपातिक सांसदहरूको विगतको एनजीओकर्मीको भूमिकाका कारण आईएनजीओले उनीहरूको स्वार्थअनुसार प्रवर्द्धन गर्नु कुनै पनि रूपमा अन्यथा हुने कुरै भएन । त्यसमाथि सामाजिक सञ्जालको महामारीलाई सन् २०१० देखि म्यासिभ रूपमा एनजीओ र आईएनजीओहरूले आफ्नो एजेन्डा स्थापित गराउने प्रतिरोधात्मक खोपविहीन औषधिका रूपमा प्रयोग गर्दै आइरहेका छन् । यो महामारी पश्चिमी लोकतन्त्रको नाभि मानिने अमेरिकादेखि युरोप र उत्तर अफ्रिका हुँदै एसियासम्म आइरहेको छ । एसियाको भूराजनीतिक नाभि गाडिएको मानिने ताइवानी निर्वाचनमा सन् २०२४ को पहिलो महिनामै यही विधि प्रयोग हुनेवाला छ । सन् २०२४ मा अमेरिका, बेलायत, भारत, इन्डोनेसिया, बंगलादेश, पाकिस्तान, मेक्सिको, दक्षिण अफ्रिकासहित ७० भन्दा बढी देशमा निर्वाचन हुन लागेका छन् । ती निर्वाचनहरूमा सामाजिक सञ्जाल र एनजीओआईएनजीओको सबैभन्दा बढी प्रवर्द्धन र ट्रायल हुने निश्चित भएको भनी इकोनोमिस्ट (नोभेम्बर १८२४) ले विस्तृत रूपमा चर्चा गरेको छ । अफ्रिकी महादेशमा त सन् २०२० देखि २०२२ बीच ९ देशमा सैनिक तानाशाहले शासन कब्जा गरेका छन् । सन् २०१४ देखि संसारभर अति दक्षिणपन्थी र अतिवादी लोकरिझ्याइँ को नयाँ राजनीतिक प्रदूषण पनि अमेरिकाबाटै संसारभर फैलिएको छ । यतिसम्म कि, डोनाल्ड ट्रम्पको अतिवादी सुनामीबाट पश्चिमा उदार लोकतन्त्रवादी सबै प्रकारका संस्था भयभीत बनेका छन् । अमेरिकामा ट्रम्पले निर्वाचन जित्ने मात्र होइन, २०२५ को २० जनवरीमा हुने शपथग्रहण समारोहको प्रतिक्षा मात्र बाँकी रहेको भनी इकानोमिस्ट र न्युयोर्क टाइम्स ले लेखेका छन् । यद्यपि ताइवानको निर्वाचनमा बेइजिङनिकट मानिने मुख्य विपक्षी दुई पार्टीको गठबन्धन बन्नबाट रोकेकामा ह्वाइटहाउस प्रशासनले सन्तोष मानेको छ । एकध्रुवीय आधिपत्यको रजगजबाट उछिट्टिएर पश्चिमी जगत् बहुध्रुवीय वर्ल्ड डिसअर्डर मा धकेलिएको भन्दै गम्भीर विषाद्मा रुमलिएको बेला पनि हो यो । नेपालमा पहिलो संविधानसभा असफल हुँदै भदौदेखि (सन् २०१० देखि) यूएसएडले प्रवर्द्धन गरेका दुइटा संस्थाले गरेको खर्चको स्मरणले मात्र नेपाली निर्वाचन र राजनीतिक प्रक्रियामा कति ठूलो बाह्य चासो रहन्छ भन्ने स्पष्ट गर्छ । नेपालमा राजनीतिक दलहरूको सबलीकरण, निर्वाचन र कानुनी प्रक्रियाहरू (एसपीपीईएलपी) सम्बन्धी कार्यक्रम, निर्वाचन र राजनीतिक प्रक्रिया सुदृढीकरण (सीईपीपीएस), अर्को एउटाको कन्सोर्टियम बनाएर अन्तर्राष्ट्रिय मामिलाका लागि राष्ट्रिय लोकतान्त्रिक संस्थान (एनडीआई) र निर्वाचन प्रणालीका लागि अन्तर्राष्ट्रिय फाउन्डेसन (आईएफईसी) ले २०१४ सम्म २ करोड ६५ लाख ४ हजार अमेरिकी डलर अर्थात् ३ अर्ब रुपैयाँभन्दा बढी खर्च गरिएको अमेरिकी दूतावासको रिपोर्टमा उल्लेख छ । यसबाहेक यस्तो कामका लागि नेपालमा झन्डै डेढ दर्जन पश्चिमा देशका मनकारी संस्थाहरू नियमित रूपमा क्रियाशील छन् । तिनै संस्थाका कर्मचारीहरूमध्ये झन्डै तीन दर्जन व्यक्ति यति बेला नेपालको संघीय संसद्का सदस्य छन् । अर्कातिर, पश्चिमा देशमा राजदूत भएर फर्केका भूतपूर्व कूटनीतिज्ञहरूमध्ये डेढ दर्जनभन्दा बढीले तिनै देशको आसक्तिले एनजीओ सञ्चालन गरिरहेका छन् । त्यस्ता पूर्वराजदूतहरूमा कुनै न कुनै राजनीतिक दल, विशेष गरी मुख्य दुई ठूला राजनीतिक दलकै सबैभन्दा बेसी छन् । नेपालमा सन् १९९० पछि खुलेका ५१ हजारभन्दा बढी एनजीओलाई २३० भन्दा बढी आईएनजीओले सञ्चालन गर्दै आएको तथ्य समाज कल्याण परिषद्कै रिपोर्टमा स्पष्ट छ । परिषद्मा अभिलेख नभई सञ्चालन भएकाको संख्यामा १०० भन्दा बढी छ । क्रिस्चियनिटी र हिन्दुवादीको प्रतिस्पर्धाकै रूपमा देशमा क्रियाशीलता बढिरहेको तथ्यलाई अमेरिकाले हालै सार्वजनिक गरेको रिलिजिएस रिपोर्टले प्रस्टै गरेको छ । यिनै झन्डै ५२ हजार एनजीओ र आईएनजीओमध्येका अधिकांश कार्यकर्ता नै सामाजिक सञ्जालका पेसेवर अम्मली हुन् भन्ने त स्वतः स्पष्ट छ । उनीहरूले गर्ने ट्रोल, लेख्ने स्टाटस र फैलाउने अफवाह स्वाभाविक उत्तेजना नभएर नियोजित म्यासेज हुने त भइहाल्ने भए । तिनको साझा कुरा यो व्यवस्था खत्तम भयो, नेताहरूले सिध्याए, यिनको नाकको डाँडी भाँच्नुपर्छ, बरु देश विकासका लागि नसक्ने भए अरूलाई नै दिए हुन्छ भन्नेसम्मको रहँदै आएको छ । उनीहरूले नै सामाजिकसांस्कृतिक रूपमा पश्चिमा भल्गरिज्मदेखि छिमेकी हिन्दुवादी उन्मादको पैरवीको ट्रायल दुर्गा प्रसाईं र धरान घटनाका रूपमा गरिसकेका छन् । यो यत्तिमै रोकिनेवाला छैन ।हालै मात्र भारतीय अध्येता स्वाति नारायणको अनइक्वलः हाउ इन्डिया ल्याग्स बिहाइन्ड इट्स नेबर्स शीर्षक पुस्तकले गज्जबको तथ्यांक सार्वजनिक गरेको छ । विश्वमै सबैभन्दा बढी एनजीओ र आईएनजीओ भारतमा सक्रिय छन् । ती सबैले सामाजिक परिवर्तनको दाबी गर्दै आएका छन् । नेपालमा ५०७ जना बराबर एउटा एनजीओ रहेको दुर्दशा छ । तर स्वाति नारायणको पुस्तकले महिला सशक्तीकरण, जातीय समानता र शिक्षामा नेपाल भारतभन्दा अगाडि रहेको तथ्य उजागर गरेको छ । दसवर्षे माओवादी आन्दोलन र मूलतः राजनीतिक आन्दोलनकै कारण त्यो सम्भव भएको हो । यसले के देखाउँछ भने, आर्थिक, सामाजिक र सांस्कृतिक परिवर्तन एनजीओ, आईएनजीओ र सामाजिक सञ्जालबाट नभएर राजनीतिक आन्दोलन र अभियानबाटै हो । अन्य संघसंस्था सहायक हुन सक्थे तर खुला र नवउदारवादी उच्छृङ्खलताका कारण ती भ्रष्टीकरणको चौतारी बन्न पुगेका छन् । राजनीतिक नेतृत्वको आधिकारिकता कमजोर हुँदा सामाजिक सञ्जाल र एनजीओहरूका कारण बितेका दस वर्षमा अमेरिका, ब्राजिल, ट्युनिसिया, माल्दोभो, युक्रेनलगायत डेढ दर्जनभन्दा बढी देश अराजकता र युद्धको भुमरीमा फसेको घटनाबाट नेपालीले समयमै शिक्षा लिन आवश्यक छ । कलर रिभोल्युसन का नाममा लोकतन्त्रका स्थापित संस्थालाई ध्वस्त पारेर धार्मिक उन्माद, जातीय अराजकता, सामाजिक विशृङ्खलता हुँदै भूराजनीतिक दाउपेचको पन्जामा जकडी शक्तिराष्ट्रहरूले चरम दुरुपयोग गर्ने खतरा उत्पन्न भएको छ । शक्तिराष्ट्रहरूले स्वाभिमानपूर्वक बाँच्न चाहने साना राष्ट्रलाई आफ्नो पकडमा राख्न अख्तियार गरेका घातक सफ्ट हतियारहरू यति बेला उनीहरूमाथि नै आतंक बन्नु साना र विपन्न देशलाई केही राहतको विषय भए पनि सबैभन्दा बढी खतरा नेपालजस्ता देशहरूलाई नै हुने गर्छ ।नेपालमा ट्रेन्डिङ भइरहेको प्रचण्ड, ओली, देउवा र कांग्रेस, एमाले, माओवादीको विरोध स्वतःस्फूर्त मात्र नभएर योजनाबद्ध रहेको वास्तविकतालाई सबैभन्दा बढी यिनै नेता र पार्टीले आत्मसात् गर्न सक्नुपर्छ । स्थापित नेता र संस्थाको विस्थापनबाटै भूराजनीतिक स्वार्थ सजिलै पूरा गर्न सकिन्छ भन्ने पछिल्लो विश्वकूटनीतिको कुरूप पक्ष हाबी हुँदै गरेको सत्य त विश्वविख्यात कूटनीतिज्ञ हेनरी किसिन्जरको निधनका बेला विश्वभर देखिएको मिडिया डिस्कोर्समा छरपस्टै भएको छ । थप जान्न चाहनेले रोलिङ्स्टोन, हफपोस्ट, गार्जियन, इन्साइड स्टोरी जस्ता राजनीतिक र कूटनीतिक क्षेत्रका अब्बल मिडिया हेर्न सक्छन् । नेपालका राजनीतिक दलहरू असफल भएका होइनन्, तिनका मुख्य र पटकपटक शासक बन्ने अवसर पाएका व्यक्तिहरू असफल भएका हुन् । उनीहरूको विकल्प त्यहींभित्रबाट खोजिनुपर्छ । त्यसमाथि नेपालको निर्वाचन प्रणालीको गन्जागोललाई नेपाली समाजले तत्काल आत्मसात् गर्न सकेको छैन । चार सय वर्षभन्दा लामो अभ्यासका युरोपेली देशको निर्वाचन प्रणाली तातै खाऊँ जल्दै मरूँ भन्ने स्वभावको देशमा सजिलै स्थापित हुने कुरै होइन । खुला लोकतान्त्रिक व्यवस्था भनेको अनेकौं झमेला, झन्झट, आक्रोश र विरोधबीच अभ्यास भइरहने विषय हो भनी पछिल्ला वर्षहरूमा बेलायतमा प्रदर्शित सत्ता समीकरणका खेलहरूले नै देखाएका छन् । जबकि त्यही बेलायतलाई लोकतन्त्रको जननी मानिन्छ । नेपालको पछिल्लो जनआन्दोलनमा मुख्यतः स्वार्थरहित, सत्ता राजनीतिबाट अलग रहन चाहने नागरिक अगुवाहरूकै नेतृत्वदायी भूमिका थियो । त्यही कारण त्यो आन्दोलन राजतन्त्रको सद्गत गर्न सफल भएको हो । मूलधारका मिडियाहरू खुला रूपले लोकतन्त्रको पक्षमा उभिएका थिए । हुन त त्यो आन्दोलनभित्र काफी मात्रामा एनजीओ र आईएनजीओको सहभागिता थियो तर उनीहरू अग्रभागमा उभिन हच्केकै थिए । अझै पनि मूलधारका मिडियाहरूको प्रभाव वा महत्त्वलाई कसैले बुझ्न चाहन्छ भने दुर्गा प्रसाईंको हालैको हिन्दु अतिवादी ट्रायलले कसरी हावा खायो भनी हेर्दा हुन्छ । नेपालको मूलधारका मिडिया पूर्ण रूपले निरपेक्ष भइदिएका कारण नै त्यो अराजकताको बेलुन उड्न नपाउँदै फुस्स भएको हो । त्यसमाथि नागरिक समाज र त्यसका अगुवाहरूलाई त बल्खु र कोटेश्वरका तमासाप्रति कुनै मतलब नै थिएन । अर्थात्, त्यस्ता अराजक समूहको नाम सुन्नबाट पनि नेपालको वास्तविक नागरिक समाज धेरै टाढा हुने नै भयो । लोकतान्त्रिक राज्य र राजनीतिकर्मीहरू कमजोर बनिरहँदा सधैंभर यस्तो परिस्थितिजन्य सुविधाजनक अवस्था रहिरहन्छ भन्ने कुनै ग्यारेन्टी छैन । तसर्थ विगतमा अभ्यास नभएका सञ्जाल र तिनैलाई उपयोग गर्न चाहने एनजीओआईएनजीओ र तिनका पछि बसेका भूराजनीतिक दाउपेचका खेलाडीबाट सतर्क नभएमा नेपालमा परम्परागत राजनीति र सबै खाले संस्थामाथि डरलाग्दो संकट आउने निश्चित छ । यसका लागि मुख्य राजनीतिक दल, तिनका नेतृत्व र नेतृत्वको दाबी गर्ने बृहत् दायराले समयमै गम्भीरतापूर्वक सोच्नैपर्छ । अन्यथा नेपालमा पनि मिजोरम, मोल्दोभो वा युक्रेन वा ट्युनिसिया नेपाली रूपमा प्रकट हुने खतरालाई कसैले पनि रोक्न सक्नेछैन ।"
विमानस्थल बनाउने मात्रै कि चलाउने पनि ?,"सरकारले पूर्वाधार निर्माण कति हचुवामा गर्छ भन्ने ज्वलन्त दृष्टान्त हुन् बन्द विमानस्थल । व्यावसायिक सम्भाव्यता अध्ययन नगरी बनाइँदा र निर्माणपछि पनि कसरी चलाउने भनेर गृहकार्य नगर्दा विमानस्थलहरू गौचरनमा परिणत हुँदै गएका छन् । अर्कातिर उसरी नै नयाँ विमानस्थल थप्ने कसरत पनि चलिरहेकै छ । पर्याप्त अध्ययन नगरी र सञ्चालन योजना नबनाई राजनीतिक दबाबका भरमा जथाभावी विमानस्थल निर्माण गर्ने प्रवृत्ति नरोकिए राज्यस्रोत दोहनले निरन्तरता पाइरहनेछ । मुलुकभर ५३ वटा विमानस्थल बनिसकेका छन्, त्यसमध्ये करिब २० वटा सञ्चालनमा छैनन् । चलेका केही विमानस्थलबाट पनि कहिलेकाहीँ एकदुई जना मात्रै यात्रु बोकेर जहाज उड्नुपर्ने अवस्था छ । कतिपय विमानस्थलमा भरपर्दो सडकको पहुँच विस्तारले त कुनैमा पूर्वाधारको अपर्याप्तताले उडान हुन सकेको छैन । विमान सेवा कम्पनीसँग सीमित संख्यामा जहाज रहेकाले पनि सबैतिर उडान हुन सक्ने अवस्था छैन । उडान नियमित बनाएर यात्रुलाई आकर्षित गर्ने र विमान कम्पनीलाई जहाज थप्दै उडान बढाउनका लागि प्रोत्साहन गर्नेतर्फ सरकारले ध्यान दिएको देखिँदैन । निजी विमान कम्पनीहरूको रोजाइ स्वभावैले यात्रु पर्याप्त हुने विमानस्थलमै पर्छ । पहाडी र हिमाली भेगले मुलुकको ठूलो क्षेत्र ओगटेको छ । भरपर्दो सडक सुविधा नभएका र सडक भए पनि गन्तव्यमा पुग्न धेरै समय लाग्ने स्थानका बासिन्दाका लागि विमानस्थल बन्नु राम्रो हो तर बन्नु मात्रै भन्दा पनि सञ्चालन महत्त्वपूर्ण हो । तर लहडका भरमा विमानस्थल बनाइहाल्ने र बनिसकेपछि सञ्चालन योजना पनि तयार नगर्ने प्रवृत्ति रोकिएको छैन । यस्तो लहड सरकार वा संस्कृति, पर्यटन तथा नागरिक उड्डयनमन्त्री फेरिएपिच्छे देखिने गरेको छ । पछिल्ला पर्यटनमन्त्री सुदन किराती पनि होडमा देखिएका छन् । धरानमा विमानस्थल बनाउन उनले अग्रसरता लिइसकेका छन् । धरान उपमहानगरपालिका प्रमुखको पत्राचारपछि मन्त्री किरातीको निर्देशनमा नेपाल नागरिक उड्डयन प्राधिकरणले गत महिना विमानस्थल अध्ययन समिति गठन गरेको छ । जबकि विराटनगर विमानस्थलबाट धरान करिब ४० किलोमिटर दूरीमा मात्रै छ ।हामीकहाँ विमानस्थल थप्ने मात्र होइन, बन्द भइसकेको विमानस्थललाई व्यावसायिक सम्भावना नहेरी स्तरोन्नतिका नाममा खर्च गर्ने प्रवृत्ति पनि छ । यसको परिणाम के हुन्छ भन्ने उदाहरण बागलुङको बलेवा विमानस्थल हो । ०५० पछि जहाज चल्नै छाडेको बलेवा विमानस्थललाई सरकारले साढे दुई वर्षअघि सवा ८ करोड रुपैयाँ खर्चमा कालोपत्र गर्यो । जहाज नचल्दै विमानस्थल जीर्ण हुने अवस्थामा पुगेको छ । उक्त विमानस्थल चलाउनसहज छैन भन्ने पहिल्यै प्रस्ट भइसकेको थियो । तत्कालीन पर्यटनमन्त्री लोकेन्द्र विष्टले २०७१ सालमा गरेको जहाज चलाउने प्रयास असफल भएको थियो । यस्तै केही वर्षअघि सिट खाली भए बागलुङ नगरपालिकाले शुल्क तिर्ने सर्तमा सातामा दुई उडान थाल्दा चार महिनामै बन्द भयो, त्यतिन्जेल नगरपालिकाले २० लाख रुपैयाँभन्दा बढी रकम तिर्नुपरेको थियो । स्थानीय बासिन्दा र सम्बन्धित पालिकाको चाहनाले मात्र चल्न सक्दैन भन्ने उदाहरण इलामको सुकिलुम्बा विमानस्थल पनि हो । करिब २८ करोड रुपैयाँ खर्चमा धावनमार्ग तयार गरेपछि इलाम नगरपालिकासँग सहकार्य गरेर त्यहाँ दुई वर्षअघि उडान सुरु गरिएको थियो तर नियमित हुन सकेको छैन । विमानस्थल चल्न यात्रु आउनुपर्छ । महँगो भाडादर र उडान अनिश्चित हुँदासम्म यात्रु अत्यावश्यक अवस्थामा बाहेक विकल्पतिर नै लाग्छन् । सरकारी स्वामित्वको नेपाल वायुसेवा निगमसँग जहाजको संख्या कम छ । निजी वायुसेवा कम्पनीहरू घाटामा जहाज उडाउन चाहँदैनन् । नियमित र पर्याप्त उडान हुन नसके विमानस्थलको खर्च धान्न पनि गाह्रो पर्छ । त्यसैले हचुवाका भरमा जहाँ पनि विमानस्थल बनाउने अभ्यास तत्काललाई रोकिनुपर्छ । बरु त्यसअघि निर्माण भइसकेर पनि बन्द रहेका तर सम्भावना रहेका विमानस्थल सञ्चालनका लागि गृहकार्य थाल्नुपर्छ । सरकारी स्वामित्वको निगम आफैंले गन्तव्य विस्तारका लागि विमान र जनशक्ति थप्नुपर्ने हुन सक्छ । निगमले हालै दुर्गम क्षेत्रमा उडान गर्न भन्दै तीनवटा ट्विनअटर विमान खरिद गर्ने प्रक्रिया त अघि बढाएको छ तर ४८ अर्ब रुपैयाँ ऋणमा रहेको निगमले स्रोत सुनिश्चित नहुँदै प्रक्रिया अघि बढाएकाले नयाँ विमान आइपुग्नेमा शंका छ । सरकारले तत्कालका लागि निजी विमानलाई सहुलियत प्रदान गरेर वा निश्चित गन्तव्यमा अनिवार्य बनाएर पनि सञ्चालनमा ल्याउन सक्छ । उडान नियमित र भाडादरमा सहुलियतले यात्रुको आकर्षण बढाउन सक्छ र त्यसले समग्रमा विमानस्थल सञ्चालनमै टेवा पुर्याउँछ ।"
ग्वार्को चोकमा आउजाउ सास्ती,"नेपालमा काम थाल्ने, काम पूरा गर्ने समय पनि तोकिने तर काम सो समयमा नहुने रोग जताततै छ । चाहे त्यो काठमाडौंनिजगढ द्रुतमार्ग होस्, मेलम्ची खानेपानीको लामो कथा होस् वा ग्वार्को चोकमा बन्न लागेको आकाशे पुल किन नहोस् । ग्वार्को चोकमा आकाशे पुल बनाउने भनेर सडकको बीचको मूल खण्ड छेकबार गरेर दायाँबायाँका साना सडकबाट मात्र मोटर चलाउन दिइएको एक वर्ष हुन लागिसक्यो । निर्माणको काम भनेको उत्तरतर्फ दुईतीनवटा पिलरका डन्डीहरू ठडिएका देखिन्छन् । न त फटाफट काम भएको छ, न काम नभएको समयमा सडक प्रयोग गर्न नै दिइएको छ । सर्वसाधारणले साह्रै सास्ती खेपिरहेका छन् । गत शनिबारको कुरा हो, हामी कोटेश्वरबाट इमाडोल आउँदै थियौं । बालकुमारी पुल नाघेपछि अलिक अगाडिदेखि मोटरको ताँतीमा दिउँसो २ः०५ मा रोकिनुपर्यो । तीन पटकको ताँती खुल्दा बल्ल २ः३७ मा अर्थात् ३२ मिनेट रोकिएर हामी ग्वार्को चोकबाट इमाडोलतर्फ मोडिन पायौं । शनिबार त्यो पनि खुकुलो यातायात हुने समय दिउँसो त त्यस्तो छ भने कार्यालय समय बिहानबेलुकाको स्थिति के होला ? यातायातमन्त्रीले साइरन नबजाईकन साधारण मोटरमा चढेर दुईचार पटक हेर्नुपर्यो, जतिसक्दो छिटो निर्माण सम्पन्न गराउनुपर्यो । दिउँसो निर्बाध यातायात चलाएर रातिमात्र निर्माण गरे के हुन्छ ? मुरारीविनोद पोखरेल, महालक्ष्मी४, इमाडोल, ललितपुर"
ओलीलाई शेखरको पेचिलो प्रश्न,"कांग्रेस नेता शेखर कोइरालाले एमालेको संकल्प यात्रालाई लिएर पेचिलो प्रश्न गरेका छन् । आफ्नो पार्टीमा विचारमा विमति राख्ने नेतालाई पनि समेटेर हिँड्ने गरेको तर एमालेमा त्यो संस्कार नभएको उल्लेख गर्दै कोइरालाले एमालेको संकल्प यात्रामा सुदूरपश्चिमका प्रभावशाली नेता भीम रावललाई सहभागी नगराएको भनेर प्रश्न गरेका हुन् । यस्तो संस्कार राजनीतिमा राम्रो नभएको उनको टिप्पणी छ । कोइरालाको प्रश्नको उत्तर अब एमाले अध्यक्ष केपी शर्मा ओलीले दिनुपर्ने बेला आएको छ । के ओलीसँग चुनावी प्रतिस्पर्धा गर्नु नै रावलको सबैभन्दा ठूलो दोष हो ? त्यही कारण रावललाई संकल्प यात्रामा नबोलाएको र गत चुनावमा सांसदको टिकट नदिएको हो ? पूर्वाग्रहको राजनीति कहिलेसम्म यसरी चल्छ ? यसले पार्टीलाई हित गर्छ कि गर्दैन भन्ने गत चुनावमा देखिसकियो । तर पनि ओलीमा त्यो चेत आउन सकेको छैन । भारतमा प्रधानमन्त्री नरेन्द्र मोदीले सबका साथ सबका विकास भनेर चुनावमा चमत्कार गर्दै गएका छन् तर यता ओली उल्टो यात्रा गर्दै छन् । ओलीको बाटो र पूर्वाग्रही सोचले फाइदा हुँदैन भन्ने कुरा किन एमालेका अन्य नेताहरूले भन्न सक्दैनन् ? अन्य नेताहरूले सत्य बोल्न नसक्दा ओलीमा तानाशाही चरित्र देखिन थालेको छ । १९ दिने संकल्प यात्रामा उनले अन्य पार्टीलाई आरोप लगाएर मात्र हुँदैन, आफूमाथि लागेका आरोपहरूको पनि तथ्यगत रूपमा सफाइ दिन सक्नुपर्छ । अनि मात्र जनता आश्वस्त हुन सक्छन् । संकल्प यात्राले प्रचण्ड सरकारका कमीकमजोरीको भन्डाफोर गर्दै आफ्नो संगठन बलियो पार्ने नीति लिएको छ । यात्राको उद्देश्य पूरा हुन्छहुँदैन, आगामी दिनमा देखिने नै छ । तथापि यात्रारत नेताहरूको नैतिक पक्ष र सार्वजनिक छविले पनि धेरै कुरामा फरक पार्छ । नेताहरूमा नैतिक पक्ष राम्रो भए सोहीअनुरूप बोलीवचन र भाषण भए, इमानदार छवि भए निश्चय नै यस्ता संकल्प यात्राहरूले संगठनलाई फाइदा पुर्याउँछन् । पदप्रतिको आसक्तिले अहिलेका धेरै नेताहरूको नैतिक छवि घूमिल भएको छ । ठूला पार्टीका शीर्ष नेताहरू ७० वर्ष कट्दा पनि युवा पुस्तालाई नेतृत्व सुम्पन चाहँदैनन् । यस्तै कारणले दलहरूप्रति जनताको वितृष्णा बढ्दै गएको हो । जनताले व्यवस्था परिवर्तन खोजेका छैनन्, मात्र नेताहरूको व्यवहार सुधार होस् भन्ने चाहेका हुन । व्यवहारमा असफल प्रमाणित भएका नेताहरूले जतिसुकै आदर्शका भाषण गरे पनि आम जनताले विश्वास गर्दैनन् । गोपाल देवकोटा, गोकर्णेश्वर, काठमाडौं"
प्याजमा भ्याट बिचौलियालाई लाभ,"नेपालमा फलेको प्याजमा भ्याट लाग्दैन र आयात गरेको प्याजमा मात्र भ्याट लाग्छ । तर्क के छ भने, आयातित प्याज भ्याटका कारण महँगो हुने भएकाले नेपाली किसानलाई फाइदा हुनेछ । उनीहरूले बढी मूल्य पाउँछन् । तर कसरी नेपाली किसानले फाइदा हुन्छ ? फाइदा भए पनि बिचौलियाले नै लानेछ, किसानले होइन । किसानले सिधै प्याज बेच्नै सक्दैन । हामी उपभोक्ताले नेपाली प्याज र आयात गरेको प्याज कसरी पत्ता लगाउने ? बिचौलिया र व्यापारीले नै नेपाली प्याजलाई आयातित भनेर बढी मूल्यमा बेच्न पनि सक्छन् । कि त आयात गरिएको प्याजमा स्टिकर लगाउने व्यवस्था हुनुपर्यो । अञ्जना श्रेष्ठ, नयाँ सडक, काठमाडौं"
भुइँमान्छे र नेता,"मै हुँ भन्ने अधिकांश आकाश हेर्ने मात्र भएगफको भरमा अलमल्याउन खोज्ने मात्र भएयो मुलुकलाई अघि लाने बाटो बनाएनन्आफैंमात्र माथि पुग्न खोज्ने मात्र भएसिंगापुर वा जापानजस्तो देश बनाउँछौं भन्थेराजनीतिमा विसंगति ल्याउने मात्र भएजेजे पनि गर्ने भए भुँडी भर्न पाएदेशको भण्डार हसुरेर खोक्रो पार्ने भएभुइँमान्छे त सधैंभरि भुइँमै लडेका छन्हाम्रा नेता हाम्रै लागि घाँडो हुने भए कृष्ण कुम्पुरे, आदमटार, धादिङ"
"'कर नीति बनाउनेहरूलेअरू चोर, आफू मात्र इमानदार भन्ने सोच्छन्'","सन् १९६९ मा अमेरिकाबाट अध्ययन सकेर फर्केपछि रक्सी भट्टी लाई रूपान्तरण गर्न आधुनिक मेसिन ल्याएर नेपालमा मदिरा व्यवसाय विस्तार गर्ने विजयकुमार शाह तीन वर्षयता सबैभन्दा बढी आयकर बुझाउने करदातामा पर्छन् । जावलाखेल ग्रुप अफ कम्पनिजलाई अध्यक्षका हैसियतले ५३ वर्षदेखि निरन्तर नेतृत्व गरिरहेका शाह मातहतमा हिमालयन डिस्टिलरी, राज ब्रुअरी, एसियन डिस्टिलरी, राज डिस्टिलरीसहित आधा दर्जन कम्पनी छन् । उत्पादनमूलक उद्योगमा लगानी गरी ७५ वर्षको उमेरमा समेत सक्रिय शाह ट्रेडिङबाट व्यवसाय गर्नेहरूलाई पछि पार्दै बढी कर तिर्ने सूचीमा अगाडि आएका हुन् । कपडा, कम्प्युटर, सफ्टवेयर निर्माण, तेल उद्योग तथा पुष्प व्यवसायमा चाहिा असफलता अनुभव गरेका शाहसाग बढी कर तिर्ने सूचीमा पर्दाको अनुभव, लगानीको वातावरण र कर नीति तथा सुधारका लागि सुझावलगायतका विषयमा केन्द्रित रहेर कान्तिपुरका लागि कृष्ण आचार्य र सीमा तामाङले गरेको कुराकानीको सम्पादित अंशःयस वर्ष पनि व्यक्तिगततर्फ सबैभन्दा बढी आयकर बुझाउने व्यक्तिको सूचीमा पर्नुभयो । सरकारले सम्मान पनि गर्यो ।मैले कति कर तिर्नुपर्छ भनेर सरकारले पहिले नै व्याख्या गरिसकेको हुन्छ । कति प्रतिशत तिर्नू भन्छ, मैले त्यति नै तिर्ने हो । कर्पोरेट क्षेत्रमा अन्तःशुल्क, भ्याटलगायतका कर तिरेपछि आम्दानी हुने हो । त्यो आम्दानीमा मैले व्यक्तिगतर्फको आयकर बुझाउने हो । कर तिर्नु इमानदारी मात्र नभएर कानुनको पालना हो, जुन काम मैले पहिले पनि गर्थें, अहिले पनि गरिरहेको छु । पछिल्लो समय व्यक्तिगततर्फ तीन पटक सबैभन्दा बढी आयकर बुझाउनेमा परेको हुँ । यदि मेरो कम्पनी विभाजित नगराएर एकमुस्ट रूपमा कारोबार गर्ने भएको भए संस्थागततर्फ पनि सबैभन्दा बढी कर बुझाउने उत्कृष्टको सूचीमा हुन्थें । कोभिड१९ अघिसम्म जावलाखेल ग्रुप बढी कर बुझाउने सूचीमै पर्थ्यो । बर्सेनि अर्बौं कर बुझाउँथ्यो । तर कोभिड१९ ले एकै ठाउँबाट सबै उत्पादन तथा कारोबार गर्नु ठीक रहेनछ भन्ने पाठ सिकायो । त्यसैले विभिन्न कम्पनीमार्फत फरकफरक स्थानबाट उत्पादन गर्ने व्यवस्था गरिएको छ, जसले छुट्टाछुट्टै रूपमा कारोबार गर्छन् । त्यसैले संस्थागततर्फ अहिले उत्कृष्ट हुन कठिनाइ देखिएको हो । विभाजित नभएको अवस्थामा सबैभन्दा बढी कर तिर्ने सूचीमा पर्ने थियौं भनेर दाबी गर्नुभयो । जावलाखेल ग्रुपअन्तर्गतका कम्पनीहरू कसरी उदाएका हुन् ? मेरा बुबाबाजेले मदिराकै व्यवसाय गर्नुभएको थियो । त्यस बेला प्राविधिक अनुभव भए पनि मसँग औपचारिक कलेजको डिग्री थिएन । पढ्न अमेरिका जाने निर्णय गरें । अमेरिका जानुअघि बुबाले मलाई प्रश्न सोध्नुभएको थियो, के पढ्छौ ? मलाई केमिकल इन्जिनियरिङ पढ्ने रहर थियो तर बुबाले बिजनेस म्यानेजमेन्ट पढ्नू, सबै खर्च हेर्छु भन्नुभयो । बुबाको इच्छा राख्न बिजनेस म्यानेजमेन्ट नै पढें । तर, आफ्नो इच्छा पूरा गर्न अमेरिकामा काम गर्दै आफ्नै खर्चमा केमिकल इन्जिनियरिङ पनि पढें । म सन् १९६९ मा अमेरिकामा अध्ययन सकेर नेपाल फर्कें र मदिराकै व्यवसाय गर्न थालें । मेरो परिवारमा मदिराकै व्यवसाय गर्ने पाँचौं पुस्ता थिए ।त्यो बेला नेपालमा ह्विस्की, खुकुरी रमको आफ्नै उद्योग थियो । मदिरा व्यवसायमा कडा प्रतिस्पर्धा थियो । रम बनाऊँ भने पहिले भएको खुकुरी रमसँग प्रतिस्पर्धा गर्नुपर्ने, ह्विस्की बनाऊँ भने पनि भएकै कम्पनीसँग प्रतिस्पर्धा गर्नुपर्थ्यो । अन्य व्यवसायीको तुलनामा म फुच्चे थिएँ । आफ्नो फरक र छुट्टै उत्पादन गर्ने र अन्यसँग प्रतिस्पर्धी गर्नु नपर्ने बजारको खोजीमा हिँडें । त्यस बेला जनकपुरमा सडक बनाउँदा रसियनले त्यहाँको छेउका सडकमा भोड्काका बोटलहरू फालेका देखिन्थे । भोड्का बनाएँ भने मैलै कुनै कम्पनीसँग प्रतिस्पर्धा गर्नुपर्दैन भन्ने लाग्यो । तर भोड्का बनाउन सजिलो थिएन । भोड्का बनाउनलाई उत्कृष्ट प्लान्ट, मेसिन र उपकरणको आवश्यकता थियो ।किनभने, अल्कोहल रक्सीजाँड होइन । यसमा ठूलो विज्ञान छ । अल्कोहलको प्रविधि बुझ्नलाई धेरै मिहिनेत र परिश्रम गर्नुपर्छ । कलेजको डिग्रीले मात्रै पुग्दैन । जस्तै फ्रेस रम पिउँदा टाउको दुख्छ, तर २०२५ वर्ष पुगेको स्कचले केही हुँदैन, ह्याङओभर हुँदैन । तर दुवै अल्कोहल हो नि ! त्यसकारण मैले आफ्नै प्रयोगशालाको आवश्यकता महसुस गरें । अल्कोहल क्षेत्रकै उत्कृष्ट प्रयोगशाला स्थापना गरें । भोड्का बनाउन मैले धेरै खोजअनुसन्धान गरें । अझै पनि अनुसन्धान पेपर साथमै छ । अमेरिकाको विशेष प्रयोगशालामा एक्युरेट गर्नका लागि पठाएका छौं । अहिलेसम्म ४५ केमिकल इम्प्युरिटिज, जसलाई कन्जेनर्स भनिन्छ, तिनको वान पार्ट पर बिलियन को मापन गरिसक्यौं । इम्प्युरिटी अर्थात् अशुद्धतालाई हाम्रो डेस्टिनेसन कोलम मा कसरी छुट्याउने, अशुद्धता वा इम्प्युरिटी कसरी हटाउने भन्नेतर्फ पनि लागिरहेका छौं । म नभए पनि यो अनुसन्धान जारी रहोस् । हरेक कम्पनी हामीले यसरी नै स्थापना गरेका हौं ।हामीले एउटै मेगा कम्पनी पनि बनाउन सक्थ्यौं । ६ वटा कम्पनी बनाउने आवश्यकता थिएन । तर कोभिडको समयमा सबैभन्दा पहिले जाँडरक्सीको मुभमेन्ट बन्द भयो । मानौं भैरहवा खुला छ र विरगन्ज बन्द । भैरहवाबाट सामान ल्याएर अन्यत्र पठाउन सक्छौं । सडक बन्दलगायतका विभिन्न बाधाअवरोध आइरहेका थिए । यदि ६ ठाउँमा फ्याक्ट्री छ भने यसले ६ गुणा कम क्षति गर्छ । धेरै जनशक्तिको प्रयोग पनि हुने नै भयो । एउटा मेसिन ६ ठाउँमा राखेपछि एक सिफ्टका लागि ६ जना मान्छे चाहियो । राजनीतिक अस्थिरता, सडक बन्दलगायत विभिन्न समस्ताका कारण हामीले कम्पनीलाई ६ ठाउँमा विभाजन गर्यौं । अहिले १० करोडदेखि २० करोडमा एउटा ब्रुअरी बनाउन सकिन्छ, तर राज ब्रुअरीका लागि ४५ अर्ब खर्चियौं । संक्रमण नफैलिओस् भनेर अस्ट्रेलियाबाट इन्जिनियर ल्याएर त्यसको ड्रेनेज मिलाएका छौं ।जावलाखेल ग्रुपअन्तर्गत भएका सबै कम्पनी मदिराकै मात्र हुन् ? मदिराबाहेक अन्य क्षेत्रमा व्यवसाय गर्नुभयो कि भएन ? मदिरा उद्योगभन्दा बाहिर पनि मैले हात हालें । सोया मिल्कमा आफ्नो समय खर्चिएँ, तर फेल भएँ । नेपालमा सिल्क उत्पादनमा मेरी श्रीमती लागेकी थिइन् । स्वदेशमै कच्चा पदार्थ उत्पादन गर्न किम्बुको बिरुवादेखि सबै गरियो । तर साथीहरूले चीनबाट सस्तोमा सिल्क ल्याएर नेपाली बजार नै स्वाहा पारे । यसमा इनोभेसन नै हुन सकेन । नेपाल अहिले सिल्कबाट कोसौं टाढा पुग्यो । आयात गरेको सिल्क सस्तोमै पाइन्छ भने उत्पादन किन गर्ने ? हामीले सस्तो सोच बोकेर नेपाललाई विकास गर्न सक्दैनौं । त्यसैले दीर्घकालीन सोच हुनु जरुरी छ । दरबारले इजरायल, जापानबाट आएको स्ट्रबेरी र केरालाई कसरी नेपालमा फैलाउन सक्छ, फैलाउनुपर्यो भन्यो । त्यसपछि हामीले टिस्यु कल्चर प्रयोगशाला स्थापना गर्यौं । स्वदेशी र विदेशीको हर्टिकल्चरिस्टसहितको टोलीले बिरुवाहरू उत्पादन गर्यौं । अहिले चितवनलगायत जिल्लामा हरियो केरा देख्दा लाग्छ, यसमा मेरो पनि केही सहयोग छ । टिस्यु कल्चरबाट फैलाएको अर्को बिरुवा सुगन्ध कोकिला पनि हो । नेपालको एउटा धरोहर हो, यसलाई बचाउनुपर्छ भनेपछि टिस्यु कल्चरबाट धेरै बिरुवा उत्पादन गर्यौं । जिओग्राफिकल इन्फर्मेसन सिस्टम (जीआईएस) मा पनि हात हाल्यौं । पछि विभिन्न संस्थाले आएर यसलाई टेकओभर गरे, जुन राम्रो पनि हो । कम्प्युटर सफ्टवेयरमा पनि हामी सहभागी भयौं । म गर्वका साथ भन्छु अहिले घरघरमा कम्प्युटर हुनुमा मेरो पनि केही योगदान छ । शेरबहादुर देउवा प्रधानमन्त्री भएका बेलामा नेसनल कम्प्युटर सेन्टर थियो । यो सेन्टर नहटाएसम्म निजी क्षेत्र अघि बढ्दैन, त्यसैले यसलाई हटाउनुपर्छ भन्ने मेरो सुझाव थियो । मेरो सुझावलाई मानेर उहाँहरूले नेसनल कम्प्युटर सेन्टर हटाउनुभयो । त्यसैले आज घरघरमा कम्प्युटर छ । मैले धेरै इन्नोभेटिभ काम गरें, तर सफल हुन सकिनँ । लाग्छ, भगवान्ले मेरो जेनिटिकमा अल्कोहल मात्रै लेखिदिएका छन् । त्यसैले मलाई अरू व्यवसाय नै फापेनन् । अल्कोहल मेरो पुस्तैनी व्यवसाय हो । अरू मेरो खोज थियो । समयभन्दा अघि पनि हुन नहुने रहेछ । नेपालले नखोजेको बेला मैले ती काम गरें । त्यसैले सफल हुन सकिएन ।यी सबै व्यवसायी गरिरहँदा विगत तीन वर्षभन्दा पहिलेचाहिँ व्यक्तिगततर्फ सबैभन्दा बढी आयकर बुझाउने व्यक्तिमा पर्छु भन्ने लाग्थो कि लाग्दैनथ्यो ? म सानो हुँदा जनकपुर चुरोट र वीरगन्ज चिनी मिल थिए । त्यो बेला रेडियोबाट जनकपुर चुरोट कारखाना र वीरगन्ज चिनी उद्योगले यति करोड कर तिरे भनिन्थ्यो । त्यो सुन्दा सोच्थें, ठूलो भएपछि म पनि योभन्दा धेरै तिर्छु । केटाकेटी बुद्धि, १ अर्ब कर तिर्छु भनेर सोच्थें । मेरो त्यो प्रार्थनाजस्तो भयो, पूरा भयो । सरकारलाई अहिले म र हाम्रा कम्पनीहरूबाट वार्षिक अर्बौं राजस्व बुझाउँछौं ।म एउटा उद्देश्यमा स्पष्ट छु, कर चोर्नेमा नाम कमाइँदैन, कर तिर्दा मात्रै नाम पाइन्छ । यो राष्ट्रिय जिम्मेवारी हो । सडक बनाउने, स्कुल बनाउनेलगायतका सामाजिक विकासको काम सरकारले गर्ने हो । सरकारलाई तिर्नुपर्ने कर समयमै तिरेर त्यसका लागि सहयोग हामी करदाताले गर्ने हो । २०७२ को भूकम्पमा हामीले ३ करोड ८२ लाख खर्च गर्यौं । व्यवसाय कसरी गर्ने, नाफा कसरी गर्ने, त्यो हामीलाई थाहा छ । हामीले दैनिक तीन पटक खाना खाइरहेका छौं । अहिले भूकम्पको क्षेत्रमा के हालत छ ? त्यसका लागि पनि हामीले समयमै कर तिर्नुपर्छ । सलाई, पेट्रोल जे लिए पनि हामी कर तिर्छौं । यो ठूलो धर्मात्माको काम होइन । मेरा साथीहरू भन्छन्, धेरै कर तिर्ने व्यक्ति, धेरै धनी छौ है । त्यस्तो होइन । मभन्दा धेरै मान्छे धनी छन् । त्यसकारण सबैभन्दा धेरै कर तिर्ने व्यक्ति हुँ भनेर म घमण्ड गर्दिनँ । म तुलना गर्दिनँ, तर म खुसी छु । नाफा कमाएको छु, कर तिरेको छु ।करचाहिँ कति बुझाउनुहुन्छ ?मैले लेखाजोखा गरेको छैन । मेरो भोड्का वा ह्विस्की कतिमा बिक्री हुन्छ, त्यो पनि मलाई थाहा छैन । यो व्यावसायिक व्यापार हो, मेरो पारिवारिक व्यापार होइन । कर तिर्नु मेरो कर्तव्य हो । निर्वाचनको समयमा सबै पार्टी, मान्छे चन्दा माग्न आउँछन् । मैले आफ्नो आयकर, बोनस, डिबिडेन्टबाट चन्दा दिएको छु । तपाईंले कुनकुन राजनीतिक दलाई केकति चन्दा दिनुभएको छ ?म गौरवका साथ भन्छु राजनीतिक पार्टीहरूलाई डिबिडेन्टबाटै चन्दा दिएको छु, आयकर घट्ने गरी दिएको छैन । धेरै कम व्यापारीले यस्तो गर्न सक्छन् । तर मैले चन्दा दिए पनि अहिलेसम्म राजनीतिक पार्टीहरूबाट कुनै फाइदा लिएको छैन । मलाई चन्दा दिनुपर्छ भन्ने पनि लाग्छ, किनभने हाम्रो सिस्टममा माननीय हुन करोडौं खर्च गर्नुपर्छ । हाम्रोमा सरकारले चुनावमा खर्च गर्ने प्रणाली छैन । त्यसकारण हाम्रोमा राम्रो सिस्टम नै बन्न सकेन । बजेटको बारेमा मैले टिप्पणी गर्नै छोडिदिएँ । केही नयाँ छैन । जनतासँग क्लिसे र झूट बोल्नु बेइमान हो । भाषण दिएर मात्र नेपाल बन्दैन । भूकम्पको समयमा घरदेखि जावलाखेलमा रहेको कार्यालयसम्म रुँदै आएको थिएँ । मैले त्यस्तो गरिबी, चरम निराशा देखें । दरबार भत्किने र छाप्रो भत्किने दुवैको दुःख एउटै हो ।तीन वर्षदेखि बढी आयकर बुझाउनेमा लगातार पर्नुको पछाडि तपाईंले धेरै मिहिनेत गर्नुभएको हो कि अरू पछि परेर तपाईं अघि हुनुभएको हो ? मेरो मिहिनेतले नै यस्तो भएको हुनुपर्छ । मैले काम गरें र नाफा कमाएँ । त्यसैले म सफल व्यवसायी हुँ । यदि मिहिनेत नहुँदो त प्रतिस्पर्धाबाटै निकालिन्थ्यो । कोरोना महामारी र आर्थिक मन्दीपछि हाम्रो बिक्री ४० प्रतिशतले घट्यो, ७० प्रतिशत नाफा घट्यो । सरकारको सम्मान पाएपछि ताज्जुब लाग्यो । तर धेरै कर तिरेर पनि मैले केही पाएको छैन । ज्येष्ठ नागरिक भएर मैले राष्ट्रिय परिचयपत्र बनाउन लाइन बस्नुपरेन । राष्ट्रिय परिचयपत्र बनाउने लाइनमा थिएँ । एक युवतीले अघि आउनुस् भनिन् । मैले भनें, लाइन मिच्न मिल्दैन । उनले भनिन्, ज्येष्ठ नागरिकले मिल्छ । त्यो फाइदा मेरो उमेरले दियो । तर धेरै कर तिरेर पनि मैले केही पाएको छैन । अर्को वर्ष मलाई गाह्रो हुनेछ । किनभने ७० प्रतिशतले नाफा घटिसक्यो ।नाफा नभए म जस्ता व्यवसायीको मात्रै हैन, मुलुककै उन्नति हुँदैन । नाफामुखी हुनु र नाफा कमाउनु दुई फरक विषय हुन् । दक्ष, योग्य, मिहिनेती र बुद्धिमानी व्यक्तिले मात्र नाफा कमाउन सक्छ । नाफामुखीले चोरीडकैती जे पनि गर्न सक्छ । यदि मैले चोरेर पैसा बनाएँ भने म बेस्ट चोर बन्न सक्छु, त्यो मलाई थाहा छ, तर म गर्दिनँ । हाम्रो प्रणालीले हामीलाई इमानदार बन्न प्रोत्साहन गर्दैन । भ्रष्टाचार छ । नेपाल विकासको वास्तविक सपना नआउनु कारण भ्रष्टचार हो । भ्रष्टाचारलाई निरुत्साहित गर्न गाह्रो छैन ।भ्रष्टाचार उच्च छ भन्नुभयो । कर छली पनि भ्रष्टाचार नै हो । भ्रष्टाचार गर्ने र गराउनेमा निजी क्षेत्रका उद्योगीव्यवसायीहरू पनि हुन् । यसमा बढी दोषी प्रणाली हो कि तपाईंहरूजस्तै उद्योगी पनि हुन् ? भरतमोहन अधिकारी मन्त्री हुँदा म भरत दाइ, मन्त्री पदबाट निस्केपछि पनि भरत दाइ नै भन्थें । म त्यो बेला उद्योग वाणिज्य संघमा थिएँ । उहाँले भन्नुभयो, तिमी व्यापारीहरू चोरैचोर । देशमा घूस खाने मान्छे छैन, भ्रष्टाचारलाई प्रोत्साहन गर्ने मान्छे छैन भने मसित एक्स्ट्रा पैसा छ र भाइभतिजो भन्दै दिन जानू ? सिस्टमले नै भ्रष्टाचारलाई प्रोत्साहन गरिरहेको छ । दुईचार जना उद्योगपतिहरू छलफल गर्न बस्यौं भने भ्रष्टाचार कसरी उन्मूलन गर्ने भन्ने कुरा उठ्छ । मेरो दिमागमा केही राम्रा आइडिया पनि आउँछन्, यसौ गरौं भनिन्छ पनि, तर लागू गर्ने गरिँदैन । भ्रष्टाचार निर्मूल गर्ने संकल्प छ भने गर्न सकिन्छ, जुन गाह्रो छैन । अहिलेको जमानामा सबै कारोबार बैंकबाट मात्रै गर्न सकिन्छ । चेकबाट, बैंकिङ प्रणालीबाट, डिजिटल प्रणालीबाट मात्रै कारोबार गर्ने प्रणाली ल्याउन सकिन्छ । त्यस्तो अवस्थामा मैले तपाईंसँग १ करोड घूस मागें भने त्यो बोक्न सक्नुहुन्न, लुकाउन सक्नुहुन्न । अहिले ठेलागाडीवालाले क्यूआर कोडमार्फत पैसाको कारोबार गरिरहेका छन्, नगद कारोबार गर्दैनन् । मानौं कोही गरिब छ र क्यूआरका लागि मोबाइल खरिद गर्न सक्ने अवस्था छैन भने स्मार्ट फोन किन्न सरकारले सहयोग गर्नुपर्छ । गरिब र खरिद गर्न नसक्नेलाई तालिम दिनुपर्छ । २४ वर्षपछि हरेक नेपालीको बैंक खाता र क्यूआर कोड हुन्छ । बैंकप्रति विश्वास बढ्छ । यदि नगद नै छैन, हरेक कारोबार बैंकबाट मात्रै हुन्छ र पैसा छैन भने घूस कसले माग्न सक्छ ? त्यसैले अब भ्रष्टाचार नियन्त्रण गर्न क्यासलेस र डिजिटलतिर जानु आवश्यक भइसक्यो । सय रुपैयाँभन्दा माथिको नोट हटाइदिऔं । यो कामका लागि नेपाली कमजोर छन् भनेर म कहिल्यै विश्वास गर्दिनँ । नेपाली बहादुर र हिम्मतिलो जात हो, देशको सेवा गरेको छ । सही वा गलत भन्दिनँ, १७ हजार मान्छे मरे, यो बलिदान हो । तर भ्रष्टाचार कुनै बलिदान नै नगरी रोक्न सकिन्छ ।भ्रष्टाचार, विकृतिविसगंति देख्दा आफूले तिरेको करको सदुपयोग नभई दुरुपयोग भयो भन्ने लाग्छ कि लाग्दैन ?लाग्छ नि ! मरीमरी पसिना चुहाएर कमाएको पैसा हो । उद्योगमा केही समस्या पर्यो भने २२२३ घण्टा काम गर्छौं । एउटा प्लान्ट चलाउनुपर्दा तीन दिनसम्म आफ्ना कर्मचारीसँग प्लान्टमा बसेको अझै याद छ । त्यसरी काम गरेर कमाएको पैसा खेर गइरहेको छ । कर तिर्नु दायित्व हो, त्यसैले तिरिरहेका छौं, तर हामीले तिरेको करको पैसा खेर गइरहेको छ । पैसाभन्दा पनि पैसाको गरिमा खेर गइराखेको छ । लक्ष्मीलाई अनादर गरिरहेका छौं । यस्तो हुनुको पनि कारण छ । नेता कोही चोर बन्छु भनी जन्मिएर आउँदैन, हाम्रो सिस्टमले भ्रष्टाचारी बनाउँछ । कोही एक नेता हुनुहुन्थ्यो, जो अहिले हुनुहुन्न । उहाँले सुनाउनुभएको थियो, निर्वाचनमा मैले ५ करोड खर्च गरें, मेरो विपक्षीले ७ करोड खर्च गर्यो । त्यसैले म हारें । जबकि त्यो बेला निर्वाचनमा केही लाख रुपैयाँ मात्रै खर्च गर्न पाउने व्यक्तिगत सिलिङ थियो । अहिलेको साधारण निर्वाचनमा कति खर्च भइरहेको छ ? नेताले पैसा घरजग्गा बेचेर ल्याउनुपर्छ । त्यसैले समग्र निर्वाचन प्रणालीलाई नै डिजिटल बनाउन जरुरी छ । भारतले गर्यो, हामी पनि गर्न सक्छौं । निर्वाचन डिजिटल प्रणालीमार्फत गरौं । महँगो निर्वाचनलाई छोडौं ।तर हामी त्यसो गर्दैनौं, सामाजिकराजनीतिक तवरबाट अधिकार दिन खोजिरहेका छौं । भोट बैंक भन्दै हामी आफैंले मजदुर, किसान र गरिबलाई कमजोर बनाइरहेका छौं । जहिलेसम्म किसान हुँदैन, मजदुर हुँदैन, निर्वाचनमा भोट दिन को आउँछ ? जहिलेसम्म देशको मजदुरलाई धनी बनाउँदैनौं, तबसम्म केही हुँदैन । हतियार दिएर, गिफ्ट दिएर धनी बनाउन सकिँदैन । उसको उत्पादकता बढाउनुपर्यो । आज नेपालको हालत कति दयनीय छ ? वार्षिक कति युवा बाहिर पठाइरहेका छौं ? के हामीले रोजगारी दिन सकिरहेका छैनौँ ? कति भारतीय युवाहरू नेपालमा काम गरिरहेका छन् ? ठेलागाडा चलाएर, सब्जी बेचेर भारतीयहरूले नेपालमा कमाइ गरिरहेका छन् । हामीले उत्पादकत्वको बारेमा कुरा नगर्नाले यस्तो भएको हो ।भारतीय व्यापारीहरूले साँझ पर्नासाथ आफ्नो साँवा जोगाएर सस्तोमा तरकारी बेचेर हिँड्छन्, तर हामी नेपाली कहाँ त्यति सस्तोमा बेच्नु भन्दै कुहाएर फाल्छौं । यस्तो छ हाम्रो माइन्डसेट ! किसानले प्रतिकिलो १२५ रुपैयाँमा अलैंची बेचिरहेका छन्, तर काठमाडौंमा त्यही अलैंची हजार रुपैयाँभन्दा बढीमा बिक्री हुन्छ । हामीले किन जनताको स्वामित्वमा रहेको सामुदायिक प्रणाली बनाउन सक्दैनौं ? हामी धेरै राजनीतिक विषय गर्न सक्छौं । म सोच्थें, मेरा छोराछोरीको समयमा देशमा सहज वातावरण बन्छ । अब त म डराउन लागेको छु, मेरा नातिनातिनाको पालामा पनि सहज हुन्छ कि हुँदैन ? यो तपाईंहाम्रो लागि चरम निराशाको अवस्था हो । अहिले जति विदेशी ऋण लिए पनि तिर्ने जिम्मेवारी अर्को अर्थमन्त्रीको हुने गर्छ । देशको ऋण बढ्दै गइसक्यो । तपाईंहाम्रा नातिनातिनापछिको पुस्ताले समेत तिर्नुपर्ने भइसक्यो । आज पाकिस्तानको के हालत छ ? ऋणले गर्दा देशको अर्थतन्त्र टाट पल्टिएको छ । श्रीलंकाको त्यही भयो । बंगलादेश कुन अवस्थामा छ ? हामी आफैंसँग इमानदार छैनौं । बिहान उठेर ऐनामा हेर्नुस्, आफूले कति झूट बोलेको छु भनेर । प्रस्ट देखिन्छ । यही हो हाम्रो कर्म । म नेपालको व्यावहारिक नागरिक हुँ । त्यसैले कर तिरेर ठूलो धर्म गरेको होइन, यो मेरो दायित्व हो ।हाम्रो कर प्रणाली कतिको करदातामैत्री छ ?हाम्रो कर प्रणाली करदाता अनुकूल छैन । यो प्रणालीले करदातालाई कर तिर्न प्रोत्साहन गर्दैन । व्यक्तिगत आयकरको सीमा पहिले ३० प्रतिशत थियो, त्यसपछि ३६ प्रतिशत पुर्याइयो, अहिले ३९ प्रतिशत पुर्याइएको छ । दायरा बढाउनुस्, दर नबढाउनुस् । विदेशी लगानी किन नआएको भन्छन्, त्यसको एउटै समस्या हो हरेक वर्ष करनीति परिवर्तन हुनु । भारतमा व्यक्तिगत आयकरको सीमा ८ लाख रुपैयाँबाट सुरु हुन्छ, ८ लाखभन्दा कमको अम्दानीमा आयकर लाग्दैन, छुट छ । हाम्रोमा ५ लाख बनाइएको छ, ५ लाखले व्यक्तिको घर चल्दैन । त्यसैले कर यसरी लिनुस् कि व्यक्तिको घर चलेर एक्स्ट्रा भयो भने राज्यलाई तिर्नुपरोस् । राज्यबाट चाहिँ केही पाएको छैन, धेरै कर तिर्नेले पनि केही पाएको छैन । ३९ प्रतिशत कर तिर्ने हैसियत छ नेपालीको ? जीडीपी हेरेर आयकरको दर तोक्नुपर्छ । करको दर बढेपछि मान्छेहरूले चोरबाटो अपनाउन थाले । करको दर बढ्यो, दायरा बढेन । कर नीति बुझिने खालको छैन, नेपालको आयकर कानुन सबैले बुझ्ने गरी सरल भाषामा छैन । मैले एउटा सिमेन्ट फ्याक्ट्री खोलें भने १० वर्षमा यतियति हुन्छ भन्ने योजना बनाएको हुन्छु । तर, सधैं कर नीति परिवर्तन गरिदियो भने के हालत हुन्छ ? मेरो नाफाको के हालत हुन्छ ? सरकार राजनीतिक रूपमा मात्र होइन, कर नीति, मौद्रिक नीतिलगायतमा पनि स्थिर रहनुपर्छ । बर्सेनि कर बढाएर उद्योगव्यापारीमा द्वन्द्व फैलाउने हो भने सबैले चोरबाटो रोज्छन् । खुनपसिना बगाएर कमाएको पैसा फोकटमा दिन कोही तयार हुँदैन । त्यसपछि एउटै बाटो हुन्छ चोरी । कुनै बेला नेपालको मदिरा सस्तो थियो, धेरै मात्रामा भारत निर्यात हुन्थ्यो । अहिले भारतबाट नेपालमा आयात हुन्छ, सरकारले रोक्न सकेको छैन । नेपालमा कुनै वस्तुको आयात बन्द भइहाल्यो भने पनि कहिल्यै हाहाकार मच्चिएको छैन । कहाँबाट आउँछ ? कसरी आउँछ ? चोरबाटो अपनाएर ल्याइएको हुन्छ । कतिपय व्यक्ति मलाई तिमी कति मूर्ख, धेरै कर तिरेर मूर्ख काम गरिरहेका छौ भन्छन् । कतिपय भन्छन्, पहिला एक बाक्सा चोर्दा यति पैसाको फाइदा हुन्थ्यो, अहिले एक बाक्सा चोर्दा यति हजारको फाइदा हुन्छ । तर म डरपोक हुँ, त्यसैले चोरी गर्दिनँ । त्यसैले जेजस्तो वस्तु बेचे पनि करदाताको डिजिटल लेखा हुनैपर्छ । भाटभटेनीमा बारकोड पढेर डिजिटल काम भइरहेको छ । तर अर्को किरानापसलेले बिल काट्दैन । किन बिलमा कारोबार नगरेको भनेर सोध्दा, नेपाली पढेलेखेको छैन, बिल काट्न आउँदैन भन्छ । मोबाइल चलाउन आउँछ, क्यालकुलेटर प्रयोग गर्न आउँछ तर बिल काट्न नआउने भन्ने हुन्छ ? हामी इमानदार हुन नै चाहँदैनौं, बहाना बनाउँछौं । विदेशी लगानी आएर नेपालको विकास गरोस् भन्ने चाहन्छौं । विदेशी लगानी किन आउँछ ? विदेशी लगानी भित्रिसकेपछि पैसा बाहिर लैजान्छ । राम्रो वा नराम्रो जुनसुकै ढंगले आफ्नो नाफा लैजाने हो । ऊ नेपाल बनाउँछु भनेर आउने हैन, नाफा कमाउन आउने हो । लगानी गरेर नाफा कमाइ आफ्नै देशमा पैसा लैजान आउने हो । उसका छोराछोरी र परिवार उतै छन्, उतै लैजान्छ । कडा निगरानी गरेर नेपाली उद्योगीलाई अन्य देशमा लगानी गर्न दिइँदैन । सबै उद्योगी चोर हुन् भन्ने गरिन्छ, के सबै नेपाली चोर हुन् ? हामीसँग कानुनी प्रावधान छन्, तर प्राक्टिकल छैनन् । जस्तै बियरमा म्याद सकिने मिति हुन्छ । सरकारको एउटा निकायले म्याद गुज्रेको सामान बेच्यो भने पक्रिन्छु, थुन्छु भन्छ । अर्को निकाय मेरो अनुमतिबिना बजारमा गएको सामान फिर्ता ल्याएर फ्याक्ट्रीभित्र नष्ट गर्न पाउँदैनस् भन्छ । देशभरि वितरण गरीएका यस्ता वस्तु ३० दिनभित्र जम्मा गरी स्वीकृति लिएर मात्र नष्ट गर्नुपर्ने कानुन छ । म्याद गुज्रिएको सामानलाई फिर्ता ल्याएर नष्ट गर्ने हो, तर त्यसमा पनि कर लगाइन्छ । उपभोक्ताले खायो भने पो कर लाग्ने हो, नष्ट गर्दा पनि कर लिन थालेपछि व्यवसाय कसरी प्रतिस्पर्धी हुन्छ ? यसरी व्यावहारिक रूपमा ढिलो वा चाँडो व्यवसायलाई घाटामा लगिरहेका छौं । वास्तविक घाटालाई रिकग्नाइज गर्ने कर प्रणालीको खाँचो छ । नाफा हुँदा सरकारले हरेकमा कर लगाउँछ, घाटा भएमा जिम्मेवारी नै नलिने ? यो कहाँको न्याय हो ? सामान बनाएर बजारमा पठाउँछौं, बिक्री भएन भने त्यसलाई फिर्ता ल्याएर नष्ट गर्नुपर्छ । गोदामदेखि सबै ओगट्ने हुनाले जति सफा गर्यो, त्यति व्यवसाय फस्टाउने हो । तर त्यो सफा गर्ने वातावरण नै छैन । कानुनले सहज नै बनाउन सकेको छैन । कानुन प्राक्टिकल हुन नसकेन भने त्यसको अर्थै रहन्न । मेरो शेषपछि मेरा छोराछोरीलाई आफ्नो कम्पनी पनि दिन नसक्ने कानुन छ । ५० प्रतिशतभन्दा बढी सेयर दिएँ भने सरकारले त्यसमाथि बेचबिखनसरह कर लगाउँछ । के छोराछोरीलाई आफ्नो कम्पनी हस्तान्तरण गर्नु बेचबिखन हो ? एउटा अनपढ व्यक्तिले पनि यो बेचबिखन होइन भन्न सक्छ । यो पारम्परिक रूपमा परिवारको सन्तानलाई हस्तान्तरण गर्ने हो । पारिवारिक लेनदेन र व्यावसायिक लेनदेन फरक विषय हो । परिवारका सदस्यहरूबीच कुनै हिसाबले व्यवहार मिलाउनुलाई पनि नाफाघाटा वा खरिदबिक्री भनेर व्याख्या गर्न थाल्नु नराम्रो हो । जस्तै कुनै परिवारको एक व्यक्तिसँग सय प्रतिशत सेयर छ । तर उसको मृत्यु भयो । हाम्रो कानुनअनुसार त्यो उसकी श्रीमती, छोरा वा छोरीमा जानुपर्यो । शतप्रतिशत लेनदेन हुनासाथ हाम्रो कानुनले त्यसलाई स्वामित्वको हस्तान्तरण भन्छ । वा, स्वामित्वको निःसर्ग मानिन्छ । त्यस्तो निःसर्गमा एउटाले बेचेको र अर्कोले किनेको मानेर हिसाब गरेर कर तिर्नुपर्छ । यो अव्यावहारिक हो । कर प्रणालीबारे चौतर्फी समस्या देखाउनुभयो । यो समस्या अहिले आएर भएको हो कि पहिलेदेखि नै यस्तै हो ?सन् १९८० को दशकभन्दा अगाडिको कर प्रणाली सबैभन्दा उत्कृष्ट थियो । विगतको तुलनामा क्रमशः कर प्रणाली बिग्रँदै गइरहेको छ । कर दुरुपयोग पनि बढी हुन थाल्यो । कति वटा राष्ट्रिय गौरवका आयोजनाहरू सफल भएका छन् ? भैरहवा, पोखरामा अर्बौं लगाएर राष्ट्रिय गौरवका आयोजना बनाइयो, ऋणमा । त्यो पनि जनताको पैसा बगाउनु हो । के यो न्याय हो ? राष्ट्र बनाउन समय लाग्छ, तर बनाइरहेका छैनन् । कर नीति बनाउनेले अरु चोर, आफू मात्र इमानदार भनेर सोच्छन् । नीतिनिर्माताले आफ्ना जनतालाई विश्वास गर्दैनन्, नीति बनाईसकेपछि भने चोर हुन् भनेर सोच्छन् । जस्तै मैले आयकर तिरें, एक जना कर्मचारीले भन्छन्, तपाईंले यो वर्ष सय रुपैयाँ आयकर तिर्नुपर्छ । अडिटर जनरलबाट आउनेले भन्छन्, १०५ रुपैयाँ हो, तपाईंको १०५ रुपैयाँ हुनुपर्छ । त्यसपछि सम्पत्ति शुद्धीकरण आउँछ । एक पटकमै एक कार्यालयले फाइनल गर्नुपर्यो, अनि कर चोरी कम हुन्छ । यो गाह्रो छैन । व्यवसायीलाई कानुनी झमेलामा भन्दा व्यवसायमा फोकश गर्ने वातावरण बनाइदिनुपर्यो । सरकारले नेपाली जनतामा र व्यवसायीमा विश्वास राख्नुपर्छ । राज्यको राजनीतिकआर्थिक नीतिका बारेमा सोच्न पाउनु हरेक नेपालीको नैसर्गिक अधिकार हो । कतै मिल्छ, कतै मिल्दैन । राज्यको नीतिनियमका बारेमा हरेक नेपालीले कुरा गर्न पाउनुपर्छ ।"
पर्म नलगाए भकारी रित्तै हुने पिरलो,"(पाँचथर)कुनै बेला पाँचथरको फिदिम नगरपालिका११ का लोकप्रसाद बुढाक्षत्रीका खेतमा धान रोप्न र बाली उठाउन दैनिक २५ जनासम्म खेताला हुन्थे । पाकेको बाली चरामुसाले खान नभ्याउँदै घर भित्र्याउँथे । तर, अहिले धान रोप्न र खलो उठाउनै धौधौ पर्न थालेको उनले सुनाए । छिमेकीहरू एकपछि अर्को गर्दै बसाइँ सरे, भने, हुर्केबढेका धेरैजसो विदेश र जागिर खान बजार झरे । अब कसले गर्ला खेतीपाती ? फाल्गुनन्द७ का पूर्णबहादुर चेम्जोङले पनि जनशक्ति अभावकै कारण खेत बाँझिएको सुनाए । दस वर्षअगाडिसम्म बर्सेनि सय मुरीसम्म धान भित्र्याउँथें, उनले भने, यस वर्ष ३५ मुरी भित्र्याउन पनि हम्मेहम्मे भयो । फिदिम११ का पूर्णबहादुर बुढाथोकी दशकअघिसम्म ५ हल गोरु, १० रोपाहार र ५ बाउसे लगाउँथे अनि सालिन्दा असार १५ मा बेठी लगाइसक्थे । अहिले मान्छे सकिँदै गए, खेत बाँझिँदै गयो, उनले सुनाए, गाउँ पनि रित्तिँदै गए । गाउँमा बचेको पुस्ताले घिसिपिटी कृषिलाई निरन्तरता दिइरहेको उनले सुनाए । फिदिम११ की गीता अधिकारीले विगतमा खेताला लगाएर बस्ने किसान अहिले फुर्सद नपाइरहेको सुनाइन् । पर्म लगाउन र तिर्न जानैपर्छ, उनले भनिन्, अहिले त पर्म नलगाए भकारी रित्तै हुने पिरलो छ । पाँचथरका आठवटै स्थानीय तहमा धान खेती हुने गरेको छ । फिदिम, फाल्गुनन्द, मिक्लाजुङ र हिलिहाङका केही स्थानमा भने हिउँदे र बर्खे गरी दुवै सिजनको धान लगाइन्छ । कृषि ज्ञान केन्द्रका अनुसार मुख्यतः जनशक्ति अभाव र परम्परागत प्रविधिमा आश्रित रहँदा बर्सेनि धान खेती घट्दो क्रममा छ । कृषि ज्ञान केन्द्रका सूचना अधिकारी केशरबहादुर मग्रातीले तीन वर्षअघि मात्रै १० हजार ५ सय हेक्टरमा धान रोपिनेमा गत वर्ष ९ हजार २ सय हेक्टरमा मात्रै रोपिएको बताए । यस वर्ष ८ हजार ६ सय हेक्टरमा झरेको छ ।अन्न उत्पादक किसानलाई प्रोत्साहनका लागि पाँचथरको मिक्लाजुङ र फाल्गुनन्द गाउँपालिकाले धेरै धान फलाउने किसानलाई नगद पुरस्कार दिने नीति ल्याएका छन् । यद्यपि, प्रदेश सरकार मातहतको कृषि ज्ञान केन्द्रमा धानबाली प्रवर्द्धन र किसानलाई प्रोत्साहन गर्ने कुनै कार्यक्रम नरहेको उनले बताए ।फाल्गुनन्द गाउँपालिकाले धान उत्पादन कृषक प्रोत्साहन कार्यविधि, २०८० पारित गर्दै किसानलाई पुरस्कार दिने नीति लिएको छ । पालिकाले सय मुरीभन्दा धेरै धान फलाउनेलाई ५० हजार र ५० मुरीदेखि सय मुरीसम्म फलाउनेलाई ३० हजार दिन सुरु गरेको छ । पालिका अध्यक्ष अमरराज माखिमले भने, बसाइँ सराइले गाउँघर खाली र खेत बाँझै हुने भएपछि खेतीपातीमा प्रोत्साहन दिन यस्तो नीति लिइएको हो ।"
चक्रपथ विस्तारको डीपीआर १० महिनामा पनि सकिएन,"(काठमाडौं)विस्तृत परियोजना रिपोर्ट (डीपीआर) तयार नहुँदा चक्रपथ दोस्रो खण्ड विस्तारको काम अघि बढ्न सकेको छैन । दुई महिनाभित्र तयार पार्ने भन्दै गत ०७९ फागुनमा थालिएको डीपीआरको काम १० महिना पुग्दा पनि सकिएको छैन । चीन सरकारको अनुदान सहायतामा चक्रपथ दोस्रो खण्ड (कलंकीवसुन्धरा) को विस्तार गर्न लागिएको हो । यसअनुसार डीपीआर निर्माणको काम चीनले नै गरिरहेको छ । छिटोमा दुई र ढिलोमा ६ महिनाभित्र डीपीआर तयार पारिसक्ने नेपाल र चीन सरकारबीच मौखिक सहमति भएको थियो । अहिले डीपीआर बन्ने क्रममै रहेको सडक विभागले जनाएको छ । गत फागुनमा चीनको हेनान कम्युनिकेसन्स प्लानिङ एन्ड डिजाइन इन्स्टिच्युट कम्पनीका प्राविधिक टोलीले डिजाइनको जिम्मा लिएको थियो । त्यति बेलै भौतिक पूर्वाधार तथा यातायात मन्त्रालयले दुई महिनाभित्र डिजाइनको काम सकिने जनाएको थियो । तर अझै डिजाइन फाइनल हुन सकेको छैन । अहिले डिजाइनको काम भइरहेको सडक विभागका महानिर्देशक सुशीलबाबु ढकालले बताए । हामीले डिजाइन गरेको भए कति समयभित्र सकिन्छ, थाहा हुन्थ्यो । तर चीन आफैंले डिजाइन गरिरहेकाले यसबारे थप अपडेट आएको छैन, उनले भने, ६ महिनाभित्र डिजाइनको काम सकिन्छ भनिएको छ । डिजाइनमा केही ढिलाइ भए पनि चालु आर्थिक वर्षभित्र विस्तारको ठेक्का गरेर काम अघि बढाइने ढकालको भनाइ छ । विस्तृत डिजाइनको काम सकिनासाथ आवश्यक ठेक्का प्रक्रिया अघि बढ्छ । त्यसो त नेपाल सरकारलाई पूर्वतयारीको काम सक्नै चार वर्षभन्दा बढी लागेको थियो । अहिले कलंकीदेखि वसुन्धरासम्म सर्भिस लेनसहित नाली बनाउने काम भइरहेको छ । विस्तार गर्न लागिएको खण्डमा दुर्घटनाको जोखिम बढी रहेकाले त्यसलाई कम गराउने गरी डिजाइन गर्न सुझाव दिँदा केही ढिलाइ भएको मन्त्रालय स्रोतले जनायो । फाइनल डिजाइन आएपछि कति लागत लाग्ने थाहा हुन्छ । अहिले कलंकीदेखि सीतापाइलासम्म चार लेन र सीतापाइलादेखि चक्रपथ खण्डमा दुई लेन सडक छ । अब यसलाई ८ लेनमा विस्तार गर्न लागिएको हो । सडक विस्तारपछि उपत्यकाको ट्राफिक जाम व्यवस्थापनमा सहयोग पुग्ने जनाइएको छ । महाराजगन्जको २ सय ४४ मिटर खण्डमा भने अझै समस्या छ । यसमा पछि काम गरिने भएकाले पछि नै समाधान गरिने मन्त्रालयले बताएको छ । चक्रपथ विस्तारअन्तर्गत नेपाल सरकारले चीनसँग कलंकीदेखि चाबहिलस्थित धोबीखोला पुलसम्मको ११६ किमि सडक नै विस्तार गर्न आग्रह गरेको थियो ।चीनसँग सन् २०१८ मा भएको जीटूजी सम्झौतामा भने बसुन्धरासम्म मात्र सडक विस्तार गर्ने उल्लेख छ । सोहीअनुसार चीनले कलंकीदेखि बसुन्धरा कल्भर्टसम्मको ८२ किमि खण्डको मात्रै काम गर्ने भएको हो । बाँकी काम तेस्रो चरणको चक्रपथ विस्तारमा समेट्ने जनाइएको छ । अहिले सर्भिस लेन निर्माणका लागि बजेट नहुँदा काम प्रभावित बनेको जनाइएको छ । विस्तारको ठेक्का हुनुअघि सर्भिस लेन निर्माणको काम सक्ने भन्दै थालिएपछि बसुन्धरादेखि स्वयम्भूसम्म सडक अस्तव्यस्त छ । यो खण्डको दुवैतर्फ खनेर काम नसक्दा सडक साँघुरिएको र धूलो उडेर यात्रुले सास्ती खेप्नुपर्ने बाध्यता छ । कलंकीदेखि स्वयम्भूसम्म काम सकिए पनि स्वयम्भूदेखि बसुन्धरासम्म बजेट पर्याप्त नहुँदा काम नसकिएको काठमाडौं चक्रपथ सडक विस्तार योजनाका प्रमुख कृष्णनाथ ओझाको भनाइ छ । कलंकीदेखि बसुन्धरासम्म ७ वटा प्याकेजमा ठेक्का गरेर काम गरिरहेका छौं । कलंकीदेखि स्वयम्भूसम्मको काम सकिइसकेको छ, उनले भने, स्वयम्भूदेखि वसुन्धरासम्मको काम बजेट अभावमा पूरा गर्न नसकिएको हो । योजना कार्यालयसँग भएको चार करोड रुपैयाँ भुक्तानी दिइसकेको उनको भनाइ छ । सबै खण्डमा भएको कामको ८ करोड रुपैयाँ भुक्तानी दिन बाँकी छ, उनले भने, पैसा नआए काम गराउन सक्ने अवस्था छैन । यसबारे मन्त्रालय र विभागमा जानकारी गराइसकिएको उनले बताए । स्वयम्भूदेखि बसुन्धरासम्म चार वटा प्याकेजमा ठेक्का भए पनि राम्रोसँग काम हुन सकेको छैन । अहिले सबैतिरका आयोजनामा बजेटको समस्या रहेको सडक विभागका महानिर्देशक ढकालले बताए । बजेटको समस्याबाट यो आयोजना पनि अछुतो छैन, उनले भने, बजेट अभावले ठेक्का लगाएका अधिकांश आयोजनामा कसरी काम सक्ने भन्ने समस्या थपिएको छ ।"
खर्च बढाउन सक्दैन प्रदेश सरकार,"(धनगढी) आर्थिक वर्षको पाँच महिना बित्न लाग्दा सुदूरपश्चिम प्रदेश सरकारले पहिलो चौमासिक अवधिको विकास खर्च विगत जस्तै न्यून छ । चालु आर्थिक वर्षमा साउनदेखि कात्तिकसम्म प्रदेश सरकारको पुँजीगत खर्च पाँच प्रतिशत मात्रै छ । कुल खर्च पनि आठ प्रतिशत नाघ्न सकेको छैन । चालु आर्थिक वर्षमा पुँजीगत बजेट १७ अर्ब ९४ करोड ३५ लाख ७२ हजार रहेकामा ८९ करोड ४५ लाख ६० हजार मात्र अर्थात् झन्डै पाँच प्रतिशत मात्र खर्च गर्न सकेको छ । प्रदेश सरकारको बजेट २९ अर्ब २६ करोड ५९ लाख ३२ हजार छ । कात्तिकसम्म दुई अर्ब ४० करोड ४९ लाख अर्थात् झन्डै आठ प्रतिशत खर्च भएको छ । चालुतर्फको बजेट ११ अर्ब ९४ करोड ३५ लाख रहेकामा एक अर्ब ५१ करोड ३ लाख ९१ हजार अर्थात् झन्डै साढे १२ प्रतिशत छ ।सुदूरपश्चिम सरकारले अघिल्ला दुई आर्थिक वर्षमा पहिलो चौमासिक अवधिमा पनि चालु आर्थिक वर्षकै हाराहारीमा खर्च गरेको थियो । गत आर्थिक वर्षको पहिलो चौमासिक अवधिमा साढे ६ प्रतिशत खर्च गर्न सकेको थियो । त्यस आर्थिक वर्षको पुँजीगत बजेट २४ अर्ब १४ करोड ४४ लाख ६७ हजार बजेट रहेकामा ९६ करोड ३ लाख ४४ हजार अर्थात् चार प्रतिशत हाराहारी मात्र खर्च गरेको थियो । उक्त आर्थिक वर्षमा कुल बजेट ३६ अर्ब ७४ करोड ६४ लाख ६५ हजार रहेकोमा दुई अर्ब ४४ करोड ३९ लाख ४६ हजार खर्च थियो । अघिल्लो आर्थिक वर्ष ०७८७९ को पहिलो चौमासिकको यही अवधिमा पुँजीतर्फ कुल बजेट १७ अर्ब ७२ करोड ७८ लाख रहेकामा ६३ करोड ८० लाख अर्थात् साढे तीन प्रतिशत मात्र खर्च गर्न सकेको थियो । चालु आर्थिक वर्षमा सबैभन्दा बढी भौतिक पूर्वाधार विकास मन्त्रालयमा १२ अर्ब १९ करोड ६२ लाख ७७ हजार पुँजीगत बजेट छ । त्यसमध्ये पहिलो चौमासिकमा ७१ करोड २ लाख २६ हजार अर्थात् ६ प्रतिशतभन्दा कम रकम खर्च गर्न सकेको छ । कुल खर्चको अधिकांश हिस्सा आर्थिक वर्षको अन्तिम दुई महिनामा आएर मात्रै खर्च गर्ने प्रवृत्ति विगतका वर्षझैं चालु आर्थिक वर्षमा पनि नटुट्ने देखिएको छ । गत आर्थिक वर्ष ०७९८० मा उक्त मन्त्रालयमा पुँजीगततर्फ १७ अर्ब ७५ करोड ७२ लाख बजेट रहेकामा पहिलो चौमासिक अवधिमा ७७ करोड ४ लाख ७९ हजार अर्थात् साढे चार प्रतिशत खर्च गर्न सकेको थियो । उक्त मन्त्रालयले आर्थिक वर्षको अन्तिमसम्म अर्थात् वर्षभरिमा भने ६७ प्रतिशत पुर्याएको थियो ।पहिलो चौमासिकमा खर्च नहुनाका अनेक कारण रहेको भौतिक पूर्वाधार विकास मन्त्रालयका सूचना अधिकारी इन्जिनियर सुरेशराज भट्ट बताउँछन् । भदौमा कर्मचारी सरुवा हुने समय हो । सरुवा होला कि भनेर कर्मचारीहरू यस अवधिमा काम गर्ने जाँगर नै देखाउँदैनन्, इन्जिनियर भट्टले भने, बजेट पारित हुनेबित्तिकै स्वतः अख्तियारी जाने भए पनि खर्च नहुने प्रमुख कारण त्यो हो । विकास निर्माणका योजना कार्यान्वयन गर्न ढुंगा, गिट्टी, बालुवा असोजसम्म झिक्न नपाउने भएकाले पनि निर्माण व्यवसायीले पनि काम गर्ने अवस्था हुँदैन ।"
सुन्तलाबाटै गाउँमा करोडौं नगद,"(पाल्पा)रैनादेवी छहरा४, अमलाबासका सुन्तला किसान कमल घिमिरेको रहरलाग्दो बगैंचा छ । सिजनमा न्यूनतम पनि १२ लाख नगद सुन्तलाबाट भित्रिन्छ । अबको दुई वर्षमा उनको बगैंचाबाट २० लाखको सुन्तला निकासी गर्ने लक्ष्य छ । ४० रोपनी क्षेत्रफलमा फैलिएको उनको बगैंचामा १२ सय बिरुवा छन् । ७ सय नयाँ छन् भने ५ सय पुराना हुन् । मैले कोभिडको समयमा बारीलाई सम्याएर सुन्तला बगैंचा तयार गरेको हुँ, उनले भने, बिरुवा हुर्केका छन्, यसबाट दोब्बर आम्दानी लिन सक्छु भन्नेमा छु ।गाउँको माथिल्लो भागमा घिमिरेको घर छ । सडक र सिँचाइको समस्याले खडेरीले मार पर्ने गरेको उनको गुनासो छ । सुन्तलालाई सिँचाइ बढी चाहिन्छ । सिँचाइ अभावले यस वर्ष दाना सानो भएको उनले बताए । गाउँकै तल्लो भेगमा राम्रो सुन्तला राम्रो फल्दा सिँचाइ अभावले भने पिरोलेको उनले बताए । स्थानीय तहले यसमा समन्वय, सहकार्य र सहयोग नगरेको उनले गुनासो छ । गाउँमै केही गर्छु भनेर सुन्तला लगाएको हुँ, उनले भने, तर सहयोग कुनै पनि निकायबाट नपाएपछि दिक्क लागेको छ ।रैनादेवी छहरा५, मुझुङका सुन्तला किसान विनोद कार्कीले पनि वार्षिक १२ लाख बढी नै आम्दानी गर्छन् । बुबा नारायणबहादुर कार्कीको प्रेरणाबाट सुन्तला किसान बनेका कार्कीको बगैंचामा लटरम्म सुन्तला छन् । उनले विभिन्न प्रजातिको आफैं अनुसन्धान पनि गरेका छन् । बिरुवा उत्पादनदेखि दाना बिक्री गरेर अघिल्लो वर्ष राम्रो आम्दानी गरेका थिए । यस वर्षभन्दा अघिल्लो वर्ष अधिक सुन्तला फलेको थियो, उनले भने, मल, माटो परीक्षण शिविर, अनुदानमा खाडल खन्न सहयोग, बेर्नामा अनुदान, बोडोपेस्ट, बोडोमिक्सचरलगायतमा गाउँपालिकाले पर्याप्त सहयोग गर्नुपर्छ ।पाल्पाकै रिब्दीकोट गाउँपालिका७, पालुङमैनादीका किसान वेनबहादुर पुन पनि सुन्तला खेतीबाट अघि बढेका छन् । वार्षिक ६ लाखभन्दा बढीको सुन्तला उत्पादन गर्छन् । मैनादीकै दानबहादुर कुँवर, नारायण कुँवरलगायत पनि सुन्तला खेतीबाटै अघि बढेका छन् । रिब्दीकोटबाट ५ करोड र रैनादेवी छहराबाट ८ करोड बढीको सुन्तला बिक्री हुने गाउँपालिकाले जनाएका छन् । मैनादी गाउँका सबै किसान सुन्तला उत्पादनमा लागेको किसानका लागि सुन्तला नगदे बाली भएको रिब्दीकोट गाउँपालिकाका कृषि शाखा प्रमुख रञ्जीव कुँवरको भनाइ छ । बसाइँ सरेर गएका समेत सुन्तलाको सिजनमा फर्केर आउँछन्, उनले भने, सुन्तलाबाटै ५ देखि १० लाख कमाइ हुनेहरू सुन्तला बिक्रीका लागि एक महिना गाउँ आएर बस्ने चलन छ ।रिब्दीकोट गाउँपालिकाको मैनादी, कुसुमखोला, देउराली, खस्यौली, भैरवस्थान, रैनादेवी छहराको मुझुङ, अमलाबास, सोमादी, भुवनपोखरी क्षेत्रमा सुन्तला खेती हुन्छ । यहाँका किसान ५० हजारदेखि १५ लाखसम्म आम्दानी गर्छन् । मुझुङ, छहरा, मैनादी, अमलाबासजस्ता क्षेत्रलाई सुन्तलाको पकेट क्षेत्र घोषणा गरेको छ । यस क्षेत्रमा किसानले सुन्तला खेतीबाटै नगद आम्दानी गर्ने गरेका छन् । रिब्दीकोट गाउँपालिकामा मात्र १ हजार ५ सय किसान सुन्तला खेतीमा लागेका छन् । २ करोड ५० लाखभन्दा बढीको कारोबार हुने गरेको मैनादी कृषि सहकारीका अध्यक्ष वेनबहादुर पुनले बताए । रिब्दीकोटमा झन्डै १ हजार ५ सय हेक्टर क्षेत्रफल सुन्तला खेती हुन्छ । पालिकाले समूह सहकारीमार्फत किसानलाई उत्पादन र बिक्रीका आधारमा प्रतिकिलो २ रुपैयाँ अनुदान दिने गरेको गाउँपालिकाका प्रमुख प्रशासकीय अधिकृत मदन अर्यालले जनाए । प्राविधिक सहयोग, आवश्यक सामग्री पनि दिने गरिएको छ, उनले भने, समूह र सहकारीको मागबमोजिमका सहयोग उपलब्ध गराएकाले पनि सुन्तला खेती गर्ने किसानको संख्या बर्सेनि बढेको हो ।रैनादेवी छहरा क्षेत्रमा झन्डै ८ हजार हेक्टर क्षेत्रफलमा सुन्तला खेती गरिएको छ । रैनादेवी छहराबाट मात्रै गत वर्ष १० करोड रुपैयाँको सुन्तला बिक्रीबाट आम्दानी लिन सफल भएका थिए । उत्तर फर्केको भूभागमा सुन्तलाको उत्पादन राम्रो हुन्छ । यस क्षेत्रका किसानले व्यावसायिक सुन्तला बगैंचा बनाएका छन् । हिमाल देखिने चिसो ठाउँ सुन्तला खेतीका लागि उपयुक्त स्थान भएकाले पनि राम्रो भएको छ, रैनादेवी छहरा४, अमलाबासका अगुवा सुन्तला किसान नित्यानन्द पोखरेलले भने, किसानले राम्रो आम्दानी पनि गर्न सफल भएका छन् ।बुटवल, भैरहवा, नारायणगढ, पोखरा, नेपालगन्जबाट व्यापारी सुन्तलाको बगान नै खरिद गर्न आउने रिब्दीकोट गाउँपालिका७, मैनादीका वडाध्यक्ष दानबहादुर कुँवरको भनाइ छ । मैनादी, मुझुङ, अमलावासको सुन्तलाको बजार पनि सहज छ, उनले भने, स्वादिलो भएकाले बिक्री पनि सजिलो हुने रहेछ । कृषि ज्ञान केन्द्र, प्रधानमन्त्री कृषि आधुनिकीकरण परियोजना, परियोजना कार्यान्वयन इकाइ सुन्तला जोनले पनि पकेट क्षेत्र छनोट गरी बिरुवा वितरण, आवश्यक प्राविधिक सहयोग र अन्य सहयोग गर्दै आएको छ । सुन्तला हुने क्षेत्र छनोट गरी सुन्तला पकेट क्षेत्र बनाएको कृषि ज्ञान केन्द्रले जनाएको छ । बिरुवा उत्पादन, खाल्डा खन्ने, लगाउनेदेखि रोगकिरा नियन्त्रणका लागि सहयोग गर्दै आएको केन्द्रले जनाएको छ । रैनादेवी छहरा गाउँपालिकाका झन्डै ४ सय ५० किसान सुन्तलाको व्यावसायिक खेतीमा लागेका छन् । कतिपय गाउँका प्रायः सबै किसान सुन्तला लगाएका छन् । रैनादेवी छहराको अमलावास र मुझुङका प्रत्येक किसानले धेरैथोरै सुन्तला बिक्री गर्छन् । पालिकाले सुन्तला खेती विस्तारका लागि समयसमयमा माटो परीक्षण, रोग किरा नियन्त्रणका लागि प्राविधिक परिचालन तथा आवश्यक सरसमान, बोट काँटछाँटका लागि आवश्यक उपकरण प्रदान गर्दै आएको रैनादेवी छहरा गाउँपालिका अध्यक्ष रुक्मांगत भट्टराईले जनाए ।"
लिग तालिकामा हलचल,आजको खेलएफसी चितवनविरुद्ध ललितपुर सिटी
टीकापुरको यात्रा,"धनगढी (कास) फाप्ला क्रिकेट मैदानमा भइरहेको आठौं लिटल फ्लावर प्रिमियर लिग (एलपीएल) मा शनिबार युथ अफ टीकापुर र गरुडा नगरपालिका रौतहट विजयी भएका छन् । समूह बी बाट टीकापुरले सेमिफाइनल पक्का गरेको छ । टीकापुरले कैलाली बहुमुखी क्याम्पसलाई १५ रनले हरायो । लिगका तीनवटै खेल जितेको थियो । ९५ रनको लक्ष्य पाएको कैलालीले ७ विकेट गुमाई ११ ओभरभित्र ७९ रनमात्र बनाउन सक्यो । कप्तान दीपक कँडेलले ३८ र पारस रोकायाले १२ रन जोडे । टीकापुरका सुमित महर्जनले २ विकेट लिँदा मोहम्मद हुसेन, हरि चौहान, गौतम केसी र प्रकाश जैसीले ११ विकेट लिए । खराब मौसमका कारण खेल ११ ओभरमा घटाइएको थियो । टस जितेको टीकापुरले ७ विकेट गुमाएर ९४ रन बनाएको थियो । प्लेयर अफ द म्याच गौतम केसी र प्रकाश जैसीले समान ३४ रन जोडे । कैलालीका अभिषेक कुॅवर र सुशील विष्टले २२, लोकेन्द्र खनाल र पारस रोकायाले ११ विकेट लिए । दोस्रो खेलमा गरुडाले सुदूरपश्चिमाञ्चल एकेडेमीलाई ९८ रनले हरायो । १ सय ७४ रनको लक्ष्य पाएको सुदूरपश्चिमले २० ओभरमा ८ विकेट गुमाई ७५ रनमात्र बनायो । निशान रेग्मीले १८ र सौर्य श्रेष्ठले १४ रन बनाए । गरुडाका धर्मेन्द्र साहले ४ विकेट लिए । नरेश शाह, रुपेश सिंह र नितेश यादवले ११ विकेट लिए । टस जितेको गरुडाले २० ओभरमा ८ विकेट गुमाई १ सय ७३ रन बनायो । रुपेश सिंहले ६० रन जोडे । उनले २९ बलमा ५ चौका र ५ छक्का प्रहार गरे । निश्चल विक्रमले अविजित ४३ रन बनाए । उनले ४ चौका र ३ छक्का प्रहार गरे । सुदूरपश्चिमका बलिंङमा पारस सुनार र सन्दीप विष्टले २२ विकेट लिए ।"
दृष्टिविहीन क्रिकेट टोलीको बिदाइ,"काठमाडौं (कास) नेपालको महिला दृष्टिविहीन क्रिकेट टोली भारतसँग ट्वान्टी२० क्रिकेट शृंखला खेल्न आइतबार मुम्बई जाँदै छ । नेपाल र भारतबीच डिसेम्बर ११ देखि १५ सम्म ५ खेल खेलिने छ । दैनिक १ खेल हुने नेपाल नेत्रहीन क्रिकेट संघले जनाएको छ । गीता पौडेलको कप्तानीमा रहेको टोलीमा प्रतिभा राई, इशारामाया लुङ्गेली, मुना अर्याल, पूनम चौधरी, सिर्जना परियार, विनिता सोमाई, कान्ति चौधरी, सरिता घिमिरे, सीता डगौरा, मनकेशरी चौधरी, विमला राई, निशा डगौरा, दिल्लीसरा धमला, उजेली थारु, विनिता पुन, रिजन प्रजु (प्रशिक्षक), नहेन्द्र निरौला (सहायक प्रशिक्षक) तथा व्यवस्थापकमा ज्योति केसी, पवन घिमिरे र सागर लामा छन् । राष्ट्रिय क्रिकेट खेलाडी शरद भेषावकरको सहकार्यमा नेपाली राइनोज क्रिकेट क्लबले नेपाली दृष्टिविहीन महिला क्रिकेट टोलीलाई क्रिकेट सूज प्रदान गर्नुका साथै आर्ट अफ लिभिङको इन्स्टिच्युसन क्लास दिएको थियो । लेलेमा आयोजित कार्यक्रममा गोदावरी नगरपालिकाका प्रमुख गजेन्द्र महर्जन, वडा ५ का मिलन सिलवाल, शरदसहितले टोलीको बिदाइ गरेका थिए ।"
लुम्बिनी शिक्षा च्याम्पियन,"तिलोत्तमा (कास) लुम्बिनी शिक्षा निकेतन लुम्बिनीले सिद्धार्थ रंगशालामा सञ्चालित १० औं संस्करणको शेरबहादुर सेन्चुरी स्मृति अन्तरस्कुल टी२० क्रिकेटको उपाधि जितेको छ । शनिबार फाइनलमा शान्ति नमुना मावि मणिग्रामलाई २८ रनले पराजित गर्दै लुम्बिनी शिक्षाले उपाधिसँगै ५० हजार जितेको हो । शान्ति नमुनाले २५ हजार पायो ।टस जितेको लुम्बिनीले ४ विकेट गुमाई १ सय २९ रन बनायो । एजाजुल हक र अब्दुल हबिबले नटआउट क्रमशः ४० र २५ रन जोडे । विन्दराम गडेरियाले २४ र सन्दीप लोधले २२ रन जोडे । शान्ति नमुनाका आशुतोष पाण्डेले २ र रुविन पराजुलीले १ विकेट लिए ।शान्ति नमुनाले ८ विकेट गुमाई १ सय १ रनमात्र बनायो । आशुतोष पाण्डेले २४, नवीन भण्डारीले १७, समीर नेपालले १५ र सन्देश भण्डारीले १४ रन जोडे । शिक्षा निकेतनका अब्दुल हबिब र अप्सर खानले २२, सरबरे आलम र सन्दीप लोधले ११ विकेट लिए । अब्दुल हबिब म्यान अफ द फाइनल भए ।शान्ति नमूनाका आशुतोष पाण्डे म्यान अफ द सिरिज तथा वेस्ट बलर घोषित भए । उनले १० हजार र ५ हजार रुपैयाँ पुरस्कार पाए । लुम्बिनीका एजाजुल हक वेस्ट ब्याटर भए । उनले ५ हजार रुपैयाँ पायो ।"
सावित्रालाई सम्मान,"काठमाडौं (कास) काठमाडौं युरो स्कुलले फुटबलर सावित्रा भण्डारीलाई शनिबार नगदसहित सम्मान गरेको छ । राष्ट्रिय फुटबल टोलीकी सदस्य सावित्रालाई फुटबलको माध्यमबाट राष्ट्रलाई अन्तर्राष्ट्रियजगत चिनाउन महत्त्वपूर्ण योगदान पुर्याएकोमा युरो स्पोर्ट्स मिट समापनमा सम्मान गरिएको हो ।साम्बा उपनामले चिनिने सावित्रा युरोपको व्यावसायिक लिग खेल्ने पहिलो नेपाली खेलाडी हुन् । उनलाई काठमाडौं युरोका अध्यक्ष प्रमोद पाण्डे, बोर्ड अफ डाइरेक्टर राजाराम पुडासैनीलगायतले नगद र मायाको चिनोसहित सम्मान प्रदान गरे । सावित्राले काठमाडौं युरोमा नवनिर्मित फुटसल कोर्टको उद्घाटन गर्नुका साथै विजेता खेलाडीलाई पुरस्कृत गरिन् । स्पोर्ट्स मिटमा फुटबल, बास्केटबल, एथलेटिक्स, कबड्डी र परम्परागत खेल खेलाइएको थियो ।"
मोरङलाई किराँत गोल्डकप,"(पाँचथर) डाँगीहाट फुटबल क्लब मोरङले प्रथम वाइवाइ किराँत गोल्डकप फुटबल प्रतियोगिताको उपाधि जितेको छ । फिदिम माविको मैदानमा शनिबार फाइनलमा डाँगीहाटले बिर्ता युनाटेड क्लब झापालाई २१ ले हराायो । मोरङबाट सञ्जय धिमाल र उमेश राईले गोल गरे । झापाका योगेश गुरुङले एक गोल गरे । मोरङका सञ्जयले खेलको १० औं मिनेट गोल गरेर टोलीलाई अगाडि बढाए । उमेशले मध्यान्तर हुनैलाग्दा अर्को गोल थपे ।झापाका दोस्रो हाफको इन्ज्युरी समयमा एक गोल फर्काए । बिर्ताका प्रदीप बुढाथोकी म्यान अफ द म्याच भए । उनले ५ हजार पुरस्कार पाए । मोरङका सञ्जय धिमाल सर्वाधिक गोलकर्ता, अभिषेक लिम्बू सर्वोत्कृष्ट खेलाडी, मानबहादुर परियार उत्कृष्ट डिफेन्स, प्रमिजय गच्छदार उत्कृष्ट गोलकिपर, उमेश कार्की उत्कृष्ट मिडफिल्डर र राज लिम्बू उत्कृष्ट प्रशिक्षक भए ।आयोजक पाँचथर फुटबल क्लबका शुकराज राई उदीयमान खेलाडी चुनिए । उनले १५ हजार रुपैयाँ पाए । विजेताले ४ लाख ४ हजार ४ सय ४४ रुपैया र उपविजेताले २ लाख २ हजार २ सय २२ रुपैयाँ पुरस्कार पाए । विजेतालाई कोशी प्रदेशका पूर्वाधारमन्त्री कमल जबेगू र फिदिम नगरपालिकाका मेयर मित्रप्रसाद काफ्लेले पुरस्कार वितरण गरे ।"
नखिपोटको जित,काठमाडौं (कास) आयोजक नखिपोट युवा क्लब ए र आर्मीले दोस्रो नखिपोट पुरुष खुला तथा महिला यू२३ बास्केटबल प्रतियोगितामा विजयी सुरुआत गरेका छन् ।नखिपोट ए ले गोब्लिन्सलाई ७७६० स्कोरले पराजित गर्यो । नखिपोटको जितमा सुजन पाण्डेले २८ स्कोर गरे । निकेश मगरको १५ स्कोरमा आर्मीले कीर्तिपुर ए लाई ९१४३ ले हरायो । आयोजककै कभर्डहलमा भइरहेको प्रतियोगिताको पुरुषमै ओभिएस हाउन्ड्स र बौद्ध ए ले विजयी भएका छन् ।ओभिएसले कीर्तिपुर बी माथि १०२७० को जित पायो । विजेताका दिप्सन केसीले ३४ स्कोर जोडे । बौद्ध ए ले रोयल्सलाई ७७७० ले हरायो । बौद्धका तेन्जिङ सोनाम भुटियाले २८ स्कोर गरे ।
पुलिसलाई हराउँदै एभीएम च्याम्पियन,"काठमाडौं (कास) एभीएम टेबलटेनिस क्लबले स्ट्याग ग्लोबल टेबलटेनिस लिगमा च्याम्पियन ट्रफी जितेको छ । लैनचौरस्थित राष्ट्रिय टेबलटेनिस प्रशिक्षण केन्द्रमा भएको शनिबार फाइनलमा एभीएमले नेपाल पुलिस क्लबलाई ८६ ले पराजित गर्दै उपाधि जित्यो । विदेशी खेलाडी सहभागी गराएर नेपालमा पहिलोपल्ट आयोजित टेबलटेनिस लिगमा एभीएम च्याम्पियन बनेको हो । एभीएम टोलीबाट रुविन महर्जन, सुजन गडाल, सन्जिल शाक्य, अंकुर भट्टाचार्य (भारत), कौशनी नाथ (भारत), सिक्का सुवाल श्रेष्ठ, इभाना थापा मगर र वियन्का राई थिए । पुलिस टोलीमा संयोग कपाली, विपुल महर्जन, निम जोशी, जुविन कुमार (भारत), नविता श्रेष्ठ, शुभश्री श्रेष्ठ, रविना महर्जन र सागरिका मुखर्जी (भारत) थिए ।प्रतियोगितामा हरेक टोलीले अर्को टोलीविरुद्ध २२ पुरुषमहिला सिंगल्स र एक मिक्स डबल्स खेल्नुपर्ने थियो । पहिलो पुरुष सिंगल्समा एभीएमका अंकुरले पुलिसका संयोगलाई ११५, ११७, ११६ ले पराजित गरी ३ अंक बटुले । महिला पहिलो सिंगल्स दुई भारतीय खेलाडीबीच भयो । सागरिकाले एभीएमकी कौशनीलाई ११९, ११८, १०११ हराउँदै पुलिसबाट २ अंक जोडिन् । दोस्रो सिंगल्स समाप्तिमा एभीएमले ४२ को अग्रता बनायो । प्रत्येक सेट जितका लागि टोली १ अंक दिइएको थियो ।मिक्स डबल्समा एभीएमका अंकुर र सिक्काको जोडीले पुलिसका संयोग र सागरिकाको जोडीलाई ११८, ३११, ११८ ले हरायो । मिक्स डबल्स समाप्तिमा एभीएम ६३ ले अघि रह्यो । समग्रमा तेस्रो र दोस्रो पुरुष सिंगल्समा पुलिसका जुविनले एभीएमका रुविनलाई ११९, ११५, ११७ ले हराउँदै ३ अंक जोडी खेल ६६ को बराबरीमा पुर्याए । निर्णायक महिला सिंगल्समा एभीएमकी इभानाले नौपल्टकी राष्ट्रिय च्याम्पियन पुलिसकी नवितालाई ११९, ११८ ले स्तब्ध पार्दै एभीएमलाई उपाधि दिलाइन् । यदि नविताले दोस्रो सेट जितेको भए खेल ७७ को बराबरी स्थितिमा हुन्थ्यो र खेल तेस्रो सेटतर्फ लम्कने थियो । इभानाले एभीएमबाट ८ अंक जोडेपछि तेस्रो सेट खेलाउनुपरेन ।विजेताले २ लाख र उपविजेताले १ लाख रुपैयाँ पाए । तेस्रो भएका आयोजक स्ट्याग च्याम्पियन्स टेबलटेनिस एकेडेमी र कान्तिपुर भ्याली पिङपोङ क्लबले ५०५० हजार रुपैयाँ पुरस्कार पाए ।"
