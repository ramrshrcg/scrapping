शीर्षक,विवरण
"साहारा चितवन सहकारीका बचतकर्ता बेसहारा ८५ करोड हिनामिना, बिनाधितो १२ करोड ग्यालेक्सीमा","८५ करोड हिनामिनाराईको नेतृत्वमा विभिन्न सहरमा खुलेका सहकारी अहिले धमाधम बन्द भएका छन् । उनकै नेतृत्वमा चितवनमा सञ्चालन हुँदै आएको यो सहकारीको ८४ करोड ९१ लाख १६ हजार ९ सय २२ रुपैयाँ हिनामिना भएपछि करिब आठ हजार बचतकर्ता अत्तालिएका छन् । चितवनको यो सहकारीबाट झन्डै १२ करोड ऋण लिने कम्पनीमा लामिछाने १५ प्रतिशतको साझेदार थिए । कान्तिपुरले प्राप्त गरेको गोर्खा मिडिया नेटवर्कको सेयर लगतअनुसार राईको स्वामित्वमा १० लाख २० हजार कित्ता (८५ प्रतिशत) र लामिछानेको स्वामित्वमा एक लाख ८० हजार कित्ता (१५ प्रतिशत) सेयर थियो । यही कम्पनीले चितवनको साहारा बचत तथा ऋण सहकारीबाट ११ करोड ७१ लाख लिएर हिनामिना गरेको पुष्टि हुने कागज पनि कान्तिपुरले प्राप्त गरेको छ । सर्वसाधारणको गुनासोपछि प्रहरीले संकलन गरेको दस्ताबेजमा सर्वसाधारणको बचतमाथि विभिन्न कम्पनीका नाममा सारेर ज्यादती गरेको देखिन्छ । लामिछानेले आफूहरूले ऋण लिएको भए धितो देखाउन चुनौती दिँदै आएका छन्, तर विडम्बना के छ भने सर्वसाधारणको पसिनाको बचत आफ्नो निजी कम्पनीमा लगानी गर्दा धितोसमेत नराखी गम्भीर वित्तीय अपराध गरेको देखिएको पीडितहरूको भनाइ छ । ग्यालेक्सी टीभीसँगको आबद्धता छोडेको भन्दै राजनीतिमा होमिएका लामिछाने चितवन२ बाट प्रतिनिधिसभा सदस्यमा निर्वाचित भएका छन् । आफ्नो बचत रहेको सहकारी डुबेको र त्यसको रकम ग्यालेक्सी टेलिभिजनमा गएको देखिएपछि सर्वसाधारणले लामिछानेलाई भेटेरै पनि ध्यानाकर्षण गराएका छन् । राष्ट्रिय स्वतन्त्र पार्टीका अध्यक्षसमेत रहेका लामिछानेले यो विषयबाट तर्किने प्रयास गरेको पीडितहरूको भनाइ छ । बचतकर्ताहरूले उजुरी दिएपछि संस्थाका संस्थापक अध्यक्ष रहेका राईसहित ११ जनाविरुद्ध पक्राउ पुर्जी जारी भएको छ । तर सरकारको यो कर्मकान्डी प्रक्रियाले न्याय मिल्नेमा पीडितहरू आश्वस्त छैनन् । गत चैत ४ मा साहारा सहकारीपीडित संघर्ष समिति गठन गरेका उनीहरू विभिन्न निकाय धाइरहेका छन् । २०५४ सालको वैशाखमा स्थापना भएको यो सहकारी समस्याग्रस्त भएपछि जीबी राईको नेतृत्वमा पुनर्गठन गरी सञ्चालनमा आएको हो । चितवनको नारायणगढ, टाँडी र पर्सामा कार्यालय राखेर सहकारीले बचत उठाउँदै आएको थियो ।२०७६ असोजबाट यो सहकारीमा बचत सुरु गरेका सालिकराम दुवाडीको सेयर सदस्यताबापत रकम २५ हजार र बचतको १३ लाख रुपैयाँ बचत फसेको छ । अहिले संघर्ष समितिको संयोजक बनेका उनले आफ्नो समस्याबारे लामिछानेको ध्यानाकर्षण गराएको मात्र होइन, आफ्नो फाइल राष्ट्रिय स्वतन्त्र पार्टीको केन्द्रीय कार्यालयमै बुझाएको बताए । रविजी चितवनको सांसद र राष्ट्रिय पार्टीको केन्द्रीय सभापति पनि हो । त्यत्ति मात्रै हैन, जीबी राईको साझेदार पनि हो । समस्या समाधान होला भन्ने आशाले हामीले उहाँलाई दुईतीन पटक भेटेर कुरा राखेका छौं, उनले भने । संघर्ष समितिका पदाधिकारीहरूले प्रदेश सहकारी मन्त्रालय हेटौंडामा अहिलेसम्म नौ पटक धाएको बताए । उनीहरूले मुख्यमन्त्रीलाई भेटेपछि प्रदेशको सहकारी महाशाखाले प्रहरीको केन्द्रीय अनुसन्धान ब्युरो (सीआईबी) लाई चिठी लेखेर कारबाहीको सिफारिस गरेको थियो । महाशाखाले गत साउन २४ मा सीआईबीलाई लेखेको पत्रमा भनिएको छ, सञ्चालकहरूले रकम फिर्ता नगरी मिलेमतो गरेर ठगी गरेको, विभिन्न निजी कम्पनीमा लगानी गरी अपचलन गरेको, खाईमासी सिध्याएको, संस्थालाई टाट पल्टिने अवस्थासम्म पुर्याएको हुँदा यथाशीघ्र अनुसन्धान गरी सहकारी कानुन र कसुरअनुसार कारबाही होस् । तर, सीआईबीले कारबाही प्रक्रिया सुरु नगरेपछि आफूहरू काठमाडौं धाउन थालेको दुवाडीले बताए । सीआईबीले चितवन प्रहरी कार्यालयमा नै उजुरी गर्नु भनेपछि तत्काल उपलब्ध १ सय ३० पीडितको नाममा प्रहरीमा लिखित जाहेरी दिएको थियौं । गत असोजमा प्रहरीले अदालतबाट पक्राउ पुर्जी जारी गराएको छ । जसमा संस्थापक जीबी र हालका अध्यक्ष सागर केसी, उपाध्यक्ष हेमन्त अधिकारीसहित ११ जनालाई पक्राउ गर्ने भनिएको छ ।चितवन जिल्ला प्रहरी कार्यालयका प्रवक्ता डीएसपी विजयराज पण्डितका अनुसार उजुरी आउने क्रम जारी छ । १३० जना उजुरीकर्ताहरूले दिएको रकमलाई आधार मान्दा पनि १५ करोड २१ लाख २६ हजार रुपैयाँ ठगी भयो भन्ने देखिन्छ । उजुरी थपिँदै छ । खास रकमको आकार झनै ठूलो छ । गत वर्ष साधारणसभामा प्रस्तुत प्रतिवेदनअनुसार संस्थामा पाँच करोड ३५ लाख सेयर पुँजी र ७९ करोड ५५ लाख ३२ बचत गरी कुल रकम ८४ करोड ९१ लाख थियो । तर, अहिले सञ्चालकहरू भागेकाले यो रकम जोखिममा परेको छ । संयोजक दुवाडीले सञ्चालक र व्यवस्थापकहरू गत वर्षको हिउँदबाटै सम्पर्कमा नआएको र यो पुस लागेपछि कार्यालय पनि बन्द भएको बताए । भरतपुर महानगरपालिकाको सहकारी शाखाका प्रमुख रोजी केसीले संस्था बन्द भयो, हामी अन्यायमा पर्यौं भन्दै बचतकर्ताहरू आउन थालेको बताइन् । भनिन्, तर, यो संस्था हाम्रो सम्पर्क र समन्वयमा नै नभएको पाइयो । बहुउद्देश्य सहकारी संस्था समन्वय समिति चितवनका अध्यक्ष दिनेश चुके पनि यो सहकारीले आफूहरूसँग कहिल्यै सम्पर्क नगरेको बताए । तर यसरी महानगर र समन्वय समितिमा नरहेको र कानुनविपरीत सञ्चालन भएको सहकारीले काठमाडौंबाट सञ्चालन भएको ग्यालेक्सी टेलिभिजनमा लगानी गरेको करिब १२ करोडसहित कुल ८५ करोड रुपैयाँको हिसाबकिताब कसरी हुने हो ? सर्वसाधारण बचतकर्तासँग अहिलेसम्म जिज्ञासा मात्रै छ ।"
"गठबन्धन जोगाउन चुस्त, काममा सुस्त","नैराश्य बढायो ः प्रमुख प्रतिपक्ष एमालेदाहाल सरकार एक वर्ष टिके पनि मुलुकमा नैराश्यता बढाएको प्रमुख प्रतिपक्षी एमालेको टिप्पणी छ । एमालेले आर्थिक सुधार, अन्तर्राष्ट्रिय सन्तुलन, विकास निर्माण, निष्पक्ष प्रशासन सञ्चालनमा चुकेको उल्लेख गर्दै एक वर्ष खेर फालेको प्रतिक्रिया दिएको छ ।एमाले उपमहासचिव प्रदीप ज्ञवालीले जसरी पनि सरकार जोगाउन प्रधानमन्त्री दाहाल केन्द्रित भएको बताए । आर्थिक, सामाजिक, राजनीतिक, कूटनीतिक सूचकांकले सरकारको अधोगति देखिएको छ, उनले भने, सुशासनको हल्ला बढी गरिए पनि ललिता निवास, नक्कली भुटानी शरणार्थी प्रकरण निकट नेतासम्म पुग्दा किन रोकियो ? उनले सरकारको कामकारबाहीका कारण प्रतिगामीहरू सल्बलाएको बताए । निराशाको जगमा पूर्वराजावादीहरू सल्बलाएका छन् । यो राजनीतिक प्रणालीप्रति प्रश्न उठ्न थालेको छ, उनको भनाइ छ ।"
प्रचण्ड सरकारको एक वर्ष,"नराम्रा काम१ गौरवका आयोजनाहरूको प्रगति सन्तोषजनक नहुनु, पुँजीगत खर्च गर्न नसक्नु २ देशमा उद्योग कलकारखाना र रोजगारी बढ्न नसक्नु ३ सुन तस्करीको दृष्टिले यो १ वर्ष स्वर्णकाल नै हुन पुग्यो । तस्करी रोक्ने भरपर्दो उपाय नअपनाउनु ४ किसानलाई समयमै मल दिन नसक्नु, बिचौलिया रोक्न नसक्नु, चाडबाडको बेला चिनी व्यवस्था गर्न नसक्नु५ गोकर्ण फरेस्ट लिज प्रकरण, गिरीबन्धु टी स्टेट जग्गा काण्ड, एनसेल घोटाला काण्डमा गम्भीर नहुनु६ भारतद्वारा अतिक्रमित कालापानी, लिम्पियाधुरा,सुस्ताको जग्गा फिर्ता ल्याउन भारतसँग गम्भीर वार्ता गर्ने हिम्मत र पहल नगर्नु, भैरहवा र पोखरा विमानस्थल चलाउन नसक्नु गोपाल देवकोटा, गोकर्णेश्वर ८, काठमाडौं"
पदको लालच,"सिंहदरबार छिर्नेहरू सबै कुरो ठीकै देख्छन्देशलाई लान्छन् भीरतिर भाषण भने मीठै गर्छन्यिनका भाषण पत्याइदिने अब मान्छे बाँकी छैनजता हेर्यो उतैतिर खाडलभन्दा अरू छैनतीन ठाउँका तीन सरकार देशको भण्डार खानेमात्रसगरमाथि जाने देशलाई तलतल लानेमात्रभत्किएको घर हाम्रो जता हेर्यो उतै दैलोजति संगत गरे पनि यिनका मनमा कालो मैलोअलिकति भने पनि लाज लाग्नुपर्ने हैन ?मेरो पालो पुग्यो भनी पाखा लाग्न सकिँदैन ?चितामाथि पुग्दासम्म पदको लालच कति गर्नुयिनीहरूको चालामाला देशवासीले कति हेर्नु ! कृष्ण कुम्पुरे, आदमटार, धादिङ"
सरकारी विद्यालयबारे अव्यावहारिक बहस,"सरकारी विद्यालयको गुणस्तर वृद्धिबारे नेपालमा कोठे गफदेखि राष्ट्रियस्तरसम्मका बहस खुब हुन्छन् । अहिले पनि नयाँ विधेयकको सन्दर्भमा बहस भइरहेका छन् । तर बहसमा भएका तर्कहरू सुन्दा बहसकर्तालाई नेपालको शैक्षिक भविष्य बचाउनेतर्फभन्दा अरू नै कुरातर्फ बढी चासो र चिन्ता भइरहेको देखिन्छ । अहिले खुब चर्चा हुने गरेको सरकारी बेतनभोगीले आफ्ना छोराछोरीलाई सरकारी विद्यालयमै पढाउनुपर्ने, अन्यत्र पढाउन नपाइने कानुनी व्यवस्था गर्नुपर्छ भन्ने तर्क पनि एक प्रमुख हो । यो एक अव्यावहारिक तर्क हो । आफ्ना छोराछोरीलाई कस्तो शिक्षा दिने, कहाँ दिने भन्ने कुरामा प्रत्येक नागरिक पूर्ण स्वतन्त्र हुनुपर्छ । त्यस्तै नीति लाद्ने हो भने त सरकारी बेतनभोगीले स्वास्थ्य उपचार पनि सरकारी अस्पतालमा मात्र गर्न पाइने, अन्य अस्पतालमा गर्न नपाइने नीति ल्याउनुपर्छ, के सम्भव छ ? सरकारी स्कुलको पढाइ सन्तोषजनक भए सरकारी कर्मचारीहरूले आफ्ना छोराछोरीलाई स्वतः भर्ना गर्नेछन्, कुनै कानुनी डन्डा चलाउन जरुरी पर्ने छैन । सरकारी स्कुलको पढाइ कमजोर भएको कर्मचारीले त्यहाँ छोराछोरी नपढाएर होइन, पार्टीहरूले शिक्षकहरूलाई आफ्ना कार्यकर्ता बनाएर हो । पञ्चायतकालमा पनि कांग्रेसी शिक्षक र कम्युनिस्ट शिक्षक हुन्थे, जो भूमिगत रूपमा प्रतिबन्धित पार्टीका काम गर्थे तर दिनभरि स्कुलमा इमान्दारीपूर्वक पढाउँथे तर अहिले शिक्षकहरू खुलेआम पूरै पार्टी कार्यकर्ता बनेका छन् र कक्षा छाडेर पार्टीका गतिविधिमा व्यस्त रहने गरेका छन् । सरकारी तलब खाएर पार्टीको काममा व्यस्त रहने, विद्यार्थीप्रतिको दायित्व पूरा नगर्ने प्रवृत्ति नै सरकारी विद्यालयको मुख्य समस्या हो ।सरकारी शिक्षकलाई सरकारी कर्मचारीको भन्दा राम्रो तलब दिनुपर्छ भन्ने कुरा पनि सुन्दा रमाइलो कुरा मात्र हो । प्रत्येक विद्यालयमा आवश्यकतानुसारको दरबन्दी र दरबन्दीअनुसारको विषय शिक्षक सुनिश्चित हुनुपर्छ, बढी तलब दिने प्रलोभन देखाउन जरुरी छैन । सरकारी विद्यालय सुधारका लागि व्यावहारिक र प्रभावकारी नीतिको खाँचो छ, नीति निर्माताहरूको लहडबाजीको होइन । श्रीरामसिंह बस्नेत, वनस्थली, काठमाडौं"
भूराजनीति र प्रचण्डको एक वर्ष,"तीव्र आशा र चर्को निराशाबीच एमालेलगायतका दलको सहयोगमा प्रचण्ड प्रधानमन्त्री हुनु नै अनौठो थियो त्यति बेला । चुनावी गठबन्धनबाट माओवादीले आशाअनुरूप सफलता पाउन सकेन तर एमालेलाई साइजमा राख्न कांग्रेसको भर्याङ भने मज्जैले बन्यो । त्यसमाथि पूर्वसहमतिलाई शेरबहादुर देउवाले सरकार गठन गर्ने अन्तिम क्षणमा लत्याएपछि प्रचण्डले देउवालाई नाकमा नत्थी लगाएर आफ्नो शरणमा आउनुपर्ने बनाइदिएका हुन् । यसका भित्री अनेक पाटा भए पनि मुख्यतः प्रचण्डकै चातुर्य र पहलकदमी नै प्रधान थियो । सुरुआतको वामपन्थी गठबन्धन र निर्वाचन परिणामबारे न्युयोर्क टाइम्स र वासिङ्टन पोस्ट, दी इकोनोमिस्ट, चाइना डेली र ग्लोबल टाइम्स तथा भारतका टाइम्स अफ इन्डिया र हिन्दुस्तान टाइम्सजस्ता सञ्चारमाध्यमले लोकतान्त्रिक गठबन्धन भारतमूखी तथा वामपन्थी गठबन्धन चीनमुखी भएको चित्रित गर्दै वाम गठबन्धनको विजयलाई चीनको जित र भारतको पराजयका रूपमा टिप्पणी गरेका थिए । यतिसम्म कि, ग्लोबल टाइम्सले काठमाडौंमा घूसपैठ र नियन्त्रण गर्ने वासिङ्टनको प्रयास असफल भयो (२८ डिसेम्बर २०२२) भन्नसमेत भ्याएको थियो । भारत, चीन र अमेरिका लगायतका शक्तिराष्ट्रले प्रचण्ड सरकार गठन भएपछि बिछट्टै सक्रियता बढाएका थिए र छन् । लगत्तै तीन महिनाबीच तीनैतिरबाट भएका तारन्तारका भ्रमणको लामो सूचीले नेपालको सत्ता गठबन्धनको परकम्प महसुस गर्न सकिन्थ्यो । नेपालको आन्तरिक राजनीतिमा विदेशी चासो, हस्तक्षेप र सल्लाह चार दशकयता अनिवार्य अंग बनेको तथ्यलाई अस्वीकार गर्नु ढोङ मात्र हुनेछ । सन् १९९० देखि २००६ सम्म होस् वा २००६ देखि अहिलेसम्म, नेपालमाथि दुई छिमेकी शक्तिराष्ट्र र सात समुद्रपारिको स्वघोषित विश्वमहाशक्तिले मसिनो गरी निगरानी गरिरहेका छन् । त्यसपूर्व सन् १९५० देखि १९६० सम्म दिल्लीका दूत नै क्याबिनेटमा बस्थे भने १९६० देखि १९८९ सम्म विदेशीहरूले एकद्वार नीतिको दरबारलाई आआफ्ना इच्छानुसार कज्याएका थिए । पहिले यसलाई संलग्नता वा सहयोग भनिन्थ्यो, आजकल निगरानीकै तहमा झरेको वा चढेको विषय पनि नेपालका कारणले नभएर हाम्रा छिमेकीहरूले आर्जन गरेको शक्तिकै कारणले हो । अर्थात्, नेपालको सत्तामा बसिरहनका लागि चीन, भारत र अमेरिका कुनै न कुनै रुपमा चित्त बुझाउने तहमा रहेकै हुनुपर्दछ भन्ने भाष्य कतैबाट पनि तोडमोड गर्न नमिल्ने विषय भएको छ । प्रचण्ड र उनको दलबारे अनेक खाले विश्वव्यापी आग्रह छन् । स्वयं प्रचण्डको राजनीतिक यात्रा रोमाञ्चकारी अन्तरविरोधको भुमरीमा छ, तर उनी नेपाली राजनीतिको फ्रन्टलाइनमा बनिरहेका छन् । यो आफैंमा रोमाञ्चक पहेली हो । नयाँ संविधान घोषणापछि बनेका अनेक सरकार वा गठबन्धनमा प्रधानमन्त्रीको कुर्सी र संसदीय अंकगणितमा प्रचण्डभन्दा बढी ओली र देउवाको हालीमुहाली छ तर बाह्य राजनीतिक बहस र भित्री विवादको केन्द्रमा भने प्रचण्ड रहँदै आएका छन् । कथित चामत्कारिक मानिएको नेकपाकालमा दुईतिहाइ नजिकको बलियो संसदीय गणितको प्रधानमन्त्री भएका ओलीलाई अधिनायकवादीका रूपमा र प्रचण्डलाई लोकतान्त्रिक व्यक्तित्वका रूपमा भारत र अमेरिकाजस्ता शक्तिराष्ट्रले प्रचार गर्न रुचाउँथे । बेइजिङ ओलीभन्दा प्रचण्ड नै बढी मित्रवत् भएको स्वाङ पार्न बाध्य थियो । तर उनी औपचारिक सत्ताबाट किनारामा धकेलिएका थिए । प्रचण्ड र ओलीमध्ये कसलाई नजिक राख्ने भन्ने चिनियाँ अलमलले नेकपा विघटन हुन पुगेकामा आजकल बेइजिङ पछुताइरहेको छ भनिन्छ । सत्ता अभ्यास गर्ने प्रमुख पात्रको स्वार्थलाई नै राष्ट्रिय हित मानेर सहजीकरण गर्न लागिएको कूटनीतिक रणनीति यति बेला राज्यहरूबीचको सम्बन्धमा भूराजनीतिक भुमरीको उछालका रूपमा देखिँदै छ । यस्तो अवस्थामा अनप्रेडिक्टेबल र गन्जागोल गठबन्धन, त्यसको निरन्तरता, चुनावको पटाक्षेप र निराशाजनक चुनावी परिणम भए पनि ओलीलाई सत्ताबाट अपदस्थ गर्ने बेलाको लक्ष्यमा प्रचण्डको पदार्पण आफैंमा अनौठो घटना हो । सत्तारोहणलगत्तै प्रचण्डले ओलीलाई बोक्न अस्वीकार गरेर देउवालाई नै सारथि बनाएपछि दृढ विश्वाससाथ ओलीले उनको प्रधानमन्त्रित्वको अवधि ४ देखि ८ महिनाभन्दा कुनै हालतमा अघि बढ्न सक्दैन भन्दै आएका थिए । त्यो कुरामा ओलीले तिनै बेइजिङ, दिल्ली र वासिङ्टनदेखि सबै खाले दूतसम्मलाई विश्वस्त पार्ने कोसिस गर्दै आएका थिए, झुलाघाटचिवाभन्ज्याङ यात्राअघिसम्म । सत्ता सारथि कांग्रेसभित्रको राजनीतिको लक्षण पनि त्यस्तै थियो । माधव नेपालसमेत प्रचण्डबाट टाढिएर ओलीनजिक पुग्न लालायित जस्तो देखिएकै हुन् । त्यही ताउरमाउरको पटाक्षेप कोशी प्रदेशमा भयो पनि । प्रधानमन्त्री भएलगत्तै प्रचण्डले बाहिर जे भनिरहेका थिए, ती पदीय औपचारिकताका र सार्वजनिक खपतका लागि मात्र थिए । भित्र त यिनै तीन महाशक्तिलाई कसरी आफ्नो कुरा प्रस्ट भाषामा बताएर कज्याउने (वा, कजिने पनि) भन्ने ध्याउन्नमा उनको अर्जुनदृष्टि थियो । त्यसको सुरुआत उनले दिल्लीबाटै गरे । इतिहासमै पहिलोपटक प्रचण्ड नै त्यस्ता प्रधानमन्त्रीका रूपमा देखिए, जसले दिल्ली भ्रमणलाई राजनीतिक रस्साकसीभन्दा विकास र आर्थिक सहकार्यमा बदल्न सफल भए । यद्यपि उनले राजनीतिक चुरोलाई आफ्नै आशाअनुसार दिल्लीलाई दोस्त बनाउन त कोसिस गरे नै । त्यसको रनाहा प्रतिपक्षी दलका नेताबाट संसद्मा मुर्रा भैंसीको किस्सा मा पोखिएको थियो । विपक्षी अराजनीतिक सन्दर्भमा चर्किनु भनेको विरोधको भारी विषयको अभाव हुनु नै हो । तर पनि दिल्ली प्रचण्डको बेइजिङ वार्तासम्म पर्ख र हेर कै अवस्थामा साखुल्ले पर्ने ठहरावमा थियो । पश्चिमालाई आफ्ना कुरामा सहमत गराउने उपक्रमका रूपमा प्रचण्डले रोम भ्रमणमा संयुक्त राष्ट्र संघका महाचिवलाई गज्जबले उपयोग गरे । त्यो मित्रताको तह यतिसम्म अघि बढ्यो, न्युयोर्कको आत्मीयतासँगै सगरमाथा अवलोकन र लुम्बिनीको ध्यान शिविर हुँदै दुबईको ग्यालरीमा सभापितप्रमुख वक्ताका रूपमा प्रचण्डगुटेरेस दुवैले मजैसँग प्रदर्शित गरे । यस्तो घटना नेपाली कार्यकारी प्रमुखका हकमा सायदै भएको होला । यद्यपि यो डेकोरेटिभ डिप्लोमेसी भन्दा बढी भने थिएन र होइन पनि । तर न्युयोर्क भ्रमण राष्ट्रसंघको भए पनि प्रचण्डले डेमेक्रेसी डायलग मा एन्टोनी ब्लिन्केनलाई मञ्च साझा गर्न मात्र सहमत गराएनन्, पेन्टागनको आधारभूत सरोकारमा सशंकित नहुने तहमा अमेरिकालाई राजीसमेत गराए । अर्को अर्थमा भन्दा, प्रचण्डको राष्ट्रसंघ सहभागिता पशुपतिको जात्रा सिद्राको व्यापार कै रूपमा उपलब्धिमूलक बन्न पुग्यो ।अमेरिकी उच्च अधिकारी र अहिलेसम्म गोप्य नै रहेका विशेष अधिकारीहरूसँगको कुराकानीपछि प्रचण्ड सी चिनफिङको अतिथि बन्न चीन पुग्नु आफैंमा अनौठो घटना थियो, जसलाई लिएर देशभित्र अनेक कोणबाट टीकाटिप्पणी भएका थिए । तर अकल्पनीय रुपले राष्ट्रपति सीले नेपाली प्रधानमन्त्री तथा पुराना मित्र प्रचण्डलाई नै अवाक् पार्ने गरी मानमनितो मात्र गरेनन् कि, दिल्ली र न्युयोर्क सहमतिलाई सहजीकरण पनि गरिदिए । यही भूराजनीतिक सुमधुर कडी नै प्रचण्डको सत्ता निरन्तरताको देशभित्रको आधार बन्न पुग्यो । दिल्लीको ठहरावमा परेका सहमतिहरू बेइजिङ भ्रमणलगत्तै कार्यान्वयन हुन थाले भने अहिले अमेरिकी एन्गेजमेन्ट अघि बढिरहेको छ । यस्तो विकासक्रमले कांग्रेसभित्रको कथित बागी र प्रतिपक्षी ओलीको सरकारविरोधी उछलकुद फुस्सा भयो । प्रचण्डले उज्जैनको महाकालेश्वरदेखि कैलाश पर्वतसम्म जेसुकै भाकल गरेका भए पनि देशभित्र सरकारलाई आठ महिना कट्न नदिने ओली भाकल भने अलपत्र पर्यो । जे भए पनि कमजोर संसद्भित्रबाट तेस्रो सानो दलको ठूलो नामको कुनै नेताले प्रधानमन्त्री बनेर दिल्ली, बेइजिङ र वासिङ्टनलाई विश्वासमा लिन सक्नु साँच्चिकै ऐतिहासिक घटना हो । छिमेक नीतिमा त्रिपक्षीय साझेदारीको भाष्य बनाउने प्रचण्डले यस पटक राम्रैसँग खेल्न पाएका छन् । बाह्य शक्तिको बलमा प्रचण्डलाई अपदस्थ गर्न नसकिने भएपछि बालेन शाहको उटपट्याङ, धरानको गाईकाण्ड, मलंगवा र जनकपुरका प्रदर्शन हुँदै दुर्गा प्रसाईं प्रकरणबाट लगातार सरकारलाई विषयान्तर गरेर उत्तेजित बनाउने वितण्डाहरू भने चलिरहेकै छन् । भूराजनीतिक शक्तिकेन्द्रले मित्रताको औपचारिक कृत्यसँगै दबाबका लागि दोयम शक्ति परिचालन गर्नु विश्वव्यापी शैली नै हो भन्ने कुरा विश्वकुख्यात रियल पोलिटिक च्याम्पियन हेनरी किसिन्जरको मुख्य कूटनीतिक मोडुस् अपरेन्डी हो । भियतनाम युद्धको अन्त्यसगै दुत्कारिएको किसिन्जर रणनीति उनको निधन हुनुभन्दा एक दशकअघिदेखि नै पुनः विश्वव्यापी रूपमा लागू भइरहेको छ । यसको सबैभन्दा निकृष्ट उदाहरण दक्षिणी सुडान, सिरिया र यमनबाट अघि बढेर गाजामाथि भइरहेको बमवर्षा र मानवीय सहायताका गाडीहरूको पश्चिमा मिडियाका पर्दा र पातामा गरिएको प्रदर्शन हो । तीव्र वेगमा बढ्दो भूराजनीतिक सक्रियता र शक्तिको होडमा आगामी दिनमा नेपाली प्रधानमन्त्रीले हालको जस्तो सन्तुलन र सम्बन्ध कायम गर्न सक्लान् भन्नेमा आश्वस्त हुन गाह्रो छ । सन् २०२४ मा ७० भन्दा बढी मुलुकमा हुने निर्वाचनले शास्त्रीय उदारवादी लोकतन्त्रको परीक्षण हुने खतरनाक प्रक्षेपण गरेको छ, दी इकोनोमिस्टले । विश्वभर उदार लोकतन्त्रमाथिको खतरा चरम दक्षिणपन्थीहरूबाट बढेका बेला नेपालजस्ता समाजवादउन्मुख भनिए पनि लोककल्याणकारी परिकल्पनाका शिशु राज्यहरूलाई झन् डरलाग्दो विपत्ति आइलाग्ने खतरालाई आत्मसात् गर्न जरुरी छ । त्यसमाथि अझै विश्वमहाशक्तिकै प्रतिद्वन्द्विता युक्रेनबाट गाजा (प्यालेस्टाइन) हुँदै नेपालकै छिमेक ताइवानमा विस्फोट हुने बिन्दुमा आइपुगेको छ । प्रचण्डको बेइजिङ भ्रमणका अवसरमा पहिलो पटक ताइवानको उल्लेख गरेर नेपालले एकचीन नीति बाट अघि बढ्दै एकचीन सिद्धान्त मा सहमति जनाएको छ । यसको अर्थ ताइवानका सन्दर्भमा नेपाल बेइजिङका पक्षमा उभिने कुरा स्वयंसिद्ध तथ्यजस्तो अर्थमा रूपान्तरित भएको छ । ताइवान विस्फोट हुँदा नेपालका लागि छनोटको कुनै किन्तुपरन्तु बाँकी रहनेछैन । आशा गरौं, त्यो दिन आउने छैन । जे भए पनि नेपालमाथिको भूराजनीतिक भुमरीलाई कुशलतापूर्वक व्यवस्थापन गर्नु प्रचण्डको मुख्य उपलब्धि हो भन्न सकिन्छ । भूराजनीतिक लेन्सबाट विदेशनीतिको विश्लेषण हुने र सोही अनुसार कूटनीतिक ब्रिफिङहरू बन्ने परिवेशले देशभित्रको नीतिका प्राथमिकता, एजेन्डा, दृष्टिकोण र व्यवहारहरू सहायक बन्ने खतरा हुन्छ नै । कर्मचारीतन्त्रको निर्णय बलियो भएको ठाउँमा लोकतन्त्र कमजोर हुन्छ, उदारवादी व्यवस्था बलियो हुँदै जाँदा राज्यको भूमिका घट्दै जान्छ भनिएको थियो । तर, अहिले संसारभरि कर्पोरेटहरूले शासन गरिरहेका छन् । अन्तर्राष्ट्रिय मुद्राकोष, विश्व बैंकजस्ता संस्थाहरू राष्ट्रराज्यभन्दा बलिया भएका छन् । नेपालमा व्यापारिक पुँजीवादको विकासमा नेवार व्यापारीको भूमिका विषयका विज्ञ अमेरिकी मानवशास्त्री स्टेफन माइकसेलको निष्कर्ष छ । यही अवस्थाको घालमेलले नेपाली प्रशासनबाट सुशासन मृगमरीचिका बन्दै आएको छ भन्दा अन्यथा हुने छैन । शासनमा कर्पोरेट र एनजीओआईएनजीओको कब्जा तेस्रो विश्वका देशहरूको गम्भीर समस्या बनिरहेको छ । त्यसमाथि पनि प्रचण्डका लागि कर्मचारी प्रशासनको सहयोग एक मिठो कल्पनाभन्दा बढी थिएन र हुने छैन । किनकि नेपाली सम्भ्रान्त संस्कृति र परम्पराबाट हुर्केको मल्लकालदेखिको कर्मचारी प्रशासन र सुरक्षा संयन्त्रमा जतिसुकै साखुल्ले बन्ने अभिनय गरे पनि प्रचण्ड एक विजातीय शासकभन्दा बढी हुनै सक्दैनन् । किनकि सम्भ्रान्तहरूका लागि उनी अछूत माओवादी हुन्, कम्युनिस्ट हुन् । आम जनताको नजरमा सिद्धान्तच्युत सनातनी शासक हुन् । यस्तो अन्तरविरोधमा क्रान्तिकारी दाबी गर्ने नेताले कसरी शासनप्रशासनबाट जनताका पक्षमा काम गर्नगराउन सक्छ भन्ने गम्भीर प्रश्न त हुने नै भयो । सरकार बनेको एक महिना पुग्दानपुग्दैबाट सरकारको आयुले राजनीतिक बजार गर्माएको थियो । तर प्रचण्डले नेपालमा यति कमजोर संसदीय गठबन्धनको कुशलतापूर्वक नेतृत्व गरेर एक वर्ष पूरा गर्नुलाई नै उपलब्धि माने पनि हुन्छ । तेस्रो पटक सत्तारोहण गरेका प्रचण्डले संसद्को पहिलो सम्बोधनमा आफू हरेक पटक रिपोर्ट कार्डसहित उपस्थित हुने बताएका थिए । आधारभूत रूपमा उनी त्यो वचनमा उत्तीर्ण देखिएका छन् । प्रधानमन्त्रीका रूपमा उनले हरेक सार्वजनिक कार्यक्रममा रेकर्ड राख्न मिल्ने गरी लिखित सम्बोधन गरेका छन् र आधारभूत लयलाई समातिरहेका छन् । तर पनि नेपाली समाजमा कुन रूपमा विस्फोट हुन्छ भन्ने कसैले अनुमान गर्न नसकेको जनअसन्तोषलाई शान्त पार्न प्रचण्ड सफल हुन सकेका छैनन् । यो उनको आफ्नै पछिल्लो स्वीकारोक्तिले स्पष्ट गरेको छ । नक्कली भुटानी शरणार्थी प्रकरण, ललिता निवास जग्गा घोटाला काण्ड, पशुपतिनाथको जलहरी प्रकरण, इलेक्ट्रोनिक चुरोटमार्फत सुन तस्करी, ६१ केजी सुन तस्करीजस्ता काण्डहरूको एकपछि अर्को पर्दाफास प्रचण्ड सरकारको दुस्साहसिक पहलकदमी थियो । ती प्रकरणको भण्डाफोरले नेपालमा मानव तस्करी, लुट, कमिसन र भ्रष्टाचारको जालो कुन तहसम्म जेलिएको छ भन्ने उदांगो पारेको थियो । यी घटनमा पूर्वउपप्रधानमन्त्री, गृहमन्त्रीदेखि बहालवाला सचिव र आफ्नै पार्टीका शक्तिशाली भनिने नेताको परिवारका सदस्यहरूमाथि कारबाही प्रक्रिया अघि बढाउनु साँच्चिकै साहसको कुरा थियो । यस्तो शासकीय हिम्मत नेपालमा पहिलो पटक देखिएको हो । अन्यथा सत्तामा हुँदा कुनै पनि प्रधानमन्त्रीको दल र बदमासी गर्ने उसको नजिकका पात्रहरू कारबाही परेको घटना विरलै भेटिएला । निरन्तरको धन्दा बन्दै आएका यस्ता तस्करी र आर्थिक अपराधको क्रमभंग भएको यही पहिलो घटना थियो । तर पनि भ्रष्टाचारविरुद्ध र सुशासनका पक्षमा प्रचण्ड सरकारले नेपालमा पहिलो पटक केही आशा देखाउनुलाई सामाजिक सञ्जाल, सहरिया एलिट वर्ग र वामविरोधी जमातले नरुचाउनु कुनै पनि अर्थमा अस्वाभाविक होइन । चौतर्फी देश असफल हुने भनिएका बेला पनि देखिएका सकारात्मक आर्थिक सूचक, कुनै पनि घटनामा प्रधानमन्त्रीको र्यापिड रेस्पोन्स (जस्तो जाजरकोट भूकम्प, एनसेल प्रकरण छानबिन, मिटरब्याजपीडितको सम्बोधन र ऐनको तर्जुमा आदिमा) र विशेष गरी बाह्य पक्षसँगको सन्तुलनकारी सम्बन्ध प्रचण्ड सरकारको एकवर्षे रिपोर्ट कार्डका सकारात्मक सूचक हुन् । तर पनि दिनप्रतिदिन बेरोजगार युवाहरू खाडीको मरुभूमिमा जानुपर्ने बाध्यता, आर्थिक गतिविधिमा गतिरोध, विदेशी लगानीको अलमल र एलिट वर्गको मौनता देशका गम्भीर समस्या हुन् । यी अवरोधको गाँठो फुकाउन भने प्रधानमन्त्री सफल हुन सकेका छैनन् । भूराजनीतिक तानातानमा सत्ता र शक्तिमा रहेको अभिजात वर्गको स्वार्थलाई केन्द्रमा राखिँदा राष्ट्रिय सीमाभित्र र बाहिरका नेपालीको हितको प्रवर्द्धन कमजोर बन्ने वास्तविकतालाई प्रचण्डले यथाशीघ्र आत्मसात् गर्नुपर्दछ । त्यसमाथि संवैधानिक तथा मुख्य राजकीय पदहरूमा प्रमुख प्रतिपक्षीसहितका मुख्य दलहरूबीच भागबन्डा चलिरहने तर देशकै साझा विषय सत्य निरूपण तथा मिलमिलापको राष्ट्रिय कार्यभार अलपत्र पर्ने घटना राजनीतिक विफलताको द्योत्तक हो । संघीयता कार्यान्वयनका लागि निजामति प्रशासन र प्रहरीप्रशासनको अख्तियारी प्रचण्डले किन प्रदेशमा हस्तान्तरण गरेका छैनन्, बुझ्न नसकिने पहेली भएको छ । संघीयता भत्कनै नसक्ने गरी संस्थागत गर्ने यी मुख्य कार्यभार उनले पूरा गरेनन् भने संघीयता अलपत्र पर्न धेरै समय लाग्नेछैन । तसर्थ प्रधानमन्त्री प्रचण्ड आफ्नो अर्को एकवर्षे कार्यकालमा उपर्युक्त राजनीतिक निराशाका तगाराहरू हटाउन सफल होलान् ? वा, प्रचण्डले पनि तेस्रो पटक प्रधानमन्त्रीका रूपमा दुईवर्षे कार्यकाल पूरा गरेका थिए भन्ने कुरा मात्र इतिहासले टिपोट गर्ला ? यसको जबाफ प्रचण्डले दिइरहनु पर्दैन, समयले आफैं दिनेछ ।"
बीपीको अन्तिम सन्देश,"राष्ट्रिय एकता र मेलमिलापको नीति लिएर २०३३ पुस १६ मा बीपी कोइराला जब भारतबाट फर्किनुभयो, त्यसपछि दुईतीन वर्ष घटनाक्रम यसरी अघि बढे, अचानक जनमत संग्रहको घोषणा भयो । जनमत संग्रहमा पञ्चायतले नै जित्यो र जिताइयो । धाँधली गरेर जिताइयो । २० लाख जनमत बहुदलका पक्षमा देखियो भने पञ्चायतका पक्षमा २४ लाख । पञ्चायतलाई जिताउन सरकारले मुलुकभरिको जंगल सर्वनाश गर्यो । अनेक किसिमका उपक्रम गरिए । त्यति बेलाका प्रधानमन्त्री सूर्यबहादुर थापाले त्यत्रो धाँधली गर्दा पनि बहुदलका पक्षमा त्यत्रो मत आयो । ब्यारेकमा मतदान केन्द्र राखिएका थिए, त्यहाँका अफिसरहरूले जता भन्छन्, जनताले भोट त्यतै हाल्ने नै भए । यति गरेर धाँधलीपूर्ण तरिकाले जनमत संग्रह गराउँदा पनि पञ्चायतका पक्षमा जम्मा बहुदलको पक्षमा भन्दा ४ लाख मात्र बढी भोट आयो । अब यो २० लाख जनमतको भोटलाई कसरी सम्मान गर्ने त ? यसैका लागि जनमत संग्रह भइसकेपछि संविधान संशोधन गर्नुपर्छ भनेर आयोग पनि बनाइयो । तथाकथित आयोग । त्यो आयोगमा बीपीसमेत सहभागी हुनुभयो । तर, त्यत्रो जनमत संग्रहबाट बलियो देखिएको बहुदलका पक्षमा संविधान संशोधन नै भएन । २० लाख जनमतको कदर भएन । जनमत संग्रहअघि एउटा बडो गम्भीर, महत्त्वपूर्ण राजनीतिक प्रश्न उठेको थियो । किशुनजी, गणेशमानजीलगायतबाट जनमत संग्रह गराउने सरकार सकेसम्म नेपाली कांग्रेसकै नेतृत्वमा भयो भने ठीक हुन्छ, पञ्चायतभन्दा बाहिरको शक्ति, बहुदलमा विश्वास गर्नेहरूको सरकार बन्दा पनि हुन्छ नत्र पञ्चायतलाई जिताउन धाँधली गरिन्छ भन्ने कुरा आयो । आफ्ना सहयात्रीहरूको त्यस्तो प्रस्ताव सुनेपछि बीपीले विगत स्मरण गराउनुभयो । २००७ सालमा पनि राजा त्रिभुवनले अबउप्रान्त नेपालको शासन व्यवस्था जनताका प्रतिनिधिले बनाएको संविधानअन्तर्गत चल्ने घोषणा गरेका थिए । तर, त्यसपछि जुन राजनीतिक विवाद र किचलो भयो, त्यसले गर्दा त्रिभुवनको त्यो घोषणा कार्यान्वयन गर्नेतिर मुलुक गएन । अझ आन्तरिक विवाद भयो । पार्टीहरूबीच झगडा भयो । अन्तिममा गएर चुनाव गराउन नेपाली कांग्रेसले कडा खालको सत्याग्रह गर्नुपर्यो सविनय भद्र अवज्ञा । २०१४ सालमा भएको सो आन्दोलनले नेपाल नै ठप्प पार्यो । त्यसपछि राजा महेन्द्रले चुनाव घोषणा गरे । त्यो चुनावमा उनैले चयन गरेका मान्छेहरूले भाग लिँदा पनि नेपाली कांग्रेसले १०८ सिटमध्ये ७४ सिट जितेको थियो । त्यो अनुभव पनि थियो बीपीलाई, त्यसैले सहयात्रीहरूलाई सम्झाउँदै भन्नुभयो, यो विवादमा हामी नजाऔं । पञ्चायतलाई नै जिताउनु छ भने जनमत संग्रह किन गर्नुपर्यो ? जनतालाई किन सोध्नुपर्यो ? पञ्चायत त राजाले चलाइरहेकै छन् नि ! त्यसकारणले अहिले हामी जनमत संग्रहमा नजाँदा २०१०११ सालको राजनीति फेरि दोहोरिन सक्छ । मुलुकको अवस्था अत्यन्तै संवेदनशील छ । बाह्य शक्तिको चलखेल बढेको छ । अरू सबैले पञ्चायतको नेतृत्वमा हुने जनमत संग्रहको चुनाव निष्पक्ष हुँदैन भनेका थिए । आखिरमा त पञ्चायतले नै जित्यो । बहुदल पक्षको हारको सम्पूर्ण दोष बीपीमाथि खनिन आयो । अब के गर्ने ? चुनाव प्रचारमा देशभरका युवाहरू त्यस्तो उत्साहका साथ लागिरहेका थिए ! धेरै विचारविमर्श गरिसकेपछि बीपीले अब पाँचसात ठाउँ जानुपर्यो, कार्यकर्ताहरू के भन्छन्, अबको राजनीति कसरी अघि बढाउने, कार्यकर्ताहरूमा उत्साह छ कि छैन, त्यो बुझ्ने मौका हुन्छ भनेर कार्यकर्ता भेला राख्नुभयो । गणेशमानजी त्यही बेला स्वास्थ्योपचारका लागि दिल्ली जानुभयो । किशुनजीले म कुनै पनि आम सभामा भाग लिन्नँ भन्नुभयो । अब बीपीलाई लाग्यो गणेशमानजी पनि नहुने, किशुनजीले पनि भाग नलिने भेलामा जाँदाखेरि पार्टी फुटेको सन्देश जान सक्छ । कार्यकर्तामा पनि निराशा हुने भयो । धेरै विचार गरी उहाँले परशुनारायण चौधरीलाई भन्नुभयो, तिमी जसरी हुन्छ किशुनजीलाई कन्भिन्स गर । र, उहाँले सबै ठाउँमा सक्नुहुन्न भने पनि, एकदुई ठाउँमा भए पनि भाग लिनुपर्छ । त्यस बेला परशुनारायण चौधरी कांग्रेस महामन्त्री हुनुहुन्थ्यो, बीपीसँग चाबहिलमै बस्नुहुन्थ्यो, त्यहीँ खानुहुन्थ्यो ।यही सन्देश लिएर परशुनारायण चौधरी किशुनजीकोमा जानुभयो । सबै कुराकानी गरेपछि आखिर चौधरीले किन बारम्बार यो विषय उठाइरहेका छन् भनेर किशुनजीले पनि बुझ्नुभयो । महामन्त्री चौधरी बीपीसँगै बसेका छन्, खाना सँगै खाएका छन् ! यसरी कुरा लिएर आउँछन् भने यो उनको मात्रै कुरा भएन, यो त बीपीको कुरा भयो ! यति बोध गरेपछि उहाँले सर्त राख्नुभयो भने, ल, एक ठाउँमा म भाग लिन्छु । अन्त लिन्नँ । त्यति गरेपछि पार्टीको भेला बहिष्कार गरेको ठहरिएन । एक ठाउँमा भाग लिएपछि अरू ठाउँमा फुर्सद भएन होला भनी बुझिने भयो । त्यसपछि पहिलो कार्यक्रम झापाको बिर्तामोडमा राखियो । त्यहाँ पूर्वाञ्चलका सोह्रै जिल्लाका कार्यकर्ता उपस्थित भए । बीपी, किशुनजी, गिरिजाबाबु, परशुनारायण चौधरी लगायतका नेतालाई आफ्ना अगाडि पाएपछि कार्यकर्ताहरूमा ठूलो उत्साहउमंग देखियो । पञ्चायतले धाँधली गरेर निर्वाचन जित्दाको निराशा कार्यकर्ताहरूमा अलिकति पनि देखिएन । सबै उत्साहित थिए । यो सन्देशले बीपीलाई पनि छोयो । ए, कार्यकर्ताहरूमा त उत्साह नै उत्साह रहेछ ! राजनीति गर्ने त यिनैमार्फत हो ! त्यसपछि आमसभा भयो । आम सभालाई बीपी, किशुनजी सबैले सम्बोधन गर्नुभयो । अन्तिम दिन पत्रकार सम्मेलन गरिएको थियो । अघिल्लो दिनको आमसभामै भारतबाट पनि धेरै पत्रकार अएका थिए । त्यति बेला नेता सीके प्रसाईं, ठूला विद्वान् मान्छे, नेपाली कांग्रेसमै हुनुहुन्थ्यो । कांग्रेसमा उहाँको पनि धेरै ठूलो त्याग र तपस्या थियो । उहाँकै सत् सम्पर्कले गर्दा पनि भारतबाट धेरै पत्रकार आएका थिए । यो सब बीपीले बुझ्नुभएको थियो । पत्रकार सम्मेलनमा भारतीय पत्रकारहरूले बीपीलाई भने, हामीले एउटा कुरा बुझेनौं । जनता चाहिँ नेपाली कांग्रेससँग हुने, जनमत संग्रहमा चाहिँ कसरी पञ्चायतले जित्यो ? उनीहरूको थप भनाइ थियो, तपाईंले हिजो जुन आमसभालाई सम्बोधन गर्नुभयो, त्यो देख्दा जनतामा कुनै नैराश्य रहेनछ भन्ने बुझिन्छ । हाम्रो सिलिगुडीतिर अहिले इन्दिरा गान्धीले, भारतकै सबैभन्दा ठूलो नेता र प्रधानमन्त्रीले आएर सम्बोधन गर्दा पनि यति ठूलो जमघट हुँदैन होला । भारतीय पत्रकारहरूका कुरा सुनेर बीपी झन् उत्साहित हुनुभयो । त्यो कुराले किशुनजीलाई पनि छोयो । वास्तवमै, कार्यकर्तामा कुनै किसिमको नैराश्य नरहेको देखियो । यसपछि किशुनजीले ल, म पूरै कार्यक्रममा भाग लिन्छु भन्नुभयो । बिर्तामोडको आमसभा सकेर हामी सर्लाहीको मलंगवा गयौं । मलंगवामा कार्यकर्ताहरूमा झन् ठूलो उत्साह देखियो । बीपीलाई चिया खुवाउने, खाजा खुवाउने, केके बहानामा राजमार्गका बीचबीचमा हजारौं कार्यकर्ता जम्मा भएका थिए । पाँचदस मिनेट बीपीका कुरा सुनाउने कार्यक्रम राखिएको थियो । तर, कार्यकर्तामा नैराश्य देखिएन । चाहे पहाडका होऊन् वा मधेशका, सबैतिरका कार्यकर्तामा ठूलो उत्साह र उमंग देखियो ।मलंगवाको कार्यक्रम सकिएपछि तीनचार दिन खाली थियो । त्यसपछि पाल्पाको तानसेनमा कार्यक्रम राखिएको थियो । बिर्तामोडदेखि मलंगवासम्मका भेलाबाट उत्साहित बीपीले भन्नुभयो, यो बीचको खाली समयमा म काठमाडौं जान्छु र राजालाई भेट्ने कोसिस गर्छु । राजालाई भन्छु जनमत संग्रह जसरी हुनुपर्थ्यो, भएन । कम्तीमा एउटा चुनाव त निष्पक्ष होला भनेको थिएँ, त्यो पनि भएन । संविधान संशोधनमा कम्तीमा बहुदलको पक्षमा २० लाख मतदाताको भावनालाई सम्मान गरेर प्रत्यक्ष निर्वाचन भएको भए राजनीति एक कदम अगाडि बढ्थ्यो । त्यो पनि भएन । म अब यी कुनै पनि विवादमा जान चाहन्नँ । किनभने मेरो स्वास्थ्य खराब भइरहेको छ । डाक्टरहरूले अन्तिम वार्निङ दिइरहेका छन् । जे गर्नु छ, गरिहाल्नुस् । एउटा सामान्य काम गरिदिनुस् । उम्मेदवार बन्न निर्वाचन आयोगले वर्गीय संगठनको सदस्यतालाई अनिवार्य गरेको छ, बहुदलको पक्षमा लागेका मान्छेहरूलाई उम्मेदवार बन्न यसबाट कठिनाइ भएकाले त्यो व्यवस्था हटाइयोस् । त्यसमा बहुदल पक्षधरहरूका लागि अत्यन्त अपमानजनक सर्तहरू राखिएका छन्, तिनलाई पनि हटाइयोस् । त्यसो भएमा मेरा मान्छेहरूले पनि चुनावमा भाग लिनेछन् ।बीपीले राजालाई भन्न सोचेका थप कुरा हामीलाई सुनाउनुभयो, राजाकै नेतृत्वमा जसरी बेलायतमा कन्जरभेटिभ र लेबर पार्टी जन्मिएर त्यो मुलुकको राजनीति अगाडि बढ्यो, यहाँ पनि राजाकै नेतृत्वमा निर्वाचन हुन सके संसद्बाटै दुई पार्टी मात्र बन्नेछन् । बहुमत पञ्चहरूले ल्याउलान्, एक छिनलाई मानौं, तर त्यो चुनावमा नेपाली कांग्रेसले भाग लिन्छ । त्यसकारण बेलायतकै मोडलमा राजाकै नेतृत्वमा दलीय व्यवस्था गरौं । बाह्य शक्तिको चलखेल अत्यन्त बढेको छ । भूराजनीतिक संकट र संवेदनशीलता साह्रै बढेर गएको छ । मुलुकको अस्तित्व नै के हुन्छ, भन्न सकिन्न । आन्दोलनले थेग्न सक्ने अवस्था छैन ।राजालाई उपर्युक्त कुरा भन्ने योजना बनाएर बीपी काठमाडौं जानुभयो, तीनचार दिनसम्म उतै बस्नुभयो । तर कहीँकतैबाट राजासँग भेट्ने वातावरण बनेन । बीपीले राजालाई पाँच मिनेट मात्रै भेट्न पाए पनि राजालाई बहुदलका पक्षमा कन्भिन्स गराउनुहुन्छ भन्ने डर थियो पञ्चहरूलाई । त्यसकारण दुवैबीच भेट हुनै दिइएन । राजालाई भेट्न नदिइएपछि बीपी तानसेनमा आयोजित आमसभामा जानुभयो । तानसेनको वातावरण यस्तो अद्भुत थियो, हजारौं युवा नाच्दै बीपी जिन्दावाद भन्दै आकाशका तारा खसाऔंलाझैं गरिरहेका थिए । तानसेनको कार्यक्रम सकेर काठमाडौं फर्किनुभयो । त्यसको केही दिनपछि रत्नपार्कमा कांग्रेसको आमसभा भयो । त्यहाँ बीपीले भन्नुभयो, मैले सारा कोसिस गरें, केही लागेन । मुलुक अप्ठ्यारो स्थितिमा छ । मुलुकको अस्तित्व नै के हुन्छ, भन्न सकिँदैन । बाह्य शक्ति र भूराजनीतिक संवेदनशीलता अत्यन्त बढेको छ । मेरो स्वास्थ्य पनि ठीक छैन । अब नियतिले जता लान्छ, त्यही हुने छ । तिमीले जुन भूमिमा टेकेका छौ, पैतालाको माटो हातमा लिएर एक छिन सोच ।त्यति बेला बीपीका कुरा राजाले सुनिदिएका भए राजतन्त्र नै समाप्त हुने थिएन होला । सायद नियतिको खेल नै यही थियो ।"
मानसिकता परिवर्तनको पर्खाइ,"विश्वमै महिलाहरूको स्थिति दोस्रो दर्जाको छ । महिलालाई कम श्रेणीको मान्ने सामाजिक संरचना छ । हिंसामा कोही पनि पर्न हुँदैन, चाहे महिला होस् या पुरुष । तर, हामी यस्तो सामाजिक संरचनामा छौं कि पुरुष हिंसामा पर्यो भने आश्चर्यचकित हुने अनि महिलाको कुरा आउँदा त्यही त्यस्ती या आइमाईले अलिअलि त भोग्नैपर्छ नि भन्ने गरिन्छ । त्यसैले महिला हिंसाका कैयौं घटना त्यत्तिकै दबाइन्छन् । महिलाका सवाललाई महिला नेताहरूको राजनीतिक तवरले उठाइरहेकै छन्, महिला हिंसाविरुद्धका दिवसहरू मनाइरहिएकै छन्, तर पनि महिलामाथि हुने हिंसा घटेको होइन, बलात्कारजन्य अपराध तथा सामाजिक विभेद हटेको होइन । हाम्रो सोच बदलिन नसकेको किन होला ? महिलालक्षित बहसहरू हेर्दा महिला नेतृत्वसम्बन्धी आम मनस्थितिको अनुमान लगाउन सकिन्छ । स्थानीय सरकारलाई नेतृत्व दिइरहेका व्यक्तिहरू परिवार, समाज र त्यहाँभित्रका सामाजिकसांस्कृतिक मूल्यमान्यता, चालचलनबारे जानकार हुन्छन् भन्ने मान्यता हुन्छ । तर तिनमा पनि महिलाप्रति संकुचित दृष्टिकोण नै पाउन सक्छौं । राजनीतिमा सक्रिय महिलाहरूले आफ्ना घरका हरजिम्मेवारी निर्वाह गर्दै आएका हुन्छन््् । जसरी पुरुष राजनीतिकर्मीले सम्पूर्ण रूपले राजनीतिमै सक्रिय हुन पाउँछ, त्यो स्थिति महिलालाई छैन । स्थानीय निकायमा निर्वाचित महिलाहरू कुनै कार्यक्रममा जानुपूर्व बिहानैदेखि उठेर घरायसी दैनिक जिम्मेवारीहरू पूरा गर्छन् । उस्तै परे आफूलाई भेट्न आउने पाहुनालाई चियानास्ता पनि बनाएर सत्कार पनि आफैं गरिभ्याउँछन् महिला राजनीतिकर्मी । भन्नेहरूले फेरि यो पनि भनिदिन्छन् यो त महिलाहरूको खुबी र सीपको कुरा हो नि ! तर, यस्तै कामहरूमा अल्झिँदा अपडेट हुनुपर्ने कतिपय कुरामा पछि पर्दा या समुदायबाट टाढा हुँदा फेरि पितृसंरचनात्मक संरचनाले महिलाहरू समय दिन नसकेका कारण राजनीतिमा पछाडि परेको भन्न पनि भ्याउँछन् । प्रायः महिलाकेन्द्रित कार्यक्रमहरूमा महिलाको मात्रै उपस्थित हुन्छ, सीमित पुरुष, उपल्लो तहका नेताको उपस्थिति देखिन्छ । यस्तै एक कार्यक्रममा पुरुष नेताले महिलाको महिमामण्डन गरिदिए । उनी महिलालाई आफ्नो नेता मान्ने मान्छे हुन् रे ! उनी भन्दै थिए, के हामीले महिला सरस्वती, लक्ष्मी, महाकाली भएको बिर्स्यौं ? शक्तिमा दुर्गाको रूपमा, सम्पत्तिमा लक्ष्मीको रूपमा, विद्यामा सरस्वतीको रूपमा अनि अन्यायमा कालीको रूपमा महिलालाई नै त मानिन्छ नि ! राज्यच्यूत भएका इन्द्रले देवी दुर्गाको स्तुति गाएपछि राज्य फर्काएका हुन् । यस्तो सुन्दा महिलालाई भुल्याउन केके भन्न भ्याउँछन् टाठाबाठाहरू भन्ने लाग्छ । ती नेता फेरि आफ्नो हैसियतमा आइहाले । भने, केको रोनाधोना हो फेरि ? आखिर आमाले छोराछोरी दुवैलाई उस्तै गरी हुर्काउने हुन्, किन महिलाहरू अगाडि नबढेका ? उनले आफू पुरुषवादी अहं बोकेको परिचय दिन भ्याए । उनीजस्ता थुप्रै नेता महिलाका समस्या र महिलालाई हेर्ने सामाजिक संरचनाको जरोबारे नै अनभिज्ञ हुन्छन् । सबै थोक महिलाको हातमा छ, सदुपयोग किन नगरेको ? अगाडि किन नबढेको ? भन्दै पुरुषहरू जंगिन्छन्, तर महिलाका व्यवधानहरूबारे बुझेर पनि बुझपचाउँछन् । नेपाली महिला सबैभन्दा कठिन परिश्रम गर्नेमध्ये पर्दछन् । अनौपचारिक काम गर्ने, कम ज्यालामा काम गर्ने अनि स्वयंसेविकाकै रूपमा पनि काम गर्ने महिलाहरू भएको देश हो हाम्रो । तर हाम्रै समाजमा यस्ता थुप्रै कुप्रथा छन् जसले महिलालाई सदियौंदेखि अगाडि बढ्नबाट रोकिराखेका छन् । हामीकहाँ सतीप्रथा थियो, कमलरी प्रथा थियो, देउकी र झुमा प्रथा थिए । यी प्रथाहरू हटेका छन् तर अझै पनि छाउपडी प्रथा, बोक्सी प्रथा, दाइजो प्रथाहरू चलनचल्तीमै छन् । विभिन्न समयमा यस्ता कुप्रथाका सिकार महिला तथा किशोरीहरू भइरहेकै छन् । कतिपय पुरातन मान्यतालाई चटक्कै छोडेर अगाडि बढ्नै सकेका छैनौं । धर्मका नाममा महिनावारीको पाप कटाउन हामी पञ्चमीमा अन्धविश्वासले भरिएका शास्त्र पढ्दै पूजा लगाउँछौं भने योग्य पति पाउन फेरि माघको ठण्डीमा एक महिनाभरि स्वस्थानी व्रत बस्छौं । परिवारले छोरीलाई कन्यादान गरिदिन्छन् । हामी संस्कृति बचाउने नाममा मानवता र समानतालाई नै भुलिरहेका छौं । धर्म र संस्कृतिमै समयसापेक्ष हुन सकेका छैनौं । यस्तै कुरीतिका कारण बर्सेनि हजारौं महिला बलात्कारजन्य घटनामा घरेलु हिंसामा, जातपातको हिंसामा पर्ने गरेका छन् । महिलाको कामको मूल्यांकन छैन । स्वास्थ्य, शिक्षा, रोजगारी, राजनीतिलगायतमा महिलालाई न्यून अवसर छ । यस्तो अवस्थामा महिलाले समताको कुरा गर्दा, आरक्षणको कुरा गर्दा या महिलावादी (समतावादी) दृष्टिकोणको कुरा गर्दा एकथरी महानुभावहरू भने महिलाले आफ्नो भाग आफैं तयार गर्नुपर्छ, सबै उनीहरूसमक्ष उपलब्ध नै त छ भन्छन् । के महिलाले पैतृक सम्पत्तिमा पुरुष बराबर हक सहजै पाएका छन् ? के महिलाले आमाका नामबाट सजिलै नागरिकता पाएका छन् ? के महिलाले निर्णायक तहमा आफ्नो वर्चस्व कायम गर्ने मौका पाएका छन् ? महिला आन्दोलनका कारण महिलालाई सम्बोधन गर्ने खालका केही कानुन बनाउन मद्दत त पुग्यो तर कार्यान्वयनको पाटोमा भने हाम्रा सामाजिक संरचना र अलिखित कानुनहरूले अवरोध नै गरिरहेका छन् । मुख्य पदहरूमा पुग्न, योग्यता र क्षमताको उचित कदरका लागि, आफ्नो शरीरको नियन्त्रण आफैंमा रहोस् भन्न, अनौपचारिक कामको सम्मानका लागि तथा अनेक प्रकारका हिंसाको न्यूनीकरणका लागि अझै महिला आन्दोलन जरुरी छ । यो महिलाको मानव अधिकारको खातिर पनि अपरिहार्य छ ।महिलाका यस्ता तमाम मुद्दामा फेरि पनि पुरुषहरूको संलग्नता हुनुपर्छ । महिलालाई पुरुषवादी अहंले हेर्ने र अधिकार पुरुष पक्षले दिने भन्ने मानसिकता त्याग्नुपर्छ । महिलालाई विभिन्न सांस्कृतिक कसीमा राखेर उनीहरूको भूमिका नै त्यही त हो भनेर हेर्ने दृष्टिकोण नै एक प्रकारको हानिकारक परम्परा हो । यो सब हाम्रो सामाजिक संरचनाका कारण भएको हो, जसको अन्त्य जरुरी छ ।"
सूर्यदर्शनले उजाडेकाको परिवारमा अन्न न औषधि,"(पोखरा) फिर्केखोलाको तीरैतीर पोखराको चिसापानी पुगेपछि तीनतले घरको माथिल्लो तलामा टिनले छाएका दुई कोठा छन् । दाजुभाइलाई अंशबन्डा गर्दा भागमा परेको रकम सहकारीमा जम्मा गरेर सुरज केसीको परिवार भाडामा बसेको छ । उनी मुटुरोगी हुन् भने आमा मधुमेह र उच्च रक्तचापकी । भान्सामा भाडा रित्ता छन्, अर्को कोठामा औषधिका खाली बट्टा । पोखराकै सूर्यदर्शन बचत तथा ऋण सहकारी संस्थामा बचत गरेको रकम हिनामिना हुँदा उनको घरमा यतिबेला न अन्न छ, न औषधि । केसीको ओपन हार्ट सर्जरी गरेर प्रोस्थेटिक मेटालिक भल्भ जोडेको १४ वर्ष भयो । कोठामा पुग्ने जोकोहीलाई उनी आफ्नो मुटुको टिकटिक आवाज सुनाउँछन् । गाह्रो काम गर्न नसक्ने भएपछि औषधोपचार गरौंला, दुई छाक खाउँला भनेर जम्मा गरेको ६५ लाख रुपैयाँ सहकारीले हिनामिना गरेको सुनेपछि उनले अचेल सुर गुमाएका छन् । पोखरा महानगरपालिका१८ लामागाउँमा जोडेको घरजग्गा गत वर्ष जेठमा बेचेर आमा मधुले आफ्ना दुई छोरा सुरज र विक्रमलाई भाग लगाइदिइन् । सुरजले ६५ लाख र विक्रमले ७० लाख रुपैयाँ सूर्यदर्शनमा जम्मा गरे । ब्याजबाट आउने पैसाले औषधिमुलो गरौंला भनेर उनले आफ्नो भागको ४ लाख रुपैयाँ पनि सूर्यदर्शनमै जम्मा गरिन् । साउन, भदौतिरबाट सहकारीमा समस्या आउन थाल्यो । न ब्याज जम्मा भयो, न चेक साटियो । सासू, श्रीमान्, एक छोरी र एक छोराको जिम्मा यतिबेला सुरजकी श्रीमती आशाको काँधमा छ । सहकारीबाट ब्याज आउन छाडेपछि उनले ऋणधन गरेर पोखराबागलुङ राजमार्ग छेउमा चिया पसल थापेकी छन् । मुटुरोगी श्रीमान् छँदै थिए, १० वर्षीया छोरी र ३ वर्षीय छोरा पनि बिरामी भएपछि पाँच दिन बन्द भएको पसल उनले सोमबार खोलिन् । पसल गर्नुभन्दा पहिला २४ लाख रुपैयाँ भए पनि देऊ न भनेर अनुनय गरें । केही गरेर खान्छु भनेर आफ्नै पैसा माग्न जाँदा पनि पाइएन, उनले भनिन्, एक लाख रुपैयाँ ऋण गरें । पसलबाट कति नै कमाइ हुन्छ र त्यताको भाडा, यताको भाडा, खानुपर्यो, छोरीको फि तिर्नुपर्यो । पुग्दै पुग्दैन ।छरछिमेकले छोरालाई विद्यालय पठाउने बेला भएको सम्झाउँछन् । उनी छोरीकै विद्यालयको शुल्क खप्टिएर परीक्षाफल हेर्न नपाएको रनाहामा छिन् । पसल र कोठाको महिनौंदेखि खप्टिएको भाडा, हातमुख जोर्न परेको मुस्किल सम्झेर दिक्दार मान्छिन् । सहकारी यस्तो हुँदै छ भन्दिएको भए अन्तै राख्न हुन्थ्यो । बाँच्ने आधार त हुन्थ्यो । यो पैसा आएन भने हाम्रो जिन्दगी नै बर्बाद छ । मैले के गरौं ? परिवार हेरौं कि कमाउन जाऔं ?, उनी लाचार सुनिइन् । दीर्घरोगकै कारण पोखरा इन्जिनियरिङ कलेजमा इलेक्ट्रोनिक्स एन्ड कम्युनिकेसन इन्जिनियरिङ चौथो समेस्टरमा पढ्दापढ्दै सुरजले बीचमै छाड्नुपरेको थियो । मुटुको शल्यक्रिया गरेयता उनले ३४ थरी औषधि नियमित खानुपर्छ । बेलाबेला अचेत हुन्छन् । महिनामा २३ पटक स्वास्थ्य जाँचका लागि अस्पताल पुग्नुपर्छ । बेलाबेला मनोचिकित्सकलाई देखाउनुपर्छ । साथमा पैसा नहुँदा औषधिसमेत उधारो खानुपरेको छ । सुरजका बुबा स्वयं सहकारी डिभिजन कार्यालय कास्कीका कर्मचारी थिए । बुबा बितेको ७ वर्ष भइसक्दा पनि उनले जिन्दगीमा सहकारीमा पैसा लगेर नराखेस् भनेको वाक्य सुरजले झलझली सम्झन्छन् । तर सहकारीका कर्मचारी आएर कन्भिन्स गराए । त्यही पैसाले खाउँला, औषधिमुलो गरौंला, बच्चाबच्ची पढाउँला भनेर सबै पैसा त्यहीं राखियो, उनी भन्छन्, यस्तो होला भन्ने थाहा नै भएन । दुनियाँ लुट्ने यिनीहरूको नियत गतिलो रहेनछ । अहिले यस्तो मर्नु न बाँच्नु बनाएको छ । मेरो परिवारमा परेको दुःखका कारण सहकारीका संरक्षक जीबी राई र लेखा अधिकृत सृष्टि मानन्धर हुन् । तिनीहरूले मेरो जहाज डुबाए ।यस्तो अवस्था आउनुमा सूर्यदर्शन सहकारी जिम्मेवार रहेको आशाले बताइन् । सुरज कहिले मध्यरातमा ब्युँझिएर सूर्यदर्शनको नाममा चिठी लेखेर मर्छु, छोराछोरी सम्हाल्नु भन्छन् । आफैंलाई पीर छँदै छ । आफूलाई सम्हालेर पनि श्रीमान्लाई सम्हाल्नु परेको छ । २४ दिन जसोतसो दुःख काटौं भन्छु, एक हातले छोरालाई काखमा समाएर अर्को हातले गह पुछ्दै आशाले भनिन्, अब २४ महिना पैसा आएन भने यो परिवारको हालत के हुन्छ भन्न सक्दिनँ । यस्तोसम्म हालत भइसक्यो । सुरजका भाइ विक्रम सूर्यदर्शन सहकारी पीडित संघर्ष समितिमा छन् । उनी सहकारीमा बचतकर्ताले जम्मा गरेको रकम फिर्ता गर्न कहिले जिल्ला प्रशासन, कहिले जिल्ला प्रहरी कार्यालयमा हुने धर्नामा पुग्छन् । म शारीरिक रूपमा स्वस्थ छु । काम गरेर खाउँला । जसोतसो जीवन चलाइएला । मेरो दाइ शारीरिक र मानसिक रूपमा पनि तन्दुरुस्त हुनुहुन्न । सबै कुराको चाप छ, उनले भने, यस्तो परिवार कसरी पालिन्छ ? न्याय दिलाउन प्रशासनको गम्भीर ध्यानाकर्षण होस् । ठूलो छोराको अवस्था देखेर आमा यसै बेचैन छिन् । आफैंलाई औषधि खान अब उनीसँग पैसा छैन । घरमा रासन छैन, औषधि छैन । ठूलो छोराको हालत देखेर मै मरौंजस्तो भइसक्यो, उनले भनिन्, एउटा आमा भएर त्योभन्दा ठूलो दुःख के हुन्छ ?"
डेडिकेटेडट्रंकलाइन विवाद नलम्ब्याउन निजी क्षेत्रको माग,"(काठमाडौं)डेडिकेटेड र ट्रंकलाइन बक्यौता विवादमा निजी क्षेत्रका छातासंगठनले समस्या नलम्ब्याउन आग्रह गरेका छन् । नेपाल उद्योग वाणिज्य महासंघले प्रेस विज्ञप्ति जारी गर्दै डेडिकेटेड र ट्रंकलाइनसम्बन्धी विवाद समाधान गर्न उच्चस्तरीय अधिकारसम्पन्न आयोग गठन गर्न माग गरेको छ । उता नेपाल उद्योग परिसंघले भने सोमबार पत्रकार सम्मेलन गर्दै विवादित समयमा समेत बिल तिर्दै आएका व्यवसायीको लाइन काट्न नमिल्ने र समस्या समाधानमा सम्बद्ध निकायले तदारुकता लिनुपर्ने जनाएको छ । लोडसेडिङ अन्त्य भइसकेपछिको र तत्कालीन विद्युत् महसुल निर्धारण आयोगले महसुल तोक्नुअगावै बिलिङमा मात्रै विवाद रहेको परिसंघले बताएको छ ।यो विवादमा निजी क्षेत्रका छाता संगठनबीच मतैक्य भने छैन । महासंघले विज्ञप्तिमार्फत समस्या समाधानका लागि अधिकारसम्पन्न उच्चस्तरीय आयोग गठनको माग गरेको छ । परिसंघले भने आयोग गठन गरेर समस्या समाधान गर्दा ढिलो हुने भएकाले तत्काल समस्या समाधान गरिहाल्न आग्रह गरेको छ । यस विषयमा निजी क्षेत्रका छातासंगठनहरूले संयुक्त रूपमा पत्रकार सम्मेलन गर्ने तयारी गरेका थिए । आपसमा कुरा नमिलेकै कारण महासंघले विज्ञप्तिमार्फत र परिसंघले पत्रकार सम्मेलन गरेर आआफ्ना धारणा सार्वजनिक गरेका हुन् । प्रधानमन्त्री पुष्पकमल दाहालले गत बिहीबार ठूला उद्योगबाट बिजुली काटेर बक्यौता उठाउन निर्देशन दिएलगत्तै नेपाल विद्युत् प्राधिकरणले शुक्रबार चार उद्योगको लाइन काटेको थियो । यसविरुद्ध निजी क्षेत्र एकजुट भएर अघि बढ्ने र त्यसका लागि आइतबारसम्म छलफल जारी रहेको बताइरहँदा निजी क्षेत्रका दुई छाता संगठनले सोमबार छुट्टाछुट्टै मत सार्वजनिक गरेका हुन् । प्राधिकरणले आइतबार थप ५ उद्योगको बिजुली काटिसकेको छ । यससँगै हालसम्म प्राधिकरणले ९ उद्योगको बिजुली काटेको हो । प्राधिकरणले सिमरास्थित जगदम्बा स्टिल, विराटनगरस्थित रिलायन्स स्पिनिङ मिल्स, दाङस्थित घोराही सिमेन्ट र भैरहवास्थित अर्घाखाँची सिमेन्टको बिजुली काटेको हो । प्राधिकरणले सर्वोत्तम सिमेन्ट, लक्ष्मी स्टिल, त्रिवेणी स्पिनिङ मिल्स, अशोक स्टिल र सोनापुर मिनरल्स एन्ड आयल उद्योगको पनि लाइन काटेको हो । महासंघले सरकार र निजी क्षेत्र यसबारे पूर्ण जानकारका साथै समस्या समाधानका लागि तत्पर रहेको अवस्थामा विवादलाई टुंगोमा पुर्याउन आयोग गठनको माग गरेको छ । विवाद अन्त्य नभएसम्म विद्युत् लाइन नकाट्न तथा काटिएका उद्योगमा तत्काल लाइन जोड्न महासंघको आग्रह छ । यस्तो समस्या तत्काल सम्बोधन नभए धरै उद्योग बन्द हुनुका साथै रोजगारी र राजस्वमा समेत असर पर्ने महासंघको आकलन छ । परिसंघका अध्यक्ष राजेश अग्रवालले पनि सोमबार पत्रकार सम्मेलन गर्दै विद्युत् प्राधिकरणले काटेको उद्योगीको बिजुली लाइन पुनः जोडेर समस्या समाधान गर्न माग गरे । निवेदनसहित प्रक्रिया पुर्याएर डेडिकेटेड र ट्रंकलाइनको सुविधा उपयोग गरेर पनि उद्योगले पैसा तिरेका छैनन् भने हाम्रो केही भन्नु छैन, उनले भने, तर ०७५ वैशाख ३१ मा लोडसेडिङ अन्त्य भइसकेपछि जुन बिलिङ गरिएको छ, त्यो कुन आधारमा गरियो ? तत्कालीन विद्युत् महसुल निर्धारण आयोगले प्रिमियम दर तोकिएको भन्दा पहिलाको बिलिङ नै हाम्रो मुख्य विवाद हो । विगतमा पनि समिति बनाएर विवाद समाधान नभएकाले थप अन्य समिति बनाएर समय खर्चिनु र बक्यौता बढाउनुको साटो सक्दो छिटो समस्या समाधान गर्नुपर्नेमा अग्रवालले जोड दिए । विवादित बिलका विषयमा परिसंघले समयसमयमा पहल गरे पनि सरकारबाट सहयोग नभएका कारण समस्या समाधान हुन नसकेको उनको भनाइ छ । प्राधिकरणले अहिले आएर एकै पटक छलफल नगरी लाइन काटिदिँदा अन्तर्राष्ट्रिय रूपमा नकारात्मक सन्देश गएको र लगानीको वातावरण बिथोलिने अवस्था बनेको उनको दाबी छ । उद्योगी व्यवसायीले नियमित रूपमा आफ्नो बिजुलीको बिल तिर्दै आएको र ०७२ देखि ०७५ सालसम्मको विवादित प्रिमियम महसुल मात्र नतिरेको अग्रवालले प्रस्ट्याए ।उद्योग व्यवसाय बन्द हुँदै गएको अवस्थामा सरकारले निकास दिनुपर्ने ठाउँमा हठात्मा बिजुली काट्ने निर्णय गरेर उद्योग बन्द गराउने अवस्था सिर्जना गरेको नेपाल सिमेन्ट उत्पादक संघका अध्यक्ष ध्रुवराज थापाको भनाइ छ । उद्योगहरूको संरक्षण गर्नुपर्ने ठाउँमा राज्य नै विनाश गर्नेतर्फ लागेको उनको आरोप छ । प्राधिकरणले साढे तीन वर्षपछि ०७५ माघदेखि चैतसम्म एकै पटक सबै उद्योगीलाई ०७२ माघदेखि अतिरिक्त बत्ती प्रयोग गरेकाले महसुल बुझाउन भनेपछि विवाद सिर्जना भएको उनको दाबी छ । हामीले त्यस बेलादेखि नै निवेदन नदिएको जानकारी गराउँदै आएका छौं । तर पनि हामीले बिजुली चलाएको कुनै पनि प्रमाण तपाईंहरूसँग छ भने दिनुहोस्, पैसा तिर्न तयार छौं भनिरहेका छौं, उनले भने, उद्योगले बिजुली उपयोग गरेका छन् भन्ने डाटा दिनुस्, हामी तिर्न मन्जुर छौं ।अपरिपक्व निर्णय र उद्योगीलाई झैझमेला दिन मात्रै बिजुली काटिएको उद्योगी शशिकान्त अग्रवालले बताए । कानुनबमोजिम फर्जी बिलबाहेक कुनै पनि बिल भए सरकारलाई आफूहरू तिर्न राजी रहेको उनको भनाइ छ । सबै उद्योगले बिजुलीको पैसा तिरेको र फर्जी बिलको पैसा तिर्न नसक्ने अग्रवालले जनाए । प्राधिकरणले उद्योग बन्द गराएर अन्याय गरेकाले यसको विरोधमा मजदुर अगाडि सरेको जगदम्बा स्टिलका सञ्चालक शाहिल अग्रवालले बताए । बिजुली काटिएपछि जगदम्बा स्टिलका मात्रै साढे तीन हजार मजदुर कामविहीन बनेका छन्, उनले भने, प्राधिकरणको अत्याचारका कारण कामविहीन मजदुर आन्दोलित छन् । उद्योग बन्द हुँदा दैनिक २ देखि साढे २ करोड रुपैयाँ नोक्सान भइरहेको उनको भनाइ छ । उद्योग ठप्प हुँदा समग्र अर्थतन्त्रमा समस्या पर्ने र स्टिल अभाव भई मूल्यवृद्धि हुन सक्ने उनले जनाए । उद्योगीहरूले प्रयोग गरेको प्रमाण टाइम अफ डे (टीओडी) मिटरबिना पैसा मागेर प्राधिकरणले अत्याचार गरेको सौरभ समूहका विष्णुप्रसाद न्यौपानेको दाबी छ । प्राधिकरणसँग टीओडी तथ्यांक छ, त्यसलाई केलाएर समस्या समाधान गर्नुको साटो सबैलाई एकै ठाउँमा हालेर पैसा मागियो, उनले भने, प्राधिकरणले चाह्यो भने यो समस्या ७ घण्टामै समाधान गर्न सक्छ । तर उसले समस्या समाधान गर्नुको साटो एकतर्फी निर्णय गरिरहेको छ । बिजुलीको नियमित पैसा तिरिरहँदा पनि प्राधिकरणले प्रिमियम शुल्कमा थप २५ प्रतिशत जरिवाना र १५ प्रतिशत ब्याज जोडेर बक्यौता देखाइरहेको उनले जनाए । ०७५ वैशाखबाट लोडसेडिङ अन्त्य भएपछि डेडिकेटेड र ट्रंकलाइन बक्यौता विवाद चर्किएको हो । लोडसेडिङ अन्त्यपछि पनि डेडिकेटेड र ट्रंकलाइन शीर्षकमा विद्युत् उपयोग गरेको भन्दै तीन वर्षपछि ६७ प्रतिशत महँगो बिल प्राधिकरणले पठाएको भन्दै उद्योगीले यो विवादित विषय भएको र समस्या समाधान गरिदिन सरकारसमक्ष निरन्तर अनुरोध गरिरहेका छन् । बिल तिर्नैपर्ने भए टीओडी बिल अनिवार्य चाहिने उनीहरूको माग छ । निवेदन दिएर डेडिकेटेड र ट्रंकलाइन जडान गरे ६ घण्टाभन्दा बढी लोडसेडिङ भएको अवस्थामा दैनिक २० घण्टाभन्दा बढी विद्युत् उपभोग गरे मात्रै उक्त महसुल तिर्नुपर्ने प्राधिकरणकै विद्युत् महसुल विनियमावलीमा छ । तर यसविपरीत रकम असुलीको प्रक्रिया अघि बढाइएको उद्योगीहरूको तर्क छ । प्राधिकरणका अनुसार डेडिकेटेड र ट्रंकलाइनमार्फत बिजुली लिएका ६१ उद्योगको २२ अर्ब रुपैयाँभन्दा बढी बक्यौता छ ।"
स्मार्ट टेलिकम सरकारलाई बुझाउने तयारीमा प्राधिकरण,"(काठमाडौं)नियामक नेपाल दूरसञ्चार प्राधिकरणले गत वैशाखमा आफू मातहत ल्याएको निजी क्षेत्रको दूरसञ्चार सेवा प्रदायक स्मार्ट टेलिकम सरकारलाई बुझाउने तयारी गरेको छ । सम्पत्ति व्यवस्थापनका लागि मूल्य निर्धारण समिति बनाउन चारचार पटकसम्म सार्वजनिक सूचना निकाले पनि समिति गठन हुन नसकेपछि प्राधिकरणले अन्ततः सरकारलाई नै स्मार्ट जिम्मा लगाउने योजना बनाएको हो ।हामीले नियन्त्रणमा लिएको स्मार्ट लिलाम बिक्रीका लागि वैशाखदेखि हालसम्म चार पल्ट सूचना निकाल्यौं । तर कोही पनि योग्य आवेदक भेटिएनन्, प्राधिकरणका अध्यक्ष पुरुषोत्तम खनालले भने, अहिले अन्तिम पटकको सूचनामा पुनः सात दिनका लागि समय थपेका छौं । यसपालि के परिणाम आउँछ, त्यसपछि सरकारलाई ह्यान्डओभर गर्छौं । अध्यक्ष खनालका अनुसार सरकारले अनुमतिपत्र बहाल नरहेका दूरसञ्चार सेवा प्रदायकको सम्पत्ति व्यवस्थापनसम्बन्धी नियमावली ०७९ संशोधन गरेर प्राधिकरणको साटने सरकार आफैंले मूल्य निर्धारण समिति गठन गर्न खोजेको आशय देखिएकाले सरकारकै जिम्मा लगाउन खोजिएको हो ।सेवा प्रदायकको सम्पत्ति मूल्यांकनको काम नेपाल सरकार आफैंले गर्न सक्नेछ भन्ने आशयसहित सम्पत्ति व्यवस्थापन नियमावली संशोधन गरिएको छ, अध्यक्ष खनालले भने, त्यसकारण हामी सरकारलाई ह्यान्डओभर गर्छौं । स्मार्टको व्यवस्थापन किन चुनौतीपूर्ण भइदियो भने कानुनतः उनीहरूले हामीलाई चालु अवस्थामा हस्तान्तरण गर्नुपर्नेमा सबै सेवा बन्द भइसकेपछि दिइएको हुनाले ह्यान्डल गर्न गाह्रो भयो । सम्पत्ति व्यवस्थापनसम्बन्धी नियमावलीको नियम ९ अनुसार अनुमतिपत्र बहाल नरहेको सेवाप्रदायकले नेपाल सरकारको स्वामित्व कायअ हुने सम्पत्ति र त्यससँग सम्बन्धित दूरसञ्चार पूर्वाधार, संरचना, दूरसञ्चार प्रणाली र दूरसञ्चार सञ्जाल चालु अवस्थामा प्राधिकरणलाई हस्तान्तरण गर्नुपर्छ ।नियमावलीको नियम १३ (१) मा यसअघि अनुमतिपत्र बहाल नरहेका सेवा प्रदायक वा नयाँ अनुमतिपत्र लिन नचाहने वा नियन्त्रणमा लिएका सेवा प्रदायकको सम्पत्तिको मूल्य निर्धारण गर्ने प्रयोजनका लागि प्राधिकरणले मूल्य निर्धारण समिति गठन गर्ने व्यवस्था थियो । गत वर्ष मंसिरमा लागु गरिएको उक्त नियमावली सरकारले असोजमा संशोधन गरी प्राधिकरणले भन्ने शब्दको साटो प्राधिकरणको परामर्शमा नेपाल सरकारले शब्दावली राखेको थियो । अनुमतिपत्र नवीकरण, फ्रिक्वेन्सी दस्तुर, रोयल्टी, ग्रामीण दूरसञ्चार कोष शुल्कलगायत गरी करिब २७ अर्ब रुपैयाँ बक्यौता तिर्न नसकेर स्वतः खारेजीमा परेको स्मार्ट टेलिकम गत वैशाखमा प्राधिकरण मातहत आएको थियो । कम्पनी नियन्त्रणमा लिएपछि सेवा सञ्चालन गर्न प्राधिकरणले बोर्ड सदस्य गोकर्ण सिटौलाको संयोजकत्वमा पाँच सदस्यीय व्यवस्थापन समिति गठन गर्यो । यससँगै कम्पनीको सम्पत्ति मूल्यांकन गरी फ्रिक्वेन्सीसहित बोलकबोल प्रक्रियामा जाने प्राधिकरणको योजना थियो । यो सबै प्रक्रियाका लागि ५६ महिना लाग्ने अध्यक्ष खनालले त्यो बेला कान्तिपुरलाई बताएका थिए । तथापि हालसम्म न व्यवस्थापन समूहले कुनै काम गरेको छ, न मूल्य निर्धारण समिति नै बन्न सकेको छ ।यसबीच स्मार्टका बीटीएस टावरलगायत पूर्वाधार लथालिंग अवस्थामा पुगेका छन् । यस कम्पनीका सेवा खरिद गर्ने ग्राहकले तिरेको रिचार्ज कार्डलगायतको रकम अब के हुने भन्ने अन्योल कायमै छ । प्राधिकरणले स्मार्ट टेलिकमको सेवा तथा पूर्वाधारमा नियन्त्रण गर्नुअघि ग्राहकलाई कुनै पनि किसिमको पूर्वसूचना वा संवाद नगरेकाले कैयौं ग्राहकले बुझाएको रकम फँसेको छ । स्मार्ट खारेज भएपछि सिमकार्ड तथा रिचार्ज कार्डमा भएको लगानी डुब्ने भन्दै टेलिकमका सिम तथा रिचार्ड कार्ड बिक्री गर्ने डिलर एवं पसल व्यवसायीले प्राधिकरणमा निवेदन दर्ता गराउनुका साथै कुमारीपाटीस्थित स्मार्टको मुख्यालयअगाडि रिचार्ड कार्ड भुइँमा फालेर विरोधसमेत गरेका थिए । डिलर, डिस्ट्रिब्युटरदेखि बीटीएस राखेका घरवाला सबै प्राधिकरणमा गुनासो गर्न आए, अध्यक्ष खनाल भन्छन्, चालु हालतमा हस्तान्तरण गरिएको भए एकपछि अर्को समस्या आउने थिएन, हाम्रो व्यवस्थापन समूहले पनि सेवा चालु राख्न सक्थ्यो । पाँच सदस्यीय व्यवस्थापन समूहका एक सदस्यका रूपमा नियुक्त गरिएका सञ्चार तथा सूचना प्रविधि मन्त्रालयका प्राविधिक उपसचिव अनुप नेपालले नियुक्ति लिन अस्वीकार गरेका थिए । प्राधिकरणले नियन्त्रणमा लिएको यतिका समयसम्म पनि स्मार्टको व्यवस्थापन हुन नसकेको भन्दै कम्पनीका पूर्वसञ्चालकले १५ दिनभित्र दूरसञ्चार सेवालाई व्यवस्थापन समूहमार्फत पुनः सुरु गराउन र लिलाम बिक्रीको प्रक्रिया तुरुन्त प्रारम्भ गर्न माग गर्दै प्राधिकरणलाई पत्र पठाएका छन् । पत्रमा प्राधिकरणले लिलाम बिक्री वा व्यवस्थापन गर्न असमर्थ भए नियन्त्रणमा लिएको सम्पत्ति फुकुवा गरी कानुनबमोजिम सम्पत्ति र दायित्व बेहोर्ने जिम्मेवारी आफूहरूलाई नै दिन माग गरिएको छ । कम्पनीका अध्यक्ष सर्वश जोशीद्वारा हस्तारक्षरित उक्त पत्र मंसिर २१ मा प्राधिकरणलाई पठाइएको थियो । सञ्चालनमा रहेका सेवा प्रदायकमध्ये नेपाल टेलिकम र एनसेलले अनुमतिपत्र पाएको १० वर्षपछि आठ किस्तामा र दोस्रो नवीकरण पाँच किस्तामा बुझाउने सुविधा पाएका थिए, पत्रमा भनिएको छ, स्मार्टको हकमा भने अनुमतिपत्रको अवधि प्रारम्भ भएको मितिबाटै नवीकरण दस्तुर अग्रिम रूपमा तिर्नुपर्ने अव्यावहारिक, अनुचित र भेदभावकारी सर्त राखिएको छ ।प्राधिकरण नेतृत्वले आफूहरूले स्मार्ट टेलिकमको पत्र प्राप्त गरेको र यस विषयमा छिट्टै उचित निर्णय गरिने प्रतिक्रिया दिएका छन् । हामीले पत्र पाएका छौं, यसबारे प्राधिकरण बोर्डको आगामी बैठकमा छलफल हुनेछ, प्राधिकरणका अध्यक्ष खनालले भने, बोर्डले नै यसबारे निर्णय गर्नेछ । स्मार्ट टेलिकमको व्यवस्थापकीय चुनौतीबाट आफूहरूले उचित सेवा प्रवाह गर्न नसक्ने र कम्पनीको अवधि थप गरेर अल्झाइरहनुभन्दा ऋणको सहजीकरण वा अन्य उपयुक्त विकल्पमा गइहाल्नुपर्ने पाठ सिकेको खनालले बताए । पछिल्लो समय अर्को निजी सेवा प्रदायक एनसेलको स्वामित्व सरकारले लिनुपर्ने र त्यसको सञ्चालनसमेत सरकारले नै गर्नुपर्ने बहस बढेका बेला स्मार्ट टेलिकमको यो चुनौतीले यस क्षेत्रका कानुनी र व्यावहारिक कठिनाइ उजागर गरेको विज्ञहरूको भनाइ छ ।"
नेपाली प्लाइउड पैठारी रोक्न भारतको नयाँ नीति,"प्लाइउड जान्छ, भेनियर आउँछभेनियर प्लाइउडको कच्चा पदार्थ हो । यो पातलो हुन्छ । प्रविधिको सहयोगमा यसलाई टाँसेर प्लाइउड बनाइन्छ । नेपाली प्लाइउड उद्योगहरूले भारतसहितका चार देशबाट भेनियर आयात गर्दै आएका छन् । भारतसहित चीन, इन्डोनेसिया र लाओसबाट भेनियर सिट आयात हुने मेची भन्सार कार्यालयले जनाएको छ । आर्थिक वर्षको साउनदेखि मंसिरसम्ममा ४० करोड ६५ लाख मूल्यको भेनियर आयात भएको भन्सार कार्यालयको तथ्यांक छ । यसमा भारतबाट सर्वाधिक ३२ करोड मूल्यको भेनियर आयात भएको छ । इन्डोनेसियाबाट ४ करोड ४३ लाख, चीनबाट ६८ लाख र लाओसबाट करिब साढे ३६ लाख मूल्यको भेनियर सिट आयात भएको छ । भेनियरको पैठारी बढेको छ । प्लाइउडको निकासी, मेची भन्सार प्रमुख रामप्रसाद रेग्मीले भने, प्लाइउडको निकासी बढ्नु सकारात्मक हो । भारतको नयाँ नीतिपछि जिल्लाका सबैजसो भेनियर उद्योग बन्द हुने पक्का रहेको नेपाल भेनियर उत्पादक संघका महासचिव दिनेश शाक्यले बताए । पहाडी जिल्लाबाट उत्तिसलगायतका रूख ल्याएर संघले भेनियर सिट उत्पादन गर्दै आएको छ । हाम्रो उत्पादनको खपत प्लाइउड उद्योगतिर हुँदै थियो, प्लाइउड नै उत्पादन हुन छाडेपछि भेनियर उद्योग पनि बन्द हुने नै भयो, उनले भने ।"
ऐतिहासिक स्वर्णको ३० वर्ष,"(काठमाडौं)बंगलादेशको ढाकामा छैटौं दक्षिण एसियाली खेलकुद चलिरहेको थियो । वर्ष हो सन् १९९३ डिसेम्बर २६ । अर्थात् आजकै दिन । पूरा नेपाली फुटबल टोली छट्पटिरहेको थियो, एउटै स्वर्ण जित्न नसकेको स्थितिमा । प्रतियोगिता सकिन एक दिनमात्रै बाँकी थियो । एउटै स्वर्णबिना कसरी देश फर्कने त ? यस्तोमा सबैको नजर टिकेको थियो, नेपाली फुटबल टोलीमा । नेपाल फाइनल पुगेको थियो । स्वर्णको भिडन्तमा नेपालको प्रतिद्वन्द्वी अरू कोही होइन, भारत थियो ।नेपालमा फुटबल खेल्न सुरु भएको सय वर्षभन्दा अलिकति बढी भयो । इतिहासको अनुमान हो यो । नेपालले सन् १९८२ देखि औपचारिक रूपमा अन्तर्राष्ट्रिय फुटबल खेल्न थालेको हो । यो भयो प्रमाणित इतिहास । यही अन्तर्राष्ट्रिय फुटबलको चार दशक जतिको इतिहासमा सफलताका कथा छन्, असफलताका पीडा पनि । यसबीच प्रश्न हुनसक्छ, नेपाली फुटबलले प्राप्त गरेको अहिलेसम्मको सबैभन्दा ठूलो ऐतिहासिक सफलता कुन होला ? नेपाली फुटबलका लिजेन्ड हुन्, राजुकाजी शाक्य । जतिजति बेला त्यही छैटौं दक्षिण एसियाली खेलकुदको कुरा निस्कन्छ, उनको अनुहारमा एकखाले गर्व र खुसी देख्न पाइन्छ । उनी नै ढाकामा खेलेको टोलीका कप्तान थिए । अनि अगाडि उठाएको प्रश्नको उत्तर यही हो, अहिलेसम्मकै सबैभन्दा ठूलो सफलता त्यही बेला चुमिएको थियो । आज यही ऐतिहासिक दिनले ठ्याक्कै ३० वर्ष छोएको छ । नेपालले फाइनलमा उत्कृष्ट प्रदर्शन गर्दै स्वर्ण जितेको थियो । उक्त संस्करणको दक्षिण एसियाली खेलकुदमा नेपालले जितेको यो नै एकमात्र स्वर्ण रह्यो । त्यस हिसाबले पनि यो पदकको महत्त्व धेरै छ । फुटबलको एक्लो दृष्टिकोणले हेर्ने हो भने त यसको महत्त्व वर्णन गरी साध्य छैन । हामी आफैं पनि असाध्यै खुसी थियौं, त्यति बेलाको दिन सम्झेर शाक्यले बारम्बार भन्ने गरेका छन्, हामीले देशको इज्जत राखेका थियौं, नत्र त नेपालको नाममा एउटै स्वर्ण पनि हुन्नथ्यो । फेरि यो स्वर्णको अगाडि पछाडि थुप्रै अन्य कथा पनि जोडिन्छन् । जुन परिस्थितिमा यो स्वर्ण पदक जितिएको थियो, त्यसले यसको ऐतिहासिकतालाई अझ धेरै बढाउने गर्छ । फ्लासब्याक मा यो स्वर्णको वर्णन गर्दा यसले नेपाली फुटबलबारे त धेरैथोक भन्ने नै भयो । ती दिन त्यस्तै थिए । नेपालले त्यसअगाडि भारतलाई फुटबलमा हराउनै सकेको थिएन । त्यसैले फाइनलमा भारतलाई इतिहासमै पहिलोपल्ट हराउनुको विशेष अर्थ बन्छ । पूरा प्रतियोगिताको कथा यसरी सुरु हुन्छ । अहिले नेपाली फुटबलमा राजनीतिमा जुन प्रकारको विवाद चलिरहेको छ, सन् १९९३ मा पनि त्यस्तै खाले विवाद कायम थियो । अखिल नेपाल फुटबल संघ (एन्फा) को आकार र प्रकार अहिले जत्तिको थिएन, तर नेतृत्वको विवाद त्यही बेला सुरु भइसकेको थियो । त्यसैले ढाकामा दक्षिण एसियाली खेलकुद सुरु हुन दुई साता जति पनि समय थिएन, नेपाली फुटबल टिमको घोषणा हुन सकेको थिएन । यस्तोमा तयारी कमजोर हुने भयो नै । त्यस फाइनलका एक नायक उपेन्द्रमान सिंहले पनि ती दिन सम्झेर भन्ने गर्छन्, टिमले तयारी नै गरेको थिएन भन्दा हुन्छ । प्रशिक्षक थिए, धनबहादुर बस्नेत । यो सबै पृष्ठभूमिमा नेपाली फुटबल टिमले ढाकामा केही गर्नेछ भनेर कमैको विश्वास थियो, अझ थिएनभन्दा पनि हुन्छ । खेल भएको थियो प्रसिद्ध बंगबन्धु रंगशालामा । जति बेला नेपाल मैदानमा उत्रियो, त्यसपछि त एकपछि अर्को गजब हुन थालेको थियो । नेपाल प्रतियोगिताको समूह ए मा परेको थियो । जम्मा तीन टिमको समूह थियो । नेपालको समूहमा एउटा आयोजक बंगलादेश थियो, अर्को माल्दिभ्स । त्यतिबेला माल्दिभ्सको फुटबल हैसियत अहिले जस्तो थिएन । कमजोर नै थियो । तर, बंगलादेशको फुटबल हैसियत यसको ठीक उल्टो चमत्कारीपूर्ण थियो । बंगलादेशी फुटबलमा ती दिन सुखका थिए । तर यही बंगलादेशी टिमको प्रदर्शन ठीक उल्टो रह्यो । निकै खराब । सुरुमै नेपालले बंगलादेशविरुद्ध खेलेको थियो । त्यसमा नेपाल अप्रत्याशित रूपमा १० ले विजयी रह्यो । त्यतिबेला सेमिफाइनल खेल्ने नियम पनि थिएन । समूहको विजेता सिधै फाइनल पुग्ने नियम थियो । बंगलादेशविरुद्धको त्यो एक गोलको जित नै अन्ततः नेपाललाई फाइनल पुर्याउन पर्याप्त रह्यो, यसमा निर्णायक गोल गर्ने खेलाडी थिए, वसन्त गुरुङ । नेपाल र माल्दिभ्सबीचको खेल भने गोलरहित बराबरीमा टुंगियो । माल्दिभ्सले बंगलादेशलाई पनि गोलरहित बराबरीमै रोकेको थियो । अर्को समूहमा अपेक्षाअनुसार भारत पहिलो रह्यो । यसरी फाइनलमा नेपालले भारतलाई प्रतिद्वन्द्वी पाएको थियो । ती दिन भारतीय फुटबल पनि आफैंमा बलियो थियो । भारतलाई पनि विश्वास थियो, नेपाललाई फाइनलमा हराउने छौं । फाइनलको कथा भने नेपालको पुनरागमन रह्यो, त्यो पनि उच्चकोटीको । अनि फाइनल सबप्रकारले नाटकीय रह्यो । निर्धारित समयको खेल २२ को बराबरीमा रह्यो । सुरुमा भारतले अग्रता लियो, राजेन्द्र कुमारको गोलमार्फत । त्यसपछि नेपालका लागि उमेश प्रधानले बराबरी गोल फर्काए । भारतले फेरि एक गोल थप्यो । गोल गर्ने खेलाडी थिए, आईएम विजयन । खेल अन्त्यतिर पुगिसकेको थियो । त्यसैले लागिरहेको थियो, जित भारतकै हुनेछ । तर, मणि शाहले फ्रिकिकबाट उत्कृष्ट गोल गर्दै नेपाललाई फेरि खेलमा फर्काए । थपिएको ३० मिनेटमा पनि कुनै गोल भएन । खेल टाइब्रेकरमा गयो । त्यसमा भने नेपाल ४३ ले विजयी रह्यो, त्यो पनि सडनडेथमा । यसमा पनि नेपाल सुरुमै पछाडि परेको थियो । खेलको निर्णायक पेनाल्टी भने वसन्त गुरुङको नाममा रह्यो । उनले नै गोल गर्दै नेपाललाई जित दिलाए । यो गोललगत्तै पूरा नेपाली टिममा अपार खुसीयाली छायो र सबै नाच्दै उफ्रिँदै थिए । स्वाभाविक थियो भारतीय टिम भने स्तब्ध भयो । स्वर्ण जित्ने टिम पनि यस्तो थियो ः कप्तानमा राजुकाजी शाक्य । त्यसपछि दीपक अमात्य, वसन्त गुरुङ, ज्ञानु शेरचन, मणि शाह, उमेश प्रधान, जीवन लामा, राजेश मानन्धर, देवनारायण चौधरी, राजेश थापा, उपेन्द्रमान सिंह । त्यसपछि सूर्यमान श्रेष्ठ, मिलन हाडा, कुमार राजभण्डारी, दिनेश श्रेष्ठ, मृगेन्द्र मिश्र, बालगोपाल महर्जन, बाबुकाजी धौबन्जार, सुनिल प्रजापति र राजेश मास्के । भनिन्छ, कुनै पनि क्षेत्रमा दाँज्ने काम राम्रो होइन । फरक कालखण्डमा प्राप्त सफलताको तुलना पनि ठीक हुन्न । तर, यस्तो भन्दैमा योभन्दा त्यो सफलता नै ठूलो भन्ने काम नहुने पनि होइन । सन् १९९३ को स्वर्णको वास्तविक कथा यही हो । सन् १९८४ मा पनि नेपालले काठमाडौंमै भएको पहिलो दक्षिण एसियाली खेलकुदमा पनि फुटबलतर्फ स्वर्ण जितेको थियो । यो भयो नेपालले अन्तर्राष्ट्रिय फुटबलमा चाखेको पहिलो ठूलो सफलता । ढाकाको त्यो स्वर्णपछि अर्को सफलताका लागि २३ वर्ष कुर्नुपर्यो । नेपालले त्यही बंगबन्धु रंगशालामा सन् २०१६ को बंगबन्धु गोल्डकप जितेको थियो । फेरि एक अर्को उपाधि जित्न त्यतिबेला भने नेपालले धेरै समय कुर्नुपरेन । त्यही वर्षमै नेपालले एएफसी सोलिडारिटी कप जित्यो । त्यो प्रतियोगिता मलेसियाको कुचिङमा भएको थियो । यो भयो, नेपालले जितेको एसियाली फुटबल महासंघको पहिलो औपचारिक प्रतियोगिता । पछिल्लो तीन वर्षमा नेपालले दुईपल्ट थ्री नेसन्स कप पनि जितेको छ । यी सबैका आफ्नै महत्त्व छ नै । तर, जसरी नेपालले सन् १९९३ मा दक्षिण एसियाली खेलकुदमा फुटबलतर्फ स्वर्ण जित्यो, त्यो साँच्चै विशेष थियो । त्यसैले यसको अलग्गै प्रभाव छ । त्यो टिममा जो जतिले खेले, ती सबै ऐतिहासिक पात्र भए, खेलको भाषामा लेजेन्ड नै भन्दा हुन्छ । तिनले नेपाली खेलकुद इतिहासमै लगाएको ऐतिहासिक गुन कहिल्यै बिर्सन सकिने छैन ।"
धनगढी लगातार फाइनलमा,"(काठमाडौं)धनगढी एफसीका गोलरक्षक मोहम्मद ताहा निकै अप्रत्यारिला छन् । उनले धेरै पटक उत्कृष्ट बचाउ गरी आफ्नो टोलीको उद्धार गरेका छन् । ग्रिप गर्न नसक्नु उनको ठूलो कमजोरी हो । ताहाले आफ्नो उत्कृष्ट र कमजोरी सोमबार दुवै देखाउँदा धनगढीले नेपाल सुपर लिग (एनएसएल) फुटबलमा फाइनल सुरक्षित गरेको छ ।धनगढीले दशरथ रंगशालामा पोखरा थन्डर्सलाई पेनाल्टी शुटआउटमा ४३ ले हरायो । धनगढीले लगातार दोस्रो सिजन पनि एनएसएलको फाइनल खेल्न लागेको हो । निर्धारित ९० मिनेट, थप ३० मिनेट र पेनाल्टी शुटआउटमा गरी खेलमा ३ पटक पछाडि परे पनि धनगढी नतिजा उल्टाउन सफल भयो । क्वालिफायर १ को यस खेलबारे धनगढीका प्रशिक्षक युगलकिशोर राई वर्णन गर्न सकिरहेका थिएनन् । एनएसएलमा लिगका यति खेलहरू भइसकेका छन् । अझ नकआउट चरणका खेल हुन बाँकी छन् । तर, वास्तविक फाइनलजस्तो खेल आज नै भयो, उनले भने, तीन पटक खेलमा पछाडि परेर पनि यो नतिजा ल्याउन भगवान्को ठूलै साथ चाहिन्छ ।गोलरक्षक ताहाले एउटा यस्तै गल्ती गर्दा धनगढी क्वालिफायरमै रोकिने स्थितिमा पुगेको थियो । धनगढी र पोखरा थन्डर्सबीचको क्वालिफायर १ मा विजयी हुने टोली फाइनल पुग्ने थियो । निर्धारित ९० मिनेटको निकै रोमाञ्चक खेल ११ को बराबरीमा रोकियो । अतिरिक्त ३० मिनेटको खेलको पहिलो हाफ सकिने क्रममा ताहाले बल ग्रिप गर्न नसक्दा फ्रान्कलिन तल्लाले पोखरालाई अग्रता दिलाएका थिए । १ सय २० मिनेटको खेल समाप्त हुनु ठीक अगाडि धनगढीले नाटकीय हिसाबमा खेल बराबरीमा ल्यायो । अहमद हिजाजीको प्रहारलाई पोखराका रक्षकले रोके पनि रिबाउन्डमा उनै हिजाजीले सानदार गोल गरी खेल पेनाल्टी शुटआउटमा लम्ब्याएका थिए । उनै हिजाजीले तेस्रो पेनाल्टी प्रहार गुमाउँदा धनगढी शुटआउटमा पनि पछाडि पर्यो ।पोखराबाट दिनेश राजवंशी, अञ्जल महर्जन र सुरजज्यू ठकुरीले पहिलो तीन पेनाल्टी नै गोल गरेका थिए । धनगढीबाट रिचार्ड अग्येमाङ, फोडे फोफानाले पहिलो दुई पेनाल्टीमा गोल गरे पनि हिजाजीको पेनाल्टी पोखराका गोलरक्षक प्रिसोले बचाएका थिए । धनगढीबाट आशिष चौधरीले चौथो पेनाल्टीमा गोल गरे । पोखराका बाँकी दुई पेनाल्टीको कथाका मुख्यपात्र हुन्, ताहा । उनले मोसेस ग्याबाहको पेनाल्टी रोकेर धनगढीलाई बराबरीमा ल्याएका थिए । कप्तान देवेन्द्र तामाङले पाँचौं पेनाल्टीमा गोल गरेपछि धनगढी खेलमा पहिलो पटक अगाडि रहेको थियो । आयुष घलान पोखराबाट पाँचौं पेनाल्टीका लागि गएका थिए । तर, उनको पानेन्का प्रहारलाई ताहाले पर्याप्त समय लिएर बचाउ गर्दै धनगढीको यात्रा फाइनलमा पुर्याए । ताहा तेस्रो खेलमा प्लेयर अफ द म्याच चुनिए ।निर्धारित समयको खेलमा आयुषले छैटौं मिनेटमा पोखरालाई अग्रता दिलाएका थिए । मोसेसको क्रसमा स्टेफन कोजोको ब्याकहिलमा आयुषले ट्यापिङ गर्दै गोल गरेका थिए । ५४ औं मिनेटमा देवेन्द्रले धनगढीलाई बराबरीमा ल्याए । कमल श्रेष्ठको क्रसमा उनको हेड प्रहारले पोखराका गोलरक्षकलाई कुनै मौका दिएनन् । दुवै टोलीले पर्याप्त मौका पाए पनि गोल नभएपछि खेल थप समयमा पुगेको थियो ।पोखरा र धनगढी लिग चरणबाट क्रमशः शीर्ष दुई स्थानमा रहँदै क्वालिफायर १ मा भिडेका थिए । शुक्रबार यी दुईबीचको लिग चरणको अन्तिम खेल ११ को बराबरीमा टुंगिएको थियो । पोखराको फाइनल पुग्ने सम्भावना अझै सकिएको छैन । काठमाडौं रेजर्स र ललितपुर सिटी एफसीबीच मंगलबार हुने इलिमिनेटर खेलको विजेतासँग पोखराले फाइनलमा प्रवेश पाउन क्वालिफायर २ मा खेल्नेछ । पोखराले अन्तिम मिनेटमा गोल खर्चिएर खेल गुमाएको र बराबरीमा आएको यो चौथो अवसर थियो । अन्तिम समयमा सम्हालिएर खेल्न गाह्रो भइरहेको स्वीकार्दै पोखराका प्रशिक्षक नवीन न्यौपानेले क्वालिफायर २ जितेर धनगढीविरुद्ध फाइनल खेल्ने सपना यथावत् रहेको जनाए ।"
