शीर्षक,विवरण
त्रिपालमुनि गयो ३४ को ज्यान,"भेरी नगरपालिका६ का सन्तोष नेपालीको ९ जनाको परिवार पनि त्रिपालकै भरमा गुजारा चलाइरहेको छ । वरिपरि पुराना लुगाले बारेर जेनतेन बस्नेसम्म बनाएको छु, उनले भने, तर, रातभरि शीत चुहिन्छ, बालबच्चालाई चिसोमा जोगाउनै मुस्किल भइसक्यो । चिसा रातमा आगो बालेर जाग्राम बस्ने गरेको उनले बताए ।भूकम्पमा परी जाजरकोट र रुकुम पश्चिममा मात्रै झन्डै ५५ हजार परिवार घरबारविहीन भएको प्रदेश प्रहरी कार्यालयको तथ्यांक छ । कार्यालयका अनुसार जाजरकोटमा झन्डै ३१ हजार र रुकुम पश्चिममा २४ हजार परिवार विस्थापित भएका छन् । तर, अहिलेसम्म जाजरकोटमा ३ हजार ३ सय ९ र रुकुम पश्चिममा १९ हजार ९ सय ३४ परिवारले मात्र अस्थायी टहरा निर्माणका लागि पहिलो किस्ताबापत २५ हजार रुपैयाँ बुझेका छन् । विभिन्न राजनीतिक दलले दुवै जिल्लामा गरी झन्डै ५ हजार टहरा निर्माण गरे पनि अझै आधाभन्दा बढी भूकम्पपीडित त्रिपालकै भरमा छन् । राजनीतिक दलहरूले निर्माण गरेको अस्थायी आवासको तथ्यांक जिल्ला विपद् व्यवस्थापन समितिसँग छैन । जाजरकोटका सहायक प्रमुख जिल्ला अधिकारी हरिशचन्द्र शर्माले पहिलो किस्ताको रकम लिएका झन्डै ३ हजार परिवारले टहरा निर्माण गरेको जानकारी दिए । उनका अनुसार अझै २ पालिकामा टहरा निर्माणको रकम पठाइएको छैन । पैसा नै पुगेन, नलगाड र जुनेचाँदेमा पठाउन सकेका छैनौं, उनले भने, थप ५० करोड रकम मागेका छौं, तर रकम आउनेनआउने निश्चित छैन । उनका अनुसार नलगाडमा ८ हजार ९७ र जुनेचाँदेमा २ हजार ५ सय ६३ लाभग्राहीको पहिचान भएको छ ।पहिलो किस्ताको रकम नआउँदा भूकम्पपीडितले आफैं अस्थायी आवास बनाउन थालेको नलगाड४ का वडाध्यक्ष बद्री पन्तले बताए । वडाभरि झन्डै ५ सय घर पूर्ण रूपमा भत्किए पनि ४० वटा टहरा निर्माण भएको उनले बताए । नलगाड१ का वडाध्यक्ष धनबहादुर महरले पनि अस्थायी आवासका लागि रकम नआउँदा भूकम्पपीडित निराश बन्न थालेको सुनाए । उनको भूकम्पमा परी वडाभर २७ जनाको ज्यान गएको थियो भने १९ जना घाइते भएका थिए । वडाभरि ८ सय ५० घर पूर्ण रूपमा क्षति भएकामा अझै पनि मुस्किलले ५० वटा मात्र टहरा निर्माण भएका छन् । चिसोले पालैपिच्छे बिरामी भएका छन्, ज्येष्ठ नागरिक, बालबालिका, गर्भवती र सुत्केरीलाई बचाउनै मुस्किल भइसक्यो, उनले भने, सरकारले दिने रकम आएको छैन, केही टहरा स्वयंसेवकले बनाइदिएका छन्, केहीले त अनुदानको आसै मारेर आफैं टहरा बनाउन थालेका छन् ।अस्थायी आवास निर्माणका लागि संघीय सरकारले रुकुम पश्चिम र जाजरकोटमा ५०५० करोड रुपैयाँ पठाएको थियो । जिल्ला विपद् व्यवस्थापन समितिले उक्त रकम स्थानीय तहमार्फत लाभग्राहीलाई वितरण गरिरहेको छ । त्यसमध्ये रुकुम पश्चिममा करिब ४९ करोड रुपैयाँ वितरण गरिएको प्रमुख जिल्ला अधिकारी हरिप्रसाद पन्तले बताए । उनका अनुसार जिल्लाभर झन्डै २ हजार अस्थायी टहरा बनेका छन् ।घरबासविहीन रुकुम पश्चिमका भूकम्पपीडितका लागि अस्थायी टहरा बनाउने काम सुस्त छ । सरकारले पहिलो किस्ताबापत दिने २५ हजार रुपैयाँ लाभग्राहीसम्म पुग्न ढिला भएका कारण टहरा बनाउने काम पनि सुस्त भइरहेको हो । रुकुम पश्चिमको आठबिसकोट नगरपालिका१४ छेपारेका ललित विकले स्थानीय काठपात प्रयोग गरेर टहरो ठड्याए पनि पैसा नहुँदा जस्तापाता किन्न नसकिएको बताए । सरकारले २५ हजार दिन्छ भनेर वडामा कागजात बुझाएका छौं । तर अहिलेसम्म आएको छैन, उनले भने, चाँडै आउने भनेको छ । त्यसपछि टिन हालेर त्रिपालबाट यहाँ सर्ने योजना छ । त्यस्तै जाजरकोटको नलगाड१ का सुरेश विकले पनि रकमको पर्खाइमा रहेको बताए । अहिलेसम्म त त्रिपालकै बास छ । घर बनाउने काम थालेका छौं । पैसा आएपछि टिन किनेर छाउनुपर्ला, उनले भने । जिल्ला प्रशासन कार्यालय रुकुम पश्चिमले उपलब्ध गराएको तथ्यांकअनुसार बिहीबारसम्म जिल्लाभर १९ हजार ९ सय ३४ जना लाभग्राही कायम भएका छन् । उनीहरूका लागि जिल्ला विपद् व्यवस्थापन कोषबाट ४९ करोड ३ लाख ५० हजार रकम स्थानीय तहको कोषमा पठाइएको छ । निमित्त प्रमुख जिल्ला अधिकारी प्रवेश बडुवालले यसमध्ये १९ करोड ७ लाख रुपैयाँ मात्रै लाभग्राहीसम्म पुगेको बताए । आठबिसकोट नगर प्रमुख रवि केसीले ढिलो गरी लाभग्राही छनोट भएको र हाल उनीहरूको खातामा रकम पठाउने काम भइरहेको बताए । वडावडाबाट मुचुल्कासहित तथ्यांक आउने क्रम जारी छ । रीत पुगेर आएका लाभग्राहीलाई रकम दिन ढिला हुँदैन, उनले भने, हामी केही दिनभित्रै सबै लाभग्राहीसम्म रकम पुर्याउँछौं ।जाजरकोटमा पनि रकम स्थानीय तहमा गइसके पनि लाभग्राहीसम्म पुग्न सकेको छैन । सहायक प्रमुख जिल्ला अधिकारी हरिशचन्द्र शर्माका अनुसार जाजरकोटमा २७ हजार ६ सय ६७ जना लाभग्राही कायम भएका छन् । ५० करोड ९८ लाख ७५ हजार रकम स्थानीय विपद् व्यवस्थापन कोषमा पठाएको बताउँदै सहायक प्रजिअ शर्माले अहिलेसम्म ४० लाख रुपैयाँ मात्रै लाभग्राहीसम्म पुगेको जानकारी स्थानीय तहहरूबाट प्राप्त भएको सुनाए ।जिल्लाबाट पहिलो किस्ताबापत रकम प्राप्त भइसके पनि भूकम्पपीडितहरू सरकारी मापदण्डमा भन्दा अस्थायी टहरा बनाउनमा केन्द्रित भएको जाजरकोटको नलगाडका नगर प्रमुख डम्बरबहादुर रावत बताउँछन् । प्रहरी मुचुल्काको काम सकिएर लाभग्राही यकिन गर्ने काम सकिएको छ, उनले भने, यसबाहेक लाभग्राहीसँग सम्झौता गरेर रकम प्रदान गर्ने काममा भने केही ढिलाइ भइरहेको छ । चाँडै नै सबै पीडितसम्म पहिलो किस्ता पुग्नेछ ।रुकुम पश्चिममा अहिलेसम्म १८ सय १६ अस्थायी टहरा निर्माण भएको जिल्ला प्रशासनको तथ्यांक छ । यससँगै ४८ सय ९८ टहरा निर्माणाधीन छन् भने विभिन्न राजनीतिक दल, संघसंस्थाबाट श्रमदानमार्फत ७ सय ९१ टहरा बनेको पनि प्रशासन कार्यालयले बताएको छ । सानीभेरी४ गोलचौरका डम्बर ओलीले घर बनाउन काठपात र जनशक्तिको अभाव खेपिरहेको बताए । सरसामान पनि पाउँदैन अनि काम गर्ने मान्छे पनि पाउन मुस्किल छ, उनले भने । भूकम्प प्रभावित दुवै जिल्लामा पहिचान हुने क्रम जारी रहेकाले लाभग्राहीको संख्या बढ्दो क्रममा छ । तर, उनीहरूका लागि भनेर आएको रकम भने अपुग भएको दुवै जिल्लाका प्रशासन कार्यालयले बताएका छन् । जाजरकोटका सहायक प्रजिअ शर्माले अहिलेसम्म आएको सबै रकम स्थानीय तहबाट माग भएबमोजिम पठाइएको र अब थप रकम नभएकाले माग गरिएको बताएका छन् । थप ५० करोड रकम पहिलो किस्ताका लागि माग गरेको उनको भनाइ छ । त्यस्तै रुकुम पश्चिमका निमित्त प्रजिअ बडुवालले पनि लाभग्राहीको संख्या बढ्दो क्रममा रहेको र थप रकम माग गरिएको बताए ।"
४५ लाख धरौटी राखेर छुटे खाण,"(काठमाडौं)नक्कली भुटानी शरणार्थी प्रकरणमा पुर्पक्षका लागि थुनामा रहेका पूर्वगृहमन्त्री तथा कांग्रेस नेता बालकृष्ण खाण धरौटीमा रिहा भएका छन् । जिल्ला अदालत काठमाडौंमा ३० लाख र सम्पत्ति शुद्धीकरण अनुसन्धान विभागमा १५ लाख रुपैयाँ धरौटी राखेर उनी केन्द्रीय कारागारबाट मुक्त भएका हुन् । अख्तियारले भने खाणलाई साधारण तारिखमा राखेको हो । गृहमन्त्री पदको दुरुपयोग गरी खाणले राज्यविरुद्धको अपराध गरेको अभियोगपत्रमा उल्लेख छ । पाटन उच्च अदालतले जिल्लाको आदेश उल्ट्याएर धरौटीमा छाड्ने आदेश दिएको हो । उच्च अदालत पाटनले खाणलाई ३० लाख रुपैयाँ धरौटी लिएर छोड्न बिहीबार आदेश दिएको थियो । सोही आदेशबमोजिम धरौटी बराबरको बैंक जमानत राखेर शुक्रबार कारागार सुन्धाराबाट रिहा भएका हुन् । अदालतबाट रिहा भएलगत्तै खाणलाई केन्द्रीय कारागारबाट खटिएको प्रहरीले सम्पत्ति शुद्धीकरण अनुसन्धान विभाग, ललितपुर र अख्तियार दुरुपयोग अनुसन्धान आयोग, टंगालमा उपस्थित गराएको थियो ।जिल्ला सरकारी वकिल कार्यालयले जिल्ला अदालतमा दायरबाहेक थप २ वटा कसुरमा शरणार्थी प्रकरणका अभियुक्तमाथि अनुसन्धान गर्नुपर्ने निर्णय गरेको थियो । सोही कारण खाणलाई अदालतमा धरौटी बुझाएर रिहा भएपछि विभाग र अख्तियारको जिम्मा लगाइएको थियो । विभागले १५ लाख धरौटी र अख्तियारले साधारण तारिखमा राखेपछि उनी कैदमुक्त भएका हुन् । अख्तियारका प्रवक्ता नरहरि घिमिरेले खाणलाई साधारण तारिखमा छोडिएको बताए । उनी प्रहरी अनुसन्धान र न्यायिक हिरासतमा गरी करिब १ महिना तथा बाँकी ६ महिना केन्द्रीय कारागारमा बसेर शुक्रबार साँझ नै कैदमुक्त भएका हुन् । उनी असार १ देखि केन्द्रीय कारागारमा थिए । केन्द्रीय कारागारमा सहायक जेलर मित्रलाल लुइँटेलले अदालत, विभाग र अख्तियार तीनै पक्षबाट भएको निर्णयका आधारमा खाण शुक्रबार नै कारागारमुक्त भएको बताए । नेपालीलाई नक्कली भुटानी शरणार्थी बनाएर अमेरिका लैजान रचिएको अपराध अभियोगमा खाण २०८० वैशाख २७ मा चाबहिल मैजुबहालबाट पक्राउ परेका थिए । खाण २०७८ असार २९ देखि २०८० पुस १० सम्म गृहमन्त्री रहेकै बेला नक्कली भुटानी शरणार्थी बनाएर नेपालीलाई अमेरिका लैजानेसम्बन्धी निर्णय भएको थियो । गृहमन्त्री र गृहसचिवस्तरमा निर्णय गरेर बिचौलियासँगको सेटिङमा नक्कली शरणार्थी सूची बनाएको पोल खुलेपछि बिचौलियाकै बयानका आधारमा पूर्वगृहमन्त्रीसहित राज्यका शक्तिशालीहरू नै अनुसन्धानको दायरामा तानिएका थिए । २०७९ चैत १२ मा शरणार्थी प्रकरणका नाइके केशव दुलालसहित केहीलाई पक्राउ गरेसँगै अघि बढेको अनुसन्धानमा पूर्वगृहमन्त्री खाण, पूर्वउपप्रधानमन्त्री टोपबहादुर रायमाझी, बहालवाला सचिव टेकनारायण पाण्डे, नेपाल हज कमिटीका अध्यक्ष शमशेर मियाँ, तत्कालीन गृहमन्त्री रामबहादुर थापाका सुरक्षा सल्लाहकार इन्द्रजित राईसमेतका व्यक्ति शरणार्थी प्रकरणमा तानिएका थिए । सत्ता र शक्तिमा रहेका बलशाली व्यक्तिहरूकै संलग्नतामा नेपालीलाई भुटानी शरणार्थी बनाउने अपराधको खुलासा कान्तिपुरले गरेको थियो । त्यसपछि अघि बढेको अनुसन्धानका क्रममा पूर्वमन्त्रीदेखि बिचौलियासम्मका व्यक्ति अनुसन्धानको दायरामा तानिनुका साथै अदालतकै आदेशमा जेलमा पुगेका थिए । यो प्रकरणमा तत्कालीन गृहमन्त्री थापाका छोरा प्रतीक र सल्लाहकार इन्द्रजित राईका छोरा नीरजसहितका ११ जना अभियुक्त अझै फरार छन् । खाण गृहमन्त्री र पाण्डे गृहसचिव भएका बेला तत्कालीन सहसचिव बालकृष्ण पन्थी संयोजक रहेको शरणार्थीसम्बन्धी प्रतिवेदनको अनुसूची नै किर्ते गरेको खुलेको थियो । करिब २ महिना लामो अनुसन्धानपछि प्रहरीको रायसहित प्रतिवेदनका आधारमा जिल्ला सरकारी वकिल कार्यालयले शरणार्थी प्रकरणका आरोपित खाण र रायमाझीसहित पक्राउ परेका १८ र फरार १२ विरुद्ध राज्यविरुद्धको अपराध, संगठित अपराध, किर्ते र ठगीको अभियोगमा जिल्ला अदालत काठमाडौंमा मुद्दा दायर गरेको थियो ।यसबाहेक सम्पत्ति शुद्धीकरण अनुसन्धान विभाग र अख्तियार दुरुपयोग अनुसन्धान आयोगबाट पनि प्रतिवादीविरुद्ध अनुसन्धान गर्नुपर्ने निर्णय सरकारी वकिल कार्यालयले गरेको थियो । थुनछेक बहसपछि काठमाडौं अदालतका न्यायाधीश प्रेमप्रसाद नेउपानेको इजलासले टंक गुरुङलाई १० लाख र लक्ष्मी महर्जनलाई ५ लाख रुपैयाँ धरौटीमा रिहा गर्न र खाणसहित थुनामा रहेका बाँकीलाई मुद्दाको किनारा नलागेसम्म पुर्पक्षका लागि कारागार पठाउने आदेश दिएको थियो । त्यसपछि आरोपितहरूलाई केन्द्रीय कारागारमा पठाइएकोमा जिल्लाको आदेशविरुद्ध त्यहींबाट प्रतिवादीहरूले उच्च अदालत पाटनमा पुनरावेदन दिएका थिए । गत मंसिर १५ मा आरोपितहरूका तर्फबाट परेको पुनरावेदनको किनारा लगाउँदै उच्च अदालतका न्यायाधीश जनक पाण्डे र प्रकाश खरेलको इजलासले ९ जनालाई पुर्पक्ष, ४ जनालाई साधारण तारिख र ६ जनालाई धरौटीमा छाड्ने आदेश दिएको थियो । खाण्डालाई भने पाण्डेले धरौटीमा रिहा गर्न राय दिंदा अर्का न्यायाधीश खरेलले भने रिहा गर्नुपर्ने आदेशविरुद्ध राय दिएका थिए । राय बाझिएपछि बिहीबार न्यायाधीश कृष्णराम कोइरालाको इजलासले खाणलाई ३० लाख धरौटीमा छाड्ने पाण्डेको आदेशलाई सदर गरिदिएको हो । खाण शुक्रबार काठमाडौं अदालतमा धरौटीबापतको बैंक जमानत राखेर छुटेका हुन् । पूर्वउपप्रधानमन्त्री रायमाझी, सचिव पाण्डे, तत्कालीन गृहमन्त्री थापाका सुरक्षा सल्लाहकार राई, पूर्वसांसद आङटावा शेर्पा तथा बिचौलियाहरू केशव दुलाल, सानु भण्डारी, सागर राई, गोविन्द चौधरी र सन्देश शर्मा भने पाटन उच्च अदालतकै आदेशमा पुर्पक्षमा छन् । लक्ष्मी महर्जन, टंककुमार गुरुङ, केशव तुलाधर र आशिष बुढाथोकी साधारण तारिखमा रिहा भएका थिए । यही अभियोगमा जिल्ला अदालत काठमाडौंले पुर्पक्षमा पठाए पनि पाटन उच्च अदालतले भने सन्दीप रायमाझीलाई ३० लाख, शरणार्थी नेता टेकनाथ रिजाल, बिचौलिया हरिभक्त महर्जन र रामशरण केसीसँग १५१५ लाख तथा पूर्वगृहमन्त्री खाणका स्वकीय सचिव नरेन्द्र केसी र हज कमिटीका अध्यक्ष मियाँलाई १०१० लाख रुपैयाँ धरौटीमा छाड्न आदेश दिएको थियो । उनीहरूमध्ये रिजाल धरौटी बुझाउन नसकेर कारागारमै छन् । बाँकी ५ जना धरौटी बुझाएर केन्द्रीय कारागारबाट मुक्त भइसकेका छन् ।"
डा केसी अनशनमा,"धनगढी (कास) प्राडा गोविन्द केसीले शुक्रबारदेखि धनगढीस्थित लक्ष्मीनारायण मन्दिरमा अनशन सुरु गरेका छन् । कैलालीको गेटास्थित प्रस्तावित सहिद दशरथ चन्द राष्ट्रिय स्वास्थ्य विज्ञान विश्वविद्यालयमा अनशन सुरु गर्ने तयारी गरेका उनलाई स्थानीयले अवरोध गरेपछि धनगढीस्थित लक्ष्मीनारायण मन्दिरमा तीनदिने अनशन सुरु गरेका हुन् । गेटा अस्पतालको हाताभित्र प्रवेश गर्न खोजेका केसीलाई विश्वविद्यालय स्थापनार्थ संघर्षरत स्थानीयले रोकेपछि मन्दिर परिसरमा अनशन बसेको उनका सहयोगी डा अमृत जैसीले बताए । काठमाडौंबाट अपराह्न धनगढी आएका केसीलाई संघर्षरत समूहले गेटा अस्पतालको गेटमै रोकेपछि उनी धनगढी आएका हुन् । संघर्षरत समूहले केसीलाई विश्वविद्यालयमा रोकेर प्रतिष्ठान स्थापनाको माग उठाएर विश्वविद्यालय निर्माणको प्रक्रियालाई बिथोल्न खोजेको आरोप लगाउँदै अवरोध गरेका थिए । तर केसीले यो अवरोधबाट आफू नडराउने बताए । म प्रोफेसर हुँ, डाक्टर हुँ, प्रतिष्ठान के हो, विश्वविद्यालय के हो भन्ने मलाई थाहा छ, उनले भने, आर्थिक मन्दी छ भने विश्वविद्यालय बनाउन त बेसी पैसा चाहिन्छ नि ! आफ्नो आन्दोलन कसैले रोक्न खोजेर नरोकिने उनले बताए । नेताहरूले रोक्न खोजेर मेरो आन्दोलन रोकिन्न, उनले भने, म लड्न रोकिनेवाला छैन । केसीले प्रतिष्ठान या विश्वविद्यालय जुन मोडालिटी भए पनि चाँडो हुनुपर्ने बताए । विश्वविद्यालय स्थापनार्थ संघर्षरत समूहका अगुवा लोकराज पाण्डेले केसीलाई आफूहरूले विश्वविद्यालय स्थापनाका लागि कानुन निर्माणको प्रक्रिया अघि बढिसकेकाले त्यही माग राखिदिन आग्रह गर्दा उनले इन्कार गरेको बताए । यसअघि काठमाडौंमा गरिएको पत्रकार सम्मेलनमा केसीले विगतमा भएका सम्झौताको कार्यान्वयन, सरकारी अस्पतालमा मागअनुसार दरबन्दी थप, क्षमता वृद्धि र निःशुल्क औषधिको सुनिश्चितताको माग राखेर अनशन बस्ने बताएका थिए । एक सय शय्याभन्दा बढी क्षमताका सरकारी अस्पतालमा नर्सिङलगायत अन्य स्वास्थ्यसम्बन्धी विषयका कार्यक्रम सुरु गर्नर्पुर्ने, विश्वविद्यालय र प्रतिष्ठानमा पदाधिकारी नियुक्तिको मापदण्डसहित कानुनी व्यवस्था हुनुपर्ने, ऐन जारी नहुँदासम्म दलीय भागबन्डा निषेध गर्दै यसअगाडि सम्झौता भएबमोजिमका मापदण्डअनुसार तत्काल विश्वविद्यालयमा नियुक्ति गर्नुपर्ने र एकीकृत प्रतिष्ठान ऐन शीघ्र जारी गर्नुपर्ने माग प्रस्तुत गरेका थिए ।"
गठबन्धन भड्किने डरले फेरि सर्यो कांग्रेस महासमिति,"काठमाडौं (कास) राष्ट्रिय सभा सदस्य निर्वाचनअघि महासमिति बैठक गर्दा त्यहाँ हुने निर्णयले गठबन्धन भड्किने र निर्वाचनलाई असर पुग्न सक्ने भन्दै कांग्रेसले बैठक दुई महिना पर धकेलेको छ । सानेपास्थित मुख्यालयमा शुक्रबार बसेको कार्यसम्पादन समितिको बैठकले फागुन ७९ गते गोदावरीमा महासमिति गर्ने निर्णय गरेको हो । यसअघि पुस १६१९ मा गर्ने तयारी थियो ।सभापति शेरबहादुर देउवाले दुई साताअघि पदाधिकारी बैठकमै पुसको ठन्डी मा महासमिति गर्न नसकिने भन्दै सार्नुपर्ने प्रस्ताव गरेका थिए । तर त्यो बेला महामन्त्री गगन थापासहित पदाधिकारीले विगतका महाधिवेशन नै पुसमा भएको भन्दै बैठक सार्न नमिल्ने अडान लिएका थिए । तर राष्ट्रिय सभा सदस्य निर्वाचनको मिति तय भएपछि नेताहरूले गठबन्धन दललाई काबुमा राख्न सर्वसम्मतिले महासमिति भेला सार्ने निर्णय गरेका छन् । बैठकले सर्वसम्मत दुई महिना धकेल्ने निर्णय लिएको महामन्त्री थापाले बताए । शुक्रबारको बैठकमा सभापति देउवाले स्थिति बिग्रन नदिन संयमता अपनाउनुपर्ने बताएपछि थापाले बैठक सार्ने प्रस्ताव पेस गरेका थिए । दुई दिनअघि बत्तिसपुतलीमा गुटको बैठक राखेर महासमिति बैठक सार्न नहुने अडान लिने निर्णय गराएका नेता शेखर कोइराला बैठकमा उपस्थित थिएनन् । पूर्वसहमहामन्त्री अर्जुननरसिंह केसीले यो वा त्यो बहानामा बैठक सार्न नहुने प्रश्न उठाएका थिए । तोकिएको मितिमा नगर्ने हो भने किन पटकपटक मिति तोक्ने ? बैठक सार्नुपर्ने कारण के हो ? सभापतिले जवाफ दिनुपर्छ, केसीले भनेका थिए । देउवा भने केसीलाई जवाफ नदिई बाहिरिए । सभापति बाहिरिएपछि उपसभापति पूर्णबहादुर खड्काले निर्वाचनअघि महासमिति गर्दा त्यसबाट हुने सम्भावित क्षतिबारे व्याख्या गरे । विधानअनुसार महासमिति बैठकले पार्टीको नेतृत्व चयन गर्नेबाहेक नीति कार्यक्रम, विचार र विधानमा फेरबदल गर्नेसम्मका सबै काम गर्न सक्छ । महाधिवेशनपछिको सबैभन्दा शक्तिशाली संरचना नै महासमिति बैठक हो । १४ औं महाधिवेशनअघि केन्द्रीय समिति बैठकले तत्काल नेतृत्व मात्रै चयन गर्ने र ६ महिनाभित्र अलग्गै नीति महाधिवेशन गर्ने निर्णय गरेको थियो । महाधिवेशन सकिएको दुई वर्ष बित्दा पनि कांग्रेसले नीति महाधिवेशन गर्न सकेन, वार्षिक रूपमा गर्नैपर्ने महासमिति बैठकसमेत दुई वर्षसम्म भएन ।प्रचार विभाग प्रमुख मीन विश्वकर्मा निर्वाचनअघि गठबन्धन दललाई नबिच्काउने र माहोल बिग्रिन नदिने हेतुले महासमिति बैठक सारिएको बताउँछन् । यो केवल व्यावहारिक पक्ष हो । हामीले पनि परिस्थिति जानीबुझी पटकपटक मिति तोक्दै सार्दै गर्न चाहेका होइनौं, उनले भने । कांग्रेसले पहिलो पटक मंसिर १३ देखि १५ गतेसम्म बैठक गर्ने निर्णय गरेको थियो । तर, तयारी नपुगेको भन्दै मंसिर २९ देखि पुस २ गतेसम्मका लागि सारिएको थियो । लगत्तै सभापति देउवाले पुसको १६ देखि १९ गतेसम्म गर्ने गरी महासमिति बैठकको मिति तोकेका थिए ।"
स्विफ्टको अविश्वसनीय वर्ष,"(काठमाडौं)टेलर स्विफ्टको सबैभन्दा मिल्ने साथीमा पर्छिन्, सेलेना गोमेज । डिसेम्बर १३ मा पर्छ, स्विफ्टको जन्मदिन । त्यो भनेको अस्ति मात्रै । त्यही मौका छापेर गोमेजले इन्स्ट्राग्रामको स्टोरीमा लेखिन्, शुभकामना ती देवीलाई, जसको नाम हो, टेलर स्विफ्ट । यो जत्तिको मीठो शुभकामना अरू हुनै सक्दैन । साँच्चै स्विफ्टको छवि सिङगिङ गडेस का रूपमा हुन थालेको छ, तिनको सफलता, लोकप्रियता, प्रभाव र छविका लागि । उनले आफ्नो जन्मदिन पारेरै न्युयोर्कमा एउटा भव्य रात्रिभोजको कार्यक्रम पनि राखिन् । त्यसमा उनको नजिकका लगभग सबै सेलेब्रिटी उपस्थित थिए, तिनै गोमेजलाई छाडेर । असाध्यै विशेष काम परेको थियो भनिन्छ, गोमेजको । त्यसो त त्यो रात्रिभोजमा गोमेजका ब्वाइफ्रेन्ड ट्रेभिस केल्सी पनि उपस्थित थिएनन् । खेलाडीलाई आफ्नो प्रेमी बनाएपछि यस्तै त हुन्छ । कानसास सिटीका यी फुटबल खेलाडी टिमसँग अनिवार्य अभ्यासमा संलग्न थिए । एनएफएल सिजनको अन्त्य हुँदै छ, उपाधिको होड चर्को छ, केल्सीले समय मिलाउनै सकेनन् । तर यसले स्विफ्टको जन्मदिनलाई कति नै धक्का पुग्छ र ? आजभोलि यी गायिका र गीतकार खुबै खुसी छिन् । उनका लागि सन् २०२३ खुबै अविश्वसनीय सावित भएको छ । उनले चिताउँदै नचिताएका केही सुखद मोड पनि आएका छन्, यो वर्ष । त्यसैले त जन्मदिनको अवसर पारेर उनले सामाजिक सञ्जालमा यस्तो लेखेकी छन्, यो वर्ष यस्तै हुन्छ भनेर त सोचकै थिइनँ । साँच्च भयो त ? जन्मदिनमा शुभकामना दिने सबैलाई धेरै धेरै धन्यवाद । स्विफ्टले यही मौका पाएर आफ्ना प्रशंसक र समर्थकहरूलाई निराश पनि पारिनन्, उल्टै गज्जबको उपहार दिइन् । र, त्यो थियो, एराज टुर फिल्मको डिभिटल रिलिज । सन् २०२३ उनका लागि गज्जब सावित भएको दुई प्रमुख कारण रहे । त्यसमध्ये यो टुरको अपार सफलता एक भयो । स्विफ्टको कन्सर्ट टुर यसपल्ट वास्तवमै अत्यधिक सफल रह्यो । धेरै संगीत पण्डितहरूले यसलाई सनसनीपूर्ण भनेर व्याख्या गरेका छन् । यससँग जोडिएका तथ्यांकले पनि यस्तै भन्छ । उनले केही नभए पनि ६० शो गरिन् । त्यसबाट उठेको रकम हो, एक अर्ब डलर । यो त धेरै नै भयो । पोलस्टारका अनुसार त यो नयाँ कीर्तिमान नै हो, एउटा टुरले यति धेरै कमाएको अर्थमा । खासमा उनको सफलताले पूरा संगीत उद्योगलाई पनि उत्तिकै खुसी बनाएको छ । कुरा के हो भन्दा कोरोना भाइरस संक्रमणको महामारीले सबै क्षेत्रलाई नराम्रोसँग प्रभावित पार्यो । त्यसमध्ये सबैभन्दा बढी प्रभावित हुनेमा कन्सर्ट उद्योग पनि थियो, एकाध वर्षको समय त चुपचाप नै चल्यो । कन्सर्ट गर्न सक्ने न स्थिति थियो, न त समय नै । तर सन् २०२३ आइपुग्दा यो समस्या मात्र टरेन, बरु उल्टै कन्सर्ट उद्योगले बम्पर व्यवसाय गर्यो । त्यसमै सबैभन्दा अगाडि रह्यो, स्विफ्टको एराज टुर । कन्सर्ट उद्योगसँग जोडिएर निस्केका तथ्यांकअनुसार यसपल्ट सयभन्दा बढी सांगीतिक ठूल्ठूला विश्व टुरको आयोजना गरिए । त्यसले सात विलियन डलरभन्दा बढीको व्यवसाय गर्यो । यो त सन् २०२२ को तुलनामा अत्यधिक धेरै हो, ४६ प्रतिशतभन्दा बढीले । त्यसमा सबैभन्दा सफल तीन टुर रहे । एक गायिका वियोन्सेको । अर्को रक स्टार ब्रुस प्रिङ्सटिनको । यी दुवैभन्दा पनि अगाडि रह्यो, स्विफ्टको टुर । उनी जहाँ जहाँ गइन्, पूराका पूरा रंगशाला भरिभराउ थियो । उनको कन्सर्टको एउटा ठूलो विशेषता के हुने गरेको छ भने स्विफ्टले गाउने मात्र गर्दिनन्, नाच्ने पनि गर्छिन् । उनको नृत्य पनि उत्तिकै आकर्षक छ । त्यसमाथि स्विफ्ट आफैंमा सुन्दर छिन्, अत्यधिक हिसी परेकी छन् । त्यसैले पनि उनको कन्सर्ट बढी बिकेको हुन सक्छ, त्यो पनि सस्तोमा सय डलर टिकट मूल्यको । अब दोस्रो कारण, स्विफ्टका लागि सन् २०२३ साँच्चै सम्झनालायक रहनुमा । टाइम म्यागाजिनले उनलाई सन् २०२३ को वर्ष व्यक्ति घोषित गरेको छ । साता दिनभन्दा बढी भइसकेको छ, टाइमले यसै मौकामा अंक निकालेको । तर चर्चा भने सकिएको छैन, उल्टै बढ्दै छ । त्यति बेला पनि स्विफ्टले भनेकी थिइन्, म साह्रै गौरव महसुस गरिरहेकी छु । मलाई यसले धेरैभन्दा धेरै खुसी पनि दिएको छ । सबैलाई थाहा छ नै, टाइमले वर्ष व्यक्तित्व चुन्नुको पनि ठूलै महत्त्व र अर्थ छ । टाइमले स्विफ्टमै केन्द्रित रहेर एउटा लामै लेख पनि लेखेको छ । त्यसमा भनिएको छ, कलाकारका रूपमा स्विफ्टका उपलब्धिहरू धेरै छन् । तिनको सांस्कृतिक प्रभाव, समालोचनात्मक प्रशंसा र व्यावसायिक सफलता कति धेरै छ भने यसको गणना पनि गर्नु व्यर्थ हुन्छ । पप स्टारका रूपमा स्विफ्टको स्थान अब एल्भिस प्रिस्ले, माइकल ज्याक्सन र म्याडोना बराबरको छ । यो व्याख्याले धेरै भन्छ पनि । स्विफ्टको प्रभाव कतिभन्दा प्रिस्ले, ज्याक्सन र म्याडोना बराबर । यो त भयो गायिकाका रूपमा । अब गीतकारका रूपमा टाइमले स्विफ्टको तुलना बब डिलन, पल म्याकार्टनी र जोन मिचेलसँग गरेको छ । व्यावसायिक रूपमा पनि उनको साम्राज्य अर्ब डलरभन्दा माथि छ । महिला त हुन नै, त्यसैले पनि उनले बोल्दा त्यसको अर्थ र प्रभाव उच्च छ । चाहे त्यो राजनीतिक र सामाजिक धारणा नै किन नहोस् । उनले के खान्छिन् र के लगाउँछिन्, त्यसको पनि उत्तिकै अर्थ हुने गरेको छ । टाइमले लेखेको छ, स्विफ्टले लामो समयदेखि सबैको ध्यान आफूमा खिचिरहेकी छन् र उनलाई थाहा छ, यसलाई ठीक ठाउँमा कसरी प्रयोग गर्ने भनेर । अझ टाइमले त उनलाई विश्वकै त्यस्तै एक मुख्य पात्र भनेको छ, जसका राजनीतिक धारणाले पनि धेरै प्रभाव पार्न थालेको छ । भनेपछि एउटा गायिका र गीतकारले पनि पूरा विश्वलाई कति धेरै प्रभावित पार्न सक्ने हुने रहेछ त ।"
काजकस्तानको स्वतन्त्रता,मध्य एसियामा अवस्थित काजकस्तानले सन् १९९१ मा आजकै दिन स्वतन्त्रता पाएको थियो । सोही वर्ष सोभियत संघको पतनपछि यो देश स्वतन्त्र भएको थियो । सन् १९९१ को डिसेम्बर १६ मा काजकस्तानले सोभियत संघमै रहने वा स्वतन्त्र राज्य बन्ने भनेर जनमत संग्रह गराएको थियो । त्यस क्रममा ९५ प्रतिशतले स्वतन्त्र राज्यको पक्षमा मतदान गरेका थिए । काजकस्तान सोभियत संघबाट स्वतन्त्र हुने अन्तिम देश बनेको थियो ।राष्ट्रपति नुरसुल्तान नजरबायेवको नेतृत्वमा यो देशले स्वतन्त्रता र संविधान निर्माण लगायतको प्रक्रिया अघि बढाएको थियो । सन् १९९२ मार्चमा काजकस्तान संयुक्त राष्ट्रसंघको सदस्य र त्यही वर्षको जुलाईमा अन्तर्राष्ट्रिय मुद्रा कोषको सदस्य बन्यो । काजकस्तानले सन् १९९५ मा आफ्नो संविधान निर्माण गरेको थियो । यो देश भौगोलिक हिसाबले विश्वकै नवौं ठूलो देश हो । करिब २ करोड जनसंख्या बसोबास रहेको काजकस्तानमा अधिकांश मुस्लिम समुदायका छन् । आफ्ना तेल भण्डार तथा कृषि उत्पादन र पशुपालनका लागि यो देश प्रसिद्ध छ ।
एनआईटीसी खारेजीले सरकारी सूचना प्रविधि प्रणाली जोखिममा,"अर्थमन्त्री प्रकाशशरण महतले आर्थिक वर्ष ०८०८१ को बजेटमार्फत सरकारी डाटा बैंकका रूपमा सञ्चालित सूचना प्रविधि केन्द्र खारेज गर्ने बताएका थिए । विद्युतीय सरकार कार्यान्वयनका लागि प्रमुख भूमिका खेल्ने यस निकायलाई सञ्चार तथा सूचना प्रविधि मन्त्रालयअन्तर्गतको सूचना प्रविधि विभागमा गाभिने भनिएको थियो । त्यसका लागि मन्त्रालयले ओएनएम बनाएर विभागमा पठाइसकेको जनाएको छ । अघिल्लो साता मात्रै केन्द्र खारेज गर्ने प्रस्ताव अर्थ मन्त्रालयमा पठाएको सञ्चार मन्त्रालयका प्रवक्ता नेत्रप्रसाद सुवेदीले बताए । सहमतिका लागि अर्थमा गएको छ, सुवेदीले भने, केन्द्रलाई खारेज गर्नेभन्दा पनि पुनःसंरचना गरी हाइब्रिड मोडलमा सञ्चालन गर्ने हाम्रो योजना हो ।"
कालोपत्र पूरा नहुँदै खाल्डाखुल्डी,"फास्ट ट्र्याकजस्तो महत्त्वपूर्ण सडक संरचनामा कमसल गुणस्तरको कालोपत्र योजना बनाउनु आफैंमा हचुवापन हो, धनगढीका नागरिक अगुवा धनपति ढुंगेलले भने, निर्माण नहुँदै माथिबाट टालटुल गर्नुपर्ने गुणस्तरको कालोपत्रे गर्नु आफैंमा लापरबाही हो । धनगढीखुटिया १३४ किलोमिटर खण्ड कालोपत्रका लागि आयोजना कार्यालयले ०७८ जेठ तेस्रो साता खड्का कृष्ण नारायणम् जेभीसँग १८ करोड ५१ लाख रुपैयाँमा ठेक्का सम्झौता गरेको थियो । सम्पन्न गर्नुपर्ने म्याद मंसिर २० मा गुज्रिसके पनि काम भने अधुरै छ । म्याद थपको प्रक्रियामा रहेको आयोजना कार्यालयले जनाएको छ । हाल धनगढीखुटियादिपायलचैनपुरउरैभन्ज्याङ सडक आयोजना कार्यालयले धनगढीदेखि उरैभन्ज्याङसम्मका लागि ६ वटा ठेक्का लगाएर काम भइरहेको जनाएको छ । धनगढीदेखि हाटखोलीसम्म २० किलोमिटर कालोपत्रका दुई वटा ठेक्का छन् । जसको म्याद यही मंसिर २० सकिएको भए पनि काम भने अधुरै छ ।"
सरकार भन्छ 'पैसा छैन,"(काठमाडौं)दलका नेता तथा कार्यकर्तालाई औषधि उपचारदेखि आर्थिक सहायताका नाममा चाँडै रकम निकासा दिने संघीय सरकारले भूकम्प पीडितलाई अस्थायी टहरा निर्माणका लागि भने स्रोत नै नभएको भन्दै अड्काइदिएको छ । भूकम्प प्रभावित पाँच जिल्लामा अस्थायी आवास, विद्यालय, स्वास्थ्य संस्थालगायतका सरकारी संरचना निर्माणसहित १० अर्ब रुपैयाँ खर्च लाग्ने अनुमान छ । त्यहीअनुसार अर्थ मन्त्रालयसँग रकम माग गरिएको राष्ट्रिय विपद् जोखिम न्यूनीकरण तथा व्यवस्थापन प्राधिकरणका उपसचिव एवं प्रवक्ता ध्रुवबहादुर खड्काले बताए । अहिलेसम्म जति तथ्यांक आएको छ, त्यो प्रारम्भिक नै छ, उनले भने, कति घर भत्किए भनेर छानबिन भइरहेको छ, करिब १ लाख हाराहारी पुग्ने अनुमान छ । उनका अनुसार अहिलेसम्म स्थानीय तहमा १ अर्ब १४ करोड २७ लाख पठाइसकिएको छ । लाभग्राहीको खातामा मात्र २६ करोड २४ लाख ५० हजार रुपैयाँ पुगिसकेको छ । सम्झौता गर्नेबित्तिकै लाभग्राहीले किस्ता पाउने छन्, उनले भने, पहिलो किस्ता दिन सकिए पनि दोस्रो किस्ता दिन रकम छैन ।प्रारम्भिक संख्याका आधारमा ५० हजारका दरले रकम उपलब्ध गराउनुपरे ३ अर्ब १ करोड ६८ लाख ५० हजार रुपैयाँ चाहिन्छ । यही संख्यालाई पहिलो किस्ताका रूपमा २५ हजारका दरले रकम उपलब्ध गराउँदा १ अर्ब ५० करोड ८४ लाख २५ हजार रुपैयाँ चाहिनेछ । रकम अभाव हुन नदिन र समयमै अस्थायी आवास निर्माण टुंग्याउन भन्दै १० अर्ब रुपैयाँ अर्थ मन्त्रालयसँग माग गरिए पनि अहिलेसम्म रकम उपलब्ध भएको छैन । भूकम्पलगत्तै विपद् कोषमा रहेको १० करोड रुपैयाँ ढुवानी भाडासहित राहत सामग्रीका लागि जाजरकोट र रुकुम पश्चिमलाई ५५ करोड उपलब्ध गरायौं, खड्काले भने, पछि अस्थायी आवासका लागि पुनः १ अर्ब ४१ करोड रुपैयाँ दिइयो, अब थप पठाउन कोषमा पैसा छैन । भूकम्प पीडितलाई थप रकम उपलब्ध गराउनका लागि मन्त्रालयमा छलफल भइरहेको अर्थ मन्त्रालयका सहसचिव एवं प्रवक्ता धनीराम शर्माले बताए । कुन कोषबाट रकम दिने भन्नेबारे छलफलकै क्रममा छ, उनले भने, अब धेरै ढिलो हुने छैन, केही दिनभित्रमा भूकम्प पीडितलाई रकम उपलब्ध गराइनेछ ।रकम निकासादेखि भन्झटिलो वितरण प्रणालीका कारण डेढ महिनामा ५ हजार ४ सय १९ मात्रै अस्थायी आवास निर्माण भएका छन् । यसमा पनि सरकारले भन्दा बढी स्वयंसेवी अभियानबाट बढी टहरा बनेका हुन् । विभिन्न पाँच जिल्लाको प्रारम्भिक तथ्यांकअनुसार अहिलेसम्म ६० हजार ३ सय ३७ घरमा भूकम्पका कारण क्षति पुगेको छ । तीमध्ये १० हजार ७ सय ४४ जनाले अस्थायी आवास निर्माणका लागि पहिलो किस्ता लिन सम्झौता गरेका छन् । ४९ हजार ५ सय ९३ ले अझै किस्ता लिन सम्झौता गरेका छैनन् ।गृह मन्त्रालयअन्तर्गतको राष्ट्रिय विपद् जोखिम न्यूनीकरण तथा व्यवस्थापन प्राधिकरणले उपलब्ध गराएको तथ्यांकअनुसार जाजरकोटका घरमा सबैभन्दा बढी क्षति भएको छ । प्रारम्भिक तथ्यांकअनुसार यो जिल्लामा ३३ हजार ८ सय १७ घरमा क्षति पुगेको छ, जसमध्ये ७ सय १२ जनाले मात्र पहिलो किस्ताका लागि सम्झौता गरेका छन् । अहिलेसम्म २ हजार ५ सय अस्थायी आवास निर्माण भएको जाजरकोटका प्रमुख जिल्ला अधिकारी सुरेश सुनारले बताए । भेरी नगरपालिकाका केही वडामा क्षति भएका घरहरूको संख्या आउने क्रममा छ, उनले भने, सरकारी संयन्त्र, संघसंस्था र विभिन्न राजनैतिक दलका स्वयंसेवीको सहयोगमा केही अस्थायी आवास बनेका छन् । उनका अनुसार अस्थायी टहरा बन्ने क्रम जारी छ । पालिकास्तरमा धमाधम किस्ता लिन सम्झौता भइरहेको छ, उनले भने, एकदुई दिनभित्र सबैको हातमा पैसा पुग्ने भएकाले अस्थायी आवास बनाउनेको संख्या बढ्ने छ । यो जिल्लाका पालिकाहरूको खातामा ५० करोड ९८ लाख ७५ हजार रुपैयाँ पठाइसकिएको उनको भनाइ छ । अर्को बढी प्रभावित जिल्ला रुकुम पश्चिम हो । प्राधिकरणका अनुसार यहाँ १७ हजार ४ सय ३४ घरमा भूकम्पले क्षति पुगेको छ । जसमध्ये २ हजार ८ सय ६१ अस्थायी आवास निर्माण भइसकेका छन् । ९ हजार १ सय ५५ जनाले पहिलो किस्ताका लागि सम्झौता गरेका छन् । यो जिल्लाका लागि ४९ करोड ८३ लाख ५० हजार रुपैयाँ पठाइएको छ । जसमध्ये २२ करोड ८८ लाख ७५ हजार रुपैयाँ पालिकाहरूको खातामा पठाइएको छ । गत असोज १६ मा आएको भूकम्पले बझाङ जिल्लामा ४ हजार ५ सय ७३ घर भत्किए । तर, यो जिल्लामा अहिलेसम्म आवास निर्माणको कामले गति लिन सकेको छैन । उक्त जिल्लाका लागि ११ करोड ४३ लाख २५ हजार रुपैयाँ निकासा भइसकेको छ । तर, पालिकाहरूमा भने ३० लाख ५० हजार रुपैयाँ पठाइएको छ । जहाँ किस्ता सम्झौता गर्नेको संख्या पनि न्यून रहेको छ । प्राधिकरणका अनुसार यो जिल्लामा अहिलेसम्म १ सय २२ जनाले मात्र आवास निर्माणका लागि किस्ता लिन सम्झौता गरेका छन् । यो जिल्लामा ४ हजार ५ सय ७३ मध्ये ९ वटा मात्र अस्थायी आवास निर्माण भएको छ । उक्त घरहरू निजी स्तरबाट बनाइएको भए पनि सरकारी सहयोगबाट आवास निर्माण भएको छैन । जिल्ला प्रशासन कार्यालय बझाङका अनुसार मष्टा र खप्तडछान्ना गाउँपालिकामा ३३ र जयपृथ्बीबहादुर नगरपालिकामा ३ वटा अस्थायी आवास निर्माण गरिएका छन् ।कार्यालयमा रकम प्राप्त भएसँगै सम्बन्धित पालिकाहरूको खातामा रकम पठाउन थालिएको जिल्ला प्रशासनका नायब सुब्बा राजेन्द्रबहादुर फराडाले बताए । सबै गाउँपालिकाको खातामा पैसा पठाइसकिएको छ, उनले भने, बित्थडचिर र केदारस्युँ गाउँपालिकाले लाभग्राहीको खातामा समेत पैसा पठाइसकेका छन् । अन्य पालिकाले लाभग्राहीको खातामा पैसा पठाउने तयारी भइरहेको र पैसा पुग्नासाथ घर बनाउनेको संख्या बढ्ने उनको भनाइ छ । बाजुरामा प्रारम्भिक तथ्यांकअनुसार २ हजार ७ सय २९ घर भत्किए पनि अहिलेसम्म आवास निर्माणको काम भएको छैन । जसले गर्दा भूकम्पपीडितहरू चिसोमा रात कटाउन बाध्य छन् । यो जिल्लामा ३ करोड ७७ लाख २५ हजार रुपैयाँ जिल्ला विपद् कोषमा पठाइएको छ । जसअनुसार पालिकाहरूले ४३ लाख २५ हजार रुपैयाँ लाभग्राहीको खातामा पठाइएको छ । यसमा १ हजार ५ सय ९ जनालाई अस्थायी आवास निर्माणका लागि भुक्तानी दिइएको जिल्ला प्रशासन कार्यालय बाजुराका विपद् सम्पर्क व्यक्ति नैन रावलले बताए । अस्थायी आवास निर्माण भएपछिको तथ्यांक प्रशासनमा अहिलेसम्म आएको छैन, पैसा ढिला प्राप्त भएकाले भुक्तानी दिएको धेरै भएको छैन, उनले भने, अब आवास निर्माण भइसकेपछि कति घर बने भनेर संख्या आउने छ ।सल्यानमा पनि अस्थायी आवास निर्माण गर्नेको संख्या न्यून छ । यो जिल्लामा अहिलेसम्म भूकम्पले भत्किएका घरको संख्या १ हजार ७ सय ३० छ । जसमध्ये ४९ वटा मात्र अस्थायी आवास निर्माण भएका छन् । ५ सय ८० जनाले आवास निर्माणका लागि रकम सम्झौता गरेका छन् । यो जिल्लाका लागि १ करोड ८० लाख रुपैयाँमध्ये १ करोड ४५ लाख रुपैयाँ पालिकाहरूमार्फत लाभाग्राहीलाई पठाउन थालिएको छ ।"
भालुका बच्चा हुर्किन्जेल भेडी गोठ लेकमै,"(ताप्लेजुङ) फावाखोलाका गोपाल विष्टले एक महिनादेखि हेल्लोक आसपासमा भेडा चराइरहेका छन् । अघिल्ला वर्षहरूमा यतिबेला उनी भेडी गोठ तल सोलीडाँडामा सारिसकेका हुन्थे । यस वर्ष यहाँ भालुका बच्चा हुर्किरहेकाले सार्न नपाएका हुन् । फावाखोलाको नाम्सालिङ, सोलीडाँडा क्षेत्रमा भालु बच्चासहित लस्करै हिँडेको देखेपछि गोठ माथि नै राख्नुपर्यो, गोपालले भने, रूखका हाँगा भाँचेको र जंगलमा हिँडेको संकेतले पनि धेरै संख्यामा छन् भनेर अनुमान लगाउन सकिन्छ । डिभिजन वन कार्यालयका प्रमुख बद्रीप्रसाद शाहले सोलीडाँडामा भालुका बच्चा हुर्किरहेको बताए । ताप्लेजुङमा कालो भालु पाइन्छ, उनले भने, यहाँ रूख चढ्ने र भुइँमा हिँड्ने दुवै खाले भालु छन् । अहिले यहाँ भालुका दुईतीन महिनाका बच्चालाई माउले सिकार गर्न सिकाइरहेको छ । यदि बच्चाले भेडाको सिकार गर्न थाल्यो भने गोठ जोगाउनै समस्या हुन्छ । पूर्णबहादुर विष्टको भेडी गोठ पनि अझै लेकमा नै छ । लालीखर्कमा रोकेर राखेको छु, भालु गुफा पसेपछि मात्रै फावाखोलातिर झार्ने योजना छ, उनले भने । हिउँ पर्ने सिजनमा भेडी गोठ न्यानो र सुरक्षित स्थानका लागि लेक हुँदै तल झार्ने गरिन्छ । हिउँले नभेट्ने र चरन पनि हुने भएकाले गोठालाहरू समयअनुसार गोठ सार्ने गर्छन् । फावाखोला, लिंखिम, फुरुम्बूलगायत क्षेत्रका भेडी गोठ पाथीभराको काफ्लेपाटीभन्दा तल्लो क्षेत्रमा राखिन्छ । जिल्लाको पूर्वोत्तरका भेडी गोठ भने सादेवामा झारिएको छ । पुस लागेपछि कालीखोला क्षेत्रमा लैजाने भेडा पालक टोपबहादुर बुढाथोकीले बताए । भेडा किसानका अनुसार पुस लागेपछि भालु आफ्ना बच्चाहरू लिएर गुफा पस्ने गर्छ । भेडालाई वन्यजन्तुबाट जोगाउन ज्यादै मुस्किल छ, टोपबहादुरले भने, खान त सिद्धिखर्कतिर डुलाउँदा पनि भालुले खान्छ तर बच्चा नै पल्क्यो भनेचाँहि खती धेरै गर्ने र रातिसमेत गोठमा आक्रमण गर्ने भएकाले होसियार हुनुपर्छ । जिल्लाका कालीखोला, सादेवा, सुरुमखिम, मामांखे, फावाखोला, साँवा, पापुङलगायत क्षेत्रका बासिन्दाले भेडा पाल्छन् । डुलाएर पाल्ने गोठमा तीनचार सयसम्म र घरमा बाँधेर पाल्नेले दुईदेखि दस वटासम्म पाल्ने गरेको किसानहरू बताउँछन् । ताप्लेजुङमा साढे ५ हजारको संख्यामा भेडा पालिएको पशु सेवाविज्ञ केन्द्र पाँचथरताप्लेजुङका प्रमुख मनोजकुमार महतोले बताए ।"
एनएसएलको अर्धशतक,"(काठमाडौं)दिन थियो, वर्ष ०७८ को वैशाख ११ । यो त्यही दिन हो, जबदेखि नेपाली फुटबलमा पहिलो पटक फ्रेन्चाइज लिग सुरु भयो । नेपाल सुपर लिग (एनएसएल) को पहिलो खेल जुरेको थियो, काठमाडौं रेजर्स र ललितपुर सिटी एफसीबीच । त्यसको साढे दुई वर्षभन्दा बढी समयपछि प्रतियोगिताको दोस्रो संस्करण आइपुग्दा शुक्रबार त्यसको अर्धशतकीय खेल पूरा भएको छ । त्यो ५० औं खेलमा भिडेका थिए, त्यही ललितपुर र झापा एफसी, अनि नतिजा रह्यो, गोलरहित ।दशरथ रंगशाला भएको पहिलो ऐतिहासिक खेलमा ललितपुरका क्रोएसियाली खेलाडी भिलियम पोसिनकोभिचले बल चलाएर प्रतिस्पर्धा सुरु गरे । अर्को ऐतिहासिक ५० औं खेलमा झापाका सर्बियाली गोलरक्षक स्टेफन क्युपिचले अन्तिम पटक बल छोए । यसरी प्रतियोगिताको ५० खेलको यात्रा टुंगियो । यसबीच पूरा प्रतियोगितासँग जोडिएका खास खास तथ्यांक कस्तो रहे त ? यी यस्ता तथ्यांक हुन जसले अबका खेललाई रोमाञ्चक बनाउन आधार तयार पार्नेछ ।प्रतियोगितामा पहिलो गोल गर्ने खेलाडी रहे, काठमाडौंका क्यामरुनी खेलाडी मेसुके ओलेमोउ । यो गोल ललितपुरविरुद्ध निस्केको थियो । अहिले ५० औं खेल आइपुग्दा १ सय ३ गोल भएका छन्, २०६ को औसतले । त्यसमध्ये पहिलो संस्करणमा ५८ गोल भए । अहिलेको संस्करणका २५ खेलमा ४५ गोल भएका छन् र औसत झरेर १८ मा पुगेको छ । यी ४५ गोलमध्ये ३० विदेशी खेलाडीको नाममा रहेको छ भने १५ मात्रै नेपाली खेलाडीको नाममा ।पूरा १ सय ३ गोललाई आधार मान्ने हो भने यसमध्ये ५६ गोल विदेशी गरे, नेपाली खेलाडीको भागमा ४७ मात्रै । प्रतियोगितामा सर्वाधिक गोल गर्ने खेलाडी पनि तिनै ओलेमोउ रहेका छन् । उनले यसपल्टको संस्करणमा खेलिरहेका छैनन् । उनले वर्ष ०७८ का नौ खेलमा आठ गोल गरेका छन् । त्यसमा एक ह्याट्रिक पनि समावेश छ र यो काठमाडौंले विराटनगर एफसीविरुद्ध प्राप्त गोलमा आत्मसात् गरेका थिए । यो नै प्रतियोगितामा एक मात्र तीन गोलको प्रदर्शन रहेको छ ।अहिलेसम्म एकै खेलमा भएको सर्वाधिक गोल नौ हो, जुन काठमाडौं र विराटनगरबीच पहिलो संस्करणमा भएको थियो । त्यसमा विराटनगरले सुरुमै दुई गोलको अग्रता लिएर पनि त्यसलाई रक्षा गर्न सकेको थिएन् । सर्वाधिक ठूलो अन्तरको जित निकाल्ने काम भने ललितपुरले गरेको थियो । उसले विराटनगरलाई ४० ले हराएको थियो । यसपल्ट पनि ललितपुरले चितवनलाई हराएको ३१ को स्कोर एकै खेलमा सर्वाधिक गोलको प्रदर्शन रहेको छ ।यसपटकको ५० खेलमा ३४ त्यस्तो खेल रहे, जसमा स्पष्ट जित निस्केको थियो । अनि १६ यस्ता खेल रहे, जुन बराबरीमा टुंगिए । सात खेल भने गोलरहित बराबरी रहे । त्यसमध्ये सर्वाधिक बढी आठ खेल जित्ने टिम रहेको छ, डिफेन्डिङ च्याम्पियन काठमाडौं । उसले नै अहिलेसम्म सर्वाधिक १४ खेल खेलेको छ । ललितपुर पनि उसकै बराबरीमा छ, १४ खेल खेलेर । ललितपुरले भने अहिलेसम्म पाँच जित आत्मसात् गरेको छ ।धनगढी एफसीले भने १३ खेलमा छ जित हात पारेको छ । प्रतियोतिगाकै इएतिहासमा सर्वाधिक हार बेहोर्ने टिम भने एफसी चितवन रहेको छ । पहिलो संस्करणमा चितवनले एकै खेल पनि जित्न सकेको थिएन् । अहिलेसम्म उसले सात खेल गुमाइसकेको छ, १२ खेलमा । ललितपुरले सर्वाधिक धेरै चार खेल गोलरहित बराबरी खेलेको छ । त्यसमध्ये तीन गोलरहित बराबरी यसपल्टको संस्करणका छन् । झापाविरुद्धको उसको अन्तिम खेल पनि संयोगले गोलरहित नै रह्यो ।काठमाडौंले तीन पटक लगातार तीन खेल जितेको छ । यस्तै ललितपुरले एकपल्ट लगातार तीन खेल जितेको छ । लगातार अपराजित यात्राको कीर्तिमान पनि ललितपुरकै नाममा जोडिएको छ । यसपल्ट ललितपुर आफूले खेलेका छ खेलमा अपराजित छ । त्यसपछि धनगढी पनि यसपल्ट आफूले खेलेका पाँच खेलमा पराजित छ । लगातार सबैभन्दा बढी हारेको खराब कीर्तिमान भने चितवनको नाममा छ । पहिलो र दोस्रो संस्करणमा गरेर चितवन लगातार पाँच खेलमा पराजित रहेको थियो ।गोलरक्षकको मात्र होइन्, पूरा डिफेन्सकै लागि सबैभन्दा गर्वको विषय हुन सक्छ, क्लिन सिट । पहिलो संस्करणमा गोलरक्षक विकेश कुथुले काठमाडौंका लागि खेलेका थिए र त्यसमा उनले पाँच खेलमा गोल खाएनन् । काठमाडौंको उपाधि यात्रामा उनको यो प्रदर्शन महत्त्वपूर्ण रह्यो । यसपल्ट उनले स्पोर्टिङ इलामका लागि खेलिरहेका छन् र दुई खेलमा गोल खाएका छैनन् । त्यस अर्थमा आफू खेलेका १३ खेलमा उनले सात खेलमा कुनै गोल खाएनन् ।यसपल्ट झापाले चार खेलमा क्लिन सिट राखेको छ र त्यसमध्ये तीन खेल त गोलरहित बराबरी रहेको छ । उसका गोलरक्षक क्युपिचले यी चार खेलमा कुनै गोल नखाएको हो । लगातार सबैभन्दा बढी समय गोल नखाएको कीर्तिमान उनकै नाममा छ र यसमा अझ थप समय जोडिने निश्चित छ । झापाले आफ्ना पछिल्ला चार खेलमा कुनै गोल खाएको छैन । पोखरा थन्डर्सले उसका विरुद्ध अन्तिम पटक गोल गरेको थियो । त्यस अर्थमा क्युपिचले कीर्तिमान ४ सय ३१ मिनेट भएको छ, कुनै गोल नखाएको । यी सबै तथ्यांक हेर्दा केही हदसम्म नेपाली खेलाडीमाथि विदेशी नै हाबी रहेको देखिन्छ । प्रशिक्षकको स्थिति कस्तो छ त ? यसमा भने नेपाली प्रशिक्षक नै अगाडि छन् । एनएसएलमा छ नेपाली प्रशिक्षक देखिएका छन् र ती हुन्, बालगोपाल महर्जन, मेघराज केसी, नवीन न्यौपाने, सनोज श्रेष्ठ, युगलकिशोर राई र विजय महर्जन । यसमध्ये विजयले मात्रै पहिला पल्ट टिम हेरिरहेका छन् । यसमध्ये बालगोपाल र नवीनले एकै टिमलाई निरन्तरता दिएका छन्, काठमाडौं र पोखरालाई ।कुल पाँच विदेशी प्रशिक्षकमा पहिलो संस्करणमा देखिएका थिए, यान ल र प्रदीप हुमागाई । यहाँनिर प्रदीपलाई पनि विदेशी नै मानिएको छ र उनी नै त्यस्तो एक मात्र प्रशिक्षक रहेका छन्, जो वर्खास्तीमा परे । चार खेलपछि उनी टिमबाट अलग भए र उनको स्थानमा सहायक प्रशिक्षकका रूपमा राजु तामाङले जिम्मेवारी सम्हालेका थिए । ललितपुरले उनलाई बर्खास्त गरेको थियो । यसपल्ट तीन नयाँ विदेशी प्रशक्षिक देखा परे, मेहराज उद्दिन, इयान एन्ड्र्यु गिलान, ओरिओल मोहेनडानो ।"
न्याभ कपका लागि क्यानसँग सम्झौता,"(काठमाडौं)नेपाली समुदायबीच अस्ट्रेलियाको मेलबर्नमा हुँदै आएको न्याभ क्रिकेट कपको १९ औं संस्करणका लागि नेप्लिज एसोसिएसन अफ भिक्टोरिया (न्याभ) ले हालै नेपाली क्रिकेटको सर्वोच्च निकाय (क्यान) सँग सम्झौता गरी तयारी अगाडि बढाएको छ । न्याभ कपको आगामी संस्करण जनवरी १७ देखि मार्च १० सम्म आयोजना हुँदै छ र १४ टिमले भाग लिने अनुमान आयोजकको रहेको छ । नेपालीहरूको बाहुल्य रहेको रिजोभरस्थित डोनथ रिजर्भ ओभलमा प्रतियोगिताका खेलहरू हुनेछन् । विगतका न्याभ कपमा नेपालबाट अस्ट्रेलियालाई कर्मथाले बनाउँदै आएका यसवन्त सुवेदी, सागर खड्का, गोविन्द कार्की, सुनम गौतमलगायतले खेल्दै आएका थिए । अस्ट्रेलिया पुगेका नेपाली राष्ट्रिय टोलीका तीव्र बलर किशोर महतो मेलबर्नमा खेल्दै आएका छन् । गत वर्ष फार वेस्ट हन्टर्सले नारे किङ्सलाई पराजित गरी उपाधि जितेको थियो । न्याभका अध्यक्ष प्रेमराज उप्रेती र नेपाल क्रिकेट संघ (क्यान) का अध्यक्ष चतुरबहादुर चन्दले हालै द्विपक्षीय सम्झौतामा हस्ताक्षर गरेका थिए । क्यानका सचिव एवं नेपाली राष्ट्रिय टोलीका पूर्वकप्तान पारस खड्का, न्याभका सचिव आलोक पौडेल र न्याभ कपका प्रमुख प्रायोजक म्याक्सी म्याक्स एजुकेसन एन्ड भिसा सर्भिसका प्रमुख शंकर धरेल उपस्थित थिए । दुई पक्षबीचको सम्झौतमा न्याभ कपमा नेपाली राष्ट्रिय खेलाडी र पदाधिकारीलाई सम्मान गरिने, मेलबर्न पुगेका राष्ट्रिय खेलाडीलाई प्रशिक्षणको व्यवस्थाका लागि पहल गरिदिने र नेपाली क्रिकेट विकासका लागि न्याभले सहयोग संकलन गर्ने बुँदाहरू रहेको न्याभ अध्यक्ष उप्रेतीले जनाए । गत वर्षको संस्करणमा न्याभले पूर्वकप्तान पारसलाई सम्मान गरेको थियो । न्याभ र क्यान प्रतिनिधिले हालै नेपालका लागि अस्ट्रेलियन राजदूत फेलिसिटी भोल्कसँग भेटेर नेपाली क्रिकेटको विकासका लागि अस्ट्रेलियासँग समन्वयन गर्ने विषयमा छलफल गरेको थियो । न्याभ कपलाई अस्ट्रेलियन क्रिकेटसँग जोडिदिन दूतावासले पहल गरिदिने भोल्कले बताएकी थिइन् । उनले नेपाली क्रिकेटको विकासका लागि सहयोग गर्ने वाचा गरेकी थिइन्, त्यसमा महिला क्रिकेटदेखिको विकाससमेत रहेको छ । पारसले सो क्रममा नेपालको मेलबर्न क्रिकेट रंगशालामा खेल्ने सपना रहेको बताएका थिए । म्याक्सी म्याक्सका प्रमुख धरेलले न्याभ कपलाई स्तरीय बनाउन आफूहरू सबैखाले सहयोग गर्न तयार रहेको बताए । नेपाली समुदायबीच सामाजिक संस्थाका रूपमा २६ वर्षअघि स्थापना भएको न्याभको संस्थापकमध्येका एक शेष घले हुन् । अस्ट्रेलियामा रहेको नेपाली समुदायको पुरानो संस्थामध्येको एक न्याभले भिक्टोरिया राज्य सरकारको सहयोगमा बाल चौतारी, संस्कृति जगेर्ना कार्यक्रम गर्दै र बहुसांस्कृतिक कार्यक्रमलाई जोड दिँदै आएको अध्यक्ष उप्रेतीले जनाए ।"
सिरिजंगा गोल्डकपको उपाधि इलामलाई,ताप्लेजुङ (कास) इलाम सन्दकपुरको देउराली स्पोर्टिङ क्लबले तेस्रो सिरिजंगा गोल्डकप जितेको छ । इलामले शुक्रबार फाइनलमा झापाको न्यु स्टार क्लबलाई २० गोल अन्तरले पराजित गर्यो । विजेता इलामले २ लाख २ हजार र उपविजेता झापाले १ लाख ११ हजार नगद पाएको छ । पहिलो हाफको २४ औं मिनेटमा झापाका अभिषेक लिम्बूले गरेको आत्मघाती गोलसँगै झापाको ओरालो यात्रा सुरु भएको थियो । दोस्रो हाफको २२ औं मिनेटमा इलामका विकेश लिम्बूले करिब २५ याड टाढाबाट प्रहार गरेर दोब्बर गोल बनाउँदै उपाधि पक्का गरे । लिम्बू लिपिका पुनरुत्थानकर्ता तथा प्रचारक सिरिजंगासिं थेबेको जन्मजयन्तीको अवसर पारेर तीन वर्षदेखि यो प्रतियोगिता हुँदै आएको छ ।
गोल्डेन गेटलाई सफलता,काठमाडौं (कास) गोल्डेन गेटले दोस्रो नखिपोट खुला बास्केटबल प्रतियोगिताको पुरुषमा शुक्रबार जित हात पारेको छ । गोल्डेन गेटले कीर्तिपुर बी लाई ९४३० ले सहजै पराजित गर्यो । गोल्डेनगेटका प्रज्ज्वल महर्जनले १९ स्कोर गरे । पुरुषमै बलर्स एकेडेमीले आयोजक नखिपोट युथ क्लब बी लाई ८४७८ तथा कीर्तिपुर ए ले टाइमआउटलाई ९८६४ ले हराए । बलर्सका साहिल तमुले २३ तथा कीर्तिपुर ए का जयदीपले ३६ स्कोर गरे । महिला यु२३ मा बूढानीलकण्ठले कीर्तिपुरमाथि ५८४० को जित दर्ता गर्यो । बूढानीलकण्ठकी रिन्चेन मोक्तानले १८ अंक जोडिन् ।
"ब्रह्मपुत्र : एक नदी, अनेक जिन्दगी","मलाई नदीसँग खास लगाब छ । करोडौं वर्षदेखि अनवरत बग्ने नदीहरू देख्दा मेरो मन जीवनप्रतिको अथाह प्रेमले भरिन्छ । एक क्षण नबिसाई कसरी बग्न सकेका होलान् नदीहरू ? के नदीहरू पनि रुन्छन् ? के नदीहरू पनि हाँस्छन् ? के नदीहरू पनि प्रेम र वियोगमा हुन्छन् ? के नदीहरू पनि आफ्ना यादलाई सँगै बोकेर यात्रा गर्छन् ? नदी नभएको भए प्रकृति, सभ्यता र स्वयं मान्छे कस्तो हुन्थ्यो होला ? जब मेरा मस्तिष्कमा यस्ता प्रश्न आउँछन्, म सृष्टिको अनुपम लीला सम्झिएर नतमस्तक हुन्छु । मनले भन्छ, नदी रचनाकारको सर्वाधिक सुन्दर सृजना हो । एक दिन मलाई लाग्यो, नदीको गाथा लेखौं । यो मंसिर दोस्रो साताको कुरा हो । लाग्यो, नदीको लीलालाई थोपा थोपामा संगालेर शब्दहरूले सजाउँ । त्यसै मेसोमा अजय दीक्षित दाजुलाई भनें, दाइ म नदीको गाथा लेख्छु । कुन नदीको ? मैले भने ब्रह्मपुत्रको । ब्रह्मपुत्र नै किन ? हाम्रा कोशी, कर्णाली, गण्डकी छाडेर तिमीलाई ब्रह्मपुत्रमै किन पुग्नुपर्यो ? यो प्रश्नको सही जवाफ के होला ? त्यो सोच्दै नसोची तत्काल जवाफ दिएँ, त्यसका तीनवटा कारण छन् दाइ । पहिलो, ब्रह्मपुत्रसँग मेरा प्रियजनहरूको रगत र आँसु मिसिएको छ । त्यो मेरा लागि नदी मात्रै होइन, मेरो बाल्यकाल सम्झाउने कथाहरूको सन्दुक हो । दोस्रो, ब्रह्मपुत्र मलाई नाम नै बहुत सुन्दर लाग्छ । तेस्रो, म भर्खरमात्र ब्रह्मपुत्र किनार पुगेको थिएँ । अहिले म त्यहाँका ताजा अनुभूतिहरू सम्हालेर बसेको छु । मलाई ब्रह्मपुत्रमाथि नै लेख्न प्रेरित गर्ने अरू के होलान् ? यो प्रश्नसँगै मेरो मन उडेर गयो सुदूर अतीततर्फ, जतिबेला म मेरी हजुरआमाको (मामलकी हजुरआमा) न्यायो काखमा बसेर उनलाई परीकथाहरू सुनाउन कर गर्थें । तर, परीकथाको बदलामा उनी सुनाउँथिन् ब्रह्मपुत्रको कथा । कथामा विशाल समुद्रझैं फैलिएको हुन्थ्यो ब्रह्मपुत्र र हुन्थे त्यसभित्र जेलिएका पत्रपत्र घटनाहरू । हजुरआमाको मनमस्तिष्कमा ब्रह्मपुत्र नै ब्रह्मपुत्र हुन्थ्यो सयौं ब्रह्मपुत्र, श्लोकमा ब्रह्मपुत्र, कथामा ब्रह्मपुत्र, गीतमा ब्रह्मपुत्र ! उनका लागि ब्रह्मपुत्र यस्तो चामत्कारिक बिम्ब थियो, जसभित्र सुखदुःख सबै अटाउँथे । कथा सुनाइबस्दा उनको अनुहार कहिले ब्रह्मपुत्रको सङ्लो पानीमा टल्किने ज्योत्सनाको रङझैं उज्यालो हुन्थ्यो, कहिले नदीको उर्लंदो छालझैं उनको अनुहारमा वेदनाहरू नाच्न थाल्थे । उनका लागि ब्रह्मपुत्र आफ्नै जीवनतिर फर्केर हेर्ने ऐना थियो । मेरा लागि थियो, मेरी हजुरआमाले सुनाउने जीवनको दर्पणछाया । एक साँझ ! यो लगभग ४५ वर्षअघिको कुरा हो । हजुरआमाले हामी नातिनातिनालाई भन्नुभयो, आज म तिमीहरूलाई एक राजकुमारीको कथा सुनाउँछु । यति भनेर एक विदुषीले झैं उहाँले कथा सुरु गर्नुभयो एकादेशमा असम भन्ने एउटा अचम्मको कल्पभूमि थियो । मान्छेहरू भन्थे त्यहाँ जे चितायो त्यही हुन्छ, माता कामाख्याको आशीर्वाद । ब्रह्मपुत्रले बोकी ल्याउने मलिलो माटो, घाँसैघाँसले भरिएका रनवन र उखु खेती । त्यो कल्पभूमिमा पौरख गर्न, कमाउन र गृहस्थ बसाउन मान्छेहरू चारचौरासबाट जान्थे । त्यही मेसोमा भोजपुरबाट एक जोडी राजकुमार र राजकुमारी पनि असम लागे । उनीहरूले भर्खर विवाह गरेका थिए । त्यसैले सिन्कासिन्का जोडेर परेवालेझैं गुँड लगाउने र गृहस्थी बसाउने उनीहरूको रहर थियो । नभन्दै असममा उनीहरूको गृहस्थी खुबै जम्यो । त्यतै आफन्तहरू बने, गाउँछिमेक बने, सयौं लैना भैंसीसहितको गोठ बन्यो । कथाका राजकुमार र राजकुमारी दैनिकजसो ब्रह्मपुत्रका फाँट र आसपासका जंगल चहार्थे, घाँसदाउरा गर्थे, चराझैं गाउँथे, पुतलीझैं नाच्थे । ब्रह्मपुत्रको आवाजमा आवाज थपेर सुसेल्थे । दूध दुहुन्थे, घिउ जम्मा गर्थे । नदीको गीत गुनगुनाउँदै राजकुमारी डुंगामा घाँस हालेर ब्रह्मपुत्र वारपार गर्थी । जीवनमा प्रेम थियो, पौरख थियो । तर, एक दिन नसोचेको भयो । एक्कासि राजकुमार हरायो । ऊ रातैभर घर फर्किएन । अर्को दिन उसरी नै सूर्योदय भयो र सूर्यास्त भयो । त्यो दिन पनि राजकुमार फर्किएन । राजकुमारीले भोकै, प्यासै आफ्नो प्रियतम्को यादमा रात बिताई । उसले ब्रह्मपुत्रसँग प्रार्थना गरी, कामाख्यालाई भाकल गरी । दुर्भाग्य तेस्रो दिन राजकुमारको मृतदेह जंगलको बीचमा फेला पर्यो, जसको शरीर रगताम्य थियो र शरीरभरि थिए अर्नाले हानेका चोटहरू । राजकुमारी विह्वल भई । उसको आकाश खस्यो, पाताल भास्सियो । तर, अरू उपाय थिएन । त्यसैले नियतिलाई स्वीकार गरेर उसले पतिको लास उठाई । आफैं डुंगामा राखेर ब्रह्मपुत्र तारी, घर ल्याई र आफ्नै आँगनबाट अन्तिम बिदाइ गरी । राजकुमारको ब्रह्मपुत्र किनारमा सद्गत भयो । त्यसपछिका एक वर्ष उसले ब्रह्मपुत्रको किनारमा बसेर स्वर्गवासी पतिका लागि प्रार्थना गर्दै बिताई । उसका आँसु ब्रह्मपुत्रका लहरहरूसँगै मिले र अनन्तमा हराए । राजकुमारीका दुई छोरीहरू थिए, गर्भे टुहुरी अर्की पनि छोरी जन्मिई । ऊ तीन छोरीहरूसँग ब्रह्मपुत्र किनारमा फेरि जीवनलाई लय दिन खोज्दै थिई । एक दिन फेरि उसकी कान्छी छोरी हराई । ऊ मात्रै दुई वर्षकी थिई । घर नजिकैबाट ब्रह्मपुत्र बग्थ्यो, उसलाई लाग्यो सबै कुरा सकियो । ब्रह्मपुत्रको उर्लंदो भेल सम्झिएर उसका ओठमुख सुके । तर, भाग्यले हात थाम्यो । लगभग चार घण्टापछि उसकी कान्छी छोरी ब्रह्मपुत्रको उर्लंदो भेलमा खेल्दै भेटिई । त्यस दिन उसलाई लाग्यो अब पुग्यो, आफ्नै भोजपुर फर्किनुपर्छ । मलाई आज पनि सम्झना छ, त्यो दिन कथा सुनाइरहँदा मेरी हजुरआमाका गालाबाट आँसुका थोपाहरू खसे र माटोमा मिसिए । त्यो कथा सुनेको रात म फिटिक्कै निदाउन सकिनँ । राजकुमारीको दुःखले मलाई ब्याकुल बनाइरह्यो । पछि थाहा पाएँ, त्यो बहादुर राजकुमारी अरू कोही नभई मेरी हजुरआमा थिइन् र उनकी कान्छी छोरी थिइन्, मेरी आमा । ब्रह्मपुत्रका कथाहरू सुनाइरहँदा मेरी हजुरआमाका मनमा के खेल्थे, थाहा छैन । तर, जब उनी आफ्ना कथाहरूको पोको खोल्थिन् मेरो मन उड्न थाल्थ्यो ब्रह्मपुत्रतिर । सोध्थें, हजुरआमा कत्रो छ ब्रह्मपुत्र ?हजुरआमा हातले संकेत गर्दै भन्थिन्, ठूलो, धेरै ठूलो । मैले देखेको सबैभन्दा ठूलो नदी थियो हेंवा, जो मेरो घर नजिकैबाट बग्थ्यो । के हेंवाजत्रो ?, फेरि सोध्थें । होइन त्योभन्दा हजारगुणा ठूलो, हजुरआमा हातलाई परपरसम्म फैलाएर देखाउँथिन् । कत्रो, सभा जत्रो ? होइन, त्योभन्दा पनि ठूलो ! कत्रो अरुण जत्रो ? हैन त्योभन्दा पनि ठूलो ! अरुणभन्दा ठूलो नदी कत्रो होला ? मलाई लाग्यो, त्यो पक्कै आकाशजत्रो हुनुपर्छ । म साथीहरूलाई सुनाउँथे, ब्रह्मपुत्र त आकाशजत्रो विशाल छ । यसरी त्योबेला ब्रह्रमपुत्र मेरा लागि अनेक कथा, किंवदन्ती र रहस्यहरूको आकाश थियो । यसरी म हुर्कंदै गएँ । उमेरसँगै ब्रह्मपुत्र मेरा लागि रहस्य कम र जलसम्पदा ज्यादा बन्दै गयो । म यसका काल्पनिक कथाहरूमा भन्दा, यसका लहरहरूमा मोहित हुँदै गए । म ब्रह्मपुत्रले पार गर्ने २९ सय किलोमिटर लामो यात्रा देखेर चकित ओ चकित हुँदै गए । नदी हेर्दै गएँ, नदी पढ्दै गएँ, नदीको संगतमा रमाउँदै गएँ । ल ल लब्रह्मपुत्रको उत्पत्ति हुन्छ कैलाशमानसरोवर क्षेत्रमा । यो क्षेत्रलाई हिन्दु, बुद्ध, जैन र बोन धर्म सम्प्रदायको पवित्र स्थान मानिन्छ । किंवदन्ती र स्कन्द पुराणका अनुसार कैलाश पर्वत पृथ्वीको यस्तो केन्द्र हो, जहाँ धर्ती र आकाशको मिलन हुन्छ, त्यसैले आदिकालमा मानव र देवताहरू यसै क्षेत्रमा बसेर एकआपसमा संवाद गर्थे । भनिन्छ, एक समय बोन धर्मगुरु र बौद्ध धर्मगुरु मेलारेपाबीच भएको शास्त्रार्थमा आफ्नो तन्त्र शक्तिलाई सिद्ध गर्न गुरु मेलारेपा सूर्यको प्रकाशझैं उडेर कैलाशको चुचुरोमा पुगेका थिए । मान्छेहरूको विश्वास छ कि कैलाश पर्वतका चारवटा पाटाहरू समयअनुसार अलगअलग आकृति र रङका (सेतो, नीलो, रातो र हरियो) देखिन्छन् । धार्मिक कथाअनुसार, देवयुगमा मानसरोवर ताललाई क्षीर सागर भनिन्थ्यो र भगवान् विष्णुको शेषशय्या यही थियो । क्षीर सागरमा कुनै बेला महादेव, पार्वती, विष्णु र ब्रह्माजी स्वर्णहाँस भएर जलबिहार गर्थे । उनीहरूकै चुच्चाबाट चार दिशामा चारवटा नदी प्रवाहित भएको किंवदन्ती पनि छ । कैलाश मानसरोवर क्षेत्रबाट सुरु हुने महत्त्वपूर्ण नदीहरूमध्ये एक हो ब्रह्मपुत्र, जसलाई तिब्बतमा यार्लुङ साङ्पो भनिन्छ, जो ब्रह्मकुण्डबाट निस्कन्छ । त्यसो त, ब्रह्मकुण्डको पश्चिम दिशाबाट अरू केही प्रख्यात नदीहरू पनि सुरु हुन्छन्, जस्तो सिन्धु, झेलम्, रवि र सतलज । जो पछि सिन्धु नदीमा एकाकार हुन्छन् र अरब सागरमा मिल्छन् । यसैगरी ब्रह्मकुण्डको पश्चिमदक्षिणबाट निस्किन्छन् यमुना र गंगा । यमराजकी बहिनी यमुना र गंगा सिधा दक्षिण झरेर पूर्वदक्षिण लाग्छन् । रोचक के भने कैलाश मानसरोवरबाट बग्ने प्रायः सबै नदीहरू दक्षिण लाग्छन् । तर, ब्रह्मपुत्र भने हानिन्छ सिधा पूर्व, जो तिब्बतका पठार र हिमालयको बीचबाट ठूलठूला खाडलहरू नाघ्दै अगाडि बढ्छ र अरुणाचल पुगेर दक्षिण मोडिन्छ । त्यो मोडलाई ग्रेट बेन्ड भनिन्छ । त्यसपछि ब्रह्मपुत्र अरुणाचलमा दिहाङ्ग बन्छ । त्यहाँका महान् पर्वतमालाहरू नाघ्दै, मोडहरू छिचोल्दै, नाच्दै र मुस्कुराउँदै असम पुगेर ब्रह्मपुत्र सिधा दक्षिण हानिन्छ । यो यात्रामा उसले अनेक द्वीप बनाउँछ, अनेक खेतहरू बनाउँछ, अनेक जंगलहरू सृष्टि गर्छ, अनेक पवित्र गाथाहरू कोर्छ । यही बाटोमा उसको नेपाली कविहरूसँग भेट हुन्छ र ब्रह्मपुत्र कविता बन्छ । त्यसपछि हरिभक्त कटुवाल, अविनाश श्रेष्ठ, मैना थापा, इन्दुप्रभा देवी, डम्बर दाहाल, लीला कालीकोटेहरू ब्रह्मपुत्रको कञ्चन जलधाराबाट प्रेरित भई शब्दहरूको क्यानभास बनाउँछन् । त्यहीं भुपेन हजारिकादेखि रोशन पुरीसम्म भेटिन्छन् र ब्रह्मपुत्र गीत बन्छ । त्यहीं लीलबहादुर क्षत्री भेटिन्छन्, रुद्र बराल भेटिन्छन् र ब्रह्मपुत्र कथा बन्छ । यसरी सभ्यताहरू बनाउँदै र मान्छेलाई मोहनी लगाउँदै ब्रह्मपुत्र बंगलादेश पुग्छ, जहाँ यसलाई जमुना भनिन्छ । जमुना जब पद्मा (गंगा) सँग मिल्छ, पद्मा बन्छ । पद्मा जब मेधनासँग मिल्छ त्यसपछि यो मेधना बन्छ । र, अन्ततः मेधना बंगालको खाडीमा पुगेर विश्राम लिन्छ । यसरी मानसरोवरमा छुटिएका यमुना, गंगा र ब्रह्मपुत्र एकाकार हुन्छन् । त्यसपछि बन्छ, विशाल नदी संगम बंगालको खाडी ।ल ल लमेरी हजुरआमाले ब्रह्मपुत्रको कथा सुनाएको झन्डै ४५ वर्षपछि गत कात्तिकमा म सपरिवार असम लागें । म ब्रह्मपुत्रका कथाहरूलाई मनले स्पर्स गर्न चाहन्थें । जब म पहिलो पटक ब्रह्मपुत्रको नजिक पुगें, गुहाटी सहरको काखैबाट बग्ने ब्रह्मपुत्रको किनार त्यो दिन खचाखच थियो । मान्छेहरू कोही जलविहार गर्दै थिए, कोही उमानाथको दर्शन गर्न जाँदै थिए । कोही बगरमा रमाउँदै थिए, कोही डुंगाहरू घुमाउँदै थिए । हामीले एउटा मध्यम आकारको डुंगा रिजर्भ गर्यौं । ब्रह्मपुत्रको दाहिने किनारबाट हाम्रो डुंगा उमानाथ मन्दिरतर्फ अगाडि बढ्यो । जब डुंगा नदीको मध्यभागमा पुग्यो, मेरो मन चञ्चल भयो । मैले नाविकलाई भने, तिमीलाई थाहा छ साथी, यो नदीमा मेरा प्रियजनहरूको आँसु र पसिना मिसिएको छ । उसले मेरो कुरा बुझेन र गत बर्खामा नदी कति धेरै माथिसम्म आएको थियो बताउन थाल्यो । मैले भने, जति धेरै मान्छेका आँसुहरू नदीमा झर्छन्, त्यति नै नदी बढ्दै जान्छ । बाढी भन्नु त्यही मान्छेका आँसु र पसिनाको भेल त हो । ऊ मुस्कुरायो । त्यही क्षण मैले मनमनै आफ्ना प्रियजनहरूलाई सम्बोधन गर्दै भने, मेरा प्रियजनहरू ! तपार्इंहरूले सुनाएको असम र नेपालको सम्बन्धको कथा पक्कै यतै कतै पानीमा लहराउँदै होला । म त्यही कथा खोज्न यहाँ आएको छु । के तपाईहरू मलाई देख्दै हुनुहुन्छ ? उमानाथ मन्दिरको प्रांगणमा घुमिरहँदा एक जना पण्डितले मलाई सोधे, ब्रह्मपुत्रको नाममा एउटा खास विशेषता छ, के त्यो तिमीलाई थाहा छ ? मेरो अन्योल देखेर उनैले भने, भारतीय उपमहाद्वीपका अधिकांश नदीहरू स्त्री नामले चिनिन्छन्, तर ब्रह्मपुत्र मात्रै यस्तो नदी हो, जसको नाम पुलिंगी छ ।कसरी यसको नाम ब्रह्मपुत्र भयो ? मैले सोधें । यसको निकै रोचक कथा छ भाइ, उनी नेपाली बोल्थे र मसँग कुरा गर्न उत्साहित देखिन्थे । उनले कथाको प्रारम्भ गरे, हिमालय खण्डमा साधनारत महर्षी सन्तनुकी पत्नी अमोध अत्यन्तै सुन्दर नारी थिइन्, अप्सरा जस्ती । उनीसँग सारा देवलोक मोहित थियो । त्यसमध्ये ब्रह्मा पनि एक थिए । एक दिन अमोधप्रतिको यौनकामनाले ब्रह्मा ब्याकुल भए । तर, ब्रह्माको प्रस्ताव अमोधले अस्वीकार गरिन् । पछि सन्तनुको अनुमतिले ब्रह्मा र अमोधको यौनमिलन भयो । त्यो मिलनको शक्तिबाट जलधारा उत्पन्न भई कुण्ड बन्यो, जसलाई ब्रह्मकुण्ड भनियो र त्यहींबाट उत्पत्ति भएको नदीको नाम रहन गयो ब्रह्मपुत्र । उमानाथ मन्दिरबाट फर्किंदै गर्दा डुंगाले उमानाथ द्वीपको एक चक्कर मार्यो । त्यसैबेला एक अञ्जुली पानी हातमा उठाएर मैले ब्रह्मपुत्रलाई भने, ब्रह्मपुत्र ! म उही तिम्रो कथा सुनेर हुर्किएको फुच्चेकेटो आज तिम्रो जलधारालाई प्रत्यक्ष देखेर मन्त्रमुग्ध हुँदै छु । के तिमी मेरी हजुरआमालाई चिन्छौं ब्रह्मपुत्र, जो आजभन्दा झन्डै ८० वर्षअघि तिम्रो लहरमा डुंगा खियाउँदै घाँस वारपार गर्थिन् ? के तिमी मेरी आमालाई सम्झिन्छौ ब्रह्मपुत्र, जसले तिम्रो जलधारामा खेल्न सिकेकी थिइन् ? के तिमी मेरा हजुरबालाई चिन्छौ ब्रह्मपुत्र, जसलाई तिम्रै काखमा समाधिस्थ गरिएको थियो ? के तिमी मेरा सासूससुरालाई चिन्छौं ब्रह्मपुत्र, जो यतैकतै गारोखासी पर्वतमालामा गाईबस्तु चराउँथे ? के तिमी मेरा बालाई चिन्छौ ब्रह्मपुत्र, जो बैंसका रहरहरू मेट्न कुनै बेला यतै कुयरखेती गरेर बसेका थिए ? के तिमीलाई मेरा यी प्रिय मान्छेहरूको याद आउँछ ब्रह्मपुत्र, जसले बाँचुन्जेल तिमीलाई कहिल्यै भुलेनन् ? मलाई लाग्यो, ब्रह्मपुत्रका लहरहरू मलाई भन्दै छन्, प्रिय केशव ! मैले गाउने गीतलाई ध्यान दिएर सुन । यी तिनै गीतहरू त हुन्, जुन गीतमा तिम्रा मान्छेहरूको कथा छ । भ्रममै सही, मैले ब्रह्मपुत्रको आवाज सुनें र गद्गद भएँ । त्यो दिन ब्रह्मपुत्रको अद्भुत जलधारा देखेर मेरो मन रोमाञ्चित भयो । मलाई लाग्यो, म हाम्रो सभ्यताको जगमा उभिएको छु । म हाम्रो सभ्यताको एक यस्तो विश्वासअघि उभिएको छु, जसले नदीलाई पूजा गर्छ । कुनै समय यस्तो थियो, मान्छेहरू नदीलाई पछ्याउँदै हिँड्थे । त्यसैले नदी आसपास गाउँनगरहरू बसे । नदी किनारमा देवस्थलहरू बने । नदी हुँदै मान्छेहरू चारचौरास फैलिए । नदी हुँदै मान्छेहरू समुद्रमा पुगे र समुद्र हुँदै पृथ्वीको चक्कर लगाउन थाले । नदीहरूसँग मोहित मान्छेले यसलाई माता, प्रेमिका, प्रकृति र जीवनदायिनीका रूपमा अपार प्रेम र सम्मान गर्दै आयो । त्यो यस्तो समय थियो, जतिबेला मान्छे जलपरिका कथामा रमाउँथ्यो । नदीलाई अविराम प्रवाहित हुन दिन्थ्यो र नदीमाथि फोहोर गर्नु पाप ठान्दथ्यो । नदी मान्छेको जीवनधारा थियो । तर, जब मान्छेले सत्ता, शक्ति र सम्पत्तिको आविष्कार गर्यो, नाफाघाटा मान्छेको वृत्ति बन्यो । विश्व जित्न अगाडि बढेका शासकहरूले नदीलाई बिस्तारै साम्राज्य विस्तारको साधन बनाए । नदीमाथि हकदाबी हुन थाल्यो । नदीमाथि युद्ध हुन थाल्यो । नदीलाई सीमारेखा बनाई राजा, महाराजाले जमिनको भागबन्डा गरे । नदीको पवित्र जलमा मान्छेले रगत लागेका खुँडा, तरबारहरू पखाल्न थाल्यो । जब पुँजीवादले प्रकृतिमाथि धावा बोल्यो, नदी बिस्तारै सम्पदाबाट सम्पत्ति बन्यो । एक वस्तु अर्थात् कमोडिटी । जब आधुनिक विकासले फड्को मार्यो, मान्छे स्वार्थी बन्दै गयो । उसले नदीको प्रेम र आदर भुल्यो । नदीका कविता भुल्यो, गीत भुल्यो । परिणाम, नदी किनारमा ठूलठूला कारखानाहरू खुल्न थाले । नदीमाथि बाँध बने । कतै बग्दै गरेको नदी रोकियो, कतै जलप्रवाहलाई बंग्याइयो । अर्थात्, नदीमा जीवन छ भन्ने मान्छेले भुल्यो । नदीको छातीमा सिमेन्टका खम्बाहरू ठडिए । नदीहरू चोटैचोटले छियाछिया भए । बिस्तारै नदी मरे र फगत पानीका मैला पोखरीमा फेरिए । नदी तन्त्रहरू बिथोलिए । नदीमा खेल्ने माछा हराए । जलपरीका कथाहरू हराए । नदी किनारमा बसेर आफ्नो सभ्यता र संस्कृतिमा रमाउने आदिवासीहरू बेदखल भए । उनीहरूको भाषा, धर्म, संस्कृति बेदखल भयो । उनीहरूले पुज्ने भगवान् बेदखल भयो । नदीमा आजकल कि त ठेकेदार, इन्जिनियर र व्यापारी भेटिन्छन् कि त शासक । आजकल नदी किनारमा प्रेम र प्रकृतिका गीत गुन्जिँदैनन्, गुन्जन्छन् मेसिनका कर्कश आवाज । त्यसैले नदी रिसाएका छन् । त्यसैले नदी बाढी, पहिरो, डुबान, कटान लिएर हिँड्छन् आजकल । आजकल नदीको पानी पिउनयोग्य रहेन र नदी किनारमै पुँजीवादले ठूलठूला जारबाट पानी बेच्ने उद्योग सुरु गर्यो । ब्रह्मपुत्र किनारमा बसेर नदीहरूबारे विचार गरिरहँदा मेरो मनमा घुमिफिरी फेरी उनै प्रश्नहरू आए । जस्तो, साँच्चै नदीहरू यसरी नै मर्दै गए भने हाम्रो भविष्य के होला ? ब्रह्मपुत्र, सिन्धु, सतलज, गंगा, गण्डकी, कोशी, कर्णालीहरू पृथ्वीबाट हराए भने मान्छे कहाँ जाला ? अबको सय वर्षपछि ब्रह्मपुत्र कस्तो होला ? गंगा कस्तो होला ? हाम्रा प्रिय कोशी, गण्डकी र कर्णाली कस्ता होलान् ? अबको सय वर्षपछि पनि हाम्रा नदी किनार यसरी नै हरिया, रसिला रहलान् कि मरुभूमिझैं उराठ र उदास बन्लान् ? यी प्रश्नहरू यसकारण मेरो मनमा आए कि अहिले पुँजीवाद अझ चर्को बन्दै आएको छ । नाफाघाटाको हिसाबकिताब अझ चर्को बन्दै छ । नदीको मोलभाउ बढ्दै छ । मान्छेको तुजुकले आकाश छुँदै छ । मान्छेलाई अझै नदीहरूको दोहन गर्नुछ । त्यसैले सत्ताधारीहरू ठूलठूला बाँध बनाउने, नदी जोड्ने र चमत्कार गर्ने सपना देखिरहेका छन् । त्यस्तो भयो भने के होला ? मान्छेको पागलपन रोकिएन भने के होला ? त्यस्तो भयो भने अवश्य नै नदी तटीय क्षेत्रमा नयाँ उथलपुथल सृजना हुनेछ । हामी स्वयं पनि नयाँ राजनीतिक, आर्थिक र सामाजिक उथलपुथलमा फस्नेछौं । नयाँ द्वन्द्व जन्मिने छ । बस् त्यही क्षण मेरो मनले आफैंलाई प्रश्न गर्यो, के त्यसपछि पनि म यसरी नै ब्रह्मपुत्रको जलधारामा निर्बाध रमाउन पाउँला ? सायद ब्रह्मपुत्रले मेरो मनको प्रश्न सुन्यो । तर, पनि ऊ मौन थियो । अन्त्यमा, ब्रह्मपुत्रको किनारबाट सूर्यास्त हेरेर मैले नदीसँग बिदा मागें । बिदा हुँदै गर्दा मैले ब्रह्मपुत्रलाई भने प्रिय बन्धु ! आजसम्म तिमीले हाम्रा कथाहरूलाई रस दियौ, श्रृंगार दियौ, लय दियौ र त्यसलाई पुस्ता दरपुस्ता जोगाएर राख्यौ । तिनै कथाहरू पछ्याउँदै म तिम्रो काखमा आइपुगें । यिनै कथाहरू पछ्याउँदै मेरा सन्तान दरसन्तान भोलि फेरि तिम्रा काखमा आउनेछन् । भन ब्रह्मपुत्र अबको सय वर्षपछि पनि के तिमी यसरी नै बगिरहनेछौ ? बिदा हुँदै गर्दा मैले देखे ब्रह्मपुत्र मुस्कुराउँदै मलाई आशीर्वाद दिइरहेको थियो ।"
आख्यानको हरियोपरियो,"अहिले हरियो छ, तर अग्लो रूख कतै देखिँदैन अग्रज कवि राजेन्द्र भण्डारीले भारतीय नेपाली कविताको प्रसंगमा यस्तो अभिव्यक्ति दिएका थिए कुनै बेला । त्यो स्थिति नेपाली साहित्य अझ आख्यानमा पनि हुबहु यस्तै छ । त्यसलाई हल्का सच्याउने हो भने स्तरीय आख्यानमा न्यूनता छ । वर्ष २०७९ को आख्यानको हरियोका रूपमा देखापरे, देवीप्रसाद सुवेदीकृत मनु र विवेक ओझारचित ऐँठन । दुवै उपन्यासको स्वभाव काटीकुटी मिल्दैनन् । मनु मा शास्त्रीय सौन्दर्य छ भने ऐँठनमा समकालीन सन्दर्भ । यिनले आख्यानको प्रायः देखिने फिक्कापनलाई थोरबहुत छायामा पारेका छन् ।मुलुकका दुई प्रतिष्ठित ठूला पुरस्कार यी दुई आख्यानलाई नै मिल्यो । लामो र छोटो सूची हुँदै पुरस्कृत यी दुई किताबले आख्यानसाग मात्रै प्रतिस्पर्धा गरेका थिएनन् । कविता, आख्यान, गैरआख्यान आदि एकै ठाउँमा राखेर छनोट गरिएकाले यी दुई आख्यानले सिंगो साहित्यकै परीक्षा पार गरेका हुन् । पद्मश्री पुरस्कार विजेता मनु मा ११ पृष्ठ लामो लेखकीय बयान पढेर म विस्मित भएा । मूल आख्यानभन्दा पनि लेखकीय जोडबल स्पष्टीकरणमा देखिएको छ । यसमा स्त्री र दलित अधिकारकर्मीवृत्त मनुको भन्दा पनि मनुस्मृति को नकारात्मक धङधङी जिम्मेवार छ । यी वयोवृद्ध लेखकले अझै पनि सार्वजनिक कार्यक्रममै भिलेनलाई किन हिरो बनाएर लेखेको ? भन्ने बाघझापु सवाल झेल्नुपरिरहेकै छ ।सन् १९२७ मा भारतीय विद्वान् भीमराव रामजी अम्बेडकरको नेतृत्वमा चन्दनको चितामा राखेर मनुस्मृति (मानव धर्मशास्त्र) का केही प्रति जलाएयता त्यसको बांगोटिंगो व्याख्याअपव्याख्या चलिरहेकै छ । राणाकालमै चक्रपाणि चालिसेले नेपाली भाषामा उल्था गराएको मनुस्मृति मा मतान्ध भएर टिप्पणी गरिहनुभन्दा सत्याग्रह वा सत्यशोधन हितकारी हुन सक्थ्यो ।संसारमा समर्थन र विरोध नित्य चलिरहन्छन् । महात्मा गान्धी नै अम्बेडकरको विरोधमा उत्रिए । मनुस्मृति को वर्ण र धर्म सिद्धान्तमा तपाईंको समर्थन छ ? भन्ने प्रश्नमा उनले भनेका थिए, यसको मूल ग्रन्थ कसैसँग छैन । मलाई लाग्छ, यसका कैयौं अंश पछि जोडिएका हुन् । त्यसका बारेमा कतिपयको आपत्ति हुन सक्छ । स्त्री र कथित दलित जातिबारे अन्यायपूर्ण कुराहरू छन् । त्यसैले शास्त्रहरूलाई सावधानीपूर्वक अध्ययन गर्नु आवश्यक छ । यसमा यति धेरै विरोधाभास छन् कि एउटा हिस्सा स्वीकार गर्दा अर्को हिस्सा अस्वीकार गर्नुपर्ने हुन्छ । (योङ इन्डिया, २४ नोभेम्बर १९२७) ।देवीप्रसाद सुवेदीले गान्धी भाष्यमा टेकेर ऋग्वैदिक सामाजिक उपन्यास मनु लाई पाठकीय अदालतमा हाजिर गराएका छन् । परस्पर विरोधी मिथ्या, असंगत तथ्य र श्लोकको मिलावटको सिकार मनुस्मृति मात्र होइन, महाभारत र रामायण मा पनि उत्तिकै छ । विनोवा भावेले सन् १९६५ मा मनुस्मृति का २,६८५ श्लोकमध्ये ४४५ श्लोक मात्रै छानेर मनुशासनम् लेखेको दृष्टान्त पनि छ । युद्धको पहिलो सिकार सत्य वा धर्म नै बन्दछ भनेर युनानी नाटककार एसिलसले त्यसै भनेका होइनन् । मानवीय उदारता, विनम्रता, व्यापकता र वैज्ञानिकता युद्धको निर्मम सिकार बन्छन् । अराजकता र हिंसाबाट आदर्श समाज वा राज्यको स्थापना हुन सक्दैन भन्ने दिग्दर्शन मनुस्मृति मा छ र त्यो बहुमान्य पनि छ । तर, वामपन्थ, दक्षिणपन्थ, अन्यान्य पन्थको सत्यनिष्ठा सन्दिग्ध मान्ने हो भने यसलाई संहिताबद्ध प्राचीन लोकव्यवस्थाको एउटा कडी मान्ने नसकिने होइन ।रोचक के भने मनुष्य, मानिस, मनुज, मानव वा अंग्रेजीको म्यान आदि शब्द मनु शब्दबाट प्रभावित मानिन्छन् । उनी मनुष्यलोकका निम्ति नीतिनियम र सामाजिक राज्यव्यवस्थाका प्रणेता रहेकोमा आख्यानले पटक्कै सन्देह गरेको छैन । प्राग्ऐतिहासिक एवं कल्पित पात्रहरूका साथै घटनावृत्त उत्तर ऋग्वैदिककालीन सघन प्रतिबिम्ब लाग्छन् ।उपन्यास विवस्वान्को पाठशालाबाट सुरु भएको छ । दक्षप्रजापतिको गुरूकुल शासक र योद्धाहरू उत्पादन अनि विवस्वान्को गुरूकुल समाजसुधार र नैतिक आध्यात्मिक चेतना जगाउने जनशक्ति उत्पादनमा केन्द्रित थियो भन्ने आख्यानको जिकिर छ । नारीको स्वतन्त्रता र कार्यविभाजनका बारेमा पनि यसले विमर्श गरेकै छ । नारी र पुरूषका बीचमा सहभोजन, सहकार्य र सहवासको युग समाप्त नभएको जिकिर पनि आख्यानको छ ।विवस्वान्का पुत्र भएकाले मनुल वेद र पुराणहरूमा वैवस्वतका रूपमा चित्रित छन् । देवलोकबाट मनुष्यलोकतिरको आप्रवासनका क्रममा वैवस्वत मनुसँग आउने ऋषिहरू ऋग्वैदिक रचनाका उत्तराधिकारी वंश र शिष्य मानिएका छन् । उपन्यासका प्रमुख पात्रहरू ऋग्वेद, केही जेन्द अवेस्ता र कतिपय काल्पनिक पात्रहरू समेटिएका छन् । मिथकीय घटना र कल्पित पात्रहरूकै कारण यसले आख्यानको दर्जा पाएको हो । मनुले गुणकर्म र सामाजिक श्रमविभाजनका आधारमा चार वर्ण सिर्जना गरेको र सभ्य समाजमा श्रमिक वर्गलाई नीच ठानेर निन्दा नगरिने ठहर पनि आख्यानमा गरिएको छ । एक दर्जनभन्दा बढी नारी चरित्रका माध्यमबाट तत्कालीन नारीहरूको मनोदशा र सामाजिक स्थितिको आकलन पनि यसमा छ । निश्चय नै मनुका राजनीतिक र सामाजिक विचार धर्ममा आधारित छन् । उनले राजनीति र धर्मको रेखा छुट्याएका छैनन् । मनु परम्परामा स्वायम्भुव मनुरचित धर्मसूत्रहरूलाई मार्केण्डेय र उनका शिष्यहरूले चित्रलिपिमार्फत मानवधर्मसूत्रका रूपमा चिनाएको प्रसंग आख्यानमा आउँछ । मनुको व्यवस्थापनमा देव र असुर विभाजनको अन्त्य भई उनकै नेतृत्वमा मानवजातिको विकास भएको, तक्षशिला पाठशालाका महर्षि अंगिरा र उनका पुत्र आचार्य सुधन्वाले आफ्नो पाठशालामा अश्वपालन र प्राविधिक यान्त्रिक शिक्षाको स्तरोन्नति गरेको कथानक पनि यसमा समेटिएको छ । मनु को कथा पिरामिड शैलीको छ । सुरुवातमा कथाको आँगन फराकिलो देखिए पनि पछि साँघुरिँदै गएको छ । अन्तिम अर्थात् बाह्रौं अध्याय उपसंहार ः वानप्रस्थ शोधग्रन्थको शीर्षक जस्तो लाग्छ । समग्र आख्यानकै बुनोटमा गैरआख्यान तत्त्व गह्रुँगो छ । कुनै सन्दर्भसूची हुन्थ्यो भने यसलाई गैरआख्यान मानेर पढ्न पनि मिल्थ्यो । यति ठूलो ग्रन्थमा बरोबर शिल्पकला पुर्याउनु मुस्किल नै हो । तर, पनि आख्यानलाई फितलो भन्ने आधार देखिँदैनन् । सुवेदी पूर्वीय वाङ्मयका गहन अध्येता हुन् भन्ने रामायण र महाभारत माथि आधारित रहेर लेखिएको उनको वाल्मीकि र व्यास ः तुलनात्मक अनुशीलन ले प्रस्ट पारिसकेकै थियो । मनु ले त्यसलाई अर्को उचाइमा लगेको छ । परम्परागत व्याख्याको घेरा नछाडेकै सही, सुवेदीले नभए कसै न कसैले मनु का बारेमा लेखेकै राम्रो हुन्थ्यो । यसमा आलोचनात्मक दृष्टि अपुग भएको कुरा पनि स्वीकार गरेकै जाती । मनु लाई कतिपयले मदनमणि दीक्षित (ममदी) को माधवी सँग पनि तुलना गरेका छन् । यी दुईको जायजन्ममा ठ्याक्कै चार दशकको अन्तराल छ । वैदिक शब्दकोश धेरै प्रयोग भएकाले माधवी लाई नेपालीमा भाषान्तरण गर्नुपर्छ भन्ने स्तरको टीकाटिप्पणी सुनिन्थ्यो भने मनु मा त्यो खालको समस्या छैन । पाँच पृृष्ठको शब्दार्थले त्यसलाई निकै हदसम्म समाधान गरिदिएको छ । ऋग्वेदका सूक्तहरू, ब्राह्मणग्रन्थ एवं पुराणहरूले विवस्वान्का तीन सन्तानमध्ये दुई मनु र यम अनि पुत्री यमी रहेको उल्लेख गरेका छन् । मनुपुत्र इक्ष्वाकुबाट सूर्यवंशी राजपरम्परा र पुत्री इलाका तर्फबाट पुरुरवा, आयु, महष, यायाति हुादै चन्द्रवंश विस्तार भएको उल्लेख आख्यानले गरेको छ । मनुका अनुज यमको सन्ततिबारे उपन्यास बोल्दैन । मनु र माधवीको समाज एउटै होइन । अझ भनौं, मनुको समाज इतिहासकालभन्दा अगाडिको हो । मनु विवस्वान् मनुका सन्तान हुन् भने माधवी ययातिकी पुत्री । असुर राज्यमा महामाया गणिका रहेकी अप्सरापुत्री माधवीको कथा हालेर ममदीले नारी आदर्शको आधारभूत स्रोत निर्माण गर्न खोजेका छन् । तर, त्यो व्यासकी होइन, ममदीकी माधवी हो । मनु ले त्यस युगको उच्च शिक्षाकेन्द्र तक्षशिलामा मनुलगायतका आर्यजनले भारतवर्षका राज्यहरूमा सामाजिक नीतिनियमको स्थापना गरेको विषयलाई बलियोसँग उभ्याएको छ । मनु मार्फत सुवेदीले प्राचीन समाजलाई आंशिक तवरमा पुनर्जीवन दिने प्रयास गरेका हुन् । तर, मनु कुनै शास्त्र होइन, चरित्रप्रधान आख्यान हो । कथामा आधिकारिकता झल्किन्छ । मनुप्रति सहमत हुन मात्रै होइन, असहमत हुन पनि यो आख्यान एकफेर पढ्नु मनासिव हुन्छ । समग्रमा मनु ज्ञान वुभुक्षा बढाइदिने विद्वद्ग्राह्य पुस्तक हो । ल ल लमदन पुरस्कार प्राप्त ऐंठन युद्धको एन्टिथेसिस हो । विवेक ओझाले माओवादी द्वन्द्वको क्यानभासमा लेखेको यो आख्यान शान्तिको प्रस्तावना हो । सेना र विद्रोहीद्वारा सिर्जित कैंयन् हृदयविदारक दृश्यले पाठकको मनमथिंगल हल्लिन्छन् । कसैको सनक, कुण्ठा र महत्त्वांकाक्षामा सुरु हुने युद्ध अप्रिय नै हुन्छ । दुःखद नै हुन्छ । युद्धमा कसैको हार वा जित होला । तर, तेस्रो पक्षले सदैव हारिरहेकै हुन्छ । ऐँठन युगीन यथार्थ हो, यहाँको होस् वा त्यहाँको । कथित क्रान्ति वा युद्ध मानवइतिहासकै क्रूरतम अध्याय हुन् । सभ्य समाजलाई पटक्कै नसुहाउने खालका हिंसा, रक्तपात र आतंक सिर्जना गरेर युद्धमा सरोकार नै नभएको भुइँमान्छेलाई सताउने काम हरेक पटक भइरहेकै हुन्छ । त्यसपछिको पुस्ताले युद्धका नीलडाम, खत, छर्रा वा सइनखटिरा लिएर बाँच्नु परिरहेकै हुन्छ । त्यसैले युद्धका त्रासदी, बर्बादी, कुरूपता वा निरर्थकताबारे लेखेर पाठकलाई थाहा दिनुपर्छ । त्यो स्तुत्य काम विवेकले गरेका छन् । यो उपन्यास हिजोआजको मात्रै होइन, भोलिका लागि पनि हो ।राजनीति जहिल्यै स्वार्थप्रेरित हुन्छ र मानिसमानिसबीच विभाजन र विभेदको रेखा कोरिदिन्छ । तर, उत्तम साहित्य निःस्वार्थ रूपमा सिर्जित हुन्छ र त्यहाा मानिसले मानिसलाई मानवतावादी दृष्टिले मात्रै नियाल्छ । पुरातन र नवीन, सुन्दर र कुरूप, उदात्त र नीच आदिको नाममा कुनै पनि लेखकले युद्ध वा हिंसाको पक्ष लिन सक्दैन । युद्ध वा हिंसाको पक्ष लिने काम मतान्ध कार्यकर्तालाई सुहाउला, कम्तीमा कविलेखकलाई सुहाउँदैन । उसले युद्धको विद्रूपीकरण गरेर देखाउनचाहिँ मिल्छ । क्रान्ति वा जेसुकै नाम दिऊँ, त्यो अपराध हो । शान्तिनगरको स्कुले शिक्षक बबनकुमारको जीवनमा युद्ध त्यसरी नै थोपरिएको छ । पत्नी उर्मिला र बालक छोरो प्रह्लादसँग रमाइरहेको बबनले बिनाकसुर विद्रोहीको नजरमा सेनाको सुराकी र सेनाको नजरमा छापामार बन्ने परिस्थिति झेलिरहेको छ । माओवादी कब्जामा परेको बबनले छापामारहरूसँग हिँड्दाहिँड्दा मानसिक सन्तुलन नै गुमाएको कारूणिक गाथा आख्यानमा सुसाइरहेको छ ।ऐँठन मा कल्पनाको तीव्रता छ । झरिलो रातमा पत्नी र छोराको आलो चिहान खोतलिरहेको बबनको बेसुरा दृश्य मात्रै छैन, चन्द्रकलामाथि सरकारी सेनाद्वारा गरिएको सामूहिक बलात्कारको दृश्य पनि उत्तिकै मर्मस्पर्शी छन् ।  कमरेड उषाले पनि लहरै सातवटै शरीरमा आफ्नो खुकुरी चलाई । उसो त उषाको सुहागरातको दिन थियो त्यो । तर, ऊ तमाम सुहागहरू मेट्न व्यस्त थिई । (पृष्ठ २४१) ।यसो लेखिरहँदा कसैलाई ऐंठन माओवादी द्वन्द्वको विपक्षमा उभिएको जस्तो लाग्न सक्छ । तर, लेखकले शान्ति वा मानवताको पैरवी गरेपछि कसैको पक्ष लिनु वा नलिनुको कुनै अर्थ रहँदैन । आख्यानमा माओवादी द्वन्द्वको मात्रै नभएर महाभारतदेखि द्वितीय विश्वयुद्धसम्मका विभीषिका पनि प्रसंगवश आएका छन् । कल्पना लेखकका निम्ति वरदान हो । आख्यानमा कल्पना, अनुभूति र इतिहाससम्मत सौन्दर्यसामग्री चाहिन्छन् नै । ओझाले ऐँठन मा सम्भाव्य संसार सिर्जना गर्ने क्षमता देखाएका छन् । सामान्य, स्वीकृत, मानक, स्थापित र अधिकृत सत्य वा तथ्यको अतिक्रमण सार्थक देखिएको छ । विराट् कल्पनाको आख्यानीकरणमा ओझा सफल छन् । सहज, संवेद्य र स्पष्ट गद्यभाषामा लेखिएको यो आख्यानमा काव्यिक उपासना पनि प्रशस्तै भएको छ । सटीक र सुकिलो बिम्ब ऐंठन नामकरण पनि सार्थक छ । महाभारतकालीन कौरव र पाण्डव पक्षका घाइते योद्धाको सुरुवाती संवादले पाठकलाई ऐंठन को चामत्कारिक पासोमा पार्छ । भलै यसका पात्रहरू काल्पनिक होऊन्, समाजकै प्रतिच्छाया हुन् । ओझाको बेजोड कल्पनाशीलताले आख्यानको रङ फितलो हुन पाएको छैन । छिद्रान्वेषीहरूले लेखनका कमजोरी अवश्य पत्ता लगाउलान् । तर, सद्प्रवृत्तिहरूको खोजीमा लाग्ने हो भने यसको औपन्यासिक शिल्पमा खोट लगाउने ठाउँ छैन । समाजका घटना साहित्यमा प्रवेश गर्न कम्तीमा २० वर्षको समय लाग्छ भन्छन् समाजशास्त्रीहरू । अन्यथा त्यो सामान्य रिपोर्टिङ वा रिपोतार्जको स्तरमा संकुचित हुन्छ । लेखकीय गहिरो, परिपक्व र सुल्झिएको दृष्टिकोण बनाउन पक्कै पनि समय लाग्छ । युद्धको इतिहास लेख्न त झन् धेरै समय नै भयो । तर, हामीकहाँ माओवादी द्वन्द्व आलो छँदै धेरैले धेरैथरी मलुवा आख्यान लेखे । तर, युद्धको निरर्थकता अनि कुरूपता देखाउने आख्यान थोरै मात्रै लेखिए । अनावश्यक लम्बाइबाहेक ऐँठन रुचिकर र सुहाउँदो छ ।"
त्यसरी त कहिल्यै सोचिएन,सोचिएन कहिल्यै त्यसरी त !
भेरी किनारका शोकमग्न यात्री,"७ सय किलोमिटर पारिको खबर । त्राहिमान पार्ने त्रासदीपूर्ण त्यो खबर । क्रूर जातीय हिंसाको खबर । १० जेठ, २०७७ नेपालको इतिहासमै कलंकित दिनको त्यो खबर काठमाडौंका खबरभित्ताहरूमा घुर्माइलोघुर्माइलो गरी छाइरहेको थियो । राम्रोसँग नेटवर्क नटिपेको श्यामश्वेत टेलिभिजमा जस्तो झ्यारझ्यार । त्यसैले गुजिल्टिँदै गएको ६ युवकको हत्याकाण्डका रेसाहरू खुट्याउन एक बथान पत्रकार जाजरकोटतर्फ हिँडेका थियौं ।कोरोनाले सडकबजार शान्त भइरहेका बेला समाज तरंगित बनिरहेको थियो । सामाजिक सञ्जालका न्युजफिडहरू बडो उच्छृंखल बन्दै गएका थिए । झडप कि हत्या ? कि स्वतस्फुर्त भेरीमा बगे ? जातीय हत्या कि स्वाभाविक घटना ? गल्ती केटी लिन हिँडेका नवराजहरूको कि सोती गाउँलेको ? अझ कतिसम्म भने हत्या हुनु ठीक कि बेठीकजस्ता न्यूनतम चेतहिन कुतर्कले सञ्जाल जाजल्यामान थियो । हामीलाई यत्ति थाहा थियो, जाजरकोटका नवराज विक र उनका साथीहरू भेरी नदी पार गरी रुकुमपश्चिमको सोती गाउँमा ठकुरी समुदायकी केटी लिन हिँडेका थिए । पछि ६ युवा भेरीको भंगाला र किनारहरूमा मृत भेटिए, बडो विछिप्त कलेवरमा । काठमाडौंबाट यात्रा गर्नु एक दिनअघि अर्थात घटनाको १० औं दिनमा बेपत्तामध्येका अन्तिम गोविन्द शाहीको शव फेला परेको थियो ।घटनाको ४२ महिनापछि जिल्ला अदालत रुकुमपश्चिमका न्यायाधीश खड्कबहादुर केसीको इजलासले फैसला सुनाएको छ क्रूरतापूर्वक हत्या गरेको, अपहरण गरी शरीर बन्धक बनाई हत्या गरेको, जातीय भेदभाव तथा छुवाछूत गरेको कसुरमा २४ जनालाई जन्मकैदको सजाय तोकिएको छ । चौतर्फी संसयको गर्तमा रहेको मुद्दामाथिको फैसलापछि मृतकका आमाबाबु अदालतको ढोकामा फुल चढाएर निहुरिए । अपमान र वियोगले अत्तास्सिँदै न्यायको विलाप गरिरहेका आफन्तले एक खेप सन्तोषको सास फेरे । यो फैसलाले नेपाली समाजमा पार्ने बाछिटा दृष्टिगोचर हुँदै जाला । सार्वजनिक बहस होला या नहोला (पछिल्लो परिदृश्यलाई गम्दा) ! फैसलासँगै म भने जाजरकोट र रुकुमपश्चिमको त्यो भूगोलको स्मृतिमा पुगेको छु । करिब साढे तीन वर्षअघि भेरी आसपास र सोती उकालोका पदचापहरू ताजा बनेर फेरि तर्साउन आइरहेका छन् । दिनैभरको कसरतपछि जिल्ला प्रशासन कार्यालयबाट यात्राअनुमति लिएर नागढुंगाको गल्छेडो पार गर्दासम्म झमक्क साँझ परिसकेको थियो । भोलिपल्ट मिर्मिरे बिहान दाङ, लमही राजमार्गछेउको एक खाजा पसलमा थियौं । कोरोनाभयले प्रायः सटर बन्द थिए । एक प्रौढले चाहिँ यात्रीलाई सेवा दिइरहेका थिए । पसलअघिको घाँसेचौरमा बसेका हाम्रा लागि उनले जब चाउचाउ, अण्डा र रोटी बोकेर आए, मैले सोधें, तपाईंले बोर्डमा प्रोप्राइटर नाम पछाडिको थर किन नलेख्नुभएको ? उनले भने, म जितबहादुर विक । यसरी बोर्डमा थर लेखेपछि त को आएर खाइदिन्छ र हजुर ? वरिपरिकाले त अहिले पनि खाँदैनन् ।भनेपछि यहाँ अरु दलित समुदायको पसल छैन ? मेरो दाइको मासु पसल जातकै कारण बन्द गर्नुपर्यो । दूध बिक्री नभएपछि हामीले पनि गाई पाल्न छाडेका छौं । घाम नझुल्किइसकेको त्यो मिर्मिरेमा उनले जातको जटिल अर्थशास्त्र सुनाएका थिए । हामी हिँडेका थियौं बहिष्णकरणको अन्तहिन शृंखलाबाट सृजित मानव संहारको बयान सुन्न । अर्को दिनको मध्यरात जाजरकोटको खलंगा बजार भेट्यौं । अर्को दिनको डेस्टिनेसन थियो नवराज विकको घर !बजारको सिरानमा थियो नवराजको घर । सायद त्यसैले टोलको नामै सिरान्चौर । भिरालो डाँडामा लहरै बसेको छ सिरान्चौर । परम्परागत शैलीको दुईतले घर ढुंगाले छाइएको थियो । पूर्वतिर फर्किएको घरको साँघुरो आँगनलाई ढुंगाको पर्खालले घेरेको थियो । घरको अघिल्तर कटेरो थियो । कटेरोको उत्तरपट्टि माटोले लिपेको खाली ठाउँ । नवराजकी आमा उर्मिलालाई हामीले त्यहीँ भेट्यौं । बैजनी रङको कुर्ता र स्विटरमाथि उनले रातो खास्टोको सप्को हालेकी थिइन् । सप्कोले आधा अनुहार छोपेकी उर्मिला केही महिलाहरूले घेरिएकी थिइन् ।त्यो निकट विगतको वियोगान्तबयान कुन शब्दको साहारामा पर्गेल्नु ? पत्रकारको दुःख के भने जस्तोसुकै दुःखद् परिस्थितिमा पनि मान्छेहरूसँग सूचना लिनुपर्छ । उर्मिलासँग कुराकानीको फेरो समात्यौं ।घटनाको राति ११ बजेतिर मटेलाकी बहिनी लक्ष्मीले रुँदै उर्मिलालाई फोन गरिन्, नवराजलाई त भेरीमा बगाइदिए क्यारे । उर्मिला हामीसँग बोल्दाबोल्दै रोकिइन् र सप्कोले परेली पुछिन् । तल खोंचमा बगिरहेको भेरी नदीतिर एक नजर दौडाइन् । फेरि भक्कानिइन्, मेरो बाबु आवारा भनेर बद्नाम गरेका छन् । ऊ त्यस्तो थिएन । केटीलाई पनि यहाँ आएर बस्दा सम्झाएको हुँ । उल्टै मलाई नै सम्झाउँथी । केटीले दिएको गुडिया पनि यहीँ छ । अहिले घर होर्याङ्गै भएको छ बाबु ! नवराज उनको एक मात्रै सन्तान । कोख रित्तिँदा उनको मन झन् कति होर्याङ्ग भएको होला ! तर, उनी शोकमा मात्रै थिइनन् । एकछिनपछि छोराको न्यायको लागि आन्दोलनमा जान तयार थिइन् । नवराजका बुबा मुनलाल नेपाली प्रशासनतिरै थिए । यस्तो हबिगतमा पनि दिनदिनै आन्दोलनमा हिँड्न कसरी सकिन्् उनी ? उर्मिला सरासर घरभित्र पसिन र फलामको बाकस लिएर फर्किइन् । बाकस खोलेर भुइँमा खन्याइन् । दर्जनौं प्रमाणपत्र र मेडल छरपस्ट भए । नवराज हाइजम्प, फुटबल, पौडी, कबड्डी र भलिबलजस्ता खेलमा उत्कृष्ट भएबापत पाएका प्रमाणपत्र थिए ती । म भेरीमै छोरालाई हेर्न जान्छु भनेको, कसैले जान दिएनन्, फेरि टोलाइन् । नवराजका बुबाको समूह भेरी नदी किनार पुग्दा रातको १ बजिसकेको थियो । केहीबेर अघिको निरन्तरको हावाहुरी र भारी वर्षा रोकिएको थियो । प्रहरीसहित केही स्थानीय नदी किनारमा भँगालोको लास रुँघेर बसेका थिए । कपडाबाटै नवराजका बुबाले पहिचान पाइहाले र चिच्याए त्यो मेरै छोरा हो । र, बेहोस् भई बगरमै ढले ।नवराज भेरीको बीच बगरमा चीरनिद्रामा थिए । छेउमा थियो झोला । भेरीको सुस्केराले बेलाबेला हिर्काउँदा उनको कमिजको फेरो फर्फराउँथ्यो । मध्यरातमा जुनको धूमिल उज्यालोले यी सबै दृश्य किनाराबाटै देखाउँथ्यो । नवराज भेरीको बगरजस्तै चुपचाप शान्त थिए । उनको प्रेम भेरीको सुसाहटसँगै अलप भएको थियो । एक झोक्का क्रान्तिको कत्लेआम थियो त्यो । सुन्दर प्रेमको कुरूप अवतरण थियो त्यो । नवराजको हात भाँच्चिएको थियो । टाउको ढुंगाले थिचेको । टाउकोमा गहिरो खोपिल्टो परेको थियो, उर्मिलालाई पतिले सुनाएका थिए । उनले हामीलाई दोहोर्याएर नवराज सुत्ने कोठामा पुर्याइन् । साँघुरो कोठाको ढोका आँगनतिर फर्किएको थियो । खाट निकालिएको थियो । एक कुनाको किताब तखतामाथि मुसुक्क हाँसको नवराजको फोटो थियो । छेउमा सैनिक र प्रशासनसम्बन्धी पुस्तक थिए । भित्तामा आर्मी र प्रहरीको पोसाक थिए झुन्डिएका । खेलकुदमै उत्कृष्ट र अनुशासित भएबापत् आर्मीले विद्यार्थीलाई दिने तीनमहिने तालिमको राष्ट्रिय सेवा दल का क्याडर रहेछन् नवराज । उर्मिलाले नवराजको कपडा समाइन् । उनका आँखा बाहिरको असारे झरीझैं बर्सिए । हामी हिँड्ने बेला उर्मिलाले भनिन्, मेरा छोराहरूले न्याय पाउनुपर्छ । तपाईंहरू बोल्नुस् । म पनि बोल्छु । प्रावि विद्यालयकी कार्यालय सहायकको त्यो विद्रोही चेतले हामीलाई साँच्चै उद्वेलित पारेको थियो । अब उत्पीडित आमाहरू यसरी नै बोल्नुपर्छ ।ढुंगाको केही खुड्किलो ओर्लिएर अर्को घर छिर्यौं । त्यो थियो सञ्जु विकको घर । बाटोबाटै देखिने ठूलो फ्लेक्समा हट्टाकट्टा सञ्जु मुसुक्क हाँसेका थिए । छेउमा भेरी नदी हेर्दै सञ्जुकी २० वर्षीया पत्नी सविना थिइन् सफेद वस्त्रमा । पाँच वर्षे छोरा सविनाका लाचार हात खेलाइरहेका थिए । छोराको बर्थडे केक लिएर आउँछु भनेर घरबाट निस्केका थिए सञ्जु । तर, पाँच दिनपछि शव बनेर भेटिँदा सविनाको मनमा के बितिरहेको थियो होला ! धारिलो हतियारले हानेर घाँटीमा दुलो परेको थियो । आँखा र अनुहारभरि चोट थियो, हामी आएपछि आँगनमा निस्किएकी सञ्जुकी आमा मधुरो सुनिइन् । आर्मीको सपना बुनेका सञ्जुको सपना मात्रै होइन, उनको परिवारको तमाम साहारा पनि कालाभिरमा मेटियो । पारिपट्टि रहेछ, नवराजका अर्का हितैषी गणेश बुढामगरको डेरा । एनसीसीमा छनोट भएर नवराजसँगै तालिम लिनेमा रहेछन् उनी पनि । गणेशकी आमा राधिकाले त्यस साँझ छोरालाई खसीको मासु ल्याउन र पकाउन अह्राएकी थिइन् । तर, गणेशले फर्किन अलि ढिलो हुने जवाफ फर्काएका थिए । पछि आफैँ पकाएर छोरालाई अबेरसम्म कुरिबसिन् । तर, दुई दिनपछिको अपराह्नमा गणेशलाई भेरी नगरपालिका१२ फेरामा तैरिरहेको गाउँलेले देखे ।ज्यामी काम गर्ने राधिका दम्पत्ति मासिक पाँच सयको भाडामा बस्दा रहेछन् । डेराभित्र गणेशको फोटोछेउ अगरबत्ती पुत्ताइरहेका थियो । परिवाको आर्थिक अवस्था यति नाजुक थियो कि सुत्ने खाटसमेत थिएन । बेहिसाब आँसु बगाइरहेकी थिइन् राधिका । गणेश गएपछि नीदहरण भएको थियो उनको । राधिका भन्थिन्, एकापट्टिको पूरै भाग सुन्निएको थियो । अरू हेर्न सकिनँ । घरबेटीले किरिया बस्नसमेत नदिएपछि उनमा थप आघात परेको रहेछ । राधिका भक्कानिइन्, नदी पार गर्दैगर्दा ढुंगाले हानेर मारेछन् । हामीलाई न्याय दिनुस् । हत्यारालाई जन्मकैद गरिदिनुस् । हाम्रो त कोही छैन, कहाँ जाऔं ? तर, हामीसँग उनलाई दिन सान्त्वना मात्रै थियो ।प्रहरी, प्रशासन र घाइतेसँगको संवादपछि अर्को दिन हामी त्यही बाटो हिँड्यौं, जुन बाटो नवराज र उनका साथी हिँडेका थिए । एक घण्टाको यात्रापछि आयो मटेला बजार । बजारको सडकछेउ थियो गोविन्द शाहीको घर । गोविन्दका बुबा किरिया बसेका थिए । घरअघिको फोटोमा दियो बालिएको थियो । शोकमग्न परिवारमा झन् शोक थप्न पुगेझैं लागेको थियो । १० दिनपछि खोदाखोलामा अपराह्नमै गोविन्द शाहीको शव भेटिएको थियो । गोविन्दलाई पनि पहिचान दिलाउने उनकै बस्त्र थियो । एउटा कानै थिएन, शरीरको कुनै पनि भाग चोट नलागेको, सद्दे थिएन, गोविन्दकी फुपू यमुनाले आक्रोशमा भनेकी थिइन्, नाक ढुंगाले थिचिएर थिलोथिलो थियो । अगाडिका दाँतै थिएनन् । मान्छेको आत्मामा कुन तत्व जागेपछि ऊ यतिसम्म हिंस्रक बन्छ ? शोकमग्न यात्रीहरू सोचमग्न थियौं ।दोस्रो दिन भेटिएका टीकाराम नेपालीकै आसपास भेटिएका थिए गोविन्द । रातदिन भेरीको किनारमा शव खोज्न हिँड्नेहरू पनि त्यहीं थिए । दिनदिनै कुनाकाप्चा खोज्दा नभेटिएका गोविन्द त्यस दिन नै कसरी भेटिए ? सुवर्ण रोकाय अचम्मित थिए । उनले भनेका थिए, घाँटी पनि भाँच्चिएको थियो । उनीहरूको गुनासो थियो प्रहरीले कुनै पनि साथ दिएन । त्यहाँबाट छुट्टिएर हामी भेरी किनारको लोकेन्द्र सुनारको एक्लो घर पुग्यौं । ऐलानीको जमिनमा काठ र जस्ताले बेरिएको सानो बास थियो त्यो । अपांगता भएकी छोरीसँगै घरमै थिइन् शोकमग्न लक्ष्मी । कमाइ खान आफ्नो कुनै जमिन थिएन । घरअघि ठूलो पिपलबोट र छेउबाटै अविरल भेरी सुसाइरहेको थियो । भेरीसँग सिंगौरी खेल्दै हुर्किएका लोकेन्द्र जीवितै फर्किनेमा लक्ष्मी आशावादी थिइन् । तर, लोकेन्द्र त ४ दिनपछि भेरी नगरपालिका १३ राक्सेमा मृत भेटिए । पछाडि हात बाँधिएका उनको एउटा आँखै थिएन, चोट नलागेको शरीरको कुनै ठाउँ थिएन, अण्डकोष सुन्निएको थियो । सुसाइरहेको भेरी नदीलाई गहिरोसँग हेर्दै लक्ष्मीले भनेकी थिइन्, राक्षसहरूले यस्तरी कुटेछन्, मैलै चिन्नै सकिनँ । कपडाले मात्रै चिनेको हुँ । एक वर्षअघि मात्रै गाडी दुर्घटनामा पति गुमाएकी अधबैंसे लक्ष्मीलाई भोक र शोकले गाल्नुसम्म गलेको थियो । छोरा निल्ने भेरी जिन्दगीभर नदेखौं, उनलाई लागिरहन्छ । तर, उम्केर जाने ठाउँ कहाँ छ र ? मध्यदिनमा हामी नवराजहरूको पथ पच्छ्याउन थाल्यौं । चौरजहारी तर्ने यही ढल्लाको झोलुंगे पुल त हो, नवराजका साथीहरू एकट्ठा भएको । त्यही धुलाम्मे मोटरबाटो अनि मध्यपहाडी लोकमार्ग हो उनीहरू हिँडेको । पाँच किलोमिटरको यात्रापछि स्यालखोलाबाट गोरेटो बाटो उक्लियौं नवराजहरूजस्तै, घना जंगलको नागबेली बाटोमा । चौरजहारीबाट प्रहरीले हामीलाई पहरा दिएका थिए । वीभत्स बयानपछि भयानक बनेको हाम्रो मस्तिष्कले अरु सोच्न सकेको थिएन । तिनै युवा र उनीहरूको सपना कल्पिँदै, उनीहरूकै पदचापहरू सुन्दै निस्पट्ट जंगलमा स्याँस्याँ गर्यौं । र, सोच्यौं एकान्त जंगलको त्यो काउली परेका घुर्माइलो गोरेटोमा उनीहरू पनि त यसरी नैसाल, माल र सल्लाका पातहरू टिप्दै, मुखमा च्याप्दै, सुसेल्दै उक्लिए होलान् ! प्रेमीकाको बोलावट पाएका नवराज कति उत्साहित थिए होलान् ! दुई घण्टापछि नवराजकी प्रेमिकाको सुनसान घर पुग्यौं, सोती गाउँको सिरान । तर, मेरो मनमा सोतीको कोलाहलले घर गरेको थियो । तीनतले माटोको घरमा नवराजकी प्रेमिकाको भाउजू र उनकी साथी मात्रै थिए । कम्मरमा बच्चा च्यापेर बसिरहेकी १७ वर्षे भाउजूसँग केहीछिन् गफियौं र फर्कियौं, जुन बाटो हुँदै ती युवा झरेका थिए । गोइरी जिउला पुग्ने बाटोतर्फ लागेका थियौँ हामी । दिउँसै अँध्यारोजस्तो त्यो जंगल । यही त हो नवराजहरूले पानी खाएको नाउ (कुवा) । एक अञ्जुली पानी मैले पनि पिएँ । उनीहरूले जस्तै जंगलको बाटो सक्किएपछि हामीले पनि ढुंगामा बिसाइ मेट्यौं । र, मध्यपहाडी लोकमार्गको घुम्तीमा झर्यौं । त्यही थियो १५ दिनअघिको रणमैदान । मेरै समीप थिए खेदिएका मकै बारी र एकोहोरो कत्लेआम गरिएको त्यो सडक । त्यहीँ थियो रमिते बनेको गोइरी जिउला बस्ती र घरेलु हतियारसहित जातीय अहंकारको परेड खेलिएको धुलाम्य मोटरबाटो । बस्ती माथिको त्यही धूलो टेकेर भेरीको भँगालोतर्फ आँखा दौडायौं, जहाँ नवराज ढलेका थिए । भेरी किनारको बगर सुनसान थियो, जहाँ ती युवालाई ढुंगा हानीहानी लखेटिएको थियो । यही थियो मुक्तिका लागि हतियार उठाउन आँट गर्ने भूगोल । यहीँ थियो उत्पीडनविरुद्ध शंखघोष गर्दै ज्यान आहुति दिन लाइनबद्ध हुनेहरूको लर्को । परिवर्तनका लागि लड्ने सहिदका रगतले भिजेको माटोमा कुन विष मिसियो र मानिस मानिसलाई नै फरक देख्न थाल्यो ? जनकम्युन चलाएर हिँड्ने हातहरूमा आज कसले त्यस्तो बल थपिदियो कि दलित र उत्पीडितको टाउकोमाथि त्यही हात बज्रियो ? प्रश्नहरू जुलुस भएर उठे ।"
जो कवितामा आख्यान लेख्थिन्,"प्रतिकूलतामाझ जिउन सिकाउने यी कवितांश हुन् लुइस ग्लिकका । अमेरिकी कवि ग्लिक चर्चा परिचर्चाबाट अलग्गै रहिन् सधैं । कवितातर्फ भने उनको रुचि सानैदेखिको हो । आफूले पढेका र मनपरेका कविताबीच प्रतियोगिता गराइबस्थिन् उनी, मनमनै । यस्तैमा एकचोटि विलियम ब्लेक र स्टेफेन फोस्टरलाई उत्कृष्ट दुईमा चयन गरिन् । अन्ततः ब्लेकको दि लिटल ब्ल्याक वोय ले बाजी मार्यो । ब्लेकका कविता पढ्दै र उनीसँग मनगढन्ते संवाद गर्दै ग्लिकको बाल्यकाल गुज्रियो । किशोरावस्थामा आइपुग्दा उनी एमिली डिकिन्सनबाट निकै प्रभावित भइसकेकी थिइन् । आई एम नोबडी । हु आर यू ? आर यू नोबडी टू ? यसरी डिकिन्सनलाई ब्युँताइबस्थिन् उनी । डिकिन्सनलाई उनी अदृश्य साथी मान्थिन् । अहिले कविताको यो आवाज सदाका लागि बन्द भएको छ । कवितामा ध्यानस्थ साधक ग्लिकको ८० वर्षमा अवसान भयो, गत अक्टोबर १३ मा । ग्लिकका बुबा व्यापारी थिए । आमा पाककलामा निपुण थिइन् । एउटा यस्तो समय पनि आयो ग्लिकको जीवनमा, खानपिनमा पूरै लापरबाह हुन थालिन् । तौल घट्दै गयो, झन्डै सुकेर मरिनन् । यो उनको विद्रोह थियो । आमाको नियन्त्रणबाट उम्कने कठोर कदम । पछि थेरापीबाट सहज अवस्थामा आइन् । दुईअढाई वर्षसम्म केही नलेखी बसिन् । केही पढिनन् पनि । सायद सर्जक, लेखकहरूलाई लाग्ने राइटर्स ब्लक ले ग्रसित थिइन् । उनकै भाषामा किताब गोडमेल गर्दै बसिन् यो अवधिभर । बोटबिरुवाबारे जानकारी बटुलिन् । कालान्तरमा जन्मियो दि वाइल्ड आइरिस । यस संग्रहको शीर्षक कविता यसरी सुरु हुन्छ मेरो पीडाको अन्त्यतिर, एउटा निकासद्वार थियो । संग्रहका अधिकतर कविताका शीर्षक विभिन्न फूलहरूबाट लिइएका छन् । दि रेड पपी शीर्षक कविता यसरी टुंगिन्छ, म बोल्छु किनकि म चकनाचुर भएको छु । अहिले लिली फूल सहरवासीका धेरै गमलामा सज्जित छ । ह्वाइट लिली तिनैमध्येको एउटा प्रजाति । दि ह्वाइट लिलिज् कविताको अन्त्य यसरी गरेकी छन्, यो ग्रीष्मयाममा अमरतातिर डोहोरिँदैछौं हामी, अद्भुत यो पलबाट मुक्त गर्न तिम्रा दुई हातको स्पर्श महसुस हुँदै छ मलाई । यसैगरी दि गोल्ड लिली मा ग्रीष्मयाममा मुर्झाउँदै गरेको फूलसँग त्रसित बालकको आर्तनादलाई तुलना गरेकी छन् । सिल्भर लिली, डेजीलगायत अन्य फूलउपरका कविताबाट पनि उनी हामीलाई जीवन र जगत्का अन्य आयाम र अवयव बुझाउँथिन् । पुरस्कारको त ओइरो लागेको छ उनलाई । चल्तीका सबैजसो सम्मान उनको पोल्टामा परिसकेको छ कविता विधाको पुलिट्जर पुरस्कार, न्यासनल बुक अवार्ड अनि केही वर्षअघि नोबेल पुरस्कार । नोबेल कमिटी कविहरूको चयनमा त्यति उदार देखिन्न । अलि लामो अन्तरालमा मात्रै कविता विधा समावेश भएको थियो । स्विडेनका टमस ट्रान्सट्रोमर पुरस्कृत भएको झन्डै एक दशकपछि मात्रै कविता विधामा ग्लिकले नोबेल जितेकी हुन् । अमेरिकी लेखकको लहरमा चाहिँ उपन्यासकार टोनी मोरिसनपछि नोबेल हात पार्ने ग्लिक पहिलो लेखक हुन्, झन्डै दुई दशकको अन्तरालमा । संगीत सुन्नु र बगैंचामा फूलहरूमाझ रमाउनु ग्लिकको दैनिकीका महत्त्वपूर्ण हिस्सा थिए । भर्मोको ग्रामीण परिवेशमा बसेर सन् १९६२ देखि कविता लेख्न थालिन् । वरपरका पोखरी, खोलानालाले उनमा अझै ऊर्जा थप्थे । तर, पहिलो प्रकाशित कृति देख्न उनले निकै पर्खनुपर्यो । २८ पटक अस्वीकृत भएको थियो उनको पहिलो सग्लो संग्रह फर्स्टवोर्न । चरम धैर्य देखाइन् उनले र अन्ततः सन् १९६८ मा छापियो । त्यसको एक दशकभित्रै दि हाउस अन मार्सल्यान्ड निस्कियो । उस्तै अन्तरालमा छापिँदै गए डिस्सेन्डिङ्ग फिगर, दि ट्राइम्फ अव एचिलिज, अरारात । दि वाइल्ड आइरिस, मिडोल्यान्डस्, भिटा नोभा नब्बेको दशकका चर्चित संग्रह बने । दि सेभेन एजिज्, अभर्नो र ए भिलेज लाइफ अर्को दशकभित्र छापिए । फेथफुल एन्ड भर्चुअस नाइट (२०१४) र विन्टर रेसिपी फ्रम दि कलेक्टिभ (२०२१) उनका पछिल्ला संग्रह रहे । कविताका विविध पाटाबारे उनका ध्यानमग्न चिन्तनका पनि दुई सँगाला छन् । रमाइलो प्रसंग के भने, गत वर्ष मात्रै निस्कियो उनको अन्तिम किताब एक मात्रै उपन्यास मेरिगोल्ड एन्ड रोज । पुनरावृत्ति ग्लिको अर्को काव्यिक औजार हो आफ्नो अभिव्यक्तिमा अतिरिक्त ध्यान केन्द्रित गराउने अभिप्रायले । यसको सचेत प्रयोग गर्थिन् उनी, झिँजो नलाग्ने गरी । पाठकलाई सिधै सम्बोधन गर्ने र आफ्नो कविताको अंशियार बनाउने उनको शैली बन्यो । ग्लिकको गोचर पक्ष हो सरलझैं लेख्ने, तर अर्थ बडो जेलिएको । कविताका अन्तिम अंशमा पाइने पञ्चलाइन उनकोमा उतिसारो भेटिँदैन । पूरै कविताका भागहरू एकार्कासँग जेलिएका हुन्छन् । अंशबाट अर्थ निकाल्न सहज छैन पाठकलाई । भन्न खोजेको विषय पर धकेल्दै कविताको अन्त्यसम्म रहस्य कायम राख्थिन् । सिलसिलेवार घटनाक्रम हुँदैन उनका कवितामा । निराशाका स्वर पनि टन्नै भेटिन्छन् तिनमा । संक्षिप्त शब्द र सटीक भाषा प्रयोगमा जोड रहन्थ्यो उनको । मितव्ययी शब्द चयन थियो । फारो गरी चलाउँथिन् एकएक शब्द । कलात्मक अभिव्यक्तिबारे प्रस्ट पार्दै एजुकेसन अव दि पोयट निबन्ध संग्रहमा ग्लिक लेख्छिन्, पहिल्यै थाहा भएको कुरा फलाक्दै हिँड्नु कला होइन, लुकेको पक्षमाथि प्रकाश पार्नु पो त कला । कविताको एउटा धार हो कन्फेसनल पोयट्री अर्थात् स्विकारोक्ति कविता । रोवर्ट लोयल, जोन वेरिम्यान, एन सेक्स्टन, सिल्भिया प्ल्याथ यस धारका सूत्रधारसंवाहक थिए । साठीको दशकमा प्रचलित यो धारका कविहरू मानसिक बिरामी, यौन जीवन, आत्महत्या जस्ता त्यतिखेर निषेधित विषयमा समेत खुलेर लेख्थे, आफ्नै निजी जीवनका गोपनीयता खोल्थे, स्विकारोक्ति घोल्थे । तिनै धारका रोवर्ट लोयल र जोन वेरिम्यानलाई धेरै नै रुचाउँथिन् ग्लिक । तिनलाई आफ्ना सृजनाको प्रेरणा मान्थिन् । ग्लिक आफैं भने यही धारमा त्यति प्रकट भइनन् । आत्मवृत्तान्तझैं प्रतीत हुन्छन् उनका कविता, तर आफैंलाई छताछुल्ल पार्ने गरी लेख्थिनन् । न्यु योर्कर सँग आबद्ध समीक्षक ड्यान चियासन ग्लिकका कवितालाई उनको निजी जीवनका ताजा विवरण मान्छन् । निजात्मकता रक्षा गर्ने यो ग्लिकको लोभलाग्दो शैली हो । उनको लेखनलाई अचुक काव्यिक आवाज ठहर गरेको छ नोबेल कमिटीले । कमिटी थप्छ, जटिल सुन्दरताको माध्यमबाट यसले व्यक्तिगत अस्तित्वलाई विश्वव्यापी बनाउँछ । नोबेल कमिटीका प्रमुख एन्डर्स ओल्सनका नजरमा ग्लिकका कवितालाई स्विकारोक्ति कविताको लहरमा राख्न मिल्दैन । उनी भन्छन्, व्यापक फलकमा लेख्छिन् उनी । अंग्रेजीमा चार कवितासंग्रह प्रकाशित गरिसकेका विराटनगर निवासी सुशान्त थापा ग्लिकलाई अभिरुचिपूर्वक पढिरहेका छन् । थापा उनको कवितामा कथा कहानीको चौडा आयाम भेट्छन् । ग्लिककै कविता एवओरिजिनल ल्यान्डस्केप को प्रसंग जोड्दै उनी सुनाउँछन्, आफ्ना मृत आमाबाबुको पीडादायी सम्झनालाई बडो काव्यिक ढाँचामा ढाल्छिन् उनी । गहिरिएर पढ्दा थाहा लाग्छ ग्र्याटिट्युड, दि इम्ब्रेस जस्ता छोटा कविता हुन् वा अक्टोबर, ल्यान्डस्केप जस्ता लामा कविताआख्यानको जस्तो व्यापक आयाम हुन्छ उनका सृजनामा । अर्का अध्येता तथा लेखक अरुण शर्मा गत वर्ष नोबेलबाट पुरस्कृत हुने फ्रान्सेली आख्यानकार एनी एन्रो र ग्लिकबीच धेरै समानता देख्छन् वैयक्तिक अनुभूतिलाई अभिव्यक्तिका सामग्री बनाउने सन्दर्भमा । अझ शरीर, वासना र यौनका सन्दर्भमा । ग्लिककै मक ओरिन्ज को यो अंश उद्धृत गर्छन् उनी, म उनीहरूलाई उसरी नै घृणा गर्छु जसरी म घृणा गर्छु यौनक्रीडालाई, पुरुषको मुख मेरो मुखमा खप्टेको क्षणलाई अनि सहवासपछि बेकामे बनेको पुरुषको शरीरलाई । बाँझो जमिनजस्तै उत्तेजनाविहीन भइसक्यो मेरो शरीर, अर्को यो कवितांश थप प्रमाण हो यस विषयमा । तनावग्रस्त वा विखण्डित सम्बन्ध, मृत्यु, बिछोड, पीडा, क्षति आदि असहज विषयमा डुबेर लेख्छिन् उनी । प्रकृति, ग्रह, नक्षत्र, मौसम, फूल सबै सबै समेटेकी छन् उनले । ऐतिहासिकधार्मिक पात्र र मिथकमा पनि उत्तिकै रुचि छ उनको । ग्रीसेली मिथकीय पात्र टेलिमाकस त विविध रूपमा प्रकट हुन्छ उनका कवितामा । औपचारिक डिग्री त थिएन ग्लिकको । तर, बर्कले लगायत थुप्रै अमेरिकी विश्वविद्यालयमा पढाउँथिन् । पहिले उनलाई लाग्थ्यो अन्य काममा संलग्न हुने होइन, केवल कविता लेखीबस्ने हो । अरू कामतिर ध्यान बाँडिँदा स्तरीय कविता जन्मँदैन । अभिमत बदलियो पछि जसै अध्यापन सुरु गरें, लेखनले पनि गति लिन थाल्यो । तीव्र गतिमा उनका संकलन निस्कन थाले । सन् २०२० को साहित्यतर्फको नोबेल पुरस्कार पाएपछि भने उनको ऐकान्तिक जीवन खलबलियो । पाठक र प्रशंसक त बढे, सार्वजनिक वृत्तको चासो र दखलसँगै बिथलियो उनको दिनचर्या । नोबेल मन्तव्यको पुछारमा स्विडिस एकेडेमीप्रति कृतज्ञता व्यक्त गर्दै उनी भन्छिन्, पुरस्कारका लागि मलाई चयन गरेर एकेडेमीले घनिष्ठ र निजात्मक आवाजलाई कदर गरेको छ । यो आवाजलाई सार्वजनिक अभिव्यक्ति (पुरस्कार) ले अरू बलवान बनाउन सक्छ, तर कहिल्यै विस्थापन गर्न सक्दैन ।"
साहसी सामबहादुर,"भारतीयले नेपालीलाई दिएको उपनाम हो बहादुर । खासगरी भारतीय सेनामा भर्ती भएका गोर्खाली सैनिकको युद्ध वीरताले कायल भारतीयहरू नेपालीलाई बहादुर भन्छन् । सन् १९६९ जुलाईमा भारतीय सेनाध्यक्ष आफ्नो आठौं गोरखा राइफल्सको निरीक्षणका लागि पुग्छन् । बटालियनको सलामीपछि सेनाध्यक्ष एक सिपाहीलाई सोध्छन्, तिम्रो नाम के हो ? सिपाहीलाई हर्क गुरुङ भन्न गाह्रो थिएन, तर सेनाध्यक्षले आफ्नो नाम सोध्दा उनलाई गाह्रो पर्यो । नाम नै थियो त्यस्तै साम होर्मुस्जी फ्रामजी जमशेद्जी मानेक्सा । तर, सिपाहीले अन्कनाउँदै सामपछि लगाइदिए बहादुर । अर्थात्, सामबहादुर ।तिनै सेनाध्यक्षको जीवनीमा आधारित मेघना गुल्जार निर्देशित फिल्म यतिबेला प्रदर्शनरत छ, उही गोर्खाली सिपाही हर्कले जुराइदिएको उपनाम सामबहादुर शीर्षकमा । र, साम पनि भन्ने गर्थे, मलाई सामबहादुर सबैभन्दा प्रिय बोलाहट लाग्छ । तर, उनी भने अरूलाई स्विटी भन्न रुचाउँथे । रुचाउँथे होइन, भन्थे नै । यतिसम्म कि तत्कालीन भारतीय प्रधानमन्त्री इन्दिरा गान्धीलाई समेत उनले स्विटी भनेका थिए । इन्दिरासँग आँखामा आँखा जुधाएर स्विटी भन्न सक्ने सामको स्वच्छन्दता, आँट र सँगसँगै ठट्यौलीपना तब थाहा हुन्छ, जब उनको जीवनीमा आधारित फिल्म हेरिनेछ । जीवनीभन्दा पनि फिल्म मूलतः भारतीय सेनाका पहिलो फिल्ड मार्सल सामको चार दशक लामो सैन्य सेवामा आधारित छ । पहिलो विश्वयुद्धभन्दा चार महिनाले जेठा साम २० वर्षको उमेरमा भारतीय सैन्य एकेडेमीमा भर्ती भइसकेका थिए । उक्त एकेडेमीको पहिलो ब्याचका २२ जनामध्ये स्मित दून र मोहम्मद मुसा खान पनि थिए, जो पछि क्रमशः बर्मा र पाकिस्तानका कमान्डर चिफ भए ।सुरुवातमा गोर्खा रेजिमेन्टमा रहेका साम गोर्खालीलाई सम्मान गर्थे । उनको एउटा चर्चित भनाइ नै छ, यदि कोही सैनिक मर्न डराउँदिनँ भन्छ भने कि त उसले झूट बोलिरहेको छ, नभए ऊ गोर्खाली हो । साम निडर थिए । दोस्रो विश्वयुद्धमा जापानिज सेनासँगको मुठभेडमा सात गोली लागेर पनि उनी बाँचेका थिए । गोली लागेर ढलेका सामलाई एक सैनिकले काँधमा हालेर साढे २२ किलोमिटर टाढा अस्पताल पुर्याउँदा डाक्टरले बाँच्दैन भनी अप्रेसन गर्न मानेका थिएनन् । पछि होसमा आएका सामलाई डाक्टरले सोधेका थिए, के भयो तिमीलाई ? त्यस्तो नाजुक अवस्थामा पनि फिस्स हाँस्दै उनले भनेका थिए, एउटा गधाले लात मार्यो । त्यसपछि उनको ठट्यौली बानीले प्रभावित डाक्टर उसो भए त कुनै पनि हालतमा बचाउनुपर्छ भनेर उपचारमा लागेका थिए । निको भएपछि उनी पुनः सैनिक जीवनमै फर्किए । त्यसपछि भारतपाकिस्तान र पाकिस्तानबंगलादेश विभाजनका बेला उनले भारतका लागि युद्ध लडेका थिए ।जित्नका लागि लड्ने हो भन्ने मान्यता राख्ने सामबारे बनेको फिल्म सामबहादुर अर्को फिल्म एनिमल सँगको जुधाइमा पर्दा बक्सअफिसमा नराम्रोसँग पछारियो । भलै हार भने मानिसकेको छैन । सामको भूमिकामा विक्की कौशलको चित्रण सर्वाधिक सबल पक्ष हो । अथवा, विक्कीले नै फिल्मलाई एक्लै काँधमा बोकेर हिँडेका छन् भन्दा अत्योक्ति हुँदैन । सामको हिँडाइ, बोलाइ, हाउभाउ र गेटअपमा विक्की यति नजिक पुगेका छन् कि उनको चरित्रमाथिको अध्ययन झल्कन्छ । त्यसो त यही चरित्रका लागि झन्डै तीन वर्ष सेनाकै प्रशिक्षण लिएका उनले कतै भनेका पनि छन्, सामबहादुरको चरित्र मेरो अहिलेसम्मको करिअरकै सबैभन्दा कठिन र चुनौतीपूर्ण रह्यो । ६ वर्षअघि नै फिल्म राजी गर्दै निर्देशक मेघनाले सामबहादुरको कथा पिच गर्न सुरु गरेकी थिइन् । मुख्य कलाकारबाहेकका सैनिक भूमिकाका लागि सेनाबाटै कास्टिङ गरिन् र विभिन्न १३ ठाउँ पुगेर झन्डै ८ महिनाको छायांकन अवधिमा सामबहादुरको चार दशक सैनिक सेवाको घटनाक्रम खिचिन् । जीवनीमा आधारित फिल्म बनाउनु सहज हुँदैन । इतिहास तोडमोड नगरी कथालाई फिल्मी शैलीमा ढालेर दर्शक रिझाउने सानो चर मात्रै निर्देशकको हातमा हुन्छ । त्यसो त सामबहादुर मा मेघनाले मुख्य चरित्रका लागि जति मिहिनेत देखाएकी छन्, पटकथामा फिक्का लाग्छ । सन्तनु श्रीवास्तवसँग लेखन सहकार्य गरेकी मेघनाले फिल्ममा सामबहादुरका जीवनका घटनाक्रमलाई भिडियो एल्बमका रूपमा क्रमानुसार राखिदिएकी छन् । यस अर्थमा यो डकुड्रामा भन्दा माथि उठेको छैन ।उनले सामबहादुरलाई त्यस्तो हिरो पनि बनाएकी छैनन् । देशका लागि युद्ध लड्दा दर्शक उचाल्ने अन्धो देशभक्तिका मसला हालेकी छैनन् उनले । त्यसबाहेक अन्य सहायक चरित्र लेखन र अभिनय दुवैका हिसाबले फिल्म फिक्का छ । इन्दिरा गान्धीको चरित्रमा फतिमा मिसकास्टिङ्ग लाग्छिन् भने अन्य कलाकारले पनि छाप छोड्न सकेका छैनन् । तैपनि विक्की फिल्ममा यसरी छाएका छन्, दर्शकलाई खालीपना महसुस हुन दिँदैनन् । फिल्ममा सामबहादुरबारे नभनिएका, नलेखिएका वा नसुनिएका थप तथ्यमा जान चाहेकी छैनन् निर्देशक । उनले दस्तावेजमै दर्ज कहानीलाई भिडियो फर्म्याटमा बदल्ने काममै आफूलाई सीमित राखेकी छन् । सन् २००८ मा निधन भएका सामबहादुरको अन्त्येष्टिमा भारतीय प्रधानमन्त्री, राष्ट्रपति वा विशिष्ट व्यक्तिहरू कोही पुगेका थिएनन् । देशकै पहिलो सेना प्रमुखको निधनमा न त राष्ट्रिय शोककै घोषणा गरिएको थियो । यसबारे फिल्म बोल्नु त परको कुरा, सामबहादुरको जीवनको अन्तिमसम्मै नपुग्दै फिल्म टुंग्याइएको छ । वा भनौं, सेनाबाट उनको सेवा निवृत्तिलगत्तै फिल्मले बिट मार्छ । न त उनी डाक्टर पढ्न बेलायत जाने चाहना पूरा नगरिदिएका बुबासँगको रिसको झोकमा सेनामा भर्ती भएको तथ्य नै फिल्ममा उल्लेख छ । निर्देशकले फिल्ममा सामबहादुरको गौरवपूर्ण सैनिक गाथा मात्रै कहेकी छन् ।"
स्वच्छन्द पुतलीहरू,"जापानमा पुतली खेलौनामा मात्रै सीमित छैन, समाज, संस्कार, सभ्यता र इतिहाससँगै जोडिएको छ ।जापानी लोककथामा पुतलीको विशेष स्थान छ । पुतली र छोरी जापानका लागि पर्यायवाची हुन् । त्यहाँ मनाइने हिना मत्सुरी पर्वले पुतलीको कथा भन्छ । यो जापानको प्रमुख पाँच पर्वमध्येको एक हो, जुन हरेक वर्ष अंग्रेजी क्यालेन्डरको मार्च३ मा मनाइन्छ, छोरी भएको घरमा मात्रै । यसलाई छोरी पर्व वा पुतली पर्व भनिन्छ । छोरी भएको घर फेब्रुअरीदेखि मार्चसम्म पुतलीहरूले सजाइन्छ । यो पर्वले जापानको सांस्कृतिक इतिहाससँग पुतलीको सम्बन्ध भन्छ । नेपालस्थित जापान राजदूतावासकी कल्चर सचिव मायुको सातोले पुतलीको महत्त्व जापानीहरूको जनजीवनसँग गहिरो रूपमा जोडिएको बताइन् । बबरमहल, आर्ट काउन्सिलमा जापानी समाजसँग नजिक मानिने यही पुतलीको विषयवस्तुमा आधारित निङ्यो ः आर्ट एन्ड ब्युटी अफ जापानिज् डल्स को प्रदर्शनी जारी छ । दूतावासको सहयोगमा जापान फाउन्डेसनले संकलन गरेका पुतली प्रदर्शनीमा छ । मायुकोका अनुसार, जापानमा माटोको प्रयोग गरी बनाइने पुतली डिजिटल युगसम्म आइपुग्दा एनेमिसनमा पनि देखापरेको छ । डल सभ्यतामा जापानको पूरै इतिहास समेटिएको छ, उनी भन्छिन् । प्रदर्शनीमा राखिएका हिना मत्सुरी ले जापानमा छोरीप्रतिको आदर र सम्मानभाव व्यक्त गर्छन् । जापानी लोककथा अनुसार, आठौं शताब्दीदेखि नै पुतलीलाई सांस्कृतिक रूपमा महत्त्व दिन थालिएको थियो । र, समयक्रममा किशोरी छोरीहरूको कल्याणका लागि हिना मत्सुरी उत्सव मनाउन थालिएको हो ।७ औं शताब्दीतिर माटोको प्रयोग गरी बनाइने पुतलीहरू समयसापेक्ष काठ, नरम कपडा हुँदै अहिले डिजिटल एनिमेसनमा रूपान्तरण भएको छ । प्रदर्शनीमा राखिएका पुतलीमा जापानी जीवनशैली समेटिएको छ । जापानका प्रथम सम्राट् जिम्मु को पुतली झन् चाखलाग्दो छ । यसमा उनको भेषभूषा र भावसमेत दुरुस्त देखिन्छ । जापानी पुरातन धनुष समाएका सम्राट् जिम्मुको जोसिलो भाव पुतलीमा झल्किन्छ । यो पुतलीले स्रमाट् हुनुअघिको जिम्मुको जीवन चित्रण गर्छ, जसमा शत्रुसँगको लडाइँमा एउटा चम्किलो सुनको बाज आउँछ र बाजले राजाका शत्रुलाई अन्धो बनाउँछ । अन्त्यमा राजाले युद्ध जित्छन् । भनिन्छ, यो पुतलीले जापानको इतिहासको प्रतिनिधित्व गर्छ ।इदो अवधि (१६०३१८६८) मा जापानमा पुतलीको विस्तृत सिर्जनात्मक विकास भएको पाइन्छ । त्यसबेला पुतलीमा काठ, माटो र पेपर माचेजस्ता सामग्री प्रयोग गरिन्थ्यो । १७ औं शताब्दीमा जापानमा निङ्यो जुरजुरी नामक कठपुतली बन्यो, जसलाई थिएटरमा प्रयोग गर्न थालियो । प्रदर्शनीमा ती काठका पुतली पनि राखिएका छन् । जापानका कथा सुनाउन ती पुतली उपयोगी छन् । प्रदर्शनीमा गुलाबी रङले सजिएका गुडिया धेरै छन्, जसले बालबालिकालाई आकर्षित गर्छ । आयोजकका अनुसार, पछिल्लो समय विश्वभरि नै धेरैले मन पराएको गुडियामध्ये एक हो लिकाचान । सन् १९६७ मा पहिलो पटक लिकाचान नामक नरम प्लास्टिकको यो डल बनेको थियो । बाटुलो मुहार, चम्किला आँखा र फेसनेवल पहिरनले यो डल विशेष बनेको छ । दोस्रो विश्वयुद्धताका जापानमा पुतलीको सिर्जनात्मक कार्य र संस्कृति लगभग लोप भयो । अहिले पुतलीमहिमा कायम राख्न जापानले प्रयास गरिरहेको छ ।"
