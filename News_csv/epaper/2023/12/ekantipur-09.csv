शीर्षक,विवरण
"ब्याजदर घटाउने, कर्जा प्रवाह बढाउने","समीक्षामार्फत निक्षेप संकलनको बोलकबोल दर पनि घटाइएकाले अब ब्याजदर करिडोर प्रभावकारी रूपमा कार्यान्वयनमा लगिने उनले जनाए । यसअघि निक्षेप संकलन दर साढे ४ प्रतिशत थियो । यसको अर्थ अन्तरबैंक दर साढे ४ प्रतिशतभन्दा तल जाँदा राष्ट्र बैंकले बजारबाट पैसा तान्नुपर्छ भन्ने हो । तर यसअघि अन्तरबैंक दर २ प्रतिशत तल जाँदा पनि राष्ट्र बैंकले बजारबाट पैसा तान्न सकेको थिएन ।बैंक तथा वित्तीय संस्थाले ०८१ असारसम्म ऋणपत्रको ५० प्रतिशत रकम निक्षेप (स्रोत) का रूपमा गणना गर्न पाउने भएका छन् । यसअघि बैंक तथा वित्तीय संस्थाले निष्कासन गरेको ऋणपत्रलाई ०८० पुससम्मका लागि स्रोतका रूपमा समेत शतप्रतिशत गणना गर्न पाउने व्यवस्था थियो । पुस मसान्तको सीमा बढाउन हुन्छ वा हुँदैन भन्ने विषयमा व्यापक छलफल भयो । नीतिगत स्थायित्व दिनुपर्छ भन्नेमा हामी सचेत छौं, गभर्नर अधिकारीले भने । त्रैमासिक समीक्षामा बैंक तथा वित्तीय क्षेत्रमा नियतवश कर्जा भुक्तान नगर्ने ऋणीउपर कारबाहीलाई थप प्रभावकारी बनाइने भनिएको छ । समस्यामा परेका ऋणीलाई भने कर्जा पुनःसंरचना, पुनर्तालिकीकरण लगायत माध्यमबाट सहजीकरण गरिने पनि गभर्नर अधिकारीको भनाइ छ । ऋण नतिर्ने ऋणीसमक्ष कडा रूपमा प्रस्तुत हुने तर वास्तविक समस्यामा परेका ऋणीलाई कर्जा पुनःसंरचनामा सहजीकरण गरिनेछ । यसका लागि मौद्रिक नीति सल्लाहकार समिति गठन गरिनेछ, गभर्नर अधिकारीले भने, बैंक तथा वित्तीय संस्थाले समस्यामा परेका ऋणीबाट प्राप्त निवेदनको विश्लेषणका आधारमा बक्यौता ब्याजको १० प्रतिशत रकम असुल गरी कर्जा पुनःसंरचना गर्न सक्ने अवधि ०८० चैत मसान्तसम्म कायम गरी पुनःसंरचना गर्न सक्ने क्षेत्रको विस्तार गरिनेछ । ०८० कात्तिकको भूकम्पप्रभावित सूचीकरणमा परेका परिवारलाई बैंक तथा वित्तीय संस्थाले २५ लाखसम्मको आवासीय घर कर्जा आधार दरमा २ प्रतिशत बिन्दुभन्दा बढी प्रिमियम थप्न नपाउने व्यवस्था गरिएको छ । यस प्रयोजनका लागि साविकको कर्जा धितो अनुपातमा बैंक तथा वित्तीय संस्थाले १० प्रतिशत वा त्योभन्दा बढी बिन्दुसम्म थप्न सक्ने व्यवस्था गरिने उल्लेख छ । भूकम्पबाट क्षतिग्रस्त सार्वजनिक विद्यालय, सार्वजनिक अस्पताल तथा स्वास्थ्य चौकीको पुनर्निर्माणका लागि बैंक तथा वित्तीय संस्थाले आर्थिक वर्ष ०७९८० र ०८०८१ को मुनाफाबाट सामाजिक उत्तरदायित्व कोषमा छुट्याई खर्च गर्नुपर्ने रकमको ४० प्रतिशतसम्म योगदान गर्न सक्ने व्यवस्था पनि गरिएको छ । मौद्रिक नीतिले घरजग्गा कर्जा र सेयर धितो कर्जाको जोखिम भार घटाएको छ । ५० लाखभन्दा बढी सेयर धितो कर्जाको जोखिमभार १२५ प्रतिशत कायम गरिएको छ । ५० लाखसम्मको आवास कर्जाको हकमा मासिक किस्ता आम्दानी अनुपात बढाई ६० प्रतिशत कायम गरेको समीक्षामा उल्लेख छ । १५० को जोखिमभार हुँदा बैंकहरूले धेरै रकम होल्ड गरेका थिए, घरजग्गा र सेयर कर्जाको जोखिमभार घटाउँदा बैंकको कर्जा प्रवाह क्षमता बढ्ने भएकाले कर्जा विस्तार हुन्छ, गभर्नर अधिकारीले भने, जोखिमभार घटाउँदा बैंकहरूमा करिब ५० अर्ब रुपैयाँको लगानीयोग्य रकम थपिन्छ । समीक्षामार्फत भएको नीतिगत व्यवस्थाप्रति निजी क्षेत्र पनि सन्तुष्ट नै देखिन्छ । मौद्रिक नीतिको समीक्षामार्फत गरिएका नीतिगत परिवर्तनले अर्थतन्त्रको विद्यमान अवरोध हटाउन सहयोग पुग्ने नेपाल उद्योग वाणिज्य महासंघका अध्यक्ष चन्द्रप्रसाद ढकालले बताए । निजी क्षेत्रले बैंक दर, नीतिगत दर, सेयर र घरजग्गा क्षेत्रको जोखिम भार घटाउन, कर्जाको पुनर्तालिकीकरण र पुनःसंरचनाको व्यवस्था गर्न भनेको थियो, ती भएका छन् । यसले बजारमा सकारात्मक प्रभाव पार्छ, उनले भने, मौद्रिक नीतिको कार्यदिशा, संरचना, लक्ष्य र उपकरणका सम्बन्धमा सुझावका लागि बाह्य विज्ञ सम्मिलित मौद्रिक नीति सल्लाहकार समिति गठन गर्नु सबैभन्दा महत्त्वपूर्ण हो । केहीअघि नै गरिनुपर्ने यी व्यवस्था ढिलै भए पनि भएकामा सन्तोष मान्नुपर्ने र यसले निजी क्षेत्रको मनोबल बढाउने ढकालको तर्क छ ।नेपाल उद्योग परिसंघका अध्यक्ष राजकुमार अग्रवालले पनि पहिलो त्रैमासिक समीक्षा हेर्दा सकारात्मक देखिएको जनाए । ब्याजदर घटाउन नीति आएको छ । तर, बैंकले ब्याज घटाउँछन्, घटाउँदैनन् भन्ने कुरा महत्त्वपूर्ण रहेको उनको भनाइ छ । अघिल्लो पटक पनि राष्ट्र बैंकले घटाउन निर्देशन दिएको थियो । तर, निर्देशनविपरीत बैंकले बढाएका थिए, उनले भने, समीक्षामा कर्जा पुनःसंरचना गर्ने भनिएको छ । त्यस हिसाबले सकारात्मक छ । सेयर बजार र घरजग्गामा पनि सकारात्मक सन्देश गएको र विज्ञ टोली बनाउने विषय राम्रो रहेको उनले बताए । राष्ट्र बैंकले मध्यमार्गी नीति ल्याएको नेपाल चेम्बर अफ कमर्सका अध्यक्ष राजेन्द्र मल्ल जनाए । बैंकदर घटाएको छ, त्यो सकारात्मक पाटो हो । जोखिमभार १५० बाट १२५ मा झार्नु पनि राम्रो हो, तर चेम्बरको सुरुदेखिकै माग जोखिमभार १०० प्रतिशत हुनुपर्छ भन्ने हो । खुद्राखुद्रामा भन्दा होलसेलमै घटाउनुपर्छ, उनले भने, मौद्रिक नीतिका लागि विज्ञ टोली गठन गर्ने विषय पनि सकारात्मक हो । सल्लाहकार समितिमा अर्थविद्सहित सबै पक्षलाई समेटेर अगाडि बढ्नुपर्छ । समीक्षामा लघुवित्त वित्तीय संस्थाले आफ्नो नियमित सम्पर्कमा रहेका तर परिस्थितिजन्य कारणले समस्यामा परी कर्जालाई नियमित गर्न नसकेका ऋणीहरूले कर्जा पुनःसंरचनाका लागि संस्थामा ०८० चैतसम्म निवेदन दिए, त्यस्ता ऋणीको कर्जालाई पुनःसंरचना गर्न सक्ने व्यवस्था गरिएको छ । मौद्रिक नीतिको कार्यदिशा, संरचना, लक्ष्य र उपकरणका सम्बन्धमा सुझावका लागि बाह्य विज्ञ सम्मिलित मौद्रिक नीति सल्लाहकार समिति गठन गरिने समीक्षामा भनिएको छ ।नेपाल राष्ट्र बैंकले बैंक दरलाई ७५ बाट ७ प्रतिशत, नीतिगत दरलाई ६५ बाट ५५ प्रतिशत र निक्षेप संकलन बोलकबोल दरलाई ४५ बाट ३ प्रतिशतमा घटाइएकै कारण ब्याजदर घटिनहाल्ने वित्तीय क्षेत्रका जानकार परशुराम कुँवर क्षत्रीले बताए । जबसम्म मौद्रिक नीतिका दरहरूको प्रभावकारी सम्प्रेषण हुने गरी सम्पूर्ण ब्याजदर प्रणालीलाई समीक्षा गरिँदैन, यस्ता केन्द्रीय बैंकका ब्याजदरमा भएका परिवर्तन बैंक तथा वित्तीय संस्थाको ब्याजदरमा प्रतिबिम्बित नहुने सम्भावना उच्च हुन्छ, उनले भने, गत साउन ७ मा जारी मौद्रिक नीतिमार्फत नीतिगत दर ७ प्रतिशतबाट ६५ मा घटाइएको थियो । तर बैंकहरूले ब्याजदर घटाउनुको साटो बढाएका थिए । तर गत साउनमा वाणिज्य बैंकहरूको बचत निक्षेपको औसत ब्याजदर ५३१ प्रतिशत र मुद्दती निक्षेपको ९९८ प्रतिशत रहेकामा क्रमशः बढ्दै गत असोजमा ५९४ प्रतिशत र १०२६ प्रतिशत पुगेको छ । मौद्रिक नीतिका दरहरू एकातिर र बैंक तथा वित्तीय संस्थाको ब्याजदर अर्कोतिर भएको यो पहिलो चोटि भने होइन, उनले भने, चालु आर्थिक वर्षको मौद्रिक नीतिमार्फत बैंकदर र नीतिगत दर १५ प्रतिशतले बढाएर बैंकदर ८५ प्रतिशत र नीतिगत दर ७ प्रतिशत बनाइएको थियो । तर बैंक तथा वित्तीय संस्थाले ०७९ कात्तिक १ गतेबाट मात्र निक्षेपको ब्याजदर बढाएका थिए ।"
बारपाकमा भेडा डुलाउने घले १४ किलो सुनसहित भेटिए,"उनका अनुसार घलेको कल डिटेल र उनको सम्पर्कमा रहेका व्यक्तिहरूमाथि निगरानी भइरहेको छ । अन्य केही व्यक्ति पनि सुन तस्करीमा संलग्न हुन सक्ने भएकाले अनुसन्धान जारी छ । चन्द्र घले बुधबारै नेपाल आउन लागेको जानकारी भन्सार प्रशासनलाई थियो । त्यसैले बुधबारबाटै एयरपोर्टमा निगरानी बढाएका थियौं, तर उनी बुधबार आएनन्, पौडेलले भने, बिहीबारको फ्लाई दुबईको फ्लाइटमा पनि कर्मचारीहरूले निगरानी गरेका थिए । विमान अवतरण भएपछि अन्य यात्रु झरेर गइसकेपछि चन्द्र अन्तिमतिर आए, पौडेलले भने । उनलाई विमानबाट झर्नेबित्तिकै पक्राउ गरेर खानतलासी गरिएको थियो । दुबईदेखिकै सुराकीका आधारमा अन्तर्राष्ट्रिय उडानमा केही दिनदेखि निगरानी बढाएकाले सुन नियन्त्रणमा लिन सफल भएको भन्सारको दाबी छ । सुन ल्याउने चन्द्र प्लेनबाट झरेपछि विमान स्थलको मेटल डिटेक्टरतर्फ नगई विमानस्थलभित्र रहेको महत्त्वपूर्ण व्यावसायिक व्यक्तिहरूका लागि छुट्याइएको (सीआईपी) क्षेत्रतर्फ जाने, त्यहाँको शौचालय प्रयोग गर्ने योजना रहेछ, छानबिनमा संलग्न भन्सारका एक अधिकारीले भने, शौचालयको फोहोर राख्ने ठाउँमा सुन राख्ने र आफू मेटल डिटेक्टरतर्फबाट बाहिर निस्कने, विमानस्थलभित्रका सरसफाइका कर्मचारी प्रयोग गरेर सुन बाहिर ल्याउने योजना रहेको देखिन्छ । तर सुराकीले पहिल्यै सूचना दिएपछि चन्द्र शौचालय जानुअगावै पक्राउ परेका थिए ।अप्रेसनमा खटिएको टोलीले प्लेनसम्मै पुगेर पिछा गरेपछि उनी सीआईपी क्षेत्रको शौचालयसम्म छिर्न पाएनन्, सुन समातियो, ती अधिकारीले भने, तर उनको योजनाअनुसार यो सुन तस्करी प्रकरणमा विमानस्थलभित्रका सरसफाइ कर्मचारीमाथि पनि शंका छ । उनीहरूमाथि पनि निगरानी बढाएका छौं, अनुसन्धानको दायरामा ल्याउँछौं । चन्द्र र सरसफाइमा संलग्न कर्मचारीहरूलाई केन्द्रित गरेर सीसीटीभीको पुरानो भिडियोसमेत हेरेर अनुसन्धान गरिरहेको भन्सारका अधिकारीले बताए ।ती अधिकारीका अनुसार चन्द्र पक्राउ परेलगत्तै तस्करीको उक्त सुन कसको हो भनेर सोधपुछ गरिएको थियो । चन्द्रले गोरखाकै मीनबहादुर घलेले सुन लिन पठाएर दुबई गएको प्रारम्भिक बयान दिए, ती अधिकारीले भने । चन्द्रले दिएको बयानका आधारमा मीनबहादुरलाई पनि बिहीबार राति नै पक्राउ गरिएको विमानस्थल प्रहरी कार्यालयका डीआईजी अर्जुन चन्द ठकुरीले बताए । मीनबहादुर धुम्बाराही बस्ने रहेछन् । चन्द्रको बयानका आधारमा उनलाई पनि नियन्त्रणमा लिएको हो, उनले भने, अन्य व्यक्तिको संग्लनताबारेमा खोजी भइरहेको छ । पक्राउ परेका मीनले भने सुनको विषयमा मुख खोलेका छैनन् । पक्राउ गर्न उनको घर जाँदा मीन मदिरा सेवन गरेर बसिरहेका थिए, अनुसन्धानमा संलग्न एक अधिकारीले भने, प्रहरी देखेपछि मदिराले मातेका मीनले चन्द्रे समातियो भनेर प्रहरीलाई नै सोधेका थिए । उनको स्वास्थ्य परीक्षण गरी हिरासतमा राखिएको छ । अहिले उनलाई यो सुन कसको हो भनेर सोधपुछ गरे पनि बोलेका छैनन्, ती अधिकारीले भने, अब मोबाइलको कल डिटेल्सका आधारमा थप अनुसन्धान गर्नेछौं ।शुक्रबार दिनभर सुन परीक्षण लगायतका काममा व्यस्त रहेकाले पक्राउ परेकाहरूसँग विस्तृत बयान लिने र कल डिटेलको अनुसन्धान गर्न नभ्याएको भन्सारका कर्मचारीहरूले बताए । पक्राउ परेका दुवैको मोबाइल जफत गरेर अनुसन्धान भइरहेको छ, ती अधिकारीले भने, दुवै घलेले कमिसनको लोभमा भरियाको काम गरेजस्तो देखिन्छ तर कसको सुन हो भनेर उनीहरूभन्दा थप तह विस्तार गर्न सकिएको छैन ।प्रारम्भिक अनुसन्धानमा चन्द्र घले पछिल्लो एक वर्षमा ५ पटकसम्म दुबई आउजाउ गरेको पाइएको प्रहरीले जनाएको छ । ०७९ माघयता उनी दुबई पुग्ने र ३ देखि ७ दिनभित्र फर्कने गरेको पाइएको एक प्रहरी अधिकारीले जनाए । पछिल्लो पटक उनी गत आइतबार मात्रै दुबई पुगेका थिए । गोरखा बारपाकका चन्द्र काठमाडौंको सामाखुसी क्षेत्रमा भेडा, च्याङ्ग्राको मासु पसल सञ्चालक हुन् । उनी आफैं उत्तरी गोरखामा पुगेर जिउँदो भेडा, च्याङ्ग्रा ल्याई मासु बिक्रीवितरण गर्थे । यो काम गर्नुपूर्व उनी गाउँमै खेती किसानी र भेडा पालनको काम गर्थे । मीन घले पनि गोरखाकै बारपाकका हुन् । उनी काठमाडौंमा वैदेशिक रोजगार व्यवसायमा संलग्न थिए । विदेश पठाउनेहरूमाझ एजेन्टको काम गर्थे ।अवैध सुन ल्याएको विषयमा छानबिन गर्न त्रिभुवन विमानस्थल भन्सार कार्यालयले भन्सार प्रमुख उपसचिव मनिराम पौडेलको संयोजकत्वमा ६ सदस्यीय छानबिन समितिसमेत गठन गरेको छ । प्रहरी नायब उपरीक्षक सूर्यप्रकाश सुवेदी, भन्सार अधिकृत प्रकाश निरौला, डिल्लुप्रसाद शर्मा, लोकराज ढुंगाना र अधिकृत मञ्जु थापा सदस्य रहेका छन् । छानबिन समितिले ५ दिनभित्र प्रतिवेदन पेस गर्ने महानिर्देशक ढकालले बताए ।विमानस्थलबाट ल्याएको सुन बरामद हुन थालेपछि पछिल्लो समय रसुवा, दोलखा लगायतका सीमा नाकाबाट ल्याउने क्रम पनि बढेको प्रहरीले जनाएको छ । गत असार २९ मा विमानस्थलबाट बाहिरिएको ६१ किलो सुन राजस्व अनुसन्धान विभागले बरामद गरेको थियो । उक्त सुन तस्करीको आरोपमा पूर्वसभामुख कृष्णबहादुर महराको छोरा राहुल पुर्पक्षका लागि थुनामा छन् । गत भदौ ३ र असोज १३ गते पनि केरुङ रसुवा नाकाबाट ल्याएको ३ केजी, असोज १० र ११ गते दोलखा राङजिया नाकाबाट सडक मार्ग हुँदै ल्याइएको ७ केजी सुन बरामद गरिएको थियो ।"
"पूर्वाधार न जनशक्ति, करोडौंका स्वास्थ्य उपकरण","(काठमाडौं)बर्दियाको बारबर्दिया नगरपालिकामा १५ शय्याको आधारभूत अस्पताल भवन शिलान्यास भएको ३ वर्ष बित्यो । तर निर्माणको टेन्डर अझै हुन सकेको छैन । दैलेखको भैरवी गाउँपालिकामा पनि त्यति नै शय्याको अस्पताल बनाउन टेन्डर भए पनि जग्गाको विवाद छ । दार्चुलाको मालिकार्जुन गाउँपालिकामा १० शय्याको अस्पताल भवन निर्माणाधीन अवस्थामा छ । झापाको हल्दीबारी नगरपालिकामा पनि १५ शय्याको अस्पतालको काम ४० प्रतिशत मात्र सकिएको छ । ३ वर्षअघि तत्कालीन सरकारले शिलान्यास गरेको देशभर निर्माणाधीन आधारभूत अस्पतालको स्थिति दर्शाउने यी केही प्रतिनिधि उदाहरण हुन् । ती अस्पताल बल्ल निर्माणको प्रक्रियामा जाँदै गर्दा र जनशक्तिको टुंगो लागिनसक्दा सरकार भने उपकरण खरिदको हतारोमा लागेको छ । स्वास्थ्य सेवा विभागले निर्माण सम्पन्न हुने टुंगो नै नलागेका ५, १० र १५ शय्याका १ सय ५० वटा आधारभूत अस्पतालका साथै स्वास्थ्य चौकी, प्राथमिक स्वास्थ्य चौकी (पीएचसी), जिल्ला र ठूला अस्पताल गरेर ५ सयभन्दा बढी अस्पतालका लागि उपकरण खरिद गर्न टेन्डर आह्वान गरेको छ । विभागले कोभिड१९ महामारीका लागि भ्याक्सिन खरिद गर्न विश्व बैंकसँग लिइएको १ अर्ब ४२ करोड रुपैयाँ ऋण रकमान्तर गरेर उपकरण खरिद गर्न लागेको हो । उक्त रकमबाट विभागले प्रयोगशालासम्बन्धी १३ थरीका, फोहोरमैला व्यवस्थापनसम्बन्धी ४ थरी, एक्सरे, यूएसजीजस्ता ६ थरी र बेड, ईसीजी, पोस्टमार्टम, डेन्टल र ईएनटी सेट, ओटी लाइट, अटो क्लेभ मेसिनजस्ता हस्पिटल जनरल उपकरण ४३ थरी गरेर ६६ थरीका उपकरण खरिद गर्न लागेको हो । २०७७ साउनमा तत्कालीन केपी शर्मा ओली नेतृत्वको सरकारले ३९६ वटा पालिकामा आधारभूत अस्पताल निर्माण गर्ने निर्णय गरेको थियो । त्यही वर्षको पुसमा तत्कालीन सरकारले थप २५९ वटा पालिकामा आधारभूत अस्पताल निर्माण गर्ने निर्णय गरेको थियो । तर, अस्पताल निर्माण गर्ने भनिएका कुल ६५७ पालिकामध्ये हालसम्म ४१३ वटामा मात्र अस्पतालको ठेक्का सम्झौता भई निर्माणको प्रक्रियामा छ । यस्तै, १ सय ८५ वटाको विस्तृत परियोजना प्रतिवेदन (डीपीआर) सम्बन्धित पालिकामा संशोधनका लागि पठाइएकामा संशोधन भएर नआएको मन्त्रालयले जनाएको छ । १६ वटाको डीपीआर समीक्षा बल्ल योजनामा रहेको, १५ वटाको समीक्षा अन्तिम चरणमा पुगेको र २ सय ४६ वटाको मात्र डीपीआर स्वीकृत भएको मन्त्रालयले जनाएको छ । यस्तै, हाल डीपीआर समीक्षा गर्न नआएका पालिकाको संख्या १९५ छ । सरकारले चालु आर्थिक वर्षमा सय वटा आधारभूत अस्पतालको निर्माण सम्पन्न गर्ने लक्ष्य लिएको छ ।स्वास्थ्य चौकी, पीएचसी, जिल्ला र ठूला अस्पतालका लागि उपकरण खरिद गर्नु जायज भए पनि निर्माण सम्पन्न नभएका आधारभूत अस्पतालको हकमा स्टोरमा थन्काउनु जस्तो मात्र हुने विभागका पूर्वमहानिर्देशक डा सुशील प्याकुरेल बताउँछन् । जनशक्ति नभईकन महँगो उपकरण खरिद गरेमा सामान बिग्रिने समस्या मात्र देखिने उनको भनाइ छ । आधारभूत अस्पतालका लागि दरबन्दीअनुसार जनशक्ति व्यवस्थापन चुनौतीको विषय छ, उनले भने । त्यसैले यस्ता अस्पतालको हकमा सामान खरिद गर्ने विषयमा सरकारले पुनर्विचार गर्नुपर्ने प्याकुरेलले बताए ।यसअघि पनि बिनातयारी खरिद गरिएका विभिन्न उपकरणहरू लामो समयसम्म स्टोरमा थन्किँदा बिग्रिएका थिए । विभागले २०७७ र २०७८ मा खरिद गरेका करोडौं मूल्य पर्ने उपकरणमध्ये कतिपय अहिलेसम्म पनि प्रयोगविहीन अवस्थामा छन् । विभागको तथ्यांकअनुसार दुई वर्षअघि खरिद गरिएका उपकरणहरू कतै जनशक्ति अभाव त कतै भवन नभएका कारण थन्किएको छ । त्यतिबेला यूएसजी, एक्सरे, ईसीजी, अटो क्लेभ, बेड साइड मनिटर, पेसेन्ट मनिटर, बेबी वामर, इन्फ्युजन पम्प, हेमाटोलोजी ऐनेलाइजर, बायोकेमेस्ट्री ऐनेलाइजरलगायत उपकरण खरिद गरिएको थियो । अहिले पनि पुनः तिनै उपकरण खरिद गर्न लागिएको हो । विभागका तत्कालीन महानिर्देशक डा दीपेन्द्ररमण सिंहले रकमान्तर गरेर सामान खरिद गर्ने प्रक्रिया सुरु गरेका थिए । उनी हाल स्वास्थ्य मन्त्रालयका अतिरिक्त सचिव छन् । डा सिंहले बढाएको फाइललाई विभागकी महानिर्देशक डा संगीता कौशल मिश्रले अगाडि बढाएकी छन् । विभागको आपूर्ति शाखा प्रमुख डा सुरेन्द्र चौरसियाले यो वर्षभित्र धेरै अस्पताल निर्माण सम्पन्न हुने देखिएकाले सामान खरिदको प्रक्रिया अगाडि बढाइएको बताए । साथै, अर्को वर्षसम्ममा सम्पन्न हुने अस्पतालका लागि पनि सामान खरिद गर्न लागिएको उनले जानकारी दिए । बजेट बनाउनुअघि अर्थ मन्त्रालय र विश्व बैंकले पनि सोधेको थियो, उनले भने, तीनै तहबाट माग आएकाले सम्बोधन गर्न खोजेका हौं, उनले भने । उपकरण नदोहोरियोस् भनेर प्रदेशका स्वास्थ्य आपूर्ति केन्द्र र स्थानीय तहसँग छलफल गरेर सूची तयार पारेको उनले बताए । स्वास्थ्य मन्त्रालयका प्रवक्ता डा प्रकाश बुढाथोकीले आधारभूत अस्पताल निर्माण चाँडै सम्पन्न गर्न सामान्य प्रशासन मन्त्रालयलाई पत्राचार गर्ने तयारी गरिरहेको बताए । केही ठाउँमा जग्गा र राजनीतिक विवादका कारणले मात्र रोकिएको हो । प्रायः मा निर्माण सम्पन्न हुने चरणमा छन्, उनले भने । निर्माणाधीन अस्पतालमा छैन जनशक्ति संघीय मामिला तथा सामान्य प्रशासन मन्त्रालयले २०७९ असार १ मा आधारभूत अस्पतालको दरबन्दीबारे पत्राचार गरेर स्थानीय तहलाई जानकारी गराए पनि जनशक्तिको व्यवस्थापन अझै हुन सकेको छैन । स्थानीय तहमा स्थापना हुने ५ शय्याको आधारभूत अस्पतालमा मेडिकल अधिकृत, हेल्थ असिस्टेन्ट तीन जना, कविराज (आयुर्वेद सहायक), डेन्टल हाइजिनिस्ट, स्टाफ नर्स चार, फार्मेसी सहायक, ल्याब टेक्निसियन, रेडियोग्राफर, नायब सुब्बा, कार्यालय सहयोगी ३ र सरसफाइकर्मी गरेर १८ जनाको जनशक्ति चाहिन्छ ।१० शय्याको अस्पतालमा आठौं तहको मेडिकल अधिकृत दुई, हेल्थ असिस्टेन्ट तीन, कविराज, डेन्टल हाइजिनिस्ट, स्टाफ नर्स ५, फार्मेसी सहायक, ल्याब टेक्निसियन, रेडियोग्राफर, नायब सुब्बा, कार्यालय सहयोगी ४ र सरसफाइकर्मी २ गरेर २२ जना चाहिन्छ । त्यस्तै १५ शय्याको अस्पतालमा ९१० तहका मेडिकल सुपरिन्टेन्डेन्टसहित आठौं तहका दुई मेडिकल अधिकृत, हेल्थ असिस्टेन्ट ४, कविराज, डेन्टल हाइजिनिस्ट, स्टाफ नर्स ६, ल्याब टेक्निसियन, रेडियोग्राफर, फार्मेसी सहायक, एनेस्थेटिक सहायक, अप्थाल्मिक सहायक, नायब सुब्बा, कार्यालय सहयोगी ६ र सरसफाइकर्मी ३ गरेर ३० जनाको दरबन्दी चाहिन्छ । मन्त्रालयका प्रवक्ता डा बुढाथोकीका अनुसार दरबन्दीअनुसारको जनशक्ति व्यवस्थापन गर्न आवश्यक बजेट संघीय सरकारले दिनेछ । पदपूर्ति गर्न कोशी, गण्डकी, मधेश प्रदेश, सुदूरपश्चिम, कर्णाली प्रदेशको लोक सेवा आयोगले जनशक्ति माग गरिसकेको छ, उनले भने, समायोजन भएर गएका कर्मचारी पनि छन् ।"
छानबिन भन्दै संसदीय समितिहरूबीच तँछाडमछाड,"(काठमाडौं)गत साता बेलायतमा भएको भनिएको एनसेल सेयर स्वामित्व खरिदबिक्रीका विषयमा सरकारले उच्चस्तरीय छानबिन समिति बनाउनुका साथै अदालतमा समेत सुनुवाइ भइरहेको अवस्थामा संघीय संसद्का विभिन्न समितिहरूले पनि सक्रियता बढाएका छन् । प्रतिनिधिसभाका समितिहरूबीच एनसेल विवाद सम्बन्धमा छलफल गर्न तँछाडमछाड नै चलेको छ भने सांसदहरूले फरक र विरोधाभासपूर्ण अभिव्यक्तिहरू दिइरहेका छन् ।दूरसञ्चार क्षेत्रको नियामक नेपाल दूरसञ्चार प्राधिकरण र कम्पनीका सेयर लगत अद्यावधिक गर्ने कम्पनी रजिस्ट्रारको कार्यालयलगायत सरोकारवाला निकायसँग एनसेलको सेयर स्वामित्व किनबेच सम्बन्धमा गत बुधबार अर्थ समिति र सार्वजनिक लेखा समितिमा सांसदहरूले जिज्ञासा राखेका थिए । शुक्रबार पनि राज्य व्यवस्था तथा सुशासन समितिले पनि समसामयिक विषयमा छलफल गर्ने भन्दै एनसेलकै सेयर खरिदबिक्रीबारे प्रश्न उठाएको छ । यसरी ठूलै तहको राजस्व हिनामिना हुन लाग्दा सरकार र नियामक निकायले थाहा नपाउनु बडो अनौठो कुरा होइन र ? राज्य व्यवस्था समितिका सभापति रामहरि खतिवडाले भने, यसमा के भएको रहेछ भनेर अध्ययन गर्न प्रधानमन्त्री र मन्त्रिपरिषद्ले नै छानबिन समिति गठन गरेको हुनाले यो विषय हाम्रो पनि कार्यक्षेत्रभित्र आयो । तसर्थ, यसमा प्रधानमन्त्रीको धारणा बुझ्न खोजेका छौं । सुशासन समितिको बैठकले एनसेल बिक्री र यससम्बन्धी विषयमा सरकारले चालेका कदमबारे जानकारी लिन प्रधानमन्त्रीलाई बोलाउने निर्णय गरेको छ ।समिति सभापति खतिवडाले शुक्रबार नै प्रधानमन्त्रीलाई पत्र पठाइने र त्यसपछि छलफलको मिति तय गर्ने बताए । त्यस्तै, लेखा समितिले पनि एनसेल प्रकरणबारे सरकारको थप धारणा बुझ्न आगामी बैठकमा प्रधानमन्त्रीलाई बोलाउने निर्णय गरिसकेको छ । बैठक बसेको दुई दिन मात्रै भयो, प्रक्रिया अघि बढाउने तयारीमा छौं, लेखा समितिका सभापति ऋषिकेश पोखरेलले भने, तातेको परिस्थितिमा कुरा लम्ब्याउने, अनि बिस्तारै सेलाउने र बेइमानी गर्ने चलन छ, त्यो कुराप्रति लेखा समिति सचेत रहँदै आएको छ ।लेखाले नेपालमा प्रत्यक्ष वैदेशिक लगानी जोखिमयुक्त रहेको भन्ने आजियटाको भनाइ सम्बन्धमा पनि ४८ घण्टाभित्र सरकारको आधिकारिक धारणा सार्वजनिक गर्न निर्देशन दिएको थियो । त्यस्तै, यस विषयमा विस्तृत अनुसन्धान गरी निष्कर्षमा नपुगुञ्जेल सेयर खरिदबिक्री कारोबारसम्बन्धी कार्यलाई यथास्थितिमा राख्न वा रोक्न तथा यससम्बन्धी ३० दिनभित्र वास्तविकता र यथार्थ पहिचान गर्न पनि समितिले सरकारलाई निर्देशन दिएको थियो । यसैगरी, अर्थ समितिले एनसेलको सेयर स्वामित्व खरिदबिक्री भएको विषयमा यथार्थ जानकारीसहितको विवरण १५ दिनभित्र उपलब्ध गराउन दूरसञ्चार प्राधिकरणलाई निर्देशन दिएको छ । समितिले यस विषयमा प्राधिकरणलाई छलफलका लागि बोलाएर जानकारी लिएको थियो । समितिको बैठकमा नेपाल दूरसञ्चार प्राधिकरणका अध्यक्ष पुरुषोत्तम खनालले यो कारोबार शंकास्पद देखिएकाले प्राधिकरणले सूक्ष्म रूपमा अध्ययन थालिसकेको बताएका थिए ।एनसेल सेयर खरिदबिक्रीबारे समितिले राखेका जिज्ञासामा प्राधिकरणले मौखिक जवाफ दिएको छ, हामीले अब एनसेल र प्राधिकरणबीचको सम्झौताको कागजपत्रलगायत दस्ताबेज माग गरेका छौं, अर्थ समितिका सभापति सन्तोष चालिसेले भने, एउटा सानो पसल किनबेच गर्दा ७ ठाउँबाट स्वीकृति लिनुपर्छ भने यति ठूलो खरिदबिक्री स्वीकृतिबेगर भयो भन्ने हामीलाई लागेको छैन । कतै नियामक निकायले नै दोहोरो भूमिका त खेलेका छैनन् भन्नेलगायत हाम्रा आशंका छन् ।पूर्वस्वीकृति नलिई सेयर बिक्री गरिएका विषयमा बुझ्न मलेसियास्थित एनसेलको निवर्तमान प्यारेन्ट कम्पनी आजियटा बर्हाद समूहका प्रमुख कार्यकारी अधिकृत विवेक सुदलाई पनि अर्थ समितिले आगामी बैठकमा बोलाउन प्रक्रिया अघि बढाएको सभापति चालिसेले बताए । आजियटाका सीईओलाई खबर गर्दै छौं, उनी नेपाल आउने टुंगो भएपछि अर्थमन्त्री र सञ्चारमन्त्रीलाई पनि उपस्थित गराएर बैठक गर्छौं, उनले थपे, देशको राजस्वसँग प्रत्यक्ष जोडिएको विषय भएकाले हाम्रो समितिले सक्रियता देखाएको हो ।कानुन उल्लंघन र सम्भावित कर छलीजस्तो गम्भीर र सार्वजनिक चासोका विषयमा संसद्का विभिन्न समितिले छलफल गर्नु र चासो राख्नु राम्रै कुरा भएको र यसलाई अन्यथा मान्न नहुने लेखा समितिका सभापति पोखरेलको बुझाइ छ । राज्यको सम्पत्ति दुरुपयोग हुने, राजस्व नगुमोस् भन्ने, सरकार र कानुनका कारण मुलुकलाई हानिनोक्सानी वा विकास हुने विषयहरू लेखा समितिका कार्यक्षेत्रमै पर्ने विषय हुन्, पोखरेलले भने, संसदीय समितिहरूबीच अन्तरसंवाद र समन्वय हुने भएकाले हाम्रा पहलहरू अन्ततः एकै ठाउँमा पुग्छन् । राज्य व्यवस्था एवं सुशासन समितिका सभापति खतिवडाले चाहिँ यो विषयलाई तार्किक निष्कर्षमा पुगोस् भन्ने नै समितिहरूको चाहना भएको भनाइ राखे । एउटै विषयलाई तानातान गर्न वा झगडा गर्न खोजेका होइनौं, उनले भने, एउटा समितिले अर्कोलाई असहयोग गर्ने भन्ने हुँदैन । आआफ्ना कार्यक्षेत्रमा रहेरै बैठक र छलफल गरिएको हो । अर्थ समितिका सभापति चालिसेले पनि विषयको गाम्भीर्यता बुझेर समयमै बैठकहरू भइरहेको बताए । हाल संसद्को अधिवेशन नभएको समयमा संसदीय समितिहरूले समसामयिक विषयहरूमा चासो राख्नु जिम्मेवारी पनि भएको उनको भनाइ छ ।"
ठूलै आर्थिक चलखेल छ,"काठमाडौं माओवादी केन्द्रका उपमहासचिव एवं पूर्वअर्थमन्त्री वर्षमान पुनले एनसेल खरिदबिक्री प्रकरणमा ठूलो आर्थिक लेनदेन भएको दाबी गरेका छन् ।शुक्रबार राजधानीमा आयोजित पार्टी सम्बद्ध औद्योगिक मजदुर शाखाको प्रशिक्षण कार्यक्रममा पुनले एनसेल प्रकरणमा राज्यलाई प्रत्यक्ष हानि पुग्ने गरी चलखेल भएको बताएका हुन् । सञ्चार माध्यममार्फत एनसेल प्रकरण सार्वजनिक हुँदा प्रधानमन्त्री कोप२८ को सिलसिलामा देशबाहिर हुनुहुन्थ्यो । आउनेबित्तिकै सत्तारूढ गठबन्धनका शीर्ष नेताको बैठक बोलाएर छानबिन गर्नेमा सहमत गराउनुभयो । भोलिपल्टै मन्त्रिपरिषद्ले उच्चस्तरीय समिति बनाएर छानबिन अघि बढाएको छ, उनले भने, यो तहको राज्यविरुद्धको अपराध र ठगीमा संलग्न कसैले पनि उन्मुक्ति पाउँदैनन् । सिंगो पार्टी र जनता माफियाकरणविरुद्धको अभियानमा सरकारको साथमा छ । पुनले एनसेल प्रकरणमा कर छली गरी राज्यलाई ठगी तथा देशविरुद्धको काम गरिएको प्रथम दृष्टिमै प्रस्ट हुने गरी तथ्यहरू बाहिरिएको बताए । वर्तमान सरकारले सुशासनलाई प्राथमिकतामा राखेर काम गरेको भन्दै उनले बालुवाटार जग्गा प्रकरण, नक्कली भुटानी शरणार्थी प्रकरण, सुन तस्करी प्रकरण र मिटरब्याजीविरुद्धको अभियान त्यसको ज्वलन्त उदाहरण भएको बताए । अघिल्ला प्रकरणमा जस्तै एनसेल प्रकरणमा पनि सरकारले दृढतापूर्वक काम गर्ने र दोषी कारबाहीमा पर्ने उनको भनाइ थियो । पुनले केही ठूला भ्रष्टाचार प्रकरणका फाइल खोल्ने तयारीमा समेत सरकार रहेको जानकारी दिए ।"
जयशंकर आउँदा १० हजार मेगावाट विद्युत् व्यापार समझदारी,"त्यसअघिको पाँचौं संयुक्त बैठकमा दुई मुलुकबीचको नेपालभारत प्रबुद्ध व्यक्ति समूह (ईपीजी) को प्रतिवेदन र नेपालभारत बीचको सन् १९५० मा भएको सन्धिबारे छलफल भएको थियो । त्यस बेला आयोगको बैठक ०७५ भदौमा भएको थियो । आयोगको चौथो बैठक ०७३ कात्तिकमा नयाँदिल्लीमा, तेस्रो बैठक ०७१ असारमा काठमाडौंमा र दोस्रो बैठक ०४८ मंसिरमा नयाँदिल्लीमा बसेको थियो । नेपालभारत परराष्ट्रमन्त्रीस्तरीय संयुक्त आयोगको गठन सन् १९९१ को फेब्रुअरीमा भएको थियो । त्यस बेलाका प्रधानमन्त्री चन्द्रशेखरले त्यसलाई अघि बढाएका थिए । संयुक्त आयोग भने सन् १९८७ मा गठन भएको थियो । नेपालभारत द्विपक्षीय सम्बन्धका सम्पूर्ण विषयमा समीक्षा गर्ने परराष्ट्रमन्त्रीस्तरीय द्विपक्षीय संरचना आवश्यक रहेको उल्लेख गर्दै यसको गठन भएको थियो ।"
उत्पादन घटेपछि भारतबाट ल्याउन थालियो बिजुली,"दिउँसो र रातिको दर सस्तो पर्छ । त्यसैले देशभित्रका अर्धजलाशययुक्त आयोजनामा दिउँसो र राति पानी जम्मा गरी उक्त समयमा सस्तो दरमा पाइने भएकाले थोरै परिमाणमा आयात सुरु गरिएको हो ।चैत र वैशाखमा विद्युत् आयातको परिणाम केही बढे तापनि तर यस वर्ष आयातभन्दा निर्यात बढी भई खुद निर्यातकर्ता बन्ने अवस्था प्रक्षेपण गरिएको घिसिङले बताए । आगामी वैशाख दोस्रो साताबाट विद्युत् निर्यात पुनः सुरु हुन्छ । यस वर्ष करिब ९०० मेगावाट राष्ट्रिय प्रसारण प्रणालीमा थपिँदै छ । त्यसैले अर्को वर्ष २५३० अर्ब रुपैयाँको विद्युत् निर्यात हुनेछ, घिसिङले भने, दुई देशबीचको प्रसारण सञ्चालन सुधारका लागि ठूलो क्षमताका लाइन बनिरहेका छन्, जलविद्युत् आयोजनाहरू निर्माण भइरहेका छन् । त्यसैले आगामी पाँच वर्षभित्र वार्षिक करिब १ खर्ब रुपैयाँको विद्युत् निर्यात हुने अवस्था छ । प्राधिकरणले देशभित्र खपत गरी बचत भएको बर्खायामको विद्युत् भारततर्फ निर्यात गर्दै आएको हो । प्राधिकरणले आईएक्सको डेअहेड बजारमा प्रतिस्पर्धामार्फत र मध्यकालीन विद्युत् सम्झौताबमोजिम करिब ११० मेगावाट भारतीय कम्पनी एनटीपीसी विद्युत् व्यापार निगम लिमिटेड (एनभीभीएन) लाई बिक्री गरिरहेको छ ।भारतको केन्द्रीय विद्युत् प्राधिकरणले प्रतिस्पर्धी बजारमा निर्यातका लागि स्वीकृति दिइएकै ५२२ मेगावाटमध्येबाट पहिलो चरणमा करिब ४४ मेगावाट विद्युत् रियल टाइम मार्केटमा बिक्रीलाई पनि अनुमति दिएको छ । नेपाल विद्युत् प्राधिकरणले प्रतिस्पर्धी बजारमा ५४७ मेगावाट र एनभीभीएनलाई ११० मेगावाट गरी ६५७ मेगावाट विद्युत् निर्यातका लागि स्वीकृति पाएको छ ।"
भारतले लगायो प्याज निर्यातमा प्रतिबन्ध,"काठमाडौं (कास) भारत सरकारले प्याज निर्यातमा पुनः प्रतिबन्ध लगाएको छ । तीन महिनाअघि डिसेम्बर अन्तिमसम्मका लागि प्याजमा ४० प्रतिशत निर्यात कर थपेको भारतले अहिले निर्यातमा पूर्ण रोक लगाएको हो । भारतको वाणिज्य एवं उद्योग मन्त्रालयअन्तर्गतको विदेश व्यापार महानिर्देशनालयले सन् २०२४ मार्चसम्मका लागि प्याज निर्यातमा रोक लगाएको हो । अन्य मुलुकका सरकारको आग्रहबमोजिम सरकारले अनुमति मागेको अवस्थामा भने प्याज निर्यात हुन सक्ने पनि महानिर्देशनालयको सूचनामा उल्लेख छ ।करिब ३ महिनाअघि प्याजमा ४० प्रतिशत कर लगाउदा यहाँ मूल्य अचाक्ली बढेको थियो । भारतबाट प्याज नआउँदै नेपालका व्यापारीले मूल्य बढाएका थिए । कालीमाटी फलफूल तथा तरकारी बजार विकास समितिमा ६० देखि ६५ रुपैयाँ पर्ने प्याजको भाउ एक दिनमै ८० रुपैयाँ पुगेको थियो । खुद्रामा ९० देखि १ सय रुपैयाँसम्म पुगेको थियो । भारतले निर्यातमा पूर्ण प्रतिबन्ध लगाउँदा यहाँ थप प्रभाव पर्ने जानकार बताउँछन् । मुलुकमा कञ्चनपुरदेखि झापासम्म प्याज उत्पादन हुन्छ । यी क्षेत्रमा औसत २० हजार २ सय ५१ हेक्टरमा प्याज खेती हुन्छ । यसबाट करिब ३ लाख टन उत्पादन हुन्छ । स्वदेशी उत्पादनले दुईतीन महिना पनि धान्दैन, बाँकी भारतकै भर पर्ने हो, समितिका सूचना अधिकारी विनय श्रेष्ठले भने, कालीमाटी तरकारी बजारको कुरा गर्ने हो भने करिब ९५ प्रतिशत भारतीय प्याज नै आयात भई बिक्री हुन्छ । पछिल्लो समय नेपाली बजारमा समेत प्याजको हाहाकार छ । आलु र प्याजको भ्याट विवादले होलसेल व्यवसायीले आयात र बिक्री बन्द गर्दा सर्वसाधारण उपभोक्ता मारमा परेका छन् । सरकारले बजेटमार्फत आयातित प्याज र आलुमा मात्रै भ्याट लगाउने भने पनि कार्यान्वयनका क्रममा स्वदेशी उत्पादनमा समेत भ्याट लगाएपछि कालीमाटी फलफूल तथा तरकारी बजारका व्यवसायी हडतालमा उत्रिएका छन् । आयातकर्ता नै हडतालमा उत्रिएपछि कालीमाटी फलफूल तथा तरकारी बजार विकास समितिमा चार दिनदेखि आलु र प्याज भित्रिएको छैन । समितिले पनि चार दिनदेखि नै आलुप्याजको मूल्यसूची अपडेट गरेको छैन । होलसेल व्यवसायीहरूले आयात र बिक्री नगरेपछि धेरैजसो पसलमा प्याज नै पाइँदैन । प्याज उपलब्ध भएको पसलमा सर्वसाधारण किलोकै १४० देखि १ सय ५० रुपैयाँसम्म तिर्न बाध्य छन् । भारतले समेत निर्यात प्रतिबन्ध गरेपछि आपूर्ति प्रणालीमा थप समस्या हुने जानकार बताउँछन् ।"
अरुण तेस्रोमा मुआब्जालाई जग्गाको पुनः मूल्यांकन सुरु,"धेरै फेरबदल नगरी प्रतिवेदन तयार पार्छौं, थापाले भने, पीडीए सम्झौतामा सडकको सबै मुआब्जा वितरण भइसकेको भनेर लेखिएकाले समस्या देखियो । यो कामका लागि आफूहरू नयाँ भएकाले अध्ययन गर्न समय लागेको उनको भनाइ छ । ०७३ सालदेखि हालसम्म आफ्नो बाबुबाजेको पुर्ख्यौली थलो आयोजनाले लैजाँदा पनि मुआब्जा पाउन संघर्ष गर्नुपरेकामा अरुण तेस्रो मुआब्जा संघर्ष समितिका अध्यक्ष जनीकुमार राईले चिन्ता प्रकट गरे ।"
अर्थ संक्षेप,"सञ्चालनमा आयो ॅद लन्डन कलेजकाठमाडौं (कास) एक दशकभन्दा लामो शैक्षिक इतिहास बोकेको आईएसएमटी ग्रुप अफ कलेजले तीनकुनेमा द लन्डन कलेज सञ्चालनमा ल्याएको छ । युनिभर्सिटी अफ सन्डरल्यान्ड यूकेको सम्बन्धनमा नेपालका मुख्य मुख्य सहरमा कलेज सञ्चालन गर्दै आएको यो समूहले यूकेकै युनिभर्सिटी अफ इस्ट लन्डन बाट सम्बन्धन लिएर द लन्डन कलेज सञ्चालनमा ल्याएको हो । कलेजले बीएससी अनर्स कम्प्युटर साइन्समा जनवरी इन्टेक का लागि भर्ना सुरु भइसकेको जनाएको छ । बीएससी अनर्स कम्प्युटर साइन्समा अहिलेको नेपाली बजारको मागअनुसार अन्तर्राष्ट्रियस्तरको जनशक्ति उत्पादन गर्ने कलेजको दाबी छ । द लन्डन कलेजको पठनशैली नवीनतम् प्रविधिबाट सिर्जनात्मक किसिमले हुनेछ । बजारमा के कस्तो सीप भएको जनशक्तिको माग भइरहेको छ भन्ने अध्ययन गरेर यसको पाठ्यक्रम तयार गरिएको छ, कलेजले जारी गरेको विज्ञप्तिमा भनिएको छ, कलेजले दिने ज्ञान, सीपबाहेक श्रमबजारमा जाँदा चाहिने अन्य आवश्यक सबै सीपसहितको दक्ष जनशक्ति उत्पादन हुन्छ । त्यसका लागि विभिन्न उद्योगसँग सहकार्य हुनेछ । शिवम् सिमेन्ट्सद्वारा स्कुल बस र शैक्षिक सामग्री वितरण काठमाडौं (कास) शिवम् सिमेन्ट्स लिले मकवानपुरको हेटौंडा१७, हटियास्थित लक्ष्मी आधारभूत विद्यालयलाई स्कुल बस र चितवनस्थित भरतपुर१५, मंगलपुरको विश्वप्रकाश माध्यमिक विद्यालयमा अध्ययनरत विद्यार्थीका लागि स्कुल ब्याग वितरण गरेको छ । आफ्नो सामाजिक उत्तरदायित्वअन्तर्गत शिवम् सिमेन्ट्सले स्कुल बस तथा स्कुल ब्याग वितरण गरिएको बताएको छ । विगतमा पनि हामीले उद्योग सञ्चालित क्षेत्रका विभिन्न विद्यालयमा शैक्षिक सामग्री वितरण, छात्रवृत्ति स्थापना तथा न्यानो कपडा वितरण जस्ता कार्य गर्दै आएका थियौं, शिवम् सिमेन्ट्सले जारी गरेको विज्ञप्तिमा भनिएको छ, यसै सिलसिलामा यस पटक हामीले लक्ष्मी आधारभूत विद्यालयलाई स्कुल बस तथा विश्वप्रकाश माध्यमिक विद्यालयमा अध्ययनरत विद्यार्थीलाई पठनपाठन गर्न थप हौसला मिलोस् भन्ने अभिप्रायःले स्कुल ब्याग वितरण गरेका छौं । बीवाईडीका गाडी किन्दा सिटिजन्सको सस्ता कर्जा काठमाडौं (कास) सिटिजन्स बैंक इन्टरनेसनल लिमिटेड र बुटवलस्थित इनलाइटन मोटर्स प्रालिबीच बीवाईडी गाडीका विद्युतीय सवारी किन्दा ग्राहकलाई सहुलियत दरमा ऋण दिने सम्झौता भएको छ । यसअनुसार ग्राहकले १ प्रतिशत प्रिमियम दरमा अधिकतम ८० प्रतिशत र ८ वर्षसम्मका लागि सवारी कर्जा (अटोलोन) उपभोग गर्न पाउनेछन् । कर्जाको भुक्तानी समान मासिक किस्तामा हुने बताइएको छ । ईसेवा र जीएस क्यासलाइनबीच रेमिट्यान्स भुक्तानी सम्झौताकाठमाडौं (कास) स्थापना भएको तीन वर्षकै अन्तरालमा रेमिट्यान्स क्षेत्रमा ठूलो फड्को मारेको ईसेवा मनी ट्रान्सफर परम्परागत शैलीको सिस्टमलाई आत्मसात् गर्दै डिजिटल रेमिट्यान्सलाई प्राथमिकता दिँदै अघि बढेको बताइएको छ । यो सम्झौतासँगै साइप्रसमा बसोबास तथा काम गर्दै आएका नेपालीले जीएस क्यासलाइनका ४० शाखाबाट नेपालमा ईसेवा मनी ट्रान्सफरमार्फत रेमिट्यान्स पठाउन सक्छन् । साथै जीएस क्यासलाइनबाट पठाएको रेमिट्यान्स ईसेवा मनी ट्रान्सफरका १३ हजार ८ सयभन्दा बढी भुक्तानी केन्द्र, बैंक तथा वित्तीय संस्था तथा ईसेवा एक लाखभन्दा बढी क्यास प्वाइन्ट र ७५ लाख प्रयोगकर्ताले वालेटबाट सहजै प्राप्त गर्न सक्ने कम्पनीले जारी गरेको विज्ञप्तिमा उल्लेख छ । सम्झौतापत्रमा ईसेवा मनी ट्रान्सफरका तर्फबाट प्रमुख कार्यकारी अधिकृत अजेश कोइराला र जीएस क्यासलाइनका तर्फबाट, प्रमुख कार्यकारी अधिकृत स्ट्याब्रोज स्ट्याब्रोले हस्ताक्षर गरेका छन् ।पुस ७ मा सीएनआईवाईईएफ स्टार्टअप फेस्ट काठमाडौं (कास) नेपाल उद्योग परिसंघअन्तर्गतको नेपाल उद्योग परिसंघ युवा उद्यमी मञ्चले आगामी पुस ७ मा सीएनआईवाईईएफ स्टार्टअप फेस्ट २०२३ आयोजना गर्ने भएको छ । नेपाल सरकार, उद्योग, वाणिज्य तथा आपूर्ति मन्त्रालय र राष्ट्रिय योजना आयोगसँगको सहकार्यमा स्टार्टअप फेस्ट २०२३ आयोजना गर्न लागिएको परिसंघले जारी गरेको विज्ञप्तिमा जनाइएको छ । नेपालमा स्टार्टअपलाई अभियानका रूपमा अघि बढाउने, नवीन सोच भएका स्टार्टअपलाई लगानी जुटाउन सहयोग गर्ने, मेक इन नेपाल स्वदेशी अभियानको प्रवर्द्धन एवं नीतिगत बहस गर्ने उद्देश्यले स्टार्टअप फेस्ट आयोजना गर्न लागिएको हो । नवप्रवर्तनकारी व्यवसायलाई अर्थतन्त्रको महत्त्वपूर्ण अंगका रूपमा स्थापित गराउन उनीहरूलाई लगानी जुटाएर प्रोत्साहन गरिने विज्ञप्तिमा जनाइएको छ । नीतिगत सुधार एवं नीति निर्माणका लागि सरोकारवालाबीच गहन छलफल गरिनेछ, विज्ञप्तिमा भनिएको छ, स्टार्टअप प्रवर्द्धनमा विदेशमा भइरहेका सफल अभ्यास तथा उपलब्धिका विषयमा पनि विभिन्न सत्रमा छलफल हुनेछन् । सौर्य सिमेन्ट उद्योगले थाल्यो भारतमा क्लिंकर निर्यातकाठमाडौं (कास) सौर्य सिमेन्ट इन्डस्ट्रिज लिमिटेडले आफ्नो क्लिंकर उत्पादन भारतमा निर्यात थालेको छ । सौर्य सिमेन्टका प्लान्ट हेड गुरुदयाल सिंह तथा सहायक महाप्रबन्धक विकास खड्काले संयुक्त रूपमा यही मंसिर १६ मा क्लिंकर निर्यात सुरु गरेको उद्योगले जारी गरेको विज्ञप्तिमा जनाइएको छ । उदयपुरको चुनढुंगाबाट उत्पादित क्लिंकर तथा सिमेन्टमा न्यून एमजीओ तथा उच्चस्तरीय चुनढुंगा सम्मिश्रण रहेको र भारतका सिमेन्ट उद्योगमा सफल परीक्षणबाट स्वीकृत भई निर्यात सुरु गरिएको उद्योगले बताएको छ । उद्योगले ओपीसी ५३ ग्रेड, ४३ ग्रेड र पीपीसी सिमेन्ट उत्पादन गर्दै आएको छ । नबिलले ल्यायो मेसिनबाट चेक क्लियरिङ सुविधा काठमाडौं (कास) नबिल बैंकले किओस्क मेसिनमार्फत चेक क्लियरिङ गर्न सकिने सुविधा थालेको छ । यस सुविधामार्फत आउटवार्ड क्लियरिङ चेक अब ग्राहक स्वयम्ले किओस्कमार्फत सोझै सम्बन्धित नबिलको खातामा रकम जम्मा गर्न सक्ने बैंकले जारी गरेको विज्ञप्तिमा जनाइएको छ । यो सुविधासँगै अब ग्राहकले आफ्नो समय अनुकूल पारी कार्यालय समयबाहेक पनि बिनाझन्झट चेक डिपोजिट गर्न सक्नेछन् । यो सेवाबाट ग्राहकको समयको बचत तथा स्वचालित र स्वस्फूर्त रूपमा कारोबार हुने हुनाले यसबाट आफ्ना ग्राहकले पूर्ण रूपमा लाभ लिनेमा विश्वस्त रहेको बैंकले जानकारी दिएको छ ।दी नेपाल डिस्टिलरिजको ४० यूपी सेगमेन्टको प्रिमियम मदिरा काठमाडौं (कास) दि नेपाल डिस्टिलरिजले आफ्ना उपभोक्ताको माग र आकर्षणलाई ध्यानमा राख्दै ४० यूपी सेगमेन्टको प्रिमियम मदिरा बजारमा ल्याउने भएको छ । ४० यूपीको मदिरामा एबीभी (अल्कोहलको मात्रा) ३४२३ प्रतिशत हुने कम्पनीले जनाएको छ । यस्तो उत्पादनको अन्तःशुल्क २५ वा ३० यूपीको तुलनामा निकै कम भएका कारण पछिल्लो समय यसतर्फ उत्पादकहरूको आकर्षण छ, उद्योगले जारी गरेको विज्ञप्तिमा भनिएको छ, अन्तःशुल्क कम भएकै कारण यो सेगमेन्टको मदिराको मूल्य पनि उपभोक्तामैत्री छ । यो सेगमेन्टमा बलियो उपस्थिति जनाउने प्रतिबद्धतासहित प्रिमियम मदिरा ब्रान्ड बजारमा ल्याउने तयारी अन्तिम चरणमा पुगेको कम्पनीका महाप्रबन्धक सुभास लामिछानेले जनाए । नेपाली मदिरा बजारमा ४० यूपी सेगमेन्टमा प्रिमियम मदिराको माग धेरै छ । त्यसैले एकदमै उचित मूल्यमा आफ्ना उपभोक्तालाई कसरी प्रिमियम मदिरा उपलब्ध गराउन सकिन्छ भनेर हामीले बजारको पर्याप्त अध्ययन गरेका छौं, लामिछानेले भने, दुई वर्षभन्दा बढी समयसम्म गरिएको अध्ययन र उपभोक्ताको प्रतिक्रियालाई आधार मानेर चाँडै ४० यूपी सेगमेन्टको ह्विस्की फ्लेभर र रम फ्लेभरको प्रिमियम मदिरा बजारमा ल्याउने घोषणा गर्दछौं । काठमाडौंको इमाडोलमा सिटिजन्सको शाखा काठमाडौं (कास) सिटिजन्स बैंक इन्टरनेसनल लिमिटेडले आफ्नो १९०औं शाखा काठमाडौंको इमाडोलमा सञ्चालनमा ल्याएको छ । यससँगै काठमाडौं उपत्यकामा बैंकको ३८ शाखा र वाग्मती प्रदेशमा ५२ वटा शाखा सञ्चालनमा रहेको बैंकले जारी गरेको विज्ञप्तिमा उल्लेख छ । नयाँ शाखा सञ्चालनको अवसरमा शाखामा खाता खोल्दा डेबिट कार्ड, मोबाइल बैंकिङ र इन्टरनेट बैंकिङ जस्ता सेवाको पहिलो वर्ष निःशुल्क प्राप्त गर्न सकिने बैंकले जनाएको छ । लकर सुविधा लिँदा लकर अनिवार्य मौज्दातमा २५ र लकर शुल्कमा ५० प्रतिशत छुट उपलब्ध रहेको पनि बताइएको छ । इमाडोलमा आयोजित एक कार्यक्रमबीच बैंक सञ्चालक समितिका अध्यक्ष प्रबलजंग पाण्डेले नयाँ शाखाको शुभारम्भ गरे । सीतारामले घोषणा गर्यो बम्पर उपहार विजेता काठमाडौं (कास) सीताराम गोकुल मिल्क्स प्रालिले दसैं, तिहार र छठपर्वको उपलक्ष्यमा ल्याएको यसपालि सीतारामले ल्यायो स्वाद र स्वास्थ्यको साथ बम्पर उपहार योजनाका विजेता घोषणा गरेको छ । सीतारामको आधिकारिक फेसबुक पेजमा सोमबार प्रत्यक्ष प्रसारणसमेत गरिएको लक्की ड्रमार्फत विजेताले प्रथम पुरस्कारस्वरूप हाइसेन्स मल्टी डोर फ्रिज प्राप्त गरेको कम्पनीले जारी गरेको विज्ञप्तिमा उल्लेख छ । दोस्रो पुरस्कारका रूपमा हाइसेन्स ५० इन्चको टीभी र तेस्रो पुरस्कारमा हाइसेन्स वासिङ मेसिन रहेको विज्ञप्तिमा जनाइएको छ । यस अतिरिक्त २० जनाले सान्त्वना उपहारका रूपमा इन्डक्सन, हिटर र वाटर हटपट प्राप्त गरेको पनि बताइएको छ । विजेताहरूको सम्पूर्ण विवरण सीताराम दूधको आधिकारिक फेसबुक पेजमा हेर्न सकिने विज्ञप्तिमा उल्लेख छ ।"
'हामी पहल गरिरहेका छौं मात्रै भन्छन्,"(कञ्चनपुर)भीमदत्त नगरपालिका३ का महानन्द जोशीको परिवार शुक्रबार बिहानै ७ नबज्दै घरबाट निस्केर धनगढी विमानस्थल पुगेका थिए । उनीहरूको एउटै उद्देश्य थियो, काठमाडौंबाट आएका प्रधानमन्त्री पुष्पकमल दाहाललाई भेटेर इजरायलबाट हमास समूहले बन्धक बनाएका छोरा विपिनको रिहाइका लागि आग्रह गर्ने र सरकारी पहलबारे बुझ्ने । स्थानीय नेताहरूको समन्वयमा उनले प्रधानमन्त्री दाहाललाई त भेटे तर जवाफ भने पुरानै पाए । यस्तै जवाफ उनीहरूले तीनतीन पटक परराष्ट्रमन्त्री एनपी साउदलाई भेट्दा पाएका थिए । पहल गरिरहेका छौं, हामी तपाईंहरूभन्दा बढी चिन्तित छौं यस्तै कुरा भन्नुभयो, जोशीले भने, दुई महिनादेखि जहाँबाट पनि यस्तै कुरा आउँछ तर छोराको अवस्था अझै पत्ता लागेको छैन । प्रधानमन्त्री दाहालले सबैतिर सक्दो पहल भइरहेको र छिट्टै विपिन रिहाइ हुने आश्वासन दिए पनि आफू ढुक्क हुन नसकेको उनले बताए । हमास समूहले विपिनलाई बन्धक बनाएपछि जोशी परिवारले पाएको सास्ती र दौडधुपको हिसाबकिताब छैन । एक साताअघि मात्रै उनीहरूले जोशी परिवारले परराष्ट्रमन्त्री साउदलाई गृह जिल्ला आएकै बेला महेन्द्रनगरमै भेटेका थिए । त्यतिबेला पनि उनीहरूले यस्तै प्रतिक्रिया पाएका थिए । जसलाई भेटे पनि उही कुरा दोहोरिन्छ तर अहिलेसम्म हाम्रो छोराको अवस्थासमेत जानकारी छैन, जोशीले भने, मन्त्रीदेखि प्रधानमन्त्रीसम्म जहाँबाट पनि रेडिमेड जवाफ मात्रै आउँछ । कहाँबाट कसरी पहल भइरहेको छ भन्ने विषयमा समेत कुनै जानकारी नपाएको उनले बताए । कम्तीमा भइरहेको पहलबारे जानकारी दिएमा चित्त बुझाउन सकिन्थ्यो कि भन्ने आस उनले सुनाए । जोशी परिवारले मन्त्री साउदलाई दुई पटक गृह जिल्लामै र एक पटक मन्त्रालयमै पुगेर भेटिसकेका छन् । विपिन सकुशल छ, हामी ल्याउँछौं भन्छन्, जोशी भन्छन्, तर, यस्तै रेडिमेड जवाफ कहिलेसम्म पाउने हो ? असोज २० गते हमास समूहले इजरायलमा आक्रमण गरेर जोशीसहित विभिन्न देशका नागरिकलाई बन्धक बनाएको थियो । आक्रमणपछि बेपत्ता भएका जोशी हमास समूहको नियन्त्रणमा रहेको एक महिनापछि मात्रै इजरायल सरकारले पुष्टि गरेको थियो । सुदूरपश्चिम विश्वविद्यालयबाट अर्न एन्ड लर्न कार्यक्रमअन्तर्गत इजरायल पुगेका १० जना विद्यार्थीको हमास समूहको आक्रमणमा परी मृत्यु भएको थियो । मंसिर पहिलो साता इजरायल र हमास समूहबीच अस्थायी युद्धविराम हुँदा जोशी परिवारमा केही आशा पलाएको थियो । हमासले बन्धक बनाएका विभिन्न देशका सय जना बढी नागरिक छाडिए पनि जोशीको रिहाइ भएन । मंसिर दोस्रो साताबाट दुवै पक्षबीच युद्ध सुरु भएपछि जोशी फेरि निराश बनेका छन् ।"
इजरायलसँग परराष्ट्रमन्त्रीको संवाद,"काठमाडौं (कास) परराष्ट्रमन्त्री एनपी साउदले कञ्चनपुरका विपिन जोशीको रिहाइका लागि इजरायल सरकारका प्रतिनिधिसँग संवाद थालेका छन् । उनले इजरायल सरकारका बन्दी तथा बेपत्ता व्यक्तिका विषयमा हेर्ने संयोजक गल हर्चसँग शुक्रबार कुराकानी गरेका हुन् ।परराष्ट्रमन्त्री साउदको सचिवालयका अनुसार सुदूरपश्चिम विश्वविद्यालयबाट अर्न एन्ड लर्न कार्यक्रमअन्तर्गत अध्ययनका लागि इजरायल पुगेका जोशीको हालको अवस्था पत्ता लगाउन, सुरक्षाको प्रत्याभूति गर्न र शीघ्र रिहाइ गराउने अथक प्रयासकै निरन्तरता स्वरूप संयोजक हर्चसँग टेलिफोन संवाद भएको हो । संवादका क्रममा मन्त्री साउदले विद्रोही समूह हमासको नियन्त्रणमा रहेका भनिएका जोशीको वर्तमान अवस्था इजरायली स्रोतमार्फत यकिन गरिदिन, जोशीलाई सुरक्षाको प्रत्याभूति दिलाइदिन र आगामी दिनमा हमासको नियन्त्रणमा रहेका बन्दी रिहाइ हुँदा पहिलो चरणमा नै जोशीलाई प्राथमिकतामा राखिदिन आग्रह गरे ।परराष्ट्रमन्त्री साउदले नेपालको इजरायलसँगको ऐतिहासिक सम्बन्धका सन्दर्भमा मानवीय सहयोगले विशेष अर्थ राख्ने पनि बताए । जवाफमा संयोजक हर्चले इजरायलले जोशीलाई पारिवारिक सदस्यजस्तो मानेको र उहाँको रिहाइलाई प्राथमिकताका साथ ध्यान दिने आश्वासन व्यक्त गरे । यसअघि परराष्ट्रमन्त्री साउदले गत मंगलबार कतारका राजदूत मिशाल मोहम्मद अल अन्सारीसँग विद्रोही हमासको नियन्त्रणमा रहेका भनिएका जोशीको रिहाइका लागि सबै उपाय लगाउन आग्रह गरेका थिए । जवाफमा राजदूत अन्सारीले इजरायल र विद्रोही हमासबीच पुनः सुरु भएको युद्ध रोक्न कतार सरकारले पहल गरिरहेको बताएका थिए । नेपाली विद्यार्थी जोशीसहितका अपहरणमा परेकाहरूको रिहाइका लागि समेत प्रयास जारी रहेको उनको भनाइ थियो । मन्त्री साउदले यसअघि मंसिर ८ कतारका विदेश राज्यमन्त्री सुल्तान बिन साद अलमुखारीसँग मन्त्रालयमा भएको भेटमा जोशीको रिहाइका लागि पहल गरिदिन आग्रह गरेका थिए । उनले मंसिर ७ मा इजरायलका राजदूत हनान गोडरलाई मन्त्रालयमा बोलाएर जोशीको रिहाइका बारेमा कुरा गरेका थिए । परराष्ट्रमन्त्री साउदले मंसिर २४ बाट सुरु हुने २१ औं दोहा फोरममा सहभागिता जनाउने क्रममा कतारमा हुने उच्चस्तरीय भेटमा पनि जोशीको रिहाइको विषय गम्भीरताका साथ उठाउने बताए ।"
सान्तोसको सहनै गाह्रो रेलिगेसन,"(काठमाडौं)पेले बितेको एक वर्षमात्र के भएको थियो, ब्राजिली फुटबल क्लब सान्तोसमाथि अर्को दुःख आइपरेको छ । भनिन्छ, फुटबल असाध्यै निर्दयी खेल छ । त्यसैले यसको लिगमा रेलिगेसन हुन्छ । रेलिगेसनमा पर्नु भनेको कोही आफ्नै बितेजस्तै हो । जुन मैदानमा पेलेको अन्तिम संस्कार आयोजना गरिएको थियो, त्यहीं सान्तोसका केही समर्थकले उपद्रो मच्चाए । उनीहरूले सहनै सकिरहेका थिएनन्, किनभने उनीहरूको प्रिय क्लब सान्तोस रेलिगेसनमा परेको छ । ती समर्थकमध्ये कोही पागलझै चिच्याइरहेका थिए । कोही बेसुरमा कसैमाथि रिस पोखिरहेका थिए । क्हेी समर्थकले बाटोमा निस्केर बस जलाए । त्यसले स्थिति अझ नाजुक बन्यो । पूरा सहरमा संकटको बेला जस्तो हुने स्थिति बनेको थियो । त्यसैले प्रहरीमात्र होइन, सेना पनि सडकमा ओर्लिनुपरेको थियो । बेलमिरो स्टेडियम धेरैका लागि दन्त्यकथाको पात्र जस्तै हुनसक्छ, किनभने यहाँ अनेक ताजुब लाग्ने कथा लेखिएका छन् । यो मैदानले विश्व फुटबलका सर्वकालीन महान् खेलाडी पेले दिएको छ । यहाँ अनेक जितका अनौठा गाथा लेखिए । अब त्यहीं रेलिगेसनको कथा पनि लेखिएको छ । यो यस्तो घटुवा रहेको छ, जुन क्लबको १ सय ११ वर्षको इतिहासमा कहिल्यै लेखिएको थिएन । बिहीबार सान्तोस ब्राजिलको माथिल्लो डिभिजनबाट रेलिगेसनमा पर्ने निश्चित भएको थियो । ब्राजिलको सही परिचय फुटबल हुने गर्छ अनि सान्तोस त्यसको एउटा कारण । यही क्लब आजभोलि टुट्ने स्थितिमा छ । त्यहाँ नराम्रो के हुन्छ, त्यो सबै छ । जस्तो क्लब आफैंमा ठूलो घाटामा छ । त्यसैले टोलीमाथि चर्को ऋण छ । फुटबलमा राजनीति छिर्नु हुन्न भनेको यही हो । अहिले सान्तोस राजनीतिक रूपमा पनि पूर्णतः विभाजित छ । यता ब्राजिलको फुटबल आफैं निकै प्रतिस्पर्धात्मक भएको छ । त्यसै कारण यो महँगो पनि छ । अब यही स्थितिमा सान्तोसलाई बाँच्न गाह्रो भएको छ । त्यही बेलमिरो रंगशालामा जम्मा भएकामध्ये केही समर्थकले क्लबका अध्यक्ष आन्द्रेस रुएडा कता छन् भनेर पनि खोजे । समर्थकको आरोप छ, अराजक व्यवस्थापनकै कारण क्लब रेलिगेसनमा परेको हो । अन्यथा सान्तोस जत्तिको क्लब पनि रेलिगेसनमा पर्छ र ? नत्र ब्राजिली विश्वासको कुरा हो, फुटबलको देउता छ भने त्यसले सान्तोसको रक्षा गर्छ । सान्तोसमा असाध्यै चलखेल चलिरहेको छ भन्नुको सबैभन्दा ठूलो प्रमाण त पछिल्लो तीन वर्षमा १० प्रशिक्षक आउनु र जानु नै हो । प्रशिक्षक त यति आए र गए भने पक्कै खेलाडीको आउने जाने क्रम पनि असाध्यै चलेको हुनुपर्छ । प्रकोपले सताएको दिन सान्तोस फोरटालेजाको हातबाट २१ ले पराजित भएको थियो । टिमले यसअघिका ४ खेलमा पनि जित निकाल्न सकेको थिएन । त्यो खेलमा विययी रहेको भए सान्तोस ब्राजिलको माथिल्लो डिभिजनको फुटबलमा कायम रहन्थ्यो । यहाँनिर उल्लेख गर्ने पक्ष के भन्दा सान्तोसले रेलिगेसनबाट बच्न संघर्ष गरेको यो नै पहिलो सिजन थिएन । यसअघिका दुई सिजनको कथा उही थियो । फरक के भने बल्लतल्ल अन्तिम दिनको खेलमा सान्तोसले आफूलाई घटुवा हुनबाट रोकेको थियो । अब जहिल्यै त्यस्तो त भइरहन्न । त्यो अन्तिम खेल हेर्न २० हजार सान्तोस समर्थक रंगशाला पुगेका थिए । अब त फ्लेमिङ्गो र साओपाउलो मात्र त्यस्ता दुई क्लब रहे, जसले आफ्नो इतिहासमा कहिल्यै रेलिगेसनको सामना गर्नुपरेन । पेलेको निधनयता सान्तोसका समर्थकले पूरा सिजन एउटा काम लगातार गरिरहेको थियो । प्रत्येक खेलले १० मिनेट छुँदा त्यतिबेला अवसरको रूपमा मनाउने । सबैलाई थाहा छ, १० नम्बर जर्सीलाई प्रख्यात बनाएको भनेकै पेलेले हो । पेलेकै कारण सान्तोस आफैं उत्तिकै रूचाइएको क्लब रह्यो । ५० को दशकदेखि ६० सम्म यो क्लबको स्वर्णिम युग मानिन्छ, जतिबेला पेलेले त्यहाँ खेलिरहेका थिए । यो १० वर्षमा टोलीले ६ ब्राजिली लिग उपाधि जितेको थियो । सँगै दक्षिण अमेरिकाको युरोपेली च्याम्पियन्स लिग रहेको कोपा लिबर्टोडोरेस पनि जितेको थियो । पेलेमात्र यस क्लबबाट खेलेका प्रख्यात खेलाडी होइनन् । नेयमर, रोबिन्हो, रोड्रिगो जस्ता अनेक अहिलेका पुस्ताका खेलाडी पनि सान्तोसले नै जन्माएको हो । पेलेको जमानाका एक खेलाडी हुन्, पेपे । उनले सान्तोसका लागि ७ सय ५० खेल खेलेर ४ सय ५ गोल गरेका छन् । उनले त्यहाँको स्थानीय मिडियालाई भनेका छन्, म ८८ वर्षको भएँ । मैले आफ्नो जीवनमा सबथोक देखें खुसी, दुःख, वेदना, आक्रोश । तर सान्तोस रेलिगेसनमा पर्नु जत्तिको पीडा कहिल्यै देख्नुपरेन । सान्तोसको टाउकोमा अहिले नै १४ करोड २० लाख डलरभन्दा बढीको ऋण छ । खासमा सान्तोसले यस सिजन आफूलाई बचाउने खालको खेल पनि खेल्न सकेको थिएन । यो सिजन सान्तोसले कमाएको भनेकै जम्मा ४३ अंक हो । यस्तोमा क्लब २० टिममध्ये १७ औं स्थानमा रह्यो । ब्राजिली कप प्रतियोगितामा पनि टोलीको खास केही चलेन । फेरि टिममा राम्रा खेलाडीको पनि कमी थियो । जति खेलाडी थिए ती अन्यत्र नबिकेका थिए । अब के त ? जे पनि हुनसक्छ । प्रायः के देख्न पाइन्छ भने रेलिगेसनमा परेको टिम यति धेरै स्तब्ध हुन्छ कि उसले खेल्नै सक्दैन र झन्झन् दलदलमा फस्न थाल्छ । त्यो भनेको एकपछि अर्को घटुवा नै हो । हुनसक्छ, अर्को सिजन नै सान्तोसले माथिल्लो डिभिजनमा सिधै उक्लन पनि सक्छ, किनभने यो साँच्चै ठूलो क्लब हो । स्थानीय मिडियाकै भनाइ मान्ने हो भने सान्तोसलाई त फुटबलको भगवान्ले सजाय दिएको हो, असाध्यै धेरै बेथितिका लागि । त्यही सजायकै कारण सान्तोस दोस्रो डिभिजनमा झर्यो । अझै मौका छ आफू सप्रने र बेथिति जति ठीक पार्ने । एक सिजन रेलिगेसनमा परेर बी डिभिजनमा खेल्दैमा के भयो र ? यसका सारा ख्याति त मरेकै छैन नि । त्यसैले एक खेमाका समर्थकले भनिरहेका छन्, त्यो दिन धेरै टाढा छैन, जतिबेला सान्तोसले फेरि ए डिभिजनमा खेल्नेछ । क्लबका पूर्व खेलाडी डोडोले ठीकै भनेका छन् । आजभोलि टीभीमा फुटबल पण्डितको काम गर्ने डोडो भन्छन्, सान्तोससामु राम्रो टिम बनाउने र प्रदर्शनमा सुधार्ने अवसर त छँदै छ नि । हामी सबैलाई पेलेले माथिबाट हेरिरहकै हुनेछ । सान्तोस फेरि चम्कने छ, यो मर्दैन ।"
झापा र मोरङ फाइनल भिड्दै,"पाँचथर (कास) प्रथम वाइवाइ किराँत गोल्डकप फुटबल प्रतियोगिताको फाइनलमा शनिबार बिर्ता युनाइटेड क्लब झापा र डाँगीहाट फुटबल क्लब मोरङ भिड्दै छन् । फिदिमस्थित फिदिम माविको मैदानमा अपरान्ह २ बजे फाइनल सुरु हुनेछ । मोरङले सेमिफाइनलमा आयोजक पाँचथर फुटबल क्लबलाई टाइब्रेकरमा ४१ ले पराजित गर्दै फाइनल तय गरेको हो भने झापाले कर्णसिंह सोनाम स्मृति क्लब ताप्लेजुङमाथि २१ जित पाएको थियो । झापा र मोरङबीचको फाइनल निकै रोचक हुने अपेक्षा छ । अघिल्ला खेलमा बलियो प्रतिस्पर्धीलाई हराएर आएका झापा र मोरङको फाइनल निकै नै प्रतिस्पर्धात्मक र रोचक हुने आस छ, फुटबल पारखी सुभाष केरुले भने । विजेताले ४ लाख ४ हजार ४ सय ४४ र उपविजेताले २ लाख २ हजार २ सय २२ रुपैयाँ पुरस्कार पाउने आयोजक पाँचथर फुटबल क्लबले जनाएको छ ।"
टीकापुर र धनगढी स्पोर्ट्स विजयी,धनगढी (कास) लिटल फ्लावर प्रिमियर लिग (एलपीएल) को आठौं संस्करणमा शुक्रबार युथ अफ टीकापुर र धनगढी स्पोर्ट्स क्लब विजयी भएका छन् । समूह बी मा युथ अफ टीकापुरले दोस्रो जित पायो । टोलीले धनगढी क्रिकेट एकेडेमीलाई ३३ रनले हरायो । समूह ए मा धनगढीले शुक्लाफाँटा ब्ल्याकबक्स फाउन्डेसनलाई ६ विकेटले हराएर सेमिफाइनल पुग्ने सम्भावना बलियो बनाएको छ । पहिलो खेलमा १ सय ३६ रनको लक्ष्य पाएको धनगढीले ८ विकेट गुमाई १ सय २ रनमात्र बनायो । टीकापुरले ९ विकेट गुमाएर १ सय ३५ रन बनाएको हो । दोस्रो खेलमा शुक्लाफाँटाले दिएको १ सय १० रनको लक्ष्य धनगढीले १३२ ओभरमा ४ विकेट गुमाई पूरा गर्यो । टस जितेको शुक्लाफाँटाले ७ विकेट गुमाई १ सय ९ रन बनाएको थियो ।
प्रगति फुटबल आजदेखि,"काठमाडौं (कास) प्रगति खुला फुटबल प्रतियोगिता शनिबार भैंसेपाटी आवास क्षेत्र मैदानमा सुरु हुँदै छ । स्थानीय प्रगति युवा क्लबको आयोजनामा हुने प्रतियोगितामा २० टोलीले भाग लिनेछ । नकआउटका आधारमा हुने प्रतियोगिता विजेताले २ लाख रुपैयाँ पुरस्कार जित्ने क्लबका सचिव रवि शाही ठकुरीले बताए् । उपविजेताले १ लाख र सेमिफाइनल पराजित दुई टोलीले जनही १५ हजार पाउनेछन् । उत्कृष्ट खेलाडी, गोलरक्षक, रक्षक, सर्वाधिक गोलकर्ताले जनही १५ हजार पाउनेछन् ।"
लालीगुराँस विजेता,"काठमाडौं (कास) लालीगुराँस नेसनल एकेडेमीले दोस्रो तार्केश्वर मेयर रनिङ शिल्ड खेलकुदको उपाधि जितेको छ । लालीगुराँस २३ स्वर्ण, ९ रजत र ७ कांस्य जित्दै ४९ विद्यालय सहभागी प्रतियोगितामा टिम च्याम्पियन बन्यो । तार्केश्वर नगरपालिकाद्वारा आयोजित प्रतियोगितामा डिफेन्डिङ च्याम्पियन हिमरश्मि १४ स्वर्ण, २१ रजत र १२ कांस्यसाथ दोस्रो भयो । तेस्रो भएको किन्डर गार्डेनले १० स्वर्ण र २ रजत जित्यो । ६ स्वर्ण, ५ रजत र २ कांस्यसाथ कौशल बोर्डिङ चौथो भयो । च्याम्पियनले १ लाख, दोस्रोले ६० हजार, तेस्रोले ४० हजार रुपैयाँ पुरस्कार पाए ।"
सुपर लिगमा एक अर्को बराबरी,"(काठमाडौं)नेपाल सुपर लिगको एउटा अर्को खेल बराबरीमा टुंगिएको छ । अंकतालिकाको पुछारमा रहेका दुई टिम वीरगन्ज युनाइटेड र झापा एफसीले शुक्रबार दशरथ रंगशालामा गोलरहित बराबरी खेले । प्रतियोगिताका पछिल्ला ८ खेलमा यो छैटौं बराबरी हो । प्रतियोगिताकै चौथो गोलरहित बराबरी पनि हो ।गोलको खडेरीबाट गुज्रिरहेको प्रतियोगितामा यो खेल अपवाद हुन सकेन । यो नतिजामा दुवै टिम खुसी हुनसक्ने छैनन् । फेरि एकपल्ट पूरा खेल अवधिमा अनगिन्ती आक्रमण बुनिए, तर दुवै टिमले गोल गर्न सकेनन् । वीरगन्जका कप्तान तथा गोलरक्षक दीप कार्कीले आधा दर्जनभन्दा बढी आक्रमण विफल पारे ।उनका समकक्षी स्टेफेन कुपिचको प्रदर्शन पनि कम्तीको रहेन । खेलको ७३ औं मिनेटमा झापाका योगेश गुरुङले सिधै रातो कार्ड खाँदै मैदान छाडे र टिम १० खेलाडीमा सीमित रह्यो । वीरगन्जले त्यसको फाइदा भने लिन सकेन । यो नतिजापछि झापा ४ खेलबाट ३ अंकसहित सातौं स्थानमा उक्लेको छ ।वीरगन्ज भने समान ४ खेलबाट २ अंकमै सीमित रहेर पुछारमा रह्यो । यो नतिजाले दुवै टिमको क्वालिफायरइलिमिनेटरका लागि छनोट हुने सम्भावना कमजोर बनेको छ । प्रतियोगितामा यिनै दुई टिममात्र जितविहीन छन् । शनिबार लिगमा दुई खेल हुनेछ । पहिलो खेलमा बुटवललुम्बिनी र काठमाडौं रेजर्स तथा दोस्रो खेलमा चितवन र ललितपुर सिटी भिड्नेछन् ।"
आर्मी टिम च्याम्पियन,"सिन्धुपाल्चोक (कास) त्रिभुवन आर्मी क्लबले बाह्रबिसे बजारमा भएको तेस्रो सिन्धु राष्ट्रिय तेक्वान्दो प्रतियोगिताको ट्रफी जितेको छ । बाह्रबिसे नगरपालिकाको सहआयोजनामा खुर्सानीबारी कर्भडहलमा भएको प्रतियोगितामा आर्मीले १० स्वर्ण, ६ रजत र ३ कांस्य १९ पदक जितेको थियो । सात प्रदेश, तीन विभागीय टोली आर्मी, नेपाल पुलिस, एपीएफ र आयोजकको एक गरी ११ टोलीका २ सय ९ खेलाडीले प्रतिस्पर्धा गरेका थिए । एसियाली खेलकुद, दक्षिण एसियाली खेलकुदजस्ता अन्तर्राष्ट्रिय प्रतियोगितामा भाग लिएका खेलाडी पनि प्रतिस्पर्धी थिए । सिन्धुपाल्चोक तेक्वान्दो संघका अध्यक्ष प्रेमबहादुर भण्डारीका अनुसार ७ स्वर्ण, ६ रजत र १ कांस्यसहित नेपाल पुलिस क्लब दोस्रो भयो । एपीएफले ३ स्वर्ण, ७ रजत र ५ कांस्य पदक पाए जित्यो । आयोजक सिन्धुपाल्चोकले एक स्वर्ण र ६ रजत पदक जितेको थियो । महिलातर्फ एपीएफकी दीक्षा तामाङ (४९ केजी) र पुरुषतर्फ पुलिसका सागर घिमिरे (६८ केजी) उत्कृष्ट खेलाडी घोषित भए । विजेता टिमले ७० हजार, दोस्रोले ५० हजार र तेस्रोले ३० हजारसहित ट्रफी जितेका थिए । उत्कृष्ट खेलाडीलाई जनही १० हजार प्रदान गरियो । यसअघि २०६९ सालमा पहिलो र ०७१ सालमा दोस्रो सिन्धु राष्ट्रिय तेक्वान्दो प्रतियोगिता भएको थियो ।"
एसीसी यू१९ मा नेपालको हार,"(काठमाडौं)नेपाल एसीसी यू१९ एसिया कप क्रिकेटको पहिलो खेलमा पाकिस्तानसँग ७ विकेटले पराजित भएको छ । यूएईमा शुक्रबार सुरु प्रतियोगिताको पहिलो खेलमा टस हारेपछि ब्याटिङमा आएको नेपाल ४७२ ओभरमा १ सय ५२ रनमै अलआउट भएको थियो । दुबईस्थित आईसीसी एकेडेमी मैदान दुईमा पाकिस्तानले २७ ओभरभित्र लक्ष्य पूरा गरेको थियो । अजान अवाइस ५६ रनमा अविजित रहे । अर्का अविजित ब्याटर मोहम्मद जिसानले ८ बल खेल्दै २ चौका र २ छक्कासहित २० रन बनाए । गुलशन झाले पहिलो ओभरमै सामिल हुसैनलाई शून्यमा कट एन्ड बोल्ड गरी नेपाललाई उत्कृष्ट सुरुआत दिलाएका थिए । अर्का ओपनर सहजाइब खानलाई गुलशनले १५ रनमा आउट गरे । त्यसपछि अवाइस र कप्तान साद बैगले तेस्रो विकेटमा १ सय ८ रनको साझेदारी गरी सजिलै खेल नेपालको हातबाट निकालेका थिए । अवाइसले ६२ बल खेल्दै ८ चौका प्रहार गरी ५६ रन बनाए । बैगले ५६ बलमा ५ चौका प्रहार गर्दै ५० रन जोडे । उनलाई आकाश त्रिपाठीले आउट गरे । गुलशनले ८ ओभरमा १ मेडन राख्दै ५४ र आकाशले १२ ओभरमा ८ रन खर्चे । खेलका नायक भने पाकिस्तानका अग्ला तीव्र गतिका बलर जिसान थिए । उनले ९२ ओभरमा १ मेडन राख्दै १६ रन खर्चेर ६ विकेट लिए । उनी प्लेयर अफ द म्याच बने । अमिर हसनले २, उबाइद शाह र अली असफान्डले ११ विकेट लिए । नेपालबाट उत्तम थापामगरले ५१ रन बनाए । उनले ७६ बल खेल्दै ३ चौका र २ छक्का प्रहार गरे । दीपेश कँडेलले ३१ र अर्जुन कुमालले २१ रन बनाए । नेपालको राष्ट्रिय टोलीबाट प्रतिनिधित्व गरिसकेका कप्तान देव खनाल शून्य र गुलशन १ रनमा आउट भएपछि नेपालले पुरै इनिङ्स दबिएर खेलेको थियो । ओपनर तिलक भण्डारी ७, आकाश ६ र अर्जुन आउट भएपछि नेपाल १७ ओभरमा ४६५ को दयनीय स्थितिमा थियो । उत्तम र दीपेशले छैटौं विकेटमा ६८ रनको साझेदारी गर्दै नेपाललाई केही राहत दिलाएका थिए । जिसानले दीपेशलाई विकेटपछाडि क्याच गराई साझेदारी तोडेका थिए । दीपेशले ५९ बल खेल्दै २ चौका र १ छक्का प्रहार गरे । नेपालले आइतबार अफगानिस्तानविरुद्ध समूह ए को अर्को खेल खेल्नेछ । अफगानिस्तान शुक्रबार अर्को खेलमा भारतसँग ७ विकेटले पराजित भयो । जनवरीमा दक्षिण अफ्रिकामा हुने आईसीसी यू१९ विश्वकपमा नेपालले समूह चरणमा पाकिस्तान, अफगानिस्तानसहित न्युजिल्यान्डविरुद्ध खेल्ने छ ।"
सम्झनामा बिनाबर्दीको सिपाही,"गुल्मी, धुर्कोटका बासबहादुर जीसीले भुइँमान्छे भएरै जीवन बिताए । जिल्लावासीमाझ उनको यही परिचय कायम छ । माओवादी द्वन्द्वका क्रममा २०५९ सालमा घर जलाइएपछि उनी जीवनको उत्तरार्द्धमा भक्तपुरमा बसाइँ सरे । आफ्नो पुरानो छविलाई उनले यहाँ पनि धर्मराउन दिएनन् । विसं १९८० मा जन्मिएका उनी ८५ वर्षसम्म बाँचे । राणा शासनका २७ वर्ष, राजा महेन्द्रले शासनसत्ता हत्याउनुपूर्वका ९ वर्ष, पञ्चायतकालीन ३० वर्ष र प्रजातन्त्र आगमनपश्चात्का १९ वर्षमध्ये अधिकांश समय उनको समाजसेवामै बित्यो ।राणा शासनका २७ वर्ष भोगिरहँदा जनताको आवाज बोले जिब्रो काटिने, राम्रो सीप देखाए हात काटिने र राष्ट्रको सम्पत्ति शासकको निजी सम्पत्ति हुने अन्धकार युगको उनले अनुभव मात्रै गरेनन्, त्यस युगविरुद्ध आवाज उठाउने साहस पनि गरे । २००४ सालमा राजधानीमा चलेको जयतु संस्कृतम् आन्दोलनबारे उनैले समकक्षीहरू युवराज पन्थी, गुणनिधि पन्थी, गोपालप्रसाद श्रेष्ठ, इन्द्रलाल श्रेष्ठ, चन्द्रकान्त भण्डारी, पं शोभाकर पन्थीजस्ता व्यक्तिलाई जानकारी दिए । जीसीकै प्रेरणाले उनीहरू राणाविरुद्ध कांग्रेस राजनीतिमा संलग्न भई लडेको इतिहास छ । तर, जीसी भने राजनीतिक पार्टीमा आबद्ध नभईकनै राणाविरुद्ध आवाज उठाइरहे । समाजको पिँधमा रहेका, राज्य र अन्य कसैको ध्यान नपुगेका वर्गसमुदायलाई उनले सरसहयोग मात्रै गरेनन्, आपत्विपत्मा समाजले खोजिरहने जनसाधारण व्यक्तिका रूपमा पनि आफूलाई उभ्याए । उनको निधन भएको १५ वर्षपछि प्रकाशित बासबहादुर जीसी ः संस्मरण सङ्गालो जीवनयात्रा पढिरहँदा यस्तै अनुभव हुन्छ । उनले बाँचेको समय र उनका योगदानबारे विभिन्न स्रष्टा, पारिवारिक सदस्य गरी ६७ जनाका आलेख यसमा संकलित छन् । तत्कालीन परिवेशको सामाजिक, आर्थिक, धार्मिक एवं राजनीतिक पक्षलाई यी संस्मरणात्मक आलेखमा गजबसँग उजागर गरिएको छ ।बासबहादुरले आफ्नो परिवार र आफूबारे कोरेका वास्तविकता र केही कल्पनालाई पनि पुस्तकमा स्थान दिइएको छ । उनका देनबारे चर्चा गरिरहँदा समाजमा व्याप्त विकृति र विसंगतिलाई पनि लेखकहरूले मिहीन ढंगले केलाएका छन् । जुन समुदायका लागि उनी दिनरात खटिएका थिए, तिनै समुदायको प्रतिनिधित्व गर्छु भन्ने बिनाबर्दीको नेपाल आमाको त्यस्तो सिपाहीलाई माओवादीले धुर्कोटबाटै लखेटेको सम्झना पुस्तकमा छ । बासबहादुर जीसीलाई धेरै लेखकले रात दिन भोक, तिर्खा केही नभनी समाज सेवामा खटिने बिनाबर्दीको सिपाही को दर्जा पनि दिएका छन् । पश्चिम पर्रोहा माविका प्रधानाध्यापक ईश्वरी घिमिरेले लेखेका छन्, उहाँको सबैभन्दा ठूलो धर्म भनेकै कसैले शरण माग्यो भने शरणको मरण कहिल्यै गर्नुभएन । समाजसेवामा खटिइरहने उहाँलाई बिनाबर्दीको सिपाहीको उपमा दिँदा फरक पर्दैन ।पीडा सहने र पीडा दिने व्यक्तिहरूप्रति दयाभाव देखाउने जीसीको अनौठो बानी थियो । गाउँघरका सानातिना समस्यामा मात्र होइन, आफ्नै घर जलाएर उनीप्रति आक्रोश ओकलेको तत्कालीन स्थानीय माओवादी नेतृत्वप्रति उनले देखाएको सहिष्णुता र सहनशीलता काबिले तारिफयोग्य छ । उनले माओवादीलाई बदलाभाव र आक्रोश पोख्नुभन्दा शाब्दिक व्यंग्यवाण हानेका छन् । मर्त्यलोकको अन्तिम रात र माओवादीको कुकृत्यले राजधानी पुगेको म यसै संग्रहमा संकलित आलेखमा उनले आफ्नो घर माओवादीले जलाइदिएपछिको निराशालाई सहिष्णुतापूर्वक उल्लेख गरेका छन् । लेखेका छन्, मलाई मेरो भन्दा पनि गोठमा बाँधिएको ब्याउने भैंसीको धेरै माया लाग्यो । कतै जिउँदै गर्भवती भैंसीलाई जलाउने हुन् कि ? पछि थाहा पाएँ त्यो गर्भवती भैंसी पनि काटेर खान भ्याएछन् । धन्न तिनीहरूको पेट ! पखाला चलेनछ । ब्याउने भैंसीको श्राप लागेनछ । मैले ती सबैलाई आशीर्वाद दिएँ । ती सबैको घरमा एउटा भैंसी जीवनपर्यन्त रहिरहोस् । गर्भभित्रको पाडीसमेत पचाउन सक्ने बहादुर योद्धाहरूको घरमा सदैव पाडीसहितको लैनो भैंसी अटुट रूपमा रहिरहोस् । तर, कसैको पनि आमाको गर्भभित्रै निद्राबाट नब्युँझिँदै अथवा बाल्यकालमा अनाहकमा, बिनाकारण हत्या नहोस् । नखाएको विष नलागोस् ।यसै घटनासँग सम्बन्धित रहेर जीसीका छोरा सहायक रथी कृष्णबहादुरले लेखेका छन्, मेरो बुबा सधैं आजका लागि बाँच्नुभयो र त्यही जीवनदर्शन मलाई सिकाएर जानुभयो ।कहिल्यै पनि घर जलाउने व्यक्तिहरूको कुरा काटेको वा ती व्यक्तिहरूप्रति पूर्वाग्रही भएको मैले पाइनँ । आफूलाई दुःख दिनेहरूप्रति पनि त्यस्तो सद्भाव राख्न कति ठूलो हृदय चाहिन्छ होला ? मानिस कति क्षमाशील हुनुपर्छ होला ? मैले कल्पना पनि गर्न सक्दिनँ ।राजनीतिक दलमा आवद्ध नभईकन पनि सामाजिक काम गर्न सकिन्छ भन्ने एक उदाहरण थिए बासबहादुर । जिल्लाका तम्घास, धुर्कोट बस्तु, भार्से, अर्घारजस्थल र खाँचीकोटजस्ता ठाउँमा हाई स्कुल स्थापनाका निम्ति राजासँग माग गर्न तम्घासमा अघोषित रूपमा धर्ना बस्नेमा उनी पनि एक थिए । आफ्नो निजी सम्पत्ति र आयआर्जन खर्च गरेर समाज सेवा गर्ने कमै हुन्छन् । आफ्नो चौरासी फाँटको खेत बेचेर समाज सेवामा सक्रिय जीसी समाजमा कम बोल्ने, तर तर्कसंगत कुरा राख्नेमा अब्बल रहेको उनीबारेका संस्मरणात्मक आलेखहरूले बोलेका छन् । उनीबारेको संस्मरणात्मक सङ्गालो पढिरहँदा घर परिवारभन्दा सामाजिक उत्तरदायित्वमा जीवन समर्पित गरेका उनले पद, प्रतिष्ठा र सम्मानको कहिल्यै अपेक्षा गरेको देखिन्न । जहिले पनि अरूको उपकार र सहयोगमै उनको जीवन र पसिना बगेको देखिन्छ । यो संस्मरणात्मक सङ्गालो जीसीले कल्पना गरेको खुसी, सुखी समाज र परिवार, यसका लागि उनले चालेका प्रयत्नबारेको अभिलेखालय हो भन्दा फरक पर्दैन । तत्कालीन समाज र परिवेशमा जीसीले निर्वाह गरेको भूमिका र भावनात्मक एवं भौतिक रूपमा समाज सेवामा पुर्याएको योगदानको पुष्पगुच्छा पनि हो ।"
मेरा राम !,"काँ जान्या हो मुवा ? मैले राम लाई नबुझेपछि कपाल कन्याउँदै मुवाका आँखामा हेरेको थिएँ । बैजनाथ मन्दिरमा आज मेला लाग्न्या छ । मन्दिरमा पर्गला चढाउँदा छन् आज । ठौर ठौरबाट मान्छे आउन्या हुन् राम हेर्न । तँपनि जान्या होई कि ? मुवाले राम लाई अझ प्रस्ट पार्दै भन्नुभयो ।म मुवासँग राम हेर्न गएँ । बैजनाथ मन्दिरमा मेला लागेको थियो । टुप्पोमा रंगविरंगी ध्वजापताकाहरू फहराइएको बाँसको लिंगोलाई पर्गलो भनिने रहेछ । मन्दिरको चारै दिशाबाट गाउँलेहरू बाजागाजासहित पर्गलाहरू उचालेर आउँदै थिए । मन्दिरमा पर्गलो चढाउँदा घम्साघम्सी हुनेरहेछ । कसले पहिला पर्गलो चढाउने भन्नेमा पाखुरा सुर्कासुर्की भइरहेको थियो । यही दृश्य हेर्न हजारौं नरनारी मन्दिर वरिपरि भेला भएका थिए । मन्दिरअगाडिको चौरमा बजार लागेको थियो । बजारमा पनि मान्छेहरूको घुइँचो उस्तै थियो । पाल टाँगेका पसलहरूमा थरीथरीका सामानहरू बेच्न राखिएका थिए । एउटा पसलमा मलाई मन पर्ने पिपरमेन्ट थियो ।मुवा म पिपरमेंट खान्या हुँ, मुवाको सारीको फेरो समात्दै म कराएँ । मुवाले पिपरमेंट किनिदिनुभयो । दुइटा मुखभित्र हालें । बाँकी गोजीभित्र घुसारें । अर्को पसलमा मलाई मनपर्ने गोट्टी पनि रैछ ।मुवा म गोट्टी पनि खान्या हुँ, म फेरि लाडिँदै मुवाको खुट्टामा बेरिएँ ।तँलाई त जे देख्या पनि खान्या मन लाग्दो रैछ लाटा, मुवाले मेरो गाला चिमोट्नुभयो । मुवाले पाँच वटा गोट्टी किनिदिनुभयो । गोट्टीको पोको गोजीभित्र घुसारें । मलाई मख्ख परेर हेर्दै मुवा खिस्स हाँस्नुभयो । घर फर्केपछि मुवाले भन्नुभयो, राम हेरिस् त लाटा ? जवाफमा म हाँसे कित् कित् ! मुवा पनि मैले राम बुझेकोमा दंग पर्नुभयो । त्यसपछिका रामहरू मैले कहिल्यै छुटाइन । मुवालाई म आफैं भन्न थालें, मुवा म राम हेर्न जान्या हुँ । मुवाले मलाई राम हेर्न कहिल्यै रोक्नुभएन ।म बाजेलाई बिहानपख पुरानो कपडाले बाहिरपट्टि मढेको ध्वाँसो लागेजस्तो मोटो किताब वाचन गरिरहेको देख्थें । एक दिन मैले बाजे नभएका बखत त्यो किताबलाई हातले छोएर हेरें । जिल्दको अगाडिपट्टि रामायण लेखिएको थियो । पाना पल्टाउँदै जाँदा ठाउँठाउँमा राम अक्षर लेखेको भेट्टाएँ । किताबमा पनि राम रैछन् । मेरा बाजे किताबको राम हेर्दा रैछन्, मेरो बाल मस्तिष्कमा यही कुरा फुर्यो । बाजेलाई सोध्दा उहाँले हाँस्दै भन्नुभयो, यो रामायण हो नाति । यो रामको कथा हो । हाम्रा आदिकवि भानुभक्तले लेखेको । मेलामा हेर्ने राम र किताबका राम फरक हुन् । मेलाको राम रमाइलो हो । किताबका राम भने भगवान् हुन् । बाजेले मलाई बुझाउनुभयो । तर, मलाई किन हो किन बाजेले वाचन गर्ने रामायणका रामभन्दा जात्रा, मेलामा मैले खुसी अनुभूत गर्ने राम नै प्रिय लागे । सरकारी जागिरे मेरा पिताको धनगढीमा सरुवा भयो । मातालाई लिएर उहाँ धनगढी जानुभयो । केही महिनापछि म पनि मामाको पछि लाग्दै अछामबाट हिँडेर मलवारा पुगें । केही दिन मामाको घरमा बसेर भारतको तिकुनियाँ, पलिया र गौरीफन्टा हुँदै धनगढी पुगें । धनगढीको त्रिनगर स्कुलमा अध्ययनरत हुँदा दसैंको छेको पारेर भानुभक्त एकांकी नाटक मञ्चन हुने भयो । म भानुभक्तको भूमिकाका लागि चयन भएँ । रिहर्सलका बेला शिक्षकले मेरा हातमा एउटा मोटो गाता भएको किताब थम्याउँदै भन्नुभयो, यसलाई दाहिने हातले समातिराख । मैले के किताब होला भनेर यसो हेरें, त्यो किताब रामायण रहेछ । मैले झलझली मेरा बाजेले सधैं जतन गरेर राख्ने मैलो न मैलो, ध्वाँसो लागेको रामायण किताब सम्झें । त्यसबेला बल्ल बुझें मेरा बाजे त राम्रै किताब पढ्नुहुँदो रहेछ । मलाई बाजेको पुस्तक प्रेमप्रति गर्व लागेर आयो । मैले उत्साहित हुँदै शिक्षकलाई सुनाएँ, मेरा बाजेसँग पनि यो किताब छ । मेरा पिताको धनगढीबाट बैतडी, पाटनमा सरुवा भएपछि असमयमै त्रिनगर स्कुल छोड्नुपर्यो । बुबासँगै म पनि बैतडी हान्निएँ । बैतडीमा पुगेको दिन घटस्थापनाको दिन थियो । कार्यालयको निवासमा सरसामान राखेर थकाई मार्दै थियौं, एक जना अपरिचित मान्छे आएर कार्यालय प्रमुख आइपुग्नुभयो ? भनेर सोधे । मेरा पिताले म नै हुँ भनेपछि उनले निम्तो दिँदै भने, आजदेखि यहाँको टुँडिखेलमा रामलीला नाटक मञ्चन हुँदै छ । पाल्नुहोला । रामायणका सात काण्ड, सातै दिन मञ्चन गरिनेछ हजुर । म पितासँग रामलीला नाटक हेर्न गएँ । नाटक खेल्ने कलाकारहरूले अचम्मका रंगीविरंगी कपडा लगाएका थिए । तिनीहरूले लगाएका आभूषणमध्ये मलाई सबैभन्दा मन परेको आभूषण शिरमा पहिरेको मुकुट थियो । राति मेन्टलको उज्यालोमा त्यो मुकुट चम्किरहेको थियो । म घरीघरी टलटल टल्किरहेको मुकुटमा आफ्ना आँखाहरू लैजान्थें । मेरा आँखाहरू तिरमिरतिरमिर भएका थिए । जीउमा लगाएका लुगाहरू पनि सुनचाँदीले जडेजस्तो देखिन्थ्यो । ती चमचम चम्किरहेका थिए । रामायण नाटकका कलाकारहरूको वेशभूषा देखेर म अवाक भएको थिएँ । प्रायः सबै कलाकारको कपाल लामो थियो । मलाई त्यसबेला नक्कली कपाल हो भन्ने थाहा थिएन । सबैले लामो कपाल पालेका रैछन् भन्ने ठानें । कलाकारहरूले संवादमा राम शब्द उच्चारण गरेको सुनेर म पुलकित हुन्थें । मातालाई सम्झिन्थें । मलाई सर्वप्रथम यो नामसँग परिचित गराउने मेरी माता नै थिइन् । राम नाम सुन्नेबित्तिकै म माताको हातको औंला समातेर बैजनाथ बाबाको मन्दिरको राम हेर्न गएको सम्झिन्थें । नाटकमा मैले रामलाई मान्छेको स्वरूपमा देखें । उनको मोहनीलाग्दो रूप देखेर झन् रोमाञ्चित भएँ । रामायणका सात काण्ड सातै दिन मञ्चन हुँदै गए । नाटकका बच्चा राम हुर्कंदै मेरो उमेरको भए । उनी धनुषवाण चलाउन थाले । मैले कहिल्यै देखेको थिइनँ धनुषवाण । धनुषवाण काँधमा भिरेका राम मलाई राम्रा लाग्न थाले । प्रिय लाग्न थाले ।अर्को दिन मैले पितासामु माग राखें, बुबा म धनुवाण खेल्न्या हुँ । रामले खेल्याजसो । बुबाले बाँसको धनुष र दुईचार वटा वाण बनाइदिनुभयो । मैले अरू खेलहरू खेल्न छोडें । रातदिन धनुषसँगै खेल्न थालें । म बैतडी, पाटनका बासिन्दाका हाँस, कुखुराहरूमाथि धनुष चलाएर अभ्यास गर्न थालें । अलिअलि धनुको ताँदो खिच्न र वाणलाई पर हुत्याउन जानेपछि गाईगोरु र बाख्राहरूमाथि धनुष चलाउन थालें । नाटकका बालक राम जटाधारी गुरु विश्वामित्रको रेखदेखमा राक्षसहरूमाथि वाण चलाउन थालेका थिए । रामको वाण लागेर राक्षसहरू ठाउँको ठाउँ ढल्थे । कोही घाइते भएर भाग्थे । मेरो वाण लागेर बाख्राको पाठो यसो फर्केर मतिर हेर्दै पुच्छर हल्लाउँथ्यो र म्याम्या गर्थ्यो । न मर्थ्यो न त भाग्थ्यो । मैले चलाएको वाणलाई बाख्राको पाठोले समेत टेरपुच्छर नलगाएको देखेर मलाई रुन मन लाग्थ्यो । रामलीला नाटकका राम वाण हान्दै युवा भए । मभन्दा अग्ला भए । ठूला भए । युवा रामको घुँगुरिएको लामो कपाल थियो । उनी देख्दैमा सुन्दर र मनोहारी थिए । युवा रामले युद्धमा ठूल्ठूला भयंकर राक्षहरूलाई धूलो चटाउँदा म खुसीले ताली पिट्थें । उनको निसाना अमेध र अचूक थियो । मैले पनि बुबालाई भनेर अलि ठूलो धनुषवाण बनाउन लगाएँ । मलाई किनकिन यो धनुषवाण मान्छेमाथि चलाउन मन लाग्यो । घरको माथिल्लो तलामा बुबाको निवास थियो । भुइँतलामा अफिस । बुबा अफिस गएका बेला कोठाभित्र बसेर झ्यालको कापबाट घरमुनि बाटोमा हिँडिरहेका मान्छेहरूलाई मौका छोपेर वाण हान्न थालें । एउटा वाण हुर्रिंदै गयो र हिँडिरहेको मान्छेको टाउकामा लाग्यो । टोपी भुइँमा खस्यो । उसले दुई हातले आफ्नो टाउको समात्यो र भुइँमा थचक्क बस्यो । म खुसीले गदगद भएँ । उफ्रिँदै चिच्याएँ । म ताली पिट्दै चिच्याइरहेको सायद त्यो मान्छेले सुन्यो, झ्यालतिर हेर्दै करायो, तेरो वाण मेरा आँखामा लागेको भए मेरो आँखा फुट्थ्यो । कहाँबाट ल्याइदिन्थिस् मेरो आँखा ? ऊ रिसले आगो भएको थियो । मचाहिँ धनुवाण झ्यालनिर छोडेर सिरकभित्र गुटमुटिएको थिएँ । मेरो यो पुरुषार्थको गुनासो पितासम्मुख पुगेछ । पिताले मेरा दुई कान समातेर उठबस गराउँदै बेस्सरी गाली गरेपछि मैले त्यसपछि फेरि धनुवाण चलाउने हिम्मत गरिनँ ।रामले धनुमा ताँदो चढाएर सीतासँग विवाह गरे । ताँदो चढाउँदा धनुष भाँच्चियो । मैले मेरा पिताले मेरो धनुष भाँचेर सिस्नोको झाडीमा मिल्काएको दृश्य सम्झें । आखिर रामले पनि धनुष भाँच्ने नै रैछन् । आफ्नो धनुष भाँच्चिएकामा मलाई पीर लाग्न छोड्यो । म हर्कले चिच्याएँ । रामले राजपाठ छोडेर चौध वर्ष वनवासमा जाने बेला भने म घुँकघुँक गर्दै रोएँ । अपहरणमा परेकी सीतालाई खोज्दै रामले बिलौना गरेको देखेर म पिताको छातीमा शिर राख्दै बरर आँसु झारेर फेरि रोएँ । बुबाले भन्नुभयो, तँ त कस्तो रुन्चे रैछस् छोरा ! यो त नाटक मात्र हो नि लाटा । किन रुन्छस् ? नरो । नाटक हेरेर राति घरमा फर्किन्थ्यौं । तर, मलाई निद्रा लाग्दैनथ्यो । मेरा आँखामा झलझली रामको अनुहार आउँथ्यो । मुस्कुराइरहेका राम ! चिन्तित राम ! रिसाइरहेका राम ! क्रोधित राम ! बिलौना गरिरहेका राम ! रामका विभिन्न अनुहारहरूले मलाई रातभर झस्काउँथे । म राम्ररी सुत्न सक्दिन थिएँ । कोल्टे फेरिरहन्थें ।लंकामा अशोकको बोटमुनि विरहिणी सीता रामको नाम जप्दै तड्पिरहेकी थिइन् । मेरा पिताको सम्झनामा मेरी माता सुदूर गाउँमा सालको बोटको सियालमा बसेर गालामा हात लगाउँदै वियोगी गीत गाउँदै थिइन् । रामले रावण मारेर सीतालाई भेटेको दिन म औधी खुसी थिएँ । म यसपटक खुसीले क्वाँ क्वाँ रोएको थिएँ । राम र सीताको मिलनले मलाई मेरा पिता र माताको बिछोडको दुःख बल्झाइदिएको थियो । हाम्रा साथमा मेरी मुवा थिइनन् । मेरा जागिरे पिता पहाडमा । मेरी मुवा मलवारामा कर्णालीको तिरमा रहेको पाताभार नाउँको एक बस्तीमा रहेको झुपडी रुँगेर लालाबालाको भविष्य सुनिश्चित गर्न हातका नंग्राले जमिन खोर्संदै थिइन् । धारिलो आँसीले जंगलका बुट्यानहरू फाँड्दै थिइन् । कुन रावणले मेरी मातालाई पिताबाट बिछोड गराइदिएको थियो ? मेरा पिताले पनि रामले झैं रावण मारेर मातालाई सुदूर गाउँबाट मुक्त गरेर आफूसँगै राख्न पाए कति जाती हुन्थ्यो ? म यस्तै रुमानी कल्पनाहरूमा मग्न भइरहन्थें । रामायण नाटक मञ्चन भएको केही दिनमा नै बडादसैं आयो । दशमीको दिन थाहा पाएँ, आजको दिन रामले रावणमाथि विजय गरेको दिन रहेछ । सबैले मलाई टीका लगाइदिएर कड्कडाउँदा नयाँ नोट दक्षिणा दिए । बुबाले सबैभन्दा बढी नोटहरू दिनुभयो । गोजीमा राखेका नोटहरू हातका औंलाले मुसार्दै म दिनभर मख्ख परिरहें । गोजीभित्र हात घुसारेर साना औंलाले नोटलाई मुसार्दै म कित् कित् हाँस्थें । रामले रावणको वध गरेको दिन मेरो गोजी नयाँ नोटहरूले खाँदिएको थियो ।दसैंपश्चात् मेरा पिता एकमहिने विभागीय तालिममा पर्नुभयो । नेपालगन्ज जानुपर्ने भयो बुबालाई । उहाँले मलाई पनि साथै लिएर नेपालगन्ज जानुभयो । बुबालाई बाहिर बस्न नमिल्ने । तालिम केन्द्रमै बस्नुपर्ने । मलाई त्यसबेलाका बैतडी जिल्लाका सीडीओ रूपबहादुर स्वाँरको घरमा रहने बन्दोबस्त गर्नुभयो । उहाँको घरमा उहाँका छोरा, छोरी र अन्य नातेदार पनि रहन्थे । त्यहाँ बस्न थालेको एक हप्ता भएको थियो । मलाई झाडापखाला लाग्यो । बिरामी भएपछि मलाई छुट्टै कोठामा सारियो । त्यो अतिथि कक्ष थियो । भित्तामा काठका दराज थिए र दराजभरि किताबै किताब । म केही दिन इन्तु न चिन्तु भएर सुतें । झाडापखाला कम हुन थालेपछि म बिछ्यौनाबाट उठें र सुस्तरी पाइला चाल्दै दराजमा मिलाएर राखेका किताबहरू हातले मुसार्दै हेर्न थालें । अचानक मेरा आँखा मोटो गाता भएको किताबमा परे । किताबमा रामायण लेखिएको थियो । मेरो स्मृतिपटलमा बैतडी पाटनको रामलीला नाटक चित्रित हुन थाल्यो । मैले एकएक गरी नाटकका पात्रहरू सम्झें राम, सीता, लक्ष्मण, हनुमान, रावण आदि । बिस्तारै अरू पात्रका अनुहारहरू धुमिल हुँदै गए । मेरो मानसपटलमा रामको अनुहार झन् उज्यालो, झन् तेजिलो र टड्कारो देखिन थाल्यो । बैतडी, पाटनको रामलीला नाटकले मलाई रामको अनुहारसँग परिचय गराइदिएको थियो । म रामलाई सम्झिँदा त्यही रामलीलाका राम मेरा आँखाअगाडि आउँथे । श्याम वर्ण, लामा केशराशि, ललाटमा लामो चन्दनको टीका, शिरमा मुकुट, गलामा पुष्पहार, कानमा कुण्डल, हातमा धनुष, पाखुरामा कवच, पिठ्युँमा वाण राखेको तरकस, पाउमा खराउ र सेतो धोतीमा सजिएको रामको देदिप्यमान आकृतिको स्मरणले मात्र पनि म पुलकित हुन्थें । मैले रामायणलाई ओल्टाइपल्टाइ हेरें । रामायणको अग्रभागमा मेरो स्मृतिमा रहेका रामको आकृतिसँग काटीकुटी मिल्ने रामको चित्र थियो । म हर्षले अभिभूत भएँ । मलाई त झाडापखालाको दबाई नै फेला परेजस्तो लाग्यो । म बिछ्यौनामा पल्टेर मनोयोगले रामायण पढ्न थालें । यो रामायण भानुभक्तको रामायण थिएन । गद्य शैलीमा लेखिएको थियो । मलाई पढ्न र बुझ्न झन् सजिलो भयो । म रातदिन नभनी रामायण पढ्न थालें । मलाई हेर्न मेरो कोठामा जो जतिबेला आए पनि म रामायण पढिरहेको हुन्थें । रामायण पढ्दै गर्दा मेरो दिमागमा रामलीला नाटकका दृश्यहरू सजीव भएर आउँथे । रामायण किताबमा रामलीला नाटकका राम पुनर्जीवित भएका थिए । रामायण पढ्दै गर्दा मैले आफू बिरामी भएको बिर्सेको थिएँ । पखाला चलेर जीउमा लगाएको कट्टु र जाँघ्या भिज्थ्यो, तन्ना फोहोर हुन्थ्यो । तर, म त्यसको समेत पर्वाह नगरी रामायणका रामको लीलामा डुबिरहेको हुन्थें । रामायण पढेर म कैयौं पटक हाँसे, मुस्कुराएँ, खुसी भएँ । कैयौं पटक चिन्तित भएँ, डराएँ, काँपे । र, कति पटक सुकसुकाएँ, रोएँ, चिच्याएँ । रामायण मेरो दिमागमा कुँदियो । रामायण मेरो मुटुमा धड्कियो । रामायण मेरो रगतमा घुल्यो । रामायण मेरा नसामा बग्यो । रामायण मेरो सासमा अड्क्यो । रामायण मेरा आँखामा चम्क्यो । अन्ततः रामायण मेरो सिरानी भयो । रामायण मेरो सिरक बन्यो । रामायण पढ्दापढ्दै म निदाउँथें । निद्रामा म राम देख्थें । म तकियामुनि हात घुसार्थें । सिरकलाई जीउ वरिपरि बेरेर गुटुमुटु पार्थें । मेरा राम कतै नजाऊन् । मेरै शरीरमा टाँस्सिएर बसून् । रामको सपना देख्दादेख्दै म बिउँझन्थें । करिब एक हप्तामा मैले रामायण पढेर सिध्याएँ । रामायण पढेर सक्नु र म बिरामीबाट उठ्नु लगभग सँगसँगै भयो । डाक्टरले भने, मेरो औषधिले काम गर्यो । झाँक्रीले भने, मसाने भूत लागेको थियो, झारफुक गरेर भगाइदिएँ । मेरो मनले भन्यो, मलाई त रामले निको बनाएका हुन् । चार कक्षा पढ्दै गरेको सानो फुच्चेले बिरामी हुँदा पनि रातदिन नभनेर रामायण पढेर सिध्याएकामा म बसेको घरका आमा, दाजु र दिदीहरू छक्क पर्नुभयो । घरमा आउने जोसुकैलाई पनि उहाँहरू भन्नुहुन्थ्यो, यो सानो फुच्चेले पनि रामायण पढेर सिध्यायो ! हामीले त अहिलेसम्म पल्टाएर हेरेका पनि छैनौं । टोलभरि मेरो नयाँ परिचय स्थापित भयो रामायण पढ्ने ठिटो । हाम्रो नयाँ बसोबास भएको ठाउँ थारू गाउँ थियो भगरैया । नयाँ घर बनिसकेपछि मात्र म गाउँ आएको थिएँ । दसैं संघारमा थियो । मेरा लागि ठाउँ मात्र नयाँ थिएन, त्यस गाउँका मान्छे पनि नयाँ थिए । मान्छेहरूको पहिरन र बोलीचाली पनि नयाँ थियो । नयाँ गाउँको नयाँ घरमा राति म सुत्न खोज्दै थिएँ, एक्कासि मादलको स्वरले झसंग भएँ । मादलको स्वर झन् प्रखर हुँदै गयो । मादलसँगै कारा, खैंजडा, झ्याली र मुरलीको आवाज पनि तिख्खर हुँदै गयो । सँगसँगै पुरुषका सामूहिक स्वरहरू पनि लहरिँदै आएर मेरा कानमा साउँती गर्न थाले ।राम, राम कहिके पुकर्णु, नही सुने राम हमारेजोगिया भेष धरी ऐनै हो रावन, सीता हरन लैइ गैनैइथारू गीत सुनेर म दंग परें । एकछिन त आश्चर्यले अक्क न बक्क भएँ । थारू गीत नबुझे पनि गीतका पंक्तिबीच आइरहेका राम, सीता, रावण नामहरूले मलाई चकित बनाइरहेको थियो । ओहो यहाँ पनि राम !! म खुसीले पुलकित भएँ । मलाई कता जाऊँ ? के गरूँ ? जस्तो भयो । शरीरभरि फैलिरहेको खुसीको तीव्र लहरले मलाई बिछ्यौनामा पस्रिरहन दिएन । म उठें र झ्यालबाट आवाज आएको दिशातर्फ हेर्न थालें । गाउँको बीचोबीच मेन्टलको प्रकाश फैलिरहेको थियो । आवाज त्यहींबाट आइरहेको थियो । ओहो, मेरा राम यहाँ पनि रैछन् ! मलाई झ्यालबाट हामफालेर जान मन लाग्यो । ओछ्यानबाटै मेरी मुवा कराउनुभयो, सुत्न छोडेर झ्यालमा बसी के हेर्दै छस् ? खुरुक्क ओछ्यानमा गएर सुत् । प्यारा रामलाई छातीभित्र समाहित गरेर म ओछ्यानमा घुस्रिएँ । भोलिपल्ट भने अचम्मै भयो । मुवाले भन्नुभयो, आज हाम्रो घरमा रामलीला नाच आउँछ । मलाई विश्वास लागेन । म नबोली बसिरहें । मुवाले फेरि मलाई हकार्दै भन्नुभयो, सुनिनस् आज हाम्रो घरमा रामलीला नाच आउँदै छ । राति झ्यालमा बसेर हेर्थिस् नि, हो त्यै नाच ! बुझिस् ? मैले चकित पर्दै मुवाको अनुहार हेरें । मेरो अनुहार खुसीले गुलाबी भयो । म खुसी लुकाउन खोज्दै थिएँ, सकिन । मेरा आँखाबाट आँसु छचल्किए । म हाँस्दै रुन थालें क्वाँ क्वाँ ! मेरी मुवाले मेरो टाउको मुसार्दै भन्नुभयो, तेरा लागि नै हो आज घरमा रामलीला नाच मगाएको । तेरा बुबा भन्दै हुनुहुन्थ्यो तैले त रामायण पढिसकिस् रे ! आज रातभर नाच हेर । म केई भन्दिन लाटा ! मुवाको मायाले मेरो रुवाई झन् तेज भयो । रुँदारुँदै म जमिनमा घोप्टिएँ ।साँझपख घरमा रामलीला नाच टोली आइपुग्यो । मेरो घरको आँगन संगीतमय भएको थियो । म मुवासँग बसेर नाच हेरिरहेको थिएँ । तर, मन रामतिरै थियो । कुन बेला राम आउँछन् र आफ्नो लीला प्रदर्शन गर्छन्, म व्यग्रतापूर्वक प्रतीक्षा गरिरहेको थिएँ । मोह्रियाले गीतबाटै देवीदेवताको पुकारा गर्दै रामलीला नाच सुरु भएको जनाउ दियो,अब हरू साजन हे पूर्व मै सुम्मिरहु सुरज देवता के थान नरे हो, अब हरू साजन हे उत्तर मै सुम्मिरहु वीर हनुमान के थान नरे हो, अब हरू साजन हे पश्चिम मै सुम्मिरहु हरिकविलास के थान नरे हो, अब हरू साजन हे दक्षिण मै सुम्मिरहु गंगा जी के थान नरे हो !!ऊसँगै बसिरहेका अन्य वाद्यवादकहरूले बाजा बजाउँदै गीतको बोल दोहोर्याए । आँगनको एक छेउबाट अचानक राम प्रकट भए । रामको पछिपछि सीता र लक्ष्मण ! रामको शिरमा मुकुट थियो र काँधमा धनुष । राम ! राम ! म चिच्याएँ । मलाई चुप बस भन्ने इसारा गर्दै मुवा मुस्कुराउनुभयो ।राम मेरै अगाडि आएर उभिए । मेरो मुटुको धड्कन बढ्न थाल्यो । शरीरमा खुसीको तीव्र लहर प्रवाहित भयो । म रोमाञ्चित भएर रामलाई हेर्न थालें शिरदेखि पैतालासम्म । शिरको मुकुट सधैंझैं आज पनि चमचम चम्किरहेको थियो । उनले सेतो धोती पहिरेका थिए । कम्मरमाथिको आङ भने नांगो थियो । पहाडका रामको पाउमा थियो खराउ ! अहिलेका रामले भने चप्पल लगाएका थिए । खराउ लगाउन् वा चप्पल ! उनी मेरा प्रिय राम नै थिए । मेरा राम बोल्न थाले । राम बोल्दाबोल्दै कहिले मुस्कुराउँथे, कहिले हाँस्थे त कहिले क्रोधित हुन्थे । तर, म केही बुझिरहेको थिइनँ । उनी हिन्दी मिश्रित थारू भाषामा बोलिरहेका थिए । मैले उनले बोलेको कुरामा ध्यान दिन छोडें । म उनको हाउभाउ र मुद्रामा मात्र ध्यान दिन थालें । मैले रामायण पढिसकेकाले उनले के बोल्दै छन् र अब के हुँदै छ भन्ने कुराको आफैं अनुमान गर्न सक्थें । रामले संवाद भनिसकेपछि मोह्रियाले गीतको बोल टिप्थ्यो । सबैले उसको अनुसरण गर्थे । गीतको बोलमा अब हुने घटनाबारे जानकारी हुन्थ्यो । गीतको बोलसँगै बाजाको मधुर धुन गुन्जिन थालेपछि मृदंगिया मादल बजाउँदै आँगनमा आउँथ्यो र उसको पछिपछि नचनियाले आफ्नो रंगविरंगी लेहंगालाई मादलको तालसँगै फिरिरिरी ओर्काइफर्काइ गर्थी । नाच चलिरहेसम्म नाटकका कलाकारहरू आँगनको एक छेउमा गएर टुक्रुक्क बस्थे । रामलीला नाच कुखुरा भालेको पहिलो डाकसम्म चलिरह्यो । मुवाको काखमा बसेर झप्की लिँदै मैले मिर्मिरेसम्म रामलीला नाच हेरिरहें । राम र सीताको बिछोडका बेला मेरी माता सुकसुकाउनुभयो । घुँक्कघुँक्क गर्दै बरबरी आँसु झार्नुभयो । सायद आफ्ना पतिको सम्झनाले मुवालाई भावविह्वल बनाएको थियो ।भोलिपल्ट दुई युवक हाम्रो घरमा आए । उनीहरू रामलीला नाच देखाएबापतको पैसा लिन आएका थिए । उनीहरूले मुवासँग भेटको बेला भनेरामराम हजुर ।रामराम !, मुवाले जवाफ दिनुभयो ।रामराम बाबु !, अर्कोले मतिर हेर्दै भन्यो । म चुप लागिरहें ।रामराम भन् ! तँलाई नमस्कार भन्दै छन्, मेरी मुवाले मलाई रामरामको अर्थ बुझाउनुभयो ।रामराम !, मैले खुसी हुँदै भनें । थारू भाषामा रामराम शब्दको अर्थ बुझेर म आश्चर्यचकित भएँ । म सानो छँदा मेरी मुवाले मलाई राम हेर्न जान्छस् लाटा ? भन्नुभएको थियो । राम को अर्थ थियो जात्रा, मेलाको रमाइलो ! अहिले मुवाले नै बुझाइरहनु भएको थियो रामराम भनेको अभिवादन हो । ओहो ! राम नाम हाम्रो जीवन र संस्कृतिको कति अभिन्न अंग रहेछ ! राम नामप्रति म झन् मोहित भएँ ।गाउँमा रामलीला नाच लाग्न छोडेको दशकौं भयो । सशस्त्र द्वन्द्व चर्किंदै गएपछि रामलीला नाचको पनि दुःखद अन्त्य भयो । गाउँमा रामलीलाका गीतहरू गुन्जिन छोडे । गीतहरू बन्दुकको कर्कश आवाजमा विलुप्त भए । रामलीलाको मृदंगियाले खरी झारेर मादललाई घरको एक कुनामा फाल्यो । लेहंगा फरफराउँदै नाच्ने नचनियाले आफ्नो लेहंगाले धान राख्ने डेहरीको प्वाल टाल्यो । रामलीलाका पात्रहरू कोही पुलिस बने, कोही विद्रोही । कोही विद्रोहीको अपहरणमा परे । कोही राज्यको कहरमा मुग्लान भास्सिए । त्यसपछि गाउँबाट मेरो राम पनि हरायो, गुमनाम भयो । राम सिया राम सिया राम जय जय राम !!गाउँका बरघरको आँगनमा राखेको साउन्ड बक्सबाट हिन्दी सिनेमाको गीत घन्किरहेको थियो । आँगनमा युवायुवतीहरू कम्मर हल्लाएर झुमीझुमी नाचिरहेका थिए । म हेर्दै थिएँ, दुई युवाले बूढा बरघरलाई हातले डोर्याएर ल्याए । आफ्ना नाति उमेरका युवाहरूसँग बरघर पनि मच्चीमच्ची नाच्न थाले । मैले चिनेका राम र वर्तमान पुस्ताका राम एउटै थिए तर रामलाई चिन्ने माध्यम र शैली फरक थियो । अहिलेका राम विद्युतीय माध्यमका अनेक थरीका चक्का, चिप्स र फ्ल्यास प्लेयरमा अनूदित भएका थिए । उनी जहाँतहीँ छ्यापछ्याप्ती थिए । उनलाई पाउन र देख्न अनुकूल समय पर्खिनुपर्ने र रातभर जाग्नुपर्ने आवश्यकता थिएन । राम सर्वसुलभ भए । तर, मलाई दुःख यसमा थियो कि मेरा गाउँले राम, मेरा मनका राम र मेरा अनुभूतिका राम मेरो स्मृतिमा सीमित भएका थिए ।"
देब्रे हातको सलाम !,"कमरेड, तिमीलाई देब्रे हातको सलाम !"
सुपर लिग : वर्क इन प्रोग्रेस,"कतै चिया पिउँदै गर्दा छेउबाट सुन्छु काठमाडौं रेजर्सले राम्रो गरिरहेको छ रे त ! तरकारी किन्दा कसैले गफ दिइरहेको थियो धनगढी एफसी त सुदूरपश्चिमको शान पो हो ! पम्पमा पेट्रोल भर्दै गर्दा कुरा चलिरहेको हुन्छ ललितपुर सिटी एफसीले खेल्दा लाखेको नृत्य पो देख्न पाइन्छ, त्यो पनि पारम्परिक बाजागाजासँगै ! साता दिन बिराएर भेटिने साथीहरू सोध्छन्, फुटबल चलिरहेको त छ नि ? यहाँनिर अल्गोरिदम ले काम गरेको पनि हुन सक्छ, उस्तै उस्तै घटना ठोक्किन आएर ।तर, नेपाल सुपर लिग (एनएसएल) कम्तीमा गफको विषय त बनेकै छ । फ्रान्चाइज फुटबल लिग हो यो । कुल ९ टिम छन् । यी अरूजस्ता क्लब होइनन्, फरक छन् । यिनको मालिक हुन्छ । सक्नेले पैसा खन्यायो, टिम बनायो । भनेपछि यी टिममालिक स्वभाविक रूपमा अलि धनी हुने भए नै ! तर, तिनीहरूको धन मात्रै होइन्, खर्च गर्ने मन पनि हुनुपर्छ । खेलाडी छान्ने पनि लिलामीबाट हो । वर्ष ०७८ मा पहिलो संस्करण भएको थियो, अहिले दोस्रो संस्करण चलिरहेको छ । सहभागी ९ टिमले सुरुमा एकआपसमा एकएकपल्ट खेल्छन् । प्रतियोगिता यत्तिकैमा सकिन्न, पारपम्परिक लिगजस्तो । अझै अर्को चरण बाँकी छ, तर यो सेमिफाइनल भने होइन । यसको स्थानमा क्वालिफायर र इलिमिनेटरहरू हुन्छन् । अनि आयोजक पनि न एन्फा हो, न कुनै क्लब । बरू चौधरी व्यापारिक घरानासँग जोडिएको नेपाल स्पोर्टस एन्ड इभेन्ट्स म्यानचेजमेन्ट हो । भनेपछि सहिद स्मारक लिग ए डिभिजनभन्दा यो एनएसएल ठ्याक्कै फरक छ ।यो त व्यापार नै हो, एकदिन यसैलाई उद्योगमा बदल्न सपना बोकेको । कोरोना संक्रमणको महामारीबीच पहिलो संस्करण हुँदा विजेता बनेको थियो, त्यही काठमाडौंको टिम । यसका मालिक हुन् विष्णु अग्रवाल । उनीसँग यामाहा मोटरसाइकल र यसका अन्य उत्पादनको व्यापार छ । उनले यही टिमका लागि एक सिजनमा कम्तीमा दुई करोड हाराहारी लगानी गरेका छन् । यसले उनको व्यापारिक रूचिहरूको पनि प्रवर्द्धन गरेको त छ नै, सबैभन्दा ठूलो उनी साथीभाइसँग कुराकानीमा शानले भन्न सक्छन्, मेरो त आफ्नै फुटबल टिम छ ।छिमेकी भारतमा पनि एनएसएल पाराकै इन्डियन सुपर लिग (आईएसएल) चल्छ । भनिरहनु पर्दैन, एनएसएलको आदर्श र प्रेरणा भनेकै यही आईएसएल हो । आईएसएल पछाडि अरू होइन, अम्बानीको औद्यौगिक घराना छ । यसबीच सबैभन्दा मूल प्रश्न हो, के नेपाली फुटबललाई एनएसएल चाहिन्छ ? यसको उत्तर भने वास्तवमै पेचिलो छ । सिधासिधा यस्तै हो भनेर उत्तर दिन गाह्रो छ । सैद्धान्तिक रूपमा छ भन्न गाह्रो, व्यवहारिक रूपमा छैन भन्न गाह्रो ।व्यापारिक भाषामा भन्दा अहिले चलिरहेको एनएसएल अ वर्क इन प्रोग्रेस प्रोडक्ट हो । यसको उत्पादन प्रक्रिया त सुरु भइसकेको छ, तर यसले पूर्ण आकार भने लिएको छैन । प्रगतिमै रहेको अर्धनिर्मित उत्पादन हो यो । यसको सफलता र असफलताले धेरै हदसम्म नेपाली फुटबलको भविष्य पनि निर्धारण गर्नेछ । सम्भवतः सहिद स्मारक लिग आफैँमा बलियो हुँदो हो र यसमा सहभागी हुने क्लब ढंगले चलेको भए एनएसएल आउन गाह्रै थियो । अहिले पनि क्लबहरूले एनएसएलको विरोध गरिरहेकै छन् । तर, तिनै क्लबले पनि विरोध मात्रै गर्न जानेका छन्, व्यवसायिक फुटबल पस्किन जानेका छैनन । तिनीहरूको कुरा सुन्ने हो भने फेरि तिनकै दुःख ठूलो लाग्न सक्छ । अनि अखिल नेपाल फुटबल संघ (एन्फा) ले मात्रै लगातार फुटबल गरिरहेको भए पनि एनएसएल नहुने थियो कि ? जबजब केही हुन्न नि, कसैले केही गरेकै राम्रो । नेपाली फुटबलमा केही पनि भइरहेको थिएन, त्यसैले एनएसएल आयो, खासमा मूल कुरा यही हो ।अनि यसका आयोजकले पनि राम्रो गर्छु भनेर काम गर्ने हिम्मत गरेको छ । यो लिगका निर्देशक हुन् श्रेयान्स कार्की । उनको आफ्नै व्यवसाय छ । तर, यही प्रतियोगिताका लागि उनी दुई महिनाभन्दा बढी समय आफ्नो कामधन्दा छाडेर यता रमाउँछन् । अनेक हन्डर खान्छन्, धेरेको किचकिच सहन्छन्, तर प्रतियोगिता चलाउँछन् । फुटबल नभएर त हो, यसका खेलाडी हराउँदै गएको पनि । भएका पनि विदेश पलायन हुनुपरेको छ । खेलेर कमाउने बाटो सबै सुक्छ भने खेलाडी विदेश जाँदैमा किन टाउको दुखाई ?एनएसएल आयोजना नहुँदा खेलाडीहरू रिसाएको त्यसैले त हो । एनएसएल राम्रै छ भन्न बाध्य हुन पनि कारण तयार भइसकेको छ । प्रत्येक टिमसँग एकएक जना मार्की प्लेयर छ । त्यो भनेको स्टार खेलाडी भनौं । यस्ता मार्की प्लेयरमध्ये केहीले १० लाख रुपैंया हाराहारीमा पारिश्रमिक बुझेका छन् । अरू खेलाडीले पनि कमबढी पाएकै छन् । एनएसएल नहुँदो हो त भएका खेलाडीले पनि खेल्न छाडिसकेका हुन्थे । एकपछि अर्को नेपाली फुटबल खेलाडी अस्ट्रेलिया पलायन भए भनेर पनि होहल्ला धेरै भयो । तर, यही एनएसएलको कारण केही खेलाडी अस्ट्रेलियाबाटै यता आएका छन्, खेल्नकै लागि । प्रतियोगिता चलिरहँदा खेलाडीले राम्रो ठाउँमा बस्न पाएकै छन्, मीठो खाना खान पनि पाएकै छन् । जर्सी, जुत्ता, ज्याकेट सबै राम्रो, अब योभन्दा बढी के नै अपेक्षा गर्ने ? अनि प्रत्येक टिमले केही राम्रो भन्न मिल्ने विदेशी खेलाडी पनि अनुबन्ध गरेका छन् । एउटै टिमले पाँच जनासम्म विदेशी खेलाडी एकैपल्ट खेलाउन पाउँछ ।यसपल्ट खेलिरहेका केही विदेशी खेलाडीमध्ये एकाधले विश्वकप खेलेका छन् भने केहीसँग युरोपका ठूला लिग खेलेको अनुभव पनि छ । नेपाली खेलाडीले सिक्ने भनेको यस्तै खेलाडीसँग घुलमिल भएर खेलेपछि नै त हो । नेपाली फुटबलको स्तर माथि उकास्ने हो भने यो जत्तिको अचुक उपाय अरू हुन्न । स्पोर्टिङ इलामका प्रशिक्षक हुन् मेघराज केसी । उनलाई नेपाली फुटबलको नशानशा थाहा छ, नेपाली फुटबलको बानी व्यहोराबारे नजिकबाटै जानकारी राख्छन् । उनी भन्छन्, अहिलेको एनएसएल खेल्न आएका केही विदेशी खेलाडी साँच्चै राम्रा छन् । तिनीहरूसँग खेल्न पाउनु हाम्रो लागि भाग्य हो । हामीले सिक्ने पनि यस्तै मौकाबाट हो । एनएसएलको महत्त्वबारे सबैभन्दा ठीक भन्न सक्ने त एफसी चितवनका प्रशिक्षक हुन् । मेहराज उद्दिनले खेलाडीका रूपमा पनि आईएसएल खेले, उनको बायोडाटामा मोहन बगान र इस्ट बंगालबाट खेलेको अनुभव छ । भारतीय राष्ट्रिय टिमबाट पनि खेले । खेल्न छाडेपछि प्रशिक्षक बने, केही आईलिग क्लब पनि सम्हालिसकेका छन् । अहिले उनकै काँधमा छ, चितवनको टिम । भद्र पाराले बोल्न रूचाउने उद्दिन भन्छन्, नेपाली फुटबललाई चाहिने भनेकै एनएसएल हो । यसका लागि आईएसएल हेरे पुग्छ । भारतीय फुटबल अहिले जहाँ पुगेको छ, त्यसको कारण भनेकै आईएसएल हो । भारतीय फुटबलले प्रगति गरको छ, किनभने त्यहाँ आईएसएल हुन्छ । अब थप एउटा प्रश्न, यसपल्टको एनएनएलमा पनि त दर्शक छैनन् नि ?पहिलो संस्करणमा दर्शक भन्ने नै थिएनन् किनभने कोरोनाको प्रकोप चलिरहेको थियो । अहिले त्यस्तो केही छैन । तर दर्शक पर्याप्त छैनन् । किन त ? खासमा नेपाली फुटबलमा दर्शकको संख्या घटेकोबारे एक खाले भ्रम छ । गफ दिनेले भनेकै छन्, हाम्रो पालामा त दर्शक जति पनि थिए, दशरथ रंगशाला भरिएकै थियो । तर, त्यस्तो होइन । पहिले पनि खासखास खेलमा दर्शक हुँदैनथे, खासखास खेलमा दर्शक हुन्थे । सहिद स्मारक लिग ए डिभिजनका केही निश्चित खेलमा दर्शक साँच्चै चारपाँच जना हुन्थे, टिकट काटेरै हेर्नेहरू ।तर, केही अन्य खेलमा दर्शकको घुँइचो लाग्थ्यो । जमानामा पनि दर्शक भएनन्, खोही त फुटबल समर्थक ? भनेर समाचार बनेकै थियो । दर्शकहरू टिकेट किनेर त्यसै रंगशाला आउँदैनन्, आउन बहाना चाहिन्छ । प्रतियोगिता अगाडि बढ्दै जाँदा बहाना बन्दै जान्छ । अनि दर्शक थपिँदै जान्छन्, अहिले नेपाली फुटबल समर्थक केही सेलाएका भने पक्कै हुन् । एउटा प्रतियोगिता मस्तसँग बिक्न घटनाहरूको शृंखला चाहिन्छ, सनसनी चाहिन्छ, रोमाञ्चकता चाहिन्छ ।स्तब्ध हुन बाध्य पार्ने मोड चाहिन्छ । दुई टिमबीच मैदानभित्र र बाहिर द्वन्द्व चलेको हुनुपर्छ । केही हदसम्म सत्रु भाव पनि चाहिन्छ । जित्नैपर्ने जिद्दी पनि चाहिन्छ । प्रतियोगितामा मसला मिसिएको हुनुपर्छ । एनएसएल अझै नयाँ छ । यस्ता आवश्यक तत्वहरू बन्दै जानेछन् । अनि दर्शक खेल हेर्न रंगशालामै पुग्नेछन् । मुख्य कुरा, प्रतियोगिता नियमति हुनुपर्यो । एनएसएलले त नारा पनि दिएकै छ, नेपाली फुटबल समर्थक दर्शकलाई रंगशालमा फर्काउने ।दर्शकलाई फकाउन फुडकोर्ट राखेको छ उसले । एकजना दर्शकले त पुरस्कार पनि पाउँछन्, खेलैपिच्छे । अनि दर्शककै लागि सफा शौचालयहरू उपलब्ध छन् । विश्वास गरौं, जे हुन्छ राम्रोकै लागि हुन्छ । खालि केही डर मात्रै बाँकी छ । प्रतियोगिताको आकार बढ्न थाल्यो भने एनएसएलले म नै हो नेपाली फुटबलको सबैभन्दा ठूलो भनेर घमण्ड नपालोस् । सहिद स्मारक लिग र यसमा खेल्ने क्लबलाई नै विस्थापित गर्नेछु भन्ने जिद्दी पनि नगरोस् । अरू के नै चाहियो र ?"
ग्याङस्टर र भ्वायलेन्सका दुई सय मिनेट,"पढाइले फिजियोथेरापिस्ट सन्दीप रेड्डी भांगामा फिल्मको भूत सवार थियो । २८ वर्षको छँदै सहायक निर्देशक भई फिल्म कैदी मा काम गरिसकेपछि उनलाई आफैं फिल्म बनाउने महत्त्वाकांक्षा जाग्यो । अनि आफैं लेख्न थाले स्क्रिप्ट । दुई वर्ष लगाएर तयार भयो, अर्जुन रेड्डीको स्क्रिप्ट । तर, पाँच वर्षसम्म पनि पैसा लगानी गर्ने कोही भेटेनन् । कामकाज छाडी फिल्म बनाउँछु भनेर लागेका सन्दीप हतास देखिएपछि आफ्नै बुबा र दाइ अघि सरे, निर्माणमा । जग्गा बेचेर लगानी भरथेग गरिदिए । अन्ततः ५ करोड भारुको फिल्मले ५१ करोड बक्सअफिसबाटै कमाइदियो । पछि त्यही फिल्मको हिन्दी रिमेक कविर सिंह का लागि टिसिरिजले सहकार्य गर्यो । साहिद कपूर स्टारर ६० करोडको उक्त फिल्मले ३ सय ८० करोड कमाइ गरिदियो । कमाइको सफलता त एक ठाउँमा थियो, तेलंगानाको यो ठिटोले पहिलो फिल्मबाटै बलिउड हल्लाइदियो । कतिपय आलोचकले कविर सिंह लाई स्त्रीद्वेष र पुरुषवादी सोचले ग्रसित भनी टिप्पणी गरे भने अधिकांशले उनको फरक शैलीलाई रुचाए । कविर सिंह का आलोचकलाई झनै चिढ्याउने गरी सन्दीप यतिबेला थप रौद्र रूपमा देखापरेका छन्, एनिमल सहित । रणवीर कपूर स्टारर यस फिल्मले व्यावसायिक सफलताको बाटो त रिलिजको पहिलो दिनदेखि नै समातिसकेको छ तर आलोचकको आवाज पनि यसपालि झन् ठूलो सुनिएको छ । मारधाड, खुनखराबी, महिलाद्वेषी अश्लील संवाद र दृश्यको बिस्कुन बिछ्याइएको र अति हिंस्रक नायक निर्माण गरिएको भन्दै समीक्षकले समेत आलोचना गरेका छन् । सर्वाधिक घृणित नायकमध्येको एक यतिबेला ठूलो पर्दामा वाहवाही बटुलिरहेको छ, द गार्जियन मा फिल्म एनिमल को समीक्षामा फुओंग लीको टिप्पणी छ । त्यसो त कविर सिंह बाटै यसका नायक साहिद कपूरले समेत चर्को आलोचना खेप्नुपरेको थियो । साहिदले आफ्नो चरित्रले स्त्रीद्वेषलाई बढावा दिएको आरोपमा बचाउ गर्दै तर्क गरेका थिए, वास्तविक जीवनमा विभिन्न खालका मान्छे हुन्छन्, जसमा आफ्नो रजगजमा विश्वास गर्ने अल्फापुरुष पनि छन्, मैले त्यही चरित्रलाई इमानदारीपूर्वक निर्वाह गरेको हुँ । पटकथा लेखकसमेत रहेका निर्देशक सन्दीप यतिबेला सोही अल्फापुरुष चरित्रको माध्यमबाट एनिमल मा छताछुल्ल पोखिएका छन् । रणवीरले उनको सोचको चरित्र रणविजय सिंहलाई प्राण भरिदिएका छन् ।एनिमल बाबु छोराको कथा हो । भारतकै धनीमध्येमा पर्ने उद्योगपति बलवीर सिंहलाई उनका छोरा रणविजय आदर्श पिता मान्छन्, तर उही छोरा र परिवारका लागि उनीसँग समय हुँदैन । शक्तिमान बाबु भएर पनि कलेजमा केटाहरूको छेडखानीले निरीह बनेकी दिदीका लागि एक्लै एके४७ बोकेर रणविजय कक्षाकोठामा पुग्छ र आफ्नो अल्फाचरित्रको छनक दिन्छ । परिवारका लागि प्रोटेक्टिभ, बाबुसँगको बहुलठ्ठी लगाव, पागलप्रेम अनि पत्नीप्रतिको पौरुषपनाले निम्त्याउने नोकझोककै सेरोफेरोमा रहेर निर्देशकले दुई सय मिनेट खर्चेर फिल्म पस्केका छन् । एनिमल झन्डैझन्डै रणवीरको वान म्यान शो भन्दा फरक पर्दैन । रकस्टार र सन्जु मा उनले देखाउने चरित्र चित्रणको झलक पाइसकेका दर्शकका लागि एनिमल को रणविजय त्यसको उच्चतम रूप हो । कठोर बाबुको लाचार छोरादेखि पत्नीप्रेमी अनि बदलाभावमा उन्मुक्त हिंस्रक जनावरझैं बन्न सक्ने सबै चरित्रमा रणवीरले अभिनयको पत्रपत्र केलाएका छन् । दर्शकमा आफूलाई कहींकतै फिक्का अनुभूति हुन दिएका छैनन् । खासगरी एंग्री लुक्समा उनी उम्दा देखिएका छन् । फिल्मी खानदानका उनले आफूलाई अभिनयकै लागि जन्मेको मिहिनेती कलाकारका रूपमा थप प्रमाणित गरिदिएका छन् । कविर सिंह बाटै बिच्किएका दर्शक एनिमल को ट्रेलर रिलिजपछि उद्वेलित थिए । त्यहीबेलादेखि नै निर्देशक सन्दीपले महिलाप्रति खराब सोच राख्ने हिंस्रकलाई आदर्श पात्र बनाएको, पारिवारिक फिल्म नबनाएको तथा विषाक्त र रक्तपातपूर्ण समाज निर्माणमा सघाउने खालको फिल्म बनाएको आरोप आउन थालिसकेको थियो । तर, यी आरोपलाई निर्देशकले तत्काल टेरपुच्छर लगाउने छाँट भने देखाएनन् । त्यही कुरा मैले अर्जुन रेड्डीमा पस्कँदा खासै आलोचनाको सामना गर्नुपरेको थिएन तर त्यसैको रिमेक कविर सिंह गर्दा बढी आलोचना खेपें, निर्देशक सन्दीपले एनिमल रिलिजअघिको एक अन्तर्वार्तामा भनेका थिए, नाम त लिन्नँ, तर बलिउडका कहलिएका निर्देशक, निर्माताले नै मेरो फिल्म मनपर्यो भन्न डर मानेको देखें । उनले एनिमल पनि एडल्ट सर्टिफाइड फिल्म भएकाले त्यसैको परिधिमा रहेर फिल्मलाई मूल्यांकन गरिदिनुपर्ने ठान्छन् । भन्छन्, म आफ्नै छोरालाई पनि यो फिल्म देखाउँदिनँ ।सवा तीन घण्टा लामो भए पनि एनिमल ले दर्शकलाई टिकाइरहने सामर्थ्य भने राख्छ । अझ ग्याङस्टर र भ्वायलेन्स फिल्म रुचाउने दर्शकका लागि त यो रमाइलो पनि छ । गीत र पृष्ठभूमि संगीतले हलबाट निस्किएपछि झन्झनाइरहन्छ । जबकि कथा त्यस्तो स्मरणीय छैन । सम्पादनसमेत आफैं गरेका निर्देशकले हरेक दृश्यको कोरियोग्राफी आम दर्शकको नाडी छामेरै गरेका छन् । दोस्रो हाफमा भने फिल्मले केही पकड गुमाएको छ । फिल्म रिलिजअघि भिलेनको अवतारमा निकै हाइप पाएका बबी देवलको इन्ट्री अनपेक्षित रूपमा ढिलो र आकस्मिक रूपमा छिटो टुंगिनुले केही खल्लो बनाउन सक्छ । २, ३ सिनमा मात्रै देखिए पनि बबी आफ्नो छाप छोड्न सफल छन् । निर्देशक सन्दीपले रणवीरलाई नै कतै हिरो, कतै भिलेनमा सर्वोपरि देखाइदिँदा भिलेनकै रूपमा देखिएका पात्रहरू खुम्चिएका छन् । रश्मिका फिल्ममा शो पिसबाट खासै माथि उठ्न पाएकी छैनन् । कविर सिंह मा नायकले नायिकालाई झापड हानेको दृश्यले विवाद खेपेका निर्देशकले यसपालि भने ठीक विपरीत नायिकाले झापड हानेको दृश्य राखेर सन्तुलन राख्न खोजेको देखिए पनि समग्रमा भने उनी गीताञ्जली (रश्मिका) रणविजयको लाचार छाया मात्रै लाग्छिन् । कलाकारहरूले उम्दा काम गरेका छन् । दृश्य भाषामा निकै मिहिनेत गरिएको एनिमल को स्टोरी कन्भिन्सिङ बनाउन हतारो गरिएको छ । मुख्य चरित्र नै जनावरजस्तो हिंस्रक परिणत हुनका लागि रचिएका घटनाक्रम वजनदार लाग्दैनन् । बाबुको माया र साथ नै नपाएको छोरो त्यही बाबुका लागि मर्न र मार्ने हदसम्म पुग्ने बाटो तय गर्न पहिल्यै बाबुछोराबीच सम्झनालायक केही दृश्य रचिएको भए विश्वस्त हुने ठाउँ रहन्थ्यो । अन्त्यमा, वयस्कका लागि मात्र भनिएको एनिमल सपरिवार हेर्न जान चाहने र कमजोर दिलका लागि पनि सिफारिसयोग्य नहुन सक्छ ।"
