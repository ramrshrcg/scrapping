शीर्षक,विवरण
अझै मौलाउँदै मोदी,"(नयाँदिल्ली)भारतको केन्द्रीय शासनमा रहेको भाजपाले हिन्दी भाषी क्षेत्रका प्रमुख तीन राज्यको विधानसभा चुनाव जितेको छ । आइतबार आएको नतिजाअनुसार भाजपाले मध्यप्रदेश, राजस्थान र छत्तिसगढमा स्पष्ट बहुमत प्राप्त गरेको छ । दक्षिणी राज्य तेलंगानामा भने क्षेत्रीय पार्टी बीआरएसलाई पछि पार्दै कंग्रेस विजयी भएको छ । नोभेम्बरभर चरणबद्ध रूपमा मध्यप्रदेश, राज्यस्थान, छत्तिसगढ, तेलंगाना र मिजोरम राज्यमा चुनाव भएको हो । मिजोरमबाहेकका चार राज्यको मतगणना आइतबार एकैसाथ भएको हो । मध्यप्रदेशमा सरकार जोगाउँदै भाजपाले जित हासिल गरेको छ भने राजस्थान र छत्तिसगढमा कंग्रेसलाई विस्थापित गरेको छ । मिजोरमको मतगणना भने सोमबार हुने भएको छ, जहाँ हंग पार्लियामेन्ट हुन सक्ने अनुमान छ । त्यहाँ अहिले नेसनल फ्रन्ट पार्टीको सरकार छ ।भारतमा करिब पाँच महिनापछि केन्द्रीय सरकार निर्माणका लागि आमचुनाव हुँदै छ । त्यसअघि पाँच राज्यमा भएको विधानसभा चुनावको परिणामले कंग्रेससहितका प्रतिपक्षीलाई थप रक्षात्मक बनाएको छ । सन् २०१४ यता विभिन्न तहका चुनाव भाजपाले प्रधानमन्त्री नरेन्द्र मोदीकै नाम र चेहराको बलमा जित्दै आएको छ । लोकसभामा ठूलो सिट संख्या रहेका राज्यमा भएको जितले आगामी चुनावमा पनि भाजपाले लाभ उठाउने सम्भावना देखिएको छ । आइतबार साँझ भाजपा मुख्यालय पुगेका प्रधानमन्त्री मोदीले अहिलेको परिणामले २०२४ को लोकसभा चुनावमा ह्याट्रिक ग्यारेन्टी गरेको दाबी गरे ।मोदीले चुनावी परिणामको सन्देश पूरै विश्वले थाहा पाएको हुन सक्ने भन्दै उत्साह प्रकट गरेका छन् । भारतमा २०१४ र २०१९ को लोकसभा चुनाव भाजपाले जितेर लगातार दोस्रो कार्यकाल मोदी प्रधानमन्त्री छन् । उनले तेस्रो पटक पनि भाजपाले सरकार बनाउने दाबी गर्दै आएका छन् । कंग्रेस नेता राहुल गान्धीले गतवर्ष गरेको भारत जोडो यात्रा वा उनका अन्य विभिन्न प्रयासहरूको परिणाम हिन्दी भाषी प्रदेशमा देखिएन । चुनावी सर्वेक्षणहरूले राजस्थानमा कंग्रेस र भाजपाबीच कडा प्रतिस्पर्धा रहने र छत्तिसगढमा कंग्रेसले पुनः सरकार बनाउने देखाएका थिए । तर, दुवै राज्य कंग्रेसले गुमाएको छ । यसअघि दक्षिणी राज्य कर्नाटकमा जित हात पारेको कंग्रेसले त्यही क्षेत्रको तेलंगानामा भने सफलता पाएको छ । त्यहाँ क्षेत्रीय पार्टी बीआरएसको सरकार थियो । चुनावी परिणामपछि कंग्रेस नेता गान्धीले जनादेशलाई विनम्रतापूर्वक स्वीकार गरेको र विधारधाराको लडाइँ जारी राख्ने बताएका छन् । कंग्रेस पार्टी अध्यक्ष मल्लिकार्जुन खड्गेले जितका लागि तेलंगानाका मतदातालाई धन्यवाद दिएका छन् । उनले आफूहरूले अपेक्षा गरेअनुसार चुनावी परिणाम नआए पनि थप मिहिनेतपछि पुनः सरकारको जिम्मेवारीमा फर्किने विश्वास व्यक्त गरेका छन् । चुनाव भएकामध्ये सबैभन्दा बढी विधानसभा क्षेत्र रहेको राज्य मध्यप्रदेश हो । २ सय ३० सिटको विधानसभामा भाजपाले १ सय ६३ सिट जितेको छ । कंग्रेसले जम्मा ६६ सिट जितेको छ । राजस्थानको १ सय ९९ सदस्यीय विधानसभामा भाजपाले १ सय १५ सिटमा जित हात पारेको छ । त्यहाँ कंग्रेसको सरकार थियो । कंग्रेस विपक्षमा पुगेको छ । पछिल्लो पाँच वर्ष पार्टीभित्रको अन्तरकलहले राजस्थान कंग्रेस समस्यामा थियो । कंग्रेस ६९ सिटमा सीमित भएको छ । राजस्थानमा प्रत्येक चुनावमा सत्तासीन पार्टीलाई विपक्षमा पुर्याउने परम्परालाई यस पटक पनि मतदाताले कायम राखेका छन् । त्यस्तै, छत्तिसगढ पनि कंग्रेसले सत्ता गुमाएको छ । ९० सिटको विधानसभामा भाजपाले ५४ सिट जितेको छ । कंग्रेस ३५ सिटमा खुम्चिएको छ । १ सय १९ सदस्य रहेको तेलंगाना विधानसभामा सत्तारूढ पार्टी बीआरएसलाई कंग्रेसले पराजित गरेको छ । बहुमतका लागि ६० सिट आवश्यक रहेकोमा कंग्रेसले ६४ सिट जितेको छ । सत्तारूढ बीआरएस पार्टी ३९ सिटमा सीमित भएको छ । भाजपाले ८ सिटमा चित्त बुझाउनुपरेको छ । भूराजनीतिका जानकार चन्द्रदेव भट्ट धर्म, संस्कृति तथा परम्परासँगै आर्थिक विकासलाई पनि सँगै लगेकाले भाजपाले जनताको विश्वास जोगाएको बताउँछन् । भाजपा महिला, युवा, किसान र गरिबमा पुग्यो । तल्लो स्तरमा पुग्यो । जनताको आधारभूत आवश्यकतालाई पूरा गर्ने र धर्म संस्कृतिलाई अघि बढाउने काम गरेको छ, उनले भने, भारतमा सर्भिस डेलिभरीमा पनि भाजपा सरकार बलियो देखिएको छ । त्यसैको असर पछिल्लो निर्वाचन नतिजामा पनि देखा परेको छ ।कूटनीतिज्ञ तथा राजनीतिक विश्लेषक विजयकान्त कर्ण मोदीको नेतृत्व र उनको प्रभावलाई कंग्रेसले संरचनागत रूपमा चुनौती दिन नसकेको बताउँछन् । केन्द्रमा विपक्षी रहेको कंग्रेसले दक्षिण भारतमा पकड फर्काउँदै गए पनि उत्तर भारतमा आफ्नो स्थान गुमाउँदै गएको छ । भाजपा र आरएसएसले गर्दैर् आएको धर्मको राजनीतिको प्रभाव उत्तर भारतमा बढी देखिएको पुष्टि भएको छ, कर्ण भन्छन् । तर, भारतभित्रको आन्तरिक राजनीतिले नेपालसँगको सम्बन्धलाई कुनै फरक नपार्ने उनको बुझाइ छ । पछिल्लो १५१६ वर्षमा भाजपा, आरएसएस वा कंग्रेससहितका विपक्षी पार्टी कुनै पनि अहिलेको गणतान्त्रिक व्यवस्थाको विरोधमा रहेको कतै नसुनिएको उनको भनाइ छ । कंग्रेसले सैद्धान्तिक लोकतन्त्रलाई बढावा दिए पनि भाजपाले व्यावहारिक लोकतन्त्रको अभ्यास गरेकाले जनताले भाजपालाई मन पराएको देखिएको भट्टको बुझाइ छ । पछिल्लो नतिजाका आधारमा भाजपाले २०१९ को भन्दा पनि बढी सिट ल्याएर २०२४ मा सरकार बनाउने देखिएको छ, उनको विश्लेषण छ । चार सय ४५ सदस्यीय भारतीय लोकसभामा भाजपासँग तीन सय तीन सिट छन् । राज्यको निर्वाचनका आधारमा अर्को वर्ष हुने केन्द्रको निर्वाचनको नतिजा आकलन गर्न नमिल्ने कूटनीतिज्ञ मोहनकृष्ण श्रेष्ठको टिप्पणी छ । राज्यको चुनाव र केन्द्रको चुनावमा फरक हुन्छ । केन्द्रको निर्वाचनमा विपक्षीहरूले गठबन्धन पनि गर्छन्, उनी भन्छन्, राज्यको नतिजाको आधारमा केन्द्रको निर्वाचनमा कसले बाजी मार्छ भन्ने कुरा अहिले नै भन्न सकिन्न । पछिल्लो चुनाव परिणामले भाजपा नेतृत्वको राज्य सरकारको संख्या १६ पुगेको छ । १२ राज्यमा भाजपा एक्लैले र चार राज्यमा गठबन्धनको बलमा सरकारमा हुनेछ । नयाँ परिणामपछि मध्यप्रदेश, राजस्थान र छत्तिसगढमा भाजपाको एकल बहुमतको सरकार बन्ने भएको छ । त्यसबाहेक उत्तरप्रदेश, उत्तराखण्ड, गुजरात, हरियाणा, गोवा, असम, त्रिपुरा, मणिपुर, अरुणाचल प्रदेशमा भाजपाको बहुमतको सरकार छ । महाराष्ट्र, मेघालय, नागाल्यान्ड र सिक्किममा गठबन्धनसहित भाजपा सरकार छ । दक्षिण भारतमा भने कुनै पनि राज्यमा भाजपा सरकार छैन । कंग्रेसको एकल सरकार रहेका राज्यको संख्या भने तीनमा खुम्चिएको छ । कर्नाटका, तेलंगाना र हिमाचल प्रदेशमा कंग्रेस सरकार छ । बिहार र झारखण्डमा कंग्रेस गठबन्धन सरकारमा छ । दिल्ली र पञ्जाबमा आम आदमी पार्टीको सरकार छ ।"
तिम्ल्याहा जन्मेपछि दुधालु गाई उपहार,"(झापा)दक्षिणी झापाको गौरीगन्ज गाउँपालिका४ की रविना ताजपुरियाले डेढ महिनाअघि तिम्ल्याहा शिशु जन्माइन् । मजदुरी गरेर गुजारा गर्ने उनको परिवारमा तिम्ल्याहा हुर्काउन सहज थिएन । सुकुम्बासी परिवारमा सन्तान हुर्काउन सकस भएपछि गाउँलेमार्फत जनप्रतिनिधिसम्म खबर पुग्यो । गौरीगन्जमा अध्यक्ष र उपाध्यक्ष दुवै महिला भएकाले पनि उनीहरूले सुत्केरीको सास्तीबारे सहजै अनुभूति गरे । सुत्केरी र शिशुको अवस्था थाहा पाउनेबित्तिकै पालिकाले सहयोगस्वरूप सुत्केरी र नवजात शिशुको भरणपोषणका लागि दुधालु गाई उपहार दिएको छ । रविनालाई गाउँ कार्यपालिकाले ३३ हजार रुपैयाँमा गाई किनेर उपहार दिएको अध्यक्ष फूलवती राजवंशीले बताइन् । एउटा महिलाको पीडा अर्की महिलाले नबुझे कसले बुझ्छ ?, अध्यक्ष राजवंशीले भनिन्, शिशुहरू स्याहार्न समस्या भएको देखेर गाई दिएका हौं । हरेक दिदीबहिनीको समस्यामा गाउँपालिका हातेमालो गर्न तत्पर छ । विपन्न परिवारमा तीन शिशु स्याहार्न एकदमै असहज अवस्था देखेपछि गाई उपलब्ध गराएको उनले बताइन् । पालिकाले दुधालु गाई उपहार दिएपछि ताजपुरिया परिवार खुसी छ । स्थानीय सरकारबाट पाएको सहयोगप्रति रविनाले खुसी व्यक्त गरिन् । गाह्रो, अप्ठेरोका बेला सहयोग पाएकी छु, उनले भनिन् । उपाध्यक्ष पुजन न्यौपानेले समस्यामा परेका महिलाहरूको सहयोगका लागि पालिका सधैं अग्रसर बन्ने भन्दै आमा र तीन शिशुलाई पौष्टिक आहारका लागि गाई उपहार दिइएको बताइन् । यसैबीच जर्मनीको पुष्प बरुवाल फाउन्डेसनमार्फत सुत्केरी ताजपुरियालाई सहयोगबापत ३० हजार रुपैयाँ पनि प्राप्त भएको गाउँपालिकाले जनाएको छ ।"
धरौटी र तारिखमा छुट्न आदेश पाएकाहरू जेलमै,"खाणको मुद्दामा तेस्रो न्यायाधीशका लागि पेसी तोकिन बाँकीनक्कली भुटानी शरणार्थी प्रकरणमा पुर्पक्षका लागि थुनामा राखिएका पूर्वगृहमन्त्री खाणलाई थुन्ने कि छाड्ने भन्ने निर्णय गर्न तोकिनुपर्ने भन्दै तेस्रो न्यायाधीशको इजलास गठन हुन अझै केही दिन लाग्ने भएको छ । थुनामा परेकामध्ये ९ जनालाई थुनामै राख्ने र १० जनालाई छाड्ने निर्णयमा उच्च अदालत पाटनका न्यायाधीशहरू पाण्डे र खरेलको इजलासमा दुवै न्यायाधीशको एकैमत भए पनि खाणका हकमा भने राय बाझिएको थियो । पाण्डेले खाणलाई छाड्ने र खरेलले छाड्न नहुने राय दिएपछि निर्णयार्थ तेस्रो न्यायाधीशको एकल इजलासमा मुद्दा पेस गर्ने आदेश भएको थियो । मुद्दा पेसीमा चढिसकेको छैन, उच्च अदालत पाटनका प्रवक्ता तीर्थराज भट्टराईले भने, सम्भवतः बुधबारतिर पेसीमा चढ्ने दिन तोकिनेछ ।उच्च अदालत पाटनमा बहालवाला २४ न्यायाधीश छन् । तीमध्ये पाण्डे र खरेलबाहेक कुनै एक न्यायाधीशको इजलासमा गोलाप्रथाद्वारा अतिरिक्त रायका लागि मुद्दाको पेसी तोकिनेछ ।"
अमेरिकी वरिष्ठ अधिकारी नेपाल आउँदै,"(काठमाडौं)दक्षिण एसियाका लागि राष्ट्रिय सुरक्षा परिषद्की वरिष्ठ निर्देशक रियर एडमिरल इलिन लाउबाचर नेपाल भ्रमणमा आउने भएकी छन् । परराष्ट्र स्रोतका अनुसार नेपालका उच्च अधिकारीलाई उनले मंसिर २० र २१ मा भेटवार्ता गर्न लागेकी हुन् । अहिले अमेरिकी सहयोग नियोग (यूएसएआईडी) का एसिया ब्युरो हेर्ने सहायक प्रशासक माइकल सिफर नेपालमा भेटवार्तामा व्यस्त छन् । उनको भेटवार्तालाई लिएर परराष्ट्र मन्त्रालय र काठमाडौंस्थित अमेरिकी दूतावासले गृहकार्य गरिरहेको छ । वरिष्ठ निर्देशक लाउबाचरले यसअघि फागुनको दोस्रो सातामा नै नेपाल भ्रमण गर्ने तयारी थियो । तर त्यसबेला नेपाल सरकारले अमेरिकी जासुसी संस्था सेन्ट्रल इन्टेलिजेन्स एजेन्सी (सीआईए) का निर्देशक (प्रमुख) विलियम्स जोसेफ बर्न्सको भ्रमण रोकिएपछि लाउबाचरको भ्रमण पनि स्थगित भएको थियो । सरकारले बर्न्सको फागुन ३ र ४ मा हुने भनिएको नेपाल भ्रमण रोकेको थियो ।लाउबाचरले दक्षिण एसिया क्षेत्रलाई हेर्ने अमेरिकी अधिकारी हुन् । उनको पद रियर एडमिरल नेपालको उपरथीसरहको हो । नेपाल भ्रमणको गृहकार्य गरिरहेकी लाउबाचरले मंसिर २३ मा अमेरिकाको वासिङ्टनडीसीस्थित नेपाली दूतावास पुगेर राजदूत श्रीधर खत्रीलाई समेत भेटिसकेकी छन् । उक्त शिष्टाचार भेटमा दुई देशबीचको द्विपक्षीय सम्बन्धका साझा चासोका विषयमा विचार आदानप्रदान गरेको दूतावासले जनाएको थियो । लाउबाचरले भारतस्थित नेपाली दूतावासमा सैनिक सहचारीको रूपमा काम गरेकी छन् । साथै, उनले सन् २००९ मा अफगानिस्तानमा समेत काम गरिसकेकी छन् । अमेरिकामा राष्ट्रिय सुरक्षा परिषद् ह्वाइट हाउसअन्तर्गत रहेको छ ।नेपालका परराष्ट्रमन्त्री एनपी साउदले केही समयअघि अमेरिकाको भ्रमण गरेपछि अमेरिकाबाट नेपालमा हुन लागेको यो नै उच्च तहको भ्रमण हो । मन्त्री साउदले कात्तिक १२ देखि १९ सम्म वासिङ्टन डीसीको भ्रमण गरेका थिए । सन् २०१८ पछि पहिलो पटक नेपालबाट परराष्ट्रमन्त्री तहमा अमेरिकाको भ्रमण भएको थियो । अमेरिका भ्रमणका दौरान भएको संयुक्त प्रेस कन्फरेन्समा अमेरिकी विदेशमन्त्री एन्टोनी ब्लिन्केनले नेपाल अमेरिकाको इन्डोप्यासिफिक क्षेत्रमा महत्त्वपूर्ण साझेदार रहेको उल्लेख गरेका थिए । अमेरिकाले प्रशान्त र हिन्द महासागरमा रहेको क्षेत्रलाई इन्डोप्यासिफिक नाम दिएर सहकार्य गर्दै आइरहेको छ । अमेरिकाबाट बाइडेन प्रशासनका अधिकारीहरूसहित अमेरिकी सांसदहरूले पछिल्लो समय लगातार रूपमा नेपालको भ्रमण गरिरहेका छन् । गत वर्ष माघ १६ देखि १७ मा राजनीतिक मामिला उपमन्त्री भिक्टोरियो नुल्यान्डले नेपालको भ्रमण गरेकी थिइन् । त्यसपछि माघ २४२५ मा अमेरिकी अन्तर्राष्ट्रिय विकास नियोग (यूएसआईडी) की प्रमुख समान्था पावर नेपाल भ्रमणमा आइन् । उनीपछि फागुन १ र २ सम्म दक्षिण तथा मध्यएसिया मामिला विभागकी उपसहायक राज्यमन्त्री अफ्रिन अख्तर काठमाडौंमा आइन् । भदौ तेस्रो साता अमेरिकी सेनेटर (सासद) क्रिस भान होलेन र सोही अवधिमा अमेरिकी अन्य सांसदहरूले नेपालको भ्रमण गरेका थिए । नेपालअमेरिकाको सन् १९४७ अप्रिल २५ मा कूटनीतिक सम्बन्ध स्थापना भएको थियो ।"
यूएसएआईडीको सहयोगमा दुई कार्यक्रम अघि बढ्यो,"काठमाडौं अमेरिकी अन्तर्राष्ट्रिय विकास नियोग (यूएसएआईडी) को सहयोगमा नेपालमा नयाँ दुई कार्यक्रमलाई अघि बढाइएको छ । यूएसएआईडी एसिया ब्युरो सहायक प्रशासक माइकल सिफरको नेपाल भ्रमणको अवसर पारेर दुई कार्यक्रमको सुरुआत गरिएको हो । ३ अर्ब २५ लाख रुपैयाँको बजेट रहेको फिड द फ्युचर नेपाल कार्यक्रम र करिब ८९ करोड रुपैयाँ बजेट रहेको विश्व स्वास्थ्य सुरक्षा कार्यक्रमलाई नेपाल सरकारसँग मिलेर संयुक्त रूपमा अघि बढाइएको हो ।शुक्रबार नेपाल सरकारसँग संयुक्त रूपमा सुरुआत गरिएको फिड द फ्युचर नेपाल यूएसएआईडी कृषि कार्यक्रम ५ वर्षसम्म चल्नेछ । यस्तै, विश्व स्वास्थ्य सुरक्षा कार्यक्रमका लागि आगामी तीन वर्षसम्म रहनेछ । उक्त कार्यक्रम आइतबार सुरुआत गरिएको हो । दुवै कार्यक्रम सहायक प्रशासक सिफरको उपस्थितिमा अघि बढाइएको हो । उनले पत्रकारहरूसँग कुराकानी गर्दै अमेरिका नेपालको लामो समयदेखिको मित्र रहेको उल्लेख गर्दै नेपालको आवश्यकता, चाहना र लक्ष्यअनुसार यूएसएआईडीले सहयोग गर्ने बताए ।"
अवैध उत्खननमा रमिते नियामक निकाय,"राष्ट्रिय वन मासेर अवैध ढुंगा उत्खनन भइरहँदा पनि त्यसलाई नियन्त्रण गर्न नियामक निकाय कतिसम्म निरीह छन् भन्ने दृष्टान्त ललितपुरको गोदावरी७, देवीचौर क्षेत्रमा देखिएको छ । खानी तथा भूगर्भ विभागले अनुगमन गरेर सार्वजनिक जग्गामा सञ्चालित क्रसर उद्योग तथा अवैध ढुंगा उत्खनन बन्द गर्न सरोकारवाला निकायलाई पत्राचार गर्दा र स्थानीय बासिन्दाले पटकपटक आवाज उठाउँदासमेत अवैध दोहन रोकिएको छैन । नगरपालिका, डिभिजन वन कार्यालयलगायत भने आआफ्नो निरीहता मात्र सुनाउने गर्छन् । राष्ट्रिय वनको अवैध दोहन निरन्तर भइरहँदा सरोकारवाला निकायको मिलेमतो मात्र छैन, खानी सञ्चालकलाई शक्तिशाली समूहको संरक्षण छ भन्ने पनि प्रस्ट छ । वन दोहनविरुद्ध आवाज उठाउँदा स्थानीय बासिन्दामाथि उल्टै आक्रमण भएका छन् । आफूहरूमाथि हातपात भएपछि स्थानीय बासिन्दा उजुरी लिएर विभाग पुगेका थिए । त्यसपछि विभागले गत भदौमा अनुगमन गरेर राष्ट्रिय वन उत्खनन एवं सार्वजनिक जग्गामा क्रसर सञ्चालन गरेको, विभागीय सहमतिसर्त पालना नगरेको निष्कर्ष निकालेको थियो । त्यही निष्कर्षअनुसार कानुनबमोजिम कारबाही गर्न गोदावरी नगरपालिका, जिल्ला प्रशासन कार्यालय र जिल्ला प्रहरी कार्यालय ललितपुर लगायतलाई पत्र पठाएको थियो । तर देवीचौर क्षेत्रमा रहेको राष्ट्रिय वनबाट रातिराति ढुंगा निकाल्ने क्रम जारी छ । स्थानीय सरकार सञ्चालन ऐन, २०७४ ले जलाधार, वन्यजन्तु, खानी तथा खनिज पदार्थको संरक्षणसम्बन्धी स्थानीय नीति, कानुन, मापदण्ड तथा योजनाको कार्यान्वयन र नियमन गर्ने अधिकार सम्बन्धित पालिकालाई दिएको छ । मन्त्रिपरिषद्ले जारी गरेको ढुंगागिट्टी, बालुवा उत्खनन, बिक्री तथा व्यवस्थापनसम्बन्धी मापदण्ड २०७७ मा पालिकाले नदीजन्य तथा खानीजन्य पदार्थको उत्खनन तथा संकलन गरिने क्षेत्र निर्धारण गर्ने भन्दै त्यसका आधार पनि तोकिदिएको छ । एक्लैले अवैध उत्खनन रोक्न नसक्ने भन्दै स्थानीय तह जिम्मेवारीबाट कसरी भाग्छन् भन्न गोदावरी नगरपालिकाले नै उदाहरण प्रस्तुत गरेको छ । त्यस्तै, खानी अनुगमन गर्ने जिम्मेवारी पाएको जिल्ला समन्वय समिति पनि प्रतिक्रियाविहीन छ । डिभिजन वन कार्यालय ललितपुर पनि आफूहरूले मात्र चाहेर उत्खनन नरोकिने जनाउँछ । जिल्ला प्रशासन कार्यालय प्रहरीलाई निर्देशन दिएको र प्रहरी अवैध उत्खनन बन्द गरिसकेको दाबी गर्छन् । राष्ट्रिय वनमा महिनौंदेखि अवैध उत्खनन भइरहँदा नियामक निकायले उद्योग सञ्चालकलाई बन्द गर्न आग्रह गरेर वा निर्देशन दिएर औपचारिकता निर्वाह गर्नु लाचारीपन हो । राष्ट्रिय वनबाट ढुंगा निकाल्न नगरपालिकाले नै विधि मिचेर इजाजत दिएको हो भने त्यस प्रक्रियामा संलग्न जनप्रतिनिधि र कर्मचारी कारबाहीको भागीदार हुनुपर्छ । नत्र जोरजबर्जस्ती अवैध उत्खनन गर्नेलाई जतिसक्दो छिटो कारबाहीको दायरामा ल्याउनुपर्छ । दण्डहीनताले अवैध गतिविधिलाई प्रश्रय दिन्छ । यस्ता गतिविधि नियन्त्रणमा पालिका, प्रहरीप्रशासन, वन कार्यालयले लाचारी प्रकट गरेर, एकअर्कालाई औंल्याएर पन्छन मिल्दैन, आपसी समन्वयका साथ कानुन पालनामा डट्नुपर्छ । राज्य नै निरीह हुने हो भने दोहनविरुद्ध आवाज उठाउने स्थानीय बासिन्दा वा अभियन्ता नै असुरक्षित रहनुपर्ने अवस्था बन्छ । जस्तो धनुषाको औरही खोलामा अवैध उत्खनन रोक्न खोज्दा चार वर्षअघि क्रसर व्यवसायीबाट दिलीप महतोको हत्या गरिएको थियो । अवैध रूपमा ढुंगागिट्टी, बालुवा निकालेर प्राकृतिक स्रोत दोहन गरिने समस्या देवीचौर (गोदावरी) मात्र होइन, धेरैतिर छ । कतिपय ठाउँमा इजाजतबिनै र इजाजत लिए पनि मापदण्ड मिचेर उत्खनन भइरहेको देखिन्छ । कर संकलनमार्फत पालिकाको आम्दानी बढाउने नाममा वा कमिसन को लोभमा पालिकाको राजनीतिक नेतृत्वले सहजै इजाजत दिने र मापदण्ड मिच्दा अनदेखा गर्ने प्रवृत्ति पनि छ । क्षणिक लाभ हेरेर जथाभावी दोहन गर्न दिँदा निम्तिने वातावरणीय जोखिमबारे सचेत रहनुपर्छ । ढुंगागिट्टी, बालुवा उत्खनन तथा संकलन कतै पनि गर्न पाइँदैन भन्ने होइन । तर त्यसका लागि मापदण्ड बनाइएका छन् । वातावरणीय अध्ययनबिना कहीँकतै पनि नदीजन्य तथा खानीजन्य पदार्थको उत्खनन तथा संकलन गर्न दिनु हुँदैन । इमानदार वातावरणीय अध्ययनबाट ठाउँ तोकेर इजाजत दिँदा पनि सम्बन्धित उद्योगले मापदण्ड पालना गरिरहेको छ कि छैन भनेर नियमित अनुगमन पनि गरिरहनुपर्छ ।"
सुर्तीजन्य पदार्थ नियन्त्रणका उपाय,"कान्तिपुरमा मंसिर १४ मा प्रकाशित काठमाडौं महानगरभित्र सुर्तीजन्य वस्तु निषेध शीर्षकको समाचार पढ्दा केही विषय राख्न मन लाग्यो । काठमाडौं महानगरले आगामी मंसिर २७ देखि सुर्तीजन्य पदार्थ (चुरोट, बिँडी, तमाखु, सुल्फा, कक्कडलगायत प्लास्टिकमा प्याक गरिएका सबै) को भण्डारण, बिक्री र प्रयोगमा रोक लगाउने भएको रहेछ । सार्वजनिक स्थलको २०० मिटर वरपर त्यस्ता सामग्री बिक्री गरेको देखे जफत गर्ने, होटल, रेस्टुराँमा सुर्तीजन्य पदार्थ सेवन गर्न छुट्टै स्मोकिङ जोन बनाउनुपर्ने महानगरको सूचना छ । हुन त सरकारले २०६८ सालमै सुर्तीजन्य पदार्थ (नियन्त्रण र नियमन गर्ने) ऐन र नियमावली ल्याइसकेको हो । स्वास्थ्य तथा जनसंख्या मातहतको राष्ट्रिय स्वास्थ्य शिक्षा, सूचना तथा सञ्चार केन्द्रमा कार्यरत रहँदा मैले पनि ऐन तथा नियमावली लागू गर्न सघाएको थिएँ । ऐनअनुसार सार्वजनिक स्थलको १ सय मिटर वरपर कुनै पनि प्रकारको (सुर्तीबाट निर्मित) पदार्थ बिक्रीवितरण गर्न, गर्भवती र १८ वर्षमुनिकालाई बिक्री गर्न पाइँदैन । सार्वजनिक स्थलमा सेवन गरे पहिलो पटकलाई १ सय रुपैयाँ जरिवाना तिर्नुपर्ने व्यवस्था छ । सुर्तीजन्य पदार्थ नियन्त्रण तथा नियमनका लागि हरेक सहायक प्रमुख जिल्ला अधिकारीको संयोजकत्वमा विभिन्न पदाधिकारीसहितको समिति गठन गरिएको थियो । नेपालका कम्तीमा ५० लाखले सुर्तीजन्य पदार्थ सेवन गर्छन् । यसबाट उच्च रक्तचाप, मुटुसम्बन्धी जटिल रोग, क्यान्सर र मधुमेहजस्ता घातक नसर्ने रोग लाग्छन्, फलस्वरूप यस्ता धेरै सेवनकर्ताको अकालमै मृत्यु भएको छ । सुर्ती सेवनकै कारणले बर्सेनि २७ हजारभन्दा बढीको मृत्यु हुने गरेको छ, जुन कुल मृत्युको १५ प्रतिशत हो । यस्तो मृत्युप्रति गम्भीर भई सुर्तीजन्य पदार्थ नियन्त्रण गर्न सरकारी पहल चाहिन्छ । तर सरकारले स्वास्थ्य जोखिम करका रूपमा विदेशबाट पैठारी हुने र स्वदेशमै उत्पादित सुर्तीजन्य पदार्थमा प्रतिखिल्ली जम्मा ३० पैसादेखि ६० पैसा र तयारीमा प्रतिकिलोग्राम ६० रुपैयाँ मात्र कर संकलन गर्छ ।विश्व स्वास्थ्य संगठनले भने खुद्रा सुर्तीजन्य पदार्थ बेचबिखनमा ७० प्रतिशत कर लगाउन सुझाव दिएको भए पनि सरकारले केवल ४१ प्रतिशत मात्र कर लगाएको छ । सुर्तीजन्य पदार्थको हरेक बट्टाको ९० प्रतिशत भागमा निर्माताले ठूला अक्षरमा चेतावनीमूलक सन्देश छपाउनुपर्ने प्रावधान राखिएको छ, जसका लागि नेपालले अन्तर्राष्ट्रिय पुरष्कारसमेत प्राप्त गरेको छ । २०६८ सालदेखि आजसम्म कम्तीमा ४ पटक सुर्तीजन्य पदार्थ बिक्रीवितरण र सेवनसमेत रोकावटका लागि नीति, ऐन, नियम, निर्देशिका निर्माण भइसकेका छन् । तर कार्यान्वयन अति फितलो हुँदा सुर्तीजन्य पदार्थ सेवनकर्ताले जथाभावी, जुनसुकै स्थान (घरआँगन, छरछिमेक, टोलटोलका सडकगल्ली) मा सेवन गरी ठुटाप्याकेट फ्याँक्ने गरेको देखिन्छ । सुर्तीजन्य पदार्थमा सकेसम्म धेरै कर बढाए महँगो हुन गई सेवनमा कमी आउने थियो, तर कमिसनको खेलमा यस्ता पदार्थमा निकै कम कर लगाइएको छ । फलस्वरूप एकातिर लागेको करबाट सरकारी आय कम भयो भने बिक्री तथा सेवन घट्नै सकेन । सुर्तीजन्य पदार्थ नियन्त्रणमा काठमाडौं महानगरपालिकाले गरेको निर्णय सराहनीय छ, यद्यपि यसको कार्यान्वयन पक्ष हेर्न बाँकी छ । यस्तो ऐतिहासिक कदमलाई सम्पूर्ण स्थानीय सरकारले अनुकरण गर्न जरुरी देखिन्छ । महानगरको समुदायस्तरसम्म यसका बेफाइदाबारे जनचेतना जगाउने, विद्यालयस्तरदेखि नै स्वास्थ्य शिक्षा दिने नीति लिनुपर्छ । सुर्तीजन्य पदार्थमा ७०७५ प्रतिशतसम्म कर लगाउनुपर्छ । सवारी साधन, बिसौनी, सडक र मानिसको सामुन्ने सेवन गर्न नपाउने, सेवन गरे ५ सय रुपैयाँ जरिवाना तिराउने व्यवस्था गर्नुपर्छ । हरेक रेस्टुराँ, होटल, सार्वजनिक स्थलमा स्मोकिङ जोन निर्धारण गनुपर्छ । गंगाराज अर्यालपाणिनि८, पाली, अर्घाखाँची"
गणतन्त्रको मुकुट देखाउने कसले ?,"कांग्रेसका महामन्त्री गगन थापाले शनिबार बुटवलमा आयोजित कांग्रेसको प्रदेश भेलामा गणतन्त्रको मुकुट तीन पार्टीका तीन शीर्ष नेताले छोपिदिँदा नयाँ मतदाताले देख्न नपाएको र गणतन्त्रका राम्रा गुणहरू बुझ्न र महसुस गर्न नपाएको बताए । २०६० पछि जन्मेका नयाँ मतदाताले उक्त मुकुट आजसम्म नदेखेकाले त्यसलाई उघारेर सबैलाई देखाउनुपर्ने बेला आएको उनको भनाइ थियो । थापाको कुरा सही भए पनि त्यो मुकुट उघारेर देखाउने कसले ? शेरबहादुर देउवा, केपी शर्मा ओली र प्रचण्ड त भित्री मनबाट उक्त मुकुट उघार्न चाहँदैनन् । देउवाबाट गणतन्त्रको मुकुट उघार्न तपाईंले संसदीय दलको चुनावमा प्रयास नगरेको होइन तर सफल हुनुभएन । उता शेखर कोइरालाले प्रयास गरेका हुन्, सकेनन् । ओलीबाट मुकुट खोस्न भीम रावलले साहस देखाए तर केवल १० प्रतिशतको साथ पाए । अनि प्रचण्डले लुकाएको मुकुट खोस्न त आजसम्म उक्त पार्टीमा कुनै नेता नै जन्मेनन् । यस्तो अवस्थामा कसरी गणतन्त्रको मुकुट उघार्ने ? मुकुट उघार्ने उपाय हो, विधान संशोधन गरी अध्यक्षसभापतिहरूलाई दिइएको अधिक र असीमित अधिकार कटौती गर्ने । त्यो काम पार्टीकै नेताकार्यकर्ताले चाहे मात्र हुन्छ । तर दलहरूमा नेताहरूले जतिसुकै गल्ती गरे पनि ताली पिट्ने कार्यकर्ताको गलत प्रवृत्ति छ । त्यही कारण आज जनताले गणतन्त्रको मुकुट हेर्न नपाएका हुन् । निर्धक्कका साथ लेख्न बोल्न नपाएको, इन्टरनेटटेलिफोन काटिएको, सञ्चारगृहमा सेना खटाएको जस्ता राजतन्त्रको बेला भएका निरंकुश शैली नयाँ मतदातालाई थाहै छैन । जबसम्म अध्यक्षहरूको अधिक अधिकार कटौती गरिँदैन, तबसम्म गणतन्त्रको मुकुट नयाँ मतदातालाई देखाउन सकिँदैन । यसमा मुकुट लुकाउने नेताहरूको मात्र दोष छैन, अध्यक्षहरूलाई अधिक अधिकार दिने र उनीहरूले जस्तो गरे पनि दासत्व स्वीकार्ने केन्द्रीय सदस्यहरूको पनि दोष छ । गोपाल देवकोटा, गोकर्णेश्वर, काठमाडौं"
बाटो रंग्याउन फजुल खर्च,"द्रुतबस सेवा चलाउने भनेर सूर्यविनायकदेखि रत्नपार्कसम्म बाटो रंग्याउन सवा दुई करोड खर्च भएको सुन्दा अचम्म लाग्यो । करोडौं खर्च गरेर लगाएको रङ मेटिन थालेको देखिन्छ । यस्तो अस्थायी काम किन गरियो ? द्रुतबस सेवाले ट्राफिक जाममा झनै समस्या पर्ने देखिन्छ । महिनाअघि तामझामका साथ द्रुतबस सेवा उद्घाटन गरिएको थियो । दसैंअघि बन्द भएको द्रुतबस सेवा अहिले फेरि चलाइएको छ । तर कहिलेसम्म चल्छ भन्ने निश्चित छैन । सरकार त्यो सवा दुई करोड पैसा कतै विकासको काममा लगाएको भए त्यसको प्रतिफल राम्रो आउँथ्यो होला । एमाले अध्यक्ष केपी शर्मा ओली प्रधानमन्त्री भएका बेला भ्युटावरका नाउँमा अर्बौं पैसा खर्च भएको थियो । अहिले गठबन्धन सरकार पनि त्यस्तै सिको गर्दै छ । देखाउनकै लागि तामझाम गर्ने काम रोकिनुपर्छ । पुरुषोत्तम घिमिरे, जोरपाटी, काठमाडौ"
कर्जामा अनुदान,"नेपाल सरकारले केही वर्षअघिदेखि ब्याजमा दिँदै आएको अनुदान एक वर्षदेखि रोकिएको छ । कृषि कर्जा अपेक्षा गरिएअनुसार सदुपयोग हुन नसकेको अनुदान रोकिएको सरकारी अधिकारीहरूको भनाइ छ । तर सहुलियत कर्जा तोकिएकै क्षेत्रमा लगानी भएको छ कि छैन भनेर निगरानी गर्ने दायित्व सरकारकै हो । कुनै कृषकले लिएको ऋण दुरुपयोग भयो भनेर अरू कृषकका लागि कर्जा प्रवाह रोक्नु हुँदैन । विदेशबाट सीप हासिल गरेर फर्केका युवालाई स्वदेशमै रोजगारी दिन पनि नसक्ने तर दिँदै आएको सहुलियतको ऋण पनि खोसिदिने कार्य गलत छ । कृषिबाट उत्पादनमा कमी भएर खाद्य पदार्थ आयात गर्नुपरिरहेको छ । कृषि प्रधान मुलुकमा कृषि उत्पादनमै परनिर्भरता बढ्नु आफैंमा लाजमर्दो कुरो हो । कृषि उत्पादन वृद्धिका लागि कृषकलाई सहुलियत कर्जाको ऋण प्रवाह गर्नु अति आवश्यक छ । तिलप्रसाद न्यौपाने, माछापोखरी चोक, काठमाडौं"
शेखरको 'मिसन ८२,"दुई विकल्पअब लागौं मुख्य प्रश्नतिर ।जसरी कोशी प्रकरणमा शेखरले देउवालाई च्यालेन्ज गरे, नेतृत्व परिवर्तनमा पनि त्यस्तै गर्न सक्लान् ? उनको मिसन ८२ कति चुनौतीपूर्ण होला ? खासमा शेखरसँग चुनौती र अवसर दुवै छन् । उनका मुख्य दुई अनुकूलता छन् । पहिलो, उनी चौधौं महाधिवेशनमा ४० प्रतिशत मत ल्याएका बलिया प्रतिस्पर्धी हुन् । त्यसमाथि समूहका नेताहरूले सार्वजनिक रूपमै उनको नेतृत्वको माग गर्न थालिसके । जस्तो, चन्द्र भण्डारीले कांग्रेसले अब डाक्टरको नेतृत्व खोजेको बताए । दोस्रो, उनी बीपी कोइरालाका उत्तराधिकारी नभए पनि कोइराला परिवारका सदस्य हुन् । हुन त उनले म बीपीको छोरा वा गिरिजाप्रसादकी छोरी होइन, म केशवनोनाको छोरा हुँ, ममा कोइरालाको लिगेसी छ, बीपी वा गिरिजाप्रसादको छैन, त्यसैले मैले बढी मिहिनेत गर्नुपर्छ भनेर पटकपटक निराशा व्यक्त गर्ने गरेका छन् । यद्यपि, बीपी र गिरिजाप्रसादका उत्तराधिकारीहरू कमजोर र प्रभावहीन हुँदै जाँदा उनी कोइरालाहरूका सर्वसम्मत उम्मेदवार हुने सम्भावना पन्ध्रौं महाधिवेशनमा अधिक छ । र, कांग्रेसमा एउटा तप्का यस्तो छ, जो नेतृत्व कोइराला परिवारमा फर्केको हेर्न चाहन्छ पनि । तर नेतृत्वमा पुग्ने चुनौती के छ भने, चौधौं महाधिवेशनमा पाएको ४० प्रतिशत मत जोगाएर मात्रै पुग्दैन, बढाउनुपर्नेछ । आफ्नो समूहलाई एकढिक्का राख्दै, समूहका प्रभावशाली आकांक्षीहरूको व्यवस्थापन गर्न सक्नुपर्छ । तर, महामन्त्री गगनसँगको बढ्दो दूरी देख्दा, यो समूह यही रूपमा रहने निश्चितता छैन । गगन आफैं अर्का महामन्त्री विश्वप्रकाश र प्रदीप पौडेल आदिको साथ लिएर समूह बनाउन लागिपरेको समाचार आएको छ । त्यसो त, नक्कली भुटानी शरणार्थी प्रकरणको अभियोगमा जेल सजाय भोगिरहेका देउवाका निकटस्थ मानिने बालकृष्ण खाणसँग शेखरको गुफ्तगु अर्थपूर्ण मानिएको छ । तर, त्यो उनको मिसन ८२ को आधार बन्लानबन्ला, निष्कर्ष निकाल्न हतार हुनेछ । यति बेला कांग्रेसको शक्ति सन्तुलनको अवस्था हेर्दा यति मात्रै भन्न सकिन्छ यो पार्टीमा देउवा समूहको पल्ला भारी छ । केन्द्रदेखि वडासम्मै गुटको साम्राज्य भएको कांग्रेसमा जुन विधि र शैलीबाट महाधिवेशन नेतृत्व चुनिन्छ, पन्ध्रौंमा पनि देउवापक्षीय नेताहरूकै बोलवाला भयो भने आश्चर्य नमान्दा हुन्छ । सभापतिका रूपमा देउवाको यो अन्तिम कार्यकाल हो । तर, उनी अहिलेको गठबन्धनमा भएको सहमति कायमै रहँदा एक वर्षपछि छैटौं पटक प्रधानमन्त्री हुने सम्भावना पनि छ । त्यसो भयो भने, उनी प्रधानमन्त्री भएकै अवस्थामा महाधिवशेन हुनेछ । जहाँ फेरि उनी नै प्रभावी हुने हुन् । पन्ध्रौं महाधिवेशनमा देउवाको मुख्य रुचि आरजु देउवालाई नेतृत्वमा स्थापित गर्नु हुनेछ । त्यो बखत पन्ध्रौं महाधिवेशनका सभापतिका दाबेदारहरूमध्ये जसले देउवाको आरजु पूरा गर्ला, सायद उही नै उनको उत्तराधिकारी बन्ला ।यसरी हेर्दा शेखरसँग दुई विकल्प बाँकी हुन्छन् । एक, देउवासँगै रणनीतिक सहकार्य गर्ने र उनका स्वार्थहरू पूरा गर्दै नेतृत्वमा पुग्ने । दुई, अहिलेकै समूहलाई एकढिक्का बनाउने, महामन्त्री विश्वप्रकाश र अर्का नेता प्रदीप लगायत देउवा समूहका असन्तुष्टहरूलाई समेट्ने, संसदीय दलको नेता फेर्ने प्रयत्न गर्ने, महामन्त्रीहरू लगायत समूहका प्रभावशाली नेताहरूको व्यवस्थापन गर्ने, पार्टी र सरकारको नेतृत्वका विषयमा आपसी सहमति बनाएर अघि बढ्ने बाटो पनि उनीसित सुरक्षित छ । यी विकल्पमध्ये शेखरले कुन बाटो रोज्लान् ? त्यो भोलिका दिनमा थाहा होला तर महासमिति बैठक नजिकिँदै गर्दा समग्र राजनीति सर्कसमा परिणत हुँदै गरेको अहिलेको अवस्थामा राजनीतिकवैचारिक हस्तक्षेप गर्न नसकेको कांग्रेसमा भित्रभित्रै चलेको मिसन ८२ कति सार्थक होला ? यो फ्रश्न चाहिँ मननीय छ ।"
मैले बुझेको नेतृत्व शैली,"समाजको गति कहिले मात्रात्मक ढंगले अघि बढ्छ भने कहिले गुणात्मक ढंगले । सामान्य विकासको प्रक्रिया इभोलुसन हो भने छिटछिटो परिवर्तन हुने प्रक्रिया रिभोलुसन । रिभोलुसनलाई हामी क्रान्ति भन्ने गर्छौं । तर हिंसा वा रक्तपातलाई मात्र क्रान्तिको अर्थमा बुझ्नु हुँदैन । हरित क्रान्ति, कृषि क्रान्ति, औद्योगिक क्रान्ति आदि शीघ्रातिशीघ्र हुने परिवर्तन पनि क्रान्ति हुन् । अर्थात्, अर्थपूर्ण परिवर्तन नै क्रान्ति हो । त्यसले समाजमा गुणात्मक परिवर्तन ल्याउँछ । गुणात्मक परिवर्तनका लागि जहिलेसुकै नेतृत्वको अहम् भूमिका हुन्छ । हामी नीति प्रधान हो भन्छौं । अवश्य पनि नीति प्रधान कुरा हो तर नीति आफैं वर्षामा पानी वा आकाशबाट असिना बर्सिने जस्तो कुरा होइन । परिस्थितिको सही विश्लेषण गरेर मौजुदा अवस्थालाई कसरी बदल्ने र त्योभन्दा उन्नत कसरी बनाउने भन्ने नीति निर्माणमा नेतृत्वको विशेष आवश्यकता हुन्छ । कहिलेकाहीँ देशको राजनीति र समाजलाई पछाडि फर्काउने प्रयास पनि नहुने होइन । त्यस्ता नकारात्मक प्रयासहरूको पनि कसै न कसैले नेतृत्व गरेकै हुन्छ । २००७ सालपछि त्यस्ता केही प्रयास भएकै हुन् । निर्णायक ढंगले पछि फर्काउने काम २०१७ सालमा भयो र त्यसको नेतृत्व राजा महेन्द्रले गरे । २०५९ असोज १८ र २०६१ माघ १९ मा पनि त्यस्तै दुष्प्रयास भए । त्यसको नेतृत्व तत्कालीन राजा ज्ञानेन्द्र शाहले गरे । तर यहाँ परिचर्चा गर्न चाहेको नेतृत्व देशलाई नकारात्मक दिशातिर धकेल्ने नभई सकारात्मक, अग्रगामी र ऊर्ध्वगामी विकासका लागि सदैव गुणात्मक परिवर्तनको सम्भावना खोज्ने, संगठित गर्ने र साकार पार्ने खालको हो ।हरेक युगमा युगनायकहरू जन्मन्छन् । नेता, चिन्तक, दार्शनिक, वैज्ञानिक आदिले समाज परिवर्तनका लागि नयाँ खोज, अध्ययन, अनुसन्धान अनि कार्यान्वयनको अगुवाइ गर्छन् । १० हजार वर्षअघिको मानवजातिको इतिहास हेर्दा जंगली अवस्थाबाट पशुपालन र कृषियुगमा प्रवेश गर्दा शिवजस्ता नेताहरू निस्के । त्यसपछि नै मानवजाति आधुनिकतातर्फ प्रवेश गरेको हो । त्यति बेलाका नेतृत्वकर्तालाई मानवबाट महामानव अनि नायकबाट महानायक हुँदै भगवान्का रूपमा सम्बोधन हुन थाल्यो । आराध्यदेव, प्रेरणापुञ्ज र पुजनीय व्यक्तित्व मानियो । हाम्रो समाजमा दुई थरी पूजा हुन्छन् । एउटा पुर्खाको, अर्को प्रकृतिको । प्रकृतिबिना जीवन सम्भव छैन र त्यसैले जीवनलाई बढी अनुकूल बनाउन अगुवाहरू चाहिन्छन् । ती पुर्खाहरू जसले नायकत्व लिए, तिनलाई हामी अद्यापि भगवान्का रूपमा पूजा गरिरहेका छौं, ती चाहे स्त्री होऊन् वा पुरुष वा प्रकृति । समाज विकासका क्रममा नेतृत्व गर्ने सन्दर्भमा हाम्रो भूभाग सदैव अग्रभागमा रहँदै आयो । पछिल्ला दुईतीन सय वर्षमा भने हामी पछाडि पर्यौं । जनतालाई अशिक्षा, अन्धकार अनि यथास्थितिमै जकडेर राख्न चाहने शासकहरूले नक्कली नायकत्व लिएकाले समाज अघि बढ्नै सकेन । नेतृत्व भनेको पद वा ओहदाको पगरी होइन । कुनै संस्था, दल वा सरकारको सर्वोच्च पदमा बस्दैमा नेतृत्व मानिँदैन । यथास्थितिमा कुर्सी थाम्नु वा शासक हुनु नायकत्व होइन । श्री ५, श्री ३, राष्ट्रप्रमुख, राजा हुनु वा नायबी लिनु पनि नायकत्व होइन । सिर्फ शक्ति हासिल गर्नु नायकत्व होइन । शक्ति त बन्दुक वा तरबारले पनि हासिल गर्न सक्छ । तर बुद्धि र नीति बन्दुकले पनि पैदा गर्न सक्दैन, तरबारले पनि पैदा गर्न सक्दैन । सत्य भनेको बेग्लै कुरा हो । नेताले पत्ता लगाउने भनेकै सत्य हो ।नायकत्व समस्या पैदा गर्नु होइन, सही समाधान निकाल्नु हो । हरेक समस्यामा सही दृष्टिकोण अगाडि सार्नु, आफ्ना विचार अरूसम्म विस्तार गर्नु, योजनाबद्ध कार्यक्रम बनाउनु र जनपरिचालनमार्फत परिणाम निकाल्नु नै नायकत्व हो । कहिलेकाहीँ तुरुन्तातुरुन्तै परिणाम नआउन सक्छ । जस्तो कार्ल मार्क्सको विचारको परिणाम त्यही समय आइसकेको थिएन, तथापि उनले भावी पुस्ताका लागि ठूलो विचार दिएर गए । नयाँ खोज, अध्ययन र अनुसन्धान नगरीकन परिवर्तन सम्भव हुँदैन । त्यसका लागि मानिस नै सबभन्दा निर्णायक हो । उसलाई सचेत तुल्याउनु, संगठित गर्नु र परिचालन गर्नु आवश्यक हुन्छ । जसले जनपरिचालनबाट परिवर्तन साकार पार्न सक्छ, सक्कली नायक उही हो । नेतृत्वको कुरा गर्दा, वेद (विज्ञान) हाम्रै भूभागमा पैदा भयो । त्यसलाई एकत्रित गर्ने, स्मृतिमा राख्ने अनि पुस्तान्तरण गर्ने अनन्त सिलसिला चलिरहेकै छ । शास्त्रहरूका अनुसार, शिवले सप्तर्षिलाई अघि राखेर शिक्षा प्रारम्भ गरे । योग, ध्यान साधना र जीवनका बारेमा शिक्षा दिए । त्यसबाटै गुरुशिष्य परम्परा थालनी भएको मानिन्छ । त्यसयता यहाँ गुरुकुल, पाठशाला, विश्वविद्यालय इत्यादि खुले । शास्त्रहरूमा लेखिएको, भग्नावशेष भेटिएको तक्षशिला विश्वविद्यालय त्यसको पुस्ट्याइँ हो । त्यहाँबाट उत्पादित शिक्षार्थीले चेतनाको ज्योति छर्दै गए । न्याय, शिक्षा, संगीत, खगोल, भूगोल, ब्रह्माण्डका बारेमा अनेकन् चिन्तन गर्दै गए ।छैटांैं शताब्दीको प्रारम्भमै आर्य भट्टले गुरुत्वाकर्षणको सिद्धान्त पत्ता लगाए । त्यसलाई बाह्रौं शताब्दीमा आएर भास्कराचार्यले व्यवस्थित गरे । वैदिक कालमै आयुर्वेदको सुरुआत भयो । जीवन कसरी चल्छ ? आयुवृद्धि कसरी हुन्छ ? रोगको पहिचान कसरी गर्ने ? बिमारी कसरी निको पार्ने ? मानव शरीर पञ्चतत्त्वबाट निर्मित छ र पञ्चतत्त्वबाटै मानवका शारीरिक समस्या समाधान हुन्छन् भनी आयुर्वेदले पत्ता लगायो । त्यो कुरा पत्ता लगाउनुको अर्थ नेतृत्व गर्नु हो । विश्वइतिहासमा समाजलाई व्यवस्थित र उन्नत बनाउन अनेकन् प्रयोग भए । जंगली अवस्थाभन्दा दासयुग उत्तम थियो । तर दासयुग न्यायोचित थिएन । त्यसकारण इसापूर्व ७० वर्षअघि स्पार्टाकसले ग्रीसमा ठूलो विद्रोह गराए । त्यो सानोतिनो नायकत्व नभएर महानायकत्व थियो । त्यस समय दासतालाई अस्वीकार गर्नु वा न्याय र समानताको कुरा गर्नु मानव चेतना र जागरणका निम्ति नयाँ युगको प्रारम्भ थियो । समाज परिवर्तनका सिलसिलामा नेतृत्व एउटा विषयमा मात्र हुन्छ भन्ने छैन । वैज्ञानिक, आर्थिक एवं औद्योगिक क्रान्तिको नेतृत्व विभिन्न युगपुरुषले गरेका छन् । विज्ञानका क्षेत्रमा कुनै समय आइन्स्टाइनले नेतृत्व गरे । प्रकृति र विकासका सन्दर्भमा कुनै समय डार्बिन र मोर्गेनले नायकत्व लिए । द्वन्द्वात्मक ऐतिहासिक भौतिकवादमार्फत समाजमा देखिने गरी युगान्तकारी परिवर्तनको नेतृत्व कार्ल मार्क्सले गरे । यसमा अज्ञानतावश कसैको चित्त नबुझ्न सक्छ, कसैको विमति रहन सक्छ, तर विज्ञानले त्योभन्दा उन्नत दर्शनको खोज र अनुसन्धान गर्न सकेको छैन । ब्ल्याक होल अनि क्वान्टम सिद्धान्तको आविष्कार पनि त्यस्तै नायकत्वका दृष्टान्त हुन् । मैले यस लेखमा केन्द्रित गर्न खोजेको विषय भने राजनीतिक नेतृत्व हो । नेतृत्वको भूमिकाबिना देशले विकासको गतिमा वेगवान् र उथलपुथलकारी तीव्रता लिन सक्दैन । नायकत्व भनेको सहज, गतिशील वा गुणात्मक परिवर्तनमा लाने कुरा हो । सामान्य परिवर्तनमा प्रकृति आफैंले नेतृत्व गरेको हुन्छ वा बाध्य बनाइरहेको हुन्छ, तर संख्यात्मक परिवर्तनलाई गुणात्मक परिवर्तनमा लैजान नेतृत्वको अनिवार्य आवश्यकता हुन्छ । हाम्रै देशको कुरा गर्दा, पृथ्वीनारायण शाहले आधुनिक नेपाल एकीकरणको नेतृत्व गरे । त्यसपछिको बाइसीचौबिसी राज्य एकीकरणको नेतृत्व उनका उत्तराधिकारीहरूले गरे । एवंरीतले लोकतन्त्रका लागि नेतृत्व नागरिकको तहमा भयो । विश्वइतिहास पढ्दा चिनियाँ समाजले सन यात सेन, माओ त्सेतुङ, तङ स्याओपिङ हुँदै सी चिनफिङको नायकत्व पायो भने भारतले गान्धी, नेहरू, जिन्ना, सरदार बल्लभभाई पटेल हुँदै मोदीको नायकत्व पाइरहेको छ । दक्षिण अफ्रिकी महाद्वीपलाई रंगभेदमुक्त गर्न नेल्सन मन्डेला, रोबर्ट मुगाबेजस्ता नेताको असाधारण भूमिका रह्यो । अमेरिकामा मार्टिन लुथर किङजस्ता व्यक्तित्वले नेतृत्व गरे । अब प्रश्न रह्यो, नेतृत्वको कार्यशैली । कोही व्यक्ति जालझेल, षड्यन्त्र र तिकडम गरेर नेतृत्वमा पुग्ला तर आफूलाई दिएको साथ बिर्सेर होच्याउने, मान्छे नगन्ने, म को हुँ चिन्या छ भन्ने खालको घमन्ड चढ्यो भने त्यो सहजै स्वाहा हुन्छ । मस्तिष्कमा घमन्ड पस्नेबित्तिकै विनम्रता कोसौं टाढा भागिसक्छ । त्यसले अरू केही चिज सहीसलामत रहन दिँदैन । नेतृत्व भनेको शिथिलता होइन, क्रियाशीलताको अर्को नाम हो । जिज्ञासाशून्यता र आलस्यले नेतृत्वको विकास हुँदैन । अद्यावधिक नगरिएको पुस्तक पुरानो हुन्छ । उहिले सुब्बा कृष्णलाल अधिकारीले लेखेको मकैको खेती जस्तो पुस्तक । राताटाउके र कालाटाउके कीराले मकै खेती बिगार्छ भन्ने पढेर अहिले बालीविकास गर्न सकिँदैन । आजको जमानामा बाली उत्पादनका क्षेत्रमा थुप्रै खोज र अनुसन्धान भइसकेका छन् ।अब हामीले समयको आवश्यकता अनुसार आफ्नो सिकाइलाई अद्यावधिक नगरी सुखै छैन । सब थोक पर्याप्त भयो भन्नु पनि एक खाले भ्रान्ति हो । विगतको सफलता र सम्मानमा रमाएर बस्ने नेता बूढो हुन्छ । उमेरले होइन कि चिन्तन र कार्यशैलीले बूढो हुन्छ । नेता बूढो हुनु र जीवन बूढो हुनु नितान्त फरक कुरा हो । हामीले गुरुमन्त्र मात्र उच्चारण गरेर पुग्दैन । गुरुले आफ्नो समयको ज्ञान मात्र सिकाएको हुन्छ, अब हामीले आफ्नो समयको ज्ञान पनि विकास गर्नुपर्छ । सही नीति, सही दृष्टिकोण, सही कार्यक्रम र योजनाबद्ध अथक प्रयासबाट मात्र नेतृत्व सफल हुन सक्छ । सामान्यतः सामन्ती व्यवस्थामा राजाको छोरा नै राजा हुन्छ । त्यो पनि जेठो छोरा वा जेठी छोरी । राजवंशका त्यस्ता सदस्यमा म भोलि शासक हुनेछु भन्ने भावना होला । आम जनताका छोराछोरीले नेतृत्व गर्नुपर्छ, शासक हुनुपर्छ भन्ने सोचेकै हुँदैनन् । काम गर्दै जाँदा परिस्थिति र समाजको आवश्यकता अनुसार कुनै विचारको अन्वेषण, संवर्द्धन र कार्यान्वयनका सन्दर्भमा कुनै व्यक्ति नेतृत्वमा उदाउँदै, खारिँदै, माझिँदै र स्थापित हुँदै जानु अलग कुरा हो । अहिले हामी पुरानो सामन्ती युगमा छैनौं । भोलिको राष्ट्रप्रमुख को हुन्छ भन्ने तय छैन । फलानो घराना ईश्वरको वंश हो वा फलानो विष्णु वा नारायणको अवतार हो भन्ने जमाना छैन । केही अन्धविश्वास, केही धर्मभीरुता, केही त्रास वा आतंकका कारण राजतन्त्रको छिटफुट वकालत हुनु बेग्लै हो । विश्व मानचित्रमा जहाँजहाँ राजा छन्, ती शासक होइन, सम्मानित संस्था मात्र हुन् । आजको लोकतान्त्रिक विश्वमा राजा शासक हुनै सक्दैन । त्यस्तो राजा कतै छ भने अब सम्मानित संस्थामा बदलिन मन्जुर गर्नुपर्छ । उसले जनताको शक्ति, आधुनिक चेतना र प्रणालीसँग सम्झौता गर्नुपर्छ । राजाले कतै पनि नेतृत्व गरेको छैन । अबको नेतृत्व भनेको न्यायपूर्ण र समृद्ध समाज निर्माणका लागि हो, जनतालाई यथास्थितिमा जकडेर राख्नका लागि होइन । कुनै जमाना थियो, गाथगादी ताकेमा फाँसी वा जेलको सजाय हुन्थ्यो । त्यो पनि कुनै चिह्न वा संकेतका भरमा ।लोकतान्त्रिक पद्धतिमा नेतृत्वले झूट र नक्कली कुरा गरिरहनै पर्दैन । उसले परिस्थितिबारे बोल्छ । परिवर्तनको आवश्यकता र औचित्यबारे बोल्छ । त्यसनिम्ति जनतालाई सचेत, संगठित र आन्दोलित गर्छ । म आफ्ना निम्ति अनुकूल कानुन, सहुलियतपूर्ण नियम वा नरम अनुशासन, अरूका लागि प्रतिकूल कानुन र कडा अनुशासन हुनुपर्छ भन्ने मान्यता राख्दिनँ । सबैका लागि समान नियम, समान कानुन, समान अनुशासन अनि समान नैतिकता हुनुपर्छ भन्नेमा विश्वास गर्छु ।विभिन्न समयमा विभिन्न कारणवश कहिलेकाहीँ बहुमत स्वेच्छाचारी हुन सक्छ । कहिलेकहिले जनता भीडमा परिणत हुन्छन् । सही र गलत छुट्याउन सक्दैनन् । कुनै तत्त्वले जनतालाई अनेक ढंगले बहकाउँछ । समयले जनतालाई सचेत बनाउने अवसर उपलब्ध गराएको हुँदैन । ग्रीसमा २६ सय वर्षअघि जनफैसलाबाट सुकरातजस्ता युगान्तकारी चिन्तकले सत्यका निम्ति विषको प्याला पिउनु परेको दृष्टान्त छँदै छ । सुकरातले त्यो अवधि र अवसर पाएनन् । सुकरात मारिए तर उनको विचार मरेन । विचारकै कारण कार्ल मार्क्स देशनिकाला गरिए । लेनिन निर्वासित भए । हाम्रै देशका बीपी कोइराला, पुष्पलाल आदि नेता पनि निर्वासित भए । तर तिनका विचार न कैद भए, न निर्वासित भए, न त मारिए । ती फेरि जागेर आए । १९९३ सालमा प्रजातान्त्रिक चेतनाको बीजारोपण भयो । १९९७ सालमा चार सपूत मारिए, टंकप्रसाद आचार्य, रामहरि शर्मा, गणेशमानजीलाई सर्वस्वहरणसहित जेल हालियो । तर उनीहरू सही कुराबाट पछि हटेनन् । सही कुराले हरदम जितिरहन्छ भन्ने होइन, तर अन्ततोगत्वा जित्छ ।नेतृत्व वस्तुनिष्ठ देखिने भनेकै इमानदारीबाट हो । उसले सत्य र निष्ठालाई आफ्नो जीवनपद्धति बनाउनुपर्छ । उसले नयाँ कुरा जान्न वा अध्ययन गर्न खोज्नुपर्छ । विचार प्रणाली र प्रवृत्तिलाई बुझ्नुपर्छ । सही विचार ठम्याउन सक्नुपर्छ । सही कार्ययोजना बनाउन सक्नुपर्छ । बिनासक्रियता त्यो कार्यान्वयन हुन सक्दैन । नेतृत्वले क्षमता पनि वृद्धि गर्नुपर्छ । नेतृत्वमा सत्यप्रतिको निष्ठा, वस्तुतथ्यप्रतिको निष्ठा, ज्ञानप्रतिको निष्ठा, सक्रियता र क्षमताप्रति निष्ठा चाहिन्छ । उसमा विनम्रता, शालीनता र मिहिनेतका अतिरिक्त संगठन, सिद्धान्त, इतिहास र दर्शनसम्बन्धी बहुआयामिक ज्ञान चाहिन्छ । कम्पनीको म्यानेजरले आफ्नो एउटा कम्पनी चलाए पुग्छ, तर हजारौं कम्पनी कसरी चलाउने भन्ने नीति चाहिँ एउटा नेताले तय गर्छ । एउटा किसानले आफ्नो बाली वा पशुपालनको मात्र राम्रो ज्ञान पाए पुग्छ, तर एउटा नेतामा कृषिको विकास कसरी गर्ने, औद्योगिकीकरणको विस्तार कसरी गर्ने, रोजगारी कसरी सिर्जना गर्ने, अबको शिक्षा कस्तो हुने आदि धेरै थरी ज्ञान चाहिन्छ । उसले कुनै एक विषयमा सुपर स्पेसलाइजेसन नगरे पनि त्यस क्षेत्रलाई कसरी अघि बढाउने भन्ने दिशानिर्देश गर्न सक्छ । उसले क्षेत्रविशेषको मात्र होइन, आम राष्ट्रिय समस्या समाधानको मार्गचित्र प्रस्तुत गर्न सक्नुपर्छ । हाम्रो भूराजनीति अत्यन्त संवेदनशील छ । कहिलेकाहीँ हाम्रो तराजुमा बाहिरबाट खुट्टा ल्याएर थिच्ने परिपाटी छ । त्यसले आन्तरिक राजनीति असन्तुलित हुन पुग्छ । कुनै शक्तिले सकारात्मक मित्रभावले पनि त्यो काम गर्न सक्छ, आफ्नो प्रभाव विस्तारका लागि पनि गर्न सक्छ । जसरी पनि आफ्नो राष्ट्रिय स्वार्थ पूरा गर्नुपर्छ भन्ने मान्यता गलत हो । त्यो अन्तर्राष्ट्रिय मूल्य र मान्यताअनुकूल अनि न्यायोचित हुनु जरुरी छ । मीतको टाउको बेलैसरि भन्ठान्न मिल्दैन । नेतृत्व लिने व्यक्ति सदैव सही विचार र सत्यमा अडिनुपर्छ । देश, जनता र समग्र मानवजातिको बृहत्तर हितमा समर्पित हुनुपर्छ । परिस्थिति अनुसार लचकता पनि चाहिन्छ । तर लचकताका नाममा राष्ट्रियता, सार्वभौमसत्ता, स्वाधीनता, भौगोलिक अखण्डतामा कुनै पनि सम्झौता गर्न सकिँदैन । राष्ट्रिय हितलाई कहिले पनि तिलाञ्जलि दिन सकिँदैन । सदैव सत्तास्वार्थमा रुमलिएर सही गन्तव्यलाई धरापमा पार्ने व्यक्तिले मुलुकको नेतृत्व गर्न सक्दैन । जनताको सुख, शान्ति, निर्भय र सम्मानपूर्ण जीवनयापनका निम्ति निरन्तर लागिरहनु नै नेतृत्वको गुण हो । नेतृत्वका निम्ति पार्टी संगठन र सरकार माध्यम मात्र हो, गन्तव्य होइन । जनताको सुख नै हाम्रो अन्तिम गन्तव्य हो । त्यसकारण नै हामीले समृद्ध नेपाल सुखी नेपाली को एजेन्डा अघि सारेका हौं ।"
लैंगिक हिंसा अन्त्य गर्ने बाटो,"डोमिनिकन गणराज्यमा त्रुजिलोको तानाशाही सरकारले मिराबेल परिवारका तीन साहसी दिदीबहिनीको राजनीतिक गतिविधिमा संलग्न भएको आरोपमा १९६० नोभेम्बर २५ मा बीभत्स हत्या गरेको थियो । त्यसै दिनलाई महिलाविरुद्धको हिंसाका रूपमा लिई ल्याटिन अमेरिकाका महिलावादीले उनीहरूको सम्झनामा विभिन्न कार्यक्रम गरी मनाउँदै आएका थिए । सन् १९९९ मा संयुक्त राष्ट्रसंघले यसलाई आत्मसात् गर्यो र नोभेम्बर २५ संसारभर नै महिलाविरुद्ध हिंसा अन्त्यका लागि अन्तर्राष्ट्रिय दिवसका रूपमा स्थापित भयो । नेपालमा महिलाविरुद्ध हुने हिंसाका सम्बन्धमा आवाज उठाउने प्रथम महिला योगमाया न्यौपाने हुन् । विसं १९२५ सालमा नेपालको पूर्वी पहाड भोजपुरमा जन्मिएकी उनले तत्कालीन नेपाली समाजमा महिलामाथि हुने गरेका अन्याय, अत्याचार र कुसंस्कारविरुद्ध सामाजिक परिवर्तन र महिला अधिकार स्थापनाका लागि सशक्त रूपमा आवाज उठाएकी थिइन् । पितृसत्तात्मक सोच र सामाजिक मूल्यमान्यता, शोषण, जातीय विभेद र चरम लैंगिक विभेदविरुद्ध अभियान सञ्चालन गर्दागर्दै विसं १९९८ सालमा आफ्ना अनुयायीसहित उनले जलसमाधि लिइन् । नेपालमा लैंगिक हिंसाविरुद्धको १६ दिने अभियानको सुरुआत भने २०५४ सालदेखि मात्र भएको हो । सधैंझैं यस वर्ष पनि लैंगिक हिंसा अन्त्यको सुनिश्चितता, महिला र बालबालिकामा लगानीको ऐक्यबद्धता भन्ने नाराका साथ लैंगिक हिंसाविरुद्ध १६ दिने अभियान चलिरहेको छ । लैंगिक हिंसाका विषयमा धेरै लामो समयदेखि बहस, छलफल र यसको अन्त्यका लागि विभिन्न निकायबाट पहलपैरवी हुँदै आए पनि महिला भएकै कारण हुने हिंसाले निरन्तरता पाइरहेकै छ । हिंसाको तथ्यांक बढ्दो छ । यो समस्या अन्त्य गर्न संरचनागत असमानताबाट सिर्जित भेदभाव र यसमा अन्तर्निहित कारणलाई सम्बोधन गर्न आवश्यक छ । पहिले महिलामाथि हुने हिंसाको मात्र विरोध गरिन्थ्यो भने अहिले लिंगका आधारमा महिला, पुरुष वा यौनिक तथा लैंगिक अल्पसंख्यक (एलजीबीटीआईक्यू) समूहमाथिको यौन तथा शारीरिकमानसिक दुर्व्यवहारलाई समेत लैंगिक हिंसाका रूपमा विरोध गरिन्छ । संयुक्त राष्ट्रसंघले लैंगिक हिंसालाई शारीरिक, मानसिक, यौन हानि वा पीडा कार्यहरू, धम्की, जबर्जस्ती र स्वतन्त्रताबाट वञ्चित गर्ने कार्य भनेर परिभाषित गरेको छ । संसारमा हरेक तीन महिलामध्ये एक जनाले आफ्नो जीवनकालमा कुनै न कुनै प्रकारको हिंसा भोग्छन्् र यस्तो हिंसामा संलग्न पीडकहरू महिलाले चिनेका, माया गर्ने र विश्वास गर्ने व्यक्ति नै हुने गर्छन् । हरेक दिन महिलाले व्यक्तिगतदेखि सार्वजनिक क्षेत्रमा कुनै न कुनै प्रकारको हिंसाको सामना गरिरहनुपरेको विश्व बैंकको एउटा अध्ययनले जनाएको छ । विश्व बैंक अनुसार, विश्वमा ३५ प्रतिशत महिला शारीरिक वा यौन हिंसाबाट पीडित छन् । यसरी हिंसा गर्नेमा अधिकांश आफ्नो सबैभन्दा नजिकको मान्छे हुने, ७ प्रतिशत मानिस मात्र चिनजान नभएको हुने गरेका छन् । यूएन विमेनले सन् २०१८ मा विश्वव्यापी रूपमा गरेको एउटा अध्ययनअनुसार, १५४९ वर्ष उमेर समूहका १३ प्रतिशत महिलालाई आफ्ना श्रीमान्को सबैभन्दा घनिष्ठ साथीबाट हिंसा भएको थियो । सन् २०१५ को संयुक्त राष्ट्र्रसंघीय विकास कार्यक्रम (यूएनडीपी) को लैंगिक विकास सूचक अनुरूप नेपाल कम लैंगिक विकास भएको देशको वर्गमा अर्थात् विश्वको १४५ औं स्थानमा पर्छ । त्यस्तै, एसियाली मुलुकमध्ये सबैभन्दा कम लैंगिक विकास भएको देशको सूचीमा पर्छ ।नेपालको संविधानले लैंगिक विभेद अन्त्य गरी आर्थिक समानता, समृद्धि र सामाजिक न्याय सुनिश्चित गर्न समानुपातिक समावेशी र सहभागितामूलक सिद्धान्तका आधारमा समतामूलक समाज निर्माण गर्ने संकल्प गरेको छ । समान नागरिक, समान सहभागिता, सामाजिक सुरक्षा, कानुनको पालना र आर्थिक समृद्धिलाई संविधानमा प्राथमिकता दिइएको छ । नेपाल प्रहरी केन्द्रीय महिला, बालबालिका तथा ज्येष्ठ नागरिक सेवा निर्देशनालयले २२ प्रकृतिका लैंगिक हिंसालाई ७ समूहमा वर्गीकरण गरी उजुरी लिने र सोही अनुसार अभिलेख राख्ने गरेको छ । यौनजन्य अपराध, संगठित अपराध, जघन्य अपराध, गर्भ संरक्षणविरुद्धको अपराध, विवाहसम्बन्धी अपराध, सामाजिकआर्थिक अपराध र पछिल्लो समय विकास भएको नवीनतम् अपराध जस अन्तर्गत एसिड प्रहार र साइबर अपराध (महिला तथा बालबालिकाविरुद्ध भएका अपराध) हरू लैंगिक अपराध हुन् ।लैंगिक समानतालाई विकास र समृद्धिका सवालका रूपमा स्थापित नगरेसम्म देशमा दिगो विकास, समानता, शान्ति र समृद्धि स्थापना हुन नसक्ने तथ्यलाई विश्वले आत्मसात् गरिसकेको छ । नेपाल सरकारले लैंगिक हिंसाको सम्बोधनका लागि नीतिगत व्यवस्थाका साथै विभिन्न कार्यक्रम तय गरेको छ । तर यस्ता हिंसामा कमी आउन सकेको छैन । नेपाल प्रहरीमा आर्थिक वर्ष २०७९८० मा परेका उजुरीमध्ये सबैभन्दा धेरै घरेलु हिंसाकै छ । उजुरीको तथ्यांकले हिंसा सहन हुन्न भन्ने चेतना महिलामा बढेको त देखाउँछ तर घरभित्र भएका धेरैजसो हिंसाका घटना अझै पनि प्रहरीकहाँ पुग्न सकेका छैनन् भन्ने आधारहरू पनि छन् । हिंसा चरममा पुगेपछि मात्र पीडित प्रहरीकहाँ पुग्ने गरेको पाइन्छ । कुल अपराधमध्ये झन्डै ८० प्रतिशत अपराध घरेलु हिंसाको रहेको र ६७ प्रतिशत घरेलु हिंसा आफ्नै श्रीमान्बाट र ३३ प्रतिशत निकट नातेदारबाट हुने गरेको प्रहरी प्रधान कार्यालयको अभिलेखमा उल्लेख छ । यसले महिला तथा किशोरीहरू घरभित्रै असुरक्षित रहेको पुष्टि गर्छ । आर्थिक वर्ष २०७९८० मा २० हजार ९ सय १३ वटा घटनामा घरेलु हिंसाबाहेक अन्य लैंगिक हिंसाका उजुरी ४ हजार ३ सय ९४ वटा थिए । ५५२९ प्रतिशत उजुरी जबर्जस्ती करणीका थिए । जबर्जस्ती करणीमा पर्नेहरूमा झन्डै ४० प्रतिशत १११६ वर्ष उमेर समूहका किशोरीहरू छन् । हुर्कंदै गरेका किशोरीहरूको अस्थिर मनोविज्ञानको फाइदा उठाउन पीडकले डर, धम्की र प्रलोभन देखाई जबर्जस्ती करणी गर्ने गरेको तथ्यांकहरूबाट देखिन्छ । आर्थिक वर्ष २०७९८० मा कुल अपराधमध्ये ३१ प्रतिशत लैंगिक हिंसाका छन् । महिला तथा बालिकामाथि हुने यस्ता घटनाका कारण मुलुकको सर्वांगीण विकासमा समेत अवरोध आएको छ । दिगो विकास लक्ष्यका १७ लक्ष्यमध्ये एउटा हो लैंगिक समानताको प्राप्ति । अहिलेकै संयन्त्र र कार्यसम्पादनले अबका ७ वर्षभित्र मुलुकमा लैंगिक हिंसा शून्य हुन असम्भवप्रायः छ ।समाजको हरेक संरचनामा रहेको विभेदले असमान शक्ति सम्बन्ध सिर्जना गरेको छ । यसकारण आजसम्म महिलालाई पुरुषका तुलनामा समाजका स्रोत र अवसरमा कम प्राथमिकता दिइँदै आएको छ । नेपालको कुल जनसंख्याको आधाभन्दा बढी हिस्सा (५१०२ प्रतिशत) ओगटेका महिलाको सामाजिक, आर्थिक, राजनीतिक, प्रशासनिक लगायतका सबै क्षेत्रमा पहुँच र उपस्थिति पुरुषका तुलनामा न्यून छ । अझ पनि समान नागरिकको हैसियतमा महिलाको पहिचान स्थापित हुन सकेको छैन । कतिपय महिलाले परिवारभित्रबाटै नागरिकता प्राप्तिका लागि सहजीकरण नगरिदिने, विवाह दर्ता नहुने जस्ता समस्यासमेत भोग्दै आइरहेका छन् । महिलाको राजनीतिक सहभागितामा भने पछिल्लो समय वृद्धि भएको देखिन्छ, तर निर्णायक तहमा पुरुषको बाहुल्य कायमै छ ।लैंगिक हिंसा अन्त्यका लागि राज्यस्तरबाट राष्ट्रिय कानुनहरू र अन्तर्राष्ट्रिय सन्धिसम्झौता कार्यान्वयनका लागि बनाइएको राष्ट्रिय कार्ययोजना प्रभावकारी रूपमा लागू गरी बलियो अनुगमन संयन्त्र स्थापना गर्नुपर्छ । महिलाविरुद्धको हिंसा संरचनागत विभेदको परिणाम हो, जसको अन्त्यका लागि राज्यको हरेक संरचनामा रहेको पित्तृसत्तात्मक सोच र मूल्यमान्यताको अन्त्य जरुरी छ । लैंगिक समानता, महिलाको आफ्नो शरीरमाथिको निर्णय र गतिशीलताको अधिकार सुनिश्चित नभएसम्म महिलाहरू स्वतन्त्र र मर्यादित जीवनयापन गर्न पाउने अधिकारबाट वञ्चित भइरहन्छन् । महिलाहरू पछिल्लो समय राजनीतिकसामाजिक रूपमा केही सशक्त भए पनि आर्थिक रूपमा स्वावलम्बी नभएका कारण कति ठाउँमा अन्यमा निर्भर रहनुपर्ने र त्यहीँबाट हिंसा सुरु हुने भएर जीवनयापनमा कठिनाइ भएको देखिन्छ । त्यसैले उनीहरूको आन्तरिक र आर्थिक सशक्तीकरणको कार्यक्रम ल्याउन बजेट विनियोजनसहित दीर्घकालीन नीतिगत व्यवस्था गर्न सके मात्र लैंगिक हिंसा न्यूनीकरण गर्न सकिन्छ । १० वर्षयताको तथ्यांक हेर्दा लैंगिक हिंसा कम हुनुको सट्टा बढ्दो छ । घटनाका स्वरूपहरू झन्झन् जोखिमपूर्ण बन्दै गएका छन् । त्यसैले लैंगिक हिंसाजन्य अपराधलाई न्यूनीकरण गर्दै कालान्तरमा शून्य बनाउन अहिलेदेखि लैंगिक हिंसाको विषय, लैंगिक हिंसाका अपराधहरूको कानुनी उपचार र कारबाही गर्ने निकायका बारेमा विद्यालयमा पठनपाठन सुरु गर्नुपर्छ । हिंसामुक्त समाजको स्थापना कुनै पनि सभ्य मुलुकको प्राथमिक दायित्व हो । फौजदारी कानुनी व्यवस्थाको परिलक्ष्य पनि यही हो । न्याय सम्पादन गर्दा हिंसाबाट पीडित जोकोही महिलाको न्यायमा सहज पहुँचको प्रत्याभूति गराउनु न्याय प्रणालीको दायित्व हो । नेपालले मानवअधिकारसम्बन्धी विभिन्न अन्तर्राष्ट्रिय सन्धिसम्झौतामा प्रतिबद्धता जनाएको छ । महिलाको हकअधिकार संरक्षण र समतामूलक समाजको निर्माणका लागि विभिन्न कानुनी एवम् नीतिगत प्रयास गरिएका छन् । हाल आएर राज्यले पनि न्यायमा महिलाको पहुँच हुन नसक्नुका कारणहरूलाई उजागर गर्दै आवश्यक कानुनी तथा संरचनागत प्रयास गरिएको छ । यही संरचनागत प्रणालीमा सुधार तथा नवीनतम् कार्ययोजना निर्माण तथा कार्यान्वयनले लैंगिक हिंसा न्यूनीकरणका लागि दिशानिर्देश गर्न सक्छ ।ढुंगाना धादिङको गजुरी गाउँपालिकाकी पूर्वउपाध्यक्ष हुन् ।"
सोती घटनाको अन्तिम सुनुवाइ सुरु,"(रुकुम पश्चिम) रुकुम पश्चिमको चौरजहारी नगरपालिका८ सोती गाउँमा अन्तरजातीय प्रेमसम्बन्धको विषयलाई लिएर नवराज विकसहित ६ जनाको हत्या भएको मुद्दामा अन्तिम सुनुवाइ सुरु भएको छ । साढे तीन वर्षअघि भएको घटनासँग सम्बन्धित कर्तव्य ज्यान र जातीय छुवाछूतको मुद्दामाथि रुकुम पश्चिम जिल्ला अदालतका न्यायाधीश खड्गबहादुर केसीको इजलासमा आइतबारदेखि अन्तिम सुनुवाइ सुरु भएको हो ।उक्त मुद्दामा अब निरन्तर सुनुवाइ हुने अदालतका सूचना अधिकारी गोविन्द कोइरालाले बताए । उनका अनुसार आइतबार पहिलो दिन पीडित पक्षका तर्फबाट सरकारी वकिल र नौ जना कानुन व्यवसायीले बहस गरेका छन् । वादी र प्रतिवादीका तर्फबाट अहिलेसम्म २४ जना वकिलले बहस गर्ने सूची छ । मुद्दाको फैसला आउन केही दिन लाग्न सक्छ, उनले भने । अदालतका अनुसार वादीतर्फ जिल्ला न्यायाधीशवक्ता चन्द्रबहादुर सिँजालीको नेतृत्वमा चार जना सरकारी वकिलले बहस गर्दै छन् भने पीडिततर्फ बहस गर्न वरिष्ठ अधिवक्ता दिनेश त्रिपाठीसहित १२ जनाले नाम टिपाएका छन् । त्यस्तै, प्रतिवादीतर्फ आठ जना वकिलले बहस गर्ने अदालतले जनाएको छ । दुवै पक्षको बहस सुनिसकेपछि मुद्दामा थप जाँचबुझ वा बुझ्नुपर्ने विषय नभए यही सुनुवाइबाट फैसला आउन सक्ने सूचना अधिकारी कोइरालाले बताए । अदालतभित्र अन्तिम सुनुवाइ सुरु हुँदा बाहिर भने पीडितहरूले न्याय माग्दै धर्ना थालेका छन् । शनिबार रातिदेखि नै अदालत परिसर पुगेका पीडित परिवार र अधिकारकर्मीले आइतबार बिहानैदेखि अदालतको गेटमा धर्ना दिँदै नाराबाजीसमेत गरेका थिए ।२०७७ जेठ १० मा जाजरकोटको भेरी नगरपालिका४ रानागाउँका २१ वर्षीय नवराज विक आफ्ना साथीहरू लिएर मल्ल थरकी प्रेमिकालाई भगाएर बिहे गर्न सोतीगाउँ पुगेका थिए । त्यहीबेला उनीहरूमाथि सोती गाउँका स्थानीयले योजनाबद्ध आक्रमण गर्दा नवराजसहित ६ जनाको ज्यान गएको थियो भने अरू १२ जना घाइते भएका थिए । उनीहरूको शव दुई सातासम्मको खोजीपछि भेरी नदी किनारबाट संकलन गरिएको थियो । घटनामा नवराजसहित उनका साथीहरू सन्दीप विश्वकर्मा, टीकाराम सुनार, गणेश बुढा, लोकेन्द्र सुनार र गोविन्द शाहीको ज्यान गएको थियो । नवराजका बुबा मुनलाल नेपालीको जाहेरीका आधारमा उक्त घटनामा चौरजहारी८ का तत्कालीन वडाध्यक्ष डम्बरबहादुर मल्लसहित ३४ जनाविरुद्ध मुद्दा चलेको थियो । उनीहरूमध्ये १ जना (किशोरीकी आमा) धरौटीमा र अन्य १० जना सामान्य तारिखमा छुटेका थिए भने २३ जना पुर्पक्षका लागि कारागार चलान भएका थिए । ६ जनाको हत्या गरी भेरी नदीमा फालेको अभियोगमा जिल्ला अदालतमा २०७७ जेठ ३२ मा मुद्दा दायर गरिएको थियो । ३३ जनालाई कर्तव्य ज्यान, ज्यान मार्ने उद्योग, जातीय भेदभाव र छुवाछूत कसुरको अभियोग छ भने एक जनालाई मतियारको अभियोग छ ।"
'अर्थतन्त्र सुधार्न अलमलियो सरकार,"(विराटनगर)पूर्वगभर्नर तथा पूर्वअर्थमन्त्री युवराज खतिवडाले बजार हल्लाजस्तो मुलुकको अर्थतन्त्र संकटग्रस्त नभएको दाबी गर्दै यसको सुधारमा सरकार अलमलिएको आरोप लगाएका छन् । अहिले अर्थतन्त्र केही संकटोन्मुख रहेको र सूचकांक सकारात्मक देखिएकाले अहिलेको अवस्थाभन्दा तल नझर्ने उनको दाबी छ । मोरङ व्यापार संघको नवौं शृंखला बिज टक कार्यक्रममा आइतबार खतिवडाले उत्पादन नगरी उपभोग मात्र गर्ने प्रवृत्ति नेपालीमा मौलाएकाले अर्थतन्त्र धरमराउन सुरु भएको र यसले उद्योगी व्यवसायीको मनोबल खस्किन थालेको औंल्याए । उद्योगी व्यवसायीको मनोबल खस्किनुमा एउटै मात्र कारण नभएको उनको भनाइ छ । सरकारले अर्थतन्त्र उकास्ने कार्यक्रमलाई प्राथमिकता दिनुपर्ने समयमा गठबन्धनलाई समेट्ने कार्यमा अलमलिएको उनको आरोप छ । अहिलेको अवस्थामा कि त राजनीतिले कोर्स परिवर्तन गर्नुपर्छ, कि अर्थतन्त्रले आफ्नो लय पक्रिने गरी सरकारले कार्यक्रम ल्याउन सक्नुपर्छ । करको नीति र मौद्रिक नीतिमार्फत बाँकी रहेका समस्या समाधान गर्न सकिने र ब्याजदरमा धेरै तलमाथि गर्दा आउने समस्याबारे केन्द्रीय बैंकले कुरा बुझिसकेकाले बैंकले अब गल्ती नदोहोर्याउनेमा आफू विश्वस्त रहेको उनले बताए । सरकारले कित्ताकाट रोकेपछि घरजग्गामा लगानी घट्यो, घरजग्गामा लगानी घटेपछि त्यसले निर्माण क्षेत्रमा असर गर्यो । निर्माणजन्य उद्योगको उत्पादनमा त्यसले असर गर्यो, उनले भने, बैंकहरूले लगानी नगर्दा उधारोमा दिएको सामग्रीको रकम उठेन, होलसेलरले उद्योगलाई रकम दिन सकेन । यो एउटा चेनमा समस्या आएकै हो ।बैंकहरूले हौसिएर लगानी गरेका कारण समस्या आएको तर अहिले केन्द्रीय बैंकले पनि समस्या पहिचान गरिसकेकाले अब त्यो नदोहोरिने उनको धारणा छ । अहिले देखिएका समस्यालाई कर र मौद्रिक नीतिले सम्बोधन गर्न सकिने खतिवडाको भनाइ छ । मुलुकको शासन प्रणाली ८९ वर्षदेखि सही ढंगले चल्न नसक्दा अर्थतन्त्रमा असर परेको र सत्ताको भरथेग नभए कामै गर्न नसक्ने अवस्था सिर्जना हुनुले पनि समस्या बढाएको कांग्रेस केन्द्रीय सदस्य तथा पूर्वमन्त्री मीनेन्द्र रिजालले जनाए । सत्ताले छोप्दा सबै कुरा छोपिन्छ भन्ने भ्रमले पनि धेरै कुरा बिगारेको छ, उनले भने, टनका टन सुन भित्रिँदै गर्दा केही चीज त पक्कै पनि बहिरियो होला नि भनेर हामीले सोच्नुपर्छ । मुलुकको अर्थतन्त्र सुधार्न सबै राजनीतिक दलबीच सहकार्य र प्रतिबद्धता आवश्यक रहेको रिजालले औंल्याए । पछिल्लो समय अर्थतन्त्रको चरित्र फेरिएको उल्लेख गर्दै उनले सरकारले विकृतिलाई छोप्नुको साटो नियन्त्रण गर्नुपर्नेमा जोड दिए । बैंकको चर्को ब्याजदर, बजारमा माग नहुनु, सरकारको निजी क्षेत्रप्रतिको दृष्टिकोण सकारात्मक नहुनु र औद्योगिक वातावरण नबन्नुले निजी क्षेत्रको मनोबल खस्किएको मोरङ व्यापार संघका अध्यक्ष नवीन रिजालले बताए । सरकारले केही वर्षका लागि अर्थतन्त्र सुधार्न दीर्घकालीन नीति लिएर अघि बढ्नुपर्ने उनको माग छ । आर्थिक सुशासन कायम नभएको र निजी क्षेत्रको ढाड सेक्ने १९ वटा कानुन रहेकाले सरकारले तिनलाई खारेज गरेर निर्बाध लगानी गर्ने वातावरण बनाउनुपर्नेमा उद्योग संगठन मोरङका अध्यक्ष राकेश सुरानाले जोड दिए ।"
सरकारले केही गरी ल्याउन सकेन छुटको चिनी,"(काठमाडौं)५० प्रतिशत भन्सार छुटमा चिनी नल्याएको सरकार जीटूजी (सरकारसरकार) बाट ल्याउन पनि असफल भएको छ । तिहारअगाडि नै ल्याउने दाबी गरेको उद्योग वाणिज्य तथा आपूर्ति मन्त्रालयले छठ सकेर मंसिर लाग्दासमेत चिनी ल्याउन सकेन । भारत जीटूजीबाट चिनी दिन सकारात्मक भएपछि खाद्य व्यवस्था तथा व्यापार कम्पनी र साल्ट ट्रेडिङ कर्पोरेसनसँग छलफल गरेर खरिद गर्न परराष्ट्र मन्त्रालयमा पत्र पठायौं । चिनी ल्याउन भारतको नेसनल कोअपरेटिभ एक्सपर्ट प्रालिसँग खाद्य र साल्टलाई समन्वय पनि गरिदिएका हौं, मन्त्रालयका एक अधिकारीले भने, तर खाद्य र साल्टको प्रगति देखिएन । तिहार र छठका लागि नै जीटूजीको चिनी ल्याउन सकिएन ।चाडबाडको माहोलसँगै ५० हजार टन चिनी जीटूजीमार्फत ल्याउन मन्त्रालयले गत साउन ५ मा चिठी पठाएको थियो । भारतले साढे ३ महिनापछि कात्तिक १६ मा इमेलमार्फत २५ हजार टन चिनी दिने जनायो । भारतको पत्रसँगै आपूर्ति मन्त्रालयले खाद्य र साल्टसँग छलफल गरेको थियो । २५ हजार टनमध्ये सुरुमा १०१० हजार टनका दरले खाद्य र साल्टलाई चिनी ल्याउन अनुमति दिएको थियो । जीटूजीबाट ल्याउने चिनीमा पनि ५० प्रतिशत भन्सारदर छुट थियो । तिहार र छठकै लागि जीटूजी भनिए पनि अन्ततः सरकारले चिनी ल्याउन सकेन । कमिसन र चिनी उद्योगीको चंगुलमा परेका साल्ट, खाद्य र केही सरकारीकै कारण चिनी ल्याउने नाममा सर्वसाधारणलाई झुक्याएको उपभोक्ताकर्मीको आरोप छ । चिनीमा कार्टेलिङ भएको छ । चाडबाडकै लागि सुरुमा ५० प्रतिशत भन्सार छुटमा १०१० हजार टन आयात गर्ने भनियो । चिनी उद्योगीसँगको मिलेमतोमा बढी मूल्यको टेन्डर हालियो । पछिल्लो पटक जीटूजी सर्वसाधारणमा भ्रम फैलाउन एउटा बहाना मात्रै थियो, सर्वसाधारणलाई झुक्याउन सरकार सफल भएको छ, उपभोक्ता अधिकार अनुसन्धान मञ्चका अध्यक्ष माधव तिमिल्सिनाले भने, चिनीकै लागि सर्वसाधारणले सास्ती बेहोर्नु बेहोरे । तर सरकार मूकदर्शक बन्यो । अहिले पनि केही उद्योगीको चिनी महँगोमा बिकाउन ११५ रुपैयाँ तोकिएको छ । चाडबाडमा सरकारी निकाय र चिनी उद्योगीकै मिलेमतोमा कृत्रिम अभाव र मूल्यवृद्धि गराइएको तिमिल्सिनाको दाबी छ । किलोको ९० देखि ९५ रुपैयाँको चिनीलाई सरकारले नै ११५ रुपैयाँ बनाएर वैधानिकता दिएको छ । सर्वसाधारणलाई झुक्याउनेमाथि अख्तियार दुरुपयोग अनुसन्धान आयोगले तत्काल छानबिन गरी कानुनी दायरामा ल्याउनुपर्छ, उनले भने ।खाद्यले चिनी ल्याउन नसक्नु विगतदेखिकै रोग हो । करिब ३ वर्षअघि दसैंतिहार र छठलाई ३० हजार टन चिनी आयात गर्ने निर्णय भएको थियो । ५० प्रतिशत भन्सार महसुल छुटमा खाद्यलाई १० हजार र साल्ट ट्रेडिङ कर्पोरेसनलाई २० हजार टनको आयात अनुमति थियो । साल्टले केही परिमाणमा आयात गरे पनि खाद्यले ल्याउनै सकेन । नेसनल ट्रेडिङ लिमिटेड गाभेर साबिकको खाद्य संस्थानलाई खाद्य व्यवस्था तथा व्यापार कम्पनी बनाइयो । कम्पनीको उद्देश्य व्यापारमा विविधीकरण गर्नु थियो, कम्पनीका एक उच्च कर्मचारीले भने, तर उद्देश्यअनुसार काम गर्न सकेन । विगतमा पनि ल्याएन, अहिले पनि चिनी ल्याउन सकेन । जीटूजीको चिनी पनि महँगो पर्ने भन्दै साल्ट आयात गर्न पन्छिँदै आएको छ । खाद्य त झन् जीटूजीबारे आफूलाई जानकार नभएको बताउँछ । जीटूजीबाट चिनी खरिदबारे आफूलाई जानकारी नभएको कम्पनीका सूचना अधिकारी शर्मिला न्यौपानेले जनाइन् । ५० प्रतिशत छुटमा १० हजार टन चिनी किन्ने विषयमा ४५ दिने सूचना प्रकाशन गरेको र महँगीका कारण कुनै प्रस्ताव नपरेको उनको भनाइ छ । जीटूजीबाट खरिदका लागि निर्देशनै आएन । जीटूजीबाट खरिद गर्न मन्त्रालयबाटै पहल भएको थियो, यसबारे थप जानकारी भएन, उनले भनिन्, सहुलियत दरमा किन्न ४५ दिने सूचना निकाल्यो । मंसिर १ सम्मको म्यादमा एउटा पनि प्रस्ताव परेन ।जीटूजीबाट खरिद गर्दा अग्रिम भुक्तानी पठाउनुपर्ने र दरभाउ विश्लेषण गर्दा महँगो परेको साल्टका सहायक महाप्रबन्धक कुमार राजभण्डारीले जनाए । दरभाउ विश्लेषण गर्दा महँगो पर्ने देखियो । नेपाल ल्याउँदा नै प्रतिकिलो ११० देखि ११५ रुपैयाँ पर्ने देखियो, त्यो पनि लागत मात्रै, उनले भने, जीटूजी भनिए पनि लागत बढी भयो, सहकारी जस्तै भारतीय कम्पनीबाट खरिद गर्दा महँगो पर्यो । त्यही भएर ल्याउन सकेनौं । राजभण्डारीका अनुसार चिनीको अग्रिम भुक्तानी पठाउँदा समस्या निम्तिन सक्छ । भुक्तानी गर्दा नेपाली कम्पनीका हकमा १५ र विदेशी कम्पनीलाई ५ प्रतिशत भुक्तानी कर काट्नुपर्छ । कर काट्दा भारतले मान्दैन । हामीले राज्यको ऐननियम पनि मान्नैपयो, भुक्तानी कर नकाटी हुँदैन, उनले भने, उखुको क्रसिङ पनि सुरु भएकाले जीटूजीबाट ११५ रुपैयाँमा किनिएको चिनी बजारमा ९५ रुपैयाँमा पठाउँदा साल्ट डुब्ने अवस्था रहन्छ । त्यही भएर पनि आएन । यता मन्त्रालयले भने जीटूजीबाट आयात गरिने चिनी ५० प्रतिशत भन्सार महसुलमा ल्याउँदा सस्तो पर्ने बताउँदै आएको थियो । भारतमा चिनीको मूल्य प्रतिकिलो ४० देखि ४२ रुपैयाँ पर्ने मन्त्रालयका प्रवक्ता गजेन्द्रप्रसाद ठाकुर बताउँछन् । नेपाली मूल्य ६४६५ हाराहारी हो । ५० प्रतिशत भन्सार महसुल छुट हुँदा ९० रुपैयाँमा नेपाल आउँछ । ढुवानीसहित जोड्दा करिब ९५ रुपैयाँमा बिक्री गर्न सकिने उनको भनाइ छ । तर साल्ट र खाद्यले महँगो पर्ने बहानामा आयात नगरी सर्वसाधारणलाई झुक्याएको सरोकारवालाको दाबी छ । सरकारी सहुलियत चिनी नहुँदा बजारमा चिनीको कृत्रिम अभाव भयो । धेरैजसो खुद्रा पसलमा चिनी भएन । सर्वसाधारणले पाइहाले किलोकै १५० रुपैयाँसम्म तिर्न बाध्य भए । मूल्य बढाउन सरकारको पनि ठूलो भूमिका रह्यो । गत असारमा प्रतिकिलो ९५ रुपैयाँ रहेको चिनीको मूल्य तीन महिनाभित्र २० रुपैयाँ बढ्यो । सरकार आफैंले किलोकै ११५ रुपैयाँ तोकिदियो, तिमिल्सिनाले भने, सरकार आम उपभोक्ताभन्दा व्यापारीको पक्षमा देखियो ।"
सिमरामा हवाई इन्धन रिफ्युलिङ स्टेसन,"काठमाडौं (कास) सिमरा विमानस्थलमा उडान र अवतरण गर्ने जहाजका लागि हवाई इन्धन भर्ने सुविधा भएको छ । उद्योग वाणिज्य तथा आपूर्तिमन्त्री रमेश रिजालले आइतबार हवाई इन्धन रिफ्युलिङ स्टेसन उद्घाटन गरेसँगै यस्तो सुविधा उपलब्ध भएको हो । सिमरामा हवाई इन्धन भर्ने रिफ्युलिङ स्टेसन नहुँदा यसअघि जहाजले काठमाडौंबाटै दोहोरो रुटको इन्धन भरेर आउनुपर्ने बाध्यता थियो । स्टेसन स्थापना भएसँगै राज्यको ढुवानी खर्च र हवाई कम्पनीको रकम पनि बचत हुने रिजालले जनाए । सिमरामा विमानस्थलमा हवाई इन्धन रिफ्युलिङ स्टेसन पहिलै हुनुपर्थ्यो, हवाई जहाज कम्पनीहरूको आग्रह र आयल निगमको नीतिअनुसार स्टेसन स्थापना गरेका छौं, मन्त्री रिजालले भने, नाफा नोक्सान नहेरी जनताको सेवाका लागि स्टेसन स्थापना गरेका छौं । सिमरा विमानस्थलबाट दैनिक ९ सयदेखि १ हजार यात्रु आवतजावत गर्ने गरेको नेपाल नागरिक उड्डयन प्राधिकरणका उपमहानिर्देशक प्रेमनाथ ठाकुरले बताए । खराब मौसमका कारण काठमाडौं विमानस्थलमा अवतरण हुन नसकेका विमानलाई भैरहवा वा विराटनगरसम्म लैजानुपर्ने बाध्यता पनि हटेको उनको भनाइ छ । दोहोरो रुटको इन्धन काठमाडौंबाटै बोक्नुपर्ने अवस्थाका कारण दुर्घटनाको समेत जोखिम थियो, उनले भने, अब सिमरा विमानस्थलमा आकस्मिक अवतरण गर्नसमेत सहज हुनेछ । मौसम खराबीले त्रिभुवन अन्तर्राष्ट्रिय विमानस्थलमा अवतरण गर्न कठिन हुँदा विमानहरू लामो रुट तय गरेर भैरहवा वा विराटनगर जान्थे । काठमाडौंबाट सीधा र छोटो दूरीमा पर्ने भए पनि इन्धन भर्ने सुविधा नहुँदा सिमरा आउँदैनथे । त्रिभुवन अन्तर्राष्ट्रिय विमानस्थलमा अवतरण गर्न कठिन भएको अवस्थामा अब रिफ्युलिङ स्टेसन बनेपछि सिमरा पनि विकल्प हुन सक्छ, ठाकुरले भने । सिमरासँगै चितवन विमानस्थलमा पनि हवाई इन्धन रिफ्युलिङ स्टेसन आवश्यक रहेको उनले बताए । चितवनमा पनि दैनिक ९ सयदेखि एक हजार यात्रु आवतजावत गर्छन् । त्यहाँ पनि रिफ्युलिङ स्टेसन छैन, ठाकुरले भने । निगम कम्पनी भए पनि उपभोक्ताको सेवाका लागि यसले बढी काम गरिरहेको निगमका कार्यकारी निर्देशक उमेशप्रसाद थानीको भनाइ छ । सिमरामा हवाई इन्धन रिफ्युलिङ स्टेसन बन्यो । भयो, अब चाँडै भरतपुर र जुम्ला विमानस्थलमा पनि हवाई इन्धन भर्ने यस्तै स्टेसन स्थापना गर्छौं, थानीले भने ।सरकारको नीति कार्यक्रममै भनिएअनुसार विमानस्थलमा इन्धन भर्ने सुविधा उपलब्ध गराइएको निगमका नायब कार्यकारी निर्देशक वीरेन्द्र गोइतले जनाए । यसले कनेक्टिभिटी बढ्छ, मौसम खराबीले त्रिभुवन अन्तर्राष्ट्रिय विमानस्थलमा अवतरण हुन नसकेका विमानलाई सिमरामा अवतरण गराउन सकिन्छ, उनले भने । निगमका अनुसार अहिले जनकपुरस्थित डिपोबाट हवाई इन्धन ढुवानी गरी सिमरामा उपलब्ध गराइएको छ । निकट भविष्यमा सिमरामै भण्डारण गृह तयार गरिने उनको भनाइ छ ।"
बुटवललुम्बिनीको उद्धार,"(काठमाडौं)जादुयी चमत्कार । विश्वस्तरीय । क्लासिक । अरू के के । एरिक विष्टले आइतबार बुटवललुम्बिनीका लागि फ्रिकिकबाट गरेको गोललाई बयान गर्न शब्द अपुग हुन सक्छ । तर एउटा तथ्य भने निश्चित छ, यो गोलले नेपाल सुपर लिगमा बुटवललुम्बिनीको भने साँच्चै उद्धार भएको छ । त्यो के अर्थमा भन्दा उनकै गोलले बुटवललुम्बिनी यसपल्टको पहिलो जित निकाल्न सफल रह्यो । यसअघिका दुई खेल गुमाएको यो टिम अन्य प्रतिकूल नतिजामा कमजोर स्थितिमा धकेलिने निश्चित थियो । एरिक फ्रिकिकमै आफूलाई अभ्यस्त बनाउन खुबै मिहिनेत गरिरहन्छन्् । बुलको मुखलाई निश्चित कोणमा राखेर प्रहारको अभ्यास गर्छन् । त्यसमाथि यी खेलाडीको खुट्टाको लचकता नै बढी रहेको छ । यी सबैको समीकरण हो, दशरथ रंगशालामा सम्भव यो गोल । यसैले एरिककै फ्रिकिकबाट सम्भव अन्य दुई गोललाई भने सम्झना दिलाउँछ । त्यसमध्ये पहिलो सहिद स्मारक लिग ए डिभिजनको ०७६ मा एनआरटीका लागि मछिन्द्रविरुद्ध गरेको गोल । त्यति बेला उनको प्रतिद्वन्द्वी गोलरक्षक विशाल श्रेष्ठ थिए । अर्को भने त्यसको ठीक अघिल्लो वर्ष बाँसबारीका लागि बी डिभिजनमा मध्यपुरका अजित प्रजापतिविरुद्ध गरेको गोल । पछिल्लो गोलबारे उनको आफ्नै प्रतिक्रिया के छ त ? उनले मुस्कुराउँदै भने, फ्रिकिकमा जहिले पनि गोल हुँदैन, तर गोलका लागि प्रयास भने गर्नुपर्छ । मेरै गोलले खेल जित्दा पनि खुसी लाग्यो । सुरुका दुवै खेल हार्दा हामी दबाबमा थियौं । त्यसैले पनि यो खेल जित्दा खुसी लागेको हो । टिममा अहिले खेलाडीबीच तालमेल पनि बसेको छ ।उनका प्रशिक्षक विजय महर्जनले पनि ३५ यार्डबाट सम्भव यो गोलको खुबै प्रशंसा गरे र जितले आफ्नो टिमलाई धेरै राहत दिलाएको स्विकारे । उनले भने, आज हामीलाई जित एकदमै आवश्यक थियो । हामीलाई जसरी पनि तीन अंकको आवश्यकता थियो । खेल आफैंमा पनि रोमाञ्चक रह्यो । फेरि एकपल्ट सुस्त सुरुआतपछि खेल जति अगाडि बढ्दै गयो, त्यसमा अनेक मोड थपिँदै गए । आक्रमणका एकपछि अर्को शृंखला नै बने ।बुटवललुम्बिनीमाथि यसअघिका दुई खेलमा गोल नगरेको दबाब पनि थियो । यस्तोमा ४९ औं मिनेटमा स्टेफन विनोङले बुटवललुम्बिनीका लागि पहिलो गोल गरे । जिलेप्सीजंग कार्कीले निकालेको पासमा क्यानमरुनी खेलाडीले प्वाइन्ट ब्ल्यान्क रेन्ज बाट गोल गरे । यससँगै बुटवललुम्बिनीले ३ सय २९ मिनेटको गोल खडेरी तोडेको थियो । त्यसपछि गोल गर्ने पाले थियो, इलामका एल्डोलज बाको । खेलको ७८ औं मिनेटमा सन्तोष खत्रीले गरेको लामो प्रहारलाई मोहमोदोउले सुरुमा रोकेतर त्यसमै रिबान्ड निस्केको थियो र बाले नजिकको दूरीबाट सजिलै गोल गरे । ठीक यही बराबरीको स्थितिमा खेलले ८८ मिनेट छुँदा एरिकले निर्णायक गोल गरे । एरिकको प्रहारले हल्का घुमाउरो बाटो तय गरेर टप कर्नरको दिशा लिएको थियो र बलले मीठोसँग पोस्टको जालीलाई चुम्बन गरेको थियो । त्यसमा विकेश कुथुले केही पनि गर्न सकेनन् । बुटवललुम्बिनीको यो जितमा एक अर्को हकदार खेलाडी तिनै गोलरक्षक मोहमोदोउ पनि गरे । त्यसैले उनी प्लेयर अफ द म्याच पनि रहे । खेलको ५८ औं मिनेटमा इलामले पेनाल्टीको अवसर पाएको थियो । त्यसमा फोडे कामाराको प्रहार फितलो रह्यो र तिनै मोहमोदोउले सजिलै बचाए । अर्नेस्ट टेम्पीले आफ्नो पेनाल्टी एरियामा ह्यान्ड गरेपछि इलामले यो अवसर पाएको थियो । तर खेलाडीबीचको आपसी समन्वयको अभाकै कारण त्यो गोल हुन सकेन् । खासमा टिमको योजना थियो, पेनाल्टीमा प्रहार गर्ने जिम्मेवारी अमाथा ड्वको थियो । उनी र कामाराबीच मैदानमै कसले पेनाल्टी प्रहार गर्नेबारे एक प्रकारको मतभेद चलेको थियो । अन्त्यमा ड्वपछि हटे । तर अगाडि बढेका कामारा असफल सावित भए । यसपल्ट इलामले प्रतियोगितामा दुई पल्ट पेनाल्टीको अवसर पाएको छ, दुवै पल्ट चुकेको पनि छ । हामीले पाएका दुवै पेनाल्टीमा चुकेका छौं । यो राम्रो भएन । हामीले टिमको रणनीति तयार गर्दा कसको भूमिका कस्तो भनेर पहिले नै बताएका हुन्छौं । तर हाम्रा खेलाडीले आज त्यसै अनुसार खेलेनन्, इलामका प्रशिक्षक मेघराज केसीले भने, अभ्यासमा जे गरेका थियौं, त्यसलाई पछ्याउने काम भएन । खेल आफैंमा राम्रो रह्यो । हामीले अवसर पनि धेरै बनायौं । तर गोल गर्न नसक्नु दुर्भाग्यपूर्ण नै रह्यो । हामीलाई आज सायद भाग्यले पनि साथ दिएन । यो नतिजालाई हामीले स्विकार्नुपर्छ र अबका खेलमा अझ राम्रो गर्नुपर्छ । यो जितपछि बुटवललुम्बिनीको तीन अंक भयो र सातौं स्थानमा चढ्यो । इलाम भने तीन अंकको उसको ठीक अगाडि छैटौंमा छ । इलामको यो तेस्रो खेलमा दोस्रो हार हो ।"
स्ट्याग ग्लोबल टेबल टेनिस लिग हुने,"काठमाडौं (कास) नेपालमा पहिलो पटक विदेशी खेलाडी सम्मिलित स्ट्याग ग्लोबल टेबल टेनिस लिग च्याम्पियनसिप हुने भएको छ । नेपाल महिला च्याम्पियन नविता श्रेष्ठद्वारा सञ्चालित स्ट्याग च्याम्पियन्स टेबल टेनिस एकेडेमीको आयोजना र कन्सेप्ट मेकर्जको व्यवस्थापनमा प्रतियोगिता मंसिर १९ देखि २३ गतेसम्म हुनेछ ।यसमा नौ टोलीको सहभागिता रहनेछ । त्यसमा आयोजक स्ट्याग च्याम्पियन्स टेबल टेनिस एकेडेमीसहित एपीएफ, नेपाल पुलिस क्लब, नेपाली सेना, एभिएम टेबल टेनिस क्लब, कान्तिपुर भ्याली पिङपङ क्लब, नगाउँ स्पोर्ट्स क्लब, गडस्पिन टेबलटेनिस एकेडेमी र ज्ञानभैरव डिल्लीबजार टेबल टेनिस क्लब रहेका छन् ।स्ट्याग च्याम्पियन्स टेबल टेनिस एकेडेमीकी प्रबन्ध निर्देशक नविताले यी नौमध्ये पाँच टिममा एक पुरुष र एक महिला विदेशी खेलाडी पनि समावेश हुने बताइन् । प्रतियोगिताको विजेताले दुई लाख रुपैयाँसँगै रनिङ सिल्ड पाउनेछ । उपविजेताले एक लाख र सेमिफाइनल पुग्नेले ५०५० हजार रुपैयाँ पुरस्कार र ट्रफी पाउनेछन् । यसबीच आइतबार स्ट्याग च्याम्पियन्स टेबल टेनिस एकेडेमीकी प्रबन्ध निर्देशक नविता र सहप्रायोजक मेटल सेपरका प्रबन्ध निर्देशक निरज जोशीबीच प्रायोजन सम्झौता पनि भएको छ । प्रतियोगिताको प्रमुख प्रायोजक भारतको स्ट्याग ग्लोबल हो । जसले प्रतियोगिताका लागि आवश्यक सम्पूर्ण खेल सामग्री प्रदान गर्नेछ ।"
लिटल फ्लावर विजय,"धनगढी (कास) लिटल फ्लावर प्रिमियर लिग (एलपीएल) आठौं संस्करणको पहिलो खेलमा आयोजक लिटल फ्लावर बोर्डिङ हाई स्कुलले विजयी सुरुआत गरेको छ । लिटल फ्लावरले आइतबार सुदूरपश्चिम अञ्चल एकेडेमी (एसपीए) लाई ८१ रनले पराजित गर्यो । टच जितेर पहिले ब्याटिङ रोजेको फ्लावरले १ सय ३६ रन बनाएको थियो । कप्तान कृष्ण कार्कीले ६५ रन बनाए । एसपीए १६ ओभर खेली ५१ रनमा अलआउट भयो । एलपीएलले नेपाली खेलाडीहरू उत्पादन गरिरहेको नेपाल क्रिकेट संघका केन्द्रीय अध्यक्ष चतुरबहादुर चन्दले बताएका छन् । चन्दले लिटल फ्लावर प्रियिमर लिग आठौं संस्करणको उद्घाटमा सो कुरा बताएका हुन् । अर्जुन साउद, सन्दीप जोरा, नारायण जोशी, खड्क बोहरा, दीपक बोहरा (जुनियर) र दीपक बोहरा (सिनियर) लगायत खेलाडीहरूले एलपीएलबाट खेल्दै नेपाली क्रिकेट टोलीमा समावेश भएका थिए ।"
नेपाललाई २९ स्वर्ण,"काठमाडौं (कास) नेपाल सातौं दक्षिण एसियाली कराते च्याम्पियनसिपमा आइतबार सर्वाधिक २९ स्वर्ण पदक जित्दै शीर्ष स्थानमा रह्यो । नेपालले थप २६ रजत र ६ कांस्य पनि जित्यो । त्रिपुरेश्वरस्थित राष्ट्रिय खेलकुद परिषद् (राखेप) को कभर्डहलमा भएको प्रतियोगितामा भारत २५ स्वर्ण, २२ रजत र १७ कांस्यसाथ दोस्रो भयो । नेपाल कराते महासंघद्वारा आयोजित प्रतियोगितामा तेस्रो स्थानको बंगलादेशले ६ स्वर्ण, ७ रजत र १४ कांस्य हात पार्यो । त्यस्तै ४ स्वर्ण, १ रजत र १९ कांस्य साथ पाकिस्तान चौथो, २ स्वर्ण, ८ रजत र २९ कांस्य साथ श्रीलंका (एनओसी) टिम पाँचौं तथा २ कांस्यसाथ भुटान छैटौं भयो ।विजेतालाई राखेपका सदस्यसचिव टंकलाल घिसिङ, खेलकुद विकास परिषद्, वाग्मती प्रदेशका सदस्यसचिव सूर्यलाल भण्डारी, नेपाल कराते महासंघका अध्यक्ष एवं राखेपका पूर्वसदस्यसचिव युवराज लामा, कराते महासंघका महासचिव दावा गुरुङलगायतले पुरस्कृत गरे । दुईदिने प्रतियोगितामा नेपालसहित, भारत, बंगलादेश, श्रीलंका (एनओसी टिम), भुटान र पाकिस्तान गरी ६ राष्ट्रका १ सय ३ महिला र १ सय ३४ पुरुष गरी २ सय ३७ खेलाडी सहभागी थिए ।"
कुन्डु एसियाली च्याम्पियन,"(मकवानपुर)हेटौंडा एसियाली कप खुला रेटिङ कप बुद्धिचाल प्रतियोगिताको उपाधि भारतीय खेलाडी शुभयान कुन्डुले जितेका छन् । प्रतियोगिताको शीर्ष २३९३ रेटेड खेलाडी शुभयान कुन्डुले नौ चरणको प्रतिस्पर्धामा ६ जित र ३ बराबर परिणाम निकाल्दै अपराजित रही च्याम्पियन भएका हुन् । प्रतियोगिताभर कुल ७५ अंक जोडेका उनले उपाधिसहित नगद एक लाख २५ हजार पुरस्कार राशि हात पार्न सफल भए । कुन्डुले अन्तिम खेल बराबरी गरेका थिए । नेपाल खेलकुद महासंघ र जिल्ला बुद्धिचाल संघको संयुक्त आयोजनामा सम्पन्न यस प्रतियोगितामा ७ अंक जोड्दै दोस्रो स्थानमा बंगलादेशका आईएम मोहमद मीनहाज उद्दिनले नगद ७५ हजार र तेस्रो स्थानमा भारतका एफएम अरबिन्दर प्रितसिं नगद ४० हजार रुपैयाँ जित्न सफल रहे ।बंगलादेशका मोहमद सरिफ होसेन, भारतका अमरदीप बर्तके, बंगलादेशका आईएम अबु सुफिन सकिल, एफएम नारिक शेख, भारतका राहुल गुरुङ, एएफएम सौरभ चौबे र भारतका महिला खेलाडी मारियम फातिमा सबैले ६५ अंक प्राप्त गर्दै क्रमशः चौथोदेखि दसौं स्थानमा समेटिन सफल भए । हेटौंडा चेस क्लबको व्यवस्थापन रहेको प्रतियोगितामा एफएम नयम हक एघारौं, नेपालका एआईएम शुश्रुत दाहाल बाह्रौं, डेवोस्निक तेह्रौं, आशिषराज चौधौं र भारतका आदित्य बर्टके पन्ध्रौं स्थानमा रहे । उत्कृष्ट स्थानीय खेलाडी झिल्के मोक्तान, बेस्ट भेटेरान देव कान्तिलाल प्रथम र नेपालका मोहनसिं प्रधान दोस्रो, उत्कृष्ट महिला खेलाडी श्रीलंकन सचिनी रानासिंघे महिला प्रथम, इसानाभी दोस्रो भइन् ।वाग्मती प्रदेशका सामाजिक विकासमन्त्री कुमारी मोक्तान, नेपाल बुद्धिचाल महासंघका अध्यक्ष हेराकाजी महर्जन, मकवानपुर जिल्ला बुद्धिचाल संघका अध्यक्ष मनोज श्रेष्ठ, नेपाल खेलकुद महासंघका अध्यक्ष पर्शुराम बस्नेत लगायतले विजयी खेलाडीलाई पुरस्कृत गरे । प्रतियोगितामा करिब नगद ५ लाख ८७ हजार ५ सय रुपैयाँ नगद वितरण गरिएको थियो । प्रतियोगिताको निर्देशक धरमबहादुर लामाले आगामी वर्ष जिम नर्म प्रतियोगिता गर्ने घोषण समापन समारोहमा गरेका छन् ।"
