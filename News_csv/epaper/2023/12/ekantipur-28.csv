शीर्षक,विवरण
बुटवलको सहकारीबाट करोड उठाएर ग्यालेक्सी टीभीमा सेयर,"सहकारीपीडितसँग लामिछानेको गोप्य भेटनिर्माणाधीन नारायणगढबुटवल १ सय १३ किलोमिटर सडकमा पैदलयात्रा गर्दै बुधबार साँझ बुटवल आइपुगेका रवि लामिछानेले सहकारीपीडितका प्रतिनिधिसँग गोप्य रूपमा भेटेका छन् । लामिछानेलाई भेट्न झन्डै सयको संख्यामा सहकारीपीडितहरू पुगेका थिए । उनले केही पीडितसँग बुटवल धागो कारखानाको प्रहरी गार्ड रुममा भेटेका थिए ।भेटमा पीडितहरूका तर्फबाट भक्तिराम भण्डारीले सहकारीमा बचत भएको रकम गोर्खा मिडिया नेटवर्क, जीबी राई र उनका कम्पनीमा गएपछि बुटवल भैरहवाका ८ हजारभन्दा बढी बचतकर्ता समस्यामा परेको गुनासो राखेको बताए । लामिछानेले सुप्रिमको मात्र नभएर सबैको समस्या समाधान सरकारले नै गर्नुपर्ने भन्दै अब बस्ने प्रतिनिधिसभाको बैठकमा आफ्नो पार्टीले कुरा राख्ने बताएका थिए । तर, गोर्खा मिडियामा रकम गएको विषयमा उनले केही बोलेनन् ।लामिछानेले जीबी राईको पाटोबारे थाहा नभएको बताएका थिए । त्यो उनीहरूले चोरेर ल्याए, ढाँटेर ल्याए, मागेर ल्याए, कहाँबाट ल्याए, जहाँबाट ल्याए पनि मेरो कन्सर्न जीबी राई, कान्तिपुर, रवि लामिछानेको कुरा होइन, पीडितको कुरा हो, उनले भने, अहिले सञ्चालकले चाहेर पनि रकम फिर्ता गर्न सक्ने अवस्था छैन, त्यो सरकारको जिम्मेवारीको कुरा हो । पोलिटिकल पार्टीको लिडरको हिसाबले मेरो पनि जिम्मेवारी हो । मैले गलत गरेको भए मलाई समाउनुपर्छ नि ।"
रुसी सेनामा आबद्ध नेपालीको सुरक्षा चिन्ता,"अवैध रूपमा रुसी सेनामा भर्ती भएर युक्रेनविरुद्ध युद्धमा होमिएका नेपाली युवाहरूले ज्यान गुमाएका र बेपत्ता भएका खबर आइरहेकै छन् । कतिपय नेपाली युक्रेनी सेनाको बन्दी बनेका छन् । आफूलाई फसाइएको भन्दै उद्धारका लागि गुहार माग्नेहरू पनि बढिरहेका छन् । तर सरकारले उद्धार गर्न त सकेको छैन नै, रुसी सेनामा आबद्धआफ्ना नागरिकको स्थिति पहिल्याउन सार्थक कूटनीतिक पहलसमेत गर्न सकेको छैन । पीडित परिवारको उजुरी लिने र गन्नेबाहेक सरकारबाट देखिने गरी कुनै भूमिका निर्वाह भएको पाइँदैन । अहिले युद्धमा कसैको मृत्यु भइहाले परिवारले खबरसमेत नपाउने स्थिति छ, शव झिकाउने र राहत उपलब्ध गराउने त टाढाका विषय भए । रुसयुक्रेन युद्धमा नेपाली सामेल भएको खबर आएको साढे पाँच महिना भएको छ । यस बीचमा ७ जनाको मृत्यु भएको तथ्यांक सरकारसँग छ । परिवारजनको भनाइ र उजुरी हेर्दा कैयन् नेपाली हताहत भएको आशंका छ । परराष्ट्रमन्त्री एनपी साउदकै भनाइमा करिब सय नेपाली हराइरहेको र घाइते भएको उजुरी परिवारजनबाट आएको छ । उजुरी नदिइएका अरू पनि हराएका वा घाइते भएका हुन सक्छन् । त्यहीँ रहेका नेपालीका अनुसार कम्तीमा सात सय नेपाली रुसयुक्रेनको सीमा क्षेत्रमा खटाइएका छन् । यति ठूलो संख्यामा आफ्ना नागरिक जोखिममा परिरहेका बेला फिर्ता वा उद्धारका लागि परराष्ट्र मन्त्रालय औपचारिकअनौपचारिक संवाद वा पहलमा सक्रिय हुनुपर्ने हो । तर मन्त्रालय नेपालीलाई भर्तीनगर्न र भर्ती गरिएको भए फिर्ता गर्न रुस सरकारलाई पत्रलेख्ने र कसैको मृत्यु भए सार्वजनिक गर्नेजस्ता औपचारिकतामा मात्र सीमित देखिन्छ । युक्रेनविरुद्ध २०२२ फेब्रुअरीदेखि युद्धमा होमिएको रुसले सैनिक संख्या बढाउन सेनामा एक वर्ष काम गरे नागरिकता सहजै दिने र परिवारका सदस्यलाई पनि त्यो सुविधा हुने नीति ल्याएपछि नेपाली युवा आकर्षित भएको देखिन्छ । युद्धको वस्तुस्थिति नबुझी नेपाली युवा रुसी सेनामा भर्ती हुन थालेका बेला दलालहरू सक्रिय भए । उनीहरूले आकर्षक कमाइ हुने प्रलोभन देखाउँदै पहिले नेपालबाट सिधै र पछि नयाँदिल्ली, दुबई हुँदै सयौंलाई रुस पुर्याए । यस्तो अवैध धन्दा चल्दा राज्यले थाहा पाएन वा रोक्न चाहेन । युवाहरूको मृत्युको खबर दोहोरिन थालेपछि मात्र केही दलाल पक्राउ गरेर सक्रियता देखाउन खोजिएको छ । नेपाली युवा आठनौ लाख रुपैयाँसम्म खर्च गरी रुस पुगेर सेनामा भर्ती भएका छन् । प्रायःलाई तीनमहिने तालिम लिइसक्दा युद्ध रोकिन्छ भनेर दलालले झुक्याएको पाइएको छ । सेनामा भर्ती भएपछि १५ दिन वा एक महिनाको तालिम दिएर युद्धग्रस्त क्षेत्रमा खटाइएको छ अर्थात् हतियार राम्ररी चलाउन नजान्दै युवा युद्धग्रस्त क्षेत्रमा पुर्याइन्छन् । जोखिम बुझेपछि कतिपय युवा भागेर घर फर्केका छन् । सीमा क्षेत्र र युक्रेनी भूमिमा खटाइएका युवा सकुशल फर्कने सम्भावना नै न्यून रहेको बताउँछन् । घाइते भइहाले राम्रो उपचार पनि नपाउने स्थिति छ । युद्धग्रस्त क्षेत्रमा खटाइएका प्रायःले उद्धार चाहेको देखिन्छ । लहैलहैमा लागेर वा प्रलोभनमा परेर अवैध रूपमा रुसी सेनामा भर्ती हुनु कमजोरी थियो तर रोजगारीका लागि यति विवश नागरिकलाई दोष दिएर सरकार उम्कन मिल्दैन । आफ्ना नागरिक जुनसुकै ठाउँमा रहे पनि सुरक्षा सुनिश्चित गराउने दायित्व सरकारको हो रुसी सेनामा नेपाली युवा भर्तीका विषयमा दुई देशबीच कुनै समझदारी वा सम्झौता भएको छैन । नेपालीलाई भर्ती गरेर युद्धमा खटाउने क्रममा रुसले यहाँको सरकारलाई जानकारी पनि गराएको थिएन । अर्को मुलुकका नागरिकलाई आफ्नो सेनामा सामेल गराउँदै युद्धमा होम्ने रुसको कदम गैरकानुनी छ । यही आधार टेकेर सरकारले नेपाली युवा फर्काइदिन रुसी सरकारसँग आग्रह गर्न र कूटनीतिक दबाब बढाउन ढिला गर्नु हुँदैन । त्यस्तै चार नेपालीलाई युक्रेनी सेनाले बन्दी बनाएको खुलिसकेको छ । अरू पनि बन्दी भएको आशंका छ । उनीहरूलाई रिहा गराउनसमेत सरकारको सक्रिय कूटनीतिक पहल गर्नुपर्छ । औपचारिकअनौपचारिक संवादवार्ताका लागि सम्भव सबै संयन्त्र परिचालन गर्नुपर्छ ।"
बहकिने कि तथ्यमा टेकेर बोल्ने ?,"एनसेलको माउ कम्पनी आजियाटाले रेनोल्ड होल्डिङ्स यूकेको शतप्रतिशत स्वामित्व गैरआवासीय नेपाली सतिशलाल आचार्यको कम्पनी स्पेक्ट्रलाइट यूकेलाई बेच्न गरेको सम्झौताबारे समाचार बाहिरिएको एक महिना पुग्न लाग्यो । १ खर्ब ४३ अर्ब रुपैयाामा टेलियासोनेरा (हाल टेलिया कम्पनी)बाट किनिएको कम्पनी खुम्चिएर साढे ६ अर्बमा कसरी झर्यो भन्ने बहसले पूरै देश तातेको छ । सस्तोमा बेचेर कर छल्ने प्रयास गरिएको तर्क धेरैको छ । एनसेल बेचिएको हो कि माउ कम्पनी बेचिएको भन्ने आधारभूत ज्ञानसमेत नराखी आमनागरिक मात्र होइन, मिडिया पनि बहकिएका छन् । झन् संसदीय समितिहरू त यो विषयमा बाझाबाझ गरिरहेका छन् ।नेपालमा २ दशकदेखि दूरसञ्चार सेवा दिइरहेको एनसेलको ८० प्रतिशत सेयर स्वामित्व राख्ने रेनोल्ड होल्डिङ्स अहिले पनि त्रिपुरेश्वस्थित कम्पनी रजिस्ट्रारको सेयर लगतमा ज्युँकात्युँ छ । बाँकी २० प्रतिशत सुनेभेरा भेन्चर्सको नाम पनि जस्ताको तस्तै छ । आजियाटाजस्तो एसियाप्रशान्त क्षेत्रमा बलियो ब्रान्ड, ठूलो पुँजी, अब्बल व्यवस्थापन र राम्रो मुनाफा आर्जन गर्ने कम्पनी किन नेपाल छोडेर गयो भन्ने चिन्ता हामी कसैले लिएनौं । १ करोडभन्दा बढी नेपालीले प्रयोग गर्ने एनसेल यति सस्तोमा बेचेर आजियाटा जानुको रहस्य खोतल्न हामी कोही लागेनौं । कुनै सरकारी निकायले एकपटक पनि आजियाटालाई बोलाएर उसको दुःख बुझ्ने चेष्टा गरेन । कानुनी या व्यावहारिक जटिलता भए सहजीकरण गर्छौं भनेर कसैले आश्वस्त पारेन । डेढ खर्ब लगानीसहित आएको कम्पनीलाई हामीले लुट्न आयो भनेर गाली गरिरह्यौं । धमिलो पानीमा माछा मार्न सिपालु अमरेश सिंह मुद्दा लिएर सर्वोच्च अदालत पुगे । यत्रो ठूलो संस्था मन दुखाएर जानु हुँदैन, हामी छलफल गर्छौं भनेर उनले कतै भनेको सुनिएन । घट्दो मुनाफा, बढ्दो खर्च र अन्य दायित्वले गर्दा एनसेलको बजार मूल्यांकन ह्वात्तै घटेको छ । यस्तो अवस्थामा आजियाटाले चाहे १४३ अर्बमै बेचोस् चाहे ६ अर्बमै, राज्यले कुनै पुँजीगत लाभकर पाउँदैन । व्यवसाय किन्दाको परल मूल्यभन्दा बेच्दाको मूल्य बढी भएको अवस्थामा त्यही बढी भएको मूल्यमा लाभकर लाग्छ ।विदेशी लगानीमैत्री भनिने कानुनले साँच्चै भविष्यमा विदेशी लगानी आकर्षित गर्ला ? हुन त हाम्रा आशलाग्दा भनिएका र केही अर्थशास्त्र बुझेका नेताहरूलाई आजियाटाले दिएको कारणले देशकै छवि बिगार्ने चिन्ता छ । तर, उनीहरूले छवि सपारेकै कहिले थियो र ? तर, हामी धमिलो पानीमा माछा मारेर बेच्न पल्किएका सिकारी हौं । हामीलाई देश र उद्यमभन्दा आफ्नो स्वार्थ प्यारो छ । वीरकुमार थापा, कैलाली (हाल : सुकेधारा, काठमाडौं)"
सरकारको एक वर्ष,"यो सरकारको एक वर्षमा भागबन्डाकै चल्यो खेतीकता चिट्ठा पर्ला भनी नेता हिँडे नाफा खोजीमिलीभगत गरी खाए लुकाएर खाए कतीथर्काएर, झुक्याएर, हाकाहाकी खाए कतीधनबल र डनबलले दलहरूलाई च्याप्प पारेनेताहरूको टुपी समाई आफ्नो लाइनमा तान्न थालेभान्सेहरू लाजै पचाई आफ्नै दुनो सोझ्याएरसिंगो वर्ष बिताइदिए देशवासीलाई सताएरमहँगी र अराजकता, गाईजात्रामा बाँच्न पाइयोमै हुँ भन्ने ठूलाहरूले देश बिगारेको जान्न पाइयो समग्रमा यो साल पनि समयकै नाश भयोसिन्को भाँच्ने काम भएन जनताप्रति घात भयो कृष्ण कुम्पुरे, आदमटार, धादिङ"
दाहाललाई अन्तिम अवसर,"आफ्नो कार्यकाल एक वर्ष पुग्दै गर्दा काम गर्न नसक्ने मन्त्रीलाई पदमा बस्न लाज हुनुपर्छ र पद छोड्न तयार हुनुपर्छ भन्दै गर्दा आफूचाहिँ कुन नैतिकताले पदमा बसिरहन सक्नुहुन्छ प्रधानमन्त्रीज्यू ? तपाई आफैं नैतिक शिक्षाको कुरा गर्दै हिँड्नुहुन्छ । आफूलाई पनि नैतिकवान् बनाउनुस् । आफूले गरेका कामका बारेमा आफैंलाई सोध्नुस् । आफ्नो एकवर्षे कार्यकाल र आफूले गरेका कामप्रति खुसी हुनुहुन्छ ? के आम नागरिक खुसी छन् ? आफ्नो पदका लागि मात्र प्रधानमन्त्री भएजस्तो लाग्दैन तपार्इंलाई प्रधानमन्त्रीज्यू ? प्रधानमन्त्री भएकै दिन यो मेरो अन्तिम अवसर हो जनतालाई काम गरेर, काम देखाएर मन जित्नु छ भन्नुभएको थियो । तर विडम्बना नेपाली जनताको मन जित्न त परेको कुरा, मनमा पस्ने गरी पनि केही काम गर्न सकेको देखिएन ।ललिता निवास, सुन काण्ड, भुटानी शरणार्थी काण्डलगायतका दोषीलाई कारबाही गर्नुहुन्छ भन्ने विश्वास आम नेपाली नागरिकलाई थियो तर आफ्नो पद जोगाउनेतर्फ बढी तल्लीन हुनुभयो । जनतालाई चरम निराशा मात्र दिनुभएको छ । कुनै आशा लाग्दो काम भएको छैन । विभिन्न काण्डका दोषीलाई कठघरामा पुर्याइएका बेला प्रतिपक्ष दल र अरू पार्टीलाई दोष लगाएर कारबाही गर्न दिएनन् भनेर उम्कन खोज्नुहुन्छ । गरिब जनता र देशका लागि केही राम्रो काम गर्न किन सक्नुभएको छैन ? पदमा मात्र बस्ने इच्छा हुनु सर्वहारा वर्गको नेतालाई सुहाउँछ ? किन जनताले देख्ने गरी काम गर्न सक्नुभएको छैन ? किन लोकतन्त्र खतरामा छ भनेर भ्रमको खेती गर्न किन लाग्नुहुन्छ ? आफ्नो कारणले व्यवस्था खतरामा परेको किन भान हुँदैन ? आफ्नो अन्तिम अवसरलाई हरेक नेपाली जनताले मनमा राख्ने गरि सदुपयोग गर्नुहोस् । भगवान पुडासैनी, जोरपाटी, काठमाडौं"
भ्रष्टाचारको महामारी,"यो ठाउँ त्यो ठाउँ नभनौं, देशमा भ्रष्टाचार नहुने ठाउँ छैन । साना ठाउँमा सानै तरिकाले भ्रष्टाचार भएको छ भने ठूलो ठाउँमा ठूलै तरिकाले । भ्रष्टाचारलाई राजनीतिक संरक्षण छ । भ्रष्टाचार राजनीतिक शिराबाट मात्र सम्भव छ । पछिल्लो समय स्थानीय तह पनि भ्रष्टाचारको दलदलमा फसेका छन् । भ्रष्टाचार नेता र कर्मचारीले मात्र गरे ? होइन । भ्रष्टाचार मिलोमतोमा सेटिङ मिलाएर गरिन्छ ।नसक्नेले भ्रष्टाचार भयो भन्ने कुरा हो, सक्नेले हरेक ठाउँमा सेटिङ मिलाएर भ्रष्टाचार गर्छ । नेतालाई कार्यकर्ताले भ्रष्ट बनाए, त्यसमा कर्मचारीले साथ दिए । कर्मचारीलाई आफ्नो परिवार र समाजले भ्रष्ट बनायो । समाज परिवर्तन नभएसम्म भ्रष्टाचार रोकिन सक्दैन । पुरुषोत्तम घिमिरे, जोरपाटी, काठमाडौं"
दाहालको आशाकेन्द्रित एक वर्ष,"संविधानले परिकल्पना गरेको संघीय संसद्को पहिलो पाँचवर्षे कार्यकाल पूरा भएसँगै दोस्रो कार्यकालका लागि भएको निर्वाचनपछि माओवादी अध्यक्ष पुष्पकमल दाहाल प्रधानमन्त्री भएको एक वर्ष भएको छ । दाहालले प्रधानमन्त्रीको शपथ लिँदै गर्दाको सरकारको ठूलो हिस्साका रूपमा रहेका नेकपा एमाले, राष्ट्रिय स्वतन्त्र पार्टी लगायतका मन्त्रीहरू दुई महिना पनि काम नगरी बाहिरिएका थिए । तत्तत् रिक्त स्थानमा कांग्रेसलगायतका मन्त्रीहरू पदभार ग्रहण गरेर अघि बढेकाले अहिलेको एक वर्ष समग्र सरकारको नभई प्रधानमन्त्री दाहाल र उनका केही सहयोगीले मात्र पूरा गरेको परिस्थिति हो । जे होस्, हामिले अपनाएको संसदीय व्यवस्थामा प्रधानमन्त्री नै मन्त्रिपरिषद्मा मुख्य भूमिकामा देखिने र सरकारका कामको जसअपजसमा प्रधानमन्त्री नै मुख्यतः जवाफदेह हुने अवस्थामा समग्रमा प्रधानमन्त्रीले पदभार सम्हालेको समयलाई आधार मानेर त्यसकै वरिपरि रहेर सरकारका कामकाजको मूल्यांकन गर्ने गरिन्छ । प्रधानमन्त्री दाहाल आफैंले सन्देशमार्फत आफ्नो एक वर्षको समय पूरा भएको भन्दै त्यसवरिपरि रहेर सरकारले गरेका कार्यहरूलाई हेरेर विश्लेषण गर्ने फोरम खुला गरिदिएका छन् । गठन हुँदाको दलिय समीकरण एकाएक भत्किएर अर्को समीकरणमा जान र अधिकांश मन्त्री महिनौंपछिसम्म थप्न बाध्य सरकार भएकाले यसबीच मन्त्रीहरूका आआफ्ना विभागीय गतिविधिको पनि पद सम्हालेको वर्षगाँठ पारेर चर्चापरिचर्चा गर्ने अवसर पनि प्राप्त हुने देखिन्छ । संसदीय निर्वाचनको परिणामसँगै नयाँ सरकार गठनको एक वर्षको विश्लेषण गर्दैगर्दा हामीले बिर्सन नहुने पक्ष के रहेछ भने, नेपालजस्तो नयाँ लोकतन्त्रको अभ्यास गरिरहेको देशमा विभिन्न राजनीतिक संरचनाको निर्वाचन आफैंमा एउटा ठूलो काम हुन्छ । संस्थागत भइसकेका लोकतन्त्रमा निर्वाचन कार्यभार पाएका आयोगमार्फत नियमित रूपमा गरिने प्रक्रिया भए पनि झन्डै आधा वर्ष त्यही काममा लाग्ने देखियो । जनताले आफू प्रत्यक्ष रूपमा मतदाता भनिइरहँदा राष्ट्रपति, उपराष्ट्रपति, सभामुखजस्ता संघीय पदको मात्र होइन, मुख्यमन्त्री, प्रदेश सभामुख र जिल्ला समन्वय प्रमुखसम्मका पदमा भएगरेका निर्वाचनलाई आफैं सहभागी भएझैं महत्त्व दिएर हेरेको पाइयो । सरकारका प्रायः संरचना त्यतै व्यस्त देखिए । त्यस मामिलामा दाहाल सरकार गठनको एकवर्षे कार्यकाल त्यति अत्यासलाग्दो लामो र कर्मकेन्द्रित नलागेको हुन सक्छ । प्रधानमन्त्रीले केही वर्षअघिको देशमा अठार घण्टासम्मको लोडसेडिङको अवस्थालाई सम्झाउँदै उक्त परिस्थितिबाट आज देश विद्युत् निर्यात पनि गर्ने ठाउँमा पुगेको, यो एक वर्षमा ७०० मेगावाटसम्म विद्युत् निर्यात गरी १५ अर्ब २७ करोड रुपैयाँबराबरको विदेशी मुद्रा आर्जन गरेको र यस वर्ष मात्र विद्युत् निर्यातमा ३१२८ प्रतिशतले बढोत्तरी भएको सन्दर्भलाई समग्र लोकतन्त्रकालको मात्र नभई यसै वर्षको भारत भ्रमणका क्रममा भएका उपलब्धिसँग जोडेका छन् । चीन भ्रमणका क्रममा नेपालचीन जोड्ने चिलिमेकेरुङ २२० केभी प्रसारण लाइन अगाडि बढाउने सहमतिले विद्युत् व्यापारको ढोका खुल्ने र हरेक वर्ष कम्तीमा ५ खर्ब रुपैयाँको बिजुली निर्यात गर्न र त्यति नै बराबरको आयात प्रतिस्थापन गर्न सक्ने सम्भावना जनाएका छन् ।देशको उन्नतिप्रगति अर्थतन्त्रको सबलीकरणबिना सम्भव छैन भन्नेमा पनि प्रधानमन्त्री दाहाल प्रस्ट छन् । अर्थतन्त्रले सकारात्मक लय लिएको, समष्टिगत आर्थिक परिसूचकहरू सकारात्मक भएको, विदेशी मुद्राको सञ्चिति इतिहासमै उच्च रहेको, सधैं घाटामा रहने नेपाल वायुसेवा निगम र नेपाल आयल निगमजस्ता सार्वजनिक संस्थान सहजतातर्फ वा नाफामा जान थालेको, अर्थतन्त्रका चारै क्षेत्र अहिले आशाजनक बनेको उनको दाबी छ । यसो भन्दै गर्दा आर्थिक वृद्धिदर सोचेकोभन्दा कम भएकाले यसको जडमा पुगी समस्याको समाधान खोज्न आफूले सबै राजनीतिक नेतृत्व, कर्मचारी र निजी क्षेत्रलाई सँगै राखेर खुला छलफल सुरु गरिसकेको उनले स्वीकार गरेका छन् । दुई अंकको आर्थिक वृद्धिको लक्ष्य नराखी अनि त्यसका लागि नीतिगत, कानुनी र प्रक्रियागत सुधारका साथै बहुपक्षीय तयारी नगरी देशको तीव्र विकास सम्भव छैन भन्नेमा उनी स्पष्ट देखिन्छन् । र यसको सम्बोधनका लागि मूल्यवृद्धि कम गर्न सरकारी नीति र प्रशासनिक क्षमताको सुधार, पुँजीबजार र बिमा क्षेत्रमा मात्रात्मक सुधारका लागि गम्भीर गृहकार्यमा प्राथमिकता, आन्तरिक उत्पादनसँगै निर्यात पनि बढाउने गरी उत्पादन परिमाण वृद्धि गर्न आवश्यक पहल गर्नुपर्ने, विप्रेषण वृद्धिसँगै भित्रिने सीप, अनुभव र दक्षताको उपयोग गरी देशभित्र उत्पादन र रोजगारी वृद्धि गर्नुपर्नेमा पनि उनी धरमर छैनन् । सबै आर्थिक र कूटनीतिक नियोगहरूलाई लगानी र पर्यटनमा परिणाममुखी हिसाबले परिचालन गर्नुका साथै कार्यक्षमता कमजोर भएका नियोग प्रमुखहरूलाई फिर्ता बोलाउनका लागि प्रतिबद्धतासहितको स्पष्ट र बृहत्तर खाका रहेको पाइन्छ । सँगसँगै बजेट निर्माणको परम्परागत तरिकाले प्राथमिकतापूर्ण योजनाहरूमा बजेट विनियोजन र खर्चको सही आकलन हुननसकेर समग्र आर्थिक क्षेत्र नै प्रभावित हुने गरेकाले सबैको सहभागिता र अपनत्व स्थापित भई कार्यान्वयन पनि सहज हुने गरि परिवर्तनको तयारी गर्नुपर्नेजस्ता विज्ञतहमा विमर्श भैरहेका मुद्दालाई आत्मसात् गर्न खोज्नु दाहालको सम्बोधनको अर्को सकारात्मक पक्ष हो । यो सरकार असफल नभए पनि आफ्नो लक्ष्यअनुसारको परिणाम नआएको स्विकारोक्ति आफैंमा इमानदार आत्मसमीक्षा हो । देश कति बन्योभन्दा पनि कति बन्न सक्थ्यो भन्ने गहिरो चिन्ता उनमा देखिन्छ । उनका केही पूर्वनिर्धारित र अपरिहार्यबाहेक अन्य कुनै पनि कार्यक्रममा नजाने, नयाँ नीति तथा कार्यक्रम र बजेटको तयारी एवं विकास र सुशासनमा रहेका समस्या समाधान गर्न लाग्ने, सरकारको कार्यशैली बदल्ने, छिट्टै प्रधानमन्त्री कार्यालयको संरचनात्मक परिवर्तन गर्ने भावी योजनाले त्यतै संकेत गर्छन् । २०८० को दशक तीव्र विकासको दशक भन्ने संकल्प र त्यसका लागि सेनापतिले संसद्मा भनेझैं रूखकटानी, वनभोगाधिकार, जग्गाप्राप्तिजस्ता पूर्वाधार विकासमा देखिएका यावत् जटिल समस्यालाई कार्यतालिका र समयतालिका नै बनाएर र सबै सरोकारवालालाई एक ठाउँ राखेर समग्र पूर्वाधार विकासका कानुनी, नीतिगत र प्रक्रियागत जटिलताको दीर्घकालीन हल खोज्ने सार्वजनिक घोषणा अत्यन्तै सकारात्मक हो, जुन सर्वसत्तावादमा झैं लोकतान्त्रिक सरकारले लादेर गर्न सक्दैन ।गुणात्मक शिक्षा देशको विकास र समृद्धिको अपरिहार्य सर्त भए पनि यो मामिलामा नेपालको अवस्था असाध्यै चिन्ताजनक देखिइरहेका बेला शिक्षा सुधारका सवालमा प्रधानमन्त्रीको तहबाट पहिलोपटक खाकासहितको प्रतिबद्धता आएको छ । प्रधानमन्त्रीले भनेका छन्, अब दलहरू, नागरिक समाज र राज्यका सबै निकायलाई समेत क्रमभंगताको अपील गर्दछु । अब शीर्ष बैठकहरू सत्ताको वितरण गर्न होइन, विश्वविद्यालयहरू सुधार्न, परराष्ट्रनीतिमा राष्ट्रको एउटै धारणा बनाउन, रोजगारी सिर्जना गर्न र लगानीका लागि राष्ट्रको छवि सुधार्न बस्नेछन् । अब विश्वविद्यालयहरूमा राजनीतिक भागबन्डा हुने छैन । संसारको कुनै पनि कुनामा रहेका योग्य नेपालीले विश्वविद्यालय सुधारको प्रष्ट र इमान्दार खाकासहित उपकुलपतिमा दाबी गर्न सक्नेछन् । अब मेरिटोक्रेसी सुरु हुनेछ र त्रिभुवन विश्वविद्यालय त्यसको प्रस्थानबिन्दु बन्नेछ । नेपालका विश्वविद्यालयहरू दलीयकरणले आक्रान्त बनेका, ती रित्तिँदै जाने र युवा जनशक्तिसँगै पुँजी पनि पलायन हुने डरलाग्दो अवस्था अन्त्यका लागि र शिक्षामा गुणस्तरीय र प्रतिस्पर्धी जनशक्ति देशभित्रै उत्पादन गर्न विद्यालयदेखि उच्च शिक्षा, विषयगतदेखि प्राविधिक शिक्षासम्मलाई प्रभावकारी बनाउन अति जरुरी छ, जसको खाकासमेत दाहालले सम्बोधनमा दिएका छन् । नेपालको शान्तिप्रक्रिया संसारकै लागि अनुपम र उदाहरणीय भन्दै गर्दा त्यो टुंग्याउन बाँकी प्रक्रिया आम सहमतिमै काम सक्ने संकल्प दोहोरिएर आएको छ । परराष्ट्र सम्बन्धका सवालमा विदेश भ्रमणहरूमा नेपालको प्राथमिकता, चासो र आपसी सहकार्यका विषय प्रस्ट राखेको र छिमेकी मित्रराष्ट भारत र चीनसँग सुदृढ र सन्तुलित सम्बन्ध कायम भएको भनिएको छ । यी छिमेकी मुलुकहरूको सहयोग र समर्थनमा वृद्धि भएको मात्र होइन, चीनतर्फका चार नाका पुनः सञ्चालनमा ल्याउन सकेको र महाकाली करिडोर तीव्र गतिमा सम्पन्न हुँदै गरेकाले नेपाल अब त्रिदेशीय कनेक्टीभिटीमा पुगेको, सुक्खा बन्दरगाह निर्माण, रेलवे कार्गो सञ्चालन, द्विदेशीय जाँच चौकी स्थापना र नयाँ सडक सम्झौता भएकोसमेत सम्बोधनमा उल्लेख छ । इटालीको रोममा भएको विश्व खाद्य सम्मेलन, संयुक्त राष्ट्रसंघको महासभा र त्यसका अन्य बैठक, दुबईमा भएको जलवायु परिवर्तनसम्बन्धी सम्मेलन कोप२८ जस्ता अन्तर्राष्ट्रिय फोरमहरू एवं प्रधानमन्त्री दाहालको निमन्त्रणामा भएको राष्ट्रसंघका महासचिवको भ्रमण आदिमा नेपालको प्रस्तुतिले अन्तर्राष्ट्रिय ध्यानाकर्षण पाएको छ । युगौंदेखि जातीय छुवाछूत र आत्मसम्मानको पीडा खेपेका दलित समुदायको अवस्था होस् वा नेपालमै जन्मेर, बुबाआमा नेपाली भएर पनि पहिचानको पीडा झेल्दै बाँचिरहेका लाखौं नेपाली नागरिक, र आफ्ना पुर्खासँग साइनो जीवित राख्न गैरआवासीय नागरिकता वितरणको प्रक्रियाबारे सरकारी अवधारणा प्रस्ट आएको छ । सबभन्दा ठूलो कुरा त शासकीय सुधारमा प्रधानमन्त्रीको प्रतिबद्धता हो । प्रधानमन्त्री दाहालले पूर्व मुख्यसचिवहरू र वर्तमानमा मन्त्रालयहरू नेतृत्व गरिरहेका सबै सचिवलाई सहभागी गराई कर्मचारीतन्त्रबाहिर रहेका केही विज्ञसमेतको सहभागितामा कहाँकहाँ शासकीय सुधार आजैदेखि सम्भव छ त भनेर छलफल गराई पूरा एक दिन समय दिएर सुन्ने धैर्य राखेको भनेर सचिव तहबाटै प्रशंसा पाए । दाहालले राहदानी नवीकरण, श्रम स्वीकृति र पुनः श्रम स्वीकृतिको कार्य, विदेशस्थित नियोगबाटै पुनः श्रम स्वीकृति प्रदान गर्ने व्यवस्था, टेलिमेडिसिन सेवा, योगदानमा आधारित सामाजिक सुरक्षा योजनामा समाहित वैदेशिक रोजगारीमा जानेहरूको प्रक्रियालाई पूर्ण रूपमा अनलाइन गरी बैंकिङ प्रणालीसँग जोड्नेजस्ता कदमतर्फ काम भइरहेको बताए । विप्रेषण विदेशी मुद्रा र अर्थतन्त्रकै मुख्य स्रोत पनि भएकाले उपर्युक्त बुँदाको सम्बोधन हुनु जरुरी नै थियो ।अहिलेकै अवस्थाको राज्यसंरचना, श्रोतसाधन र संयन्त्र, आम सोच, राजनीतिक रूपले अर्धसचेत समाजमा एक वर्षको छोटो समयभित्रै कायापलट हुन व्यावहारिक हिसाबले सम्भव देखिन्न । भएका अधिकांश काम सकारात्मक छन् र हुन नसकेका कामलाई आत्मसात् गरेको र प्रतिबद्धता पनि आएको छ । आफूले सत्तारोहण गरेको समयलाई आफ्नै भाषामा चिरफार गर्दै दाहालले देशमा सकारात्मक परिवर्तन दिन नसके आफूले पद ओगटिरहन जरुरी छैन भनेका छन् । हामी सबै आआफ्नो भूमिकामाथि न्याय गर्नैपर्ने नैतिक दबाबमा छौं । कार्यक्षमता प्रमाणित गर्न सकेनौं भने कसैले पनि अब ठाउँ ओगटिरहनु हुँदैन, छाडिदिनुपर्छ । यो मैले अरूलाई दिएको उपदेश मात्र होइन, आफैंसँग गरेको वाचा पनि हो । यो पनि वाचा गरेका छन्, हामीलाई असफल हुने छुट छैन । नेपाली समाजमा चारैतिर हीनताबोध र नकारात्मकताको डढेलो लगाइँदै गरेको र सकिन्न, बन्दैन, हुदैन भन्ने नकारात्मकताले जरैदेखि समाजको सिर्जनात्मकता मारिरहेको अवस्थालाई अत्यन्त चिन्ताजनक र नियोजित भन्दै के देशमा साँच्चै केही नभएकै हो ? के देश पूर्ण रूपमा सम्भावनाहीन बन्दै गएको हो ? भन्ने प्रश्नबाट जनसमुदायलाई सम्बोधन सुरु गरेका प्रधानमन्त्री झन्डै ३३ मिनेट पूर्णतः विषयकेन्द्रित रहे । सामाजिक न्याय, समृद्धि, कूटनीति, विपत् व्यवस्थापन र लोकतन्त्रको सम्वर्द्धन र सुदृढीकरणलगायतका क्षेत्रमा यसबीच भएका कार्य र प्राप्तिको फेहरिस्त दिँदै कसले के भन्ला भनी चिन्ता नगरेको देखिने गरी आफ्ना केही विश्लेषण, केही समीक्षा, केही अनुभूति र केही संकल्प सम्बोधनका बेला भनिएझैं खुला, गम्भीर र तर्कपूर्ण रूपले राख्ने पहल भएको देखिन्छ । प्रधानमन्त्रीको सरकारी मिसन र भिजनलाई कसरी सहज र प्रभावकारी ढंगले अघि बढाउने, लक्ष्य हासिल गर्ने र त्यसलाई दिगो बनाउने भन्ने सुनिश्चित गर्न पनि वस्तुगत, तथ्यपरक र प्रमाणमा आधारित विधिवत् अध्ययनअनुसन्धान जरुरी हुन्छ । तर, यी कामका लागि राज्यले जन्माएका तर दशकौंदेखि कोमामा रहेका र कतिपयका हकमा त बामे सर्नै नपाएका थिंकट्यांकको भूमिकाले प्रधानमन्त्रीको सम्बोधनमा ठाउँ पाउन नसक्नु आफैंमा अनपेक्षित रह्यो । समष्टिमा दाहालको स्वमूल्यांकनको अभिव्यक्ति मुद्दामा लचकता, सबैसँग सहकार्यमा सँगै हिँड्ने उदार प्रण, सुस्पष्ट दृष्टिकोण र खुलस्त आत्मसमीक्षा, सर्वत्र देखिन लागेको नैराश्यबीच देशवासीमा आशा जगाउन र आफ्नो कद उच्च राख्न सफल रहेको देखियो । अबका दिनमा यी संकल्पमा हातेमालो गर्ने समूहका साथ अघि बढ्न र अहिले आफैंले विश्लेषण गरेको बाटोमा हिँडेको अनुभूतिसहित बृहत्तर सुधारको संकेत देखाउन सके दाहालको तेस्रो कार्यकाल स्मरणीय रहनेमा आशावादी हुन सकिन्छ ।"
जण्ड सुधारका एजेन्डा किन तुहाइए प्रधानमन्त्रीजी ?,"अर्थमन्त्री र जण्ड सुधार प्रधानमन्त्रीको जण्ड सुधारको योजना असफल बनाउन सक्षम देखिएका अर्थमन्त्री प्रकाशशरण महतले पत्रकार सम्मेलन नै गरेर निकट विगतमै बाह्य सूचकहरू सबल बन्दै गएको, ब्याजदर घट्दै गएको, कर्जा प्रवाह बढेको, राजस्व संकलनमा क्रमशः सुधार हुँदै गएकाले लामो समयदेखि शिथिल रहेको अर्थतन्त्रमा सुधारको आधार देखिएको दाबी गरे (डिसेम्बर १३) । अर्थमन्त्रीको यो दाबी सर्वथा झूटमा आधारित छ । अर्थतन्त्रको कखरा बुझ्ने मानिसहरूलाई मात्र होइन, सर्वसाधारणलाई पनि अनुभव भइसकेको छ, नेपालको अर्थतन्त्र आर्थिक तथा व्यापारिक चक्रको संकुचनको पनि आरोग्यता मिल्नै नसक्ने अवस्थाबाट गुज्रिरहेको छ । जस्तो गाउँमा मात्र होइन, ठूला सहर र राजधानीमा समेत आर्थिक क्रियाकलापहरू अत्यन्त न्यून गतिमा चलिरहेका छन् । अर्थात्, तिनको ढुकढुकी मात्र बचिरहेको छ । वास्तविक आय गिर्दो छ, सबै स्रोत र साधनहरूको परिचालन र उपयोग खुम्चँदै गएको छ । आम रूपमा निराशा बढ्दो छ र व्यापारका उच्च स्तरका कारोबारहरू पनि बन्द हुने उपक्रममा छन् । अर्थतन्त्रमा सुधार भएको त्यति बेला मात्र मानिन्छ जब मन्दीबाट उन्नति वा समृद्धितर्फ उन्मुख होइन्छ । उत्पादन, रोजगारी, आय आर्जन, मूल्यमा बढोत्तरी हुँदै जान्छ र निराशाको ठाउँ आशाले लिन थाल्छ । वर्तमान नेपालमा त्यस्तो चाँदीको घेरा सम्भ्रान्तहरूलाई बाहेक अरू कसैका लागि कहीँकतै राम्रो देखिएको छैन ।एक महिनाअघिसम्म प्रधानमन्त्री दाहालले कालो बादलमा चाँदीको घेरा नदेखिएको बताइरहेका थिए, जुन सत्यमा आधारित थियो । किनकि अब साधारण सुधार वा आर्थिक रूपमा टालटुल गरेर मात्र अर्थतन्त्र चल्ने अवस्थामा छैन । जण्ड सुधारको विकल्प नखोज्नु र जण्ड सुधारमा ढिलाइ गर्नुको अर्थ सामाजिक तनाव, फ्रस्ट्रेसन र विद्रोह निम्त्याउनु हो । वास्तविकता के हो भने, नवउदारवादी बजार अर्थतन्त्रको निरन्तरताबाट नेपाली आर्थिक समस्या हल हुन सम्भवै छैन । राज्यको वर्तमान आर्थिक संरचना बदल्नका लागि जण्ड सुधारकै आवश्यकता भइसकेको छ । हाल बजारमा देखिएका स्टेक होल्डर र सरकारका प्रतिनिधिहरूबीचको समन्वयले मात्र अर्थतन्त्र सुदृढ हुन सक्तैन । किसान, मजदुर र सानामझौला व्यवसायीहरू पनि स्टेकहोल्डर हुन् र उनीहरूको सक्रिय संलग्नताबेगर अर्थतन्त्रले गति लिन सक्दैन भन्ने बुझ्न पनि जरुरी छ । अर्थशास्त्री तथा नीतिनिर्माताले के बुझ्न जरुरी छ भने, व्यापार चक्र आर्थिक प्रणालीमा अपरिहार्य तत्त्व हो, गति दिइराख्न अर्थतन्त्रलाई भिन्नभिन्न अवस्थामा अर्जापिरहनुपर्छ । वास्तवमा जण्ड सुधार दर्शनशास्त्री आन्द्रे गोर्जले प्रतिपादन गरेको परिष्कृत सुधार (र्याडिकल रिफर्म) अर्थात् पुँजीवादी प्रणालीभित्रको गैरपुँजीवादी सुधार हो जसले मानवीयताको रक्षाका लागि काम गर्छ, दिगो र भरपर्दो समावेशी तथा सहभागितामूलक विकासका लागि विद्यमान शक्ति सम्बन्धलाई चुनौती दिन्छ र अर्थतन्त्रलाई गुणात्मक फड्को मार्न एकीकृत ढंगले मार्गप्रशस्त गर्छ । खासगरी सामाजिक रूपान्तरण, सामाजिक न्याय, पूर्ण रोजगारी, समावेशिता र सहभागितामूलक निर्णय पद्धति स्थापित गर्न अर्थात् नेपालको संविधानले उल्लेख गरेझैं लोककल्याणकारी कार्यक्रममा आधारित समाजवादउन्मुख समाज निर्माणका लागि जण्ड सुधार उपयोगीसिद्ध भएको छ । प्रधानमन्त्री दाहालले जण्ड सुधारलाई कसरी बुझ्न चाहेका थिए, त्यो प्रस्टिएको छैन । उनीसँग सत्तारूढ योजना र कार्यक्रमको कुनै प्रस्ट खाका थिएन । रहँदैभन्दै जाँदा र पुराना अनुभवका आधारमा उनले विद्यमान प्रशासनिक तथा आर्थिक प्रणालीले काम गर्दैन भन्ने खुला अभिव्यक्ति दिए । सत्ता गठबन्धनविरुद्ध चरम असन्तुष्टि मतदानद्वारा नै अभिव्यक्त भएपछि उनले जण्ड सुधारको धूमिल खाका प्रस्तुत गरेर आम असन्तुष्टिलाई थुमथुम्याउन वा अलमल्याउन खोजेका हुन सक्छन् । तर सत्तामा बसेर मुलुकको अर्थराजनीतिमाथि हैकम चलाइरहेको सम्भ्रान्त वर्ग खास गरी गठबन्धनका सहयात्रीहरू, उनकै पार्टीका नीतिनिर्माण तहमा उक्लिन सफल सहयात्रीहरू जण्ड त छाडौं, साधारण सुधारसम्म पनि चाहन्नन् भन्ने कुरा यी दुई एजेन्डा रोक्नुले पुष्टि हुन पुगेको छ । यो वर्गसापेक्ष कुरा हो । एक वर्षको कार्यकालमा दाहाल आफ्नो घोषित कार्यक्रम लागू गर्न पूर्णतः असफल भएका छन् । प्रधानमन्त्रीको संविधानप्रदत्त अधिकारमाथि गठबन्धन हाबी भएको हो भने यो मुलुककै लागि दुर्भाग्यपूर्ण हो । यदि गफैले तर मार्न खोजेको हो भने प्रधानमन्त्रीको सोचाइ र गराइको क्षमतामाथि प्रश्न उठ्छ । किनकि मुलुकले यो अक्षमताको मूल्य तिर्नुपर्ने हुन्छ । यसरी निरीहता वा अक्षमता बोकेर प्रधानमन्त्रीले सत्तायात्रा चालु राख्न कति औचित्यपूर्ण हुन्छ ? प्रधानमन्त्रीले आत्मसमीक्षा गर्ने बेला भइसकेन र ?"
बैरंग भो सीमाञ्चल !,"नेपालभारत सीमा वारिपारिका बासिन्दाहरू सीमामा भोग्नुपर्ने समस्याबारे औंलो ठड्याउनसमेत अप्ठ्यारो मान्न थालेका थिए । आखिर त्यही सीमावरिपरि बस्नु छ । पानीका सामान्य जन्तुले गोहीसँग जोरी नखोज्नु नै जाती हुने रहेछ । तर पानी नाकछेउ पुग्न थालेपछि कराउनुको विकल्प रहेन ।विकल्प सायद सीमाञ्चलजनकै अग्रसरता हो । खुला सीमाले जनस्तरको सम्बन्ध एकदम नजिक तुल्याएको उनीहरूभन्दा अरू कसले मनैदेखि बुझेको होला ? त्यसैले उनीहरूले स्थानिक सम्बन्धबारे विमर्श गर्न थालेका छन् । राजविराजकुनौली, वीरगन्जरक्सौल, नेपालगन्जरुपैडिहामा पारस्परिक संवाद सुरु भएको छ । सीमा वारिपारि बसोबास गर्नेहरू अति निकट छिमेकी हुन् । शताब्दियौंपूर्व यस्तो पनि थियो, यी क्षेत्रका बासिन्दाहरू एउटै राजनीतिक भूगोलमा थिए । राज्यका सीमाहरू हेरफेर भइरहे । सुगौली सन्धिले गरेको रेखांकन तथा त्यसको केही दशकपछि पश्चिम तराईका भूभागको प्राप्तिपश्चात् करीब यो सीमारेखा निश्चित भएको छ । र सो आधारमा तत्क्षेत्रका बासिन्दाहरूको सार्वभौमिकता परिभाषित हुन आएको छ । तर यो अकाट्य पक्ष हो, दुवैतिरका बासिन्दाहरूबीच धेरै प्राचीन र ऐतिहासिक सम्बन्ध छ । हो, त्यही आधारलाई पछ्याएर दशगजा छेउछाउमा पारस्परिक जनसंवाद सुरु भएको छ ।बोर्डरमा आवागमन असहज हुन थालेपछि दुवैतिरका बसोवासीमा गहिरो चोट पुगेको छ । घाउ नै देखिएको छ । मल्हम लगाउने उपक्रम कतै देखिँदैन । सीमाञ्चलवासी आखिरमा सहोदर नागरिक हुन् । राजनीतिक पहिचान फेरिए पनि वारिपारि एकअर्काप्रति गहिरो आकर्षण छ । घाउ जो देखिएको छ वा घाउको तत्त्व जो देखिएको छ, त्यसको जरो सीमामा होइन, केन्द्रमा छ । सीमामा अलग प्रयोग गरेर आआफ्ना राजनीतिक स्वार्थ पूरा गर्ने खेल चल्दै छ । सीमाञ्चलको मनोवैज्ञानिक आवश्यकता काठमाडौं र दिल्लीले पूरा गरेका छैनन् । यस्तो अवस्थातर्फ संकेत गर्दै एक स्थानीय बासिन्दा भन्छन्, बैरंग भो सीमाञ्चल ।निश्चय नै सुरक्षा को जटिल बुझाइले सीमामा सुरक्षातन्त्रको उपस्थिति बाक्लिएको छ । यो व्यवस्था दिनानुदिन नयाँनयाँ प्रक्रियाहरूका कारण महिनैपिच्छे फेरिँदै गएको छ । जो हिजो थियो, त्यो आज छैन र आज जो छ, त्यो भोलि रहने छैन । तर अन्ततोगत्वा यसले कुन रूपमा स्थिरता पाउने हो, काठमाडौं र दिल्लीले खुलाएका छैनन् । यसबारे यी केन्द्रहरूबीच कुनै अघोषित समझदारी पनि भइसकेको हुन सक्छ । आधुनिक राज्य प्रणालीका लागि सुरक्षा सरोकार यस्तो मिथकीय विश्वास हो जसको प्रयोग शासकले आफूखुसी गर्छन् । यहाँ दुइटै अवस्था छन् एउटा, राम्रो पर्खालले एउटा राम्रो छिमेकी बनाउँछ भन्ने सोचका आधारमा सीमाको प्रबन्धीकरण गर्ने । अर्को, खुला सीमाजन्य सम्बन्धको मिथकीकरण । सोचजस्तो भए पनि त्यसले आखिर सीमाञ्चलजनलाई नै क्षति पुर्याइरहेको छ ।आमजन नेपालका होऊन् वा भारतका, उनीहरू परेशान छन्, तंगीमा छन्, उनीहरूबीच वैरभाव छैन । उनीहरूका मनमा प्रेम यति गहिरो छ कि उनीहरूले सरहदको सीमालाई सधैं झूटो साबित गर्ने प्रयास गर्छन् । अनि पो स्थानिक संवादहरूमा संवेदनाहरू छचल्किएर आउँछन् । दुवैतिरका बासिन्दा सहज आवागमनका पक्षधर छन् । यस्तै जनाकांक्षाले साढे तीन दशकअघि पूर्वी र पश्चिमी जर्मनीमा बर्लिनको पर्खाल भत्काउन पुग्यो । यतिखेर दुइटै केन्द्रमा सुनिने आत्मसमीक्षाबिनाको गनगन सीमाञ्चलको भुइँयथार्थ होइन, त्यो त रणनीतिकारहरूद्वारा निर्मित कथ्य हो । तर स्थानिक स्तरमा जनसंवादको थालनीले दुवैतर्फ सम्बन्धको पुनर्ताजगीका लागि नागरिक पहलको औचित्य सिद्ध गरेको छ । यसलाई सम्वर्द्धित र विस्तारित गर्ने आवश्यकता दुवैतर्फले महसुस गरेका छन् । पूरै संवेदनशीलतासाथ वारिपारि जनसंवाद फैलिनुपर्छ । यस्ता संवादहरूमा आशंका, आक्रोश र निरीहता प्रस्तुत हुने गरेको देखिन्छ । नेपालको वर्चस्ववादी राजनीतिले केवल दुई केन्द्रबीच मोलमोलाइ छनोट गर्छ । सीमामा आवागमन कसिँदै जानुपर्ने चाहना तथाकथित राष्ट्रवादी शक्तिहरूको हो । राजा महेन्द्रले सीमाञ्चलजनबीच विभाजन, वैमनस्य र विभेदको बीजारोपण गरे । त्यसैले सीमा छेउको जनसांख्यिक बनोट हेरफेर गरियो । उनले यस्तो नेपालीपनको कठोर अभ्यास गरे जसले लाखौं नेपालीलाई नागरिकता र राष्ट्रियताको परिधिबाहिर धकेल्यो । सीमा सुरक्षाका नाममा यस्ता कन्स्पिरेन्सी हरू चलाए, जहाँ आफ्नै देशका खास भेषभूषा र भाषा भएकाहरूलाई नेपालको सीमाभित्र परेका भारतीय ठानियो । बरू अन्य मुलुकबाट झिकाएर सीमा छेउछाउ बसाए, तर त्यस क्षेत्रका रैथानेहरूमाथि सीमा पहरेदारीको मामिलामा अन्यकरण गरे । यसरी सीमा क्षेत्रका नयाँ बसोवासीमा वारिपारिको सम्बन्धबारे फरक सोचाइ छ । भारततिर पनि विभाजनपश्चात् केही स्थानमा शरणार्थीहरू ल्याई सीमा छेउछाउमा बसाइयो । नयाँ बसोवासीहरूमा सीमाञ्चल सम्बन्ध नयाँ ढंगले टुसाएको छ । रैथानेहरूमा भने सम्बन्धलाई लिएर भिन्नै स्पन्दन छ । उनीहरू सीमा सुरक्षाका नाममा त्यस्तो कुनै पनि साँघुरो परिधिभित्र अटेसमटेस गर्दै बस्न अब राजी छैनन् । तर, केन्द्रको सामुन्ने गर्न नै के सक्छन् ? सीमामा कस्तो प्रक्रिया अपनाइने हो, त्यो तय गर्ने त आखिर केन्द्रले नै हो ।बोर्डर जहिलेसुकै स्वाभाविक त हुँदैन, त्यसलाई राज्यले आफ्नो अनुकूलतामा उपयोग गर्छ, तर वारिपारि सम्बन्ध अन्तरक्रियात्मक रहे त्यसले केन्द्रहरूको तुरूप सच्याउन नैतिक दबाब दिन्छ । अहिले बोर्डरले छेउछाउकाहरूमा आत्मविश्वास होइन, डर खडा गरेको छ । हतपत आमजन वारिपारि गर्न हच्किरहेको छ । वैवाहिक सम्बन्ध बिस्तारै अपवादको व्याख्याभित्र पर्दै छ । त्यसैले परस्पर वार्तालापमा बाघा र अटारी बोर्डर प्रतीक बनेर उदाउँदै छन्, कतै यताको नियति त्यस्तै प्रबन्धतिर डोरिँदै गएको त छैन ? व्यक्तिगत कुराकानीमा खुल्ने मनका बहहरू सार्वजनिक मञ्चमा सम्पूर्णतामा सम्प्रेषण हुँदैनन् । भारतीयमा राष्ट्रिय सुरक्षाको सवालमा टिप्पणी गरेको अबगाल लाग्ला भन्ने भय छ भने नेपालतिर सीमा आवागमनलाई लिएर केन्द्रको आलोचना गर्दा राष्ट्रवादको मखुन्डो फुत्किने मनोविज्ञान पनि कम छैन । अमूर्त सुरक्षा त्रासको कसीमा सीमाञ्चल सम्बन्धको स्तर निर्धारण गर्ने प्रवृत्ति नै सग्लो सम्बन्धको बाटाको खाडल बनेको छ ।नेपालतिर सीमा वारिपारिको सरोकारबारे जति कुरा उठ्छ, त्यति पारिपट्टि सुनिँदैन । खुला सीमाको उपादेयता जसरी यता अर्थ्याइन्छ, त्यति संरचनागत रूपमा उता देखिँदैन । त्यहाँ अन्तर्राष्ट्रिय सीमाको प्रबन्धीकरणको जिम्मा दिल्ली को हो भनेर पन्छाइने भाव छ । यता पनि यो राजनीतिको स्वर बन्न सकिरहेको छैन । भारतीय राज्यहरूसँग जोडिएका नेपालका प्रदेशसभा वा संघीय संसद्मा सीमाको जनसरोकार गुन्जिएको छैन । यद्यपि सामाजिकआर्थिक मञ्च र मिडियामा यो सवाल बेलाबेला उठ्दै आएको छ । जबसम्म दुवैतिर समानस्तरमा यो सरोकारबारे जनाकांक्षा प्रकट हुँदैन तबसम्म सीमामा आमजन अपमानित, असुरक्षित र अलगथलग रहने क्रम रोकिने छैन । र, जब जनसंवाद हुन्छ त्यतिखेर मान्छे नोस्टाल्जिक हुन पुग्छ । जनसंवादमा पछिल्ला दिनमा फेरिएको प्रसंग के हो भने, अब सीमामा पहिलेको जस्तो सहजता त हुँदैन । एक सीमाञ्चलवासी लोककथा सुनाउँदै आफ्नो मनको बह यसरी पोख्दै थिए, कुम्हाले गाग्रो बनाउन तल्लीन थियो । उसको मनमा गाग्रोको सुन्दर तस्बिर थियो । केही बेरमै उसले चाहेको जस्तो गाग्रो तयार भयो । उसले गाग्रोलाई घाममा सुकाउन राख्यो । त्यही बेला एउटा काग आएर गाग्रोमा ठुँग्यो । गाग्रोको स्वरूप बिग्रियो । कुम्हाले फेरि अर्को गाग्रो बनाउन तल्लीन भयो । केही बेरमै साबिककै जस्तै गाग्रो तयार भयो । कुम्हाले आफ्नै धुनमा लागेको थियो, काग छेउमै आएर कागकाग गर्न थाल्यो । कुम्हाले हैरान भयो । घुम्दै गरेको चक्रमाथि गिलो माटोमा नाचिरहेका उसका हातहरू गाग्रोको आकार दिन खोज्दै थिए, तर यसपटक उसले परिकल्पना गरेको जस्तो गाग्रो प्रकट भइरहेको थिएन । कालिगडको स्मृतिमा काग आएर टाँसियो । आश्चर्य, गाग्रोको मुख पटकपटक कागजस्तै भइरहेको थियो । कागले कालिगडको मनमस्तिष्कमाथि हमला जो गरिसकेको थियो । कुम्हालेको कथाको कागजस्तै सबैका मनमनमा सुरक्षा ले यति ग्रस्त छ कि राज्यलाई सघाउ पुग्ने र सामान्यजनलाई पनि सहज हुने बाटो निकाल्नुपर्ने दृष्टिकोण बाहिरिन थालेको छ ।अबका स्थानिक संवादहरूमा पाँच स बारे विमर्श नगरी सुख छैन । पहिलो, सपनाहरूमा साझापन । वारिपारिका सहरबजार तथा बस्तीहरू आउँदा दिनमा कस्तो रूपमा विकसित हुन खोज्दै छन् र त्यसमा खुला सीमाजन्य पारस्परिकताले कसरी सघाउ पुर्याउला ? दोस्रो, सामर्थ्यको पहिचान । दुवैतिरका आआफ्नै विरासत, मिजास र सम्भावनाहरूलाई पूरक रूपमा कसरी विकसित गर्ने ? तेस्रो, सामूहिक विवेक प्रदर्शन अर्थात् अवाञ्छित तत्त्व वा गतिविधिबारे मुखरता । पहिले कसैले पारिपट्टिबाट आएर नेपालमा दोहोरो नागरिकता लियो भने त्यो केवल यहीँको समस्या मानिन्थ्यो, पछि उतापट्टिसमेत यस्ताहरूलाई कानुनी प्रक्रियामा ल्याउनुपर्ने बुझाइ बन्दै गयो । सीमा क्षेत्रमा अप्राकृतिक कृत्य गर्ने जुनसुकै तत्त्व र प्रवृत्तिको भण्डाफोर नगरे राज्यले नियोजनको विधि थाल्छ नै । राज्यका जायज आशंकाहरू तिरोहित गर्न सीमाञ्चलवासीले विशेष दायित्व निर्वाह गर्नैपर्छ । चौथो, समन्वयको पहल । यसमा पूर्वाधार विकास, विपत् व्यवस्थापन, अपराध नियन्त्रण, सांस्कृतिकआर्थिक सहयात्राजस्ता पक्षहरू अन्तर्निहित छन् । पाँचौं, शान्त सीमा, खुला सीमाका कारण दुवैतिर सम्मानित, समृद्ध र सुरक्षित नागरिक निर्माणमा पहल । खुला सीमाको प्रयोग केवल सीमा वारिपारिका बासिन्दाले मात्र गर्दैनन्, तर जो निकटमा बस्छन्, स्वभावतः तिनको सरोकार बढी हुन्छ । त्यहाँका नागरिकलाई आआफ्ना केन्द्रद्वारा बैरंग चिठी जस्तो बनाइनु भएन ।"
सहकारीपीडितको उजुरी छानबिन गर्न गृहको निर्देशन,"(काठमाडौं)गृह मन्त्रालयले सहकारीपीडितहरूको उजुरीमाथि छानबिन गरी कारबाही प्रक्रिया अघि बढाउन निर्देशन दिएको छ । गृहमन्त्री नारायणकाजी श्रेष्ठले बुधबार गृहसचिव, सहसचिवलगायत मातहतका निकायसँग सहकारीका बचतकर्ताको गुनासो र उजुरीको बारेमा जानकारीसहित छलफल गरेका थिए । त्यसक्रममा कानुनबमोजिम कारबाही प्रक्रिया बढाउन निर्देशन दिएका हुन् । गृह मन्त्रालयका प्रवक्ता नारायणप्रसाद भट्टराईले सहकारी पीडितका विषयमा कानुन कार्यान्वयनमा प्रहरी, प्रशासनबाट कमीकमजोरी हुन नदिन गृहमन्त्रीले निर्देशन दिएको बताए । प्रहरीले अनुसन्धान गरेर अदालतबाट प्रक्राउ पुर्जीसमेत जारी भइसकेको अवस्था पनि छ, उनले भने, छानबिन र कारबाही प्रक्रियालाई तीव्रता दिएर कानुन कार्यान्वयनमा लाग्न भनेका छौं । छलफलमा सहकारीले गरेको ठगीविरुद्ध गृहप्रशासन सशक्त रूपमा प्रस्तुत हुने निष्कर्षसमेत निकालिएको गृह स्रोतले जनायो ।पोखरास्थित सूर्यदर्शन बचत तथा ऋण सहकारीको करिब डेढ अर्ब रुपैयाँ अपचलन गरेर सहकारीका संस्थापक अध्यक्ष गितेन्द्रबाबु (जीबी) राई फरार छ । उनी संलग्न रहेको चितवन, वीरगन्ज, नेपालगन्ज र बुटवलका सहकारीबाट करोडौं रुपैयाँ हिनामिना भएको गुनासो बचतकर्ताले गर्दै आएका छन् । ती सहकारीका पीडितहरूले सम्बन्धित जिल्ला प्रहरी कार्यालय र स्थानीय तहहरूमा उजुरी दिएका छन् । स्रोतका अनुसार प्राप्त उजुरीमाथि छानबिनसहित कारबाही प्रक्रिया अघि बढाउन ढिलासुस्ती भएकाले प्राथमिकता दिएर अनुसन्धान गर्न सम्बन्धित जिल्लाका प्रमुख जिल्ला अधिकारी र प्रहरी प्रमुखलाई निर्देशन गरिएको छ । उजुरी आए पनि अनुसन्धानमा केही अलमल देखिएको समीक्षा भयो । पीडितको गुनासो बढ्दै गएकाले उनीहरूलाई न्याय दिन ढिलासुस्ती गर्न नहुने कुरा भएको छ, बैठकमा सहभागी गृह मन्त्रालयका एक अधिकारीले भने ।यसैबीच, राईसहित चार जनाविरुद्ध नेपाल प्रहरीले इन्टरपोलमार्फत खोजी प्रक्रिया अघि बढाएको छ । सूर्यदर्शन सहकारीका करिब १९ हजार बचतकर्ताको १ अर्ब ३५ करोड ५३ लाख रुपैयाँ हिनामिना गरेको अभियोगमा कास्की प्रहरीले अनुसन्धान अघि बढाएसँगै राई फरार छन् । उनीसहित पूर्वअध्यक्षद्वय भूपेन्द्र राई र थानबहादुर बुढामगर तथा पूर्वसञ्चालक समिति सदस्य महेन्द्र भोटे भनिने शिवबहादुर गुरुङविरुद्ध इन्टरपोलमार्फत डिफ्युजन नोटिस जारी गर्न लागिएको हो ।चार जनासहित १९ विरुद्ध सहकारीको रकम हिनामिना गरेको अभियोगमा कास्की अदालतमा मुद्दा विचाराधीन छ । तर, मुद्दाका मुख्य अभियुक्त नै भेटिएका छैनन् ।प्रहरी स्रोतका अनुसार आरोपितहरू मलेसिया, सिंगापुर, दुबई र हङकङ भागेको आशंका छ । जिल्ला प्रहरी कार्यालय कास्कीले पुस ५ मा आरोपित चारै जनाविरुद्ध इन्टरपोलमार्फत खोजी गर्ने गरी डिफ्युजन नोटिसका लागि प्रहरी प्रधान कार्यालयमा पत्र पठाएको थियो । त्यसकै आधारमा प्रहरीले प्रतिवादीमध्येका चारलाई इन्टरपोलमा आबद्ध राष्ट्रका प्रहरीको सूचीमा फरार राखेर डिफ्युजन नोटिस जारी गर्ने प्रक्रिया अघि बढेको हो । गत असोज १८ मै जिल्ला सरकारी वकिल कार्यालय कास्कीले १९ जनालाई प्रतिवादी बनाएर मुद्दा दायर गरेको थियो । कास्की प्रहरी प्रमुख एसपी मोहन थापाले सहकारी ठगी प्रकरणमा प्रतिवादी बनेका १९ मध्ये हालसम्म कुमार रम्तेल मात्रै पक्राउ परेर अदालतको आदेशमा पुर्पक्षका लागि जेल चलान भएको बताए । जिल्ला प्रहरी कार्यालयहरूको सहयोगमा खोजबिन गर्दा नभेटिएपछि आरोपितमध्येका चार जनालाई इन्टरपोलमार्फत खोज्न अनुरोधसहितको पत्र प्रहरी प्रधान कार्यालय पठाएका हौं, उनले भने । प्रहरी प्रधान कार्यालयका एक अधिकारीले कास्की प्रहरीबाट फरार अभियुक्तविरुद्ध डिफ्युजन नोटिसका लागि अनुरोध भई आएको बताए । केही दिनमै निर्णय गरेर इन्टरपोललाई पत्र पठाइने ती अधिकारीले जनाए । फरारमध्येका जीबी राई गोरखा मिडिया नेटवर्कमार्फत सञ्चालित ग्यालेक्सी टेलिभिजनका अध्यक्ष पनि हुन् । उनीसहित कैलाशकुमार दर्लामी, धीरजकुमार दास, हेमन्त अधिकारी, प्रमोद भट्टराई, थानबहादुर बुढामगर, भूपेन्द्र राई, अनुज नकर्मी, शिवबहादुर गुरुङ (महेन्द्र भोटे), भविश्वर अर्याल, आइस्मा गुरुङ, कविता तामाङ, सागर केसी, ललिता तामाङ, दिनेश रोका, सृष्टि मानन्धर, बुद्धि गुरुङ र सुरज श्रेष्ठविरुद्ध जिल्ला अदालत कास्कीमा मुद्दा विचाराधीन छ । अन्य जिल्लामा खोलिएका आधा दर्जन सहकारीको रकम हिनामिना प्रकरणमा समेत जीबी राईसहितका व्यक्ति जोडिएका छन् ।"
टेरामक्स प्रविधि खरिदबिक्री कानुनसम्मत नभएको लेखा समितिको ठहर,"(काठमाडौं)नेपाल दूरसञ्चार प्राधिकरणले लागू गर्न खोजेको विवादित टेरामक्स प्रविधिको खरिद प्रक्रिया कानुनसम्मत नभएको भन्दै प्रतिनिधिसभाको सार्वजनिक लेखा समितिले अख्तियार दुरुपयोग अनुसन्धान आयोगलाई अनुसन्धानका लागि निर्देशन दिएको छ । बुधबार सिंहदरबारमा बसेको समितिको बैठकले टेरामक्स खरिद प्रक्रियाको सबै काम हाललाई यथास्थितिमा राख्न र थप भुक्तानी नगर्न सञ्चार तथा सूचना प्रविधि मन्त्रालय र नेपाल दूरसञ्चार प्राधिकरणलाई समेत निर्देशन दिएको हो । करिब साढे २ अर्ब रुपैयाँ कुल लागत रहेको टेरामक्स प्रविधि खरिदमा हालसम्म ५२ करोड रुपैयाँ भुक्तानी भइसकेको छ ।सर्वोच्च अदालतले कानुन बनाउन भनेकोमा यसको अभावमा नीतिगत रूपमा समेत स्पष्ट हुन नसकेको लगायतका कारण खरिद प्रक्रिया कानुनसम्मत नभएकाले हाल यस प्रविधि खरिद गर्ने कार्यलाई यथास्थितिमा राख्न, थप भुक्तानी नगर्न, नगराउन समितिको यो बैठक नेपाल सरकार, सञ्चार तथा सूचना प्रविधि मन्त्रालय, नेपाल दूरसञ्चार प्राधिकरणलाई निर्देश गर्छ, समितिको निर्णयमा भनिएको छ । टेरामक्सबारे आन्तरिक छलफल र अध्ययनपछि बसेको बैठकको निष्कर्ष सुनाउँदै समितिका सभापति ऋषिकेश पोखरेलले भने, टेरामक्स खरिद प्रक्रियाको सबै काम यथास्थितिमा राख्दै हालसम्म सम्पादित कार्यहरूको सूक्ष्म विश्लेषण तथा अनुसन्धान गर्दा यो प्रक्रियामा सैद्धान्तिक, नीतिगत र सर्वोच्च अदालतको परमादेशसमेत उल्लंघन भएको समितिको ठहर छ । यसबारे शीघ्र अनुसन्धान गरी निष्कर्षमा पुर्याउन समिति अख्तियारलाई निर्देशन गर्दछ ।सभापति पोखरेलका अनुसार समितिले अख्तियारलाई अनुसन्धानपछि दोषी देखिएका व्यक्तिहरूविरुद्ध कानुनबमोजिम कारबाही प्रक्रिया अघि बढाउनसमेत आग्रह गरेको छ । अख्तियारले सो प्रकरणमा अनुसन्धान गर्दा हरेक महिनाको प्रगति विवरण समितिमा उपलब्ध गराउन भनिएकोछ । टेरामक्स प्रविधि खरिद प्रक्रियाका कागजात अध्ययन गर्दा खरिदमा ईबिडिङ नगरिएको, त्यसबारे अध्ययन, प्रस्ताव र नीतिगत निर्णय नगरेको र बजेटसमेत ग्रामीण दूरसञ्चार कोषको रकमबाट भुक्तानी भएको देखिएको पोखरेलले जनाए ।सिद्धान्ततः ग्रामीण दूरसञ्चार कोषको रकम यहाँ खर्च गर्न पाउने हो कि होइन ? कुन विधिबाट पूरक बजेट स्वीकृत गरिएको हो ? यो निर्णय प्रक्रियामा संलग्न पदाधिकारीहरू कोको हुन् ? के निर्णय भएको थियो भन्ने कागजातमा पाइँदैन, सभापति पोखरेलले समितिको निर्णय सुनाउँदै भने, यस प्रविधिको आवश्यकता छ भन्ने विषयको पहिचान तथा कार्यान्वयनको सुरुवात कहाँबाट भएको हो ? यो प्रविधि लागू गर्नका लागि सम्भाव्यता अध्ययन लगायतका केही काम भएको थियो कि थिएन ? यो प्रविधिको प्रयोगपछि भीओआईपी कल घट्न गई राजस्व बढ्ने सुनिश्चित आधार केके हुन् ? यी कुराको जानकारी पाइएन ।त्यस्तै, सो प्रविधि खरिद सम्झौतामा भुक्तानी डलरमा गर्ने उल्लेख भएको र स्थानीय मुद्रालाई डलरमा सटही गर्दा कम्तीमा पनि ५० करोड रुपैयाँ कर छलीको सम्भावना देखिएको समितिको ठहर छ । त्रिभुवन अन्तर्राष्ट्रिय विमानस्थलस्थित भन्सार कार्यालयले यस प्रविधिसम्बद्ध आयात गरिएका सामानको विश्वसनीयतामा प्रश्न उठाई राजस्व अनुसन्धान विभाग र सम्पत्ति शुद्धीकरण अनुसन्धान विभागमा पत्राचार गरेका बेला उपकरण जिम्मा लिन प्राधिकरण किन सक्रिय भएको भनी समितिले प्रश्न गरेको छ । भन्सारमा ल्याइएका उपकरण भित्र्याउने जिम्मेवारी सम्बन्धित ठेकेदारको हुनुपर्नेमा सोका लागि प्राधिकरण नै सक्रिय हुनुपर्ने आवश्यकता किन पर्न गएको हो ? यो एक संशय गर्नुपर्ने कारण किन हुन सक्दैन ? समितिको प्रश्न छ, टेरामक्स प्रविधि भित्र्याएपछि दूरसञ्चार सेवा प्रदायकहरूले सर्वोच्च अदालतको नजिर, नेपालको संवैधानिक व्यवस्था र गोपनीयताको सवाल देखाएर आफ्नो स्विचिङ प्रणालीमा दूरसञ्चार प्राधिकरणलाई पहुँच दिन अस्वीकार गरे । पहुँचको सुनिश्चितता पहिले हुनुपर्ने थियो कि प्रविधिको जडानपछि पहुँचका लागि पत्राचार गर्ने हो ? ठेक्का व्यवस्थापन गर्दा ६ वटा अपरेटर र ७ वटा गेट वेको एन्टी फ्रडसिस्टमको डाटा क्याप्चर गरी काम गर्ने उल्लेख गरेकोमा सम्झौता गर्दा २ वटा अपरेटरमा सिमित गरेको तर सम्झौता रकम सोही अनुपातमा नघटाएको विषयमा समितिले चासो व्यक्त गरेको छ । योसँगै ठेक्का प्रक्रियामा टेन्डरको कागजात बनाउन जास कम्पनीका विज्ञ साइनाथ नाइडु नै पछि स्विट्जरल्यान्डको एसजेए होल्डिङका प्रतिनिधि भई आउँदा यसमा स्वार्थको द्वन्द्व हुने गरी टेन्डर स्वीकृत भएको देखिने समितिको ठहर छ । बैठकमा सांसदहरूले कानुनी स्पष्टताबिना नै किन उपकरण आयात गरेको, हालसम्म कति रकम भुक्तानी भयो, भीओआईपीजस्ता क्रियाकलापबाट राजस्वमा कति घाटा भयो, ठेक्का प्रक्रियामा छनोट भएका चार कम्पनीमध्ये सबैभन्दा बढी रकम दाबी गर्नेलाई नै किन छानियो, सेवा प्रदायक आफैंसँग टेरामक्सजस्तो प्रविधि हुँदाहुँदै नियामकलाई किन चाहियो भन्ने आशयका जिज्ञासा राखेका थिए । नागरिकको गोपनीयताको हक हनन नहुने गरी यस विषयमा कानुन बनाएर मात्रै टेरामक्समा प्रवेश गर्नु भन्ने अदालतको आदेशविरुद्ध टेरामक्सका लागि पूरक बजेट दिन स्वीकृति दिने मन्त्री को हुनुहुन्थ्यो ? रास्वपा सांसद मनीष झाले भने, सुन्नमा आएको छ कि त्यो बेला जो मन्त्री हुनुहुन्थ्यो, उहाँको स्वकीय सचिव अहिले टेरामक्सको स्थानीय एजेन्टका रूपमा काम गर्नु हुन्छ । यो कुरा सत्य हो भने यसमा स्वार्थको द्वन्द्व र आशंका गर्नुपर्ने थप संकेत देखिन्छ । सर्वोच्च अदालतले २०७२ मा सर्वसाधारणको गोपनीयताको हकविपरीत नहुने गरी कानुन बनाएर मात्रै कल डिटेल लिनेजस्ता कामको अनुमति दिनु भन्ने आशयको फैसला गरे पनि त्यसविपरीत सर्वोच्चकै तत्कालीन न्यायाधीश चोलेन्द्रशमशेर राणाको निर्णयअनुसार टेरामक्स खरिद प्रक्रिया अघि बढाइएको सांसद झाले बताए । पूर्वसञ्चारमन्त्री समेत रहेका एमाले सांसद गोकुल बाँस्कोटाले चाहिँ कुनै अध्ययन, अनुसन्धानबिना नै यो प्रविधि भित्र्याउन खोजिएको र खासमा यसको कुनै आवश्यकता नरहेको धारणा राखे । एकातिर कानुन बनेको छैन, अर्कोतिर उपकरण आयात भइसक्यो भनेपछि यसको कार्यान्वयन कसरी हुन्छ ? उनको प्रश्न थियो, यसविरुद्ध मुद्दा पर्यो भने यत्रो लगानी के हुन्छ ? भीओआईपीका कारण कति अर्ब क्षति भएकाले टेरामक्स चाहिएको हो ? यस विषयमा कुनै अध्ययन भएको छ भन्ने मलाई लाग्दैन । कसको, के स्वार्थमा यसलाई यतिबिघ्न घिसारेको घिसारै गर्नुपरेको हो ? नेकपा (एस) का सांसद प्रेमबहादुर आलेले टेरामक्स प्रविधि खरिदका लागि सुरुमै सम्पूर्ण सेटिङ मिलाएपछि टेन्डर आह्वान गरिएको भनाइ राखे । तत्कालीन मन्त्री मोहनबहादुर बस्नेतको पालामा २०७४ असोज २० मा टेन्डर निक्लिनुभन्दा अगाडि नै सबै कुराको सेटिङ भएको थियो, उनले थपे, टेन्डर निस्किएपछि २० वटा कम्पनीले आवेदन दिएकामध्ये क्यानडाको टीकेसी कम्पनीले १२२७ मिलियन डलरमा प्रविधि भित्र्याउने उल्लेख गरेको थियो । तर २३७७ मिलियन बिड गर्ने लेबनानको भ्यानराइज सोलुसनलाई छानियो । उनले भ्यानराइज सोलुसनले अन्य देशलाई केकति दरमा यस्तो प्रविधि उपलब्ध गराएको छ भन्नेबारे बुझ्न सकिने धारणा राखे । त्यस्तै, कांग्रेसकै रामकृष्ण यादवले खरिदको अपारदर्शिता र अनियमितताको आशंका भएकाले समितिभित्रै उपसमिति बनाएर यसको छानबिन गरिनुपर्ने माग राखेका थिए । जसपाका सांसद प्रदीप यादवले गोपनीयताको हक हनन नहुने गरी कानुन बनाएर मात्रै लागू गरिनुपर्नेमा प्राधिकरणले प्रयोगकर्ताका कल डिटेल रेकर्डमा पहुँच हुने टेरामक्स प्रविधि कानुनी आधारबिना लागू गर्न खोज्नु उचित नभएको अभिव्यक्ति दिए । बैठकमा उपस्थित नेपाल दूरसञ्चार कम्पनी लिमिटेड (नेपाल टेलिकम) की निमित्त प्रबन्ध निर्देशक संगीता पहाडीले करिब २ करोड ग्राहकको गोपनीयतासँग जोडिएको विषय भएकाले टेरामक्स जडान गर्न नसकेको भनाइ राखेकी थिइन् । कानुनी र नीतिगत स्पष्टता नभएकाले इन्स्टल गरिएको छैन, उनले भनिन्, हामी कानुनी र नीतिगत स्पष्टताको पर्खाइमा छौं । दूरसञ्चार क्षेत्रमा हुन सक्ने गैरकानुनी गतिविधि र राजस्वको असली विवरण पत्ता लगाउन भन्दै प्राधिकरणले विगत ६ वर्षदेखि टेरामक्स प्रविधि कार्यान्वयनमा ल्याउने पहल गर्दै आएको छ ।प्राधिकरणका अध्यक्ष पुरुषोत्तम खनालले टेरामक्सबाट कल डिटेल रेकर्ड हेर्ने नभई यसको भोल्युम मात्रै हेर्न खोजेको, प्रयोगकर्ताको गोपनीयता सुनिश्चितताका लागि २०७५ सालमा बनेको वैयक्तिक गोपनीयतासम्बन्धी ऐन, २०७७ को नियमावलीले नियमन र अनुसन्धान गर्ने प्रयोजनमा सूचनामा पहुँच राख्न सक्ने व्यवस्था गरेको उल्लेख गरे । २०८० भदौमा टेरामक्सका नीतिगत र कानुनी स्पष्टता नभई कार्यान्वयन नगर्नु भन्ने मन्त्रीस्तरीय निर्णयपश्चात् यसका लागि के कस्तो नीतिगत र कानुनी व्यवस्था गर्नुपर्छ भन्नेबारे आफूहरूले सञ्चार तथा सूचना प्रविधि मन्त्रालयलाई सोधेको भए पनि यसबारे हालसम्म कुनै जानकारी नआएको खनालले बताए ।"
डेडिकेटेड र ट्रंकलाइन बक्यौता विवादबारे शीर्ष नेता भेट्दै उद्योगीहरू,"(काठमाडौं)डेडिकेटेड र ट्रंकलाइन बक्यौता विवाद समाधानका लागि उद्योगी समूहले राजनीतिक नेतृत्वसँग भेटघाट गर्न थालेका छन् । नेपाल उद्योग परिसंघसहित प्रभावित उद्योगी व्यवसायीले डेडिकेटेड र ट्रंकलाइन विवादका विषयमा कांग्रेस सभापति शेरबहादुर देउवा र एमाले अध्यक्ष केपी शर्मा ओलीको ध्यानाकर्षण गराएका हुन् । नेपाल विद्युत् प्राधिकरणले शुक्रबारदेखि ९ वटा उद्योगको विद्युत् काटिसकेको छ । परिसंघ उपाध्यक्ष अमित मोरसहितका उद्योगी समूहले राजनीतिक दलका नेतृत्वलाई ध्यानाकर्षण गराएका हुन् । मंगलबार ओलीसँग भेटघाट गरेको उद्योगी समूहले बुधबार देउवासँग भेटघाट गरेका हुन् । कांग्रेस सभापति देउवा र एमाले अध्यक्ष ओलीले कानुनी व्यवस्थाअनुरूप विवाद समाधान हुनुपर्ने बताएको भेटमा सहभागी उद्योगीले बताए । कानुनी व्यवस्थाअनुरूप हुनुपर्छ, सबैले कानुनको पालना गर्नुपर्छ । यो विवाद बढाउने नभई समाधान गर्नेतर्फ आफूहरूले पनि सरकारको ध्यानाकर्षण गराउने शीर्ष नेताले आश्वासन दिएको भेटमा सहभागी उद्योगीको भनाइ छ । प्राधिकरणले सिमरास्थित जगदम्बा स्टिल, विराटनगरस्थित रिलायन्स स्पिनिङ मिल्स, दाङस्थित घोराही सिमेन्ट र भैरहवास्थित अर्घाखाँची सिमेन्टको बिजुली काटेको हो । प्राधिकरणले सर्वोत्तम सिमेन्ट, लक्ष्मी स्टिल, त्रिवेणी स्पिनिङ मिल्स, अशोक स्टिल र सोनापुर मिनरल्स एन्ड आयल उद्योगको पनि लाइन काटेको हो । प्रधानमन्त्री पुष्पकमल दाहालले गत बिहीबार ठूला उद्योगबाट बिजुली काटेर बक्यौता उठाउन निर्देशन दिएलगत्तै नेपाल विद्युत् प्राधिकरणले शुक्रबार चार र आइतबार पाँच उद्योगको विद्युत् लाइन काटेको थियो ।प्रतिनिधिसभाको सार्वजनिक लेखा समितिमा समेत डेडिकेटेड र ट्रंकलाइनसम्बन्धी प्रश्न उठेको छ । माओवादीका सांसद अमनलाल मोदीले भने, सर्वसाधारणले तिर्नुपर्ने महसुल एक हजार नपुग्दै लाइन काटिन्छ । उद्योगीले अर्बौं अर्बको तिनुपर्ने हुँदा पनि वर्षौंसम्म छुट पाइरहन्छ, उद्योगी व्यवसायीको लाइन किन काटिँदैन ? प्रतिनिधिसभाको अघिल्लो कार्यकालमा डेडिकेटेड र ट्रंकलाइनको बिल भुक्तानीको विषयमा सार्वजनिक लेखा समितिले अध्ययन गर्न उपसमिति बनाई उद्योगीसँग सरकारले लिनुपर्ने महसुल लिन निर्देशन दिइसकेको समेत उनले जानकारी दिए । डेडिकेटेड फिडरअन्तर्गत धेरैजसो ग्राहकले महसुल तिरिरहेको र ट्रंकलाइनका ग्राहकमध्ये धेरैजसोले बक्यौता रकम नतिरेको देखिएको सार्वजनिक लेखा समितिले बनाएको उपसमितिको प्रतिवेदनमा उल्लेख छ । प्रतिवेदनमा प्रिमियम रकमको १० अर्ब १४ करोड ८ लाख रुपैयाँ बक्यौता देखाएको थियो ।"
"बुढीगण्डकी आयोजना छिट्टै, रबर उद्योग 'पीपीपी मोडलमा : प्रधानमन्त्री","गोरखा (कास) प्रधानमन्त्री पुष्पकमल दाहालले बुढीगण्डकी आयोजनाको छिट्टै शिलान्यास हुने बताएका छन् । स्थानीय सरकारसरोकारवालासँग प्रधानमन्त्री कार्यक्रमलाई सम्बोधन गर्दै दाहालले भने, बुढीगण्डकी के होला भन्ने थियो, आर्थिक अभाव हुन नदिन भौतिक पूर्वाधारका निम्ति उठाउने रकमको ५ प्रतिशत बुढीगण्डकीमा हाल्ने क्याबिनेटबाट फेरि निर्णय भएको छ । उनले बुढीगण्डकी परियोजनाको शिलान्यास गर्न आफु छिटै आउने पनि बताए । त्यस्तै, उनले गोरखा१३ मा रहेको गोरखकाली रबर उद्योगलाई पब्लिक प्राइभेट पार्टनरसिप (पीपीपी) मोडलमा सञ्चालनका लागि गृहकार्य भइरहेको पनि बताए । आँपपीपल अस्पतललाई ५० शय्याका लागि स्वीकृति प्रदान गर्ने आश्वासन दिंदै दाहालले थपे, ५० शय्याको स्वीकृति दिएर जनशक्ति व्यवस्थापन गर्ने हो भने पैसा त्यहींबाट उठाउन सकिन्छ,, यसो हुँदा स्थानीयको स्वास्थ्य स्थिति सुधारका निम्ति महत्त्वपूर्ण आधार तयार हुन्छ । बारपाक सुलिकोट गाउँपालिकामा रहेको प्राविधिक शिक्षालयमा छात्रावास निर्माणका लागि बजेट व्यवस्थापन गर्ने पनि दाहालले आश्वासन दिए । चीन सरकारको सहयोगमा एग्रिकल्चर पार्क निर्माण गर्ने तयारी भइरहेको रआगामी पाँच वर्षमा जिल्लाका मुख्य बाटोलाई धूलोरहित बनाउने बताए ।"
एपीएफ लगातार जितसहित प्लेअफमा,"(काठमाडौं) नेपाल एपीएफ क्लब (एपीएफ) लगातार पाँचौं जित हात पार्दै प्रधानमन्त्री कप महिला राष्ट्रिय क्रिकेट प्रतियोगिताको प्लेअफमा पुगेको छ । एपीएफले बुधबार कर्णाली प्रदेशलाई ९२ रनले हराएर शतप्रतिशत नतिजा निकाल्यो । ५ खेल समाप्तिमा एपीएफ १०, कोशी प्रदेश र सुदूरपश्चिम प्रदेश समान ८ र वाग्मती प्रदेश ६ अंकसहित पहिलो चार स्थानमा छन् । सात प्रदेश र एक विभागीय गरी ८ टोली सहभागी प्रतियोगिताको शीर्ष चार स्थानमा रहने टोली प्लेअफमा पुग्ने प्रावधान छ । अब एक खेल जितेमा एपीएफले क्वालिफायर १ मा स्थान बनाउने छ ।कीर्तिपुरस्थित त्रिवि क्रिकेट मैदानमा राजमति ऐरी र ममता चौधरीको अर्धशतकमा एपीएफले २० ओभरमा २ विकेट गुमाई १ सय ६० रन बनायो । यी दुईले पहिलो विकेटका लागि १६ ओभरमा १ सय १७ रनको साझेदारी गरे । ममता रनआउट भएपछि यो साझेदारी टुटेको थियो । ममता र राजमति दुवैले समान ५५ बल खेल्दै क्रमशः ६२ र ६७ रन बनाए । ममताले ८ चौका र प्लेयर अफ द म्याच राजमतिले ९ चौका र २ छक्का प्रहार गरिन् । उनलाई तृष्णा विश्वकर्माले बोल्ड गरिन् । रोमा थापा ९ बलमा २ चौका प्रहार गरि १४ र मन्जु बोकटी १ रनमा अविजित रहिन् । जवाफमा कर्णालीले ६८८ को मात्र स्कोर बनाउन सक्यो । कर्णाली ५ खेलमा पराजित भइसकेको छ । तृष्णाले १९, गौरी बोहराले १२ र रश्मि खड्काले १० रन बनाए । एपीएफबाट करुणा भण्डारीले ४ विकेट लिइन् । उनले १३ रन खर्चिन् । सुमन विष्टले २, बिनु बुढा र कप्तान सीता रानामगरले ११ विकेट लिए । कोशीले गण्डकीलाई ५५ रनले पराजित गर्यो । पहिलो ब्याटिङ गरेको कोशीले १०३८ को स्कोर बनायो । विमला मलाहले सर्वाधिक २५ रन बनाइन् । उनले ३७ बल खेल्दै २ चौका प्रहार गरिन् । लकिता राजवंशीले ४ चौकासहित २२ र संगीता राईले अविजित २३ रन बनाए । गण्डकीका कुसुम गोदार र सृष्टि जोशीले २२ तथा आकृति तिवारी, रचना चौधरी र सुमन खतिवडाले ११ विकेट लिए । गण्डकी १५ ओभरमा ४८ रनमै अलआउट भयो । १५ औं बलिङ गरेकी कप्तान रुबिनाले आफ्नो एकमात्र ओभरमा ३ विकेट लिइन् । प्लेयर अफ द म्याच संगीता र एलिसा खडियाले २२ तथा अप्सरी बेगमले १ विकेट लिए । साबिक विजेता सुदूरपश्चिमले मूलपानी क्रिकेट मैदानमा मधेश प्रदेशलाई ५ विकेटले हरायो । स्कोर समान ८२ भएको समयमा लक्ष्मी साउदले १ बलअघि पूजा महतोलाई विजयी चौका प्रहार गरिन् । उनी १२ बलमा ९ र रुवि पोदार २३ बलमा १० रनमा अविजित रहे । कविता जोशीले ३८ बलमा ३ चौका र १ छक्कासहित २६ र सम्झना खड्काले २१ बलमा ३ चौकासहित १९ रन बनाए । मधेशबाट कप्तान कविता गौतम र साक्षी यादवले २२ तथा पूजाले १ विकेट लिए । वाग्मतीले गण्डकीलाई ९ रनले पराजित गरी प्लेअफको सम्भावना बलियो बनाएको छ । वाग्मतीले ८ विकेट गुमाई १ सय ९ रन बनायो भने जवाफमा गण्डकीले ८ विकेट नै गुमाई १ सय ९ रनमात्र बनाउन सक्यो । वाग्मतीबाट ओपनर हेलिसा गुरुङले ४६ रन बनाइन् । उनले ४५ बल खेल्दै ४ चौका र १ छक्का प्रहार गरिन् । २ चौका प्रहार गरेकी यशु पाण्डे १२ रनमा अविजित रहिन् । गण्डकीकी शर्मिला रोक्काले ३ विकेट लिइन् । उनले १९ रन खर्चिइन् । मनीषा राना, कृतिका मरासिनी, मधु डीसी र कमला जीएमले ११ विकेट लिए । गण्डकीकी कप्तान सरस्वती जीएमले २९ रन बनाइन् । उनले ३६ बल खेल्दै ३ चौका प्रहार गरिन् । कमला जीएम २० रनमा अविजित रहिन् । सरस्वती पुनले १७ रन जोडिन् । वाग्मतीबाट कप्तान अस्मिना कर्माचार्य र खुशी डंगोलले २२ तथा संस्कृति फुयाल, सोनी पाख्रिन र मनीषा उपाध्यायले ११ विकेट लिए ।"
एनएसएल विजेताले ७० लाख जित्ने,"काठमाडौं (कास) नेपाल सुपर लिग (एनएसएल) फुटबलको पुरस्कार राशिमा दोब्बर वृद्धि गरिएको छ । एनएसएलको आयोजक नेपाल स्पोर्ट्स एन्ड इभेन्ट म्यानेजमेन्ट (एनएसईम) ले यसपालि च्याम्पियन टिमलाई ७० लाख रुपैयाँ प्रदान गर्ने जनाएको छ ।उपविजेताको भागमा २० लाख पर्नेछ । दुई वर्षअघि एनएसएल पहिलो संस्करण आयोजना हुँदा विजेता काठमाडौं रेजर्सले ३५ लाख पाएको थियो । त्यतिबेला काठमाडौं रेजर्ससँग फाइनलमा हारेको धनगढी एफसी यसपालि दोस्रो संस्करणको फाइनल पुगिसकेको छ । पोखरा थन्डर्स र ललितपुर सिटी एफसीबीच बिहीबार हुने क्वालिफायर २ को विजेताले धनगढीसँग शनिबार उपाधिका लागि खेल्नेछ । प्रतियोगिताका उत्कृष्ट खेलाडीलाई दिइने गोल्डेन बल विजेताले २ लाख जित्ने छन् । सर्वाधिक गोलकर्ताले पाउने गोल्डेन बुट, उत्कृष्ट गोलरक्षकले पाउने गोल्डेन ग्लोभ्स र युवा प्रतिभा खेलाडीले पाउने इमर्जिङ प्लेयर पाउनेलाई जनही १ लाख रुपैयाँ दिइने आयोजकले जनाएको छ । एनएसईएमकी प्रमुख आश्रयता कार्की चौधरीले बुधबार विज्ञाप्तिमार्फत् यस निर्णयले नेपाली फुटबललाई थप व्यावसायिक बनाउन टेवा पुग्ने जनाएकी छन् ।"
साबिक विजेता क्वाटरफाइनलमा,"काठमाडौं (कास) सूर्य नेपाल एनपीजीए म्याचप्लेको पहिलो दिन डिफेन्डिङ च्याम्पियन दिनेश प्रजापति क्वाटरफाइनल पुगेका छन् । तर, दोस्रो वरीयताका नीरज तामाङ भने पहिलो चरणबाटै बाहिरिए । दिनेशसँगै पहिलो वरीयताका भुवन नगरकोटी, चौथोका जयराम श्रेष्ठ, पाँचौंका सञ्जय लामा, छैटौका रवि खड्का, सातौंका रामे मगर, नवौंका भुवन रोक्का र १५ औं वरीयताका प्रदीपकुमार लामा पहिलो चरणको खेल जितेर क्वाटरफाइनलमा पुगेका छन् ।रोयल नेपाल गल्फ क्लबमा म्याच प्ले फर्म्याटमा भएको प्रतियोगितामा तेस्रो वरीयताका दिनेशले अनुभवी गल्फर तोरणविक्रम शाहीलाई १८ औं होलमा हराए । धरानका प्रो नीरजलाई १५ औं वरीयताका प्रदीपकुमार लामाले कडा दिँदै १८ औं होलमा हराए । चौथो वरीयताका जयरामले सबैभन्दा सहज जित पाए । उनले १३ औं वरीयताका दीपक मगरलाई ७६ ले हराए ।"
चकरघट्टी च्याम्पियन,ताप्लेजुङ (कास) चकरघट्टी फुटबल क्लब सुनसरीले सदरमुकाम फुङलिङमा आयोजित प्रथम कञ्चनजंघा सेसेलुङ गोल्डकप फुटबलको उपाधि जितेको छ । बुधबार फाइनलमा मोरङको सगरमाथा युथ क्लबलाई टाइब्रेकरमा ४३ ले पराजित गर्दै सुनसरीले उपाधि जितेको हो । निर्धारित समयमा दुवैले ११ को बराबरी खेलेका थिए । टाइब्रेकरमा मोरङका सुशील राईले प्रहार गोलकिपर अभिषेक राईले बचाएपछि र अर्का अभिषेक लिम्बूले हानेको प्रहार पोलमा ठोक्किएर फर्किएपछि सुनसरीले उपाधि जित्यो । विजेताले ३ लाख २ हजार र उपविजेता मोरङले १ लाख ५१ हजार रुपैया पाए ।
