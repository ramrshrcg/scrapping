शीर्षक,विवरण
स्वीकृति लिनुपर्ने नियामकलाई विवरण दिने आश्वासन,"कानुनतः सेयर खरिदबिक्री गर्नॅअघि नै एनसेल आजियटाले आफ्नो सञ्चालक समितिको सिफारिससहितको आवेदन प्राधिकरणमा पेस गर्नॅपर्ने थियो । सो प्रक्रिया पूरा नगरी एनसेल आजियटाले खरिदबिक्रीपश्चात् आवश्यक कागजपत्र उपलब्ध गराउने आश्वासन दिएको छ ।आजियटाले मंसिर १३ मा कम्पनी बिक्री प्रक्रिया घोषणा गरेको थियो । प्राधिकरणले त्यसको भोलिपल्ट एनसेललाई पत्र पठाई उक्त प्रक्रियाको वैधानिकतामाथि प्रश्न उठाउँदै स्पष्टीकरण मागेको थियो । १५ गते आजियटाले बेलायतमा दर्ता भएको कम्पनी स्पेक्ट्रलाइट यूकेसँग खरिदबिक्रीको सम्झौता भइसकेको भन्दै विज्ञप्ति नै जारी गर्यो । एनसेल आजियटाले मंसिर १९ मा प्राधिकरणलाई जवाफी पत्र पठाउँदै स्वीकृति माग गर्दा संलग्न गराउनुपर्ने कागजात उपलब्ध गराउने जनाएको हो । खरिदकर्ता स्पेक्ट्रलाइट यूकेका सञ्चालक सतीशलाल आचार्य भने आफूहरूले नेपालको दूरसञ्चार कानुनविपरीत खरिदबिक्री प्रक्रिया अघि नबढाएको दाबी गर्छन् । कान्तिपुरसँगको कुराकानीमा आचार्यले बिक्रीका लागि राखिएको सेयरको बोलकबोल प्रक्रिया टुंगो लाग्नेबित्तिकै प्राधिकरणसँगको प्रक्रिया अगाडि बढाइसकेको र केही दिनमै सम्पूर्ण कागजातहरू उपलब्ध हुने दाबी गरे । आजियटाले मसँग मात्रै प्रतिस्पर्धा गराएर सेयर बिक्री गरेको हैन । नेपाल, भारतलगायत अन्य लगानीकर्ता पनि सहभागी भएका थिए । उसले कसलाई छान्ने भन्ने त कसैलाई पनि थाहा थिएन । कसले पाउँछ भन्ने थाहै नपाईकन स्वीकृति लिन जाने कुरा भएन । जुन दिन थाहा भयो, त्यसको लगत्तै हामी प्राधिकरणमा गएकै छौं, उनले भने, आजियटाका तर्फबाट मैले बोल्न मिलेन । हाम्रोतर्फबाट चाहिँ हामीले सही गर्नासाथ प्राधिकरणमा गएकै छौं । एनसेलको खरिदलाई लिएर संसद् र सरकारभित्र प्रश्न उठेको छ । कम्पनीको अनुमतिपत्रको २५ वर्षे म्याद गुज्रिएपछि कम्पनीको स्वामित्व सरकारमातहत जानबाट रोक्न यो कारोबार भएको भन्ने आरोप छ नि ? भन्ने प्रश्नमा उनले अहिले पनि सयेर होल्डिङ कम्पनी विदेशकै रहेको बताए । भोलि के हुन्छ त्यो मैले के भन्न सकुँला र ? नेपालको दूरसञ्चार ऐनअनुसार २५ वर्षपछि सरकारलाई हस्तान्तरण गर्नॅपर्छ, त्यो कानुन त मान्नैपर्छ । यद्यपि, त्यो हुनलाई अझै ६ वर्ष बाँकी छ, उनले भने, म अरू देशमा पनि टेलिकम कम्पनी चलाएर र तिनमा लगानी गरेर बसिरहेको छु । सिंगापुर, भारत, नेपालमा मेरो विभिन्न व्यवसाय छ । कम्बोडियामा टेलिकम कम्पनी छ । हामीले स्पेक्ट्रलाइट यूकेबाट एनसेल आजियटाको ८० प्रतिशत सेयर किनेका हौं । भविष्यमा हालको विक्रेता आजियटा भने एनसेलमा नरहने उनले बताए । पूरै सेयर मैले खरिद गरेको हुँ । हामी नेपालको हितका लागि लगानी गर्छौं । एक जना नेपालीले पहल गर्दा नेपालमा उल्टो हिसाबले हेर्ने चलन छ । नेपालमा केही गर्छौं भनेर हामी आएका हौं । मैले आजियटासँग मागेर पाएको कम्पनी होइन, प्रतिस्पर्धात्मक बोलकबोल प्रक्रियाबाट छानेको हो, उनले भने ।सेयर खरिदबिक्री रोक्न लेखा समितिको निर्देशनसंसद्को सार्वजनिक लेखा समितिले भने एनसेलको सेयर खरिदबिक्रीको विषयमा विस्तृत अनुसन्धान गरी निष्कर्षमा नपुगुञ्जेल कारोबारसम्बन्धी कार्यलाई यथास्थितिमा राख्न वा रोक्न निर्देशन दिएको छ । बुधबार बसेको बैठकले यससम्बन्धी ३० दिनभित्र वास्तविकता र यथार्थ पहिचान गर्न पनि सरकारलाई निर्देशन दिएको हो । एनसेलको सेयर खरिदबिक्री सम्बन्धमा लेखा समितिले नेपाल सरकारको थप धारणा बुझ्न आगामी बैठकमा प्रधानमन्त्रीलाई बोलाउने निर्णय पनि गरेको छ । सेयर खरिदबिक्री सम्बन्धमा भएका कामको विस्तृत विवरण र नेपालमा प्रत्यक्ष वैदेशिक लगानी जोखिमयुक्त रहेको भन्ने भनाइ सम्बन्धमा सरकारको धारणा यथाशीघ्र (४८ घण्टाभित्र) सार्वजनिक गर्न समितिको यो बैठक नेपाल सरकारलाई निर्देश गर्दछ, निर्णयमा भनिएको छ । बुधबार नै बसेको संघीय संसदन्तर्गतको अर्थ समितिले पनि एनसेलको सेयर स्वामित्व खरिदबिक्री भएको विषयमा यथार्थ जानकारीसहित विवरण १५ दिनभित्र उपलब्ध गराउन दूरसञ्चार प्राधिकरणलाई निर्देशन दिएको छ । बैठकले नेपाल दूरसञ्चार प्राधिकरण एवं कम्पनी रजिस्ट्रारको कार्यालयका पदाधिकारीको उपस्थितिमा छलफल गर्दै सो सेयर स्वामित्व हस्तान्तरणमा नेपालको दूरसञ्चार तथा व्यावसायिक कानुन पालना नभएको ठहर गरेको छ । साथै, समितिले नेपालमा प्रत्यक्ष वैदेशिक लगानी जोखिमयुक्त रहेको भन्ने आजियटाको भनाइ सम्बन्धमा सरकारको आधिकारिक धारणा ४८ घण्टाभित्र सार्वजनिक गर्नसमेत सरकारलाई निर्देशन दिएको छ । नेपालको दूरसञ्चार सेवा प्रदायक संस्थाको नियमनकारी निकाय नेपाल दूरसञ्चार प्राधिकरणलाई पूर्वजानकारी गराउनुपर्नेमा प्रारम्भमा जानकारी नगराई हाल आएर अबका प्रक्रिया पूरा गर्छॅ भन्नुले पनि प्रारम्भिक प्रक्रिया जानकारी गराएको देखिँदैन, समितिको निर्णयमा भनिएको छ । त्यस्तै, सेयर खरिदबिक्रीमा अति न्यून मूल्यांकन गरिनु, नेपालबाहिर सेयर खरिदबिक्री वा हक हस्तान्तरण गरी नेपाल सरकारलाई प्राप्त हुनुपर्ने पुँजीगत लाभकर, स्वामित्व हस्तान्तरण कर लगायतका कर प्रभावित गर्न खोजिनुले सन्देह उत्पन्न गराएको समितिको बुझाइ छ । करिब ६ वर्षपछि कानुनतः नेपाल सरकारको स्वामित्वमा आउने अवस्थालाई अनिश्चयतर्फ धकेल्न खोजिनु र नेपालमा वैदेशिक लगानीलाई सहज गर्ने वातावरण नभएको भनी भ्रमपूर्ण सन्देश प्रवाह गर्न खोज्नुले यस कारोबारलाई अपारदर्शी तथा अवास्तविक रहेको भन्न सकिने अवस्था देखिने समितिले जनाएको छ । समितिले यस विषयमा प्राधिकरणलाई छलफलका लागि बोलाएर जानकारी लिएको थियो । बैठकमा नेपाल दूरसञ्चार प्राधिकरणका अध्यक्ष पुरुषोत्तम खनालले यो कारोबार शंकास्पद देखिएकाले प्राधिकरणले सूक्ष्म रूपमा अध्ययन थालिसकेको बताए । अर्थ समितिको बैठकमा राष्ट्रिय स्वतन्त्र पार्टीका सांसद स्वर्णिम वाग्लेले नेपालमा लगानीको वातावरण छैन भनेर प्रचार गर्ने आजियटा ग्रुपका सीईओलाई अर्थ समितिले पत्र काट्नुपर्ने बताएका छन् । आजियटा बर्हाद समूहका सीईओले नेपालमा लगानीको वातावरण नभएको र नेपालबाट बाहिरिनु विदेशी लगानीकर्ताको हित रहेको भनेकाले उनलाई यसबारे जवाफदेही बनाउनुपर्ने उनको धारणा थियो । एनसेलको बिक्रीले उजागर गरेका आर्थिक कुशासन र लगानी विकर्षणबारे बृहत् नीतिगत समीक्षा आवश्यक देखिन्छ, उनले भने, आजियटा कम्पनीको सीईओलाई पत्र काट्नुपर्छ, उनको अभिव्यक्तिले नेपालको व्यावसायिक छविमा क्षति पुर्याउने सम्भावना छ ।बैठकमा पूर्वसञ्चारमन्त्रीसमेत रहेका कांग्रेस सांसद ज्ञानेन्द्रबहादुर कार्कीले एनसेल सेयर कारोबारमा चलखेलको आशंका अन्त्य गर्न नियामकले अनुसन्धान गर्नॅपर्ने बताए । आगामी दिनमा विवाद नदोहोरिने गरी यसमा जोडिएका समस्याको अन्त्य गर्नॅपर्छ, उनले भने, संलग्नलाई सजायको भागीदार पनि बनाइयोस् । माओवादी सांसद नारायणी शर्माले एनसेललाई सरकार मातहत आउन नदिन सेयर स्वामित्व खरिदबिक्रीको षड्यन्त्र गरिएको बताइन् । त्यस्तै, लेखा समितको बैठकमा एमाले सांसद एवं पूर्वसञ्चारमन्त्री गोकुल बाँस्कोटाले आजियटाको सम्पूर्ण आर्थिक कारोबार तेस्रो पक्षबाट मूल्यांकन गराउनुपर्ने माग गर्दै विद्यमान कानुनमा भएका कमजोरीको फाइदा उठाउने नियतले यो प्रक्रिया अघि बढाइएको दाबी गरे । सञ्चारमन्त्री हुँदा मैले दूरसञ्चार ऐन संशोधन गराउन खोजेको थिएँ, अहिलेको कानुन जता पनि छिर्न मिल्ने खालको छ, उनले भने, पहिले टेलियाको समयमा लाभकर नलिईकन छोड्दा त्यति लामो झन्झट बेहोर्नॅपर्यो । अहिले ६ वर्षपछि सरकारको स्वामित्वमा आउन नदिने गरी चलखेलहरू भएको देखिन्छ । रास्वपा सांसद मनीष झाले आफू सरकारले बनाउने भनेको छानबिन समितिको विरुद्धमा रहेको र नेपालमा हाल भएका निकायहरूलाई काम गर्न दिनुपर्ने विचार व्यक्त गरे । आजियटाले यो प्रकरणमा आवश्यक प्रक्रिया पूरा नगरेको देखिन्छ र सरकारका जिम्मेवार अधिकारी त्यस सम्बन्धमा अनभिज्ञ छन्, उनले भने, सरकारका एक मन्त्रीले चितवनमा यसबारे सरकारलाई कुनै जानकारी नभएको विचार राखेको केही घण्टामै छानबिन समिति बनाउने निर्णय भएको छ । त्यति छोटो समयमा यी सबै विषयवस्तुको अध्ययन कसरी सम्भव छ ? यसअघि गठन गरिएका छानबिन समितिको कार्यशैली हेर्दा कुनै उपलब्धि हासिल नभएको भन्दै झाले जिम्मेवार सरकारी निकायहरूलाई नै काम गर्न दिनुपर्ने माग गरे । समितिको बैठकमा उठेका प्रश्नको जवाफ दिँदै प्राधिकरण अध्यक्ष खनालले एनसेलको सेयर स्वामित्व हस्तान्तरणसम्बन्धी कारोबारमा मूल्य र प्रक्रिया दुवै अस्वाभाविक देखिएको बताए । अहिलेका हाम्रा दूरसञ्चारसम्बन्धी कानुन समसामयिक छैनन् र हाम्रो कानुनले अहिलेको अवस्था परिकल्पना गरेको थिएन, उनले भने, कानुन संशोधन गर्न हामीले बारम्बार ताकेता गर्दा टेलिकम क्षेत्रकै शक्तिहरू लागेर रोक्दै आएका छन् । उनले एनसेलको वास्तविक सेयर बिक्री भएकामै शंका प्रकट गर्दै कम्पनीका लगानीकर्ताहरूको जटिल संरचनाका कारण नियमनमा अन्योल हुने गरेको बताए ।"
उपसभापति र महामन्त्रीमा महिला थप्न कांग्रेसमा कसरत,"थापाले कान्तिपुरसँग भने, विधानमा संशोधन गर्न खोजिएका कुरामा पर्याप्त बहस आवश्यक हुन्छ । अहिले सार्वजनिक छलफलमा विधान संशोधनको बहस भएको छैन । एकै पटक महाधिवेशनमा लगेर छलफल गर्दा पर्याप्त नहुन सक्छ । एकै पटक महासमितिमा लगेर संशोधन गर्नुभन्दा पहिला बहसका लागि लैजाऊँ भन्ने मेरोधारणा हो ।थापाले संशोधनका लागि धेरै विषयहरू उठिरहेको बताए । उनका अनुसार दुईतीन वर्षदेखि उम्मेदवार छनोटसम्बन्धी प्रावधान नै संशोधन गर्नुपर्छ भन्ने आवाज बुलन्द बन्दै गएको छ । यसमा थापा स्वयंले पनि जुन तहको उम्मेदवार हो, त्यसै तहको पार्टी कमिटीले उम्मेदवार चयन गर्नुपर्ने प्रस्ताव पार्टीमा दुई वर्षअघिदेखि नै राख्दै आएका छन् । केन्द्रीय कार्यसमितिमा रहेका पदाधिकारी र सदस्यहरू स्वतः महाधिवेशन प्रतिनिधि बन्ने व्यवस्था हटाएर तलैबाट निर्वाचित भएर आउनुपर्ने माग सबैभन्दा बढी पेचिलो छ । पार्टीका तल्ला कमिटीका पदाधिकारी र सदस्यहरूले यो मुद्दा बारम्बार चर्काउँदै पनि आएका छन् । तर, नेतृत्व तहका अधिकांश नेताहरू नै यस्तो प्रावधान संशोधनप्रति तयार भएका छैनन् ।पदाधिकारी थप्ने कि घटाउने भन्ने विषयमा पनि पार्टीभित्र दुई थरी मत रहेको महामन्त्री थापा बताउँछन् । पार्टीमा धेरै बहुपद आवश्यक छैन । सबै कुरा सभापतिले गर्ने हो भने बहुपदको सिर्जना किन राख्ने भन्ने एउटा दृष्टिकोण छ, थापा भन्छन्, अर्को दृष्टिकोण अझै थप समावेशी बनाएर जानुपर्छ भन्ने छ । एउटै मान्छेले बारम्बार समावेशीको अवसर पाउने प्रवृत्ति अन्त्य गर्न पनि विधानमै व्यवस्था गर्नुपर्ने माग छ । यी सबै विषयलाई समेटेर छलफलमा सहभागी गराउन सकिने उनको भनाइ छ । वर्षभरि विभिन्न फोरममा छलफल गर्दै जाने र एउटा निष्कर्षमा पुगेपछि महाधिवेशन हुने वर्षको महासमितिबाट संशोधनमा लैजान सकिन्छ, थापाले भने । सहमहामन्त्री महालक्ष्मी उपाध्याय डिना ले पदाधिकारी थपका विषयमा दुईवटा दृष्टिकोणमाथि छलफल भइरहेको बताइन् । उनका अनुसार पार्टीको केन्द्रीय कार्यसमितिको आकार बढेका कारण उपसभापति र महामन्त्री दुवै पदमा एक महिलासहित चारचार पद कायम गर्ने एउटा दृष्टिकोण छ भने अर्को हाल रहेकै पदमा थप एकएक महिला थप्ने विषयमा पनि छलफल चलेको छ । अनौपचारिक तहमा एउटा निष्कर्षमा पुगेपछि महासमिति बैठकमा छलफलमा लैजान्छौं, उनले भनिन् ।अर्की नेत्री पुष्पा भुसालले राजनीतिमा महिलाको नेतृत्व विकासका लागि भए पनि पार्टी पदाधिकारीमा ल्याउने वातावरण बनाउनुपर्ने बताइन् । उनले केन्द्रदेखि प्रदेश र जिल्ला हुँदै तल्ला तहसम्मै पार्टी पदाधिकारीमा महिला समावेशिता बढाउने प्रस्ताव महासमितिमा दर्ता हुने बताइन् । केन्द्रमा सहमहामन्त्रीमा मात्रै नभएर उपसभापति र महामन्त्रीमा पनि महिलाका लागि समावेशी हुनुपर्छ भन्ने छ । सैद्धान्तिक रूपमा भन्दा पदाधिकारीमा पनि ३३ प्रतिशत महिला हुनुपर्छ भन्ने हो, उनले भनिन्, पार्टीको नेतृत्व तहमा नपुग्दासम्म निर्णय प्रक्रियामा महिलाको भूमिका नरहने भयो । निर्णय प्रक्रियामा पुगेपछि मात्रै राष्ट्रिय राजनीतिमा महिलाको सशक्तीकरण हुन्छ । त्यसैका लागि विधान संशोधन हुनुपर्छ भनेर गृहकार्यमा लागिरहेको उनको भनाइ छ । उनले केन्द्रमा जस्तै प्रदेशमा पनि उपसभापति र महामन्त्रीमा महिला समावेशी थप्ने व्यवस्था हुनुपर्ने बताइन् । केन्द्रमा जस्तै सहमहामन्त्रीमा प्रदेशमा पनि समावेशी छ ।"
काभ्रेका युवक युक्रेनी सेनाको नियन्त्रणमा,"खत्री अझै रिहा भएका छैनन् । परराष्ट्र मन्त्रालयले ढकालको रिहाइका लागि युक्रेन हेर्ने जर्मनीस्थित नेपाली दूतावासलाई पत्र पठाइसकेको जनाएको छ । रोड जोन भनिने जेपोरोजिया क्षेत्रमा हिउँका कारण लामो समयसम्म टिकिराख्न कठिन छ । यो क्षेत्रबाट बाहिरिन चाहने रुसी सेनाको संख्या दोब्बर रहेको रुसी सञ्चारमाध्यम मस्को टाइममा उल्लेख छ । युक्रेनमा रहेको रुसी सैनिक पोस्टमा खटाइएका ५ सय ७७ जनाले आफूहरूलाई निकाल्नका लागि रुसी अधिकारवादीलाई आवेदन दिएको मस्को टाइम्समा छ । यसैबीच नेपाली युवालाई रुसी सेनामा भर्ती गराउन सक्रिय गिरोहका १२ जनालाई नेपाल प्रहरीले पक्राउ गरेको छ । जसमा दीपेन परियार, क्षितिज गिरी, सुभाष लामा, मनीष न्यौपाने, रोजल महर्जन, हरिबहादुर विश्वकर्मा, ईश्वर अधिकारी, गोकर्ण अर्याल, सुजाता दाहाल, द्रोण डाँगी, सन्तोष रोक्का र सन्तोष नेपाल रहेको प्रहरी उपरीक्षक कुमोध ढुंगेलले बताए । प्रहरीले उनीहरूलाई मानव तस्करसम्बन्धी मुद्दा भने चलाइसकेको छैन । प्रहरी स्रोतका अनुसार पक्राउ पर्नेहरूमा अवकाश प्राप्त सुरक्षाकर्मी पनि छन् । विशेष सूचनाका आधारमा खटिएको प्रहरी टोलीले काठमाडौंका विभिन्न स्थानबाट १२ जनालाई राहदानी, भिसा, रकमसमेतका कागजातसहित पक्राउ गरेको हो, प्रहरीले भनेको छ, तत्काल पीडित व्यक्तिहरू सम्पर्कमा नआएकाले निजहरूलाई अभद्र व्यवहारसम्बन्धी कसुर मुद्दामा काठमाडौं जिल्ला प्रशासन कार्यालयबाट म्याद थप अनुमति लिई अनुसन्धान भइरहेको छ ।"
छोरा फर्काइदिन आग्रह,"(काभ्रे)रुसी सेनामा भर्ती भएका एक नेपाली युवक युक्रेनको कब्जामा रहेको भिडियो मंगलबार बिहानैदेखि सामाजिक सञ्जालमा चर्चामा थियो । भिडियोमा युवकले आफूलाई सकुशल घर फर्काइदिन अपिल गरेका थिए । यो खबर काभ्रेको मण्डनदेउपुर नगरपालिका६ घर भएका ढकाल थोकका बिदुर ढकाल र गंगा ढकालसम्म पनि पुग्यो । खबर सुनेलगत्तै उनीहरू छाँगाबाट खसेझैं भए । कारण थियो, भिडियोमा आफूलाई सकुशल नेपाल फर्काइदिन आग्रह गरिरहेका २२ वर्षीय सिद्धार्थ ढकाल उनै बिदुर र गंगाका छोरा थिए । गाउँमै खेतीपाती गरेर जीविका चलाइरहेका ढकाल दम्पतीका एक्ला सन्तान हुन्, सिद्धार्थ । कक्षा १२ सम्मको पढाइ सकेर थप अध्ययनका लागि उनी गत कात्तिक २ मा रुस गएका थिए । मण्डनदेउपुर६ का वडाध्यक्ष सोमप्रसाद ढकालका अनुसार सिद्धार्थसँगै गाउँका अन्य तीन जना पनि थप अध्ययनका लागि भन्दै एजेन्टमार्फत रुस गएका थिए । त्यहाँ गएलगत्तै अरू तीन जना पढाइसँगै होटलमा काम गर्न थालेको कुरा उनीहरूका परिवारले जानकारी दिएको वडाध्यक्ष ढकालले बताए । सिद्धार्थ भने पढाइतिर नलागेर रुसी सेनामा लागेको आफूले जानकारी पाएको बताए । रुस गएको ४५ दिनमै सामाजिक सञ्जालमा सिद्धार्थले रसियन सेनाको पोसाक लगाएको बन्दुक भिरेको तस्बिर राखेका थिए, त्यस्तो तस्बिर देख्नेबित्तिकै, यस्तो कुरा सामाजिक सञ्जालमा राख्नु हुँदैन भनेर सम्झाएको पनि थिएँ, तर पनि उनले तस्बिरहरू राख्न छाडेका थिएनन्, वडाध्यक्ष ढकालले भने । उनका अनुसार चारै जना उदयपुर घर भएका मनोज केसीमार्फत नौनौ लाख रुपैयाँ तिरेर रुस गएका थिए । मंगलबार बिहान त्यो भिडियो हेर्दा त झसंग भएँ । घरमा खबर पुगेपछि त रुवाबासी चलिरहेको छ । आमाबुबाको एउटै कुरा छ, जसरी भए पनि छोरालाई सकुशल ल्याइदिनुपर्यो, वडाध्यक्ष ढकालले भने ।"
सरकारका कामप्रति प्रधानमन्त्री नै असन्तुष्ट,"(काठमाडौं)प्रधानमन्त्री पुष्पकमल दाहाल स्वयं सरकारका कामप्रति नै असन्तुष्ट देखिएका छन् । अर्थतन्त्र र शासकीय सुधार अन्तरक्रियामा बुधबार बोल्दै उनले सरकारले अपेक्षित रूपमा काम गर्न नसकेको स्विकारे । मैले प्रधानमन्त्री बन्नेबित्तिकै सचिवलाई दिएको निर्देशनको परिमाण निराशाजनक जस्तो देखियो, उनले भने, कहीँ न कहीँ समस्या छ, समाधान गर्ने उपाय पनि खोज्नैपर्नेछ । दाहालको नेतृत्वमा सरकार बनेको पुस ११ मा एक वर्ष पुग्दै छ । प्रधानमन्त्री निर्वाचित भएको एक सातापछि गत पुस १८ र १९ गते नेपाल सरकारका सबै मन्त्रालय तथा केन्द्रीयस्तरका कार्यालयका सचिव र विशिष्ट श्रेणीका पदाधिकारीसँग छलफल गरी सरकारी सेवा प्रवाहलाई चुस्त बनाउन अविलम्ब गर्नुपर्ने कार्य सम्बन्धमा उनले निर्देशन दिएका थिए । सरकार एक वर्ष पुग्नै लाग्दा मुलुकको अर्थतन्त्रमा सुधार हुन नसकेको, विकास खर्च, व्यापार घाटालगायत आर्थिक सुधार नभएको भन्दै उनले असन्तुष्टि व्यक्त गरेका छन् । समाधान गर्ने उपाय खोज्नैपर्छ । विगतका तमाम तथ्यांक र परिणामले अर्थतन्त्रको समस्या समाधान गर्ने देखिएन । कहीँ न कहीँ रेडिकल्ली रिफर्मतिर जान सोच्नुपर्नेछ, उनको भनाइ थियो, हामीले कहीँ न कहीँ फेलियरको सामना गरिरहेका छौं । अर्थतन्त्र सुधारतर्फ उन्मुख त छ तर दबाबमुक्त भइसकेको छैन । प्रधानमन्त्री भएलगत्तै दाहालले आफूले कम भाषण र धेरै काम गर्ने प्रतिबद्धता व्यक्त गरेका थिए । तर प्रधानमन्त्री भएपछि उनी केही समय उद्घाटनमा कम सहभागी भए पनि बिस्तारै औपचारिक कार्यक्रममा व्यस्त हुन थाले । उनले राजनीतिक नेतृत्व र कर्मचारीतन्त्रबीच तालमेल नमिलेकाले सरकारको काम प्रभावकारी हुन नसकेको स्पष्ट संकेत पनि गरेका छन् । मलाई लाग्छ, हाम्रो देशको ब्युरोक्रेसी संसारकै अब्बल छ, व्यावसायिक छ, दक्ष र अनुभवी छ तर परिणाम निकाल्ने कुरामा राजनीतिक नेतृत्व र ब्युरोक्रेसीबीचमा कहीँ न कहीँ अझै तादात्म्य मिलेको छैन, उनले भने । मुलुकको आर्थिक अवस्था सुधार नभएकामा प्रधानमन्त्री चिन्तित हुनुहुन्छ, एक मन्त्रीले भने, प्रधानमन्त्रीज्यूमा केही गरौं भन्ने हुटहुटी छ । तर, कर्मचारीतन्त्रले सोचेअनुसार काम गर्न नसकेको उहाँको बुझाइ छ । खासगरी अर्थ, शिक्षा, श्रम, भौतिक, भूमिसुधार मन्त्रालयको कामप्रति दाहाल असन्तुष्ट रहेको ती मन्त्रीले बताए । तर सत्ता गठबन्धन टिकाउने दबाबका कारण उनी तत्काल मन्त्री हेरफेर गर्न सक्ने अवस्थामा छैनन् ।प्रधानमन्त्री भएपछि दाहालको देशविदेश दौड जारी छ । भारत, चीन, अमेरिका, इटली भ्रमण गरिसकेका उनी संयुक्त अरब इमिरेट्समा कोप १८ को विश्व सम्मेलनलाई सम्बोधन गरी हालै फर्किए । मंगलबार पार्टीको काममा मधेश प्रदेशमा निस्के । मधेशबाट फर्केपछि उनले अपराह्न गठबन्धनको बैठक गरी एनसेल खरिदबिक्रीबारे अनुसन्धानको निर्णय गराए । बुधबार पनि उनी अर्थतन्त्रको सुधार र शासकीय सुधार, नेपाल विज्ञान तथा प्रविधि प्रतिष्ठानको वार्षिकोत्सवलगायतको कार्यक्रममा सहभागी भए । सरकारले नक्कली भुटानी शरणार्थी प्रकरण, ललिता निवास, सुन तस्करीलगायत भ्रष्टाचारविरोधी काममा प्रशंसा पाए पनि अर्थतन्त्र सुधार, व्यापार घाटा कम गर्न, रोजगारी सिर्जना, कृषि उत्पादन बढाउन प्रोत्साहन गर्न नसकेको आलोचना हुँदै आएको छ । कात्तिक १७ मा जाजरकोटको रामीडाँडा केन्द्रबिन्दु बनाएर गएको भूकम्पमा उद्धार र राहत वितरणमा सरकारको सफलता देखिए पनि पीडितलाई अस्थायी टहरामा सार्न ढिलासुस्ती देखिन्छ । हालसम्म त्रिपालमा बस्दै आएका दुई दर्जनभन्दा बढीको चिसोका कारण मृत्यु भइसकेको छ । सरकारले अस्थायी टहरा बनाउन जाजरकोट र रुकुम पश्चिमका लागि ५०५० करोड रुपैयाँ निकासा गरे पनि स्थानीय सरकारको ढिलासुस्तीका कारण पीडितसमक्ष पुग्न सकेको छैन । पीडितले अस्थायी टहरा बनाउन दुई किस्ता गरी ५० हजारका दरले पाउने छन् । दुई जिल्लामा गरी करिब ३५ हजार अस्थायी टहरा बनाउनुपर्ने भए पनि हालसम्म बढीमा पाँच हजार टहरा बनेको सम्बन्धित जिल्ला प्रशासन कार्यालयको अनुमान छ । कति टहरा बने, त्यसको यकिन तथ्यांक आएको छैन । पाँच हजारभन्दा कम अस्थायी टहरा बनेका होलान्, अधिकारीको भनाइ छ ।प्रमुख सत्ता साझेदार कांग्रेस प्रचार विभाग प्रमुख मीन विश्वकर्माले सरकारले अपेक्षाअनुसार काम गर्न नसकेको बताए । सरकारले विगतभन्दा खराब पनि गरेको छैन । राम्रो पनि गर्न सकेको छैन, उनले भने, काम गर्न खोजे पनि मेसो पाएको छैन । भ्रष्टाचार नियन्त्रणमा प्रणालीगत सुधार गर्न नसकेको, सुशासनको काम भ्यागुतो उफ्रेजस्तो मन परेको फाइल मात्र खोलेको उनले आरोप लगाए । माओवादी उपाध्यक्ष एवं प्रवक्ता अग्निप्रसाद सापकोटाले मुलुकमा सुशासन कायम गर्न, सन्तुलित कूटनीतिक सम्बन्ध विस्तार र आर्थिक सुधारका लागि भएका छलफल, इजरायलबाट नेपालीको उद्धार, जाजरकोट भूकम्पमा उद्धार र राहतका काममा सरकार सफल देखिएको बताए । एकीकृत समाजवादीका प्रवक्ता जगनाथ खतिवडाले मुलुकको आर्थिक संकट आउन नदिन ठोस काम गर्न नसकेको देखिएको बताए । अहिले गर्नैपर्ने काम आर्थिक सुधारको काम हो । यो सुधार किन हुन सकेन ? उनले भने, यसबारे गम्भीर समीक्षा हुनुपर्छ । राज्यका निकायमा प्रणालीगत र नीतिगत भ्रष्टाचार नियन्त्रणका लागि ठोस विधि बनाउन नसक्नु अर्को कमजोरी रहेको उनले बताए । राजनीतिक विश्लेषक हरि रोकाले एक वर्षको मूल्यांकन गर्दा सरकार सफल हुन नसकेको टिप्पणी गरे । सरकारसँग अर्थतन्त्रको सुधार, रोजगारी सिर्जना, व्यापार घाटा, सुशासन, पुँजीगत खर्च बढाउने ठोस योजना छैन, उनले भने, सरकार योजनाबिनाका गफ दिएर बसेको छ । त्यसैले काम हुन सकेको छैन । उनले प्रधानमन्त्रीले ठोस योजना नल्याई निर्देशनका भरमा सरकार सफल हुन नसक्ने बताए । काम किन हुन सकेन ? प्रधानमन्त्रीले निर्मम समीक्षा गर्न सक्नुहुन्छ ? उनको प्रश्न छ, गठबन्धन सरकारका मन्त्रीको मूल्यांकन कसरी भएको छ ?"
६ महिनाको अपेक्षा अपूरै,"सरकार ६ महिना पुगेको अवसरमा बढी आशावादी देखिएका थिए प्रधानमन्त्री दाहाल, तर बुधबार आफ्नै सरकारका काम अपेक्षित रूपमा अघि नबढेको प्रति उनले असन्तुष्टि जनाए । सरकारले जिम्मेवारी सम्हालेको ६ महिनाको अवधिमा सामाजिक न्याय, सुशासन र समृद्धिलाई सर्वोपरि लक्ष्यका रूपमा लिँदै विभिन्न नीति, कानुन तथा कार्यक्रम कार्यान्वयनमा ल्याउनुका साथै संस्थागत तथा प्रक्रियागत सुधारका कार्यलाई उच्च प्राथमिकताका साथ अघि बढाएको छ । समावेशी संघीय लोकतान्त्रिक शासन व्यवस्थाको सुदृढीकरण, अर्थतन्त्रको पुनरुत्थान र सबलीकरण, सार्वजनिक सेवा प्रवाहमा सुधार र सरलीकरण, नागरिकमैत्री प्रशासनको स्थापना, भ्रष्टाचार नियन्त्रण र राज्यको सबै तहमा सुशासनको प्रवर्द्धन गर्न सरकार प्रयत्नशील छ, दाहालले भनेका थिए, विकास निर्माण कार्यलाई गति दिन, शान्ति प्रक्रियालाई यथाशीघ्र तार्किक निष्कर्षमा पुर्याउन तथा स्वतन्त्र र सन्तुलित परराष्ट्र नीति अवलम्बन गर्दै राष्ट्रिय हितको अधिकतम रक्षा गर्न सरकार प्रतिबद्ध छ । शान्ति प्रक्रियाका बाँकी काम हाल पनि पुरानै अवस्थामा छ । योसम्बन्धी विधेयक संसद्बाट अघि बढ्न सकेको छैन । प्रधानमन्त्रीले भारत र चीनको भ्रमण गरी सन्तुलित परराष्ट्र नीति अवलम्बन गर्ने प्रयास भने गरेका छन् । सरकारले सय दिन पूरा गरेको अवसरमा सरकारको नीतिगत प्राथमिकता र न्यूनतम कार्यक्रममा समेटिएका विषयलाई प्रभावकारी, परिणाममुखी र समयबद्ध रूपमा कार्यान्वयनमा ल्याउन सम्बन्धित सरोकारवाला निकायको सहभागितामा एकीकृत कार्ययोजना तयार भएको उल्लेख थियो । त्यसको प्रारम्भिक नतिजा आउन सुरु भइसकेका छन् भने कतिपय नतिजा केही समयपश्चात् जनताले अनुभूति गर्ने गरी आउनेछन् । एकीकृत कार्ययोजनाभित्र शासकीय सुधार, आर्थिक तथा पूर्वाधार, सामाजिक विकास र अन्तरसम्बन्धित विषय समावेश छन्, त्यसबेला प्रतिबद्धता जनाइएको थियो । तर, बुधबारप्रधानमन्त्री दाहालले यी काम अघि बढ्न नसकेकामा असन्तुष्टि जनाए ।"
मधेशमा एमालेको संकल्प प्रस्ताव,"(जनकपुर)प्रतिपक्षी दल एमालेले मधेश प्रदेशसभामा संघीयताको पक्षमा पहिलो पटक पेस गरेको संकल्प प्रस्ताव सर्वसम्मतिले स्वीकृत भएको छ । एमाले प्रमुख सचेतक हरिनारायण महतोले बुधबार पेस गरेको संघीय लोकतान्त्रिक व्यवस्थालाई बलियो बनाउन प्रदेश सरकारको अधिकार प्राप्तिका लागि नेपाल सरकारसँग यथाशीघ्र पहल गर्न प्रदेश सरकारलाई निर्देशन दिने संकल्प प्रस्ताव प्रदेशसभाले स्वीकृत गरेको हो ।मधेश प्रदेश सरकारले यसअघि प्रधानमन्त्री पुष्पकमल दाहाललाई संविधानले दिएको अधिकार सुम्पन ३० दिनको अल्टिमेटम दिएको थियो । जसको अवधि यसै साता सकिँदै छ । प्रदेश सरकारले प्रहरी, निजामती कर्मचारी प्रदेश मातहत, गुठीको जग्गामा प्रदेश सरकारको भूमिका, वनजंगलको स्वामित्व हस्तान्तरण लगायतका ६ बुँदे माग राख्दै प्रधानमन्त्री दाहाललाई ध्यानाकर्षण पत्र बुझाएको थियो । माग पूरा नभए आन्दोलन थाल्ने प्रदेश सरकारको चेतावनी छ ।प्रदेशसभाको बैठकमा कांग्रेसका प्रमुख सचेतक कुँवरकान्त झाले संघीयतालाई बलियो बनाउन संकल्प प्रस्तावको समर्थन गरे । उनले संघीयतालाई कमजोर कडी बनाउँदै लोकतान्त्रिक आन्दोलनमार्फत प्राप्त सबै उपलब्धिमाथि प्रहार भइरहेकाले संघीय लोकतान्त्रिक गणतन्त्रलाई टिकाउन संघीय व्यवस्थालाई बलियो बनाउनुपर्ने तर्क गरे । प्रदेश सरकारसँग न प्रहरी छ । न कर्मचारी । अनि कसरी, जनतालाई सुख र सुविधा दिने ? उनले भने ।मधेशका मुख्यमन्त्री सरोजकुमार यादवले प्रधानमन्त्री दाहाललाई बुझाएको ध्यानाकर्षण पत्रको अवधि मंसिर २३ मा सकिने बताए । प्रधानमन्त्री दाहालसित मंगलबार भेट्दा संघीयताको अधिकार प्रदेशलाई दिन फेरि आग्रह गरेको उनको भनाइ थियो । मधेश प्रदेशका सबै दलका सांसदले संघीयताका लागि संविधानले दिएको अधिकार नदिए आन्दोलनमा उत्रिन सुझाव दिएका छन् । सत्तासीन जसपाका प्रमुख सचेतक रामआशिष यादव, जनमत पार्टीका सांसद सञ्जय यादव, लोसपाका संसदीय दलका नेता अभिराम शर्मा, विमला अन्सारीलगायतले संविधानले दिएको अधिकार प्रदेश सरकारलाई नदिए संघीय सरकारविरुद्ध संघर्ष गर्नुपर्ने सुझाव दिए ।"
एनसेलले पछ्याएको विवादास्पद विगत,"विगतमा सबैजसो कारोबारलाई विवादास्पद बनाउँदै आएको एनसेलले यसपालि पनि पुरानै पदचाप पछ्याएको छ । मलेसियन सरकारसमेतको लगानीमा रहेको आजियटा यूकेले एनसेलमा रहेको आफ्नो ८० प्रतिशत सेयर गैरआवासीय नेपाली सतीशलाल आचार्यको स्पेक्ट्रलाइट यूके लिमिटेडलाई बिक्री गरेको हो, कम्पनीको २० प्रतिशत सेयर आचार्यकी श्रीमती भावना सिंह श्रेष्ठको नाममा छ । यसरी नेपालमा अधिक आम्दानी गर्ने, मुनाफा कमाउने र लाभांश वितरण गर्ने कम्पनीको सम्पूर्ण सेयर नेपाली मूलका व्यवसायीले खरिद गर्नु खासमा सुखद विषय हुनुपर्ने हो । तर, यो प्रक्रियामा अपनाइएको अपारदर्शी प्रक्रियाले प्रश्न उठाएको छ, जसको निरूपणका लागि सरोकारवाला निकायको गम्भीर अनुसन्धान आवश्यक छ । कुनै पनि निजी कम्पनीको पूर्ण वा आंशिक सेयर खरिदबिक्री आम विषय हो, जसमा सरकार, संसद्, सञ्चारमाध्यमदेखि सडकसम्म प्रश्नैप्रश्न र आलोचना हुनु सकारात्मक विषय अवश्य होइन । तर यसको सुरुवात कहाँबाट भयो भन्ने प्रश्न सबैभन्दा महत्त्वपूर्ण हुन्छ । पहिलो त ६ वर्षअघि एनसेलको ८० फ्रतिशत सेयर कारोबारमा वित्रेता स्विडिस कम्पनी टेलियासोनेरा सरकारको सम्पर्कमा नआई बिदा भएको थियो भने क्रेता मलेसियन सरकारको लगानी रहेको आजियटा यूकेले पुँजीगत लाभकर तिर्नुनपर्ने भन्दै अड्डी लिएको थियो । नेपाल सरकारलाई कर नतिर्न अडान लिएको एनसेल हेगस्थित अन्तर्राष्ट्रिय ट्रिबुनलसम्म पुगेको थियो, तर अन्तर्राष्ट्रिय लगानीसम्बन्धी विवाद समाधान गर्न विश्व बैंकको लगानीमा स्थापित निकाय इन्टरनेसनल सेन्टर फर दि सेटलमेन्ट अफ इन्भेस्टमेन्ट डिस्प्युट (आईसीएसआईडी) ले नेपाल सरकारले निर्धारण गरेको ६६ अर्ब कर अनुमोदन गरिसकेको छ । मिलेमतोमा टेलिया सम्पर्कविहीन हुने र आजियटाले जिम्मेवारी नलिने गरी कर छलीको प्रपञ्च भएको थियो । कानुनी बन्धनमा परेर आजियटाले कर त तिरेको छ, तर यसले एनसेल व्यवस्थापनको नियतमाथि भारी प्रश्न चिह्न खडा गरेको छ । एनसेलको व्यावसायिक धर्म यसपालि पनि धर्मराएको छ किनकि यसले खरिदबिक्री मूल्यमा नै छल गरेको छ । सुरुमा ५० मिलियन अमेरिकी डलर (६ अर्ब ६५ करोड रुपैयाँ) मा कारोबार भएको भनेर आजियटाले विज्ञप्ति जारी गरेको थियो । जबकि एनसेलले आन्तरिक रूपमा तयार पारेका दस्ताबेजमा कारोबार ५०० मिलियन अमेरिकी डलर (मूल्य ६६ अर्ब ५० करोड) लेखिएको तथ्य कान्तिपुरले बुधबार प्रकाशित गरेको थियो । फेरि बुधबार साँझ विज्ञप्ति जारी गर्दै एनसेलले भनेको छ, सेयर कारोबारको इन्टरप्राइज भ्यालु लगभग ४० करोड अमेरिकी डलर (५३ अर्ब ५५ करोड) रहेको छ । एनसेलकै भाषामा कारोबार मूल्य ६ अर्ब हो कि ५३ अर्ब डलर ? एनसेल र आजियटाले आफ्नै विज्ञप्तिमा किन शब्दजाल बुनिरहेका छन् र त्यसको निहितार्थ के हो भन्ने मुख्य चासो हो । एनसेलको शतप्रतिशत सेयर जम्मा गर्ने धनराशिको स्रोत के हो ? सम्पत्ति शुद्धीकरण अनुसन्धान विभागको पनि चासोको विषय हो । किन पनि भने एनसेलको ८० प्रतिशत सेयर ट्याक्स हेभन (कर छलीका लागि अनुकूल) मुलुक सेन्टस् किट्स एन्ड नेभिसमा दर्ता रहेको रेनोल्डस् होल्डिङ लिमिटेडको नाममा छ । आचार्यले दुई महिनाअघि मात्रै दर्ता गरेको स्पेक्ट्रलाइट यूके लिमिटेडले रेनोल्डस् होल्डिङलाई नै खरिद गरेको हो । दुई महिनाअघि खुलेको कम्पनीमा अर्बौं रुपैयाँ कुन रुटबाट पुग्यो भन्ने विषयमा नेपालले सम्बन्धित देशसँग समन्वय गरेर सम्पत्ति शुद्धीकरण भएनभएको निर्क्योल गर्नैपर्छ । त्यसो नगरिए नेपालबाट भविष्यमा पुँजी पलायन हुने र विदेशमा गैरकानुनी रूपमा जम्मा भएको पुँजी नै नेपाल आउने जोखिम रहन्छ ।खरिद र बिक्रीको मूल्य निर्धारण गर्ने अधिकार क्रेता र विक्रेताको अधिकार हो तर यो विषयमा सरोकारवाला निकायलाई तथ्य जानकारी दिने उसको कानुनी दायित्व हो, जसलाई एनसेलले जानाजान अवज्ञा गरेको छ । जबकि दूरसञ्चार नियमावली२०५४ को दफा १५ ले अनुमतिपत्र प्राप्त व्यक्तिले पालना गर्नुपर्ने सर्तहरूमा चुक्ता पुँजीको ५ प्रतिशतभन्दा बढी सेयर खरिद वा बिक्री गर्नुअघि प्राधिकरणको स्वीकृति लिनुपर्ने व्यवस्था गरेको छ । यसको पालना गर्नुको सट्टा प्राधिकरणले सोधेको स्पष्टीकरणमा खरिदबिक्री प्राप्त हुनासाथ विवरण उपलब्ध गराउने भन्दै नियामक निकायलाई गैरजिम्मेवारपूर्ण उत्तर दिएको छ । तर, होल्डिङ कम्पनीमार्फत अफसोर कारोबार गरेको एनसेलले उता भएको खरिदबिक्रीको अनुमति नेपाल सरकारलाई दिनुनपर्ने मान्यता राख्दै आएको छ । टेलिया र आजियटाबीच ६ वर्षअघि कारोबार उतै भएको हो, तर नेपालमा सञ्चालित कम्पनीका सर्त र मापदण्ड नेपालको कानुनबमोजिम हुन्छन् भनेर राष्ट्रिय अदालत तथा अन्तर्राष्ट्रिय ट्रिबुनलले समेत स्पष्ट पारिसकेका छन् । तर पनि यूकेमा भएको कारोबारमा नेपाल असान्दर्भिक हो भन्ने मान्यता नै कानुनी शासनलाई चुनौती हो, जसको छुट कसैलाई पनि छैन । त्यसैले कर अधिकृतहरूले आफ्नो जिम्मेवारी र अधिकार प्रयोग गरेर कम्पनीको वासलात, सेयर खरिदबिक्रीका क्रममा भएको सम्पूर्ण सम्पत्तिको दायित्व र मूल्यांकन (डीडीए) र सेयर पर्चेज एग्रिमेन्ट (एसपीए) अध्ययन गर्नुपर्छ । सबैभन्दा महत्त्वपूर्ण विषय अबको पाँच वर्षमा एनसेलको २५ वर्षे अवधि पूरा भएर नेपाल सरकारको स्वामित्वमा स्वतः हस्तान्तरण हुने प्रक्रियामा व्यवधान गर्ने नियत देखिन्छ । हाल एनसेलमा भावना सिंह श्रेष्ठका नाममा रहेको सुनिभेरा क्यापिटल भेन्चर्सबाट २० प्रतिशत सेयर कायम गरिएको छ । गैरआवासीय नेपाली आचार्यले यसपालि थप ८० प्रतिशत सेयर लिने सम्झौता गरिसकेपछि सिंगो एनसेल एकै परिवारको भएको छ । ५० प्रतिशतभन्दा बढी नेपाली लगानी भएमा २५ वर्षपछि सोही कम्पनीले अनुमति लिएर फेरि सञ्चालन गर्न सक्ने व्यवस्था छ । त्यही व्यवस्थालाई दोहन गर्ने उद्देश्यले आचार्यले कम्पनीमा पकड जमाएको देखिन्छ । कुनै पनि व्यक्ति वा समूहले आफ्नो लगानीबाट कम्पनी खरिद गर्न, कानुनले प्रबन्ध गरेको सुविधा लिन पाउँछन् । तर राष्ट्रिय स्रोत उपयोग गरेर फाइदा लिएपछि सरकारलाई हस्तान्तरण गर्नुपर्ने बेला छिर्के हान्ने कामलाई व्यावसायिक मान्न सकिँदैन । किनभने जल, जमिन र जंगलजस्तै दूरसञ्चारमा प्रयोग हुने रेडियो स्पेक्ट्रम पनि राष्ट्रिय स्रोत हो । २५ वर्षको उपयोग गरेर लाभांश विदेश लग्ने र सरकारलाई हस्तान्तरण हुने बेला कम्पनीको सम्पत्ति हत्याउने दाउलाई निरुत्साहित गर्नुपर्छ । अर्को विषय, एनसेलको विषय नियामक प्रशासकहरूले हेर्ने हो, राजनीतिक दलहरूको हेर्ने विषय हुँदै होइन । यसमा दलका नेताहरूको ताहुरमाहुर बढ्ने र नियामक निकाय निष्क्रिय देखिने अवस्था अस्वाभाविक छ । बरु राजनीतिक तहले गर्नु पर्ने काम आजियटाले थपिदिएको छ । आजियटाले नेपालले सेयर बिक्री गरेको जानकारी दिन जारी गरेको विज्ञप्तिमा नेपालमा लगानीको वातावरण छैन भनेर लगाएको आरोप पुष्टि गर्न नेपाल सरकारले चुनौती दिनुपर्छ । नेपालको राष्ट्रिय स्रोत रेडियो स्पेक्ट्रम उपयोग गरेर नेपाली उपभोक्ताबाट वर्षमा ५८ अर्बसम्मको कारोबार गरी २० अर्बसम्म लाभांश लगेको कम्पनीले हिँड्ने बेला देशकै छविमा हिलो छ्यापेर हिँड्नु हदैसम्मको गैरव्यावसायिक हरकत हो । नेपालमा प्रत्यक्ष वैदेशिक लगानी (एफडीआई) बाट सबैभन्दा बढी नाफा कमाउने आजियटा मलेसिया सरकारसमेतको लगानी भएको कम्पनी भएकाले उसको यो लाञ्छनाले मलेसिया सरकारको विश्वसनीयतामाथि पनि प्रश्न उठेको छ । नेपाल सरकारले लगानी सम्मेलनको तयारी गरिरहेका बखत आजियटाको यो आरोपलाई बेवास्ता गर्नु हुन्न । बरु, कूटनीतिक माध्यमबाट समेत सरकारले आफ्नो आपत्ति दर्ज गर्नुपर्छ । कर तिर्न हदैसम्मको झमेला गर्ने कम्पनीले प्रपोगान्डा गर्ने छुट पाएमा नेपालमा लगानीको वातावरण साँच्चै नकारात्मक हुनेछ ।"
अदालतले जगायो आशा,नवराजले न्याय पाएको देख्दा खुसी लाग्यो । निर्मला बहिनीले न्याय कहिले पाउने ? बागजु कृष्णप्रसाद
"दुबईमा कुरा, काठमाडौंमा काम","जलवायुजन्य हानिनोक्सानी कोषजलवायुजन्य प्रकोपबाट हुने हानिनोक्सानीको क्षतिपूर्तिको सम्बोधन गर्न छुट्टै कोष बनाउने निर्णय गत वर्ष इजिप्टमा सम्पन्न कोप२७ मै गरिएको थियो । उक्त निर्णयको जगमा कोप२८ को पहिलो दिनमै जलवायुजन्य हानिनोक्सानी कोष स्थापना गरेर त्यसमा ४३० मिलियन डलर बराबरको रकम जम्मा गर्ने प्रतिबद्घता पनि देशहरूले गरिसकेका छन् । यसरी हेर्दा नेपालजस्ता देशहरूले उठाएका जलवायुसँग सम्बन्धित मुद्दाहरूले बिस्तारै प्राथमिकता पाउँदै गरेको र ढिलै भए पनि ती सम्बोधनका क्रममा रहेको प्रतीत हुन्छ । तर जीसीएफको समग्र अवस्था र नेपालले हालसम्म प्राप्त गरेको लाभ हेर्ने हो भने त्यति आशावादी भइहाल्ने ठाउँ भने देखिँदैन । किनभने जलवायुजन्य अनुकूलनका लागि रकम लिनै त्यति विघ्नबाधा छन् भने जलवायुजन्य प्रकोपको क्षतिपूर्ति भराउन त झन् कस्तो सकस होला ? जिसिएफको हालको संरचना र झन्झटिलो प्रक्रिया धेरै आलोचित छ । गरिब र कम विकसित देशका संस्थाहरूले उक्त कोषबाट रकम प्राप्त गर्न लामो र झन्झटिलो प्रक्रिया पूरा गर्नुपर्ने भएकाले परियोजनाभन्दा बढी समय तयारी र प्रक्रियामै बित्ने गरेको छ । जीसीएफ परियोजना स्वीकृत हुन सरदर २ वर्षभन्दा बढी लागेको र करिब २० प्रतिशत परियोजना स्वीकृत हुन ३ वर्षदेखि ५ वर्षसम्म लागेको अवस्था छ । यस्तो प्रक्रियागत कठिनाइका कारण जीसीएफमा हालसम्म बल्लतल्ल उठेको कुल रकमको २८ प्रतिशत मात्रै वितरण गरिएको छ । जलवायु अनुकूलनका तुलनामा जलवायुजन्य हानिनोक्सानी झनै जटिल र बहुआयामिक विषय हो । कोष बनेर रकमको प्रतिबद्घता आइसकेपछि पनि सञ्चालन प्रक्रिया अन्योलमै छ । जस्तै, कोषको आकार कत्रो हुने ? भनिन्छ, जलवायुजन्य प्रकोपले गरिब देशमा वार्षिक ४०० बिलियन डलरभन्दा बढीको हानिनोक्सानी हुने गर्छ । हानिनोक्सानी कोषको आकार क्षतिजत्रै होला ? त्यसैगरी कसको हानिनोक्सानीका लागि कसले कुन आधारमा पैसा तिर्ने ? प्रकोपका घटना हुनुको कारण जलवायु परिवर्तन नै हो भन्ने निर्क्योल (एट्रिब्युसन) कसरी गर्ने ? विशेषगरी तथ्यांक अभाव भएका गरिब देशहरूमा । र, अनुकूलन र हानिनोक्सानी कोषबीचको सम्बन्ध कस्तो हुने ? यस्ता पेचिला प्रश्नहरू अनुत्तरित हुँदै गर्दा उक्त कोषको सञ्चालन अर्को व्यवस्था नहुँदासम्म (अन्तरिम कालका लागि) विश्व बैंकलाई दिने निर्णय भएको छ, विरोधका बाबजुद । अन्त्यमा, जलवायुजन्य प्रभाव र प्रकोपबाट नेपालजस्तो देश र नेपालको पनि पीँधका समुदाय पिरोलिएका छन् । यसका लागि नेपालले अन्तर्राष्ट्रिय रूपमा आवाज उठाइरहेको पनि छ, तर नेपालले हालसम्म उठाएका जलवायुजन्य मुद्दाहरूको यथोचित सम्बोधन हुन अन्तर्राष्ट्रिय आयाम जति महत्त्वपूर्ण छ, त्यति नै घरेलु तयारीसमेत जरुरी छ । जलवायु परिवर्तनको मारबाट पिल्सिएका पीँधका समुदायको जीवनयापन सहज तुल्याउन, आर्थिक अवस्था उकास्न, जलवायुजन्य क्षतिको न्यूनीकरण गर्न र उनीहरूलाई उत्थानशील बनाउनका लागि विश्व जलवायु कूटनीतिसँगै स्वदेशी क्रियाशीलता र क्षमता अभिवृद्घि महत्त्वपूर्ण छ । दुबईमा प्रधानमन्त्री पुष्पकमल दाहालले जलवायु वित्त हाम्रो न्यायको र अधिकारको विषय हो भनेर कडा कुरा राखे । अब काठमाडौंमा, विशेष गरी सिहंदरबारभित्र कडा काम गर्न जरुरी छ ।"
संकटको ज्वालामुखीमाथि देश,"देश ६ वटा संविधानपछि सातौं संविधानको अभ्यासमा छ । एउटा संविधानको समाप्ति र अर्को संविधानप्राप्तिको यात्रामा नेपालले लगभग आठ दशकको अमूल्य कालखण्ड प्रयोगमै गुजारिसकेको छ । ऐतिहासिक राजनीतिक परिवर्तनका संकल्प र संविधानद्वारा निर्दिष्ट लक्ष्यप्राप्तिमा असफलता नै आजको प्रमुख चुनौती हो । कुनै तन्त्रको पक्ष वा विपक्षमा भन्दा पनि वर्तमान अव्यवस्था, विधिविहीनता, भ्रष्टाचार, कुशासन र दण्डहिनता नै आजको जननिराशा र क्षोभको कारकतत्त्व हो । देशमा भएको परिवर्तन र पद्धतिको आधिकारिक प्रमाणपत्र वर्तमान संविधान नै हो । यसको सार्थकता, गुणतन्त्र (मेरिटोक्रेसी), जनउपयोगिता र सफलतालाई सुनिश्चितता दिने निकाय एवं संवैधानिक संस्थाहरूलाई निष्पक्ष, सबल, सार्थक र सफल बनाउने उत्तरदायी, इमानदार, कुशल राजनीतिक नेतृत्वले नै हो । बहसको सट्टा विवाद र दोषारोपण, लोकतन्त्रीकरणको सट्टा सर्वत्र राजनीतीकरण तथा गिरोहतन्त्र, निहित स्वार्थप्रेरित विधिविहीनता र दण्डहिनता नै वर्तमान संविधानका जोखिम हुन् ।संविधानलाई व्यवहारमा उतार्ने र संविधानअनुरूप आफ्नो आचरणलाई निरन्तर परिमार्जित गर्दै लैजाने कार्यमा नेतृत्व वर्ग चुकेको नतिजास्वरूप जनतामा अविश्वास र निराशा चुलिँदै गएको छ । हामी आफूभित्रका कमीकमजोरी र गल्तीको उपचार अर्कालाई गाली गरेर खोजिरहेका छौं । यो प्रवृत्ति बुझेकाले जनता झन् रुष्ट हुँदै गएका छन् । गल्ती र दोषविरुद्ध निर्भीकताका साथ नागरिक आवाज उठ्नु लोकतन्त्रको जीवन्त विशेषता हो । बीपी भन्नुहुन्थ्यो, सत्यको मुख थुनिदियो भने मिथ्याको थुतुनो उघ्रिन्छ । गणतन्त्र र संघात्मक शासनको कोखबाट जन्मिएका भस्मासुर प्रवृत्ति, विकृति, विसंगति र मनपरीतन्त्रलाई समाप्त पार्नु आजको राष्ट्रिय आवश्यकता हो । यसो हुन नसक्दा चेतना फैलाउनुको सट्टा उत्तेजना बढाउने, समाजलाई जोड्नेभन्दा तोड्ने र भड्काउने प्रवृत्तिको विकास र असंगठित अराजकता निरन्तर विकसित हुँदै गएको छ । तिसौं वर्षदेखि राष्ट्रपति, प्रधानमन्त्री, मन्त्रीजस्ता महत्त्वपूर्ण ओहोदा लिएर श्रीलंकाको सत्तामा रजगज गर्दै रहेका महिन्दा राजपक्षाविरुद्ध, मुलुकको अर्थतन्त्र ध्वस्त बनाएको दोषमा, देखिएको जनआक्रोश केवल एकदुई वर्षअघिको घटना हो । दक्षिण कोरियाका पूर्वकार्यकारी राष्ट्रपति पार्क ग्युन हे, दक्षिण अफ्रिकी पूर्वकार्यकारी राष्ट्रपति ज्याकोब जुमा, ब्राजिलका पूर्वकार्यकारी राष्ट्रपति दिल्मा रुसेफ, बंगलादेशकी पूर्वप्रधानमन्त्री बेगम खालिदा जिया, मलेसियाका पूर्वप्रधानमन्त्री नजीब रजाक, पाकिस्तानका पूर्वप्रधानमन्त्री नवाज सरिफ, भारतको बिहारका राष्ट्रिय नेता लालुप्रसाद यादव भ्रष्टाचारमा मुछिएका कारण सत्ताच्यूत भई सजाय भोग्ने राजनीतिकर्मीहरूका उदाहरण हुन् । अझै अगाडि हेर्दा, कार्यकारी राष्ट्रपतिहरू इन्डोनेसियाका मोहम्मद सुहार्तो, फिलिपिन्सका फर्डिनान्ड मार्कोस तथा जोसेफ इस्ट्राडा, नाइजरियाका सनी अबाचा, हाइटीका जाँक्लाउड दुभालियर र निकारागुवाका अर्नोल्डो अलेमान एवं युक्रेनका प्रधानमन्त्री पाब्लो लाजेरेन्को पनि अर्बौं डलर घोटालाका कारण सदाका लागि सत्ताच्यूत र बदनाम भएकै हुन् । चीनमा राष्ट्रपति सी चिनफिङ र भारतमा प्रधानमन्त्री नरेन्द्र मोदीले भ्रष्टाचारविरुद्ध राष्ट्रव्यापी अभियान चलाइरहेका छन् । आजको विश्वव्यापीकरण र सूचना प्रविधिको विकासले सुसूचित हाम्रा सचेत नागरिकहरू, खासगरी युवापुस्ता यी घटनाबाट उत्साहित हुँदै नेपालमा कहिले आउँछ यो दिन भन्दै वर्तमान भ्रष्ट परिपाटीबाट मुक्ति चाहिरहेका छन् । मुलुकको आर्थिक अवस्थाको जगमा राजनीतिक व्यवस्थाको स्थायित्व निर्भर गर्छ । तर सत्ता चलाउनेहरूले जनभावना वा लोक मनोविज्ञानलाई वास्तै नगरी आधिकारिक तथ्यांकलाई आफूअनुकूल मिथ्यांक बनाई प्रस्तुत गर्नु सीधासादा जनतालाई भ्रममा पार्ने जनउत्तरदायित्व र जिम्मेवारीविहिन केवल एउटा झाँकी हो । सरकारी कोणबाट सुनिन्छ, अर्थतन्त्रमा सुधारका सकारात्मक लक्षणहरू देखिन थालेका छन् । उद्योगहरू धमाधम बन्द भइरहेको, श्रमशक्तिको अभावमा खेतीयोग्य जमिन बाँझो हुने क्रम बढिरहेको, अर्कातिर अन्न, तरकारी, फलफूललगायत सम्पूर्ण खाद्य पदार्थमा नेपाल परनिर्भरता वा आयातमा आश्रित भइरहेको, रोजगारीका लागि होनहार युवाशक्ति दिनहुँ लगभग ३ हजारको संख्यामा बिदेसिरहेको, देशका प्रतिभा तथा पुँजी पलायन भइरहेको, लगानी आकर्षित हुन नसकिरहेको, सरकारको पुँजीगत (विकास) बजेट अत्यन्त न्यून परिमाणमा खर्च भइरहेको वास्तविकतालाई कसरी सुधारको सकारात्मक संकेत भन्न मिल्छ ? यो केवल सत्ताधारीको आत्ममुग्धता वा आत्मपूजा (नार्सिसिस्ट) प्रवृत्ति, केवल आफ्नो टाउको जोगाएपछि सबै सुरक्षित हुन्छ भन्ने शुतूरमुर्गे प्रवृत्ति हो ।आर्थिक मन्दीको प्रभाव कति गहिरिएको छ भन्ने यथार्थता देशभरि सयौंको संख्यामा घरेलु तथा साना उद्योग बन्द भएको र लगत कट्टासमेत गरिसकेको अवस्थाले बताउँछ । ठूला उद्योगहरू पनि प्रायः पूर्ण क्षमतालाई आधाभन्दा धेरै मात्रामा घटाएर सञ्चालन भइरहेका छन् । यही कारण आर्थिक वर्ष २०७९८० मा धनुषामा घरेलु उद्योग ७१ वटा, लघु उद्योग २८ वटा र साना उद्योग ४२ वटा बन्द भइसकेका छन् । एउटै कारणले यही अवधिमा बाँके जिल्लामा १६० घरेलु तथा साना उद्योग बन्द भएका छन् । रुपन्देहीमा २१७ साना उद्योग बन्द भएका छन् ।यी उदाहरण तथा प्रमाण तीन जिल्लाको मात्र आधिकारिक तथ्यांक हो । आज देशभरि नै यही अवस्था छ । कृषि तथा घरेलु उद्योगजस्ता स्थानीय आत्मनिर्भरता र समृद्धिका उद्यम तथा व्यावसायिक गतिविधिहरू ठप्प भएको, सहरी इलाकामा लगभग ५० प्रतिशत सटर बन्द भएको र भाडामा सूचना झुन्डिरहेको अवस्थाले राष्ट्रिय अर्थतन्त्र सबल र स्वस्थ हुँदै गएको किमार्थ बुझाउँदैन । तर सरकारी पक्ष गुलाबी चित्रण प्रस्तुत गरेर श्रीलंकाको जस्तो अवस्था नेपालमा आउँदैन भन्ने सुगारटाइको आत्मरतिमा मग्न देखिन्छ, जुन नेतृत्वको दायित्वविहीनता वा जनउत्तरदायित्वको अभाव हो ।देश दण्डहीनता, भ्रष्टाचार, कुशासन र अनेक आर्थिक अपराधले ल्याएको संकटको ज्वालामुखीमाथि उभिएको छ । मुलुकका प्रचलित कानुन, राष्ट्र बैंकका नियमहरू र स्थापित आर्थिक नीतिविपरीत ४६ अर्ब रुपैयाँ बराबरको विदेशी मुद्रा स्विस बैंकमा थुपारिएको तथ्य आर्थिक अपराध र दण्डहीनताको नाङ्गो वास्तविकता हो । पहिले एक पटक २१ अर्ब रुपैयाँको गैरकानुनी करछुट काण्डले ठूलो खैलाबैलामा परेको दूरसञ्चार कम्पनी एनसेल अहिले फेरि अर्बौंको महाभ्रष्टाचारका रूपमा सेयर खरिदबिक्री विवादमा तानिएको छ ।बेलायतमा दर्ता भएको अति सामान्य कम्पनीलाई २ खर्बको सम्पत्तिको र ६ वर्षपछि सरकारको स्वामित्वमा आउने निश्चित हुँदाहुँदै र पब्लिक लिमिटेडका रूपमा गइसक्नुपर्ने एनसेलको ८० प्रतिशत सेयर, नेपालको कानुनी व्यवस्था र दूरसञ्चार प्राधिकरणको ठाडो उल्लंघन गर्दै अपारदर्शी तरिकाले बिक्री गरिनुले अनेक रहस्य र यथार्थ उदाङ्ग भएका छन् । सरकारदेखि भ्रष्टहरू भयभीत छैनन्, बरु दुईनम्बरीहरू नै कुनै न कुनै रूपबाट राजनीतिक साझेदारी र संरक्षणमा छन् भन्ने प्रमाणित हुँदै छ । लगभग ४५ करोडदेखि ७० करोड डलर (झन्डै ५० अर्बदेखि ९३ अर्ब ३१ करोड रुपैयाँ) अस्ट्रेलियाको रियलस्टेट व्यवसायमा नेपालको पुँजी लगानी भएको देखिएको छ । अस्ट्रेलिया सरकारको केन्द्रीय वित्तीय विभाग (ट्रेजरी) को वार्षिक प्रतिवेदन २०२२२३ मा त्यहाँको घरजग्गा व्यवसायमा संलग्न शीर्ष १० मुलुकमध्ये सातौंमा नेपाल उल्लेख छ । यसमाथि गम्भीरतापूर्वक छानबिन जरुरी छ ।अब सामान्य कारबाही र ढाकछोपको सतही सुधार (कस्मेटिक चेन्ज) ले मूलधारको राजनीतितर्फ जनताको उत्साह र विश्वास जगाउन कठिन छ । राज्यमा सुशासन नभए जनतामा अनुशासन हुँदैन । फगत भाषणमा भ्रष्टाचार नियन्त्रण होइन, व्यवहारद्वारा जनताको मन छुने नीति र कार्यान्वयनको आवश्यकता छ । चरणबद्ध रूपमा सुशासन तथा वित्तीय सुव्यवस्थाका लागि पहिलो चरणमा वर्तमान संविधान जारी भएयताका चर्चित भ्रष्टाचार, आर्थिक अपराध र तथाकथित नीतिगत निर्णय का नाममा जति पनि नीतिगत भ्रष्टाचार, ब्रह्मलूट वा राष्ट्रिय क्षति गराउने आपराधिक गतिविधि भए, ती यावत् क्रियाकलापउपर गम्भीर छानबिन र कारबाही सुरु गरिहाल्नुपर्छ । २०६३ सालयता भएगरेका यस्तै कुख्यात भ्रष्टाचार तथा सबै आर्थिक अपराध काण्डविरुद्ध कारबाही गर्नुपर्छ । त्यसपछि २०४६ सालदेखिका आर्थिक घोटाला, भ्रष्टाचार र कालोधनउपर छानबिन गरी, ती सबैलाई कानुनी दायरामा ल्याई सशक्त कारबाही चलाउनुपर्छ ।सबै नेता भ्रष्ट हुन्, कोही चोखा छैनन्, यिनीहरूले राज्यदोहन गरेर बोराका बोरा पैसा लुकाएका छन् भनेर आम जनतामा नियोजित षड्यन्त्रको भाष्य खडा गरिएको छ । यो भाष्यलाई चिर्न ५ सय र १ हजार दरका बैंकनोटहरू विमुद्रीकरणको हिम्मतिलो क्रान्तिकारी कदमले जनमानसमा आशाको सञ्चार गर्न सक्छ । सतहमा देखिएका तमाम विकृति, विसंगति र दोषहरूलाई वर्तमान संवैधानिक प्रक्रियाबाटै समयसापेक्ष निराकरण वा सम्बोधन र सुधार गर्ने उपाय निकाल्न सकिन्छ, उपाय बनाउनुपर्छ । जनतामा व्याप्त गम्भीर निराशा, विचलन र पलायनको अवस्थाले आक्रोश र विस्फोटको रुप लियो भने भयानक क्षति निम्त्याउने सचेतनाको पाठ सरकार र राजनीतिक पार्टीहरूले समयमै लिनु र सच्चिनु आजको प्रमुख चुनौती र जिम्मेवारी हो । अन्यथा यसको परिणााम कुनै हालतमा सुखद हुने छैन ।सांसद केसी कांग्रेसका केन्द्रीय कार्यसमिति सदस्यसमेत हुन् ।"
मेलम्चीको नियतिमा द्रुतमार्ग,"२०८० वैशाख ९ को कान्तिपुर दैनिकमा द्रुतमार्गको गति ः ६ वर्षमा २२ प्रतिशत शीर्षकमा समाचार छापिएको थियो । त्यसअनुसार, द्रुतमार्गको सुरु अनुमानित लागत ७६ अर्ब रुपैयाँ थियो । पछिल्लो पटक मन्त्रिपरिषद्ले संशोधन गरेर लागत २ खर्ब ११ अर्ब ९३ करोड पुर्याएको र ठेक्का समय सकिन २० महिनाअगावै २८ महिना म्याद थप गरी २०८३ चैत मसान्तसम्म पुर्याइएको छ । मलाई लागेको थियो, यस सम्बन्धमा विज्ञ प्राविधिकहरूबाट सुझाव आउला, सुधारको खाँचोसम्बन्धी धारणा आउला । तर कहीँ, कतै, कोही, कसैले चासो दिएनन् । द्रुतमार्गको पहाडी खण्डको रेखांकन बदलेर खोकनाको सट्टा उत्तरी गन्तव्यलाई थानकोटमा लानु उपयुक्त हुन्छ भनी मैले २०७७ साउन २९ को कान्तिपुर दैनिकमा लेख लेखेको थिएँ । उक्त लेखमा थानकोटलाई गन्तव्य बनाउनुपर्ने औचित्यसम्बन्धी विवरण सविस्तार उल्लेख छ । मेरो सुझावलाई आत्मसात् गरिएको भए निर्माण कार्य अहिलेसम्म सम्पन्न भइसक्ने थियो । सुरुआती चरणमा सडक विभागमार्फत द्रुतमार्ग निर्माण कार्य हुँदै थियो, जुन स्वाभाविक एवं सान्दर्भिक थियो । तर २०७४ वैशाख २१ गते मन्त्रिपरिषद् बैठकले सडक विभागबाट खोसेर द्रुतमार्गजस्तो आधुनिक सडक निर्माण गर्ने काम अनुभवहीन, सीपविहीन र स्रोतसाधनविहीन सेनालाई दिने निर्णय गर्यो । सेनालाई आफ्नो पेसाबाहेकको गैरसैनिक मुनाफामूलक ठेक्कामा संलग्न गराउनुको बाध्यता के ? यसमा ठूलो आर्थिक चलखेलबाहेक अरू केही हुन सक्दैन । सेनालाई गैरसैनिक मुनाफामूलक ठेक्कामा संलग्न गराउँदा म्यान्मार, बंगलादेश र पाकिस्तानको लोकतन्त्र नै धरापमा परेको इतिहास स्मरण गराउन चाहन्छु । नेपाली सेनाको गौरवमय लामो इतिहासमा कालो दाग लाग्न नदिन पनि निर्माण कार्य सबै हिसाबले सडक विभागलाई दिनु उचित हुन्छ । नयाँ रेखांकनमा निजगढदेखि २२ किलोमिटर उत्तरमा पर्ने (राज दमार) बिन्दुमा धरानचतराहेटौंडा मार्ग क्रस गर्छ, सो बिन्दुबाट पहाडी खण्ड सुरु हुन्छ । क्रस बिन्दुबाट सुरु हुने नयाँ रेखांकन ३८ किमि दूरीमा थानकोट पुग्छ । नयाँ रेखांकन क्रस बिन्दुबाट पश्चिम मोडिन्छ र ७ किमि दूरीमा त्रिशूले पुग्छ । यो ७ किमि धरानचतराहेटौंडा मार्गमा पर्छ । त्रिशूलेबाट नयाँ रेखांकन उत्तरउत्तर सोझिँदै थानकोट प्रवेश गर्छ । निर्माणाधीन मार्गमा डाँडापखेरामा निर्माण सामग्री पुर्याउन वाग्मती नदीमा डेढदेखि २ दर्जन अस्थायी बेलिब्रिज बनाउन थप लागत लाग्नुको विकल्प छैन । खोकनामा बसपार्क निर्माणका लागि ३४ सय रोपनी खेतीयोग्य जमिन अधिग्रहण गर्दा धेरै महँगो लागत बेहोर्नुपर्ने हुन्छ । उपत्यकामा बचेको हरियाली नष्ट हुनुका साथै ऐतिहासिक खोकना बजारको कलासंस्कृतिमा समेत नकारात्मक प्रभाव पर्ने निश्चित छ । सदियौंदेखि खेतीमा भर पर्दै आएका सयौं किसान परिवारको उठिबास लाग्नेछ । खोकनाको विकल्प थानकोटलाई गन्तव्य बनाएको खण्डमा माथि वर्णित विविध झन्झट र बढ्दो लागतबाट मुक्ति पाई समयमै निर्माण कार्य सम्पन्न गर्न सकिन्छ । पंक्तिकारले तयार गरेको नयाँ रेखांकनबाट तुलनात्मक रूपमा निम्नलिखित फाइदा हुनेछ १ सेना मातहत निर्माणाधीन मार्गको संशोधित लम्बाइ ७०९७७ किमि छ भने पंक्तिकारको नयाँ रेखांकनमा लम्बाइ ६० किमि मात्र छ । २ निर्माणाधीन मार्गमा साना, ठूला, मझौला, विशिष्ट गरी ८९ पुलको आवश्यकता देखाइएको छ भने नयाँ रेखांकनमा कर्रा खोलामा १, सामरीको शिर सुकौरामा १, पालुङ खोलामा १ गरी ३ वटा मात्र साना पुलको आवश्यकता पर्छ । ३ निर्माणाधीन मार्गमा भीर, पहिरो, बाढीको जोखिम छ भने नयाँ रेखांकन त्यस्तो खतराबाट मुक्त छ । ४ निर्माणाधीन मार्गले स्थानविशेषको विकासमा टेवा पुर्याउने कुनै सम्भावना छैन भने नयाँ रेखांकन मार्गले विभिन्न स्थानमा कर्रा खोला उपत्यका, सामरी खोलाको कुर्ले उपत्यका, भीमफेदी उपत्यका र चित्लाङब्रजबाराही उपत्यकासमेतको विकास एवं समुन्नतिमा उल्लेख्य सकारात्मक प्रभाव पार्छ । ५ नयाँ रेखांकनमा निर्माण गर्दा भीमफेदीदेखि कुलेखानीसम्म ३५० किमि र चन्द्रागिरि १५० किमि गरी दुइटा सुरुङ निर्माण हुनेछन् । कुलेखानीदेखि चित्लाङसम्मको १६ किमि मार्ग कुल २१ किमि मार्ग निर्माण हुन गई सरकारको भविष्यमा हुने खर्च जोगिन सक्छ । ६ निर्माणधीन मार्गमा वनजंगलको धेरै विनाश हुने जोखिम छ भने नयाँ रेखांकनमा त्यस्तो क्षति अत्यन्त कम छ । ७ कमजोर भौगोलिक संरचना भएकाले निर्माणाधीन मार्गका डाँडा, भीर, पखेरामा निर्माण सामग्री पुर्याउन विभिन्न स्थानमा पहुँचमार्ग आवश्यक पर्छ । पहुँचमार्गमा मालवाहक ठूलठूला ट्रक चल्नुपर्ने हुन्छ । भविष्यमा कुनै बखत मुसलधारे पानी परिरह्यो भने, ८५ मिटरसम्मका अग्ला पिल्लरहरू भासिन र पुलको संरचनासमेत पहिरोमा बग्न सक्छ । यो सम्भावनालाई अनदेखा गर्न मिल्दैन । उता, नयाँ रेखांकनमा कुनै पनि पहुँचमार्ग आवश्यक पर्दैन । ८ तुलनात्मक अध्ययन गर्दा नयाँ रेखांकनमा निर्माण गर्दा लागत रकम घट्ने निश्चित छ । अन्यथा सेनाले पटकपटक निर्धारित समयमा काम सम्पन्न गर्छौं भने पनि उसको दाबीलाई विश्वास गर्ने कुनै आधार छैन । विगत ६ वर्षमा डाँडा, भीर, पखेरामा ट्र्याक निर्माणका क्रममा ५२ अर्ब ८९ करोड (२०८० भदौसम्म) खर्च भइसकेको छ । सेना मातहत निर्मित ट्र्याकमा २६ किमि उत्तरी खण्डमा ट्र्याक खोल्न र थप गरिएका ३ वटा सुरुङ निर्माणको ठेक्का हालसम्म लागेकै छैन । निर्माण समय लम्बिँदा अनुमानित लागत बढेर ७ खर्ब नाघ्न सक्छ । द्रुत मार्ग निर्माणमा देखिएका कमीकमजोरी पटकपटक औंल्याई राज्यलाई दीर्घकालीन हित हुने सल्लाहसुझाव विभिन्न माध्यमबाट उपलब्ध गराउँदा पनि त्यो कार्यान्वयन हुन सकेको छैन । यसको कुनै वास्ता नगरी आपसी मिलेमतोमा व्यक्तिविशेषलाई लाभ पुर्याउने उद्देश्यले राष्ट्रहितविपरीत निर्माण कार्य भइरहेको हुँदा सचेत नागरिकका रूपमा राज्यको ध्यानाकर्षण गराउन चाहन्छु ।"
गाउँटोलमा विकासका लागि श्रमदान,"यसपालि दसैं र तिहारबीच विराटनगर११ का वडाध्यक्ष तीर्थेन्द्र न्यौपानेले जनसहभागिता जुटाएर नहर सरसफाइ अभियान चलाए । विगतमा तिहारलगत्तै मनाइने छठ पर्वका बेला मात्रै नहर सरसफाइ हुने गर्थ्यो । ३,१३९ जति घरधुरी रहेको वडाको १२,७९२ जनसंख्यामध्ये ५० जनाजतिले मात्र दुई घण्टा श्रमदान गरे । नहरलाई फोहोर फ्याँक्ने थलो बनाएका नहरछेउका बासिन्दाहरू रमिते बनेका थिए । न्यौपाने आफैं नहर किनारको फोहोर संकलन गर्दै बोरामा हाल्न अघि सरे । झन्डै एक गाडी फोहोर संकलन भयो । कतिपय वडाबासी जनप्रतिनिधिहरू हातमा पन्जा लगाएर उभिइरहे, कोही उपस्थिति जनाएर टाप कसिहाले । नेपाली समाजमा श्रमदान गर्ने परम्परा पुरानै हो । गाउँघरमा खेतीकिसानीमा पर्म जाने परम्परा उस्तै छ । श्रमदानलाई पर्मकै परिमार्जित रूप मान्न सकिन्छ । कतिपय गाउँघरमा बाटाघाटा, नाला, पुलपुलेसा बनाउन तथा कुलो खन्न श्रमदान गर्ने गरिन्छ । पछिल्लो समय सहरबजारमा पनि श्रमदानको संस्कृति मौलाउँदै गएको छ । विकासका लागि श्रमदान गर्नुपर्ने संस्कृतिलाई धरानका मेयर हर्कराज साम्पाङले अघि बढाइरहेका छन् । धरानमा श्रमदान गर्न चाहने मानिसहरूको संख्या दिनानुदिन बढ्दै गएको छ । आफू निर्वाचित भएलगत्तै श्रमदानबाट उनले केही हदसम्म खानेपानीको समस्या हल गरेका छन्, कतैकतै वनपाखाहरू फूलबारीजस्तै देखिन थालेका छन् । हाम्रो जस्तो मुलुकका कुनाकन्दरामा, जहाँ विकासले बाटो बिराएको छ, श्रमदान अपरिहार्य छ भन्ने मान्यता स्थापित गर्न लागिपरेका छन् साम्पाङ । दलगत राजनीतिभन्दा माथि उठेका साम्पाङको अनुकरणीय कामलाई दलहरूमा आबद्ध प्रायः जनप्रतिनिधिले भने आत्मसात् गरेको देखिँदैन ।कतै साधनस्रोतको कमी त कतै जनप्रतिनिधिहरूको दूरदर्शिताको कमीले जुनसुकै क्षेत्रमा विकासले बाटो बिराएको छ । यस्तो विषम परिस्थितिमा विकासलाई सही बाटोमा ल्याउन श्रमदान अपरिहार्य छ । श्रमदान गर्दा मनकारी र सहयोगी मानिसहरूबीच सद्भाव बढ्छ । सामाजिक सद्भाव बढ्नु भनेको विकासले गति लिनु पनि हो । विकासका लागि श्रमदान गर्न जनसहभागिता जुट्नु भनेको विकासप्रेमी नागरिकहरू जन्मनु पनि हो ।त्यसो त हिजोका दिन गाउँघरबाट शिक्षा र रोजगारीका लागि सहर पसेका बहुसंख्यकमा शिक्षित तथा हुनेखाने वर्गमा उक्लिएपछि आफूचिन्ते प्रवृत्ति हाबी हुने गरेको छ । कलम समातेपछि कुटोकोदालो समाउनु हुँदैन भन्ने वर्तमान शिक्षाका कारण मानिसहरूमा परनिर्भरता बढ्दै गएको छ । सहरका अधिकांश नागरिकमा बढ्दो परनिर्भरताले हरेक क्षेत्रमा बेथिति विस्तार हुँदै गएको छ । विशेष गरी राजनीतिक कार्यकर्ताबाट जनप्रतिनिधि बनेका बहुसंख्यकले श्रमदानको महत्त्व बुझ्न सकेको देखिँदैन ।अर्कातिर, विकास भन्नाले हामीकहाँ भौतिक विकासनिर्माण भन्ने मात्र बुझिन्छ । भौतिक विकासका लागि पनि रकमकलम नै चाहिन्छ भन्ने मानसिकता हाबी भएको हाम्रो समाजमा दलहरूका अधिकांश जनप्रतिनिधिमा पनि त्यसबाहेक सोच्नै सक्दैनन् । यसो हुँदा पनि बहुसंख्यक जनप्रतिनिधि भौतिक विकासनिर्माणपट्टि नै आकर्षित हुने गरेका छन् । यस्तो अल्पबुझाइले गर्दा बहुसंख्यक जनप्रतिनिधिको कार्यकाल बाटाघाटा तथा पुलपुलेसा र भवन निर्माणमै बित्ने गरेको छ । बहुजन हिताय भन्दा आफूचिन्ते प्रवृत्ति भएका जनप्रतिनिधिहरूको व्यक्तिगत स्वार्थ पूरा गर्न विकासप्रेमी नागरिकहरू विवश र लाचार भइरहेका छन् ।अधिकांश जनप्रतिनिधिको सन्तुलित विकासप्रतिको बृहत् बुझाइबारे बहुसंख्यक नागरिक कुहिरोको काग बन्न बाध्य छन् । यस्ता जनप्रतिनिधिहरूले श्रमदानबाट पनि धेरथोर विकासको गोरेटो कोर्न सकिन्छ भनेर सोच्न पनि सक्दैनन् । जनप्रतिनिधिहरूको अगुवाइमा हुने श्रमदान कार्यक्रममा स्वतःस्फूर्त रूपमा जनसहभागिता बढ्छ । विकासनिर्माण कार्यमा जनसहभागिता बढ्नु भनेको जनप्रतिनिधि र नागरिकबीचको असमझदारी हट्दै जानु पनि हो । बहुसंख्यक जनप्रतिनिधिले यो गाँठी कुरा बुझेकै छैनन् । जनमुखी शासन व्यवस्थाले मात्र सन्तुलित विकासको पैरवी गर्छ र यसको सुरुआत विकासप्रेमी जनप्रतिनिधिले मात्र गर्न सक्छन् ।हामीकहाँ एकदुई अपवादबाहेक जनप्रिय र दूरदर्शी जनप्रतिनिधिहरूको खडेरी नै परेको छ । दलगत राजनीतिले जनप्रिय र दूरदर्शी जनप्रतिनिधिहरू जन्माउन नसकेकै कारण पनि राजनीतिक अस्थिरता चुलिएको छ । यसमा राजनीतिक स्कुलिङ र अग्रज राजनीतिकर्मीहरूको व्यक्तिगतसामाजिक व्यवहारले महत्त्वपूर्ण भूमिका खेलेको छ । विगतदेखिको अभ्यास हेर्दा विकासप्रेमी नागरिकभन्दा पनि दलप्रति बफादार कार्यकर्ता तथा नेताहरू नै जनप्रतिनिधि चयन गरिने राजनीतिक परम्परा रहिआएकाले पनि हामी नागरिकले जनप्रिय र दूरदर्शी जनप्रतिनिधि पाउन सकेका छैनौं । जनप्रिय र दूरदर्शी जनप्रतिनिधिले मात्र पर्याप्त जनशक्ति र साधनस्रोत नभएको हाम्रो जस्तो मुलुकमा श्रमदान गर्न नागरिकलाई अभिप्रेरित गर्न सक्छ । आफ्ना नागरिकलाई श्रमदान गर्न अभिप्रेरित गर्न सर्वप्रथम आफैं आदर्श बन्न जरुरी छ । विकासनिर्माणका लागि, सामाजिक विकासका लागि जनप्रतिनिधिहरू आफैं सक्रिय हुन सके विकासप्रेमी नागरिकहरू तिनको पदचाप पछ्याउन सधैं तत्पर हुन्छन् । ७५३ वटा स्थानीय तहका बहुसंख्यक जनप्रतिनिधिले जनमुखीभन्दा साबिककै काम गरिरहेका छन् । स्वतन्त्रबाट विजयी बनेका धरानका मेयर साम्पाङ, काठमाडौं महानगरका मेयर बालेन शाह तथा धनगढीका मेयर गोपाल हमालले मात्र अनुकरणीय कामहरू गरिरहेका छन् । उनीहरूले जनमूखी शासन व्यवस्था सुरुआत गरेका छन् भन्दा हुन्छ । हामीकहाँ जनसहभागिता जुटाई गर्न सकिने विकासनिर्माणका कामहरू प्रशस्तै भए पनि तीनै तहका सरकारले प्राथमिकीकरण गर्न नसक्दा समस्याहरूको चाङ थपिँदै गएको छ । नेपालका सानाठूला सहरहरू फोहोरमैलालगायतका समस्याबाट आजित छन् । यस्ता समस्याप्रति हाम्रा अधिकांश जनप्रतिनिधि असंवेदनशील मात्र हैन, अनभिज्ञ नै छन् भन्दा फरक नपर्ला । तीनै तहका सरकारबीच समन्वय र सहकार्य नहुँदाको दुष्परिणाम भोग्न हामी विकासप्रेमी नागरिक अभिशप्त छौं । सरकारहरूबीचको यस्तो असमझदारी र अपरिपक्वताले नागरिकको मौलिक अधिकार मात्र हनन भएको छैन, सन्तुलित विकासले समेत गति लिन सकेको छैन । सन्तुलित विकासको सुरुआत श्रमदानबाट पनि गर्न सकिन्छ भनेर जनप्रतिनिधिहरूले उत्प्रेरकको भूमिका निर्वाह गर्न सक्नुपर्छ । जनसहभागिता जुटाउन सक्ने विकासप्रेमी र दृढसंकल्प जनप्रतिनिधि मुलुकको आवश्यकता हो ।"
"मेलम्ची : आयो आयो, फुस्स !","(काठमाडौं)मेलम्ची खानेपानी आयोजनाको निर्माण सुरु भएकै दुई दशक बढी भयो । यो अवधिमा न यसको निर्माण कार्य पूरा हुन सक्यो, न त उपत्यकावासीले नियमित रूपमा मेलम्चीको पानी उपभोग गर्न पाएका नै छन् । ०७७ चैतमा तत्कालीन राष्ट्रपति विद्यादेवी भण्डारी र तत्कालीन प्रधानमन्त्री केपी शर्मा ओलीले भृकुटीमण्डपमा बनाइएको धारा खोलेर मेलम्चीको पानी उद्घाटन गरेका थिए । उद्घाटनपछि अब उपत्यकावासीले पानीका लागि दुःख गर्न पर्दैन भन्ने थियो । त्यसो त राष्ट्रिय गौरवको यो आयोजनाको प्रथम चरणको प्रायः निर्माण कार्य सम्पन्न भई घरघरमा पानी वितरण भएकामा खुसी लागेको कुरा पूर्वराष्ट्रपति भण्डारीले त्यो बेलै बताएकी थिइन् । तर उनले भनेजस्तो उपत्यकावासीका लागि त्यो खुसी धेरै दिन टिक्न पाएन । ०७७ चैतबाट पानी वितरण गर्न थालिए पनि पटकपटक मेलम्चीमा आएको बाढीका कारण अवरुद्ध हुँदै आएको छ । अहिले ०८० असारयता काठमाडौंमा पानी वितरण ठप्प छ । बाढीले मुहान पुरेपछि मेलम्चीको पानी काठमाडौं आएको छैन । पानीको अभाव खड्किएपछि अहिले उपत्यकावासी मेलम्चीको पानी कहिले आउला भनेर कुरेर बसेका छन् । तर पानी कहिले आउँछ भन्नेबारे अन्योल भने कायमै छ । कहिलेसम्म मेलम्चीको पानी उपत्यकाभित्र नियमित वितरण गर्न सकिन्छ भन्नेबारे निश्चित नभएको मेलम्ची खानेपानी विकास समितिका प्रवक्ता राजेन्द्रप्रसाद पन्तले बताए । परामर्शदाताको प्रारम्भिक अनुसन्धानअनुसार यो तुरुन्तै हुने काम होइन, उपत्यकाका लागि पानी पथान्तरणका लागि बनाइएको सुरुङभित्र ढुंगा, बालुवा केकति जम्मा भएको छ, हेरेर सफा गर्न समय लाग्छ, जसले गर्दा पानी ल्याउन अझै अनिश्चित छ, उनले भने, मुहानमा पुगेर केकति समस्या छन् भनी हेर्ने काम भइरहेको छ । उनका अनुसार अस्थायी संरचना बनाएर पानी ल्याइने छ । पछि दिगो संरचना बनाइने उनको भनाइ छ । त्यसका लागि थप चार वर्ष र चार अर्ब रुपैयाँ लाग्ने अनुमान गरिएको छ । तत्कालीन प्रधानमन्त्री कृष्णप्रसाद भट्टराईले सार्वजनिक रूपमा मेलम्चीको पानी उपत्यकामा ल्याई वितरण गर्ने प्रतिबद्धता जनाएपछि मेलम्ची आयोजनाले थप महत्त्व र चर्चा पाएको थियो । मेलम्ची खानेपानी विकास समिति भने ०५५५६ सालमा स्थापना भएको हो । आयोजना निर्माणमा अहिलेसम्म ६१ अर्ब रुपैयाँ खर्च भइसकेको छ । तर पछिल्लो केही वर्षयता बाढीका कारण आयोजनाले गति लिन सकेको छैन । गत असारमा आएको बाढीका कारण मुहान पुरियो । निर्माण गरिसकेका संरचनामा बाढीले क्षति पुर्याएपछि मुहानसम्म पुग्न लामो समय लाग्यो । गत आर्थिक वर्षमा करिब ७ करोड रुपैयाँ खर्चेर मर्मत गरिएको हेडवर्क्सस्थित पानी पठाउने सुरुङको मुखमा गेग्रानको थुप्रो लागेको छ । मेलम्चीबाट सुन्दरीजलसम्म २६५ किलोमिटर सुरुङ बनाएर पानी ल्याउने व्यवस्था गरिएको छ । असारमा ठूलो बाढी आएर सबै संरचना पुरिएको थियो, मुहानसम्म पुग्ने सडक बाढीले बगाएको थियो, उनले भने, अहिले सबै संरचना तयार पार्दै सफा गरेर पानी ल्याउने तयारी भइरहेको छ, अस्थायी रूपमा बाटो बनाएर हेडवर्क्स भएको ठाउँमा पुगेको प्रवक्ता पन्तले बताए । मुख्य सुरुङमा पाइपबाट पानी पठाइएको छ । त्यो पाइप पनि जाम भएको भए खोल्न समय लाग्नेछ, उनले भने, जुन गेटबाट पानी पठाएको हो, त्यो पनि पुरिएको छ । त्यो गेटको निरीक्षण गर्न खोला अर्कोतिर फर्काउनुपर्ने भएकाले फर्काउने काम भइरहेको उनले बताए । धेरै प्राविधिक कठिनाइ छ, उनले भने, त्यहाँ पुगेर काम गरिँदै छ । सुरुमा ०७७ चैतदेखि ०७८ जेठ ३१ सम्म काठमाडौंमा मेलम्चीको पानी वितरण गरियो । फेरि ०७८ असार १ मा बाढी आएर मुहानमा क्षति पुगेपछि वितरण रोकियो । ०७८ चैत २९ देखि ०७९ जेठ १८ सम्म पानी आएको प्रवक्ता पन्तले बताए । जेठ १९ पछि धमिलो पानी आउने भएकाले बन्द गरिएको उनको भनाइ छ । ०७९ मंसिर १८ देखि ०८० असार ७ सम्म पानी आयो, उनले भने, त्यसपछि बाढी आएसँगै पानी आउन पनि बन्द भयो । अहिले पानी ल्याउने गरी प्रयास भइरहेको उनले सुनाए । सुरुमा हेडवर्क्स (पानी डाइभर्सन गर्ने संरचना) निर्माणको ठेक्का चिनियाँ कम्पनी सिनो हाइड्रोलाई सन् २०१९ अक्टोबरमा २०२० जनवरीभित्र सक्ने गरी ठेक्का दिइयो । तर त्यो अवधिमा काम सकिएन । सन् २०२१ जुनमा बाढी आएपछि थप काम हुन सकेन । सिनोलाई नै तत्काल भेरिएसन (थप लागत) बाट काम गराउन मन्त्रिपरिषद्बाट निर्णय भएपछि उसैबाट काम गराउन भनिएको हो । बर्खायामपछि बाढीले पुरेका संरचना सफा गर्नुपर्छ भन्दै सुरुकै ठेक्कामा भेरिएसन गरेर थप काम दिइएको हो, उनले भने, ठेक्का सुरुकै हो, सुरुको ठेक्का १ अर्ब २ करोड र पछि भेरिएसनबाट ३६ करोड रुपैयाँ थप भएको हो । तर पटकपटक ताकेता गर्दा पनि कामको जिम्मा लिएको कम्पनी नआएको उनको भनाइ छ । उनका अनुसार मेलम्ची खानेपानी विकास समितिको जिम्मेवारी हेडवर्क्स, सुरुङ निर्माण र सुन्दरीजलमा पानी प्रशोधन गर्ने हो । अहिलेसम्म समितिमार्फत भएका काममा ३१ अर्ब रुपैयाँ खर्च भइसकेको छ । यसमा प्रशासनिक, डिजाइन, सडक निर्माण र सुधार गरेको खर्च पर्छ, उनले भने, हामीले काठमाडौं उपत्यकामा पानी ल्याइसकेपछि त्यसलाई आवश्यक संरचना बनाएर वितरण गर्ने काम मेलम्ची उपआयोजना२ ले गर्छ, जुन काठमाडौं उपत्यका खानेपानी लिमिटेड (केयूकेएल) अन्तर्गत हुन्छ । उपआयोजनाअन्तर्गत पनि ३० अर्ब रुपैयाँ खर्च भएको उनको भनाइ छ । पहिलो चरणमा मेलम्ची नदीबाट डाइभर्सन गरेर पानी ल्याइनेछ । दोस्रो र तेस्रो चरणमा यांग्री र लार्के खोलाबाट थप १७१७ करोड लिटर पानी ल्याइनेछ । जसअनुसार तीन चरण गरेर ५१ करोड लिटर पानी काठमाडौं आउनेछ । केयूकेएलको सेवाभित्र उपत्यकाका तीन जिल्लामा २ लाख ५६ हजार धारा छन् । त्यही धारामा मेलम्चीको पानी उपलब्ध गराइनेछ । सुरुको अवधारणाअनुसार मेलम्ची, यांग्री र लार्केबाट पानी ल्याउन सकिए सन् २०३५ सम्म काठमाडौं उपत्यकामा पानीको माग व्यवस्थापन गर्न सकिन्छ भन्ने थियो, प्रवक्ता पन्तले भने । त्यसो त अहिले भइरहेको मुहानमा फेरि पनि बाढीको जोखिम रहने भएकाले एसियाली विकास बैंक (एडीबीले) अध्ययन गरेर मुहान नै सार्न सुझाव दिएको छ । स्थायी समस्या समाधानका लागि समय र लागत बढी लाग्नेछ, अहिलेसम्म अनुमान गरिएको समय चार वर्ष र लागत चार अर्ब लाग्ने देखिन्छ, उनले भने, अहिले भएका संरचना अझै हेर्न जरुरी छ, जमिनमुनिको सतह कमजोर भए थप संरचना बनाउन नसकिने हुन्छ ।एडीबीको अध्ययनले भेमाथानदेखि तलसम्म सबै ठाउँ हेरेर यही बीचमा मुहान बनाउन उपयुक्त हुन्छ भन्ने सुझाव आएको उनले सुनाए । भेमाथानबाट हेडवर्क्ससम्म पूरै अध्ययन भएको छ, जसअनुसार तीन ठाउँमा मुहान राख्न सुझाव दिइएकामा सर्कथली उपयुक्त भनेर सिफारिस गरिएको छ, उनले भने, जुन ठाउँ अहिले रहेको मुहानबाट ७८ सय मिटर माथि हो । अहिले ठाउँ मात्र थाहा भएको उनले बताए । उपयुक्त भनिएको ठाउँको फेरि अध्ययन हुनेछ । बाढीले अम्बाथानस्थित मुहानको मुख्य अडिट पुरिएको छ । त्यो पनि सफा गर्नुपर्नेछ ।निर्माण कम्पनी सिनोसँगको सम्झौता यही ०८० पुस १५ सम्म मात्र छ । म्याद थप गर्ने कि ठेक्का तोड्ने भन्नेबारेमा कुनै निर्णय भएको छैन । गत वर्ष काम गरेको संरचनामा क्षति भएकाले त्यसबापत आउने बिमा रकम भएकाले त्यसैबाट मर्मत गर्न सकिने समितिको भनाइ छ । ठेकेदारकै कारण काममा ढिलाइ भइरहेको खानेपानीमन्त्री महिन्द्र राय यादवले बताए । परामर्शदाताले ठेक्का लिने कम्पनीलाई काम गर्नेनगर्ने भनेर चिठी लेखेर पठाएको छ, त्यसको जवाफ आइसकेको छैन, उनले भने, अब ढिलाइ हुने छैन, चिठीको जवाफ पर्खिएर बसेका छौं, ठेकेदारले काम नगरे उपभोक्तामार्फत काम अघि बढाउने छौं । ठेकेदारको प्राविधिक पाटोको काम गर्न बाँकी छ । उनका अनुसार अहिले काम सुरु छ । बाटो बनेको छ, खोलो फर्काउने काम भइरहेको छ, उनले भने, ठेकेदारले काम गर्नेनगर्नेबारे चाँडै टुंग्याएर पानी ल्याउनेछौं । परामर्शदाता भने इटालियन कम्पनी आईआरडी र नेपाली ईआरएमसी रहेको समितिले जनाएको छ । उपत्यकामा काठमाडौं, ललितपुर र भक्तपुरमा दैनिक ४७ करोड लिटर पानीको माग रहेको केयूकेएलका सूचना अधिकारी प्रकाशकुमार राईले बताए । मेलम्चीबाट पानी आउँदा दैनिक वितरण गरिरहेका थियौं, उनले भने, अहिले नआउँदा दिन बिराएर ९ देखि १० करोड लिटर पानी मात्र वितरण गरिरहेका छौं । अहिले सुक्खा समय हो । पहिला दैनिक मेलम्चीबाट १७ करोड लिटर पानी आउँथ्यो । हामीसँग भएको १० करोडसहित २७ करोड लिटर वितरण हुन्थ्यो, यो हुँदा माग भएको ४७ करोडमा दिन बिराएर वितरण गर्न सकिन्थ्यो, उनले भने, त्यसो गर्न सके पानीको समस्या हुने थिएन तर अहिले एकदमै कठिन अवस्थामा छौं, बर्खाको समयमा मेलम्चीबाहेक १६१७ करोड लिटर हामीसँग हुन्छ । हिउँदमा ९१० करोड हुन्छ । अहिले भूमिगत सुन्दरीजल, शिवपुरी मुहान, दक्षिणकालीको शेषनारायण क्षेत्र, भक्तपुरको महादेव खोलाको मुहानबाट पानी ल्याएर वितरण गरिएको छ, उनले भने, तर मागअनुसार उपभोक्तालाई पानी दिन सकिएको छैन ।"
बारपाक सडक निर्माण अलपत्र,"(गोरखा)ठेक्का अवधि सकिएको पाँच वर्ष बितिसक्दा पनि बारपाक पुग्ने सडकको काम अझै अलपत्र छ । चार खण्ड छुट्याएर ठेक्का लागेको सडकको अन्तिमका दुई खण्डको काममा ठेकेदारको ढिलासुस्तीले अलपत्र छ । २२ देखि ३० र ३० देखि ४६ किलोमिटरका यी दुई खण्डका काम पूरा नभएपछि अहिले दुवैलाई रुग्ण योजनाका रूपमा राखिएको छ । २०७२ असारमा ठेक्का सम्झौता गरेर २२३० किलोमिटर खण्डको निर्माण जिम्मा लोहनी एन्ड ब्रदर्शले लिएको थियो । ८ किमि सडक २०७४ असार १५ भित्र सक्ने गरी ठेकेदार कम्पनीले काम थालेको थियो । तर अझै भौतिक प्रगति ८२ प्रतिशत मात्रै रहेको ११ किलो छपेटार भालुस्वाँरा बारपाक सडक योजना प्रमुख अमिन्द्र खड्काले बताए । हालसम्म ७८ किलोमिटरमध्ये ६ किलोमिटर कालोपत्र मात्र सकिएको उनले बताए । निर्माण व्यवसायीकै उदासीनताले समयमै काम सम्पन्न हुन नसकेको खड्का बताउँछन् । काम नसकेपछि ६ पटकसम्म म्याद थप भइसकेको छ । सातौं म्याद थपको प्रक्रिया चलिरहेको कार्यालय प्रमुख खड्काले बताए । निर्माण व्यवसायीले तदारुकता देखाए सम्पन्न गर्न धेरै समय लाग्दैन, उनले भने । बारपाक सडकअन्तर्गतकै बालुवाबारपाक खण्डको ३० देखि ४६ किलोमिटर सडक कालोपत्रको कामको प्रगति पनि सुस्त छ । ठेकेदार कम्पनी रसुवाइलाइटसूर्य जेभीले २०७३ असार २६ मा दुई वर्षभित्र १६ किलोमिटर सडक कालोपत्र सक्ने लक्ष्यका साथ ठेक्का पाएको थियो । म्याद सकिएको पाँच वर्ष बित्दा ८५ प्रतिशत भौतिक प्रगति रहेको योजना प्रमुख खड्काले जानकारी बताए । ३३ करोडको लागतमा निर्माण सुरु भएको योजना सात वर्षको अवधिमा ११ किमि कालोपत्र सकिएको छ । भौगोलिक जटिलताले पनि काममा ढिलाइ भएको कार्यालय प्रमुख खड्काले बताए । उक्त ठेक्काको म्याद ५ पटक थप भइसकेको छ । दुवै म्याद गत असार २५ मा सकिएपछि पुनः थप माग गरिएको छ । म्याद थपको प्रक्रिया पनि चलिरहेको छ, योजना प्रमुख खड्काले भने, बालुवाबारपाक खण्डमा काम थालिसकिएको छ, अर्को खण्डमा पनि ठेकेदारले पुसबाट काम थाल्ने बताएका छन् ।बारपाक पुग्ने सडकको मसानेठाँटीदेखि निबेल खहरेसम्मको १२ किमि मध्यपहाडी लोकमार्गअन्तर्गत ठेक्का लागेर काम भएको छ । सुरुको खण्डको ५ किमि र १७२२ किमिको खण्डको पाँच किमि भने दुई वर्षअघि कालोपत्र सकिएको छ । बारपाक सडकको काम छिटो सम्पन्न गर्न स्थानीयले माग राख्दै आएका छन् । चाँडो काम सम्पन्न गर्न भनेर हामीले ताकेता गरेको गर्यै छौँ, बारपाक सुलिकोट गाउँपालिकाका अध्यक्ष विष्णु भट्टले भने, राङरुङ खोलाको पुल मर्मत पनि बेलैमा गर्नुपर्ने छ, बालुवाको दरौंदी खोलामाथिको पुलमा पनि बर्खामा समस्या निम्त्याउँछ, यसको पनि दीर्घकालीन रूपमा समाधान हुनुपर्छ । ११ किलो छेपेटार भालुस्वाँरा बारपाक सडक योजना कार्यालयको नाम पनि परिवर्तन गरी गोरखा सडक योजना राखिने भएको छ ।"
पोखराको अपराजित उडान,"(काठमाडौं)फुटबलको खेल रोमाञ्चक हुन जेजति चाहिन्छ, त्यो सबै बुधबार पोखरा थन्डर्स र स्पोर्टिङ इलामबीचको भिडन्तमा रह्यो । अलिकति विवाद र अलिकति नाटक अनि आफू आफूबीचमै द्वन्द्व । अन्त्यमा खेल सकेपछि हात हालाहालको स्थिति । नेपाल सुपर लिगको बुधबार दशरथ रंगशालामा भएको खेल जितेर पोखराले अंकतालिकाको शीर्षस्थानमा उडान भरेको छ । पोखराको ४ खेलबाट ८ अंक भएको छ । टोली अहिलेसम्म अपराजित छ । प्रतियोगिताको इतिहासमा पोखराले अंकतालिकाको पहिलो स्थान ओगटेको आफैंमा पहिलो हो । पहिलो सिजन चार खेल खेल्दा पोखराको ५ अंक बनेको थियो । यस्तोमा पोखराले यसपल्ट राम्रो सुरुआत लिएको छ । त्यतिमात्र होइन, पोखरा पछिल्ला ६ खेलमा अपराजित छ, टोलीले जित्न जानेको छ । यस्तोमा पोखराको क्वालिफायरइलिमिनेटर चरणका लागि छनोट हुने सम्भावना बढेको छ । त्यहीं इलामको स्थिति भने कमजोर बनेको छ । प्रशिक्षक मेघराज केसीकै शब्दमा इलामको अर्को चरण पुग्ने सम्भावना ७० प्रतिशतले कम भएको छ । बाँकी ३० प्रतिशत के हुने हो त्यो आफ्नै खेलमा मात्र निर्भर हुनेछैन, अरूले पनि अनुकूल खेलिदिनुपर्नेछ । इलामको ४ खेलपछि ३ अंकमात्रै भएको छ । टोलीको यो तेस्रो हार रह्यो । अहिलेको अवस्थामा टिम छैटौं स्थानमा छ । मिडियासामु प्रस्तुत हुँदा अधिकांश समय अनुहारमा हाँसो बोक्ने प्रशिक्षक केसी यसपल्ट भने निराश देखिए । स्वाभाविक रूपमा यो यस्तो खेल रह्यो, जसमा पराजित हुने टिमका लागि नतिजा स्वीकार्न पीडादायी र असह्य नै हुन्छ । खेलको कथा यसरी अगाडि बढ्छ । पूरा खेलमा दुई फरक इलाम टिमले खेलेजस्तो थियो । पहिलो हाफमा बलियो इलाम देखा पर्यो । खेल सुरु हुन पाएको थिएन, इलामले आक्रमणको शृंखला नै बुनेको थियो । यसक्रम पहिलो हाफको अन्त्यसम्म कायम रह्यो । मैदानका चारैतर्फ इलामका चार सेनेगलका खेलाडी खुबै छाए । लगभग गोलको स्थिति बनेको थियो, तर त्यसमा इलाम निर्णायक रहन सकेन । अर्कोतर्फ पहिलो हाफमा पोखराको केही पनि चलेन, खाली इलामको आक्रमण रोक्दैमा समय बितेको थियो । टोलीले एउटै आक्रमण बुन्न सकेन भन्दा पनि हुन्छ । पहिलो हाफ सकिएको संकेत पोखराका लागि राहतका रूपमा आएको थियो । फुटबल पण्डितहरू भन्छन्, मैदानबाट निस्कने हारजित धेरै हदसम्म ड्रेसिङ रूम मा निर्धारण हुन्छ । पोखराका सहायक प्रशिक्षक राजेन्द्र तामाङ यसका साक्षी बने । उनले नै खेलको बीचको १५ मिनेटको घटना विवरण सुनाए । नियमित प्रशिक्षक नवीन न्यौपानेले यसअघि झापाविरुद्धको खेलमा रातो कार्ड खाएका थिए, त्यसैले उनी यस खेलमा दर्शकदीर्घामै रहे । खेल्दाको समयमा उनका साथी खेलाडी तामाङले मैदानमा निर्देशकको भूमिका सम्हाले । उनकै शब्दमा पहिलो हाफको समाप्तिसँगै पोखराका खेलाडी ड्रेसिङ रूममा छिर्दा सबै खेलाडी तनावमा थिए । विशेषतः पोखराका विदेशी खेलाडीबीच द्वन्द्व चलिरहेको थियो । त्यहीं भनाभन भयो । प्रशिक्षकका रूपमा तामाङले सबैभन्दा पहिले आफ्ना खेलाडीलाई शान्त पारे अनि अब राम्रो खेल्नुपर्छ भनेर प्रेरणा दिए । खेलाडीले पनि आफ्नो जिम्मेवारी महसुस गरे । दोस्रो हाफको सुरु हुँदाको अर्को महत्त्वपूर्ण पक्ष मार्की खेलाडी आयुश घलानको प्रवेश रह्यो । उनी सब्स्टिच्युट खेलाडीका रूपमा दोस्रो हाफमा मैदानमा छिरेका थिए । उनले आफ्नो रंग देखाइहाले । यसअघि त्यही झापाविरुद्धको खेलमा बलले छातीमा लाग्दा उनलाई केही असजिलो भएको थियो । त्यसैले पूरा पहिलो हाफ उनी आफूलाई तयार पार्नमै व्यस्त रहे । उनी मैदानमा के छिरे पूरा खेलको समीकरण नै बदलियो । एउटा खेलाडीले कति धेरै फरक पार्छ, त्यही देखियो । यो दोस्रो हाफमा खेलेको इलाम भने दोस्रो टिम थियो । भलै, खेलाडी जति तिनै थिए । तर टिम खराब थियो । खेलको ४७ औं मिनेटमै गोल निस्केको थियो । गोल गर्ने खेलाडी थिए, सञ्जीव विष्ट । आयुशको कर्नरलाई इलामका डिफेन्सले राम्रोसँग क्लियर गर्न सकेन र सञ्जीवको प्रहार गोलमा परिणत भएको थियो । यो त ठ्याक्कै रन अफ प्ले को विरुद्ध थियो । इलामका खेलाडी सुरुमा आश्चर्यमा परे । त्यसपछि दबाबमा आएर उनीहरूको प्रदर्शन कमजोर हुँदै गयो । अब भने खेलमाथि हाबी रह्यो पोखरा । त्यो गोलपछि हाम्रा खेलाडी दबाबमा आए, इलामका प्रशिक्षक केसीले माने । कथा यत्तिकैमा सकिन्न । खेल सकिएको सिठी के मात्र बजेको थियो, दुवै टिमका खेलाडी झगडामा उत्रिए ।कसले के गरे, त्यो भने प्रस्ट छुट्याउनै गाह्रो रह्यो । इलामका प्रशिक्षक केसीले यसबारे भने, यो घटनामा जेजति भयो, दोषीलाई कारबाही हुनुपर्छ । नत्र त जसले पनि केही हुन्न भनेर हात छाड्न सक्छ । हेरौं, आयोजकले के गर्नेछ ? पोखराका प्रशिक्षक तामाङले भने पूरा घटनालाई अर्को रूपमा बयान गरे । उनको भनाइ थियो, यति धेरै तनावपूर्ण खेलपछि त यत्तिको त हुन्छ नै । यसलाई ठूलो मान्न हुन्न । सायद हो पनि । आजको खेलचितवनविरुद्ध बुटवललुम्बिनी"
डाँगीहाट फाइनलमा,"पाँचथर (कास) मोरङको डाँगीहाट फुटबल क्लब फिदिममा भइरहेको प्रथम वाइवाइ किराँत गोल्डकप २०८० को फाइनल पुगेको छ । बुधबार सेमिफाइनलमा आयोजक पाँचथर फुटबल क्लबलाई टाइब्रेकरमा ४१ ले हराउँदैडाँगीहाट फाइनल पुग्यो । निर्धारित समयमा दुवैले गोलरहित बराबरीमा खेलेपछि टाइब्रेकरबाट निर्णय लिइएको थियो । मोरङका उमेश कार्की, उमेश राई, गनिया धिमाल र अभिशेक लिम्बूले गोल गरे भने पाँचथरका अशिम राईमात्र गोल गर्न सफल भए । प्रकाश धमलाको प्रहार गोलरक्षक प्रमिजय गच्छादारले बचाए भने कप्तान रोहन आङदेम्बेको पेनाल्टी पोलमा ठोक्किँदै बाहिरियो ।"
दुर्घटना छानबिन गर्न निसिम परिवारको माग,"पोखरा (कास) नवौं राष्ट्रिय खेलकुदमा प्याराग्लाइडिङ दुर्घटनामा प्यारापाइलट निसिम थापाको मृत्यु भएको घटनाको छानबिन गर्न परिवारले माग गरेको छ । प्याराग्लाइडिङको क्रसकन्ट्री विधामा त्रिभुवन आर्मीबाट खेलेका थापाको ०७९ असोज ३० मा पोखराको सराङकोटबाट उडान भरेको केही समयमै दुर्घटनामा परेर निधन भएको थियो । आयोजकको लापरबाहीले दुर्घटना निम्तिएको बताउँदै सत्यतथ्य छानबिन गरी दोषीमाथि कारबाही गर्नुपर्ने परिवारको माग छ । निसिमका बुवा प्रकाश थापा र आमा सावित्री थापा मोक्तानले बुधबार पत्रकार सम्मेलन गरी राष्ट्रिय खेलकुदमा प्याराग्लाइडिङ प्रतियोगिता नै अवैध रूपमा समावेश हुँदा छोराले ज्यान गुमाउनुपरेको दाबी गरेका छन् । निसिम थापा फाउन्डेसनमार्फत परिवारले कात्तिक २१ मा पर्यटन मन्त्रालय, युवा तथा खेलकुद मन्त्रालय र नागरिक उड्डयन प्राधिकरणलाई २० बुँदे ज्ञापनपत्र बुझाएको छ । फाउन्डेसनका अध्यक्ष प्रकाश थापाले राष्ट्रिय खेलकुद परिषद् (राखेप), नेपाल प्याराग्लाइडिङ तथा ह्याङग्लाइडिङ संघ (नेफा), नेपाल हवाइ खेलकुद संस्था (ना) को गम्भीर लापरबाहीका कारण दुर्घटना भएको आरोप लगाए । प्राधिकरणको अनुमतिबिना नै राष्ट्रिय खेलकुदमा प्याराग्लाइडिङ समावेश गरी लापरबाहीपूर्वक बिना तयारी छोटो समयमा प्रतियोगिता गरिएको छ, उनले भने, यस कार्यमा संलग्नलाई कारबाही हुनुपर्छ । नाका अध्यक्षसहित १२ सदस्यीय निर्णायक समिति, नेफाको ३ सदस्यीय खेल सञ्चालन उपसमितिले प्याराग्लाइडिङलाई राष्ट्रिय खेलकुदमा समावेश गराएको उनको आरोप छ । निसिमकी आमाले व्यक्तिगत कमजोरीले नभई आयोजककै कमजोरीले आफ्नो छोराले ज्यान गुमाएको बताइन् ।"
दोस्रो नखिपोट बास्केटबल यसै साता,"काठमाडौं (कास) दोस्रो नखिपोट खुला पुरुष र महिला बास्केटबल प्रतियोगिता शनिबार सुरु हुँदै छ । १० दिने प्रतियोगितामा पुरुषतर्फ १८ र महिलातर्फ ५ टोलीले भाग लिने आयोजक नखिपोट युथ क्लबले जनाएको छ । लिगकम नकआउटमा हुने स्पर्धाको पुरुषतर्फ चार समूह बनाइने र समूहका शीर्ष २ टोली क्वाटरफाइनल पुग्नेछन् । महिलातर्फ राउन्ड रोबिन लिगपछि शीर्ष २ टोली फाइनल भिड्नेछन् । पुरुषमा खुला हुनेछ भने महिलामा २१ वर्षमुनिका खेलाडीले खेल्न पाउनेछन् । पुरुष विजेताले १ लाख ५ हजार र उपविजेताले ५५ हजार तथा महिला विजेताले ५५ हजार र उपविजेताले २५ हजार रुपैयाँ पाउनेछन् । नखिपोट युवा क्लबको कभर्डहलमा हुने स्पर्धाको दुवै मोस्ट भ्यालुएबल प्लेयरले २५ हजार पाउने नखिपोट युथ क्लबका अध्यक्ष जंगबहादुर सुनुवारले बताए । गत वर्ष त्रिभुवन आर्मी क्लब र महिलामा ललितपुर हाइ विजेता बनेका थिए । बास्केटबललाई प्रोत्साहन दिने उद्देश्यले प्रतियोगिता गर्दै आइरहेको जनाउँदै क्लबका उपाध्यक्ष इन्द्रजित लिम्बूले बास्केटबल, ब्याडमिन्टन, फुटबल क्लबको वार्षिक कार्यक्रम रहेको बताए । प्रतियोगिता नेपाल बास्केटबल संघको सहकार्यमा हुनेछ ।"
