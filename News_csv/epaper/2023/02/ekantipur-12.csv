शीर्षक,विवरण
एकै जनालाई १३ लघुवित्तको ऋण,"सार्कीका अनुसार लघुवित्त संस्थाहरूले एउटा सदस्यलाई ५ लाखभन्दा बढी ऋण दिन नपाउने प्रावधान छ, त्यो पनि दुई वर्षदेखि ऋण लिएर असल ऋणीका रूपमा कारोबार गरेको भए मात्र दिन मिल्छ । धेरै संस्थाले एउटै व्यक्तिलाई दोहोर्याएर ऋण दिनुपरे पनि त्यसको सीमा ५ लाख मात्र हो । तर लक्ष्य पुर्याउने र ऋण दिने होडबाजीमा लघुवित्तहरूले कानुनी प्रावधानविपरीत एउटै व्यक्तिलाई लाखौं ऋण प्रवाह गर्दै आएका छन् । बिनाधितो ऋण दिने होडबाजीमा लघुवित्तहरूले आफूले दिएको ऋण सदुपयोग हुन्छ कि हुन्न, ऋणीले तिर्न सक्छन् कि सक्दैनन् वा अन्य संस्थाबाट ऋण लिएको छ कि छैनजस्ता सामान्य मापदण्ड पनि पालना गरेको देखिँदैन । कैलाली घोडाघोडीकी शोभा शाही, कैलारीकी खेमा क्षेत्री, कञ्चनपुर कृष्णपुरकी विमला शाही, डडेलधुरा अमरगढीकी द्रोपतीदेवी जोशी, दार्चुला शैल्यशिखरकी धना जैसीसहित महिलाले दर्जनसम्म लघुवित्तबाट ऋण लिएका छन् । संघर्ष समितिले तयार पारेका लघुवित्तपीडितको फाराम हेर्ने हो भने एउटै व्यक्तिलाई यसरी ऋण दिँदा कोही जमानीसमेत बसेका छैनन् ।एउटा संस्थाको किस्ता तिर्न अर्कोसँग ऋण लिने गरेकाले ऋणको भारी थपिएको कैलाली घोडाघोडीका व्यवसायी धर्मराज ओझाले बताए । ऋण दिएपछि ब्याज असुल्ने र समयमा किस्ता नबुझाए गाईबस्तुसमेत आफैं बिक्री गरिदिने काम भइरहेको देखिन्छ, उनले भने । व्यवसाय गर्ने, महिनामा कमाएर ब्याज बुझाउन सक्ने, ऋण र ब्याज लगानीका विषयमा राम्रो जानकार भएकाहरूले लघुवित्तबाट ऋण नलिने र लघुवित्तहरूले पनि त्यस्ता ग्राहकलाई ऋण नदिने उनले सुनाए ।लघुवित्त संस्थाका कर्मचारी पनि यसरी खप्ट्याएर ऋण दिन नपाउने बताउँछन् । औपचारिक रूपमा कुरा गर्न भने चाहँदैनन् । केन्द्रीय कार्यालयसँगै सम्पर्क राख्नुहोला, प्रतिक्रिया लिन खोजिएका एक दर्जनभन्दा बढी संस्थाका कर्मचारीले यसरी नै जवाफ दिए । समूहका सदस्यले अर्को लघुवित्तको सदस्य रहेको नबताएर लिएका हुन सक्छन्, दुईवटासम्म लघुवित्तबाट ऋण लिनु स्वाभाविक हो तर त्योभन्दा बढीबाट यसरी ऋण दिन पाइँदैन, घोडाघोडीमा कार्यरत एउटा लघुवित्तका कर्मचारीले भने । कपिलवस्तुको शिवराज नगरपालिका६ मजिगवाकी रामरति पासीले कर्जा लिएर गाउँमा किराना पसल खोलिन् । गाउँलेले उधारोमा लगे । लघुवित्त संस्थाको चर्को ब्याज तिर्दातिर्दै उनी थलिएकी छन् । विभिन्न १० लघुवित्त संस्थाबाट ६ वर्षअघि १२ लाख ऋण लिएर व्यापार गरिन् । १८ प्रतिशत ब्याजमा ऋण लिएकी उनले कमाइ गरेर र दुई छोराहरूले कतारबाट पठाएको रकमले झन्डै १२ लाख रकम दिइसकेको बताइन् । अझै ६ लाख तिर्न बाँकी छ भनेपछि उनी छाँगाबाट खसेजस्तै भएकी छन् । अघिल्लो वर्ष किस्ता तिर्न लघुवित्त संस्थाका कर्मचारीले खलोबाटै धान लगेर मिलमा कुटाई चामल जबर्जस्ती बेच्न लगाए, उनले भनिन्, यसले निकै पीडा भयो । लघुवित्त त सुदखोर जस्तो लाग्यो ।शिवराज७ निविहवाकी कप्ता कोरीले निरुडे लघुवित्त वित्तीय संस्था बहादुरगन्जबाट २ वर्षअघि ५० हजार ऋण लिइन् । त्यसपछि महिनाको ५ हजारका दरले किस्ता तिर्न थालिन् । साँवाब्याज सबै तिरें, उनले भनिन्, अझै २५ हजार बाँकी छ भनेर कर्मचारी आइरहेका छन् । पैसा बाँकी छैन भनेर पठाउँदा घरमा ताला लगाउँछौं भनेर धम्की दिने गरेको दुखेसो गरिन् । लघुवित्तबाट शिवराज नगरपालिकाका २० भन्दा बढी गाउँका १ सय ५० जना प्रभावित छन् । चन्द्रौटा, खरेन्द्रपुर र बहादुरगन्जमा रहेका नाडेप, नेरुडे, स्वाभिमान, ग्रामीण विकास, सिभिल, एनआईसी एसिया र मेरो माइक्रोफाइनान्स लघुवित्तलगायत वित्तीय संस्थाबाट आफूहरू पीडित भएको स्थानीय रफिल मुसलमानले बताए । अहिले हामी पीडित संगठित भएका छौं, उनले भनिन्, त्यही भएर लघुवित्तका कर्मचारी हुलै बाँधेर आउँछन् । कर्मचारीले रातदिन खेद्न थालेपछि उनीहरूलाई देख्नासाथ कतिपय ऋणी घरमा ताला लगाएर लुक्ने र अन्यत्र गएर बस्ने गरेको रफिलले बताइन् । लघुवित्तले ज्यादती गरेको भन्दै ऋणीहरू संघर्ष समिति बनाएर गाउँमा चेतना फैलाइरहेका छन् । चन्द्रौटामा एक हजारमा भाडा तिरेर संघर्ष समितिको कार्यालयसमेत राखेका छन् ।"
विवेकशील साझामा महिला नेतृत्व,"काठमाडौं (कास) विवेकशील साझा पार्टीको अध्यक्षमा समीक्षा बाँस्कोटा निवार्चित भएकी छन् । काठमाडौंको कमलादीस्थित प्रज्ञा भवनमा भएको पहिलो महाधिवेशनले बाँस्कोटालाई अध्यक्ष र रञ्जु दर्शनालाई महासचिवमा सर्वसम्मत चयन गरेको हो । अब दुई महिलाको नेतृत्वमा विवेकशील साझा चल्नेछ ।तत्कालीन अध्यक्ष रवीन्द्र मिश्रले गत जेठमा राजीनामा दिएपछि केन्द्रीय समितिबाट अध्यक्षको भूमिका पाएकी बाँस्कोटा पार्टीको पहिलो महाधिवेशन गराएर पुनः नेतृत्वमा आएकी हुन् । विवेकशील साझाको अभियानमा सुरुवातदेखि नै जोडिएकी उनले कानुनमा स्नातकोत्तर गरेकी छन् । ३८ वर्षीया बाँस्कोटा अधिवक्तासमेत हुन् । उनका बुबा दीपकप्रकाश बाँस्कोटा कांग्रेसका नेता हुन् तर उनी अहिले सक्रिय राजनीतिमा छैनन् । उनी मन्त्रीसमेत बनेका थिए । डेढ वर्षअघि विवेकशील साझा छाडेकी दर्शना भने महाधिवेशनको मुखमा फर्किएकी हुन् । गएको प्रतिनिधिसभा सदस्य निर्वाचनमा उनले स्वतन्त्र रूपमा प्रतिस्पर्धा गरेकी थिइन् । दर्शना २०७४ को स्थानीय निर्वाचनमा विवेकशील नेपालीबाट काठमाडौं महानगर प्रमुखमा उम्मेदवार थिइन् । विवेकशील साझाको महाधिवेशनले पार्टी उपाध्यक्षमा प्रकाशचन्द्र परियार, विमला अधिकारी र मिलन पाण्डेलाई सर्वसम्मत चयन गरेको छ । सचिवमा पवित्रा थापा, विमल तामाङ र समुन्द्र केसी र कोषाध्यक्षमा दामोदर नेपाल छानिएका छन् । विवेकशील साझाको केन्द्रीय कार्यसमिति ५१ सदस्यीय रहने व्यवस्था भए पनि त्यसबारे अहिले छलफल भइरहेको नवनिर्वाचित उपाध्यक्ष परियारले जानकारी दिए ।"
विपन्न समुदायलाई निसाना बनाएर खोप परीक्षण,"(काठमाडौं)मेडिसिन साइन्स एन्ड रिसर्च (एमएसआर) बेइजिङले कोभिडविरुद्ध बनाइरहेको नयाँ खोपको क्लिनिकल ट्रायल नेपालमा भइरहेको छ । तर, निश्चित विपन्न समुदायलाई निसाना बनाएर भइरहेको परीक्षणले मेडिकल इथिक्स को प्रश्न उठाएको छ । नेपालमा स्थानीय एकीकृत विकास समाज नेपाल (सोलिड) ले यो खोप परीक्षणको जिम्मा लिएको छ । तर, आफूमाथि भइरहेको परीक्षणको विषयमा सोधखोज गर्न नसक्ने समुदायलाई निसाना बनाइएको छ । उनीहरूमध्ये नुवाकोटका ७२ वर्षीय साइँला लामाले यो खोपको दुई डोज लगाइसकेका छन् । गाउँका अरू पनि यो परीक्षणमा छन् तर उनीहरू आफूमाथि परीक्षण भइरहेको खोपबारे अनभिज्ञ छन् । गाउँमा पैसाको लोभ देखेर खोप लगाउन गयो भन्ने हल्ला छ । म त तलाखु गाउँको हेल्थपोस्टका डाक्टरले कोरोना फेरि आउँछ, त्यसबाट बच्न खोप लगाउनुपर्छ भनेर आएको हुँ, स्वयम्भूस्थित मनमोहन मेमोरियल टिचिङ अस्पतालमा दोस्रो डोज लगाएपछि उनले भने, सुरुमा लुगलुग कामें, बान्ता पनि भयो । गाउँमै खेती किसानी गर्ने उनले माघ २ मा पहिलो डोज लगाएका थिए । कोभिड१९ विरुद्धको नयाँ खोप विकास गर्न एमएसआरले नेपालमा क्लिनिकल ट्रायल गरिरहेको हो । नेपाल स्वास्थ्य अनुसन्धान परिषद्को मापदण्डअनुसार ट्रायलमा सहभागीलाई खोपबाट हुन सक्ने जोखिम, साइड इफेक्ट र बेफाइदाबारे जानकारी गराउनुपर्छ । कसैलाई खोप लगाउनुपरे त्यसबारे सम्पूर्ण जानकारी दिइनुपर्ने खोप ऐन २०७२ मा पनि उल्लेख छ । खोपका कारण कुनै स्वास्थ्य समस्या आइपरे सम्पूर्ण जिम्मा खोप लगाउने संस्थाले लिनुपर्ने र क्षतिपूर्तिसमेत दिनुपर्ने हुन्छ । तर, खोप लगाएका धेरैलाई योबारे जानकारी छैन । औषधि व्यवस्था विभागका अधिकारीहरूका अनुसार यो खोप १८ वर्षमुनिकाले लगाउन मिल्दैन । खोपका कारण कपाल झर्ने, शरीरमा फोका आउने, नियमित महिनावारी नहुने, एलर्जी, सुगर र प्रेसरका बिरामीमा जोखिम बढ्न सक्छ । खोपको कारण तत्काल आईसीयूमा राखेर उपचार गर्नुपर्ने पनि हुन सक्छ । त्यही भएर यो ट्रायल जहाँ पायो त्यहीं गर्न नमिल्ने औषधि विभागका अधिकारीहरू बताउँछन् । नुवाकोटकै ६६ वर्षीया सीता तामाङ र ४० वर्षीया रीता तामाङले पनि सोमबार दोस्रो डोज लगाए । घुँडा र नसा दुख्ने रोग निको हुने विश्वासमा खोप लगाउन आएको उनीहरूले बताए । गाउँमा मेलापात गर्ने उनीहरू पढ्न लेख्न जाँदैनन् । सुई लगाइसकेपछि सबै रोग निको हुन्छ, कोरोना पनि लाग्दैन भन्यो, उनीहरू भन्छन्, काठमाडौं गएको ज्याला पनि आउँछ भनेकाले लगाउन आएका हौं । उनीहरूका श्रीमान्ले भने पहिलो डोज मात्रै लगाए । खोप लगाएपछि रक्तचाप बढेको र ज्वरोले च्यापेपछि अर्को डोज नलगाएको उनीहरूको भनाइ छ । आफूलाई पनि सुरुमा बान्ता हुने, ज्वरो आउने र जीउ दुख्ने समस्या भएको सीताले सुनाइन् । नुवाकोटबाटै आएका ४२ वर्षीया नरेश तामाङको भनाइ पनि उनीहरूको जस्तै छ । कोरोनासँग लड्न सक्ने क्षमता बढ्छ भनेर खोप लगाउन आएको उनले बताए ।मनमोहन मेमोरियल टिचिङ अस्पतालमा सोमबार क्लिनिकल ट्रायलमा सहभागी अधिकांश उनीहरूजस्तै निमुखा र निम्न वर्गका थिए । चीनको जियान्सु रिबायो टेक्नोलोजी कम्पनीको प्रायोजनमा सञ्चालित ट्रायलमा सहभागी हुने प्रत्येकलाई यातायात र खाजाखानाको खर्चबाहेक छुट्टै तीन हजार रुपैयाँ दिने गरिएको छ । सोलिडका अनुसार यो प्रोजेक्ट ४० देखि ४५ करोड रुपैयाँको हो । ट्रायल गरिएको नयाँ खोपलाई रिकोभ भनिएको छ । तेस्रो चरणको यो ट्रायल नेपालमा ६ महिनाअघि कुनै पनि खोप नलिएका १८ वर्ष वा सोभन्दा माथिका करिब ५ हजार वयस्क (६० वर्षमाथिका १५ प्रतिशतसमेत) मा गर्ने योजना छ । खोपको पहिलो चरण न्युजिल्यान्ड र दोस्रो चरणको ट्रायल फिलिपिन्स र यूएईमा गरिएको दाबी गरिएको छ । तेस्रो चरणको ट्रायल पनि सफल भए यो खोपले अनुमति पाई बिक्रीका लागि पठाइनेछ । सोलिडका परीक्षण प्रमुख डा खेमबहादुर कार्कीका अनुसार पहिलो चरणमा २० देखि २ सय र दोस्रो चरणमा तीन सयदेखि तीन हजार जनामा परीक्षण गरिएको थियो । नेपालमा हाल तेस्रो चरणको परीक्षण काठमाडौंको मनमोहन, धरानको बीपी कोइराला स्वास्थ्य विज्ञान प्रतिष्ठान र झापाको मेची अस्पतालमा भइरहेको छ । मनमोहन अस्पतालमा भइरहेको परीक्षणमा नुवाकोट, रसुवा, रामेछाप, काभ्रेपलाञ्चोक, गोरखा, धादिङलगायत जिल्लाबाट सहभागी गराइएको छ । ट्रायलमा सहरी क्षेत्रका मानिसको भने सहभागिता देखिन्न । राजधानीमा अधिकांशले खोप लगाइसकेकाले सहभागी गराउन नमिल्ने भएर सहरबाट उपस्थिति नदेखिएको हो । ट्रायलमा सहभागी हुनेलाई तालिमप्राप्त सामाजिक परिचालनकर्ताले सबै कुरा बुझाएका हुन्छन् । फिल्डमा चिकित्सकसँग अन्तर्क्रिया पनि हुन्छ । कसैलाई जबर्जस्ती गर्न मिल्दैन, परीक्षण प्रमुख डा कार्की भन्छन्, पहिलो र दोस्रो चरणको रिपोर्ट सार्वजनिक नगरी तेस्रो चरणको अध्ययन गर्न न अन्तर्राष्ट्रिय मापदण्डले दिन्छ न त परिषद् र औषधि व्यवस्था विभागले स्वीकृति दिन्छ । पैसाका लागि मात्र आएको थाहा पाए त्यस्ता व्यक्तिलाई सहभागी नगराइने उनले बताए ।यो खोपको क्लिनिकल ट्रायल गर्न गत वर्ष दसैंअघि मन्त्रिपरिषद्ले स्वीकृति दिएको थियो । ट्रायलमा सहभागी हुनेहरू अघिल्लो ६ महिनामा कोभिड१९ संक्रमण नभएको हुनुपर्छ । सहभागी प्रत्येकको सुरुमा रगतको नमुना संकलन गरिन्छ अनि औषधि भएको रिकोभ वा औषधि नभएको प्लासेबो खोपमध्ये एक लगाउन दिइन्छ । सहभागीले कुन खोप पाउँछन् भन्ने यकिन हुँदैन । अन्तमा खोपको प्रभावकारिता र असरबारे अध्ययन गरिन्छ । पहिलो मात्रा लगाएको २१ दिनमा दोस्रो र ४२ दिनमा तेस्रो मात्रा लगाइन्छ । डा कार्कीका अनुसार यो ट्रायल गत जेठ १३ बाट सुरु भएको थियो ।"
राष्ट्रिय जर्सीमा अभियुक्त ?,"कसलाई के कारवाही ?१ दनुस्का गुनथिल (श्रीलंकन क्रिकेटर), आरोपपछि खेल्न प्रतिबन्ध २ एडम जोन्सन (इंग्लिस फुटबलर), ६ वर्ष जेल सजाय ३ अमित मिश्रा (भारतीय क्रिकेटर), २०१५ मा पक्राउपछि धरौटीमा मुक्त ४ चो जाएबोम (दक्षिण कोरियन स्केटिङ कोच), १२ वर्ष जेल सजाय ५ पेसर रूबेल हुसेन (बंगलादेशी क्रिकेटर), ३ दिन थुना, धरौटीमा छुटे ६ केरामुद्दिन करिम (अफगान फुटबल संघ अध्यक्ष), फिफाद्वारा आजीवन प्रतिबन्ध ७ मखाया एनटिनी (दक्षिण अफ्रिकी क्रिकेटर), ६ वर्ष जेल सजाय, पछि सफाई ८ रोबिन्हो (ब्राजिलियन फुटबलर), ९ वर्षको जेल सजाय ९ यभेस जिनबार्ट (हाइटी फुटबल संघ अध्यक्ष), फिफाद्वारा आजीवन प्रतिबन्ध"
"जति घाम ताप्यो, उति चिसो सम्बन्ध","(काठमाडौं)पश्चिम नेपालतिर एउटा भनाइ छ, अप्ठ्यारो परेका बेला घमाइलो ठाउँमा बस्दा पनि आङ (जीउ) मा घाम लाग्दैन । प्रधानमन्त्री पुष्पकमल दाहाल र एमाले अध्यक्ष केपी शर्मा ओलीलाई आजभोलि यस्तै भएको छ । सत्ता सहकार्य थालेयता दुई नेताले दर्जन पटकभन्दा बढी वार्ता गरिसकेका छन् तर त्यसले न राष्ट्रिय स्वतन्त्र पार्टीको सत्ता बहिर्गमनलाई रोक्न सक्यो, न सुदूरपश्चिम सरकार जोगियो । आसन्न राष्ट्रपति निर्वाचनका विषयमा पनि उनीहरूले सहमति जुटाउन सकेका छैनन् । यी दुई नेताले पुस १३ मा घाम तापेर छतवार्ताको सुरुवात खुमलटारबाट गरेका थिए । गत मंगलबार पनि यी दुई नेताले बालकोटस्थित ओली निवासको छतमा कुराकानी गरे । तर, पर्सिपल्टै सुदूरपश्चिम सरकार ढल्यो ।दाहाल र ओलीले न्यानो घाम तापेर छलफल गरिरहे पनि गठबन्धनमा भने निरन्तर चिसोपन बढिरहेको छ । त्यो चिसोपन सुदूरपश्चिम सरकार ढलेपछि झन् बढेको देखिन्छ । आगामी फागुन २५ मा हुने राष्ट्रपति निर्वाचनसम्म चिसोपन उत्कर्षमा पुग्ने देखिन्छ । घाम र कोठे वार्तालाई सार्थक बनाउन उनीहरूले घरको छतमा तीन र कोठाभित्र १० पटक वार्ता गरिसकेका छन् । दाहाल प्रधानमन्त्री नियुक्त भएको दुई दिनपछि माघ १३ मा ओली खुमलटार पुगे । त्यहाँ ओलीले कुराकानीका लागि दाहाल निवासको छतको न्यानो घाम रोजे । दुई नेताले सुन्तला खाँदै सुरु गरेको छतवार्ता माघ २५ (मंगलबार) मा पनि दोहोर्याए, जतिबेला एमाले नेतृत्वको सुदूरपश्चिम सरकार ढल्ने बिन्दुमा पुगिसकेको थियो । दाहाल र ओलीले चाहेर पनि नागरिक उन्मुक्तिको माग पूरा गर्न सकेनन् ।दाहाल प्रधानमन्त्री भइसकेपछि ओलीले पुस १२ मा भेटघाटका लागि बालकोट बोलाएका थिए । प्रधानमन्त्री नियुक्त हुनेबित्तिकै बालकोट आउँदा अर्कै अर्थ लाग्ने भएकाले उनले बाहिर भेट्ने प्रस्ताव गरेका थिए । कहाँ भेट्ने हो ? खबर गर्नुहोला भनेका ओली आफैं दाहाललाई भेट्न खुमलटार पुगे । हँसिया हथौडा अंकित कुर्सीमा बसेर सुन्तला खाँदै उनीहरूले नयाँ गठबन्धन बनाउन सकेकामा बधाई साटासाट गरे । पुस १० मा एमालेले दाहाललाई प्रधानमन्त्रीका लागि समर्थन गर्दा दुई नेताले बालकोट बार्दलीबाट अभिवादन गरेका थिए । त्यो यस्तो बार्दली हो, जहाँ ०७८ असार २८ मा सर्वोच्च अदालतको परमादेशबाट पदच्युत भएपछि तत्कालीन प्रधानमन्त्री ओलीले त्यहींबाट समर्थकलाई सम्बोधन गरेका थिए ।दाहालले जसरी पनि प्रधानमन्त्री हुन खोजेपछि एमालेका लागि सत्तामा जाने ढोका खुलेको थियो । यसबाट एमालेलाई राम्रो उपलब्धि पनि भयो । संघमा अर्थसहित ८ मन्त्रालय, सभामुख, तीन मुख्यमन्त्री, प्रदेशमा दुई सभामुख र प्रदेशहरूमा एमालेका मन्त्री भइसकेका छन् ।एमालेको चुनाव चिह्नलाई जनाउने घाम ताप्दै भएका पछिल्ला वार्ता निष्कर्षमा पुग्न सकेका छैनन् । खासगरी राष्ट्रपति निर्वाचनमा सहमति निकाल्ने गरी दुई नेताको आङमा घाम लाग्न सकेको छैन । चिसो उत्कर्षमा रहेका बेला सुरु भएको उनीहरूको घामवार्ता गर्मी बढ्दै गर्दा पनि निष्कर्षमा पुग्न सकेको छैन । प्रधानमन्त्री दाहालले राष्ट्रपति सहमतिमा हुनुपर्ने कार्ड फालेपछि अन्योल बढेको छ । दाहालले कांग्रेसको समेत सहमतिमा राष्ट्रपति चयन गर्दा आफ्नो आगामी यात्रा सहज हुने निष्कर्ष निकालिरहेका बेला ओली भने पार्टीबाटै राष्ट्रपति बनाउने दौडमा लागेका छन् । उनको खुमलटारबाट सुरु गरेको दौड बालुवाटारसम्म जारी छ । छतमा तापेको घामको प्रभाव यो गठबन्धन जोगाउन सफल होला ? मौसमी तापक्रम बढ्दै गर्दा गठबन्धनभित्र बढ्दै गएको चिसोपन मेटाउन दाहालओली निरन्तर एक्लाएक्लै वार्तामा छन् ।राजनीतिशास्त्रका प्राध्यापक कृष्ण पोखरेलले गठबन्धनको भविष्य ओलीको हातमा भएको टिप्पणी गर्छन् । उनले मन्त्रीदेखि सभामुख चयनसम्म गोजी का व्यक्ति ल्याएको प्रसंग उल्लेख गर्दै राष्ट्रपतिमा पनि त्यस्तै व्यक्ति ल्याउन खोजे प्रधानमन्त्री दाहालले अस्वीकार गर्ने सम्भावना बढी देख्छन् । केपीजीले राष्ट्रपति पनि गोजीकै व्यक्ति बनाउने संकेत प्रचण्डजीले पाएको हुनुपर्छ, त्यसैले स्विकार्य व्यक्तिको खोजीमा हुनुपर्छ, उनले भने, सर्वस्वीकार्य व्यक्ति राष्ट्रपति चयन गरेर गठबन्धन जोगाउने मौका ओलीलाई छ । कार्यकर्ता पठाउने पद राष्ट्रपति नभएको उल्लेख गर्दै उनी सकेसम्म सबैले स्वीकार गर्न सक्ने व्यक्ति राष्ट्रपति हुनुपर्ने बताउँछन् । एमाले नेताहरू भने राष्ट्रपति निर्वाचनमा सहमति निस्कने दाबी गर्छन् । छत र कोठामा जहाँ भए पनि छलफल हुनु सकारात्मक भएको एमाले उपाध्यक्ष सुवास नेम्वाङको दाबी छ । चिसो भएका बेला घाम तापेर, गर्मी भएका बेला शीतलमा बसेर वार्ता, छलफल हुनु सकारात्मक हो, उनी भन्छन्, छलफल हुनै छोड्यो भने चिन्ता गर्नुपर्ने हुन्छ । वार्ताको लक्षण हेर्दा सकारात्मक दिशातिर गएको छ ।उनी आफैं पनि राष्ट्रपतिका लागि चर्चामा आएका पात्र हुन्, बेलाबेला ओलीदाहालका वार्ताका साक्षी पनि । राष्ट्रपति निर्वाचन आउन धेरै समय छ, अहिले नै लक्षण बिग्रियो भन्नु एउटा अनुमान मात्र हो, बरु कुराकानीको लक्षण राम्रो हो भन्न सकिन्छ, उनको दाबी छ । यही बीचमा राष्ट्रिय स्वतन्त्र पार्टीका सभापति रवि लामिछानेको सांसद पद सर्वोच्चले खारेज गरेपछि गठबन्धनमा गडबड सुरु भयो । लामिछानेले प्रक्रिया पुर्याएर नेपाली नागरिकताको प्रमाणपत्र लिएर पुनः गृहमन्त्री हुन दिएको दबाबलाई दाहालले ठाडै अस्वीकार गरिदिए । उनले यसमा चट्टानी अडान राख्नुमा कांग्रेसले सरकारलाई दिएको विश्वासको मत कारण थियो ।सरकारलाई पुस २६ मा कांग्रेस र एकीकृत समाजवादीले विश्वासको मत दिएपछि दाहाललाई गृह रास्वपालाई नदिने बल प्राप्त भएको हो । गृह नपाएको झोकमा माघ २२ मा रास्वपा समर्थन कायम राख्दै सरकारबाट बाहिरियो । त्यसपछि सरकार बहुमतको हिसाबले सुविधाजनक अवस्थामा भए पनि गठबन्धनमा शंकाको बादल मडारिन थालिसकेको छ । रास्वपाले छाडेका गृह, शिक्षा, श्रम मन्त्रालय प्रधानमन्त्री दाहालले आफैंसँग राखेका छन् । सरकारलाई समर्थन दिएको जनता समाजवादी पार्टीले लिन अस्वीकार गरेका वन र खेलकुद मन्त्रालय पनि उनीसँगै छन् । योसहित उनले मन्त्रिपरिषद् कार्यालयसहित पाँच मन्त्रालय हाँकिरहेका छन् ।पछिल्लो घटनाक्रमसम्म आइपुग्दा माओवादी सचिव राम कार्की नयाँ गठबन्धनको रणनीति स्पष्ट नभएकाले आशंका पैदा भइरहने बताउँछन् । राजतन्त्र फाल्नेदेखि हालसम्म नेताहरू बाध्यताले मिलेको देखिन्छ, मुलुकका लागि दीर्घकालीन रणनीति लिएर अघि बढेको भए यस्ता समस्या आउने थिएन, उनले भने, प्रमुख दलहरू दैनिक सत्ता राजनीतिमा व्यस्त छन् । दैनिक चल्ने राजनीतिले ल्याउने परिणाम पनि यस्तै हो । विवाद, सहमति, विवाद भइरहन्छ ।एक महिना बितिसक्दा पनि आफ्ना संस्थापक अध्यक्ष रेशम चौधरीलाई रिहा गर्ने प्रक्रिया अघि नबढाएको भन्दै नागरिक उन्मुक्ति पार्टी सुदूरपश्चिम सरकार ढलाउन मुख्य कारक बनेको छ । नाउपाले समर्थन नगर्दैमा दाहाल सरकारलाई खास असर नपरे पनि सात दलीय गठबन्धनप्रति आशंका भने बढिरहेको छ । खासगरी दाहाल र ओलीबीच डेढ दर्जनभन्दा बढी पटक एक्लाएक्लै वार्ताले पनि गठबन्धन कसिलो बनाउन ठोस पहल नगरेको उदाहरण सुदूरपश्चिम सरकार हो ।माओवादी अध्यक्षसमेत रहेका प्रधानमन्त्री दाहालले पूर्वराष्ट्रपति रामवरण यादव र राष्ट्रपति विद्यादेवी भण्डारीतर्फ संकेत गर्दै दलको कार्यकर्ताका रूपमा प्रस्तुत हुँदा दुःख पाएको जिकिर गरे । यसको अर्को अर्थ थियो एमालेले छानेको व्यक्ति राष्ट्रपति बनाउने पूर्ववत् सहमति नमान्ने । दाहालले यो अडानलाई ओलीले गम्भीर रूपमा लिएका छन् । छत र कोठामा हुने एक्लाएक्लै बैठकमा ओलीले वामपन्थी गठबन्धन जोगाउन दाहाललाई फकाइरहेका छन् ।दाहाललाई राम्ररी थाहा छ, ओली अक्षरशः सम्झौता कार्यान्वयन गर्ने व्यक्ति होइनन् । बरु उनी आफूअनुकूल सम्झौतालाई व्याख्या गर्छन् । नेकपामा दुई अध्यक्ष हुँदा ओलीले पहिलो अध्यक्ष आफैं भएको दाबी गरे, जबकि एमाले र माओवादी एकता हुँदा एक र दुई नम्बर अध्यक्ष भन्ने कहीं उल्लेख थिएन । आलोपालो सरकारको नेतृत्व गर्ने सहमति पनि ओलीले लत्याइदिए । यो विवाद साम्य गर्न दाहाललाई कार्यकारी अध्यक्ष दिने र ओलीले पाँच वर्ष सरकार चलाउने सहमति भए पनि कार्यान्वयन भएन । पछिल्लो समय दाहालले यी राजनीतिक नजिरलाई शंकाका रूपमा लिएका छन् । उनीनिकट स्रोतका अनुसार एमाले नेता राष्ट्रपति भएपछि प्रधानमन्त्रीबाहेक मुलुकको चाबी ओलीको हातमा हुनेछ । त्यसपछि प्रधानमन्त्रीका हातखुट्टा बाँधिने छन्, निकट स्रोतले भन्यो ।ओलीदाहाल छतवार्तापुस १० बालकोट (बार्दली अभिवादन) पुस १३ खुमलटार माघ २ बालकोटमाघ २५ बालकोटकोठेवार्तापुस १५ बालुवाटार पुस १९ बालुवाटारपुस २० बालुवाटारपुस २७ बालकोटपुस २८ बालुवाटारपुस ३० बालुवाटारमाघ १० बालुवाटारमाघ १२ बालुवाटारमाघ १८ बालुवाटारमाघ २१ बालुवाटार"
पानीपुरी क्रेज,"सामान्य लागे पनि युवापुस्ताले मन पराउने पानीपुरी व्यवसायले परिवारको आर्थिक अवस्थामा टेवा पुर्याउन सकिन्छ भन्ने ज्वलन्त उदाहरण हुन्, सुनसरीका गोपालप्रसाद साहको परिवार । उनका अनुसार बाबु महादेव साहको पालादेखि परिवार नै काठमाडौंमा पानीपुरी व्यवसायमा लगभग पाँच दशकदेखि आबद्ध छन् । मैले नै काठमाडौंमा पानीपुरी बेच्न थालेको २५ वर्ष भयो, हाल मखनमा तिवारी पानीपुरी पसल सञ्चालन गर्दै आएका उनले सुनाए । गोपालका चार दाजुभाइ नै पानीपुरी व्यवसायमा छन् । २०६५ सालमा बाबुको निधन भए पनि उनीहरूले तिवारी ब्रान्डलाई तिवारी ब्रदर्स का रूपमा अघि बढाइरहेका छन् । उनीहरूले समोसा, चाट, मःम जस्ता शाकाहारी खानाका प्रकारहरू बिक्री गरे पनि विशेष रूपमा तिवारी ब्रदर्स अर्गानिक पानीपुरीका रूपमा काठमाडौंभित्र लोकप्रिय छ । तिवारी ब्रान्डको इतिहास हेर्दा २० को दशकमा नै काठमाडौंभित्र पानीपुरी भित्रिएको देखिन्छ । गोपालका अनुसार बाबु महादेव भारतको कलकत्तामा तिवारी ब्रान्डमा निकै समय काम गरेपछि परिवारसहित काठमाडौं आएका हुन् । परिवारमा माइलो छोराका रूपमा उनी पनि नेपालमा नै जन्मेका हुन् । उनले भने, बुबा कति सालमा काठमाडौं आउनुभो भन्ने त ठ्याक्कै थाहा छैन । तर बुबा बितेपछि घरमा सामानहरू खोतल्दा २०२२ सालको क्यालेन्डर हामीले भेटाएका थियौं । आफू सानो हुँदा बाबुले मखन, इन्द्रचोक, विशाल बजार परिसरतिर पानीपुरी, समोसा चाट बेचेको उनलाई सम्झना छ । त्यतिबेला मारवाडी समुदाय र तराई क्षेत्रका ग्राहक मात्र पानीपुरी खान आउने गरेका उनको सम्झना छ । संस्कृति अध्येता रामदयालका अनुसार २०२४ सालमा पहिलोपटक काठमाडौं आउँदा न्युरोड वरिपरि डोसा तथा पानीपुरीको परिकार भर्खरै सुरुवाती अवस्थामा थियो । उनका अनुसार ५० को दशकपछि पानीपुरी बाटोतिर पनि देखिन थालेको उनले बताए । व्यवसायी गोपालका अनुसार पनि बाबुको पालामा पानीपुरी खाने पुस्ता थोरै रहे पनि आफ्नो पुस्तापछि भने काठमाडौंमा ह्वात्तै बढेको हो । तिवारी ब्रदर्सका अहिले माइलो र साइँलो भाइका मखन वरिपरि दुईवटा, जेठोको नैकापमा र कान्छाको संकटामा गरी चार ठाउँमा पानीपुरी पसल छन् । ती चारैवटा पसलमा परम्परागत रूपमा हातैले पिसेको मसलाका प्रकार, खुर्सानी प्रयोग गरेर अर्गानिक रूपमा पानीपुरी बेचिन्छ । सानो छँदा मरुहिटी, इन्द्रचोक वरिपरि ठेलामा समोसा चाट र पानीपुरी खाएको बताउँछन्, मखनका स्थानीयवासी ४८ वर्षीय प्रेम महर्जन । आफूले एक मोहरको समोसा चाट खाँदा पानीपुरी देखिएको उनलाई केही सम्झना छ । आफू सानै हुँदादेखि नै तिवारी भन्ने पानीपुरी पसलको नाम उनले सुन्दै आएका छन् । महिलाले बढी पानीपुरी खान्छन् भनिए पनि अहिले पुरुषको लहर पनि उत्तिकै देखिन्छ । खाद्य पदार्थमा युवापुस्ताको स्वाद र रोजाइमा भर पर्ने भएकाले दुवै वर्गले पानीपुरी मन पराउने वरिष्ठ मधुमेह थाइराइड तथा हर्मोन रोग विशेषज्ञ तारा कोइराला बताउँछन् । गर्भावस्था जस्ता विशेष अवस्थामा बाहेक हर्मोनकै कारण पानीपुरी जस्ता खानेकुरा युवापुस्ताले मन पराउने भन्ने कारण नरहेको उनको भनाइ छ । खाद्य पदार्थले गर्दा शरीरमा मोटोपनसँगै हर्मोन गडबडी हुन सक्छ तर यसकै कारण खानेकुरा रोजाइमा पर्ने भन्नेचाहिँ हुँदैन । महिलाहरू गर्भवती भएको समयमा स्वादमा फरक महसुस हुने भएकाले कसैलाई पिरो, अमिलोचाहिँ खान मन लाग्छ, उनले प्रस्ट्याए । बजारमा पानीपुरी व्यवसाय वृद्धिसँगै स्वाद र रङ उत्कृष्ट बनाउने लहडमा विभिन्न प्रकारका केमिकल र बनाउने ठाउँसमेत गुणस्तरहीन बन्दै गएको विज्ञहरू बताउँछन् । सहरी सौन्दर्यसँगै आमसर्वसाधारणको स्वास्थ्यलाई समेत मध्यनजर गर्दै काठमाडौं तथा ललितपुर महानगरभित्र समेत केही समयअघि फुटपाथमा पानीपुरी बेच्न रोक लगाइएको छ । युवापुस्ताको रोजाइको खाद्य पदार्थ भएकाले यसको मागअनुसार स्वस्थता र गुणस्तरको पनि बेलाबेलामा अनुगमन गर्नुपर्ने देखिन्छ । अहिले पानीपुरी प्रयोग गरिने पानीमा कागतीको सट्टा भिनेगर, रातो देखाउने रङ तथा मेसिनमार्फत तयार गरिएका विविध प्रकारका मसला प्रयोग गरिएको देखिन्छ । यसले कलेजो तथा मिर्गौलामा असर पर्न सक्ने जनरल प्राक्टिस तथा इमर्जेन्सी विशेषज्ञ डाक्टर पुष्पमणि खरालको भनाइ छ । उनले भने, खुला ठाउँमा बेचिने पानीपुरीमा प्रयोग हुने पानी लामो समय खुला भएमा दूषित पनि हुन सक्छ । यसले डायरिया, जन्डिस, टाइफाइडसमेत हुन सक्छ । अमिलो र पिरो पानीले ग्यास्ट्रिकसमेत गराउने हुँदा पानीपुरी खाँदा पखाला, बान्ता लाग्ने, ज्वरोको लक्षण देख्नासाथ प्रशस्त पानी खाएर तुरुन्त विशेषज्ञलाई देखाउन उनको सुझाव छ । जनस्वास्थ्यविद् तथा पोषणविद् डाक्टर अरुणा उप्रेती पानीपुरीलाई स्वस्थकर खाद्य पदार्थकै रूपमा लिन्छिन् । यसमा मिसाइने अमिलो, चना, आलु जस्ता तरकारीका प्रकार स्वास्थ्यका लागि आवश्यक पर्छ । घरैमा थोरै तेलमा पानीपुरी तारेर बनाएर खाएमा स्वास्थ्यलाई हानि नपुर्याउने उनको मत छ । तर बजारमा पाइने पानीपुरीमा गुणस्तरहीन भिनेगर, धेरै र एउटै तेलमा पटकपटक तारेको पानीपुरी, बाहिरी दूषित वातावरणले स्वास्थ्यमा प्रतिकूल असर पार्ने उनले बताइन् । अमिलोपना बढाउन प्रयोग गरिने कडा खालका भिनेगरले एसिड उत्पन्न गराउँछ । यसले तत्काल असर नदेखे पनि लङ्गटर्ममा देखिने क्यान्सर र बालबालिकालाई पेटको समस्या ल्याउन सक्छ, उनले भनिन् । स्वस्थकर रूपमा घरमै बनाएर पानीपुरी खाएमा फाइदाजनक नै हुने उनको भनाइ छ ।"
तीन नेपाली वैज्ञानिकलाई अन्तर्राष्ट्रिय अवार्ड,"(काठमाडौं)तीन जना नेपाली महिला वैज्ञानिकले प्रतिष्ठित अन्तर्राष्ट्रिय अवार्ड प्राप्त गरेका छन् । त्रिभुवन विश्वविद्यालयका उपप्राध्यापकद्वय शुभांगी सुवेदी दाहाल र सुप्रिया शर्मा अर्गनाइजेसन फर वुमेन इन साइन्स फर द डेभ्लोपिङ वर्ल्ड (ओडब्लूएसडी) अवार्ड२०२२ बाट सम्मानित भएका हुन् । अवार्डको राशि ५०५० हजार अमेरिकी डलर (करिब १ करोड ३१ लाख रुपैयाँ) छ । सुवेदी त्रिचन्द्र क्याम्पस र शर्मा त्रिवि माइक्रोबायोलोजी केन्द्रीय विभागका उपप्राध्यापक हुन् । त्यस्तै, सेन्टर फर नेचुरल एन्ड एप्लाइड साइन्सेस (सीईएनएएस) की अनुसन्धानकर्ता बबिता पौडेल भट्टराईले ३० हजार युरो बराबरको हम्बोल्ड रिसर्च अवार्ड पाएकी हुन् । दाहालले प्राप्त रकम पानी, खाद्य सुरक्षा, कृषि र माइक्रो प्लास्टिकको अध्ययनमा खर्च गर्ने बताइन् । मेरो यो रकम नानो पार्टिकल्स बनाएर पानीको स्वच्छता मापन, खाद्य सुरक्षा, रसायनिक मल र माइक्रो प्लास्टिकको अध्ययनमा खर्च हुनेछ, उनले भनिन् । आफूले प्राप्त गरेको रकमबाट स्नातक र स्नातकोत्तर अध्ययन गर्ने करिब एक दर्जन विद्यार्थीलाई अनुसन्धान वृत्तिसमेत उपलब्ध गराउने उनको भनाइ छ । अवार्ड प्राप्त गरेकामा खुसी व्यक्त गर्दै उनले जिम्मेवारी थपिएको प्रतिक्रिया दिइन् । यस्तै, शर्माले एन्टिबायोटिक रेसिस्टेन्ससम्बन्धी अनुसन्धानका लागि अवार्ड पाएकी हुन् । सन् १९८७ मा स्थापना भएको अर्गनाइजेसन फर वुमेन इन साइन्स फर द डेभ्लपिङ वर्ल्ड (ओडब्लूएसडी) वर्ल्ड एकेडेमी अफ साइन्सेस अन्तर्गतको संस्था हो । युनेस्केको एउटा प्रोगाम युनिटका रूपमा रहेको संस्थाले विज्ञान तथा प्रविधिको क्षेत्रमा विद्यावारिधिपछि अनुसन्धान गरिरहेका विकासोन्मुख मुलुकका २५ जना महिला अनुसन्धानकर्तालाई अवार्ड प्रदान गर्दै आएको छ । स्वेदशमै अन्तर्राष्ट्रियस्तरको अनुसन्धानका लागि अवार्ड दिने गरिएको ओडब्लूएसडीको भनाइ छ । ५० हजार डलर राशिको यो अवार्ड पाएपछि अनुसन्धानकर्ताहरूले आफ्नो प्रस्तावित परियोजना तीन वर्षमा सम्पन्न गर्नुपर्ने हुन्छ ।यसअघि उक्त अवार्ड शोभा पौडेल, हेमु काफ्ले, टिस्टा प्रसाईं, प्रतिभा पाण्डे र ज्योति भण्डारीले पाएका थिए । भट्टराईले हेम्बोल्ड रिसर्च अवार्ड पाउने पहिलो नेपाली महिला हुन् । जर्मनीको हम्बोल्ड फाउन्डेसनले हरेक वर्ष संसारका पाँच जना अनुसन्धानकर्तालाई यो अवार्ड दिने गर्छ । यस वर्ष यो अवार्ड नेपालसहित, ग्रिस, इटाली, नाइजेरिया र चीनका महिला अनुसन्धानकर्ताले पाएका हुन् । अवार्ड रकम उनले नेपाली महिला अनुसन्धानकर्ताको क्षमता अभिवृद्धिका क्षेत्रमा दुई वर्षभित्रमा खर्च गर्नेछन् । मलाई प्राउड फिल भएको छ । विज्ञान र प्रविधिको क्षेत्रमा महिलाहरूको क्षमता विकास गर्ने किसिमको अवार्ड पाउँदा गर्व महसुस गरेकी छु, उनले भनिन् । उनी सूक्ष्म जीव र नेपालमा पाइने जडिबुटीको औषधीय गुणको अध्ययन र अनुसन्धानमा पनि संलग्न छिन् ।"
डार्बिनको जन्म,"सन् १८०९ मा आजकै दिन (फेब्रुअरी १२) मा प्रसिद्ध वैज्ञानिक चार्ल्स डार्बिनको जन्म भएको थियो । डार्बिनले जैविक विकासवादको सिद्धान्त (थ्योरी अफ नेचुरल सेलेक्सन) प्रतिपादन गरेका थिए । डार्बिनको सिद्घान्तअनुसार जुन जीव प्रकृतिसँग संघर्ष गर्छ त्यो बाँच्नुका साथै आफ्नो सन्तति कायम राख्दै पृथ्वीमा रहिरहन्छ । तर जसले प्रकृतिसँग संघर्ष गर्न सक्दैन, लोप भएर जान्छ । खानाको प्रकृति र चराको चुच्चोको प्रकृतिमा समानताका आधारमा उनले क्रमिक विकासवादको सिद्घान्त प्रतिपादित गरेका हुन् । डार्विनको प्राणी विकासको सिद्धान्तलाई सबैभन्दा पहिलो र प्रामाणिक सिद्धान्त मानिन्छ ।उनले सन् १८५९ मा डार्बिनले ओरिजिन अफ स्पिसिज नामक पुस्तक प्रकाशित गरे, जसमा मानव जाति र प्रजातिको बिस्तृत वर्णन गरेका थिए । १८७० मा वैज्ञानिक समाजले डार्बिनको वैज्ञानिक आविश्कारलाई स्वीकार गरेपछि भने उनको सिद्धान्तको व्याख्या र ख्याति चुलियो । जीव विज्ञानका पिता डार्विनको १८८२ अप्रिल १९ का दिन ७४ वर्षको उमेरमा मृत्यु भएको हो ।"
मिस नेपाल इटहरी अडिसनमा २५ सहभागी,"सुनसरी (कास) मिस नेपाल२०२३ को प्रादेशिक अडिसन शनिबार सुनसरीको इटहरीमा सम्पन्न भएको छ । देशव्यापी अभियानअन्तर्गत आयोजक संस्था द हिडन ट्रेजर ले गरेको इटहरी अडिसनमा २५ जना सहभागी भएका संयोजक स्मित कार्कीले जनाए । सातै प्रदेशका प्रमुख सहरमा अडिसन गर्ने तयारीका क्रममा मिस नेपालको टोली बिहीबार इटहरी आइपुगेको थियो । टोलीमा मिस नेपाल अर्थ सरिशा श्रेष्ठ र मिस नेपाल इन्टरनेसनल न्यान्सी खड्का, हिडेन ट्रेजरका अध्यक्ष दिवाकर राजकर्णिकार र इटहरी संयोजक कार्की सहभागी थिए । मिस नेपाल प्रियंकारानी जोशी भने इटहरी अडिसनमा उपस्थित भएकी थिइनन् । फागुन ५ मा मधेस प्रदेशको वीरगन्जमा अडिसन हुनेछ । त्यसपछि पोखरा, नेपालगन्ज, सुर्खेत, धनगढीमा र काठमाडौं अडिसन गरिने हिडन ट्रेजरका अध्यक्ष राजकर्णिकारले बताए । इटहरी अडिसनमा छुटेकाले काठमाडौं अडिसनमा समेत सहभागिता जनाउन मौका पाउने उनले जनाए । सातै प्रदेशको अडिसन सकिएपछि छनोट भएका प्रतिस्पर्धीहरू समेटेर जेठ १३ मा ललितपुरको गोदावरीमा मिस नेपाल२०२३ को ग्य्रान्ड फिनाले हुनेछ । देशव्यापी पहुँच पुर्याउनका लागि अघिल्लो संस्करणदेखि क्षेत्रीय अडिसन सुरु गरिएको राजकर्णिकारले बताए ।"
"काम नगर्ने ठेकेदार: अदालत जाँदै, ठेक्का थमाउँदै","(काठमाडौं) सगरमाथा राजमार्गअन्तर्गत अँधेरीखोलाफोक्सिङटार खण्डमा नाली र टेवा पर्खाल लगाउन मैनाचुलीसिद्धिसाईप्रकाश जेभीले ०७५ भदौ १४ मा ठेक्का लिएको थियो । सम्झौताअनुसार ०७६ फागुन १३ मा सक्नुपर्ने काम तीन पटक म्याद थप्दा पनि पूरा भएन । त्यसपछि गाईघाटदिक्तेल सडक योजनाले ०७९ पुस ७ मा ठेक्का तोडेर ठेकेदारलाई कालोसूचीमा राख्न र बैंक ग्यारेन्टी जफत गर्न सिफारिस गर्यो । ठेक्का तोड्दासम्म प्रगति ८० प्रतिशत थियो भने ११ करोड १७ लाख २१ हजार रुपैयाँ ठेक्का रकममध्ये ८ करोड ९३ लाख ७६ हजार रुपैयाँ भुक्तानी भइसकेको थियो । सडक योजनाले अर्को ठेक्का लगाउने प्रक्रिया सुरु नगर्दै गत पुसमै निर्माण व्यवसायीले अन्तरिम आदेशको मागसहित उच्च अदालत पाटनमा रिट दायर गरे । अदालतले गत माघ ४ मा सडक योजनाको निर्णय हाल स्थगन गर्न, यथास्थितिमा निर्माण व्यवसायीलाई काम गर्न दिन र कार्य प्रगतिको समयसमयमा अनुगमन गर्न दिन अन्तरिम आदेश जारी गर्यो । निर्माण व्यवसायीमा कसैको डर नभएको देखियो, त्यसपछि हामीले ठेक्का तोडेका हौं, गाईघाटदिक्तेल सडक योजनाका प्रमुख गोपालप्रसाद खकुरेलले भने, ठेक्का तोडेर कालोसूचीका लागि सार्वजनिक खरिद अनुगमन कार्यालयमा सिफारिस गरेका थियौं, फरफारक पनि भइसकेको थियो, बैंक ग्यारेन्टी जफतका लागि बैंकलाई चिठी लेखेर पठाएका थियौं, त्यही बेला मुद्दा पर्यो । अदालतले अन्तरिम आदेश दिए पनि निर्माण व्यवसायी काम गर्न नआएको उनले बताए ।बालाजुरानीपौवात्रिशूली सडकअन्तर्गत बालाजुरानीपौवा खण्डको ठेक्का लागेको आठ वर्षमा सात पटक म्याद थप भयो, काम सकिएन । ०७१ मा स्तरोन्नति सुरु भएको यस खण्डमा ५४ प्रतिशत मात्र काम भएको छ । ३४ करोड ९४ लाख ७१ हजार ठेक्का रकममध्ये १८ करोड ९५ लाख ४७ हजार रुपैयाँ भुक्तानी भइसकेको छ । सडक विभागअन्तर्गत सडक सुधार तथा विकास आयोजना निर्देशनालयले गत असार ९ मा ठेक्का तोडेर इन्फ्रा पावर लिमिटेड (एआईपीएल) र शैलुङ कन्स्ट्रक्सन जेभीलाई कालोसूचीमा राख्न सिफारिस गर्यो । तीन वर्षका लागि कालोसूचीमा परेपछि निर्माण कम्पनीले अन्तरिम आदेश माग गर्दै ०७७ असार १६ मा जिल्ला अदालत ललितपुरमा रिट दायर गर्यो । २१ महिनापछि अदालतले ०७८ चैत १८ मा अन्तरिम आदेश दिनु नपर्ने ठहर गरेपछि मात्र नयाँ ठेक्काका लागि बाटो खुल्यो । भारतीय निर्माण कम्पनी एआईपीएलसँग संयुक्त ठेक्का लिने शैलुङ कन्स्ट्रक्सन प्रधानमन्त्री एवं माओवादी अध्यक्ष पुष्पकमल दाहालका घरबेटी शारदाप्रसाद अधिकारीको हो । त्यही सडकको रानीपौवात्रिशूली खण्डमा तीन पटक म्याद थप गर्दा ४६ प्रतिशत मात्र काम भयो । ठेक्का रकम ५० करोड ४२ लाख ९५ हजारमध्ये २० करोड ७४ लाख रुपैयाँ भुक्तानी भइसकेको छ । काम अधुरै रहेकाले सडकमा आउजाउ समस्या भएको छ । ठेक्का सम्झौता तोड्ने प्रक्रिया अघि बढेपछि सडक विभाग र आयोजनालाई विपक्षी बनाई दिनेशचन्द्र आर अग्रवाल र नागार्जुनकोसी एन्ड न्यौपाने जेभीले उच्च अदालत पाटनमा अन्तरिम आदेश माग गर्दै रिट दिए । अदालतले ०७७ असार १६ मा कालोसूचीमा राख्न र कार्य सम्पादन जमानत जफतलगायत कारबाही अघि नबढाउन आदेश दियो । ०७८ चैत ८ मा अदालतले निवेदकको विपक्षमा फैसला गर्यो । सार्वजनिक खरिद अनुगमन कार्यालयले ०७९ साउन ९ मा उक्त कम्पनीलाई ३ वर्षका लागि कालोसूचीमा राखेको छ ।बर्दियाको बबई नदीस्थित जब्दीघाट पुल निर्माणको ठेक्का पप्पु कन्स्ट्रसनले ०६८ असार २२ मा लिएको थियो । सम्झौताअनुसार ०७१ पुस २९ मा निर्माण सकिनुपर्ने थियो । पटकपटक म्याद थप गरेर बनाइएको पुल हस्तान्तरण नहुँदै ०७४ साउन २८ मा भासियो । त्यसपछि निर्माणमा अनियमितता भएको भन्दै अख्तियार दुरुपयोग अनुसन्धान आयोगले छानबिन गरी ०७५ असोज १९ मा विशेष अदालतमा मुद्दा दायर गर्यो । पप्पु कन्स्ट्रक्सनका प्रमुख हरिनारायण रौनियारको सांसद पद निलम्बनमा पर्यो । चार वर्ष पुग्दा पनि अदालतबाट फैसला आएको छैन । १८ करोड ८४ लाख रुपैयाँ ठेक्का रकममध्ये १७ करोड ४८ लाख रुपैयाँ भुक्तानी भइसक्दा पुल निर्माण ९३ प्रतिशत मात्र थियो । पुल वर्षौंसम्म अलपत्र परेपछि सडक डिभिजन कार्यालय नेपालगन्जले गत असोज २६ मा ठेक्का तोडेर कालोसूचीमा राख्न सार्वजनिक खरिद अनुगमन कार्यालयलाई सिफारिस गरेको थियो । तर, पप्पु कन्स्ट्रक्सनले अन्तरिम आदेश माग गर्दै गत मंसिरमा उच्च अदालत पाटनमा रिट दायर गरेको छ । पुल नबन्दा स्थानीयले ओहोरदोहोरमा दुःख खेप्नुपरेको छ, सडक डिभिजन कार्यालय नेपालगन्जका प्रमुख निरज शाक्यले भने, यसको लागत अनुमानसहित ठेक्का गर्न फाइल अघि बढाइए पनि मुद्दाका कारण अल्झिएको छ । पप्पु कन्स्ट्रक्सनका प्रमुख रौनियारले धेरै ठेक्का लिएर अलपत्र पारेका छन् । उनी आयोजना कार्यालयले कारबाही अघि बढाउँदा मुद्दा हालेर अन्तरिम आदेश लिई प्रक्रिया रोक्ने निर्माण व्यवसायीमध्ये अग्रपंक्तिमा पर्छन् । लामाच्याङ्मिलासुन्दरी जेभीले ०६८ असोज ३० भित्र सक्ने भन्दै ०६७ चैत १७ मा डुम्रेबेसीसहर सडकको ठेक्का लिएको थियो । दुई पटक म्याद थप गर्दा पनि काम सकिएन । सुरु ठेक्का रकम ३ करोड २२ लाख भएकामा लागत बढाएर ३ करोड ५४ लाख रुपैयाँ पुर्याइयो । काम नसकिएपछि सडक डिभिजन कार्यालय दमौलीले गत जेठ १३ मा ठेक्का तोड्यो । ठेक्का तोड्ने बेलासम्म यसको प्रगति ८९२१ प्रतिशत थियो । सडक डिभिजन कार्यालयको निर्णयविरुद्ध ठेकेदारले उच्च अदालत पाटनमा अन्तरिम आदेश माग गर्दै मुद्दा दायर गरेपछि सडकको काममा अन्योल छ ।सडक डिभिजन कार्यालय तुम्लिङटारले संखुवासभास्थित अरुण नदीमा ०७० असार २५ भित्र पुल निर्माण सक्ने गरी ०६७ असार २५ मा स्वच्छन्द निर्माण सेवासँग ठेक्का गरेको थियो । तर, म्याद गुज्रेको लामो समयसम्म पनि पुल नबनेपछि डिभिजन कार्यालयले गत जेठ ३० मा ठेक्का तोड्यो । लगत्तै ठेकेदार कम्पनी अन्तरिम आदेश माग्दै उच्च अदालत गयो । अदालतले असार १५ मा अर्को आदेश नहुन्जेलसम्म कुनै कामकारबाही अगाडि नबढाउन आदेश दियो । त्यसयता न पहिलेको कामले निरन्तरता पाएको छ न नयाँ ठेक्का प्रक्रिया अघि बढेको छ । संखुवासभाको तुम्लिङटारबाट भोजपुरको दिङ्ला जोड्ने पुल नबन्दा गाडी चढेर पुल वारपार गर्ने स्थानीयको सपना अधुरै छ, सडक डिभिजन कार्यालय तुम्लिङटारका प्रमुख राजेन्द्रप्रसाद साहले भने ।सहिद मार्ग सडक योजनाअन्तर्गत रुकुम पूर्वमा पर्ने ३८ किमिको काँक्रीमैकोट खण्डमा ग्राभेलस्तरमा सडक स्तरोन्नति गर्न पप्पुकोसी एन्ड न्यौपाने जेभीले ०७४ असार २९ मा ठेक्का लिएको थियो । सम्झौताअनुसार ०७६ पुस २९ मा काम सक्नुपर्नेमा चौथो पटक ०७९ असोज १८ सम्म म्याद थप्दा पनि काममा सन्तोषजनक प्रगति देखिएन । अन्ततः गत पुस ४ मा ठेक्का तोडियो । ठेकेदारबाट पाँचौं पटक म्याद थपका लागि पनि निवेदन आएको थियो तर झारा टार्ने, ठेक्का लम्ब्याउने उद्देश्य मात्र देखियो, आयोजना प्रमुख पवन भट्टराईले भने, बाँकी काम गराउन उसैबाट क्षतिपूर्ति लिने गरी तयारी भइरहेको छ । सडक विभागका सूचना अधिकारी श्याम यादव गत आर्थिक वर्षमा केही रुग्णसहित ३५ वटा ठेक्का तोडिएको बताउँछन् । लामो समयदेखि काम हुन नसकेका र रुग्ण भई काममा प्रगति नदेखिएका ठेक्का तोडिएको हो, उनले भने, ठेक्का तोडिएपछि बाँकी कामको पनि मूल्यांकन गरेर खर्च असुल गरिनेछ । कानुनबमोजिम जानकारी गराउँदा पनि उसले लागत दाखिला नगरे तहसिल कार्यालयमा लेखेर पठाइनेछ, जुन उसको नाममा सरकारी बाँकीसरह बस्नेछ ।प्रतिनिधिसभाअन्तर्गत विकास तथा प्रविधि समितिले गत साउन ११ मा राखेको छलफलमा सहभागीले अदालतको आदेशका कारण निर्माणमा ढिलाइ भइरहेको औंल्याएका थिए । तत्कालीन समिति सदस्य पद्मा अर्यालले अदालत विकासविरोधी भएको आरोप लगाइन् । अदालतले आदेश गरेपछि बोल्नै नपाइने ? यस्तो पनि हुन्छ ? यो समस्या निर्माण थालिएका धेरै आयोजनामा छ, उनले भनेकी थिइन्, कारबाहीमा परेपछि ठेकेदार निवेदन लिएर अदालत जाने, अदालतले तुरुन्तै अन्तरिम आदेश दिने अनि काम ठप्प हुने, यो राम्रो होइन । सडक विभागका महानिर्देशक अर्जुनजंग थापाले ठेक्का तोड्नेबित्तिकै निर्माण व्यवसायी अदालत पुग्ने गरेकाले थप काम अघि बढाउन समस्या भएको बताए । अदालतमा मुद्दा परेपछि ठेक्का तोडेको ठाउँमा न नयाँ ठेक्का गर्न मिल्यो न पुरानोले काम गर्ने भयो, अर्को आदेश नभएसम्म काम केही नगर्नु भनिएको हुन्छ, उनले भने, जसले गर्दा फिल्डमा केही पनि काम भएको छैन । तोडिएका प्रायः ठेक्कामा मुद्दा परेर नयाँ ठेक्का गर्न नसकिएको उनको भनाइ छ ।नेपाल निर्माण व्यवसायी महासंघका अध्यक्ष रवि सिंहले भने नियमसंगत रूपमा ठेक्का नतोडिएका कारण न्यायका लागि अदालत जानुपरेको बताए । ठेक्का लगाउने निकायले समयमै साइट क्लियर नगर्ने, काम गरेको भुक्तानी नदिने, भुक्तानी नदिएका कारण काम अघि नबढ्ने समस्या छन्, उनले भने, त्यसैले काम भएन भनेर ठेक्का तोड्न मिल्दैन । उनले निर्माण ढिलाइ हुनुको जिम्मेवार निर्माण व्यवसायी मात्र नभई ठेक्का लगाउने निकाय पनि रहेको बताए । अन्यायमा परेपछि जाने भनेकै अदालत हो, उनले भने, अन्याय भएको स्पष्ट भएपछि अदालतले स्टेअर्डर दिने हो । भौतिक पूर्वाधार तथा यातायात मन्त्रालयका सचिव केशवकुमार शर्माले अदालतका कारणले निर्माणको कुनकुन कुरामा समस्या भयो भन्ने सम्बन्धमा सम्बन्धित आयोजना कार्यालयका प्रमुखलगायतसँग छलफल गरेको बताए । विभिन्न स्थानमा निर्माणाधीन सडक तथा पुल निर्माणमा अदालतको फैसला र अन्तरिम आदेशले अप्ठ्यारो पारेको छ, उनले भने, मुद्दा अल्झिँदा लामो समयसम्म काम अलपत्र बन्ने गरेको छ, यसबारे सर्वोच्च र उच्च अदालत गएर यस्ता मुद्दाको फैसला फास्ट ट्र्याकमा गरिदिन अनुरोध गर्ने तयारीमा छौं ।"
अनुसन्धान क्षेत्राधिकार बढाउन अख्तियारको माग,"बर्सेनि उजुरीको चाङअनियमितता, सरकारी स्रोतसाधन दोहन अनि अख्तियार दुरुपयोगका हजारौं उजुरी आयोगमा पर्ने गरेका छन् । तर, वार्षिक मुद्दाको दर र अदालतबाट हुने सफलताको हिस्सा एकदम न्यून देखिन्छ । ठूला घोटाला र अनियमितताका फाइल लामो समयसम्म अख्तियारमा थन्किएर बसेका छन् । राजनीतिक दलले ठूला घोटालाका मुद्दामा स्वार्थ बाझिने गरी अख्तियारमाथि हस्तक्षेप र दबाब दिँदा पनि मुद्दाको हिस्सा धेरैजसोमा उपल्लो तहभन्दा कर्मचारीमा मात्रै सीमित देखिन्छ । अख्तियारको २०७८७९ को विवरणअनुसार आयोगमा परेका उजुरीमध्ये विस्तृत अनुसन्धानमा लगेर कारबाही गरिएको हिस्सा निकै कम छ । सार्वजनिक सम्पत्तिको हानिनोक्सानीका, गैरकानुनी लाभहानि, घूसरिसवत, गैरकानुनी सम्पत्ति आर्जन, राजस्व चुहावट, झुटा शैक्षिक प्रमाणपत्र लिएर सार्वजनिक सेवामा प्रवेश र अन्य विविध अनियमितताका विषय अख्तियारमा बढी छन् । त्यसमध्ये पनि विशेष अदालतमा दायर भएका मुद्दाको संख्या १ सय ३०, सम्बन्धित मन्त्रालयमा सुझाव दिइएका ८०, विभागीय कारबाहीका लागि सम्बन्धित मन्त्रालयमै लेखी पठाइएका १७, तामेलीमा ६३७, मुल्तवीमा ९ र बाँकी अन्य कारबाही भएको उल्लेख छ । गत आब २०७८७९ मा अख्तियारमा भ्रष्टाचारजन्य २४ हजार ३ सय ३१ वटा उजुरी परे पनि आयोगको अनुसन्धानपछि मुद्दा दायरको संख्याको दर निकै न्यून छ । अख्तियारबाट अदालतमा मुद्दा दायर भएको विवरण फैसलासम्म आइपुग्दा अभियुक्तआरोपितको पक्षमा फैसला हुने ग्राफ बढ्दो क्रममा देखिन्छ । यसले पनि सुशासन प्रवर्द्धनलाइ नै असर पुग्ने देखिन्छ ।तथ्य र प्रमाण हुँदाहुँदै विशेष अदालतले प्रमाण अनि स्थापित नजिरलाई अनदेखा गरेको भन्दै केही महिनाअघि अख्तियारले पत्रकार सम्मेलन नै गरेर असन्तुष्टि जनाएको थियो । पछिल्लो १० वर्षको विवरणअनुसार अदालतबाट २०६८ मा आयोगको पक्षमा ८८१ प्रतिशत फैसला भएको थियो । २०६९ र २०७० मा समान ८०८० प्रतिशत, २०७१ मा ८१५, २०७२ मा ६०, २०७३ मा ७३१, २०७४ मा ६७८, २०७५ मा ८८२, २०७६ मा ८४८, २०७७ मा ७१७ र गत आवमा ३८५ प्रतिशत मात्रै अख्तियारको पक्षमा फैसला भएको देखिन्छ । एकातिर उजुरीको संख्या पछिल्ला दिन बढेका छन् तर मुद्दा विस्तृत अनुसन्धानमा कम पुग्ने गरेका छन् । मुद्दा दायर कम र फैसलाको सफलता दर पनि घट्दो क्रमले कानुन र प्रमाणका छिद्रमा टेकेर अभियुक्तको पक्षमा फैसला हुँदा सुशासन प्रवर्द्धन र भ्रष्टाचार रोकथाम तथा नियन्त्रणमा छेकबार लाग्ने गरेको देखिन्छ ।अख्तियारमा कहिले कति उजुरी ?आव २०६२६३ ४,३२४आव २०६३६४ ३,५६४आव २०६४६५ २,७३२आव २०६५६६ ४,१४९आव २०६६६७ ४,२९५आव २०६७६८ ६,१४५आव २०६८६९ ८,८३९आव २०६९७० ११,२९८आब २०७०७१ २२,६०६आव २०७१७२ ३१,२१३आव २०७२७३ २४,६९१आव २०७३७४ १९,५८०आव २०७४७५ १९,४८८आव २०७५७६ २४,०८५आव २०७६७७ २५,१५२आव २०७७७८ २२,६२५आव २०७८७९ २४,३३१"
प्रेस स्वतन्त्रतामा सरकार र दलको धारणा माग,"काठमाडौं (कास) नेपाल पत्रकार महासंघका पूर्वअध्यक्ष र पत्रकारले प्रेस स्वतन्त्रताको विषयमा सरकार तथा राजनीतिक दलको धारणा माग गरेका छन् । तिलगंगामा शनिबार आयोजित कार्यक्रममा उनीहरूले पछिल्लो समय दलका नेताबाटै अभिव्यक्ति तथा प्रेस स्वतन्त्रताविरोधी धारणा आएकाले त्यस विषयमा धारणा सार्वजनिक गर्न माग गरेका हुन् । महासंघका पूर्वअध्यक्ष शिव गाउँलेले रवि लामिछानेले सञ्चारमाध्यममाथि लगाएको लाञ्छनाप्रति सरकार तथा राजनीतिक दलको धारणा सार्वजनिक गर्नुपर्ने बताए । नेपालको व्यावसायिक प्रेसमाथि संसद्को चौथो ठूलो दलको अध्यक्षले जे लाञ्छना लगाउनुभएको छ, प्रधानमन्त्री र अन्य राजनीतिक दलका नेताहरूको धारणा के छ ? गाउँलेले भने, संविधानले तोकेको विचार र अभिव्यक्ति स्वतन्त्रताको संरक्षण र जगेर्नाबारे प्रमुख राजनीतिक दलको भनाइ स्पष्ट रूपमा आउनुपर्छ । पूर्वअध्यक्ष महेन्द्र विष्टले प्रेस स्वतन्त्रताको विषयमा सरकारको धारणा के हो भनेर माग गर्नुपर्ने बताए । आफ्नो प्रतिरक्षामा मात्रै उत्रियो भने मिडियाको स्वतन्त्रता कसका लागि र किन भन्ने विषय उठ्छ, विष्टले भने, राज्यले मिडियाको प्रतिरक्षा गर्ने हो भने उनीहरूको पनि प्रतिक्रिया चाहियो । यस्तो अराजक अभिव्यक्तिबाट डराउन पर्दैन, हामी सम्पूर्ण रूपमा सुरक्षा गर्छौं भनेर आश्वस्त पार्नुपर्यो । उनले लामिछानेको विषय मात्रै नभएर यसलाई प्रवृत्तिको रूपमा लिएर छलफल गर्नुपर्ने बताए । महासंघका वरिष्ठ उपाध्यक्ष रमेश विष्टले संसद्को चौथो ठूलो दल र पूर्वगृहमन्त्री भइसकेका लामिछानेका धारणालाई महासंघले गम्भीरतापूर्वक लिएको बताए । मेरोविरुद्ध लेखिस् भनेर सञ्चारमाध्यम घेर्छु भन्नु सानो कुरा होइन, उनले भने, उनले खुला रूपमा पत्रकारहरूलाई भौतिक र पेसागत चुनौती दिएका हुन् । महसंघका पूर्वसभापति किशोर नेपालले सञ्चारकर्मीमाथि नयाँनयाँ प्रकारका थ्रेट बढ्दै गएको बताए । पहिलो सञ्चारमाध्यमको प्रयोग गरेर त्यहाँ पुगेका हुन्, अहिले त्यही सञ्चारमाध्यममा समस्या बनेको ठानेका छन्, नेपालले भने । पत्रकार विनोद ढुंगेलले पत्रकारिताको विषयमा समाजका फरकफरक पक्षसँग कुराकानी गर्दै अघि बढ्नुपर्ने बताए । नेपाल प्रेस सेन्टर अध्यक्ष विष्णु सापकोटाले लामिछानेको अभिव्यक्ति निन्दनीय भएको बताए भने अन्तर्राष्ट्रिय पत्रकार महासंघका एसिया प्रशान्त क्षेत्रका कार्यकारी सदस्य बद्री सिग्देलले प्रेस स्वतन्त्रताको पक्षमा उठाउने विषयमा आईएफजेको साथ र समर्थन रहने धारणा राखे ।"
अस्पतालमा आज आकस्मिकबाहेक सेवा बन्द,"काठमाडौं (कास) राष्ट्रपति विद्यादेवी भण्डारीको सवारीका बेला चिकित्सकमाथि भएको कुटपिटको विरोधमा नेपाल चिकित्सक संघले आइतबार देशभरका अस्पतालमा आकस्मिकबाहेकका सेवा बन्द गर्ने जनाएको छ । राष्ट्रिय ट्रमा सेन्टरका वरिष्ठ अर्थोपेडिक सर्जन डा जनिथलाल सिंहलाई शुक्रबार प्रहरीले लाठीचार्ज गरी घाइते बनाएको थियो । संघको केन्द्रीय कार्यकारिणी समितिको शनिबार बसेको आकस्मिक बैठकले भोलि एक दिन देशभरका सरकारी तथा गैरसरकारी, निजी, सहकारी स्वास्थ्य संस्था, अस्पताल, निजी तथा सरकारी मेडिकल कलेज तथा प्रतिष्ठानलगायत सम्पूर्ण स्वास्थ्य संस्था र अस्पतालमा आकस्मिकबाहेकका सम्पूर्ण सेवा बन्द गर्ने निर्णय गरेको हो । संघले आन्दोलनमा साथ र समर्थन दिन विज्ञप्तिमार्फत आग्रह सबैसँग गरेको छ । संघका महासचिव डा बद्री रिजालले भीभीआईपीको सुरक्षाका नाममा चिकित्सकमाथि कुटपिट हुनु लज्जाजनक भन्दै अबदेखि यस्तो परिपाटी अन्त्य हुनुपर्ने बताए । उनले भने, स्वास्थ्य संस्था सुरक्षित हुनुपर्छ भन्ने माग सम्बोधन हुनुपर्छ । आउँदा दिनमा घटना हुनु हुँदैन ।"
कान्तिपुरकर्मी दाहालसहित पाँच पत्रकार पुरस्कृत,"काठमाडौं (कास) कान्तिपुरकर्मी मातृका दाहालसहित पाँच पत्रकार शनिबार पुरस्कृत भएका छन् । अख्तियार दुरुपयोग अनुसन्धान आयोगको ३२ औं स्थापना दिवसका अवसरमा आयोजित कार्यक्रममा राष्ट्रपति विद्यादेवी भण्डारीले कान्तिपुरका दाहाल, अन्नपूर्ण पोस्टका सुरेन्द्र काफ्ले, नयाँ पत्रिकाका सुवास भट्ट, राजधानीका सागर पण्डित र अनलाइन खबरका कृष्ण ज्ञवालीलाई पुरस्कार प्रदान गरेकी छन् । पुरस्कारको राशि जनही २० हजार रुपैयाँ छ । भ्रष्टाचार नियन्त्रण तथा सुशासन प्रवर्द्धनमा पुर्याएको योगदानको कदरका रूपमा आयोगले पत्रकारहरूलाई पुरस्कृत गरेको हो । स्थापना दिवसकै अवसरमा आयोजित कविता लेखन प्रतियोगितामा उत्कृष्ट ठहरिएका तीन कवि पनि पुरस्कृत भएका छन् । प्रथम स्थान हासिल गरेकी रमा अधिकारी, द्वितीय संयोग बस्याल र तृतीय स्थानका गोपी रूपाखेतीलाई प्रधानमन्त्री पुष्पकमल दाहालले नगद र कदरपत्रसहित पुरस्कृत गरेका हुन् ।"
गणतान्त्रिक सवारीमा 'राणा शासन',"फेरि एक पटक काठमाडौंका यात्रुबटुवा राष्ट्रपतिको सवारीका कारण सहिनसक्नुको सास्ती खेप्न अभिशप्त भएका छन् । राष्ट्रपति विद्यादेवी भण्डारी शुक्रबार अपराह्न संसद्लाई सम्बोधन गर्न जाँदा र फर्कंदा सडक ठप्प पारी पेटीबाट समेत आवागमन गर्न रोक लगाइँदा लाखौं नागरिक घण्टौंसम्म अनाहकमा प्रताडित बनेका हुन् । नागरिकलाई रैतीमा परिणत गर्ने गरी राष्ट्रप्रमुखको सवारीमा प्रदर्शन गरिएको यो रवाफले गणतान्त्रिक व्यवस्थाकै हुर्मत लिएको छ । अझ, यस क्रममा बाटामा हिँडेको बहानामा राष्ट्रिय ट्रमा सेन्टरका एक चिकित्सक आईसीयूकै अब्जर्भेसन मा बस्नुपर्ने गरी जसरी प्रहरीद्वारा पिटिए, त्यसले त राणाशासनकै झल्को दिएको छ । ऊ बेला राणाहरूको सवारी हुँदा स्वस्तिसलाम नचढाएमा बाटोवरपर बस्नेहरू आठपहरियाहरूको चुटाइ भोग्न बाध्य हुन्थे, अहिले लोकतान्त्रिक गणतन्त्रमा पनि हुँदै नभएको सवारी नियम उल्लंघन गरेको (बे)कसुरमा नागरिक पिटिएका छन्, जुन वर्तमान व्यवस्थाको मात्र होइन, यस युगकै चेतनामाथिको निर्मम प्रहार हो । सडक अति व्यस्त हुने समयमा आवागमन ठप्प बनाउँदा कार्यालयबाट घर फर्किएकाहरू पीडित भए । बालबच्चा लिन विद्यालय जाँदै गरेका अभिभावकहरू बीचमै फसे । चिकित्सकले दिएको समयमा जँचाउन हिँडेकाहरूले आफ्नो पालो गुमाए । गर्भवती, सुत्केरीहरू पनि त्यसै अलपत्र परे । स्वाभाविक रूपमा त्यसको आक्रोशको तारो राष्ट्रपति बनिन् । यो असन्तोष व्यक्तिगत रूपमा राष्ट्रपति भण्डारीप्रति मात्र केन्द्रित पक्कै थिएन, गणतन्त्रमा पनि नागरिकलाई रैतीसरह व्यवहार गर्ने राज्यसंयन्त्रप्रति थियो । यो नसुहाउँदो ढर्रा नसुधार्ने हो भने यसको मार समग्र व्यवस्थाले नै भोग्नुपर्ने निश्चित छ । तसर्थ, बेलैमा सवारी व्यवस्थापन सम्बन्धी थितिबद्ध समाधान खोज्नु जरुरी छ । सवारी व्यवस्थापनको तौरतरिका सम्बन्धी निर्णय राष्ट्रपति आफैंले गर्ने पक्कै होइन, यसमा राष्ट्रपति कार्यालयको निर्णायक भूमिका पनि हुँदैन । यो सबै गृह मन्त्रालयले समन्वय गर्ने सुरक्षा समितिले निर्धारण गर्छ । यद्यपि राष्ट्रपतिले चाहेमा वा उनले सरकारसित नागरिकलाई पीडा पुग्ने गरी आफू यस्तो तामझाम देखाउन तयार नभएको बताएमा यसमा सुधार ल्याउन अवश्य सकिन्छ । घरीघरी नागरिकलाई कष्ट नदिन र आक्रोशित नतुल्याउन यो जरुरी पनि भैसकेको छ । तर दुःखको कुरा, राष्ट्रपति स्वयं यसप्रति उस्तो चिन्तित भएको देखिँदैन । केहीअघिको एक टेलिभिजन अन्तर्वार्तामा उनले भनेकी छन्, एउटा साधारण प्रक्रियामा सहभागी हुँदा पनि त्यसलाई बढाइचढाइ गरेर एकदमै अतिरञ्जनापूर्ण प्रचार गर्नु भनेको चाहिँ मानसिक रूपले त्यो (राष्ट्रपति) पद्धतिमा नढलिसकेको मलाई लाग्छ । मान्नुपर्ने मान्छेलाई त त्यही अनुसार मान्नुपर्छ नि । मर्यादाभित्र रहेको मान्छेलाई मर्यादा गर्नुपर्छ भन्ने राष्ट्रको गौरवको कुरा हो । फेरि, जसरी ठूलाबडाको सवारी व्यवस्थित गर्ने नाममा आवागमन नै ठप्प बनाइने गरिएको छ, त्यस सम्बन्धी कुनै कानुनकार्यविधि नै छैन । राजकीय भ्रमण, संसद्को बजेट अधिवेशन, संयुक्त संसद्को पहिलो बैठक, विदेशी राष्ट्रप्रमुख र सरकारप्रमुखको निमन्त्रणामा हुने विदेश भ्रमण, नेपाल सरकारले तोकेको अन्य भ्रमण लाई अति विशिष्ट सवारी मानेको विशिष्ट व्यक्तिको सुरक्षा कार्यविधि२०७७ ले यस्ता बेला सडकमा समन्वय गरेर सुरक्षा व्यवस्थापन मिलाइने मात्र उल्लेख गरेको छ, सडक खाली गराइने भनेकै छैन । यसैले कार्यविधिमै नभएको यो अभ्यास चाकडीको भद्दा प्रस्तुतिबाहेक अर्थोक नभएको सोझै प्रतीत हुन्छ, जसलाई अबका दिनमा रोक्नु अत्यावश्यक छ । राष्ट्रपति राष्ट्रको अध्यक्षप्रमुख अवश्य हो तर कुनै अलौकिक अवतार होइन, जनताकै छोराछोरी पुग्ने यो सर्वोच्च पदलाई कुनै पनि बहानामा जनताबाटै टाढामाथि पुर्याइनुलाई सामान्य रूपमा लिन मिल्दैन; यसले गणतन्त्रको हित गर्दैन । राष्ट्रपतिका हकमा मात्र होइन, विदेशबाट उच्चपदस्थ व्यक्ति भ्रमणमा आउँदा पनि मुलुकमा नागरिकले यस्तै सासना बेहोर्नुपरेका उदाहरण छन् । गत भदौमा चिनियाँ जनकंग्रेसका अध्यक्ष ली चान्सुको नेपाल भ्रमणका क्रममा पनि काठमाडौंका व्यस्त सडक घण्टौं खाली गराइँदा नागरिकको दैनिकी अस्तव्यस्त बनेको थियो । निश्चय पनि यस्ता अति विशिष्टहरूको सुरक्षा सवालमा कुनै सम्झौता गरिनु हुन्न । तर यो सबै नागरिकहरूलाई अतिरिक्त कष्ट नपुग्ने गरी व्यवस्थापन गरिनुपर्छ । सहरको आवागमन प्रणालीलाई नै चौपट तुल्याउँदा सवारी व्यवस्थापन होइन, अव्यवस्थापनचाहिँ हुन्छ । यसले राज्यबाट कुशासनबाहेक अर्थोक नपाएका जनतामा अरू आहत थप्छ । तसर्थ, ठूलाबडाको सवारीलाई थितिबद्ध बनाउन प्रहरीप्रशासनले आवश्यक अध्ययनगृहकार्य गर्न जरुरी छ । यस क्रममा अन्य मुलुकमा अति विशिष्ट व्यक्तिको आवागमनका क्रममा गरिने सवारी व्यवस्थापनबाट पनि सिक्न सकिन्छ । सुरक्षाकर्मीले सडकमा कमभन्दा कम जाम होस् भनेर, अति विशिष्ट व्यक्ति सवार लेन मात्रै अति थोरै अवधिका लागि खाली गर्न सक्छ । विशिष्ट व्यक्ति हिँडिसकेपछि त्यही लेन पनि तत्कालै खुलाउन सक्छ । र, कुन लेनमा कुन समय सवारी हुँदै छ भनेर एकदुई दिनअगावै सार्वजनिक जानकारी दिन सक्छ । ढंग पुर्याएमा १५२० मिनेटभन्दा बढी गाडी जाम नहुने अवस्था उत्पन्न गराउन अवश्य सकिन्छ । यसो गर्दा पूरै बाटो खाली गराउँदाजस्तो सजिलो पक्कै हुँदैन; सुरक्षा व्यवस्थापनमा बढी सतर्कता आवश्यक पर्छ । तर आफ्नो सजिलोका लागि सुरक्षाकर्मीले सर्वसाधारणलाई हैरानी दिन कदापि पाइँदैन । अझ, कतिपय अवस्थामा त हेलिकप्टरबाटै तोकिएका कार्यक्रम स्थलसम्म जानेआउने व्यवस्था मिलाउन पनि सकिन्छ; अवस्था र संवेदनशीलता हेरी यो एउटा विकल्प हुन सक्छ । सुरक्षा निकायले यी सबै विकल्पतर्फ सोच्नुपर्छ; गृहमन्त्री, प्रधानमन्त्री र स्वयं राष्ट्रपतिको पनि यसमा ध्यानाकर्षण हुनुपर्छ । जुनसुकै उपाय लगाएर किन नहोस्, ठूलाबडा को सवारी व्यवस्थापनका नाममा साना ले सास्ती पाउने यो शासनशैली अब जसरी पनि रोकिनुपर्छ ।"
"कता जाँदै छ हाम्रो राजनीति, हाम्रो संसद् ?","कुनै बेला मैले यही स्तम्भमा मधेशकेन्द्रित दलहरूले आकार नै लिन सकेनन् भनेर लेखेको थिएँ । अब त्यसमा सात दशक पार गरेका नेपाली कांग्रेस र कम्युनिस्ट पार्टी पनि अपवाद रहेनन् । स्थापनाकालको कम्युनिस्ट पार्टी त प्रजा परिषद्जस्तै विलोप नै भइसक्यो, ठिमाहा कम्युनिस्ट पार्टीहरू मात्रै बाँकी छन् । पार्टी मात्र होइन, सरकार पनि आकारविहीन नै छ । राजनीति चटकको तामझामजस्तो भएको छ, चटकीहरू थपिँदै छन् । स्वाभाविकै हो, त्यसको प्रभाव संसद् र सरकारमा पनि पर्ने नै भयो । गएका केही सप्ताहान्तरमा मलाई संसद् र चुनावका बारेमा दुईचार अन्तरक्रियामा सहभागी हुने अवसर मिल्यो । ती कार्यक्रमहरूमा सांसदसहित राजनीतिक दलहरूका प्रतिनिधि पनि सहभागी थिए । त्यहाँ चुनाव प्रणाली, संसद् र राजनीतिका बारेमा विमर्श भए; केही गम्भीर महत्त्वका कुरा उठे । आजको यो विमर्श त्यसमै केन्द्रित गर्नु सान्दर्भिक होला ।प्रतिनिधिसभामा तेस्रो ठूलो दलका नेता माओवादी अध्यक्ष पुष्पकमल दाहालले एमालेसहितको समर्थनमा तेस्रो पटक प्रधानमन्त्रीको पद सम्हालेको पचास दिन पूरा हुँदै छ, विश्वासको मत लिएको पनि एक महिना नाघ्यो । तर उनले नेतृत्व गरेको सरकारमा गठबन्धनका एमाले र राप्रपा मात्रै बाँकी छन् । उनलाई प्रतिनिधिसभामा विश्वासको मत लिँदा एकएक सदस्यको प्रतिनिधित्व गर्ने दुई दल नेपाल मजदुर किसान पार्टी र राष्ट्रिय जनमोर्चाबाहेक नेपाली कांग्रेससहित स्वतन्त्र सांसदसमेत सबै दलको समर्थन थियो । कांग्रेसको समर्थन अनपेक्षित र अस्वाभाविक थियो । कहिलेकाहीँ धेरै ठूलो समर्थनको भारी जोगाउन कठिन हुन्छ । कांग्रेस र एमाले दुवैको भारी दाहालले अब धेरै दिन बोक्न सक्ने अवस्था छैन । सानै भए पनि भारी त उनका लागि गठबन्धनको प्रत्येक दलबाट पनि छँदै छ ।जनता समाजवादी सरकारमा पुगेकै छैन । संसद् सदस्यता गुमाएपछि उपप्रधानमन्त्री र गृह मन्त्रालयबाट समेत बाहिरिन बाध्य भएका रवि लामिछानेको पार्टीले पनि सरकार छाडेको छ । बाहिर रहे पनि ती पार्टीहरू कसैले पनि सरकारलाई दिएको समर्थन फिर्ता लिएका छैनन् । अन्यथा सरकार बनेको महिनादिन पुग्दानपुग्दै प्रधानमन्त्री दाहाल फेरि संसद्मा विश्वासको मत लिन वा राजीनामा गर्न बाध्य हुने थिए । कम्तीमा यो गठबन्धनलाई राष्ट्रिय स्वतन्त्र पार्टीको समर्थन रहुन्जेल दाहालको प्रधानमन्त्रित्व सुरक्षित रहन्छ । यसैबीच सुदूरपश्चिम प्रदेशमा एमाले नेतृत्वको गठबन्धन सरकार तीस दिनमै नागरिक उन्मुक्ति पार्टीका सदस्यहरूको अनुपस्थितिका कारण विश्वासको मत पाउन नसकेर ढल्यो । नयाँ मुख्यमन्त्रीले विश्वासको मत पुर्याउने गणितका लागि अंक नै पुग्दैन, नयाँ गठबन्धन बन्नुपर्छ । अन्यथा नयाँ मुख्यमन्त्री पनि तीस दिनका मात्रै हुने निश्चित छ । सुदूरपश्चिमको यो प्रकरणले दाहाललाई कांग्रेससँगको सम्बन्ध स्पष्ट गर्न दबाब सृजना गरेको छ । दोधारकै सुविधामा रमाउने हो भने उनी प्रधानमन्त्री रही नै रहे पनि संघ र प्रदेशमा अब पार्टीहरूको खुलेरै दोहोरो चरित्र स्थापित हुनेछ । काठमाडौं सिंहदरबारको गठबन्धन पनि राष्ट्रपतिको चुनावसम्म टिक्छ कि टिक्दैन, अनुमान गर्न नसकिने भएको छ । गठबन्धनको ठूलो पार्टीका नेता केपी ओली र प्रधानमन्त्री दाहालबीच यतिखेर विश्वास र अविश्वासको तीव्र तनाव छ । राष्ट्रपतिमा उनले ओलीको मान्छेलाई भोट हाले कांग्रेससँगको सम्बन्धमा बिर्को लागेको ठहर्छ । कांग्रेसको उम्मेदवारलाई जिताए स्वाभाविक रूपमा अहिलेको गठबन्धन भत्कियो भनेर बुझिन्छ । त्यसपछि पुनः सत्ता समीकरणको नयाँ अंकगणित र सरकारमा को भित्रिने, को बाहिरिने खेल प्रारम्भ हुनेछ । तर कांग्रेस र एमालेमध्ये एउटाले छोडे अर्को काँध थाप्न तम्तयार रहेका कारण दाहालको प्रधानमन्त्रित्व भने जोगिने करिब निश्चितजस्तै देखिन्छ । तर यस्तो सरकारको के अर्थ ? न यसले सरकारजस्तो भएर काम गर्न सक्छ, न संसद्लाई अपेक्षित बिजिनेस नै दिन सक्छ । संसद्का महत्त्वपूर्ण दुई पाटा सत्तापक्ष र विपक्ष आकारविहीन भएका छन् । मैले यहाँ उठाउन खोजेको सन्दर्भ चुनाव र संसद्को पनि हो, त्यसबारे केही कुरा गरौं । सामान्य मान्यता छ, आवधिक चुनाव चालु राजनीतिको दिशानिर्देश गर्ने विधिसम्मत माध्यम हो । चुनावबाटै राजनीतिक दलको सत्ता फेरिने हो वा निरन्तर रहने भन्ने छुट्टिन्छ । त्यसैले लोकतन्त्रमा जनताले अभ्यास गर्ने लोकप्रिय सार्वभौमसत्ता भनेको चुनाव नै हो । तर हाम्रो चुनावी परिणाम अर्थात् मतादेश कुनै दल र नेतृत्वको परिवर्तन वा निरन्तरता केका लागि हो, स्पष्ट दिशानिर्देश गर्न नसक्ने भएको छ । यो कुनै प्रणालीको दोष पनि होइन । मतदाताले नै गलत परिणाम दिए भनेर उनीहरूलाई दोष लगाउन पनि पाइन्न । उनीहरूको मतलाई सम्मान हुने गरी आफ्नो भूमिका र जिम्मेवारी तय गर्ने काम त राजनीतिक दल र नेतृत्वहरूको हो । जनताले निश्चित अवधिको अन्तरालमा एक दिनको पनि एक क्षण उपयोग गर्ने यो अधिकारको अन्तर्य बोध नगर्ने हो भने चुनाव चटकमै सीमित हुन्छ, लोकतन्त्रको पनि भ्रम मात्र बाँकी रहन्छ ।चुनावका बारेमा एउटा मत छ, समानुपातिक प्रतिनिधित्वसहितको मिश्रित चुनाव प्रणाली भएन । यो प्रणालीबाट प्रतिनिधिसभामा कहिल्यै कुनै एक दलको बहुमत हुने सम्भावना छैन । राजनीतिक अस्थिरताको मुख्य कारण यही हो । त्यसैले प्रतिनिधिसभाको चुनाव २०६३ साल पहिलेजस्तै पूर्ण रूपमा प्रत्यक्ष अर्थात् प्रत्येक निर्वाचन क्षेत्रबाट बढी मत ल्याउने उम्मेदवारले जित्ने (फस्टपास्टदपोस्ट: एफपीटीपी) प्रणाली अनुसार हुनुपर्छ । अहिले यसको प्रवक्ता एमाले भएको छ, त्यसमा कांग्रेसको पनि समर्थन हुन्छ । संविधानसभाको चुनावदेखि नै यी दुवै पार्टीको चाहना समानुपातिक प्रतिनिधित्व थिएन । नेपालको कर्मचारीतन्त्र, निर्वाचन आयोगसहित मध्यमवर्गीय सम्भ्रान्त समुदायको एउटा ठूलो हिस्सा पनि यसको समर्थनमा छ । अर्को मत छ पूरै समानुपातिक प्रणालीमा जाऔं, त्यसले प्रतिनिधित्व पनि राम्रो हुन्छ, चुनाव पनि अहिलेजस्तो खर्चिलो हुँदैन । यसका लागि बरु कार्यपालिकाको वर्तमान स्वरूपलाई बदलौं, कार्यकारी राष्ट्रपति वा प्रधानमन्त्रीको प्रत्यक्ष चुनाव गरौं । त्यसो भएमा सांसदहरूलाई मन्त्री बनाउनुपर्ने बाध्यता पनि रहँदैन र संसद् पूरै विधायिकी काममा केन्द्रित हुन्छ । कानुन निर्माणको गुणस्तर बढ्छ । पहिचानको मुद्दा उठाउने माओवादी, जसपा लगायतका दलहरू यसको पक्षमा छन् । अर्को अर्थमा लोकतन्त्रको समावेशी आधार र राज्य पुनःसंरचनाका कतिपय मुद्दामा हाम्रा राजनीतिकसैद्धान्तिक मतविभाजन अझै कायम छन्, टुंगिएका छैनन् ।यी दुवै विकल्पमध्ये जुन अपनाए पनि संविधान संशोधनको आवश्यकता पर्छ जुन कुरा वर्तमान राजनीतिक समीकरणमा सम्भव देखिन्न । यही बुझेर गत साता प्रधानमन्त्री दाहालले चुनाव प्रणालीमा सुधारको कुरा गर्न गएका निर्वाचन आयोगका प्रतिनिधिहरूलाई संविधान संशोधन आवश्यक पर्ने सुधार वा परिवर्तनको अहिले कुरा नगरौं भनेर पन्छाए । चुनाव सम्बन्धी कैयौं कुरामा संविधान संशोधन नगरी कानुन र अभ्यासबाटै यथेष्ट सुधार गर्न सकिन्छ । जस्तो महिला र दलित प्रतिनिधित्वमा प्रत्यक्षतर्फ विस्तार र सुधारका लागि पार्टी तयार भए अभ्यासबाटै पनि सम्भव छ । यदि सबै दलले प्रत्यक्षतर्फ उम्मेदवारी दिँदा महिला र पुरुषको अनुपात बराबरी दलितको अनुपात १३ प्रतिशत कायम गर्ने हो भने उनीहरूको प्रतिनिधित्वको संख्या स्वतः बढ्छ । अहिले त प्रत्यक्षतर्फ उनीहरूको उम्मेदवारीमै ठूलो कन्जुस्याइँ छ, दिँदै दिइँदैनन् । अनि थोरै निर्वाचित भए भनेर के गुनासो गर्ने ? पार्टीहरूलाई अलि उदार भएर सकारात्मक अभ्यास गर्न संविधान र कानुनले छेक्दैन । तर यहाँ त्यो सम्भावना देखिन्न, त्यसैले यसमा संसद्ले कानुन बनाएरै पार्टीहरूलाई निर्देशित गर्नुपर्छ । चुनाव धेरै खर्चिलो भयो, पैसाको खोलो बगाउन नसक्ने उम्मेदवार जति गतिलो भए पनि चुनाव जित्दैन भन्ने आम चर्चा पाइन्छ । कांग्रेस र कम्युनिस्टका नाममा सत्ता राजनीतिमा सदाबहार गिरोहको यो एउटा सुनियोजित प्रचार हो । चुनाव प्रणाली परिवर्तन गर्दैमा वा पुरानोमा फर्किंदैमा यो रोकिन्न । यसलाई पार्टी, उम्मेदवार नेतृत्वले नै रोक्नुपर्छ । गत स्थानीय चुनावमा काठमाडौं र धरानमा मेयर एवं प्रतिनिधिसभाको चुनावमा काठमाडौं, ललितपुर लगायतका केही निर्वाचन क्षेत्रले देखाइसकेका छन् चुनाव जित्न पैसाको खोलो नै बगाउनुपर्दैन । यस्तो अभ्यासलाई विस्तार र प्रोत्साहित गर्नु जरुरी छ । चुनावसँगै जोडिएको अर्को विषय पनि यस पटक निकै संवेदनशील भएर आएको छ । अदालतबाट दोषी प्रमाणित भई सजाय तोकिएका र फरार अभियुक्तहरू संसद्मा पुगे उनीहरूको पद संसद्को पूरै कार्यकालभरि निलम्बित हुने भयो । यसबाट बच्नका लागि उम्मेदवार हुने व्यक्तिले सफा पुलिस रिपोर्ट ल्याउनुपर्ने कानुन बनाउने चर्चा छ । यो हास्यास्पद कुरा हो । उम्मेदवारले लिखित वाचा गर्नुपर्यो ऊ कुनै अपराध कर्ममा संलग्न छैन, अभियोग लागेको छैन, अदालतबाट दोषी प्रमाणित फरार पनि होइन । ऊ कुनै ठेक्कापट्टा, व्यापार, व्यवसाय, बैंक ऋणको उल्लंघनकर्ता (डिफल्टर) पनि होइन । यसको विपरीत भएमा उम्मेदवारी र निर्वाचित भएको अवस्थामा पदसमेत खारेज हुने स्वघोषणा उम्मेदवारबाटै गराए भइहाल्छ नि ! आखिर पुलिस रिपोर्ट पनि कति भरलाग्दा हुन्छन् र ! पञ्चायतकालमा पुलिस रिपोर्टका कारण कैयौं असल मानिसले पेसाव्यवसाय गुमाएका तीता अनुभवहरू भएको पुस्ता अझै छ ।राजनीतिको हरेक घटनालाई अपराधसँग जोड्दा राम्रो परिणाम हुँदैन । त्यसैले हाम्रोजस्तो आन्दोलनमुखी राजनीतिमा कहिले कस्तो सम्झौता गर्ने अवस्था हुन्छ, थाहा छैन । राजनीतिमा विद्रोह, विस्फोट र आतंक निरपेक्ष अपराध होइनन् । एउटा सत्तामा अपराध मानिएको कुरा अर्को सत्तामा बहादुरी बन्छ । पञ्चायतकालका कानुनलाई आधार मान्ने हो भने अहिलेको संसद्मा राजेन्द्र लिङ्देनजस्ता केही माननीय मात्र बाँकी रहलान् । कांग्रेस र कम्युनिस्ट सबै अपराधी थिए पञ्चायतकालमा, माओवादीहरू पनि त अपराधी नै थिए बहुदलकालमा । राजनीति कानुनी प्राविधिकताको बन्दी बन्नु हुँदैन । रेशम चौधरी एक जनाको केसले अहिले प्रतिनिधिसभा र प्रदेशसभा बन्धकमा परेका छन् । उनलाई छुटाउँछौं भनेर पटकपटक वाचा गरेका छन् कथित ठूला नेता दाहाल, ओली, देउवाहरूले । यस पटकको चुनावमा चौधरीजस्तै अरू पनि थपिएका छन् । पुलिस रिपोर्ट हेरेर, उम्मेदवारीबाट वञ्चित गरेर यस्ता विषयको समाधान हुँदैन । राजनीतिक सुझबुझ र समझदारी चाहिन्छ । मेरो आशय कानुनको अवज्ञा र दण्डहीनता मौलाओस् भन्ने होइन । रेशम चौधरीलाई छुटाउन मिल्दैन र सकिन्न भने त्यो कुरामा किन अलमल्याउने ? राजनीतिलाई कहिलेसम्म जालीफटाहाको खेल बनाइरहने ?संसदीय प्रणालीमा संसद्को काम सरकार बनाउने र भत्काउने मात्र होइन । व्यवस्थापिकाका रूपमा कानुन बनाउनु यसको प्राथमिक काम हो । साथै यसले सरकारको निरन्तर अनुगमन गरेर सरकारी कामको जवाफदेही र पारदर्शिता स्थापित गर्छ । यो जिम्मेवारी केवल विपक्षमा बस्ने दलको मात्र होइन, सबै सांसदको हो । समितिका माध्यमले विधेयकसहित सरकार र राज्यका अन्य स्वायत्त एवं स्वतन्त्र संस्थाका कामको गम्भीर सम्परीक्षण हुनुपर्छ । लगातार चुनाव जित्दै आएका सांसदहरूबाट लामो अनुभवसँग विशेषज्ञता पनि अपेक्षा गरिन्छ । त्यसैले समितिमा पार्टी ह्वीप नलाग्ने व्यवस्था हुन्छ । सांसदहरू पार्टीको निर्देशन, पक्षविपक्ष विभाजनबाट स्वतन्त्र भएर आफ्नो ज्ञान, अनुभव र विवेकका आधारमा विषयगत छलफलमा केन्द्रित हुन्छन् भन्ने अपेक्षा गरिन्छ । विधेयकमाथि समितिमा हुने छलफलले कानुनको गुणस्तर कायम गर्छ । लोकतन्त्र भनेको विधिको शासन हो । तर कानुन त्रुटिपूर्ण अर्थात् खराब भयो वा कुनै निहित स्वार्थले प्रेरित भयो भने कानुनी राज्य भन्नुको के अर्थ रह्यो र ? यी तीनवटै पक्ष सरकार र विपक्ष, कानुन निर्माण र सरकारी कामको सम्परीक्षण मा हामी सही प्रमाणित हुन सकिराखेका छैनौं ।प्रतिनिधिसभाले नयाँ नियमावली बनाउँदै छ । नियमावली भनेको बैठक सञ्चालन गर्ने विधिको प्राविधिक पुलिन्दा मात्र होइन, यसले संसद्को काममा गुणस्तर प्रवर्धन गर्न सक्नुपर्छ । धेरै कुरामा हाम्रो संसद् संसद् भन्नलायक देखिन्न । पटकपटक निर्वाचित भएका र धेरै लामो अनुभव भएका सदस्य खचाखच छन् तर प्रभावशाली कोही देखिन्न जसले बोल्न उठेपछि सरकार र विपक्ष सबैको ध्यान तान्न सकोस् । पछिल्लो समय प्रदीप गिरिले केही हदसम्म त्यो हैसियत बनाएका थिए, अब त उनी पनि रहेनन् । समसामयिक राजनीति र विषयगत विशिष्टताको पहिचान बनाउन चाहने सांसदले मन्त्री बन्ने लोभबाट मुक्त हुनु जरुरी छ । समितिको सभापति बन्ने व्यक्ति यो संसद्को कार्यकालभरि मन्त्री बन्न पाउँदैन भनेर व्यवस्था गर्ने हो भने समितिमा निष्ठावान् नेतृत्वको विकास हुन सक्छ, संसद्को काममा पनि गुणवत्ता थपिन्छ ।"
गणतन्त्रमा विचित्रको सामन्ती शैली,"'नागरिकलाई रैती नै ठान्ने रमिता समाचारमा  बाट लिइएका टिप्पणी:लोकतन्त्र स्थापित गर्यौं तर लोकतान्त्रिक अभ्यास स्थापना गर्न सकिएन । यो हामी सबैका लागि दुःखद अवस्था हो । टेकेन्द्रकुमार बडूजनहितको काम गरेका छन् भने राष्ट्रपतिलाई कसको डर ? केका लागि सुरक्षा आवश्यक ? हैन शान, मान र रवाफ प्रदर्शनका लागि मात्र हो भने दैनिक जीवनयापनमा तल्लीन सर्वसाधारणलाई किन सास्ती दिने ? यो लोकतन्त्र हो वा गणतन्त्र, जनतालाई यसको महत्त्व र अर्थ नै बुझ्न हम्मे भैसकेको छ ! मोहनबहादुर शाहजनतासित यति साह्रो डराईडराई के जनताको अभिभावक बन्नु ? जनता शत्रु देख्नेहरूले कहिल्यै जनहितमा काम गर्दैनन् । असिन लिम्बूजोजो आए पनि सधैं यस्तै रमिता देखिन्छ । यो सबालमा कति पनि परिवर्तन भएन । मणि भट्टराईजनताले तिरेको करबाट महँगो गाडी चढ्ने अनि जनतालाई उल्टो सास्ती दिने । अझै प्रहरी लगाएर लाठी बर्साउने कहिलेसम्म ? कहिलेसम्म सहने ? साजन बुडाथोकीिराणाकालीन शैलीको अन्त्य गरी गणतन्त्रको आभास दिनुपर्छ । हाम्रा राष्ट्रपति, प्रधानमन्त्री सबैले जनतालाई रैती ठान्नु भएन । राजु केसीगाडी छोडेर पैदल हिँड्नुपर्ने भन्ने बेलामा कम्युनिस्ट सर्वहारा, व्यवहार भने महासामन्ती । कसरी भयो यो कम्युनिस्ट सस्कार, विचित्र छ । जीवनमणि दुलालदेशमा राजतन्त्र नै छ कि जस्तो भान भैइरहेको छ । हाम्रो प्रहरी प्रशासनको मित्रहरू कुन विचार लिएर काम गर्नुहुन्छ ? बर्दी लगाएर ड्युटी सुरु गरेपछि सबै मान्छेहरू जनावरजस्तो देखिन्छन् र ! बर्दी लगाएर काम गर्नु भनेको त झन् देश र जनताप्रति गहन जिम्मेवार हुनु होइन र ! यसरी अनायासै लठ्ठी बर्साउने काम बन्द गरौं । भीम चेम्जोङराष्ट्रपति बडामहारानी जस्तै हुनाले जनताले बाटो हिँड्न र बोल्न पनि नहुने भयो । जनतासरह लाइनमै सडक यात्रा गरे भैहाल्छ नि ! विदेशमा यस्तो सडकै खाली गर्ने चलन छैन त ! लक्ष्मण गौलीजनताद्वारा निर्वाचित भीभीआईपीहरूको सवारीमा आकस्मिक कामकाजी जनताको आवागमनमा रोक लगाएर आफ्नो सवारी देखाउने गलत परम्परा । सुरेन्द्र महर्जन"
सुदूरपश्चिमको सन्देश,"गोविन्द विक, बूढानीलकण्ठ१२, काठमाडौं"
आपत्कालीन नम्बरको आवश्यकता,"मनिष पौडेल, कटारी, उदयपुर"
सन्निकट वित्तीय संकट,"पछिल्लो समय सार्वजनिक आर्थिक सूचकहरूले विदेशी मुद्रा सञ्चिति, विप्रेषणको प्राप्ति र चालु खाता घाटाका सूचकहरू सकारात्मक रहेको बताइरहँदा आन्तरिक आर्थिक सूचकका केही पक्ष भने गम्भीर संकटोन्मुख रहेको देखिइरहेका थिए । कोभिडका कारण सृजित विश्व आर्थिक मन्दीका लक्षणहरूको प्रभाव नेपालमा पनि पर्ने नै भयो । जसरी धनि देशको संकट निर्यात हुँदै गरिब र विकासोन्मुख देशमा पुग्ने व्यवस्था वर्तमान नवउदारवादी संस्थाहरूले मिलाएका छन्, त्यसरी नै गरिब देशका धनीहरूले पनि आफ्नै देशका गरिबहरूको खल्ती रित्याएर आफू धनी हुने उपाय रचिरहेका छन् । पछिल्लो समय नेपालको लघुवित्त क्षेत्र र सहकारी यसका उदाहरण बनेका छन् । यस आलेखमा नेपालका आम परिवारका सदस्यहरूले वित्तबजार र सहकारीमार्फत कसरी दुःख बेहोरिरहेका छन् अनि त्यसले कसरी विस्फोटक रूप लिइरहेको छ भन्ने विषयमा चर्चा गरिनेछ । एउटा दर्दनाक उदाहरणरौतहटको चन्द्रपुर नगरपालिकाको एउटा परिवार । लघुवित्तसँग जोडिएर महिलाले ऋण लिइन् तर तिर्न सकिनन् । लघुवित्तका मान्छेहरू बिहान, दिउँसो, राति जति बेला पनि आउने र ऋण तत्काल तिर्न दबाब दिँदै हप्कीदप्की गर्न थाले । घर छाडेर लुक्नुपर्ने अवस्था आउन थाल्यो । पछि लघुवित्तकै मानिसहरूले आफ्नो ऋण उठाउन मिटरब्याजीकहाँ जान बाध्य बनाए । ऋणको बोझमा परेको परिवारमा भइरहेको ज्यादतीबाट मानसिक दबाबमा परेपछि परिवारकी १३ वर्षीया छोरीले आत्महत्या गरिन् । लघुवित्तविरुद्ध आत्महत्या दुरुत्साहनको मुद्दा दर्ता गर्न खोज्दा प्रहरीले मानेन । मिटरब्याजीलाई पैसा तिर्न नसकेर अप्ठेरोमा परेपछि परिवारमा झगडा हुन थाल्यो । यता मिटरब्याजी साहुले मुद्दा हाल्यो । बेमेल बढ्दै गएपछि लोग्नेस्वास्नी सँगै बस्न सकेनन् । पुरुषले महिलालाइ नै दोष लगाएर झगडा गर्दै गएपछि महिला माइती गएर बसिन् । परिवार विघटनको संघारमा छ ।यो लेख्न बसिरहेकै बेला शिलापत्रमा डडेलधुराको एउटा समाचार प्रकाशित भयो । लघुवित्तको त्रासले उठीबास, गाउँ छाडेर भाग्दै स्थानीय शीर्षक उक्त समाचारले अमरगढी६ की ७२ वर्षीया मानी ताम्राकारसहित केही परिवारको कथा भन्छ जो लघुवित्तका कारण छिन्नभिन्न भएका छन् । छोराबुहारी भागेर बेपत्ता छन् । किस्ता र ब्याज तिर्दा पनि लघुवित्तको ऋणचाहिँ घटेको छैन ।सिरहाका केही गाउँमा लघुवित्तवालाको ज्यादती कतिसम्म छ भने, तिनीहरू राति मोटरसाइकलमा दुईचार जना भएर ऋण लिने महिलाहरूको घर घेर्न आउँछन् । हप्कीदप्की गर्छन् । दसबीस जति रुपैयाँ पाउँछन्, उठाएर लान्छन् । कतिसम्म भने, तिनले ऋणीलाई मिटरब्याजीकहाँ पठाउने मात्र होइन, शरीर बेचेर पैसा तिर्न भन्दै परिवारका अगाडि हप्काउँछन् । बरु मरेदेखि ऋण मिनाहा हुन्छ, जीवित हुन्जेल नतिरेर सुख पाउन्नस् भन्दै तथानाम गर्छन्् । कतिपय महिला भागीभागी हिँड्नुपर्ने, बसाइँ नै जानुपर्ने अवस्थामा पुग्छन् । ऋणकै कारण आत्महत्या गर्नेहरूको संख्या बढ्दै गएको छ । लघुवित्तको ऋणले अत्याएपछि बाँचौं र बचाऔं भन्ने नारासहित संगठित आन्दोलन गरिरहेकाहरूका अनुसार, अहिलेसम्म १,३०० जति ऋणीले आत्महत्या गरिसकेका छन् । राष्ट्र बैंकको २०७९ असोजको प्रतिवेदन अनुसार, नेपालमा कुल ६४ वटा लघुवित्तका ७७ वटै जिल्लामा गरी ५,०६८ शाखा छन् । तिनमा १३ लाख ७० हजार ७४८ समूह छन् । यस्ता समूहमा ५९ लाख ३६ हजार ९५ जना सदस्य छन् । तिनमा महिलाको संख्या ५७ लाख ५८ हजार ९३८ अर्थात् ९७ प्रतिशत छ । यसरी हेर्दा नेपालमा लघुवित्त कार्यक्रम नै महिलालक्षित रहेको प्रस्ट हुन्छ । यी सदस्यमध्ये ३२ लाख ११ हजार ८०७ महिला र ९९ हजार १५१ जना पुरुषले ऋण लिएका छन् । २०७८ असोजको प्रतिवेदन अनुसार, यस्ता ऋणीहरूले लघु उद्यम र व्यवसायका लागि १७ खर्ब ८४ अर्बभन्दा बढी ऋण लिएका छन् । ३३ लाखभन्दा बढी संख्यामा रहेका ऋणीमध्ये ७० प्रतिशतजति ऋण तिर्न नसक्ने अवस्थामा भएको माइक्रो फाइनान्सपीडितहरूको ऋण मिनाहाका पक्षमा अभियान चलाइरहेका अभियन्ताहरूको दाबी छ । लघुवित्तहरूको ज्यादतीविरुद्ध बनेका संघर्ष समितिहरूमा गाउँगाउँमा सयौंको संख्यामा महिलाहरू भेला हुने र आन्दोलित बन्ने क्रम बढ्दै गएको छ । त्यस्ता संघर्ष समिति झापा, मोरङ, सुनसरी, उदयपुर, महोत्तरी, रौतहट, परासी, सुर्खेत, डडेलधुरा लगायतमा सक्रिय छन् । लघुवित्तहरूले उहिलेका सुदखोर साहुमहाजन र अहिलेका मिटरब्याजीको ठाउँ लिँदै गएका छन् । २०२१ सालमा भूमिसुधार लागू हुनुपहिले जसरी गाउँमा साहुहरूले साधारण किसानलाई उठीबास लगाउँथे, अहिले लघुवित्तहरूले त्यही काम गरिरहेका छन् । राज्यले हस्तक्षेप नगर्ने हो भने लघुवित्त क्षेत्र संकटमा पर्ने छ र यसले खर्बौंको बचत तथा लगानी जोखिममा धकेल्ने निश्चित छ ।बंगलादेशी अभियन्ता मोहम्मद युनुसले लघुवित्तका माध्यमबाट गरिबी हटाउन गरेको प्रयासले विश्वको ध्यान खिचेको थियो । त्यसको सफलतासँगै उनले नोबेल पुरस्कारसमेत पाए । तर नेपालमा त्यसको भद्दा र अश्लील अनुकरण गरियो । आरम्भमा केही संस्थाले गरेको पहलबाट स्थानीय समुदायलाई लाभ पनि पुगेको थियो । तर अहिले लघुवित्तहरू बग्रेल्ती छन् । तिनले समूह गठन र ऋण प्रवाह गर्न मानिसहरूलाई जागिर दिन्छन् । यस्ता जागिरेहरूको जागिर कति जनालाई ऋण दिन सक्यो र कति ऋण असुली भयो भन्नेमा निर्भर हुन्छ । ऋण लिनेलाई साक्षरता, रुचि अनुसारको व्यवसाय छनोट, त्यसको बजारको सम्भावना र जोखिमको पूर्वआकलन, प्राविधिक दक्षता र ज्ञानको स्थानान्तरण तथा निरन्तरको अनुगमन पद्धति छैन । जीवनभर पेन्सन हुन्छ, छिट्टै धनी होइन्छ भन्दै फकाएर ऋण लिन लगाइन्छ । गरिबीको मारमा परेकाहरूले नगद पाउँदा व्यवसायको सफलता मात्र हेर्दैनन्, आफ्नै तत्कालका आवश्यकता पूर्तिका लागि ऋणको एउटा हिस्सा प्रयोग गर्नेबारे पनि सोचिरहन्छन् । ऋण दिँदा नै लघुवित्तले १० प्रतिशत बचत खातामा जम्मा गर्न लगाउने, अन्य शुल्क कटाएर १५ प्रतिशत कम नगद प्रवाह गर्ने गर्छन् । १८ प्रतिशतसम्म ब्याज लिन्छन् । एउटा संस्थाको ऋण तिर्न अर्को संस्थाले ऋण दिन्छन् । उठाउन नसकेपछि आफैं मिटरब्याजीकहाँ पठाउँछन् । अन्ततः जो गरिब भएर ऋण माग्छ, ऊ ऋणकै पासोमा पर्छ, ऋणको दुश्चक्रमा पर्छ । यस्तो ऋण लिनेमा दलित महिलाहरू, न्यून जायजेथा भएका गरिब किसान परिवारका महिलाहरू बढी छन् । उनीहरूको बचत त डुब्ने नै छ, भएको घरजग्गा पनि बच्नेछैन । साना बचतकर्ताको शोषण गरेर यता लघुवित्त संस्थाहरू सोयरवालालाई बोनस बाँडिरहेका हुन्छन् । अन्ततः गरिबहरूको पसिनाको कमाइ घुमाएर पैसा हुनेकै खल्तीमा पुगिरहन्छ । यसरी आधुनिक जमानाका शोषकहरूको माकुरे जालोले गाउँका गरिबहरूलाई सताइरहेको छ । सुके लुतोझैं सल्केको यो महामारीले बिस्तारै वित्तीय संस्थाको खर्बौं लगानी जोखिममा पार्ने निश्चित छ ।सहकारीका नाममासुधीर बस्नेत र इच्छाराज तामाङको जेलयात्रा जेजसरी भएको भए पनि सहकारी नेपालका सन्दर्भमा धेरै हदसम्म ठगी धन्दाको अर्को रूप बनेको साँचो हो । सहकारीको आधारभूत मान्यता त्यसका सदस्यहरूको साझा स्वार्थहरूको रक्षा गर्नु हो । सानोतिनो बचत र ऋणका माध्यमबाट सानो गर्जो टार्ने ऐंचोपैंचोको आधुनिक रूप मानिने सहकारी अहिले सानो कारोबार र ज्यालामजदुरीबाट आयस्ता गर्नेहरूको सानो बचत जम्मा गर्ने र त्यसका व्यवस्थापकहरूले ठूलो कारोबारमा लगाएर नाफा कमाउने हतियार बनेको छ । म बसेको काठमाडौं उपत्यकाकै गाउँवरपर दिनैमा चारपाँचवटासम्म सहकारीमा सयदुई सय जम्मा गर्ने, त्यही सहकारीबाट सानो ऋण लिएर व्यवसाय गर्नेहरूको ठूलै संख्या देखिन्छ । हातैमा कलम र मोबाइल लिएका, स्कुटर चढ्ने या पैदलै हिँड्ने बचत संकलकहरू घरघर पुग्दै गरेका भेटिन्छन् । अघिल्लो साता म नजिकैको एउटा सहकारी पसलमा पुगेको थिएँ । पसल व्यवस्थापन हेर्नेसँग कुरा गर्दा उनले बताइन्, धेरैजसो सहकारी संकटमा छन् । जम्मा भएको पैसा व्यवस्थापक र सञ्चालक मिलेर घरजग्गामा लगानी गरे । अहिले घरजग्गा कारोबार ठप्प छ । मन्दीका कारण ऋण असुली रोकिएको छ । जम्मा गर्नेहरू घटिरहेका छन् । बचत फिर्ता गर्न नसकेर सहकारीहरू संकटमा छन् । तर बचतबाट जग्गामा लगानी गर्नेहरूलाई केही भएको छैन ।देशभर बचत तथा ऋण सहकारी करिब १४,००० र अरू सहकारी लगभग १६,००० गरेर ३० हजारजति सहकारी छन् । लामो समय सहकारी अभियानमा संलग्न एक अभियन्ताका अनुसार, देशभरका सहकारीबाट साधारण परिवारहरूको अन्दाजी २ खर्ब रुपैयाँ बचत जोखिममा परेको छ । अर्थ मन्त्रालयले प्रकाशित गरेको आर्थिक वर्ष २०७९८० को आर्थिक सर्वेक्षण प्रतिवेदनले २०७८ फागुनसम्म सहकारी संस्थाहरूको संख्या ३०,८७९Ù सेयर सदस्य संख्या ७३ लाख ३७ हजार २५२ तथा सेयर पुँजी ९४ अर्ब १२ करोड रहेको देखाएको छ । यसै गरी सहकारी क्षेत्रमा ४ खर्ब ७७ अर्ब ९९ करोडको बचत परिचालन र ४ खर्ब २६ अर्ब ३१ करोडको ऋण प्रवाह भएको छ । भिजन सञ्चार नेपाल प्रालिले कोभिडपछिको सहकारीको अवस्थाबारे २०७८ असारमा गरेको अध्ययन अनुसार, ७५ प्रतिशत सदस्य १२ कक्षा या सोभन्दा मुनिसम्म अध्ययन गरेका, ३४ प्रतिशत साना पसल व्यवसाय सञ्चालन गरेका, १२ प्रतिशत सिकर्मीडकर्मी र पेन्टरजस्ता पेसामा लागेका र १६९ प्रतिशत कृषि पशुजन्य व्यवसायमा रहेका छन् । अर्थात्, ६० प्रतिशतजति बचतकर्ता तथा ऋणीहरू साना व्यवसाय र निम्न आय भएकै छन् । यसको अर्थ हुन्छ सहकारी डुब्दा पनि सिद्धिनेरित्तिने गरिबहरूकै खल्ती हो । जो गरिब छ, ऊ झन् गरिब हुने हो । यही तप्कासहित अलिअलि मध्यम र उच्च मध्यम वर्गका परिवारहरूको समेत सबै बचत सहकारीमा राखिएको हुन सक्छ, किनभने एक वर्षपहिलेसम्म पनि सहकारीले दिने ब्याज वाणिज्य बैंक तथा विकास बैंकहरूका तुलनामा निकै बढी थियो । सहकारी क्षेत्रको २ खर्ब रुपैयाँ जोखिममा पर्दा थप मानिसहरू गरिबीमा धकेलिनेछन् । सरकारको लापरबाही र केही टाठाबाठाहरूको ठगी धन्दाको सिकार बनेर लाखौं परिवार र साधारण नागरिकको बचत जोखिममा धकेलिएको छ । यसमा राष्ट्र बैंकको फितलो अनुगमन, सहकारीको नेतृत्व गर्ने राजनीतिक व्यक्तिहरूको बेवास्ता र सहकारीलाई सहकारीझैं चल्न बाध्य नपार्ने नियमनकारी निकायको लापरबाही मुख्य दोषी छ । ठूला बैंकहरूको ऋणमाथि सीमित व्यावसायिक घरानाको नियन्त्रण (टक्सार म्यागजिनका गजेन्द्र बुढाथोकीले गरेको अनुमानमा १०० परिवारका ६०० जति कम्पनीले ऋण प्रवाहको ६० प्रतिशत ओगटेका छन्) गर्ने र साना बचतकर्ताको बचतमाथि सीमित माइक्रो फाइनान्सवाला र सहकारीका टाठाबाठाले रजाइँ गर्ने भएपछि आम मध्यम वर्ग र गरिबहरूले संस्थागत ऋणमा पहुँच पाउने सम्भावना पनि भएन । उनीहरूको आर्थिक हितको संरक्षण हुने पनि भएन । क्रयशक्ति नभएका गरिबहरूको ठूलो संख्या हुने र राष्ट्रिय पुँजीपति वर्गले व्यवसायमा संरक्षण नपाउने अवस्थामा देशले स्वतन्त्र आर्थिक विकास गर्न सम्भव हुँदैन । नेपालको अविकासको दुश्चक्रको यो महत्त्वपूर्ण कारक हो ।एकातिर आर्थिक गतिविधि कम हुनु, रोजगारीका अवसर कम हुँदै जानु, महँगी बढ्नुÙ अर्कातिर ऋणले उठीबास लाग्नु तथा भएको बचत गुमाउन बाध्य हुनुले गरिबहरूलाई सताइरहेको छ । केही दिनअघि इलामका युवा व्यवसायी प्रेम आचार्यको आत्मदाह लगायतका घटनाले नेपालमा श्रम गरिखाने वर्ग मात्र हैन, उद्यम गरेर खान चाहने मध्यम तथा निम्नमध्यम वर्गसमेत उकुसमुकुसमा परिरहेको देखाउँछन् । सरकारले यो वर्गका समस्या बेलैमा समाधानको प्रयास गरेन भने देशले अर्को सामाजिक असन्तोषको लपेटो सामना गर्नु अनिवार्य छ ।"
मुट्ठीभरका लागि त यो देश स्वर्ग छ !,"आत्महत्या कसैको पनि रहरको विषय हुँदैन । चरम निराशामा उपायविहीन हुँदा मानिसहरू दुर्भाग्यवश यस्तो बाटा समाउन पुग्छन् । लोकतन्त्र प्राप्तिपछि नेपाली समाजमा यस्ता घटनाहरू बढिरहेका छन् । लोक(लुट)तन्त्रले भुइँमान्छेका लागि थप अन्याय, असमानता र निराशा उत्पन्न गरेको छ । सत्ता र शक्तिको वरपर नहुने हो भने यहाँ केही नहुने स्थिति के लोकतन्त्र हुन सक्छ ? लोकतन्त्रलाई मुट्ठीभर मानिसहरूले ब्रह्मलुटको साम्राज्य बनाएका छन् । मिहिनेत गर्ने, रगतपसिना बगाउने जनतालाई अझै पनि दुई छाक खान हम्मेहम्मे नै छ । माघ ११ मा संघीय संसद् भवनअगाडि प्रेम आचार्यले आत्मदाह गरे । त्यसको दुई दिनपछि सप्तरीको छिन्नमस्तामा रामदेव मरिक डोम झुन्डिए । सोही हप्ता पोखरामा सहकारी सञ्चालक लेखुराम खातीले कोठाभित्र झुन्डिएर आत्महत्या गरे । यी घटनाका कारक हुन् देशको गिर्दो अर्थतन्त्र, बढ्दो असमानता र अन्याय । प्रेम आचार्य, रामदेव मरिक र लेखुराम खातीहरूले आफैंलाई सिध्याउनुपर्ने स्थिति हामीले निर्माण गरेको अर्थ एवं सामाजिक व्यवस्थाले निम्त्याएको हो, जसमा श्रम, इमानदारी, न्याय लगायतको मूल्य छैन । यही कारण बहुसंख्यक नागरिक आफूलाई निरीह महसुस गर्न थालेका छन् ।प्रहरी प्रतिवेदन अनुसार, २०७२७७ सालबीच पाँच वर्षमा २,३८८ जनाले आत्महत्या गरेका छन् । तीमध्ये दर्जनभन्दा बढी व्यवसायी छन् । दलहरूलाई यस्तो विषयले छुँदैन, तिनीहरू सत्ताराजनीतिको दलदलमा नैतिकता, निष्ठा, सिद्धान्त सबैलाई तिलाञ्जलि दिएर मदमस्त छन् । आम मानिसले सम्मानजनक जीविकोपार्जनको उपाय देख्नै नसक्ने गरी देशको अर्थतन्त्र कसरी यतिसम्म गिर्यो ? यसको जवाफ कसले दिने ?अर्थतन्त्रको एउटा भरोसा रेमिट्यान्स उल्लेख्य रूपमा भित्रिने गरेको छ । बीस वर्षअगाडि र अहिलेको रेमिट्यान्स अप्रवाहमा धरतीआकाशको अन्तर छ । जति रेमिट्यान्स बढ्यो, उति मुलुकको अर्थतन्त्र मजबुत हुनुपर्ने, तर दिनानुदिन गिर्दो किन छ ? नेपाललाई कसले लुटिरहेको छ ? उत्तर स्पष्ट र सरल छ लोकतन्त्रका नाममा लुट मच्चाइरहेका, नातावाद र कृपावाद चलाइरहेका नेता एवं बुद्धिमा बिर्को लगाएर नेताको जय गाउने निठल्ला कार्यकर्ताहरूले यो देशलाई अधोगतितिर धकेलिरहेका छन् । अमेरिकाको वासिङ्टन डीसीस्थित अनुसन्धान संस्था पिउ रिसर्च सेन्टरले सन् २०१७ मा गरेको अध्ययन अनुसार, नेपालमा कतार, साउदी अरब, मलेसिया लगायतबाट व्यापक रूपमा रेमिट्यान्स भित्रिन्छ तर त्यसको एकतिहाइ विभिन्न बाटो हुँदै विदेश नै फर्किने गर्छ । राज्य नागरिकबाट पाइलैपिच्छे कर लिन्छ तर उनीहरूलाई कुनै सुविधा दिँदैन । महँगीले आकाश छुँदा पनि सरकारलाई त्यसको वास्ता हुँदैन । अर्थ मन्त्रालयका अनुसार, २०७८ पुस मसान्तमै नेपालीको प्रतिव्यक्ति ऋणभार ६९,२८५ रुपैयाँ पुगेको छ । सरकार मुलुकको विकासनिर्माणका लागि लिएको ऋणको समेत दुरुपयोग गर्छ । राज्य र नागरिक सबै परनिर्भर बन्दै गएका छन् । अर्थतन्त्र उत्पादनमुखी हुन सकेको छैन, उपभोगमुखी अर्थतन्त्रले नागरिकको कल्याण गर्न सक्दैन । भएका उधोगधन्दा, कलकारखाना शासकहरूले सिध्याए । केही गर्न खोज्ने, उद्योगधन्दा खोल्ने प्रक्रिया नै यति झन्झटिलो छ, लगानीकर्ताहरू हात हाल्नै हिचकिचाउँछन् । राजनीतिक पहुँच नहुने, कालोबजारी र एकाधिकारको अभ्यास नगर्ने व्यवसाय एवं उद्योग चल्न सक्ने स्थिति नै छैन । यस्तो अवस्थामै प्रेम आचार्य, रामदेव मरिक र लेखुराम खातीहरूले दुर्भाग्यपूर्ण बाटो समाउने हुन् । शासकलाई आफ्नै निहित स्वार्थ र भविष्य सुरक्षित गर्नमा फुर्सद छैन । त्यसैले सत्तासीनहरूले मुट्ठीभर मानिसलाई रिझाए पनि अधिकांश नागरिकलाई रुवाउँदै आएका छन् । साँठगाँठका ठेकेदारहरूलाई कमिसनको खेलमा सुखैसुख छ भने नागरिक र पहुँचविहीनहरूलाई दुःखैदुःख । राज्यले आफ्नै नागरिकहरूबीच विभेद, असमानता र असुरक्षाको भाव बढाउँदै लगेको छ । अर्थतन्त्र प्रतिदिन जीर्ण बन्दै छ । सुदखोरी, कमिसनखोरी, बिचौलियागिरी, कालाबजारी, एकाधिकारवाद, चरम श्रम शोषण, प्राकृतिक स्रोतसाधनको चरम दोहन र ठेकेदार एवं भ्रष्टहरूको पक्षपोषण नेपाली अर्थतन्त्रको विशेषता नै बनेको छ । यो भयावह स्थितिमा नागरिकले गर्न नै के सक्छन् र ?हाम्रो देशमा विधिको शासनमाथि थुप्रै प्रश्न छन् । नागरिकले गल्ती गरे राज्यले कारबाही गर्छ । तर राज्यले गल्ती गरे कसले कारबाही गर्ने ? कानुन सबैको हकमा बराबर हुनुपर्ने हो, तर किन बराबर देखिँदैन ? देशको कानुन र संविधानभन्दा माथि कोही पनि हुन्न । तर एउटा वर्ग, तह र तप्का कानुनभन्दा बाहिर देखिन्छ । प्रेम आचार्य, रामदेव मरिक र लेखुराम खातीहरूलाई आत्महत्याका लागि दुरुत्साहन गर्नेहरूलाई कसले कारबाही गर्ने ? बैंक, सहकारी, बिमा कम्पनी लगायतले राज्यबाट बिजनेस सञ्चालनको अनुमति लिएका हुन्छन् । राज्यकै विधि विधान अनुसार तिनीहरूले ऋण प्रवाहदेखि हरेक गतिविधि चलाइरहेका हुन्छन् । कतिपय सन्दर्भमा कानुनको छिद्र प्रयोग गरेर सर्वसाधारणलाई वैधानिक रूपमा फसाउने, झन् कमजोर बनाउने, तनाव दिने र असुली गर्ने काम तिनीहरूले गरिरहेका हुन्छन् । आम नागरिकले यसरी दुःख पाउँदा राज्य उल्टो पीडक पक्षलाई नै संरक्षण गर्न तम्तयार हुन्छ ।कृषिप्रधान देशमा अहिले कुर्सीमा आत्मनिर्भर हुनेहरूको संख्या बढ्दै गएको छ । कृषिमा अर्बौं लगानी गरेको राज्यको दाबी छ, तर वास्तविक किसानले कुनै सहयोग पाउन सकिरहेका छैनन् । पहिले उब्जाउमा आत्मनर्भरताका कारण सडकछेउको भन्दा खेतीयोग्य जमिनको महत्त्व थियो । अहिले सडकछेउको घडेरीको महत्त्व बढेर गएको छ । सरकारले पनि यसैलाई महत्त्व दिन थालेको छ । पहिले खुत्रुकेमा जोगाड गरिएको दुईचार हजार रुपैयाँले एक किसिमको गर्जो टर्ने गर्थ्यो । अहिले मानिस त्योभन्दा कैयौं गुणा बढी पैसा कमाउँछन्, तर त्यो खल्तीमा किन टिक्दैन ? किनभने राज्यको संरक्षण पाएका तिनै मुट्ठीभर मानिसहरूले चुस्ने गर्छन् । प्रेम आचार्य, रामदेव मरिक, लेखुराम खातीको आर्थिक, सामाजिक र राजनीतिक हैसियतमा असमानता थियो होलाÙ तर उनीहरू राज्यको समान किसिमले अपहेलनामा परेका थिए । उनीहरूको देहत्यागको प्रकरणले राज्यको अर्थ प्रणालीमै संगीन प्रश्नहरू उब्जाइदिएको छ । प्रेम आचार्यको फेसबुक स्टाटस र लेखुराम खातीको सुसाइड नोट जति मार्मिक छन्, रामदेव मरिकको आत्महत्याको सन्देश पनि त्योभन्दा कम शक्तिशाली छैन । यी तीन घटनाबाट राज्यको सामाजिक, आर्थिक र राजनीतिक दुरवस्थाको पर्दाफास पनि भएको छ । एक छिनमै लखपति, एक छिनमै खाकपति, एक छिनमै करोडपति, एक छिनमै रोडपति हुने अस्तव्यस्त अर्थप्रणालीले नागरिकलाई मात्र बरबाद पारेको छैनÙ राज्यलाई पनि बेकामे बनाएको छ । यो प्रेम आचार्य, रामदेव मरिक र लेखुराम खातीहरूको होइन, राज्यकै समस्या हो । शासकहरूले जति छिटो यो वास्तविकतालाई बुझ्छन्, त्यति नै चाँडो सबैको कल्याण हुनेछÙ शासकहरूको पनि ।"
पृथ्वीको ज्वरो घटाउन मिडिया,पौडेल नीति अनुसन्धान प्रतिष्ठानमा आबद्ध छिन् ।
प्रदेशका सबै जिल्लामा सेवा कार्यालय खोलिने,"मकवानपुर (कास) वाग्मती प्रदेश सरकारले प्रदेशका १३ वटै जिल्लामा सेवा कार्यालय खोल्ने भएको छ । सरकारको अघिल्लो कार्यकालमा पनि यो विषय प्राथमिकतामा परेको थियो । तर, यस पटक सरकारले सबै जिल्लामा एकीकृत सेवा कार्यालय खेल्ने तयारीका लागि अध्ययन कार्यदल गठन गरेको छ । प्रदेश सरकारको मन्त्रिपरिषद् बैठकले प्रदेशका १३ वटा जिल्लामा एकीकृत सेवा संचालनको लागि अध्ययन गर्न कार्यदल गठन गर्ने निर्णय गरेको प्रदेशका आन्तरिक मामिला तथा कानुनमन्त्री गंगानारायण श्रेष्ठले जानकारी दिए ।प्रदेशका प्रमुख सचिव मुकुन्दप्रसाद निरौलाको संयोजकत्वमा समिति गठन गरिएको हो । उनले आवश्यकताका आधारमा सम्बन्धित मन्त्रालयका सचिवलाई कार्यदलको सदस्य नियुक्त गर्नेछन् । उक्त कार्यादलले अध्ययन गरेर मन्त्रिपरिषद्मा प्रतिवेदन बुझाएपछि सरकारले १३ वटै जिल्लामा आफ्ना कार्यालय स्थापना गरी सेवा प्रवाह गर्ने उनको भनाइ छ । कार्यादलले प्रशासनिक खर्च, सेवा प्रवाहलगायत विषयलाई केन्द्रमा राखेर अध्ययन गर्ने र आवश्यकताका आधारमा सम्बन्धीत मन्त्रालयको मातहतमा रहने गरी कार्यालय खोल्ने सुझावसहित प्रतिवेदन पेस गर्ने उनले बताए । प्रदेश सरकारका योजना कार्यान्वयनमा भएका समस्या समाधानका लागि एकीकृत कार्यालय सञ्चालनको तयारी गरिएको मन्त्री श्रेष्ठले बताए । प्रदेश सरकार मातहतको प्रशासनिक संगठनहरू जिल्ला जिल्लामा नहुँदा योजनाहरू कार्यान्वयनमा जटिलता आएको र सम्बन्धित स्थानीय तहले पनि त्यसतर्फ चासो कम देखाउँदा त्यस्ता योजनाहरू समयमा नै सम्पन्न हुन नसक्ने गरेको उनको भनाइ छ । सबै प्रशासनिक काम हेटौंडा र काठमाडौंबाट मात्र हुँदा सेवाग्राहीहरू समस्यामा पर्दै आएकाले एकीकृत कार्यालय सञ्चालनको तयारी गरिएको उनले बताए ।त्यस्तै, मन्त्रिपरिषद्ले तामाङ र नेवार भाषालाई प्रदेश सरकारको सरकारी कामकाजको भाषाको रूपमा प्रयोग गर्न गरेको निर्णयअनुसार कार्यान्वयनका लागि अध्ययन कार्यदल गठन गरेको छ । मन्त्रिपरिषद बैठकले प्रदेशको सामाजिक विकासमन्त्री कुमारी मोक्तानको संयोजकत्वमा ५ सदस्यीय कार्यदल गठन गरेको हो । समितिको सदस्यमा प्रदेशका श्रम रोजगार तथा यातायात मन्त्री एकालाल श्रेष्ठ, पर्यटन उद्योग तथा सहकारीमन्त्री डम्बरबहादुर तामाङ छन् । उक्त कार्यादलको सदस्य सचिवमा प्रदेश सरकारको एक सचिव रहनेछन् भने अर्का एक सदस्य सोही क्षेत्रका विज्ञ रहनेछन् । यसैबीच, प्रदेशको नीति तथा योजना आयोगको उपाध्यक्षमा होमनाथ चालिसे नियुक्त भएका छन् । मंगलबारको मन्त्रिपरिषद् बैठकले चालिसेलाई आयोगको उपाध्यक्षमा नियुक्त गरेको हो । बर्दियामा जन्मिएका चालिसे जनसंख्या र बुढ्यौलीविद् हुन् । उनी त्रिभुवन विश्वविद्यालयमा जनसंख्या विषय अध्यापन समेत गराउँछन् । अध्ययन र अनुसन्धानमा क्षेत्रमा क्रियाशील चालिसे विश्व स्वास्थ्य संगठन जेनेभाको स्वस्थ बुढ्यौली शताब्दी कार्यक्रमका विज्ञ सदस्यसमेत हुन् ।"
१२ लाखको औषधि अलपत्र,"(रामेछाप) आपूर्तिकर्ताले आफूखुसी औषधि पठाएपछि रामेछापको मन्थली अस्पतालले करिब १२ लाखको औषधि अस्वीकार गरेको छ । ती औषधि केही दिनदेखि अस्पताल भवनको पेटीमा अलपत्र छ । अस्पताल पुग्ने बिरामीलाई भने औषधिका लागि अर्को स्थानमा पठाउन थालिएको छ । आपूर्तिकर्ताले चिकित्सकले सिफारिस नगर्ने औषधि भिडाउन खोजिरहेको अस्पतालको भनाइ छ । अस्पतालले २५ लाख रुपैयाँको औषधि आपूर्तिका लागि बोलपत्र आह्वान गरेको थियो । ठेक्का रकमको आधा औषधि मागेकै आधारमा भए पनि आधा मूल्य बराबरको औषधि बुझ्न मानेको छैन । बिरामीले धेरै मात्रामा रुचाउने र चल्तीको औषधि ल्याउनका लागि अस्पतालले आपूर्तिकर्तालाई सम्झौताकै बेला सर्त बन्देज गराएको थियो । तर, आपूर्तिकर्ताले केही फरक औषधि ल्याएकाले अस्पतालले नबुझेको हो । सर्तअनुसारको औषधि नआएपछि अस्पतालले आपूर्तिकर्तालाई फिर्ता लैजान र अर्को ल्याउनका लागि पत्राचार गरे पनि आपूर्तिकर्ता फिर्ता लिन आएको छैन । अस्पतालका मेडिकल सुपरिन्टेन्डेन्ट डा समीर क्षेत्रीका अनुसार अस्पतालको टेन्डर सकारेको काठमाडौंको हेल्पिङ मल्टिप्रपोज प्रालिले गत मंसिर १५ गते अस्पतालका लागि औषधि आपूर्ति गरेको थियो । तर, अधिकांश बिरामीले सेवन गर्नेभन्दा बेग्लै नामको औषधि आएपछि फिर्ता पठाइएको थियो । फिर्ता गरेपछि चिकित्सकले भनेको नामको औषधि पठाउनुपर्नेमा आपूर्तिकर्ताले पुनः पुरानै औषधि अरू औषधिमा मिसाएर पठाएको पाइएको हो । ५ दिनअघि अस्पतालमा पुगेको औषधि चेक गर्दा फेरि पनि त्यही औषधि भेटियो, डा क्षेत्रीले भने, त्यसपछि हामीले औषधि फेर्नका लागि ७ दिने म्याद दिएर पत्र लेखेका हौं ।स्वास्थ्य बिमा गराउने बिरामीले उच्च रक्तचाप, मधुमेह, दम र पिसाबसम्बन्धी रोगका लागि गुणस्तर र सधैं खाने गरेको औषधि मात्र लिन खोज्छन् । एकथरी औषधि खाइरहेका बिरामीलाई अर्को औषधि दिँदा लिँदैनन् । त्यसैले पनि तोकिएकै औषधि ल्याउनका लागि अस्पतालले आपूर्तिकर्तालाई बारम्बार आग्रह गर्ने गरेको उनले बताए । अस्पतालमा दैनिक सरदर १ सय ५० जना बिरामी उपचारका लागि पुग्ने गरेका छन् । तीमध्ये अधिकांश बिरामीले स्वास्थ्य बिमा गरेका छन् । उनीहरूका लागि सरदर दैनिक ५० हजार मूल्यको औषधि आवश्यक हुने चिकित्सक डा केशव धामीले बताए । आपूर्तिकताले ल्याएको औषधि नयाँ बिरामीलाई चलाउन नसकिने कामै नलाग्ने हैन, मन्थली नगरपालिकाका स्वास्थ्य शाखा प्रमुख केशव फुयाँलले भने, तर स्वास्थ्य बिमा गरेका अधिकांश पुराना रोगीले खाइरहेकै औषधि खोज्ने भएकाले समस्या भएको हो । एक वर्षदेखि मन्थली नगरपालिकाले सञ्चालन गरेको उक्त अस्पतालमा सरकारले दिने निःशुल्क औषधिबाहेक स्वास्थ्य बिमामा सूचीकृत औषधि र आन्तरिक फार्मेसी गरी ३ प्रकारका औषधि वितरण हुन्छ । १५ शय्याको अस्पतालमा हरेक वर्ष मन्थली नगरपालिका र आन्तरिक आयबाट औषधि खरिद गर्ने गरिएको छ । अस्पतालले जनरल स्वास्थ्यका अतिरिक्त सामान्य शल्यक्रिया, दाँत, आँखा, प्रयोगशाला विशेषज्ञ शिविर सञ्चालन गरी बिरामीको उपचार गर्दै आएको छ ।"
खोला चौडा बनाउन १४ करोड खर्च,"(चितवन)जिल्लाको दक्षिण क्षेत्रमा पर्ने माडी जंगलले घेरिएको र दर्जनौं खहरेले चिरिएको ठाउँ हो । बर्खामा माडीमा हरेक वर्ष बाढी र डुबानले दुःख दिने गरेको छ । तिनैमध्येको एक हो रक्तेनी । माडीको बिचोबीच वसन्तपुरनजिक हुँदै उत्तर बग्ने यो खोलालाई शान्त पार्न १४ करोड रुपैयाँ खर्च भएको छ । रक्तेनी खोला फराकिलो बनाउन यो रकम खर्च भएको हो, जसका कारण १४ टोलमा बाढीको डर कम भएको छ । रक्तेनी खोलानजिक घर भएका मनु मियाँ अहिले खुसी छन् । पहिला बाढी आएर डुबान र कटान हुँदा एक मुरी धान फल्न गाह्रो हुने ठाउँमा अहिले चारपाँच मुरी फल्न थालेको उनले बताए । रक्तेनी खोलाको लम्बाइ मुहानदेखि नौ किलोमिटर छ । यो खोला माडी नगरपालिकाको वडा ३, ५ र ६ हुँदै बगेको छ । खोलावरपर १४ टोल छन् । जहाँ एक हजार आठ घरधुरीमा ४ हजार ७७८ जनाको बसोबास छ ।यो खोला पहिला केवल चारदेखि नौ मिटरसम्म चौडा थियो । एक ठाउँमा १८ मिटर र दुई ठाउँमा १७ मिटरसम्म फैलिएको थियो । अहिले मध्यखण्डमा २० मिटर र तल्लो खण्डमा ४० मिटर चौडा बनाइएको छ । ग्रामीण पुनर्निर्माण संस्था (आरआरएन) ले दातृ निकायबाट जुटाएको १४ करोड ४६ लाख रुपैयाँ यो काममा खर्च भएको छ । तीन वर्षअघि फेब्रुअरी ५ मा खोला चौडा बनाउने काम सुरु भएको थियो । त्यसअघि आरआरएनले रक्तेनी आडको बाँदरमुढे खोलालाई चौडा बनाएको थियो । आठ किलोमिटर लम्बाइको बाँदरमुढे खोलालाई नौ करोड रुपैयाँ खर्च गरेर चौडा बनाएपछि बाढी नियन्त्रण भएको देखेर रक्तेनीमा त्यस्तै काम गरेको आरआरएनका माडी संयोजक रवीन्द्रसिंह ठकुरीले बताए । खोला आडको एउटा बजार नै लान सक्ने देखिएपछि बाँदरमुढेमा काम गर्यौं, त्यसको प्रभाव राम्रो रहेकाले रक्तेनीमा पनि त्यसै गर्यौं, ठकुरीले भने ।माडी नगरपालिकाका पूर्वमेयर तथा हाल वाग्मती प्रदेशसभाका सदस्य ठाकुरप्रसाद ढकाल माडीमा सानाठूला गरी २७ वटा खहरे खोलाले दुःख दिने गरेको बताउँछन् । हरेक खोलामा काम गरेर बजेट छर्नुभन्दा एउटै खोलामा प्रभावकारी काम गरेर नतिजा हेर्ने उद्देश्यले एउटाएउटा खोलामा काम अगाडि बढाएको ठकुरीले बताए । जापानबाट आएका प्राविधिकको अध्ययनले खोला चौडा बनाएर काम गरेको उनले सुनाए ।कमजोर भूबनोटको सोमेश्वर पहाडमा मुहान भएको खोलाले ढुंगा र गेग्रान बोकेर आउँछन् । साँघुरो खोला हुँदा गेग्रान थुप्रने र पानी गाउँ पस्छ, यसले गर्ने क्षति रोक्न खोलाको क्षेत्र चौडा बनाउनुपर्ने जापानी विज्ञहरूको अध्ययनले देखाएको हो, ठकुरीले भने । मुहान क्षेत्रमा पहिरो रोक्न चेक ड्याम बनाएको र तल्लो क्षेत्रमा खोलाको चौडाइ बढाएर माटोको बाँध र आवश्यक ठाउँमा पक्का बाँधसमेत लगाएको उनले बताए । बाँदरमुढे र रक्तेनी खोलामा बाढी नियन्त्रण हुँदा आठ हजार जनसंख्या लाभान्वित भएको ठकुरीले बताए । अहिलेसम्म हेर्दा खोला आफ्नो ठाउँबाट बग्न थालेको छ, यसले ढुक्क भएका छौं तर पहिला पटकपटक बाढीले बगाएको ठाउँ हो, धोवाहाका बिघा साह कानुले भने, कुनै बेला फेरि दुर्घटना हुन पनि सक्छ । त्यस्तो बेलामा जोगिन हामीले तयारी गरेका छौं ।माडी नगरपालिकाका मेयर ताराकुमारी काजी महतोले बाढीबाट छुटकारा पाउने देखेपछि खोला चौडा बनाउन स्थानीयले आफ्नो जग्गा दिएको बताइन् ।"
कुखुरापालनमा किसानलाई मूल्य न उपभोक्तालाई सहुलियत,"(चितवन), (बिर्तामोड)बर्डफ्लुलगायत संक्रामक रोगसँगै बजारमा देखिएका अन्य समस्याले समग्र कुखुरापालन (पोल्ट्री) व्यवसाय संकटको भुमरीमा परेको छ । मासुअन्डा उत्पादन गर्ने किसान र व्यवसायीले उचित मूल्य नपाउने र उपभोक्ताले सस्तोमा किन्न नपाउने समस्या सतहमै देखिएको छ । यस क्षेत्रमा लामो समय बिताएका व्यवसायी नै समाधानको उपाय नदेखेको बताउँछन् । चितवनमा अहिले कुखुराको अन्डा खुद्रा मूल्य गोटाको १५ रुपैयाँ छ । किसानले एक क्रेट अन्डाको मूल्य बढीमा २५० रुपैयाँ पाएको अन्डा उत्पादन गर्ने लेयर कुखुरापालकको संगठन नेपाल लेयर्स कुखुरापालक संघका सचिव मदन पोखरेलले जानकारी दिए । एक क्रेटमा ३० अन्डा हुन्छन् । किसानले एउटा अन्डाको मूल्य सरदर साढे सात रुपैयाँ हाराहारी पाएको उनले बताए । दाना, औषधि, बिजुली र अन्य खर्च जोड्दा मासुका लागि पालिने ब्रोइलर कुखुराको लागत प्रतिकिलो २१० रुपैयाँ पर्ने किसान दीपक पाण्डेको भनाइ छ । तर कुखुरा प्रतिकिलो १८० देखि १९० रुपैयाँसम्म बिक्री भएको छ । चितवनको बजारमा मासु प्रतिकिलो ३६० रुपैयाँसम्म छ । जिउँदो कुखुरा र मासुको मूल्य अन्तर किलोमा एक सय रुपैयाँसम्म हुनुपर्ने हो । तर न किसानले मूल्य पाए, न उपभोक्ताले सस्तो खान पाएका छन् । पाँच वर्षअघि ३०३५ रुपैयाँ किलाको दाना अहिले दोब्बर भएको छ । तर पोल्ट्री उत्पादन चल्ला, तयारी कुखुरा र अन्डाको मूल्य पाँच वर्षअघि जे थियो, त्यसको आधा छ, नेपाल कुखुरा व्यवसायी मञ्चका अध्यक्ष राजेन्द्र लामिछानेले भने । सस्तो कुखुरा भारतबाट ल्याउने र नेपाली उत्पादन पनि सस्तोमै किन्ने गरेका कारण किसान मर्कामा परेको पोल्ट्री महासंघका उपाध्यक्ष टीका पोखरेलले बताए । कुखुराको मासु अवैध तरिकाले भारतबाट आउने गरेको स्थानीय कुखुरा पालकहरूको दाबी छ । भारतमा दुई किलोभन्दा बढी तौलका कुखुराको मूल्य छैन । तौल बढी भएको कुखुराको मासुमा रेसा पस्छ । रेसा भएको मासु उता बिक्री हुँदैन । त्यस्ता कुखुरा यता ल्याएर बजार बिगार्ने काम भएको छ, पोखरेलले भने । त्यस्ता कुखुरा होटल र पार्टी प्यालसेमा खपत हुने गरेको उनको भनाइ छ । भारतका कुखुरा अवैध रूपमा ल्याउने नेपालगन्जका ती व्यक्ति पहिचान गरेर हामीले त्यसो नगर्न दबाब दियौं । आठ१० दिन रोकिन्छ अनि फेरि सुरु हुन्छ, पोखरेलले भने । कुखुरा र अन्डा उत्पादकबाट उपभोक्तासम्म पुग्न बीचमा विभिन्न तह पार गर्नुपर्छ । उत्पादकबाट सप्लायर्सले किन्छन् । सप्लायर्सले डिलरलाई, डिलरले थोक बिक्रेतालाई बेच्छन् । अनि खुद्रा बिक्रेता र साइकल बिक्रेता हुँदै कम्तीमा तीन र बढीमा पाँच तह पार गरेर पोल्ट्री उत्पादन उपभोक्तासम्म पुग्छ । सप्लायर्सबिना पोल्ट्री उत्पादन उपभोक्तासम्म पुग्न गाह्रो रहेको दाना, चल्ला, कुखुरा, अन्डा बजार पुर्याउने व्यवसायमा संलग्न व्यवसायीहरूको संस्था नेपाल पोल्ट्री सप्लायर्स कल्याणकारी संघका पूर्वअध्यक्ष तेजनाराण पाण्डे बताउँछन् । तर सप्लायर्सहरूका कारण मात्रै पनि मूल्य कम बेसी हुने होइन । बजारमा अनेक पक्ष छन् । बीचका केहीले मार्जिन बढी राखे मूल्य बढ्ने हो तर त्यस्तो कमै हुन्छ, पाण्डेले भने । सप्लायर्सले किसानलाई चल्ला र दाना दिन्छन्, हुर्केपछि कुखुरा र अन्डा पनि उठाउँछन्, जसका कारण उत्पादन मूल्य उत्पादकको हातबाट सप्लायर्सको तजबिजमा पुगिसक्ने नेपाल लेयर्स कुखुरापालक संघका सचिव मदन पोखरेलको भनाइ छ । किन्नेले मागेको मूल्यमा नदिए जोगाएर राख्ने उपाय छैन । बजार यसरी पनि बिग्रँदै आएको छ, उनले भने । मासुको उचित मूल्य पाउन किसानको संलग्नता रहने गरेर विभिन्न ठाउँमा ठूला कोल्ड स्टोर सरकारले निर्माण गर्नुपर्ने व्यवसायीहरूको माग पूरा हुन सकेको छैन । अब निश्चित मापदण्ड बनाएर पूरा गर्नेलाई खरिद या बिक्रेता प्रमाणपत्र दिएर कारोबार गर्न पाउने व्यवस्था हुनुपर्ने नेपाल लेयर्स कुखुरा पालक संघका अध्यक्ष विनोद पोखरेलको धारणा छ । नेपालको पोल्ट्री व्यवसाय डामाडोल हुन लागेको पोल्ट्री महासंघका अध्यक्ष गुणचन्द्र विष्ट बताउँछन् । दानाको मूल्य अचाक्ली बढेको छ । बैंकको ब्याज पनि बढेको छ तर तिनले लगानी थप्दैनन् । अन्डा बेचेर दाना खुवाउनै पुग्दैन । जग्गासमेत बिक्री हुन्न । अनि व्यवसाय कसरी बचाउने ? विष्टले भने । कुखुराको दाना नेपालमै उत्पादन भए पनि मकै, भटमासको पिना जस्ता मुख्य कच्चा पदार्थ भारतबाट आयात हुन्छ । भारतमा सहुलियतमाथि सहुलियत छ । त्यस्तो ठाउँमा उत्पादन भएका तर त्यहाँ बिक्री नहुने कुखुरासँग हामीले प्रतिस्पर्धा गर्नुपरेको छ, पोल्ट्री महासंघका उपाध्यक्ष पोखरेलले भने । चल्ला उत्पादन गर्ने ह्याचरी उद्योगीको संस्थाका पूर्वअध्यक्षसमेत रहेका पोखरेलका अनुसार ह्याचारीहरूले माउ चल्ला राख्न निकै कटौती गरेका छन् । नेपालमा मासुका लागि पालिने ब्रोइलर कुखुराका चल्ला उत्पादन गर्ने ह्याचरी ३४८ वटा थिए । अन्डाका लागि पालिने लेयर्स कुखुराका चल्ला उत्पादन गर्ने ह्याचरी १४ वटा थिए । लेयर्सका एकाध मात्रै ह्याचरी सञ्चालनमा छन् । ब्रोइलरका दुई सय ह्याचरी जनतन चलेको पोल्ट्री महासंघका उपाध्यक्ष पोखरेलको भनाइ छ । कोरोनाअघि यहाँका ह्याचरीले प्रतिमहिना दुई लाख चल्ला थप्थे । कुखुरा बूढा हुँदै जाने भएका कारण नयाँ चल्ला थप्दै जानुपर्छ । अहिले ह्याचरीहरूले महिनामा मुस्किलले ६० हजार चल्ला मात्रै थप्ने गरेका छन् । पोल्ट्रीको अवस्था कति बिग्रँदै गयो, यसैबाट देखिन्छ, उनले भने । नेपालभर पोल्ट्रीमा एक खर्ब ५० अर्ब रुपैयाँ लगानी भएको महासंघका अध्यक्ष विष्ट बताउँछन् । यसमध्ये आधा रकम बैंकको लगानी भएको उनको भनाइ छ । कृषि ऋणको रकम बैंकहरूले एकलौटी जस्तो कुखुरापालन क्षेत्रमा लगाए । कुखुरा पाल्नेसँग जग्गा पनि हुने, अलि प्रतिष्ठित व्यक्तिले यो काम गर्ने हुँदा रकम डुब्दैन भन्ने विश्वासले उनीहरूले कुखुरापालन क्षेत्रमा ऋण खन्याए, चितवन उद्योग संघका अध्यक्ष त्रिलोचन कँडेलले भने । बर्डफ्लुलगायत रोगले कोरोनाअघि नै पोल्ट्री व्यवसाय घाटामा जान लागेको महासंघ उपाध्यक्ष टीका पोखरेलले बताए । बर्डफ्लुलगायत रोगले सताइरहेको थियो । कोरोना पनि थपियो, उनले भने, अहिले बैंकले पनि ऋण थप्न नसक्ने भए । ब्याज त बढेको बढ्यै छ । व्यवसाय टिकाउन अति मुस्किल छ । बिचौलियाको मारमा किसानझापाको मेचीनगर नगरपालिका२ का किसान बुद्धिमान तामाङको वाइबा पोल्टी एन्ड कृषि फार्ममा ५ हजार लेयर्स कुखुराबाट दैनिक १२ कार्टुन अन्डा उत्पादन हुन्छन् । अन्डा बिक्री नभएपछि उनले २० कार्टुन अन्डा केही दिनअघि बिर्तामोडको मुक्तिचोकमा फालेर सरकारको ध्यानाकर्षण गराए । उनीसँगै जिल्लाभरका अन्डा, कुखुरा तथा बाख्रा पालक किसान सरकारविरुद्ध कुखुरा र अन्डासहित सडकमा प्रदर्शनमा उत्रिए । उचित मूल्य नपाएपछि जिल्लामा कुखुराको अन्डा एवं चल्ला उत्पादक व्यवसाय संकट उन्मुख छ । लागत मूल्यसमेत नपाएपछि अन्डा उत्पादक किसान मारमा परेका हुन् । बजारमा अन्डा प्रतिगोटा १५ रुपैयाँका दरले बिक्री हुन्छ । उपभोक्ताले खुद्रा व्यापारीसँग उक्त मूल्यमा अन्डा किन्छन् । किसानले भने उपभोक्ताले तिरेको मूल्यको आधा मूल्यसमेत नपाएको अवस्था छ । अवैध रूपमा भारतबाट भित्रिने तथा चितवनबाट आउने अन्डासँग प्रतिस्पर्धा गर्न नसकेपछि स्थानीय अन्डा उत्पादक किसान पलायनको अवस्थामा पुगेका हुन् । झापामा मात्र दैनिक अन्डा खपत करिब १५ लाख हुने गरेको मेची पोल्ट्री प्रालिका प्रबन्ध निर्देशक विवेक निरौलाले जानकारी दिए । खपतका हिसाबले एकतिहाइ पनि उत्पादन छैन । तर पनि जिल्लाका किसानको अन्डा बिक्री भइरहेको छैन, उनले भने, यत्रो अन्डा कहाँबाट आउँदै छ ? खुला सिमानाको फाइदा उठाउँदै तस्करीका माध्यमबाट दैनिक ठूलो परिमाणमा भारतीय अन्डा नेपाल भित्रिने गरेको उनको दाबी छ । बिचौलियाले चितवनमा उत्पादित अन्डा झापा ल्याएर बजार मूल्यभन्दा प्रतिकार्टुन २ सय रुपैयाँ कम्तीमा बिक्री गर्ने गरेकाले पनि स्थानीय किसानको अन्डा बिक्री नभएको उनको भनाइ छ । भारतबाट अवैध रूपमा भित्रिने अन्डा रोक्न सके स्थानीय किसानले राम्रो मूल्य पाउने उनी बताउँछन् । एक कार्टुनमा २ सय १० वटा अन्डा हुन्छन् । अहिले १८१९ सय कार्टुनका हिसाबले अन्डा बिक्री गर्नुपरेको छ । जब कि एक कार्टुन अन्डा उत्पादन गर्दा लागत मूल्य नै २६२७ सय रुपैयाँ पुग्छ, तामाङले भने, लागत मूल्यभन्दा प्रतिकार्टुन ५६ सय रुपैयाँ घाटा खाएर कसरी व्यापार गर्नु ? दाना, क्यारेट, कार्टुन, श्रमिक ज्याला, बैंकको ब्याज वृद्धि भएकाले लागत मूल्य बढेर गएको मेचीनगर२ का किसान चूडामणि मगरले जनाए । तर उत्पादित अन्डाको मूल्य वृद्धि नहुँदा किसान व्यवसायबाटै पलायनको अवस्थामा पुगेको उनको भनाइ छ । किसानले प्रतिगोटा ८९ रुपैयाँका दरले अन्डा बिक्री गरिरहेका छन् । तर बजारमा उपभोक्ताले प्रतिगोटा १५ रुपैयाँ तिर्नुपर्छ । झन्डै शतप्रतिशत नाफा खाएर बिचौलियाले अन्डा बिक्री गरिरहेका छन् । सरकारले यस्तो अवस्थाको अन्त्य गर्नुपर्छ, मगरले भने । बिचौलियालाई अन्डा खरिदबिक्री गर्न रोक नलगाए अन्डा उत्पादक किसान विस्थापित हुने उनको दाबी छ । किसानले उत्पादन गर्ने अन्डामा सरकारले समर्थन मूल्य तोक्नुपर्ने दमकका किसान भरत चम्लागाईंको माग छ । लागत मूल्यका आधारमा सरकारले समर्थन मूल्य तोक्यो भने किसानले उचित मूल्य पाउन सक्छन्, उनले भने ।"
निजी क्षेत्रकै ठूलो आयोजनाबाट ८६ मेगावाट राष्ट्रिय प्रणालीमा,"(सोलुखुम्बु)निजी क्षेत्रकै ठूलो ८६ मेगावाट क्षमताको सोलुखोला दूधकोसी जलविद्युत् आयोजना राष्ट्रिय प्रसारण प्रणालीमा जोडिएको छ । साहस ऊर्जा कम्पनी लिमिटेड प्रवर्द्धक रहेको उक्त आयोजना अघिल्लो सातादेखि परीक्षण उत्पादनका क्रममा थियो । सबै उपकरण परीक्षण सफल भएपछि विद्युत् प्राधिकरणको राष्ट्रिय प्रणालीमा जोडिएको छ, साहस ऊर्जा लिमिटेडका अध्यक्ष हिम पाठकले भने । सोलुदूधकण्ड नगरपालिका११ स्थित सोलुखोलाको पानी ४ हजार ६ सय ७९ मिटर लामो सुरुङमार्ग र १९ सय ३८ मिटर लम्बाइको पाइप लाइनमार्फत थुलुङदूधकोसी ३ मैकुबेसीमा खसालेर ८६ मेगावाट बिजुली उत्पादन गरिएको हो । नदी प्रवाह (आरओआर) मा आधारित उक्त आयोजना लाम्माने सबस्टेसनमा रहेको १३२ केभीए सोलुकरिडोरमा जोडिएको हो । साहस ऊर्जाको विद्युत् गृहदेखि लाम्मानेसम्म १३ किमि ग्रिड निर्माण गरी आयोजनाले १३२ केभी प्रसारण लाइनमा जोडेको हो । उक्त आयोजनाको ग्रस हेड ६ सय १३ मिटर छ । ०७२ असोजमा विद्युत् विकास विभागबाट जेनेरेसन लाइसेन्स लिएको कम्पनीले सिभिल क्षेत्र निर्माणको जिम्मा इटाली कम्पनी सीएमसी द रिभेन्नाले पाएको थियो । सम्झौताअनुसार काम नगरेको भन्दै उक्त कम्पनीसँग ठेक्का तोडेर पुनः नयाँ ठेक्का आह्वान गरिएको थियो । त्यसपछि सीई कन्स्ट्रक्सनले ठेक्का लिएर सिभिलतर्फको काम समयमै सम्पन्न गरी आयोजनाले पूर्णता पाएको हो । उक्त आयोजनाको हाइड्रोमेकानिकलको ठेक्का माछापुच्छ्रे एन्ड मेटल वर्कसप र इलक्ट्रोमेकानिकलको ठेक्का भाइथ हाइड्रोले लिएको थियो । २५ प्रतिशत संस्थापक तथा सेयरधनी र ७५ प्रतिशत बैंकको लगानीमा करिब १३ अर्ब लागतमा आयोजना निर्माण भएको हो । साविकको नेपाल इन्भेस्टमेन्ट बैंकको नेतृत्वमा १० बैंकले यस आयोजनामा लगानी गरेका हुन् । आयोजना नेपालको निजी क्षेत्रबाट बनेको पहिलो ठूलो र देशको तेस्रो ठूलो रहेको बताइएको छ । यसअघि तामाकोसी ४५६ मेगावाट र कालीगण्डकी १४४ मेगावाट क्षमताका आयोजना निर्माण सकिएका छन् । ८६ मेगावाट क्षमताको विद्युत् आयोजना केन्द्रीय लाइनमा जोडिएसँगै विद्युत् प्राधिकरणलाई हिउँदयाममा राहत भएको छ । १५ दिनभित्र व्यावसायिक उत्पादन गरिने कम्पनीका अध्यक्ष पाठकले बताए । यसअघि सोलुखोलामै निर्मित २३५ मेगावाट क्षमताको अपर सोलुजलविद्युत् आयोजना राष्ट्रिय प्रसारण लाइनमा जोडिएको छ । सोलुखोलामा अझै १ सय ५० मेगावाटभन्दा बढी क्षमताका विद्युत् आयोजना निर्माणका क्रममा छन् ।"
पहिलो चरणमा ६६ कम्पनीसँग पीपीए,काठमाडौं (कास) नेपाल विद्युत् प्राधिकरणले पहिलो चरणमा नदी प्रवाहमा आधारित (आरओआर) प्रकृतिका ६६ आयोजनासँग विद्युत् खरिदबिक्री सम्झौता (पीपीए) गर्ने भएको छ । गत बिहीबार ऊर्जा मन्त्रालयको बोर्ड बैठकले १५ सय मेगावाटसम्मका आयोजनाका लागि पीपीए खुलाउने निर्णय गरेको थियो । कनेक्सन एग्रिमेन्टको रोलक्रमका आधारमा पीपीए गर्ने निर्णय भएको प्राधिकरणले जनाएको छ । कनेक्सन एग्रिमेन्ट गरेका आयोजनाले पहिला प्राथमिकता पाउने प्राधिकरणका प्रबन्ध निर्देशक कुलमान घिसिङले बताए । प्राधिकरणले ३१९२ मेगावाट क्षमताका आयोजनासँग कनेक्सन एग्रिमेन्ट गरेको छ । हालसम्म कुल ३१ लाख ९२ हजार ९९ किलोवाट अर्थात् ३१९२ मेगावाट क्षमताका १३६ आयोजनासँग कनेक्सन एग्रिमेन्ट भइसकेको छ । प्राधिकरणले प्रकाशन गरेको रोलक्रमअनुसार ६६ आयोजनासँग पीपीए हुनेछ । हाल १५ सय मेगावाटसम्मका मात्रै पीपीए खुलाएका कारण रोलक्रमको सुरुवातमा रहेकामध्ये ६६ कम्पनीसँग पहिला पीपीए हुनेछ । त्यसमध्ये सबैभन्दा पहिलो रोलक्रममा कञ्चन ऊर्जा प्रालि छ । रोलक्रममा भएका आयोजना तोकिएको समयमा नआए वा लाइसेन्स खारेज भएको अवस्थामा त्यसपछिको आयोजनाले प्राथमिकता पाउने प्राधिकरणले जनाएको छ । कञ्चन ऊर्जासँग ०७३ माघ २ मा एक मेगावाटको गड्डी गढ (बैतडी) निर्माणका लागि सम्झौता भएको थियो । सबैभन्दा पछिल्लो रोलक्रममा भने अर्बिट इनर्जी प्रालि छ । गत माघ १२ मा उक्त कम्पनीसँग सम्झौता भएको थियो ।अर्बिटसँग संखुवासभामा रहेको सभाखोला बी र सी जलविद्युत् आयोजनाका लागि सम्झौता भएको छ । यसको क्षमता क्रमशः ६४ र २०९४ मेगावाट प्रस्ताव गरिएको छ ।
लय पक्रिँदै कृषि औजार कारखाना,"(पर्सा)३० वर्षअघि बन्द वीरगन्जस्थित कृषि औजार कारखानामा अहिले रौनक फर्किएको छ । राष्ट्रिय आविष्कार केन्द्रले कारखानामा कृषि औजारको परीक्षण उत्पादन गर्न थालेपछि लामो समयदेखि बन्द कारखानाले नयाँ जीवन पाएको छ । बेल्चाको सफल परीक्षण उत्पादन गरिसकेको केन्द्रको वैज्ञानिक टोलीले अब कुटो, कोदालो, गैंटीलगायत कृषि औजार उत्पादन गर्न लागिपरेको छ । केही दिनमै अरू औजारको पनि परीक्षण उत्पादन गरिने केन्द्रका मेकानिकल इन्जिनियर प्रज्ज्वल कोजुले बताए । उद्योग सञ्चालनका लागि दुईदुई वटा मिलिङ र लेथ मेसिन, चार वटा डाई प्रेसर, दुई वटा आयल फर्नेस, एउटा कोइला फर्नेस र दुई वटा ह्यामर सञ्चालन गरिएको उनको भनाइ छ । तत्काललाई यी उपकरणबाट केही कृषि औजार उत्पादन गर्न सकिने र क्रमशः कारखानामा रहेका अन्य उपकरण पनि सञ्चालन गर्दै जाने लक्ष्य रहेको उनले बताए । उद्योगमा सानाठूला गरी करिब पाँच दर्जन उपकरण छन् । कारखानाका उपकरण तीन दशकदेखि बन्द रहेकाले तिनलाई पुनः सञ्चालक गर्न समय लाग्ने उनले बताए । कतिपय उपकरण हाम्रो जन्मभन्दा अघिका छन्, कोजुले भने, कतिपय पुराना उपकरण अन्य मुलुकमा प्रयोगमै छैनन् । तर हामीले पुरानै उपकरणलाई पनि पुनः प्रयोग गर्न लायक बनाएका छौं । हाल केन्द्रका ४ मेकानिकल इन्जिनियर तथा स्वयंसेवक गरी ११ जनाको टोली यहाँ कार्यरत छ । हाल कारखानामा विद्युत् आपूर्ति नै कम रहेकाले एकसाथ सबै उपकरणको परीक्षणमा समस्या भएको स्वयंसेवकमध्येका एक अम रोक्काले जनाए । विद्युत् आपूर्ति कम रहेकाले एकसाथ सबै उपकरण परीक्षण सम्भव छैन, उनले भने, पालैपालो परीक्षण गरिरहेका छौं । हाल केन्द्रको टोलीले दोस्रो चरणमा यहाँ आएर काम गरिरहेको रोक्काले बताए । पुराना उपकरणबाट कृषि औजारको सफल उत्पादन गरेपछि यो टोलीले तत्काललाई काम रोक्ने उनको भनाइ छ । त्यसपछि सरकारले कारखाना सञ्चालनका लागि रकम निकासा गरेपछि उद्योग पूर्ण क्षमतामा सञ्चालन गर्ने योजना रहेको उनले जनाए । निवर्तमान अर्थमन्त्री जर्नादन शर्माले उद्योग सञ्चालनका लागि ५० देखि ६० करोड रुपैयाँ निकासा गर्ने प्रतिबद्धता जनाए पनि हालसम्म केन्द्रले एक रुपैयाँ पनि सरकारबाट नपाएको रोक्काको दाबी छ । पहिलो चरणमा २५ करोड रुपैयाँ प्राप्त भए त्यसबाट तत्काल उद्योग सञ्चालन गर्न सम्भव रहेको उनले बताए । सुरुको १० वर्ष केन्द्र आफैंले कारखाना सञ्चालन गर्ने र त्यसपछि सरकारलाई हस्तान्तरण गर्नेछ । मुनाफाको आधाआधा हिस्सा केन्द्र र सरकारले लिनेछन् । केन्द्रले प्राप्त गर्ने हिस्साबाट कारखाना परिसरमै एउटा छुट्टै अनुसन्धान केन्द्र सञ्चालन गर्ने योजना पनि छ । तत्कालीन राजा महेन्द्रले ०२४ फागुन २८ मा सोभियत संघ सरकारले उपहारस्वरूप निर्माण गरिदिएको उद्योग उद्घाटन गरेका थिए । पूर्ण क्षमतामा सञ्चालनमा आउँदा उद्योगमा २ सय १० स्थायी र १ सय ११ अस्थायीसमेत गरी करिब ३ सय २५ जनशक्ति कार्यरत थिए । उद्योग बन्द भएपछि सबै कर्मचारीमजदुरले उपदान लिएर बिदा भए पनि तत्कालीन क्यासियर रामसेवक महतोले भने अझै उपदान लिन बाँकी रहेको बताइएको छ । ९ बिघा ११ कट्ठा क्षेत्रफलमा फैलिएको कृषि औजार कारखाना तथा यसका अन्य भौतिक पूर्वाधारको रेखदेख तथा संरक्षण ६ जना व्यक्तिले गर्दै आएका छन् ।उद्योग रुग्ण हुँदै गएपछि तत्कालीन सरकारले ०५३ जेठ १७ मा उक्त उद्योग निजीकरण गर्ने निर्णय लिएको थियो । १३ करोड रुपैयाँमा निजीकरणमा लैजान खोज्दा ९ करोड ५१ लाख रुपैयाँ बराबर ६५ प्रतिशत स्वामित्व निजी क्षेत्रले पाउने र बाँकी ३५ प्रतिशत स्वामित्व नेपाल सरकार आफैंले राख्ने निर्णय भएको थियो । पाटनका रेशमलाल वैद्य, बनेपाका जोगीलाल ताम्राकार र हेटौंडाका उदयमोहन श्रेष्ठले साझेदारीमा यस उद्योगको ६५ प्रतिशत स्वामित्व किनेका थिए । तर एक पटक उद्योग बन्द भएपछि पुनः सञ्चालनमा आउनै सकेन । कारखानाले हँसिया, खुर्पी, कुटो, कोदालो मात्र नभई विद्युत् प्राधिकरणका लागि बिजुलीका पोल, तत्कालीन यातायात संस्थानका लागि ट्यांकर, तत्कालीन शाही नेपाल वायुसेवा निगमका लागि जहाज चढ्ने सिँढी, यात्रुको सामान ओसार्ने ट्रली पनि उत्पादन गरेको थियो ।"
आईएमई जनरल र प्रुडेन्सियल इन्स्योरेन्सबीच मर्जर सम्झौता,काठमाडौं (कास) आईएमई जनरल इन्स्योरेन्स र प्रुडेन्सियल इन्स्योरेन्स कम्पनीबीच आपसमा गाभ्नेगाभिनेसम्बन्धी प्रारम्भिक सम्झौतापत्रमा हस्ताक्षर भएको छ । नेपाल बिमा प्राधिकरणको कार्यालयमा शुक्रबार दुवै कम्पनीका अध्यक्षको सहभागितामा उक्त सम्झौता भएको हो । सम्झौतामा आईएमईका सञ्चालक तथा मर्जर समिति संयोजक अम्बिकाप्रसाद पौडेल र प्रुडेन्सियलका सञ्चालक तथा मर्जर समिति संयोजक अमित अग्रवालले हस्ताक्षर गरे । सेयर अनुपात बराबर अर्थात् १ बराबर १ अनुपात रहने गरी मर्जरको प्रारम्भिक सम्झौता भएको हो । दुवै कम्पनी आपसमा गाभिएपछि बन्ने कम्पनीको नाम आईजीआई प्रुडेन्सियल इन्स्योरेन्स लिमिटेड रहने सहमति भएको छ ।
भारतमा प्रिय नेपाली कुचो,"(ताप्लेजुङ)फक्ताङलुङ गाउँपालिका३ लिंखिमका चम्पा दाहालले माघ पहिलो साता ९७ किलो अम्रिसोको फूल (कुचो) बेचिन् । प्रतिकिलो ९५ रुपैयाँमा बिक्री गरेर उनले ९ हजार २ सय १५ रुपैयाँ आम्दानी गरिन् । उनै चम्पाले गत वर्ष प्रतिकिलो १ सय १० रुपैयाँले ७७ किलो अम्रिसो बेचेकी थिइन् । यस वर्ष भने आफ्नै गाउँमा पुगेको पिकअप भ्यानमा लोड गरिदिइन् । गत वर्ष भने बिक्रीका लागि सदरमुकाम फुङलिङ पुर्याउनुपरेको थियो । करिब ३५ किमि कच्ची सडकको भाडा हिसाब गर्दा उनलाई तुलनात्मक रूपमा यस वर्ष फाइदा भएको छ ।जिल्लाको पूर्वी सिदिङवा गाउँपालिका४ लिम्बूदिनका नारायणप्रसाद राईले चार वर्षअघि लगाएको सबैजसो अम्रिसो निकाले र अलैंची रोपे । प्रतिकिलो १५ देखि २५ रुपैयाँ मात्रैमा बिक्री गर्नुपरेपछि घरका लागि चाहिनेबाहेकको सबैजसो झाडी फाँडेका थिए । तीन वर्षअघि प्रतिकिलो ३५ रुपैयाँ रहेको मूल्य गत वर्ष १ सय २० सम्म पुगेपछि अहिले उनी गाउँघरको अम्रिसो संकलन गरेर झापा पठाउँछन् । यस वर्ष प्रतिकिलो ८० देखि १ सय २० रुपैयाँमा किसानसँग गाउँमै खरिद गरेको बताउने उनले सिदिङवा र सिरिजंगाको अम्रिसो संकलन गर्छन् । यातायातको पर्याप्त पहुँच नपुगेको यस ठाउँका किसानले खरिदकर्तालाई घरमै बोलाउने र नआए सडकसम्म आफैंले बोकेर निकालिदिन्छन् । लामो डाँठ हुने घाँस प्रजातिको अम्रिसोको फूलले दुई वर्षयता किसानमा उत्साह बढाएको छ । पूर्वको काँकडभिट्टादेखि पश्चिमको भैरहवा नाकाबाट भारत निर्यात हुने अम्रिसोको फूलबाट कुचो बनाइन्छ । पूर्वको मुख्य संकलन झापाको धुलाबारी र पश्चिमको भैरहवामा हुने गरेको कुचो व्यवसायी महासंघले जनाएको छ । धुलाबारीमा संकलित अम्रिसो काँकडभिट्टा नाकाबाट भारत निर्यात गरिन्छ । पूर्वको ६० प्रतिशतभन्दा बढी अम्रिसो खपत गर्ने बताउने सञ्जीव शाहले धुलाबारीमा यस वर्ष किलोको १ सय ३० रुपैयाँ तिरेको बताए । गत वर्ष पनि रेट यस्तै यस्तै थियो, उनले भने, पहिला साह्रै मन्दी थियो, तीन वर्षयता बजार मूल्यमा राम्रो सुधार देखिएको छ । भारतको सिलोङपछिको राम्रो उत्पादन नेपालमा हुन्छ । पूर्वको काँकडभिट्टा भन्सारबाट वार्षिक १ हजार र विराटनगरस्थित जोगवनी भन्सारबाट २ सय गाडी भारत निर्यात हुने गरेको शाहले जनाए । ठूलो एक गाडी निर्यात हुँदा नेपाली १२ लाख रुपैयाँ आउने उनी बताउँछन् । इन्डिया पठाउन ५० किलोको बन्डल बनाउँछौं, उनले भने, ठूलो गाडीमा ३ सय र सानोमा १ सय ८ बन्डल अट्छ ।यो सामग्रीको देशकै सबैभन्दा ठूलो मन्डी धुलाबारीलाई मानिने कुचो व्यवसायी महासंघका केन्द्रीय अध्यक्ष राजकुमार कार्कीको भनाइ छ । पूर्वका इलाम, पाँचथर, तेह्रथुम, ताप्लेजुङ, संखुवासभालगायत पहाडका सबैजसो जिल्लाबाट अम्रिसो संकलन हुन्छ । धादिङ र काठमाडौंको पनि कुचो धुलाबारी आउन थालेको उनी बताउँछन् । अम्रिसोको अधिक उत्पादन भने भारतको सिलोङमा हुन्छ । नेपालको तुलनामा तेब्बर उत्पादन त्यहाँ हुन्छ, कार्की भन्छन्, तर नेपाली अम्रिसोको माग भारतीयको तुलनामा धेरै राम्रो छ । भारतको अम्रिसोको डाँठ मोटो र तौल पनि बढी हुने भएकाले नेपालको कुचो मन पराइरहेको उनको भनाइ छ । हाम्रो २ सय ५० ग्रामको र सिलोङको ३ सय ग्रामको कुचो उस्तै हुन्छ, त्यसैले हाम्रो कुचो धेरैले मन पराउँछन्, शाहले भने । कुचो बनाएर पठाउँदा भारतमा १८ प्रतिशत जीएसटी लाग्ने भएकाले नेपालको उत्पादन सबै कच्चा सामग्रीका रूपमा पठाउनुपरेको व्यवसायी बताउँछन् । भन्सार शुल्क नलाग्ने र भारतले पनि कुनै शुल्क नलिने भएकाले निर्यातमा असहजता नरहेको उनीहरूको अनुभव छ । गत वर्षदेखि पाकिस्तान, साउदी अरब र बंगलादेश पनि जान थालेको शाह बताउँछन् । आकर्षक र हलुंगो भएकाले ती देश जाने कुचोमा नेपाली अम्रिसो प्रयोग भएको उनको भनाइ छ । नेपालमा ३० प्रतिशत खपत हुन्छ, उब्रिएको ७० प्रतिशत भारत जान्छ । नेपालमा प्रयोग हुने कुचो भने आफूहरूले नभई किसानले नै बनाउने गरेका छन्, भैरहवाका व्यवसायी केशव पराजुलीले भने । नेपालको मध्य तथा पहाडी भेगमा खेती गरिने अम्रिसो ३ मिटरसम्म अग्लो हुन्छ । एक पटक लगाएपछि १५ वर्षसम्म हुने यसको स्याउला गाईबस्तुको आहाराका रूपमा प्रयोग गरिन्छ । डाँठबाट उच्च कोटीको कागज पनि बन्छ भने बजारमा बिक्री हुने फूलको झुप्पोबाट कुचो बनाइन्छ । कागज बनाउने विषयमा भने अहिलेसम्म आफू जानकार नरहेको घरेलु महासंघका सचिव हर्कराज गुरुङ बताउँछन् ।गाईबस्तुका लागि डाले घाँसका रूपमा प्रयोग हुने अम्रिसो पाल्पा, तनहुँ, नवलपरासीलगायत जिल्लाका सामुदायिक तथा कबुलियती वनमा पनि सामूहिक खेती हुने गरेको पराजुली बताउँछन् । पूर्वको तुलनामा पश्चिममा उत्पादन ढिलो हुन्छ । पूर्वमा पुससम्ममा किसानले थुतेर व्यापारीकहाँ पुर्याइसक्छन् । पश्चिममा भने माघ अन्तिममा मात्रै निस्कने गरेको उनको भनाइ छ ।"
सेगवे नाइनबटको ईस्कुटर एन १००,"काठमाडौं (कास) नेपालका लागि सेगवे नाइनबटको आधिकारिक बिक्रेता आई हबले एनसिरिजअन्तर्गतको नयाँ ईस्कुटर सार्वजनिक गरेको छ । बढी पावरका साथ यस सिरिजको एन १०० नेपाली बजारमा सार्वजनिक गरिएको कम्पनीको दाबी छ । २२०० वाटको अधिकतम पावरको बुसलेस मोटर यसमा जडित छ, जसले गर्दा एक पटकको चार्जमा १०५ किमिसम्मको यात्रा गर्न सकिने सेगवे नाइनबटले जनाएको छ । यो ईस्कुटरमा एलईडी लाइट, डिजिटल डिस्प्ले र राइडी गो जस्ता स्मार्ट टेक्नोलोजी रहेको कम्पनीले बताएको छ । एन १०० मा कम्प्याक्ट डिजाइनका अतिरिक्त अत्याधुनिक मोबाइल एपसहित प्रविधि पनि जडान गरिएको छ, जसमा सवारी चालकहरूको गति, यात्रा गरेको दूरी र बाँकी रहेको ब्याट्री लाइफ ट्र्याक गर्न सकिन्छ, कम्पनीद्वारा जारी विज्ञप्तिमा भनिएको छ ।"
सुरु भयो 'स्पेल बी',"काठमाडौं (कास) प्रस्तोता भूषण दाहालले चलाउने कार्यक्रम स्पेल बी बुधबारदेखि सुरु भएको छ । देशका विभिन्न सहरमा रहेका विद्यालयमा पुगेर त्यहाँका विद्यार्थीबीच प्रतिस्पर्धा गराउने स्पेल बीको पाँचौं सिजनको अडिसन सुरु भएको हो । प्लस टु तहका विद्यार्थी सहभागी हुने यस कार्यक्रममा देशभरका २ हजार ८ सयभन्दा बढी कलेजका विद्यार्थी रहनेछन् । विद्यार्थीको अंग्रेजी भाषा बोल्ने क्षमता तथा सिकाइको विकास गर्नु कार्यक्रमको उद्देश्य रहेको आयोजक संस्था मालिन मिडिया एन्ड इभेन्ट्सका प्रबन्ध निर्देशक महेश पोखरेलले जनाए । अंग्रेजी भाषा अत्यावश्यक भइसकेकाले यस कार्यक्रमले अंग्रेजी शब्द, वाक्य र भाषामा निखार ल्याउन मद्दत गर्नेछ, उनले भने । कार्यक्रममा प्रथम, द्वितीय र तृतीय हुने तीन प्रतिस्पर्धीले क्रमशः तीन लाख, दुई लाख र एक लाख रुपौयाँ नगद रकम पाउन कम्पनीले जनाएको छ । काठमाडौं, भक्तपुर र ललितपुरसहित देशका अन्य सहरमा अडिसनको तयारी भइरहेको आयोजकले बताएको छ । पूर्वको इलाम, बिर्तामोड, विराटनगर, धरान, जनकपुर, लहान हुँदै वीरगन्ज, हेटौंडा, चितवन, बुटवल, दाङ, नेपालगन्ज, धनगढी, महेन्द्रनगर र सुर्खेतसम्म अडिसनको तयारी छ ।"
नयाँ स्टोरेज व्यवस्थापन सुरु गर्दै भाइबर,"काठमाडौं (कास) राकुटेन भाइबरले निजी र भ्वाइस बेस्ड कम्युनिकेसनमा नयाँ स्टोरेज व्यवस्थापन सुरु गर्ने घोषणा गरेको छ । यो नयाँ सुविधाले प्रयोगकर्तालाई आफ्नो स्टोरेजको नियन्त्रण दिने र चाहिएका बेला सजिलै स्पेस खाली गर्न सकिने कम्पनीले जनाएको छ । सीमित स्टोरेज भएका प्रयोगकर्ताले अब भाइबर एप अझ बढी प्रभावकारी रूपमा प्रयोग गर्न सक्ने कम्पनीको भनाइ छ । भिडियो, एआर लेन्स, तस्बिरलगायत अन्तर्क्रियात्मक सञ्चारका अन्य प्रक्रियाका कारण मिडिया मेसेजहरू ठूलो मात्रामा बढिरहेका छन्, जसका कारण पुरानो मोबाइल उपकरणको संस्करणहरूलाई डाटा ह्यान्डल गर्न चुनौतीपूर्ण बनेको अवस्थामा यो सुविधाले केही सहज हुनेछ, कम्पनीले जारी गरेको विज्ञप्तिमा भनिएको छ । नयाँ स्टोरेज म्यानेजमेन्ट सुविधाले प्रयोगकर्तालाई आफ्नो सम्पूर्ण भाइबर एपबाट क्यास क्लिन गर्न वा स्पेस खाली गर्न आवश्यक जानकारीसमेत दिने राकुटेन भाइबरका सीईओ ओफिर इयालले बताए ।"
सनराइज फोकस्ड फन्ड इकाई बाँडफाँट,काठमाडौं (कास) सनराइज फोकस्ड इक्विटी फन्डको इकाई बाँडफाँट गरिएको छ । यो बन्दमुखी योजनाको कुल १२ करोड इकाईमध्ये १० करोड २० लाख इकाई सर्वसाधारणका लागि माघ १० देखि २४ सम्म बिक्री खुलाइएको थियो । निष्कासन तथा बिक्री प्रबन्धक सनराइज क्यापिटल रहेको यो योजना सनराइज सामूहिक लगानी कोषअन्तर्गत सञ्चालन हुने बताइएको छ । निर्धारित समयावधिमा २९ हजार ९ सय ३ जना आवेदकबाट १० करोड इकाई खरिदका लागि आवेदन प्राप्त भएकामा शुक्रबार बाँडफाँट गरिएको हो । क्यापिटलका अनुसार योजनाको आकार १ अर्ब कायम गरिएको छ ।
"लघुवित्त: नियम एकातिर, काम अर्कोतिर","(काठमाडौं)ग्रामीण क्षेत्रका विपन्न परिवारको जीवनस्तर सुधार गर्ने उद्देश्यले स्थापित लघुवित्त वित्तीय संस्थाहरूले ऋण असुलीका नाममा अनावश्यक दबाब र डर त्रासमार्फत थातथलोबाट उठीबास लगाउने क्रम बढेको छ ।नेपालमा लघुवित्तका पिता मानिने राष्ट्र बैंकका तत्कालीन डेपुटी गभर्नर हरिहरदेव पन्तले गरिब र विपन्न परिवारलाई दया र दान होइन, सर्वसुलभ कर्जा चाहिएको छ भनेरै लघुवित्त संस्था स्थापना गरेका थिए । उनले भनेका थिए, विपन्न परिवारलाई दिगो एवं सरल कर्जा चाहिएको छ । सीप भएका, मिहिनेत र परिश्रम गर्न सक्ने भए तापनि वित्तीय पहुँचको अभावमा हात खुम्च्याएर बस्न बाध्य विपन्न परिवारमा बिनाधितो वित्तीय पहुँच पुर्याउन लघुवित्तले महत्त्वपूर्ण भूमिका खेल्नुपर्छ । यो काम लघुवित्त कार्यक्रमभन्दा बाहिरबाट सम्भव छैन ।केही लघुवित्त वित्तीय संस्था उद्देश्यअनुरूप सञ्चालन हुन नसक्दा अनेकौं समस्या देखिएको लघुवित्तका जानकार धर्मराज पाण्डे बताउँछन् । ग्राहकमा वित्तीय साक्षरता छैन, बिनाधितो पैसा पाएपछि ऋण लिइहाल्छन् । उनीहरूको यही कमजोरीको फाइदा उठाउँदै लघुवित्तहरूले एउटै व्यक्तिलाई कर्जा दिन्छन्, उनी भन्छन्, धेरै संस्थाबाट पैसा ल्यायो । त्यसलाई कहाँ उपयोग गर्ने भन्ने ज्ञान छैन । हातमा पैसा परेपछि मनपरी खर्च गर्यो सकियो । अनि लघुवित्तले भुक्तानी माग्दा पैसा हुँदैन । ऋणको भार बढ्दै जान्छ ।ग्राहकले एउटाभन्दा बढी संस्थाबाट ऋण लिन नपाउने, ऋणीको माग र क्षमता हेरेर मात्र कर्जा दिने, कर्जा उपयोगको अवस्था निरन्तर अनुगमन भएको अवस्थामा लघुवित्तमा समस्या नहुने उनी बताउँछन् । लघुवित्तमा समस्या आउनुमा ग्राहक, लघुवित्त संस्था र नियामक निकाय सबै दोषी रहेको उनको बुझाइ छ ।तोकिएको भन्दा बढी ब्याज र सेवा शुल्क लिनेलगायत निर्देशन नमान्ने लघुवित्त वित्तीय संस्थालाई राष्ट्र बैंक कारबाही गरिरहेको राष्ट्र बैंकका प्रवक्ता गुणाकर भट्ट बताउँछन् । १५ प्रतिशतभन्दा बढी ब्याज लिने, १५ प्रतिशतभन्दा बढी सेवा शुल्क लिने लघुवित्त वित्तीय संस्थालाई राष्ट्र बैंकले कारबाही गरिरहेको छ, उनी भन्छन्, पछिल्लो समय तोकिएको भन्दा धेरै सेवाशुल्क लिने लघुवित्त वित्तीय संस्थाले नियमविपरीत असुलेको शुल्क राष्ट्र बैंकले फिर्ता गराएको छ । बैंक तथा वित्तीय संस्थाबाट कर्जा लिएपछि नतिर्ने छुट भने कसैलाई पनि नहुने उनको भनाइ छ ।राष्ट्र बैंकको निर्देशनअनुसार लघुवित्त वित्तीय संस्थाले कर्जा प्रवाह गर्दा वार्षिक अधिकतम १५ प्रतिशतभन्दा बढी ब्याजदर लिन पाउँदैनन् । लघुवित्त वित्तीय संस्थाले निक्षेपमा प्रदान गर्ने प्रकाशित ब्याजदरमा ०५ प्रतिशत बिन्दुसम्म बढाउन सक्नेछन् भने कर्जाको ब्याजदरको हकमा प्रकाशित ब्याजदरभन्दा बढी दर कायम गर्न पाइने छैन, राष्ट्रबैंकको निर्देशनमा छ, कर्जा प्रवाह गर्दा प्रशासनिक सेवा शुल्क, ब्याज र हर्जाना ब्याजबाहेक कर्जासँग सम्बन्धित अन्य कुनै पनि रकम लिन पाइने छैन ।लघुवित्त संस्थाले बचतनिक्षेप खाता सञ्चालन गरेबापत ग्राहकबाट कुनै पनि किसिमको सेवा शुल्क लिन पाउँदैनन् । कर्जा प्रवाह गर्दा संस्थाले स्वीकृत कर्जामा १५० प्रतिशतसम्म सेवा शुल्क लिन सक्नेछन् । एक वर्षभन्दा कम अवधिका लागि कर्जा प्रवाह गरेको अवस्थामा यस्तो कर्जाका लागि वार्षिक १५० प्रतिशतमा नबढ्ने गरी कर्जा अवधिको आधारमा सो दरको दामासाही हिसाबले मात्र सेवा शुल्क लिन सक्ने प्रावधान छ, निर्देशनमा छ, तर थोक कर्जा प्रवाह गर्ने संस्थाले लघुवित्त वित्तीय संस्थालाई प्रवाह गर्ने कर्जामा ०५० प्रतिशतभन्दा बढी सेवा शुल्क लिन पाउने छैनन् ।तर, केही लघुवित्त वित्तीय संस्थाले कर्जाको ब्याज १५ प्रतिशत नै तोके पनि मासिक वा त्रैमासिक रुपमा सेवा शुल्क लिने, भाखा नाध्दा वित्तीयकै ब्याजलाई पनि सावामा परिणत गर्ने, भाखा नाध्दा थप ३४ प्रतिशत हर्जना ब्याज लगाउने, कर्जाका लागि स्वीकृत रकमको २० देखि २५ प्रतिशतसम्म रकम ग्राहककै खातामा राखिदिनेलगायत प्रक्रियामार्फत ग्राहकबाट बढी ब्याज असुलिरहेका छन् ।राष्ट्र बैंकको निर्देशनअनुसार लघुवित्त वित्तीय संस्थाले बिनाधितो बढीमा ७ लाख र धितोमा बढीमा १५ लाख रुपैयाँसम्म मात्र कर्जा प्रवाह गर्न पाउँछन् । विपन्न तथा न्यून आय भएका व्यक्तिलाई सामुहिक जमानीमा लघु उद्यम वा व्यवसाय सञ्चालन गर्न प्रतिसमूह सदस्य बढीमा ५ लाख रुपैयाँसम्म लघुकर्जा उपलब्ध गराउन सकिने छ, विगत दुई वर्षदेखि कर्जा उपभोग गरी असल वर्गमा परेका समूह सदस्यको हकमा ७ लाख रुपैयाँ सीमा कायम गरिएको छ, निर्देशनमा छ, स्वीकारयोग्य धितो लिई कृषि, लघु उद्यम वा व्यवसाय सञ्चालन गर्न प्रतिव्यक्ति बढीमा ७ लाख रुपैयाँसम्म लघुकर्जा उपलब्ध गराउन सकिनेछ । दुई वर्षदेखि कर्जा उपभोग गरी असल वर्गमा परेका व्यक्तिको हकमा १५ लाख रुपैयाँ सीमा कायम गरिएको छ ।राष्ट्र बैंकको निर्देशनअनुसार लघुवित्त वित्तीय संस्थाले कर्जा प्रवाह गर्दा सम्बन्धित ऋणीको अर्को संस्थाबाट कर्जा लिएको वा नलिएको यकिन गर्नुपर्नेछ । तर, हाल लघुवित्त वित्तीय संस्थाले एउटै ऋणीलाई २० वटा संस्थाले समेत ऋण दिएको प्रमाण कान्तिपुरले प्राप्त गरेको छ । बिनाधितो सामूहिक जमानीमा वा धितो सुरक्षणमा लघुकर्जा प्रदान गर्दा एक ऋणीले एकभन्दा बढी लघुवित्त वित्तीय संस्थाबाट कर्जा लिएनलिएको (बहुबैकिङ) यकिन गरी यस व्यवस्थाबमोजिमको एकल ग्राहक कर्जा सीमा ननाघ्ने गरी मात्र प्रदान गर्नुपर्नेछ, निर्देशनमा भनिएको छ ।यस प्रयोजनका लागि अन्य वित्तीय संस्थाबाट लघुवित्त कर्जा लिएनलिएको सम्बन्धमा ऋणीको स्वघोषणा गराई लिएको भए सोको विवरण समेत लिनुपर्ने व्यवस्था छ । एकल ग्राहक सीमा नाघ्ने गरी कर्जा प्रदान गरिएको अवस्थामा कर्जा प्रवाह गर्ने पछिल्लो लघुवित्त वित्तीय संस्थाले सीमाभन्दा बढी प्रवाह भएको कर्जा रकममा सतप्रतिशत कर्जा नोक्सानी व्यवस्था कायम गर्नुपर्नेछ । तर, यो व्यवस्था पूर्ण रूपमा पालना भएको छैन ।उद्देश्यअनुरूप लक्षित वर्गमा लघुवित्तीय सेवा पुग्न नसकेको ०७५ मा राष्ट्र बैंकले गरेको एक अध्ययनले देखाएको छ । लघुवित्त संस्थाहरू सहरकेन्द्रित र नाफामुखी भएकै कारण अपेक्षाअनुसार सेवा लक्षित वर्गमा पुग्न नसकेको हो । संघीय संरचनामा लघुवित्तीय सेवाको पहुँच तथा संरचना विषयको अध्ययनले यस्तो देखाएको हो ।निक्षेप र कर्जाबीचको ब्याजअन्तर (स्प्रेड) उच्च बनाएर नाफा मात्र कुम्ल्याउँछन् भन्ने आरोप लघुवित्त संस्थाहरूका लागि पुरानै हो । केही हदसम्म उक्त आरोप सत्य भएको राष्ट्र बैंकको अध्ययन प्रतिवेदनले देखाएको छ ।लघुवित्त संस्थाहरूमा बहुबैंकिङ व्याप्त रहेको राष्ट्र बैंकको अध्ययनमा पनि देखिएको छ । सर्वेक्षणका अनुसार लघुवित्त संस्थाबाट ऋण लिएका घरपरिवारमध्ये ७० प्रतिशतले एकभन्दा बढी संस्थाबाट ऋण लिएका थिए । लघुवित्त संस्थाबाट लघुकर्जा लिने कुल घरपरिवारमध्ये एक संस्थाबाट मात्र कर्जा लिनेको संख्या ३१ प्रतिशत छ, सर्वेक्षणमा उल्लेख छ, बाँकीले बहुबैंकिङ कर्जा लिएका छन् ।यसैगरी, कर्जाको मात्राका रूपमा हेर्दा ३ लाख रुपैयाँसम्म कर्जा लिने घरपरिवार ७० प्रतिशत र ३ लाख रुपैयाँभन्दा बढी कर्जा लिने घरपरिवार ३० प्रतिशत रहेको प्रतिवेदनले देखाएको छ ।ऐनमा लघुवित्त वित्तीय संस्थाका लागि तोकिएको कारबाही:  राष्ट्र बैंकले तोकेअनुसारको परियोजना, बचत कायम गरेको समूह वा समूहको सदस्यलाई लघु व्यवसाय सञ्चालन गर्न कुनै चल अचल सम्पत्ति सुरक्षण वा जमानत लिई वा नलिई लघुकर्जा दिने ।  बैंक वा वित्तीय संस्था वा स्वदेशी वा विदेशी संघ वा संस्था आदिबाट कर्जा वा अनुदान प्राप्त गर्ने । त्यस्तो कर्जा वा अनुदान लघुकर्जा वितरणमा वा सो कार्यलाई प्रभावकारी बनाउने काममा प्रयोग गर्ने । तर विदेशी संघ वा संस्था आदिबाट कर्जा वा अनुदान लिनुअघि राष्ट्र बैंकको स्वीकृति लिने ।  लघुकर्जा उपलब्ध गराउनुअघि जुन कार्यको लागि कर्जा माग भएको हो सोसम्बन्धी कार्यको मूल्यांकन गर्ने र त्यस्तो कार्यको सम्भाव्यता छछैन पहिचान गर्ने ।  लघुकर्जा परिचालन सम्बन्धमा समूहलाई आवश्यक पर्ने सेवा तथा परामर्श प्रदान गर्ने ।  लघुकर्जा समयमा असुलउपर गर्नेतर्फ आवश्यक कारबाही गर्ने ।  राष्ट्र बैंकको स्वीकृति लिई राष्ट्र बैंकले तोकिदिएको सर्त बन्देजको अधीनमा रही निक्षेप स्वीकार गर्ने तथा त्यस्तो निक्षेपको भुक्तानी दिने ।  पुँजीकोष पूरा गर्ने प्रयोजनका लागि सेयर, डिबेन्चर, ऋणपत्र आदि जारी गर्ने ।  आफू तथा अन्य कुनै बैंक वा वित्तीय संस्थाबाट कर्जा वा कुनै प्रकारको सुविधा लिने ऋणी वा ग्राहकको विवरण सूचना वा जानकारी राष्ट्र बैंक, सम्बन्धित निकाय वा अन्य बैंक वा वित्तीय संस्थाबीच लिने दिने ।"
राजनले जिते आर्मी म्याराथन,"काठमाडौं (कास) आर्मीका धावक राजन रोकायले आठौं प्रधानसेनापति खुला म्याराथनको उपाधि जितेका छन् । शनिबार राजधानीमा भएको म्याराथन दौडमा २ घन्टा २० मिनेट ०८ सेकेन्डबाट राजनले स्वर्ण पदक जितेका हुन् । उनी आर्मीकै खेलाडी हुन् । उनले ३ लाख रुपैयाँ र यामाहाको मोटरसाइकल पुरस्कार पाएका छन् । आर्मीकै खडकबहादुर खड्काले २ घन्टा २१ मिनेट ४३ सेकेन्डबाट दोस्रो स्थान हासिल गरे । उनले मंसिरमा नेपालगन्ज म्याराथन जितेका थिए । जतिबेला उनले २ घन्टा २० मिनेट २८ सेकेन्डको टाइमिङ निकालेका थिए ।पूर्वविजेता कृष्णबहादुर बस्नेत तेस्रो भए । आर्मीका उनले दुरी तय गर्न २ घन्टा २२ मिनेट २२ सेकेन्ड लगाए । खड्कले २ लाख र स्कुटर पुरस्कार जित्दा कृष्णले भने १ लाखमै चित्त बुझाए । एपीएफका धावक गोपीचन्द्र पार्कीले २ घन्टा २७ मिनेट १८ सेकेन्डबाट चौथो भए । उनले ५० हजार पुरस्कार जिते । शीर्ष १० भित्र आर्मीकै खेलाडी विजयी भए । २१ किमि हाफ म्याराथनमा नेपाल पुलिसकी धाविका राजपुरा पछाईं विजयी भइन् । उनले १ घन्टा १४ मिनेट ३४ सेकेन्डबाट स्वर्ण जित्दै ७५ लाख नगद र इलेक्ट्रिक स्कुटर पुरस्कार जितिन् । आर्मीका पूर्णलक्ष्मी न्यौपाने (१ घन्टा १९ मिनेट ०३ सेकेन्ड) दोस्रो र निर्मला केसी (१ घन्टा २१ मिनेट २९ सेकेन्ड) भए । उनीहरूले क्रमशः ५० हजार र ३५ हजार पुरस्कार पाए । हाफ म्याराथनको पुरुषतर्फ आर्मीका दीपक अधिकारी विजेता भए । उनले १ घन्टा ०४ मिनेट ०६ सेकेन्डमा दूरी पार गरे । उनले ७५ हजार र स्कुटर पुरस्कार जिते । आर्मीका मुकेश पालले १ घन्टा ०४ मिनेट ५७ सेकेन्डबाट रजत र बागलुङका तीर्थ पुनले १ घन्टा ०५ मिनेट १५ सेकेन्डबाट कांस्य जिते । उनीहरूले क्रमशः ५० र ३५ हजार पुरस्कार पाए ।१० किमि छात्रतर्फ विकेश घिमिरे, प्रज्वल श्रेष्ठ र सुशील बोहरा तथा छात्रातर्फ सोनी घतानी, साधना श्रेष्ठ र मनीषा गिरी शीर्ष तीन स्थानमा विजयी भए । उनीहरूले क्रमशः १०, ७ र ५ हजार रुपैयाँ पुरस्कार पाए । १० किमि सैनिक अधिकृत महिलातर्फ अस्मिता जिसी, दुर्गा केसी र गीता गुरुङ तथा पुरुषतर्फ सुरज ऐरी, विशालचन्द्र वाजी र जिलेस्पीजंग कार्की क्रमशः पहिलो, दोस्रो र तेस्रो भए । उनीहरूले क्रमशः १०, ७ र ५ हजार पुरस्कार पाए ।विजेता खेलाडीलाई प्रधानसेनापति प्रभुराम शर्मा, राष्ट्रिय खेलकुद परिषद्का सदस्यसचिव टंकलाल घिसिङ, नेपाल ओलम्पिक कमिटीकी उपाध्यक्ष ज्योति राणा, नेपाल एथलेटिक्स संघका अध्यक्ष राजीवविक्रम शाहलगायतले पुरस्कार वितरण गरे ।"
भारतको उत्कृष्ट सुरुआत,"नागपुर (बीबीसी) भारतले अस्ट्रेलियालाई पहिलो टेस्टमा तीन दिनभित्र एक इनिङ्स र १ सय ३२ रनले पराजित गर्दै शनिबार चार टेस्टको शृंखलामा उत्कृष्ट सुरुआत गरेको छ ।स्पिनर रविचन्द्रन अश्विनले ५३७ को उत्कृष्ट प्रदर्शन गर्दै पाहुना टिमलाई धराशायी बनाएका थिए । नागपुरमा भारतलाई फेरि ब्याटिङ गर्नका लागि २ सय २३ रन बनाउनुपर्ने अवस्थाबाट गुज्रिएको अस्ट्रेलिया ९१ रनमै सीमित भयो । स्टिभ स्मिथ २५ रनमा अविजित रहे पनि अर्कोतर्फ अस्ट्रेलियाको विकेट ढलिरह्यो । भारतले ३२१७ को स्थितिबाट दिनको खेल सुरु गरेको थियो र ४ सय रनमा अलआउट भयो । पहिलो टेस्ट खेलिरहेका अस्ट्रेलियन स्पिनर टोड मर्फीले उत्कृष्ट प्रदर्शन गर्दै ७ विकेट लिए । त्यसक्रममा उनले १ सय २४ रन दिए । अस्ट्रेलियाले भारतीय भूमिमा सबैभन्दा कम रन बनाएको हो । यसअघि मुम्बईमा १३ रनले हारेको सन् २००४ को खेलमा ९३ रन बनाएको थियो ।ओपनर उस्मन ख्वाजालाई अश्विनले ५ रनमा छँदै विराट कोहलीमार्फत् क्याचआउट गराए, जुन बेला अस्ट्रेलियाको दोस्रो इनिङ्सको दोस्रो ओभरमात्रै भएको थियो । मार्नस लाबुसान्जेलाई रवीन्द्र जडेजाले १७ रनमा छँदा ११ औं ओभरमा एलबीडब्लु धरापमा पारे । डेविड वार्नरलाई पनि १० रनमै अश्विनले एलबीडब्लुमा सिकार बनाएपछि अस्ट्रेलिया ३४३ को खराब अवस्थामा पुगेको थियो ।पाहुना टिमले अन्तिम ७ विकेट ५७ रनमा गुमाएपछि इनिङ्स जम्मा दुई घन्टामै सकिएको थियो । अश्विनले ८९ टेस्टमा ३१ औं पटक ५ विकेटको उपलब्धि हात पारेका हुन् । उनले यो टेस्ट ८७९ मा टुंग्याए । बायाँहाते बलर जडेजाले दोस्रो इनिङ्समा २३४ को प्रदर्शन गरे । पछि उनलाई पहिलो इनिङ्समा इन्टरनेसनल क्रिकेट काउन्सिल (आईसीसी) को नियम उल्लंघन गरेकाले अनुशासन कारबाही गर्दै म्याच फीमा २५ प्रतिशत जरिवाना र एक खराब अंक दिने निर्णय भएको छ । ३४ वर्षीय उनीमाथि अम्पायरलाई जानकारी नदिएर वा स्वीकृति नलिएरै औंलामा क्रिम प्रयोग गरेकाले कारबाही गरिएको हो ।गृष्म ऋतुमा ओभलमा हुने विश्व टेस्ट च्याम्पियनसिपको फाइनलमा स्थान बनाउन यो शृंखलालाई महत्त्वपूर्ण वा एउटा छनोटको रूपमा लिइएको छ । अस्ट्रेलिया र भारत वरीयतामा शीर्ष दुई टिम हुन् । भारतलाई फाइनलमा स्थान बनाउन शृंखलामा ३१ को जित आवश्यक छ । कप्तान प्याट कमिन्सको टिम शीर्षस्थानमा रहेको छ । उसलाई चारमध्ये एक टेस्टमा बराबरी नतिजाले पनि फाइनलमा पुर्याउने छ ।कप्तान रोहित शर्माको १ सय २० रनले पनि भारतलाई जित दिलाउन सहयोग गर्यो । उनले भने, यस्तो खालको शृंखला खेल्ने हो भने उत्कृष्ट सुरुआत गर्नु महत्त्वपूर्ण हुन्छ । म खुसी छु कि मेरो प्रदर्शनले टिमलाई सहयोग गरेको छ । दोस्रो टेस्ट शुक्रबार नयाँ दिल्लीमा सुरु हुनेछ ।"
मकवानपुर विजयी,"(मकवानपुर)पाँचौं सहिद स्मृति स्थानीय तह अन्तर्राष्ट्रिय फुटबल प्रतियोगिताको उद्घाटन खेलमा आयोजक मकवानपुर ११ टिम विजयी भएको छ । हेटौंडा५ स्थित पिप्लेक्याम्पा रंगशालामा मकवानपुरले नव जनजागृति युवा क्लब सिमरालाई २० ले पराजित गरेको छ । मकवानपुरको जितमा दुवै गोल पहिलो हाफमा सम्भव भएको हो ।विजेताका प्रितम स्याङ्बो र फागुराम चौधरीले गोल गरेका थिए । प्रितमले १२ औं र फागुराम चौधरीले ३९ औं मिनेटमा गोल गरेका थिए । सिमराका गोलरक्षक रोहन मगरले गरेको गल्तीको फाइदा उठाउँदै प्रितमले टोलीलाई अग्रता दिलाए । सिमराका गोलरक्षकले मकवानपुरका खेलाडीले गरेको बल हातबाट फुत्काएपछि प्रितमले बललाई जालीको सम्पर्कमा पुर्याएका थिए । मकवानपुरका युवा फरवार्ड विश्व लामाले मैदानको दायाँ भागबाट क्रस गरेको बलमा फागुरामले सहजै गोल गरे । मकवानपुरका विदेशी खेलाडी एल्यु म्यान अफ द म्याच घोषित भए । उनले १० हजार रुपैयाँ प्राप्त गरे । आयोजकले तीन विदेशी खेलाडी मैदान उतारेको थियो । खेलको ५० औं मिनेटमा सिमरा १० खेलाडीमा सीमित भएको थियो । मकवानपुरका प्रितमलाई खराब फाउल गरेपछि सिमराका जनक कोइरालालाई रेफ्री विश्वास कार्कीले सिधै रातो कार्ड देखाएका थिए । दोस्रो हाफमा मकवानपुरले करिब आधा दर्जनभन्दा राम्रो अवसर चुकायो ।१० खेलाडीमा सीमित भएपछि सिमरा थप दबाब आयो । उनीहरूले मकवानपुरको पोस्टमा खासै लोभलाग्दो प्रहार गर्न सकेनन् । मकवानपुरका गोलरक्षक अशोक बराल फुर्सदमै रहे । मकवानपुरका प्रशिक्षक विजयलाल श्रेष्ठले खेलमा चाँडै स्कोर निस्किदा गाह्रो भएको बताए । उनले दोस्रोमा हाफमा रातो कार्ड पाएपछि सिमरा दबाब आएकाले प्राप्त मौका सदुपयोग गर्न नसकेको बताए । हामी अझै बढी गोल गर्न सक्थ्यौं । तर, त्यसो भएन । खेलाडीले प्राप्त मौक सदुपयोग नै गर्न सकेनन् । प्रशिक्षक श्रेष्ठले अन्तिम आठमा अझै सुधारिएको खेल प्रस्तुत गर्ने समेत बताए ।सात ए डिभिजन र एउटा विदेशीसहित १२ टोलीको सहभागिता रहेको प्रतियोगिताको फाइनल फागुन १० मा हुनेछ । विजेताले १५ लाख र उपविजेताले १० लाख रुपैयाँ प्राप्त गर्नेछन् । सर्वोत्कृष्ट खेलाडीले बुलेट बाइकको प्राप्त गर्नेछन् । आइतबार ए डिभिजन टोली सातदोबाटो युथ र एपीएफबीच खेल हुनेछ ।"
रुम्जाटारलाई उपाधि,"ओखलढुंगा (कास) दोस्रो रुम्जाटार गोल्डकप फुटबल प्रतियोगिताको उपाधि आयोजक रुम्जाटार युनाइटेड क्लबले जितेको छ । आयोजकले शनिबार फाइनलमा रक्तमाला ज्ञानमाला युवा क्लबलाई ४१ गोलले हरायो । मानेभन्ज्याङ भेट्रानले तेस्रो स्थान प्राप्त गरे । विजेताले १ लाख ५० हजार, उपविजेताले १लाख र तेस्रोले ५० हजार पुरस्कार प्राप्त गरे । स्पर्धामा २४ टिम सहभागी थिए । यो प्रतियोगिताको पहिलो संस्करण सात वर्षअघि सम्पन्न भएको थियो । विभिन्न कारण निरन्तरता दिन नसकिएपछि अर्को वर्षदेखि निरन्तर हुने आयोजक रुम्जाटार युनाइटेडका महासचिव प्रकाश कटवालले बताए ।"
पदकधारी सम्मानित,"काठमाडौं (कास) एएसबीसी यू२२ बक्सिङ च्याम्पियनसिपमा ऐतिहासिक रजत पदक जित्न सफल सुष्मा तामाङसहित चार खेलाडी नगदसहित सम्मानित भएका छन् । एक्स बक्सिङ ग्रुप मकाउ तथा विभिन्न देशमा रहेका राष्ट्रिय तथा अन्तर्राष्ट्रिय खेलाडीको समूहले उनीहरूलाई नगद पुरस्कारसहित सम्मान गरेको हो । थाइल्यान्डको बैंककमा जनवरी १६ देखि २७ सम्म भएको प्रतियोगितामा सुष्माबाहेक अरू तीन खेलाडीले कांस्य पदक जितेका थिए । हेमा राई, तृषा जबेगु र विजय बाटाले कांस्य जितेका थिए । सुष्मालाई ३५ हजार तथा बाँकीलाई जनही २५ हजार नगदसहित सम्मानित गरियो ।"
प्रिन्स र जेसिका च्याम्पियन,"इटहरी (कास) पुलिस क्लबका प्रिन्स दाहाल र एपीएफ क्लबकी जेसिका गुरुङले प्रथम मुख्यमन्त्री राष्ट्रिय र्याङकिङ खुला ब्याडमिन्टन प्रतियोगिताको उपाधि जितेका छन् । प्रिन्सले त्रिभुवन आर्मी क्लबका प्रफुल महर्जनलाई २३२१, २११५ को सोझो सेटमा हराएर ५० हजार रुपैयाँसहित ट्रफी जिते । उपविजेता प्रफुलले २५ हजार पाए । पुलिसका विष्णु कटुवाल र आर्मीका रुकेश महर्जन तेस्रो स्थानमा रहे । दुवैले समान १० हजार थापे । प्रिन्सले डबल्समा पनि उपाधि जिते । उनले विष्णुसँग मिलेर प्रफुल र रुकेश महर्जनको जोडीलाई १९२१, २११३, २११४ ले हराएका थिए । विजेता जोडीले ३० हजार जित्यो ।महिला एकलमा जेसिकाले आर्मीकी अमिता गिरीलाई २१८, २११५ ले पराजित गरिन् । उनले ५० हजार जितिन् । अमिताले २५ हजार पाइन् । आर्मीकी रसिला महर्जन र कस्तुरी कलेजकी सीमा राजवंशीले तेस्रो हुँदै समान १० हजार पाए । डबल्समा भने जेसिका पराजित रहिन् । आर्मीकी अमिता गिरी र रसिला महर्जनको जोडीसँग जेसिका र सुनयना मुखियाको जोडी २११०, २१९ ले पराजित भएको थियो । सुनसरी जिल्ला ब्याडमिन्टन संघको आयोजनामा भएको प्रतियोगिताको मिक्स्ड डबल्समा आर्मीका प्रफुल र रसिलाको जोडीले आफ्नै क्लबका पविन लिनथेप र अनुमाया राईको जोडीलाई २११०, २१८ ले पराजित गर्दै उपाधि जित्यो । भेट्रान ४५ वर्षमाथि सागर फिडका भजनलाल चौधरी र श्याम लामाको जोडी विजयी भयो । ५५ वर्षमाथि धादिङका बिष्णुलाल श्रेष्ठले गुवाहाटीका वास्तव नियोगसँग मिलेर उपाधि जिते ।छात्र यू११ तर्फ एपीएफका आरुस सिम्खडाले भोजपुरका तयाबुङ राईलाई २११०, २११३ ले पराजित गर्दै उपाधि जिते । छात्रातर्फ कास्कीकी निभा राई विजयी भइन् । भोजपुरकी रितु तामाङ खुट्टामा चोट बोक्दै रिटायर्ड हर्ट भएपछि निभाको जित सजिलो भयो । यू१३ तर्फ आर्मीका रिजन मगरले एपीएफका आरुस सिम्खडालाई २११७, २११२ ले हराएर उपाधि उचाले । छात्रातर्फ आर्मीकी रिहाना शेरचन विजयी भइन् । टिसारानी शाक्य रिटायर्ड हर्ट भएपछि रिहानाले सहजै खेल जितिन् ।"
आयोजकको जित,(सर्लाही) आयोजक वाग्मती युवा क्लबले धरान फुटबल क्लबमाथि गोलको वर्षा गर्दै जित निकालेको छ । वाग्मतीमा जारी सातौं राजर्षि जनक कप फुटबल प्रतियोगितामा शनिबार आयोजक वाग्मतीले ५१ गोलको जित पायो । धरानले प्रतियोगिता पहिलो पटक सहभागिता जनाएको हो । वाग्मतीले १३ औं मिनेटमा विमल घिसिङको गोलबाट अग्रता कायम लियो । श्रृजन गौतमको पासमा विमलले गोल गरेका हुन् । खेलको ४१ औं मिनेटमा धरानका गोलरक्षक आसिक कार्की अगाडि बढेको मौकामा श्रृजनले वाग्मतीका लागि दोस्रो गोल गरे । त्यसको तीन मिनेटपछि नै श्रृजनले व्यक्तिगत दोस्रो गोल गरेपछि टिम ३० को स्थितिमा अवाडि बढ्यो ।पहिलो हाफमै ३० ले पछि परेको धरानका खेलाडी दबावमा देखिन्थे । त्यसको असर ५४ औं मिनेटमा पर्यो । धरानका खेलाडीले आत्मघाती गोल गरे । श्रृजनको प्रहार धरानका सुरज बिकले रोक्न खोज्दा आफ्नै पोस्टमा गोल भएको थियो । ६१ औं मिनेटमा धरानले पेनाल्टी पायो । बक्सभित्र धरानका खेलाडीलाई लडाएपछि प्राप्त पेनाल्टीमा दोर्जे तामाङले गोल गर्दै खेल १४ को स्थितिमा ल्याए । वाग्मतीको तर्फबाट ८२ औं मिनेटमा दीपेश चाम्लिङ राईले पाँचौं गोल गरे । श्रृजन म्यान अफ द म्याच भए । उनले १० हजार रुपैयाँ पुरस्कार पाए । आयोजक वाग्मती युवा क्लबले उत्कृष्ट प्रदर्शन गरेको भन्दै श्रृजनलाई थप ५ हजार र पहिलो गोल गरेका विमल घिसिङलाई पनि ५ हजार पुरस्कार प्रदान गरे । वाग्मतीले क्वाटरफाइनलमा गत वर्षको उपविजेता मछिन्द्र फुटबल क्लबसँंग खेल्नेछ ।
आयोजकको जित,ओमप्रकाश ठाकुर (सर्लाही) आयोजक वाग्मती युवा क्लबले धरान फुटबल क्लबमाथि गोलको वर्षा गर्दै जित निकालेको छ । वाग्मतीमा जारी सातौं राजर्षि जनक कप फुटबल प्रतियोगितामा शनिबार आयोजक वाग्मतीले ५१ गोलको जित पायो । धरानले प्रतियोगिता पहिलो पटक सहभागिता जनाएको हो । वाग्मतीले १३ औं मिनेटमा विमल घिसिङको गोलबाट अग्रता कायम लियो । श्रृजन गौतमको पासमा विमलले गोल गरेका हुन् । खेलको ४१ औं मिनेटमा धरानका गोलरक्षक आसिक कार्की अगाडि बढेको मौकामा श्रृजनले वाग्मतीका लागि दोस्रो गोल गरे । त्यसको तीन मिनेटपछि नै श्रृजनले व्यक्तिगत दोस्रो गोल गरेपछि टिम ३० को स्थितिमा अवाडि बढ्यो ।पहिलो हाफमै ३० ले पछि परेको धरानका खेलाडी दबावमा देखिन्थे । त्यसको असर ५४ औं मिनेटमा पर्यो । धरानका खेलाडीले आत्मघाती गोल गरे । श्रृजनको प्रहार धरानका सुरज बिकले रोक्न खोज्दा आफ्नै पोस्टमा गोल भएको थियो । ६१ औं मिनेटमा धरानले पेनाल्टी पायो । बक्सभित्र धरानका खेलाडीलाई लडाएपछि प्राप्त पेनाल्टीमा दोर्जे तामाङले गोल गर्दै खेल १४ को स्थितिमा ल्याए । वाग्मतीको तर्फबाट ८२ औं मिनेटमा दीपेश चाम्लिङ राईले पाँचौं गोल गरे । श्रृजन म्यान अफ द म्याच भए । उनले १० हजार रुपैयाँ पुरस्कार पाए । आयोजक वाग्मती युवा क्लबले उत्कृष्ट प्रदर्शन गरेको भन्दै श्रृजनलाई थप ५ हजार र पहिलो गोल गरेका विमल घिसिङलाई पनि ५ हजार पुरस्कार प्रदान गरे । वाग्मतीले क्वाटरफाइनलमा गत वर्षको उपविजेता मछिन्द्र फुटबल क्लबसँंग खेल्नेछ ।
पुलिसलाई १० स्वर्ण,"काठमाडौं (कास) नेपाल पुलिस क्लब १० स्वर्णसहित १५ पदक जितेर दोस्रो कृष्णप्रसाद भट्टराई स्मृति कराते प्रतियोगितामा टिम च्याम्पियन बनेको छ । अघिल्लो संस्करणमा पनि च्याम्पियन पुलिसले २ रजत र ३ कांस्य जितेको थियो । शनिबार सम्पन्न प्रतियोगितामा ६ स्वर्ण, ३ रजत र ५ कांस्य पदकसाथ नेपाल एपीएफ क्लब दोस्रो तथा १ स्वर्ण, ५ रजत र ७ कांस्यका साथ आर्मी तेस्रो भए । सातै प्रदेश टिम भने स्वर्ण पदकविहीन भए । सातदोबाटोस्थित कराते एकेडेमी हलमा भएको प्रतियोगितामा वाग्ममती प्रदेश २ रजत र ५ कांस्य जितेर चौथो भयो । गण्डकीले समान २ रजत र २ कांस्य, लुम्बिनीले १ रजत र ३ कांस्य, सुदूरपश्चिमले १ रजत र १ कांस्य, कर्णालीले १ रजत, प्रदेश १ ले ६ कांस्य र मधेस प्रदेशले २ कांस्य पदक जितेका थिए ।शनिबार ५ इभेन्टको फाइनल भयो । त्यसमा एपीएफले ३ र पुलिसले २ स्वर्ण जितेका थिए । १३ औं दक्षिण एसियाली खेलकुदमा स्वर्ण जितेकी पुलिसकी सुनीता महर्जन (६८ केजी मुनि) तौल र नवीन रसाइलीले ६७ केजी तौल समूहमा स्वर्ण जितेका थिए । वाग्मतीकी विनिता श्रेष्ठलाई हराउँदै सुनीताले स्वर्ण जितिन् । नवीनले फाइनलमा आर्मीका सन्नी चौलागाईंले हराएर स्वर्ण जितेका थिए । एपीएफकी मनीषा चौधरीले ५५ केजी, मोहम्मद शेखु आलमले ८४ केजीमुनि र सुवास घतानीले ७५ केजी तौल समूहमा स्वर्ण पदक जितेका थिए । महिलातर्फ एपीएफकी मनीषा चौधरी र पुरुषतर्फ पुलिसका विप्लवलाल श्रेष्ठ उत्कृष्ट खेलाडी भए । उनीहरूले जनही १५ हजार रुपैयाँ प्राप्त गरे ।"
