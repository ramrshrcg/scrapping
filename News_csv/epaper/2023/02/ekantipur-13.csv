शीर्षक,विवरण
विशिष्टको सवारी कार्यविधि संशोधनको तयारी,"बन्दका कारण विशेष गरी दुर्गमबाट उपचार गराउन राजधानी आइपुगेका बिरामीले सास्ती भोग्नुपरेको थियो । बहिरंग सेवा बन्द गरिएका कारण अस्पतालका इमर्जेन्सीमा बिरामीको घुइँचो लागेको थियो । दूरदराजबाट आएका कैयन् बिरामी त्यतिकै फर्किएका थिए । बोल्दा आवाज ननिस्कने समस्या भएपछि जँचाउन आएका वीरगन्जका ७५ वर्षीय राजेन्द्र चौधरी, नसा सुकेर उपचार गराउन आएका दार्चुलाका ४५ वर्षीय बहादुर केसी, टाउको दुख्ने समस्या भएर आएका मुगुका कमला मल्ल त्रिवि शिक्षण अस्पतालमा फर्कंदै गरेको अवस्थामा भेटिएका थिए । वीर अस्पतालमा दुई साताअघि स्तन क्यान्सरको शल्यक्रिया गराएकी धादिङकी ४८ वर्षीया फूलमाया नेपाली आइतबार फलोअपका लागि आएकी थिइन् । बुधबार नै घाउ सफा गर्नुपर्ने थियो । त्यो दिन भएन । आइतबार बोलाएका थिए, बन्द रहेछ, उनले भनिन्, डाक्टरले समयमा चेकअप नभए इन्फेक्सन हुन सक्छ भनेका छन् ।मुगुबाट ५३ वर्षीय प्रेमबहादुर मल्ल गिजाबाट रगत बग्ने र दाँत हल्लिने समस्या भएपछि क्यान्सरको आशंका गरेर गाउँबाट ५ दिन लगाएर राजधानी आइपुगेका थिए । उनी पनि बन्दका कारण मर्कामा परेका छन् । भन्छन्, दाँतको उपचार निजीमा धेरै महँगो छ । सरकारीको ताल यस्तै हो । भगवान्को दर्जा दिइएकाहरूले नै यस्तो गरेपछि हामी कहाँ जाने ? हुन त सरकारले पनि बेलैमा सोच्नुपर्ने थियो । त्यस्तै वीरमा हर्नियाको अपरेसनपछि टाँका काट्न आएका नुवाकोटका सुदीप पाण्डे पनि त्यतिकै फर्किए । डाक्टरहरूले भूकम्प र कोभिडजस्तो महामारीमा पीपीई लगाएर सेवा दिएका थिए । तर, अहिले बन्द गर्दा दुःख लाग्यो, उनले भने । निजी स्वास्थ्य संस्थाहरूको छाता संगठन एसोसिएसन अफ प्राइभेट हेल्थ इन्स्टिच्युसन नेपाल (अफिन) का अध्यक्ष डा पदमबहादुर खड्का स्वास्थ्य संस्था अत्यावश्यक सेवाअन्तर्गत पर्ने भएकाले कुनै पनि बहानामा बन्द गर्न नमिल्ने बताउँछन् । तपार्इंहामी जोकोही पनि बिरामी पर्न सक्छौं, उनले भने, केही निजी अस्पतालले ओपीडीमा आएका बिरामीलाई इमर्जेन्सीमा बोलाएर उपचार गर्दा बिरामी महँगो शुल्क तिर्न बाध्य बनेका छन् । ओपीडीमा आउने कतिपय बिरामीले समयमा रायसुझाव नपाउँदा ज्यानै पनि जोखिममा पर्न सक्ने खड्काले बताए । स्वास्थ्य मन्त्रालयका प्रवक्ता डा सञ्जयकुमार ठाकुरले पनि जनता मारमा पर्ने गरी सेवा ठप्प पार्नुभन्दा पनि छुट्टै तरिकाले विरोध जनाउनुपर्ने बताए । शनिबार नै कुटपिटमा संलग्न सुरक्षाकर्मी निलम्बनमा परिसकेका थिए, उनले भने, समाजमा पर्न सक्ने असरलाई मध्यनजर गरेर चिकित्सक संघले निर्णय गर्नॅपर्ने थियो ।कानुनले समेत स्वास्थ्य क्षेत्रमा बन्द, हडताल निषेध गरेको छ । सरकारले गत जेठमा आवश्यक सेवा सञ्चालन ऐन, २०१४ को दफा ३ (१) ले दिएको अधिकार प्रयोग गरी २५ वटा सेवामा हडताल निषेधको आदेश जारी गरेको थियो । आदेशअनुसार अस्पताल तथा स्वास्थ्य केन्द्र सञ्चालनसम्बन्धी सेवा, एम्बुलेन्स, औषधि बिक्रीवितरणलगायतका क्षेत्रमा कुनै पनि बहानामा हडताल वा अवरोध गर्न पाइँदैन । संविधानको धारा ३५ ले प्रत्येक नागरिकलाई राज्यबाट आधारभूत स्वास्थ्य सेवा निःशुल्क प्राप्त गर्ने हक सुनिश्चित गरेको छ । स्वास्थ्य मन्त्रालयका प्रवक्ता डा ठाकुरले चिकित्सकहरूले गरेको बन्द संविधानविपरीत रहेको बताए । चिकित्सक संघका अध्यक्ष डा लोचन कार्की भने बन्द हडताल नगरीकन कुनै पनि विषयको सुनुवाइ नहुने प्रवृत्ति रहेको बताउँछन् । चिकित्सक कुटपिट मात्र नभई भीभीआईपीको सवारीले जनतालाई परेको मर्कालाई मध्यनजर गरेर पनि आवाज उठाएका हौं, उनले भने, २४ घण्टे अल्टिमेटम दिँदा पनि शनिबार वार्तामा बस्न कसैले पहल गरेन ।"
बजेटको आकार २ खर्ब ४४ अर्ब घट्यो,"यता अर्थमन्त्री पौडेलले समग्रमा चालु शीर्षकको खर्च २० प्रतिशतले कट्टा गर्ने बताएका छन् । चालु खर्च पुनरावलोकन गर्न विषयगत मन्त्रालयलाई आग्रह गरिसकेको उनले बताएका छन् । हालसम्म मापदण्ड, कार्यविधि, निर्देशिका र सञ्चालन विधि स्वीकृत नभएका कार्यक्रमहरूलाई पूर्ण वा आंशिक रूपमा स्थगित गर्न संशोधित गर्ने घोषणा छ । यसलाई क्रमशः स्रोतको उपलब्धताका आधारमा फुकुवा गर्दै जानेछौं, उनले भने । अर्थशास्त्री गोपीलाल न्यौपाने पनि सरकारले ठूलो आकारको बजेटलाई केही संशोधन गरेर राम्रो गरेको बताउँछन् । सरकारले अर्धवार्षिक समीक्षामार्फत बजेटको आकार घटाएको छ, यो राम्रो हो, उनले भने, ठूलो बजेट ल्याएर मात्रै हुने होइन, ऋण मात्रै लिएर हुँदैन । सानो आकारको बजेट ल्याएर पनि यसलाई राम्ररी कार्यान्वयन गरे हुन्छ ।"
हाइब्रिड वार वार न पार,"(काठमाडौं)चिनियाँ रणनीतिकार तथा दार्शनिक सुन जुले पुस्तक द आर्ट अफ वार मा लेखेका छन्, युद्धको सर्वोच्च कला भनेको बिनालडाइँ शत्रुलाई वशमा राख्नु हो । सबैभन्दा ठूलो जित त्यो हो जसलाई कुनै लडाइँको आवश्यकता पर्दैन । सन् २०२२ को फेब्रुअरी २४ मा रुसले युक्रेनमाथि आक्रमण गरेयता झन्डै एक वर्षसम्म दुवै मुलुक संकटमा छन् । यो बीचमा अधिकांश अन्तर्राष्ट्रिय समुदायको विरोधका बाबजुद रुसले युक्रेनका दोनेत्सक, लुहान्स्क, खेरसन र जापोरिसजियालाई आफ्नो अधीनमा ल्यायो । सैन्य लडाइँ, बल आक्रमण र मेलिटरी ट्यांकको आवतआवत सुरुआत रुसयुक्रेन युद्ध अहिले आएर हाइब्रिड वार मा परिणत भएको छ । सुरुआतमा केही महिना मात्र लडाइ चल्छ होला र त्यसपछि एक समयमा गएर रोकिन्छ भन्ने अनुमान विश्व समुदायको थियो । दुई मुलुकबीचको द्वन्द्व चलेको झन्डै एक वर्ष पुगिसकेको छ । अहिले युक्रेन र रुसका सीमा क्षेत्रमा दुई मुलुकका सेनाबीचको लडाइँभन्दा पनि हाइब्रिड वार हुन थालेको छ । यसले युद्ध सकिनेभन्दा पनि झन्झन् अनिश्चित बनेको छ । चिनियाँ रणनीतिकारले सुन जुले भने जस्तै युद्धभूमिमै लडाइँ नगरी युद्ध जित्न लागिपरेका छन् । किनकि हाइब्रिड वारमा सीमा क्षेत्रमा गएर सैनिकहरूले लड्दैनन् । लडाइँ चलेको ११ महिनापछि अमेरिका र जर्मनीले युक्रेनको सहयोगका लागि युद्धमा प्रयोग हुने ट्यांक बढाउने निर्णय गरे । पश्चिमा राष्ट्रहरूले युक्रेनलाई आवश्यक आर्थिक र हतियारको अन्य सहयोग भने गर्दै आइरहेका छन् । नेपालका दुई छिमेकी चीन र भारत रुसयुक्रेन युद्धलाई लिएर तटस्थ छन् भने युरोपेली संघ (ईयू) र अमेरिकी खेमा युक्रेनको पक्षमा छन् । एक समय मस्कोबाट युक्रेनको राजधानी किभसम्म नै आइपुगेको रुसी सेना अहिले राष्ट्रपति भ्लादिमिर पुटिनले घोषणा गरेका नयाँ क्षेत्रहरूमा मात्र छन् । पुटिनको चेतावनीका बाबजुद पनि युक्रेनका राष्ट्रपति भ्लोडिमिर जेलेनेस्कीले उत्तर एटलान्टिक सन्धि संगठन (नेटो) र युरोपेली मुलुकहरूको क्षेत्रीय संगठन ईयूको सदस्य बन्ने निर्णय गरे । लगत्तै मस्कोबाट युक्रेनमाथि आक्रमण हुन थाल्यो । नाटो ३० मुलुक बीचको एक अन्तरसरकारी सैन्य गठबन्धन हो । यो दोस्रो विश्वयुद्धपछि अमेरिकाको नेतृत्वमा सन् १९४९ मा स्थापना भएको थियो । त्यसबेला तत्कालीन सोभियत युनियनलाई सामना गर्न उक्त संगठन स्थापना भएको थियो । रुसयुक्रेन सुरुवातमा जसरी द्वन्द्व अघि बढ्यो, त्यति नै चाँडो सकिन्छ भन्ने थियो । तर, पछिल्लो समय विकसित घटनाक्रमले कति समय चल्छ भन्ने अनुमान गर्न सकिन्न । अत्याधुनिक हतियारको प्रयोग भइरहँदा सेना आमनेसामने नभई टाढा बसेर विभिन्न स्थानमा विस्फोटनको रणनीति अख्तियार गरिरहेका छन् ।हाइब्रिड युद्धको कारणले गर्दा अब मैदानमा सैनिक खटिनु पर्दैन । यसमा प्रविधिहरूको प्रयोग हुन्छ । धनजनको क्षति नभएपछि युद्ध लम्बिरहन्छ, भूराजनीतिक मामिला जानकार चन्द्रदेव भट्टले भने, यसमा अप्रत्यक्ष रूपमा युद्ध हुन्छ । अमेरिकाले प्रविधिकै प्रयोग गरेर इराकको राजधानी बग्दादमा इरानी अन्तर्राष्ट्रिय सुरक्षा संयन्त्रका प्रमुख कासेम सुलेमानीलाई मारेको थियो । जुन घटना हाइब्रिड वारको एउटा पाटो पनि हो । कुनै पनि व्यक्तिगत उपस्थितिबिना नै ड्रोनको प्रयोगबाट सुलेमानीलाई मारियो । हाइब्रिड वारको एउटा मुख्य तत्त्व भनेको न्युक्लियर प्रविधि पनि हो । न्युक्लियर प्रविधि देखाएरै विपक्षीमाथि त्रास बढाउन सकिन्छ । उदाहरणका लागि युक्रेनलाई समर्थन गर्ने पश्चिमा मुलुकहरू अब रुसले न्युक्लियर बम त हान्ने होइन भन्नेमा सशंकित छन् । अर्कोतर्फ रुसले भने पश्चिमा मुलुकहरूले युक्रेनलाई आवश्यक प्रविधिहरू सहयोग गरेकामा आपत्ति जनाइरहेको छ । चिनियाँ रणनीतिकार सुन जुले भनेजस्तै हुन्छ, हाइब्रिड वारमा । दुश्मनसँग प्रत्यक्ष होइन, अप्रत्यक्ष रूपमा लड्नुपर्छ । अमेरिका र अन्य पश्चिमा मुलुकहरूले प्रत्यक्ष रूपमा युक्रेनलाई सहयोग गरेर अप्रत्यक्ष रूपमा रुसयुक्रेन युद्धमा भाग लिएका छन् । हाइब्रिड वारलाई लिएर अमेरिकी सैन्य रणनीतिकार जोन ए वार्डन तृतीयले फाइभ रिङ थेअरी (सिद्धान्त) का अनुसार प्रणाली विशेषताहरूको ५ स्तरका आधारमा रिङहरूले सैन्य रणनीतिक आक्रमणको सिद्धान्तलाई प्रतिनिधित्व गर्छ । यसमा वृत्तको केन्द्रमा नेताहरू, त्यसपछि प्रक्रिया, विकासको पूर्वाधार, जनसंख्या र अन्त्यमा बाहिरी घेरामा खटाइएका सुरक्षा बल हुन्छन् । अहिले हाइब्रिड वारमा नेतृत्वमा पुग्नभन्दा अघि सम्बन्धित मुलुकको पूर्वाधारमा आक्रमण गरेर विपक्षीलाई कमजोर पार्न सकिन्छ । उदाहरणका लागि रुसले युक्रेनमा बल र रकेट आक्रमण गरेर त्यहाँको पूर्वाधार ध्वस्त बताएको छ । हाइब्रिड वारको अर्को महत्त्वपूर्ण पक्ष भनेको कुनै पनि मुलुकको जनसंख्यामाथि अप्रत्यक्ष रूपमा गरिने हस्तक्षेप हो । उदाहरणका लागि रुसले सन् २०१७ मा अमेरिकी राष्ट्रपतिको निर्वाचन हुँदा अमेरिकी जनतामा विभिन्न मिडियाहरूको प्रयोग गरेर गलत सूचना फैलाएको आरोप छ । जसले गर्दा डेमोक्र्याटकी हिलारी क्लिन्टनलाई पछि पार्दै रुससँग राम्रो सम्बन्ध भएका डोनाल्ड ट्रम्प राष्ट्रपति बन्न सफल भए । चिनियाँ रणनीतिकार सुन जुले माथि उल्लेख गरेको जस्तै गरी रुसले अप्रत्यक्ष रूपमा अमेरिकामा निर्वाचन जितायो । कुनै पनि जनधनको क्षतिबिना रुसले त्यस बेला अमेरिकामाथि हस्तक्षेप गरेरै छाड्यो । यो सिद्धान्तअनुसार सम्बन्धित देशका जनतालाई गलत सूचना दिएर सोही मुलुकको नेतृत्व गर्ने नेताहरू र सैनिकविरुद्ध खडा गरिन्छ । नेतृत्व र सैनिकविरुद्ध जनता सडकमा उत्रिएपछि देशमा गृहयुद्ध हुन्छ, जुन हामीले सिरियामा देखेका थियौं । अर्कोतर्फ जनताको दबाबमा आएर नेतृत्व गर्ने नेताहरूले सरकार नै छाडिदिन्छन् । उदाहरणका लागि अरब स्प्रिङ तथा एल्लो, अरेन्ज र ग्रिन रिभोलुसन पनि हाइब्रिड वारकै उत्पादन हुन् । साथै, रुस, चीन र भियतनाममा भने कलर रिभोलुसन भएको थियो । एकातर्फ युक्रेनलाई अमेरिका, बेलायत र ईयूका मुलुकहरूले समर्थन गरेर रुससँगको हाइब्रिड वारमा सहयोग गरिरहेका छन् भने अर्कोतर्फ चीनले पनि रुसलाई आवश्यक ट्यांकहरूसहित अन्य सहयोग गरिरहेको छ । रुसलाई सिरिया, इरानजस्ता मुलुकहरूको साथ छ । सीमा क्षेत्रमा रुस र युक्रेन लडे पनि अप्रत्यक्ष रूपमा अहिले विश्वका दुई खेमा लडिरहेका छन् । हाइब्रिड वारभित्र एक प्रकारले प्रोक्सी वार पनि भइरहेको देखिन्छ । प्रोक्सी वार भनेको एक पक्षलाई अप्रत्यक्ष रूपमा पछाडिबाट सहयोग गर्ने भन्ने हो । भूराजनीतिक मामिला जानकार भट्ट हाइब्रिड वारलाई प्राविधिक वार भन्न पनि सकिने मान्छन् । अहिले जसको हातमा प्रविधिको कन्ट्रोल छ, यसैले युद्ध जित्ने हो, उनले भने, प्रविधिले भूराजनीतिको परिप्रेक्ष्यलाई नै परिवर्तन गरिदिएको छ । रुसले आफ्नो मुलुकमा आक्रमण गरेसँगै सुरुआतमा कुनै कुनामा बसेर युद्ध गरिरहेका युक्रेनका राष्ट्रपति जेलेनेस्की अहिले खुला रूपमा बाहिर घुमिरहेका छन् । युद्धको पहिलो ६ महिना युक्रेनलाई समर्थन गर्ने पश्चिमा खेमाका नेताहरूले राजधानी किभ नै पुगेर युक्रेनी जनताको दुःख र कष्ट हेरेका थिए । युद्ध लम्बिएसँगै राष्ट्रपति जेलेनेस्की अमेरिका, बेलायत र हालसालै ईयूको मुख्यालय ब्रसेल्समा पुगेका छन् । एउटा युद्ध लडिरहेको मुलुकका राष्ट्रपति जेलेनेस्कीलाई पश्चिमा मुलुकहरूले नायकका रूपमा सम्बोधन गरेका छन् । साथै, उनीहरूले आवश्यक सहयोग गर्ने प्रतिबद्धता पनि व्यक्त गरेका छन् । अर्कोतर्फ युक्रेनबाट कब्जा गरिएका भूभागहरू कुनै पनि हालतमा नछाड्ने र आवश्यक परे न्युक्लियर हतियारसमेत प्रहार गर्न सक्ने चेतावनीका साथ मस्कोमा पुटिन छन् । सुरुआतमा युद्धका कारण युक्रेन र रुस दुवैतर्फ जनधनको ठूलो क्षति भएको छ । बाहिर आएको सूचनाअनुसार रुसतर्फ कम क्षति छ । तर, युद्ध लम्बिएसँगै दुवैले प्रविधिको प्रयोगलाई प्राथमिकता दिइरहेका छन् । रुसले सन् २०१४ मा युक्रेनको भूमि क्राइमिया आफ्नोमा गाभेको थियो । जुन अब फिर्ता गर्ने देखिन्न । युक्रेन र रुस युद्धका कारण अहिले संसारभर इन्धन र खाद्य संकट भएको छ । जसले खाद्य संकटका साथै अन्य सामग्रीहरूको पनि मूल्यवृद्धि भएको छ । कोभिड१९ को मारले आर्थिक संकटबाट उड्न नसकेको विश्वमा रुसयुक्रेन युद्धले आगोमा घिउ थप्ने काम गरेको छ । अर्का भूराजनीतिक मामिला जानकार तथा अवकाश प्राप्त उपरथी विनोज बस्न्यात युरोपमा राजनीतिक स्थिरताको निश्चितता नभएसम्म यो युद्ध चलिरहने मान्छन् । उनी यो युद्ध नरोकिनुको दुई कारण रहेको विश्लेषण गर्छन् । रुसले आफ्नो सीमामा पश्चिमा आए भनेर लडेको हो । रुसलाई जबसम्म यस्तो संकट हुन्छ, उसले युद्ध लडिरहन्छ, उनले भने, दोस्रो, अहिले पहिलेको जस्तो लडाइँ नहुँदो रहेछ । कमजोर राष्ट्रहरूलाई शक्तिशाली मुलुकले समर्थन र सहयोग गर्दा पनि युद्ध जित्न नसकिने रहेछ । बस्न्यातका अनुसार जबसम्म अर्को शक्तिराष्ट्रहरूको आफ्नो राजनीतिक लक्ष्य पूर्ति हुँदैन तबसम्म युद्ध गरिरहन्छन् ।"
परराष्ट्र सचिवस्तरीय संयन्त्रले नेपालभारत सीमा समस्या सम्बोधन गर्ला ?,"(काठमाडौं)नेपालभारत परराष्ट्र सचिवस्तरीय संयन्त्रको बैठक करिब १७ महिनापछि सोमबार काठमाडौंमा बस्दै छ । बैठकमा भाग लिन भारतका विदेश सचिव विनयमोहन क्वात्रा सोमबार बिहानै नेपाल आउँदै छन् । क्वात्रा र परराष्ट्र सचिव भरतराज पौड्यालबीच दुई मुलुकका विभिन्न आयाममाथि छलफल हुने बताइएको छ । दुई मुलुकबीच प्रशासनिक तहको सबैभन्दा उच्च संयन्त्रको बैठकमा थाती रहेका सीमा समस्याका विषयमा छलफल हुन्छ वा हुँदैन भनेर साथ हेरिएको छ । पछिल्लो पटक परराष्ट्र सचिवस्तरीय संयन्त्रको बैठक २०७८ भदौ २८ र २९ मा नयाँदिल्लीमा बसेको थियो । त्यति बेला दुई पक्षबीच सीमा सम्बन्धमा पनि कुरा भएको नेपालका तर्फबाट जारी विज्ञप्तिमा उल्लेख थियो । तर त्यसमा लिपुलेक, लिम्पियाधुरा र कालापानी क्षेत्र र सुस्ताको सम्बन्धमा छलफल भएनभएको खुलाइएको थिएन । भारतले २०७६ कात्तिकमा लिपुलेक, लिम्पियाधुरा र कालापानीसहित नेपाली भूमि समेटेर नयाँ नक्सा जारी गरेपछि नेपालले विरोध गर्दै कूटनीतिक वार्ताका लागि आग्रह गरेको थियो । तर, पटकपटकको आग्रहलाई भारतले नमानेपछि नेपालले २०७७ जेठ ७ मा लिम्पियाधुरासम्मकै भूभागलाई समेटेर नयाँ नक्सा जारी गर्यो । नेपाली भूभाग नक्सामा परे पनि प्रयोग भारतले गर्दै आएको छ । सीमाका सम्बन्धमा भारतले नै नेपालसँग वार्ता गर्न चाहिरहेको छैन । भारतका विदेश सचिव क्वात्राले गत वैशाख ३० मा पत्रकार सम्मेलनका क्रममा सीमाका विषयमा हल निकाल्न द्विपक्षीय संयन्त्र (परराष्ट्र सचिवस्तरीय) रहेको उल्लेख गर्दै यसलाई थप राजनीतीकरण नगर्न आग्रह गरेका थिए । क्वात्राले भनेजस्तै नेपाल र भारतबीच सीमा विवाद भएका मुख्य स्थान कालापानी र सुस्ताका विषयमा कूटनीतिक वार्तामार्फत टुंगो लगाउने भन्दै सन् २०१४ मै परराष्ट्र सचिवस्तरीय संयन्त्रलाई जिम्मेवारी दिइएको हो । तर परराष्ट्र सचिवस्तरीय संयन्त्रमा सीमा समस्या समाधानका लागि ठोस वार्ता हुन सकेको छैन । भारतका तत्कालीन विदेश सचिव हर्षबर्धन शृंगला र परराष्ट्र सचिव भरतराज पौड्यालबीच २०७७ मंसिर २६ र २७ मा काठमाडौंमा भएको वार्तामा सीमा शब्द परे पनि कालापानी शब्द परेन । त्यसपछि सोही वर्षको माघ पहिलो साता नयाँदिल्लीमा तत्कालीन परराष्ट्रमन्त्री प्रदीपकुमार ज्ञवाली र भारतका विदेशमन्त्री एस जयशंकरबीच संयुक्त आयोगको बैठक भएको थियो । त्यसमा पनि सीमा विवाद छलफलको विषयसूचीमै परेन । दुई मुलुकले जारी गरेको विज्ञप्तिमा कालापानीलगायत सीमाको विषयमा कुरा भएको उल्लेख थिएन । तत्कालीन परराष्ट्रमन्त्री ज्ञवालीले भने सीमाका सम्बन्धमा कुराकानी भएको दाबी गरेका थिए । पूर्वपरराष्ट्र सचिव अर्जुनबहादुर थापा परराष्ट्र सचिवस्तरीय संयन्त्रले दुई मुलुकबीचको सीमा समस्या समाधानका लागि पहल गर्नुपर्ने बताउँछन् । यस पटकको परराष्ट्र सचिवस्तरीय संयन्त्रको बैठकमा लिपुलेक, कालापानी र लिम्पियाधुराका विषयमा छलफल हुन्छ वा हुन्न भन्नेबारे बाहिर ल्याइएको छैन । नेपाली पक्षले बैठकको एजेन्डामा राखे पनि भारतीय पक्षले नराखीकन छलफल अघि बढ्न सक्दैन, उनले भने, तर यो विषय नेपाल र भारत दुवैले सकेसम्म छिटो टुंग्याउनुपर्छ । यसले दुवै मुलुकलाई हित गर्छ । पूर्वपरराष्ट्र सचिव थापा सीमा समस्या समाधानको विषयमा अहिलेको सरकार र प्रधानमन्त्रीको चाहना कस्तो छ भन्ने पनि महत्त्वपूर्ण रहेको बताउँछन् । कतिपय कुरा ब्युरोक्र्यासी स्तरमा पूरा गर्न सकिन्छ । कतिपय कुरा राजनीतिक रूपमा हस्तक्षेप गरेर समाधान गर्नुपर्छ, उनले भने, केही समयपछि हाम्रो प्रधानमन्त्री (पुष्पकमल दाहाल) को भारत भ्रमण हुनेछ । उहाँले प्रधानमन्त्री तहमा पनि यो विषय उठाउन सक्छन् । नापी विभागका पूर्वमहानिर्देशक तथा सीमाविद् बुद्धिनारायण श्रेष्ठ पनि परराष्ट्र सचिवस्तरीय संयन्त्रको बैठकमा सीमा समस्या समाधानको विषय उठाउनैपर्ने बताउँछन् । परराष्ट्र सचिवहरूको संयुक्त संयन्त्र सहमतिमा पुगेपछि संयुक्त सीमा सर्वेक्षण गर्नुपर्छ, उनले भने । दुई मुलुकका महानिर्देशक (नेपालको नापी विभाग महानिर्देशक र भारतीय सर्वेक्षण विभागका जनरल) को नेतृत्वमा रहेको संयुक्त सीमा कार्यदल र उपमहानिर्देशकहरूको नेतृत्वमा रहेको सर्वेक्षण टोलीलाई सक्रिय बनाउनुपर्ने उनको भनाइ छ । नेपालका प्रमुख जिल्ला अधिकारी (सीडीओ) र भारतका डिस्ट्रिक म्याजिस्ट्रेटको नेतृत्वमा संयुक्त फिल्ड सर्भे टिम पनि छ । यसको म्यान्डेटचाहिँ सीमा सर्वेक्षण, भत्केका संरचनाको मर्मत र हराएका सीमा खम्बालाई पुनःस्थापित गर्ने हो, श्रेष्ठले भने, तिनलाई ब्युँताएर काम अघि बढाउनुपर्छ । सीमाविद् श्रेष्ठ संयुक्त सीमा सर्वेक्षण गरेर नक्सांकन गरेपछि दुवै देशलाई संवाद अघि बढाउन सहज हुने बताउँछन् । तत्कालीन प्रधानमन्त्री शेरबहादुर देउवाले २०७८ चैतमा भारत भ्रमणका दौरान समकक्षी नरेन्द्र मोदीका सामु सीमासम्बन्धी विषयलाई सार्वजनिक रूपमै उठाएका थिए । नेपाली भूमि आफ्नोपट्टि पारेर भारतले नयाँ नक्सा जारी गरेपछि पहिलो पटक सीमा मामिलाले उच्च राजनीतिक तहमा प्रवेश पाएको त्यति बेलै हो । त्यति बेला भारतीय विदेश मन्त्रालयले समेत सकारात्मक प्रतिक्रिया दिएको थियो । हामी (देउवा र मोदी) ले सीमा समस्याबारे छलफल गर्यौं । मैले मोदीजीलाई यो विषय स्थापित द्विपक्षीय संयन्त्रमार्फत समाधान गरौं भनेको छु, दुई देशका प्रधानमन्त्री नेतृत्वको प्रतिनिधिमण्डलबीचको संवादपछि संयुक्त पत्रकार सम्मेलनमा देउवाले भनेका थिए । हैदराबाद हाउसमा भएको पत्रकार सम्मेलनमा पहिले सम्बोधन गरेका मोदीले भने सीमाका विषयमा केही बोलेका थिएनन् । सीमा समस्या जहाँको तहीं रहेकै अवस्थामा नेपालभारत परराष्ट्र सचिवस्तरीय संयन्त्रको बैठक हुन लागेको हो । भारतीय विदेश सचिव क्वात्रा सोमबार काठमाडौं ओर्लेलगत्तै समकक्षी परराष्ट्र सचिव पौड्यालसँग परराष्ट्र सचिवस्तरीय संयन्त्रको बैठक गर्ने कार्यक्रम छ । संयन्त्रको बैठकमा कनेक्टिभिटी, ऊर्जा व्यापार, कृषि, स्वास्थ्य, संस्कृतिलगायत द्विपक्षीय सहयोगका विविध विषयमा छलफल हुने परराष्ट्र मन्त्रालयले जनाएको छ । विदेश सचिव भएपछि क्वात्राको यो पहिलो नेपाल भ्रमण हो । दुई देशबीचको नियमित उच्चस्तरीय भेटवार्ताको परम्परा र भारतको छिमेकी पहिलो नीतिअन्तर्गत भारतले नेपालसँगको सम्बन्धलाई दिएको प्राथमिकताअनुरूप यो भ्रमण हुन लागेको भारतको विदेश मन्त्रालयले जनाएको छ । भ्रमणका क्रममा विदेश सचिवद्वय क्वात्रा र पौड्यालले भारत र नेपालबीचको बहुआयामिक सहकार्यका विविध पक्षबारे व्यापक छलफल गर्नेछन्, मन्त्रालयले विज्ञप्तिमा भनिएको छ, भारत र नेपालबीच सभ्यतागत एवं ऐतिहासिक सम्बन्ध रहेको छ । यसबीच भारतको सहयोगमा सम्पन्न भएका विभिन्न पूर्वाधार तथा सीमापार कनेक्टिभिटी परियोजनाले द्विपक्षीय सहकार्य झन् बलियो भएको छ । यो भ्रमणले हामीबीचको द्विपक्षीय सम्बन्धलाई थप प्रगाढ बढाउने अवसर प्रदान गर्नेछ ।प्रधानमन्त्री पुष्पकमल दाहाललाई भारत भ्रमणको निम्तो दिनसमेत भारतका विदेश सचिव क्वात्रा नेपाल आउन लागेका हुन् । विदेश सचिव क्वात्राले भ्रमणका दौरानमा राष्ट्रपति विद्यादेवी भण्डारी, परराष्ट्रमन्त्री विमला राई पौड्याल, कांग्रेस सभापति शेरबहादुर देउवा र एमाले अध्यक्ष केपी शर्मा ओलीसँग पनि भेटवार्ता गर्ने कार्यक्रम रहेको छ । नेपालका लागि पूर्वभारतीय राजदूतसमेत रहेका क्वात्रा प्रधानमन्त्री नरेन्द्र मोदी र विदेशमन्त्री एस जयशंकरका विश्वास पात्र हुन् । प्रधानमन्त्री दाहालले पदभार ग्रहण गरेलगतै आफ्नो पहिलो भ्रमण भारत हुने उल्लेख गरेका थिए । दाहाल प्रधानमन्त्री बनेलगत्तै विदेश सचिव क्वात्राले फोन गरेर बधाईसमेत दिएका थिए । दाहालले सन् २००८ मा पहिलो पटक प्रधानमन्त्री हुँदा पहिलो विदेश भ्रमण चीनमा गरेका थिए । त्यसबेला बेइजिङ ओलम्पिक समापन समारोहका लागि उनी चीन गएका थिए । भारत असन्तुष्ट बनेको थाहा पाएपछि दाहालले आफ्नो पहिलो राजनीतिक भ्रमण भारतबाटै हुने बताएका थिए । त्यसपछि उनी नयाँदिल्ली पुगेका थिए । सन् २०१७ मा दोस्रो पटक प्रधानमन्त्री हुँदा भने दाहालले पहिलो विदेश भ्रमण भारतकै गरेका थिए ।"
"अयोध्यामा शिला, काठमाडौंमा क्वात्रा","(काठमाडौं)द्विदेशीय उच्चस्तरीय संयन्त्रका हरेक बैठकपछि परराष्ट्र मन्त्रालयले जारी गर्ने विज्ञप्तिमा एउटा शब्दावली जोडिएकै हुन्छ रिमेनिङ सेग्मेन्ट्स ।विशेषतः द्विदेशीय सीमा विवाद र संवादहीनताको मामिलामा परराष्ट्र सचिवस्तरीय संयन्त्रले हल निकाल्ने अपेक्षा सधैं गरिएको हुन्छ तर यही मुख्य विषयमा संयुक्त प्राविधिक समितिदेखि उच्चस्तरीय संयन्त्रसमेत उपलब्धिहीन रहँदै आएका छन् । झन्डै अढाई दशकदेखि अल्झेर बसेको कालापानी र सुस्ताको सीमा विवादलाई १५ वर्षयता नटुंगिएको मुद्दा का रूपमा प्रस्तुत गरिँदै आएको छ । हामीले यही नसुल्झेको र राजनीतिक तहबाट समाधान खोजिनुपर्ने विषयलाई रिमेनिङ सेग्मेन्ट्स भनेर सम्बोधन गरेका हौं, परराष्ट्रका एक उच्च अधिकारी भन्छन्, दुई वर्षअघि आएको हाम्रो नयाँ राजनीतिक र भौगोलिक सीमांकनको विषय पनि यही रिमेनिङ सेग्मेन्ट्सकै रूपमा प्रस्तुत हुनेछ । पछिल्लो रिमेनिङ सेग्मेन्ट्स कै कारण नेपाल र भारतबीच झन्डै संवादहीनताको स्थिति रहेका बेला भारतीय विदेश सचिव विनयमोहन क्वात्रा सोमबार काठमाडौं उत्रँदै छन् । यही बेला १० दिनअघि मात्रै कालीगण्डकीबाट देवशिला उत्तरप्रदेशको अयोध्या पुर्याइएको घटनालाई द्विदेशीय सम्बन्धको सहजीकरणमा निकै ठूलो उपाय र साध्य का रूपमा व्याख्या गर्ने क्रम चलिरहेको छ । सामान्य तहमा सांस्कृतिक र धार्मिक आस्थाको विषयलाई जसरी राजनीतिक आकार दिन खोजिएको छ, यसले पनि दुई देशबीच कायम रहेको चिसोपना लाई राम्रैसँग सम्झाएको छ । यो सांस्कृतिकधार्मिक तहको एउटा सानो संकेत मात्रै हो तर अयोध्यामा कालीगण्डकीको शिला लैजानासाथै हामीबीचका सम्पूर्ण तुष र विग्रह हल भएका छन् भन्नुको अर्थ छैन, भारतका लागि पूर्वराजदूत दीपकुमार उपाध्याय भन्छन्, हामीबीच वर्षौंवर्षदेखि सीमा, पानी, ऊर्जा, व्यापारसहितका विषयमा थुप्रै रिमेनिङ सेग्मेन्ट्स यथावत् छन् । हामीले हाम्रो एजेन्डा राख्ने बेला प्राथमिकता र निरन्तरता जनाउन सकेका छैनौं । यो यथार्थलाई स्वीकार गरेर मात्रै अघि बढ्न सकिने स्थिति छ । भारतसँगको सम्बन्धको जटिलता र जेलिएको स्थितिबारे बौद्धिकप्राज्ञिक तहमा बहस हुन नसकेको र आपसी संवादका तयारीका चरणबारे छलफलसमेत नभएको स्थिति छ । कतिसम्म भने लिम्पियाधुरासहितको राजनीतिक नक्सा आएपछि सरकारले गठन गरेको सीमा प्रमाण संकलन समूहले झन्डै चार महिना लगाएर हाम्रो पक्षमा बहस गर्न मिल्ने डेढ दर्जनभन्दा बढी निस्सा प्रमाणको प्रतिवेदन तयार गरेको थियो, समूहका एक सदस्य रमेश ढुंगेल भन्छन्, तर सात सय पृष्ठको त्यो अध्ययन दस्ताबेज न सार्वजनिक गरिएको छ, न त्यसमाथि बहस नै हुन्छ ।आफ्नो पक्षमा रहेका एजेन्डा र मामिलाका बारेमा जतिसक्दो बहसपैरवी हुनुपर्नेमा अलिकति विवादको सामना गर्नुपर्ने भएमा रिमेनिङ सेग्मेन्ट्स भन्दै पन्छिने प्रवृत्ति परराष्ट्र मन्त्रालयमा देखिन्छ । बरु काम देखाउने होड र जस लिने हतारोमा शिक्षा मन्त्रालयले नेपालको भूभाग र सीमासम्बन्धी स्वाध्याय सामग्री निकालेर अर्को नचाहिँदो काम गरेको थियो, डा ढुंगेल भन्छन्, हाम्रो भूभागको क्षेत्रफल र विवाद निराकरणको आधार तय नभई शिक्षा मन्त्रालयले पुस्तक छापेपछि प्रधानमन्त्री तहमा पुस्तक सिज गरिएको घटनालाई यो सरोकारमा जोडिएको भारतले के सामान्य रूपमा लिएको थियो र ? यसकारण चाहिने विषयमा बहसपैरवी नगर्ने तर हतारमा जस लिने पद्धतिले पनि हामीबीचको सम्बन्धलाई सहज हुन दिएको छैन । जबकि यो द्विदेशीय सीमावर्ती मामला र विवादमा शिक्षा मन्त्रालय लाइन मिनिस्ट्री समेत होइन ।आफ्नो भौगोलिक र राजनीतिक सिमानाबारे बाहिरी विश्वलाई स्पष्ट पार्न सकिने र सम्झाउन सकिने ऐतिहासिक प्रमाण तथा वैज्ञानिक आधारसमेत लुकाएर राखिएको बारे आफूले परराष्ट्रको ध्यानाकर्षण गराइसकेको प्राध्यापक ढुंगेलले जानकारी दिए । हामी सधैंजसो ईपीजी प्रतिवेदन किन सार्वजनिक गरिएन ? यो प्रतिवेदन भारतीय प्रधानमन्त्रीले किन बुझ्न चाहेनन् भनेर प्रश्न गरिरहेका हुन्छौं, ढुंगेल भन्छन्, तर हाम्रै सरकारले गठन गरेको र हाम्रै भूगोलको सीमांकन, ऐतिहासिक आधार र प्रमाणबारेको प्रतिवेदन पनि किन गोप्य राखिएको हो भनेर प्रश्न गर्नै चाहँदैनौं । यो आफैंमा विरोधाभास लाग्ने विषय हो ।भारतसँगको संवाद र पछिल्लो चरणको संवादहीनताको स्थितिमा मुख्य विषय भनेकै सीमांकन मामिला हो । महाकाली क्षेत्रमा भारतीय पक्षबाट बारम्बार भइरहेको ज्यादती, दशगजा क्षेत्रमा बन्दै गरेको सडक र महाकालीमा तुइन काटेर नेपाली नागरिक बेपत्ता पारिएका घटना सामान्य सुनुवाइका एजेन्डा मात्रै होइनन्, पूर्वराजदूत उपाध्याय भन्छन्, यी विषय दुई देशका हरेक तहका बैठक र भेटघाट संयन्त्रका उठिरहनुपर्छ तर नेपाल वा भारतको कुनै तहतप्का रिसाउला भनेरै यस्ता गम्भीर विषयलाई रिमेनिङ सेग्मेन्ट्समा राख्ने गरिएको छ । यसले आपसी समस्या र कठिनाइ सुल्झिनेभन्दा बल्झिरहन्छ । देखावटी संवाद र औपचारिकताका लागि चल्ने वार्ताको अर्थ म देख्दिनँ ।"
प्याराग्लाइडिङमा महिला पाइलट,"(काठमाडौं)भाषा पढेर जापान जाने तयारीमा रहेकी बुटवलकी सविता तामाङ दाइको सुझावपछि स्वदेशमै रोकिइन् । परिवारका अन्य सदस्यहरूले त यो क्षेत्रमा जोखिम हुन्छ भन्दै नलाग्न दबाब दिएका थिए । तर प्याराग्लाइडिङ क्षेत्रमा महिला पाइलट निकै कम भएको थाहा पाएपछि भने यसतर्फ तामाङको आकर्षण बढ्यो । परिवारका सदस्यले त माने । तर बुबालाई फकाउन भने उनलाई करिब तीन महिना लाग्यो । अन्ततः बुबाले मानेपछि उनी तालिमका लागि एड्भेन्चरस् इन्टरनेसनल प्याराग्लाइडिङ स्कुल पुगिन् । स्याङ्जाको स्वरेकस्थित बाबु स्कुलमा दुई वर्षको कोर्स लिएपछि उनी टेन्डम अर्थात् व्यावसायिक उडानमा जोडिएकी हुन् । होस्टलमै बसेर पढ्दा, प्याराग्लाइडिङको सामान किन्दा र स्कुलको गरेर भन्डै २० लाख रुपैयाँ खर्चिएको समेत उनले बताइन् । विगत ६ वर्षदेखि प्याराग्लाइडिङ उडाइरहेकी उनले सिजनका बेला दैनिक ४ देखि ५ वटासम्म उडान गर्छिन् । बेसिजनमा भने महिनामा ५७ वटा मात्रै फ्लाइट हुने उनको भनाइ छ । सुरुमा यस क्षेत्रमा नलाग्न दबाब दिएका परिवारका सदस्य तथा आफन्तहरू नामसँगै दाम पनि हुन थालेपछि भने पछिल्ला दिनमा खुसी हुने गरेको उनको अनुभव छ । नेपालमा व्यावसायिक रूपमा सन् २००० देखि नै प्याराग्लाइडिङ सञ्चालनमा आएको भए पनि महिला पाइलट थिएनन् । ५६ वर्षदेखि मात्रै प्याराग्लाइडिङमा महिला पाइलटहरू बढेका नेपाल हवाई खेलकुद संस्था (ना) का अध्यक्ष सुनील भट्टराईले बताए । सुरुवातमा पुरुष मात्र थिए, तर विस्तारै महिला पाइलटहरू पनि जोडिए । दुईतीन जना महिलाले त करिब दस वर्षदेखि नै प्याराग्लाइडिङ उडाइरहेका छन्, उनले भने । उनका अनुसार हाल नेपालमा करिब १५ जनाको हाराहारीमा महिला पाइलट छन् । सविता जस्तै ओपन स्काई प्याराग्लाइडिङकी सञ्चालक ३१ वर्षीया शर्मिला शर्मा पनि ६ वर्षदेखि उडान भरिरहेकी छन् । दस वर्षदेखि कम्पनी चलाइरहेकी उनलाई प्याराग्लाइडिङ गर्न आउने महिला ग्राहकले सधैं एउटै प्रश्न सोध्थे, महिला पाइलट छैनन् ? त्यही कारण उनलाई पनि प्याराग्लाइडिङ उडाउने रहर जागेको हो । त्यसपछि तालिम लिएकी उनले व्यावसायिक उडान भर्दै आएकी छन् । तालिमपछि करिब एक हजार सोलो उडान भरेपछि बल्ल व्यावसायिक अर्थात् टेन्डम उडान भर्न पाइने उनले बताइन् । आफैंले उडाउन सक्ने भएपछि महिला पाइलट छैनन् भन्नुपरेको छैन, उनले भनिन्, कतिपय अवस्थामा प्याराग्लाइडिङ गर्न डराउने मान्छे पनि महिला पाइलट देखेपछि उड्न तयार हुन्छन् । आकाशमा उड्ने भएकाले केही जोखिम भए पनि चरा जसरी उड्न पाउँदा छुट्टै आनन्द हुने उनको अनुभव छ । महिला पाइलट देख्दा महिलाहरूसँगै पुरुषहरू पनि मोटिभेट भएको देखेको उनले बताइन् । उनका अनुसार सिजन नभएकाले हाल दैनिक एकदुईवटा मात्र उडान भइरहेका छन् ।ओखलढुङ्गाकी ३७ वर्षीया सुस्मिता सुनुवार पनि विगत ६ वर्षदेखि नै उडान भर्दै आएकी छन् । एड्भेन्चरमा रुचि भएकी सुनुवार र्याफ्टिङ र कायाकिङ गर्थिन् । सुस्मिताका श्रीमान्ले प्याराग्लाइडिङ उडाउन तालिम दिन थालेपछि भने उनलाई पनि उडाउने रहर जाग्न थाल्यो । सन् २००९ मै सोलो उडान गर्न सिकेकी सुस्मितालाई कायाकिङ र र्याफ्टिङभन्दा प्याराग्लाइडिङ नै रमाइलो लाग्न थाल्यो । जसका कारण उनले पछिल्लो समय दैनिक रूपमै व्यावसायिक उडान गरिरहेकी छन् । २००९ मै प्याराग्लाइडिङ उडाउन सिकेकी भए पनि सुनुवार सन् २०१७ देखि मात्रै व्यावसायिक उडानतर्फ लागेकी हुन् । श्रीमान्ले प्याराग्लाइडिङ उडाउन छाड्न भने पनि उनको मन भने भरिएको छैन । श्रीमान्ले त नउडाउन भन्नुहुन्छ, तर मलाई भने आफू उड्न, अनि अरूलाई पनि उडाउन मन लाग्छ, उनले भनिन्, आँखाले देखुन्जेल र कानले सुनेसम्म उडाउने आँट छ । प्याराग्लाइडिङमा मानसिक रूपमा मात्र तनाव हुने तर कायाकिङ र र्याफ्टिङ मानसिकसँगै शारीरिक तनाव पनि हुने उनको अनुभव छ । प्याराग्लाइडिङमा पनि सिक्ने बेलामा दुवै तनाव हुन्छ, तर उड्न थालेपछि सबै सोचमा भर पर्छ । त्यसैले यही सजिलो लाग्छ, उनले भनिन् । सैद्धान्तिक र प्रयोगात्मक गरी १० वटाभन्दा बढी परिक्षा दिएर मात्रै पाइलटले लाइसेन्स पाउँछ । हरेक वर्ष पाइलटको सामान अर्थात् क्यानोफी, हार्नेस, हेलमेट, प्यारासुट परीक्षण गरेर मात्रै लाइसेन्स नवीकरण हुने उनले बताइन् ।सविता, शर्मिला र सुस्मिता मात्र होइनन्, त्रिशा श्रेष्ठ, अनुष्का सुनुवार, दुर्गामाया गुरुङ, सोममाया गुरुङ, किसु पौडेल, विवी सिन्तानलगायतका महिलाले हाल प्याराग्लाइडिङ उडाइरहेका छन् । पुरुष पाइलटका श्रीमती तथा परिवारका अन्य सदस्यहरू पनि यही क्षेत्रमा काम गर्ने र यही वातावरणमा हुर्केका महिलाहरू यसतर्फ आकर्षित भएका भट्टराईले बताए । त्यसका साथै, एड्भेन्चरमा रुचि राख्ने महिलाको पनि पछिल्लो समय यसतर्फ आकर्षण बढेको उनको भनाइ छ । नामा आबद्ध ६१ वटा कम्पनीमध्ये हाल ५५ प्याराग्लाइडिङ कम्पनी मात्रै दैनिक रूपमा सञ्चालन छन् । नामा हाल ३ सय ५० जना पाइलट आबद्ध छन् । तीमध्ये महिला र पुरुष गरी २ सय ५० पाइलट सक्रिय रहेका छन् । पोखरामा हुने प्याराग्लाइडिङको हाल टेक अफ प्वाइन्ट मान्द्रेढुंगा र अवतरण पामेमा हुन्छ । यसअघि सराङकोट, तोरीपानी, मान्द्रेढुंगा र तामागी जोनबाट टेक अफ हुने गरेको नाका अध्यक्ष भट्टराईले बताए । पोखरामा अन्तर्राष्ट्रिय विमानस्थल सञ्चालनमा आएसँगै अहिले कास्कीकोटस्थित मान्द्रेढुंगालाई एक महिनाका लागि अस्थायी अनुमति दिइएको हो । मान्द्रेढुंगा सराङकोटबाट ५ किमि र तोरीपानीबाट डेढ किमि पश्चिमतर्फ पर्छ, उनले भने, अहिले अफसिजन भएकाले एउटै जोनबाट उडिरहेको छ, तर सिजनमा चाप पर्छ भन्ने हाम्रो आकलन छ । त्यसैले मान्द्रेढुंगा वरपर नै अन्य टेक अफ प्वाइन्टको खोजी भइरहेको छ ।"
मन्डेलाको र्यालीमा लाखौं सहभागी,"सन् १९९० मा आजकै दिन (फेब्रुअरी १३) नेल्सन मन्डेलाले विशाल र्यालीलाई सम्बोधन गरेका थिए । स्वेटोस्थित एफएनबी रंगशालमा आयोजित वेलकम होम र्याली मा लाखौं समर्थकहरू सहभागी भएका थिए । २७ वर्ष लामो जेल जीवनपछि १९९० को फेब्रुअरी ११ मा जेलबाट रिहा भएपछिको यो मन्डेलाको पहिलो औपचारिक कार्यक्रम थियो । दक्षिण अफ्रिकाका पहिलो अश्वेत राष्ट्रपति मन्डेलाले उनले देशमा रंगभेदी शासन अन्त्य गर्न नेतृत्वदायी भूमिका खेलेका थिए । जसका कारण उनलाई सन् १९९३ मा नोबल शान्ति पुरस्कारबाट सम्मानित गरिएको थियो । मन्डेला १९१८ को जुलाई १८ मा दक्षिण अफ्रिकाको पूर्वी क्षेत्र मभेजोस्थित थेम्बु समुदायमा जन्मिएका थिए । कानुनको अध्ययनका क्रममा उनी अफ्रिकी नेसनल कंग्रेस (एएनसी) सँग आबद्ध भए र पछि अर्को साथीसँगै एएनसी युथ लिग स्थापना गरे । सन् १९६० मा एएनसीलाई बन्देज लगाइएपछि मन्डेला भूमिगत भए । रंगभेदी शासकविरुद्धको संघर्षका क्रममा १९६० को शार्पभिल्ल हत्याकान्डमा ६९ जनाको ज्यान गएपछि मन्डेलाले राज्यलाई आर्थिक रूपमा धराशायी बनाउने अभियान घोषणा गरे । त्यसपछि गिरफ्तारमा परेका उनलाई सरकार ढाल्न हिंसा र ध्वंसको सहारा लिएको अभियोग लगाइएको थियो । सन् १९६४ मा आजीवन कारावास पठाइएको थियो । एएनसीले सन् १९८० मा रंगभेदविरुद्धको अन्तर्राष्ट्रिय अभियान सुरु गर्यो । उक्त अभियानमा मन्डेलाको रिहाइलाई मुख्य मुद्दा बनाइएको थियो । अन्तर्राष्ट्रिय दबाब पनि बढ्दै गएपछि १९९० मा दक्षिण अफ्रिकाका राष्ट्रपतिले एएनसीविरुद्धको प्रतिबन्ध हटाएको घोषणा गरे र मन्डेलालाई रिहा गरियो । त्यसपछिको चुनावमा दक्षिण अफ्रिकाको इतिहासमै पहिलोपल्ट सबै जातिहरूले मतदान गर्न पाएका थिए र मन्डेला अत्यधिक मतसहित राष्ट्रपति निर्वाचित भए । सन् १९९९ मा राष्ट्रपतिको जिम्मेवारी छाडेयता मन्डेला दक्षिण अफ्रिकाका सबैभन्दा सम्मानित व्यक्तिका रूपमा थिए । देशको सक्रिय राजनीतिबाट अलग भएपछि पनि उनले द्वन्द्वग्रस्त देशहरू कंगो, बुरुन्डी, अफ्रिकाका अन्य देशमा शान्ति स्थापनाका लागि विभिन्न वार्तामा संलग्न थिए । उनको २०१३ को डिसेम्बर ५ मा निधन भएको हो ।"
पोखरा तताउँदै नमस्ते,"गण्डकी (कास) कुनै बेला ब्यान्डहरूको सहर का रूपमा चिनिन्थ्यो पोखरा । आधुनिक नेपाली संगीत क्षेत्रमा पोखराकै ब्यान्डले सास भरेका थिए भन्दा फरक पर्दैन । नमस्ते, लेकाली, कन्दरा, नेपथ्यलगायत ब्यान्ड तिनैमध्येका हुन् । नेपाली पप संगीतमा तीन दशकभन्दा लामो इतिहास बोकेको नमस्तेले पोखरामा झन्डै ९० गायक उपस्थित गराउने भएको छ । ३४ औं वार्षिकोत्सवका अवसरमा नमस्तेले फागुन ५ र ६ गते स्थानीयसँगै अन्य चर्चित ब्यान्डहरू ल्याएर महाशिवरात्रि विश्वसंगीत महोत्सव आयोजना गर्न लागेको हो ।कोरोना र आर्थिक अवस्थाका कारण ३ वर्षपछि मात्र नमस्तेले महोत्सव गर्न लागेको हो । महोत्सवमा नमस्तेले मंगोलियन हार्ट, मुक्ति एन्ड रिभाइभल, लेकाली जस्ता ब्यान्डले प्रस्तुति दिनेछन् । अमेरिकाको पिजे एन्ड पिस जोएन्ट, वनशिवा मिनामी, मर्करी, तिब्बतको हिटा ब्यान्डको पनि प्रस्तुति रहने महोत्सवका संयोजक तथा नमस्ते ब्यान्डका ईश्वर गुरुङले बताए । त्यसका साथै, युवा पुस्तामाझ चर्चित सुगम पोखरेल, राजेशपायल राई, प्रताप दास, रवि ओड, सुजन चापागाईंलगायत गायकसँगै केही र्यापरको पनि उपस्थिति रहने जनाइएको छ । पछिल्लो समय के लत बस्यो मलाई गजलबाट चर्चा कमाएका तिलकसिंह पेला पनि महोत्सवमा आउने बताइएको छ । पेलालाई नमस्ते ब्यान्डले गजल विधामा सम्मान पनि गर्न लागेको छ ।"
लघुवित्तको ऋणमा ३६ प्रतिशतसम्म ब्याज,"पाँचथरको फालेलुङ५ रमितेकी आसमाया आले र बुहारी बिनु केरुङ आलेले दुईवटा लघुवित्तबाट एकएक लाख ऋण लिए । ०७० सालमा समूह जमानतमा लिएको ऋण तिर्ने उपाय नहुँदा आसबहादुर आलेले श्रीमती र बुहारीसहित ०७८ भदौ १८ मा घर छाडे ।आसमाया र बिनुले गुराँस र छिमेकी नामका दुई लघुवित्तबाट लिएको दुई लाख रुपैयाँको ब्याज तिर्न नसक्दा घर छोडेका आसबहादुर डेढ वर्षदेखि पोखरामा मजदुरी गर्दै छन् । उनको घरमा अहिले कान्छो छोरा मात्रै छन् । सम्पत्तिका नाममा दुई हल बारी छ, दुई महिना खान नपुग्ने त्यसको कमाइले कसरी ऋण तिर्नु ? आसमायाले फोनमा भनिन्, डेढ वर्षदेखि पोखरा आसपास बसिरहेका छौं । तीन जनाको मजदुरीले व्यवहार चलाएर उब्रेको रकम समूहमा पठाएर ऋण घटाउँदै छौं । तिरिसकेपछि फर्किने हो ।फालेलुङ५ कै धर्मराज आलेको घरमा ०७८ पुसदेखि ताला लागेको छ । स्थानीयलाई समेटेर गठन गरिएका लघुवित्त संस्थाका समूहबाट लिएको ऋण तिर्न नसक्दा आले परिवारको उठिबास लागेको हो । धर्मराजको परिवारले तीनवटा लघुवित्तबाट पाँच लाख ऋण लिएको छ । तिर्ने माध्यम नभएपछि घर छोड्नुको विकल्प रहेन, उनी भन्छन् । घरमा ताला लगाएर हिँडेको उनको परिवार अहिले काठमाडौं आसपास मजदुरी गर्छन् । पाँचथरका आठवटै स्थानीय तहमा लघुवित्तको ऋण तिर्न नसक्दा घर छोड्नेको संख्या धेरै छ । व्यक्तिलाई ठूलो रकम लगानीमा धितो राख्ने र समूह जमानतमा दिने एक लाख रुपैयाँसम्मको ऋण कुनै सदस्यले तिर्न नसक्दा समूहबाटै असुल गर्ने भएकाले यस्ता संस्थाबाट पीडित हुनेको संख्या बढ्दो छ । जिल्लामा गुराँस, फरवार्ड, छिमेकी, निर्धन उत्थान, समिट, एनआईसी र स्वाबलम्बनसहित १० वटा लघुवित्त संस्था सक्रिय छन् । खोटाङको केपिलासगढी गाउँपालिका२ खार्तम्छाकी चन्द्रकला राईको घरमा पनि लघुवित्तको ऋण तिर्न नसक्दा ताला लागेको छ । राईले ०७८ असार २७ मा फरवार्ड माइक्रोफाइनान्स लघुवित्त वित्तीय संस्थाबाट १५ प्रतिशत ब्याजमा तीन वर्षका लागि डेढ लाख रुपैयाँ लिएकी थिइन् । उनले साँवा मात्र अझै ७५ हजार तिर्न बाँकी रहेको उक्त लघुवित्तका कर्मचारी अक्षय माझीले बताए । त्यही ऋण तिर्न नसकेर घरमा ताला लगाएर अन्यत्र जानुपरेको स्थानीय शिक्षक डिकमान राईको भनाइ छ ।केपिलासगढी२ कै शोभा राई पनि ऋणकै कारण घर छाडेर अन्यत्र गएको उनका देवरसमेत रहेका डिकमानले बताए । ०७७ कात्तिक १ मा डेढ लाख रुपैयाँ ऋण लिएकी उनले अहिलेसम्म साँवाब्याज बुझाएकी छैनन् । उनले डिप्रोक्स लघुवित्त वित्तीय संस्थाबाट पनि २०७८ असोजमा डेढ लाख रुपैयाँ ऋण लिएकी छन् । डिप्रोक्सको बाक्सिलास्थित शाखाका प्रमुख रामचन्द्र राईका अनुसार उनले तीनचार किस्ता बुझाउन बाँकी छ । ऋण तिर्न नसकेपछि शोभा तीन बालबालिका छाडेर घरबाहिरै छन् । उनका श्रीमान् खड्गबहादुर पनि घरमा नभएकाले बालबालिकाको बेहाल रहेको डिकमानको भनाइ छ । उनका दुई छोरी र एक छोरा छन् । लघुवित्तहरूले चर्को ब्याजमा ऋण दिएको र लिनेले उद्देश्यअनुसार काम नगरेकाले समस्या आएको जिल्ला समन्वय समिति खोटाङका प्रमुख सनबहादुर राईले बताए ।बर्दियाको गुलरिया नगरपालिका४ कैलाशनगरमा समूह बनाएर बिनाधितो ऋण दिने र ब्याजलाई साँवामा जोड्दै असुल गर्ने लघुवित्तका कारण आठ घरपरिवार पलायन भएका छन् । स्थानीय आशा परियारका अनुसार घर छाडेर बेपत्ता हुनेमा सबै दलित समुदायका छन् । लघुवित्तका कर्मचारीले दैनिक ऋण असुलीका नाममा मानसिक यातना दिएको भन्दै उनीहरू एक महिनाअघि घरमा ताला लगाएर पलायन भएका हुन् । निशा बुढाक्षेत्री विक, पार्वती विक, धामी विक, तिलमाया विकलगायत आठ परिवार घरमा ताला लगाएर गएका छन्, उनले भनिन् । साताअघि लघुवित्तका कर्मचारीले बिहान ११ देखि बेलुकी ५ बजेसम्म ब्याज माग्दै घर घेरेको स्थानीय रञ्जना लोहारले बताइन् । ६ महिनाअघि घर निर्माणका लागि लिएको ५० हजार ऋणको ब्याज लिन आएका उनीहरूले रकम नदिए भैंसी बेचेर असुल्ने दबाब दिएपछि गाउँलेसँग सापट लिएर ब्याज बुझाएको उनले बताइन् । कैलाशनगरका बाढीपीडित परिवारलाई गुलरिया नगरपालिकाले घर निर्माणका लागि जग्गा उपलब्ध गराएको थियो । नगरपालिका र एक गैरसरकारी संस्थाले घरनिर्माणमा सहयोग गरेका थिए तर त्यतिले घर पूरा नभएपछि स्थानीयले लघुवित्तबाट ऋण लिएका थिए ।रुकुम पश्चिमको मुसीकोट नगरपालिका६ ठाराढुंगाकी लक्ष्मी विक ३ वर्षदेखि बेपत्ता छिन् । घरखर्च र बाख्रापालनका लागि एनआईसी एसिया, डिप्रोक्स र लक्ष्मी लघुवित्तबाट ११ लाखका दरले ऋण लिएकी उनले दुई वर्षसम्म तिर्न नसकेपछि घर छाडेर हिँडेको श्रीमान् विपिन विकले बताए । जति तिर्दा पनि ऋण नसकिएपछि समस्या भयो, कता गइन्, अत्तोपत्तो छैन, उनले भने । लघुवित्तका कर्मचारीले अझै डेढ लाख रुपैयाँ तिर्न बाँकी रहेको भन्दै निरन्तर ताकेता गरिरहेको उनले जानकारी दिए ।ठाराढुंगाकै गीता विकले घर र जग्गा बेच्दा पनि ऋण नसकिएको गुनासो गरिन् । लघुवित्तहरूबाट झन्डै ४ लाख कर्जा लिएकी उनले अझै एक लाख रुपैयाँ तिर्न बाँकी छ । दिनदिनै माग्न आउँछन्, बाटोमा भेटिए पनि तनाव दिन्छन्, उनले भनिन्, पासबुक पनि उनीहरूसँगै छ । डेढ लाखको घर र ५० हजारको जग्गा पनि बेचियो । अब कति बाँकी भयो भन्ने पनि स्पष्ट जानकारी दिँदैनन् । पहिला ऋण दिँदा केही पर्दैन समूह बनाएमा सजिलै ऋण पाउँछौं भनेर पैसा दिए पनि अहिले चापाचाप पारेको पीडितको गुनासो छ । उनले जथाभावी पैसा र खसीबोका उठाएर लगे पनि ऋण नघटाइदिएको गुनासो गरिन् । सल्यानको दार्मा गाउँपालिकाको ढाकाडाम घर भई शारदा नगरपालिकाको श्रीनगर बस्दै आएकी अनिता बाठामगरले २०७३ मा चौतारी र मिर्मिरे लघुवित्तबाट १८ प्रतिशत ब्याजमा १७ लाख ऋण लिएकी थिइन् । त्यसबाट उनले १० वटा बाख्रा पालिन् र झन्डै ५ रोपनीमा तरकारी खेती गरिन् । पाँचवटा खसी लगे, प्रत्येकपल्ट लघुवित्तका कर्मचारी आउँदा ५ सयदेखि १० हजारसम्म ब्याज तिरेकै छु, ब्याजको पनि ब्याज लाग्यो भन्दै साँवा घटाउन आनाकानी गरिरहेका छन्, उनले भनिन् । अझै उनको ८ लाख रुपैयाँ ऋण बाँकी छ ।जिल्लामा शाखा कार्यालय सञ्चालन भएका लघुवित्तले बिनाधितो ऋण परिचालन गरिरहेका छन् । जसका कारण विपन्न महिला कर्जाका लागि लघुवित्तमा भर पर्दै आएको स्थानीय अगुवा कमल शर्माले बताए । ऋणको चर्को ब्याजदरका कारण उनीहरू तनावमा छन्, उनले भने, कतिपय महिलालाई ब्याज र ऋण तिर्न नसक्दा भारतमा गएर मजदुरी गर्नुपर्ने बाध्यता छ ।राष्ट्र बैंकले १५ प्रतिशतभन्दा बढी ब्याज लिन नपाउने नियम लागू गरे पनि लघुवित्तले ३० देखि ३६ प्रतिशतसम्म ब्याज लिन थालेपछि बन्गाडकुपिण्डे नगरपालिका२ की बालिका बुढामगरलाई किस्ता तिर्न हम्मे भएको छ । उनले विभिन्न ७ वटा लघुवित्तमा रकम बचत गर्ने गरेकी छन् भने चार वटाबाट कर्जा लिएकी छन् । हामीलाई दिने ब्याज ६ प्रतिशतभन्दा बढी छैन तर कर्जाको ब्याज ३६ प्रतिशतसम्म लिन्छन्, उनले भनिन्, किस्ता तिर्न नसके घरमा भएको जायजेथा पनि लिन थालेका छन् । श्रीनगरस्थित स्वाबलम्बन लघुवित्तका प्रमुख हरिकुमार बोहराले महिलाले आर्थिक प्रलोभनमा परेर बिनाधितो ऋण निकालेको र सापटीस्वरूप अरुलाई दिँदा फिर्ता नगरेका कारण अप्ठेरोमा परेको बताए ।बाराको सिम्रौनगढ नगरपालिका९ का ३८ वर्षीय उमाशंकर यादवले घर बनाउन श्रीमतीका नाममा ०६५ मा समता लघुवित्तबाट १ लाख ५० हजार, स्वरोजगार संस्थाबाट ५० हजार, नेरुडे लघुवित्तबाट १ लाख २० हजार, नेसनल माइक्रो फाइनान्सबाट १ लाख २० हजार, नेपाल ग्रामीण बैंकबाट १ लाख २० हजार, फरवार्ड कम्युनिटी संस्थाबाट ६० हजार गरी ६ वटा लघुवित्तबाट ६ लाख २० हजार ऋण लिए । दुई नाबालक छोरा रहेका उनले ६ धुर घडेरी किनेर घर बनाउँदा गाउँमा सापटीसहित १९ लाख ऋण बोकेका थिए ।सीमापारिबाट साइकलमा सामान बोकेर जीविकोपार्जन गर्ने उनको घरमा ऋणको भारले तनाव बढ्यो । ०७६ फागुन १३ मा १७ हजार किस्ता तिर्न नसक्दा लघुवित्तका कर्मचारी र समूह (गोलिया) का महिला आएर किस्ता नतिरे घरमा ताला लगाइदिने चेतावनी दिए । म कामको सिलसिलामा बाहिर हुँदा (फागुन १८ मा) श्रीमतीले विषसेवन गरिन्, उमाशंकरले भने, घरमा आएर त्यसो भनेपछि मलाई असह्य भयो, म बाँच्दिन भनेकी थिइन्, मैले नपत्याउँदा उनलाई जोगाउन सकिनँ ।पूर्वी नवलपरासीको पुरानो कावासोतीका नन्दराम पंज्ञेनीसहितले सीवाईसी नेपाल लघुवित्तबाट पशुपालन व्यवसायका लागि श्रीमतीको नाममा साढे तीन लाख ऋण लिए । पछिल्लो चार महिनादेखि साँवाब्याजको किस्ता बुझाउन नसक्दा लघुवित्तका कर्मचारीले हरेक दिन फोन गर्ने र कालोसूचीमा राख्ने धम्की दिँदै घरमा आउने गरेको बताए । यो समस्या यहाँका थुप्रै किसानलाई रहेको उनले बताए । धितो नहुने किसानलाई सामूहिक जमानीमा ऋण दिने भएकाले आफूहरू यस्तो संस्थामा जान परेको स्थानीय शिवराज भण्डारीको अनुभव छ । कर्जा बुझाउन नसकेपछि कावासातीकी नर्मदा रानाभाटको संयोजकत्वमा पीडितले एउटा समिति नै बनाएर विवरण संकलनको काम सुरु गरेका छन् । पूर्वी नवलपरासीस्थित सीवाईसी नेपाल लघुवित्त संस्थाकी प्रमुख शारदा रानाले संस्थाको नियमअनुसार कर्जा प्रवाह र असुली गर्दै आएको बताइन् ।भूकम्पले भत्काएको घर पुनर्निर्माणका लागि आरुघाट गाउँपालिका५ आरुआर्वाङकी गीता गुरुङले स्वाबलम्बन लघुवित्तबाट चार वर्षअघि सात लाख ऋण झिकिन् । चारवर्षे किस्ताबन्दीमा ऋण लिएकी उनले मासिक २८ हजार रुपैयाँ बुझाउँथिन् । उनको किराना पसल थियो । श्रीमान् सुदीप घर निर्माणको काम गर्थे । लघुवित्तका कर्मचारी किस्ता रोकिँदा घरमै आइपुग्थे । उनले स्वावलम्बनको किस्ता तिर्न साधना लघुवित्तबाट एक लाख निकालिन् । ऋणको भार झन बढ्यो । व्यापार पनि कम, किस्ता पनि धेरै, श्रीमान्को पनि कमाइ छैन, उनले भनिन्, पसलमा सामान थप्न पनि सकिएन, आम्दानी घट्यो, झनै ऋणमा डुब्यौँ । गत साउन १० मा किस्ता तिर्न दबाब दिन पुगेका साधनाका कर्मचारीले गीताले घाँटीमा लगाएको तिलहरी र मंगलसूत्र लगे । कि पैसा देऊ, कि गहना फुकाल भनेपछि तिलहरी र मंगलसूत्र फुकालेर दिएँ, उनले भनिन् । ऋणको भारले थिच्दै जाँदा गीता अहिले गाउँमा बस्न सक्ने अवस्थामा छैनन् । श्रीमान् सुदीप साउनदेखि सम्पर्कविहीन छन् । आरुआर्वाङकै मैते गुरुङ पनि लघुवित्तको ऋण तिर्न नसक्दा गत वैशाखबाट सम्पर्कविहीन छन् । उनी साधना, डिप्रोक्स, स्वावलम्बन, एनआईसीबाट गरी झन्डै १२ लाख रुपैयाँ ऋणको बोझमा थिए । गत कात्तिक २२ मा किस्ता नतिरेको भन्दै गोरखा नगरपालिका७ थर्पुकै कल्पना घिमिरेलाई लघुवित्तका कर्मचारीले लछारपछार गरे । तीन महिना मात्र किस्ता तिर्न रोकिएको हो, उनले भनिन्, अहिले किस्ता तिर्न कुनै उपाय छैन, धान पराल गर्ने बेला छ, हामी तिर्छौं भन्दा पनि लछारपछार गरे । कल्पनाले डिप्रोक्सबाट पनि ३ लाख ऋण झिकेकी छन् ।"
एउटाको किस्ता तिर्न अर्कोबाट ऋण,"(गुल्मी)गुल्मी दरबार गाउँपालिका१ की पुनम सर्तुङ्गी लघुवित्तको ऋण तिर्न नसकेर १५ महिनादेखि विस्थापित भएर बुटवलमा छिन् । उनले चार वर्षअघि सूर्योदय लघुवित्तबाट कुखुरा पालनका लागि जग्गा धितो राखेर ५ लाख र साधारण २ लाख ५० हजार रुपैयाँ कर्जा लिएकी थिइन् । कुखुरा पालन व्यवसायमा घाटा भएपछि चर्को ब्याजको ऋण तिर्नै सकस भयो । त्यसमाथि लकडाउनका कारण भारतमा भएका श्रीमान्को जागिरसमेत गुम्यो ।छोराछोरी पढाइ खर्च र एउटा लघुवित्तको किस्ता तिर्न अरू लघुवित्तबाट ऋण लिन सुरु गरिन् । त्यस क्रममा उनले सूर्योदय, चौतारी, साधना, चारतारे, कालिका, उन्नति, स्पर्श, सारथि, मैत्री र ग्लोबलसमेत १० वटाबाट १५ लाखभन्दा बढी ऋण लिइन् । नेपाल राष्ट्र बैंकले लघुवित्तका लागि एकल ग्राहक कर्जा सीमा भनेर जम्मा ७ लाख तोकेको छ तर लघुवित्तहरूले त्यो सीमा नाघेर मनपरी कर्जा प्रवाह गरे ।लघुवित्तको सीमाविहीन कर्जाको पासोमा फसेपछि आफूमाथि फकाइफकाई ऋण दिने लघुवित्तबाटै अत्याचार सुरु भएको पुनमको भनाइ छ । तोकिएअनुसार किस्ता तिर्न नसके पनि जति सक्छु त्यति तिरेर सबैको आधाभन्दा धेरै ऋण तिरिसकेकी थिएँ तर सूर्योदयका सरहरूले घिसारेर अफिसमै पुर्याई थुनेपछि भने गाउँमा बस्न सकिनँ, उनले भनिन् ।गुल्मीकै धुर्कोट गाउँपालिका६ की जुली पन्थीले मैत्री, छिमेकी, धौलागिरिसहित चारवटा संस्थाबाट लिएको ऋण ७ लाख पुग्यो । श्रीमान् घरफर्केपछि ऋणका बारेमा झगडा भयो । अन्ततः ऋण तिर्न नसकेपछि दुई बच्चाकी आमा जुली अर्घाखाँचीमा दोस्रो विवाह गरेर भागिन् । तर लघुवित्तहरूले फोन गरेर हैरानी पारेपछि उनको दोस्रो घरबार पनि बिग्रेको छ । मैले ऋण लिएर खाएमासेकी होइन, श्रीमान्को कमाइ राम्रो नभएपछि सबैको सल्लाहमा समूहबाट ऋण लिएकी थिएँ तर श्रीमान्ले बुझेनन्, उनले सुनाइन् ।गुल्मी दरबारकी अंकिता पेमीका अनुसार लघुवित्तहरू गाउँ पसेपछि सुरुमा समूह गठन गर्छन् । समूहलाई विभिन्न तालिम दिन्छन् अनि बचत गर्न सुरु गर्छन् । त्यसपछि ऋण लिन प्रेरित गर्छन् । समूहमा आबद्ध भएर तालिममा बसेपछि त ऋण नचाहिए पनि लिएर राखौं राखौं हुन्छ, उनी भन्छिन्, अरू दिदीबहिनीले धमाधम ऋण लिन थालेपछि मैले पनि बचत गरेकी छु किन ऋण नलिने भनेर लिइहाल्छन् र फस्छन् । उनका अनुसार ऋण लगानीका लागि लघुवित्तहरूले न महिलाको आयस्रोत हेर्छन् न धितो नै खोज्छन् । जति धेरै ऋण लिन पनि कुनै समस्या नभएपछि महिलाले एकै पटक ९१० वटासम्म लघुवित्तबाट ऋण लिने गरेका छन् ।छिमेकी लघुवित्त भने धुर्कोट गाउँपालिकामा बचतकर्ताको बचत फिर्ता नगरेर सम्पर्कविहीन भएको छ । धुर्कोटमा छिमेकी लघुवित्तका हामी ५० भन्दा बढी सदस्यमध्ये हरेकको ३०४० हजारभन्दा बढी बचत छ । दुःखको बेला काम लाग्ला भनेर जम्मा गरेको बचत फिर्ता नदिएर हैरान छ, स्थानीय श्यामकला खड्का भन्छिन्, घरमा समस्या भयो, अहिलेसम्म बचत गरेको पैसाले फिर्ता लिन्छौं भनेपछि ५६ महिनादेखि उनीहरू गाउँ आउनै छाडे, अब हामी हाम्रो पैसा खोज्न कहाँ जाने ?"
मौद्रिक नीतिको समीक्षाले देखाएको बाटो,"भाखा नाघेको एक महिनाभित्र ऋणीले साँवाब्याज भुक्तानी गरे बैंकले हर्जाना ब्याज लिन नपाउने, २ करोड रुपैयाँसम्म कर्जा एक पटकका लागि पुनःसंरचना र पुनर्तालिकीकरण गर्न पाइने, ७ प्रतिशत ब्याजदरमा ओभरनाइट तरलता सुविधा उपलब्ध हुने लगायतका व्यवस्थासहित शुक्रबार नेपाल राष्ट्र बैंकले चालु आर्थिक वर्षको मौद्रिक नीतिको अर्धवार्षिक समीक्षा सार्वजनिक गरेको छ । यसबाट बैंकले साना तथा मझौला ऋणीहरूलाई केही सहुलियत दिन खोजेको जस्तो देखिन्छ । यद्यपि, अर्थतन्त्रका बाह्य सूचकहरू सहज अवस्थामा पुगे पनि आन्तरिक अर्थतन्त्रमा मन्दी आएका बेला सार्वजनिक गरिएको यो समीक्षाले सरोकारवालाका सबै अपेक्षाको सम्बोधन गर्न सकेको भने देखिँदैन । केही महिनायता उद्योगव्यवसायको गति सुस्त छÙ उद्योगहरूको उत्पादन मात्र घटेको छैन, उपभोक्ताको उपभोग क्षमतामा पनि कमी आएको छ । न वित्तीय प्रणालीमा नयाँ कर्जाको माग बढेको छ न सेयर बजार । यस्तो अवस्थामा लगानीकर्ताको आत्मबल थप घट्न नदिई आन्तरिक अर्थतन्त्रलाई प्रोत्साहन गर्न अर्धवार्षिक समीक्षामार्फत राष्ट्र बैंकले नीतिगत रूपमा सम्बोधन गर्ने अपेक्षा सरोकारवालाको थियो, जुन त्यति पूरा भएको छैन ।समीक्षाले सुनिश्चित गरेको आउँदो जेठ मसान्तसम्मका लागि ऋणीले भुक्तान गर्नुपर्ने कर्जाको साँवाब्याज दायित्व भाखा नाघेको एक महिनाभित्र भुक्तान गरे बैंकले पेनाल (हर्जाना) ब्याज लिन नपाउने व्यवस्थाबाट सानाठूला सबै व्यवसायी लाभान्वित हुनेछन् । व्यापारव्यवसायमा आएको मन्दीका कारण समयमै साँवाब्याज भुक्तानी गर्न नसक्नेलाई यो व्यवस्थाले केही राहत दिनेछ । खास गरी यसबाट राष्ट्र बैंकले गत कात्तिक १ देखि लागू गरेको चालु पुँजी कर्जा सम्बन्धी मार्गदर्शन अनुसार सीमाभन्दा बढी कर्जा लिएका ऋणीहरू बढी लाभान्वित हुनेछन् । यसै गरी, साना तथा मझौला व्यवसाय सञ्चालनलाई सहजीकरण गर्न राष्ट्र बैंकले २ करोड रुपैयाँभन्दा कम रकमका सक्रिय वर्गमा रहेका कर्जा एक पटकका लागि पुनःसंरचना र पुनर्तालिकीकरण गर्न सकिने सुविधा बैंक तथा वित्तीय संस्थालाई दिएको छ । यो व्यवस्था अनुसार ऋणीहरूले २०७९ पुस मसान्तमा सक्रिय वर्गमा रहेको २ करोडसम्मको कर्जालाई उद्योगव्यवसायको नगद प्रवाह तथा आम्दानी विश्लेषण गरी २०८० असार मसान्तभित्र पुनःसंरचना तथा पुनर्तालिकीकरण गर्न पाउनेछन् । कोभिड१९ संक्रमणको समयमा पनि राष्ट्र बैंकले प्रभावित ऋणीहरूका लागि यस्तो सुविधा दिएको थियो । यस पटक भने रकम सीमा निर्धारण गरी साना तथा मझौला व्यवसाय सञ्चालनलाई सहजीकरण गर्न खोजिएकाले लक्षित वर्ग लाभान्वित हुने देखिन्छ । दुई वर्षयताको तरलता अभावको समस्या अहिले समाधान भएको छ । विगतमा तरलता नहुँदा सर्वसाधारणले कर्जा पाएका थिएनन् भने अहिले उच्च ब्याजदरका कारण कर्जाको माग कम छ । मन्दीका बेला उच्च ब्याजमा ऋण लिन नसकिने भन्दै निजी क्षेत्रले ब्याजदर एक अंकमा झार्न माग गरे पनि राष्ट्र बैंक त्यति उदार देखिएको छैन । यद्यपि यसअघि ८५ प्रतिशत ब्याजदरमा बैंक तथा वित्तीय संस्थालाई उपलब्ध गराउँदै आएको ओभरनाइट तरलता सुविधा अब ७ प्रतिशत ब्याजदरमा उपलब्ध गराउने घोषणा गरिएको छ । यसबाट बैंकले पहिलेभन्दा सस्तो ब्याजदरमा सापटी पाउने भएकाले उनीहरूको लागतमा कमी आई आधारदर घट्ने भएकाले अन्ततः कर्जाको ब्याजदरमा कमी आउने दाबी राष्ट्र बैंकको छ । अमेरिका, भारत लगायत विश्वबजारमै उच्च दरले ब्याजदर बढिरहेकाले राष्ट्र बैंकले प्रत्यक्ष रूपमा हस्तक्षेप गरेर ब्याजदर घटाउन नचाहेको देखिन्छ । विगतमा ब्याजदर बढाइएको र आयात नियन्त्रण गरिएकै कारण अर्थतन्त्रका बाह्य सूचकहरू अहिले सहज अवस्थामा आएकाले उक्त सुधारलाई संस्थागत गर्न पनि ब्याजदर घटाउन हतारिन नहुने तर्क राष्ट्र बैंकको छ । तर यहाँ कर्जा माग घटेको यथार्थलाई बिर्सिदिन मिल्दैन । किनभने, कर्जा माग नहुनु भनेको आर्थिक गतिविधि खुम्चिनु होÙ उत्पादन, रोजगारी, राजस्व लगायत सबै गतिविधि प्रभावित हुनु हो । यसकारण राष्ट्र बैंकले नीतिगत व्यवस्था वा प्रभावकारी नियमन तथा अनुगमनमार्फत भए पनि ब्याजदर घटाउन पहल गर्नु जरुरी छ । यस समीक्षामार्फत राष्ट्र बैंकले कर्जाको गुणस्तर सम्बन्धमा कसिलो नीति बनाउने संकेत गरेको छ । कर्जाको गुणस्तरलाई थप सुदृढ बनाउन अन्तर्राष्ट्रिय अभ्यास अनुसार नीतिगत व्यवस्था गर्दै उसले कर्जा वर्गीकरण तथा नोक्सानी व्यवस्था अन्तर्गत निष्क्रियमा वर्गीकृत कर्जा सम्बन्धी थप नीतिगत व्यवस्था गर्न लागेको हो । यसबारे विस्तृतमा नखुलाइए पनि अन्तर्राष्ट्रिय असल अभ्याससमेतका आधारमा पुनरवलोकन गर्ने भनिएकाले हालको भन्दा केही कसिलो नीति बन्ने अनुमान गर्न सकिन्छ । बजारमा चर्चा र लगानीकर्ताको अपेक्षा रहेको सेयर बजार सम्बन्धमा भने राष्ट्र बैंक मौन छ, जसबाट लगानीकर्ता केही निरुत्साहित भएका छन् । आइतबार करिब ६० अंकले सेयर बजार घट्नुलाई पनि धेरैले मौद्रिक नीतिको समीक्षासँग जोडेर हेरेका छन् । तरलता सहज भएको र ब्याजदर घट्दो क्रममा रहेकाले पनि यसबारे राष्ट्र बैंक मौन बसेको देखिन्छ । यस अतिरिक्त, चालु आर्थिक वर्षको मौद्रिक नीतिमार्फत लिइएका लक्ष्य तथा प्रक्षेपणलाई यथावत् राखेको समीक्षाले ब्याजदर करिडोर प्रभावकारी हुने र भुक्तानी प्रणालीमा कुनै व्यवधान आउन नदिने गरी तरलता व्यवस्थापन गरिने बताएको छ । राष्ट्र बैंकप्रति बजारको अपेक्षा धेरै भएकाले समीक्षामा समेटिएका विषयप्रति असन्तुष्टि हुनु स्वाभाविक हो । सुस्ताएको आर्थिक गतिविधिलाई प्रोत्साहन, आन्तरिक उत्पादन र रोजगारीका अवसरमा वृद्धि अहिलेको आवश्यकता हो, जुन काम मुख्य रूपमा सरकारले वित्त नीति (बजेट) मार्फत गर्नुपर्ने हुन्छ । सरकारले बजेटमार्फत गरेका व्यवस्था कार्यान्वयनमा सहयोग गर्ने काम मौद्रिक नीतिको हो । तथापि, राष्ट्र बैंकले बैंक तथा वित्तीय संस्थालाई प्रभावकारी रूपमा नियमन र सुपरिवेक्षण गरी घोषित कार्यक्रम कार्यान्वयनमा ल्याउन तथा बैंक तथा वित्तीय संस्थालाई लयमा हिँडाउन भने अवश्य सक्छ, सक्नु पनि पर्छ । यति गरे मात्रै पनि वित्तीय प्रणालीमा सुधार आई सर्वसाधारणले राहत पाउने भएकाले आफ्ना घोषणा कार्यान्वयनप्रति राष्ट्र बैंक कटिबद्ध हुनैपर्छ ।"
सम्पादकलाई चिठी,"संघको समीकरणको असर प्रदेशमा अघिल्लो संसदीय कार्यकालको सुरुआती चरणमा झन्डै दुईतिहाइको सरकार बनेपछि केही होला भन्ने आस आम नेपालीमा थियो । तर, यसको ठीक उल्टो दिशातिर राजनीति गयो, सरकार बदलियो । संघमा सत्ता परिवर्तन हुनेबित्तिकै प्रदेशहरूमा पनि सरकार बदलिन थाल्यो । अघिल्लो संसदीय अवधिमा संघमा नेकपा अध्यक्ष केपी शर्मा ओली नेतृत्वको सरकार ढलेपछि प्रदेशहरूमा सरकार बदलियो, वाग्मतीमा त तीनवटा सरकार बन्न पुगे । यसले देशलाई अस्थिर बनायो । यो कार्यकालमा झनै अघिल्लो पटकको जत्तिको पनि स्थिर सरकार नहुने देखिएको छ । यसको सुरुआत सुदूरपश्चिम प्रदेशबाट भइसकेको छ । त्यहाँ एमालेको नेतृत्वको सरकार एक महिनामै ढल्यो । पुस १० मा एकाएक परिवर्तन भएको राजनीतिक समीकरणपछि सबैभन्दा ठूलो दल नेपाली कांग्रेसले सबैतिरको सरकारको नेतृत्व गर्ने अवसर गुमाए पनि अहिले सुदूरपश्चिममा फर्काउन सफल भयो । यद्यपि एमालेका मुख्यमन्त्रीले नपाएको नागरिक उन्मुक्ति पार्टीको विश्वासको मत कांग्रेसले पाउला भन्ने कुनै आधार छैन । यस्तोमा पुनः प्रदेश सरकार ढल्नेछ । यस्तै अस्थिरता अन्य प्रदेशमा पनि नदोहोरिएला भन्ने अवस्था छैन । यसले देशलाई गम्भीर राजनीतिक संकटतर्फ धकेलिरहेको छ । संघीयताका मुख्य योजनाकार नै पटकपटक प्रधानमन्त्री हुँदासमेत प्रदेश सरकारलाई पूर्णाधिकार नदिनु, संघकै राजनीति हावी हुनुले यसप्रति जिम्मेवार नरहेको देखाउँछ । राष्ट्रपति निर्वाचनसम्म राजनीतिले पुनः कोर्स परिवर्तन गर्ने देखिन्छ । अहिलेको राजनीतिक समीकरण परिवर्तन भएमा पुनः संघदेखि प्रदेशसम्म सरकार फेरबदल हुने निश्चित नै छ । यसरी संघमा फेरिरहने राजनीतिक समीकरणले प्रदेशमा समेत असर गर्ने हुनाले देश संघीयता गए पनि स्थिरता महसुस हुन सकेको छैन । सुजन देवकोटा, पालुङटार४, गोरखा"
'जनयुद्ध मा बगेको रगतले न्याय पायो ?,"अमेरिकी अनुमोदनको अर्थडेमोक्रेसी समिटमा प्रचण्डलाई अमेरिकी राष्ट्रपति जो बाइडनको निम्तो माओवादीको लोकतन्त्रीकरणमा अमेरिकी अनुमोदन हो ? अथवा, यो उसको भूराजनीतिक रणनीतिको अभिन्न अंग पनि हो ? यो प्रश्नको निरूपण गर्न विगतका केही दृष्टान्तमा फर्किनुपर्छ । एउटा समय यस्तो थियो, नेपालका माओवादीहरू अमेरिकी सरकारका नजरमा आतंकवादी थिए । नेपालले राजनीतिक समस्या भन्दै वार्तामार्फत हल खोज्ने प्रयास गरिरहँदा समेत अमेरिका माओवादीप्रति नरम थिएन । झन् माओवादीले सुराकीको आरोपमा अमेरिकी दूतावासका सुरक्षा गार्डको हत्या गरेपछि त अमेरिका क्रुद्ध नै भएर २०६१ सालमा आतंककारी सूचीमा राख्यो । शान्ति प्रक्रियामा आएर मूलधारको राजनीतिक अभ्यास गर्दा पनि अमेरिकाले माओवादीको आतंककारी ट्याग हटाएन । २०६३ सालको राजनीतिक परिवर्तनपछि बनेको अन्तरिम सरकारमा माओवादीलाई सम्मिलित गराइएपछि अमेरिका पटक्कै खुसी थिएन । अन्तरिम सरकारका प्रधानमन्त्री गिरिजाप्रसाद कोइरालालाई तत्कालीन अमेरिकी सहायक विदेशमन्त्री रिचर्ड बाउचरले माओवादीका सवालमा आफूहरू पर्ख र हेर को नीतिमा रहेको बताएका थिए । दिल्लीमा भएको सार्क सम्मेलनमा पर्यवेक्षकका रूपमा आएका बाउचरले कोइरालासँग त्यसो भनेका थिए । त्यसअघि नेपालस्थित तत्कालीन अमेरिकी राजदूत जेम्स एफ मोरियार्टीले पनि माओवादीको व्यवहार नहेरी आतंककारी सूचीबाट नहटाउने जनाउ दिइसकेका थिए । शान्ति प्रक्रियामा आएको झन्डै ६ वर्षपछि २०६९ भदौ २१ गते माओवादीलाई अमेरिकाले आतंककारी सूचीबाट हटायो । त्यो पनि माओवादीले विदेश मन्त्रालय र दूतावासमा अपिल गरेपछि । यी पृष्ठभूमिको आलोकमा अमेरिकी निम्तोलाई हेर्दा अर्थपूर्ण लाग्छ । यसको पहिलो अर्थ हो, अब अमेरिका नेपालका माओवादीहरूलाई विगतको नजरियाले हेर्न चाहँदैन र इंगेजमेन्ट बढाउन चाहन्छ । सुरुमा एमसीसीको विरोधमा रहेका प्रचण्डले जसरी संसद्बाट यसको अनुमोदनमा भूमिका खेले, त्यसबाट उनीप्रतिको अमेरिकी दृष्टिकोण बदलिएको छ । चार वर्षअघि भेनेजुयलाको राजनीतिक मामिलालाई लिएर प्रचण्डले आलोचना गरेपछि अमेरिका चिढिएको थियो । २०७५ माघमा भेनेजुयलाको आन्तरिक राजनीतिमा हस्तक्षेप गरेको भन्दै अमेरिकाको विरोध गरेर प्रचण्डले विज्ञप्ति नै जारी गरेका थिए । र, विवादमा तानिएका थिए । भेनेजुयलाका राष्ट्रपति निकोलस मडुरोको समर्थन गर्दै अमेरिका लगायत पक्षधर राष्ट्रको विरोध गरेपछि काठमाडौंस्थित अमेरिकी दूतावासले सत्तारूढ नेताको विज्ञप्ति नोटिस मा राखेको भन्दै नेपाल सरकारको आधिकारिक धारणा मागेको थियो । त्यो सन्दर्भ भुल्दै अमेरिकाले अब एमसीसी कार्यान्वयनमा पनि साथ र सहयोगको अपेक्षा राखेर प्रचण्डसँगको इंगेजमेन्ट बढाउन चाहेको देखिन्छ । दोस्रो, प्रचण्डको चिनियाँ पक्षधरता बढ्ला भन्ने भय । जसरी भारत नेपाल सरकार चीनतिर बढी ढल्केला कि भनेर हमेसा सशंकित भइरहन्छ, अमेरिकाको पनि यति बेलाको मुख्य चासो यही बन्न गएको छ । पछिल्लो समय नेपालमा चीन, भारत, अमेरिकाबाट भएको अस्वाभाविक उच्चस्तरीय भ्रमण शृङ्खला बढेका छन् । र, नेपाल भूराजनीतिकभूरणनीतिक चलखेलको मैदान बन्दै गएको छ । चीन र अमेरिका त नेपाल सन्दर्भमा सतहमै देखिने गरी आमनेसामने भएका छन् । अमेरिकी निम्तोलाई यी पृष्ठभूमिमा जोडेर हेरिनुपर्छ । भन्न त अमेरिकाले प्रचण्डले शान्ति प्रक्रियामा महत्त्वपूर्ण भूमिका खेलेको, पार्टीलाई लोकतन्त्रीकरण गरेको भएर यो सम्मान दिएको भन्छ तर निम्तो, सहयोग, भ्रमण शृङ्खला आदिको अन्तर्यमा उसको बढ्दो भूराजनीतिक स्वार्थले नै छ । वरिष्ठ अधिवक्ता तथा पुराना माओवादी नेता एकराज भण्डारी भन्छन्, प्रचण्डहरू जनयुद्ध गल्ती थियो भन्ने महसुस गराउने तहसम्म नपुगुन्जेल शक्तिराष्ट्रहरूले यस्ता रणनीतिक सम्मानहरू गरिरहन्छन् ।मोहनविक्रम सिंह उति बेलै भन्थे, माओवादी जनयुद्ध उग्रवामपन्थी भड्काव हो । गैरवामपन्थी शिविरबाट त यसलाई आतंकवादी गतिविधि नै भनियो । सुरुमा सरकारले पनि भन्यो । तर, मिडिया र बौद्धिक जगत्ले राजनीतिक विद्रोहको दर्जा दिएपछि फस्टाएको माओवादी जनयुद्ध जनवादी राज्यसत्ता स्थापना गर्न नसके पनि धेरै राजनीतिक उपलब्धि कमाउने माध्यम बन्यो । माओवादी, मधेशी, संसदीय दलहरू मिलेर मुलुक संघीय लोकतान्त्रिक प्रणालीमा गयो । अग्रगामी राजनीतिक मुद्दा स्थापित भए तर व्यवहारमा अहिले पनि उही सामन्तवादी सोच हावी छ । राजा फालेर गणतन्त्र ल्याए पनि दलीयतन्त्रले हुर्काएका थुप्रै राजामहाराजा हरू भोग्न नेपाली समाज अभिशप्त छ । राष्ट्रपतिको सवारी चल्दा डाक्टरले कुटाइ खानुपर्ने लज्जास्पद अवस्था त्यसको पछिल्लो नजिर हो । माओवादी नेतृत्वलाई नै हेरौं । १५ हजारभन्दा बढी नेपालीको चिहानमा खडा भएको यो पार्टी मुद्दा बिर्सेर सत्ता दाउपेचको खेलाडीमा सीमित छ । र, जनयुद्ध को औचित्य पुष्टि गर्न सार्वजनिक दिवस घोषणा गर्नमै रमाइरहेको छ । के विद्रोहमा बगेको रगतले न्याय पायो ? के परिवर्तनका मुद्दाहरू सार्वजनिक बिदा दिँदैमा संस्थागत हुने हुन् ? नेतृत्व फ्रश्नको घेरामा छ ।"
भूउपयोगमा दीर्घकालीन सोच,"ऐनमा तोकिए अनुसार भूउपयोग क्षेत्र वर्गीकरण नगरी कित्ताकाट नहुने भएपछि स्थानीय तहहरू दबाबमा छन् । भूमि व्यवस्था, सहकारी तथा गरिबी निवारण मन्त्रालयले २०७९ मंसिर २३ सम्ममा कम्तीमा आआफ्नो तहको कृषिक्षेत्र छुट्याउन परिपत्र गरेको थियो । कित्ताकाट रोकिएकाले राजस्वमा असर पर्ने नै भयो । जनताले पनि कित्ताकाट खुलाउन जनप्रतिनिधिलाई ताकेता गरिरहेका छन् । यस्तै कारणले स्थानीय तहहरू भूमिको वर्गीकरण गर्न हतारिएका छन् । कतिपय स्थानीय तहले कृषि क्षेत्र मात्र छुट्याएर भए पनि कित्ताकाट खुलाएका छन् । कतिले भूउपयोग ऐनमा तोकिए बमोजिमका सबै क्षेत्रमा वर्गीकरण गर्न भ्याएका छन् । जनप्रतिनिधि र यस विषयका स्थानीय जानकारसमेत सहभागी भई समुदायसँगको छलफलबाट वर्गीकरण गरिएका स्थानीय तहहरूमा विवाद कम देखिएको छ । केही स्थानीय तहले मौकामा चौका हान्न सिपालु खास अनुभवबिनाका कम्पनीहरूलाई भूक्षेत्र वर्गीकरणको जिम्मा दिएका छन् । ती ठाउँमा भूउपयोग क्षेत्र वर्गीकरण राम्रो हुन सकेको छैन । आफूसँग प्राविधिक नभएपछि बाहिरी जनशक्तिलाई जिम्मेवारी दिनु स्वाभाविक लागे पनि यो समुदायको र जनप्रतिनिधिकै अगुवाइमा हुनुपर्ने काम हो, ठेक्कामा दिएर गराउने होइन । यसले आगामी दिनमा नसोचेका जटिलताहरू निम्त्याउन सक्छ । भूउपयोग ऐन२०७६ मै ऐन पारित भएको एक वर्षभित्र भूमि व्यवस्था, सहकारी तथा गरिबी निवारण मन्त्रालय वा तोकिएको निकायले भूउपयोग क्षेत्र नक्सा तयार गरी सबै स्थानीय तहमा उपलब्ध गराउने व्यवस्था छ । हालसम्म सबै स्थानीय तहले त्यस्तो नक्सा प्राप्त गरिसकेको हुनुपर्छ । भूउपयोग क्षेत्र वर्गीकरणपश्चात् नापी विभागले उपलब्ध गराएको नक्सामा पनि आवश्यक संशोधन गर्नुपर्ने हुन्छ । यस्तो काम भने खासै भइसकेको छैन । नापी विभागले स्थानीय तहलाई उपलब्ध गराएको नक्साको प्रभावकारी उपयोगिताबारे समीक्षा आवश्यक छ । ऐन लागू भएको करिब तीन वर्षमा भूउपयोग नियमावली तर्जुमा भयो । ऐन र नियमावली मात्र पनि स्थानीय तहको भूउपयोग क्षेत्र वर्गीकरण एवं भूउपयोग योजना तर्जुमा गर्न पर्याप्त छैनन् । यसका लागि सरल कार्यविधिको खाँचो पर्छ । यसो हुँदा भूमि व्यवस्था, सहकारी तथा गरिबी निवारण मन्त्रालयले यथाशीघ्र कार्यविधि बनाइदिएमा स्थानीय तहलाई भूउपयोग क्षेत्र वर्गीकरण र योजना तर्जुमा गर्न सहज हुने थियो । ऐनमा व्यवस्था भए अनुरूप धेरै स्थानीय तहले भूउपयोग परिषद् गठन गरेका छन् । तर सोही ऐनमा व्यवस्था भए अनुसार कुनै पनि प्रदेशले त्यस्तो परिषद् गठन गरेको छैन, संघले पनि छैन । संघले संघीय र प्रदेशहरूले प्रदेशस्तरीय भूउपयोग योजना तर्जुमा गर्नुपर्ने हो, सो पनि हुन सकेको छैन । यो कामसमेत चाँडो हुन आवश्यक छ । संघ र प्रदेश आफूले नगरी स्थानीय तहलाई मात्र बाध्य बनाउन सुहाउँदो देखिँदैन । स्थानीय तहले ऐनमा व्यवस्था भए अनुरूप सुरुमा आधारपत्र र सोचपत्र बनाउनुपर्छ । त्यसका आधारमा भूउपयोग क्षेत्र वर्गीकरण, नक्सा हुँदै योजना बनाइने हो । भूउपयोग क्षेत्र वर्गीकरण वर्तमान स्थितिलाई मात्र आधार मानेर तोकिनु हुँदैन, कम्तीमा आउँदा ५० देखि १०० वर्षसम्मलाई हेर्नुपर्छ । यसका लागि सोचपत्र आवश्यक हुन्छ । यसबिनाको भूक्षेत्र वर्गीकरण कित्ताकाट खुलाउन त सहयोगी होला तर भूउपयोगको मर्म र उद्देश्य हासिल हुन सक्दैन । जग्गाको कारोबार धेरै हुने सहरी क्षेत्रका केही स्थानीय तहले भूउपयोग क्षेत्र वर्गीकरण गरिसकेका छन् । सोलाई आधार मानेर भूमिसुधार तथा मालपोत कार्यालयले कित्ताकाट खुलाएका छन् । यसरी वर्गीकरण गर्ने क्रममा स्थानीय तहले पूरै कित्ता जग्गा आवास क्षेत्रमा राखेको समेत समाचारहरू आइरहेका छन् । झट्ट हेर्दा तत्कालको अप्ठेरो फुके पनि दीर्घकालीन रूपमा यो निर्णय सही होइन । कुनै पनि बस्ती बसोबासयोग्य हुनका लागि वरिपरि वन, पानी, पोखरी, खेतीपाती, खुला क्षेत्र आदि पनि हुनुपर्छ । जताततै कंक्रिटका घरहरू मात्र भएका बस्तीहरूलाई व्यवस्थित आवास क्षेत्र मान्न सकिन्न । अतः स्थानीय तहले आफ्नो क्षेत्रको निश्चित भूभाग कृषि र अन्य क्षेत्रका लागि छुट्याउन आवश्यक छ । अहिले धेरै स्थानीय तहले भूउपयोग क्षेत्र वर्गीकरण गर्दा बाटाका दायाँबायाँको निश्चित क्षेत्र आवास क्षेत्र अन्तर्गत राखेका छन्, जुन उचित होइन । बाटाका दायाँबायाँ घर बनाउनेभन्दा पनि हाल भइरहेका बाहेक निश्चित सुरक्षित स्थानहरूको खोजी गरी आवास क्षेत्र तोकिनुपर्छ । जहाँ पनि घर बनाउने अहिलेको अभ्यासलाई नियन्त्रण गर्नुपर्छ । भूउपयोग क्षेत्र वर्गीकरणको उद्देश्य कित्ताकाट खुलाउनु र राजस्व नियमित गर्नु मात्र हुनु हुँदैन । आफ्ना नागरिकको खाद्य आवश्यकताको सुनिश्चितता गर्न आवश्यक कृषि जग्गा जोगाउनुपर्छ । स्थानीय तहको जनसंख्या कति हो ? अहिलेको खाद्यान्न स्थिति के छ ? अबका दिनमा आवश्यक खाद्यान्न उपलब्ध गराउन कति जग्गा चाहिन्छ ? बस्तीको अवस्था के छ ? अहिलेको बस्ती एवं बसोबासको समस्या के हो ? नयाँ बस्तीहरू कहाँ र कसरी निर्माण गर्ने ? खुला स्थानहरू कहाँकहाँ र कसरी छुट्याउने ? यस्ता विषयमा ध्यान दिनुपर्छ । आयातित खाद्यान्नको हिस्सा बढ्नु ठूलो चुनौती हो । यसलाई रोक्न वा कम गर्न स्थानीय उत्पादन बढाउन कृषियोग्य जमिनको संरक्षण आवश्यक छ । आफ्नो जमिनलाई सकभर आवास क्षेत्रमा राख्न पाए हुन्थ्यो भन्ने आमजन र सकभर मतदातालाई नबिच्काउने जनप्रतिनिधिको चाहनाका कारण कृषिक्षेत्र ज्यादै कम हुने र आवास क्षेत्र धेरै देखिने चिन्ता थपिएको छ । तर यो विषयमा सार्थक बहस हुन सकेको छैन । आवासमा राख्यो भने चाहिएको बखत राम्रो मूल्यमा बेच्न सकिन्छ भन्ने हो भने भूउपयोग योजनाको औचित्य नै पो के भयो र ? भूउपयोगको उद्देश्यका सम्बन्धमा विभिन्न तहमा सघन छलफल हुन सकेमा समुदायका मानिसहरू आफ्नो जग्गा कृषिमा राख्न उत्प्रेरित हुन सक्छन् । सरकारी एवं गैरसरकारी अनुदान एवं कृषि सम्बन्धी सेवासुविधाहरू खेतीयोग्य जग्गा भएकाहरूले मात्र पाउने हुनुपर्छ । कृषि जग्गाको मालपोत कम हुनुपर्छ । जोखिम क्षेत्र पहिचान गरी विपद्बाट हुने क्षति कम गर्नमा पनि भूउपयोग नक्साको ज्यादै महत्त्व छ । बर्सेनि विपद्बाट ठूलो धनजनको क्षति हुने गरेको छ । बाढी र पहिरो बढ्दै गएको छ । विपद्बाट ठूलो नोक्सानी भइसकेपछि राहत र पुनःस्थापनामा हुने खर्च र जनधनको क्षति कम गर्न जोखिम क्षेत्र नक्सांकन गरी त्यहाँका बस्ती र संरचना स्थानान्तरण गर्नुपर्छ । भूमिको समुचित उपयोगका लागि जग्गाजमिनसमेत छुट्याई तयार गरिएको योजना नै भूउपयोग योजना हो । जग्गाजमिनको विवेकपूर्ण, वातावरणमैत्री र दिगो उपयोगका माध्यमले उत्पादन वृद्धिÙ सुरक्षित आवासÙ दिगो पूर्वाधार एवं वातावरणीय सन्तुलन सुनिश्चित गर्नलाई भूउपयोग योजनाबाट सहयोग पुग्छ । भूउपयोग क्षेत्र वर्गीकरण, नक्सांकन र योजना निर्माणमा अत्यन्त सजगता अपनाउनुपर्छ । एक पटक वर्गीकरण गरेपछि पुनः त्यसमा हेरफेर गर्न त सकिएला, तर सोचेजति सजिलो हुन्न । भूउपयोग योजनाले दिगो तथा सन्तुलित सामाजिक, आर्थिक तथा वातावरणीय विकास सुनिश्चित गर्नुपर्छ । यस प्रक्रियामा समुदायको सहभागिता सुनिश्चित गर्नुपर्छ । प्रक्रिया सहभागितामूलक, समावेशी र समतामूलक हुनुपर्छ । भूउपयोग योजना यथार्थपरक, कार्यान्वयनयोग्य र स्थानीय परिस्थिति मुताबिक हुनुपर्छ । स्थानीय ज्ञान, सीप तथा समस्या समाधान विधिहरूको प्रयोग गर्नुपर्छ । पारदर्शिताको सिद्धान्त अपनाइएको हुनुपर्छ । भविष्यमुखी र दूरगामी प्रभाव पार्ने किसिमको हुनुपर्छ । भूउपयोग योजना बनाउँदा स्थानविशेषको भौगोलिक, भौगर्भिक तथा वातावरणीय संवेदनशीलतालाई ध्यान दिनुपर्छ । यस कार्यमा औपचारिक अर्थात् वैधानिक भूस्वामित्वका अलावा अनौपचारिक तथा अर्धऔपचारिक भूसम्बन्धधारीको वैध हकको संरक्षणमा समेत ध्यान पुर्याउनुपर्छ । भूउपयोग योजना तर्जुमा प्रक्रियाका लागि विभिन्न संघसंस्था पनि स्थानीय सरकारलाई सहयोग गर्न लागिपरेका छन् । तर यसरी सहयोग गर्दा आआफ्नै ढाँचा प्रयोग गर्ने, कसैले जोखिमसंवेदनशील भन्ने, कसैले भूसम्बन्धको वैधतामा जोड दिनेभन्दा पनि सरकारले उपलब्ध गराएको ढाँचामा नियमकानुन अन्तर्गत रहेर समग्र भूउपयोग योजनामा सघाउनुपर्छ । आंशिक उद्देश्यमा मात्र अड्किनु हुँदैन । भूउपयोग योजना अरू आवधिक योजना र विकास कार्यक्रमहरूभन्दा निरपेक्ष राखी छुट्टै सञ्चालन हुनु हुँदैन । यो योजना विद्यमान अन्य विभिन्न आवधिक विकासनिर्माण योजना तथा कार्यक्रमहरूको मूल जग हो । प्रचलित कानुनहरूले भूउपयोग योजना तर्जुमा गर्ने कार्य स्थानीय तहहरूको अधिकारक्षेत्रभित्र राखिएको भए पनि स्थानीय तहको प्राविधिक क्षमता र जनशक्ति थप विकास गर्नुपर्ने देखिन्छ । यद्यपि स्थानीय तहले लिएको चासो र सक्रियता आशालाग्दो छ । यो जगमा टेकेर सहभागितामूलक र सरल विधिको प्रयोग गर्दै समुदायको व्यापक सहभागितामा भूउपयोग योजना बनाउनुपर्छ । यो प्रक्रियाले भूमिको संरक्षणसँगै सुरक्षित आवासका अलावा खाद्य सम्प्रुभता सुनिश्चित हुने गरी कृषियोग्य जग्गा जोगाउनु सबैको प्राथमिकता हुनुपर्छ ।"
अग्निपरीक्षामा विद्यार्थी आन्दोलन,"राज्यव्यवस्थाले सृजना गरेका अनेकौं प्रतिकूलताका बावजुद विद्यार्थीका साथै आम जनताको हकअधिकार प्राप्ति, तिनको संरक्षण र संवर्द्धनका पक्षमा विद्यार्थी आन्दोलनले निरन्तर वकालत गर्दै आएको छ । सरकारको निरंकुश र तानाशाही प्रवृत्तिविरुद्ध संघर्षमा होमिँदै लोकतन्त्रको रक्षकको पहिचान बनाएको छ । पञ्चायती व्यवस्थालाई पाखा लगाउनेदेखि निरंकुश राजतन्त्रलाई उखेल्नेसम्मका हरेक मोडमा विद्यार्थी संगठनको महत्त्वपूर्ण भूमिका रहेको सर्वविदितै छ । शैक्षिक क्षेत्रका मुद्दा मात्र होइन, राजनीतिक सवालका ठूलाठूला संघर्षदेखि वैचारिक आन्दोलनमा काँध थापेर विद्यार्थी राजनीति अघि बढेकै हो । यद्यपि विगतको गौरवगाथा गाएर मात्र अबको विद्यार्थी राजनीति चल्नेवाला छैन । समयको अजस्र प्रवाहलाई बोध गर्दै आन्दोलनलाई अद्यावधिक गर्नु अहिलेको आवश्यकता हो । दर्बिलो पृष्ठभूमि बोकेको विद्यार्थी राजनीतिको वर्तमान भने किंकर्तव्यविमूढ भएजस्तो देखिन्छ । कतै संगठनको स्पष्ट लक्ष्य र गन्तव्य नदेखेर हामी कुहिराको कागसरह बनेका त होइनौं ? पछिल्लो समय विद्यार्थी आन्दोलनको औचित्य तथा सान्दर्भिकतामाथि नै प्रश्नहरू उठिरहेका छन् । मुलुकमा सबैजसो राजनीतिक आन्दोलनले निकास पाइसकेको र संविधान कार्यान्वयनको दिशामा देश अघि बढिरहेको परिस्थितिमा विद्यार्थी आन्दोलनले पनि सृजनशील बाटो समाउनुपर्छ । मुलुक संघीयतामा गइसकेकाले शैक्षिक रूपरेखा सोही संरचना अनुकूल अघि बढाउनुपर्छ । सूचना, प्रविधिको चामत्कारिक विकासले गर्दा असम्भव र जटिल ठानिएका काम पनि सहज ढंगले सम्पन्न गर्न सकिन्छ । तर, हामीले विज्ञानका उपलब्धिलाई सदुपयोग गरिरहेका छौं त ? विडम्बना हाम्रो पठनपाठन प्रविधिमैत्री हुन सकेको छैन । सूचना, प्रविधि र इन्टरनेटको पहुँचबाट विद्यार्थीको ठूलो हिस्सा अझै बाहिरै छ । शैक्षिक प्रशासनलाई पुरानै ढर्रामा चलाइँदै छ । समयमा परीक्षा नहुनु, नतिजा प्रकाशनमा विलम्ब हुनु, पठनपाठन राम्रोसँग नहुनु लगायतका समस्या आम विद्यार्थीले खेपिरहेका हैरानी हुन् । हामीले आर्जन गरेको शिक्षा विश्व समुदायमा उपयोगी ठहर्छ या बेकामे बन्छ भन्ने पनि अहिलेको गम्भीर सवाल हो । बदलिँदो समयको मागलार्ईर् हाम्रो शिक्षाले साँच्चिकै पछ्याउन सकेको छ त ? पाठ्यक्रम, पाठ्यपुस्तकको समयानुकूल सुधार नगर्दा विश्वविद्यालय बेरोजगार जन्माउने कारखाना बनिरहेका छन् । अपवादलाई छाड्ने हो भने हाम्रा विश्वविद्यालयबाट स्नातकोत्तर व्यक्ति रोजगारीको सिलसिलामा कुनै देशमा जाँदा उसले गर्ने काममा त्यो पढाइले खासै फरक पार्दैन । अर्थात्् विश्व परिवेशलाई सुहाउँदो र व्यावहारिक शिक्षा दिन हाम्रा शिक्षालयहरू विफल भएका छन् । पढाइ सकेर अदक्ष कामदारका रूपमा विदेश जानुपर्ने विकराल परिस्थितिलाई हाम्रो शिक्षाले सम्बोधन गर्नुपर्छ । शिक्षामा नित्य नवीन चिन्तन र अवधारणाहरू विकास भइरहेका छन् । सबैका लागि शिक्षा, समावेशी शिक्षा, निःशुल्क तथा गुणस्तरीय शिक्षा लगायतका विविध आयाममा हामीले खासै ध्यान दिन सकेका छैनौं । देशमा संघीय लोकतान्त्रिक गणतन्त्रात्मक व्यवस्था छ । पूर्ण वाक् स्वतन्त्रताको अधिकार संविधानले दिएको छ । विद्यार्थी अधिकारसँग प्रत्यक्ष जोडिएको विषय हो शिक्षा । जसलाई संविधानले निःशुल्क र सर्वसुलभ बनाइदिएको छ । तर यो प्रावधानको प्रभावकारी कार्यान्वयन नहुँदा हाम्रा कानुन र संविधानका अक्षरहरू पनि निर्जीवजस्तै बन्न पुगेका छन् । त्यसैले त कठोर संघर्षबाट प्राप्त भएको व्यवस्थामाथि जनताको अविश्वास बढ्न थालेको छ । यो निर्मम सत्यलाई स्वीकार गरी राजनीतिक नेतृत्वले आफूलाई सुधार गर्नैपर्छ । पार्टीको नेतृत्वपंक्तिलाई जनताका सबालप्रति निरन्तर खबरदारी गर्न विद्यार्थी संगठनले कुनै कसर बाँकी राख्नु हुँदैन । तुलनात्मक रूपमा आम विद्यार्थीका समस्या विद्यालय र क्याम्पसमा बढी हुन्छन्, त्यसलाई तत्काल समाधान गर्न सहयोग गर्ने संस्था स्ववियु हो । किताब पढ्नु मात्र अध्ययन होइन । नेतृत्व विकास पनि अध्ययनको एउटा पाटो हो । तर, विगत कैयौं वर्षदेखि स्ववियु निर्वाचन हुन नसक्दा यो अवसरबाट भविष्यका धेरै नेताको भ्रूण नै नष्ट भएको छ । तसर्थ त्रिवि लगायतका विश्वविद्यालयमा स्ववियु निर्वाचन गराउने अग्निपरीक्षामा विफल हुने छुट विद्यार्थी आन्दोलनलाई छैन । संविधानमा निःशुल्क शिक्षा भनिए पनि सबैभन्दा महँगो नै शिक्षा भएको छ अहिले । शिक्षाको निजीकरण र व्यापारीकरणले गर्दा गरिब जनताका छोराछोरी अझै गुणस्तरीय शिक्षाबाट वञ्चित छन् । सामुदायिक शिक्षालयको अवस्था दयनीय छ । उच्च शिक्षा र मेडिकल शिक्षाको नाममा प्रतिवर्ष अर्बौं रकम बिदेसिएको छ । यसलाई सुधार गर्नु आजको विद्यार्थी राजनीतिको महत्त्वपूर्ण कार्यभार हो । तर, विद्यार्थी नेताहरू यसप्रति नाजबाफ बन्नु, अझ निजी शिक्षाका साझेदार बन्नु त विद्यार्थी राजनीतिको अस्तित्व समाप्त पार्नुजस्तै हो । विद्यार्थी नेता मूलतः विद्यार्थी वर्गको हकहित र अधिकारमा केन्द्रित हुनैपर्छ । नेता केवल एउटा व्यक्ति होइन समाजको ऐना हो । नेतामा बौद्धिकता हुनुपर्छ । नैतिकताको परीक्षामा उत्तीर्ण भएको हुनुपर्छ । वर्तमानमा हिँड्ने मात्र नभएर सुदूर भविष्यलाई देख्ने र गन्तव्यमा पुग्ने अठोट पनि हुनुपर्छ । तदनुसारको आचरण र व्यवहार नेतृत्वमा रहेन भने समाजले सम्पूर्ण व्यवस्था र राजनीतिलाई नै दूषित भनेर परिभाषित गरिदिन्छ । परिणामस्वरूप अराजनीतिक व्यक्ति नै नेतृत्वमा आउने परिस्थिति सृजना हुन सक्छ । यस्तो नेतृृत्वले समाजलाई कसरी डोर्याउन सक्छ ? अहिले विद्यार्थी संगठनहरू आन्तरिक रूपमै समस्याग्रस्त भएको र आफ्ना जिम्मेवारीलाई कुशलतापूर्वक अघि बढाउन चुकेको साँचो हो । विद्यार्थी संगठनले आफ्ना चरित्र, शैली र वैचारिक धरातलको शुद्धीकरण नगरी सुखै छैन । तर, त्यसैलाई देखाएर यिनको कुनै आवश्यकता छैन भन्नु आन्दोलन मास्ने कुटिल षड्यन्त्र सिवाय केही होइन । विद्यार्थी संगठनलाई कमजोर बनाएर आफ्ना निजी स्वार्थ भरण गर्ने माध्यमका रूपमा शैक्षिक संस्थालाई प्रयोग हुन दिनु हुँदैन । सेवामूलक बन्नुपर्ने शिक्षा क्षेत्रमा शैक्षिक व्यापारीहरूको बिगबिगी छ । शैक्षिक क्षेत्रमा हालीमुहाली गरिरहेका स्वार्थ समूहहरूको सिकन्जाबाट शिक्षालाई मुक्त गर्ने तथा तिनका कर्तुतहरूलाई किनारा लगाउने दायित्व विद्यार्थी संगठनको काँधमा छ । शैक्षिक संस्थामा हुने प्रशासनिक रवैया, विद्यार्थीमाथिका अन्याय, अत्याचार र ज्यादतीविरुद्ध जुध्न पनि विद्यार्थीहरूको संगठित शक्ति आवश्यक छ । शिक्षाको समसामयिक सुधार तथा स्तरोन्नतिका साथै शैक्षिक क्षेत्रको प्रदूषणलाई हटाउने मूल कर्मबाट विद्यार्थी आन्दोलन चुक्नु हुँदैन । राजनीतिक दललाई दाहिना बनाउँदै समग्र आन्दोलनलाई नै खल्तीमा राख्ने प्रवृत्तिप्रति सचेत नरहे हामी सङ्कटमा पर्नेछौं । शैक्षिक क्षेत्र र विद्यार्थीसँग जोडिएका समस्याहरूको समाधान नभएसम्म विद्यार्थी आन्दोलनको औचित्य सकिँदैन । त्यसका लागि विद्यार्थी आन्दोलनलाई समयानुकूल अद्यावधिक गर्दै लैजानुपर्छ । यसका लागि समग्र विद्यार्थी आन्दोलनलाई नवीन र मौलिक तरिकाले अघि बढाउन वर्तमान परिस्थितिप्रति सचेत नेतृत्वको खाँचो छ ।लामिछाने अनेरास्ववियु केन्द्रीय कमिटीका वरिष्ठ उफाध्यक्ष हुन् ।"
कहिल्यै नसुध्रिने हाम्रो शिक्षा,"एक साथीकी छोरी दस कक्षामा पढ्दै छे । अघिल्ला वर्षहरूमा छोरीको पढाइलाई लिएर खासै नसोच्ने साथी र उसका श्रीमान्लाई यही चैतमा हुने एसईईसँग भने ज्यादै चिन्ता छ । यो परीक्षा र नतिजाबारे विशेष चिन्ता लिने नेपाली अभिभावक धेरै छन् । औपचारिक रूपमा विद्यालयमा पढाइ सुरु गरेको कम्तीमा दस वर्षसम्म खासै चासो नदिने अभिभावक पनि एसईईमा चाहिँ किन यति धेरै चिन्तित हुन्छन् त ? केहीअघि उही साथीकी छोरीसँग पढाइ, परीक्षा र सम्भावित नतिजाबारे कुराकानी गरें । आफ्नो पढाइलाई आफैंले मूल्यांकन गर्दा ठीकै भनेकी ऊ नतिजासँग भने निर्धक्क देखिई । जीपीए ए प्लस नआए पनि ए त जसरी पनि आउँछ, पूर्ण विश्वासका साथ उसले भनी । एसईई नतिजासँग त्यति विघ्न चिन्तित आमाबाबुकी छोरीको त्यो आत्मविश्वास देखेर मैले सोधें कसरी ? हाम्रो स्कुलले एग्जाम सेन्टर किनेको छ, उसले अर्थ खुलाई, एसईईको सेन्टर पर्ने स्कुलसँग हाम्रो स्कुलले पहिल्यै कुरो मिलाएको हुन्छ । अनि चिट गर्न पनि पाइन्छ । त्यसमाथि जान्ने र नजान्ने विद्यार्थी मिलाएर सिट प्लान गर्छ रे ! त्यसैले आफ्ना साथीहरू पनि ढुक्क भएको उसले बताई । काठमाडौंको प्रतिष्ठित भनिनेमध्येको विद्यालयकी छात्राको यो जवाफले म अवाक् बनें । र त्यसपछि काठमाडौंकै निजी विद्यालयमा छोराछोरी पढाउने केही आफन्त र साथीहरूसँग परीक्षा केन्द्र मिलेमतो बारे सोधें । उनीहरूले ठूला र प्रतिष्ठित भनिएका विद्यालयमा यो ओपन सिक्रेट भएको बताए । यसले विद्यालय सञ्चालकहरूको पनि पढाइ र नतिजाप्रतिको मनोविज्ञान देखाउँछ । दस कक्षा पढाइ हुने अधिकांश निजी विद्यालयमा आजभोलि एक्स्ट्रा क्लास का नाममा बिहानदेखि साँझसम्मै चहलपहल हुन्छ । अतिरिक्त कक्षा सञ्चालन भएपछि अतिरिक्त शुल्क स्वाभाविकै होला । तर कति अतिरिक्त शुल्क भन्ने विषय सायद कसैले अनुगमन गर्दैन । अतिरिक्त कक्षा र मिलेमतोमा परीक्षा केन्द्र जस्ता कुरा सहरका विषय हुन् । माध्यमिक तह (कक्षा ९१०) पढाइ हुने देशभरका १० हजार ९ सय २ विद्यालयमध्ये ६ हजार ८ सय ६२ सामुदायिक, ३ हजार ९ सय ८५ निजी र ४३ धार्मिक हुन् (आर्थिक सर्वेक्षण २०७८७९) र यिनमा लाखौं विद्यार्थी छन् । प्रायः सामुदायिक विद्यालयले अतिरिक्त कक्षा सञ्चालन गर्दैनन् तर विद्यार्थीहरू अंग्रेजी, गणित, विज्ञानजस्ता विषय ट्युसन पढ्न जानेको भीड उत्तिकै हुन्छ । यही माघ १९ मा कालीकोट जिल्लाका गाउँतिरका विद्यार्थी सदरमुकाम मान्म वा सुर्खेततिर ट्युसन पढ्न गएका बारेमा सातुसामल बोकेर ट्युसन शीर्षक समाचार कान्तिपुर मा प्रकाशित छ । समाचार अनुसार तीन महिनाजतिको ट्युसनका लागि ३०४० हजार रुपैयाँ खर्चिनुपर्छ, जुन सामुदायिक विद्यालयमा एक वर्ष पढ्दा लाग्नेभन्दा बढी रकम हो । विद्यालय शिक्षामा एक वर्षको एउटा कक्षा हुन्छ । दस कक्षाको सन्दर्भमा पनि यही हो । विद्यालयले नियमित कक्षामा एक वर्ष पढाएर पनि किन आवश्यकता पर्छ अतिरिक्त कक्षाको ? नियमित कक्षामा के पढाउन सम्भव हुँदैन र आवश्यकता हुन्छ यस्तो कक्षा ? अभिभावकले गर्ने छोराछोरीको एसईईको चिन्ता, परीक्षाकेन्द्र मिलेमतो माथि विद्यार्थीको विश्वास र अतिरिक्त कक्षाका नाममा विद्यालयमा हुने अतिरिक्तै चहलपहल अनि सातुसामल बोकेर सदरमुकामतिरको ट्युसन पढाइ यी सबै नतिजासँग लक्षित देखिन्छन् । के शिक्षा वा सिकाइ प्रमाणपत्रमा सीमित हुने नतिजा मात्र हो वा त्योभन्दा फरक केही ? विश्वविद्यालय शिक्षा र त्यहाँका अधिकांश विद्यार्थी तथा शिक्षकको परीक्षा मनोविज्ञान खासै फरक छैन । बागबजारतिर क्याम्पसका विद्यार्थीले भरिभराउ कोचिङ सेन्टरहरू, परीक्षालक्षित क्याप्सुल र गेसपेपरहरू, १०१५ हजार रुपैयाँमा थेसिस पाइने फोटोकपी सेन्टरहरू हाम्रा उच्च शिक्षाका दाग नियाल्ने ऐना हुन् । केही हप्ताअघि मात्र म त्रिभुवन विश्वविद्यालयको काठमाडौंमै रहेको एउटा आंगिक क्याम्पसमा पढाउने साथीसँगै थिएँ । क्याम्पस परिसरमा हामी गफिँदै गर्दा व्यवस्थापन संकायमा स्नातकोत्तरका एक विद्यार्थी थेसिस देखाउन आए । केही वाणिज्य बैंकहरूको वित्तीय अवस्था विश्लेषण शीर्षकमा अनुसन्धान गरेका उनले २०६७ सालदेखि २०७७ सालसम्मका तथ्यांकलाई विश्लेषण गरिएको अध्ययन विधि खण्डमा उल्लेख गरेका थिए । तर तथ्यांकहरूको प्रस्तुतीकरण खण्डमा २०५५ देखि २०६५ सालसम्मका तथ्यांक उल्लेख थिए । शिक्षकले प्रश्न गरे । विद्यार्थीले अनकनाउँदै अलि पुरानो थेसिस जस्ताको तस्तै सारेको स्विकारे । सुधार्न शिक्षकले सुझाव दिँदा धेरै समय लाग्छ, तथ्यांक नै पाइँदैन, यो थेसिस पछि कसले हेर्ने हो र, यस पटक त अप्रुभ गरिदिनुस् न सर भन्दै गिडगिडाए तर गल्ती सुधार गर्न मानेनन् । अन्तिममा, जति सक्छौ त्यति गर, कमसेकम मितिसम्म त सच्याऊ भन्दै शिक्षकले विद्यार्थीलाई फर्काए । यो त उदाहरण हो, यस्ता केस हजारौं छन् । यसबारेमा पछि कुराकानी हुँदा एकाध पटक त सम्झाउने हो तर मान्दै नमानेपछि ओके भन्दिनुको विकल्प छैन, सर्टिफिकेट पाएपछि केही गरेरै त खाला भनेका थिए ती शिक्षकले । यी विविध प्रसंगले हाम्रो शिक्षा नतिजाको प्रमाणपत्र प्राप्तिमा मात्र लक्षित देखाउँछन् । अधिकांश अभिभावक, विद्यार्थी र विद्यालयको पनि सिकाइ, परीक्षा र नतिजासँगको दृष्टिकोण, मनोविज्ञान एउटै छ । अर्थात्, जे गर जसो गर नतिजा राम्रो हुनुपर्छ भन्ने मनोविज्ञान हावी छ । सिकाइमा विधि, प्रक्रिया तथा सिकेका कुराको उपयोग आदिको पनि महत्त्व हुन्छ कि प्रमाणपत्रको मात्र ? किन हाम्रा शिक्षा र यसका मुख्य सरोकारवालाहरू नतिजामा मात्र केन्द्रित भए ? विक्रम संवत् १९१० मा दरबार हाइस्कुलको स्थापनासँगै नेपालमा आधुनिक शिक्षण प्रणालीको सुरुआत भएको मान्ने हो भने पनि १७० वर्षको यो अवधिमा नेपालमा शिक्षा क्षेत्रमा के विकास भयो त ? शिक्षाप्रतिको बुझाइमा पनि सही दृष्टिकोण किन बन्न सकेन ? नेपाल सरकारले शिक्षामा लगानी गरिरहेकै छ । संविधानमा मौलिक हक अन्तर्गत शिक्षा सम्बन्धी हकको व्यवस्थाका साथै सबै नागरिकलाई आधारभूत शिक्षामा पहुँचको प्रत्याभूति गरिएको छ । आधारभूत तहसम्मको शिक्षालाई अनिवार्य र निःशुल्क तथा माध्यमिक तहसम्मको शिक्षा निःशुल्क पाउने हक हुने भनिएको छ । चालु पन्ध्रौं योजनाले शिक्षालाई मुलुकको दिगो शान्ति एवम् समृद्धिका लागि महत्त्वपूर्ण रणनीतिका रूपमा अंगीकार गरेको छ । तर परिणाम के छ ? विक्रम संवत् २००७ मा साक्षरता २ प्रतिशत मात्र रहेकामा अहिले ७० प्रतिशत पुग्यो भन्नेबाहेक अन्य उल्लेखनीय उपलब्धि के भए ? साक्षरतादर, विद्यार्थी भर्नादर, टिकाउदर, उत्तीर्ण प्रतिशत आदिको लेखाजोखामा मात्र अल्झिने कि हाम्रो सन्दर्भमा शिक्षा कस्तो हुनुपर्ने, शैक्षिक संस्था कस्तो बनाउने भन्ने विषयमा पनि व्यापक छलफल र सुधार गर्ने ? शिक्षित बेरोजगार उत्पादन गर्ने शिक्षण प्रणाली फेरिनैपर्छ भन्ने नारा गुन्जिएको धेरै भयो । गुणस्तरीय शिक्षाको शाब्दिक रटान पनि प्रशस्त भए । तर हाम्रो सन्दर्भमा गुणस्तरीय शिक्षा भनेको कस्तो हो, हाम्रो शैक्षिक संस्था र शिक्षण पद्धति कस्तो हुनुपर्ने भन्नेमा परिणाममुखी बहस खासै भएको छैन । भएका बहसका निष्कर्ष र सुझावहरू पनि कार्यान्वयन हुन सकेका छैनन् । हाम्रा शैक्षिक संस्थाहरूले कस्तो जनशक्ति उत्पादनमा केन्द्रित हुनुपर्ने हो, देशका लागि कति र कस्तो क्षमता र दक्षता भएको जनशक्ति आवश्यक छ भन्ने विषयमा गम्भीर तथा वस्तुनिष्ठ अध्ययन हुनैपर्छ । शिक्षाको क्षेत्रमा सरकार तथा परिवारले गरेको लगानीको प्रतिफल प्राप्त हुनैपर्छ । यसका लागि शिक्षाप्रतिको आम बुझाइमा स्पष्टता शिक्षा क्षेत्र सुधारको प्रारम्भिक चरण हुनेछ ।"
'मास डिसअर्डर ले विद्यार्थी बिरामी,"सिन्धुपाल्चोक (कास) जिल्लाको बाह्रबिसे९ राम्चे गाउँस्थित सरस्वती माविमा अध्ययनरत ३१ बालबालिका अचानक बिरामी भएका छन् । काम्ने, रुँदै चिच्याउने, कराउने, बर्बराउनेजस्ता समस्या देखिएको हो । बाह्रबिसे प्राथमिक स्वास्थ्य केन्द्रकी डामन्दिरा खड्काका अनुसार यस्तो लक्षण मास कन्भर्जन डिसअर्डर को हो । बालबालिका राम्चे मानेडाँडाबाट स्कुल आउजाउ गर्छन् । बाटोमै पर्ने ठाडो खोला तर्नेबित्तिकै कालो मुस्लोले आएर छोप्दा बेहोस हुने गरेको बालबालिकाले बताएका छन् । कक्षा ७ र त्यसभन्दा माथिका उमेर समूहका बालबालिकालाई यस्तो समस्या देखिएको छ । सुरुमा पाँच कक्षाका बालबालिकालाई त्यस्तो अनौठो समस्या देखिएको थियो । अहिले ३१ जनालाई समस्या देखापरेपछि अभिभावक र विद्यालयका शिक्षकले स्थानीय सरकारलाई गुहारेका छन् । सरस्वती माविका प्रधानाध्यापक हरि रायमाझीले समस्या समाधान गर्न बाह्रबिसे प्राथमिक स्वास्थ्य केन्द्रका डाक्टर, स्वास्थ्यकर्मीसहित परामर्शदाताको समूह समस्या सुरु भएलगत्तै खटिरहेको बताए । उनका अनुसार यस्तो अनौठो समस्या देखिएकामध्ये इन्डेक्स केस मा रहेका बालबालिकालाई छानेर आवश्यक परामर्श दिएर स्वास्थ्यकर्मी र परामर्शदाताले परामर्श दिइरहेका छन् । सम्पूर्ण अभिभावकलाई बोलाएर आवश्यक छलफल भयो, प्रधानाध्यापक रायमाझीले भने, समस्या समाधान गर्न आवश्यक पहल भइरहेको छ, अन्य हौसला दिन गर्नुपर्ने गतिविधि गरिरहेका छौं ।"
किर्ते गरी गुम्बाको पैसा निकालिएको आरोप,"(काभ्रे)जिल्लाको भुम्लु गाउँपालिका५ स्थित मूलाबारीमा रहेको होदसल धोङाग क्षोइलिङ ताम्सालिङ गुम्बा पुनर्निर्माण उपभोक्ता समितिका पदाधिकारीमाथि किर्ते हस्ताक्षर गरेर पैसा निकालेको आरोप लागेको छ । पुनर्निर्माण समितिका सचिव अमृत लामा र कोषाध्यक्ष अनिता गुरुङको किर्ते हस्ताक्षर गरेर नयाँ समिति बनाएर रकम झिकेको आरोप छ । गत साउन महिनामा किर्ते हस्ताक्षर गरेर नयाँ समिति बनाएर गुम्बाको पैसा हिनामिना भएको समितिका सचिव अमृत लामाको आरोप छ । किर्ते हस्ताक्षर गरेर समितिबाट मलाई हटाइयो, साउन १८ गते बैठक बसी समिति पुनर्गठन गरिएको रहेछ, उनले भने, यस विषयमा सचिव र कोषाध्यक्ष दुवैलाई केही जानकारी छैन, नयाँ समितिको सचिवमा अनिता गुरुङ र कोषाध्यक्षमा गाउँपालिका अध्यक्षका स्वकीय सचिव तुलसीमान तामाङलाई बनाइएछ ।उनका अनुसार गुम्बा पुनर्निर्माण समिति पुनर्गठन गरिएको र राष्ट्रिय वाणिज्य बैंकको केवाईसी परिवर्तनका बारेमा वडाबाट सिफारिस हुनुपर्नेमा गाउँपालिकाबाट सिफारिस गरिएकाले यस विषयमा प्रश्न गर्ने ठाउँ देखिएको लामाको भनाइ छ । पुनर्गठित समितिका अध्यक्ष र कोषाध्यक्षको दस्तखतबाट बैंकको कारोबार सञ्चालन गर्न पालिकामा पेस गरिएको सिफारिस साउन १९ गते गाउँपालिकाका अध्यक्ष प्रेमबहादुर भुजेलले स्वीकृत गरेका थिए । त्यसपछि राष्ट्रिय वाणिज्य बैंकबाट साउन २२ गते पाँच लाख रुपैयाँ निकालिएको जानकारी प्राप्त भएको अमृत लामाले बताए । समितिको ०७९ असोज ७ गतेको बैठकले बैंकको धुलिखेल शाखामा रहेको १०४०१०००१६०६८००१ बन्द गर्ने निर्णय गरेको थियो । उक्त निर्णय पनि किर्ते हस्ताक्षर गरिएको नयाँ समितिकी सचिव अनिताले जानकारी दिइन् । उनका अनुसार, किर्ते हस्ताक्षर गरेरै नयाँ समिति बनाइयो, नयाँ समितिमा सचिव बनाएको बारे आफूलाई कुनै जानकारी नभएको बताइन् । एक पटक मात्र होइन, पटकपटक किर्ते हस्ताक्षर गरिएको रहेछ, उनले भनिन्, किर्ते हस्ताक्षर गरेरै बैंकबाट पैसा निकाल्ने र खाता बन्द गर्ने कार्यसमेत भयो । केही दिनअघि कारोबारका क्रममा बैंकमा बुझ्दा खाता बन्द भएको जानकारी पाइएको अमृतले बताए । समिति पनि नयाँ बनाइएको कुरा बैंकबाट नै थाहा भयो, किर्ते हस्ताक्षर गरी नयाँ समिति गठनदेखि बैंकिङ कारोबारसम्मको काम भएको छ, उनले भने । किर्ते हस्ताक्षर गरेर समिति गठित र पैसा हिनामिना भएको बारेमा आफूलाई केही जानकारी प्राप्त नभएको गुम्बाको पुनर्निर्माण समितिका सदस्यसमेत रहेका भुम्लु५ का वडाध्यक्ष अञ्चल मोक्तानले बताए । उनका अनुसार पुनर्गठित समिति र बैंकको केवाईसी परिवर्तनका लागि वडाबाट सिफारिस लिनुपर्नेमा सिधै पालिकाबाट सिफारिस लिइएकाले पनि यस विषयमा केही जानकारी भएन । किर्ते हस्ताक्षर गरी समिति पुनर्गठनका साथै पैसा हिनामिना भएको विषयमा गुम्बा पुनर्निर्माण समितिका अध्यक्षलाई बुझ्न खोज्दा उक्त विषय छलफलका क्रममा रहेकाले थप जानकारी दिन चाहेनन् । त्यस्तै गाउँपालिकाका अध्यक्ष प्रेमबहादुर भुजेलले पनि सोही विषयमा पालिकाले समितिसँग छलफल गरिरहेको बताए ।"
लाइसेन्सको ट्रायलमा ७० अंक ल्याए उत्तीर्ण,"(काठमाडौं)वाग्मती प्रदेशमा चालक अनुमतिपत्र (लाइसेन्स) प्राप्त गर्न लिने ट्रायल परीक्षामा सय पूर्णाङ्कमा ७० अंक ल्याए उत्तीर्ण हुने प्रणाली लागू हुने भएको छ । मुख्यमन्त्री कार्यालयले बुधबारबाट उक्त व्यवस्था गर्न लागेको हो । यातायात व्यवस्था विभागले यसअघि पटकपटक लागू गर्न खोजे पनि प्रदेश मुख्यमन्त्री कार्यालयले रोक्दै आएको थियो । प्रदेश श्रम, रोजगार तथा यातायात मन्त्रालयको चौथो पटकको प्रयासपछि यो प्रणाली लागू हुने भएको हो । वाग्मती प्रदेश मुख्यमन्त्री कार्यालयका प्रमुख सचिव मुकुन्द निरौलाले अंकभार प्रणाली लागू गर्न निर्देशन दिइसकिएको बताए । उनले प्रदेशको काठमाडौं उपत्यकाका चार र हेटौंडाको एक स्थानसमेत पाँच ठाउँका यातायात व्यवस्था विभागअन्तर्गतका कार्यालयहरूले लाइसेन्सको ट्रायल परीक्षा लिनेछन् । परीक्षार्थीले एक सय पूर्णाङ्कमा ७० अंक प्राप्त गरेमा प्रयोगात्मक परीक्षा उत्तीर्ण हुनेछन् । यसबाट ट्रायलमा सानातिना गल्ती भए पनि उत्तीर्ण हुने सम्भावना बढी रहने यातायातका अधिकारीहरूले बताए । काठमाडौं उपत्यकाको भक्तपुर, चाबहिल, ठूलोभर्याङ र एकान्तकुनाका यातायात कार्यालयले परीक्षा लिनेछन् । यातायात व्यवस्था विभाग एकान्तकुनास्थित सवारी लाइसेन्स अनुमतिपत्र कार्यालयका प्रमुख राजकुमार कपालीले आफूहरू उक्त प्रणाली लागू गर्न तयार रहेको जानकारी दिए । सोमबार बिदा परेको र मंगलबार लिखित परीक्षा गरेर बुधबार पहिलो पटक ७० अंकभार प्रणाली लागू हुने जानकारी उनले दिए । कपालीका अनुसार उपत्यकाका चारै स्थानबाट यो प्रणालीअनुसार परीक्षा हुन्छ । सबै कार्यालयले तयारी पूरा गरेको छ, उनले भने । मुलुकका चार वटा प्रदेशमा लागू भइसकेको अंक प्रणाली वाग्मतीले भने गत असोजदेखि तीन पटक रोकेर अहिले लागू गर्न लागिएको हो । प्रणाली लागू गर्न अन्तिम तयारी गरिरहेका बेला मुख्यमन्त्री कार्यालयले गत पुस १४ गते श्रम, रोजगार तथा यातायात मन्त्रालयलाई पत्राचार गरेर थप अध्ययन गर्नुपर्ने भन्दै रोक लगाएको हो । यसअघि तत्कालीन मुख्यमन्त्री राजेन्द्र पाण्डेले गत असोज २ गते र मंसिर १८ गते प्रणाली लागू गर्न रोक लगाएका थिए । ६ महिनाअघि प्रदेशका सबै यातायात कार्यालयको सहमतिमा प्रदेश यातायात मन्त्रीस्तरीय बैठकले अंक प्रणाली लागू गर्ने निर्णय गरिए पनि लागू हुन सकेको थिएन । निर्देशिका जारी भएको करिब दुई वर्षपछि लाइसेन्समा अंक प्रणाली लागू गर्न खोज्दा मुख्यमन्त्री कार्यालयले रोक्दै आएको हो । यस सम्बन्धमा राष्ट्रिय सतर्कता केन्द्रले मुख्यमन्त्री कार्यालयलाई पत्राचार गरेर मन्त्रालयको कामकारबाहीमा हस्तक्षेप गरेको उल्लेख गरेको थियो । साथै सतर्कता केन्द्रले प्रणाली लागू नहुनुको कारण खोज्दै विवरणसमेत माग गरेको थियो । प्रदेश यातायात मन्त्रालयका कर्मचारीले अंक प्रणाली लागू भइसकेको गण्डकीको पोखरामा सञ्चालित ट्रायल सेन्टरका परीक्षाको अनुगमन गरी अन्तिम तयारी गरिरहेको अवस्थामा मुख्यमन्त्री कार्यालयको निर्देशनमा अध्ययन समिति गठन गरेको थियो । प्रदेश यातायात सचिव सुरेश राउतको संयोजनमा समिति गठन गरेको थियो । समितिले प्रतिवेदन दिएपछि अंक प्रणाली लागू गर्ने निर्णय गरिएको हो । अहिले दैनिक ५८ सयदेखि ६ हजार लाइसेन्सको माग छ । लाइसेन्स छाप्ने एउटा मात्र मेसिन भएकाले दैनिक ४४ सयभन्दा बढी लाइसेन्स छापिँदैन । करिब ७ लाख लाइसेन्स अझै छाप्न बाँकी छ । लाइसेन्सको मागलाई ध्यानमा राखेर विभागले नयाँ मेसिन खरिदका लागि टेन्डर आह्वान गरिसकेको छ । तर ७० अंक लागू भएपछि लाइसेन्स नपाएको धेरै गुनासो समाधान हुने विभागको भनाइ छ । यातायात व्यवस्था विभागले प्रदेश सरकारले अग्रसरता लिएर लागिपरे यो नियम लागू हुने बताउँदै आएको थियो । विभागका अनुसार जति ट्रायल दिँदा परीक्षार्थी अनुत्तीर्ण हुन्छन् त्यति नै फाइदा ट्रायल सञ्चालकलाई हुने गर्छ । उनीहरूले सेटिङ गरेर पास गराउने धन्दा चलाएको दाबी गरेका छन् । स्रोतका अनुसार ७० अंक लागू भएमा परीक्षामा अनुत्तीर्ण हुने संख्या कम हुन्छ । ७० अंक प्रणालीले चलखेल गर्ने दायरा घट्ने भएकाले दलालहरूले कमाउने बाटो बन्द हुने स्रोतको दाबी छ ।"
मौद्रिक नीतिले निजी क्षेत्रको मनोबल बढाएन,"काठमाडौं (कास) मौद्रिक नीतिको अर्धवार्षिक समीक्षामा गरिएका व्यवस्थाले निजी क्षेत्रको मनोबल बढाउन नसकेको नेपाल उद्योग परिसंघले जनाएको छ । अर्थतन्त्र चलायमान हुन नसकिरहेको र उद्योगी व्यवसायीको आत्मबल कमजोर रहेका बेला त्यसलाई बढाउने खालका कार्यक्रम ल्याउनुपर्नेमा त्यसो हुन नसकेको परिसंघको धारणा छ । अर्थतन्त्रमा निष्क्रिय कर्जामा भइरहेको वृद्धि, उच्च ब्याजदर आदिका कारण बजार अपेक्षित रूपमा चलायमान हुन नसकी उद्योगी व्यवसायीको आत्मबल कमजोर रहेको समयमा राष्ट्र बैंकबाट ब्याजदरमा कमी ल्याई बजार चलायमान बनाउने गरी मौद्रिक नीति आउने सबैको अपेक्षा थियो, परिसंघले आइतबार जारी गरेको विज्ञप्तिमा भनिएको छ, समीक्षाले निजी क्षेत्रको मनोबल आशाअनुरूप उच्च गर्न नसकेको हामीले महसुस गरेका छौं ।तर मौद्रिक नीतिको समीक्षाले साना तथा मझौला उद्योगलाई भने केही हौसला दिन खोजेको परिसंघको भनाइ छ । ०७९ पुस मसान्तसम्म सक्रिय वर्गमा रहेको २ करोडसम्मको कर्जालाई उद्योग व्यवसायको नगद प्रवाह तथा आम्दानी विश्लेषण गरी ०८० असार मसान्तभित्र पुनःसंरचना तथा पुनर्तालिकीकरण गर्न दिने व्यवस्था राम्रो हो, विज्ञप्तिमा भनिएको छ, तर लामो समयदेखिको विषम परिस्थिति, बजारको चर्को ब्याजदर, घटेको माग आदि कारणले वित्तीय असन्तुलन भई कर्जाको साँवा तथा ब्याज भुक्तान गर्न नसकिरहेका सम्पूर्ण उद्योग व्यवसायको गत असारसम्म सक्रिय कर्जालाई आगामी असार मसान्तभित्र पुनःसंरचना तथा पुनर्तालिकीकरण गर्न दिनुपर्ने देखिन्छ । आउँदो जेठ मसान्तसम्मका लागि ऋणीले भुक्तान गर्नुपर्ने कर्जाको साँवा तथा ब्याज दायित्व भाखा नाघेको एक महिनाभित्र भुक्तान गरे पेनाल ब्याज नलाग्ने व्यवस्थाले कर्जाग्राहीलाई एक महिनाको ग्रेस अवधि भने दिएकाले ऋणीलाई केही राहत मिलेको परिसंघको ठहर छ । परिसंघले हाल बजारमा कायम कर्जाको ब्याजदर तत्काल घटाउने गरी बैंकदर तथा नीतिगत दरहरूलाई कम गर्न सुझाएको थियो । राष्ट्र बैंकले यस विषयमा ठूलो निर्णय गरेन । तर दैनिक तरलता सुविधाअन्तर्गत ओभरनाइट तरलता सुविधा १५ प्रतिशतले कम गरेको छ, विज्ञप्तिमा भनिएको छ, यसले मुद्रा बजारको ब्याजदरमा केही कमी ल्याउन सहयोग गर्ने हाम्रो बुझाइ छ ।कर्जाको ब्याजदर कम गर्न आधार दर कम हुने गरी पछिल्लो तीन महिनाको औसत आधार दरको रोलिङ एभरेज को अवधारणाअनुसार मासिक कर्जाको ब्याजदर निर्धारण गर्नसमेत परिसंघले सुझाएको छ । कर्जाको ब्याजदर घट्दा अर्थतन्त्र चलायमान हुने, बैंक तथा वित्तीय संस्थाको कर्जा असुल बढ्नुका साथै खराब कर्जासमेत कम हुने अवसर गुमेको छ । आगामी दिनमा यसलाई विचार गर्न राष्ट्र बैंक, बैंक तथा वित्तीय संस्थालाई परिसंघको आग्रह छ । बजारलाई चलायमान बनाई पुँजीको सिर्जना (सम्पत्तिको सिर्जना) गर्न साना, मझौलालगायत ठूला उद्योगमा कर्जाको सहज प्रवाह, पुँजी बजार, कमर्सियल हाउजिङ तथा अपार्टमेन्टमा लगानी सहज बनाउन तथा विभिन्न लगानीमा १५० प्रतिशत भारित जोखिमलाई कम गर्नुपर्ने विषयलाई राष्ट्र बैंकले हाल पुरानै प्रावधान कायम गरेको छ । यस समीक्षापछि आउने निर्देशनमा यी विषयसमेत सम्बोधन गर्न परिसंघले पुनः नेपाल राष्ट्र बैंकसमक्ष आग्रह गरेको छ ।"
देशभर बिजुली पुर्याउन अझै ५० अर्ब लाग्ने,"(काठमाडौं)देशको करिब ९६ प्रतिशत भूभागमा विद्युत् पुगेको नेपाल विद्युत् प्राधिकरणले जनाएको छ । मंसिर अन्त्यसम्ममा राष्ट्रिय ग्रिड (प्रसारण लाइन) बाट करिब ९२ र वैकल्पिक ऊर्जाका माध्यमबाट ४ प्रतिशत भूभागमा विद्युतीकरण भएको प्राधिकरणले जनाएको हो । बाँकी ४ प्रतिशत भूभागमा विद्युतीकरणका लागि अझै करिब ५० अर्ब रुपैयाँ लाग्ने प्राधिकरणको अनुमान छ ।प्राधिकरणले आगामी आर्थिक वर्षभित्र सबै पालिकामा पूर्ण विद्युत् पुर्याउने लक्ष्य राखेको छ । हाल राष्ट्रिय ग्रिडको पहुँच नभएको क्षेत्रमा वैकल्पिक ऊर्जाका माध्यमबाट प्राधिकरणले विद्युतीकरण गर्दै आएको छ । अहिले एसियन इन्फ्रास्ट्रक्चर इन्भेस्टमेन्ट बैंक (एआईआईबी), युरोपियन इन्भेस्टमेन्ट बैंक (ईआबी) ले देशका दुर्गम स्थानमा नवीकरणीय ऊर्जा माध्यमबाट विद्युतीकरण गर्न सहायता गरिरहेको प्राधिकरणले जनाएको छ । एआईबी र ईआईबीको ३० अर्ब रुपैयाँ र प्राधिकरणको २० अर्ब रुपैयाँ गरी करिब ५० अर्ब लगानीमा देशलाई पूर्ण विद्युतीकरण गर्न सकिने प्राधिकरणका वितरण तथा ग्राहक सेवा निर्देशनालयका प्रमुख मनोज सिलवाल बताउँछन् । राष्ट्रिय ग्रिडको लाइन नपुगेका स्थानमा वैकल्पिक ऊर्जा प्रवर्द्धन केन्द्र (एईपीसी) ले लघु तथा साना जलविद्युत्, मिनी ग्रिड, सौर्य प्रणालीलगायत नवीकरणीय माध्यमबाट विद्युत् सेवा दिने गरेको छ । दिगो विकास लक्ष्य पूरा गर्ने अवधि सन् २०३० सम्ममा सबै जनतालाई स्वच्छ, भरपर्दो र सर्वसुलभ रूपमा नवीकरणीय ऊर्जा उपलब्ध गराउने उद्देश्यका साथ केन्द्रले काम गरिरहेको एईपीसीका वरिष्ठ अधिकृत कृष्णचन्द्र पौडेलको भनाइ छ । एईपीसीले तराईका जिल्लामा सिँचाइको काम पनि गर्दै आएको उनले बताए । प्राधिकरणले आन्तरिक उत्पादन खपतका लागि प्रसारण तथा वितरण प्रणालीलाई थप बलियो बनाउने तयारी गरेको छ । ७५३ पालिकामध्ये अब करिब ३०३५ गाउँपालिकामा मात्र विद्युतीकरण हुन बाँकी रहेको निर्देशनालय प्रमुख सिलवालको भनाइ छ । भौगोलिक कठिनाइ र ग्रिडको लाइन पुग्न नसक्ने क्षेत्रमा वैकल्पिक ऊर्जाका माध्यमबाट विद्युतीकरण गर्ने योजनामा प्राधिकरण पुगेको छ । त्यसका लागि बोलपत्र आह्वान गर्ने तयारीमा रहेको प्राधिकरणले जनाएको छ । पूर्ण विद्युतीकरणका लागि इलाम, पाँचथर, ओखलढुंगा, सोलुखुम्बु, खोटाङ, संखुवासभा, भोजपुरमा बोलपत्र आह्वान गरिएको छ । दार्चुला र डोल्पामा पनि पूर्ण विद्युतीकरणका लागि बोलपत्र आह्वान गरिएको छ । चालु आर्थिक वर्षभित्र बिजुली नपुगेका सबै स्थानमा बोलपत्र आह्वान गर्ने योजना प्राधिकरणको छ, सिलवालले भने, अर्को आर्थिक वर्षभित्र सबै पालिकामा बिजुली पुग्नेछ । जुम्ला, कालिकोट, हुम्ला, मुगु, बैतडी, बझाङ, बाजुरामा एआईआईबीको सहायताले विद्युतीकरण प्रक्रियामा रहेको सिलवालले जानकारी दिए । सल्यान, सुर्खेत र दैलेखका बिजुली नपुगेका स्थानका लागि पनि बोलपत्र आह्वान गरिएको छ ।प्राधिकरणले गत साउनदेखि मंसिर अन्त्यसम्म पाँच महिनामा १ लाख ७९ हजार ग्राहक बढाएको छ । गत असार मसान्तसम्म करिब ४७ लाख ६६ हजार ग्राहक रहेकोमा मंसिर अन्त्यसम्ममा करिब ४९ लाख ४५ हजार पुगेको हो । यसमा सामुदायिक र नवीकरणीय ऊर्जाका ग्राहक समावेश छैनन् । प्राधिकरणका अनुसार राष्ट्रिय ग्रिड र नवीकरणीय ऊर्जाका गरेर करिब ५४ लाख ग्राहक पुगेका छन् ।"
चिया क्षेत्रलाई १५ सय टन मल,"बिर्तामोड (कास) सरकारले चिया क्षेत्रलाई एक हजार ५ सय टन रासायनिक मल उपलब्ध गराउने निर्णय गरेको छ । केन्द्रीय सरकारको कृषि तथा पशुपन्छी विकास मन्त्रालयका सचिव संयोजक रहेको मल आपूर्ति तथा वितरण व्यवस्थापन समितिले चिया क्षेत्रको लामो समयदेखिको मागलाई सम्बोधन गरेको हो । गत बिहीबार मन्त्रालयमा बसेको बैठकले उक्त निर्णय गरेको राष्ट्रिय चिया तथा कफी विकास बोर्डका कार्यकारी निर्देशक डा विष्णुप्रसाद भट्टराईले जनाए । एक हजार ५ सय टनमध्ये तेस्रो त्रैमासिक (फागुन, चैत र वैशाख) का लागि ५ सय टन युरिया, २ सय ५० टन पोटास र ८० टन डीएपी मल चिया क्षेत्रलाई उपलब्ध हुनेछ । उक्त मल बोर्डको सिफारिसमा कृषि सामग्री र साल्ट ट्रेडिङ कम्पनीले चिया किसानलाई उपलब्ध गराउनेछन् । यस परिमाणले तेस्रो त्रैमासिकमा करिब सबै किसानलाई मल पुग्छ । चौथो त्रैमासिकमा पुनः अर्को लट वितरण गर्ने गरी मल उपलब्ध गराउने मन्त्रालयको निर्णय छ, डा भट्टराईले भने । १५ सय टन रासायनिक मल अधिकांश झापाका किसानका लागि हो । इलामका चिया बगानमा किसानले रासायनिक मल प्रयोग गर्दैनन् । इलाममा धेरैजसो किसानले अर्गानिक मल नै प्रयोग गर्ने गरेकाले रासायनिक मलको खपत कम छ ।झापाका चिया किसानले दुई वर्षदेखि रासायनिक मल पाएका थिएनन् । दुई वर्षअघि कृषि मन्त्रालयले नै चिया क्षेत्रलाई मल नदिनू भनी कृषि सामग्री कम्पनी र साल्ट ट्रेडिङ कम्पनीलाई लिखित पत्र पठाएको थियो । उक्त पत्रपछि किसानले मल पाएका थिएनन् । मल अभावमा चिया किसान समस्यामा थिए । मलका लागि चिया किसान तथा उद्योगीले पटकपटक सरकारको ध्यानाकर्षण गराएका थिए ।"
'अर्थतन्त्र सुधार मेरा लागि जीवनमरणकै सवाल हो,"(काठमाडौं)प्रधानमन्त्री पुष्पकमल दाहालले अर्थतन्त्र सुधारको विषयलाई आफूले जीवनमरणकै सवाल ठानेको बताएका छन् । आफ्नो सफलता वा असफलता होइन, सरकारको मात्रै सफलता वा असफलता पनि होइन, सिंगै नेपाली समाज र नेपाल राष्ट्रको सफलता र असफलताको बिन्दु यसमै जोडिएको उनको भनाइ छ । अर्थतन्त्रको चुनौतीबीच आफूलाई नेतृत्व गर्ने अवसर आएको र दुई महिनायता अर्थतन्त्रमा केही सुधारका संकेत देखिएको उनको दाबी छ । गत वर्ष देश श्रीलंका नै हुने हो कि भन्ने आशंका थियो, अहिले छैन, आर्थिक पत्रकार समाज सेजनले आइतबार राजधानीमा आयोजना गरेको कार्यक्रममा प्रधानमन्त्री दाहालले भने, दुई महिनायता केही सुधारका संकेत देखिएका छन् । तर यी पनि स्थायी प्रकृतिका छैनन् । आफू नेतृत्वको मन्त्रिपरिषद्को पहिलो बैठकमै अर्थतन्त्र सुधारका सम्बन्धमा निर्णय गरिएको समेत उनले स्मरण गरे । अर्थशास्त्रका सम्बन्धमा अहिले मुलुकलाई विज्ञहरूको आवश्यकता महसुस भएको उनले बताए । अर्थतन्त्र सुधारका लागि पनि कर्मचारीतन्त्रमा अनावश्यक संरचना खारेज गर्ने र आवश्यक संरचना खडा गर्नु अहिलेको आवश्यकता रहेको प्रधानमन्त्री दाहालको भनाइ छ । नेपाल राष्ट्र बैंक पुँजी बजारप्रति नकारात्मक नरहेको नेपाल राष्ट्र बैंकका गभर्नर महाप्रसाद अधिकारीले बताए । पुँजी बजारको विकास गर्न राष्ट्र बैंक प्रतिबद्ध रहेको र पुँजी बजारप्रति कहिल्यै नकारात्मक नभएको पनि उनको भनाइ छ । सेयर बजार बढ्नु र कहिलेकाहीँ घट्नु स्वाभाविक भएको र धितोपत्र बोर्डले पुँजी बजारलाई नियन्त्रण र अनुगमन गरिरहेको उनले जनाए । तर राष्ट्र बैंकले नियमन गर्ने भनेको वित्तीय क्षेत्रभित्रका बैंक तथा वित्तीय संस्था मात्रै भएको उनको भनाइ छ । यसैगरी अर्थमन्त्री विष्णु पौडेलले सम्भावित आर्थिक संकटबाट बच्न सरकारले आर्थिक सुधार र पुनरुत्थानका कार्यक्रम प्राथमिकतासाथ अघि बढाएको बताए । मुलुकको अर्थतन्त्रमा केही संरचनागत समस्या रहेको उनको भनाइ छ । राज्य सञ्चालनको प्रमुख स्रोत आयातमा आधारित राजस्वमा छ, उच्च कारोबार लागत र न्यून उत्पादकत्वका कारण प्रतिस्पर्धात्मक क्षमता कमजोर छ, उनले भने, आयात बर्सेनि वृद्धि र निर्यातको भरपर्दो वातावरण नहुँदा व्यापार घाटा चुलिँदै गएको छ । कार्यक्रममा अर्थशास्त्री अच्युत वाग्लेले नेपाली अर्थतन्त्रको अबको बाटो विषयमा कार्यपत्र प्रस्तुत गरेका थिए । नेपालले संघीय प्रणाली अपनाए पनि वित्तीय संघीयता कार्यान्वयन हुन नसकेको उनले बताए । संघीय प्रणाली अपनाए पनि वित्तीय संघीयता कार्यान्वयन नहुने, फिस्कल फेडरिलिज्मको पाटो उल्लेख नहुने तर देश विकास गर्ने भनेर हिँडेका छौं, उनले भने, संघीय प्रणाली सफल होस्, नहोस्, वित्तीय संघीयता लागू होस्, नहोस् । तर हाम्रो आर्थिक वृद्धि हुन्छ र विकास हुन्छ । अर्थतन्त्रको समस्या समाधान गर्न मुलुकमा भएको दर्जनौं विज्ञको उपयोग गर्न नसकिएको समेत उनको दाबी छ । टाउको दुख्दा हामी विज्ञ डाक्टर खोज्छौं । तर मुलुकको अर्थतन्त्र धुजाधुजा अनि संकटमा हुँदा त्यसलाई समाधान गर्न विज्ञ खोज्दैनौं, उनले भने, मुलुकमा भएका दर्जनौं विज्ञलाई यसमा समेट्न सरकारले चासो दिएन ।"
अर्थ संक्षेप,"बजारमा बीवाईडीको विद्युतीय गाडी अट्टो३ काठमाडौं (कास) नेपालका लागि बीवाईडी अटो इन्डस्ट्रिजको आधिकारिक वितरक साइमेक्स इंकले बीवाईडीको अट्टो३ को १०० किलोवाट संस्करण सार्वजनिक गरेको छ । बीवाईडी अट्टो३ नेपालमा पहिलो स्पोर्टी विद्युतीय एसयूभी रहेको साइमेक्सको दाबी छ । अल्ट्रा सेफ ब्लेड ब्याट्री रहेको यो गाडी ५० मिनेटमा ८० प्रतिशत चार्ज गर्न सकिने कम्पनीको भनाइ छ । फुल चार्जमा ४२० किमि दूरी यात्रा गर्न सकिने कम्पनीले जनाएको छ । बीवाईडी अट्टो३ मा ७ एयरब्याग र एउटा प्यानोरामिक सनरुफ छ । यसमा मोबाइल फोन वायरलेस चार्जिङ, विद्युतीय कन्ट्रोल टेलगेट, विद्युतीय रूपमा सिट समायोजन, भ्वाइस कन्ट्रोल, एलईडी हेडल्याम्पजस्ता विशेषता रहेको कम्पनीले बताएको छ । यो १०० किलोवाट संस्करणको परिचयसँगै हामी उच्च गुणस्तरको विद्युतीय सवारी चाहने ग्राहकलाई फराकिलो दायरामा पहुँच बनाएका छौं, साइमेक्सकी प्रबन्ध निर्देशक यमुना श्रेष्ठले भनिन् । प्रमोसनल अफरमा यस गाडीको मूल्य ६४९ लाख रुपैयाँ तोकिएको कम्पनीले जनाएको क् । हुन्डाईका विद्युतीय सवारीमा नयाँ अफर काठमाडौं (कास) नेपालका लागि हुन्डाईको आधिकारिक विक्रेता लक्ष्मी इन्टरकन्टिनेन्टल प्रालिले आफ्ना विद्युतीय गाडी कोना तथा आयोनिक५ को खरिदमा नयाँ अफर योजना सार्वजनिक गरेको छ । वन मोर रिजन टु गो इलेक्ट्रिक नारासहितको यस योजनाअन्तर्गत खरिदकर्ताले हुन्डाईका विद्युतीय गाडी कोना तथा आयोनिक५ को खरिदमा उत्कृष्ट जर्मन अन्तर्राष्ट्रिय ब्रान्ड बोसको वासिङ मेसिन उपहारमा पाउनेछन् । अहिलेको आवश्यकताअनुरूप विद्युतीय गाडीको प्रयोगमा वृद्धि ल्याउन र आफ्ना उत्कृष्ट उत्पादनको प्रवर्द्धन गर्न यो अफर सार्वजनिक गरिएको कम्पनीले जनाएको छ । उत्कृष्ट डिजाइन, पर्फर्मेन्स र हुन्डाईको विश्वसनीयताले कोना तथा आयोनिक५ विद्युतीय सवारीका पर्याय बनिसकेको कम्पनीको दाबी छ । सकियो क्यान इन्फोटेककाठमाडौं (कास) कम्प्युटर एसोसिएसन नेपाल महासंघ (क्यान महासंघ) को आयोजनामा माघ २४ देखि चलेको २८ औं संस्करणको इन्फोडेभलपर्स क्यान इन्फोटेक २०२३ समापन भएको छ । इन्फोटेकमा नेपालमै विकसित विज्ञान तथा सूचना प्रविधिसँग सम्बन्धित उत्पादन एवं सेवालाई विशेष प्राथमिकतासाथ प्रदर्शनीमा राखिएको थियो । विभिन्न कलेजका विद्यार्थीले तयार पारेका परियोजनालाई पनि स्थान दिइएको आयोजक क्यान महासंघले जनाएको छ । प्रदर्शनीमा सूचना प्रविधि क्षेत्रका विश्वस्तरीय ब्रान्डसँगै दूरसञ्चार तथा इन्टरनेट सेवा प्रदायक, नेटवर्क तथा सेक्युरिटी सेवा प्रदायक, डिजिटल भुक्तानी सेवा, ईकमर्स, आईटी तालिम प्रदायक, विभिन्न क्षेत्रका लागि विकसित सफ्टवेयर तथा म्यानेजमेन्ट सिस्टम, अनलाइन लर्निङ टुललगायत गरी १५० भन्दा बढी स्टल थिए ।कोइरालालाई ॅम्यानेजर अफ दी इयर अवार्डकाठमाडौं (कास) व्यवस्थापनकर्मीहरूको संस्था नेपाल व्यवस्थापन संघले ईसेवा मनी ट्रान्सफरका प्रमुख कार्यकारी अधिकृत अजेश कोइरालालाई म्यानेजर अफ दी इयर२०२२ अवार्ड बाट सम्मान गरेको छ । नेपालको व्यवस्थापन क्षेत्रमा पुर्याएको योगदान र अनुकरणीय नेतृत्वको कदर गर्दै संस्थाले कोइरालालाई उक्त सम्मान गरेको बताएको छ । पुरस्कार प्राप्तिमा सम्पूर्ण ईसेवा मनी ट्रान्सफरका सञ्चालक तथा कर्मचारी, एफवान सफ्ट ग्रुप र विदेशमा रहेका नेपालीको योगदान रहेको कोइरालाको भनाइ छ । ईसेवा मनी ट्रान्सफरले डिजिटल रेमिट्यान्समा जोड दिँदै आएको छ । विश्वका दुई सयभन्दा बढी मुलुकबाट ईसेवामार्फत रेमिट्यान्स भित्रिँदै आएको कम्पनीको दाबी छ । ग्लोबल आईएमई बैंक डिबेन्चर निष्कासन काठमाडौं (कास) ग्लोबल आईएमई बैंक लिमिटेडले ५ वर्ष अवधिको ११२५ ग्लोबल आईएमई बैंक डिबेन्चर २०८४८५ निष्कासन गरी बिक्री खुला गरेको छ । बैंकले ५ अर्ब रुपैयाँ बराबरको १ हजार प्रति ऋणपत्र अंकित मूल्यका ५० लाख कित्ता ऋणपत्र माघ २९ मा निष्कासन गरेको हो । निष्कासित कुल ऋणपत्रमध्ये ६० प्रतिशत अर्थात् ३ अर्ब रुपैयाँ बराबरको ३० लाख कित्ता ऋणपत्र व्यक्तिगत रूपमा बिक्री गर्नेछ । बाँकी २ अर्ब रुपैयाँ बराबरको २० लाख कित्ता ऋणपत्र सर्वसाधारणलाई बिक्री गरिने बैंकले जनाएको छ । सर्वसाधारणलाई निष्कासित ऋणपत्रमध्ये ५ प्रतिशत अर्थात् १ लाख कित्ता सामूहिक लगानी कोषका लागि छुट्याइएको थियो । यसमध्ये बिक्री हुन बाँकी ३० हजार कित्ता पनि सर्वसाधारणलाई बिक्री गरिने बैंकको भनाइ छ ।"
विवादमा 'जनयुद्ध बिदा,"(काठमाडौं)सार्वजनिक बिदा धेरै भएकाले घटाउनुपर्ने अभिव्यक्ति दिएको एक साता पनि नबित्दै प्रधानमन्त्री पुष्पकमल दाहालले फागुन १ मा जनयुद्ध दिवस को सार्वजनिक बिदा दिने निर्णय गरेका छन् । दाहाल सरकारले नै यसअघि पुस २७ मा पृथ्वी जयन्ती मनाउन सार्वजनिक बिदा थपेको थियो । माओवादीले सशस्त्र विद्रोह सुरु गरेको दिन २०५२ फागुन १ को सम्मानमा हरेक वर्ष पार्टीस्तरमा जनयुद्ध दिवस मनाउँदै आएको थियो । माओवादी चौथो पटक सत्ताको नेतृत्वमा पुगेका बेला यसपालि जनयुद्ध दिवस मा सार्वजनिक बिदा घोषणा गरिएको हो । आसन्न राष्ट्रपति निर्वाचनलाई लिएर आआफ्नो दाउ हेरिरहेका मुख्य राजनीतिक दलहरूले चर्को प्रतिक्रिया दिन नसक्ने स्थितिका बेला प्रधानमन्त्री दाहालले सार्वजनिक बिदाको निर्णय गरेका छन् । संघ सरकारले घोषणा गर्नुअघि माओवादीले नेतृत्व गरेका कर्णाली र वाग्मती प्रदेश सरकारले प्रदेशस्तरमा सार्वजनिक बिदाको निर्णय गरेका थिए । सरकारले फागुन १ मा बिदा दिने निर्णय आकस्मिक रूपमा आइतबार गरेको भन्दै सत्ता गठबन्धनका दलहरूबाटै विरोध भएको छ । सत्ता घटक राष्ट्रिय प्रजातन्त्र पार्टीका मन्त्रीहरू बिदा दिने विषय मन्त्रिपरिषद् बैठकको कार्यसूचीमा रहेको जानकारी पाएपछि बैठकमा अनुपस्थित भएका थिए । मन्त्रिपरिषद्ले निर्णय गरेपछि दाहालको जिम्मेवारीमा रहेको गृह मन्त्रालयमार्फत बिदाको निर्णय सार्वजनिक गरिएको थियो । निर्णय सार्वजनिक भएलगत्तै सामाजिक सञ्जालमा विरोध सुरु भएको छ । सत्तारूढ एमालेका सचिव योगेश भट्टराईले फागुन १ मा बिदा दिने प्रधानमन्त्री दाहालको निर्णय अपरिपक्व र अतिवादको धङधङी मात्रै भएको टिप्पणी गरेका छन् । माओवादी पार्टीले मानेको कुरालाई सिंगो देशले मान्नुपर्छ भन्ने छैन । माओवादीको सशस्त्र विद्रोहलाई संविधानले पनि अपनत्व लिएको छैन, उनले भने, पहिलो पटक प्रधानमन्त्री हुँदा उहाँ (दाहाल) ले तत्कालीन प्रधान सेनापति रुक्मांगत कटवाल हटाउने अपरिपक्व निर्णय गर्नॅभएको थियो, अहिले पनि यस्तै गर्नॅभयो । भट्टराईले प्रधानमन्त्री दाहालले राजनीतिमा ध्रुवीकरण गर्न खोजेको आरोप पनि लगाए । २००७ देखिका क्रान्ति, आन्दोलन, विद्रोह, मधेस आन्दोलन होस् वा विभिन्न जाति वा जनजातिको सामाजिक आन्दोलन, सबैको समग्र रूप नै गणतन्त्र र संविधान हो, उनले भने, गणतन्त्र र संविधान दिवसमा बिदा दिइएकै छ । अन्यलाई अलगअलग बिदा दिँदै हिँड्ने हो अनेक बिदाको विषय आउँछ । मुलुकलाई अनाश्यक राजनीतिक ध्रुवीकरणमा फसाउनु हुँदैन । अनावश्यक नभएको विषयमा निर्णय गरेर सरकार विवादमा फस्न खोजेको भट्टराईको भनाइ छ । प्रचण्ड कमरेड नदुखेको टाउको डोरीले बाँधेर किन दुखाउनुहुन्छ ? उनले भने, आवश्यकता थिएन, औचित्य थिएन । अहिले कसले बिदा मागेको थियो ? आकस्मिकबाहेकका वर्षभरि दिने बिदाहरूका सम्बन्धमा मन्त्रिपरिषद्ले चैतमा निर्णय गर्ने चलन छ । घनिष्ठ मित्रराष्ट्रका प्रमुखहरूको निधन वा देशभित्र ठूलो अप्रिय घटना हुँदा आकस्मिक बिदा दिने गरिन्छ । तर २८ औं जनयुद्ध दिवस मनाउन लागेको माओवादी सरकारको नेतृत्व गरिरहेका बेला ठीक एक दिनअघि सार्वजनिक बिदाको निर्णय भएको हो । राप्रपाका प्रवक्ता मोहन श्रेष्ठले हिंसात्मक विद्रोह गरेको विषयलाई राष्ट्रिय उत्सवका रूपमा मनाउने ढंगले बिदा दिनु उचित नभएको बताए । मन्त्रिपरिषद् बैठकको एजेन्डा सुरुमा आएको थिएन । पछि जनयुद्ध दिवसको विषयमा भन्ने कुरा आयो, मन्त्रीहरू आआफ्नो कार्यक्रम हुनुहुन्थ्यो, बैठकमा सहभागी हुनुभएन, उनले भने, के विषयमा बिदा दिने वा नदिने भन्ने सरकारको क्षेत्राधिकारको विषय हो । सरकारले जनभावनाअनुसार निर्णय गर्नुपर्ने हो । राप्रपाले वर्तमान सरकारमा सहभागिताका लागि पृथ्वी जयन्तीका दिन पुस २७ मा सार्वजनिक बिदा दिनुपर्ने प्रमुख सर्त अघि सारेको थियो । त्यसैअनुसार बिदा दिने निर्णय मन्त्रिपरिषद्ले गरेको थियो ।सरकारकी प्रवक्ता सञ्चार तथा सूचना प्रविधिमन्त्री रेखा शर्माले भने अहिलेको परिवर्तनको जग माओवादीको जनयुद्ध भएकाले त्यसैको सम्मानमा बिदा दिने निर्णय भएको तर्क गरिन् । जनयुद्ध दिवसमा पहिलेदेखि नै बिदा दिनुपर्ने थियो, दिइएन । यत्रो परिवर्तनको जग जनयुद्ध थियो, त्यसलाई सम्मान गर्न सकेनौं भने हामी अघि बढ्नु के अर्थ हुन्छ ? उनले भनिन्, समग्रमा बिदालाई कसरी सोच्ने, यी दिवसहरूलाई कसरी मनाउने, जन्मजयन्तीमा बिदा दिने कि नदिने सैद्धान्तिक रूपमा टुंग्याउनुपर्ने विषय एकातर्फ छन्, यस पटक हिजोको जनयुद्धका सहिदहरूप्रति सम्मान पनि भयो भन्ने हो ।प्रधानमन्त्री तथा मन्त्रिपरिषद्को कार्यालयमा गत मंगलबार आयोजित प्रजातन्त्र दिवस मूल समारोह समितिको बैठकमा प्रधानमन्त्री दाहालले बिदामा पुनर्विचार आवश्यक भएको बताएका थिए । हाम्रा सरकारी बिदाहरू धेरै भए । यसले जनताका काम गर्ने समय कम भएको छ, सेवा प्रवाहमा समस्या देखिएको छ । गृहकार्य गरेर यसबारे पुनर्विचार गर्नुपर्छ । हामीले मन्त्रिपरिषद्मा पनि छलफल गरेका छौं, प्रधानमन्त्री दाहालले भनेका थिए । प्रधानमन्त्री दाहालले प्रजातन्त्र दिवस, लोकतन्त्र दिवस, गणतन्त्र दिवसमा एकै प्रकृतिका कार्यक्रम गरिँदै आएकाले त्यसबारे समेत थप छलफल आवश्यक भएको बताएका थिए । एमाले अध्यक्ष केपी शर्मा ओलीको प्रधानमन्त्रित्वकालमा २२ दिन सार्वजनिक बिदा कटौती गरिएको थियो । २०७५ चैतको मन्त्रिपरिषद् बैठकले पुरै बिदा भएका १० वटालाई आंशिक बनाएको थियो भने १२ वटा बिदा पूर्ण रूपमा कटौती गरेको थियो । गृह मन्त्रालयका पूर्वसचिव गोविन्द कुसुम मन लाग्दा बिदा दिने र नलाग्दा नदिने विषयले सरकारमाथि आमनागरिकको विश्वास कम हुँदै जाने बताउँछन् । यो यो दिन बिदा हुन्छ, यति दिन बिदा दिँदा जनतालाई कति असर वा पर्दैन भन्ने विषयलाई ख्याल गरेर चैतमा बिदा निर्धारण गर्ने चलन छ, उनले भने, अहिलेको जसरी बिदा दिइएको छ, त्यो उचित होइन । जुन बेला मन लाग्यो त्यही बेला बिदा दिँदा बिदाको पूर्वानुमानलाई खलबल्याइदिन्छ । पूर्वसचिव कुसुमले अपरझट बिदा दिने निर्णयले कार्यान्वयनमा कठिनाइ हुने र सर्वसाधारणले अनावश्यक खर्च एवं सस्ती व्यहोर्ने बताए । सरकारले दिने सेवा पनि प्रभावकारी हुन सकेको छैन । बिदामाथि बिदा थप्दै जाँदा शिक्षण संस्थाहरूमा गाह्रो हुन्छ, एकाएक बिदा दिँदा सबैले जानकारी नपाउन सक्छन्, उनले भने, स्कुलमा पढाइ हुने कि नहुने के हुने हो ? कसैलाई आवतजावतमा गाह्रो पर्ला, कुनै व्यक्ति सेवा लिन गाउँबाट सदरमुकाम वा राजधानी कुनै काम विशेषले आएको हुन्छ, त्यस्ता मानिसलाई पनि समस्या पर्छ । कुसुम गृहसचिव रहेका बेला २०६६ मा उनको नेतृत्वमा सरकारले बिदा अध्ययन समिति बनाएको थियो । समितिले साप्ताहिक रूपमा दुई दिन बिदा दिने र बाँकी बिदा कटौती गर्दा उचित हुने सुझाव दिएको थियो तर कार्यान्वयनमा आएन ।"
कपाल तस्करीमा नेपाल ट्रान्जिट,"(झापा)गत साउन २६ मा नीलकण्ठ ढुवानी सेवाको मालबाहक ट्रक बिर्तामोडबाट सोझै काठमाडौंतिर लागेन । दमक वरैबाट दक्षिणतिर मोडियो । ना७ख २१९६ नम्बरको ट्रक पाडाजुंगीबाट सीमावर्ती बजार गौरीगन्जतिर हानियो । गौरीगन्जमा सामान लोड गरेर गौरादह७ स्थित गुवालडुब्बा आइपुग्दा रातको ८ बजेको थियो । सशस्त्र प्रहरीले शंका लागेर जाँच गर्दा ३३ वटा पोकामा मान्छेको कपाल फेला पर्यो । भारतको बिहार राज्यबाट गौरीगञ्ज हुँदै भित्र्याइएको कपाल काठमाडौं लैजान लागिएको थियो । भारतमा प्रतिकिलो ५ डलरदेखि १ सय डलरसम्म मूल्य पर्ने कपाललाई सशस्त्रले प्रतिकिलो २ हजार ५ सय रुपैयाँ मूल्यांकन गरेर राजस्व अनुसन्धान कार्यालय इटहरीलाई बुझायो । कन्टेनर, चालक र कन्टेनरभित्रका अन्य सरसामानलाई ९४ लाख ४८ हजार मूल्यांकन गरी आवश्यक कारबाहीका लागि उक्त कार्यालयलाई बुझाएको हो । यो मुद्दालाई राजस्वले अझै किनारा लगाएको छैन । एक पोकामा ३० किलो हाराहारी कपाल थियो, एक सशस्त्र प्रहरीले भने, ३३ पोकामा करिब हजार किलो जति कपाल बरामद गरिएको थियो । माघ १९ मा पूर्वबाट पश्चिमतिर जाँदै गरेको एक रात्रि बसभित्र लुकाएको करिब २३ किलो कपाल सशस्त्र प्रहरीले बरामद गर्यो । सशस्त्र प्रहरीको अर्जुनधारा बेस क्याम्पका डीएसपी उदय न्यौपानेका अनुसार झापाको चारआली नजिकको कालीझोडा क्षेत्रमा गरिएको जाँचका क्रममा बसको डिकीभित्र कपाल फेला परेको हो । सशस्त्रले उक्त कपाल कसले र किन तस्करी गरिरहेको छ भन्ने ठोस अनुसन्धान गरेन, बरु करिब १ लाख मूल्य कायम गरी मेची भन्सार कार्यालयमा दाखिला गर्यो । अन्तरदेशीय संगठित आपराधिक गिरोहले पछिल्लो समय नेपाललाई ट्रान्जिट बनाएर मानिसका कपाल चीन तस्करी गर्दै आएको छ । खासमा गत वर्षर्को फागुनमा दक्षिण भारतको आन्ध्र प्रदेशबाट पूर्वोत्तर मिजोरम हुँदै म्यान्मारलाई ट्रान्जिट बनाएर कपाल तस्करीको खुलासा भारतको राजस्व गुप्तचर निर्देशनालयले गरेको थियो । गुप्तचरको खुलासापछि प्रवर्तन निर्देशनालयले छापा मारी मिजोरमम्यान्मारको सीमावर्ती सहर चम्पाईबाट करोडौं मूल्यको ६ हजार किलो कपाल बरामद गरिएको थियो । उक्त कपाल आन्ध्र प्रदेशमा संकलन गरी म्यान्मारको बाटो चीन तस्करी गर्न लागिएको थियो । मिजोरमम्यान्मारको रुटको सेटिङ बिग्रिएपछि तस्कर गिरोहले आन्ध्र प्रदेशको तेलाङ्गानाबाट असमको राजधानी गुवाहाटी र पश्चिम बंगाल राजधानी कोलाकाता हुँदै कपाल पूर्वी नाकाबाट नेपाल तस्करी गर्न थालेको भारतीय सञ्चारमाध्यमहरूले जनाएका छन् । यो गिरोहले म्यान्मार, बंगलादेश, नेपाल र भुटानलाई ट्रान्जिट बनाएका छन् । गत पुस २२ मा पूर्वोत्तरको मेघालयबाट पनि ३ सय किलो कपाल बरामद गरिएको थियो । मेघालयबंगलादेशको सीमावर्ती नाका जमदोरबाट सीमा सुरक्षा बलले कपाल बरामद गरेको थियो । अघिल्लो वर्ष यही नाकाबाट २ सय २५ किलो कपाल बरामद भएको मेघालयको सञ्चारमाध्यम द मेघालय डटकम ले उल्लेख गरेको छ । भुटानबाट भने कपाल बरामदको खबर बाहिर आएको छैन । तर, नेपालसहित भुटान, बंगलादेश र म्यान्मारलगायतका देशलाई प्रयोग गरेर गिरोहले कपाल चीन तथा ताइवान तस्करी गरिरहेको भारतीय सञ्चारमाध्यमहरूले जनाएका छन् । चीनले कपालबाट नक्कली कपाल बिग बनाएर विश्वभर बेच्छ । विश्व बजारमा चिनियाँ बिगको आधिपत्य छ । दक्षिण भारतको कतिपय मन्दिरमा श्रद्धालुले कपाल चढाउने चलन छ । आन्ध्र प्रदेशको तिरुपति मन्दिरमा दैनिक करिब ५० हजार श्रद्धालुले कपाल चढाउँछन् । उक्त कपाल संकलन गरी चीन तस्करी भएका घटना विभिन्न समय बाहिर आएका छन् ।"
प्रशिक्षकको उतारचढाव,कप्तानको प्रेरणामा नामिबियालिग२ मा नामिबियामाथि नेपालले एउटै खेलमा जित हात पार्न सकेको छैन । चारमध्येको तीन खेल नामिबियाले जितेको छ भने एउटा खेल वर्षाका कारण रद्द हुन पुगेको थियो । नामिबियाले जितेका यी तिनै खेलमा पहिला ब्याटिङ गर्दै जितेको हो । कप्तान गेर्हाड इरसमस टोलीका खम्बा हुन् । दुई साताअघि अन्तर्राष्ट्रिय क्रिकेट परिषद् (आईसीसी) ले उनलाई एसोसिएट वर्षको उत्कृष्ट खेलाडीबाट पुरस्कृत गरेको थियो । २७ वर्षे उनले २१ एकदिवसीय अन्तर्राष्ट्रिय इनिङ्समा ५६२३ को औसतमा ९ सय ५६ रन बनाउनुका साथै १२ विकेट लिएका थिए । नेपालविरुद्ध लिग२ को चार खेलमा उनले २ अर्धशतक बनाएका छन् । नामिबियाको पनि लिग२ मा यो अन्तिम शृंखला हो र टोलीले रद्द भएका अरू २ खेल खेल्न बाँकी रहेको छ । ३० खेलबाट ३७ अंक जोडेको नामिबिया तेस्रो स्थानमा छ । कीर्तिपुर मैदानमा सफलता पाएमा टोलीको शीर्ष तीन स्थान अझ मजबुत हुनेछ । तर २०१६ मा काठमाडौं आउँदा टोलीले विश्व क्रिकेट लिग च्याम्पियनसिपको दुवै खेल नेपालसँग हारेको थियो ।
म्याड्रिड च्याम्पियन,"राबत (एएफपी) रियल म्याड्रिडले मोरक्कोमा शनिबार अल हिलाललाई सनसनीपूर्ण खेलमा ५३ ले पराजित गर्दै कीर्तिमान पाँचौंपल्ट क्लब विश्वकपको उपाधि जितेको छ ।भिनिसियस जुनियर र फेड भालभेर्डेले दुईदुई गोल गरे भने चोटमुक्त हँॅदै मैदानमा फर्किएका करिम बेन्जेमाको नाममा एक गोल रहेपछि म्याड्रिडले साउदी अरेबियन प्रतिस्पर्धीविरुद्ध आकर्षक जित हात पारेको हो । कार्लो एन्सेलोटीको टिम गत सिजनको च्याम्पियन्स लिग विजेताका रूपमा क्लब विश्वकपमा छनोट भएको थियो । स्पेनी महारथीको आक्रामक प्रदर्शनलाई झेल्न अल हिलाललाई गाह्रै पर्यो ।म्याड्रिडका लागि राबतस्थित प्रिन्स मोउलेय अब्देल्लाह रंगशालामा हात पारेको सफलता यो सिजनको दोस्रो उपाधि हो । यसअघि उसले गत अगस्टमा युरोपियन सुपर कप जितेको थियो । जनवरीमा स्पेनी कपको फाइनलमा बार्सिलानाविरुद्ध पराजय बेहोरेको म्याड्रिड उही परम्परागत प्रतिद्वन्द्वीविरुद्ध स्पेनी ला लिगामा आठ अंकले पछाडि परेको छ । म्याड्रिडले सन् १९६०, १९९८ र २००२ मा युरोपियन र दक्षिण अमेरिकी च्याम्पियनबीच हुने इन्टरकन्टिनेन्टल कप पनि जितेको थियो । त्यसलाई समावेश गर्दै सन् २००५ मा क्लब विश्वकप सुरु भएको हो ।एसियन च्याम्पियन्स लिग विजेता टिमका लागि एट्लेटिको म्याड्रिडका पूर्वखेलाडी लुसियानो भिएटोले दुई र पोर्टोका पूर्वस्ट्राइकर मोउसा मारेगाले एक गोल गरे । एसियाली टिमले क्लब विश्वकपको उपाधि अहिलेसम्म जितेको छैन । ब्राजिलको कोरियन्थियन्सले सन् २०१२ मा उपाधि जितेयता क्लब विश्वकपमा लगातार युरोपेली टिमले ट्रफी चुम्दै आएको छ । यसपालि तेस्रो स्थानका लागि भएको खेलमा कोपा लिबेरटोडर्स विजेता ब्राजिलको फ्लेमिङ्गोले इजिप्टको अल अहलीलाई ४२ ले हरायो ।"
पुलिस स्कुल विजयी,"काठमाडौं (कास) नेक्सस इन्टरनेसनल स्कुल, नेपाल पुलिस स्कुल साँगा, डीएभी स्कुलले सातौं नेपाल एपीएफ स्कुल कप आमन्त्रित फुटबल प्रतियोगिताको आइतबारको खेलमा जित हात पारेका छन् । नेक्ससले मोडर्न इन्डियन स्कुललाई ४० ले पराजित गर्यो । नेक्ससबाट अनिश थापामगर, कृष्ण आले, किशोरकुमार दनुवार, अस्विन्त कुङ्गेनामले गोल गरे । पुलिसले लिटिल एन्जल्स स्कुलमाथि ४३ को जित हात पार्यो । पुलिसबाट लक्ष्मण थामीले २ तथा निश्चल मगर र पदम चौलागाइँले ११ गोल गरे । लिटिल एन्जल्सबाट सन्तोष कार्की, तेन्जिङ नोर्साङ लामा र आयुष माझीले गोल गरे । त्यस्तै सुधारकर घिमिरेको एकमात्र गोलमा डीएभीले बेसिक लर्निङ बोर्डिङ स्कुल सतुङ्गललाई १० ले पराजित गर्यो ।"
अक्षरालाई सफलता,"काठमाडौं (कास) अक्षरा र डीएभी स्कुलले प्रधानसेनापति अन्तरस्कुल ट्वान्टी२० क्रिकेट प्रतियोगिताअन्तर्गत आइतबार भएको खेलमा जित हात पारेका छन् । अक्षराले ग्यालेक्सी पब्लिक स्कुललाई १० विकेटले र डीएभीले मोडर्न इन्डियन स्कुललाई ९९ रनले पराजित गरे । सैनिक आवासीय महाविद्यालय स्कुल सल्लाघारीमा भइरहेको प्रतियोगितामा पहिला ब्याटिङ गरेको ग्यालेक्सी १४१ ओभरमा ६९ रनमा अलआउट भयो । ओभामा श्रेष्ठले २९ बलमा २४, रुद्राक्ष शर्मा र नितेश बुढाथोकीले समान १० रन बनाए । तेजेश बरालले ४ ओभरमा २१ रन खर्चेर ३ तथा दक्ष बराल र पृथ्वी चौहानले २२ विकेट लिए ।अर्को खेलमा डीएभीले निर्धारित २० ओभरमा ५ विकेट गुमाई १ सय ६४ रन बनाएको थियो । कृतिक ज्ञवालीले ६९ बलमा ५ चौकासहित ६० रन बनाए । त्यस्तै समिर यादवले १७ बलमा २२ र श्रेयस अग्रवालले २० रन बनाए । मोडर्न इन्डियनका योगांश खेतानले २ तथा मायांक जैसवाल र इकविन्दर सिंहले ११ विकेट लिए । डीएभीका कृतिकले ३३ ओभरमा ११ रन खर्चेर ६ विकेट लिए । निर्भीक नेपालको नाममा २ र अंकित जोशीको नाममा १ विकेट रह्यो ।"
ताप्लेजुङद्वारा पुरस्कार बहिष्कार,"(पाँचथर)पाँचथरको फिदिम नगरपालिका६ सिवामा आयोजित तेस्रो पालिकास्तरीय भलिबल प्रतियोगिताको दोस्रो पुरस्कार ताप्लेजुङको पाथीभरा याङवरक गाउँपालिकाका खेलाडीले अस्वीकार गरेका छन् । शनिबार साँझसम्म खेल नसकिएपछि खेल अवधिभरिको अंकलाई आधार मान्दै आयोजकले प्रतिस्पर्धी मिक्लाजुङ गाउँपालिका पाँचथरको टिमलाई पहिलो पुरस्कार उपलब्ध गराएपछि पाथीभरा याङवरकका खेलाडीले दोस्रो पुरस्कार बहिष्कार गरेका हुन् ।औपचारिक कार्यक्रमका कारण आयोजकले शनिबारका लागि निर्धारित फाइनल प्रतियोगिता सुरु गर्न ढिलाइ भएपछि खेल्दाखेल्दै रात परेकाले स्थगन गर्न अनुरोध गर्दा पनि आयोजकले जबर्जस्ती प्रतिस्पर्धी टिमलाई विजेता घोषणा गरेकाले पुरस्कार बहिष्कार गरेको पाथीभरा याङवरकका कप्तान बाबुराम श्रेष्ठले बताए । पहिलो सेट पाथीभरा याङवरकले जितेको थियो । दोस्रो र तेस्रो सेट मिक्लाजुङले जितेपछि चौथो सेट खेल्दाखेल्दै रात परेको र हावाका कारण खेल्न कठिन भएको भन्दै खेल स्थगन गर्न अनुरोध गरिएको उनको दाबी छ ।आयोजक अर्थे युवा क्लबका खेल संयोजक कमल तुम्रोक ताप्लेजुङका खेलाडीले खेल स्थगन गर्न अनुरोध गरे पनि दोस्रो दिन पुनः फाइनल खेलाउन नसकिने भन्दै पूर्ववत् अंक तालिकाका आधारमा मिक्लाजुङलाई विजेता घोषणा गरिएको बताए । बेलुकी ५ बजेसम्म सम्पन्न तीनमध्ये २ सेट मिक्लाजुङले जितेकाले उसैलाई विजेता घोषणा गरिएको उनको दाबी छ । पटक पटक दोस्रो पुरस्कार ग्रहण गर्न बोलाउँदा पनि अस्वीकार गर्नुभयो, खेल सक्नैपर्ने बाध्यता नबुझी खेल बहिष्कार गरेको अफवाह फैलाउनुभयो, अझै पनि पुरस्कार ग्रहण गर्न आए दिएर पठाउँछौं, तुम्रोकले आइतबार फिदिममा पत्रकार सम्मेलन गर्दै भने ।आयोजकको निर्णय नमानी पुरस्कार अस्वीकार गरेर हिँडेको पाथीभरा याङवरक र उक्त टिमका खेलाडीलाई तीन वर्षसम्म खेलमा सहभागी नगराउने निर्णय गरिएको पनि उनले जानकारी दिए । १८८६ सालदेखि लाग्दै आएको अर्थे मेलाका अवसरमा अर्थे युवा क्लबले अन्तरपालिकास्तरको भलिबल प्रतियोगिता आयोजना गरेको हो । उक्त प्रतियोगिताको पुरस्कार राशि क्रमशः ८० र ५० हजार रुपैयाँसहित ट्रफी, मेडल र प्रमाणपत्र थियो । प्रतियोगितामा विजेता घोषित मिक्लाजुङले भने पुरस्कार बुझेको छ । माघ २३ मा सुरु भएको खेलमा पाँचथर, ताप्लेजुङ, तेह्रथुम र इलामका १० टिम सहभागी थिए ।"
जावलाखेल सेमिफाइनलमा,(सर्लाही)लगातार दुई पटकको विजेता पिप्ले युवा क्लब हेटौंडालाई ३२ गोलले पराजित गर्दै जावलाखेल युथ क्लब सेमिफाइनल प्रवेश गरेको छ । जावलाखेलले वाग्मतीमा भइरहेको सातौं राजर्षि जनक कप प्रतियोगिताको क्वाटरफाइनलमा साविक विजेता पिप्लेमाथि जित निकालेको हो । जावलाखेलबाट १५ औं मिनेटमा विशाल तामाङले गोल गर्दै टिमलाई अग्रता दिलाए । सुमन लिम्बूले प्रहार गरेको फ्रिकिकमा विशालले गोल गरेका हुन् । पिप्लेले ६२ औं मिनेटमा बराबरी गोल फर्कायो । विवश उराउको पासमा विश्व लामाले गोल गर्दै खेल बराबरी ल्याए । जावलाखेलका लागि ६८ औं मिनेटमा समिराज ठोकरको पासमा विनोद केसीले दोस्रो गोल गर्दै टिमको अग्रता बढाए । खेलको इन्जुरी समयमा थप दुई गोल भए । जावलाखेलबाट हिसुब थपलियाले तेस्रो गोल थपे । त्यसको केही क्षणमै पिप्लेले पाएको फ्रिकिकमा डोना थापाले आकर्षक गोल गरे । पिप्लेको हारसँगै तेस्रो पटक उपाधि जित्ने सपना तुहिएको छ । पिप्लेले राजर्षि जनक कपको पाँचौं र छैटौं संस्करण लगातार जितेको थियो । जावलाखेल पहिलो खेलमा विभागीय टिम एपीएफ क्लबलाई १० गोलले पराजित गरी तथा डिफेन्डिङ च्याम्पियन पिप्ले बाई पाएर सोझै क्वाटरफाइनलमा पुगेका थिए । सोमबार सुदूरपश्चिम११ र चर्च ब्वाइज फुटबल क्लबबीच प्रतिस्पर्धा हुनेछ ।
एपीएफ क्वाटरफाइनलमा,"(मकवानपुर)युवराज खड्काको एकमात्र गोलमा सशस्त्र प्रहरीको एपीएफ क्लब पाँचौं संस्करणको स्थानीय तह सहिद स्मृति अन्तर्राष्ट्रिय फुटबल प्रतियोगिताको क्वाटरफाइनलमा प्रवेश गरेको छ । हेटौंडा५ स्थित पिप्ले क्याम्पा रंगशालामा सातदोबाटोलाई १० गोलअन्तरले पराजित गर्दै एपीएफ अघिल्लो चरणमा प्रवेश गरेको हो । खड्काले खेलको पाँचौं मिनेटमा हेडमार्फत गोल गरे । उनले प्रदीप लामाको पासलाई सदुपयोग गरे । खेलको म्यान अफ द म्याच एपीएफका मणि लामा घोषित हुँदै दस हजार रुपैयाँ प्राप्त गरे । दुई विदेशी खेलाडीसहित मैदानमा उत्रिएको एपीएफ सातदोबाटोमाथि पहिलो हाफमा हावी भएको थियो । खेलको ३६ औं मिनेटमा एपीएफका गोलरक्षक राजु नगरकोटी र रक्षकबीच तालमेलको अभाव हुँदा प्राप्त मौका सातदोबाटोले सदुपयोग गर्न सकेन । सातदोबाटोका भुवन बस्नेत उक्त अवसरमा गोल गर्न चुकेका थिए ।दोस्रो हाफमा केही सुधारिएको खेल प्रस्तुत गरे पनि एपीएफको अगाडि सातदोबाटोको केही चलेन । दोस्रो हाफमा एपीएफ प्राप्त गरेको दुईवटा मौकामा गोल गर्न चुकेको थियो । दोस्रो हाफको इन्जुरी समयमा सातदोबाटोका निरज चौधरीले गरेको प्रहार पोस्टको केही माथिबाट बाहिरियो । सातदोबाटोका प्रशिक्षक सनोज श्रेष्ठले विदेशी खेलाडी आफ्नो टोलीमा समावेश नहुँदा समस्या देखिएको बताए । हामी ए डिभिजन लिगको तयारीमा छौं । यो खेलले हाम्रो कमजोरीसमेत थाहा पाएका छौं, श्रेष्ठले लिगका लागि विदेशी खेलाडी उपलब्ध हुने बताए । एपीएफका प्रशिक्षक रत्नकाजी महर्जनले आफ्नो टिमले रणनीतिअनुसार नखेल्दा समस्या भएको बताए ।"
पुलिस र सातदोबाटो भिड्दै,"काठमाडौं (कास) केपी ओली कप राष्ट्रिय फुटबल च्याम्पियनसिपको पहिलो खेलमा पुलिस र सातदोबाटो युथ क्लब भिड्ने भएका छन् । प्रतियोगिताको आइतबार ड्र निकालिएको हो । फागुन ११ मा हुने त्यस खेलसँगै सेमिफाइनल सातदोबाटोको एन्फा कम्प्लेक्समा हुनेछ । फागुन १७ मा हुने फाइनल भने दशरथ रंगशालामा हुनेछ । प्रतियोगितामा सात ए डिभिजन क्लबसँगै आयोजक राष्ट्रिय युवा संघको केपी ओली टिम हुनेछ । ड्र अनुसार सुरुआती चरणका अन्य खेलमा आर्मी र एपीएफ, चर्च ब्वाइज र मछिन्द्र तथा केपी ओली टिम र जावलाखेल भिड्नेछन् । प्रतियोगितामा विजेताले १० लाख तथा उपविजेताले पाँच लाख रुपैयाँ प्राप्त गर्नेछन् ।"
