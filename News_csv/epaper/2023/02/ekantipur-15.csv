शीर्षक,विवरण
"कूटनीतिक वार्तामा होइन, राजनीतिक मन्त्रणामा लागे भारतीय विदेश सचिव","नेताहरूका अनुसार सरकारमा वामपन्थी शक्तिहरू मात्रै हुँदा उत्तर छिमेकीसँग निकटता बढ्न सक्ने भारतीय चासो छ । त्यस्तै जनमत अध्यक्ष सीके राउतले भने क्वात्रासँग द्विपक्षीय हितका बारेमा मात्र कुराकानी भएको बताए । हामीबीचमा दुई मुलुकको हितको विषयमा छलफल भएको थियो । नयाँ पार्टीका रूपमा सफल भएकामा समेत उहाँले बधाई दिनुभयो, राउतले भने । गत मंसिरमा गठबन्धन बनाए पनि पहिला को प्रधानमन्त्री बन्ने भन्ने विषयमा देउवा र दाहालको विवादले गठबन्धन भत्किएको थियो । एमालेको प्रस्तावमा प्रधानमन्त्री भएका दाहाल ओलीसँग सहज भएका छैनन् । त्यसैले उनी राष्ट्रपति निर्वाचनलाई कडी बनाएर कांग्रेससँग जोडिन खोजेका छन् । दलहरूबीचको असमझदारी आन्तरिक मामिला भए पनि छिमेकी भारतले भने त्यसैलाई उपयोग गर्न खोजेको छ, त्यसैले भारतीय विदेश सचिव दुई दिनमा १४ जना नेता भेटेर फर्किएका छन् ।"
फौजदारी पुर्पक्षमा लोगोसहित जेल जान पाउने भए सांसद,"सहमति भएअनुसार नियमावली पारित हुने हो भने अपराधमा मुछिएका सांसदले हिरासतमा रहँदा होस् वा पुर्पक्षका लागि थुनामा रहँदा लोगो लगाइरहन पाउनेछन्, प्रहरीको सलाम पनि लिइरहनेछन् । नियमावलीको प्रस्तावित मस्यौदामा अदालतको आदेशबाट पुर्पक्षमा रहेको अवस्थामा वा प्रचलित कानुनबमोजिम तीन वर्ष वा सोभन्दा बढी कैदको सजाय हुने वा नैतिक पतन देखिने फौजदारी मुद्दामा अभियोगपत्र दायर भई निज पुर्पक्षका लागि थुनामा रहेकामा त्यस्तो थुनामा रहेको अवधिभर वा अदालतको आदेशबमोजिम पुर्पक्षका लागि थुनामा बस्नुपर्ने अवस्था भएको सदस्य त्यस्तो थुनामा नबसेको अवस्था भएमा निजलाई सदस्यको हैसियतले कुनै कार्य गर्न वा कुनै अधिकार वा उन्मुक्ति प्राप्त हुनेछैन र त्यस्तो अवधिभर निजको पारिश्रमिक, सेवा र सुविधा स्थगित हुने उल्लेख छ । सांसदहरू फरार शब्दसमेत राख्न हिचकिचाएका छन् । फरार शब्दको सट्टा अदालतको आदेशबमोजिम पुर्पक्षका लागि थुनामा बस्नुपर्ने अवस्था भएको सदस्य त्यस्तो थुनामा नबसेको अवस्था भएमा शब्दावली प्रस्ताव गरिएको छ । नियमावलीको प्रस्तावित मस्यौदामा कुनै सदस्यलाई फौजदारी मुद्दामा अदालतको अन्तिम फैसलाले कैदको सजाय हुने ठहर भएकामा त्यस्तो कैदमा बस्नुपर्ने अवधिभर वा कुनै सदस्यले फौजदारी मुद्दामा अदालतको फैसलाबमोजिम कैदको सजाय भुक्तान गरिरहेकामा सो अवधिभर वा कुनै सदस्यले कैद भुक्तान गर्न बाँकी रहेमा वा पक्राउ परी कैद भुक्तान नगरेसम्मको अवधिभर त्यस्तो सदस्य स्वतः निलम्बन भएको मानिने प्रावधान राखिएको छ । विज्ञहरू भने अदालतलाई अविश्वास गरेर सांसदहरूले आफूअनुकूल कानुन बनाउन नहुने बताउँछन् । सर्वोच्च अदालतका पूर्वन्यायाधीश गिरीशचन्द्र लालले कसैले पनि राज्य र अदालतमाथि अविश्वास गर्न नहुने बताए । न्यायपालिकाको काम नै न्याय दिने हो, कसैलाई फसाउन स्थापना गरिएको होइन । कतै त्रुटि भयो भने सच्याइन्छ । तल्लो अदालतले कुनै त्रुटि गरेको छ भने उच्च र सर्वोच्चले परीक्षण गर्छ, उनले भने, कानुन सबैलाई समान हुनुपर्छ । कसैलाई निलम्बन गरेर र कसैलाई पदमै राखेर अनुसन्धान हुनु हुँदैन । बराबरीमा ल्याएर अनुसन्धान हुनुपर्छ । फौजदारी कानुनमा सबै समान हुनुपर्छ । मुलुकी फौजदारी कार्यविधि संहिताको दफा ६५ को उपदफा १ मा पक्राउ पुर्जी जारी भएर अदालतमा उपस्थित नहुँदा पुर्जी जारी भएको ३६ दिनमा सार्वजनिक पद धारण गरेको व्यक्ति स्वतः निलम्बनमा पर्ने प्रावधान रहेको पूर्वकानुन सचिव माधव पौडेलले बताए । संसद्को नियमावलीमा निलम्बन हुने वा नहुने जे लेखे पनि फौजदारी कार्यविधिबमोजिम नै हुन्छ, उनले भने, निजामती कर्मचारी अदालतको आदेशअनुसार थुनामा जानेबित्तिकै स्वतः निलम्बन हुन्छन् । सांसदले पनि थुनामा जाँदा कुनै काम गर्न पाउँदैनन्, यस विषयलाई संसद्को नियमावलीले सम्बोधन गर्दा उपयुक्त हुन्छ । भ्रष्टाचार निवारण ऐन, २०५९ को दफा ३३ मा अनुसन्धानका लागि हिरासतमा लिएको अवधिभर र मुद्दा दायर भएकामा मुद्दा किनारा नलागेसम्म स्वतः निलम्बन हुने व्यवस्था छ । निजामती सेवा ऐनको दफा ६४ मा कर्मचारीलाई कुनै अभियोगको जाँचबुझ गर्नुपरेमा पनि निलम्बन हुने प्रावधान छ । सांसदले आफ्ना कर्मचारीका लागि बनाएको संघीय संसद् सचिवालयसम्बन्धी ऐन, २०६४ मा कर्मचारीले अयोग्यताका कारण आफ्नो पदको काम वा जिम्मेवारी पूरा गर्न नसके, आचरणसम्बन्धी कुरा बराबर उल्लंघन गरे, कार्यालयको समयमा बराबर लागू पदार्थ वा मादक पदार्थको सेवन गरे, बराबर अनुशासनहीन काम गरे, राजनीतिमा भाग लिए, आफ्नो पदको जिम्मेवारीको बराबर बेवास्ता गरे, बिदा स्वीकृत नगराई लगातार ६० दिनसम्म कार्यालयमा अनुपस्थित रहे जाँचबुझका लागि निलम्बन हुने व्यवस्था छ ।हत्या, बलात्कारजस्ता अपराध भ्रष्टाचारभन्दा पनि जटिल भएकाले फौजदारी मुद्दामा मुछिएका सांसद हिरासतमा रहेदेखि नै स्वतः निलम्बन हुने व्यवस्था हुनुपर्ने कानुनविद्हरू बताउँछन् । सर्वसाधारणलाई अन्याय भइरहने र सांसदलाई सहज हुने प्रावधान राख्नु हुँदैन, काठमाडौं विश्वविद्यालय स्कुल अफ लका डिन ऋषिकेश वाग्लेले भने, जनतालाई अन्याय भइरहोस् र हामीलाई मात्रै न्याय होस् भन्ने सांसदको तर्क ठीक भएन । समान मुद्दामा सार्वजनिक पद धारण गरेका अरू व्यक्ति निलम्बनमा पर्नु र सांसदको भने पद कायम रहनु प्रजातन्त्रको मूल्य मान्यताविपरीत हुने वाग्लेको भनाइ छ । सांसदहरूले भनेजस्तो राज्य संयन्त्र र अदालतले फसाउँछन् भने त तिनलाई सुधार गर्नतिर पो लाग्नुपर्छ । सुधार हुँदा त सर्वसाधारण पनि अन्यायमा पर्दैनन्, उनले भने, जे कानुन बनाए पनि सबैलाई समान हुनुपर्छ ।"
पतकर बनेर कुहिन्छ जडीबुटी,"भाउ पाउनै मुस्किल प्रशोधन र भण्डारण केन्द्र नहुँदा हिमाली जिल्ला मुगु, हुम्ला, जुम्ला र कालीकोटमा उत्पादन भएको जडीबुटी कौडीको भाउमा बेच्नुपर्ने बाध्यता छ । यहाँबाट सामान्य भाउमा भारतका व्यापारीले जडीबुटी किनेर लैजान्छन्, स्थानीय व्यापारी शशांक लामाले भने, उताबाट प्रशोधन भएर आउँदा त्यही जडीबुटी नेपालीले दोब्बर मूल्यमा किन्नुपरेको छ । स्थानीयले चिराइलो प्रतिकिलो ५ सय रुपैयाँमा बिक्री गर्छन् । तर, व्यापारीहरूले नेपालगन्ज र सुर्खेतमा ९ सय ५० रुपैयाँमा बिक्री गर्छन् । त्यस्तै १४ सय रुपैयाँमा स्थानीयबाट खरिद गरिएको कटुकी १६ सय ५०, ५ सय रुपैयाँमा खरिद गरिएको काकडसिलो ८ सय र ६ सय रुपैयाँमा खरिद गरिएको जटामसी ९ सय रुपैयाँमा बिक्री गर्ने गरेको जडीबुटी व्यापारी कमानबहादुर विकले बताए । उनका अनुसार ढुवानी खर्च, प्रशोधन र भण्डारण शुल्कका कारण स्थानीयबाट खरिद गरेको जडीबुटीको मूल्यमा धेरै अन्तर भएको हो । जिल्लाबाट ल्याएर कम्तीमा १२ महिना नेपालगन्ज र सुर्खेतमा भण्डारण गर्नुपर्छ, उनले भने, हामीले त सामान्य नाफा खाएर मात्र जडीबुटी बेचिरहेका छौं, ठूला व्यापारीले नलिए खरिद गरेको जडीबुटी कुहिएर जाने बाध्यता पनि छ । स्थानीयबाट १४ हजार रुपैयाँमा खरिद गरिएको गुच्ची च्याउ १७ हजार, ५ हजार ५ सयमा किनिएको रातो च्याउ ९ हजार र १४ लाख रुपैयाँ प्रतिकिलो खरिद गरिएको यार्चा २५ लाख रुपैयाँमा बिक्री हुने गरेको छ । डिभिजन वन कार्यालयका अनुसार कर्णालीमा झन्डै १ सय ४५ प्रजातिका जडीबुटी पाइने गरेको छ । उत्तम हावापानी र अनुकूल जलवायुका कारण कर्णाली जडीबुटीको भण्डारण मानिएको वनस्पतिविज्ञ रोशन शर्माले बताए । उनका अनुसार कर्णालीमा संकलित ७५ प्रजातिका जडीबुटी भारत र चीन निर्यात हुने गरेको छ । जडीबुटी सदरमुकाम गमगढी हुँदै सुर्खेत, नेपालगन्ज भएर भारतको बहराइच, नयाँदिल्ली, कोलकाता र चिनियाँ नाका हुँदै विश्वबजारमा जाने गरेको छ । चालु आर्थिक वर्षमा मात्रै कर्णालीबाट ११ हजार ७ सय मेट्रिक टन जडीबुटी बाहिर गएको छ । जसबापत झन्डै ३ करोड रुपैयाँ राजस्व संकलन भएको कर्णाली प्रदेशको उद्योग, पर्यटन, वन तथा वातावरण मन्त्रालयले जनाएको छ । कर्णालीबाट सबैभन्दा बढी रिट्ठा, टिमुर, तेजपात, सतुवा, वनलसुनलगायत जडीबुटी कच्चा पदार्थको रूपमा भारतमा बढी निकासी हुने गरेको छ । त्यस्तै अमला, काँकडरिलो, अत्तिस, चिराइतो, कुरिल्लो, जटामसी, शिलाजित, सुगन्धवाल, बाँझ बोक्रा, कटुकी, गुच्ची च्याउ, यार्चालगायत जडीबुटी पनि भारतमा जाने गरेको नेपाल जडीबुटी व्यवसायी संघ मुगुका अध्यक्ष मेलबहादुर शाहीले बताए । मुगुको मुगुमकार्मारोङ२ मुगु गाउँका स्थानीय जडीबुटीकै भरले गाउँमा बस्दै आएका छन् । गाउँका झन्डै डेढ सय परिवार जेठअसारमा यार्चागुम्बा, असोजमा कटुकी र कात्तिकमा भोल्ते, वनलसुनलगायत संकलन गरी जीवन निर्वाह गर्छन् । ३२ सय ७५ मिटर उचाइमा रहेको गाउँमा वर्षभरिमा एक बाली कागुनो मात्र फल्छ । जडीबुटीकै भरमा गाउँलेको जीविकोपार्जन भएको स्थानीय टासी लामाले बताए । उनले भने, हामी जडीबुटी टिप्ने मौसममा मात्र गाउँमा बस्छौं, अरु समय बाहिरै बित्छ । उनका अनुसार कात्तिक दोस्रो साता हिमपातको डरले गाउँ छोडेका मुगु गाउँका बासिन्दा गर्मी सुरु भएपछि मात्र घर फर्किन्छन् । मुगुगाउँका छिरिङ तामाङका अनुसार १८ बस्तीका बासिन्दाको हातमुख जोर्ने स्रोत जडीबुटी नै हो । हामी पुस्तौंदेखि जागिर खाँदैनौं, बारीको उब्जनीले ३ महिना पनि पुग्दैन, उनले भने, हाम्रो सबै खाँचो जडीबुटीले नै पूरा गर्छ । छायानाथ रारा नगरको शोभा, घट्टलेख, तल्ललेख, कम्फा, लुम्स, बालचौर, र्याङच्याकाटीलगायत बस्तीका बासिन्दा पनि झन्डै ३ महिना जडीबुटी संकलनका लागि वनमै बस्ने गरेका छन् । सामुदायिक वनमा टहरा हालेर कटुकी, भोल्ते, वनलसुन, गुछीच्याउ टिप्न बस्ने गरेका हुन् । वन क्षेत्रमै कटुकी प्रतिकिलो १६ सय ५० र भोल्ते प्रतिकिलो ५ सय ५० सयका दरले बिक्री हुने गरेको छ । त्यस्तै गुछीच्याउ किलोको १५ हजारदेखि १७ हजार रुपैयाँमा बिक्री हुने गरेको व्यवसायी सत्यराज शाहीले बताए । पहिलेजस्तो जडीबुटी त पाइनै छाड्यो । पोहोर ३ सय किलो कटुकी र २ सय किलो भोल्ते टिपेको थिएँ, उनले भने, यो पाली त ११ सय किलो पनि पाउन सकिएन । जथाभावी संकलनसँगै जलवायु परिवर्तनको असरले जडीबुटीको उत्पादन घट्दै गएको उनले बताए । उनले गत वर्ष जडीबुटीबाट डेढ लाख रुपैयाँ आम्दानी गरेका थिए । यो वर्ष एक लाख पनि कमाउन सकेनन् ।एक वर्षर् अघिसम्म गाउँ नजिकैको वन क्षेत्रमा पाइने गुच्ची च्याउ, चिराइतो, सतुवालगायत जडीबुटी टिप्न अहिले कोइकी, ठूलो वनलगायत पाटनमा पुग्नुपर्ने बाध्यता भएको मुगु गाउँका कर्मा लामाले बताए । हाम्रा पुर्खाहरूले जडीबुटी बेचेरै परिवार पाले, घरजग्गा जोडे, उनले भने, तर अहिले उत्पादन पनि घट्दै गयो, जडीबुटी खोज्न घर छोडेरै टाढाका वनहरूमा जानुपर्ने बाध्यता छ । उनका अनुसार ५ वर्षअघि गाउँकै मुग्याल सामुदायिक वनमा पाइने जडीबुटी टिप्न एक दिन पैदलको बाटो हिँडेर पाटनहरूमा जानुपर्ने बाध्यता छ । डिभिजन कार्यालयले यस वर्ष ३८ हजार ३ सय ५० किलो कटुकी, ४२ हजार २ सय किलो जटामासी, २९ हजार ६ सय किलो पदमचाल, ५ हजार ४ सय ६० किलो चिराइतो र ७ हजार ३ सय ५० किलो सतुवा टिप्न पाउने गरी संकलन पुर्जी जारी गरेको छ । कर्णाली प्रदेशका उद्योग, पर्यटन, वन तथा वातावरणमन्त्री जितबहादुर मल्लले कर्णाली प्रदेश जडीबुटीको हब भए पनि पर्याप्त बजेट नहुँदा यसको बजारीकरण, प्रशोधन, भण्डारण र औद्योगिकीकरणतर्फ उन्मुख गराउन समस्या भएको बताए । उनले आफ्नो कार्यकालमा जडीबुटी बजारीकरणका लागि आवश्यक पर्ने कानुन निर्माण गर्ने, जडीबुटी भण्डारण तथा प्रशोधन केन्द्र स्थापना गर्ने र जडीबुटी खेतीका लागि किसानलाई आकर्षित गर्न विशेष अनुदान कार्यक्रम ल्याइने बताए । कर्णालीको जडीबुटीमा निजी, स्वदेशी, तथा बिदेशी लगानी आकर्षित गर्नको लागि आवश्यक कानुन निर्माण गरी आवश्यक पूर्वाधार निर्माणलाई सहज बनाइने उनको भनाइ छ ।"
सुरक्षा समन्वय नहुँदा लुटपाट,"(काठमाडौं)सार्वजनिक यातायात क्षेत्रका मजदुरले गरेको विरोध प्रदर्शन भड्किएको मौका छोपेर लुटपाट मच्चाएको आशंकामा ४ जना पक्राउ परेका छन् । प्रहरीले नयाँ बसपार्क क्षेत्रबाट उनीहरूलाई नियन्त्रणमा लिएको हो । घटनामा अरू पनि संलग्न हुन सक्ने भन्दै पक्राउ परेका व्यक्तिको नाम प्रहरीले सार्वजनिक गरेको छैन । जरिवाना रकम घटाउनुपर्ने र पाँच पटक ट्राफिक कारबाहीमा परे सवारी चालक अनुमतिपत्र रद्द हुने प्रावधान खारेज गर्नुपर्ने मागसहित यातायात मजदुर सोमबार प्रदर्शनमा उत्रिएका थिए । त्यस क्रममा ल्होत्से मलमा रहेका २ वटा मोबाइल पसल र काठमाडौं सुपर मार्केटमा तोडफोड र लुटपाट भएको थियो ।मजदुर संगठनहरूले नयाँ बसपार्क परिसरमा विरोध कार्यक्रम राखेका थिए । तर, बसपार्क व्यवस्थापन जिम्मा पाएको ल्होत्से बहुउद्देश्य प्रालि प्रशासनले कार्यक्रम राख्न दिएन । त्यसपछि रुष्ट मजदुरले नाराबाजी गर्न थालेपछि ल्होत्से समर्थित र पहिचान नभएका व्यक्तिहरूले मजदुरको कार्यक्रम बिथोलेकाले परिस्थिति हिंसात्मक बन्न पुगेको आन्दोलनरत पक्षको दाबी छ । दुवै पक्ष आम्नेसाम्ने बनेसँगै प्रदर्शनले उग्ररूप लिँदा प्रहरीका भ्यान जलाइएका थिए । प्रहरी बिटमा पनि आगजनी गरिएको थियो । अरू बेला सडकमा हुने प्रदर्शनमा अश्रुग्यास, पानीका फोहोरा प्रहार गरेर घटनालाई नियन्त्रणमा लिने प्रहरीले सोमबार भने बल प्रयोग गरेन, जसका कारण लुटपाट र हिंसात्मक घटना हुन पुग्यो । प्रधानमन्त्री एंव गृहमन्त्री पुष्पकमल दाहालकै पार्टी माओवादी र सत्ता गठबन्धनकै एमाले समर्थित यातायात मजदुरहरूले आन्दोलन गरेका कारण बल प्रयोग गरिए माथिबाट हस्तक्षेप हुन सक्ने र आन्दोलनरत पक्षलाई राजनीतिक संरक्षण हुने जोखिम देखेर प्रहरीले बल प्रयोगतर्फ जान नचाहेको स्रोतको भनाइ छ । बल प्रयोगबाट हुन सक्ने सम्भावित अप्रिय घटनापछिको अवस्था फिल्डमा खटिने सुरक्षाकर्मी कारबाही गरेर टुंगिने गरेको विगतका अनुभवले देखाउँछ । आदेश दिने र नेतृत्वमा रहने राजनीतिक व्यक्ति घटनाको जिम्मेवारी लिनभन्दा भाग्ने प्रवृत्ति छ, प्रहरी प्रधान कार्यालयका एक उच्च प्रहरी अधिकारी भन्छन्, यसप्रति सुरक्षाकर्मीहरूमा ठूलो त्रासको भावना देखिन्छ, सायद सोमबारको घटना पनि त्यस्तै हुन सक्ने देखेर बल प्रयोग नभएको हो कि भन्ने आशंका गर्ने ठाउँ छ । काठमाडौं प्रहरी वृत्त महाराजगन्जका डीएसपी अंगुर जीसीले पक्राउ परेकामाथि सूक्ष्म अनुसन्धान भइरहेको बताए । घटनास्थलमा रहेका सीसीटीभी फुटेजको अध्ययन अनि प्रत्यक्षदर्शीसँग सोधपुछ जारी रहेकाले अरूको पनि संलग्नता हुन सक्ने भएर पक्राउ परेकाको नाम सार्वजनिक नगरिएको उनको भनाइ छ । लुटपाट र आगजनीमा संलग्नको खोजीमा काठमाडौं उपत्यका अपराध अनुसन्धान कार्यालय, काठमाडौं प्रहरी र महाराजगन्ज प्रहरीको टोली खटिएको छ । प्रहरीले घटनास्थलका सीसीटीभीका फुटेज पनि संकलन गरिसकेको छ । हिंसा भड्किएको मौका छोपेर एउटा हूल प्रवेश गरी लुटपाट मच्चाएको देखिन्छ, काठमाडौं उपत्यका अपराध अनुसन्धान कार्यालयका प्रमुख एसएसपी मनोज केसीले कान्तिपुरसँग भने । काठमाडौं प्रहरी प्रमुख एसएसपी दानबहादुर कार्कीले सोमबारको घटनामा तोडफोड, आगजनी, लुटपाट, सांघातिक आक्रमण, गुन्डागर्दीलगायतका अपराध गरेको कसुरमा संलग्नमाथि अनुसन्धान अघि बढाइएको बताए । तोडफोड र आगजनी गर्नेलाई एउटा पक्ष र त्यसको मौका छोपेर लुटपाट गर्नेलाई अर्को समूहमा राखेर प्रहरीले मुद्दाको अनुसन्धान गरिरहेको छ । घटनाको भोलिपल्ट मंगलबार गृह सचिव विनोदप्रकाश सिंहले काठमाडौं उपत्यका प्रहरी प्रमुख एआईजी दिवेश लोहनीलाई बोलाएर घटनाबारे जानकारी लिनुका साथै लुटपाटमा संलग्नलाई कारबाहीको दायारमा ल्याउन निर्देशन दिएका थिए । गृह प्रवक्ता जितेन्द्र बस्नेतले मजदुरको विरोध कार्यक्रम गर्न ल्होत्से प्रालि प्रशासनले नदिएपछि विवाद उत्पन्न भएको बताए । त्यसकै मौका छोपेर तोडफोड, आगजनी र लुटपाटका घटना भएकाले अपराधमा संलग्नको पहिचान गरी कारबाहीको दायरामा ल्याउन निर्देशन दिइएको उनको भनाइ छ । प्रशासनले सहमति खोज्न र यातायात अवरुद्ध पारेर आह्वान गरिएको हडताल रोक्न आन्दोलनरत पक्षलाई वार्तामा बोलाएको थियो । प्रमुख जिल्ला अधिकारी घनश्याम उपाध्याय, नेपाल यातायात व्यवसायी महासंघका अध्यक्ष विजय स्वाँर, वरिष्ठ उपाध्यक्ष सरोज सिटौला र विभागका महानिर्देशक तुलसीनाथ गौतम राति पौने ९ बजेसम्म छलफलका लागि आन्दोलनरत पक्षलाई जिल्ला प्रशासन कार्यालय काठमाडौंमा कुरेर बसेका थिए । त्यसपछि पनि नआएपछि उनीहरू बाहिरिएका थिए । प्रशासनसँग छलफलमा नबसेका मजदुरका प्रतिनिधि मंगलबार उपप्रधान एवं भौतिक पूर्वाधार तथा यातायात मन्त्री नारायणकाजी श्रेष्ठको उपस्थितिमा वार्तामा आएका थिए । सरकार र यातायात क्षेत्रका मजदुर प्रतिनिधिबीच ५ बुँदे सहमतिसँगै आन्दोलन स्थगित भएको छ । उपप्रधान तथा भौतिक पूर्वाधारमन्त्री नारायणकाजी श्रेष्ठ, यातायात व्यवस्था विभाग, व्यवसायी र मजदुर प्रतिनिधिबीच सिंहदरबार भएको वार्ता भएको थियो । माग सम्बोधन गर्ने प्रतिबद्धतापछि आन्दोलनरत पक्ष हडतालबाट पछि हटेको हो । सहमतिअनुसार काठमाडौं उपत्यकाबाट बाहिर सञ्चालन हुने सवारीसाधनका सम्बन्धमा उठेका विषयमा माघ २९ मा गठित यातायात सुधार कार्यदलको प्रतिवेदन प्राप्त नहुन्जेल यातायात सञ्चालन गर्ने, सञ्चालनको व्यवस्थापनका लागि सम्बद्ध निकायलाई अनुरोध गर्ने, सोमबारको नयाँ बसपार्क क्षेत्रको घटना दुःखद रहेको भन्दै लुटपाट तथा आक्रमणमा संलग्न दोषीलाई कारबाही गर्ने र आन्दोलनका क्रममा पक्राउ परेका निर्दोष व्यक्तिलाई रिहाइ गर्ने सहमति भएको छ । यसअघि बनेको कार्यदलले यातायातसँग सरोकार राख्ने सम्बद्ध पक्षसँग छलफल गरी सुझाव लिने, पछिल्लो पटक गठित सुधार कार्यदलमा सरोकारवाला सम्बद्ध महासंघ तथा मजदुरका प्रतिनिधिलाई आवश्यकताअनुसार निम्त्याउने पनि सहमति भएको छ ।"
यसरी दोस्रो पटक पनि बेचिएँ,"(काठमाडौं)ललिताले (नाम परिवर्तन) १४ वर्षकै उमेरमा विवाह गरिन् । १५ वर्ष पुग्दा जुम्ल्याहा छोरी जन्माइन् । मुटु रोगबाट पीडित श्रीमान्को उपचारका लागि अरूको घरमा भाँडा माझ्नेदेखि माटो, ढुंगा, गिट्टी, सिमेन्टको बोरा बोकिन् । ७ लाख रुपैयाँ ऋण गरेर श्रीमान्को सहिद गंगालाल राष्ट्रिय हृदय केन्द्रमा मुटुको भल्भ फेरियो । तर, दुई महिनापछि उनको निधन भयो ।त्यसपछि त छोराछोरीको सम्पूर्ण जिम्मेवारी मेरै काँधमा थोपरियो, उनले भनिन्, ज्यामी काम गरेर छोराछोरीलाई पालनपोषण गरिरहेको थिएँ, देवरजेठाजुले घर गरेर खान दिएनन् । श्रीमान् भएको भए यस्तो दुःख पाउने थिइनँ होला । दुःखजिलो चलेकै थियो । परिचित महिलाले दुबईको एक रेस्टुरेन्टका लागि अफर आएको बताइन् । म पनि तीन वर्ष काम गरेरै आएको हो, तपाईं पनि जानुस् भन्नुभयो, उनले भनिन्, उहाँले भिजिट भिसामा दुबई पुर्याइदिने व्यक्तिको परिचय गराइदिनुभयो । आफ्नो एक पैसा पनि खर्च नहुने, भाषा जान्न नपर्ने बताएपछि लोभिएँ । त्यसपछि ललिताको सम्पर्कमा आए, उदयपुरका रवि थापा मगर भन्ने लालबहादुर मगर र इलामका ४१ वर्षीय डम्बर मगर भन्ने डम्बरबहादुर दर्लामी । उनीहरूले दुबई नभई कुवेतको रोयल रेस्टुरेन्टमा वेट्रेस को काममा मासिक पारिश्रमिक १ सय २० कुवेती दिनार तलब हुने गरी लगाइदिने आश्वासन दिए । त्यहाँ राम्रो काम गरे पोर्चुगल र अमेरिकामा रहेको रेस्टुरेन्टमा समेत पठाइदिने प्रलोभन देखाए । सामान्य लेखपढसमेत नजानेकी ललिता सिंगो परिवारको सपना बोकेर केही वर्ष विदेशी भूमिमा पसिना पोख्न राजी भइन् । उनलाई रवि र डम्बरले राहदानी बनाइदिने, काठमाडौंमा बस्नेसमेत व्यवस्था गरिदिए । भिजिट भिसामा दुबई हुँदै गत वैशाखमा कुवेतसम्म पुर्याए । कुवेत पुगेपछि मात्र उनले थाहा पाइन्, आफूलाई घरायसी कामका लागि १३ सय कुवेती दिनारमा बेचेका रहेछन् । तीन महिना एउटा परिवारको सेवा गरें, पारिश्रमिक दिएनन्, उनले भनिन्, पारिश्रमिकको कुरा गर्दा साहुले तिमीलाई काम गर्नकै लागि खरिद गरेको हो । कामबापतको पारिश्रमिक उनीहरूले पहिल्यै लिइसके भन्ने जवाफ फर्काए । दैनिक १८ घण्टासम्म काम गरेर पारिश्रमिक नपाउँदा साह्रै दुःखी भएँ । सित्तैमा काम गर्न नसक्ने भनेपछि ती साहुले ललितालाई घरबाट निकालिदिए । र, उनी रवि र डम्बरकै सम्पर्कमा अर्को घरमा पुनः बेचिइन् । दलालका उता पनि सम्पर्क व्यक्ति यता पनि सम्पर्क व्यक्ति हुँदा रहेछन्, जसले बढी रकम दियो, त्यहीं बेचिदिँदो रैछ, उनले भनिन्, यसरी म दोस्रो पटक पनि बेचिएँ । पहिलेको घरमा बिहानसाँझ दुई छाक खान पाएकी उनलाई नयाँ घरकी साहुनीले दैनिक २० घण्टासम्म काममा लगाइन्, पेट भरुन्जेल खानासमेत दिइनन् । पाँच जना बच्चा हेर्ने, सरसफाइ गर्ने काम थियो, उनी भन्छिन्, अरू दुई घरको काममा पनि लगाए । यतिका काम गर्न सक्दिनँ भन्दा गाली मात्रै खानुपर्थ्यो । दैनिक २० घण्टाभन्दा बढी काममा लगाएपछि शरीर कमजोर भएको र टाउको दुखेको बताउँदा यातनासमेत दिएको उनको भनाइ छ । कामको प्रेसरले टाउको दुख्यो, औषधि किनेर ल्याइदिनुस् भन्दा अस्पताल हिँड भने, उनले भनिन्, अस्पताल पुर्याएर जबर्जस्ती सुई लगाएर यातना दिए । जबर्जस्ती बेडमा सुताएर साहुनीले भनेअनुरूप नर्सले जथाभावी शरीरमा सुई घोपिदिएको उनले रुँदै सुनाइन् । त्यही अस्पतालमा सरसफाइ गर्ने नेपाली दिदीबहिनीले तिम्रो साहुनी राम्रो नियतको होइन, त्यहाँबाट भाग्नु नत्र मार्छन् भनेपछि आफू दूतावासको शरणमा पुगेको ललिता बताउँछिन् । अस्पतालमा झाडुपोछा लगाउने नेपाली महिलाले भाग्न सल्लाह दिए, हातमा घोचेको सुई नै बोकेर दूतावास पुगें, उनले भनिन्, ५ दिनसम्म सुई शरीरमै थियो । दूतावासमै आश्रय लिएर बसेका दिदीबहिनीले सुई निकालिदिए । उनीमाथि श्रम शोषण गरेको उजुरीका आधारमा मानव बेचबिखन अनुसन्धान ब्युरोले कुवेतस्थित नेपाली दूतावाससँगको समन्वयमा माघ ४ मा उद्धार गरी नेपाल ल्याएको छ । अनावश्यक सुई लगाएपछि उनको कम्मरमुनिको भाग नचल्ने भएको छ । टुसुक्क बस्न र हिँड्न सक्दिनन् । म स्वस्थ रूपमा गएको थिएँ, स्वास्थ्य समस्या थिएन, उनले भनिन्, अनावश्यक सुईका कारण कुँजो बनाइदिए । कुवेतबाट फर्किएपछि उनी पोखरा महानगरपालिका१५ स्थित माइतीमा आश्रय लिएर बसेकी छन् । मुढो भएर लडिरहेको छु, आमाबुबाको आर्थिक अवस्था साह्रै न्यून छ, उनले भनिन्, वृद्धवृद्धा आमाबुबा दुवै बिरामी हुनुहुन्छ । छोराछोरी घरमा छन् ।माघ १० मा उनले दिएको उजुरीका आधारमा ब्युरोले रवि र डम्बरलाई पक्राउ गरेको छ । उनीहरूले पीडितको मोबाइल नियन्त्रणमा लिई फेसबुकलगायतका सामाजिक सञ्जाल प्रयोग गरी विभिन्न व्यक्तिसँग अश्लील कुराकानी गर्ने र सो कुराकानी गरेको रेकर्ड पीडितको आफन्तलाई पठाइदिएर धम्की दिने गरेकोसमेत प्रारम्भिक अनुसन्धानमा खुलेको ब्युरोले जनाएको छ ।"
सधैं लोकप्रिय इगल्सको होटल क्यालिफोर्निया,"यसरी सुरु हुन्छ, होटल क्यालिफोर्निया गीत । पश्चिमेली अंग्रेजी गीत मन पराउनेका लागि यत्तिको कालजयी गीत कमै पाइन्छन् । अहिलेसम्म पनि नसुनेको भए त हदै भयो । इगल्स ब्यान्डको गीत हो, यो । अझ उसको खास परिचय भन्दा हुन्छ । सन् १९७१ मा अमेरिकाको लस एन्जल्स क्यालिफोर्नियामा स्थापित यो ब्यान्ड अझै पनि सक्रिय छ । नयाँ गीत त आउन छाडे । तर पुराना गीत यति धेरै संख्यामा राम्रा छन् कि यो ब्यान्ड अझै टुरमा हिँडिरहन्छ ।तिनलाई सुन्न कहींकतै कमी हुन्न । ग्लेन फ्रे र डन हेनली यस ब्यान्डका फ्रन्टम्यान हुन् । फ्रेको पनि निधन भएको ६ वर्ष जति भइसक्यो । अचेल ब्यान्डमा हेनली मात्र छन् । पुराना सदस्य जति बाहिरिसके । सन् १९७६ मा ब्यान्डको सबैभन्दा चर्चित एल्बम निस्केको थियो । नाम थियो, उही होटल क्यालिफोर्निया । यही नामको गीतले नै एल्बमको नाम पनि जुरेको थियो । यो ब्यान्डको पाँचौं स्टुडियो एल्बम थियो । यो सबैभन्दा सफल र लोकप्रिय पनि सावित भयो ।एल्बमको कभरमा द बेभरी हिल्स होटल रहेको छ । यो गीत लेखन र संगीतको श्रेय ब्यान्डका अर्का पुराना सदस्य डन फेल्डरसँगै तिनै हेनली र फ्रेलाई दिइन्छ । सन् १९७८ मा यो गीतलाई वर्षकै उत्कृष्ट गीतको ग्रामी अवार्ड दिइएको थियो । यो गीतको सबैभन्दा उल्लेखनीय पक्ष हो, यसको अन्त्य । गीतको अन्त्य गितारको लामै धुनबाट हुन्छ र यो असाध्यै कर्णप्रिय छ । गीतमा ब्यान्डका गितारिस्ट जोए वाल्सले यसलाई बजाएका थिए ।यसमा उनलाई फेन्डलले पनि साथ दिएका थिए । एक प्रकारले गितारको डवेट हो, यो । अहिले यो गीतको चर्चा किन त ? प्रश्न स्वाभाविक छ । यसको अझ स्वाभाविक उत्तर के हो भने यो गीत नै यस्तो छ किनकि यसको हरदम चर्चा भइरहन्छ । यस गीतबारे केही न केही नयाँ कुरा आइरहन्छ । कोही न कोही यस गीतसँग जोडिएर आआफ्ना दाबी गरिरहन्छन् । फेरि हामी पनि के एक अर्को दाबी गर्न सक्छौं भने होटल क्यालिफोर्निया हाम्रोतिर पनि उत्तिकै लोकप्रिय छ । हाम्रोमा सबैभन्दा लोकप्रिय पश्चिमेली अंग्रेजी गीतको सर्वकालीन दसको सूची बनाउने हो भने यो गीत त्यसभित्र पर्छपर्छ । इगल्स आफैं पनि हाम्रोमा असाध्यै सुनिने ब्यान्ड हो । अनि जतिले यो गीत सुनेको हुनुपर्छ, उसले पक्कै भनेको हुनुपर्छ, साँच्चै यो होटल क्यालिफोर्निया पर्छ चाहिँ कहाँ ? के यो नामको होटलको वास्तवमै अस्तित्व पनि छ त ? क्यालिफोर्निया पुगेपछि यो नामको होटल खोज्नेहरू अझै पाइन्छन् । अझै यसबारे खोजीनिती भइरहन्छ । रमाइलो के छ भने यो गीतले भन्न खोजेको भावबारे धेरैको फरकफरक धारणा छ । कोही के भन्छन्, कोही के । अझ जति मुख उति विचार । एकपल्ट हेनलीले द हिस्ट्री अफ द इगल्स वृत्तचित्र बनाउने क्रममा भनेका थिए, यो गीत निर्दोष मनदेखि अनुभवसम्मको यात्रा हो । अमूर्त छ नि यो भनाइ, होइन र ? यस गीतबारे फ्रेले पनि उत्तिकै अमूर्त कुरा गरेका छन् । उनी भन्थे, हामीले एकपल्ट केही अनौठो सिर्जना गर्ने निर्णय गरेका थियौं, हेरेका थियौं, हामी के गर्न सक्छौं ?यस्तैयस्तै कुराले त यो गीतबारे हजार धारणा बनेको । अनि गीत आफैंमा रहस्यमय भएको । धेरैपछि द रोलिङ स्टोन्स म्यागजिनलाई दिएको अन्तर्वार्तामा हेनली भन्थे, यो गीत एक प्रकारले अमेरिकाको प्रतिबिम्ब हो । अमेरिकामा नयाँ र पुराना कुराबीच जहिल्यै द्वन्द्व चलिरहन्छ । जस्तो अँध्यारो र उज्यालो, राम्रो र दैत्य, युवा र उमेर, धर्म र निरपेक्षता । यो गीतले सन् सत्तरीताकाको समयबारे पनि भन्छ । त्यति बेला अमेरिकामा पैसा, भ्रष्टाचार, लागू पदार्थ र घमण्ड सबै थियो ।यो गीत त्यसैबारे हो । लस एन्जलस त्यति बेला पनि हाई लाइभ को सहर थियो । त्यसैमा टिकेर अमेरिकी सपनाबारे लेखिएको गीत हो भनेर पनि भनिन्छ । कोही एक जना लागू पदार्थ प्रयोगकर्ता हुन्छन्, उनले मनमनै यात्रा गर्छ । यो यात्रा मायाबी हुन्छ । भनिन्छ, लागू पदार्थका प्रयोगकर्ताहरू यस्तैयस्तै दुनियाँमा बस्छन्, वास्तविकताभन्दा पर । खालि कल्पनामै फेरि कोही यो गीतलाई भियतनाम युद्धसँग जोडेर पनि कथा बुन्ने गर्छन् ।अमेरिकाले सुरु गरेको भियतनाम युद्धलाई त्यसताका अमेरिकाको पहिलो रक एन्ड रोल युद्ध हो भन्नेहरू कहाँ कम छन् र ? त्यस युद्धमा भाग लिने अधिकांश अमेरिकी सैनिक बढीमा २३ वर्षका थिए, तिनलाई यो युद्ध पटक्कै मन परेको थिएन, तर बाध्य भएर भियतनाम पुगेका थिए । त्यसैले यसबारे धेरै गीत पनि लेखिए । त्यसको सबैभन्दा सटिक भाव रक संगीतमै पोखिएको थियो । यो विद्रोह थियो । होटल क्यालिफोर्निया यस्तै एक गीत हो । अझ इगल्सले यही शुक्रबारदेखि गर्न लागेको म्युजिकल टुरका कारण पनि यसको चर्चा र चासो अहिले ह्वात्तै बढेको छ । गीतबारेका विभिन्न किस्साबीच पनि एउटा सबैभन्दा लोकप्रिय धारणा छ र यसबारे विचार पोख्नेहरू ब्यान्डका कोही सदस्य भने होइनन् । यो त एक प्रकारले एकले अर्कोलाई सुनाइएको कथा हो । सायद यो नै हो, होटल क्यालिफोर्निया बारे सबैभन्दा प्रचलित कथा । यसले भन्छ, होटल क्यालिफोर्निया कतै कहीं छैन । भविष्यमा हुने पनि छैन । कोही कसैको नाम जुरेको छ भने त्यो संयोग मात्र हो । अरू केही होइन । यो त एक बिम्ब मात्रै हो । त्यस धारणाले दाबी गर्छ, होटल क्यालिफोर्निया ले त एक मानसिक अस्पतालको कथा भन्छ । सायद यो लस एन्जलसमै अवस्थित अस्पताल हो । सन् साठीतिर मानसिक अस्पतालका बिरामीलाई उच्च मात्रमा लट्ठ पार्ने औषधि दिइन्थ्यो । यस्तै एक लट्ठ परेको मानसिक बिरामीले मनमनै कोरेको कल्पना हो, होटल क्यालिफोर्निया । गज्जब छैनन् त यी सबै कुरा ? यो सबै बिम्बबीच अब फेरि एकपल्ट यो गीत दोहोर्याएर सुन्नु त तपाईंले, कस्तो अनुभव हुनेछ त ? गीतको अन्त्य पनि यस्तो छ,यु क्यान चेक आउट एनी टाइम यु लाइक, बट यु नेभर लिभ ।"
अफगानिस्तानबाट सोभियत सेना फिर्ता,"सन् १९८९ मा आजकै दिन (फेब्रुअरी १५) मा सोभियत संघले पूर्ण रूपमा अफ्गानिस्तानबाट सेना फिर्ता गरेको थियो । सोभियत संघले सन् १९८८ को मे १५ मा सैनिक जर्नेल बोरिस ग्रोमोभको नेतृत्वमा सेना फिर्ता सुरु गरेको थियो । तर पूर्ण रूपमा सेना फिर्ताका लागि भने करिब एक वर्ष लागेको हो । मिखाइल गोर्भाचोव सोभियत संघको कम्युनिस्ट पार्टीको महासचिव भएलगत्तै अफगानिस्तानबाट सेना फिर्ता गर्ने प्रक्रिया सुरु गरेका थिए । सोभियत संघले सन् १९७९ मा कम्युनिस्ट शासकलाई थप शक्तिशाली बनाउने उद्देश्यले अफगानिस्तानमा हस्तक्षेप गरेको थियो । त्यसको करिब आठ वर्षसम्म सोभियत नेतृत्वको फौज र अफगानिस्तानका विद्रोहीबीच युद्ध चलेको थियो । उक्त अवधिमा दुवै पक्षले अफगानिस्तानमाथि पूर्ण नियन्त्रण कायम गर्ने प्रयास गरेका भए पनि सफल हुन सकेका थिएनन् । दुई पक्षबीचको युद्धमा सोभियत संघले करिब १५ हजार सैनिक तथा अर्बौं डलर बराबरको भौतिक क्षति बेहोरेको थियो । त्यसका साथै, उक्त युद्धका कारण सोभियत संघ र अमेरिकाबीचको तनाव थप चर्किएको थियो । जसका कारण सेना फिर्ताका लागि थप दबाबमा परेको जनाइएको छ । तर सोभियत संघका सेना फिर्तापछि पनि युद्ध भने अन्त्य भएन । जसका कारण तालिवान विद्रोहीहरूले १९९२ मा अफगानिस्तानमाथि नियन्त्रण कायम गरेका थिए ।"
आराध्या सार्वजनिक,"काठमाडौं (कास) भ्यालेन्टाइन डेको अवसर पारेर सर्ट फिल्म आराध्या सार्वजनिक गरिएको छ । सञ्चारकर्मी रामजी ज्ञवालीको निर्देशनमा बनेको फिल्ममा व्यस्त परिवारभित्र हुर्किरहेका बच्चाले बाबुआमाबाट पर्याप्त रेखदेख नपाउँदा उत्पन्न हुने मनोभावलाई देखाइएको छ । बाबुआमाले आफ्नी छोरीको जन्मदिन र विद्यालयको वार्षिकोत्सवमा समेत समय दिन नसकेपछि छोरीले आफैंले आफैंलाई जन्मदिनको शुभकामना दिएको दृश्यले धेरैको मन चसक्क पार्छ ।अभिभावकहरू पेसा व्यवसायमा व्यस्त सहरिया परिवारको कथामार्फत फिल्मले उनीहरूलाई सोच्न बाध्य बनाएको ज्ञवालीको दाबी छ । फिल्मको कथा निर्देशक ज्ञवाली र आर्यन अधिकारीले लेखेका हुन् । फिल्ममा आमिर गौतमले बुबाको र अभिनेत्री सुरविना कार्कीले आमाको अभिनय गरेका छन् । द्रोस्टी शाह छोरीको भूमिकामा छन् । सफु बुढाथोकी, नारायण कँडेल, प्रान्जल पौडेल, सृष्टि भुसाललगायतका कलाकारको अभिनय पनि फिल्ममा देख्न सकिन्छ । पत्रकार जीवन भण्डारीले लेखेको फिल्मको मिठी पापा गीत आरसी शाहको स्वरमा छन् । इन्जिनियर सञ्जितकुमार शाहको लगानी, विशाल निरौलाको म्युजिक तथा एरेन्ज रहेको सर्ट फिल्म राम्रो इन्टरटेनमेन्टको ब्यानरमा निर्माण भएको हो । फिल्मका प्रमुख सहायक निर्देशक बाबुराम निरौला हुन् भने युवराज घिमिरेले सहायक निर्देशकको जिम्मेवारी सम्हालेका थिए । फिल्मलाई नहकुल खड्काले सम्पादन र संकल्प भुजेलले खिचेका हुन् । ज्ञवालीले यसअघि हनिमुन, डार्क मुन, एक लभरलगायत सर्ट फिल्म र केही म्युजिक भिडियो निर्देशन गरिसकेका छन् ।"
भुजुङमा नम्बरी सुन,"लमजुङ (कास) गुरुङ फिल्म र सानो पर्दाको भिडियो फिल्म निर्माण हुँदै आएको पर्यटकीय गाउँ भुजुङमा ठूलो पर्दाको फिल्मले छायांकन डेब्यु मारेको छ । ढुंगाले छाएका परम्परागत घर, जोडिएका आँगन, गुजुमुज्ज परेको गाउँ भुजुङ करिब एक हजार दुई सय वर्षअघिको मानिन्छ । लमजुङ सदरमुकाम बेंसीसहरदेखि ३२ किलोमिटर टाढा समुद्री सतहदेखि १ हजार ६ सय ५० मिटर उचाइमा अवस्थित ऐतिहासिक गाउँमा नेपाली कथानक फिल्म नम्बरी सुन छायांकन भइरहेको छ ।यो कुनै बनावटी गाउँ होइन । हामीलाई पौराणिक गाउँ चाहिएको हो । खोज्दै जाँदा हाम्रो नजरमा भुजुङ पर्यो, निर्देशक राजु गिरीले भने । नारायण खातीको कथा तथा प्रस्तुति रहेको फिल्म सुवर्ण शिभान्स फिल्म प्रोडक्सन प्रालिको ब्यानरमा निर्माण हुन लागेको हो । सुनको विषयलाई लिएर पहिलोपटक फिल्म बन्दैछ । यो ७० वर्षअघिको हाम्रै गाउँघरको कथा हो कथाकार खातीले भने । फिल्मका ३ वटा गीत काठमाडौं, लमजुङ र मनाङमा छायांकन हुने जनाइएको छ । अन्य ९० प्रतिशत दृश्य भने भुजुङमा छायांकन गरिने भएको हो । गौरव पहारी र नम्रता सापकोटाको प्रमुख अभिनय रहेको नम्बरी सुन मा सरोज खनाल, राजाराम पौडेल, बुद्धि तामाङ, स्मृति ओली, सविन बाँस्तोला, विनोद न्यौपानेलगायत कलाकारको अभिनय छ । फिल्ममा राजेन्द्र खड्गीको कमब्याक भएको छ । किरण नेपालीले प्रमुख खलपात्रको भूमिका निर्वाह गर्नेछन् ।सरोज खाती, सविन खाती र मनोज रिजालले निर्माण गरेको फिल्मलाई दिव्य सुवेदीले छायांकन गरिरहेका छन् । अर्जुन पोखरेल र सन्तोष श्रेष्ठले फिल्मको गीतमा संगीत भरेका छन् । रामजी लामिछानेले नृत्य निर्देशन गरेका छन् भने देव महर्जन फिल्मका द्वन्द्व निर्देशक हुन् ।"
प्रधानमन्त्रीको वचनपछि आन्दोलन स्थगित,"(काठमाडौं) बाँकेकी एकल महिला निर्मला कुर्मीको शरीर बन्धक, अपहरण र हत्या सम्बन्धित मुद्दामा दोषीलाई कारबाही गर्न माग गर्दै ४८ दिनदेखि धर्नारत महिलाहरूले आन्दोलन स्थगित गरेका छन् । निर्मलाको मुद्दामा विशेष अनुसन्धान टोलीको गहन अनुसन्धानपछि सरकारले बलियो अभियोजन गर्ने र छोटो बाटोबाट न्याय दिलाउन प्रयत्न गर्ने प्रधानमन्त्री पुष्पकमल दाहालले प्रतिबद्धता जनाएपछि आन्दोलन स्थगित भएको हो । प्रधानमन्त्री दाहालको निर्देशनमा गृह मन्त्रालयले अब निर्मलाको मुद्दामा अनुसन्धान गर्न मुलुकी फौजदारी कार्यविधि संहिता, २०७४ को दफा १२ बमोजिमको विशेष अनुसन्धान टोली खटाउने भएको छ । न्याय माग्दै सडक संघर्ष गरिरहेका महिलाहरूले मंगलबार बिहान बालुवाटार पुगेर प्रधानमन्त्री दाहाललाई भेटेका थिए । भेटमा गृह सचिव विनोदप्रकाश सिंह र प्रहरी महानिरीक्षक धीरजप्रताप सिंहसमेत सहभागी थिए । छलफलपछि प्रधानमन्त्री दाहालको निर्देशनमा गृह मन्त्रालयले मंगलबार अपराह्न आन्दोलनरत महिलासँग तीनबुँदे सम्झौतापत्रमा हस्ताक्षर गरेको छ । प्रधानमन्त्री दाहालले सरकार महिलाका मुद्दामा सबैभन्दा संवेदनशील रहेको बताएका थिए । तपाईंहरू सडकमा संघर्ष गरिरहनुभएको छ । त्यसरी बस्नुस् भनेर मैले चाहेको छैन । तर, यो न्याय निरूपणको विषय हो, मैले यहाँबाट निर्णय गर्ने कुरा छैन, छलफलमा सहभागी अधिवक्ता मोहना अन्सारीले प्रधानमन्त्रीको भनाइ उद्धृत गर्दै भनिन्, सरकार तपाईंहरूले उठाउनुभएको मागमा सधैं संवेदनशील छ । यो मुद्दामा पनि गहिरो अनुसन्धान र अभियोजन हुनुपर्छ । त्यसका लागि म तत्काल सम्बन्धित निकायलाई निर्देशन दिन्छु । न्यायको पाउने वातावरण बन्छ ।सम्झौताको पहिलो बुँदामै कुर्मीको अपहरण, शरीर बन्धक तथा कर्तव्य ज्यानसम्बन्धी जाहेरीसँग सम्बन्धित कसुरको अनुसन्धान गर्नका लागि मुलुकी फौजदारी कार्यविधि संहिताको दफा १२ बमोजिम विशेष अनुसन्धान टोली गठन गरी गहन र विस्तृत अनुसन्धान गर्ने र दोषीउपर मुद्दा चलाउने उल्लेख छ । सहमतिपत्रमा सरकारतर्फबाट गृह प्रवक्ता जितेन्द्र बस्नेत र आन्दोलनरत महिलाका तर्फबाट रुबी खानले हस्ताक्षर गरेका छन् । प्रवक्ता बस्नेतले मंगलबार माइतीघर पुगेर सहमतिपत्र सार्वजनिक गर्दै मुद्दामा अनुसन्धान गर्न विशेष टोली खटाउने र छोटो अवधिमै मुद्दामा न्याय निरूपण हुने गरी न्यायिक प्रक्रिया अघि बढाउने बताए । आन्दोलन स्थगित भएको जानकारी दिँदै अधिकारकर्मी खानले प्रधानमन्त्रीले न्यायको प्रत्याभूत गराउने वचन दिएपछि आफूहरू आशावादी भएको बताइन् । यसरी सहमति भएको पहिलो पटक होइन, तर यसअघि प्रधानमन्त्रीबाटै यसरी चासो र प्रतिबद्धता भएको थिएन, देशको प्रमुख कार्यकारी भनेकै प्रधानमन्त्री हो, उनले कान्तिपुरसँग भनिन्, उहाँले नै वचन दिएपछि हामीले सडक संघर्ष स्थगित गरेका छौं तर ढुक्क हुन सकिरहेका छैनौं । प्रधानमन्त्रीले नै मुद्दामा आरोपितहरूमाथि अनुसन्धान गराउँछु भनेपछि आफूहरू विश्वास गर्न बाध्य भएको उनले बताइन् । तर, प्रधानमन्त्रीकै बोलीको पनि कुनै अर्थ रहेन भने यो देशमा न्याय मरिसकेछ भनेर बुझ्नुपर्ने हुन्छ, उनले भनिन्, आन्दोलन स्थगित भए पनि निरन्तर खबरदारी भने गरिरहनेछौं । सरकारले मुद्दाको अनुसन्धानमा विशेष टोली गठन गर्ने भने पनि त्यसमा कोको संलग्न हुने र कति समयमा मुद्दाको अनुसन्धान पूरा गर्ने भन्ने निश्चित छैन । फौजदारी कार्यविधि संहिताले प्रहरी महानिरीक्षकले मुद्दामा विशेष अनुसन्धान गर्न आफूमातहतमा त्यस्तो टोली गर्न सक्ने व्यवस्था गरेको छ । अधिकारकर्मी खान भने आफूहरूले आन्दोलन नगरे मुद्दा नै खारेज हुने अवस्था रहेको बताउँछिन् । एउटी महिला, जो आफूसँग सम्पत्ति भएको कारण ज्यान गुमाउन बाध्य भएकी छन्, यो उनको मात्रै न्यायको सवाल होइन, देशभरका आममहिलाको जीउधन र सम्पत्तिको अधिकारको सवाल हो, उनले भनिन्, हामीले यही आवाज उठाउँदा आज हाम्रै ज्यान मार्ने सुपारी दिइएको छ । कुन बेला हामीमाथि आक्रमण हुने हो, बेपत्ता बनाइने हो, केही ठेगान छैन । मंगलबार आन्दोलन स्थगित गर्दा उनले रुँदैरुँदै भनिन्, न्यायको माग गर्दा हाम्रो जीवन जोखिममा छ । जो हत्यारा हो, ऊ खुलेआम हामीलाई ज्यान मार्ने धम्की दिएर हिँडिरहेका छन् । हामीमाथि जे पनि हुन सक्छ, हामी नभए पनि न्यायको संघर्ष जारी राखिदिनुहोला । सम्झौतापत्रमा अधिवक्ता अन्सारी र ओमप्रकाश अर्यालसहित नागरिक अभियन्ताहरू डा गोविन्द केसी, विमल अर्याल, सञ्जीव उप्रेतीलगायतले पनि हस्ताक्षर गरेका छन् । आन्दोलन स्थगित भएपछि परिवार, बालबच्चा छाडेर ४८ दिनदेखि काठमाडौंको सडकमा संघर्ष गरिरहेका महिलाहरू बुधबार गाउँ फर्किने भएका छन् ।नेपालगन्ज१७ की निर्मलाको नाममा रहेको ४ बिघा १० कट्ठा जग्गा हत्याउन छिमेकीसमेत रहेका कांग्रेस नेता बादशाह कुर्मीसहित आठ जनाले षड्यन्त्रपूर्वक रूपमा उनको अपहरण, शरीर बन्धक र हत्या गरेको भन्दै प्रहरीमा जाहेरी परेको थियो । तर, प्रहरीले बादशाहको प्रभावमा परेर पक्राउ गरी अनुसन्धान गर्नुको सट्टा पीडककै पक्षमा वकालत गरेको अधिकारकर्मीको आरोप छ । आरोपित बादशाहको प्रभावमा परी मुद्दामा प्रहरीले कमजोर अनुसन्धान गरेको र दोषीमाथि कारबाही नभएको भन्दै महिलाहरूले चरणबद्ध आन्दोलन गरेका हुन् । गतवर्ष नेपालगन्जदेखि २० दिन हिँडेर काठमाडौं आएका उनीहरूले १३ दिनसम्म आमरण अनशन र धर्ना बसेपछि सरकारले दोषीलाई कारबाही गर्ने सहमति गरेको थियो । तर सहमतिबमोजिम कारबाही प्रक्रिया अघि नबढेपछि उनीहरूले दोस्रो चरणमा ४३ दिनसम्म धर्ना दिएका थिए । त्यसपछि पनि माग सम्बोधन नभएपछि यस पटक गत १४ पुसदेखि निरन्तर धर्ना बसेर सरकारलाई न्यायका लागि दबाब दिएका थिए ।बादशाहसहित आठ जनाविरुद्ध जिल्ला प्रहरी कार्यालय बाँकेमा दर्ता भएको जाहेरीमा हालसम्म जिल्ला प्रहरी र केन्द्रीय अनुसन्धान ब्युरो (सीआईबी) ले समेत अनुसन्धान गरिसकेका छन् । तर, पर्याप्त सबुत नभेटिएको भन्दै सरकारी वकिलले मुद्दालाई अदालती प्रक्रियामा अघि बढाएका छैनन् । महिलाहरूको आन्दोलनपछि प्रहरीले आरोपितलाई पक्राउ गरे पनि हाजिरी जमानीमा छोडिसकेको छ । मुख्य आरोपित बादशाह बाँके३ (२) बाट प्रदेशसभा सदस्यमा निर्वाचित भएका छन् ।निर्मलाले श्रीमान् र छोराहरू बितेपछि आफ्नो नागरिकता र जग्गा धनीपुर्जा तत्कालीन संविधानसभा सदस्य बादशाहले खोसेर लगेको र आफूमाथि हिंसा गरेको भन्दै विभिन्न निकायमा उजुरी दिएकी थिइन् । त्यसबेला बादशाहमाथि कुनै कारबाही भएन, पछि निर्मला नै बेपत्ता भइन् । अहिले उनको नाममा रहेको जग्गा बादशाहले भोगचलन गरिरहेका छन् । यसअघि गृह मन्त्रालयले गठन गरेको सरकारी छानबिन समितिले स्थलगत अध्ययनपछि बादशाहसहित आठ जनालाई अनुसन्धानका लागि सिफारिस गरेको थियो । समितिले उजुरीमा किटानी गरिएका बादशाहसहित रमेश थापा, पार्वती विष्ट, कृष्णमुरारी सिंह, कुँवर बबनसिंह ठकुरी, उर्मिला कनोजिया, अमरलाल कुर्मी र धीरेन्द्र सिंहमाथि अनुसन्धान गर्न भनेको थियो । त्यसबेला प्रहरीले बादशाहलाई पक्राउ नगरी बाँकीमध्ये ६ जनालाई २२ दिन हिरासतमा लिएको थियो । पछि सबैलाई हाजिरी जमानीमा छाडिएको थियो ।"
अनेरास्ववियु अध्यक्षमा चार आकांक्षी,"(काठमाडौं)एमालेको विद्यार्थी संगठन अनेरास्ववियुको मंगलबारबाट सुरु २३ औं महाधिवेशनमा ४ विद्यार्थी नेताले अध्यक्षमा दाबी गरेका छन् । एमाले अध्यक्ष केपी शर्मा ओलीले ड्रोन उडाएर उद्घाटन गरेको महाधिवेशनमा महासचिवमा ६ र सचिवमा २० जनाको दाबी छ । त्यसैगरी, ४ उपाध्यक्षमा १५ जना आकांक्षी छन् । देशभरका क्याम्पस तथा भूगोल कमिटीबाट छानिएर आएका १ हजार ५ सय ८८ प्रतिनिधिले १ सय ९९ सदस्यीय केन्द्रीय कमिटी चयन गर्नेछन् । अध्यक्षमा आरसी लामिछाने, समिक बडाल, लोकेश निरौला र मोती विकको दाबी छ । लामिछाने वरिष्ठ उपाध्यक्ष तथा निरौला र विक उपाध्यक्ष हुन् भने बडाल महासचिव हुन् । मुख्य प्रतिस्पर्धा लामिछाने र बडालबीच हुने देखिएको छ । उपाध्यक्षमा टपेन्द्र शाही, जेनिश लामा, मर्यादा विष्ट, एलबी सिंह, डम्बर अधिकारी, रामशरण चौधरीको दाबी छ । त्यसैगरी, महासचिवमा नारायण घर्ती, नरेश रोकाया, सुदर्शन सिवाकोटी, धर्म गिरी, गोविन्द गिरी र भाष्कर खनालको दाबी रहेको छ । ३ महिला, १ समावेशी र ६ खुला सचिव गरी १० सचिव छनोट हुनेछन् । महाधिवेशनले ४९ सदस्यीय स्थायी कमिटी गठन गर्नेछ । ५ सय ३५ सदस्यीय आयोजक कमिटी छ । नयाँ कमिटी १ सय ९९ सदस्यीय मात्रै हुने भएकाले नेतृत्व छनोटका लागि चुनाव हुने देखिन्छ, जनसंगठन समन्वय संयन्त्र सहसंयोजक रचना खड्काले भनिन्, हामीले प्यानल बनाएर लड्न नदिने र व्यक्तिगत प्रतिस्पर्धालाई जोड दिने नीति लिएका छौं । उनका अनुसार सकेसम्म नियमित रूपमा अध्ययन गरिरहेका विद्यार्थीलाई नेतृत्वमा ल्याउने नीति छ । पार्टी र नेताका तर्फबाट कसैलाई पनि उम्मेदवार बनाउँदैनौं, उनले भनिन्, लामो समय महाधिवेशन नहुँदा धेरै अखिलमै रहनुभयो, यो जामलाई महाधिवेशनले ढोका खोलिदिन्छ । उनका अनुसार पहिले नै विधान महाधिवेशनबाट नीति तथा विधान पारित गरेका कारण नेतृत्व छनोटका लागि बुधबार बिहान ८ बजेबाट निर्वाचन प्रक्रिया सुरु हुन्छ । नयाँ नेतृत्व छनोट गरेर बिहीबारसम्म महाधिवेशन टुंग्याउने पूर्वनिर्धारित कार्यक्रम छ । तर, यसअघिका महाधिवेशनमा नेतृत्व छनोटको परिणाम आउन एक साताभन्दा बढी लाग्ने गरेको छ । मंगलबार साँझबाट प्रज्ञा प्रतिष्ठानमा बन्द सत्र पनि सुरु भएको छ । बन्द सत्रले आयोजक कमिटी भंग गर्दै एमाले स्थायी समितिका सदस्य भानुभक्त ढकाल अध्यक्ष रहेको ९ सदस्यीय अध्यक्ष मण्डल गठन गरेको छ । जसमा खिमलाल भट्टराई, विनोद ढकाल, माधव ढुंगेल, किशोरविक्रम मल्ल, नवीना लामा, रचना खड्का, ऐन महर, सुनिता बराल रहेका छन् ।अखिलको २२ औं महाधिवेशनमा २०७२ सालमा भएको थियो । सो महाधिवेशनले नवीना लामालाई निर्वाचित गरे पनि २०७४ सालमा सांसद भएपछि पद छाडेकी थिइन् । त्यसबीच ऐन महर र सुनिता बराल अध्यक्ष बने । यसअघि २२ वर्षमा महाधिवेशन भएर नयाँ नेतृत्व छनोट हुने गरेको थियो ।"
फेरि संघर्षको तयारीमा मिटरब्याजपीडित,"बारा (कास) मिटरब्याज तथा ठगीविरुद्ध किसानमजदुर संघर्ष समितिले तेस्रो आन्दोलनको तयारी थालेको छ । सरकारले गत असोज १ मा गरेको पाँचबुँदे सहमति कार्यान्वयन नगरेकाले आन्दोलन गर्नुपर्ने अवस्था आएको संघर्ष समितिका केन्द्रीय प्रवक्ता निर्गराज जैसीले जानकारी दिएका छन् । समितिले आन्दोलनलाई व्यापक बनाउन पीडितहरूलाई संगठित गरिरहेको छ । बारामा आइतबार शिलादेवी दनुवारको अध्यक्षतामा ६१ सदस्यीय समिति गठन गरिएको छ । नवलपरासीको सुस्ता गाउँपालिकाबाट सुरु गरिएको संगठन कैलाली, सुर्खेत, बाँके, दाङ, रूपन्देही, पश्चिम नवलपरासी, चितवन, रौतहट, सर्लाही, महोत्तरी र झापामा विस्तार भइसकेको प्रवक्ता जैसीले जानकारी दिए । उनका अनुसार फागुन अन्त्यतिर आन्दोलन सुरु गर्ने तयारी छ । मिटरब्याज प्रभावित तराईका र पहाडका केही जिल्लामा संगठन विस्तार गर्न बाँकी छ, त्यतिन्जेल गृहमन्त्री पनि नियुक्त होलान् । त्यसपछि हामी आन्दोलनमा जान्छौं, जैसीले भने । मिटरब्याजपीडितले २८ महिनाअघि सुस्तामा पहिलो आन्दोलन गरेका थिए । काठमाडौंमा सहमति भएपछि उक्त आन्दोलन स्थगित भएको थियो । दोस्रो चरणको आन्दोलनका क्रममा गत असोज १ मा तत्कालीन गृहमन्त्री बालकृष्ण खाँणको उपस्थिति तथा सांसद गंगाकुमारी बेल्बासेको रोहबरमा मिटरब्याज अपराध नियन्त्रण सिफारिस कार्यदलको संयोजक भीष्मकुमार भुसाल र संघर्ष समितिका केन्द्रीय अध्यक्ष रामसुरत गुप्ता तथा प्रवक्ता निर्गराज जैसीबीच गृह मन्त्रालयमा पाँचबुँदे सहमति भएको थियो । आन्दोलन चर्केपछि सरकारले भुसालको संयोजकत्वमा मिटरब्याजपीडितबारे अध्ययन गरी सरकारलाई प्रतिवेदन बुझाउन भनेको थियो । सरकारले भनेअनुसार कार्यदलले मिटरब्याज पीडकलाई कानुनी दायरामा ल्याउन र मिटरब्याज अपराधलाई नियन्त्रण गर्न सरकारवादी फौजदारी कानुन बनाउन र सोहीअनुसारको कसुरअन्तर्गत कारबाहीमा ल्याउन सरकारलाई सुझावसहित प्रतिवेदन बुझाइसकेको छ ।"
गोंगबुउपद्रवले औंल्याएको शान्तिसुरक्षाको प्रश्न,"यातायात मजदुरहरूको प्रदर्शनका क्रममा सोमबार काठमाडौंको गोंगबुस्थित नयाँ बसपार्क क्षेत्रमा भएका उपद्रव तथा लुटपाटको घटना आफैंमा गम्भीर र डरलाग्दो छ । सामाजिक सञ्जालमा भाइरल भएका यसका दृश्यहरू नेपालकै हुन् र जस्ता लाग्नेछन् । प्रायः द्वन्द्वग्रस्त र कानुन तथा सुव्यवस्था कमजोर भएका मुलुकमा देखिने यस्ता घटना काठमाडौंमा निकट विगतमा सितिमिति भएकै थिएनन् । इराक घटनाको निहुँमा २०६१ भदौ १६ मा मच्चिएको विध्वंसयता राजधानीमा यति अनियन्त्रित भीड देखिएको थिएन । सरकारी अधिकारीहरूको दाबी मान्ने हो भने प्रशासनको संयमले गर्दा सोमबार ठूलो क्षति हुन भने पाएन । तैपनि, मानिसका हातहातमा स्मार्टफोन र कुनाकुनामा सीसीटीभी भएको यो जमानामा पनि राज्यप्रशासन र कानुनलाई ठाडो चुनौती दिँदै दिनदहाडै भएको यो घटना काठमाडौंको शान्तिसुरक्षाका निम्ति अहम् प्रश्न अवश्य हो । खास गरी, लक्ष्यहीन राजनीति र लयहीन अर्थतन्त्रका कारण नेपाली समाज जुन मनोदशाबाट गुज्रिरहेको छ, त्यसप्रति गहिरो चिन्ता गरेर हेर्ने हो भने यो घटना सम्बन्धित सबैलाई झस्काउन पर्याप्त छ । जगजाहेरै छ, यति बेला मुलुकमा घूसखोरी र भ्रष्टाचार चरम रूपमा मौलाइरहेको छ । राजनीतिकर्मी र कर्मचारीहरूलाई राज्यस्रोतको जति पनि दोहन गर्न छुटजस्तै छ । रोजगारीको अवस्था मात्र होइन, गरिखाने वातावरण पनि अत्यन्त दयनीय छ । आफैं केही गरूँ भन्ने हुटहुटी भएको व्यक्तिले पनि कति ठक्कर खानुपर्छ भन्ने त भर्खरैको प्रेमप्रसाद आचार्यको आत्मदाहले पनि थप छर्लंग पारिसकेको छ । सार्वजनिक सेवा लिन सरकारी कार्यालय पुग्ने नागरिकले आज पनि आफूलाई रैती महसुस गर्नुपर्ने अवस्था छ । मुलुकमा निराशाबाहेक अर्थोक केही हात नलागेपछि परिवारको छाक टार्नधरि आम युवा बिदेसिन विवश छन् । त्यही सस्तो र जोखिमपूर्ण श्रम बेच्दाबेच्दै कतै बाकसमा पो फर्कनुपर्ने हो कि भन्ने कुनै टुंगो हुँदैन । र, यी सबै कुरामा चिन्ता गर्नुपर्ने राजनीतिज्ञहरूको ध्याउन्न सत्ता तथा सुखभोगभन्दा पर छैन । यही कहालीलाग्दो अवस्था नै डर मान्नुपर्ने मूल कारण हो । त्यसैले, कुनै पनि कारण भोलिका दिनमा यस्तै अनियन्त्रित आगोको झिल्को सल्किएर सहरभरि फैलन नपाओस् भनी राज्यप्रशासन चिन्तित हुनैपर्छ ।सोमबार प्रदर्शनमा उत्रिएका मजदुरहरूको माग कति जायज थियो अथवा त्यो दंगाका पछाडि कुनै नियोजित मनसाय पनि थियोथिएन भन्ने अलग्गै प्रश्न हुन् । सरकार र मजदुरहरूबीच मंगलबार सहमति भएर तत्काललाई आन्दोलन स्थगित भैसकेको छ, ढिलोचाँडो यस मुद्दामा तार्किक निष्कर्ष निक्लिएला पनि । र, ल्होत्से मलका व्यवसायीहरूले आफूहरूको ८९ करोड रुपैयाँबराबरको मोबाइल लुटिएको दाबी गरेका छन्, यसको मात्रा पनि सत्यापनकै विषय होला । किन्तु यस घटनाले औंल्याएको काठमाडौंको सुरक्षा सवाल निकै गहिरो छ । माझ सहरमा प्रहरीकै गाडी पल्टाइनु, आगजनी गरिनु, एम्बुलेन्स फोडिनु, पसलहरू लुटिनु र गोलीबारी चलिरहेको द्वन्द्वग्रस्त इलाकामा झैं नागरिकहरू हात उठाएर हिँड्न अभिशप्त हुनु भीडतन्त्र र अराजकताको प्रस्ट संकेत हो । यस्ता घटना दोहोरिन नदिन राज्य संयन्त्रको पर्याप्त सतर्कताको खाँचो छ । उक्त क्षेत्र हेर्ने प्रहरी अधिकारीलाई जिम्मेवारीविहीन गरेर मात्रै समस्याको समाधान हुँदैन । भिडियो फुटेजका आधारमा तोडफोड, आगजनी र लुटपाटमा संलग्नहरू पहिचान गरी तिनलाई कारबाहीको दायरामा ल्याउनु आवश्यक छ । र, यस क्रममा राज्यप्रशासनकै कमीकमजोरी पनि पहिल्याउनुपर्छ । भविष्यमा यस्ता घटनाको पुनरावृत्ति हुन नदिने गरी प्रबन्धन मिलाउन यी दुवै कार्य अविलम्ब हुनु जरुरी छ । यस्तो समस्याप्रति गृह तथा प्रहरी प्रशासन मात्रै भन्दा पनि समग्र राजनीतिक नेतृत्वकै चासो र चिन्ता हुनुपर्छ । यति धेरै निराशाका बीचमा आधा करोडजति मानिस बसोबास गर्ने काठमाडौं उपत्यकाको विधि र सुव्यवस्थाको प्रश्नलाई बेवास्ता गरिएमा भोलि कुनै दिन गम्भीर परिणति भोग्नुपर्ने हुन सक्छ । तसर्थ पहिलो त, राजनीतिक नेतृत्व देश, राजनीति, अर्थतन्त्र र समाजको स्वास्थ्य सुधार्न नै संकल्पित हुनुपर्छ । र दोस्रो, शान्तिसुरक्षाको प्रश्नलाई चलिहाल्छ नि भन्ने शैलीमा कहिल्यै लिनु हुन्न । गृहजस्तो संवेदनशील मन्त्रालय राजनीतिक नेतृत्वविहीन भएकै तीन साता हुन लागिसक्यो, बाह्रसत्ताइस भूमिका भएका प्रधानमन्त्रीले गृहको समेत जिम्मेवारी चाहेर पनि कुशलतापूर्वक सम्हाल्न सक्दैनन् । यस दृष्टिले गृहमन्त्री नियुक्तिमा ढिलाइ गर्नु भनेको देशको विधि र सुव्यवस्थाको सवाललाई कम आँक्नु हो । तसर्थ, प्रधानमन्त्री पुष्पकमल दाहालले गृह तथा प्रहरी प्रशासनको मुख्य चालक गृहमन्त्री नियुक्त गर्न कत्ति पनि ढिलाइ गर्नु हुँदैन । र, गृह तथा प्रहरी प्रशासनले राजधानी लगायत देशका जुनसुकै भूभागमा कुनै पनि दिन यस्ता अप्रिय विस्फोट नहोऊन् भनेर आवश्यक व्यवस्था मिलाउनुपर्छ । भोलि कहिल्यै पछुताउनु नपर्ने गरी आजै सम्पूर्ण बन्दोबस्त मिलाउनुपर्छ ।"
अबको मुद्दा : रोजगारी र आप्रवासन,"बितेका दस वर्ष मूलतः नयाँ संविधानको निर्माण, त्यसको कार्यान्वयन र सत्ता छिनाझपटीको गोलचक्करमा बिते । यता यिनै दस वर्षमा ५० लाखभन्दा बढी नेपाली आधिकारिक रूपमा बाहिरिए । मलेसिया, जापान, दक्षिण कोरिया र केही पूर्वी युरोपेली मुलुकहरूबाट उल्लेखनीय रूपमा, झन्डै ७५ खर्ब रुपैयाँ, रेमिट्यान्सका रूपमा भित्रियो । यसले दूरदराजका नेपाली बस्ती, गाउँ हुँदै सहरहरूसहित अर्थतन्त्रलाई केही हदसम्म चलायमान बनाउन टेवा पुर्यायो । यद्यपि त्यो जीविका धान्न र दैनिकी गुजारा टार्न मात्र पर्याप्त छ, जीवनस्तरको गुणात्मक विकास र आर्थिक समुन्नतिको पाटो भने कमजोर नै छ । सधैं भन्ने गरिएको, अर्थतन्त्रलाई कोल्याप्स हुनबाट जोगाइरहेका ती लाखौं नेपाली युवाहरू, जो नेपाली अर्थतन्त्रका जोदाहा सिपाही हुन्, गरिबीको युद्ध लड्न तमाम देशमा मजदुरी गरिरहेका छन् । यता राज्यसत्ता चलाइरहेका नयाँपुराना जर्साब हरू आसेपासेको हित र लोकरिझ्याइँको राजनीतिमै सुरक्षित महसुस गरिरहेकै होलान् । आखिर गरिबीविरुद्धको मोर्चा त युवाहरूले सम्हालिदिएकै छन् । यता बन्नेबनिने सरकार, तिनले बनाउने नीति र कार्यक्रमबाट बेखबर एउटा पुस्ता विदेशी भूमिमा चुपचाप आफ्नो युद्ध लडिरहेकै छ, जसको पसिना र रगतबाट नेपालमा आजकल देखिने भनेका त गाउँदेखि सहरसम्म (अझै विशेष गरी ठूला नेताको निर्वाचन जिल्ला र निर्वाचन क्षेत्र) मा ठडिएका टाइपटाइप र साइजसाइजका स्वागतद्वार र भ्युटावर न हुन् ! सन् ८० को दशकपछि औद्योगिकीकरण र आधुनिकीकरणमार्फत आर्थिक छलाङ मारेका मलेसिया, खाडी राष्ट्रहरू, जापान र दक्षिण कोरियाले गरेको उन्नतिले नेपाली अर्थराजनीतिलाई टाट पल्टनबाट अप्रत्यक्ष रूपमा जोगाइरहेकै छ, केही हदसम्म । आफ्नै पहलमा, आफ्नै दुःखले, कहिले एजेन्टको पछि लागेर त कहिले सर्भर घरीघरी डाउन भइरहने पासपोर्टको लाइनमा बसेर, अन्तर्राष्ट्रिय विमानस्थलमा पाइने अपमानित व्यवहार पचाउँदै मुलुक छाडिरहेका नेपाली युवाले राज्यलाई भुकम्प, कोभिड महाव्याधि लगायतको हरेक संकटमा सजिलो पारिदिएका छन् । पहिलो, राज्यको भार कम गरिदिएरÙ दोस्रो, रेमिट्यान्स पठाइदिएर ।माथि भनिएझैं, प्रत्येक वर्ष ५ लाखभन्दा बढी नेपाली श्रम बजारमा प्रवेश गर्छन्Ù जसको सबैभन्दा ठूलो हिस्सा खाडी, मलेसिया, जापान, दक्षिण कोरिया र पूर्वी युरोपसम्म पुग्ने गर्छ । भर्खरै सार्वजनिक तथ्यांक अनुसार, गत एक वर्षमा मात्रै झन्डै ८ लाख युवाले वैदेशिक रोजगारीको बाटो समाएका छन् । यसमा भारतको बाटो हुँदै वैदेशिक रोजगारीमा जाने, टुरिस्ट भिसामा उडेर काम गर्ने र भारतमा श्रम गर्ने लाखौं अटाएका छैनन् । झन्डै ८० प्रतिशत घरका सदस्य वैदेशिक रोजगारीमा रहेको हालको अवस्थाले नेपाली राज्य, सरकार र सरकारमा आलोपालो राज गरिरहेका राजनीतिक दलहरूको अकर्मण्यतालाई प्रतिविम्बित गर्छ । अन्तर्राष्ट्रिय श्रम संगठनको अध्ययन अनुसार, सन् २०१० को अन्त्यदेखि २०१२ को सुरुआतसम्म अरब मुलुकहरूमा भएको युवा विद्रोह शिक्षा, रोजगारी, सीप विकास अनि तालिमका शैक्षिक र आर्थिक आयामबाहिर रहेका लाखौं युवाको असन्तुष्टिको प्रस्फुटन थियो । नेपालमा औपचारिक शिक्षा, सक्रिय रोजगारी र तालिमबाहिर रहेका युवाको अनुपात ३५ प्रतिशतभन्दा धेरै छ, जुन एसियाप्रशान्तमै सबैभन्दा बढी हो । नेपालभित्रै रोजगारीको कुरा गर्दा, ८० प्रतिशतभन्दा बढी अनौपचारिक क्षेत्रमा कार्यरत छन् । सामाजिक र आर्थिक सुरक्षाबिनाको अनौपचारिक क्षेत्रमा रोजगारीको अत्यधिक ठूलो हिस्सा हुनु पनि यस सम्बन्धी प्रभावकारी नीति तथा कार्यक्रमको अभावकै निरन्तरताको एउटा अभिव्यक्ति हो ।युवा रोजगारीकै अन्य पक्षले पनि हाम्रो राज्यको प्राथमिकता र नीतिगत अकर्मण्यतालाई उदांगो पार्छन् । वैदेशिक रोजगारीमा जाने बहुसंख्यक युवा अदक्ष वा अर्धदक्ष हुनु अर्को नीतिगत असफलता हो । नेपाल सरकार, विदेशी निकायहरूको सहयोग तथा ऋणमा अर्बौंका कार्यक्रमहरू सञ्चालनमा त छन् तर ती एकातिर ठूलो संख्यामा विशेष गरी सीमान्त समुदायका युवाको पहुँचमा छैनन्, अर्कोतिर नेपाली शिक्षालयहरूबाट उत्पादित जनशक्तिको दक्षता र क्षमतामै प्रश्न उठाउन सकिने अवस्था छ । १५२४ वर्ष उमेर समूहको एकतिहाइ र ३० वर्षभन्दा मुनिको झन्डै दुईतिहाइ जनसंख्या भएको मुलुकले अबको ढेड दशकसम्म चल्ने जनसांख्यिक लाभांशलाई अवसरका रूपमा छोप्न सकेन भने त्यसपछि एजिङ अर्थात् प्रौढहरूको जनसंख्या युवाको भन्दा धेरै हुँदै जान्छ । प्रत्येक वर्ष आर्थिक हैसियत र अवस्थाको मापन नगरी ब्ल्याङ्केट वृद्ध भत्ता (त्यो पनि बढाउँदै) वितरण गरिरहेको राज्यका लागि त्यो अवस्था अर्थराजनीतिक दृष्टिकोणले धान्नै नसक्ने हुने आकलन गर्न सकिन्छ ।विकास, समृद्धि, समुन्नति आदि जेजे भने पनि नेपालका सबै राजनीतिक दलको विकास सम्बन्धी धारणा र बुझाइमा खासै भिन्नता पाइन्न । ठूला सडक, विमानस्थल, वातावरणीय न्याय र संवेदनशीलताबिनाका भौतिक पूर्वाधारको विस्तार ! दलहरूका पछिल्ला दुई चुनावका घोषणापत्र हेर्दा कतिले संख्या नै तोकेर त कतिले कवितात्मक अनि काव्यात्मक भाकाले युवा रोजगारीबारे केही उल्लेख गरेका छन् । फेरि पनि मूल जोड मानिस र जनशक्तिको विकासमा होइन, पूर्वाधारमै देखिन्छ । पहिलो कार्यकालमा स्थानीय सरकारहरूले देशभरि ठड्याएका भ्यु टावर र सिमेन्टका कुरूप संरचनाहरूले विकासको प्राथमिकीकरणमा हाम्रो बुझाइका सीमिततालाई उदांगो पार्दैनन् र ?आफ्ना आसेपासे र आर्थिक कोटरीको निहित स्वार्थका लागि मानिस, नागरिक र जनशक्तिको विकासभन्दा ठूला योजनामा जोडबल गर्ने राजनीतिक दल र राज्यको प्राथमिकीकरणको आधार, क्षमता र नियतमा पनि प्रश्न गर्नुपर्ने भएको छ । के पछिल्लो दशकजस्तै आगामी दशक पनि अदक्ष र अर्धदक्ष श्रमको निर्यात गरेर नेपाली समाज र अर्थतन्त्रलाई भरथेग गरिराख्ने हो ?प्रत्येक मुलुकका चुनौतीहरू मौलिक हुन्छन् । यद्यपि हाम्रोजस्तै चुनौती भोगिरहेका मुलुकहरूका अनुभव र नीतिगत हस्तक्षेपहरू हाम्रा लागि प्रासंगिक हुन भने सक्छन् । एसियाली मुलुकहरूको कुरा गर्दा, फिलिपिन्सले वैदेशिक रोजगारीमा जानेको शैक्षिक र प्राविधिक क्षमता विकासमा लगानी, वैदेशिक रोजगारीमा ठगी र हैरानी हुँदा द्रुत गतिमा हस्तक्षेप एवं रोजगारीमा जाने युवा र तिनीहरूका परिवारका लागि कल्याण र संरक्षणका विविध कार्यक्रम प्रभावकारी रूपमा सञ्चालन गर्दै आएको छ । भारतको केरला, श्रीलंका र चीनले समेत दक्ष र सीपयुक्त श्रम निर्यातमा जोड दिँदै आएका छन् । सकेसम्म देशभित्रै मर्यादित रोजगारीको प्रयत्न, त्यसपछि युवाहरूको सीप विकासको लगानी, वैदेशिक रोजगारीमा जानुअघि पर्याप्त सूचना र ज्ञान, वैदेशिक रोजगारीमा हुँदा संरक्षण, परिवारका लागि कल्याणका कार्यक्रम र वैदेशिक रोजगारीबाट फर्किएपछि मनोसामाजिक र आर्थिक कार्यक्रमहरूका लागि प्रक्रियागत र चक्रीय हिसाबले काम गरेका मुलुकहरूले युवा रोजगारीलाई प्रभावकारी तथा नवीनतम नीतिगत हस्तक्षेपबाट सम्बोधन गरिरहेका छन् । यता नेपालले श्रमिकहरूलाई आर्थिक स्रोतको आधारभन्दा माथि देखेको छैन, नेपालभित्र वा बाहिरका युवाहरू आर्थिक विकासको जगसँगै समाज र राजनीतिक रूपान्तरणका आधारशिलासमेत हुन् । सर्वोच्च अदालतले सन् २०१६ मै विदेशमा रहेका नेपालीलाई मतदानको अधिकार दिन निर्देशन दिए पनि नेपाली राज्यले अझैसम्म त्यसतर्फ तत्परता देखाएको छैन ।नेपाली युवा, श्रम र रोजगारीको दिगो नीतिगत आयाम तयार पार्दा अब श्रमिकको संख्या, रेमिट्यान्स र कुल गार्हस्थ्य उत्पादनको मोटो गफबाट बाहिर निस्कनुपर्ने हुन्छ । श्रम गर्ने युवा, तिनको संरक्षण, तिनका परिवारको संरक्षण र वैदेशिक रोजगारीमा हुँदा या फर्केपछि तिनलाई न्यूनतम सुरक्षा दिनु राज्यको दायित्व हो । सामाजिकसांस्कृतिक सम्बन्धहरू, मनोसामाजिक समस्या लगायतका नयाँ सामाजिक र मानवीय चुनौती र आयामहरूबाट राज्य र जिम्मेवार निकायहरू उम्किन मिल्दैन । पहिलो संविधानसभापछि बनेको सरकारका अर्थमन्त्री डा बाबुराम भट्टराईले युवा स्वरोजगार कार्यक्रममार्फत युवाको सीप विकास र उद्यमशीलताका लागि अपूर्ण राष्ट्रिय पहलको सुरुआत गर्ने प्रयत्न गरेका थिए । पर्याप्त गृहकार्यबिना सुरु गरिएको कार्यक्रम यथास्थितिवादी राज्यसंरचना र संयन्त्रका कारण प्रभावकारी भएन । यसको नियति पनि त्यस्तै बन्यो जस्तो सर्टिफिकेट राखेर बिनाधितो ऋण लिने कार्यक्रमको, जसले आफ्नै दल र गुटका केही युवालाई क्षणिक लाभ दिनेभन्दा बढी उल्लेख्य केही गरेन ।हाम्रो आन्तरिक कृषि बिचौलियावादको सिकार भएको छ, आपूर्ति शृंखला र मूल्य शृंखलाको जटिलतामा आफ्नो श्रम र उत्पादनको मूल्य गुमाएका किसानहरूका अन्तहीन कथाहरू छन् । आफ्नो उत्पादन सडकमा फाल्नुपर्ने नेपाली किसानका दुःखको लामो शृंखला छ । दुःख गरी उत्पादन गरेको कृषि सामग्री सडकमा पोखेपछि युवाहरू त्यसपछि लाग्ने प्रवास नै हो । भर्खरै चितवनमा आफ्नो उत्पादन पोखेका कतिपय किसान विदेशमा केही कमाएर मुलुक फर्केर कृषिमा जीविका खोजिरहेका युवा थिए । यस्तो घटना ती किसानको असफलता होइन, स्थानीय तहदेखि प्रदेश हुँदै संघीय सरकारसम्मकै नीतिगत असफलताको शृंखला हो । संकटको डिलमा पुगेको नेपालको अबको मूल अर्थराजनीतिक एजेन्डा नै युवा श्रम शक्तिको विकास र त्यसमार्फत दिगो आर्थिक विकासको सुनिश्चितताको आधारको खोजी हो । वैदेशिक रोजगारीपछि नेपाल फर्केका युवाहरूको सामाजिक र आर्थिक समुन्नतिका लागि अनुकूल वातावरणको निर्माण गर्दै राज्यले अन्य सरोकारवालासँगको समन्वयमा प्रोत्साहन र संरक्षणका विविध कार्यक्रम ल्याउन सक्छ । सरकारले नीतिगत तहमा गर्न सक्ने काम धेरै छन्Ù जस्तो निर्वाहमुखी कृषिको वैज्ञानिकीकरण तथा व्यावसायिकीकरण, उत्पादनमा संलग्न साना तथा मझौला व्यवसायलाई प्रोत्साहन तथा प्रवर्द्धन, सातै प्रदेशमा रोजगारी सृजनामा आधारित उद्योगहरूको स्थापनाका लागि आर्थिक तथा प्रशासनिक सहयोग, जलवायु परिवर्तन तथा वातावरणीय दिगोपनमा आधारित उद्यम प्रवर्द्धन । अन्य देशको अनुभवबाट के प्रस्ट हुन्छ भने, जबसम्म हामीले नेपालको रोजगारीमा आधारित दिगो औद्योगिक क्षेत्रको विकास गर्दैनौं, रोजगारी सृजनाका हाम्रा पाँचवर्षे योजनाहरू सधैं छोटा हुनेछन् । एसिया महादेशभित्रै नियाल्दा पनि कुनै पनि देश ठोस उत्पादन र रोजगारी सृजनामा सहयोगी औद्योगिक आधारबिना विकसित भएको छैन ।आफू र आफ्नो परिवारको सुखद भविष्यको खोजी गर्दै बिदेसिने युवालाई रोक्न सकिन्न । नेपाली मात्रै होइन, सिंगो मानवजाति नै सुखी जीवनको खोजीमा यस धरतीमा घुमिरहेको इतिहास साक्षी नै छ । कुनै पनि सरकार यस मानवीय प्रवृत्तिविरुद्ध जान सक्दैन तर सरकारले गर्न सक्ने भनेको युवाहरूलाई सुसूचित भएर निर्णय लिनका लागि सशक्त बनाउने हो र उचित विकल्पहरू दिने हो । फर्कन चाहने युवालाई सम्मानित जीवन जिउन पूर्वाधारहरू खडा गर्ने हो । सबैले नियमकानुन पालना गर्छन् भन्ने सुनिश्चित गरेर, राजनीतिक सम्बन्धहरूबिना सबैको वित्तमा पहुँच छ भनी सुनिश्चित गर्दा पनि आत्मसम्मानपूर्वक काम गर्न प्रोत्साहन पुग्छ । सामाजिक, आर्थिक र नीतिगत पूर्वाधारहरू युवा उद्यमीमैत्री बनाइए भने युवालाई आफ्नो पनि देश छ भन्ने आभास हुनेछ । यदि हामीले सक्षम वातावरण सिर्जना गर्यौं भने नेपाली युवा उद्यमी भारतीय वा चिनियाँ उद्यमीभन्दा फरक हुँदैनन् । स्मरणीय छ, लाखौं युवामा देशले नागरिकता, पासपोर्ट र दुःखबाहेक केही दिन्न भन्ने सोचले जरा गाडेको छ । विदेशमा श्रम गरी फर्केका युवाहरूको सामाजिकआर्थिक पुनःस्थापना नेपालको आर्थिक नीति निर्माणका स्तम्भहरूमध्ये एक हुनुपर्छ । परिणामबिनाका नारा, घोषणा र निर्देशनको लोकरिझ्याइँमा अल्झिरहेका नेपालका राजनीतिक दल र राज्य संयन्त्रले पछिल्लो दशकको अनुभव र नीतिहरूमाथि निर्मम आत्मसमीक्षा गरेर अगाडिको बाटो कोरेनन् भने आगामी वर्षहरूमा आउने संकटबाट हामीलाई कसैले उठाउन सक्नेछैन ।"
समावेशीकरण : कोटा पूर्ति कि प्रतिफल पनि,"सी मान्त वर्ग, क्षेत्र तथा समुदायलाई राज्यव्यवस्थाको मूलप्रवाहमा ल्याउनु आधुनिक लोकतन्त्रको मुख्य ध्येय हो । यसका लागि अवलम्बन गरिने समावेशीकरणले आर्थिक लाभको न्यायोचित वितरण, स्रोतसाधनमाथिको स्वामित्व, प्रशासनिक जिम्मेवारी, राजनीतिक प्रतिनिधित्व, शासनमा सहभागिता तथा पहिचानसहितको सामाजिक सम्मानजस्ता विषय समेट्छ । नेपालको संविधानले समावेशीकरणलाई राज्यको मार्गनिर्देशक नीति भएको प्रस्ट पारेको छ । संविधानमा रहेको महिलाको हक, दलितको हक, सामाजिक सुरक्षाको हकका अन्तर्निहित प्रावधानहरूले सीमान्तीकृत वर्गको सशक्तीकरण तथा समावेशीकरणलाई राज्यको बाध्यकारी संवैधानिक दायित्वका रूपमा परिभाषित गरेका छन् । प्रतिनिधिसभामा कम्तीमा ३३ प्रतिशत महिला प्रतिनिधित्वÙ दलित वा अल्पसंख्यकको अनिवार्य प्रतिनिधित्वको व्यवस्थाÙ प्रादेशिक र स्थानीय सरकार तथा निकायहरूमा समेत महिला, दलित लगायतको निश्चित प्रतिनिधित्व सुनिश्चित गरिनुले समावेशीकरणको सवालमा खास गरी प्रतिनिधित्वको मुद्दामा वर्तमान संविधान अहिलेसम्मकै क्रान्तिकारी तथा उदार छ । राज्य संयन्त्रलाई समावेशी बनाउनका लागि यावत् नीतिगत, कानुनी व्यवस्थाका साथै विभिन्न संस्थागत तथा व्यावहारिक पहल भैरहेका छन् । तर, यसबाट लक्षित वर्गले लाभ लिएर समावेशीकरणको अभीष्ट पूरा भएको छ कि छैन भन्ने मुख्य सवाल हो ।सामाजिक न्यायसम्म पुग्ने एउटा अवधारणा समावेशीकरणको चार तह हुन्छन् पहिचान, प्रतिनिधित्व, पहुँच र प्रतिफल । यसमा हामी कहाँ छौं भन्ने प्रश्न उठिरहेको छ । यथार्थमा हामी एकैचोटि दोस्रो खुट्किलोमा उक्लिएका छौं र त्यहीँ अलमलिएका पनि । पहिलो खुट्किलो अर्थात् पहिचानको तहमा राम्ररी नटेकी दोस्रोमा उक्लिएको हुँदा पाइला धरमराएको छ । अब न खुट्किला झरेर पाइला दह्रो बनाउँदै उक्लिने धैर्य छ, न त तेस्रो अर्थात् पहुँचको तहसम्म पुगिहाल्ने सामर्थ्य नै । वञ्चितीकरणमा परेको खास वर्गको पहिचान, उक्त वर्गको उत्थान, सशक्तीकरण तथा विकासको खाका तयार गरी प्रतिनिधित्वको तहमा उक्लिनुपर्नेमा समावेशीकरणलाई मनोगत रूपमा जातीयता, क्षेत्रीयता तथा लैंगिकताको पर्याय बनाइयो । फलतः समावेशीकरणको लाभ तत्तत् आरक्षित समूहका माथिल्लो वर्गले एक्लै कुम्ल्याउने र लक्षित वर्ग त्यो लाभ प्राप्त गर्ने हैसियतमै पुग्न नसक्ने अवस्था रहिरह्यो । संविधानले आर्थिकसामाजिक रूपले पिछडिएका वर्गलाई बेवास्ता गर्दै महिला, जनजाति तथा मधेशी लगायतलाई समग्रतामा आरक्षित समूहमा राखियो । यस्तो व्यवस्थाले आरक्षित समुदायको संख्यात्मक प्रतिनिधित्व राज्य व्यवस्थामा एक हदसम्म सुनिश्चित हुँदै गएको छ । तर चाहे महिलाको नाममा होस् वा आदिवासी जनजाति तथा मधेशी लगायतका नाममा नै किन नहोस्, आरक्षणको लाभ पाउनेमा आरक्षित समूहको हुनेखाने वर्ग नै रहने गरेको छ । साँच्चिकै आवश्यक परेका वर्गले आरक्षणको लाभ उठाउन सक्ने अवस्था नै छैन । संविधानले संसद्मा न्यूनतम ३३ प्रतिशत महिलाको उपस्थिति सुनिश्चित गरेकाले राजनीतिक दलहरूले अहिले बाध्यकारी रूपमा महिला सांसद खडा गरेका छन् । तर, प्रत्यक्ष चुनावमा सहभागी गराएर सम्मानजनक अनुपातमा महिलालाई उठाएर जिताउने जाँगर कुनै दलले गरेको छैन । त्यसरी खडा गरिएका महिला सांसदहरूले पार्टी, संसद् वा सरकारमा समेत कुनै प्रभावकारी तथा कार्यकारी भूमिका पाउने अवस्था बनिसकेको छैन । हाल १९ सदस्यीय मन्त्रिपरिषद्मा चार महिला मात्र छन् । दलितको उपस्थितिलाई एक राज्यमन्त्रीमा खुम्च्याइएको छ । सातै प्रदेशका मुख्यमन्त्री पुरुष छन्, तीमध्ये छ जना त खसआर्य समुदायका । संघीय वा प्रदेशसभामा महिला सांसदलाई उपसभामुखमै थन्क्याइएको छ, कर्णाली प्रदेशबाहेक । संख्या पुर्याउनकै लागि मात्र अपनाइने समावेशीकरण सार्थक हुन सक्दैन । त्यसरी लगिएका प्रतिनिधिहरूबाट आम महिला, दलित, उत्पीडित वर्गहरूले के लाभ प्राप्त गर्न सकेका छन् तथा तिनको हैसियत कस्तो छ भन्ने सवाल विचारणीय छ । तिनको न राज्यव्यवस्थामा पहुँच छ, न त सहभागिताको लाभ सम्बन्धित वर्गले अनुभूति गर्न पाएको छ । पछिल्लो तथ्यांक अनुसार निजामती सेवामा महिला उपस्थिति करिब २७ प्रतिशत छ । प्रदेश तथा स्थानीय तहमा महिला कर्मचारीको हिस्सा करिब २६ र स्वास्थ्य सेवामा ३६ प्रतिशत छ । पछिल्लो समय अन्य सरकारी सेवामा समेत महिला, आदिवासी, जनजाति लगायतको संख्यात्मक प्रतिनिधित्वमा बढोत्तरी हुँदै गएको छ । यद्यपि संख्यात्मक रूपमै पनि प्रतिनिधित्वको यो तह समानुपातिक समावेशी सिद्धान्तको कसीमा निकै कमजोर हो । प्रभावहीन पनि छ । अधिकांश महिला कर्मचारी सहायक स्तरमा छन् । माथिल्लो तहमा रहेका महिलाहरूलाई पनि क्षमता, रुचि तथा विज्ञता अनुसार गहन जिम्मेवारी नदिने प्रवृत्ति छ । अवसर पाउनुपर्नेले पाएका छैनन् । अर्कातर्फ समावेशीकरणको लाभ पाएकाहरू संख्या बढाउन सफल भए तर आफ्नो वर्गको हितका नीति बनाउने स्थानमा उनीहरूको पहुँच छैन । पहुँच हुनेहरूले समेत आफ्नो वर्गलाई प्रतिफल दिन सकेका छैनन्, चाहेका छैनन् । लक्षित वर्गको वर्गीकरण वस्तुपरक नहुनु, केवल संख्यात्मक प्रतिनिधित्वमा मात्र अल्झिनु, आर्थिकसामाजिक रूपमा कमजोर वर्गको पहिचान गर्दै उनीहरूको सशक्तीकरण, क्षमता विकास तथा समता र न्यायजस्ता विषयमा ध्यानै नदिनुले समावेशीकरण फोस्रो नारा मात्र बन्ने खतरा छ । आरक्षित समूहलाई कति कोटा छुट्याइयो तथा सो जेनतेन पूर्ति भयो कि भएन भन्नेमा बढी चासो छ । आफ्नो स्वार्थअनुकूल समावेशीकरणका निर्धारित प्रतिशत बढाउनुपर्ने आवाजसमेत जबरजस्त रूपमा उठ्ने गरेका छन् । एकातिर आरक्षण तथा सकारात्मक विभेदजस्ता समावेशीकरणका पद्धतिहरूले सार्वजनिक सेवामा योग्यता प्रणालीमाथि धावा बोलिरहनु अर्कातिर समावेशीकरणको लाभ माथिल्लो वर्गले कब्जा गरी तल्लो वर्ग जहाँको तहीँ हुने अवस्था रहनुले समावेशीकरण सम्बन्धी प्रयासहरूमा पुनरवलोकन तथा पुनःसंरचनाको खाँचो फ्रबल बनेको छ ।"
सात वर्षपछि खुल्यो जयबागेश्वरी,"(काठमाडौं)पशुपति क्षेत्रको मुख्य शक्तिपीठ जयबागेश्वरी मन्दिर ७ वर्षपछि सर्वसाधारणका लागि खुला भएको छ । २०७२ सालको भुइँचालोले क्षतिग्रस्त मन्दिरको पुनर्निर्माण सकिएपछि मन्दिर खुला भएको हो । पशुपति क्षेत्रमा आउने भक्तजन यो मन्दिरमा पनि आउने गर्छन्, जयबागेश्वरी टोल सुधार समिति अध्यक्ष छत्रानन्द वैद्यले भने, तर, मन्दिर जीर्ण भएपछि यहाँ पूजा गर्न सर्वसाधारण आउँदैनथे ।मन्दिरमा नित्य पूजा भने नियमित थियो । जयबागेश्वरीलाई लिच्छविकाल र मल्लकाल बीचका राजाको कुलदेवता मानिन्छ । मन्दिर पुनर्निर्माणसँगै भक्तजनको चहलपहल बढेको जयबागेश्वरी भण्डार तहबिलका पचली नाइके हरिओम वैद्यले बताए । पहिला पनि कसैलाई निषेध त गरिएको थिएन । अहिले मन्दिर नै नयाँ जस्तो अनुभव छ, उनले भने । जयबागेश्वरी तान्त्रिक विधिबाट पूजा हुने मन्दिर हो । चार पुजारीले पालैपालो पूजा गर्छन् । नियमित पूजाबाहेक जयबागेश्वरीमा वर्षैभरि विभिन्न पर्व र उत्सव पनि हुने गरेको छ । साउन शुक्ल नवमीको दिनबाट विशेष पूजा सुरु हुन्छ । नवमीका दिन पवित्रारोहण गरिन्छ । मार्गशुक्ल नवमीको राती मुलडबली अगाडि बोडेगाउँको नवदुर्गा नाच हुन्छ । बोडेको नवदुर्गालाई जयबागेश्वरीको मितिनी मानेर पूजा गर्ने परम्परा रहेको छत्रानन्दले बताए । पौष शुक्ल त्रयोदशीका दिनदेखि महिना दिनसम्म बिहानमा मकलमा आगो राखी देवीलाई आगो ताप्ने कार्यक्रमसमेत हुन्छ । मन्दिर जीर्ण हुँदा पर्वको रौनक नै घटेको थियो, वैद्यले भने, यी अवसरमा हुने भजन कीर्तनमा समेत बाधा पुगेको थियो ।पशुपतिनाथको जतिकै अचल सम्पत्ति भएको मानिने यो मन्दिर प्रचीनमध्येमा पर्छ । पशुपतिनाथका वरिपरि ९ वटा शक्तिपीठ छन् । तीमध्ये एक जयबागेश्वरी पनि भएको कुलचन्द्र कोइरालाको पुस्तक आराध्यदेव श्रीपशुपतिनाथ पुस्तकमा उल्लेख छ । जयबागेश्वरीको मन्दिरमा प्रत्येक १२ वर्षमा कलेबर फेर्ने गरिन्छ । कलेबर फेर्दा यहाँका मूर्ति र प्रत्येक टुँडालका चित्रसमेत फेरिन्छन् । १२ वर्षमा फेर्नुपर्ने कलेबर अहिले अगाडि नै फेरिएको छ । मन्दिर पुनर्निर्माण भएकाले कलेबर पनि चाँडै फेरियो, वैद्यले भने, दुई वर्षपछि फेरि कलेबर फेर्नुपर्छ । पहिला जयबागेश्वरीको मूर्ति थिएन । देवमाला वंशावलीका अनुसार पछि राजा वृषदेवको पालामा जयबागेश्वरी क्षेत्रमा ग्वल नाम गरेको सहर बसाले । राजा शिवदेवको पालामा जयबागेश्वरीको चञ्चल मूर्ति बनाएर त्यसमा चित्रकारी गरेको वंशावलीमा उल्लेख छ । पूजाका लागि आचार्यलाई पुजारी नियुक्त गरे । राजा अंशुवर्माले प्रत्येक वर्ष रङरोगन गर्न मुस्किल छ भनेर १२ वर्षमा कलेबर फेर्ने चलन बसाइदिए, देवमाला वंशावलीमा उल्लेख छ । जयबागेश्वरीलाई सरस्वतीकै अर्को रूप मानिन्छ । प्राचीन मन्दिर पुनर्निर्माणका क्रममा विवाद पनि भएको थियो । चुनासुर्कीलगायतका निर्माण सामग्रीबाट बनाउन लागेपछि विरोध भएको थियो । पछि पशुपति क्षेत्र विकास कोषले पुरातन सामग्रीकै प्रयोग गरेर पुनर्निर्माण गराएको हो ।"
लागूऔषधसहित १३ पक्राउ,"काठमाडौं (कास) लागूऔषध कारोबारमा संलग्न रहेको आरोपमा १३ जना पक्राउ परेका छन् । ४ थाई, २ भारतीय र ७ नेपालीलाई लागूऔषध नियन्त्रण ब्युरो कोटेश्वरले पक्राउ गरेको हो । जिल्ला अदालतबाट म्याद लिएर उनीहरूमाथि कारबाही चलाउन अनुसन्धान भइरहेको ब्युरोले जनाएको छ । पक्राउ पर्नेमा सोलुखुम्बुको माप्यदूधकोसी४ का ३५ वर्षीय लाक्पा शेर्पा, भारत बिहारको मधुवनीका ३८ वर्षीय फैज अहमद, धनुषा औरही३ का २९ वर्षीय अयान रेजा, ४५ वर्षीय जाकिर नदाफ, काभ्रेको भुम्लु४ का २४ वर्षीय दीपक तामाङ, नुवाकोट शिवपुरी८ का २९ वर्षीय लक्ष्मण बखती छन् । ब्युरोले २३ किलो ८ ग्राम लागूऔषध चरेससहित थाइल्यान्डका ४ जनालाई त्रिभुवन अन्तर्राष्ट्रिय विमानस्थलबाट पक्राउ गरेको छ । ब्युरोका प्रवक्ता डीएसपी नारायण रञ्जितकारका अनुसार माघ २८ मा काठमाडौंबाट बैंकक जान लागेका उनीहरूलाई पक्राउ गरेको हो । पक्राउ पर्नेहरूमा ४८ वर्षीया याओवालुक जुआब्स्री, ४२ वर्षीया परिचार्ट पम्प्रुक, २५ वर्षीय नाटापोल ट्रिचैया, १९ वर्षीया नट्नारी ट्रिचैया छन् । खैरो हेरोइन र त्यो नापतौल गर्ने डिजिटल तराजुसहित मोरङ लेटाङ२ का ३४ वर्षीय रोशन रिसाल, केराबारी३ का ३५ वर्षीय अमित श्रेष्ठ, बिहारका ३२ वर्षीय श्रवणकुमार महरा ब्युरोले पक्राउ गरेको छ ।"
नेपालले भारतसँग माग्यो थप ६८१ मेगावाट विद्युत् निर्यात अनुमति,"(काठमाडौं) नेपालले भारत सरकारसँग थप ६८१ मेगावाट विद्युत् निर्यात अनुमति मागेको छ । नेपाल भ्रमणका अवसरमा भारतीय परराष्ट्र सचिव विनयमोहन क्वात्रासमक्ष नेपाली पक्षले थप विद्युत् निर्यातको अनुमति मागेको हो । परराष्ट्रसचिव भरतराज पौडेलको निमन्त्रणामा दुईदिने नेपाल भ्रमणमा आएका भारतीय विदेश सचिव क्वात्रासँग नेपालले विद्युत् व्यापारका विषयमा भएको छलफलमा थप विद्युत् निर्यातका लागि अनुमति दिन अनुरोध गरेको हो । ऊर्जा, जलस्रोत तथा सिँचाइमन्त्री राजेन्द्र लिङ्देनसँग विदेश सचिव क्वात्राले गरेको भेटमा नेपाली पक्षले नेपालबंगलादेश विद्युत् व्यापारमा भारतीय सहयोगको समेत अनुरोध गरेको छ । गत वर्ष ऊर्जा सहकार्यमा भएको प्रगतिबारे समीक्षा र भारतले प्रसारण अनुमति दिएका आयोजनाबारे उक्त अवसरमा चर्चा भएको छ । नेपालले वर्षायाममा बढी हुने बिजुली भारतीय बजारमा बिक्री गर्दै आएको छ । हालसम्म भारतले १० आयोजनाबाट ४५२६ मेगावाट बिजुली भारत निर्यातको अनुमति दिएको छ । क्वात्रासँग नेपाली पक्षले थप ६८१ मेगावाट विद्युत् निर्यातको अनुमति मागेको छ । विशेषगरी नेपाली पक्षले भारतीय भूभाग र उसका संरचना प्रयोग गरी बंगलादेशसम्म एक सय मेगावाट विद्युत् निर्यातका लागि पनि अनुरोध गरेको छ । यससम्बन्धी बाँकी विषय यही फागुन ४ र ५ मा आयोजना हुने नेपालभारत १० औं सचिवस्तरीय बैठकले टुंग्याउने भारतीय पक्षले बताएको ऊर्जा सचिव दिनेश घिमिरेले जनाए । नेपाली पक्षले दीर्घकालीन रूपमा भारततर्फ विद्युत् निर्यातका लागि मार्गप्रशस्त गर्न अनुरोध गरेको र यसलाई भारतले सकारात्मक रूपमा लिएको उनको भनाइ छ । थप विद्युत् बिक्रीका लागि अनुमति दिन नेपाली पक्षले गरेको अनुरोधलाई सचिव क्वात्राले सकारात्मक रूपमा लिएको घिमिरे बताउँछन् । हामीले माथिल्लो तामाकोसीलगायतको गरी थप करिब ६८१ मेगावाट बिजुली निर्यात अनुमति मागेका हौं, उनले भने, यसमा भारत सरकार सकारात्मक छ । अबको ऊर्जा सचिवस्तरीय बैठकमा यसबारे थप छलफल हुनेछ । भारतले ३९ मेगावाटबाट हाल ४५२ मेगावाट निर्यातसम्म अनुमति दिएको र बाँकी आयोजनाको पनि बिस्तारै अनुमति दिने प्रक्रियामा रहेको क्वात्राले जनाएको सचिव घिमिरेले बताए । बंगलादेशसम्म विद्युत् निर्यातका लागि पनि नेपाली पक्षले गरेको आग्रहमा पनि क्वात्राले यस विषयलाई चाँडै टुंगोमा पुर्याउने प्रतिबद्धता जनाएको घिमिरेको भनाइ छ । नेपालले पहिलो चरणमा बंगलादेशसम्म ५० मेगावाट विद्युत् निर्यातको प्रयास गरेको थियो । गत भदौ दोस्रो साता बंगलादेशका ऊर्जा सहसचिव र नेपालको ऊर्जा सचिवस्तरीय बैठकमा नेपालबाट बंगलादेशले पहिलो चरणमा ५० मेगावाट बिजुली लैजाने सहमति भएको थियो । त्यसपछि नेपालबाट बंगलादेशसम्म बिजुली पुर्याउन भारतीय प्रसारण लाइन चाहिने र त्यसका लागि बंगलादेश र नेपाल दुवैले भारतलाई अनुमतिको अनुरोध गर्ने सहमति भएको थियो । नेपाल तथा बंगलादेशले भारतको प्रसारण लाइन प्रयोग गरी बिजुली निर्यात अनुमति मागे पनि त्यसमा हालसम्म कुनै प्रगति भएको छैन । यसबारेको एजेन्डा पनि आगामी सचिवस्तरीय बैठकमा मुख्य रूपमा पेस हुने घिमिरेले जनाए । हामीले बंगलादेशसम्म एक सय मेगावाट विद्युत् निर्यात गर्न चाहन्छौं, त्यसमा तपाईंहरूले सहयोग गर्नुपर्यो भन्दा क्वात्राले यसमा आफूले सक्दो प्रयास गर्ने जानकारी दिनुभयो, उनले भने । वर्षायाममा खेर जाने बिजुली भारतीय बजारमा बिक्रीका लागि नेपालले निर्यात अनुमति मागेको हो । उक्त अनुरोधलाई भारतीय पक्षले सकारात्मक रूपमा लिएको नेपाल विद्युत् प्राधिकरणका कार्यकारी निर्देशक कुलमान घिसिङले बताए । हामीले बर्खाका बेला नेपालको बिजुली खेर फाल्नुपर्ने अवस्था छ । त्यसैले यसलाई भारतीय बजारमा सजिलै बिक्रीका लागि अनुरोध गरिएको हो । यसमा भारत सकारात्मक देखिएको छ, उनले भने ।"
काठमाडौंरक्सौल रेलमार्गको ढाँचाबारे छलफल हुँदै,"भौतिक पूर्वाधार तथा यातायातमन्त्री श्रेष्ठसँगको भेटका क्रममा भारतीय विदेश सचिव क्वात्राले भारतीय कम्पनी कोंकण रेलवे कर्पोरेसनको प्राविधिक टोलीले चलाइरहेको जयनगरजनकपुरकुर्था रेल सञ्चालनको म्याद सकिएकाले नवीकरण गर्नुपर्ने बताएका थिए । रेलवे सञ्चालनका लागि नेपाली प्राविधिक जनशक्तिलाई तालिम दिएर दक्ष बनाउन सके उनीहरूले नै नेपालमा रेल सञ्चालनको काम गर्न सक्ने थिए, भारतीय विदेश सचिव क्वात्राको भनाइ उद्धृत गर्दै मन्त्री श्रेष्ठका प्रेस संयोजक कमल गिरीले भने, त्यसो गर्न सके नेपालको रेलवे सेवा दिगो, सुरक्षित र भरपर्दो हुने थियो । नेपाली प्राविधिक जनशक्तिलाई नै रेलवे सञ्चालनका लागि दक्ष बनाउने कुरा सकारात्मक र महत्त्वपूर्ण भएको उपप्रधानमन्त्री श्रेष्ठले बताए । भेटका क्रममा क्वात्राले उपप्रधानमन्त्री श्रेष्ठसँग अरुण तेस्रो आयोजनाको पहुँच मार्ग (एक्सेस रोड) छिटो निर्माण गरिदिने सम्बन्धमा पनि चासो राखेका थिए । जवाफमा श्रेष्ठले आफूहरूले त्यसलाई अघि बढाउने बताए । रेलमार्ग कनेक्टिभिटीका सम्बन्धमा दुवै पक्षले जयनगरकुर्थाबिजलपुराबर्दिबास र बथनाहाविराटनगर रेल परियोजनाका बाँकी खण्डको निर्माण सकी चाँडै सञ्चालनमा ल्याउने सहमति जनाएका छन् । जनकपुरजयनगरकुर्थासम्म रेल चले पनि बिजलपुरासम्म छिट्टै सञ्चालन गर्न भारत तयार देखिएको भौतिक मन्त्रालयका सचिव शर्माको भनाइ छ । त्यसका लागि भारत सरकारबाट बिजलपुरामा निर्माणाधीन भौतिक संरचना छिट्टै हस्तान्तरण गरिने भएको छ, उनले भने, बिजलपुराबर्दिबास खण्डको जग्गाको मुआब्जा छिटो टुंग्याउन भारतले नेपाल सरकारलाई भनेको छ । बथनाहविराटनगर रेल परियोजनाको काम सकेर छिट्टै भौतिक संरचना हस्तान्तरण गर्न भारत तयार रहेको मन्त्रालयले जनाएको छ । बथानाहदेखि विराटनगर भन्सारसम्म ८ किमि दूरीमा भारतले भौतिक संरचना निर्माण गरिदिएको रेल विभागका महानिर्देशक रोहित बिसुरालको भनाइ छ ।"
भैरहवामा एकीकृत जाँच चौकी निर्माण सुरु,"(भैरहवा)नेपालभारत सीमामा वषौंदेखि अलपत्र एकीकृत जाँच चौकी (आईसीपी) आयोजना निर्माण प्रक्रिया अघि बढेको छ । सुनौलीभैरहवा नाकामा आईसीपी निर्माण गर्न लागिएको हो । सन् २००५ मा आयोजनाका लागि नेपालतर्फ आवश्यक पर्ने जमिनबाहेक प्राविधिकसहितको सम्पूर्ण निर्माण कार्य भारतीय पक्षको लगानीमा गर्ने सम्झौता छ । नेपालभारत सरकारबीच सम्पन्न सम्झौताबमोजिम नेपालका तर्फबाट गरिनुपर्ने जग्गा अधिग्रहणको काम १४ वर्षअघि सकिएको हो । तर भारतीय पक्षबाट गरिनुपर्ने जग्गा अधिग्रहणलगायत काम नगरिँदा आयोजना अलपत्रमा परेको थियो । आयोजनाका लागि नेपालतर्फ अधिग्रहित जमिनको स्वामित्व आईसीपी संरचना निर्माणका लागि भारतीय ठेकेदारलाई केही दिनअघि हस्तान्तण गरिएपछि आयोजना निर्माण प्रक्रिया अघि बढेको हो । सुनौलीभैरहवा नाकाको आईसीपी निर्माण काम अघि बढेको भैरहवा भन्सार कार्यालयका प्रमुख मनिराम पौडेलले जनाए । यहाँको आईसीपी निर्माण प्रक्रिया बल्ल अघि बढेको छ, उनले भने, आयोजनाको शिलान्यास अति चाँडो गर्ने गरी तयारी गर्न भारतीय ठेकेदारलाई भनेका छौं । १० दिनभित्र आयोजना शिलान्यास गर्न सकिने गरी तयारी गर्न भारतीय पक्षलाई भनिएको उनले जनाए । गत आइतबार भैरहवा भन्सार कार्यालयमा आईसीपी निर्माणका लागि नेपालतर्फ अधिग्रहित जमिनमा आवश्यक संरचना बनाउन भारतीय ठेकेदार कम्पनी केएसएम वसिर मोहम्मद एन्ड सन्स लखनउ भारतलाई लिखित रूपमा हस्तान्तरण गरिएको छ । नेपालतर्फ अधिग्रहण गरिएको ३५ हेक्टर (५२ बिघा) जमिनको स्वामित्व सहरी विकास मन्त्रालयसँग थियो । आईसीपी निर्माणका लागि भारत सरकारले राइट्स कम्पनी भारतको कन्सल्टेन्टलाई अधिकार दिएको छ । आयोजनाको डिजाइन तथा ड्रोइङ, ठेकेदार छनोट, सुपरिवेक्षण, गुणस्तर जस्ता कार्यको व्यवस्थापन जिम्मा कम्पनीले पाएको छ । नेपालतर्फको जमिन हस्तान्तरण गरिएलगत्तै भारतीय ठेकेदार कम्पनीले भैरहवा भन्सार कार्यालयले पार्किङ (यार्ड) का रूपमा प्रयोग गर्दै आएको उक्त जमिन खाली गराएर आफ्ना सामान राख्ने चारवटा गोदाम बनाउन थालेको छ । सम्झौताअनुसार नेपाली पक्षले आफ्नोतर्फ जग्गा अधिग्रहण गरेर भारतीय पक्षलाई काम गर्ने वातावरण बनाइदिने, ढुंगा, गिट्टी, बालुवा जस्ता नदीजन्य निर्माण सामग्री उनीहरूले नै खरिद गर्ने गरी उपलब्ध गराइदिन सहजीकरण गरिदिने र निर्माण कार्यका लागि भारतीय पक्षलाई आवश्यक सामान तथा उपकरणको प्राप्त सूचीअनुरूप नेपालतर्फ ल्याउन नेपालले भन्सार छुट गराउनुपर्छ । आयोजना निर्माणका लागि आवश्यक सामान तथा उपकरणको सूची भन्सार छुट स्वीकृतिका लागि पेस गरिएको भन्सार प्रमुख पौडेलले बताए । ती सामान तथा उपकरण आयात गर्न सहरी विकास मन्त्रालयले स्वीकृत गरी अर्थ मन्त्रालयमा पठाउनुपर्छ । २ अर्ब ३७ करोड ५३ लाख भारतीय रुपैयाँ लागतको भैरहवाको आईसीपी निर्माणका लागि भारतीय पक्षबाट ड्रइङ र डिजाइन तयार पारी १५ सेप्टेम्बर २०१७ मा इस्टिमेट, डिजाइन, ड्रइङसहितको विस्तृत इन्जिनियरिङ रिपोर्ट नेपाललाई बुझाएको सहरी विकास तथा भवन निर्माण विभागको भनाइ छ । नेपालतर्फको कुल ३५ हेक्टर जमिनमध्ये २२५४ हेक्टरमा एकीकृत जाँच चौकीका लागि आवश्यक भवन र गोदाम निर्माण हुने उल्लेख छ । यसअन्तर्गत भन्सार, अध्यागमन, पशु र प्लान्ट क्वारेन्टाइन, भन्सारका लागि आवश्यक पार्किङ, प्रयोगशाला, अधिकृत ब्यारेक, सुरक्षाकर्मीको ब्यारेक, विद्युत्को सबस्टेसन, पेट्रोल पम्प, दमकल, दुईवटा प्रवेशद्वार, सुरक्षा पर्खाललगायतका भवन निर्माण हुनेछन् । सबै सुविधा एउटै स्थलबाट उपलब्ध हुने मोडेलको आयोजना हो यो । आयोजनाको सम्पूर्ण काम अब भारत सरकारले जिम्मेवारी दिएको भारतीय राइट्स कम्पनीको हुने सहरी विकास मन्त्रालय मातहतको भैरहवास्थित संघीय आयोजना कार्यान्वयन इकाइ रूपन्देहीका इन्जिनियर टीकाबहादुर थापाले बताए । हामीले उनीहरूलाई जमिन दिने हो, दियौं, उनले भने, अब निर्माण जिम्मा भारतीय पक्षको हुनेछ । हामी सहजीकरणको मात्र गर्छौं ।"
अर्थ संक्षेप,"कोकाकोलाको नयाँ पेय ॅचार्ज्डकाठमाडौं (कास) कोकाकोला नेपालले चार्ज्ड नामक नयाँ इलेक्ट्रिफाइङ पेय पदार्थ सार्वजनिक गरेको छ । सोमबार काठमाडौंको एलओडीमा चार्ज्ड पेय पदार्थ सार्वजनिक गरिएको हो । यो नयाँ पेय पदार्थले उपभोक्तालाई बेरीको स्वादमा इलेक्ट्रिफाइङ फिजी जिङ प्रदान गर्ने कोकाकोलाले जारी गरेको विज्ञप्तिमा उल्लेख छ । यस उत्पादनमा भएको बेरी बोल्टको स्वाद युवा वर्गले मन पराउने कोकाकोला नेपालका कन्ट्री डाइरेक्टर आदर्श अवस्थीले बताए । उपभोक्तालाई नयाँ स्वादसँगै स्थानीयपन पनि पस्किँदै कोकाकोला एक पूर्ण बेभरेज कम्पनी बन्ने रणनीति रहेको बोटलर्स नेपालका म्यानेजिङ डाइरेक्टर दीपक सेन्ठिल नाथको भनाइ छ । चार्ज्ड नेपालभरका किराना पसललगायत डिपार्टमेन्ट स्टोटमा २५० एमएलको पुनः प्रयोग हुने पेट बोतलमा उपलब्ध रहेको कम्पनीले जनाएको छ ।भूकम्पपीडितलाई महासंघको राहत काठमाडौं (कास) नेपाल उद्योग वाणिज्य महासंघ (एफएनसीसीआई) ले टर्कीका भूकम्पपीडितलाई राहत सामग्री प्रदान गरेको छ । प्रभावित क्षेत्रमा राहत सामग्री पठाउन महासंघले राष्ट्रिय विपद् जोखिम न्यूनीकरण तथा व्यवस्थापन प्राधिकरणअन्तर्गतको त्रिभुवन अन्तर्राष्ट्रिय विमानस्थलस्थित मानवीय सहायता स्थललाई सहायता सामग्री हस्तान्तरण गरेको हो । सहयोग सामग्रीमा ज्याकेट, ट्राउजर, स्लिपिङ ब्याग, स्यानिटरी प्याड, डाइपर, मेडिकल ग्लब्स, ब्यान्डेज, अक्सिजन मास्कलगायत रहेको महासंघले जनाएको छ । संस्थागत सामाजिक उत्तरदायित्वअन्तर्गत प्राकृतिक विपत्तिमा परेका टर्कीका नागरिकलाई महासंघले राहत सामग्री पठाएको हो । १०२ चार्टर्ड एकाउन्टेन्ट दीक्षित काठमाडौं (कास) नेपाल चार्टर्ड एकाउन्टेन्ट्स संस्थाको पाँचौं दीक्षान्त समारोहबाट १०२ जना चार्टर्ड एकाउन्टेन्ट दीक्षित भएका छन् । गत वैशाख ९ पछि संस्थाको सदस्यता प्राप्त गरेका चार्टर्ड एकाउन्टेन्ट सदस्यलाई महालेखापरीक्षक टंकमणि शर्मा दंगालले दीक्षित भएको प्रमाणपत्र प्रदान गरे । प्रमाणपत्र वितरणपछि नेपाल चार्टर्ड एकाउन्टेन्ट संस्थाका अध्यक्ष भाष्कर सिंह लालाले दीक्षित हुनेलाई शपथग्रहण गराएका थिए । लेखा व्यवसायीले सुझबुझपूर्ण, धैर्य, मिहिनेत तथा साहससाथ कार्य गर्नुपर्नेमा महालेखापरीक्षक दंगालले जोड दिए । चार्टर्ड एकाउन्टेन्टहरूले अंकसँग खेल्नुपर्ने भएकाले इमानदारी सबैभन्दा महत्त्वपूर्ण रहेको उनको भनाइ छ । राजस्व चुहावट रोक्न तथा अर्थतन्त्रमा विश्वासको वातावरण बनाउन लेखा व्यवसायीको इमानदारीले विशेष अर्थ राख्ने राष्ट्रिय योजना आयोगका पूर्वउपाध्यक्ष स्वर्णिम वाग्लेले बताए । केडमा डिजिटल भुक्तानी गर्दा एनआईसी एसियाका ग्राहकलाई छुट काठमाडौं (कास) एनआईसी एसिया बैंकका ग्राहकले काठमाडौंको दरबारमार्गस्थित दरबार मलमा रहेको केड कम्पनीमा किनमेल गरी डिजिटल भुक्तानी गर्दा २० प्रतिशत छुट पाउने भएका छन् । यससम्बन्धी समझदारीपत्रमा बैंकका तर्फबाट लाइफ स्टाइल बैंकिङ युनिभर्स प्रमुख श्यामप्रसाद लामिछाने र केड कम्पनीका प्रबन्ध निर्देशक डिप्रिना शाक्यले हस्ताक्षर गरे । उक्त समझदारीअनुसार एनआईसी एसिया बैंकमा खाता खोलेर मोबाइल बैंकिङ एप, डेबिट कार्ड, क्रेडिट कार्ड वा प्लाटिनम कार्ड प्रयोगकर्ताले केड कम्पनीमा किनमेल गरी डिजिटल भुक्तानी गर्दा २० प्रतिशत छुट पाउनेछन् । बैंकका कर्मचारीले पनि २५ प्रतिशत छुट पाउने बताइएको छन् ।"
बीबीसी कार्यालयमा भारत सरकारको छापा,"(नयाँदिल्ली)गुजरात दंगामा प्रधानमन्त्री नरेन्द्र मोदीको भूमिकामाथि प्रश्न उठाउने डकुमेन्ट्री सार्वजनिक गरेको एक महिना नबित्दै बीबीसीको कार्यालयमा भारत सरकारले छापा मारेको छ । बीबीसीको दिल्ली र मुम्बईस्थित कार्यालयमा केन्द्र सरकारमातहतको आयकर विभागले मंगलबार छापा हानेको हो । बीबीसीले जनवरी१७ मा इन्डिया ः द मोदी क्वेसन डकुमेन्ट्रीको पहिलो इपिसोड सार्वजनिक गरेको थियो । त्यसको दोस्रो इपिसोड जनवरी२४ मा आएको छ । मोदी गुजरातको मुख्यमन्त्री भएका बेला हिन्दुमुस्लिम दंगामा क्षति रोक्नका लागि प्रभावकारी भूमिका खेल्न नसकेको डकुमेन्ट्रीमा देखाइएको छ । भारत सरकारले डकुमेन्ट्री प्रदर्शनमा रोक लगाएको थियो । आयकर विभागका अधिकारीहरू बिहान ११ बजे बीबीसीको दिल्ली र मुम्बई कार्यालय पुगेका थिए । उनीहरूले बीबीसीका सबै कर्मचारीलाई मोबाइल अफ गर्न लगाएर बैठक कक्षमा बसाएका थिए । अपराह्न ५ बजेपछि मात्रै कर्मचारीलाई काम गर्ने छुट दिइएको छ । विभागका अधिकारीले फाइनान्स डिपार्टमेन्टको ल्यापटप, कम्प्युटर र कर्मचारीका मोबाइल नियन्त्रणमा लिएका छन् । आयकर छलीको आशंकामा बीबीसी कार्यालयमा छापा मारिएको अनुमान गरिए पनि आयकर विभागका अधिकारीले यसलाई नियमित सर्वेक्षण मात्रै भनेका छन् । बीबीसीमाथि छापा मारिएको घटनाप्रति प्रेस जगत् र राजनीतिक क्षेत्रबाट विरोध गरिएको छ । प्रेस क्लब अफ इन्डियाले सरकारको आलोचनात्मक समाचार प्रकाशन प्रसारण गर्ने मिडियामाथि भइरहेको आक्रमणकै शृंखलाका यस घटनालाई लिएको जनाएको छ । क्लबले अन्तर्राष्ट्रिय प्रसारण नेटवर्कमाथि सरकारबाट भएको कारबाहीले विश्वकै ठूलो लोकतन्त्र रहेको भारतको प्रतिष्ठालाई नोक्सान पुगेको जनाएको छ । आफ्नो एजेन्सीको प्रयोग गरेर मिडियालाई धम्क्याउने र तर्साउने काम गरेर शक्ति दुरुपयोग नगर्न क्लबले सरकारलाई आग्रह गरेको छ । सरकारी एजेन्सीले यसअघि दैनिक भास्कर, न्युज लउन्ड्री, न्युज मिनट, द क्विन्ट, द वाएर, भारत समाचार र एनडीटीभीजस्ता मिडियामाथि छापा मारिसकेको छ । सरकारमाथि आलोचनात्मक दृष्टिकोण राख्ने मिडियाहरू सरकारी संयन्त्रको निसानामा पर्ने गरेका हुन् । बीबीसीले २००२ को गुजरात दंगासम्बन्धी डकुमेन्ट्री सार्वजनिक गरेलगत्तै छापा मारिएको भन्दै एडिटर गिल्ड अफ इन्डियाले चिन्ता व्यक्त गरेको छ । एडिटर गिल्डले विज्ञप्तिमा सरकारको नीति र सत्ताधारी दलको आलोचना गर्ने प्रेस संस्थालाई डर देखाउन तथा धम्क्याउन सरकारी एजेन्सीको दुरुपयोग बढेको र बीबीसीमाथिको छापामारी त्यसैको निरन्तरता रहेको जनाएको छ । विपक्षी भारतीय राष्ट्रिय कंग्रेसले बीबीसीमाथि छापा हानिएको घटनालाई अघोषित आपत्काल को संज्ञा दिएको छ । पार्टीको आधिकारिक ट्वीटर ह्यान्डलबाट भनिएको छ पहिला बीबीसीको डकुमेन्ट्री आयो, त्यसलाई बन्द गरियो । अब बीबीसीमाथि छापा हानिएको छ । अघोषित आपत्काल । बीबीसीको कार्यालयमा छापा मारिएको घटनाप्रति आम आदमी पार्टी, तृणमूल कंग्रेस र समाजवादीले पनि विरोध जनाएका छन् । सत्तारूढ भाजपाले भने आयकरको छापालाई कानुनी प्रक्रिया भन्दै बचाउ गरेको छ । पार्टी प्रवक्ता गौरव भाटियाले पूर्वप्रधानमन्त्री इन्दिरा गान्धीले बीबीसीलाई प्रतिबन्ध नै लगाएको स्मरण गराउँदै अहिले कानुनी बाटोको प्रयोग गरिएको भनेका छन् । मिडियासँग उनले बीबीसीलाई भ्रष्ट बकवास कर्पोरेसन बनेको आरोप लगाए । उनले बीबीसीलाई भारतमा पत्रकारिता गर्न पूरा अधिकार रहे पनि यहाँको कानुन पालना गर्नुपर्ने भनेका छन् ।"
पाठेघर उपचारमा शिविरकै भर,"(अछाम) उमेर बल्ल २७ वर्ष । साथमा ५ छोरी । तीन पटक गर्भपतन गराइसकेकी । अछामको दुर्गम ढकारी गाउँपालिका५ की नन्दा (नाम परिवर्तन) को १४ वर्षको उमेरमा विवाह भयो । बिहेको १३ वर्षमा उनी ५ छोरीकी आमा भइसकिन् । गर्भमा भएका ३ भ्रूण पनि छोरी नै भएको थाहा पाएपछि उनले भारतको लखनउ गएर गर्भपतन गरिन् । उनलाई फेरि छोरा पाउनैपर्ने दबाब छ । एक वर्षदेखि पाठेघर खस्ने समस्याले पीडित उनलाई आफ्नो स्वास्थ्य ठिक नभएको महसुस धेरै पटक भयो । योनिमार्गमा केही भारी वस्तु आएर बसे जस्तो हुने, तल्लो पेट, कम्मर दुख्ने र तिघ्रादेखि खुट्टासम्मै दुख्दा अप्ठ्यारो हुने गरेको छ । यस्ता समस्या देखिन थालेपछि जिल्ला अस्पताल मंगलसेन गएँ । त्यताबाट ठूलो अस्पतालमा गएर जाँच गर्न भनेका थिए, उनले भनिन्, छोरी धेरै जन्मेको भन्दै श्रीमान्, सासूससुराले पनि वास्ता गर्दैनन् । उपचार गर्न एक्लै जान सकिँदैन ।मंगलसेन नगरपालिका१३ बस्तीकी ४१ वर्षीया रत्ना (नाम परिवर्तन) को पाठेघर खसेको आठ वर्ष भयो । सुरुका केही वर्ष समस्या लुकाएर बसेकी उनले रोगले च्याप्दै गएपछि भने उपचार गराइदिन परिवारसँग समस्या राखिन् । श्रीमान् कामको सिलसिलामा भारतमा भएका कारण उनलाई अस्पताल जान सजिलो थिएन । श्रीमान्ले समय मिलेका बेला भारतमै बोलाएर उपचार गराउने भनेपछि उनी समस्यासँग जुधिरहिन् । यहीबीच चार वर्षअघि पाठेघर खसेका महिलाको उपचारका लागि मंगलसेनमा शिविर आएपछि उनले त्यतै शल्यक्रिया गराइन् । शिविरमा डाक्टरले बेलाबेलामा स्वास्थ्य जाँच गराइराख्न सुझाएका थिए । म एक्लैले कहाँ गएर जँचाउनु । समस्या फेरि उस्तै छ । श्रीमान् बम्बैमा छन् सबैसँग भन्न पनि सकिँदैन, उनले भनिन्, फेरि शिविर आए त्यतै देखाउँला भन्ने सोचेकी थिएँ, शिविर नै आएन । नन्दा र रत्ना जस्तै अछाममा धेरै महिला यो समस्यासँग जुधिरहेको जिल्ला अस्पताल अछामका डा अतुल भारद्वाज बताउँछन् । उनका अनुसार पाठेघर खस्नु भनेको गर्भाशयलाई बाँधेर राख्ने नसा कमजोर भएर त्यससँग जोडिएका अंग बिस्तारै तल खस्नु हो । पाठेघर खस्नुका अन्य कारण कम उमेरमा विवाह हुनु, छोटो जन्मान्तरमा बच्चा जन्माउनु, बच्चा जन्मिसकेपछि चाँडै साल झर्न बल प्रयोग गरी साल निकाल्नु, सुत्केरी अवस्थामा बढी शारीरिक श्रम गर्नु र पोषिलो कुरा नखानु हो । पाठेघर खसेको समस्या ल्याएर आएका महिलाको उपचार जिल्ला अस्पतालमा गर्न नसकिने र सुविधासम्पन्न अस्पतालमा पठाउनुको विकल्प नरहेको डा भारद्वाजले बताए । जिल्लामा महिलाको स्वास्थ्य उपचारलाई लक्षित गरेर अन्य शिविर सञ्चालन भए पनि पाठेघर खसेको समस्याका लागि केही वर्षयता शिविर सञ्चालन गर्न नसकिएको स्वास्थ्य कार्यालय अछामका प्रमुख झनक ढुंगानाले बताए ।"
ठूलो लक्ष्यमा नेपालको साहस,"कुशल शतकीय क्लबमाकुशल भुर्तेल एकदिवसीय अन्तर्राष्ट्रिय र ट्वान्ट्ी२० अन्तर्राष्ट्रिय दुबैमा शतक बनाउने नेपालको तेस्रो खेलाडी बनेका छन् । उनले नामिबियाविरुद्ध १ सय १५ रन बनाए ।एकदिवसीयमा यो उनको पहिलो शतक हो । सन् २०२१ को सेप्टेम्बरमा अमेरिकाविरुद्ध लिग २ कै खेलमा ओमानको मस्कटमा ८४ रन बनाउनु एकदिवसीय अन्तर्राष्ट्रियमा कुशलको यसअघिको उच्च स्कोर थियो । उनी एकदिवसीय अन्तर्राष्ट्रिय शतक बनाउने नेपालका पहिलो ओपनर बने । एकदिवसीय अन्तर्राष्ट्रियमा पहिलो शतक बनाउँदा खुसी नै लागिहाल्छ । त्योभन्दा पनि हाम्रो टिमले ठूलो विजय लक्ष्य पछ्याएको छ । आफ्नोभन्दा पनि टिमले राम्रो गरेकामा अझ खुसी छु, ओपनिङ ब्याटिङमा फर्किएका उनले भने, मलाई ओपनिङमै ब्याटिङ गर्न सजिलो लाग्छ । उनले गत वर्ष ओमानमै ट्वान्टी२० विश्वकप छनोटमा फिलिपिन्सविरुद्ध अविजित १ सय ४ रन बनाएका थिए । ट्वान्टी२० अन्तर्राष्ट्रियमा यसअघि उनको यो शतक थियो ।यसअघि पारस खड्का र दीपेन्द्रले एकदिवसीय अन्तर्राष्ट्रिय र ट्वान्ट्ी२० अन्तर्राष्ट्रिय गरी दुवै संरचनामा शतक बनाएका छन् । पारसले २०१९ मा यूएईविरुद्ध एकदिवसीय अन्तर्राष्ट्रियमा १ सय १५ र सन् २०१९ मा सिंगापुरविरुद्ध सिंगापुरमा अविजित १ सय ६ रन बनाएका थिए । दीपेन्द्रले गत वर्ष कीर्तिपुर मैदानमा पपुवा न्युगिनीविरुद्ध एकदिवसीय अन्तर्राष्ट्रियमा १ सय ५ रन बनाएलगत्तै मलेसियाविरुद्धको ट्वान्टी२० त्रिकोणात्मक शृंखलामा अविजित १ सय १० रन बनाएका थिए ।"
रोहितको हजार रन,रोहित एकदिवसीय अन्तर्राष्ट्रियमा एक हजार रन पूरा गर्ने नेपालको पहिलो ब्याटर बने । नामिबियाविरुद्ध ५५ रन बनाएसँगै उनले यो उपलब्धि हात पारेका हुन् । उनले ३३ औं खेल खेल्दै १ हजार रन बनाएका हुन् । रोहितले २०१८ मा नेदरल्यान्ड्सविरुद्ध एमस्टलभिनमा एकदिवसीय अन्तर्राष्ट्रियमा डेब्यु गरेका थिए । तर त्यसपछि खराब फर्मका कारण टिमबाट आउनेजाने भएका थिए ।सन् २०२१ को सेप्टेम्बरमा ओमान भ्रमणदेखि उत्कृष्ट पुनरामगन गरेपछि उनी प्रदर्शनकै आधारमा नेपालको कप्तान बनेका थिए । उनले ६ अर्धशतक र एक शतक बनाइसकेका छन् । एउटा अर्धशतकबाहेक अरू सबै ठूलो इनिङ्स उनले पुनरागमनपछि खेलेका हुन् । रोहित र ज्ञानेन्द्रले नेपालबाट सर्वाधिक ६ अर्धशतक बनाएका छन् । रोहितपछि नेपालबाट सर्वाधिक रन बनाउनेमा ज्ञानेन्द्र छन् । ज्ञानेन्द्रले २७ खेलमा ७ सय ३४ रन बनाएका छन् । मंगलबार रोहित केही भाग्यमानी पनि रहे । उनले २७ र ३९ रनमा हुँदा दुई जीवनदान पाए ।
हिमालयन शेर्पा अन्तिम आठमा,"मकवानपुर (कास) हिमालयन शेर्पा क्लब हेटौंडामा जारी सहिद स्मृति स्थानीय तह फुटबल प्रतियोगिताको क्वाटरफाइनल पुगेको गरेको छ । हेटौंडा५, पिप्लेक्याम्पा रंगशालामा भएको खेलमा वाग्मती युथ क्लब सर्लाहीलाई २१ ले पराजित गर्दै हिमालयनले फ्रेन्ड्स क्लबसँगको भेट पक्का गरेको छ । हिमालयन विदेशी खेलाडी यमीले ३७ औं र निशान लिम्बूले ६४औं मिनेटमा गोल गरे । वाग्मतीका सनम धिमालले ६६ औं मिनेटमा एक गोल फर्काए । वाग्मतीले दुवै गोल डिफेन्डरको गल्तीमा बेहोरेको थियो । निशानले वाग्मतीका गोलरक्षक र डिफेन्डरबीचको तालमेल अभावमा सहजै गोल गरेका हुन् । गोल बचाउनेक्रममा गोलरक्षक अनिश महतो घाइते हुन पुगे । सनमले विपक्षी गोलरक्षक किशोर गिरीले फुत्काएको बल नियन्त्रणमा लिँदै गोल गरेका हुन् । वाग्मतीका विजय घलानले गरेको प्रहार गोलरक्षक गिरीले फुत्काएका थिए । खेलको म्यान अफ द म्याच शेर्पाका निशान लिम्बू भए । उनले १० हजार प्राप्त गरेका छन् ।खेलमा दुवै टोलीले धेरै मौका नै सिर्जना गर्न सकेनन् । अधिकांश समयमा दुवैले मैदानको मध्यभागमै बल होल्ड गरेर खेले । हिमालयनको तुलनामा वाग्मतीका खेलाडी केही थकित समेत देखिन्थे । वाग्मतीका प्रशिक्षक सोनम लामाले दैनिक खेल भएका कारण खेलाडीले खेल्न नसकेको बताए । हामी अहिले तीन प्रतियोगितामा भाग लिइरहेका छौं । दैनिक खेल भइरहेको छ । जसले गर्दा खेलाडीले खेल्न सकेनन्, उनले भने । उनले डिफेन्डरको भने प्रशंसा गरे । हिमालयनका व्यवस्थापक विजेन्द्र पुडासैनीले विपक्षी डिफेन्डर बलियो हुँदा खेलमा मौका सिर्जना गर्न नसकिएको बताए । हाम्रा खेलाडीले खेल्नै सकेनन्, विशेषतः फरवार्डले । अर्को खेलमा हामी विदेशी खेलाडी थप्ने छौं, उनले भने । हिमालयनका कप्तान तथा फरवार्ड विश्वास श्रेष्ठले ए डिभिजनका लागि भर्खरै मात्र टिम बनाएका कारण समन्वय अभाव देखिएको बताए । हामी टिम बनाउँदै छौं, अझै राम्रो हुन्छ, उनले थपे । बुधबार क्यामरुनी क्लब एभिनिएर एफसी र वीरगन्ज युथ एकेडेमीबीच खेल हुनेछ ।"
संकटा क्लबको जित,"सर्लाही (कास) नव जनजागृति युवा क्लब सिमरालाई पराजित गर्दै संकटा क्लब मंगलबार सातौं राजर्षि जनक कप फुटबल प्रतियोगिताको सेमिफाइनल पुगेको छ । संकटाले ३० को जित निकालेको हो । वाग्मतीस्थित सन्तोष श्रेष्ठ स्मृति खेल मैदानमा मंगलबार तेस्रो क्वाटरफाइनलमा ३५ औं मिनेटमा आयुष घलानले गोल गर्दै संकटालाई अग्रता दिलाए । त्यसको दुई मिनेटपछि नै संकटाका गणेश हमालले टिमका लागि दोस्रो गोल गरे । उनले कप्तान सुनील बलको पासमा गोल गर्दै अग्रता दोब्बर पारे । मध्यान्तरसम्म २० ले अघि रहेको संकटाका मनीष डाँगीले ६० औं मिनेटमा तेस्रो गोल गरे । संकटाको तर्फबाट राष्ट्रिय टिममा रहेका आयुष घलान, सुनील बल, मनीष डाँगी, सुरजज्यू ठकुरी, रोशन पहरीले खेलेका थिए । मनीष डाँगी म्यान अफ द म्याच भए । उनले १० हजार रुपैयाँ प्राप्त गरे । उत्कृष्ट खेल पस्केको भन्दै आयोजकले प्रोत्साहनस्वरुप नव जनजागृतिका रोहन मगरलाई ५ हजारबाट पुरस्कार गरेको थियो ।"
"भ्यालेन्टाइन्स होइन, करण केसी डे","नेपाली क्रिकेटमा फेब्रुअरी १४ वा भ्यालेन्टाइन्स डेलाई करण केसी डे भन्ने गरिन्छ । नेपाल अहिले एकदिवसीय अन्तर्राष्ट्रियमा रहनुको प्रमुख एउटा कारण करण नै हुन् । करणले फेब्रुअरी १४ मा खेलेको एउटा असाधारण इनिङ्सले नेपाललाई अहिलेको स्थितिमा पुर्याएको हो । सन् २०१८ मा नामिबियाको विन्डहोकमा नेपालले क्यानडासँग विश्व क्रिकेट लिगको डिभिजन २ मा प्रतिस्पर्धा गर्दै थियो । नेपालसँग जितबाहेक विकल्प थिएन । जितेमा नेपाल विश्वकप छनोटमा पुग्थ्यो र त्यहाँबाट एकदिवसीय अन्तर्राष्ट्रिय मान्यतालाई प्रतिस्पर्धा गर्न पाउँथ्यो । हारले नेपाललाई डिभिजन २ मै राख्थ्यो । तर, १ सय ९५ रनको लक्ष्य पाएको नेपालले १ सय ४४ रन बनाउँदा ९ विकेट गुमाइसकेको थियो । थप ५१ रन बनाउनुपर्ने नेपालको एकमात्र आशा करणमाथि थियो । करणले ३१ बलमा ३ चौका र ४ छक्कासहित अविजित ४२ रन बनाएपछि नेपालले खेल १ विकेटले जित्दै विश्वकप छनोटमा पुगेर एकदिवसीय अन्तर्राष्ट्रिय मान्यता पाएको थियो । त्यसयता फेब्रुअरी १४ लाई नेपाली क्रिकेटमा भ्यालेन्टाइन्स डेभन्दा पनि करण केसी डेको रूपमा बढी सम्झन थालिएको छ । फेरि मंगलबार फेब्रुअरी १४ कै दिन नेपालले विश्वकप लिग२ मा नामिबियाविरुद्ध ऐतिहासिक जित हात पार्दा करणले अर्को स्मरणीय प्रदर्शन गरे । उनले १० ओभरमा १ मेडन राख्दै ६१ रन खर्चेर ५ विकेट लिए भने १२ बलमा अविजित २० रनको फिनिसिङ इनिङ्स खेले । कप्तान रोहितले फेब्रुअरी १४ मा करण केसी डे घोषणा हुनुपर्ने भन्दै रमाइलो गरे ।"
प्रिन्स र देवराज विजयी,"विराटनगर (कास) पुलिसका प्रिन्स दाहालले विराटनगरमा मंगलबार सुरु १२ औं पुष्पलाल स्मृति राष्ट्रिय वरीयता ब्याडमिन्टन प्रतियोगितामा दोहोरो सफलता पाएका छन् । राष्ट्रिय च्याम्पियन प्रिन्सले कास्कीका विधान अधिकारीलाई २११७, २१११ ले हराए । उनले अर्को स्पर्धामा पुलिसका पूर्ण बोहराबाट वाकओभर पाए । एपीएफका देवराज राना पनि दोहोरो सफलता पाए । उनले एपीएफका विजित थापालाई २११९, २२२० र पुलिसका दीपक बोहरालाई २१९, २३२१ ले हराए ।शीर्ष १६ वरियताका खेलाडीको पुरुष एकलतर्फ आर्मीका रुकेश महर्जनले पनि दोहोरो सफलता पाए । उनले कास्कीका भुगोल गुरुङबाट वाकओभर पाए भने एपीएफका रोशन साउदलाई २१११, २११३ ले पन्छाए ।"
