शीर्षक,विवरण
"एमालेकै राष्ट्रपतिमा ओलीको अडान, दाहालको इन्कार","एक नेता भन्छन्, यो गठबन्धनमा जेजे एजेन्डा बोकेका दल छन्, उनीहरू कहिलेसम्म एकै ठाउँ हुन्छन् भन्ने अनिश्चितता भयो । यस्तोमा सरकार सुरक्षित हुने आधार खोज्नु अन्यथा भएन । राष्ट्रिय सहमतिको प्रस्तावले त्यस्तो आधार बनाउने विश्वास छ ।माओवादी नेताहरूका अनुसार राष्ट्रपति पनि एमालेलाई दिएपछि राज्यको सम्पूर्ण कमान्ड ओलीको हातमा हुने र सरकार कठपुतली मात्र हुने आशंकामा दाहाल छन् । बरु, प्रधानमन्त्री दाहाल गठबन्धनबाहिरबाट राष्ट्रपति चयनमा लागे पनि एमालेले तत्काल सरकार नछाड्ने, बरु उपयुक्त समयमा बदलाको कदम चाल्ने अनुमान उनको छ । नाटकीय मोडमा दाहाल नेतृत्वमा सरकार बनाउन भूमिका खेलेका एमाले अध्यक्ष ओली र प्रधानमन्त्री दाहालबीच शृंखलाबद्ध भेटवार्ता भइरहेका छन् तर अविश्वास बढ्दै छ । यही बेला कांग्रेसका केही नेताले फागुन १० मा गठबन्धन भत्किने सार्वजनिक अभिव्यक्ति दिएपछि ओली झस्किएका छन् ।"
सधैं प्रयोग सधैं सावधानी,"(काठमाडौ)काठमाडौं बुद्धनगरस्थित घरमा बुधबार राति साढे १० बजे खाना पकाउने ग्यास लिक भएर आगलागी हुँदा कांग्रेस सांसद चन्द्र भण्डारी र उनकी आमा हरिकला भण्डारी घाइते भए । हरिकलाको बिहीबार बिहान उपचारका क्रममा कीर्तिपुरस्थित अस्पतालमा निधन भयो । स्वास्थ्य अवस्था जटिल रहेका सांसद भण्डारीलाई थप उपचारका लागि भारतको मुम्बई लगिएको छ । बिहीबार नै दाङ तुलसीपुरमा पनि खाना पकाउने क्रममा ग्यास लिक भएर सिलिन्डर पड्किँदा २ जना घाइते भएका छन् । तुलसीपुर उपमहानगरपालिका१६ लहलौरा निवासी ५० वर्षीया कुसुम केसीले सञ्चालन गर्दै आएको कृषि बीउ उत्पादन कम्पनीमा खाना पकाउने क्रममा ग्यास लिक भएर पड्किँदा उनीहरू घाइते भएका हुन् ।केही घण्टाको अन्तरालमा भएका यी दुवै घटनाले सिलिन्डरको गुणस्तर र सुरक्षित प्रयोगबारे प्रश्न खडा भएका छन् । ग्यास सिलिन्डर प्रयोगबारे पर्याप्त जानकारी नहुँदा र म्याद नाघेको सिलिन्डरले बर्सेनि यस्ता घटना दोहोरिने गरेका छन् । ग्यास सिलिन्डरको हाइड्रोलिकहाइड्रोस्टाटिक प्रेसर टेस्ट, रेगुलेटर र कमसल पाइपसँगै सचेतनाका कमीले दुर्घटना बढेको जानकारहरूको भनाइ छ । सरकार र उद्योगी गैरजिम्मेवार भए, ग्यास प्रयोगबाट सचेतना फैलाउन नसक्दा बर्सेनि घटना दोहोरिएका छन् । उद्योगीहरूले पर्याप्त परीक्षणबिना सिलिन्डर पठाउँछन् तर बजार अनुगमन हुँदैन, उपभोक्ता अधिकार अनुसन्धान मञ्चका अध्यक्ष माधव तिमिल्सिनाले भने, ठूलो घटना भएका बेला सिलिन्डर, रेगुलेटर, भल्भ र पाइपको कुरा आउँछ । त्यसपश्चात् पुनः बिर्सिने बानीले समस्या निम्त्याएको छ । उनका अनुसार ग्यास दुर्घटना हुनुको एउटा कारण कमसल रेगुलेटर र पाइप पनि हो । तर, अनुगमन गर्ने जिम्मेवार निकायले चासो नदिएको उनको भनाइ छ ।नेपाल आयल निगमका एलपी तथा एभिएसन विभाग निर्देशक नेत्रप्रसाद काफ्लेका अनुसार मुलुकभर ५९ ग्यास उद्योग छन् । ती उद्योगका १ करोड ११ लाख सिलिन्डर बजारमा छन् । तिनको परीक्षण, प्रयोग विधि र सचेतनाको अभावले दुर्घटना हुने गरेको जानकारहरू बताउँछन् । सही तरिकाले प्रयोग नहुँदा घरघरमा सिलिन्डर बम रहेको अध्यक्ष तिमिल्सिनाको भनाइ छ । अहिले प्रत्येक घरमा सिलिन्डर बम छ, सही तरिकाले प्रयोग गर्न नसके ठूलो दुर्घटना निम्त्याउँछ, उनले भने, तर, नागरिकलाई सचेत गराउने हकमा सरकार गैरजिम्मेवार देखिएको छ । ग्यास विक्रेता महासंघका अध्यक्ष चन्द्र थापाले पछिल्ला घटना सचेतनाकै कमीले भएको दाबी गरे । अहिले देखिएको समस्या समाधान गर्न ग्यास डिलरदेखि नै सुधार गर्न आवश्यक रहेको उनको भनाइ छ । ग्यास प्रज्वलनशील पदार्थ भएकाले किरानातरकारीसँगै राखेर कारोबार सुरक्षित हुँदैन । समस्या पर्दा समाधान र प्रयोगबारे जानकारी गराउन सक्ने डिलरबाट ग्यास वितरण हुनुपर्ने नियम आवश्यक छ, अध्यक्ष थापाले भने, सर्वसाधारणले एनएस चिह्न भएको रेगुलेटर, तारले जेलिएको रबरको पाइप प्रयोग र सँगसँगै गुणस्तरीय चुलोको प्रयोग गर्नुपर्छ । रेगुलेटर र पाइप नेपाली भए एनएस चिह्न अंकित र विदेशी उत्पादन भए आईएसओ अंकित लोगो हेरेर मात्रै खरिद गर्न विज्ञ सुझाउँछन् । त्यस्तै, कुच्चिएको सिलिन्डर र म्याद नाघेको सिलिन्डर प्रयोग गर्दा घटना हुने जोखिम उच्च हुने अध्यक्ष थापाको भनाइ छ । खाना बनाउँदा भान्छाको झ्याल खुला राख्नुपर्यो, खाना पकाइसकेपछि रेगुलेटर बन्द गर्नुपर्यो, उनले भने, ग्यास लिकेज भएर गन्ध आए तत्काल सेफ्टी क्याप राखेर सिलिन्डर सुरक्षित तवरले खुला ठाउँमा राखी सम्बन्धित डिलरलाई जानकारी गराउनुपर्छ । सिलिन्डरको भल्भबाट पनि ग्यास लिक हुने सम्भावना रहेकाले उपभोक्ताले भल्भ कुच्चिएको वा बांगिएको अवस्थामा फिर्ता गर्नुपर्ने उनी बताउँछन् । रेगुलेटर र पाइप स्वदेशमा पनि उत्पादन हुने गरेका छन् । धेरैजसोले गुणस्तरको मापदण्ड पालना गर्न नसक्ने भएकाले त्यससम्बन्धी निकायले प्रभावकारी अनुगमन गर्नुपर्ने उपभोक्ताकर्मीको भनाइ छ । नेपाल गुणस्तर तथा नापतौल विभागका महानिर्देशक दीनानाथ मिश्रका अनुसार ग्यास पड्किनुमा विभिन्न कारण छन् । धेरैजसो ग्यास लिक रेगुलेटर भल्भबाटै हुने गरेको उनले बताए । गुणस्तरीय रेगुलेटर राख्न र पाइपको सही रूपमा फिटिङ गर्न उनले सुझाए । पाइप, रेगुलेटर र चुलोमा फिटिङ सही तरिकाले नहुँदा ग्यास लिकेज हुन सक्छ, यसप्रति एकदमै सजग हुनुपर्छ, उनले भने । सिलिन्डर किन्दा पनि केही आधारभूत पक्ष उपभोक्ताले बुझ्नैपर्ने विभागले जनाएको छ । भल्भका कारण पनि जोखिम हुने भएकाले सिलिन्डरमा सेफ्टी क्याप अनिवार्य हुनुपर्छ । सिलिन्डरको बडी लिकेजका सन्दर्भमा, ग्यास उद्योग, वितरक, डिलरमा समेत स्टोर हुने हुँदा लिकेज थाहा हुन्छ ।सर्वसाधारणले ग्यास सिलिन्डर खरिद गर्दा म्याद नाघेननाघेको र सिलिन्डर कुच्चिएको हेर्नुपर्ने विज्ञहरू बताउँछन् । विभागका महानिर्देशक मिश्रले सिलिन्डरको माथिल्लो सतहको भित्री बारमा लेखिएको म्याद हेरेर मात्र खरिद गर्न सुझाए । उनका अनुसार म्यादमा ए, बी, सी वा डी भनेर चारवटा अंग्रेजी अक्षरमध्ये एउटा र सालका दुई अंक लेखिएको हुन्छ । एउटा अक्षरले तीन महिना जनाउँछ । ए लेखिएको भए जनवरीदेखि मार्चसम्म बुझाउँछ, मिश्रले भने, त्यसैगरी, बी, सी र डीको अवधि हरेक ३ महिनाका दरले क्रमशः तोकिएको हुन्छ । त्यसपछि दुई अंक (जस्तैः २३, २४, २५, २६, २७, २८) लेखिएको हुन्छ । यसले म्याद सकिने अंग्रेजी मितिलाई जनाउँछ । यदि ए२४ लेखिएको भए २०२४ मार्चसम्म मात्रै प्रयोगको उपयुक्त म्याद हो । उनका अनुसार उद्योगहरूले सिलिन्डर बनेको १० वर्षमा हाइड्रोस्टाटिक टेस्ट गर्नुपर्छ । परीक्षण गर्दा सिलिन्डरको तौल घट्नुभएन । ३३ वर्षमा परीक्षण गर्दा सरोकारवाला निकायको उपस्थितिमा परीक्षण हुनुपर्छ, मिश्रले भने, परीक्षणमा केही समस्या देखिए तत्काल नष्ट गर्नुपर्छ । तर उद्योगहरूले यसको परीक्षणमा कति ध्यान दिएका छन् भन्नेबारे सम्बन्धित निकायले कडाइका साथ अनुगमन गर्नुपर्ने जानकारहरू बताउँछन् । ग्यास लिकेज भएर गन्ध आएमा तुरुन्त रेगुलेटर बन्द गरी चिसो कपडाले बेर्ने वा सेफ्टी क्याप लगाएर खुला ठाउँमा लैजानुपर्छ । कोठामा ग्यास लिक भएर गन्ध आएको अवस्थामा बिजुलीको स्विच अनअफ नगर्ने, सलाई, लाइटरजस्ता आगो उत्पन्न हुने सामग्री बाल्न नहुने नेपाल एलपी ग्यास उद्योग संघका अध्यक्ष कुश मल्ली बताउँछन् । ग्यास सिलिन्डरको सही प्रयोगबारे करिब ७५ प्रतिशतलाई जानकारी छैन । गाउँमा झन् समस्या छ, उनले भने, सिलिन्डर भएको कोठामा कुनै हालतमा सुत्नु हुँदैन । ग्यास लिक भएको अवस्थामा बत्ती बाल्दा स्पार्क भएर आगलागी हुने जोखिम हुन्छ । खाना पकाउँदा चुलो बलेनबलेको र ग्यासको गन्धबारे पनि उपभोक्ता सजग भइरहनुपर्छ । सिलिन्डरभन्दा चुलो केही उचाइमा राखेर प्रयोग गर्नुपर्छ । खाना बनाइसकेपछि चुलोसँगै रेगुलेटर बन्द गर्नुपर्छ । त्यस्तै, इलेक्ट्रिक तारको गुणस्तर पनि राज्यले तय गर्नुपर्ने अध्यक्ष मल्ली बताउँछन् । पछिल्लो समय सिलिन्डरमा समस्या देखिएको छैन, सचेतनाको कमीले घटना भइरहेका छन्, उनले दाबी गरे, ग्यास सिलिन्डरहरू नेपाल गुणस्तरअन्तर्गत बनेका छन् । सुरक्षाको हकमा नापतौल विभागले मापदण्ड बनाए हामी तयार छौं । जानकारहरूका अनुसार ग्यास सिलिन्डर प्रयोग गर्नेबारे सचेतनाका लागि स्थानीय निकाय नै सक्रिय हुन जरुरी छ । नेपाल आयल निगम, गुणस्तर तथा नापतौल विभाग र उद्योगीहरूको भूमिका पनि उत्तिकै रहेको उपभोक्ताकर्मी ज्योति बानियाँले बताए । ग्याससम्बन्धी छुट्टै ऐन बनाउन उनको माग छ । मापदण्डअनुसार नभए उद्योग सञ्चालन गर्न दिनु हुँदैन । उद्योगीहरूले एनएस चिह्न पाए पनि नाम मात्रैको हो, उनले भने, गुणस्तर तथा नापतौलले एनएस दिए पनि अनुगमन गर्दैनन् । यता, विभागका सूचना अधिकारी सञ्जीव ठाकुरले भने मापदण्ड पूरा गर्नेलाई मात्रै एनएस चिह्न प्रदान गरेको दाबी गरे ।"
सांसद भण्डारीको उपचार मुम्बईमा,"ग्यास चुहिएर भएको आगलागीबाट घाइते सांसद चन्द्र भण्डारीलाई थप उपचारका लागि भारतको मुम्बई लगिएको छ । बिहीबार दिउँसो श्री एयरलाइन्सको चार्टर्ड विमानमार्फत मुम्बई लगिएको हो । मुम्बईस्थित नेसनल बर्न्स सेन्टरमा उनको उपचार हुने भण्डारीका स्वकीय सचिव भुवन भुसालले जानकारी दिए ।भण्डारीकी ८६ वर्षीया आमा हरिकलाको भने उपचारका क्रममा बिहीबार बिहान निधन भएको छ । उनीहरूले राजधानी ग्यास प्रयोग गरेका थिए । रेगुलेटर बन्द नगर्दा ग्यास लिकेज भएर दुर्घटना भएको हो । सिलिन्डर, रेगुलेटर र पाइपमा केही समस्या देखिएको छैन ।चिकित्सकहरूका अनुसार आमाको ७० प्रतिशत र छोराको २५ प्रतिशत भाग जलेको थियो । दुवैको श्वासनलीमा तातो हावा र धूवाँका कारण जलन भएको हुन सक्ने कीर्तिपुर अस्पतालको विज्ञप्तिमा उल्लेख छ । भण्डारीलाई मुम्बईसम्म पुर्याउनका लागि नर्भिक अन्तर्राष्ट्रिय अस्पतालको मेडिकल एयर इभ्याक्युएसन टोली संलग्न छ । टोलीमा सघन उपचार विशेषज्ञ डा प्रदीप तिवारी, डा बृहस्पति केसी, डा रोशन शर्मा तथा पारामेडिक्सहरू दिनेश राई, सागर महर्जन र राज तामाङ छन् ।स्रोतका अनुसार सांसद भण्डारीको अनुहारमा आगोले पोलेका कारण श्वासनलीमा समेत असर परेको छ । श्वासप्रश्वासमा अप्ठ्यारो नहोस् भनेर इन्ट्युबेसन गरी मेकानिकल भेन्टिलेटरको सहायतामा श्वासप्रश्वास कायम गरिएको छ । कुनै पनि बेला श्वास नली सुन्निएर श्वासप्रश्वास बन्द हुने अवस्था आउन सक्छ, स्रोतले भन्यो, यात्राका क्रममा कुनै पनि जोखिम नहोस् भनेर उहाँलाई भेन्टिलेटरको सहायता दिइएको हो ।स्वास्थ्यमन्त्री पदम गिरीले कीर्तिपुर अस्पताल पुगेर उपचारको सम्पूर्ण जिम्मेवारी सरकारले लिने प्रतिबद्धता जनाएका थिए । कांग्रेस महामन्त्रीद्वय गगन थापा र विश्वप्रकाश शर्मा, नेता शेखर कोइराला, एनपी साउद र पूर्वगृहमन्त्री बालकृष्ण खाँणलगायत नेताले पनि अस्पताल पुगेर भण्डारीलाई भेटेका थिए ।"
उपसभामुखको जिम्मेवारी थपिँदै,"(काठमाडौं)प्रतिनिधिसभाको कार्यसञ्चालन, बैठक व्यवस्थापन, समितिहरूको गठन तथा कामकारबाहीसम्बन्धी नियमावलीको मस्यौदा तयार भएको छ । मस्यौदा समितिले बिहीबारको बैठकले नियमावलीको मस्यौदालाई पारित गरेको हो । मस्यौदा शुक्रबार सभामुख देवराज घिमिरेलाई बुझाउने तयारी छ । प्रतिनिधिसभाले पारित गरेपछि नियमावली कार्यान्वयनमा आउनेछ । नियमावलीको मस्यौदामा रहेका विषयमा कांग्रेस, एमाले, माओवादी केन्द्र, राष्ट्रिय स्वतन्त्र पार्टी, एकीकृत समाजवादी, जनमोर्चाबाट प्रतिनिधित्व गरेका समिति सदस्यहरू एक ठाउँमा रहेका छन् । केही व्यवस्थामा जनता समाजवादी पार्टी, नेमकिपालगायतका दलहरूको असहमति छ । समिति सदस्य तथा कांग्रेसका प्रमुख सचेतक रमेश लेखकका अनुसार महाभियोग प्रस्ताव, फौजदारी अभियोगमा सांसदको निलम्बन र स्वार्थ बाझिएको समितिमा सदस्य नबन्नेलगायतका विषयमा फरक मत राख्ने केही दलका सांसदले जानकारी गराएका छन् । तर ठूला दलहरू एक ठाउँमा भएकाले नियमावलीको मस्यौदा सदनबाट हुबहु पारित हुने सम्भावना रहेको छ । संवैधानिक परिषद्को सदस्यसमेत रहेका उपसभामुखको अधिकार र जिम्मेवारी बढाएर मस्यौदा तयार गरिएको छ । सभामुखको अनुपस्थितिमा उपसभामुखले पनि प्रतिनिधिसभाको बैठक आह्वान, प्रारम्भ र स्थगन गर्ने नयाँ व्यवस्था नियमावलीमा गरिएको छ । सामान्यतः प्रतिनिधिसभाको प्रत्येक बैठकको प्रारम्भ तथा स्थगन सभामुखले गर्ने व्यवस्था छ । तर, सभामुखले त्यसो गर्न नसक्ने परिस्थिति सिर्जना नभए के गर्ने भन्ने प्रश्नको जवाफमा प्रतिनिधिसभाको नियमावलीको मस्यौदामा भनिएको छ, तर, सभामुखले उपसभामुखलाई लिखित निर्देशन दिएमा वा सभामुख काबुबाहिरको परिस्थितिमा परी बैठकमा उपस्थित हुन नसकेमा उपसभामुखले बैठकको प्रारम्भ तथा स्थगन वा सभामुखले प्रारम्भ गरेको बैठकको स्थगनको घोषणा गर्नेछ । प्रतिनिधिसभा नियमावली २०७५ मा उपसभामुखलाई प्रतिनिधिसभा बैठक प्रारम्भ र स्थगन गर्ने अधिकार थिएन । यसबीचमा प्रतिनिधिसभाका तत्कालीन सभामुख कृष्णबहादुर महरा पक्राउ परेपछि नयाँ सभामुख चयन नभएसम्म कसरी संसद् सञ्चालन गर्ने भन्ने अन्योल हुँदा तत्कालीन उपसभामुख शिवमाया तुम्बाहाङ्फेले प्रतिनिधिसभा बैठक सञ्चालन गर्न पाएकी थिइनन् । राष्ट्रिय सभा नियमावलीले भने राष्ट्रिय सभा अध्यक्षको अनुपस्थितिमा उपाध्यक्षले बैठकको प्रारम्भ र स्थगन गर्ने व्यवस्था यसअघि नै गरिसकेको छ । प्रस्तावित नियमावलीको नियम १६९ मा महाभियोग प्रस्ताव प्रतिनिधिसभाको कार्यकालको अन्तिममा दर्ता भएर द्रुत प्रक्रियाबाट पनि टुंगो लाग्न सक्ने अवस्था नभए अर्को संसद्ले निर्णय गर्न सक्ने व्यवस्था गरिएको छ । प्रस्ताव (महाभियोग) प्रतिनिधिसभाको कार्यकाल पाँच महिनाभन्दा कम रहेको अवस्थामा दर्ता भएमा त्यस्तो प्रस्ताव कार्यव्यवस्था परामर्श समितिको परामर्शमा सभामुखले निर्धारण गरेबमोजिमको द्रुत प्रक्रिया अपनाई टुंगो लगाउन सकिनेछ, प्रस्तावित नियमावलीमा लेखिएको छ, द्रुत प्रक्रियाबाट समेत टुंगो लाग्न नसकेको महाभियोगको प्रस्ताव निर्वाचनपश्चात् गठन हुने प्रतिनिधिसभाका लागि अभिलेखका रूपमा रहनेछ । यसबारे निर्वाचनपछि गठन हुने प्रतिनिधिसभाले नै आवश्यक निर्णय गर्नेछ । महाभियोग प्रस्ताव संसद्मा पेस भएपछि छलफल हुने र त्यसरी छलफल समाप्त भएको तीन दिनभित्र महाभियोग सिफारिस समितिमा छानबिनका लागि पठाउनुपर्ने व्यवस्था गरिएको छ । यसअघि उक्त प्रस्ताव सभामुखले महाभियोग सिफारिस समितिमा पठाउनेछ भन्ने व्यवस्था थियो तर कति समयभित्र पठाउनुपर्ने उल्लेख थिएन । यस पटक भने सभामुखलाई तजबिजीको अधिकार कटौती गर्न लागिएको हो । नियमावलीको मस्यौदामा कुनै सांसदलाई फौजदारी अभियोगमा अदालतले पुर्पक्षका लागि थुनामा पठाए निलम्बन हुने प्रावधान राखिएको छ । यसअघि अदालतको अन्तिम फैसलापछि मात्रै निलम्बन र पदमुक्त हुने व्यवस्था थियो । नियमावली सदनबाट हुबहु पारित भए फौजदारी मुद्दामा जिल्ला, उच्च वा सर्वोच्च अदालतले पुर्पक्षका लागि थुनामा पठाउनासाथ सांसदको हैसियत रहने छैन । फौजदारी मुद्दा लागेर कानुनी कारबाही छलेर फरार रहे पनि सांसद पद निलम्बन हुनेछ । कुनै सदस्यलाई फौजदारी मुद्दामा अदालतको फैसलाले कैदको सजाय हुने ठहर भएकोमा त्यस्तो कैदमा बस्नुपर्ने अवधिभर वा कुनै सदस्यले फौजदारी मुद्दामा अदालतको फैसलाबमोजिम कैदको सजाय भुक्तान गरिरहेकामा सो अवधिभर वा कुनै सदस्यले कैद भुक्तान गर्न बाँकी रहेमा वा पक्राउ परी कैद भुक्तान नगरेसम्मको अवधिभर त्यस्तो सदस्य स्वतः निलम्बन भएको मानिनेछ, नियमावलीको मस्यौदामा भनिएको छ । कैदमुक्त भएपछि भने निलम्बन फुकुवा हुने व्यवस्था राखिएको छ । पक्राउ भएको कुनै सदस्यले सफाइ पाए वा थुनामुक्त भए निलम्बन फुकुवाको सूचनाको जानकारी सभामुखले सदनलाई तत्काल दिने र अधिवेशन चालु नरहेको अवस्थामा सूचना प्रकाशित गरिने प्रस्तावित नियमावलीमा उल्लेख छ । निलम्बन फुकुवा भएपछि स्थगित भएको पारिश्रमिक, सेवा र सुविधा निरन्तर रहनेछ । यसअघि फौजदारी अभियोगमा पुर्पक्षका लागि अदालतले थुनामा पठाए पनि संसद्को लोगो लगाइरहने अधिकार सांसदलाई थियो । यस पटक भने पुर्पक्षका लागि थुनामा गएको अवस्थामा लोगो लगाउन नपाउने व्यवस्था गर्न लागिएको हो । प्रतिनिधिसभा बैठकका कामकारबाहीलाई व्यवस्थित गर्ने कार्यव्यवस्था परामर्श समिति अब २१ सदस्यीय हुने नियमावलीको मस्यौदामा उल्लेख छ । यसअघि समितिमा १७ जना रहने व्यवस्था थियो । संसद्मा प्रतिनिधित्व गर्ने दलहरूको संख्या बढेकाले समितिको सदस्य संख्या वृद्धि गरिएको हो । सभामुखले दलीय प्रतिनिधित्वका आधारमा कार्यव्यवस्था परामर्श समितिमा सदस्य चयन गर्ने अभ्यास छ । समितिको अध्यक्ष सभामुख हुन्छन् । उपसभामुख, उपाध्यक्ष र कानुन, न्याय तथा संसदीय मामिलामन्त्री भने समितिको पदेन सदस्य रहने व्यवस्था छ । सभामुखले आवश्यक ठानेमा कुनै सदस्यलाई समितिमा आमन्त्रण गर्न पाउने प्रावधान पनि छ । प्रतिनिधिसभाको बैठक भर्चुअल माध्यमबाट पनि बस्न सक्ने व्यवस्था नियमावलीमा प्रस्ताव गरिएको छ । यसअघि कोरोना महामारीका बेला नियमकानुनको आधार नहुँदा प्रतिनिधिसभा बैठक बस्न अप्ठ्यारो परेको थियो । प्राकृतिक प्रकोप वा महामारीका कारण भौतिक उपस्थितिमा बैठक बस्न सम्भव छैन भन्ने कुरामा सभाका कम्तीमा एक चौथाइ सदस्य सहमत भई सो कुरा सभामुखलाई जानकारी गराएमा आवश्यकताअनुरूप कार्यव्यवस्था परामर्श समितिको परामर्शमा सभामुखको निर्णयअनुसार प्रविधिको प्रयोग गरी बैठक बस्न सकिनेछ, नियमावलीको मस्यौदामा लेखिएको छ । यसरी बस्ने बैठकको कार्यविधि सभामुखले निर्धारण गरेबमोजिम हुने पनि मस्यौदामा उल्लेख छ । प्रतिनिधिसभाले कार्यतालिका बनाएर काम गर्न सक्ने व्यवस्था प्रस्तावित नियमावलीमा छ । यसअघि प्रतिनिधिसभा र संसदीय समितिले कुन काम कति समयमा सक्ने भनेर तोक्ने गरिएको थिएन । प्रतिनिधिसभाले कार्यकालको सुरुमा नै दर्ता भएका विधेयक पनि पार लगाएको थिएन । प्रतिनिधिसभा कार्यकाल सकिएसँगै विधेयक निष्क्रिय हुन पुगेका थिए । यस पटक भने मस्यौदा समितिले नियमावलीमा सभाले सुव्यवस्थित ढंगले कार्यसम्पादन गर्ने सम्बन्धमा कार्यतालिका बनाई लागू गर्न सक्नेछ भन्ने प्रावधान राखेको छ । प्रतिनिधिसभा नियमावलीमा लैंगिक तथा समावेशी विषयमा नीति निर्माणका लागि समिति गठन गर्नुपर्ने नियमावली मस्यौदा समिति सदस्यहरूको माग थियो । नियमावली निर्माणका क्रममा महिला सदस्यहरूले महिला र समावेशी नीति निर्माणका लागि छलफल गर्ने मञ्च आवश्यक रहेको भन्दै त्यस्तो समितिको माग गरेका थिए । सोही मागलाई सम्बोधन गर्दै नियमावलीको मस्यौदामा लेखिएको छ, लैंगिक तथा समावेशीलगायतका विषयमा सभामा प्रतिनिधित्व गर्ने दलहरूको एकीकृत धारणा बनाउन तथा त्यस्ता धारणालाई बहस पैरवीमा ल्याउन सभामुख वा उपसभामुखको अध्यक्षतामा यस्तो एक इकाइ रहन सक्नेछ । उक्त इकाइको सदस्य संख्या र कार्यविधि भने सभामुखले कार्यव्यवस्था परामर्श समितिको परामर्शमा निर्धारण गरेबमोजिम हुने मस्यौदामा उल्लेख छ ।संघीय संसद्मा पत्रकारहरूलाई पहिलो पटक लबी रिपोर्टिङ को व्यवस्था गरिने भएको छ । रिपोर्टिङ गर्ने पत्रकारहरूका लागि यसअघि मिडिया सेन्टर र दर्शकदीर्घामा व्यवस्था हुँदै आएकामा अब भने लबीसम्म पहुँच हुने भएको हो । नियमावलीको मस्यौदामा भनिएको छ, प्रतिनिधिसभाको कामकारबाहीको प्रभावकारी सूचना प्रवाहका लागि सञ्चारकर्मीहरूसँगको भेटघाट र लबी रिपोर्टिङलाई व्यवस्थित गरिनेछ ।"
सुदूरपश्चिम मुख्यमन्त्रीलाई माओवादीको आस,"(धनगढी)विश्वासको मतका लागि नागरिक उन्मुक्ति पार्टीबाट वचन नपाएपछि सुदूरपश्चिमका मुख्यमन्त्री कमलबहादुर शाहले माओवादीको साथ पाउने आस गरेका छन् । छलफल दुवैतिर जारी राखे पनि राष्ट्रपति निर्वाचनले समग्र राजनीतिक घटनाक्रम फेरिने र विश्वासको मत प्राप्त गर्न झन् सहज हुने बुझाइमा शाह देखिन्छन् ।मुख्यमन्त्री शाहले शपथ लिएकै दोस्रो बिहान माघ २८ मा कैलालीस्थित जानकी गाउँपालिका६ जगतपुरमा रहेको नागरिक उन्मुक्ति पार्टीका संरक्षक रेशम चौधरीको घर पुगेर परिवारसँग भेट गरेका थिए । त्यसबेला उनले भनेका थिए, रेशम पनि मेरै भाइ हुन् । टीकापुर घटनालाई राजनीतिक रूपमा हेर्नुपर्छ र त्यही हिसाबले समाधान हुनुपर्छ । छिटोभन्दा छिटो रेशमको रिहाइ र टीकापुर घटनाका बन्दी छुटाउने अभियानमा म आजैदेखि लागिसकें । मुख्यमन्त्री शाहको यो भनाइ आफूले ३० दिनभित्र विश्वासको मत लिनुपर्ने संवैधानिक बाध्यतामा नागरिक उन्मुक्तिले सघाओस् र आफ्नो नेतृत्वको सरकारलाई विश्वासको मत प्राप्त होस् भन्ने अपेक्षामा निहित थियो । यसअघि एमाले संसदीय दलका नेता राजेन्द्रसिंह रावल नेतृत्वमा गठित सरकार विश्वासको मत प्राप्त गर्न नसकेर ढलेको थियो । रावल अन्तिमसम्म पनि नागरिक उन्मुक्तिले मत दिने र आफूले विश्वासको मत पाउनेमा ढुक्क थिए तर वर्तमान मुख्यमन्त्री शाह सुरुदेखि नै सजग देखिएका छन् । उनले नागरिक उन्मुक्ति र माओवादीका सांसदसँग आफ्नो तहबाट निरन्तर छलफल चलाइरहेका छन् । सम्पूर्ण ध्यान विश्वासको मतमा लगाएका मुख्यमन्त्री शाहले नियुक्त भएयता काठमाडौंमा नेताहरूसँगको भेटघाटलाई पनि उत्तिकै प्राथमिकता दिएका छन् ।नागरिक उन्मुक्ति अहिलेसम्म आफ्ना मागमा टसमस देखिन्न । जेलमा रहेका हाम्रा नेतालाई रिहा गर्नेबित्तिकै सबै बाटो खुलिहाल्छ नि, नागरिक उन्मुक्ति संसदीय दलका प्रमुख सचेतक लक्ष्मणकिशोर चौधरी भन्छन्, सरकारले चाह्यो भने कुनै ठूलो कुरै छैन ।यसअघि पुस २७ मा एमाले नेतृत्वको सरकार गठनका लागि अन्तिम समयमा समर्थन जनाएको नागरिक उन्मुक्तिका सांसद मुख्यमन्त्रीलाई विश्वासको मत दिने बेला बैठकमा अनुपस्थित भएका थिए । त्यसपछि प्रदेश सभामा सबैभन्दा ठूलो दल कांग्रेसको नेतृत्वमा सरकार गठन भएको हो । सरकारलाई चार सांसद रहेको एकीकृत समाजवादीको साथ छ । कांग्रेसका १९ र एकीकृत समाजवादीका चार गरी २३ सांसद छन् भने विश्वासको मत प्राप्त गर्न चार सांसद अपुग छन् । नागरिक उन्मुक्तिसँग ७ र माओवादीसँग ११ सांसद छन् ।सत्तारूढ दलका नेताहरूको नजर माओवादी सांसदतर्फ छ । उनीहरू माओवादीले मत दिने विश्वासमा छन् । त्यसका पछाडि उनीहरूले विभिन्न घटनाक्रमलाई आधार मान्ने गरेका छन् । माओवादीले समर्थन गर्न सक्ने पहिलो सम्भावनाअन्तर्गत राष्ट्रपति निर्वाचनसम्म अहिलेको सत्ता गठबन्धन फेरिन सक्ने प्रबल सम्भावनालाई उनीहरूले नियालिरहेका छन् । त्यो अवस्था उत्पन्न भएमा माओवादीले स्वतः आफू नेतृत्वको सरकारलाई समर्थन गर्ने कांग्रेस नेताहरूको विश्वास छ । दोस्रो आस आफूहरूले कुनै पनि ठाउँमा माओवादी नेतृत्वको सरकार गठनदेखि सञ्चालनसम्म असहयोग नगरेको कुरालाई उनीहरू आधारका रूपमा अर्थ्याइरहेका छन् । हामीले संघ र प्रदेश कतै पनि माओवादी नेतृत्वको सरकारलाई बाधा पुर्याएका छैनौं, बरु साथ र समर्थन गरेका छौं, कांग्रेसका एक सांसदले भने, त्यस आधारमा हाम्रो सरकारलाई पनि माओवादीले नैतिक आधारमा समर्थन गर्नुपर्ने देखिन्छ । त्यस तर्कमा माओवादीका सांसद पनि सहमत देखिन्छन् । माओवादीका एक सांसदले भने, राष्ट्रपतिको निर्वाचनसम्म घटनाक्रम अर्कै भइसक्ने जस्तो देखिँदै छ, त्यस अवस्थामा अहिलेको सरकारलाई समर्थन गर्नुपर्ने परिस्थति नआउला पनि भन्न सकिन्न ।विश्वासको मत पाउन सक्ने तेस्रो आधार भनेको अहिलेको सरकार ढल्यो भने के हुने भन्ने अनिश्चय हो । अहिलेको सरकारले विश्वासको मत नपाउने अवस्था भनेको मध्यावधिमा जाने बाटो हो, स्वतन्त्र सांसद तारा जोशीले भने, अहिलेको अवस्थामा मध्यावधिमा जाने रुचि त कसैको नहोला । संविधानको धारा १६८ (३) अनुसार नियुक्त मुख्यमन्त्री शाहले विश्वासको मत प्राप्त गर्न नसके उपधारा (५) मा जानुपर्ने हुन्छ । कांग्रेस र माओवादी मिलेको अवस्थामा मात्र उपधारा (५) बमोजिम सरकार गठन हुन सक्नेछ । त्यो अवस्था आउनुभन्दा अहिलेकै सरकारलाई समर्थन गर्नु माओवादीका लागि बाध्यात्मक विकल्प हुने देखिएको बुझाइ जोशीको छ ।"
चुनाव खर्च नबुझाउनेलाई कारबाही नगर्न आदेश,"(काठमाडौं)निर्वाचन खर्च विवरण नबुझाएका स्थानीय तह निर्वाचनका उम्मेदवारलाई तत्काल कारबाही नगर्न सर्वोच्च अदालतले निर्वाचन आयोगलाई अन्तरिम आदेश दिएको छ । कायममुकायम प्रधानन्यायाधीश हरिकृष्ण कार्की तथा न्यायाधीशहरू विश्वम्भरप्रसाद श्रेष्ठ, आनन्दमोहन भट्टराई, अनिलकुमार सिन्हा र प्रकाशमान सिंह राउत संलग्न संवैधानिक इजलासले काठमाडौं महानगरपालिकाका मेयर बालेन्द्र शाहको रिटमा सुनुवाइ गर्दै त्यस्तो आदेश दिएको हो । आयोगले गत जेठ १२ मा स्थानीय तहको निर्वाचनको मत परिणाम सार्वजनिक गरेको थियो । एक महिनाभित्र उम्मेदवारले निर्वाचनमा आफूले गरेको खर्च विवरण आयोगमा बुझाउनुपर्ने थियो । ३० औं दिन असार ११ गते शनिबार परेकाले मेयर शाहले अर्को दिन खर्च विवरण बुझाएका थिए । तर, आयोगले साउन ३१ मा उनीसहित देशभरका एक लाख २३ हजार ६ सय २४ जना उम्मेदवारलाई खर्च विवरण नबुझाएको तथा म्याद नाघेपछि विवरण बुझाएको भन्दै स्पष्टीकरण सोध्ने निर्णय गरेको थियो । भदौ ३१ मा आयोगले जरिवानाको निर्णय गर्दै ६ महिनाभित्र जरिवाना रकम दाखिला गर्न निर्देशन दिएको थियो । काठमाडौं महानगरका मेयर शाह आयोगको निर्णय बदरको माग गर्दै सर्वोच्च अदालत पुगेका थिए ।अदालतको अन्तरिम आदेशपछि अब निर्वाचन खर्च विवरण नबुझाएका उम्मेदवारबाट जरिवाना असुल गर्न, निर्वाचनमा अयोग्यता सिर्जना गर्न र निर्वाचित भइसकेकाको हकमा पद बदर गर्न तत्कालका लागि आयोगलाई रोक लागेको छ ।"
स्वदेशी जेट बोट,"(काठमाडौं)आर्मी बन्ने सपनासँगै हुर्केका थिए, काठमाडौंका अभिषेक कार्की । तर सन् २००८२००९ मा सेकेन्ड लेफ्टिनेन्ट पदमा भर्ना नलिने भनेपछि उनको सपनामा पूर्णविराम लाग्यो । त्यसपछि कार्कीको ध्यान आर्मी छोडेर इन्जिनियरतर्फ बढ्यो । स्कुले जीवनताका हुने साइन्स एक्जिबेसनमा उनले गाडी, ट्रली बसलगायतका उपकरण बनाउने निकै उत्सुक हुन्थे । आर्मी परिवारमा हुर्केका अभिषेकलाई विदेश जानुभन्दा नेपालमै केही गर्नुपर्छ भन्ने लाग्थ्यो । सोही क्रममा इन्जिनियरको पढाइसकेपछि सहपाठी सुमन खत्रीसँग मिलेर उनले फाइबरको काम र प्याडल (खुट्टाले चलाउने) बोट बनाएर पोखरी र तालतलैयामा चलाउनेहरूलाई बेच्न थाले । त्यही क्रममा अभिषेक, तेह्रथुमका सुमन खत्री, मोरङका लेखराज रिजाल र रोहित रिजालको टोली २०७४ तिर चतरा घुम्न गए । २०७३ सालतिर प्याडल बोट निर्माण गर्ने क्रममा इन्जिनियर सुमन र लेखराजको भेट भएको थियो । एउटै काम गर्ने भएपछि प्रतिस्पर्धाभन्दा पनि मिलेर गरौं भनेर हामीले प्याडल बोटको काम गर्यौं, इन्जिनियर लेखराजले भने, त्यहीँबाट सुरु भएको हाम्रो समूह अहिले पनि जेट बोट, ओबीएम बनाउँदै आएका छौं ।चतरा जाँदा सप्तकोसी तर्ने क्रममा उनीहरूले जेट बोटमा यात्रा गरे । त्यसको एक महिनापछि फेरि उनीहरू चतरा आफ्नै कामले गएका थिए । त्यसबेला सप्तकोसीमा चल्ने जेट बोट मर्मत गर्नुपर्ने अवस्थामा थियो । उनीहरूले कम्पनीलाई जेट बोट मर्मत गरिदिने प्रस्ताव गरे । कम्पनीले स्वीकृति दिएपछि जेट बोट मर्मतमा आफ्नो समय खर्चिए । तर त्यसले उनीहरूमा अर्को रहर जाग्यो । त्यो हो, जेट बोट आफैं बनाउने । त्यसअघि नै प्याडल बोट बनाएर उनीहरूले केही अनुभव बटुलिसकेका इन्जिनियरको समूहले जेट बोटमोटर बोट बनाउनेतर्फ आकर्षित भए । आठ महिनाको अध्ययन अनुसन्धानपछि २०७५ चैतमा उनीहरूले पहिलो जेट बोट तयार गरे । अनि त्यसलाई नाम दिए ८८४८ । ०७५ को चैतमा बोटको पहिलो परीक्षणपछि ०७६ वैशाखदेखि सप्तकोसीमा नेपालमै बनेको जेट बोट चल्न थाल्यो । इन्जिन र जेटबाहेक सबै सामान नेपालको हो, इन्जिनियर कार्कीले भने, बोटको डिजाइन हामी आफैंले बनाएका हौं । सिंगापुरबाट स्टाटर मोटर भएको मरिन इन्जिन र जेट मगाएर बोटलाई चाहिने अन्य अंगहरू नेपालमै बनाएर सञ्चालनमा ल्याएका हुन् उनीहरूले । जेट बोट बनाउँदा अभिषेकले डिजाइनको काम गरे भने रोहितले मेटलसँग सम्बन्धित काम गरे । बाँकी निर्माणको जिम्मेवारी सुमन र लेखराजले निभाए । भारतमा होन्डा कम्पनीमा कार्यरत लेखराजलाई ०७२ सालको भूकम्पले देश फर्काएको थियो । ठूलाठूला इँटा सिमेन्टका घर बनाउँदा धेरै लगानी हुने र विपद्को बेला समेत जोखिम बढि हुने हुँदा प्रिफ्याबका घर बनाउने योजना बोकेर फर्केका थिए उनी । प्रिफ्याबका घर बनाउने योजना अधुरै रहे पनि फर्केर भारत जानुभन्दा नेपालमै केही गर्नुपर्छ भन्ने थियो । भारतमा फाइबरसम्बन्धी काम गरेकाले त्यसैतर्फ आकर्षित भए, मेकानिकल इन्जिनियरमा डिप्लोमा गरेका लेखराजले भने । पहिलो जेट बोट ६ महिनामा बनाइसक्ने लक्ष्य राखेको भए पनि विभिन्न समस्याका कारण ८ महिना लागेको उनले बताए । सुरुमा त मान्छेले पत्याउँदैनथे, पैसा नहुँदा काममा ढिलाइ हुन्थ्यो, उनले भने, जेट बोट बनाउन सक्दैनन् भन्दै हामीलाई उडाउँथे । लेखराजका दाइ रोहित पनि भारतमै मेटलसँग सम्बन्धित अध्ययन गरेर फर्किका हुन् । पढाइपछि मेटलसँग सम्बन्धित कामसमेत गरेका रोहितले बाहिरबाट ल्याएर मात्र चलाइने जेट बोट नेपालमै पनि बनाउन सकिने बताएपछि योजना बनेको थियो । पहिलो जेट बोटको लागि इन्जिन र बोट बाहिरबाट ल्याउँदा करिब ८० लाख रुपैयाँ परेको उनीहरूको भनाइ छ । उक्त इन्जिनको क्षमता २९५ एचपी छ भने बोटको स्पिड ३५ नट छ । एक नट बराबर ६५ किलोमिटर प्रतिघण्टा गति हुन्छ । विदेशमा डिजाइन गरिएका बोट समुद्रमा चल्ने गरी बनाइने भएकाले नेपालका लागि उपयुक्त नहुने सुमनको भनाइ छ । नेपालका नदीनालामा पानीको तह र ढुंगा, बालुवाको समिश्रण भएकाले त्यसअनुसारको अध्ययनलाई जोड दिएर जेट बोट बनाउनुपर्छ, उनले भने । जेट बोट र मोटर बोट बनाएको समूहले नारायणी नदीमा चलिरहेको क्रुजसिपको पनि मर्मतसम्भार गरिरहेका छन् । अर्डर आएको खण्डमा क्रुज पनि बनाउन सकिने सुमनले बताए ।अभिषेक र सुमन नेपाल सिप एन्ड बोट र जेडिएस कम्पनी तथा लेखराज र रोहित जयलक्ष्मी फाइबर वर्ल्डका सञ्चालक हुन् । पछिल्लो समय जयलक्ष्मी फाइबर वर्ल्डका सञ्चालक रिजालद्वयले अर्को जेट बोट हिमाल पनि बनाएका छन् । गत वर्ष असोजमा ट्रायल गरेर सप्तकोसीमै सञ्चालनका लागि दिएको इन्जिनियर लेखराजले बताए ।"
बास्केटबल खेलाडी जोर्डनको जन्म,"सन् १९६३ मा आजकै दिन (फेब्रुअरी १७) मा अमेरिकी बास्केटबल खेलाडी माइकल जोर्डनको जन्म भएको थियो । अमेरिकी राज्य न्युयोर्कको ब्रुक्लिनमा जन्मिएका जोर्डन बास्केटबल खेलको इतिहासमा सर्वकालीन महान् खेलाडीमध्ये एक हुन् । उनको नेतृत्वमा सिकागो बुल्सले १९९१ देखि १९९३ सम्म र १९९६ देखि १९९८ सम्म गरी ६ पटक नेसनल बास्केटबल एसोसिएसन (एनबीए) च्याम्पियनसिप जितेको थियो । नर्थ क्यारोलिनाको विल्मिङ्टनमा हुर्केका जोर्डन १९८१ मा चापेल हिलस्थित नर्थ क्यारोलिना विश्वविद्यालय प्रवेश गरेका थिए । अर्को वर्ष राष्ट्रिय च्याम्पियनसिपको खेलमा जर्जटाउनविरुद्ध बास्केट जितेपछि उनी चर्चामा आएका थिए । उनलाई विश्वविद्यालयले वर्ष खेलाडीसमेत घोषणा गरेको थियो । जोर्डनको नेतृत्वमा अमेरिकी बास्केटबल टिमले सन् १९८४ (लस एन्जल्स, अमेरिका) र १९९२ मा (बार्सिलोना, स्पेन) मा स्वर्ण पदक जितेको थियो । जोर्डन १९८८, १९९१, १९९२, १९९६ र १९९८ गरी पाँच पटक एनबीएको सबैभन्दा मूल्यवान खेलाडीसमेत घोषित भएका थिए । उनले १९९७९८ को सिजनपछि खेलजीवनबाट संन्यास लिएका हुन् । खेल जीवनमा उनले प्रतिखेल औसत ३०१२ सहित ३२ हजार २ सय ९२ अंक बटुलेका छन् । त्यसपछि उनले सन् २००० मा वासिङ्टन विजार्ड्सको सेयर खरिद गरेर खेल क्षेत्रमै क्रियाशील रहने निर्णय लिएका थिए । सन् २०१६ मा उनलाई प्रेसिडेन्सियल मेडल अफ फ्रिडम बाट सम्मानित गरिएको थियो ।"
मेरो भ्वाइस र मेरो डान्स युनिभर्स अडिसन हुँदै,"काठमाडौं (कास) इन्ट्रा नेसनल वेलफेयर एन्ड सपोर्ट फाउन्डेसन अफ अमेरिकाको आयोजनामा रियालिटी सो मेरो भ्वाइस युनिभर्स र मेरो डान्स युनिभर्सको फिल्ड अडिसन हुने भएको छ । दुवै कार्यक्रमको अडिसन नेपालका विभिन्न सहरसँगै भारतको सिलिगुडीमा हुने भएको हो । यसअनुसार नेपालगन्जमा फागुन ६, बुटवलमा फागुन १०, सिलिगुडीमा फागुन १४ र १५, दमकमा फागुन २० र २१ अनि काठमाडौंमा फागुन २७ र २८ अडिसन हुने आयोजकले जनाएको छ । फिल्ड अडिसनबाट चुनिएका प्रतियोगी काठमाडौंमा आएर स्टुडियो अडिसनमा सहभागी हुनेछन् । साथै देश विदेशबाट सहभागी हुन चाहनेले माई इन्ट्रा एप डाउनलोड गरेर रजिस्टर गर्न सकिने आयोजकले बताएको छ । डिजिटल अडिसनमा सहभागी प्रतियोगी पनि फिल्ड अडिसनमा सहभागी हुनेछन् । मेरो डान्स युनिभर्सको संस्कृतिक समूह विधामा सहभागी हुन चहानेले पनि एपमार्फत अडिसन दिन सक्ने फाउन्डेसन अध्यक्ष डिल्ली अधिकारीले जनाए । हामी हाम्रो संस्कृति जोगाउन एकजुट भएर लाग्नुपर्छ । हाम्रो पहिचान नै हाम्रो भाषा, संस्कृति र दुःखमा परेकाहरूलाई मद्दत गर्नुमा छ । फाउन्डेसनको मुख्य उद्देश्य पनि नेपाली मनोरञ्जन क्षेत्रमा सांगीतिक क्रान्ति ल्याउनु हो, उनले भने । मेरो भ्वाइस युनिभर्सको निर्णायकमा सुरेश अधिकारी, शिव परियार, अन्जु पन्त, सुजाता बर्मा, पुष्पन प्रधान छन् । मेरो डान्स युनिभर्सको निर्णायकमा भने मिथिला शर्मा, दिलीप रायमाझी, शंकर बीसी, केकी अधिकारी, प्रियंका कार्की र नरमन राई हुने जनाइएको छ ।"
छोटो समयमै उदाएका लोकगायक,"(नवलपुर)कुनै समय थियो । गीत संगीतका लागि काठमाडौंमा लामो समय संघर्ष गर्नुपर्थ्यो । क्यासेट बिक्री गर्नुपर्ने, एउटा गीत गाउन वर्षौं कुर्नुपर्ने । प्रविधिको विकासले मोफसलबाट पनि दर्शक श्रोताको मन जित्न सकिन्छ भन्ने उदाहरण बनेका छन्, लोकगायक अर्जुन सापकोटा । २४ वर्षीय सापकोटा लोकसंगीतको क्षेत्रमा आएको ४ वर्षमा नै दर्शक श्रोताको नजरमा पर्न सफल भएका छन् । मोफसलमा नै बसेर उनले यो बीचमा दर्जनौं म्युजिक भिडियो र गीतमा स्वर दिएका छन् । वनकी चरी, पछ्यौरी लिसियो, दुई दुना चार जस्ता गीतले युट्युबमा एक करोडभन्दा बढी भ्युज पाएका छन् । दर्जनौं गीतमा स्वर संगीत भरेका सापकोटा त्यति सञ्चारमाध्यममा आउँदैन्न । हिस्सी परेको अनुहार र पातलो कदका सापकोटाको संगीतकर्म भने बाक्लो हुँदै गएको छ । छोटो समयमै चर्चामा आउन र बहुचर्चित गीतमार्फत दर्शक श्रोताको माझमा आएका सापकोटालाई आजभोलि मेला महोत्सव तथा सार्वजनिक कार्यक्रममा जान भ्याइनभ्याइ छ । पूर्वी नवलपरासीको मध्यविन्दु नगरपालिका चोरमाराका उनी सानै उमेरदेखि गीतसंगीतमा रुचि भए पनि औपचारिक संगीतकर्म भने ४ वर्षअघि आफ्नै युट्युब च्यानलमार्फत देवी घर्तीमगरसँग वनकी चरी गीत सार्वजनिक गरेका थिए । जसले उनलाई नेपाली लोकसंगीत क्षेत्रमा चर्चामा ल्यायो । एक करोडभन्दा बढी भ्युज पाएको यो गीत नै उनका लागि कोसेढुंगा सावित भयो । तर, काठमाडौंकेन्द्रित सञ्चारमाध्यम र गीत संगीतको माहोलले उनलाई पनि काठमाडौं नै तान्यो । नेपालमा लोकसंगीतको भविष्य उज्ज्वल छ । यो हाम्रो पहिचान पनि हो । तर, क्षणभरमा नै यो क्षेत्रमा स्थापित हुन कठिन छ, उनले भने, प्रतिभा भएर पनि ओझेलमा परेका मोफसलका संगीतकर्मीलाई हामी सबैले सहयोग गर्नुपर्छ । म पनि संघर्षको पाटो छिचोल्दै आज यहाँसम्म आएको हुँ । केही समय जिल्लाको चोरमारामा रहेको रेडियो दर्पणमा कार्यक्रम प्रस्तोताका रूपमा समेत काम गरेका थिए । सापकोटाका दसैं आयो, जन्मेकै गाउँ रोयो, सिमलैमा मैना, नगर पीर माया, पिरती नलाम माया ले पनि दर्शक श्रोताको मन जिते । समीक्षा अधिकारीसँग गाएको गीत पछ्यौरी लिसियो निकै नै चर्चित बन्यो । यो गीतमा संगीतसमेत सापकोटाकै रहेको छ । जसले युट्युबमा तीन करोड बढी भ्युज पाएको छ । सापकोटाले गायन मात्र होइनन्, गीत पनि लेख्छन् र म्युजिक भिडियोमा समेत अभिनय गरेका छन् । सापकोटाका बुबा मणि सापकोटा गीतसंगीतका पारखी हुन् । गीत गाउने, लेख्ने गरे पनि लामो समयसम्म पनि चर्चामा आउन सकेनन् । तर, उनको इच्छा अहिले छोराले पूरा गरिदिएकामा बुबालगायत परिवार खुसी छन् ।"
एयरबसको नाफा एक वर्षमा ४ अर्ब ५० करोड डलर,"पेरिस (एजेन्सी) युरोपेली विमान निर्माता कम्पनी एयरबसले आपूर्ति शृंखलाको समस्याका कारण उत्पादन बढाउने क्षमतामा कमी आए पनि सन् २०२२ को नाफा कीर्तिमानी स्तरमा पुगेको जनाएको छ । एयरबसले गत वर्ष ६ सय ६१ वटा विमान मात्र ग्राहकलाई हस्तान्तरण गर्ने योजना बनाएको भए पनि खुद नाफा एक प्रतिशतले बढेर चार अर्ब ५० करोड अमेरिकी डलर) पुगेको छ ।महामारीको समयमा एयरलाइन्सहरू यात्रा प्रतिबन्धका कारण अधिकांश उडानहरू रोक्न बाध्य भएका समय एयरबसले उत्पादन कटौती गरेको थियो । कम्पनीले महामारीका समयमा परेको आर्थिक बोझ चाँडै सन्तुलित गर्ने विश्वास गरेको छ । विश्वभर यातायात सेवामा सुधार भइरहेको र एयरलाइन्सले उच्च इन्धनको मूल्यलाई ध्यानमा राख्दै इन्धनकुशल विमानको खरिद बढाउन खोजिरहेको छ । प्रतिकूल सञ्चालन वातावरणका बावजुद हामीले हाम्रो आपूर्ति शृंखला अपेक्षा गरेको गतिमा सुधार गर्नबाट रोकेको र ठोस वित्तीय विश्वास प्रदान गरेका छौं, एयरबसका प्रमुख कार्यकारी गुइलाउम फाउरीले भने । एयरबसले सन् २०२३ मा ७ सय २० वटा विमान बजारमा ल्याउने लक्ष्य राखेको छ ।"
पुनःस्थापना पर्खंदै बाँधा श्रमिक,"(काठमाडौँ)सप्तरीको कञ्चनरूप नगरपालिका११, धरमपुरस्थित सानो छाप्रोमा लागिन्द्र सदाको परिवार ओत लाग्दै आएको छ । छाप्रो भएको जमिन लागिन्द्रको होइन, उनका पुस्तैनी साहु बिन्देश्वर चौधरीको हो । बाजे र बुबा उही मालिकको हलो जोत्दाजोत्दै बित्नुभो । अहिले म पनि उही काम गरिरहेको छु, मेरो परिवारका अरूले पनि मालिकको घरमा लगाए, अह्राएको काम गर्छन्, लागिन्द्रले भने । दुई छाक गर्जो टार्न पुस्तैनी एउटै साहुको सेवा गर्दै आएका लागिन्द्र हरुवा, चरुवा हुन् । उनी अर्को साहुकहाँ जान पाउँदैनन्, आफूखुसी आम्दानी हुने काम गर्न पनि पाउँदैनन् । जसको जमिनमा बसेको छु, उसले अह्राएको गर्नैपर्छ, उनी भन्छन्, म बँधुवा हुँ । यस्तो नर्कबाट मुक्त गरिदेऊ भन्दा सरकार सुन्दैन । संविधानले कसैलाई पनि दास वा बाँधा श्रमिक बनाउन पाइँदैन भनेको छ । तर, मधेसमा साहुको ऋण लिएपछि त्यसको ब्याज भुक्तानीबापत बँधुवा श्रमिक बन्नुपर्ने प्रथा दास प्रथाकै अवशेषका रूपमा कायम छ । लागिन्द्रजस्तै यहाँका करिब एक लाख परिवार यस्तै दासी जीवन बाँच्न बाध्य छन् । सरकारले गएको साउन २ मा पश्चिम पहाडको हलिया र तराईको कमैया प्रथाजस्तै मधेसमा रहेको हरुवा, चरुवा प्रथा हटाउने निर्णय गर्यो । तत्कालीन प्रधानमन्त्री शेरबहादुर देउवाले कमैया श्रम (निषेध गर्ने) सम्बन्धी ऐन, ०५८ को प्रभावकारी कार्यान्वयन र पुनःस्थापना प्याकेज ल्याउने घोषणा गरे । जसको साक्षी थिए, सरकारका दर्जनौँ मन्त्री, राष्ट्रिय मानवअधिकारसहित अधिकांश संवैधानिक आयोगका पदाधिकारी र दर्जनौँ सांसद । तर त्यस्तो सरकारी घोषणाको सात महिना बितिसक्दा सरकारले हरुवा, चरुवाको लगत संकलनसमेत गरेको छैन, न कुनै पुनःस्थापनाको प्याकेज नै अघि सारेको छ । सरकारले मुक्तिको घोषणा गरेर ऋणमुक्त नगर्दा र उनीहरूको पुनःस्थापनाको व्यवस्था नगरिदिँदा हरुवा, चरुवाहरू उल्टै जोखिममा परेका छन् । सरकारले हरुवा, चरुवा मुक्त भनिदियो, हामीलाई साहुले मुक्ति दिन थाल्यो, लागिन्द्र भन्छन्, हामीले वर्षौंदेखि साहुको जमिन खन्यौँ, जोत्यौँ, साहुको जमिनमा बस्यौँ, भोगचलन गर्यौँ । भोगचलन गरेको जमिन नपाए हामी कहाँ जाने ? के गरेर खाने ? सरकारले हरुवा, चरुवा मुक्तिको घोषणा गरिदिएपछि साहुहरूले आफूकहाँ बसेका हरुवा, चरुवालाई घर निकाला गरिरहेको उनले सुनाए । मेरो वडामा मात्रै ३५ घरको उठीबास हुँदै छ, वडा नं ३ मा २५ परिवारको छाप्रोमा साहुले डोजर चलाउन खोजिरहेका छन्, हालै गठित हरुवा, चरुवा अधिकार मञ्चका महासचिवसमेत रहेका लागिन्द्रले भने । सप्तरीकी राजमती मण्डल हरुवा, चरुवा मुक्तिको घोषणाले आफूहरूलाई झन् संकट परेको बताउँछिन् । सरकारले मुक्त भो भन्यो, तर हामीलाई केही भएको छैन । हिजोसम्म साहुको भाँडा माझ्थ्यौँ, मल बोक्थ्यौँ । अब त त्यही पनि खोसियो, हामीले के गरेर खाने ? उनको दुखेसो छ । दलित अधिकारकर्मी गणेश विश्वकर्मा सरकारले साहुको ऋणबाट मुक्त गरिदिए पनि गरिखाने र बस्ने आधारबारे नबोलिदिँदा मधेसमा हरुवा, चरुवाजस्तै पश्चिम तराईका कमैया र कमलरी तथा पहाडका हलियाको बिचल्ली भएको बताउँछन् । सरकारले ०५७ सालमा कमैया, ०६५ सालमा हलिया मुक्तिको घोषणा गर्यो । ०७० मा कमलरी मुक्तिको घोषणा गर्यो, अहिले हरुवा, चरुवाको मुक्तिको घोषणा भयो, उनले भने, यी सबैको समस्या र अवस्था उही थियो, फरक यति हो कमैया र कमलरीमध्ये अधिकांश थारू थिए भने हलिया र हरुवा, चरुवामध्ये ९९ प्रतिशत दलित छन् । सरकारले ऋणमुक्त गर्दा उनीहरूको जीविकोपार्जनबारे सोचिदिएन । सरकारले हलिया र कमैयाको हकमा पुनःस्थापनाको कार्यक्रम पनि चलाएको थियो । तर, त्यो प्रभावकारी भएन । त्यसबेला हलिया र कमैयालाई लगत संकलनमै वञ्चित गराइएको विश्वकर्माको भनाइ छ । सरकारले कमैया र हलियाको लगत लियो, तर साहुको निवेदनमा । साहुले मेरो हलिया हो, कमैया हो भनेर स्वीकार्दा लगतमा पर्यो । अस्वीकार गर्दा छुट्यो, उनले भने, सरकारले लगत संकलन गरेको हलिया र कमैयालाई थाहै भएन । मुक्त हलिया महासंघका अनुसार लगतमा सूचीकृत भएका १६ हजार ९ सय ५३ घरपरिवारमध्ये अहिलेसम्म १४ हजार २ सय ४२ लाई परिचयपत्र बाँडिएको छ । तर, त्यो परिचयपत्रकै भरमा कुनै सुविधा छैन । तीमध्ये १२ हजार ८ सय २० परिवारको भने घर निर्माण र मर्मतको काम भयो । महासंघका पूर्वअध्यक्ष राजुराम भुल १५ हजारभन्दा धेरै परिवार हलिया पुनःस्थापनाको पर्खाइमा रहेको दाबी गर्छन् । उनीहरूमध्ये कतिपय अहिले पनि हलिया र कमैयाकै रूपमा काम गर्न बाध्य छन् । अधिकारकर्मी विश्वकर्माका अनुसार कमैया र कमलरीको अवस्था पनि उही छ । सरकारले २२ वर्षअघि कमैया मुक्तिको घोषणा गरेर ३२ हजार ५ सय ९ परिवारलाई परिचयपत्र दिएको छ । तर २७ हजारले मात्रै आवासको सुविधा पाएका छन् । सरकारी लगतमा ९ हजार ४ सय ९० जना परे पनि ७ हजार १ सय ३८ ले मात्रै परिचयपत्र पाएका छन् । उनीहरूलाई कुनै खास सुविधा छैन । सरकारी लगतमा छुटेका अझै हजारौं छन् । भूमि व्यवस्था तथा सहकारी मन्त्रालयले गत वर्ष अध्येता श्याम श्रेष्ठको संयोजकत्वमा टोली बनाएर हलिया, कमैया, कमलरी र हरुवा, चरुवाका बारेमा अध्ययन गरेको थियो । सो समितिका सदस्यसमेत रहेका अधिकारकर्मी विश्वकर्मा अहिले पनि करिब १२ हजार मुक्त कमैया सरकारी तथ्यांकमा छुटेको दाबी गर्छन् । माथिबाट हेर्दा दुरुपयोग भयो भन्ने आरोप छ । तर धरातलमा यथार्थ अर्कै छ, बच्चा जन्माएका कुमारी आमाहरूको बिजोग छ, न शिक्षास्वास्थ्य, न गाँसबासको प्रबन्ध छ, उनले भने, तिनको आधारभूत मानवअधिकार रक्षा गर्नु सरकारको दायित्व हो कि होइन ? मुक्त कमैया, हलिया, कमलरी र हरुवा, चरुवाले अहिले राष्ट्रिय कृषि बँधुवा मजदुर संघर्ष समिति गठन गरेर एकीकृत पुनःस्थापनाको प्याकेज ल्याउन सरकारसमक्ष आग्रह गरेका छन् । समितिले बिहीबार काठमाडौंमा पत्रकार सम्मेलन गरेर विगतमा गरेको घोषणा र प्रतिबद्धता पूरा गर्नुपर्ने माग अघि सारेको छ । भूमि व्यवस्था मन्त्रालयमा तयारी रहेको कमैया श्रमिक (कमैया, कमलरी, हलिया तथा हरुवा, चरुवा) पुनःस्थापना कार्यविधि तथा कार्ययोजना २०७९ मन्त्रिपरिषद्बाट पारित गरेर सबैको पुनःस्थापनाका लागि साझा पहल गरिदिनुपर्नेमा समितिको जोड छ । संघर्ष समितिका संयोजक दशनलाल मण्डलले दास प्रथाकै अवशेषका रूपमा रहेका कमैया, हलिया, कमलरी र हरुवा, चरुवा प्रथाबाट पीडितलाई एकै किसिमबाट पुनःस्थापना हुने गरी एकीकृत योजना ल्याइनुपर्ने बताए । यसअघि नै तयार भइसकेको बाध्यकारी श्रम (निषेध तथा उन्मूलन गर्ने) सम्बन्धी विधेयक संसद्मा लानुपर्ने पनि उनले बताए ।"
२ करोडको भ्रष्टाचार मुद्दा,"काठमाडौं (कास) रसुवा भन्सार कार्यालयका तत्कालीन भन्सार अधिकृत दानबहादुर केसीविरुद्ध गैरकानुनी सम्पत्ति आर्जन गरेको अभियोगमा अख्तियार दुरुपयोग अनुसन्धान आयोगले २ करोड रुपैयाँभन्दा बढी बिगो, त्यति नै जरिवाना र कैद सजाय मागदाबीसहित विशेष अदालतमा मुद्दा दायर गरेको छ । केसी तथा नातागोताका नाममा भएको सम्पत्तिमध्ये २ करोड १० लाख १० हजार ४ सय ८२ रुपैयाँको वैध स्रोत पुष्टि गर्न नसकेको भन्दै अख्तियारले मुद्दा दायर गरेको हो । अदालतमा दायर निवेदनमा अवैध सम्पत्तिबाट बढेबढाइएको सम्पत्ति जफत गर्नुपर्ने पनि उल्लेख छ । अख्तियारले केसीकी पत्नी सुशीला पण्डितका नाममा खरिद गरिएको घरजग्गा, बैंक खातामा मौज्दात रकम र अन्य खर्चको स्रोत पुष्टि हुन नसकेको तथा लागत मूल्य बराबरको भागको स्रोत नखुलेको जनाएको छ । अख्तियारका प्रवक्ता श्यामप्रसाद भण्डारीका अनुसार २०४३ साउन १ मा सरकारी सेवा प्रवेश गरेका केसीमाथि २०७८ असार ३० सम्म आयआर्जन गरेको सम्पत्ति तथा खर्च विवरणमाथि अनुसन्धान गरिएको थियो ।"
२ करोडको भ्रष्टाचार मुद्दा,"काठमाडौं (कास) रसुवा भन्सार कार्यालयका तत्कालीन भन्सार अधिकृत दानबहादुर केसीविरुद्ध गैरकानुनी सम्पत्ति आर्जन गरेको अभियोगमा अख्तियार दुरुपयोग अनुसन्धान आयोगले २ करोड रुपैयाँभन्दा बढी बिगो, त्यति नै जरिवाना र कैद सजाय मागदाबीसहित विशेष अदालतमा मुद्दा दायर गरेको छ । केसी तथा नातागोताका नाममा भएको सम्पत्तिमध्ये २ करोड १० लाख १० हजार ४ सय ८२ रुपैयाँको वैध स्रोत पुष्टि गर्न नसकेको भन्दै अख्तियारले मुद्दा दायर गरेको हो । अदालतमा दायर निवेदनमा अवैध सम्पत्तिबाट बढेबढाइएको सम्पत्ति जफत गर्नुपर्ने पनि उल्लेख छ । अख्तियारले केसीकी पत्नी सुशीला पण्डितका नाममा खरिद गरिएको घरजग्गा, बैंक खातामा मौज्दात रकम र अन्य खर्चको स्रोत पुष्टि हुन नसकेको तथा लागत मूल्य बराबरको भागको स्रोत नखुलेको जनाएको छ । अख्तियारका प्रवक्ता श्यामप्रसाद भण्डारीका अनुसार २०४३ साउन १ मा सरकारी सेवा प्रवेश गरेका केसीमाथि २०७८ असार ३० सम्म आयआर्जन गरेको सम्पत्ति तथा खर्च विवरणमाथि अनुसन्धान गरिएको थियो ।"
प्रधानन्यायाधीश नियुक्तिमा थप ढिलाइ नगर,"मुलुकको सर्वोच्च न्यायालय नेतृत्वविहीन भएको एक वर्षभन्दा बढी भैसक्यो । प्रधानन्यायाधीश नियुक्तिको सिफारिस गर्ने संवैधानिक परिषद्ले भने यस सम्बन्धी कुनै तयारी गरेको छैन । नियुक्तिको अनुमोदन गर्ने संसदीय सुनुवाइ समितिको गठन पनि हुन सकेको छैन । यसबाट देशैभरको न्याय प्रशासन प्रभावकारी बनाउन संविधानले अन्तिम जिम्मेवारी दिएको प्रधानन्यायाधीश पदलाई पूर्णता दिन कसैलाई पनि चासो नभएको देखिन्छ । सर्वोच्च न्यायालयलाई लामो अवधिसम्म कायममुकायम (कामु) अन्तर्गत मात्र सीमित राख्ने यो तदर्थवादी शैली संविधानको परिकल्पनाभन्दा बाहिर मात्र होइन, हरदृष्टिबाट सर्वथा घातक छ । २०७८ फागुन १ मा महाभियोग प्रस्ताव दर्ता भएर तत्कालीन प्रधानन्यायाधीश चोलेन्द्रशमशेर जबरा निलम्बनमा परेपछि कामु प्रधानन्यायाधीशको हातमा पुगेको सर्वोच्चको नेतृत्व अद्यापि उही अवस्थामा छ । जबरा निलम्बनमा परेपछि गत असोज १५ सम्म साढे सात महिना तत्कालीन वरिष्ठतम न्यायाधीश दीपककुमार कार्की कामु प्रधानन्यायाधीश बनेका थिए । ६५ वर्षे उमेरहदका कारण मध्यअसोजमा कार्की अनिवार्य अवकाशमा गएयता वरिष्ठतम न्यायाधीश हरिकृष्ण कार्कीले कामु प्रधानन्यायाधीशका रूपमा सर्वोच्च अदालतको नेतृत्व गर्दै आएका छन् ।संविधानको धारा १२९(६) मा प्रधानन्यायाधीशको पद रिक्त भएमा वा कुनै कारणले प्रधानन्यायाधीश आफ्नो पदको काम गर्न असमर्थ भएमा वा बिदा बसेको वा नेपालबाहिर गएको कारणले प्रधानन्यायाधीश सर्वोच्च अदालतमा उपस्थित नहुने अवस्था भएमा सर्वोच्च अदालतको वरिष्ठतम न्यायाधीशले कायममुकायम प्रधानन्यायाधीश भई काम गर्ने व्यवस्था छ । यस अनुसार पहिले दीपक र अहिले हरिकृष्णले कामु प्रधानन्यायाधीश भई काम गर्दै आएका हुन् । संवैधानिक प्रावधानहरू हेर्दा कामु सम्बन्धी यस्तो व्यवस्था छोटो अवधिका लागि भएको प्रस्टै बुझिन्छ । कुनै कारण प्रधानन्यायाधीश अदालतमा अनुपस्थित हुँदा दैनिक न्याय प्रशासन सञ्चालनमा अवरोध नहोस् भनेर मात्रै संविधानले वरिष्ठतम न्यायाधीशलाई कामु प्रधानन्यायाधीशको जिम्मेवारी सुम्पेको हो । यस्तो जिम्मेवारी अन्य कुनै अधिकारी वा निकायको निर्णयबाट सृजित नभएर संविधानले नै दिएको हो, तर सधैंका लागि होइन ।निश्चय पनि जबराविरुद्धको महाभियोग टुंगो नलाग्दासम्म कसैलाई पनि प्रधानन्यायाधीश नियुक्त गर्न मिल्दैनथ्यो, निलम्बनको अवधिमा प्रधानन्यायाधीश पद रिक्त नहुने कारणले । जबराविरुद्धको महाभियोगलाई संसद्ले समयमा नटुंग्याएका कारण लामो समय सर्वोच्च अदालत कामुका भरमा चल्यो । तर, गत मंसिर २७ मा ६५ वर्षे उमेरहदकै कारण जबरा सेवानिवृत्त भएपछि भने प्रधानन्यायाधीशको पद रिक्त हुन गएको छ, जसलाई नयाँ प्रधानन्यायाधीशको नियुक्तिमार्फत पूर्णता दिनुपर्छ । संविधानमा प्रधानन्यायाधीशको पद रिक्त हुनुभन्दा एक महिनाअगावै संवैधानिक परिषद्ले नियुक्तिका लागि सिफारिस गर्नुपर्ने व्यवस्था छ, जस अनुसार गत कात्तिक २७ मै प्रधानन्यायाधीशको सिफारिस हुनुपर्ने थियो । तर, मंसिर ४ मा हुने निर्वाचनका कारण प्रधानन्यायाधीशलाई नियुक्तिको सिफारिस गर्ने संवैधानिक परिषद्मा सदस्य रहने प्रतिनिधिसभाका सभामुख, उपसभामुख, प्रतिनिधिसभाको विपक्षी दलको नेता नभएका कारण उक्त समयमा सिफारिस हुन सकेन । तर यसबीचमा प्रतिनिधिसभाको गठन भई संवैधानिक परिषद्को संरचना पूर्ण भैसक्दा पनि अझै नियुक्तिको सिफारिस भएको छैन । संसदीय सुनुवाइ समिति नबन्दा सर्वोच्च अदालतको न्यायाधीशमा यसअघि नै सिफारिस भएका तीनजनाको पनि सुनुवाइ नभएकाले नियुक्ति रोकिएको छ ।सर्वोच्च अदालतका प्रधानन्यायाधीश र न्यायाधीश नियुक्तिको प्रक्रियामा राजनीतिक व्यक्तिहरू संलग्न हुन्छन् । छ सदस्यीय संवैधानिक परिषद्मा प्रधानन्यायाधीशबाहेक सबै जना राजनीतिक व्यक्ति हुन्छन् (प्रधानन्यायाधीश नियुक्तिको सिफारिस गर्ने बैठकमा कानुनमन्त्री सदस्य हुन्छन्, त्यो अवस्थामा त ६ जना नै राजनीतिक व्यक्ति हुन्छन्) । त्यस्तै न्याय परिषद्मा पनि कानुनमन्त्री र प्रधानमन्त्रीका प्रतिनिधि सदस्य हुन्छन् भने संसदीय सुनुवाइ प्रक्रियामा सांसदहरू सहभागी हुन्छन् । प्रधानन्यायाधीश नियुक्तिका लागि यस्ता राजनीतिक प्रक्रियाहरूबाट गुज्रनुपर्ने भएकाले कामुको जिम्मेवारीमा रहेका बखत राजनीतिक नेतृत्वलाई समेत सन्तुलन र नियन्त्रण गर्नुपर्ने संवैधानिक दायित्व आत्मविश्वासका साथ निर्वाह गर्न सक्दैनन् कि भन्ने प्रश्न उठ्छ । कामु प्रधानन्यायाधीशले मुद्दाको सुनुवाइदेखि आदेश र फैसला गर्दासमेत आफ्ना नियुक्तिकर्ताले केकसो भन्लान् भन्ने विचार गर्नुपर्ने अवस्थाले स्वतन्त्र न्यायपालिकाको मर्ममै प्रहार गर्छ ।संविधान र कानुनले प्रधानन्यायाधीशले गर्ने कुनै पनि काम सम्पन्न गर्न कामु प्रधानन्यायाधीशलाई रोक्दैन, तर कार्यकारी निकाय र संसद्लाई समेत सन्तुलनमा राख्ने आत्मविश्वास र नैतिक वैधता भने कमजोर हुन्छ । प्रधानन्यायाधीशप्रति कानुनी र नैतिक रूपमा जवाफदेह हुनुपर्ने अन्य न्यायाधीश र कर्मचारीको वफादारी र विश्वास पनि कामु प्रधानन्यायाधीशलाई तुलनात्मक रूपमा कम हुन्छ । त्यसैले पनि प्रधानन्यायाधीश नियुक्तिमा थप ढिलाइ गर्नु उपयुक्त हुँदैन । पछिल्ला वर्षहरूमा सर्वोच्च अदालत आफ्नै नेतृत्वका विवादास्पद कदमहरूका कारण चरम संकटबाट गुज्रिएको र राजनीतिक उथलपुथलको केन्द्रमा रहेको जगजाहेरै छ । कतिपय राजनीतिक नेताहरूका अनुदार टिप्पणीको सिकार पनि न्यायालय भइरहेको छ । यिनै कारण गिर्दो जनविश्वास पुनः आर्जन गर्ने चुनौती यसका सामु छ । साथै सर्वोच्चमा अहिले पाँच न्यायाधीश पद रिक्त छन् र मुद्दाहरूको संख्या बढ्दो क्रममा ३० हजारभन्दा बढी पुगेको छ । पुराना मुद्दाहरू छिटो टुंग्याएर जनतालाई समयमै न्याय दिन पनि सर्वोच्चले प्रमुखसहित पूर्ण क्षमतामा काम गर्न पाउनुपर्छ, त्यो वातावरणको सृजना गर्ने दायित्व संवैधानिक परिषद्मा रहने राजनीतिज्ञदेखि संसद्को समेत हो । त्यसैले प्रमुख दलहरूको प्राथमिकताको सूचीमा प्रधानन्यायाधीश नियुक्ति गर्न नसकेको विषयलाई सहज रूपमा लिन मिल्दैन । राजनीतिज्ञहरूले न्यायपालिकालाई बेवास्ता गर्ने वा राजनीतिक लेनदेनका लागि गलाउने मनसाय राखेका हुन् भने त्यो किमार्थ स्वीकार्य हुन सक्दैन ।"
सम्पादकलाई चिठी,जनवादी शिक्षा भनेको यही हो कि क्या हो । जीवन बज्राचार्य
आँसुको कोसेली,"पैंतीस वर्षपछि यो माघमा मैले आफ्नो जन्मगाउँ चुङ्खुरुङको यात्रा गरें । उनै खोलानाला, उनै धारापँधेरा, उही रनवन र चरनखर्क । संखुवासभाको सुदूर गाउँ पुग्ने बहानामा मैले प्रदेश १ का सातवटा जिल्लामा पाइला राखें । तमोर नदीको गडतीरमा सुस्ताउँदै, अरुण उपत्यका र सभा खोलाका गल्छेडाहरू छिचोल्दा मलाई लाग्यो, माटाले आफ्नो प्रियजनलाई कहिल्यै बिर्संदैन । त्यही मेसोमा मैले पूर्वी पहाडका उराठ र उदास कथा मात्र सुनिनँ, मान्छेका मनमा जमेर बसेका प्रश्न, अन्योल र उथलपुथलहरू पनि अनुभव गरें । त्यहाँ थिए बसाइँ सर्नेका सम्झना । अरबबाट बाकसमा फर्किने प्रिय सन्तानका कथा । घरको पिँडीमा एक्लै धुनमुन गर्ने वृद्ध आमाका उदासी । जीवन संघर्ष, भोक र भुक्तमानका संगिनी, श्लोक र सोरठीहरू । कता बस्छौ नानी ? गाउँमा मलाई हिँड्न सिकाउने पुरानो पुस्ताका बाआमाहरूले सोध्ने पहिलो प्रश्न यही हुन्थ्यो । काठमाडौं भन्नासाथ राजनीति जोडिन्थ्यो । आँगनमा बसेर जब कुराको पोयो खोलिन्थ्यो, मान्छेहरू जम्मा हुन्थे र सरकारको हालखबर सोध्न थाल्थे । कुराकानीकै प्रसंगमा एक ठाउँमा भत्किँदै गरेको ढोकाबाट टाउको निकालेर वृद्ध आमाले सोधिन्, बाबु, के तिमीले प्रधानमन्त्रीलाई देखेका छौ ? कस्तो छ सिंहदरबार ? पशुपतिका त चारवटै ढोकाहरू चाँदीका छन् रे, हो ? प्रसंगवश थाहा भयो, ती आमालाई अझै पनि केपी ओली नै प्रधानमन्त्री छन् भन्ने लागेको रहेछ । गाउँ र सहरबीच कत्रो दूरी ? राजधानीमा सत्ताको रडाकोÙ गाउँमा भोक, रोग र उदासी । त्यही परित्यक्त र उदास गाउँको कथा हो आजको आलेख । चैनपुर संखुवासभाको पुरानो बजार । तर मधुरो छ । खाँदबारी, तुम्लिङटार र वाना भने पहिलेभन्दा गुलजार र चम्किला भएका छन् । यसै मेसोमा चैनपुरका पुराना हेडसर, दाइ गोपाल गौतमलाई मैले सोधें, पहाडको परिवर्तनलाई कसरी हेर्दै हुनुहुन्छ ? उनले भने, झट्ट हेर्दा सडक, बिजुली र पानीको सुविधा बढ्दो छ । खाजामा चाउचाउ र पिउन कोकाकोला पाइन्छ । घरघरमा टिनको छानो चम्कन्छ । तर गहिरिएर हेर्दा, पहाड अँध्यारोतिर जाँदै छ । युवाहरू गाउँमा छैनन् । नयाँ सीप भित्रिँदैन । पढेलेखेका सहर पस्छन्, श्रम गर्ने विदेश । बिजुलीको उज्यालो हेरेर के गर्नु, ज्ञानको उज्यालो खोजी मर्दा भेटिँदैन ! न गतिला स्कुल छन्, न त कलेज र पुस्तकालय । काठमाडौंमा छापिने ठूला पत्रिका पहाड चढ्न हप्तौं लाग्छ । मान्छेहरू सस्ता युट्युबे हल्ला र सामाजिक सञ्जालका कथाहरूबाट दुनियाँ चियाउँछन् । त्यसले देखाउने उडन्ते संसार कस्तो होला ? नभन्दै मैले देखें, खेतबारी बाँझिँदै छन् । खर्क चरनमा गाईबस्तु घट्दै छन् । न गोठाला पाइन्छन्, न त दूध र घिउको व्यापार छ । जिल्लामा कुनै गतिलो अस्पताल छैन, गाउँमा एक जना पनि डाक्टर भेटिँदैन । उपचारका लागि धरान, विराटनगर र काठमाडौं धाउँदा लाखौं सकिन्छ । गाउँमा न इन्जिनियर भेटिन्छन्, न वकिल, न त नर्स । एक भाइले सुनाए, पछिल्ला पाँच वर्षमा हाम्रो गाउँबाट एक जना पनि निजामती सेवामा भर्ती भएन । लगभग ७० प्रतिशत केटाहरू या त विदेश जाने तरखरमा छन् अथवा सहर पस्ने सुरमा । खेती किन नगरेको ? वानामा भेटिएका एक युवालाई मैले सोधें । उनले भने, बीउ, मल र प्रविधि छैन । सिँचाइको अभाव छ । मात्र बाँच्न माटो कोरेर कसरी भविष्य बन्छ ? त्यसो त गाउँमा गोरुहरू विस्थापित छन् । हाते ट्याक्टर पुगेको छ । तर उत्पादन छैन । प्रख्यात चैनपुरे करुवा अहिले चैनपुरमा बन्दैन । न खाँदबारीमा लेकबाट राडीपाखी आउँछन्, न त कुराउनी आउँछ । अम्लिसो र सक्खरको दाम छैन । अलैंचीको बोट सुकेको छ, मूल्य घटेको छ । रुद्राक्षले गाउँलाई धान्दैन । अल्लोको कुरै मात्र । चुङखुरुङमा गफिँदै बस्दा गाउँलेहरूले प्रश्न गरे, गुन्द्रुक र सिन्की बेचेर मात्र कसरी जीवन चल्छ ? मलाई लाग्यो गाउँ र सहरबीचको दूरी किलोमिटरले नापेर मात्र थाहा हुँदैन, यसलाई दुःखको तराजुले पनि नाप्नुपर्छ । खाँदबारी पुगेका बेला वरुण क्याम्पसका विद्यार्थीहरूसँग अन्तरक्रिया गर्ने अवसर मिल्यो । कार्यक्रमको संयोजक थिए कवि ताराबहादुर बुढाथोकी । विद्यार्थीसँग कुरा गर्न मैले रोजेको विषय थियो मान्छेका सपना । सपनाको सामर्थ्यबारे कुरा गरिरहँदा मैले जिल्लाकै सफल केही अगुवाका नाम लिएँ । डा अर्जुन कार्की, दिनेश थपलिया, प्रेम राई, शारदाप्रसाद त्रिताल । विद्यार्थीहरूले उल्टो सोधे केही मान्छे विशेष बन्नु र सबैका सपना पूरा हुनुमा फरक छैन ? अवश्य नै छ । उनीहरूको प्रतिप्रश्न थियो के हाम्रो सरकारलाई गाउँका अधकल्चा सपनाहरूबारे थाहा होला ? सरकार धुरीमा बस्छ । जनता धूलोमा छन् । सायद, धुरीबाट धूलोमा हेर्दा मान्छेका सपनाहरू अमूर्त चित्रजस्ता देखिन्छन् । मलाई लाग्छ, त्यसलाई बुझ्ने सामर्थ्य आजको राजनीतिसँग छैन । समाजवादको राजमार्गमा दौडिँदै गरेको हाम्रो सत्तालाई भुइँमान्छेका सपनाहरू सुन्ने के फुर्सद ? गाउँका कुरा सुनिबस्दा लाग्छ, हाम्रो देश साना (?) मान्छेहरूको देश हो । खुसीहरू पनि सानै छन् । जनता गाउँमा बिजुली बल्दा रातभर हर्षबढाइँ गर्छन् । हिलो छ्याप्दै पहिलो पटक गाउँमा मोटर आइपुग्दा गुरुजी र मोटर दुवैलाई फूलमाला लगाइन्छ । गाउँमा डाइजिन, सिटामोल र टिन्चर आयोडिन बोक्नेलाई डाक्टर भनिन्छ । आफ्नो शिशुलाई पखाला चल्दा स्वास्थ्यचौकीमा जीवनजल पाइयोस्, बस, त्योभन्दा ठूलो खुसी आमाहरूलाई चाहिएकै छैन । वडा कार्यालयमा सजिलै वडाध्यक्ष भेटियोस् । पासपोर्ट लिन हप्तौं लाइन बस्न नपरोस् । चिनी, साबुन र मसला सस्तै पाइयून् । चाडबाड मनाउन चामलको खाँचो नहोस् । लघुवित्तले नठगोस् । भनेजति पढ्न पाइयोस् । खोज्दा काम मिलोस् र छोराछारीहरू मरुभूमिबाट बाकसमा नफर्किऊन् । मान्छेका यति साना खुसीहरू पनि किन पूरा हुँदैनन् ? मेरो जन्मगाउँले सोधेको एउटा निम्छरो प्रश्न हो यो । यो प्रश्नमा म अर्को प्रश्न थप्छु किन हाम्रो राजनीति गाउँका साधारण प्रश्नहरूभन्दा कोसौं टाढा छ ? यस्तो लाग्छ, आन्दोलनले स्थापना गरेका शीतलनिवास र सिंहदरबारमा राजनीतिको दलाली हुर्किंदै छ । चुनावका वाचाहरू एकातिर छन्, सत्ताको बाटो अन्तै जान्छ । के यस्तै असंगतिहरूलाई राजनीति भनिन्छ ? अन्यथा परिणाम किन छैन । सतहमा हेर्दा सबै कुरा ठीकठाक देखिन्छन् । संसद् छ । सरकार छ । लोकतन्त्र छ । समाजवाद छ । तर भित्र सबै गडबड । संरचना पुरानै छ । शासकीय संस्कृति पुरानै छ । उत्पादन सम्बन्ध पुरानै छ । वर्चस्व पुरानै छ । बिचौलियाहरूको रजगज पुरानै छ । व्यवस्था फेरिएर के भयो ? स्वार्थकेन्द्र पुरानै छ । सरकार फेरिएर के भयो ? चरित्र उस्तै छ । जानुपर्ने स्वर्गतिर, यात्रा छ नर्कको । पहाडी गाउँहरू सोध्छन्, हामीलाई नर्कमा छोडेर स्वर्गको रसरंगमा झुमिरहँदा नेताहरूलाई थोरै पनि आत्मग्लानि नहोला ? मुद्दा र गन्तव्यको यस्तो चरम विरोधाभासलाई बोकेर कसरी लक्ष्य भेटिन्छ ? राजनीतिका दरबारहरूले सधैंसधैं सम्झिनुपर्ने सत्य के हो भने, हाम्रो देशमा अझै पनि मान्छेहरू भोकले मर्छन् । सत्य यस्तो छ कि आज पनि महिला र दलितहरूमाथि विभेद छ । सहरका छिँडी, गाउँका अनकन्टार कुनाहरूमा आज पनि मान्छेहरू अलपत्र छन् । बैंकको ब्याज, साहुको फन्दा र मालिकको दुर्व्यवहारको के हिसाब ? आज पनि हामी दाल, भात र तरकारी विदेशबाट किन्छौं र आफ्ना किसानहरूलाई उपहारमा आँसु दिन्छौं । आज पनि स्कुल जाने बच्चाहरू भैंसी र सुँगुर धपाउन बाध्य छन् । युवाहरूका लास विदेशबाट बाकसमा आउने अभागी मान्छेको देश हो यो । ओडार, कान्ला र परित्यक्त भूगोलमा बस्ने भोक, रोग र विभेदले थिलथिलो भएका चेपाङ, मुसहर र चमारहरूको देश हो यो । अपमानको थप्पड खाँदै, दिनदिनै मर्दै बाँचेका उखु किसान, लघुवित्त पीडित र दुःखी हलीगोठालाको देश हो यो । उनीहरूका लागि संविधानमा लेखिएको समाजवाद त्यो बेलासम्म जाली कुरा हो, जुन बेलासम्म नागरिक र नेताबीचको सीमारेखा मेटिँदैन । त्यो सीमारेखा मेट्ने कसरी ? यसका लागि संरचनाहरू बदल्नुपर्ला । प्रणालीहरू फेर्नुपर्ला । राज्यको चरित्र बदल्ने काम बाँकी नै छ, सडेगलेको संरचना भत्काउने काम अधुरै छ । त्यो काम कहिले हुन्छ ? पहाडको प्रश्न छ, पाखापखेरामा परिवर्तनको उज्यालो कहिले झुल्किन्छ सरकार ? भनिदिनुहोस् नेताज्यू, के दलालहरूले गाउने समाजवादको गीत तपाईंलाई कर्णप्रिय लाग्छ ?सरकारी मान्छेहरू भन्छन् देशमा पैसा छैन । थाहा छ, गर्नुपर्ने कामहरू धेरै छन् र स्रोतसाधनको कमी छ । अवश्य नै, त्यसैले त हामीलाई राजनीति चाहिएको हो । पार्टीहरू चाहिएका हुन् । नेता र नेतृत्व चाहिएका हुन् । सचिव, महानिर्देशक र निर्देशक चाहिएका हुन् । जसले चुनौतीहरूको सामना गरून् । जसले सबै कुरा ठीकठाक गरून् । सरकार पैसा छैन भन्छ, खर्च घटाउने जाँगर देखाउँदैन । सार्वजनिक खर्च पुनरवलोकन आयोग भन्छ हाम्रा छवटा मन्त्रालय, तीन दर्जन आसपास महाशाखा, दर्जनौं विकास समिति र अनेक आयोगलाई खारेज गर्न वा मिलाउन सकिन्छ । त्यसो गर्दा अहिले नै हजारौं कर्मचारीहरूको खर्चबोझ कम हुन्छ । सरकारले एक वर्ष नयाँ गाडी खरिद नगर्ने हो भने करोडौं जोगिन्छ । खर्च घटाउन आर्थिक अनुशासन चाहिन्छ । जस्तो, विदेश भ्रमण नगरौं । सरकारी भोजभतेर नगरौं । चियापान र अतिथि सत्कार बन्द गरौं । बिदामा सरकारी साधनको दुरुपयोग रोकौं । मन्त्रिपरिषद्, संसद्, आयोग, समिति, सरकारी कार्यालयको भत्ता कटाऔं । र, यस्तो बचत मुख्यतः गाउँमा खर्च गरौं । निःशुल्क शिक्षा, स्वास्थ्य, रोजगारी सृजना र कृषिमा लगाऔं । हिँड्नुपर्ने बाटो यो हो । अन्यथा उल्टो हिँडेर गन्तव्यमा कसरी पुगिन्छ ? कृपया, अब सही बाटो समातौं । अन्यथा इतिहासका गल्तीहरू पानीका फोका होइनन्, जो सजिलै उठ्छन् र बिलाउँछन् । ती ढुंगामा कुँदिएका अक्षरहरू हुन, जसको हिसाबकिताब आज नहोला, एक दिन अवश्य हुनेछ । अन्त्यमा एउटा सानो प्रसंग जोड्छु, बीपी कोइरालाका पिता कृष्णप्रसादको । उनले कुनै समय राणाहरूलाई रैतीको अवस्था देखाउन तराईतिर भेटिएका भरियाहरूले लगाउने च्यातिएका मैलाधैला कमेज, सुरुवाल र टोपी जम्मा गरेर श्री ३ का दरबारमा उपहार पठाएका थिए रे । त्यो स्वभावतः एउटा विद्रोह थियो । परिणामतः कोइराला सपरिवार देशबाट निकालिए । र, तिनै मैला मान्छेको न्यायका लागि लड्ने संकल्प गर्दै कांग्रेस र कम्युनिस्टहरू राजनीतिमा उदाए । त्यसयता झन्डै ८० वर्ष बिते, तर दुर्भाग्य, आज पनि गाउँमा मैला लुगा, भोको पेट र परित्यक्त जीवनबाट मान्छेले मुक्ति पाएको छैन । मान्छेलाई रैतीबाट नागरिक बनाउने कहिले ? सभा गडतीरमा भेटिएकी एक वृद्ध आमाले दुःखको पोको फुकाउँदै मलाई भनिन्, बाबु, यता गाउँमा मान्छेहरू रुँदै छन्Ù उता दरबारमा तिमीहरू कसरी हाँस्न सक्छौ भनेर नेतालाई सोधिदिनू है । ती वृद्ध आमाको यही प्रश्न नै मैले मेरा गाउँबाट सहर ल्याएको पछिल्लो उपहार हो । नेताज्यू, कृपया भनिदिनुहोला, यो उपहार तपाईंलाई कस्तो लाग्यो ? आँसुको स्वाद गुलियो हुँदैन, त्यसैले आँसु पिउन सकिँदैन । नेताज्यू, कृपया आँसुलाई अनुभूति गर्नुहोला । अन्यथा, मान्छेको आँसुलाई नबुझ्ने तपाईंको राजनीति मात्र सत्ताको दलाली हो ।"
"ती हिमालयशमशेर, यी युवा नेता","हिमालयशमशेरको अवसानले गराएको बोधजीवन मृत्युको तयारी रहेछ, किनभने हरेक जीवनको अन्त्य मृत्युबाटै हुन्छ । हरेक सासफेराइले मानिसलाई मृत्युनजिक पुर्याइरहेको हुन्छ । हिमालयशमशेरको मृत्युले पनि हामीलाई के बुझाएको छ भने, जति नै सम्पत्ति आर्जन गरे पनि, समाजमा जति नै प्रतिष्ठा भए पनि एक दिन सब छोडेर जानुपर्छ । बाँकी रहने त आफूले गरेका असल कामहरूबारे अरूहरूका मनमा रहने सम्झना मात्र हुन् । त्यसैले सायद मृत्युको अवश्यम्भाविता राजनीति र समाजमा नैतिकताका पक्षमा वकालत गर्ने सबैभन्दा बहुमूल्य आधार हुन सक्छ । यदि सबै कुरा छोडेर जानैपर्छ भने, शक्ति वा सम्पत्तिका लागि नैतिकता लिलाम गरेर के फाइदा ? फेरि, अन्तिम घडीमा कसैले पनि आफूसँग यति पैसा छ वा आफू यति शक्तिशाली छु भन्ने सोचेर प्राण त्यागेको भन्ने सुनिँदैन । सबैजसोले आफूले जीवनमा गरेका असल कामहरू नै सम्झने हुन् । त्यसैले भनिन्छ, असल काम गर्नेहरूले शान्तिपूर्वक मृत्युवरण गर्छन् भने कुकर्म गर्नेहरू मर्ने बेला आत्मग्लानिले बेचैन हुन्छन्, उनीहरूमा निकै छटपटी हुन्छ । यसतर्फ धर्मले मात्र नभएर मनोविज्ञानले पनि संकेत गरेको छ । अहिले भएका प्रमुख दलका सबै प्रमुख नेता मृत्युको मुखमा छन् । उनीहरूसँग थोरै जीवन बाँकी छ । मृत्युको यही सत्यतालाई अहिले नै आत्मसात् गरेर उनीहरूले आफ्नो मृत्यु शान्तिपूर्ण बनाउन सम्झनलायक केही काम गरे सायद हाम्रो राजनीति सही दिशामा मोडिन सक्थ्यो । कसैको मरणले सिकाएको योभन्दा महत्त्वपूर्ण पाठ अर्को के हुन सक्ला र ?"
लघुवित्त संकट र मोचनको उपाय,"गत असोजमा मैले सुदूरपश्चिमका दुई जिल्ला कञ्चनपुर तथा डडेल्धुराका तीनवटा महिला समूहसँग गहन अन्तरक्रिया गरेको थिएँ । बेलडाँडीका महिलाहरूले लघुवित्तहरूबाट ऋण लिएको र त्यसको किस्ता तिर्दै गरेको बताए । आफूहरू त्यहाँ कार्यरत तीनटै लघुवित्तको सदस्य भएको र एउटाबाट लिएर अर्कोलाई तिर्ने गरेको सुनाए । शुक्लाफाँटाको अत्यन्त विपन्न एकल महिलाहरूको समूहका सदस्यहरू भने लघुवित्तबाट ऋण लिन डराउने रहेछन् । आफैंले उठाएको बचत तथा परियोजनाले दिएको सीमित रकमलाई १२ प्रतिशत ब्याजमा लिएर प्रयोग गरेको उनीहरूले बताए । मैले पूर्वप्रधानमन्त्री शेरबहादुर देउवाको निर्वाचन क्षेत्रभित्रै पर्ने डडेल्धुराको अमरगढी६ दुमडगाउँमा हालै कान्तिपुर दैनिकले उद्धृत गरेका ताम्राकारहरूको महिला समूहसँग पनि अन्तरक्रिया गरेको थिएँ । उनीहरूले खास गरी कोभिडका समयमा बाँच्ने अरू उपाय नहुँदा त्यहाँ क्रियाशील पाँचवटा लघुवित्तसँग ३ देखि ५ लाखसम्म ऋण लिएका रहेछन् । त्यसको साँवाब्याज कसरी तिर्नुहुन्छ भनी प्रश्न गर्दा उनीहरूको जवाफ थियो, हाम्रा पुरुषहरू गाउँगाउँ डुलेर तामाका भाँडा बेची केही रकम घर ल्याउँछन् । त्यसैले अहिलेलाई ब्याजसम्म तिर्न सकिरहेका छौं । तर साँवा तिर्ने हाम्रो हैसियत छैन, हेर्दै जाऔं के हुन्छ ? यति सुनेपछि त्यहाँ लगानी गरेका लघुवित्तहरू कुनै पनि बेला समस्यामा पर्ने आकलन गरेको थिएँ, नभन्दै त्यही भएछ । लघुवित्तको ऋण तिर्न नसकेर त्यहाँका ताम्राकारहरू भारत पलायन भएछन् । खास गरी कोभिड महामारीयता सबैजसो ऋणी समस्यामा छन् र लघुवित्तहरू संकटमा । उदाहरणका लागि, लघुवित्तहरूको खराब कर्जा (एनपीएल) ८ प्रतिशतभन्दा माथि छ जबकि राष्ट्र बैंकले निर्धारण गरेको अधिकतम खराब कर्जाको सीमा ५ प्रतिशत हो । विगतमा लघुवित्तहरूको यस्तो कर्जा सरदर ३ प्रतिशतभन्दा कम हुन्थ्यो । बैंकहरूको लगानी बिनाधितो हुँदैन, धितोमै पनि उद्योगव्यवसायका लागि हो भने विस्तृत परियोजना प्रस्ताव चाहिन्छ र त्यसलाई मूल्यांकन गरेर मात्र ऋण प्रवाह गरिन्छ । लघुवित्तमा भने कृषि, सेवा व्यवसाय, घरेलु तथा साना उद्योग र केही अन्यका लागि ऋण दिने भनिए पनि त्यसको वास्तविक उपयोग भएको छछैन भनेर हेर्न यी संस्थाहरूसित संरचना, नीति तथा दक्षता केही पनि छैन । समूहको सामूहिक जमानीमा ऋण प्रवाह गरिन्छ, एक व्यक्तिलाई ३ लाखसम्म दिइन्छ, कतिपय समूहमा रहेका पाँचै जनाले सामूहिक ऋण लिएर पनि कुनै एक व्यक्तिलाई वा समूहबाहिर रहेकालाई पनि ऋण दिएको देखिन्छ । यसो गर्दा एउटा समूहले १५ लाख रुपैयाँसम्म ऋण चलाउन सक्ने देखिन्छ । तर, यति धेरै रकम चलाउनेले त्यसको कसरी प्रयोग गरिरहेका छन् भनी अनुगमन गर्ने र त्यसमा सुधार ल्याउने काम लघुवित्तहरूको कार्यक्षेत्रबाहिर देखिन्छ । हरेक समूहको महिनाको एक पटक बैठक बस्छ, जहाँ लघुवित्तका अत्यन्त कनिष्ठ कर्मचारी अर्थात् समूह परिचालकलाई पठाइन्छ । त्यहाँ उसले एक घण्टाजति बिताउँदा ऋण लगानी र असुली गर्नेबाहेक अर्को काम गर्न भ्याउँदैन, किनभने उसले हरेक महिना कम्तीमा पन्ध्र वटा समूह बैठक भ्याउनुपर्छ । मैले अन्तरक्रिया गरेका दुई समूहका सदस्यहरूले परिवारजन भारत वा नेपालकै अन्यत्र रोजगारीका लागि जाँदा बाटोखर्चका लागि ऋण लिएको बताए, जुन तिर्ने भनेको उताबाट कमाएर ल्याएपछि मात्रै हो । उता कुनै कारणले कमाउन नसके त्यो ऋण फिर्ता हुने सम्भावना अत्यन्त कम हुन्छ । डडेल्धुराकै समूहको कुरा गर्दा, तामाको भाँडा बेचेर ल्याएको पैसाले उनीहरूको घर चल्छ, तीनचार महिना उनीहरूले भाँडा बनाएर वा त्यत्तिकै बित्छ अनि भारत वा नेपालकै अन्यत्र रोजगारीका लागि जान बाटो खर्च चाहिन्छ । त्यसका लागि त्यहीँकै लघुवित्तबाट ऋण लिएर उनीहरू काम चलाउँछन् । अब यस्तो चक्रमा कहीँकतै खलबल भयो भने ऋण तिर्न सक्दैनन् । त्यो समूहमा जम्मा दुई जनाले नुनतेलको पसल राखेका थिए । तीमध्ये एउटीका श्रीमान् दुबईमा थिए अर्की सामान्य गरिब थिइन्, बाँकी १८ जना घरमै बस्नेखाने गर्थे । तापनि पाँचै लघुवित्तले यस्तो अवस्थालाई बदल्ने किसिमले कुनै पनि गतिविधि गरेको मैले देखिनँ । राष्ट्र बैंकले असोजसम्म जारी गरेको विवरण हेर्दा लघुवित्त संस्थाहरूमा आबद्ध सदस्यहरू ५९ लाख ३६ हजार ९५ देखिन्छन्, तर तिनमा कति दोहोरिएका छन् भन्ने यकिन छैन । मैले भेटेका समूहका सदस्यहरू कम्तीमा ३ देखि ५ वटासम्ममा आबद्ध थिए, त्यसलाई सरदर ४ मान्ने हो भने लघुवित्तका वास्तविक सदस्य १५ लाख हाराहारी हुन्छन् । राष्ट्र बैंकका अनुसार ऋणी ३३ लाख १० हजार ९५८ छन् । त्यसलाई पनि ४ ले भाग गर्दा लगभग ८ लाख वास्तविक ऋणी हुने देखिन्छ । यसले के संकेत गर्छ भने, ऋण तिर्ने भनेकै एउटाबाट लिएर अर्कोलाई हो र यही चक्रमा खलबल आउँदा लघुवित्तहरू संकटमा पर्ने हुन् । पछिल्लो चरणमा बैंकको लघुवित्तलाई जाने ब्याज १५ प्रतिशतसम्म पुग्यो अनि राष्ट्र बैंकले तिनीहरूले लिन पाउने अधिकतम ब्याज पनि १५ प्रतिशत तोक्दा धेरै लघुवित्त पुनः ऋण लगानी गर्न सक्ने अवस्थामा रहेनन् । र तिनीहरूले ऋण असुलीतर्फ बढी ध्यान दिएÙ ऋणीहरूलाई अनावश्यक दबाब पनि दिन थाले । तर कोभिडले थिलथिलो पारेको ग्रामीण अर्थतन्त्रबाट पैसा आउने सम्भावना रहेन, अनि भाग्ने र आत्महत्या गर्नेसम्मका घटना भए । अब के गर्ने त ? जबसम्म उत्पादनशील काममा लगानी हुँदैन, त्यसले प्रतिफल दिँदैन । प्रतिफल नआएपछि साँवाब्याज तिर्न सक्ने कुरै भएन । लघुवित्तहरू बैंकका बिचौलिया त भए तर बैंकहरूले जस्तो उत्पादनशील काममा लगानी गर्नतर्फ ध्यान दिएनन् । सुगममा १० भन्दा बढी लघुवित्त थुप्रिए, दुर्गममा पनि ५६ वटा भए । उनीहरूले लगानी गर्ने समूह एउटै भयो । कुनै ठूलो परियोजनाका लागि एउटा नेतृत्वदायी बैंकको अगुवाइमा कन्सोर्टियम बनाइन्छ र लगानी गरिन्छ । तर लघुवित्तहरूले यस्तो गरेको कहीँकतै देखिँदैन, बरु लगानी गर्न एउटै समूहमा प्रतिस्पर्धा छ । यसलाई कम गर्न कर्जा सूचना लिनुपर्ने नियम त छ तर त्यसको प्रभाव देखिन अझै समय लाग्छ । मैले राम्ररी चिनेको एउटा लघुवित्तलाई सुझाएको थिएँ लगानीलाई उत्पादनमुखी बनाउन मेडेप (लघुउद्यम विकास कार्यक्रम) मोडेलमा जाऔंÙ त्यसले बजार, उद्यमशीलता, सीप, पुँजी र दिगोपनको सुनिश्चितता गर्ने सीप दिन्छ । उद्यमशीलता, बजार, सीपसँग जोड्ने कर्मचारी राखौं भन्दा पनि कसैले सुनेनन् । अहिले पनि सुन्छन् जस्तो लाग्दैन । तत्कालीन अर्थमन्त्री जनार्दन शर्माले करिब ५ खर्बको लघुवित्त कोष बनाउने घोषणा गरेका थिए । त्यसको प्रगतिबारे अर्थ मन्त्रालयमा बुझ्दा विनियमावली क्याबिनेटमा पेस गरिए पनि बृहत् काम भएको हुँदा ऐन बनाएरै अगाडि बढाउने सुझाव आएछ । तर यसको बीजारोपण गर्ने शर्मा अर्थमन्त्री छैनन्Ù हेरौं, अहिलेका अर्थमन्त्री पौडेलले यसलाई कसरी लिन्छन् । यो कोष प्रभावकारी रूपमा कार्यान्वयनमा आयो भने लघुवित्तहरूको संकट केही हदसम्म समाधान हुने अपेक्षा गर्न सकिन्छ ।"
हातहातका पर्दामा छाउने को हुन् ?,"खोलामा माछा खोज्दै पुगेका माझीलाई डल्फिनले सघाउँछन् । आकारमा ठूलो र केही सुझबुझ पनि भएको डल्फिनले पानीमा हलचल ल्याउँदै खास गतिविधि गरेपछि साना माछा एकातिर सोहोरिएर आइपुग्छन् । साना माछा थुप्रेको चाल पाएपछि माझीले जाल त्यतै फैलाउँछन् । पुग्दो माछा बटुलेर ढोक्सामा हालेपछि, डल्फिनले माझीछेउ पुगेर मुख बाउँछ, माझीले एक मुठी माछा डल्फिनका मुखमा हालिदिन्छन् । खोला, माझी र माछाको निकट सम्बन्ध बुझाउन यस्तो कथा हालेका थिए माझी समुदायबारे खोजबिन गर्ने अन्वेषक धनबहादुर माझीले । धनबहादुरकै मुखबाट सुनेको यो कथा लेखक राजु स्याङतानले हालसालै काठमाडौंको एउटा कलेजका विद्यार्थीहरूलाई सुनाए । विद्यार्थीले सोधे, तपाईंले यस्ता कथा बटुलेर लेखेका साहित्य र समाचारले समुदायको थिति बदल्न कत्तिको मद्दत गरेका छन् ? स्याङतानले जवाफ दिए, विश्वविद्यालयको यो तहमा विमर्श आइपुगेको छ, बिस्तारै परिवर्तन गर्न मद्दत पुग्ला, आशा गरौं । एमए अंग्रेजीमा साहित्य, दर्शन र संस्कृति विषय पढिरहेका विद्यार्थीसँग स्याङतानको भेट जुराएको उनैको एक निबन्धले थियो । पहिलो पटक नेपालीमा लेखिएको सिन्धुपाल्चोकको बोडगाउँ नामको माझीगाउँका संकटको कथा, अर्का अन्वेषक सबिन निङ्लेखुले अंग्रेजीमा अनुवाद गरे । भन्नैपर्ने जरुरी कथालाई थोरै अन्वेषण, केही अन्तर्वार्ता र भ्रमण, अलिकति लालित्य र समाजलाई बुझ्ने उच्च चेष्टा मिसाएर भन्दा राम्रो साहित्य सृजित भयो । स्याङतान आफैं स्विकार्छन्, अनुवाद गर्ने क्रममा लेखक, अनुवादक र सम्पादकबीच भएका छलफल र त्यसबीच गरिएको मिहिनेतले निबन्ध अझै खारियो । विषयवस्तुलाई राम्ररी छामेर गुदी बटुल्ने र मनग्य समय लगाएर प्रशोधन गर्ने काममा मिहिनेत गरेकाले प्रकाशित भएको कत्ति समय नबित्दै एमएको लेखन सम्बन्धी कोर्समा विमर्शयोग्य मानेर स्याङतानकृति समावेश हुन पुग्यो । सामाजिक सम्बन्धका जटिल पहेली कसरी असल साहित्य बन्न सक्छन् र अहिले उपलब्ध विद्युतीय माध्यममार्फत यस्ता गम्भीर लेखन धेरैको पहुँचमा कसरी पुग्छन् भन्ने उदाहरणस्वरूप विद्यार्थीले स्याङतानको अनूदित निबन्ध पढिरहेका छन् । पाठ्यक्रम तयार गर्ने र सामग्री तोक्ने ठाउँमा भएका मान्छेको अध्ययनको चाख विविध र गहिरो भएकाले पनि अखबारमा प्रकाशित निबन्धले कक्षाकोठामा प्रवेश पाएको हो । त्यसो त आफ्नै वरपरका कथा, आफैंजस्ता मान्छेले लेखेको थाहा पाएकाले पनि विद्यार्थीकै अग्रसरतामा स्याङतान स्वयं कक्षाकोठामा पुगेका हुन् । कक्षाकोठामा भएको यो विमर्श यहाँ सुनाउनुका दुई तात्पर्य छन् एक, समाचारकक्षबाट फिल्डमा निस्कँदै समय, स्रोत, श्रम र सृजनात्मकताको लगानी गरेर सामग्री तयार गर्न अत्यावश्यक छÙ दुई, अनुवाद, सम्पादन र सामग्री प्रशोधनको प्रक्रिया चुस्त बनाउने उद्यम उत्तिकै जरुरी छ । केही दर्जन शब्दमा फलानोले यसो बताउनुभो, तिलानोले उसो भन्नुभो जस्ता सामग्री दिनभरि अपलोड गर्ने र समग्र सामाजिक विमर्श तिनै बताउनुभो हरूमा केन्द्रित गर्दा, धनबहादुर र आसमान माझीका जरुरी कथा छुट्छन् । नयाँ पुस्ताका लेखक र अन्वेषक भेला हुने कक्षाकोठाले उपयुक्त सामग्री पाउँदैनन् । आफ्नै वरपरका, आफैंले देख्न र भेट्न सक्ने, आफैंलाई प्रभाव पारिरहेका विषयबारे गहकिला विमर्श गराउने सम्भावना न्यून हुन्छ । अन्यत्रका र परपरका सामग्री जति पनि भेटिने, आफ्नैका कथा भने खोज्दा पनि नपाइने थिति रहे कक्षाकोठामा हुनैपर्ने जीवन्त विमर्श हुन सक्दैनन् । त्यसैकारण, आवश्यक अन्वेषण र लेखनको ठाउँ कामचलाउ उत्पादनको नीरस उद्यमले लिन्छ । माझीगाउँ घुमेको र सहरका पुलमुनि बास बसेकासँग अन्तर्वार्ता गरेको स्याङतानअनुभव सुनेपछि अनलाइन पत्रिकामा काम गर्ने एक विद्यार्थीले प्रश्न सोधे मान्छे र प्रकृतिका यस्ता कथा मजाले खिपेर लेखाउन र सम्पादन गराउन हाम्रा समाचारकक्ष कति सहयोगी छन् ? उत्तर थाहा नपाएर होइन, बरु यसबारे गहकिलो छलफल गर्न सम्भवतः तिनले यो प्रश्न सोधेका थिए । काठमाडौंका अधिकांश समाचारकक्षका लागि सिंहदरबार, बालुवाटार र संसद् भवनबाहेक अरू ठाउँ समाचार उपलब्ध हुने ठाउँ होइनन् । अनलाइन पत्रिकाका पत्रकार र सम्पादकका लागि गाउँ, सहर, गल्लीभन्दा सामाजिक भनिने विद्युतीय सञ्जालका भित्ताहरू बढी सूचनादायी र खबरलायक स्पेस हुन् । पत्रकारितामा केही वर्ष बिताइसकेका ती विद्यार्थीको प्रश्न सम्भवतः आफैंले दिनहुँ अपलोड गरिरहेका नीरस खबरबाट समेत निःसृत थियो । सञ्चार उद्यमबारे अर्को एक छलफलका क्रममा तिनै विद्यार्थीले दिक्दारी पोख्दै भनेका थिए, कुशल पत्रकारिताको अभ्यासका आधारमा राम्रो लेखक बन्न भनेर गाउँबाट काठमाडौं आएर पत्रकारिता थालेको, केही वर्ष बिताइसकेपछि थाहा पाएँ म त अपलोडर पो भएछु ।एकातिर लेखनशिल्प खिइँदै जानु, अर्कातिर पठनप्रति उदासीनता बढ्नु । एकातिर प्रविधिले पत्रकार नै नचाहिनेजस्तो थिति बनाउन थाल्नु, अर्कातिर भएका पत्रकारले नयाँ र सृजनात्मक केही गर्न नसक्नुले बौद्धिक क्षेत्रमा चुनौती थपिएको छ । सतहमा झट्ट हेर्दा, कहिले सबै सहज भएजस्तो, कहिले एकदमै आत्तिने अवस्था उत्पन्न हुन लागेजस्तो देखिन्छ । तर, गहिरिएर सोच्यो भने सतहभन्दा फरक दृश्य देख्न थालिन्छ । जतिजति आर्टिफिसियल इन्टेलिजेन्समा आधारित प्रविधिको विकास हुँदै जान्छ, त्यति नै नयाँ, खँदिला, साँच्चै अवलोकन र खोज गरिएका एवं जीवन्त भोगाइका सामग्री लेख्न जरुरी छ भन्ने अनुभूति हुन्छ । अर्थात्, धेरैभन्दा धेरै राजु स्याङतानहरूले आफ्ना सृजनात्मकता प्रयोग गर्दै, आसमान र धनबहादुर माझीका जीवन भोगाइका, आदिवासित्वका र उनीहरूका असली संघर्षका नयाँ सामग्री लेख्न जरुरी छ भन्ने बुझिन्छ । क्लाउड मा पहिल्यै तयार बनिबनाउ सूचना र सामग्री मात्र त च्याटजीपीटी ले खरखरी लेखिदिने भएकैले स्याङतानकलममा जाँगर र उत्साह नभरी नहुने अवस्था उत्पन्न भएको छ । पत्रकारिता गर्ने र प्राज्ञिक अभ्यास गर्ने संस्थाहरू अहिलेभन्दा बढी जिम्मेवार, जीवन्त र बढी समाजनिकट भए मात्र, प्रविधिले खुलाएका झ्यालबाट उज्यालो पस्छ अनि सृजित नयाँ चुनौतीको सामना गर्न सकिन्छ । प्रविधिले उघारेका झ्यालबाट पसेको उज्यालो नसमेट्दा नयाँ चुनौतीको सामना गर्न सकिन्न । अहिले सतहमा आएका चुनौतीको सामना गर्न नसक्नु भनेको गरिब अझै गरिब हुँदै जानु, पाखा पारिएका मान्छे अझै सीमान्तमा धकेलिँदै जानु, अन्यायको तह अझ गहिरो र जटिल बन्दै जानु, र पर्यावरणीय क्षतिको तीव्रतामा घनघोर वृद्धि हुनु हो । बचेखुचेको लोक अधिकार र लोकतन्त्रको धुकधुकी धीमा हुँदै जानु हो । यसअघि कहिल्यै नभोगेका र नदेखेका संकटका अनेक रूपको सामना पनि बहुसंख्यक मानिसले गर्नुपर्ने थिति आउनु हो । ससाना कक्षाकोठामा भएका विमर्श फैलिएर व्यापक बन्न सके केही जरुरी हस्तक्षेप हुन सक्थ्यो । मसिना प्रयत्नले बिस्तारै व्यापक आकार लिने सम्भावना हुन्थ्यो । विद्यमान थिति भने निको छैन । सामाजिक आन्दोलनका अवस्था हेरौं वा पत्रकारिता र प्राज्ञिक क्षेत्रका गाह्रासाँघुरा सम्झौं, नयाँ चुनौतीको सामना गर्न सक्ने क्षमताको अल्पता टड्कारो देखिन्छ । आन्दोलन, पत्रकारिता र प्राज्ञिकतामा स्याङतानहरूको आवाज र लेखन अझै किनारामै छ । अखबारका पानाभरि ती आएका भए पनि, आम विमर्शमा पुगेका छैनन् । तिनले गर्न खोजेको विमर्श साह्रै धीमा र सानो छ । आवाज कसको ठूलो छ ? हातहातका साना र भित्ताका ठूला पर्दामा को बढी छाएको छ ? कसका गफ सबैभन्दा धेरै बिकेका छन् ? कसका भविष्यवाणी र हाँक पत्याएर मान्छे लोकतन्त्रलाई गाली गरेर बसेको छ ? गणतन्त्र, संघीयता र समताका आकांक्षालाई त्याज्य ठानेर हिँडेको छ ? कसको फजुल गफले जनहितका असली सवाललाई ओझेल पारेको छ ? नाम किट्न जरुरी छैन । जगजाहेर छन् अनुहार र घटना, बोली र नारा । जोजो बिकेका छन् र जेजे फैलिएका छन्, तिनका बलमा उदाउने भनेका अदूरदर्शी तानाशाह हुन् ।"
जग्गा वर्गीकरणमा पालिकाको आलटाल,(रामेछाप)स्थानीय तहले जग्गाको वर्गीकरणमा आलटाल गर्दा सर्वसाधारणले जग्गाको कित्ताकाट गरी हक हस्तान्तरण गर्न पाएका छैनन् । भूवर्गीकरण नभएकै कारण अंशबन्डाका कामसमेत रोकिएका छन् । सरकारले गत जेठमा जारी गरेको भूउपयोग नियमावलीमा विभिन्न १० प्रकारमा जग्गाको वर्गीकरण गर्नुपर्ने व्यवस्था गरेको र सोको जिम्मेवारी स्थानीय सरकारलाई सुम्पिएको छ । स्थानीय तहले त्यससम्बन्धी विज्ञताको अभावमा अहिले पनि भूवर्गीकरण गर्न सकेका छैनन् । रामेछापका प्रमुख मालपोत अधिकृत लीलाराज दाहालका अनुसार रामेछापका ८ वटा स्थानीय तहमध्ये सुनापतिले मात्र भूवर्गीकरण गरेर ल्याएको छ । दाहालले अन्य पालिकाले अहिलेसम्म वर्गीकरणको काम नसकेको बताए । स्थानीय तहले वर्गीकरणको काम नियमावलीबमोजिम सकेर निर्णय नदिँदासम्म मालपोतबाट कित्ताकाटको आदेश दिन सकिँदैन । मालपोतको आदेशअनुसारको जग्गाको कित्ताकाट नापी कार्यालयले गर्ने गर्छ । दाहालका अनुसार मन्थली र रामेछाप नगरपालिकाले भूवर्गीकरणको काम अघि बढाउनका लागि मालपोत र नापी कार्यालयको समेत परामर्शमा अभिमुखीकरण कार्य सकेका छन् । अन्य पालिकाको तयारीका बारेमा मालपोत कार्यालयलाई कुनै जानकारी छैन । रामेछाप नगरपालिकाका प्रमुख प्रशासकीय अधिकृत नीरज पौडेलले ऐननियममा भएका व्यवस्था र स्थानीय सरकारले गर्नुपर्ने कामका बारेमा बल्ल जनप्रतिनिधिलाई अभिमुखी गराइएको छ ।
दुर्घटनामा ३ को मृत्यु,"नुवाकोट (कास) विदुर४ बट्टार हावाघरबाट तारकेश्वर१ दाङसिङतर्फ जाँदै गरेको बस दुर्घटना हुँदा तीन जनाको मृत्यु भएको छ । २३ जना घाइते छन् । मृत्यु हुनेमा विदुर३ का ६३ वर्षीय बाबुराम दर्जी नेपाली, ७८ वर्षीय रामप्रसाद अर्याल र नाम नखुलेकी एक महिलाको मृत्यु भएको प्रहरीले जनाएको छ । बिहीबार विदुर१२ स्थित चैनपुरमा बा२ख ८४५ नम्बरको बस दुर्घटना भएको हो । दुई जनाको घटनास्थलमै र एक जनाको त्रिशूली अस्पतालमा ल्याएपछि मृत्यु भएको जिल्ला प्रहरी कार्यालयका सूचना अधिकारी एवं डीएसपी खगेन्द्र खड्काले बताए । घाइतेहरूको जिल्ला अस्पताल त्रिशूलीमा उपचार भइरहेको छ । बस सडकबाट २० फिट तल खसेको थियो । चालक फरार छन् ।"
सुक्खा बन्दरगाह बनेको १० महिनासम्म सुक्खै,"(काठमाडौं)करिब १० महिनाअघि तामझामसाथ उद्घाटन गरिएको चोभार सुक्खा बन्दरगाहको सञ्चालन सुस्तको सुस्त छ । व्यापार सहजीकरणलाई निर्माण गरिए पनि व्यवसायी नै आकर्षित नहुँदा बन्दरगाह सुनसानजस्तै बनेको हो । चोभार बन्दरगाहबाट प्रतिदिन ५ सयभन्दा बढी कन्टेनर जाँच गर्न सकिने भए पनि २३ वटामै सीमित रहेको नेपाल इन्टरमोडल यातायात विकास समितिले जनाएको छ । उद्घाटनको दिन ४ वटा कन्टेनर आएका थिए । अहिले प्रतिदिन २३ वटा ट्रकको जाँच हुने गरेको छ । पूर्वाधार र व्यवस्थापन पूर्ण रूपमा तयार छ तर निजी क्षेत्रले आफ्नो स्वार्थ मात्रै हेरे, समितिका कार्यकारी निर्देशक आशिष गजुरेलले भने, जसले गर्दा बन्दरगाहले पूर्णता पाउन सकेन ।तत्कालीन प्रधानमन्त्री केपी शर्मा ओलीले ०७५ माघ ३ मा बन्दरगाहको शिलान्यास गरेका थिए । निर्माण सकिएको करिब १० महिनापछि ०७८ चैत २२ मा तत्कालीन प्रधानमन्त्री शेरबहादुर देउवाले उद्घाटन गरेका थिए । समितिका अनुसार प्रभावकारी रूपमा बन्दरगाह सञ्चालनका लागि व्यवसायीले काठमाडौंमा बिक्री गर्ने कुनै एक वस्तु यहीँबाट जाँच गराउनुपर्छ । अहिले व्यवसायीले वीरगन्ज, भैरहवालगायत भन्सार कार्यालयबाट जाँचपास गराउँदै आएका छन् । विद्युतीय सामग्री, टीभीलगायत सामान बोकेका ट्रक तथा कन्टेनर चोभारबाटै पास गराउनुपर्छ, त्यसो गरे बन्दरगाह चल्छ, गजुरेलले भने, यसका लागि सरकारले नीतिगत निर्णय गराउन आवश्यक छ । नजिकै निर्माणाधीन काठमाडौंतराई द्रुतमार्ग (फास्ट ट्र्याक) को काम नसकिँदा पनि बन्दरगाह सञ्चालनमा असर परेको छ । सन् २००८ मा टेन्डर भएको द्रुतमार्गको काम हालसम्म सकिएको छैन । उक्त सडक निर्माण भए पनि काठमाडौंमा प्रतिदिन ५ सय कन्टेनर आउने समितिको दाबी छ । हामी तयारीसाथ बसेका छौं । जग्गा पनि पर्याप्त छ, सेवा दिन तत्पर छौं, गजुरेलले भने, सवारीसाधन आउनुपर्यो । व्यवसायीले सहयोग नगर्दा बन्दरगाह पूर्ण क्षमतामा सञ्चालन हुन नसकेको समितिको दाबी छ । निजी क्षेत्रले आफ्नो स्वार्थअनुकूल काम मात्रै गरे, उनले भने, राज्यको फाइदा पनि हेर्दा बन्दरगाह चल्न सक्छ ।नेपाल चेम्बर अफ कमर्शका अध्यक्ष राजेन्द्र मल्लले भने सरकारकै कारण बन्दरगाह पूर्ण रूपमा चल्न नसकेको बताए । बन्दरगाहमा एलसीका सामान मात्रै जाँचपास हुने गरेका छन् । एलसीसँगै टीटीसी, ड्राफ्टलगायत बैंकिङ प्रणालीलाई पनि स्वीकृति दिँदा बन्दरगाहले गति लिन सक्ने उनको भनाइ छ । नाकाबाट आउँदा कन्टेनरको लक बिग्रिएको अवस्थामा र मालवाहक ट्रक तोकेकै समयमै आइनपुग्दा २ सय प्रतिशत भन्सार तिर्नुपर्ने प्रावधान छ । यसले पनि निजी क्षेत्र आकर्षित नभएको मल्ल बताउँछन् । व्यवसायीले बदमासी गरे कारबाही गर्नैपर्छ, मल्लले भने, नाकाबाट आउने क्रममा कन्टेनरको लक बिग्रिए कसले जिम्मा लिने ? त्यही भएर सीमानाकामै सामान जाँच गराउँदै आएका छौं । चोभारलाई केरुङ र तातोपानी नाकासँग जोड्न सके बन्दरगाह चल्न सक्ने मल्लले जनाए । व्यवसायीलाई सुविधा दिनकै लागि समितिले गत माघ २५ देखि आन्तरिक टर्मिनलसमेत सञ्चालन गरेको छ । यसअघि बन्दरगाहभित्र एक्जिम टर्मिनल मात्र थियो । आन्तरिक टर्मिनलमा १५० वटा सवारी पार्किङ क्षमता, गोदाम घर, ८० टन क्षमताको सवारी नापतौल, लोडअनलोड सेडको व्यवस्था छ । आन्तरिक टर्मिनलका लागि ढुवानी व्यवसायी महांसघसँग छलफल भइरहेको छ । व्यवसायीले प्रतिदिन १ सय वटा ट्रक पार्किङ गर्न सक्ने बताउँदै आएका छन्, गजुरेलले भने । राज्यले लगानी गरेको ठाउँ व्यवसायीले चलाउन पाउनुपर्ने माग गरेको महासंघका अध्यक्ष विश्वनाथ खनालको दाबी छ । तर समितिकै ऐनकानुनका कारण आन्तरिक टर्मिनलमा पार्किङका निजी क्षेत्र आउन नसकेको उनको भनाइ छ । आवश्यकता, औचित्य पुष्टि हुने गरी पत्र दिइसकेका छौं, ७७ वटा जिल्लामा ढुवानी गर्छौं, चोभारबाटै सेवा दिन सकिन्छ, उनले भने, कम्पनी खोलेर जान तयार नै छौं । तर, पार्किङका लागि मात्रै जान सकिँदैन । सेवासहितको सुविधा चलाउन दिँदा जान सकिन्छ । मुलुकभर २ सयभन्दा बढी ढुवानी कम्पनी छन् । सबै एकै ठाउँबाट सञ्चालन हुँदा सहज हुने उनको दाबी छ । समितिले भने प्रतिस्पर्धा गरेर मात्रै निजीलाई जिम्मा दिन सकिने जनाएको छ । खरिद ऐनअनुसार प्रतिस्पर्धा गर्ने हो । सिधै ठेक्का दिन सकिँदैन, टेन्डर बिड गरेरै जाने हो, गजुरेलले भने ।"
एकसाथ ४७० विमान किन्दै एयर इन्डिया,"एक वर्षयता टाटाले नै एयर इन्डिया कम्पनी सञ्चालन गर्दै आएको छ । टाटाले एयर इन्डियालाई विश्वस्तरको वायुसेवा कम्पनी बनाउने तयारीअनुसार एकैसाथ यति धेरै विमान किन्न लागेको बताइएको छ । यति ठूलो संख्यामा विमान खरिदको सम्झौता हवाई जगत्मै सबैभन्दा ठूलो मानिएको छ । बीबीसीका अनुसार सन् २०११ मा अमेरिकन एयरलाइन्सले ४५० विमान खरिदको अर्डर गरेको थियो । एयर इन्डियाले किन्ने विमानमा अमेरिकी बोइङ कम्पनीको संख्या २२० तथा युरोपको एयरबस कम्पनीका २५० विमान छन् । विमानसँगै सयौं इन्जिन पनि एयर इन्डियाले किन्दै छ । एकै पटक ठूलो परिणाममा गरिएको बिजनेसले अमेरिका तथा युरोपमा लाखौं मानिसले रोजगारी पाउने बताइएको छ । अमेरिकी राष्ट्रपति जो बाइडेनले एयर इन्डियासँगको सम्झौताले अमेरिकामा ४४ राज्यका १० लाखभन्दा बढीले रोजगारी पाउने भन्दै खुसी व्यक्त गरेका छन् । रोजगारीका लागि कसैलाई चार वर्षको कलेजको डिग्रीको आवश्यकता नपर्ने उनले बताएका छन् । विमान खरिदको सम्झौताले अमेरिका र भारतबीचको आर्थिक समझदारीको शक्तिलाई प्रदर्शन गरेको उनको भनाइ छ । फ्रान्सका राष्ट्रपति इम्यानुयल म्याक्रोँले पनि विमान खरिदको सम्झौताप्रति खुसी व्यक्त गरेका छन् । भारत र फ्रान्स रणनीतिक साझेदारको एक नयाँ चरणमा प्रवेश गरेको उनले बताएका छन् । विमान र सयौं इन्जिन खरिद सम्झौताले फ्रान्स, जर्मनी, बेलायतलगायतका देशमा पनि लाखौंको रोजगारी सिर्जना हुने आशा गरिएको छ । मंगलबार विमान खरिदको सम्झौता भएपछि भारतीय प्रधानमन्त्री नरेन्द्र मोदीले अमेरिकी राष्ट्रपति वाइडेन र प्रान्सका राष्ट्रपति म्याक्रोँसँग भिडियो कन्फ्रेन्समा वार्तासमेत गरेका छन् । सरकारी स्वामित्वमा रहेसम्म ऋणमा डुबेको एयर इन्डिया एक वर्षकै फरकमा विश्वकै प्रतिस्पर्धी बन्ने तयारीमा छ । विमान खरिदका लागि टाटा समूहले ७० अर्ब डलर लगानी गर्दै छ । टाटा समूहले नै एयर इन्डिया स्थापना गरेको थियो ।"
७६ वर्षदेखि निरन्तर रञ्जना सोडा,"मेला महोत्सव र जात्रामा सोडा बेच्ने बुद्धिराजले सुरुमा जनसेवा हल (पहिलाको) छेउमा सानो पसल भाडामा लिएर व्यवसाय सुरु गरेका थिए । व्यवसाय चलिरहेकै थियो । फिल्म हेर्न आउने हरेकले रञ्जनाको सोडा खाएर नै जान्थे । तर ०१९ सालको आन्दोलनका क्रममा जनसेवा हल जल्यो । त्यसपछि बुद्धिराज मेसिन बोकेर भूगोलपार्क पुगे । त्यहाँको सार्वजनिक ठाउँमा केही कुर्सी राखेरसमेत व्यापार गरेको उनका छोरा सुरेश बताउँछन् । न्युरोडमा रञ्जना हल खुलेपछि फिल्म हेर्नेहरूको चहलपहल बढ्न थाल्यो । त्यसपछि बुद्धिराज भूगोलपार्कबाट रञ्जना हलतिर सरे र उनले हलअगाडि भुइँतलाबाट सोडा बेच्न थाले । तर पनि आफ्नो घर नहुँदाको दुःख रञ्जना गल्लीमै चारवटा घरमा सरे । हाल रञ्जना गल्लीको भित्रपट्टि सुरेश र रञ्जना गल्लीमा नरेशले सोडा पसल गरिरहेका छन् । ०६० सालयता उनीहरू यिनै घरबाट सोडा बेचिरहेका छन् । बिजेश्वरीमा भने छोराबुहारी सुमेरु र सरिनाले सोडा पसल चलाइरहेको सुरेशले जनाए । आफूहरूले नै उत्पादन गरेका सोडा लगेर कीर्तिपुर, पाटन, भक्तपुर, कपनलगायत क्षेत्रमा अरूले सोडा बेचिरहेको नरेशले बताए । हरेक टोलका मान्छे वा न्युरोड आउन नसक्ने व्यक्तिले समेत सोडा खान पाउनुपर्छ भनेर व्यवसाय गर्न इच्छुकलाई सघाइरहेका छौं, उनले भने, आफैं व्यवसाय गर्न इच्छुकलाई सिकाउने पनि गर्छौं । उपत्यकामा भएका रेस्टुराँ, बार र क्याफेमा समेत उनीहरूले सोडा सप्लाई गर्ने गरेका छन् । नरेशका अनुसार कतारको दोहामा त्यहीँका स्थानीय मोहमल अलीले पनि त्यहाँ सोडा बेचिरहेका छन् । काठमाडौं आउँदा नेपालको चिनोका रूपमा लैजाने भनेर खोजी गर्ने क्रममा उनी रञ्जना सोडा पसलमा आइपुगेका थिए, नरेशले भने, सोही क्रममा रञ्जनाबाट झन्डै १९ बक्स सोडा लिएर फर्केका थिए । नेपालबाट लगेको सोडा फुड फेस्टिभलमा राख्दा पहिलोसमेत भएको थियो रे । पुनः नेपाल आएका अलीलाई सोडा बनाउन सिकाएर भारतबाट मेसिन किन्नेसमेत व्यवस्था गरेर पठाएको उनले जनाए ।"
अर्थ संक्षेप,"कोड क्राफ्टर्सलाई उपाधि काठमाडौं (कास) एनसेल आजियाटासँगको सहकार्यमा सिक्वेल फाउन्डेसनले आयोजना गरेको महिला ह्याकाथन ह्याकिङ फर ह्युम्यानिटी को प्रथम विजेता कोड क्राफ्टर्स बनेको छ । विजेता कोड क्राफ्टर्सले १ लाख ५० हजार नगद पाएको छ । टिम क्राफ्टर्स सोलुसनले सांकेतिक भाषा बुझ्न मद्दत गर्दछ । पर्यटक क्षेत्र लक्षित सोलुसन बनाउँदै टिम सहयात्री दोस्रो भएको छ । टिमले १ लाख नगद जितेको छ । ज्येष्ठ नागरिकलाई ध्यानमा राख्दै टिम पाइले बनाएको अलर्ट सिस्टमले तेस्रो स्थान हासिल गर्दै ७५ हजार नगद जितेको छ । माघ २७ देखि २९ सम्म चलेको ह्याकाथनमा १६ टिम र ४८ सहभागी थिए । उनीहरूले समाजका विभिन्न क्षेत्रका लागि उपयोगी हुने सोलुसन्समा काम गरेका थिए । यस्ता कार्यक्रमले सूचना प्रविधिको क्षेत्रमा महिलाको प्रतिनिधित्व र आबद्घता बढाउँदै डिजिटल अर्थतन्त्रमा महिलाको समान सहभागिता बढाउन मद्दत पुग्ने एनसेलले जनाएको छ । भाइबरको नयाँ च्याटबट काठमाडौं (कास) राकुटेन भाइबरले एआई च्याट एन्ड क्रिएट को सुरुवात गरेको छ । यसले प्रयोगकर्तालाई एआई टेक्स्ट र तस्बिर बनाउन सहजता प्रदान गर्ने भाइबरले जारी गरेको विज्ञप्तिमा उल्लेख छ । डलई र दाभिन्ची जस्ता जेनेरेटिभ एआईका विशेषता प्रयोग गरिएको यो एपको च्याटबटमार्फत प्रयोगकर्ताले कुनै पनि प्रश्न सोध्न वा तस्बिर डिजाइन गरेर च्याटबटलाई रचनात्मक ढंगबाट प्रयोग गर्न सक्ने भाइबरले जनाएको छ । भाइबरले जटिल प्रविधि र प्रयोगकर्ताबीचको सहजताका लागि पुलका रूपमा काम गर्दै आएको छ । जसको कारण प्रयोगकर्ताले आफ्नो इमेल प्रयोग नगरी प्रत्येक सेवाका लागि छुट्टै एकाउन्ट सिर्जना नगरी यसको प्रयोग गर्न सक्नेछन् ।सिटिजन्सका कार्डवाहकलाई कालिञ्चोक केबलकारमा छुट काठमाडौं (कास) सिटिजन्स बैंक र कालिञ्चोक दर्शनबीच छुटसम्बन्धी एक सम्झौता भएको छ । सम्झौताअनुसार सिटिजन्स बैंकका कार्डवाहकले कालिञ्चोक केबलकार सेवामा १० प्रतिशतसम्म छुट पाउनेछन् । यस किसिमको सहकार्यबाट बैंकका ग्राहक लाभान्वित हुनुका साथै उनीहरूलाई डिजिटल कारोबारतर्फ प्रेरित गर्ने बैंकको भनाइ छ । बैंकले डिजिटल बैंकिङको प्रयोगलाई बढाउन र ग्राहकलाई डिजिटल माध्यमबाट भुक्तानी गर्न प्रोत्साहन गर्न ग्राहकमैत्री सुविधा सञ्चालनमा ल्याउँदै आएको छ । डिजिटल कारोबार गर्दा पाइने छुटसम्बन्धी विस्तृत विवरण वेबसाइटमा राखिएको बैंकले जनाएको छ । बैंकका देशभर १८२ वटा शाखा, १३४ वटा एटीएम र ९७ वटा शाखारहित बैंकिङ इकाइ सञ्चालनमा छन् ।"
१८ वर्षपछि फुटबलको खुसी,"(झापा)झापाको मेची रंगशालामा १८ वर्षपछि फुटबल प्रतियोगिता हुँदै छ । लामो समयदेखि अन्तर्राष्ट्रियस्तरको कुनै फुटबल प्रतियोगिता नभएको यो रंगशालामा फागुन ७१६ सम्म भद्रपुर झापा गोल्डकप हुने छ । यो प्रतियोगितासँगै जिल्ला सदरमुकाम भद्रपुरमा फुटबलको पुरानो खुसी फर्किएको छ । यसअघि देशकै इज्जतिलो प्रतियोगिताको रूपमा त्रिभुनन मेमोरियल गोल्डकप हुँदै आएको थियो । तर, विभिन्न खाले राजनीतिक उतारचढावपछि लामो समयदेखि प्रतियोगिता ओझेलमा पर्दै आएको थियो । लामो समयपछि फुटबल हुने कुराले भद्रपुरवासी मात्रै हैन, सिंगो झापावासी उत्साही छन्, गोल्डकप आयोजक समितिका अध्यक्ष दीपेश ढकालले सुनाए, प्रतियोगिता सफल बनाउन सिंगो जिल्ला एक ढिक्का भएर लागेको छ । वर्षौंपछिको गोल्डकप रौनकले मेची रंगशाला नयाँ दुलहीझै सिंगारिएको छ । मैदानको पूर्वपश्चिम दिशाको पक्की प्यारापिट चिटिक्क पारिएको छ । उत्तर र दक्षिणतिरको बाँसे प्यारापिट पनि झकिझकाउ तुल्याइएको छ । हत्केलामा फुटबल बोकेको मस्कटमा सेल्फी खिच्नेको भीड बढ्न थालेको छ । फुटबलको रौनकसँगै मेची रंगशालाको पनि कायाकल्प फेरिएको छ, स्थानीयवासी पंकज शर्माले गद्गद् हुँदै भने, भद्रपुरमा फुटबलको पुरानो उल्लास पुनः फर्किएको छ । प्रतियोगिताका हिसाबले पूर्वकै चर्चित यो रंगशाला २०२५ मा तत्कालीन पञ्चायत सरकारले निर्माण गरेको थियो । तर, २०६१ मा अन्तिमपटक त्रिभुवन गोल्डकप भएसँगै रंगशाला पनि लथालिंग अवस्थामा पुग्यो । खेलकुद गतिविधि हुनै छाडेपछि रंगशाला बेवारिसे भन्दै गएको थियो, भद्रपुर नगरपालिकाका प्रमुख गणेश पोखरेलले भने, अब रंगशालालाई बेहाल हुन दिंदैनौं । रंगशालालाई चिटिक्क तुल्याउन करिब २२ लाख रुपैयाँ खर्चिएको आयोजकले जनाए । प्रमुख पोखरेलका अनुसार भद्रपुरमा गोल्डकपको उमंग फर्काउन नगरपालिकाले नै पहल सुरु गरेको थियो । यसमा नगरले ३० लाख बजेट छुट्यायो । १० दिन चल्ने प्रतियोगितामा तीन विदेशीसहित १० टिमको सहभागिता रहने छ । आयोजकसहित विभागीय टोली त्रिभुवन आर्मी, नेपाल पुलिस, एपीएफ, संकटा, मछिन्द्र्र र चर्च ब्वाइज क्लब प्रतिस्पर्धी हुँदै छन् । भारत, बंगलादेश र भुटानका पाहुना टोली पनि सीमावर्ती सहरको गोल्डकपमा भाग लिन आउँदै छन् । विजेताले १३ लाख र उपविजेताले ७ लाख रुपैयाँ पाउनेछन् । प्रतियोगिताको मुख्य प्रायोजन चौधरी ग्रुपको उत्पादन मुस्ताङ बियर ले गरेको छ ।"
विभागीय डर्बीमा एपीएफ हाबी,"(मकवानपुर)विभागीय डर्बीमा त्रिभुवन आर्मी क्लबमाथि सशस्त्र प्रहरीको एपीएफ क्लब हाबी भएको छ । हेटौंडामा जारी पाँचौं सहिद स्मृति स्थानीय तह फुटबल प्रतियोगिता२०७९ को क्वाटरफाइनलमा एपीएफले साबिक विजेता आर्मीलाई टाइब्रेकरमा ४२ ले पराजित गरेको छ । जितले एपीएफ सेमिफाइनल पुग्यो ।पिप्ले क्याम्पा रंगशालामा निर्धारित समय गोलरहित टुंगिएपछि नतिजाका लागि सोझै टाइब्रेकरको सहारा लिइएको थियो । टाइब्रेकरमा विजेतका गोलरक्षक राजु नगरकोटी नायक साबित भए । उनले आर्मीका सुरुआती दुई पेनाल्टी बचाउँदै टोलीलाई अगाडि बढाए । एपीएफका नवीन लामा, सुदीप सिख्राकार, सनी श्रेष्ठ र दीपेश धिमालले गोल गरे । आर्मीका टेकबहादुर बुढाथोकी र विकास खवासले मात्र गोल गरे । नवयुग श्रेष्ठ र दीपक गुरुङको प्रहार गोलरक्षक राजुले रोकेका थिए । म्यान अफ द म्याच गोलरक्षक राजु भए । उनले १० हजार रुपैयाँ प्राप्त गरे । खेलभर दुवै टोलीले गोल गर्ने मौका प्राप्त गरे पनि असफल रहे । ३८ औं मिनेटमा एपीएफका युवराज खड्काले गोल गर्ने सुनौलो मौका गुमाए । उनले आर्मीका गोलरक्षक विकेश कुथु र डिफेन्डर विकास खवासबीच तालमेल अवस्थामा प्राप्त गरेको सहज अवसर सदुपयोग गर्न सकेनन् । खेलको अन्तिम समयमा आर्मीका नवयुग श्रेष्ठ र दिनेश हेम्जनले गोल गर्ने मौका पाए पनि त्यसमा असफल भए ।एपीएफका प्रशिक्षक रत्नकाजी महर्जनले खेलभर बल पोजिसनमा हाबी भएर खेल्ने प्रयास गरे पनि असफल भएको बताए । केही मौका पाए पनि सदुपयोग गर्न सकिएन । तर, सोचेजस्तो खेलाडीले प्रदर्शन नै गर्न सकेनन्, उनले भने । आर्मीका प्रशिक्षक नवीन न्यौपानेले भरपर्दा र चर्चित खेलाडीले खेल्नै नसकेको सुनाए । हाम्रो फिनिसिङ असाध्यै कमजोर रह्यो । टिम सेट हुनै बाँकी भएजस्तो खेलमा देखियो, उनले भने । शुक्रबार आयोजक मकवानपुर ११ र मनाङ मर्स्याङ्दी क्लबबीच प्रतिस्पर्धा हुनेछ ।"
क्यामरुनलाई बर्दिबास कप,"महोत्तरी (कास) दोस्रो बर्दिबास मेयर गोल्डकप फुटबल प्रतियोगिताको उपाधि क्यामरुन एफसीले जितेको छ । बिहीबार क्यामरुनी टिमले फाइनलमा धरान फुटबल क्लबलाई ७० गोलले हरायो । खेलको २५ मिनेटमा क्यामरुनका रिचार्ड विल्सनले गोल गरेर टिमलाई अग्रता दिलाए । विल्सनले खेलमा ५ गोल गरेका थिए । उनी सर्वाधिक गोलकर्तासमेत बने । दोस्रो हाफमा क्यामरुनका सावाले दुई गोल थपेका थिए । क्यामरुनले ५ लाख र उपविजेता धरानले ३ लाख रुपैयाँ पुरस्कार पाए । स्पर्धामा आठ टिमले भाग लिएको आयोजक बर्दिबास नगर खेलकुद विकास समितिका अध्यक्ष दीपेन्द्रकुमार शिवभक्तिले जनाए । सर्वाधिक गोलकर्ता क्यामरुनका रिचार्ड विल्सन, उत्कृष्ट रक्षक बोयेमर, उत्कृष्ट मिडफिल्डर धरानका दोर्जे तामाङ, उत्कृष्ट गोलकिपर तासोह लिया र उत्कृष्ट खेलाडीमा जिनी आल्डो चुनिए । उनीहरूले जनही १० हजार रुपैयाँ पुरस्कार पाए ।"
हाङझाउ एसियाड तयारी अन्तिम चरणमा,"(काठमाडौं)चीनको दक्षिण पूर्वी सहर हाङझाउमा हुने एसियाली खेलकुदको आयोजनाबारे रहेको दुविधा अन्त्य गर्दै प्रतियोगिता आयोजकले भनेको छ, तयारी पूरा हुने अवस्थामा छ र प्रतियोगिता ठीक समयमै हुनेछ । एसियाली खेलकुदको १९ औं संस्करण सेप्टेम्बर २३ देखि अक्टोबर ८ सम्म आयोजना हुँदै छ । प्रतियोगिता सन् २०२२ मै हुनुपर्ने थियो, तर कोभिड१९ संक्रमणको महामारीबीच एक वर्ष पछाडि सारिएको थियो । अब भने प्रतियोगिताबारे अन्योलता रहेन । हाङझाउ एसियाली खेलकुदकै प्रवर्द्धन तथा सफलताको कामना गर्दै शुक्रबार पाटन दरबार स्क्वायरबाट एसियन गेम्स फन रन हुनेछ । त्यसैबारे आयोजित पत्रकार सम्मेलनमा हाङझाउ एसियाली खेलकुद समारोह विभागका सहायक निर्देशक वाङ मिङ्हाउले भने, प्रतियोगिताको सम्पूर्ण तयारी पूरा हुनेक्रममा छ । उनले कोभिड संक्रमणको अहिलेको स्थितिबारे कुनै चिन्ता लिनु नपर्ने र त्यसबारे सबै प्रकारको पूर्ण सजगता अपनाइने बताए । मिङ्हाउले भने, प्रतियोगिताका ५६ आयोजनास्थल र ३१ प्रशिक्षण केन्द्र तयारी अवस्थामा छन् । पाँच एसियन भिलेज पनि तयारी अवस्थामै छ । प्रतियोगितामा कुल ४० खेलका ६१ विधामा ४ सय ८४ स्पर्धा हुनेछन् । खेल कार्यक्रम र प्राविधिक पुस्तक पनि तयार भइसकेका छन् । प्रतियोतिगा सञ्चालनका लागि १ हजार ३ सय प्राविधिक पदाधिकारीको नियुक्त भइसकेको छ । यस्तै प्रतियोगिता सञ्चालनका लागि चाहिने सबै कर्मचारीको नियुक्त भइसकेका छन् । उनका अनुसार प्रतियोगिताका लागि ३८ हजार स्वयंसेवक तयारी अवस्थामा छन् । यस्तै खेलाडीको खाना विवरण तयार भएसँगै ओलम्पिक कमिटी अफ एसियाका लागि ६ होटल तथा पदाधिकारीका लागि थप ७८ होटलको पनि चयन भइसकेको छ । पत्रकार सम्मेलमा नेपाल ओलम्पिक कमिटीका अध्यक्ष जीवनराम श्रेष्ठ तथा महासचिव नीलेन्द्रराज श्रेष्ठले हाङझाउ एसियाली खेलकुद सफलतापूर्वक सञ्चालन हुनेमा विश्वास पोख्दै शुभकामना प्रदान गरे । ओलम्पिक काउन्सिल अफ एसिया (ओसीए) को कार्यक्रमअन्तर्गत नेपाल ओलम्पिक कमिटीको आयोजनामा हुने एसियन गेम्स फन रन भने हुनेछ । आम खेलप्रेमीबीच एसियाली खेलकुदबारे जागरण ल्याउन एनओसीले अघिल्लोपल्ट पनि फन रन आयोजना गरिसकेको छ । फन रन पाटन दरबार स्क्वायरबाट सुरु भएर गाबहाल, पुल्चोक, कृष्णगल्ली, पाटनढोका, अशोक हल, भीमसेन मन्दिर हुँदै फेरि पाटन दरबार स्क्वायरमै पुगेर टुंगिनेछ । फन रनका क्रममा विभिन्न सांस्कृतिक झाँकी प्रदर्शन गरिनेछ । एसियाली खेलकुदमा सहभागी हुने सबै देशमा यस्तो फन रनको कार्यक्रम गरिने छ । त्यसमध्ये दक्षिण एसियाका अधिकांश देशमा फन रन आयोजना भइसकेका छन् । कार्यक्रममा कमिटीसँगै युवा तथा खेलकुद मन्त्रालय तथा राष्ट्रिय खेलकुद परिषदका पदाधिकारी, एसियाली खेलकुदमा सहभागी हुने सम्बन्धित खेलका खेलाडी र प्रशिक्षकसँगै स्कुलका विद्यार्थी, पत्रकार र खेलप्रेमी गरेर ६ सयभन्दा बढीको सहभागिता रहनेछ ।"
छोटकरी,"जावलाखेल फाइनलमासर्लाही (कास) संकटा क्लबलाई पराजित गर्दै जावलाखेल युथ क्लब बिहीबार सातौं राजर्षि जनक कप फुटबल प्रतियोगिताको फाइनलमा पुगेको छ । जावलाखेलले १० को संघर्षपूर्ण जित निकाल्यो । वाग्मतीस्थित सन्तोष श्रेष्ठ स्मृति खेल मैदानमा भएको सेमिफाइनल खेलको ५० औं मिनेटमा जावलाखेलका सुनील खड्काले गोल गरे । हिसुब थपलियाको पासमा सुनीलले गोल गरेका हुन् । मध्यान्तरसम्म गोलरहित रहेको खेलमा संकटाका खेलाडीमा तालमेलको कमी रह्यो । हिसुब म्यान अफ द म्याच भए । उनले १० हजार पुरस्कार पाए । आयोजकलाई उपाधिओखलढुंगा (कास) आयोजक चिशंखुगढी गाउँपालिकाको टिमले बिहीबार सम्पन्न पालिकास्तरीय अध्यक्ष कप खुला भलिबलको उपाधि जितेको छ । फाइनलमा चिशंखुगढीले खोटाङको रावाबेसी गाउँपालिकालाई १६२५, २५२२, १८२५, १८२५ को सेटमा हरायो । ओखलढुंगाकै मोलुङ गाउँपालिका तेस्रो भयो । मोलुङले खोटाङको ऐंसेलुखर्क गाउँपालिकालाई हराएको थियो । विजेताले १ लाख ५५ हजार ५ सय ५५ रुपैयाँ, उपविजेताले १ लाख ११ हजार १ सय ११ र तेस्रोले ७७ हजार ७ सय ७७ रुपैयाँ पुरस्कार पाए । भलिबललाई प्रवर्द्धन गर्ने उद्देश्यसाथ चिशंखुगढीले प्रतियोगिता गरेको गाउँपालिका अध्यक्ष निशान्त शर्माले बताए ।यू१८ भलिबल हुनेकाठमाडौं (कास) न्यु डायमन्ड युथ स्पोर्ट्स क्लबको आयोजनामा फागुन ९१३ सम्म राजधानीमा वाग्मती प्रदेश न्यु डायमन्ड कप यू१८ महिला भलिबल च्याम्पियनसिप हुने भएको छ । लिगकम नकआउटका आधारमा १० देखि १२ टिमले प्रतिस्पर्धा गर्नेछन् । सात टिमको सहभागिता पक्का भइसक्यो, क्लबका अध्यक्ष कुमार राईले भने । आयोजक न्यु डायमन्डसहित मोरङको ब्राइट फ्युचर, धादिङ स्पोर्ट्स क्लब, ज्ञानसुधा एकेडेमी, परोपकार आदर्श मावि र होराइजन चिल्ड्रेन होमले प्रतिस्पर्धा गर्नेछन् । न्यु डायमन्डको चन्द्रागिरि१३ स्थित निर्माणधीन भलिबल कोर्टमा हुने च्याम्पियनसिपमा करिब २१ लाख १० हजार खर्च अनुमान गरिएको छ । १० लाख वाग्मती प्रदेश खेलकुद विकास परिषद र दोस्रो पुरस्कार (२ लाख ५० हजार) चन्द्रागिरि नगरपालिकाले उपलब्ध गराउने कोर्ट निर्माण समितिका संयोजक किरण कार्कीले बताए ।"
