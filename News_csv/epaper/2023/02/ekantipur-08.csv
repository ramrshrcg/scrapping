शीर्षक,विवरण
टर्की भूकम्प : २३ नेपाली सम्पर्कमा,"घरेलु कामदारमा भने म्यानपावर व्यवसायीले श्रम स्वीकृति लिई पठाइरहेका छन् । टर्की मामिला हेर्ने पाकिस्तानस्थित नेपाली दूतावासले टर्कीमा रहेका नेपालीको सूचना लिइरहेको जनाएको छ । दूतावासका अनुसार नेपालीको अप्रिय खबर आएको छैन । टर्कीस्थित गैरआवासीय नेपाली संघका महासचिव विनोद पौडेलका अनुसार भूकम्प प्रभावित क्षेत्रमा १४ विद्यार्थी, चार जना घरेलु कामदार सम्पर्कमा छन् । घरेलु कामदारका रूपमा कार्यरत दुई नेपाली महिला सम्पर्कमा नआएकाले खोजी जारी रहेको पौडेलले जानकारी दिए । उनीहरू भूकम्पअघि साथीहरूसँग सम्पर्कमा थिए । कान्तिपुरसँग सम्पर्कमा आएका अन्य नेपालीले भने अहिलेसम्म सबै सुरक्षित रहेको खबर पठाएका छन् ।"
"'बाहिरको अवस्था नाजुक, भित्र डरैडर",बाहिरको अवस्था निकै नाजुक छ । सडक चिरा परेका छन् । भवनहरू २० तलाभन्दा अग्ला छन् । कतिपय भवनका तला त जमिनमुनि नै धसिएका छन् । हामीसँग यो क्षेत्रमा २०२५ जना पहिलेदेखि सम्पर्कमा थियौं । अलि गाउँतिर नेपाली महिला घरमा काम गर्छन् । उनीहरू पनि बेलाबेला सम्पर्कमा आएका छन् । कतिपय ठाउँमा बिजुली काटिएको छ । मोबाइल चार्ज हुन सकेको छैन । मंगलबार सिन्धुलीकी रमिला तामाङसँग सम्पर्क भएको थियो । उनी हामी बसेको ठाउँबाट आधा घण्टा टाढा चारसेपकामा बस्छिन् ।
गाउा पसे बजार विदेश लागे हटारु,"गाउँमा बजार बढ्दैसंघीयताअघिसम्म किनमेल गर्न सदरमुकाम र अन्य जिल्लाका व्यापारिक केन्द्रमा आउने स्थानीयले अहिले गाउँमै उपभोग्य वस्तु किन्न पाएका छन् । स्थानीय तहले केन्द्र बनाएका गाउँहरू अहिले बजारको रूपमा परिणत भएका छन् । स्थानीय तहका केन्द्रहरूमा बजार व्यवस्थापन समितिमार्फत घरघडेरी व्यवस्थित गर्न थालिएको छ । रुकुम पश्चिमको सिम्ली, सोलाबाङ, राडी, छिन्खेतलगायत ठाउँमा टुक्रे बजार स्थापित भएका छन् । स्थानीय कमला केसीका अनुसार सिम्लीमा झन्डै ३ दर्जन होटल र पसल खुलेका छन् भने बैंक तथा वित्तीय संस्थाहरू खुल्ने क्रम बढेको छ । कालीकोटको रास्कोट, सान्नीत्रिवेणी, नरहरिनाथ, पचालझरना र पलाताका गाउँहरू टुक्रे बजारमा परिणत भएका छन् । अहिले स्थानीयले आफूले उत्पादन गरेको घिउ, सिमी, खुर्सानीलगायत सामान बेचेर घरपरिवारका लागि लत्ताकपडा र खाद्यान्नको जोहो गर्ने गरेको नरहरिनाथका अशोक पाण्डेले बताए । त्यस्तै जाजरकोटको छेडागाड, नलगाड, बारेकोट, कुशे, शिवालयलगायतका गाउँहरू पनि बजारमा परिणत भएका छन् ।"
महिनामै चार अमेरिकी अधिकारीको नेपाल भ्रमण,"(काठमाडौं)अमेरिकी राजनीतिक मामिला उपमन्त्री भिक्टोरिया नुल्यान्ड नेपाल भ्रमणबाट फर्केको सातौं दिन मंगलबार अमेरिकी अन्तर्राष्ट्रिय विकास नियोग (यूएसएआईडी) की प्रमुख सामन्था पावर काठमाडौं आइपुगिन् । दक्षिण तथा मध्यएसिया मामिला विभागकी उपसहायक राज्यमन्त्री अफ्रिन अख्तर र राष्ट्रिय सुरक्षा परिषद्को दक्षिण एसिया वरिष्ठ निर्देशक रियर एडमिरल इलिन लाउबाचारले फागुन पहिलो साता नेपाल भ्रमण गर्ने भएका छन् । पुष्पकमल दाहालको नेतृत्वमा सरकार गठन भएपछि अमेरिकाबाट लगातार भ्रमण हुन थालेको हो । नेपाल भ्रमणमा रहेकी यूएसएआईडी प्रमुख पावर राष्ट्रिय सुरक्षा परिषद्की सदस्य तथा क्याबिनेट तहकी अमेरिकी अधिकारी हुन् । अमेरिकामा राष्ट्रिय सुरक्षा परिषद् ह्वाइटहाउसअन्तर्गत रहेको छ । सन् २००२ मा तत्कालीन विदेशमन्त्री कोलिन पावेलले नेपालको औपचारिक भ्रमण गरेपछि अमेरिकाबाट भएको यो नै उच्च तहको भ्रमण हो । पावरले यूएसएआईडीको जिम्मेवारी सन् २०२१ मे ३ बाट सम्हालेकी हुन् । भ्रमणका दौरान उनले नेपाल सरकार र जनतासँग अमेरिकाको ७५ वर्षभन्दा लामो साझेदारीलाई जोड दिने यूएसएआईडीले जनाएको छ । यसअघि माघ १६ र १७ मा अमेरिकी राजनीतिक मामिला उपमन्त्री भिक्टोरिया नुल्यान्डले नेपाल भ्रमण गरेकी थिइन् । उनल भ्रमणका क्रममा यहाँका उच्च पदाधिकारीसँग भेटवार्ता गरेपछि संक्रमणकालीन न्याय, अमेरिकी आर्थिक सहयोग र चीन लक्षित सन्देश प्रवाह गरेर फर्केकी थिइन् । उपसहायक राज्यमन्त्री अख्तरले नेपाल, श्रीलंका, बंगलादेश र माल्दिभ्समा संक्रमणकालीन व्यवस्था र सुरक्षा मामिला हेर्दै आएकी छन् । उनको भ्रमण दुई दिनको हुनेछ । वरिष्ठ निर्देशक लाउबाचारको भ्रमणका लागि गृहकार्य भइरहेको कूटनीतिक स्रोतले जनाएको छ । रियर एडमिरल उपरथीसरहको पद हो । नेपाल भ्रमणको गृहकार्य गरिरहेकी लाउबाचारले मंसिर २३ मा वासिङ्टन डीसीस्थित नेपाली दूतावास पुगेर राजदूत श्रीधर खत्रीलाई भेटिसकेकी छन् । उक्त शिष्टाचार भेटमा द्विपक्षीय सम्बन्धका साझा चासोबारे विचार आदानप्रदान गरेको दूतावासले जनाएको छ । लाउबाचारले सन् २००९ मा अफगानिस्तानमा समेत काम गरिसकेकी छन् ।पूर्वपरराष्ट्र सचिव मधुरमण आचार्य नेपालमा वाम गठबन्धनको नेतृत्वमा नयाँ सरकार र अमेरिकी सहयोग निकाय मिलेनियम च्यालेन्ज कर्पोरेसन (एमसीसी) को अनुदानमा सञ्चालित परियोजनाका विषयमा अमेरिकी अधिकारीहरूको चासो बढेको बताउँछन् । नेपालमा निर्वाचनका कारण केही महिना भ्रमण भएन, रोकिएका भ्रमणहरू पनि अहिले भएका हुन सक्छन्, पूर्वराजदूतसमेत रहेका उनले भने, तर यी भ्रमणका उद्देश्य के हुन् भन्ने प्रस्ट पार्नुपर्छ । भ्रमणमा आउँदा नै उद्देश्यबारे प्रस्ट पार्नु उपयुक्त हुन्छ । आचार्यले नेपालजस्तो मुलुकमा कुनै पनि शक्ति राष्ट्रका अधिकारीले चाहेका बेला भ्रमण गर्न सक्ने बताए । तर नेपालमा लगातार भ्रमण गर्दा हाम्रा छिमेकी पनि छन् र त्यसको प्रभाव के हुन्छ भन्नेबारेमा ध्यान दिनुपर्ने हुन्छ, उनले भने । आचार्यले अमेरिकामा फरकफरक निकायले फरकफरक काम गरिरहेकाले भ्रमण लगातारजस्तो देखिएको हुन सक्छ । त्यहाँ एमसीसी, यूएसएआईडी, राष्ट्रिय सुरक्षा परिषद् र रक्षा मन्त्रालयहरूले आआफ्नै हिसाबमा काम गरिरहेका हुन्छन्, त्यहाँका अधिकारी सँगसँगै जस्तो आउँदा भ्रमण बाक्लिएको हुन सक्छ, उनले भने ।भूराजनीतिक जानकार तथा अवकाश प्राप्त उपरथी पूर्ण सिलवाल लगातारका भ्रमणले दक्षिण एसिया, दक्षिण पूर्वी एसिया र साउथ चाइना समुद्र क्षेत्रमा अमेरिकी चासो बढिरहेको बुझिने बताउँछन् । उनले यी क्षेत्रमा चासो बढ्नुको कारण चीन भएको पनि उल्लेख गरे । नेपाल मात्र होइन, बंगलादेश र श्रीलंकालगायत मुलुकमा पनि अमेरिकी चासो बढिरहेको छ, उनले भने, नेपालमा चीन र अमेरिकाको भूराजनीतिक प्रतिस्पर्धा बढिरहेको छ । द्वन्द्व भइरहेका बेला शक्तिशाली मुलुकहरूले आफ्नो पक्षमा आओस् वा तटस्थ भएर बसिदियोस् भन्ने चाहन्छन् ।"
करिब साढे ७ अर्ब रुपैयाँ सहयोग घोषणा,"(काठमाडौं)अमेरिकी अन्तर्राष्ट्रिय विकास नियोग (यूएसएआईडी) प्रमुख सामन्था पावरले करिब साढे ७ अर्ब रुपैयाँ सहयोग घोषणा गर्दै नेपालको साथमा उभिने प्रतिबद्धता व्यक्त गरेकी छन् । उनले नेपालका लोकतान्त्रिक संस्था र नागरिक समाजको सुदृढीकरण, नागरिक समाज र सञ्चारमाध्यमको समर्थन तथा स्थानीय निर्वाचन एवं कानुनी शासनलाई मजबुत बनाउन र मानव बेचबिखनविरुद्ध लड्न ६ करोड ८५ लाख अमेरिकी डलर (करिब साढे ७ अर्ब रुपैयाँ) सहयोग घोषणा गरेकी हुन् । नेपालको दुईदिने भ्रमणमा मंगलबार आएकी पावरले पहिलो दिन मंगलबार ललितपुरको पाटनमा आयोजित कार्यक्रममा सहयोग रकम घोषणा गरेकी हुन् । घोषित ६ करोड ८५ लाख डलरमध्ये एक करोड ८३ लाख नयाँ हो । बाँकी रकम सन् २०२२ मा सम्झौता गरिएको ६५ करोड ९० लाख डलरमध्येबाट हो । घोषित रकममा अझ बढी पारदर्शी र जवाफदेही तवरबाट सार्वजनिक सेवा प्रदान गर्न प्रादेशिक तथा स्थानीय सरकारलाई सहयोग गरी समावेशी लोकतन्त्र र समृद्धि सुदृढीकरण गर्न २ करोड डलरसम्म समावेश गरिएको जनाइएको छ । स्वतन्त्र नागरिक समाजका संस्थाहरूलाई सहयोग गर्न एक करोड ८५ लाख डलरसम्मको रकम समावेश गरिएको छ । यूएसएआईडीले नेपाललाई ६ दशकदेखि नै सहयोग गर्दै आएको उल्लेख गर्दै पावरले अमेरिका नेपालमा आर्थिक सहयोग गर्ने पहिलो विदेशी मुलुक भएको पनि बताइन् । यूएसएआईडीको लगानीले सार्वजनिक वित्तीय व्यवस्थापन, स्वतन्त्र नागरिक समाज तथा सञ्चारमाध्यम, लोकतान्त्रिक प्रक्रिया तथा संस्था, कानुनी शासन र निजी क्षेत्र विकासको सुदृढीकरण गरी नेपाललाई लोकतान्त्रिक उपलब्धि मजबुत पार्न र नेपालीहरूका निम्ति अझ बृहत् समृद्धि भित्र्याउन मद्दत गर्ने विश्वास उनले व्यक्त गरेकी छन् । पाटनमै आयोजित कार्यक्रममा परराष्ट्रमन्त्री विमला राई पौड्यालले मिलेनियम च्यालेन्ज कर्पोरेसन (एमसीसी) को अनुदानमा सञ्चालित परियोजना कार्यान्वयनमा जोड दिइन् । उनले नेपालको संसद्ले गत वर्ष एमसीसी सम्झौता अनुमोदन गरेपछि सडक र ऊर्जा विस्तारसम्बन्धी परियोजनामा काम अघि बढेको छ । मन्त्री पौड्यालले तोकिएकै समयमा परियोजना कार्यान्वयन गर्नुपर्नेमा जोड दिइन् । नेपाल लगातार दोस्रो पटक संयुक्त राष्ट्रसंघको मानवअधिकार समितिको सदस्य बन्न सहयोग गरेकामा उनले अमेरिकालाई धन्यवाद दिइन् ।मन्त्री पौड्यालले नेपालको सामाजिक, आर्थिक क्षेत्रमा गरिरहेको सहयोगलाई लिएर यूएसएआईडीकी प्रमुख पावरलाई धन्यवाद ज्ञापन गरिन् । हामीले (यूएसएआईडीमार्फत) स्वास्थ्य, शिक्षा, यातायात, सञ्चार, कृषि, वातावरणलगायत क्षेत्रमा सहयोग पाएका छौं, उनले भनिन्, नेपाल र अमेरिकाले गत वर्ष आगामी ५ वर्षका लागि ठूलो रकमको सम्झौता गरेका छन् । नेपाल सन् २०२६ पछि अल्पविकसित मुलुकबाट स्तरोन्नति हुने भनिएको छ । यो स्तरोन्नति हाम्रा लागि महत्त्वपूर्ण पक्ष हो । संक्रमणकालीन रणनीतिमा अमेरिकाले नेपाललाई आवश्यक स्रोत सहयोग गर्छ भन्ने विश्वास । परराष्ट्रमन्त्री पौड्याल र प्रमुख सामन्था पावरबीच मंगलबार सिंहदरबारस्थित परराष्ट्र मन्त्रालयमा पनि भेटवार्ता भएको थियो । भेटमा एमसीसी परियोजना कार्यान्वयन, जलवायु परिवर्तन, नेपाल अतिकम विकसित मुलुक (एलडीसी) बाट विकसित मुलुकका रूपमा स्तरोन्नति भएपछि प्रदान गरिने सहयोगलगायतका विषयमा छलफल भएको मन्त्री पौड्यालको सचिवालयले बताएको छ । मन्त्री पौड्यालले अमेरिकी सरकारले नेपाललाई गर्दै आएको सहयोगप्रति धन्यवाद दिइन् । पावरले भने अमेरिकी सरकारका तर्फबाट गरिने सहयोगमा थप वृद्धि गरिने प्रतिबद्धता जनाइन् । पावरले बुधबार प्रधानमन्त्री पुष्पकमल दाहाललाई भेट्ने कार्यक्रम छ । उनी बुधबार बेलुका नै फर्कनेछिन् ।"
स्वार्थ समूहलाई संसदीय समितिमा नराख्न दबाब,"(काठमाडौं)स्वार्थ बाझिएका सांसद संसदीय समितिमा बसेर आफूअनुकूल कानुन बनाएको विरोध भएपछि प्रतिनिधिसभा नियमावली नै संशोधन गर्न दबाब बढेको छ । पेसा व्यवसायमा संलग्नलाई सम्बन्धित समितिमा राख्नै नहुने बहससमेत सुरु भएको छ । विगतमा भएको कमजोरीको विश्लेषण गर्दै स्वार्थ बाझिएको व्यक्तिलाई सम्बन्धित समितिमा राख्न नहुने सांसदहरूले नै माग गरेका छन् । मंगलबारको बैठकमा संसदीय समिति कति रहने, समितिको कार्य क्षेत्र केके हुने तथा महाभियोगसम्बन्धी समेत छलफल भएको थियो । स्वार्थसमूहमैत्री कानुन बनाउन रोक्नुपर्ने सांसदहरूले माग गर्न थालेका छन् । संसदीय समिति र महाभियोगसम्बन्धी बुधबार बस्ने बैठकमा फेरि छलफल हुँदै छ ।विकास समिति पहिला ठेकेदारहरूले घेरिएका थिए । अब संसदीय समितिमा स्वार्थ भएका व्यक्ति रहन हुँदैन, एमाले सांसद लीलानाथ श्रेष्ठले भने । बैंक तथा वित्तीय संस्थासम्बन्धी ऐन (बाफिया) २०७३ बनाउँदा बैंकका अध्यक्ष र पदाधिकारी रहेका सांसदहरूको प्रभाव रहेको उदाहरण छ । यो संशोधनका लागि अघिल्लो संसद्मा विधेयक पठाए पनि अघि बढ्न सकेन । त्यस बेलाको अर्थ समितिमा सांसद रहेका सिभिल बैंकका अध्यक्ष इच्छाराज तामाङ, प्राइम कमर्सियल बैंकका अध्यक्ष उमेश श्रेष्ठ, माछापुच्छ्रे बैंकका अध्यक्ष वीरेन्द्रप्रसाद महतो, जनता बैंकका अध्यक्ष उदय नेपाली श्रेष्ठ, लघुवित्त सञ्चालक गोपाल दहित, मेगा बैंकका सञ्चालक दुमन थापा र सनराइज बैंकका संस्थापक सेयरधनी विमल केडिया समिति सदस्य थिए । उनीहरूले आफूलाई सहज हुने कानुन बनाएका थिए । विगतमा स्वार्थ बाझिने व्यक्ति समितिमा रहेर आफूअनुकूल कानुन बनाएर देश ध्वस्त पारेको माओवादीका प्रमुख सचेतक हितराज पाण्डेको भनाइ छ । स्वार्थ बाझिने कुरा मात्रै होइन, आफूअनुकूल ऐन बनाएर देश ध्वस्त पारेको देखिएकै छ, उनले भने । यसपालि प्रत्यक्ष र समानुपातिकबाट निर्वाचित कतिपय सांसद निर्माण व्यवसायी, निजी विद्यालय, कलेज तथा मेडिकल कलेज सञ्चालक, होटल तथा पर्यटन व्यवसायी, उद्योग सञ्चालक, बैंक, वित्तीय संस्थाका अधिकारी, बिमा, जलविद्युत् आयोजना, हवाईसेवा कम्पनी, रेमिट्यान्स कम्पनी सम्बन्धित, क्रसर सञ्चालक तथा म्यानपावर व्यवसायी छन् । स्वार्थ बाझिने सदस्यलाई सम्बन्धित समितिमा नरहने क्लियर व्यवस्था राखौं, यसले संसद्को गरिमा बढाउँछ, नियमावली मस्यौदा समितिको बैठकमा माओवादी सांसद शक्ति बस्नेतले भने, स्वार्थ समूहमा रहेका विषय विज्ञहरूलाई पनि आमन्त्रण नगरौं । प्रतिनिधिसभा नियमावली, २०७५ मा स्वार्थ बाझिने सांसद समितिमै बस्न नहुने व्यवस्था छैन । नियमावलीको नियम १९१ मा स्वार्थ बाझिने सांसद छलफल र निर्णयमा भाग लिन नहुनेसम्बन्धी व्यवस्था मात्रै छ । कुनै समितिको विचाराधीन विषयसँग कुनै सदस्यको व्यक्तिगत स्वार्थ गाँसिएको भए सो विषयको छलफल र निर्णयमा सो सदस्यले भाग लिन हुँदैन भन्ने प्रावधान नियमावलीमा छ । अब यही प्रावधान सच्याएर स्वार्थ बाझिने सांसदलाई सम्बन्धित समितिमा बस्न नहुने व्यवस्था गर्नुपर्ने एमाले संसदीय दलका उपनेता सुवासचन्द्र नेम्वाङले प्रस्ताव राखेका छन् । उनको प्रस्तावमा कांग्रेस र माओवादीले पनि समर्थन जनाएका छन् । स्वार्थ बाझिने सांसदलाई रोक्न स्वयं सांसद नै लागिपरे भन्ने सन्देश दिनुपर्ने नेम्वाङले बताए । सरकारको कुरामा सम्बन्धित साथीहरूले जवाफ दिनुहोला तर अहिले हाम्रो हातमा आएको जुन विषय छ त्यसमा सदस्यलाई समितिमा राख्दा स्वार्थ बाझिनेलाई नराखौं भनेर प्रस्ट लेखौं । त्यसपछि त्यस्ता सदस्य जान पाउँदैनन्, उनले भने । स्वार्थ बाझिने विषय केके हो भन्ने स्पष्ट पार्न छुट्टै कानुनी व्यवस्था हुनुपर्ने कांग्रेसका प्रमुख सचेतक रमेश लेखकले बताए । समितिमा स्वार्थ बाझिएको व्यक्ति रहन हुँदैन भन्ने पक्षमा म पनि छु, उनले भने, केलाई स्वार्थ बाझिएको भन्ने व्याख्या हुनु जरुरी छ । कानुन मन्त्रालयले स्वार्थ बाझिएको विषयलाई थप व्याख्या गर्न कानुन आयोगलाई जिम्मेवारी दिइसकेको जनाएको छ । केलाई कानुन र नियममा स्वार्थ बाझिएको भन्ने स्पष्ट व्याख्या भएपछि समितिमा को जान हुन्छहुँदैन भन्ने प्रस्ट हुने लेखकले बताए । कांग्रेस सांसद दिलेन्द्रप्रसाद बडूले स्वार्थ बाझिएको विषयमा छलफल र निर्णयमा मात्रै भाग लिन नपाउने व्यवस्था संशोधन गरेर बस्नै नपाउने प्रावधान राख्नुपर्ने बताए । सम्बन्धित विषयमा छलफल हुँदा सल्लाहका लागि आमन्त्रितका रूपमा बोलाउन सकिने प्रावधान राख्नुपर्ने उनको प्रस्ताव छ । विगतमा जे भए पनि अब सच्याउनुपर्छ, नेमकिपा सांसद प्रेम सुवालले भने, सबै पार्टीमा स्वार्थ बाझिनेछन् । पार्टीले नै स्वार्थ बाझिन्छ नजाऊ भन्न सक्नुपर्छ ।"
पुस्ता जोड्दै नेपथ्य,"(अस्ट्रेलिया)आफ्नै लय, ताल र प्रस्तुति । खासगरी देश, प्रकृति र जीवनबारेका सन्देश । यही शैली पछ्याउँदै पाकादेखि तन्नेरी पुस्ता जोड्न सफल छ, नेपथ्य । खासगरी कन्सर्टका क्रममा देखिने ऊर्जाले युवालाई आकर्षित मात्र गर्दैन, तताउँछ पनि । सांगीतिक कार्यक्रमका लागि पछिल्लो समय अस्ट्रेलियामा रहेको नेपथ्यको क्रेज युवापुस्तामा पनि बढ्दो छ । छैटौं कार्यक्रमका लागि केही दिनअघि अस्ट्रेलिया आइपुगेको नेपथ्यले चार सहरमा आफ्नो प्रस्तुति दिइसकेको छ । उसका हरेक कन्सर्टमा युवाको क्रेज भने हेर्न लायक हुन्छ । अधिकांश सहरमा कार्यक्रमको टिकट नै प्रिसेल भएको थियो । अस्ट्रेलियामा भएका कार्यक्रम हेर्दा लाग्छ नेपथ्य मात्र त्यस्तो ब्यान्ड हो, जसले हजुरबुबादेखि नातिसम्मको जेनेरेसनलाई संगीतमा बाँधिदिएको छ । नेपथ्यका हरेक कन्सर्टमा रमाउने अधिकतम स्रोतादर्शक भने नेपालबाट आएका युवा विद्यार्थी हुन्छन् । यसको खास कारण हो, ब्यान्डको समयसापेक्ष गीत, युग सुहाउँदो संगीत र दर्शकअनुसारको प्रस्तुति । संगीत सिर्जना र प्रस्तुत गर्ने क्रममा समयानुकूल गायकसमेत परिस्कृत र परिमार्जित हुनुपर्छ, एडिलेडको आसपासका प्राकृतिक वातावरणमा दुई घण्टा पैदल हिँडेपछिको भेटमा नेपथ्यका लिड गायक अमृत गुरुङले कान्तिपुरसँग भने । गायन र प्रस्तुति जति दमदार छ, त्यति नै सरल स्वभावका छन् उनी । भेटघाटका लागि निर्धारण गरिएको समयभन्दा ४ मिनेट मात्र ढिलो आइपुगेका उनले क्षमायाचनाबाट कुराकानी सुर गरे । याकटुब्याक कन्सर्ट दिइरहेका उनको मुहारमा थकानको कुनै छनक देखिँदैनथ्यो । भन्छन्, हाम्रो हरेक चाहना, इच्छा र कोसिस नै सबै उमेर तथा जेनेरेसनका स्रोतालाई बराबर मनोरन्जन दिनमै केन्द्रित छ । आफ्नो संगीतले तीनपुस्ताका दर्शकस्रोतालाई समेट्न सकेकोमा उनी गर्व गर्छन् । कुनै जेनेरेसनका लागि लक्षित गर्नेभन्दा पनि आफ्नोपन र मनदेखि गरियो भने संगीत सबैले मन पराउने बन्दो रहेछ, उनले आफ्नो अनुभव सुनाए । गुरुङ सांगीतिक प्रस्तुतिका लागि आफ्नो टोलीसहित अस्ट्रेलिया आएको यो छैटौं पटक हो तर पनि उनी हरेक पटक नयाँपन पाउँछन् । दर्शकको माया त छँदै छ, प्रकृतिमा समेत आफ्नोपन पाउन थालेको बताउँछन् गुरुङ । फुर्सदमा गाउँघरमा डुलेर रमाउने, लय र संगीत बटुल्ने मान्छे भएकाले पनि होला मलाई हरेक प्रकृति प्यारो लाग्छ । नेपालका ७७ वटै जिल्लाका सयौं गाउँ र हरेक कुनाकन्दरामा पुगेर संगीत बटुल्नेमध्येका एक हुन् गुरुङ । त्यसैले पनि उनले काठमाडौंजस्ता सहरमात्र नभएर गाउँगाउँमा देखिएको असन्तुष्टिलाई प्रत्यक्ष अनुभव गरेका छन् । त्यसैले पनि उनी समयसमयमा प्रयोगात्मक संगीत सिर्जना गरिरहेका हुन्छन् । उनले हालै निकालेको भटभटे समेत त्यसैको उपज हो । अहिले देखिएको सदन र सडक नै यही गीतजस्तो छ, उनी भन्छन् । जसरी भटभटे अनियन्त्रित र अव्यवस्थित छ, हाम्रो संसद् र सडक नै यस्तै भएको र यसले वर्तमानमा देखिएको उपेक्षा र निराशालाई प्रतिनिधित्व गर्ने उनको भनाइ छ । आफूले सकभर गीतसंगीतमार्फत सकारात्मकता फैलाउने र देशको वस्तुस्थिति देखाउने प्रयास गरेको उनको दाबी छ । संगीत सिर्जनाको लामो समयसम्ममा हामीले जे गर्यौं र गरिरहेका छौं, त्यसले जनतालाई एकअर्कासँग बाँध्ने काम गरेको जस्तो लाग्छ, उनले भने । अस्ट्रेलियामा कन्सर्ट गर्नुअघि नेपालमा मानवताका लागि संगीत नामक देशव्यापी कार्यक्रम सकेको थियो, नेपथ्यले । आफ्नो देशका अधिकांश सहर पुगेको ताजा अनुभवलाई समेत नेपथ्यले यहाँको कन्सर्टमा भरपूर प्रयोग गरेको छ । संगीतमात्र नभएर जीवनमा जे गर्दा पनि समयानुकूल गर्नुपर्ने आफ्नो उद्देश्यका कारणसमेत संगीतलाई अहिलेसम्म एकनासले अघि ल्याउन सफल भएको नेपथ्यको ठम्याइ छ । गीतसंगीत, बाजा र स्वरको संगम मात्र नभएर यसमा आफ्नोपनासमेत हुन आवश्यक हुन्छ, गुरुङले भने, संगीतलाई यात्रा, भ्रमण र प्राकृतिक वातावरणसँगको सम्बन्धले समेत परिष्कृत गर्ने गर्छ । आफू पर्यावरण र भौगोलिकतासँग अत्यन्तै नजिक रहेका कारण संगीतमा पनि त्यही अनुभव मिसिने गरेको गुरुङ बताउँछन् । कन्सर्टका क्रममा गुरुङ दर्शकलाई सधैं नेपाल जान, आफ्नो गाउँघरतिर डुल्न र प्रकृतिसँग रमाउन आग्रह पनि गर्छन् । खासगरी युवा तथा अस्ट्रेलियामा हुर्किरहेका दोस्रो पुस्ताका नेपालीलाई आफ्नो भाषा र संस्कृति जीवित राख्न अनुरोध गर्छन् । आखिर किन त ? भाषाले एकआपसमा जोड्ने काम गर्छ भने भ्रमण र प्रकृतिले मानिसलाई जीवनको वास्तविक अर्थ बताउँछ, उनी प्रस्ट पार्छन् । योसँगै युवालाई आफ्नो जीवन आफ्नो किसिमले बाँच्न सल्लाह पनि दिन्छन् उनी । आफ्ना सपना बच्चाले पूरा गरिदिउन् भन्ने सोच राख्न नहुने उनको बुझाइ छ । नेपथ्यले यस पटकको अस्ट्रेलियामा अन्य समयको तुलनामा धेरै युवा दर्शकमात्र पाएन कि कन्सर्ट भएका हरेक हल हाउसफुल भएका थिए । डार्बिन र एडिलेडजस्ता थोरै नेपालीहरू बसोबास गर्ने स्थानमा समेत एक हजार बढी दर्शक आउनु नेपाली संगीतकर्मीका लागि सुखद सन्देश हो । एडिलेडमा भएको कार्यक्रममा त अहिलेसम्मकै धेरै करिब १५ सय दर्शक सहभागी भएका आयोजक गिरीश इभेन्टका गगन गिरीले बताए । अघिल्लो वर्षसमेत आफैंले नेपथ्यको कन्सर्ट गराएका उनले यसवर्ष दर्शकमा देखिएको थप ऊर्जा र क्रेज नेपाली संगीतका लागि सकारात्मक भएको बताए । हामीले गुणस्तरीय र नेपालीपनलाई छुने संगीत प्रस्तुत गर्ने हो भने दर्शक पाउनु ठूलो कुरा रहेनछ, उनको अनुभव छ । नेपथ्य अस्ट्रेलियाको जुन कुना वा सहरमा पुग्छ, त्यही अविरल माया पाउँछ । गुरुङ मात्र नभएर सांगीतिक टोलीमा रहेका १३ जना सदस्य नै नेपथ्यले अस्ट्रेलियामा पाएको माया देखेर दंग छन् । सायद यही माया, प्रेम र सम्मानले नै हुनुपर्छ विदेशमा समेत नेपाली कला, संस्कृति, संगीत र परम्परा अझै उत्तिकै जीवित र सग्लो छ, ब्यान्डका सदस्यहरू भन्छन् । ३३ वर्षअघि संगीत सुरु गरेको नेपथ्यले आफ्ना बाबुआमाबाट लुकेर संगीतमा लाग्नुपर्ने वा गीत गाउनुपर्ने बाध्यतामा रहेका युवालाई मुक्त गरिदिएको थियो । जसका कारणसमेत नेपाली संगीतमा युवाहरूको सक्रियता बढेको मानिन्छ । तीन दशकभन्दा लामो समयमा नेपाली सांगीतिक दुनियाँमा धेरै गायक, गायिका र संगीतकर्मी जन्मिए । तीमध्ये कतिपय सफलताको चुचुरोमा पुगेर बिलाए, कतिपय विदेश पलायन भए । तर नेपथ्यको सांगीतिक यात्रा देशमा मात्र हैन, विदेशमा समेत फैलिँदो छ, उही लय, ताल र उचाइमा ।"
जापानी सेना सिंगापुरमा,"सन् १९४२ मा आजकै दिन (फेब्रुअरी ८) मा जापानले सिंगापुरमा आफ्ना सेना उतारेका थियो । त्यसपछिको एक साता लामो भीषण संघर्षपछि जापानी फौजले सिंगापुरलाई आफ्नो नियन्त्रणमा लिन सफल भएको थियो । फेब्रुअरी १५ मा बेलायतको नेतृत्वको सेनाले अन्ततः तोमोयुकी यमासिता कमान्डको जापानी सेनासमक्ष आत्मसमर्पण गरेको थियो । युद्धका क्रममा बेलायती सेनाको कमान्ड लेफ्टिनेन्ट जर्नेल आर्थर ई पर्सिभलले सम्हालेका थिए । पहिलो विश्वयुद्ध (१९१४१९१८) को अन्त्यसँगै बेलायतले जापानी सेनाबाट खतरा महसुस गरेसँगै सिंगापुरमा प्रतिरक्षा निर्माण गर्न थालेको थियो । फलस्वरूप सेम्बावाङमा जलसेनाको सैन्य शिविरसमेत बनाइनुका साथै सम्भावित आक्रमण रोक्ने उद्देश्यले तटीय क्षेत्रमा भारी हतियारसहितका सेना तैनाथ गरिएको थियो । तत्कालीन समयमा सिंगापुरमाथि विजय हासिल गर्न सम्भव नभएको कतिपयको दाबीबीच पहिलो आक्रमणका रूपमा जापानी सेनाले सन् १९४१ को डिसेम्बर ८ मा जहाजबाट पहिलो बम खसालेको थियो । घटनामा ६१ जनाको ज्यान जानुका साथै करिब डेढ सय घाइते भएका थिए । पछि १९४२ को फेब्रुअरी ८ मा जापानले सिंगापुरको तटीय क्षेत्रमा गोलाबारी गरेपछि युद्ध सुरु भएको थियो । फेब्रुअरी १३ मा जापानले थप सैनिक सिंगापुरमा उतारेको थियो । यद्यपि, जापानका जम्मा ३५ हजार मात्र सैनिक थिए । तर पनि बेलायतको नेतृत्वका ८५ हजार सेनाले पराजय स्वीकार्दै आत्मसर्मपण गरेका हुन् । यो बेलायती नेतृत्वको सेनाले गरेको इतिहासकै सबैभन्दा ठूलो आत्मसमर्पण हो । पछि सन् १९४५ मा जापानी सेनाले आत्मसमर्पण गरेपछि सिंगापुर ब्रिटिस सैन्य प्रशासनलाई हस्तान्तरण गरिएको थियो । त्यसपछि १९४६ देखि सिंगापुर ब्रिटिस उपनिवेशका रूपमा रह्यो । १९५९ मा आफ्नै सरकार गठन हुनुपर्ने आन्दोलनसँग गराइएको पहिलो चुनावमा ली कुआन यु प्रधानमन्त्री बनेका थिए । १९६३ मा मलाया, सिंगापुर, सरवाक र उत्तरी बोर्नियो (हालको सबह) मिलाएर मलेसिया बनेको थियो । तर उक्त एकीकरण असफल भएपछि १९६५ को अगस्ट ९ मा सिंगापुर स्वतन्त्र र सार्वभौम राष्ट्र बनेको हो ।"
बियोन्सेका फ्यानलाई टिकटकै चिन्ता,"लस एन्जल्स (एजेन्सी) पप सुपरस्टार बियोन्से आगामी १० मेबाट विश्वव्यापी म्युजिकल टुर गर्दै छिन् । यसैक्रममा उनी सात वर्षपछि पहिलो पटक मे १७ मा यूकेको कार्डिफमा कार्यक्रम गर्दै छिन् । सन् २०१६ पछि आफ्नी सर्वप्रिय गायिकालाई नजिकैबाट हेर्दै गीतमा झुम्न चाहने दर्शकका लागि भने कार्यक्रमको टिकट टाउको दुखाइको विषय भएको छ । कारण, बियोन्सेका फ्यानहरूले कार्यक्रमको अग्रिम टिकट पाएका छैनन् । कार्यक्रमको टिकट बिक्रीको जिम्मा लिएको टिकटमास्टर को वेबसाइटमा समस्या उत्पन्न भएको छ । टिकट लिन चाहने दर्शक, स्रोताहरूको अभूतपूर्व ट्राफिकका कारण वेबसाइटमा प्राविधिक समस्या देखापरेको जनाइएको छ । यद्यपि, कम्पनीले उत्तर अमेरिकाको टुरका लागि भने टिकट लिने प्रक्रियामा हेरफेर गरेको बीबीसीले उल्लेख गरेको छ । बियोन्सेले कार्डिफसँगै एडिनवर्ग, सन्डरल्यान्ड र लन्डनमा मे र जुनमा कार्यक्रम गर्दै छिन् । टिकटको माग बढेपछि लन्डनमा तीनवटा कार्यक्रम मंगलबार मात्र थपिएको जनाइएको छ । मे १० मा स्विडेन पुग्नै गायिकाले बेल्जियमको ब्रसेल्समा कार्यक्रम गरी यूके पुग्ने जनाइएको छ । मे २० मा उनले एडिनबर्गको मुरेफिल्डमा, मे २३ मा सन्डरल्यान्डको स्टेडियम अफ लाइट मा र लन्डनको टोटनहाम हटस्पर स्टेडियममा मे २९ र ३० मा आफ्नो प्रस्तुति दिँदै छिन् । टिकट लिन चाहनेको संख्या निकै बढेपछि टोटनहाम हटस्पर स्टेडियममा जुन १, ३ र ४ मा गरी तीनवटा कार्यक्रम थपिएको हो । त्यसपछि उनले फ्रान्स, स्पेन, नेदरल्यान्ड्स, जर्मनी, पोल्यान्ड, क्यानडा र अमेरिकाका विभिन्न सहरमा कार्यक्रम गर्दै छिन् । रेनेसाँस नाम दिइएको कर्न्सटको टिकटको मूल्य ५६ देखि २५२ पाउन्ड स्टर्लिङ तोकिएको छ । भीआईपी प्याकेजका लागि भने कम्तीमा २ हजार ३ सय राखिएको छ । बिलबोर्ड म्यागेजिनले ५ महिने कार्यक्रमबाट वियोन्सेले २७ करोड ५० लाख अमेरिकी डलर कमाउने अनुमान गरेको छ ।४१ वर्षीया गायिकाले सोमबार मात्रै सबैभन्दा धेरै ग्रामी अवार्ड जित्ने कीर्तिमान कायम गरेकी छन् । ६५ औं संस्करणको अवार्डमा बियोन्सेले ३२ औं ट्रफी उचाल्दै यस्तो रेकर्ड बनाएकी हुन् । रेनेसाँस बाट उत्कृष्ट डान्स इलेक्ट्रोनिक एल्बमको विधामा यस वर्षको ग्रामी अवार्ड जितेसँगै उनले ३१ अवार्डको रेकर्ड बनाएका हंगेरियनब्रिटिस अर्केस्ट्रल जर्ज सल्टीको रेकर्ड २० वर्षपछि तोडेकी हुन् ।म आज धेरै भावुक नहुने प्रयासमा छु, अवार्ड उचाल्दै गर्दा बियोन्सेले भनेकी छन् । ९ विधामा मनोनीत भएकी उनले ४ अवार्ड उचालिन् । ह्यारी स्टाइल्सले ह्यारिज हाउसबाट एल्बम अफ दि इयर अवार्ड जिते । त्यस्तै, समायरा जोयले बेस्ट न्यु आर्टिस्ट, लिज्जोले रेकर्ड अफ दि इयर जित्दा बोनी रेयटको जस्ट लाइक द्याट सङ अफ दि इयर बन्यो ।"
दोमनमा दाहाल,"(काठमाडौं)एमाले नेतृत्वको गठबन्धनबाट प्रधानमन्त्री भएका पुष्पकमल दाहाललाई अहिले सबैभन्दा त्रास एमाले अध्यक्ष केपी शर्मा ओलीसँगै छ । कांग्रेसले सरकारलाई विश्वासको मत दिएपछि दाहालको मनोबल बढेको देखिन्छ तर उनी न कांग्रेससँग निकट हुन सकेका छन्, न एमालेबाट टाढा हुन सक्ने अवस्थामा छन् ।एमालेलाई नचिढ्याई कांग्रेससँग समदूरी राख्न खोज्दा दाहाल दुई डुंगामा खुट्टा राखेजस्तो हालतमा छन् । एमालेको त्रास र कांग्रेसको आसमा अघि बढ्नु दाहालका लागि सहज भने छैन । कांग्रेसले समर्थन गरेपछि दाहालले एउटै तीरले दुई सिकार गर्न खोजेका छन् । पहिलो, एमालेलाई साइज मा राख्ने । दोस्रो, आफ्नो अनुकूल राष्ट्रपति बनाउने । एमालेको बलमा प्रधानमन्त्री भएका उनी कांग्रेसको बलमा आफ्नो अनुकूल राष्ट्रपति चयन गर्ने रणनीतिमा छन् । तर, कांग्रेसले आफ्नै दलको नेतालाई राष्ट्रपतिमा अघि सारेको अवस्थामा दाहालले चाहेअनुसार हुने छैन । एमालेले पूर्वसहमतिअनुसार आफ्नो पार्टीको उम्मेदवारलाई राष्ट्रपति बनाउनुपर्ने दबाब दिइरहेका बेला दाहालले भने कांग्रेससित हात बढाएका छन् ।राजनीतिशास्त्रका प्राध्यापक खड्ग केसीले कांग्रेसले विश्वासको मत दिएपछि दाहालमा दोमन देखिनुको कारण बाह्य शक्तिको प्रभाव हुन सक्ने बताए । प्रधानमन्त्रीजीले पूर्वप्रेमिकाजस्तै कांग्रेसतिर मन फर्काउनुभएको छ, उनले भने, प्रधानमन्त्रीमाथि भूराजनीतिक दबाब पनि हुनुपर्छ, त्यसैले राष्ट्रपतिमा राष्ट्रिय सहमति भनेको हुन सक्छ ।कांग्रेसले सरकारलाई विश्वासको मत दिनु नयाँ गठबन्धनमा अविश्वास सिर्जना गर्ने रणनीति भएको उल्लेख गर्दै केसीले दाहालले दुई डुंगामा खुट्टा राख्नु घातक हुने बताए । कांग्रेसलाई समेत विश्वासमा लिएर सरकार चलाउँछु भन्नु जोखिम हुन्छ, यो दुई डुंगामा खुट्टा राखेजस्तो हो, यस्तो यात्रा जोखिमपूर्ण हुन्छ, उनले भने । एमालेसहित सत्ता गठबन्धन बनेको एक महिना नपुग्दै आशंकाको बीजारोपण भइसकेको थियो । नागरिकता पुनः प्राप्ति गर्न कानुनी प्रक्रिया नअपनाएको भन्दै सर्वोच्च अदालतले राष्ट्रिय स्वतन्त्र पार्टीका सभापति एवं तत्कालीन उपप्रधान तथा गृहमन्त्री रवि लामिछानेको सांसद पद खारेज गरिदिएपछि गठबन्धनभित्रको विवाद सार्वजनिक भइसकेको छ ।के गृह विवाद दाहालका लागि पुरानो गठबन्धन (कांग्रेस, माओवादी, जसपा, एकीकृत समाजवादी, लोसपा) ब्युँताउने मौका हो ? एमालेका कतिपय नेताहरू दाहालले गठबन्धन भत्काउने मौका खोजिरहेको आशंका गरेका छन् । एमाले नेताहरूले गठबन्धनभित्रको विवाद समाधान गर्ने मुख्य जिम्मा प्रधानमन्त्री पुष्पकमल दाहालको काँधमा रहेको बताइसकेका छन् । एमालेका नेताहरूले प्रधानमन्त्री दाहालले दोमन बनाएर हिँडेको आरोप लगाएका छन् । प्रचण्डजीले आफू कुन बैसाखी टेकेर प्रधानमन्त्री हुनुभएको हो भन्ने भुल्न थाल्नुभएको छ, पुस २६ मा कांग्रेसले विश्वासको मत दिएपछि उहाँ दोमनमा बस्नुभएको छ, ती नेताले भने ।दाहालले गठबन्धनको विकल्प खोज्नु गैरराजनीतिक नैतिकता भन्दै एमालेभित्र प्रश्न उठेको छ तर एमाले नेताहरू खुलेर आलोचना गर्ने अवस्थामा छैनन् । दाहाललाई फकाएर राष्ट्रपति पद आफ्नो पक्षमा पार्ने रणनीतिमा अध्यक्ष ओली छन् । ओलीले आफूनिकट नेताहरूसँग भने दाहालको चर्को आलोचना गर्न थालिसकेका छन् । रवि लामिछानेको नागरिकताबारे पूर्णपाठ नआई गृह मन्त्रालय दिन नसकिने दाहालको भनाइप्रति पनि ओलीले त्यो किन चाहियो ? कण्ठ गर्न ? भन्दै टिप्पणी गरिसकेका छन् । माओवादीले राष्ट्रिय सहमतिको प्रस्ताव अघि सार्नु सत्ता गठबन्धनको विकल्प खोज्नु नभएको सचिव देवेन्द्र पौडेलले दाबी गरे । राष्ट्रपति सकेसम्म राष्ट्रिय सहमतिबाट बनाऔं भन्ने प्रस्ताव नराम्रो हो र ? उनले भने, प्रधानमन्त्रीले ठूलो दल कांग्रेससित राष्ट्रिय सहमतिको प्रस्ताव गर्नुलाई गठबन्धनको विकल्प खोज्ने अर्थमा लिनुहुँदैन । प्रधानमन्त्रीले दुईतिर खुट्टा बढाउनुभएको छैन, भर्खरै बनेको गठबन्धन टुटाएर अर्को बाटो लिन खोजिएको होइन ।प्रदेश मुख्यमन्त्री, सभामुख, उपसभामुख र प्रतिनिधिसभा सभामुख, उपसभामुख चयन हुँदासम्म गठबन्धन कसिलो भएको भन्दै राष्ट्रिय सहमतिको प्रस्ताव र रास्वपाको सरकारबाट बाहिरिने निर्णयले सत्ता गठबन्धनमा संकट नआउने उनको भनाइ छ । प्रधानमन्त्रीले स्वार्थ बाझिने मन्त्रालयको सट्टा अर्को मन्त्रालय लिनु उचित हुन्छ भन्नु ठीक हो, उनले भने, यो समीकरण फर्ने नीति कसरी हुन्छ ?कांग्रेसले सरकारलाई विश्वासको मत नदिएको भए दाहाल गृह मन्त्रालय रास्वपालाई नदिने अडानमा टिक्ने थिएनन् । त्यसबेला रास्वपाबिना सरकार अप्ठ्यारोमा पर्थ्यो तर कांग्रेस, जसपा र एकीकृत समाजवादीको विश्वास पाएपछि दाहाल बलियो देखिएका छन् । रास्वपा सरकारबाट बाहिरिए पनि दाहाललाई समर्थन कायम राखेको छ । एक नेताका अनुसार रास्वपाले दाहाललाई राष्ट्रपति निर्वाचनसम्म समर्थन कायम राख्नेछ । एमालेको आग्रहमा रास्वपाले सरकारलाई समर्थन कायम राखेको ती नेताको भनाइ छ ।२०७५ जेठमा एमाले र माओवादी एकता भएपछि तत्कालीन नेकपा अध्यक्ष ओलीमा देखिएका प्रवृत्ति दोहोरिने आशंका दाहाललाई छ । त्यसबेला ओलीले दाहाललाई दोस्रो नम्बरको अध्यक्ष राखेर उनका काममा भने अंकुश लगाएका थिए । आधा कार्यकाल दाहाललाई प्रधानमन्त्री दिने लिखित सहमतिसमेत उल्लंघन गरेका थिए । यसमा विवाद हुँदा दाहाललाई कार्यकारी अध्यक्ष दिने लिखित सहमति गरे पनि कार्यान्वयन भएको थिएन । त्यसपछि दाहालले माधवकुमार नेपालको साथ लिएर ओलीविरुद्ध लिखित दस्ताबेज लेखेका थिए । पार्टीमा चरम विवाद भइरहेका बेला सर्वोच्चले २०७७ फागुन २२ मा एमाले र माओवादीलाई अलग गरेपछि दुई नेताले फरक बाटो लिए । दाहाल कांग्रेसको नेतृत्व गरेको गठबन्धनमा संघ, प्रदेश र स्थानीय निर्वाचनमा होमिए भने संघको निर्वाचनमा एमालेले जसपा र राप्रपासँग तालमेल गर्यो । संघको निर्वाचन परिणाम आइसकेपछि कांग्रेस सभापति शेरबहादुर देउवा दाहाललाई प्रधानमन्त्री दिन तयार नभएपछि ओलीदाहाल एक ठाउँमा उभिए । तर, सहकार्य गरेको छोटो समयमै यी दुई नेताबीच हार्दिक सम्बन्ध हुनु सकेको छैन ।यसपटक एमालेमाओवादी सहकार्यपछि संघ र प्रदेश सरकार तथा प्रतिनिधिसभा र प्रदेशसभामा प्रमुख पद भागबन्डा भइसकेको छ । अब एमालेको मुख्य ध्यान राष्ट्रपतिमा छ, त्यो लिइसकेपछि नेकपाकालको ओली प्रवृत्ति दोहोरिने सम्भावना छ, दाहालनिकट एक नेताले भने, त्यसैले अध्यक्षले सकेसम्म स्वतन्त्र निर्णय गर्न सक्ने व्यक्तिलाई राष्ट्रपतिका रूपमा अघि सार्न चाहनुभएको छ । एमालेका नेताहरूले ओली यो सत्ता समीकरण जोगाउन लचिलो भएको तर्क गर्दै आएका छन् । केही दिनअघि कान्तिपुरसँग कुरा गर्दै एमाले महासचिव शंकर पोखरेलले विगतमा भएका अन्तरसंघर्षलाई यो गठबन्धनका सन्दर्भमा जोड्न नहुने तर्क गरे । यो अहिलेको विशिष्ट अवस्थामा बनेको गठबन्धन हो, यसलाई बलियो बनाउने प्रयास हुनुपर्छ, उनले भने, अहिलेको सहकार्यमा हामीले जुन कदम चाल्दै छौं, ती विगतको शिक्षाबाट निर्देशित हुन्छन् । हामी विगतमा यस्तो भएको थियो, अब यस्तो गर्छौं भन्दैनौं । जे गर्छौं, भविष्यमा गल्ती नदोहोरिने गरी गर्छौं ।स्थायी कमिटी सदस्य भानुभक्त ढकालले पनि एमाले गठबन्धनप्रति पूरै इमानदार रहेको बताए । समीकरण तलबितल पार्न खेलहरू हुन सक्छन्, उनले भने, हाम्रो अध्यक्ष यो समीकरण र सहमतिको पक्षमा चट्टानजस्तै अडिग हुनुहुन्छ ।"
विश्वासको मतमा गलाउँदै नागरिक उन्मुक्ति,"(धनगढी)विश्वासको मतका लागि अनिश्चितताको सामना गरिरहेका सुदूरपश्चिमका मुख्यमन्त्री राजेन्द्रसिंह रावलले बुधबार विश्वासको मत लिने प्रदेशसभा सचिवालयमा जानकारी गराएका छन् । तर, निर्णायक रहेको नागरिक उन्मुक्ति पार्टीको मंगलबारको आन्तरिक छलफलपछि मत नदिने अड्डी सार्वजनिक गर्दा मुख्यमन्त्रीले विश्वासको मत पाउनेनपाउने अन्योल झन् बढेको छ । पुस २७ मा मुख्यमन्त्री नियुक्त भएका रावलले बिहीबारभित्र विश्वासको मत लिनैपर्ने संवैधानिक बाध्यता छ ।नागरिक उन्मुक्तिका संरक्षक रेशम चौधरीले प्रदेश र संघीय सांसदहरूलाई मंगलबार काठमाडौं बोलाएर दिनभर कारागारमै छलफल गरेका थिए । त्यसक्रममा उनले मुख्यमन्त्रीलाई विश्वासको मत नदिन निर्देशन दिएका छन् । पहिले जेलको ढोका खुलोस्, त्यसपछि मात्र सरकारको ढोका खोल्छौं भन्ने निर्देशन दिनुभएको छ, नागरिक उन्मुक्तिका प्रवक्ता दामोदर पण्डितले भने, अहिलेसम्मको अपडेट त्यही हो । हेरौं केही घण्टा अझै पनि बाँकी छ, केही प्रगति भइहाल्छ कि ।प्रदेश सांसदहरू सरकारमा जान चाहेको तर रेशम चौधरीले आफ्नो रिहाइ नभएसम्म सरकारमा सहभागिता मात्रै नभई मुख्यमन्त्रीलाई विश्वासको मतसमेत नदिन निर्देशन दिइरहेको पार्टीकै एक प्रदेश सांसदले बताए । विश्वासको मत नदिए नागरिक उन्मुक्तिकै कारण प्रदेश सरकार अप्ठेरोमा पर्ने मात्र नभई पछि पनि जटिल अवस्था आउन सक्ने भएकाले मत दिनुपर्ने र सरकारमा पनि सहभागी हुनुपर्नेमा सांसदहरूको जोड छ, ती सांसदले भने ।बुधबार कुनै निष्कर्ष नआउने जस्तो देखिए अन्तिम दिन (बिहीबार) सम्मका लागि प्रदेशसभा बैठक धकेलेर भए पनि नागरिक उन्मुक्तिलाई मनाउन प्रयास गर्ने रणनीतिमा मुख्यमन्त्री रहेको एमाले सांसदहरूको भनाइ छ । सरकार नेतृत्वकर्ता दल एमाले सांसद धर्मराज पाठकले नागरिक उन्मुक्तिका सांसदले आफूहरूसँगको छलफलमा विश्वासको मत दिने भनेकाले त्यसैमा विश्वस्त रहेको बताए । उहाँहरू आज काठमाडौं गएपछि विश्वासको मत नदिने भन्ने बजार हल्ला चलेको हामीले पनि सुन्यौं, हामीसँग जे भन्नुभएको हो त्यसैमा विश्वास गर्ने न हो, उनले भने । यसबीच मुख्यमन्त्री रावल दुई पटक काठमाडौं पुगेर विश्वासको मत पाउने वातावरणका लागि शीर्ष नेतामार्फत पहल गरेका थिए । सत्तारूढ एमाले र माओवादीका सांसद भने अन्तिम समयमा भए पनि नागरिक उन्मुक्तिले विश्वासको मत दिने आशामा छन् ।मुख्यमन्त्री नियुक्तिमा समर्थन गर्दा नागरिक उन्मुक्तिले कारागारमा रहेका रेशमसहित ७ नेतालाई रिहा गर्नुपर्ने सर्त राखेको थियो । विश्वासको मत लिनुअघि सर्वोच्चमा रहेको मुद्दामा प्रत्यर्थी (विपक्षी) झिकाउ आदेश हुनुपर्ने उनीहरूको भनाइ थियो । सर्वोच्चका न्यायाधीशद्वय टंकबहादुर मोक्तान र मनोजकुमार शर्माको संयुक्त इजलासले आइतबार टीकापुर घटनाका प्रत्यर्थी झिकाउने आदेश दिएपछि वातावरण सहज बनेको एमाले र माओवादीका सांसदहरूको भनाइ थियो । विश्वासको मतमै संकट भएकाले मुख्यमन्त्री रावलले मन्त्रिपरिषद् समेलाई पूर्णता दिएका छैनन् । आफूले शपथ लिएकै दिन माओवादी संसदीय दलका नेता खगराज भट्ट र एमाले संसदीय दलका उपनेता सन्तोष शर्मा थापालाई बिनाविभागीय मन्त्री नियुक्त गरे पनि अन्य मन्त्रालयको जिम्मेवारी आफैंसँग राखेका छन् ।५३ सदस्यीय प्रदेशसभामा नागरिक उन्मुक्तिका ७ सांसद छन् । यो संख्या प्रदेशको सरकार निर्माणदेखि संसद्का हरेक प्रक्रियामा निर्णायक छ । तसर्थ, नागरिक उन्मुक्तिको साथ नपाएसम्म अहिलेकै अवस्थामा मुख्यमन्त्री रावलले २७ सांसदको समर्थन जुटाउन सक्ने अवस्था छैन । माओवादीका ११, एमालेका १०, नागरिक उन्मुक्तिका ७ र राप्रपा एक गरी २९ सांसदको समर्थनमा एमाले संसदीय दलका नेता रावल मुख्यमन्त्रीमा नियुक्त भएका थिए ।"
मधेसमा जम्बो मन्त्रिपरिषद्,"धनुषा (कास) मधेस प्रदेश सरकारमा एक मन्त्री र एक राज्यमन्त्री थपिएका छन् । माओवादी सरकारमा सहभागी भएपछि मन्त्रीको संख्या १५ पुगेको छ । तेस्रो पटक मंगलबार विस्तार भएको मन्त्रिपरिषद्मा माओवादीकी सुनीता यादव उद्योग, पर्यटन तथा वनमन्त्री र सोही दलका रहवर अन्सारी राज्यमन्त्रीमा छन् ।मन्त्रीको संख्या कम गर्ने नीतिविपरीत मुख्यमन्त्री सरोजकुमार यादवले मन्त्री थफ्नकै लागि हरेकजसो मन्त्रालय टुत्र्याएका छन् । मन्त्रीको संख्या बढेपछि नयाँ मन्त्रालय कहाँ राख्ने समस्या छ । शपथ लिएका मन्त्री जनकपुरका होटल वा गृहजिल्ला पुगेर बस्न बाध्य छन् ।मधेस प्रदेशमा जसपा नेतृत्वमा एमाले, जनमत, माओवादी र स्वतन्त्र सांसद सरकारमा छन् । दलीय भागबन्डा मिलाउन र दलभित्रको द्वन्द्व समाधानका लागि जम्बो मन्त्रिपरिषद् बनेको छ । दलीय भागबन्डा र मन्त्रालय लेनदेन विवादकै कारण तीन पटकसम्म मन्त्रिपरिषद् विस्तार गरिएको छ । एउटै मन्त्रालयमा दुईभन्दा बढी दलको अडानले मुख्यमन्त्री यादवले सामाजिक विकास मन्त्रालयबाट शिक्षा झिकेर शिक्षा, विज्ञान, प्रविधि तथा वाणिज्य मन्त्रालय बनाएका छन् । यो मन्त्रालय जनमत पार्टीले पाएको छ । अब सामाजिकअन्तर्गत स्वास्थ्य मात्रै राखिएको छ । जसपा र जनमत दुवैले सामाजिक मन्त्रालयमा अडान राखेपछि मुख्यमन्त्री यादवले स्वास्थ्य र शिक्षालाई अलग गरेका हुन् ।मन्त्रिपरिषद्मा जसपाका ४ मन्त्री र एक राज्यमन्त्री, एमालेका ४ मन्त्री एक राज्यमन्त्री, जनमतका २ मन्त्री र एक राज्यमन्त्री, माओवादीका १ मन्त्री र १ राज्यमन्त्री छन् । स्वतन्त्र सांसद सुरिता साहलाई सामाजिक विकासमन्त्री बनाइएको छ ।"
प्रशासनिक संघीयताको बेहाल,"देशका तीनै तहमा चुनाव भएर संघीयता व्यवहारतः कार्यान्वयनमा गएको पाँच वर्ष नाघिसक्यो । यसबीचमा सबै तहमा दोस्रो कार्यकालका लागि निर्वाचनहरू सम्पन्न भई सरकारहरू बनिसके । स्थानीय तहहरूमा नयाँ जनप्रतिनिधिहरू चुनिएको त आठ महिनाभन्दा बढी भइसक्यो । तैपनि देशको संघीय स्वरूपलाई बलियो बनाउन यथेष्ट भूमिका हुने प्रशासनिक संघीयताको भने बेहाल छ । पालिकाहरूमा निरन्तर प्रमुख प्रशासकीय अधिकृतहरू भेटिएमा संयोग मान्नुपर्ने अवस्था छ । यसको प्रत्यक्ष असर सार्वजनिक सेवा वितरणदेखि विकासनिर्माण कार्यसम्म परेको छ । परिणामतः संघीयताबाट अपेक्षित लाभ हासिल गर्न नागरिकहरू वञ्चित छन् । २०७६ चैतमा संघ, प्रदेश र स्थानीय तह रोजेर ९९ हजार ६८ निजामती कर्मचारीको समायोजन भए पनि उनीहरूको सरुवा, बढुवा, सेवासुविधा र पदस्थापन तीन वर्षसम्म पनि टुंगो लाग्न सकेको छैन । यसले गर्दा संघीयतामा पनि कर्मचारी सुगममा मात्रै थुप्रने रोग पूर्ववतै छ । लोकसेवा आयोगले २०७६ सालमा स्थानीय तह तोकेरै पदपूर्ति गरेका ९ हजार ४ सय कर्मचारीमध्ये पनि झन्डै ४ हजार जना अन्यत्रै कामकाज गरिरहेका छन् । संघीय मन्त्रालय स्वयंले कानुनतः सरुवा भन्ने शब्द राख्न नमिले पनि मापदण्ड बनाएर कामकाज गर्ने गरी भन्ने शब्दावली प्रयोग गरेर उनीहरूलाई सुगममा सारेको हो । यसरी प्रशासनयन्त्रमा थिति नबस्दा दुर्गमका स्थानीय तहहरू रित्ता छन् । ७ सय ५३ स्थानीय तहमध्ये एकतिहाइजति त पाँच वर्षदेखि निमित्त प्रमुख प्रशासकीय अधिकृतका भरमा छन्, जसमा सात उपमहानगर पनि पर्छन् । सबैभन्दा बढी अभाव झेलेको कर्णाली प्रदेश सरकारले कर्मचारी टिकाउन २०७६ सालमा प्रोत्साहन भत्ताको अवधारणा ल्याए पनि समस्या उस्तै छ । हुम्ला, डोल्पाजस्ता हिमाली जिल्लाहरूका कति पालिकामा न प्रमुख भेटिन्छन्, न त प्रमुख प्रशासकीय अधिकृतलगायत कर्मचारी । कुनै पालिकाका प्रमुख प्रशासकीय अधिकृत त छ महिनादेखि गयल छन् । हुम्लाको चंखेली गाउँपालिकामा अध्यक्षसमेत नभएका कारण असार १० मा ल्याएको बजेट खर्च पैट्याउन पनि थालिएको छैनÙ प्रमुख प्रशासकीय अधिकृत र लेखापाललाई लिएर ६ महिनादेखि अध्यक्ष सुर्खेत बसेको भन्दै पालिका उपाध्यक्षले अख्तियार दुरुपयोग अनुसन्धान आयोगमा उजुरी दिएका छन् । प्रदेशका हिमाली जिल्लाका पालिकाहरूमा करारबाहेकका कर्मचारी भेट्न सितिमिति सम्भव नभएबाट सहजै अनुमान गर्न सकिन्छ संघीयताको गाडी कसरी गुडिरहेको छ ? कतिसम्म भने, केही अधिकृतहरूको सरुवामा त सम्बन्धित पालिकासित समन्वय भएको पनि पाइँदैन । संविधानतः अलगअलग सरकार भए पनि व्यवहारतः पालिका र प्रदेशमाथि संघका इकाइजस्तै व्यवहार भइरहेको छ । यो हेपाहा व्यवहार संविधानको मर्मविपरीत छ । खासमा प्रशासनिक संघीयताको जग बसाउन राजनीतिक नेतृत्व गम्भीर नहुँदा समस्या नसुल्झिएको हो । संघीयतालाई बलियो बनाउन स्थायी सरकार मानिने प्रशासनतन्त्रलाई व्यवस्थित बनाउनेतर्फ संघीय सरकार र संघीय संसद्को ध्यान नजाँदा बेथिति मौलाएको हो । २०७६ माघमा तत्कालीन सरकारले संसद्मा पेस गरेको र २०७७ असारमा राज्य व्यवस्था तथा सुशासन समितिको बहुमतले पारित गरेको निजामती ऐन संसद्बाट पारित गर्नुको साटो उल्टो निष्क्रिय तुल्याइएकैले कठिनाइ लम्बिएको हो । परिणाम, प्रदेशमा पनि कर्मचारी अभाव उस्तै छ । कर्णाली प्रदेशमा मात्रै विकासे योजनाहरू सञ्चालन गर्दै आइरहेका पूर्वाधार, सडक र सिँचाइ डिभिजन कार्यालयमा झन्डै आधाभन्दा बढी कर्मचारीको पदपूर्ति हुन सकेको छैन । यही कारण आर्थिक वर्षका ६ महिनामा मुस्किलले ९८ प्रतिशत बजेट मात्र खर्च भएको छ । यही समस्या अन्यत्र पनि छ । यसको अर्थ, पुँजीगत खर्चलगायतका समस्या कर्मचारी व्यवस्थापनसित पनि जोडिएका छन् । यसको अर्को पाटो पनि छ, संघीय ऐन अभावमा प्रदेश र स्थानीय तहले कानुन बनाउन नसकेपछि आफूखुसी कर्मचारी भर्ना, सरुवा र पदस्थापना गर्दै आएका छन्, जसका कारण विकास रकम पनि तलबमै खर्च गर्नुपर्नेर् अवस्था छ ।अधिकारहरू प्रदेश र पालिकातिर सर्दा पनि कर्मचारीहरू भने संघमै थुप्रिरहेका छन्, जसको मार समग्र राज्य सञ्चालनमा परेको छÙ नागरिक आकांक्षा, विकासनिर्माण र सार्वजनिक सेवा वितरण सबै प्रभावित भएका छन् । विरोधाभास के छ भने, एकातिर पालिकाहरूमा कर्मचारी जान मान्दैनन्, अर्कातिर संघकै दरबन्दी बढाइएको छ । चार वर्षयता संघमा मात्रै ४ हजार २ सय ६० दरबन्दी थपिएको छ । यो शैली हेर्दा लाग्छ सरकार जानाजान संघीयतामाथि घात गर्दै छ । अझ, राजनीतिक नेतृत्वले कानुन जारी गरिहाल्नुपर्ने तदारुकता नदेखाएको मात्र होइन, राजधानी तथा सुगम नछाड्ने कर्मचारीहरूलाई प्रश्रय पनि दिइरहेको छ । कार्यक्षेत्र खटाइएकालाई पनि विभिन्न बहानामा सहरतिरै आउन सघाइरहेको छ । राजस्वले चालु खर्च धान्न मुस्किल पर्ने देशमा कर्मचारीको दरबन्दी मिलान र खटनपटनमा गरिएको यो हेलचेक््रयाइँ संघीय व्यवस्थाकै लागि महँगो पर्न सक्छ । कम्तीमा वर्तमान राजनीतिक परिवर्तनका अंशियार नेताहरूले यो यथार्थबोध गर्न ढिला भइसकेको छ । वर्तमान व्यवस्थाको गाडी निर्विघ्न अघि बढाउन पनि प्रशासनिक संघीयता व्यवस्थापनको गाँठो अविलम्ब फुकाउनु अपरिहार्य छ । यसका निम्ति संघीय निजामती कानुन निर्माणमा जोड दिनुपर्छ । कर्मचारी समायोजनलाई व्यवस्थित तुल्याउनुपर्छ, कर्मचारी सरुवाको भरपर्दो मापदण्ड बनाउनुपर्छ । गत जेठमा गठित संघीयता कार्यान्वयन अध्ययन तथा अनुगमन संसदीय विशेष समितिले संघका कर्मचारी आधा कटौती गरेर प्रदेश र स्थानीय तहमा पठाउन दिएको सुझावको कार्यान्वयन गर्नुपर्छ । पालिका तथा प्रदेशकार्यालयहरूमा एकदुई दिन कुनै कर्मचारी नहुनु बेग्लै कुरा, प्र्रशासनिक प्रमुखसहितका जनशक्ति महिनौंसम्म नहुने दुरवस्थाको अन्त्य हुनुपर्छ । र, प्रदेशका कर्मचारी अभावलाई पूर्ति गरी संघको प्रशासनयन्त्र छोटोछरितो र चुस्त बनाउनुपर्छ ।"
सम्पादकलाई चिठी,"दर्ता नगरी पठाओपठाओ र टुटलले यात्रुलार्ई अभद्र व्यवहार गर्न तथा मनलागी भाडा असुल्ने गरेको समाचार आइरहेका छन् । नागरिकले ट्याक्सीको विकल्पमा यी व्यवस्थालाई लिएका थिए तर पछिल्लो समय यसको विकृतिले पराकाष्ठ नाघेको छ । ट्याक्सीकै जस्तो गरी पठाओ र टुटलमा भाडाको मोलमोलाइ हुन्छ । जति मन लाग्छ त्यति भाडा भन्ने अनि मनलागे जाने नलागे नजाने हो भने कसरी यो सेवा सहज हुन्छ ? ट्याक्सी र पठाओमा फरकचाहिँ के भयो ? नागरिकलाई सर्वसुलभ यात्राका लागि पठाओ ठीक थियो । केही वर्ष राम्रो नियतका साथ चल्यो पनि । अहिले भने मनलागी भयो । यात्रा गर्दा असुरक्षित हुने डर पनि देखिएको छ । दर्ता गरेर चलाएका पठाओहरूको विकृति कुन निकायले रोक्ने हो ? त्यस्तै दर्ता नगरी, बिनामोबाइल एप चलिरहेका पठाओहरूलाई कसले नियमन गर्ने ? भोलि कुनै घटना भए कसले जिम्मा लिने ? यात्रुहरूले पनि पठाओ चढ्दा ध्यान दिनुपर्छ । दर्ता भए नभएको ख्याल गरेर मात्र चढे सुरक्षित भइन्छ । पुरुषोत्तम घिमिरे, जोरपाटी, काठमाडौं"
मानव बेचबिखनप्रति उदासीन राज्यसंरचना,"न्यायको बाटो रेमिट्यान्समा निर्भर हाम्रो जस्तो अर्थतन्त्रभित्र बेचबिखनमा परेका व्यक्तिहरूका लागि न्याय निकै चुनौतीपूर्ण हुने गर्छ । किनकि मानव बेचबिखन फैलिएको पछिल्लो क्षेत्र वैदेशिक रोजगारी र शिक्षा पनि हो । त्यसका लागि पहिलो उपाय स्वदेशमै रोजगारी सिर्जना गर्नु हो । नेपाल गणतन्त्र भइसकेपछि डेढ दशकसम्म पनि स्वदेशमै रोजगारीका लागि उल्लेखनीय प्रयास हुन सकेको छैन । दोस्रो उपाय हो वैदेशिक श्रमलाई व्यवस्थित र नियमित गर्नु । त्यसतर्फ पनि सरकारबाट भएका कामहरू सन्तोषजनक नभएको गुनासो स्वयं बेचबिखनमा परेका सर्भाइवरहरूको छ । गैरकानुनी तथा अवैध ढंगले निश्चित व्यक्तिहरूमा पुँजी केन्द्रीकृत भएपछि सर्वसाधारण बेचबिखनको थप जोखिममा पर्दै गएका छन् । सरकारी तथा गैरसरकारी तवरबाट बेचबिखनमा परेका व्यक्तिहरूलाई पुनःस्थापित गर्न केही नीतिगत र संस्थागत पहलहरू नभएका होइनन्, तर ती समस्याको जरो पहिल्याएर उपचार गर्नभन्दा छिपछिपेमै हराइरहेका छन् । अहिले भएका क्रियाकलापहरू सचेतना फैलाउन, संरक्षण गर्न तथा बेचबिखनबाट रोकथाम गर्नेतर्फ केन्द्रित छन् । तर गर्नुपर्ने कामचाहिँ उनीहरूको शिक्षा, सीप, दक्षता, सामाजिक सम्बन्ध, सञ्जाल, भौतिक सम्पत्ति बढाउनुपर्ने हो । अर्थात्, उनीहरूको सांस्कृतिक र सामाजिक पुँजी बढाउन जोड दिनु हो । विभिन्न आन्दोलनमार्फत परिवर्तनको धारमा समाज गइसकेको भनिए पनि संरचनागत हिसाबले खास बदलाव नै आएन । परिणामतः नीति निर्माण तथा कार्यकारिणी भूमिकामा अझै पनि सम्भ्रान्तहरूकै दबदबा छ । उनीहरूकै पुँजीको निरन्तर पुनरुत्पादन जारी छ । यसबाट पार पाउन फेरि उत्पीडितहरूको संगठित प्रतिरोध र न्यायका पक्षधरहरूको साथ जरुरी हुन्छ । त्यसले नै उनीहरूको पुँजी सञ्चय गर्ने ढोका खोलिदिन मद्दत गर्नेछ ।"
औचित्यहीन एसईईको तामझाम,"हालै राष्ट्रिय परीक्षा बोर्डले चैत १७ देखि २९ सम्म सञ्चालन गर्ने गरी एसईईको तालिका सार्वजनिक गर्यो । माध्यमिक शिक्षाको समन्वय, अनुगमन तथा नियमन र कक्षा १० को वार्षिक परीक्षा सञ्चालन, व्यवस्थापन र प्रमाणीकरणको जिम्मेवारी प्रदेश सरकारको रहने शिक्षा नीतिमा उल्लेख भए पनि राष्ट्रिय परीक्षा बोर्डले संघबाटै एसईई सञ्चालन गरिरहेको छ । परीक्षा बोर्डर्का कर्मचारीहरूले भत्ताका लागि यसरी संघबाटै सञ्चालन गर्न उद्यत रहेको आरोप लाग्दै आएको छ । विद्यालय तहको वर्तमान शैक्षिक संरचनाबमोजिम एसईई पूर्णतः औचित्यहीन बनिसके पनि संघ र प्रदेशबीच कसले परीक्षा सञ्चालन गर्ने भन्ने विवाद चर्को छ । संघबाटै परीक्षा सञ्चालन गरिए पनि प्रश्नपत्र प्रदेशअनुसार फरकफरक हुने व्यवस्था केही वर्षदेखि गरिँदै छ । एसईईलाई प्रदेशमा हस्तानान्तरण गर्नुपर्ने चर्चा २०७३ सालदेखि उठ्दै आएको हो । तर कक्षा १२ सम्मको शिक्षा विद्यालय तहमै गाभिएपछि एसईईको औचित्य समाप्त भइसकेको यथार्थ स्विकार्न सम्बन्धित निकाय तयार देखिएनन् । एसईईका नाममा हुने आर्थिक अनियमितता, प्रश्नपत्र बाहिरिने कुकृत्य, परीक्षा हलमा हुने अनेक अनुशासनहीन क्रियाकलाप, उत्तरपुस्तिका परीक्षणमा हुने लापरबाही तथा आर्थिक मोलमोलाइ र परीक्षाको नतिजा प्रकाशन पछि हुने गरेका आत्महत्यासम्मका घटनाले यो परीक्षा प्रणाली र यसको औचित्यमाथि प्रश्न उठ्दै आइरहेको छ । प्रश्न पत्र छपाइ, ढुवानी र गोप्यताका विषयमा पनि पटकपटक समस्या निम्तिएका छन् । यस्तोमा औचित्यहीन भइसकेको एसईई परीक्षालाई पूरै राज्य संयन्त्र लागेर तामझामका साथ ठूलो धनराशि र जनराशि खर्च गरी सञ्चालन गरिरहनुको रहस्य के हो ? कोभिड महामारीले थन्काइसकेको एसईईलाई विद्यालयहरूले नै सञ्चालन गरी आफ्नै विद्यालयमा कक्षा ११ मा पढाउन सक्ने वर्तमान विद्यालय शिक्षा संरचनाविपरीत यो परीक्षालाई बर्सेनि घिसारिरहन सरकार किन लालायित भएको हो ?विद्यालयमा बालबालिकाको पठनपाठनको रत्तिभर अनुगमन निरीक्षण नगर्ने, शिक्षक दरबन्दी पूर्ति नगर्ने, योग्य र अनुभवी प्र्रधानाध्यापक नियुक्तिमा चासो नराख्ने सरकार परीक्षा सञ्चालनको मिति घोषणा गर्न भने बर्सेनि हतारिने गरेको छ । अधिकांश विद्यालयमा चालु शैक्षिक सत्र असारमा मात्र सुरु भएको थियो । गाउँगाउँका कैयौं विद्यार्थी शैक्षिक सत्रको सुरुवातमै विद्यालय उपस्थित हुन सकेका थिएनन् । कतिपय विद्यालयमा विषय शिक्षकको अभावमा ६८ महिना केही विषयको पठनपाठन नै हुन सकेका छैनन् । कैयौं विद्यार्थी शैक्षिकसत्र बितेको ६ महिना भइसक्दा पनि पाठ्यपुस्तक खोज्न बजारतिर भौंतारिरहेका थिए । यस्ता कैयौं समस्याको सम्बोधन गर्न रत्तिभर चासो नदिएको सरकार एसईई सञ्चालन गर्नमा भने अग्रसर देखिन्छ । कोरोना महामारीका कारण लामो समय सिकाइमा भएको क्षति उकास्ने रणनीति सरकारले अवलम्बन गर्नुपर्ने हो । फलामे ढोका भन्दै तर्साउने र विद्यालय तहकै ११ कक्षामा पढ्न अनावश्यक तगारो तेस्याउने एसईई पूर्णतः बन्द गरी अन्य कक्षाझैं वार्षिक परीक्षाकै रूपमा कक्षा १० को परीक्षा पनि विद्यालयहरूले लिने व्यवस्था सरकारले यसै शैक्षिकसत्रदेखि सुरु गर्नुपर्छ । एसईईका लागि प्रश्नपत्र बनाउने, पदाधिकारी चयन तथा उत्तरपुस्तिका परीक्षणमा लाग्ने करोडौं रुपैयाँ शिक्षण सिकाइ क्रियाकलापमा खर्च गरी सरकारले विद्यालय शिक्षालाई थप प्रभावकारी र गुणस्तरीय बनाउनुपर्छ । हाल कक्षा १० मा अध्ययन गर्नुपर्ने हजारौं विद्यार्थी विद्यालय बाहिरै छन् । कति विद्यार्थीले शैक्षिक सत्रभरि पठनपाठन गर्ने अवसर पाएका छन्, कति विद्यार्थीको हातमा पाठ्यपुस्तक पुग्नै बाँकी छ, कति विद्यालयमा अझै विषय शिक्षकको अभाव छ, कति प्रधानाध्यापक पदीय दायित्व भुलेर राजनीतिक दलका झोले बनेका छन्, विद्यालयको भौतिक तथा शैक्षिक वातावरण बालमैत्री छैनन्, यस्ता गम्भीर विषयप्रति आँखा चिम्लिएर एसईईलाई मात्र किन महत्त्व दिइरहेको छ ? फलामे ढोकाको हाउगुजी देखाएर तिनलाई कहिलेसम्म माथिल्लो कक्षा प्रवेश गर्न आतंकित पारिरहने ? शिक्षा क्षेत्रमा सरकारले जति पनि नीतिनियम तथा क्रियाकलाप अवलम्बन गरेको छ, यसले विद्यालय शिक्षालाई ओरालोतर्फ धकेलिरहेको छ । देशभरिका विद्यालयमा योग्य तथा दक्ष शिक्षकको व्यवस्थापनमा सरकारको रत्तिभर चासो छैन । करोडौं लगानी भएको शिक्षक तालिम बालुवामा पानीसरह भएको छ । विद्यालय अनुगमन, नियमन र पृष्ठपोषण त शिक्षा नीतिमा मात्र सीमित छन् । प्रधानाध्यापकमा शिक्षण सिकाइ क्रियाकलापमा शिक्षकविद्यार्थीलाई मार्गनिर्देश गर्ने खुबी नभएर र शैक्षिक संस्थाप्रति जिम्मेवार नहुनाले विद्यालय तहको शिक्षा दिनप्रतिदिन गुणस्तरहीन बन्दै गएको छ । निजी विद्यालयहरूसमेत यही समस्याले थलिँदै छन् । प्रतिनिधिसभाको स्वास्थ्य तथा शिक्षा समितिले संघीय शिक्षा ऐन ल्याउन सरकारलाई निर्देशन दिए पनि संघीय शिक्षा ऐन नहुँदा सम्पूर्ण शिक्षा क्षेत्र नै भद्रगोल भएको छ । यस्ता विषयलाई पुनरावलोकन गर्न शिक्षा पदाधिकारीहरू अब गम्भीर हुनु जरुरी छ ।"
ब्याकफायरमा रवि !,"हो, मैले दोहोरो नागरिकता र राहदानी लिएकै हुँ, सोबापत म कानुनी कारबाही भोग्न तयार छु भन्ने सार्वजनिक साबिती बयानसँगै रवि लामिछाने सरकारबाट बाहिरिएका छन् । एकातर्फ रवि कारबाही भोग्न तयार रहेको बताइरहेका छन् अर्कातर्फ राज्य भने कानुनबमोजिम कारबाही गर्नुको सट्टा सत्ता समीकरणमा पर्ने असरको लेखाजोखा गरिरहेको देखिन्छ । नागरिकता वा राहदानी प्राप्तिअप्राप्तिका विधिको सीधा सम्बन्ध राष्ट्रिय सार्वभौमिकतासँग जोडिने भएकाले यसलाई गम्भीर प्रकृतिको फौजदारी अपराधका रूपमा लिने गरिन्छ । वास्तवमा, राज्यले यो घटनालाई यस्तै प्रकृतिका अरू घटनामा पनि फराकिलो ढंगले छानबिन गर्न छुट्टै न्यायिक जाँचबुझ आयोग गठन गर्ने अवसरका रूपमा उपयोग गर्नुपर्छ । रविको आइतबारको सम्बोधनमा जे भनिए पनि सारमा कानुन उल्लंघनमा आफ्नो संलग्नताको स्वीकारोक्ति पाइयो । सान्दर्भिक, असान्दर्भिक, निजी, वैयक्तिक कथन पोलखोलका सवाललाई रविले सार्वजनिक रूपमा उठाइरहँदा, ती सवालले आफ्नै प्रतिरक्षा गर्न खोजेको हो भन्ने प्रस्टै बुझ्न सकिन्छ । अशोभनीय, अभद्र तर छटपटीयुक्त रविको सम्बोधनलाई कानुनी राज्यका पालकहरूले अब कसरी अनुमोदन गर्छन् भन्ने सार्वजनिक चासो र खबरदारीको विषय बन्ने नै छ । रविविरुद्धको कारबाही सत्ता समीकरणमा पर्ने असरको सुविधामा पर्छ वा कानुनको समान प्रयोगको सिद्धान्तभित्र, कालान्तरमा थाहा हुने नै छÙ रविको सत्तारोहण र बहिर्गमनको केन्द्रविन्दुमा भने दोहोरो नागरिकता र राहदानीको विषय रहन गयो । यसले राष्ट्रिय स्वतन्त्र पार्टीको सञ्चालन विधि र आन्तरिक प्रणालीगत स्वतन्त्रतामा समेत गम्भीर सवाल उत्पन्न गराएको छ । अरूलाई आक्रमण गरेर आफूलाई सहजै बचाउन सकिन्छ भन्ने आत्मघाती आक्रमण र प्रतिरक्षा रणनीतिले रवि आफैं ब्याकफायरमा परेका छन् । राज्य उत्पीडनका पीडालाई सशक्त र तर्कसंगत ढंगले पर्दामा उठाउने रविको पदार्पणको वेग र आवेगलाई सत्तारोहणको हतारो र निजी स्वार्थले धराशायी बनायो । रविले सडकका मुद्दालाई सदनमा लगेर निश्चित समयपछि मात्र सरकारमा जाने रणनीति अख्तियार गरेका भए राजनीतिक क्रमबद्धता र क्रमभंगताको नियम आफैंले वा आफूमार्फत प्रतिविम्बित जनमतलाई सत्तारोहणको मार्ग प्राप्त हुने नै थियो । लामो समयदेखि सुशासनको सिकार गरेर सिंहदरबारको सिंहासनमा विराजमान दाह्रानंग्रा फुक्लेका बूढा तर सिकार गर्ने र जालमा पार्ने पाका सिंहहरूकै सिकार गर्न पठाइएका रविको प्राप्त मताधिकारको फायर पावर पनि पर्याप्त थिएन । यस्तो अवस्थामा पनि रविले तिनै सिंहकै सिकार गर्छु भनिरहँदा धेरैलाई उनको कुरो पत्याउन असहज भएकै हो । परिवर्तनको मागका दृष्टिले रविमार्फत व्यक्त हुन गएको जनमत ज्यादै महत्त्वपूर्ण र संवेदनशील प्रकृतिको थियो, जसलाई उनले सत्ताको साझेदारीसँग फ्युजन गराएर उपसहितको उपल्लो भाग खान पुगे । यो उनका लागि ब्याकफायरको प्रमुख कारक बन्न गयो । पर्दामा आम नागरिकका मुद्दा र सुशासनका सवाल उठाइरहने रवि अहिले आफ्नै मुद्दा मिलाउन व्यस्त छन् । राजनीतिको दाउ र भाउ मिलाएरै भए पनि सत्तामै जाने रविको राजनीतिक सार र भाव स्वयं आशंका र सन्देहको चक्रव्यूहमा फस्न गएको देखिन्छ । रवि आफू अभिमन्यु होइन भनिरहेका छन् तर घटनाक्रम र उनको अभिनयले उनीलाई अभिमन्युमा परिणत गरिसकेको देखिन्छ । एकै पटक दोहोरो राहदानीको प्रयोग र प्राप्तिका लागि पेस गरिएको झुटा विवरणको घटनाक्रमले निजको फौजदारी कसुरको संलग्नतालाई कानुनी रूपमा खण्डन गर्ने ठाँवै रहेको देखिन्न । यो विषय अपराध अनुसन्धान, कानुनी उपचार र कानुनको प्रयोगमा समानताको सिद्धान्तको विषय पनि भएकाले यसमा रवि स्वयंले अभिमन्युको अभिनय गर्नुभन्दा तथ्यको प्रयोग र परीक्षणको कसीमा समावेश हुन आवश्यक छ । रवि स्वयंले पनि विगतमा यी र यस्तै कानुनी प्रश्नको फेहरिस्त नै बनाएर कानुन उल्लंघनको धज्जी उडेको भनी आम नागरिकको भावनालाई उद्वेलित गरेकै हुन् । नो नट अगेन भनेर युवा जोसलाई नयाँ उचाइमा पुर्याउन, पुरानालाई बिदा र विस्थापन गराउन आवश्यक र अनिवार्य भइसकेको यथार्थलाई आत्मबोध गराउन रविले महत्त्वपूर्ण भूमिका खेलेकै हुन् । वास्तवमा धेरैले परिवर्तनको मुद्दा उठाउँछन्, केहीले बोक्छन् तर थोरैले मात्र थेग्ने गर्छन् । हाम्रो जस्तो राजनीतिक परिवेश जहाँ परिवर्तनको मौलिक स्वरूप नै विकृत प्रवृत्तिको अभिन्न अंग बनिसकेको छ मा परिवर्तनको मुद्दालाई सम्भावनाको ढोकासम्म पुर्याउनमा रविको भूमिकालाई अवमूल्यन गर्न सकिन्न तर उनको परिवर्तनकामी भूमिकामा निहित निजी सत्तास्वार्थको गन्धले नो नट अगेन को मुद्दालाई वान्स अगेन मा परिणत गरिदिएको छ । रविको छविका सन्दर्भमा समाजमा तीन खाले धारणा पाइन्छन् । पहिलो, अब जे गर्छ, रविले मात्र गर्छ भन्ने भावनामा बग्ने र निजको पर्दाको भूमिकाबाट अत्यधिक प्रभावित तर पूर्वाग्रहग्रसित भावना बोक्ने समूह, जसले रविलाई देवत्वकरण गरेको छ । यी अबोध तर निष्कलंक चेतनमनका अनुयायीहरूलाई दिग्भ्रमित गर्न सजिलो भए पनि उनीहरूकै भरमा टिकिरहन सकिन्न भन्ने कुरा रविले आत्मसात् गर्न आवश्यक छ । पर्दामा रामायण, महाभारत टेलिशृंखला प्रसारण हुँदा रामसीता, राधाकृष्णको अभिनय गर्नेलाई नै साँच्चिकै भगवान्को अवतार ठानेर भेटीसमेत चढाउन पछि नपर्ने समूहका व्यक्ति जति सरल र अबोध छन्, तिनै समूह रविका लागि ब्याकफायरको प्रमुख कारक बन्न बेर लाग्नेछैन । किनभने अभिनयको प्रभावले यथार्थभन्दा भावना र मानवीय संवेदनालाई बढी स्पर्श गरेको हुन्छ । र, उनीहरूले अभिनेतालाई नै राजनेताको विम्बका रूपमा स्वीकार गरिसकेका हुन्छन् । दोस्रोमा रविले केही भए पनि गर्छन् कि, विकृत राजनीतिको फोहोरी खेलमा रविरूपी पात्रले आशाको दियो वा झिल्कै भए पनि बाल्नेछन् भन्ने यथार्थपरक धारणा राख्ने समूह पर्छ, जसले राजनीतिको कोर्स करेक्सन मा रविको महत्त्वपूर्ण भूमिकाको अपेक्षा गरेको थियो, छ । यो समूहका व्यक्तिले रविलाई पर्ख र हेर का दृष्टिले मात्र हेरेका छन् । तेस्रोमा रविले माखो पनि मार्दैनन्, सक्दैनन् र चाहँदैनन्, उनी पनि उही ड्याङका मूला हुन्, जो आफ्नो निहित स्वार्थलाई राजनीतिक परिवेशबाट प्राप्त हुने अवसरका रूपमा मात्र उपयोग गर्न चाहन्छन् भन्नेहरू पर्छन् । छेउमै रहेका फरार सांसद लक्ष्मी कोइरीको मत लिने, संसद्को रोस्ट्रममा गएर विधिपद्धतिको वकालत गर्ने र भोलिपल्ट पक्राउ गर्न विज्ञप्ति जारी गर्ने घटनाक्रमले रविको भूमिकामाथि गम्भीर प्रश्न उठेकै हो, बरु उनको बहिर्गमनपश्चात् अर्का फरार सांसद अरुण चौधरी पक्राउ पर्नुलाई सुखद संयोगका रूपमा अर्थ्याउन सकिन्छ । यो समूहका व्यक्तिहरू अहिले रविका विषयमा आफ्नो भविष्यवाणी ठ्याक्कै मिल्न गएको दाबी गरिरहेका छन् । पछिल्लो घटनाक्रम र रवि स्वयंको कर्मले तेस्रो समूहको दाबीलाई पुष्टि गर्दै लगेको देखिन्छ । बाघहरूको सिकार गर्न पठाइएका रवि स्वयं उनीहरूसँगै मित्रवत् साइनोमा अभिन्न ढंगले गाँसिन पुगेका छन् । दर्शनाभिलाषी र लम्पट भक्तजनले भरिभराउ रहने बालुवाटार र बालकोटलाई नै रविले पनि आफ्नो राजनीतिको परमधाम मानेका हुन् भने उनीहरूको विस्थापन र नो नट अगेन को नाटक मञ्चन किन गर्नुपरेको भन्ने सीधा प्रश्नको बन्दुक अहिले सोझिएको छ । रविलाई आफ्नै दलको निर्णायक निर्णय गर्नमा पनि दुईदिने हदम्यादका लागि बालुवाटार र बालकोटकै ग्रिन सिग्नलको आवश्यकता पर्ने हो भने नयाँ राजनीतिक विकल्प र संकल्पको नाटक किन गरिरहने ? परिवर्तनको मुद्दा उठाउन जति सजिलो हुने गर्छ, त्यसलाई बोक्न गाह्रो र थेग्न झनै गह्रुँगो हुने गर्छ । आम नागरिकका पीडालाई हल गर्नुको साटो उनीहरूको मतलाई सत्ताप्राप्तिको भर्याङ त बनाएको होइन भन्ने बांगो सवालको सीधा जवाफ खोज्ने बेला आइसकेको छ । रविले जसरी टेलिभिजनको पर्दालाई आम सरोकारको मुद्दा उठाउने थलोका रूपमा उपयोग गरे, त्यसरी नै संख्यात्मक अंकगणितलाई सत्तास्वार्थको फायर पावरका रूपमा उपयोग गर्न खोजे । तर, पर्दा त केवल क्यामेराको रिलमा निर्भर हुने गर्छ जहाँ रिटेकको सुविधा हुन्छ, रियालिटीमा यो सुविधा रहन्न भन्ने हेक्का रविले राख्न सकेनन् । यो रविका लागि रणनीतिक चूक थियो जसले ब्याकफायरको चक्रव्यूहमा धकेलिदियो । पर्दामा त चमत्कार गर्न सकिन्छ तर व्यवहारमा भने चमत्कार र छलाङ लगाउँदा धैर्य गर्नु र समयको चाप र चालसमेत बुझ्नुपर्ने हुन्छ । जे भए पनि, यस पटकको आम निर्वाचनका माध्यमबाट पोल्टामा आइसकेको परिवर्तनको चामत्कारिक र ऐतिहासिक अवसरलाई रवि आफैंले दुर्घटनाको डिलमा पुर्याइदिए । फोहोर सफा गर्न फोहोरमै पस्नुपर्ने हुन्छ भनेर सत्तारोहण गर्न पुगेका रवि आफैं फोहोरकै सन्देहको चक्रव्यूहमा फसेका छन् । कानुन कार्यान्वयन गर्ने निकायको कमान्ड गर्ने स्वयंको व्यवहार र भूमिका भने कानुन उल्लंघन गरेर पदासीन हुन गएको कानुनी ठहरमा पर्न गएको छ । यो पक्षविपक्ष वा तर्कवितर्कको मात्र होइन, सर्वोच्च अदालतको कानुनी ठहर र परमादेशले टुंगिएको विषय हो । कानुनको सर्वोच्चता भएको लोकतान्त्रिक पद्धतिमा यस किसिमका घटनालाई गम्भीर रूपमा लिने गरिन्छ । यस्तो गम्भीर कानुन उल्लंघनको प्रश्नलाई निष्पक्ष किसिमले अनुसन्धान तहकिकात गरी न्यायिक ढंगले निरुपण गर्नुपर्ने बेला गृह मन्त्रालय नै चाहिनु पछाडिको नियत बुझ्न जोकोहीलाई पनि खासै साह्रोगाह्रो परेन । यसरी आफ्नै स्वार्थ गाँसिएको विषयलाई प्रभावमा पार्ने नियतले नै रविले गृह लिन खोजेको विषय उनले प्रतिनिधित्व गर्ने मतको प्रकृतिसँग भने पटक्कै मेल खाँदैन थियो । जनअपेक्षाको कसीमा रहेका रविको विद्यमान गतिविधिले परिवर्तनको माग र भाग खोजिरहेका आम नागरिकले गहिरो चिन्ता प्रकट गरिरहेका छन् र जुन जोगी आए पनि कानै चिरेका भन्न बाध्य भएका छन् । यस्तै प्रसंगमा गालिबले भनेका थिए हमारी ख्वाहिसों का मोहल्ला तो बहुत बडा था पर आप तो अपनी जरुरतों के गल्ली से ही मुड गए । आफ्नै स्वार्थको साँघुरो घेरामा फसेका रविले अरूको अपेक्षाका विषयमा के पो सोच्लान् र गर्लान् ! तैपनि अधैर्य नगरौं किनभने परिवर्तनको शाश्वत नियम कसैको निहित स्वार्थको घेरामा बाँधिन सक्दैन ।"
"विद्युतीय सवारी बढे, चार्जिङ स्टेसन बढेन","(काठमाडौं)सरकारले विद्युतीय सवारीलाई प्रोत्साहन गर्ने नीति लिएसँगै बजारमा यसको सकारात्मक प्रभाव देखिएको छ । व्यवसायीले नयाँनयाँ ब्रान्डका विद्युतिय सवारी ल्याइरहेका छन् । चालु आर्थिक वर्षको ६ महिनामै करिब ६ हजार विद्युतीय सवारी भित्रिएको भन्सार विभागको तथ्यांक छ । चालु आर्थिक वर्षको ६ महिनामा ५ अर्ब ३० करोड बराबरको ५ हजार ९५७ वटा विद्युतीय सवारी आयात भएको भन्सार विभागको तथ्यांक छ । यो गत आर्थिक वर्षको तुलनामा उच्च हो । यस वर्ष सरकारले डलर सञ्चितिका लागि इन्धनबाट चल्ने सवारीसाधन बन्द गर्दा पनि विद्युतीय सवारी आयात उच्च देखिएको छ ।तर, चार्जिङ स्टेसनलगायतका पूर्वाधार पर्याप्त नहुँदा समस्या रहेको सरोकारवाला बताउँछन् । देशभर अहिले निजी क्षेत्र १८ र ३० नेपाल विद्युत् प्राधिकरणका गरी ५० हाराहारीमा मात्रै चार्जिङ स्टेसन सञ्चालनमा छन् । चार्जिङ स्टेसन अभावमा कुनै पनि गन्तव्यमा हिँडेका खण्डमा अन्यत्र जाँदा समस्या हुने गरेको उपभोक्ताको गुनासो छ । सवारीसाधन आयात उच्च भए पनि पर्याप्त मात्रामा चार्जिङ स्टेसन नहुँदा उपभोक्ता अझै विद्युतीय सवारीसाधन किन्न हिचहिचाउने गरेको बिक्रेता बताउँछन् । नेपाल विद्युत् प्राधिकरणले मात्र देशभर ५१ स्थानमा चार्जिङ स्टेसनको निर्माण अन्तिम चरणमा पुर्याएको छ । ५१ मध्ये ३० वटा चार्जिङ स्टेसन सञ्चालनमा आइसकेका छन् । बाँकी पनि निर्माणको अन्तिम चरणमा रहेको प्राधिकरणका विद्युतीय सवारी चार्जिङ प्रोजेक्ट म्यानेजर सागरमणि ज्ञवाली बताउँछन् । केही सातामै थप ५ वटा सञ्चालनमा आउने उनले जनाए । प्राधिकरणले उपत्यकामा ७ तथा देशका अन्य स्थानमा बाँकी ४४ वटा चार्जिङ स्टेसन बनाइरहेको छ ।नेपालमा सार्वजनिक विद्युतीय सवारी बिक्री गर्दै आएको कम्पनी दिगोले पनि आफ्नो पहलमा देशका विभिन्न स्थानमा १८ वटा चार्जिङ स्टेसन सञ्चालनमा ल्याइसकेको छ । यसका अतिरिक्त केही होटलले पनि विद्युतीय सवारी चार्जिङ स्टेसन राखेका छन् । जस्तो कि, होटल सिद्धार्थ रिभरसाइड रिसोर्ट, चुम्लिङटार परिसरमा टाटा, टेस्ला, किया कम्पनीका चार्जिङ स्टेसन छन् । अन्य कम्पनीका चार्जिङ स्टेसन राख्ने तयारी पनि भइरहेको रिसोर्टका म्यानेजर किरण रिमालले जनाए ।सार्वजनिक एवं निजी प्रयोजनका लागि देशभर विद्युतीय सवारीको संख्या बढिरहे पनि पर्याप्त चार्जिङ स्टेसन नहुँदा व्यवसायी भने आकर्षित हुन नसकेको दिगो कम्पनीका सञ्चालक राजन रायमाझी बताउँछन् । विद्युतीय गाडीमा लगानी गर्न व्यवसायी उत्साहित त छन्, उनले भने, तर पर्याप्त चार्जिङ स्टेसन नहुँदा जति मात्रामा हुनुपर्ने हो, त्यति भएको छैन । दिगोले बिक्री गरेका धेरैजसो सार्वजनिक सवारी बीपी राजमार्गमा चल्ने गरेका छन् । हामीले बेचेका झन्डै १ सय वटा विद्युतीय सवारी यो राजमार्गमा गुड्ने गरेका छन् । अन्य राजमार्गमा चार्जिङ स्टेसन पर्याप्त नहुँदा यस राजमार्गमा अलि बढी चाप देखिएको हो, उनले भने ।विद्युतीय गाडी काठमाडौंबाट सिन्धुलीसम्म पुग्न करिब ३ सयको बिजुलीले पुग्छ । सोही यात्रा डिजेलबाट गर्न करिब ४ हजार लाग्ने उनको दाबी छ । सार्वजनिक यातायातमा बैंकले फाइनान्सिङ गर्न पनि त्यति रुचि नदेखाउने गरेको रायमाझीको गुनासो छ । बैंकले राम्रोसँग लगानी गरिदिने हो भने एक वर्षभित्र सिन्धुलीको बाटोमा डिजेल गाडी विस्थापन गर्न सकिने उनको दाबी छ । सरकारले विद्युतीय सार्वजनिक यातायातलाई प्राथमिकतामा राखे इन्धन आयातमा बाहिरिइरहेको अर्बौं रुपैयाँ जोगिने र व्यापार घाटासमेत घट्ने रायमाझीको भनाइ छ । दिगोले चालु आर्थिक वर्षभित्र ५० वटा चार्जिङ स्टेसन पुर्याउने लक्ष्य लिएको उनले बताए ।सरकारले करमा छुट दिएसँगै नेपालमा विद्युतीय सवारीसाधनको आयात तथा बिक्री बढेको नाडा अटोमोबाइल्स एसोसिएसन अफ नेपालका अध्यक्ष ध्रुव थापाको भनाइ छ । चार्जिङ स्टेसनको पूर्वाधारमा लगानी भने निजी क्षेत्रले मात्रै गर्न नसक्ने उनी बताउँछन् । नेपाल विद्युत् प्राधिकरणले केही स्थानमा त्यस्ता स्टेसन बनाइरहेको देखिन्छ, उनले भने, तर त्यो पर्याप्त भएन । गाडी बिक्रीका हिसाबले अहिले देशभर ५ सय वटा स्टेसन सञ्चालनमा आउनुपर्छ । सरकारले बनाउनुपर्ने स्थानमा निजी क्षेत्रले पनि केही योगदान गरिरहेको छ । यसमा सरकारले अलि बढी तदारुकता देखाउनुपर्छ ।अहिले विद्युतीय सवारी लिएर सहरबाहिर जान पनि सोच्नुपर्ने अवस्था रहेको थापा बताउँछन् । डिजेल गाडी लिएर देशका जुनसुकै स्थानमा जान सकिने अवस्था छ, उनले भने, तर विद्युतीय सवारी लिएर अलि टाढा जान सकिने स्थिति छैन । यही गतिले काम हुने हो भने चार्जिङ स्टेसन सर्वसुलभ बनाउनै १० वर्ष लाग्छ । अहिलेको अवस्थामा काठमाडौंबाट विद्युतीय सवारी लिएर पोखरासम्म पुग्न सकिने स्थिति छ । त्यस रुटमा केही किमि मात्र यताउता जाँदा भने गाडी गन्तव्यमा पुर्याउन नसकिने उनले जनाए ।विद्युतीय चार्जिङ स्टेसन निर्माणमा प्राधिकरण लागे पनि त्यो पर्याप्त नभएको थापाले बताए । पाँच सय वटा चार्जिङ स्टेसन चाहिएको छ, उनले भने, प्राधिकरणले ५० वटामै चित्त बुझाएको छ । तर पनि प्राधिकरणको काम सकारात्मक छ । नेपाली सडकमा अहिले मुख्यतः चिनियाँ, भारतीय तथा दक्षिण कोरियाली कम्पनीको विद्युतीय सवारीसाधन बढी मात्रामा छन् ।"
प्रणय दिवसलाई आयातित गुलाबको भर,"(काठमाडौं)एक साताभर मनाइने भ्यालेन्टाइन्स डे (प्रणय दिवस) मंगलबार रोज डे मनाउँदै सुरु भएको छ । फेब्रुअरी १४ मा मनाइने यो दिवसका लागि हरेक वर्ष गुलाब आयात गरिन्छ । यस वर्ष पनि २ लाख ६० हजार स्टिक गुलाब भारतबाट आयात गरिने फ्लोरिकल्चर एसोसिएसन नेपालले जनाएको छ । चिसो मौसममा गुलाब कम उत्पादन हुने भएकाले आयात गरेर बजारको माग पूरा गर्नुपर्ने एसोसिएसनका अध्यक्ष मीनबहादुर लामाले बताए । बजार मागअनुसार झन्डै ६० प्रतिशत काठमाडौं उपत्यकामा र ४० प्रतिशत उपत्यकाबाहिर खपत हुने गरेको छ । गत वर्षको तुलनामा यस वर्ष गुलाबको आयात बढ्ने भएको छ । गत वर्ष ९० प्रतिशत भित्रिएको थियो । यस वर्ष ९३ प्रतिशत आयात गरिने एसोसिएसनले जनाएको छ । उपत्यकाभित्र १ लाख ६८ हजार र उपत्यका बाहिर १ लाख १२ हजार स्टिक गुलाब खपत हुने लामाले बताए । यस वर्ष ७ प्रतिशत अर्थात् २० हजार स्टिक मात्रै आन्तरिक उत्पादनबाट खपत हुन्छ, उनले भने । यस वर्ष प्रतिस्टिक गुलाबको मूल्य ८० देखि १ सय २० रुपैयाँसम्म पर्ने एसोसिएसनले जनाएको छ । गत वर्ष २ लाख ७ हजार स्टिक आयात हुँदा प्रतिस्टिक ८० देखि १०० रुपैयाँमा कारोबार भएको थियो ।वैशाखमा दैनिक १० हजार स्टिक गुलाब उत्पादन हुने गरेकामा जाडो मौसम सुरु हुनासाथ दिन बिराएर टिप्दा ५६ सय स्टिकभन्दा बढी नहुने एएसकटफ्लावर नर्सरीका म्यानेजर रमेश मरहट्ठाले बताए । १० रोपनीमा खेती गर्दै आएको छु । असारदेखि मंसिरसम्म दिन बिराएर ७ देखि ८ हजार स्टिक टिपिन्थ्यो, त्यसपछि दिन बिराएर टिप्दा पनि एक हजार स्टिक गुलाबसमेत निस्कँदैन, उनले भने । रोज डेकै लागि ९ सय स्टिक बजारमा पठाएको उनले बताए । अब एकैपटक भ्यालेन्टाइन्स डेमा टिप्दा ६७ सय स्टिक गुलाब निस्कने उनले अड्कल काटे ।काठमाडौंमा चिसोले सिजनमा कम उत्पादन हुने भएपछि इचंगुका पाण्डव श्रेष्ठले हेटौंडामा खेती गर्ने योजना बनाएका छन् । हेटौंडामा ४० रोपनीमा यस वर्षदेखि गुलाब खेती गर्न सुरु गरिने उनले सुनाए । प्रेम दिवसका लागि १५२० दिनदेखि गुलाब कोल्ड स्टोरमा राख्दै आएका छन्, झन्डै १० हजार स्टिकजति निस्कन्छ होला, उनले भने, चैतदेखि मंसिरसम्म राम्रै उत्पादन हुन्छ, त्यसपछि उत्पादन घट्दै जान्छ । गुलाब फूल खेती गर्न सहज हुने भएकाले उनले रामकोटमा पनि ४० रोपनीमा लगाएका छन् ।मुलुकमा चाडपर्वबाहेक सामान्य दिनमा प्रतिदिन १० हजार स्टिक गुलाब खपत हुँदै आएको छ । कोरोना महामारीअगावै बजार मागको ८० प्रतिशत आन्तरिक उत्पादन र २० प्रतिशत मात्रै आयात गरिन्थ्यो । कोरोना महामारीमा कट फ्लावरको बजारीकरणमा समस्या आएकाले आन्तरिक उत्पादनमा ७५ प्रतिशतले कमी आएको एसोसिएसनले जनाएको छ ।"
बन्द हुँदै नेपाली हाते कागज उद्योग,"उनले भने, गाउँमा आधुनिक मेसिन दिन सकियो भने मात्रै उत्पादनले बजार पाउने रहेछ । ताराखोला गाउँपालिकाले घरघरमा उद्यमी बनाउने योजनामा कागज पनि समावेश गरेको छ । तर बजारकै समस्याले धेरै युवा कागज उत्पादनमा नआएको अध्यक्ष धनबहादुर बिकले बताए । पर्वतकै जलजला६ शालिजामा सञ्चालित हम्पाल सामुदायिक लोक्ता प्रशोधन उद्योगले पनि लोक्ता संकलककै अभावमा गएको ३ वर्षदेखि उत्पादन हुन छोडेको छ । लागत धेरै लाग्ने, लोक्ता संकलन, ढुवानी तथा प्रसोधनमा नियामक निकायको असहयोगका कारण माग उच्च भएर पनि पर्वतमा नेपाली कागज उत्पादन बन्द भएको छ । फलेबास९ भंगराका क्षेत्रीले २०६५ देखि कुस्मा९ कटुवाचौपारीमा कागज बनाउन सुरु गरेका थिए । सुरुका केही वर्ष उत्साहका साथ काम गरेका क्षेत्रीलाई लोक्ता संकलन, ढुवानी, कामदार अभावले गाँज्दै गएपछि उद्योगका उपकरण थन्क्याएर निर्माण पेसा परिवर्तन गरेको बताए । सुरुसुरुमा सबैतिरबाट सहयोग थियो, क्षेत्रीले भने, बिस्तारै लोक्ता पाउन पाइनै छोड्यो । पाइए पनि महँगो हुने, वनको झन्झटिलो प्रक्रियाले सबै काम छोडिदिएं । समुदायस्तरबाट सञ्चालन गरिएको जलजला६ शालिजाको हम्पाल सामुदायिक लोक्ता प्रसोधन केन्द्रले पनि लोक्ता संकलन गर्ने कामदारको अभावकै कारण उत्पादन बन्द गर्नुपरेको जनाएको छ । उद्योगका व्यवस्थापक तुलबहादुर खोर्जाका अनुसार सम्भावना भएर पनि अनेक बाध्यताले उद्योग बन्द गर्नुपरेको बताए । हामीले नेपाली कागजकै गरगहनासमेत बनाउन थालेका थियौं, उनले भने, कामदार, लागतबृद्धि जस्ता समस्याले ३ वर्षयता उत्पादन गरिएको छैन । स्थानीय सवा तीन सय हेक्टरमा फैलिएको हम्पाल र जुद्धवीर सामुदायिक वनको लोक्ता संकलन गरेर उद्योगले कागज उत्पादन गर्दै आइरहेको थियो । युवाको विदेश पलायन र केहीले पेसा परिवर्तन गरेका कारण पनि कागज उत्पादन गर्न नसकिएको उद्यमी देवीकला गर्बुजाले बताइन् । शालिजाको उद्योगमा करिब ५० लाख लगानी भइसकेको छ । जलजला गाउँपालिकाका अध्यक्ष राजुप्रसाद आचार्यले नेपाली कागजको माग उच्च भएर पनि उत्पादन बन्द हुनु दुःखद् भएको बताए ।"
लुम्बिनीको कर्पोरेट कल्चर,"(रूपन्देही)बुटवलमा बैंक एवं वित्तीय संस्थाको वृद्धिसँगै व्यावसायिक संस्कार (कर्पोरेट कल्चर) को पनि विकास भएको छ । ग्रुप व्यवसाय फैलिएको छ । व्यवसाय सुरु गर्ने र त्यसलाई ब्रान्डमा रूपान्तरण गर्दै शाखा विस्तार गर्ने शैली बढ्दो छ । बुटवलबाट काठमाडौं, पोखरालगायतका सहरमा व्यवसाय विस्तार गरिरहेका बिजनेस ग्रुपको संख्या बुटवलमा एक दर्जनभन्दा बढी छ । त्यसैमध्येको एक हो बुटवलको डेडिज किचन । २२ वर्षे कमल कुँवरले सन् २०१२ मा सुरु गरेको यस व्यवसायले अहिले बुटवलसहित काठमाडौं र पोखरामा १७ शाखा विस्तार गरेको छ । यस व्यवसायमा अहिले ४ सय ७५ जनाले रोजगारी पाइरहेका छन् । सामान्य ठेलाबाट व्यवसाय सुरु गरेको हुँ, कुँवरले भने, अहिले ६ फुड ट्रकसहित १७ ब्रान्चमा विस्तार गरेको छु । आफ्नै सोचले व्यवसाय सुरु गरेको र बहिनी सरिताले यसमा सहयोग गरिरहेको व्यवस्थापनमा स्नातक कुँवर बताउँछन् । कुँवरले बुटवलमा यो व्यवसाय सुरु गर्दा रेस्टुरेन्टमा जाने र खाना एवं खाजा खानेको संख्या न्यून थियो । रेस्टुरेन्ट कल्चरको विकास न्यून थियो । व्यवसायमा पनि कर्पोरेट कल्चर थिएन । बिस्तारै भएको परिवर्तनले अहिले बुटवल फेरिएको उनले जनाए । अहिले ठूला ग्रुप व्यवसाय र फरक सोचमा जोडिनेको संख्या यहाँ बढिरहेको छ । विदेश पुगेर फर्किनेहरूले पनि फरक खालको सोचसहित व्यवसाय सुरु गरिरहेका छन् । त्यस्ता नयाँ व्यवसायीलाई मार्केटिङमा सहयोग गर्ने, बैंकिङ सहजीकरण गर्ने र लगानीपछिको प्रतिफलका लागि ज्ञान र सीप दिने गरी बुटवलमै विभिन्न संस्था खुलेका छन् । त्यस्ता संस्थाको नेतृत्वमा चार्टर्ड एकाउन्टेन्ट (सीए) गरेर काममा लागेका युवा बढी रहेको सीए कपिल ज्ञवालीले बताए । बिजनेस कन्सल्टिङ ग्रुपका नाममा व्यवसाय सहयोगी संस्था खुलेका छन्, उनले भने, ती संस्थाको उद्देश्य भनेको व्यवसायमा लगानीपछिको प्रतिफलका लागि सहयोग गर्ने हो । व्यवस्थापन, प्रविधि र लक्ष्य प्राप्तिका उद्देश्यअनुसारका ज्ञान एवं सीपका लागि सहयोग गर्ने छुट्टै समूह पनि छन् । टिम वर्कमा काम गर्ने र केही गर्न खोज्ने सोच लिएका तर व्यवस्थापकीय सीप नभएकालाई सहयोग गर्न बुटवलमा कार्यालय नै राखेर विभिन्न समूहले सेवा दिन सुरु गरेका छन् । लगानीअनुसार व्यावसायिक लाभ पहिचान गर्न सहयोग गर्ने समूह पनि बुटवलमा छन् ।लुम्बिनी प्रदेशको बुटवल अहिले आर्थिक राजधानीको गतिमा तीव्र रूपले विकास भइरहेको छ । राष्ट्र बैंकको तथ्यांकअनुसार प्रदेशका १२ जिल्लामा क वर्गका ७ सय ५५ वित्तीय संस्थाले आर्थिक कारोबार गर्छन् । तीमध्ये २ सय २९ वटा रूपन्देहीमा मात्रै छन् । ११ लाख १८ हजार ९ सय ७५ जनसंख्या रहेको रूपन्देहीमा ख वर्गका ७७ र ग वर्गका २८ सहित ३ सय ३४ वित्तीय संस्था छन् । एउटा वित्तीय संस्थाले ३ हजार ३ सय ५० जनालाई सेवा प्रदान गरिरहेको छ । प्रदेशको ठूलो सहर दाङमा ९५ क वर्गका संस्था छन् । लुम्बिनीमा सबैभन्दा कम वित्तीय संस्था रहेको रुकुम पूर्वमा पनि ८ वटा छन् । ५७ हजार ९ सय ६२ जनसंख्या छ । एउटा वित्तीय संस्थाले ७ हजार २ सय २४ जनालाई सेवा दिइरहेको छ ।पछिल्लो जनगणनाअनुसार नेपालको जनसंख्या २ करोड ९१ लाख ९२ हजार ४ सय ८० छ । तर, बैंकमा खाता खोल्नेको संख्या ४ करोड ७७ लाख ५० हजार ३ सय २ पुगेको छ । वाणिज्य बैंक, विकास बैंक र अन्य वित्तीय संस्थामा संस्थाअनुसार नै खाता खोल्ने नेपालीको संख्या धेरै भएकाले जनसंख्याभन्दा बढी बैंक ग्राहक देखिन्छन् । क वर्गका बैंकमा खाता खोल्नेहरूको संख्या मात्र पनि ४ करोड ११ लाख ३७ हजार ८ सय १७ छ । ख वर्गको बैंकमा खाता खोल्ने ५९ लाख ५ हजार १ सय ९८ जना छन् । खाता खोलेका मध्ये बैंकबाट ऋण लिएर कारोबार गर्नेको संख्या १८ लाख १५ हजार ६ सय ८५ छ । क वर्गको बैंकबाट ऋण लिने १४ लाख ८५ हजार ७ सय ५० जना छन् । ख वर्गको बैंकबाट २ लाख ८८ हजार ३ सय २२ ले ऋण लिएर कारोबार गरिरहेका छन् । राष्ट्र बैंकको तथ्यांकले सर्वसाधारणमा बैंकप्रतिको पहुँच बढेको देखाएको छ । नियमित बचत गर्न र बैंकबाटै कर्जा लिएर लगानी गरी प्रतिफल लिन पनि प्रेरित गरिरहेको छ । लुम्बिनी प्रदेशमा बैंक तथा वित्तीय संस्थाको संख्या १ हजार ५७ छ । फाइनान्स कम्पनीको संख्या १ हजार १ सय ७२ रहेको राष्ट्र बैंकको आर्थिक अनुसन्धान विभागका निर्देशक डा प्रकाशकुमार श्रेष्ठ बताउँछन् । प्रदेशमा ५१ लाख २४ हजार २ सय २५ जनसंख्या छ ।वित्तीय संस्थाको संख्या र त्यसका ग्राहकको विवरणले बैंकप्रति सर्वसाधारणको आकर्षण बढ्दो देखिन्छ । सानो रकम पनि बैंकमा जम्मा गर्ने र बैंकबाटै कारोबार गर्नेको संख्या थपिंदै गएको छ । कोभिडपछि सानो रकम पनि मोबाइल बैंकिङबाटै गर्नेहरूको संख्या ४० प्रतिशत पुगिसकेको एनआईसी एसिया बैंकका प्रदेश प्रमुख तिलक कार्कीले बताए । निजी क्षेत्रले गरेको व्यावसायिक क्षमताको विकास बैंकिङ प्रणालीकै कारण सम्भव देखिएको शाइन रेसुंगा बैंकका सीईओ प्रकाश पौडेलको भनाइ छ । पछिल्ला वर्षमा बैंकसँग जोडिएर कारोबार गर्नेमा युवा व्यवसायीको संख्या बढ्दो छ, उनले भने ।"
९ अर्ब ७५ करोडको पस्मिना निर्यातको लक्ष्य,"काठमाडौं (कास) सरकारले पस्मिना क्षेत्र निर्यात राष्ट्रिय रणनीति सार्वजनिक गरेको छ । सन् २०२६ सम्म पस्मिनाको निर्यातबाट वार्षिक ७ करोड ५० लाख अमेरिकी डलर अर्थात् हालको विनिमयदरअनुसार ९ अर्ब ७५ करोड रुपैयाँ भित्र्याउने लक्ष्यसहित उद्योग, वाणिज्य तथा आपूर्तिमन्त्री दामोदर भण्डारीले योजना सार्वजनिक गरेका हुन् । यसमा उद्योग, वाणिज्य तथा आपूर्ति मन्त्रालय, व्यापार तथा निर्यात प्रवर्द्धन केन्द्र (टीईपीसी) तथा नेपाल पस्मिना उद्योग संघ (एनपीआईए) बीच सहकार्य र युरोपियन युनियनको सहयोग रहनेछ । यो योजनाले पस्मिना उद्योगको विकास र विस्तारमा टेवा पुग्ने उद्योगमन्त्री भण्डारीले बताए । नेपाली च्यांग्राको ऊनलाई नेपालमै प्रशोधन गरी पस्मिनाको धागो उत्पादन गर्ने कारखाना बन्न लागेको भण्डारीले जानकारी दिए । प्रशोधनको पहिलो कारखाना बन्ने भएको छ, मन्त्री भण्डारीले भने, यसबाट आन्तरिक उत्पादनको देशभित्र नै उचित मूल्यमा बिक्रीको सुनिश्चितता हुन जान्छ ।मन्त्रालयले युरोपियन युनियनको आर्थिक सहयोग तथा अन्तर्राष्ट्रिय व्यापार केन्द्रको प्राविधिक सहयोगमा सञ्चालन गरिरहेको व्यापार तथा लगानी कार्यक्रमअन्तर्गत रणनीति तर्जुमा गरेको हो । कार्यक्रममा उद्योग सचिव मधुकुमार मरासिनीले ऊन उत्पादन बढाउन किसानलाई प्रोत्साहन गर्न आवश्यक रहेको बताए । नेपाल पस्मिना उद्योग संघका अध्यक्ष विजय दुगडले हाल पस्मिनाको धागो विदेशबाट आयात हुने भन्दै अब नेपालमा नै प्रशोधन गरेर धागो तयार गर्ने बताए । मंगलबार नै पस्मिना प्रशोधनका लागि ललितपुरको हरिसिद्धिमा फाइबर प्रशोधन केन्द्र शिलान्यास भएको छ । नेपालले सन् २०२१ मा २ अर्ब ५३ करोड रुपैयाँ (करिब १ करोड ९३ लाख अमेरिकी डलर) बराबरको पस्मिना सल निर्यात गरेको थियो ।"
फोनपेमार्फत इन्टरनेटबिनै भुक्तानी,काठमाडौं (कास) फोनपे एपमार्फत इन्टरनेटबिना पनि भुक्तानी गर्न सकिने भएको छ । गत साता राष्ट्र बैंककी डेपुटी गभर्नर नीलम ढुंगानाले उक्त सुविधाको शुभारम्भ गरेकी हुन् । यस फिचरले डिजिटल भुक्तानी गर्न प्रेरित गर्ने उनले बताइन् । राष्ट्र बैंकको नगदरहित कारोबार बनाउने अभियानलाई पनि साकार पार्न सहयोग पुग्ने कम्पनीको दाबी छ । फोन पेले ३ वर्षदेखि डिजिटल भुक्तानीको क्षेत्रमा काम गर्दै आएको छ । यो एपमा अहिलेसम्म १ करोड ६० लाख प्रयोगकर्ता रहेको कम्पनीको दाबी छ । ११ लाखभन्दा बढी व्यवसाय तथा ६० भन्दा बढी बैंक तथा वित्तीय संस्थाहरू आफूसँग आबद्ध रहेको फोन पेले जनाएको छ ।
अर्थ संक्षेप,"यामाहाको ॅकी टू द गोल्डेन हार्ट स्किम काठमाडौं (कास) भ्यालेन्टाइन्स डेका अवसरमा यामाहाले की टू द गोल्डेन हार्ट स्किम ल्याएको छ । साथै १ लाखसम्मको क्यासब्याकको अफरसमेत जारी रहेको कम्पनीले जनाएको छ । यो स्किमअन्तर्गत लक्की ड्रमार्फत हरेक साता एउटा सुनको लकेट र सुनको चाबी पनि उपहारस्वरूप दिइने यामाहाले जनाएको छ । यो अफर स्कुटरहरूमा १७ फेब्रुअरीसम्म र बाइकहरूमा नयाँ योजना घोषणा नगरेसम्म मात्र लागू हुनेछ, कम्पनीले विज्ञप्तिमार्फत भनेको छ । लक्की ड्रमार्फत हरेक साता बिजेताको घोषणा गरिने यामाहाले जनाएको छ । कम्पनीका अनुसार खरिदकर्ताले एकै पटकमा सम्पूर्ण रकम तिर्न नसकेको खण्डमा डाउनपेमेन्टको विकल्प रोज्न सक्नेछन् । कुल मूल्यको २० प्रतिशत रकम डाउनपेमेन्ट गरी बाँकी रकम ९९९ प्रतिशतको न्यूनतम ब्याजदरमा भुक्तानी सुविधा रहेको कम्पनीले जनाएको छ ।एसियन पेन्ट्सले ल्यायो नयाँ उत्पादनकाठमाडौं (कास) एसियन पेन्ट्सले नेपाली बजारमा नयाँ उत्पादन स्मार्टकेयर हाइड्रोलक ल्याएको छ । यो एक पेनिट्रेटिभ वाटरप्रुफिङ समाधान रहेको कम्पनीले जनाएको छ । यो उत्पादनले वाटरप्रुफिङ तथा नुनियाविरुद्ध ३ वर्षसम्मको आकर्षक वारेन्टी दिनेछ, कम्पनीले विज्ञप्तिमा भनेको छ । यसलाई प्लास्टर गरिएका घरका भित्तामा सजिलै प्रयोग गर्न सकिने कम्पनीले जनाएको छ । कम्पनीका अनुसार बजारमा हाइड्रोलक उत्कृष्ट डुअल टेक्नोलोजीको साथमा आउनेछ । नेपाल लाइफको नाफा वृद्धिकाठमाडौं (कास) नेपाल लाइफ इन्स्योरेन्स कम्पनीले चालु आर्थिक वर्षको दोस्रो त्रैमासमा खुद नाफामा २३७ प्रतिशत वृद्धि गरेको छ । कम्पनीले सार्वजनिक गरेको अपरिस्कृत वित्तीय विवरणअनुसार उक्त अवधिमा ४४ करोड रुपैयाँ खुद नाफा आर्जन गरेको छ । गत आवको सोही अवधिमा कम्पनीले १३ करोड नाफा गरेको थियो । पुस मसान्तसम्म कम्पनीले १८ अर्ब ६२ करोड रुपैयाँ कुल बिमाशुल्क आर्जन गरेको छ भने ८ अर्ब ४४ करोड २५ लाख रुपैयाँ खुद दाबी भुक्तानी गरेको छ । समीक्षा अवधिमा कम्पनीको खुद दाबी भुक्तानी १६ प्रतिशतले बढेको छ । पुस मसान्तसम्म कम्पनीको लगानी २०४६ प्रतिशत बढेर १ खर्ब ५६ करोड ४५ लाख रुपैयाँ पुगेको छ । कम्पनीको चुक्ता पुँजी ८ अर्ब २० करोड, जीवन बिमा कोष १ खर्ब ५० अर्ब ८५ करोड र महाविपत्तिकोष ८३ करोड ३६ लाख रुपैयाँ पुगेको छ ।टीभीएस स्कुटरमा ६ हजार छुट काठमाडौं (कास) टीभीएस स्कुटर र मोटरसाइकलका लागि नेपालको आधिकारिक वितरक जगदम्बा मोटर्सले भ्यालेन्टाइन्स डेका अवसरमा लभ एक्सप्रेस योजना ल्याएको छ । योजनाअन्तर्गत उपभोक्ताहरूले कुनै पनि मोडलको नयाँ टीभीएस स्कुटर खरिदमा ६ हजारसम्मको स्योरसट नगद छुट पाउने कम्पनीले जनाएको छ । यो योजना माघ २४ देखि फागुन १६ सम्म लागू हुनेछ । जगदम्बा मोटर्सले जुपिटर क्लासिक, वेगो एफआई, एन्टर्क बिक्री वितरण गर्दै आएको छ । कम्पनीका अनुसार ग्राहकले २५ प्रतिशत डाउनपेमेन्ट गरी मासिक जम्मा ३ हजार ९९९ रुपैयाँ (प्रतिदिन १३३ रुपैयाँ) किस्ता तिर्ने गरी टीभीएसको स्कुटर खरिद गर्न सक्नेछन् ।"
गोरखा भर्ती सम्झौता पुनरावलोकन गर्न सर्वोच्चको आदेश,"(काठमाडौं) नेपाल, भारत र बेलायतबीच ७६ वर्षअघि भएको त्रिपक्षीय गोर्खा भर्ती सम्झौता पुनरावलोकन गर्न सर्वोच्च अदालतले नेपाल सरकारलाई निर्देशनात्मक आदेश जारी गरेको छ । गोर्खा भर्ती सम्झौता खारेजीको मागसहित परेको रिटमा सुनुवाइ गर्दै मंगलबार न्यायाधीशद्वय आनन्दमोहन भट्टराई र सुष्मालता माथेमाको इजलासले उक्त आदेश जारी गरेको हो । ब्रिटिस गोरखा भूतपूर्व संगठन (बिगेसो) का अध्यक्ष पदमसुन्दर लिम्बूले त्रिपक्षीय सम्झौता ब्रिटिस गोर्खाका लागि विभेदकारी रहेको तर्क गर्दै २०७४ जेठ २६ मा रिट दायर गरेका थिए । सर्वोच्च अदालतले सरकारका नाममा निर्देशनात्मक आदेश जारी गरेको छ । फैसलाको पूर्णपाठ आएपछि सबै कुरा थाहा हुनेछ, बिगेसोका कानुनी सल्लाहकार तथा अधिवक्ता फणीन्द्र कार्कीले भने, सर्वोच्चको आदेशले अहिलेसम्मका विभेदलाई ट्र्याकमा ल्याउने विश्वास छ । नेपाली युवाको गोर्खा भर्ती सन् १८१६ मा सुरु भएको हो । भारत बेलायती उपनिवेशबाट मुक्त भएपछि १९४७ मा नेपाल, भारत र बेलायतबीच त्रिपक्षीय सम्झौता भएको थियो । बेलायत सरकारले छनोटमा परेका नेपाली युवालाई दुई भागमा विभाजन गरी ब्रिटिस गोर्खा सैनिक र सिंगापुर पुलिस फोर्समा प्रयोग गर्दै आएको छ । बेलायत सरकारले ब्रिटिस गोर्खा पल्टन र सिंगापुर पुलिस फोर्सबाट अवकाश प्राप्त सैनिक तथा प्रहरीलाई ब्रुनाई सरकारलाई गुर्खा रिजर्भ युनिटजीआरयू मा सेवा गराउने गरेको छ । सम्झौता नगरी छुट्टै मुलुक सिंगापुर र ब्रुनाईमा मानव बेचबिखन गरिएको बिगेसो अध्यक्ष लिम्बूको रिट निवेदनमा उल्लेख छ । बिगेसोका अध्यक्ष लिम्बू असमान त्रिपक्षीय सम्झौता पुनरावलोकन गर्न सर्वोच्चले दिएको निर्देशनात्मक आदेश न्यायपूर्ण रहेको प्रतिक्रिया दिए । यो आदेश गोर्खाका निम्ति मात्र होइन, राज्यकै लागि हो तर राज्यले चासो नदिँदा पीडित पक्षले न्याय खोज्नुपरेको छ, उनले भने, न्यायालयले हिम्मत देखाएको छ । अब यो छिट्टै अघि बढ्छ भन्नेमा म विश्वस्त छु । सम्झौता पुनरावलोकनका क्रममा मानव बेचबिखन, असमान तलब र पेन्सनलगायत विषय उजागर हुने लिम्बूको भनाइ छ । उता बेलायतमा भूतपूर्व ब्रिटिस गोर्खाको मुद्दालाई लिएर बेलायत र नेपाल सरकार तथा गोर्खा प्रतिनिधिबीच गत कात्तिक १७ मा पहिलो चरणमा वार्ता आरम्भ भएको थियो । गोर्खा सत्याग्रह संयुक्त संघर्ष समितिले अंग्रेज सैनिकसरह समान पेन्सन, विभिन्न युद्धमा घाइते भएका र रित्तो घर फर्काइएकालाई क्षतिपूर्ति, तिनका विधवा श्रीमती र छोराछोरीका निम्ति सेवा सुविधाका विषय उठाउँदै आएको छ । समितिले बेलायतभारतनेपालबीचको त्रिपक्षीय सम्झौता खारेज गरेर द्विपक्षीय सन्धि हुनुपर्ने माग पनि राख्दै आएको छ । माग पूरा गराउन लन्डनमा रिले अनशन र १३ दिन भोक हडतालसमेत चलेको थियो । भोक हडतालपछि १९ अगस्ट २०२१ मा बेलायतले त्रिपक्षीय वार्ताका लागि लिखित प्रतिबद्धता व्यक्त गरेको थियो । बेलायतले सन् १९९७ अघि भर्ती भएका गोर्खा सैनिकलाई सेवामा रहँदा र अवकाशपछि सुविधा तथा पेन्सनमा विभेद गर्दै आएको छ । भूपू ब्रिटिस गोर्खाका परिवारले पर्याप्त सेवा र सुविधा नपाएको गुनासो पनि छ । सन् १८१६ मा बेलायत, भारत र नेपालबीच सुगौली सन्धि भएसँगै नेपाल र बेलायत दुई मुलुकबीच कूटनीतिक सम्बन्ध स्थापना भएको थियो । बेलायतले त्यही बेलादेखि नेपाली नागरिकलाई ब्रिटिस सेना (सुरुमा ब्रिटिस भारत र पछि बेलायती सेना) मा भर्ती गर्दै आएको छ । यो वर्ष इन्टेक२०२३ का निम्ति ब्रिटिस गोर्खामा २ सय ४ जना छनोट भइसकेका छन् । सिंगापुरका निम्ति १ सय ४४ जना छनोट प्रक्रियामा छन् । बीबीसीका अनुसार काठमाडौंमा भएको त्रिपक्षीय बैठकमा तत्कालीन प्रधानमन्त्री पद्मशमशेर जबराले राखेका सर्तअनुसार सम्झौता गरिएको थियो । सम्झौतामा भारतीय र ब्रिटिस सेनामा नेपाली नागरिकको नियुक्ति निरन्तर रहने, बेलायत सरकारले आवश्यकताअनुसार आठ बटालियनसम्मका लागि गोर्खा भर्ती गर्न सक्ने उल्लेख छ । त्यसैगरी तत्कालीन ब्रिटिस फौजमा रहेका १० बटालियनमध्ये दोस्रो, छैटौं, सातौं र दसौं राइफल्सका सैनिक ब्रिटिस सेनामा सामेल गरिने र उनीहरूलाई समुद्रपार तेस्रो मुलुक लान पाइने, त्यसबाहेक अन्य बटालियन भारतीय सेनामा सामेल हुने भनिएको छ । दुवै देशका सेनामा सामेल गोर्खा सैनिकलाई सेवा सुविधामा विभेद नगरिने, भारतले गोरखपुर र घुममा रहेको भर्ती केन्द्र बेलायतले पनि नेपालमा स्थायी प्रबन्ध नहुन्जेल चलाउन दिने, भारत सरकारले गोर्खाका लागि आवश्यक ट्रान्जिट सुविधा उपलब्ध गराउने सम्झौतामा उल्लेख छ । यस्तै भारतले भारतीय रुपैयाँमा ब्रिटिस सेनाका गोर्खा वा अवकाश प्राप्त गोर्खाको रकम प्रदान गर्ने र त्यसको क्षतिपूर्ति बेलायतले गरिदिने पनि भनिएको छ । अवकाश प्राप्त ब्रिटिस गोर्खा सैनिकका विभिन्न संगठनले समानताका निम्ति तीन दशकभन्दा बढी समयदेखि चरणबद्ध आन्दोलन गर्दै आएका छन् । उनीहरूको मागलाई लिएर पछिल्लो पटक संघीय संसद्को अन्तर्राष्ट्रिय सम्बन्ध समितिले अध्ययन समिति गठन गरेको थियो । उक्त समितिले २०७५ सालमा तयार गरेको प्रतिवेदनका आधारमा नेपाल सरकार र बेलायत सरकारबीच बेलायतमा पहिलो चरणको वार्ता भएको थियो । संसदीय समितिको प्रतिवेदनको पहिलो बुँदामा त्रिपक्षीय सन्धिअन्तर्गत सेवारत गोर्खा सैनिकहरूमाथि भएका सबै प्रकारका भेदभावलाई समाप्त गर्दै पीडित बन्न पुगेका भूपू गोर्खा सैनिक तथा तिनका परिवारका सदस्यहरूका निम्ति परिपूरणको व्यवस्था यथाशीघ्र गर्नु आवश्यक छ भनिएको छ । गोर्खा भर्ती सुरु भएदेखि २०३ वर्षमा लगभग आठ लाख युवाले ब्रिटिस सरकारको सेनामा सेवा गरेको प्रतिवेदनमा उल्लेख छ ।"
प्राथमिक स्वास्थ्य केन्द्र चिकित्सकविहीन,"(सल्यान)छत्रेश्वरी४ लेखपोखरामा प्राथमिक स्वास्थ्य केन्द्र स्थापना भएको १३ वर्ष भयो । तर, केन्द्र डाक्टरविहीन हुँदा बिरामी उपचारका लागि सदरमुकाम आउन बाध्य छन् । प्राथमिक स्वास्थ्य केन्द्र अहेबको भरमा छ ।छत्रेश्वरी, दमाचौर, झिम्पे र शारदा नगरपालिका१३ स्यानीखालका स्थानीयलाई उपचार सुविधा दिन लेखपोखरामा प्राथमिक स्वास्थ्य केन्द्र स्थापना गरिएको थियो । २०६४ मा केन्द्र स्थापना गरिएको हो । केन्द्रमा कार्यरत डाक्टर अध्ययन बिदामा गएपछि ३ वर्षदेखि अहेबको भरमा रहेको स्थानीय शेरबहादुर बस्नेतले बताए । उनका अनुसार केन्द्रमा एक्सरे मेसिन जडान गरेको ३ वर्ष पुगे पनि सञ्चालनमा आउन सकेको छैन । एक्सरे सञ्चालनमा नआउँदा निजी मेडिकल र जिल्ला अस्पतालमा उपचारका लागि जानुपर्ने बाध्यता छ, उनले भने, स्वास्थ्यचौकी सरहको सुविधासमेत नहुँदा सामान्य बिरामी पनि सदरमुकाम जानुपर्ने बाध्यता छ । उनले प्रसूति सेवा पनि भरपर्दो नभएको गुनासो गरे ।डाक्टरको दरबन्दी पूर्ति नहुँदा विभिन्न उपकरण थन्किएको स्थानीय दिलाराम बोहराले बताए । सामान्य औषधिसमेत पाइँदैन, उनले भने, केन्द्रभन्दा मेडिकलकै भर छ । केन्द्र स्थापनाका लागि लामो संघर्ष गरेको उनले बताए । केन्द्र त्रिवेणी गाउँपालिकाको लुहाममा स्थापना गर्ने चलेपछि स्थानीयले आन्दोलन नै गरेका थिए । केन्द्रमा उपचारका लागि गए पनि पर्याप्त औषधि, उपकरण र डाक्टर नहुँदा समस्या हुने गरेको स्थानीय धनबहादुर पुनले बताए । स्वास्थ्यकर्मीले रुघाखोकी र ज्वरोबाहेक अरू रोगको स्वास्थ्य परीक्षण नै गर्दैनन्, उनले भने, न अस्पतालमा औषधि हुन्छ । केन्द्रमा बल्लबल्ल १० वर्षपछि आएका डाक्टर पनि अध्ययन बिदामा गएपछि उपचारमा समस्या भएको उनको गुनासो छ । उनले नाम मात्रको केन्द्र हुँदा बिरामीले सहज उपचार पाउन नसकेको बताए । उनका अनुसार गर्भवतीहरू पनि सुत्केरी हुन जिल्ला अस्पताल पुग्न बाध्य छन् । केन्द्रका निमित्त इन्चार्ज वीरबहादुर ओलीले डाक्टरसहित ९ जनाको दरबन्दी रहेको पनि एचए र स्टार्फ नर्सकै दरबन्दी पूर्ति हुन नसकेको बताए । उनका अनुसार अहिले केन्द्रबाट बिरामीको स्वास्थ्य परीक्षण, प्रसूति र ल्याब सेवा सञ्चालन भइरहेको छ । विकट क्षेत्र भएकाले डाक्टर आउनै मान्दैनन्, उनले भने, गाउँपालिकाले १५ शय्याको अस्पताल निर्माणको प्रक्रिया अघि बढाएको छ, पूरा भए यही गुणस्तरीय उपचार पाइनेछ । केन्द्र व्यवस्थापन समितिका अध्यक्ष एवं ४ नम्बर वडाध्यक्ष लीलाधर घर्तीले डाक्टरको माग गर्दै विभिन्न निकायको ध्यानाकर्षण गराए पनि बेवास्ता भइरहेको बताए । त्यस्तै, दार्मा, कुमाख र बाग्चौर नगरपालिकाका स्थानीयको स्वास्थ्य उपचार सहज गराउन बाग्चौर नगरपालिकाको थारमारेमा २०६२ मा प्राथमिक स्वास्थ्य केन्द्र स्थापना भयो । सरकारले एक विज्ञ डाक्टरसहित एचए, स्टार्फ नर्सलगायत स्वास्थ्यकर्मीका लागि दरबन्दीको व्यवस्था गर्यो । तर प्राथमिक स्वास्थ्य केन्द्र स्थापना भएको १६ वर्ष बित्दासमेत बाग्चौरमा पनि डाक्टर आएका छैनन् ।"
बर्दियाका गोही बाँकेमा,"(बाँके)बाँके र बर्दिया राष्ट्रिय निकुञ्जले जलचरमध्ये संकटापन्न अवस्थामा रहेको घडियाल गोहीको संरक्षण गर्न थालेका छन् । बाँके राष्ट्रिय निकुञ्जले राप्ती नदीमा गोहीसँगै चलचरको संख्या वृद्धि गर्न प्राकृतिक जीवचक्रलाई खलबलिन नदिन संरक्षण अभियानको सुरुवात गरेको हो । चलचर विज्ञहरूले तीन महिना लगाएर बाँकेको राप्ती नदीको स्थलगत अध्ययन गर्दा यहाँको पानीसँगै बगर क्षेत्र वातावरणीय दृष्टिले समेत घडियाल गोहीको उचित बासस्थान हुने सुझाव दिएका थिए । त्यसैका आधारमा बर्दिया र बाँके राष्ट्रिय निकुञ्जले गोही संरक्षणको प्रयास थालेका हुन् । पहिलो चरणमा बर्दिया राष्ट्रिय निकुञ्जले दुईवटा भाले र आठवटा पोथी घडियाल बाँके निकुञ्जलाई हस्तान्तरण गरेको छ । बर्दियाबाट स्थानान्तरण गरिएका गोही बाँकेको बासखोलीस्थित राप्ती नदीमा छाडिएको छ । घडियाल गोही सुरुमा चितवनबाट बर्दिर्या ल्याइएको थियो । राप्ती नदीमा गोहीको संख्या घट्दै गएको पाइएपछि बर्दियाबाट ल्याएर बाँकेमा संरक्षण गर्न थालिएको निकुञ्जका अधिकारीले बताएका छन् । राप्ती नदीको पानीमा प्रदूषण न्यून छ । स्वच्छ पानीमा बस्ने घडियाल प्रजातिको मुख्य आहारा माछा हो । राप्ती नदीमा यी दुवै उपलब्ध रहेको बर्दिया राष्ट्रिय निकुञ्जका प्रमुख अशोककुमार भण्डारीले बताए । गोही संरक्षण गर्न थालेपछि माछा मार्ने क्रमलाई भने नियन्त्रण गर्नुपर्छ, उनले भने ।निकुञ्जका अधिकारीले नदीमा माछा मारेर जीविका चलाउँदै आएकाहरू खुनार र कुमाल जातिको व्यवसाय संकटमा पर्ने देखिएकाले उनीहरूको आयआर्जनको विकल्प खोज्ने बताएका छन् । विकल्पस्वरूप खोला वा नदीबाहिर माछा पालन गर्न सिकाउने पक्षमा छौं, बाँके राष्ट्रिय निकुञ्जका प्रमुख श्यामकुमार शाहले भने, संकटापन्न सूचीमा रहेका प्रजातिको संरक्षण गर्ने संकल्प गरेका छौं ।नदीमा आश्रित हुने समुदायका लागि निकुञ्जले बल्छी प्रयोग गरेर माछा मार्न पाउने लाइसेन्स दिएको छ । बल्छीबाहेक जाल प्रयोग गरेर माछा मार्न प्रतिबन्ध लगाइएको छ । जाल प्रयोग गर्दा घडियाल गोहीको चुच्चो अर्थात् मुख जालमा अल्झेर भाँच्चिन सक्ने र संरक्षणमा बाधा पुग्ने भएकाले रोक लगाइएको हो । बर्दियाको कर्णाली र बबई नदीसहित नेपालमा करिब २ सय ५० वटा घडियाल गोही संरक्षण गरिएको निकुञ्जले जनाएको छ । विश्व सीमसार दिवसका अवसर पारेर राप्तीमा गोही संरक्षण गर्न थालिएको हो ।"
न्यु डायमन्ड च्याम्पियन,"(काठमाडौं)न्यु डायमन्ड युथ स्पोर्ट्स क्लबले छैटौं केएनपी नेरोलेक राष्ट्रिय महिला भलिबल प्रतियोगिताको उपाधि जितेको छ ।त्रिपुरेश्विरस्थित राखेप कभर्डहलमा मंगलबार सम्पन्न फाइनलमा साबिक विजेता एपीएफ क्लबलाई ३२ को सेटमा हराएर न्यु डायमन्डले उपाधि उचालेको हो । डायमन्डले २८२६, १९२५, २५२२, २४२६, १५९ ले नतिजा आफ्नो पक्षमा पारेको हो । विजेता न्यु डायमन्डले ३ लाख रुपैयाँ पुरस्कार र ट्रफी जित्यो । न्यु डायमन्डीकी प्रगति नाथ प्लेयर अफ द म्याच भइन् । उनले १० हजार र ट्रफी जितिन् ।एपीएफले १ लाख ५० हजार रुपैयाँ जित्यो । दोस्रो स्थानको पुरस्कार राशि चाँगुनारायण नगरपालिकाले प्रायोजन गरेको आयोजकले जनाएको छ । आयोजक शेरबहादुर खड्का स्मृति प्रतिष्ठान हो । नेपाल पुलिस क्लबले तेस्रो स्थान हात पार्यो । पुलिसले त्रिभुवन आर्मी क्लबलाई २५२१, २५२१, २५१३ को सेटमा पराजित गर्दै तेस्रो स्थानको पुरस्कारवापत ७५ हजार प्राप्त गर्यो । पुलिसकी उषा भण्डारी प्लेयर अफ द म्याच घोषित भइन् । उनले १० हजारसहित जितिन् । उनी अघिल्लो दिनमात्र पल्सर स्पोर्ट्स अवार्डको पिपल्स च्वाइस विधाको मनोनयनमा परेकी खेलाडी हुन् ।प्रतियोगिताको सर्वोत्कृष्ट खेलाडी न्यु डायमन्डकी प्रतिभा माली भइन् । उनले ५० हजारसहित ट्रफी जितिन् । विधागततर्फ उत्कृष्ट स्पाइकरमा एपीएफकी निरुता ठगुन्ना, उत्कृष्ट ब्लकरमा एपिएफकी हीरा केसी, उत्कृष्ट सर्भरमा एपीएफकी सरस्वती चौधरी, उत्कृष्ट सेटरमा न्यु डायमन्डकी प्रगति नाथ, उत्कृष्ट लिबेरोमा न्यु डायमन्डकी सलिना श्रेष्ठ, उत्कृष्ट प्रशिक्षकमा न्यु डायमन्डका कुमार राई र उदीयमान खेलाडीमा न्यु डायमन्डकी सलिना बुढामगर चुनिए । विधागतका उत्कृष्टले जनही १५ हजार रुपैयाँ पुरस्कार पाए ।सबै विजयी खेलाडीलाई प्रदेश खेलकुद विकास परिषद्, बागमतीका सदस्य सचिव सूर्यलाल भण्डारी, नेपाल भलिबल संघका अध्यक्ष जितेन्द्रबहादुर चन्द, ओलम्पियन दीपक विष्टलगायतले पुरस्कृत गरे । प्रतियोगितालाई बहुराष्ट्रिय कम्पनी केन्साई नेरोलेक पेन्ट्सले मुख्य प्रायोजन गरेको थियो ।"
वर्ल्ड ईस्पोर्ट्सको छनोट हुने,"काठमाडौं (कास) नेपाल ईस्पोर्ट्स एसोसिएसन (नेसा) ले ६ खेललाई समावेश गर्दै १५ औं वर्ल्ड ईस्पोर्ट्स च्याम्पियनसिप २०२३ को छनोट सञ्चालन गर्ने भएको छ ।रोड टु आईएएसआई (नेपाल छनोट) नाम दिइएको विश्व च्याम्पियनसिपको छनोट फागुन १४ देखि चैत १ सम्म हुनेछ । सीएस ः गो, डोटा २, र पब्जी मोबाइलको छनोट अनलाइन प्रतिस्पर्धाबाट हुनेछ भने मोबाइल लिजेन्ड, टेकन ७ र ईफुटबलको प्रतिस्पर्धा प्राइम कलेजमा सञ्चालन गरिने छ । इन्टरनेसनल ईस्पोर्ट्स फेडेरेसन (आईईएसएफ) ले १५ औं वर्ल्ड च्याम्पियनसिप सन् २०२३ अगस्ट २४ देखि सेप्टेम्बर ४ सम्म रोमानियामा सञ्चालन गर्दै छ । आईईएसएफले च्याम्पियनसिपमा १ सय ३० भन्दा बढी देशका १ हजार २ सय बढी खेलाडी सहभागी हुने अपेक्षा गरेको छ ।"
सत्यवती र लिटिल फ्लावर विजयी,धनगढी (कास) विद्यालयस्तरीय यू१९ क्रिकेट एलएफपी लिगअन्तर्गत मंगलबार सत्यवादी एकेडेमी अत्तरिया र आयोजक लिटिल फ्लावर स्कुल विजयी भएका छन् । पहिलो खेलमा सत्यवादीले सैनिक आवासीय महाविद्यालय अत्तरियालाई २ विकेटले हराएको हो । सैनिक स्कुलले दिएको १ सय ४१ रनको लक्ष्य सत्यवादीले १९३ ओभरमा ८ विकेट गुमाई पूरा गरेको थियो । सत्यवादीका ओपनर खगेन्द्र जोशीले ५७ रनको योगदान दिए । उनी प्लेयर अफ द म्याच भए । यसअघि टस जितेर सैनिक आवासीयले ७ विकेट गुमाई १ सय ४० रन बनाएको थियो । फाप्ला क्रिकेट मैदानमै भएको दोस्रो खेलमा लिटिल फ्लावरले गुराँस एकेडेमीमाथि ८३ रनको जित पायो । लिटिलले दिएको १ सय ५३ रनको लक्ष्य पछ्याएको गुराँस एकेडेमीले ११४ ओभरमा ६९ रनमै समेटियो । लिटिलका अनुराग सिंह एक्लैले ५ विकेट लिए । उनी प्लेयर अफ द म्याच घोषित भए । यसअघि टस जितेको लिटिल फ्लावरले ५ विकेट क्षतिमा १ सय ५२ रन बनाएको थियो । टोलीका नरेश भट्टले सर्वाधिक ६४ रन बटुले ।
सुदूर र गण्डकीको समान जित,"धनुषा (कास) धनुषाको नक्टाझिझमा जारी पाँचौं सहाना प्रधान स्मृति राष्ट्रिय महिला हक्की प्रतियोगितामा मंगलबार सुदूरपश्चिम, गण्डकी र लुम्बिनी प्रदेश विजयी भएका छन् । पहिलो खेलमा सुदूरले वाग्मती प्रदेशलाई ७० गोलले पराजित गर्यो । सुदूरपश्चिमबाट दुई गोल गरेकी सुनीता नेगी वुमन अफ द म्याच भइन् । गण्डकीले प्रदेश १ लाई पनि ७० ले हरायो । गण्डकीको जितमा सपना सिंहले दुई गोल गरिन् । उनी वुमन अफ द म्याच भइन् । लुम्बिनीले मधेस प्रदेशलाई २० गोलले पराजित गर्दा दुवै गोल पूजा कुमारीले गरिन् । उनी वुमन अफ द म्याच भइन् । मिथिला नगरपालिकाले नेपाल हक्की संघको सहयोगमा हिमालयन युवा क्लबको मैदानमा प्रतियोगिता आयोजना गरेको हो ।"
हेटौंडामा नोभिस बक्सिङ स्पर्धा,"मकवानपुर (कास) हेटौंडामा अल नेपाल नोभिस महिला तथा पुरुष बक्सिङ प्रतियोगिता २०७९ हुने भएको छ । वाग्मती प्रदेश खेलकुद परिषद् तथा मकवानपुर जिल्ला बक्सिङ संघको आयोजनामा फागुन १५२० सम्म हुने प्रतियोगितामा पुरुषतर्फ ९ र महिलातर्फ ८ तौल समूहमा प्रतिस्पर्धा हुनेछ । प्रतियोगिताको करिब ३५ लाख रुपैयाँ खर्च अनुमान गरिएको छ । प्रतियोगितामा १ सय ५८ महिला तथा पुरुष खेलाडीले भाग लिने अनुमान छ । स्पर्धामा २१ वर्षमुनिका खेलाडीले भाग लिन पाउने संयोजक तथा संघ जिल्ला अध्यक्ष दीपेश श्रेष्ठले बताए । प्रत्येक तौलका विजेता, उपविजेता तथा सेमिफाइनलमा पराजित हुनेलाई क्रमशः १०, ५ र ३ हजार रुपैयाँ पुरस्कार रहेको छ । उत्कृष्ट खेलाडीले बक्सिङ ग्लोब्स र ५ हजार रुपैयाँ पाउनेछन् ।"
राजर्षि जनक कप आजदेखि,"वाग्मती, सर्लाही (कास) राजर्षि जनक कप फुटबल प्रतियोगिताको सातौं संस्करण बुधबार सुरु हुँदै छ । वाग्मती युवा क्लब सर्लाही र वाग्मती नगरपालिका खेलकुद विकास समितिको आयोजनामा हुने प्रतियोगितामा पहिलो दिन जावलाखेल युथ क्लब र नेपाल एपीएफ क्लब आमनेसामने हुनेछन् । उपप्रधानमन्त्री नारायणकाजी श्रेष्ठले उद्घाटन गर्ने कार्यक्रम बनाइएको प्रतियोगिताको पहिलो खेलका क्रममा वाग्मती नगरपालिकाभित्र सार्वजनिक विदा दिनुका साथै टिकट निःशुल्क गरिएको वाग्मती नगरपालिका नगर खेलकुद संयोजक सागर मैनालीले जानकारी गराए । आयोजकले अन्य दिनको टिकट शुल्क १०० र २०० राखेको छ । सन्तोष श्रेष्ठ स्मृति खेल मैदानमा हुने प्रतियोगिता १२ दिन चल्ने छ । जावलाखेल र एपीएफबीचको विजेताले क्वाटरफाइनलमा गत वर्षको विजेता पिप्ले युवा क्लब हेटौंडासँग खेल्नेछ । बिहीबार दोस्रो दिन युनाइटेड किङडम फुटबल क्लब दार्जिलिङले सुदूरपश्चिम ११ धनगढीसँग प्रतिस्पर्धा गर्नेछ । आयोजक वाग्मती युवा क्लबले धरान फुटबल क्लबसँग शनिबार खेल्नेछ । यस खेलको विजेताले सहिद स्मारक लिग च्याम्पियन मछिन्द्र क्लबसँग क्वाटरफाइनल खेल्नेछ । ए डिभिजनका अन्य टोलीमा नेपाल पुलिस क्लब, संकटा क्लब, चर्च ब्वाइजले प्रतिस्पर्धा गर्नेछन् । सर्लाही जिल्ला फुटबल संघको प्राविधिक सहयोगमा हुने प्रतियोगिता विजेताले १० लाख रुपैयाँ पुरस्कार जित्नेछ । प्रतियोगिताको बजेट अनुमान करिब १ करोड रुपैयाँ रहेको छ ।"
नेपालले बंगलादेशसँग फाइनल खेल्ने,(काठमाडौं)नेपालले साफ यू२० महिला च्याम्पियनसिप २०२३ को फाइनलमा बंगलादेशविरुद्ध खेल्ने भएको छ । मंगलबार भारतविरुद्ध सेमिफाइनलमा नेपालले पछाडि परेको स्थितिमा दोस्रो हाफमा तीन गोल गर्दै खेल ३१ ले जितेर फाइनलमा स्थान तय गरेको हो ।ढाकास्थित मोस्तफा कमल रंगशालामा समूह चरणको प्रतिस्पर्धामा अपूर्ण नार्जरीको गोलमा भारतले २१ औं मिनेटमा अग्रता लिएको थियो । नेपालले दोस्रो हाफमा आक्रामक सुरुआत गर्यो । अञ्जली चन्दले गोल गर्दै ४८ औं मिनेटमा खेल ११ को बराबरी गरिन् । प्राप्त पेनाल्टीमा कप्तान प्रीति राईले गोल गरेपछि नेपालले ६९ औं मिनेटमा २१ को अग्रता बनायो । प्रीतिकै लोभलाग्दो पासमा अमिशा कार्कीले ८९ औं मिनेटमा टिमका लागि तेस्रो गोल गर्दै फाइनलमा नेपालको स्थान सुरक्षित गरिन् ।पहिलो खेलमा घरेलु टिम बंगलादेशसँग ३१ ले हारेको नेपालले दोस्रोमा भुटानलाई ४० ले पराजित गरेको थियो । भुटानमाथि गोलको वर्षा गर्दै १२० को जित हासिल गरेको भारतले बंगलादेशविरुद्ध गोलरहित बराबरी खेल्दै अंक बाँडेको थियो । चार टिममात्र सहभागिता रहेकाले नेपाललाई राउन्ड रोबिन लिगको शीर्ष दुईमा रहेर फाइनल पुग्न भारतलाई पराजित गर्नैपर्ने बाध्यता थियो । बराबरी नतिजामा भारत र बंगलादेशले फाइनल खेल्ने निश्चित हुन्थ्यो । समूह चरणको अन्तिम खेलमा बंगलादेशले मंगलबारै भुटानलाई ५० ले पराजित गरेपछि भारत फाइनल पुग्न वञ्चित भयो । दुईपल्टको च्याम्पियन बंगलादेशविरुद्ध नेपालले बिहीबार फाइनल खेल्नेछ ।
छोटकरी,"अञ्जनी र मीनु छनोटकाठमाडौं (कास) भारतको नयाँ दिल्लीमा मार्च १३ देखि २७ सम्म हुने आईबीए विश्व महिला बक्सिङ च्याम्पियनसिप २०२३ मा अञ्जनी तेली (बक्समान्डु) र मीनु गुरुङ (आर्मी) छनोट भएका छन् । महिला ५२ केजी तौल समूहको फाइनलमा अञ्जनीले आर्मीकी वर्षा श्रेष्ठलाई ५ः० आधारका आधारमा हराएर छनोट पक्का गरिन् । मीनुले एपीएफका शर्मिला तामाङमाथि ५ः० अंककै आधारमा जित पाएकी थिइन् । सातदोबाटोस्थित बक्सिङ कभर्डहलमा ५० केजी तौल समूहको क्वाटरफाइनलमा रमिसा श्रेष्ठ (आरडीएस) पुलिसकी रिता धरलालाई ४ः१ र र आरती बम्जन (आर्मी) ले झापाकी तेजीमाया गुरुङलाई ५ः० अंकको आधारमा हराएर सेमिफाइनल तय गरेका छन् । ५७ केजी तौल समूहमा झापाकी सुस्मिता राईले पुलिसकी निशा तामाङलाई ३ः२ अंकको आधारमा हराएर फाइनल तय गरेकी छन् । ७५ केजी तौलमा एपीएफकी सरस्वती रानामगरले आर्मीकी अनुपा चौधरीलाई एबीडीको आधारमा हराएर फाइनल सुरक्षित गरिन् ।विक्रान्त र प्रशान्तको ह्याट्रिककाठमाडौं (कास) नवौं एक्सेल्सियर कपअन्तर्गत यू१६ ब्वाइज फुटबलमा ग्रिनफिल्ड, श्री सञ्जय साई, न्यु इरा र हार्टल्यान्ड एकेडेमी सेमिफाइनल पुगेका छन् । ग्रिनफिल्डले एलआरआईलाई ६० ले हरायो । ग्रिनफिल्डका आयुश दुतराजले ३, धर्विन्द्र बोहराले २ र सम्राट खड्काले एक गोल गरे । सञ्जय साईले होली भिजनलाई ४३ ले हराउँदा विजेताका प्रयास घिमिरेले २, उन्नत थापा र उज्ज्वलराज कपालीले ११ गोल गरे । न्यु इराले एनआईसी एकेडेमीलाई ३२ ले रोक्यो । इराका विक्रान्त खतिवडाले ह्याट्रिक गरे । हार्टल्यान्डले एक्सेल्सियरमाथि ७० को आरामदायी जित निकाल्यो । विजेताका प्रशान्त धामीले ह्याट्रिक गरे भने करण लामा र अनिश पुजाराले २२ गोल थपे । यू१२ ब्वाइजमा काष्ठमण्डप र आयोजक द एक्सेल्सियर स्कुल (रातो) सेमिफाइनल पुगेका छन् । काष्ठमण्डपले स्वस्तिश्रीलाई ५० र एक्सेल्सियरले आफ्नै पहेँलो टोलीलाई १० ले हराए । रावा बैंक क्वाटरफाइनलमाकाठमाडौं (कास) राष्ट्रिय वाणिज्य बैंक १३ औं सार्वजनिक संस्थान खेलकुदअन्तर्गत पुरुष फुटसलमा मंगलबार क्वाटरफाइनल पुगेको छ ।सार्वजनिक संस्थान खेलकुद विकास संघ नेपाल (पेस्डान) को आयोजनामा भइरहेको प्रतियोगितामा नेपाल आयल निगम बी, नेपाल एयरलाइन्स, नागरिक उड्डयन प्राधिकरण ए र बी, नेपाल विद्युत प्राधिकरण ए र बी तथा एभरेस्ट बैंक पनि क्वाटरफाइनल पुगे । माघ २६ देखि ब्याडमिन्टनको प्रतिस्पर्धा सुरु हुनेछ । बास्केटबलमा संस्कृति विजयीकाठमाडौं (कास) नवौं एक्सेल्सियर कपअन्तर्गत गर्ल्स बास्केटबलमा संस्कृतिले एक्सेल्सियरलाई १९६ स्कोरले पराजित गरेको छ । अर्को खेलमा रेडियन्ट पब्लिकले द चाँदबाग स्कुललाई २०८ र रातो बंगलाले मोडर्न इन्डियन स्कुललाई २७४ ले हराएर सेमिफाइनलमा स्थान सुरक्षित गरे । सिनियर ब्वाइज बास्केटबलमा जेनिथले रातो बंगलालाई ४०१३ र मोडर्न इन्डियनले पिपल्स एकेडेमीलाई ३४२३ स्कोरले हराएर सेमिफाइनलमा स्थान पक्का गरे । जेनिथका सुशील शाहीले १५ र मोडर्नका आयुश राईले २३ स्कोर जोडेका थिए ।"
