शीर्षक,विवरण
नेपालको ह्याट्रिक जित,"(काठमाडौं)नेपालले विश्वकप लिग २ मा जितको ह्याट्रिक गरेको छ । नामिबियामाथि शनिबार ३ विकेटको विजय हात पार्दै नेपालले लगातार तेस्रो खेल जितेको हो । जितसँगै नेपालको एकदिवसीय अन्तर्राष्ट्रिय मान्यता जोगिने आशा बढेको छ । विश्वकप छनोटको आधार रहेको लिग २ मा नेपालले लगातार तीन खेल जितेको यो पहिलो पटक हो । यसअघि लिग २ का आधा दर्जन शृंखलामा नेपालले २ खेलभन्दा बढी जित्न सकेको थिएन । नेपालले यस शृंखलाका तीनै खेल २ सय ७० रनभन्दा माथिको चुनौतीमा जितेको छ । नामिबियाविरुद्ध पहिलो खेलमा २ सय ८६ रन बनाएर जित हात पारेको नेपालले शुक्रबार लिग २ च्याम्पियन बनिसकेको स्कटल्यान्डलाई २ विकेटले पराजित गर्दा २ सय ७५ रनको लक्ष्य पार गरेको थियो । तेस्रो खेलमा शनिबार नामिबियाविरुद्ध नेपालले २ सय ७५ रनको लक्ष्य १५ बलअघि २ सय ७८ रन बनाएर पूरा गर्यो । नेपाली ब्याटर आसिफ शेखले ९८ बल खेल्दै ८ चौका र २ छक्का प्रहार गरेर ८१ रन बनाए । उनले दोस्रो विकेटमा ज्ञानेन्द्र मल्लसँग कीर्तिमानी १ सय ३९ रनको साझेदारी गरेका थिए । यो साझेदारी नेपालको एकदिवसीय अन्तर्राष्ट्रियमा सबैभन्दा ठूलो हो । टिमको वातावरण निकै राम्रो छ, त्यसले पनि ठूलो लक्ष्य पूरा गरिरहेका छौं । फरक खेलमा फरक खेलाडीले प्रदर्शन दिइरहेको छ, हाम्रो आत्मविश्वास पनि बढाएको छ, प्लेयर अफ द म्याच आसिफले भने । कुशल भुर्तेल र रोहित पौडेलले मंगलबार नामिबियाविरुद्ध तेस्रो विकेटका लागि १ सय ३३ रनको साझेदारी गरेका थिए । ज्ञानेन्द्रको यो सातौं र आसिफको छैटौं अर्धशतक हो । ज्ञानेन्द्र नेपालबाट एकदिवसीयमा सर्वाधिक अर्धशतक बनाउने खेलाडी बनेका छन् । शनिबारको खेलमा कुशल भुर्तेल १ रनमै आउट भएपछि आसिफ र ज्ञानेन्द्र जमेका हुन् । ज्ञानेन्द्र ६५ रनमा आउट भए । उनले ७४ बल खेल्दै ५ चौका र ३ छक्का प्रहार गरे । कुशल मल्ल नेपाली इनिङ्समा अर्धशतक बनाउने तेस्रो खेलाडी थिए । उनको लगातार दोस्रो अर्धशतक बनाए । कुशलले ४९ बलमा ६ चौका र ४ छक्का प्रहार गरेर ६२ रन बनाए । कुशलले कप्तान रोहित पौडेलसँग चौथो विकेटमा ९२ रन जोडे । रोहित ४३ बलमा ५ चौका प्रहार गर्दै ३९ रन बनाए । दीपेन्द्रसिंह ऐरी १ र सन्दीप जोरा ३ रनमै आउट भए । विजयी चौका प्रहार गरेका सोमपाल कामी ८ रनमा अविजित रहे । नामिबियाबाट रुबेन ट्रम्पलमेनले ३ र बर्नान्ड स्कोल्ट्जले २ विकेट लिए ।यसअघि नेपालले लगातार तेस्रोपल्ट टस जितेपछि ब्याटिङ निम्तो पाएको नामिबियाले निर्धारित ५० ओभरमा ६ विकेट गुमाई २ सय ७४ रन बनाएको थियो । जेन ग्रिनले अविजित अर्धशतक बनाएपछि नामिबियाले प्रतिस्पर्धात्मक स्कोर बनाएको हो । उनले कुल ६३ बल खेल्दै ११ चौका र २ छक्का प्रहार गरेर अविजित ७५ रन बनाए । एकदिवसीय अन्तर्राष्ट्रियमा उनको यो उच्च स्कोर हो । उनले पिकी या फ्रान्ससँग छैटौ विकेटमा ९४ रनको साझेदारी गरे । फ्रान्सले ३९ बल खेल्दै ४ चौका र ३ छक्का प्रहार गरे ।रुबेन ट्रम्पलमेन ७ बलमा २४ रन बनाई अविजित रहे । उनले ३ चौका र २ छक्का प्रहार गरे । उनले अन्तिम ओभरमा करण केसीलाई ४ चौका र १ छक्कासहित २५ रन बनाए । त्यसमा ३ अतिरिक्त रन थियो ।ओपनर लो हन्ड्रे लवरेन्सले ४१ रन बनाए । उनले ५४ बल खेल्दै ८ चौका प्रहार गरे । कार्ल बिर्केनस्टोकले २० र माइकल भान लिङ्गेनले २२ रन बनाए । कप्तान गेहराड इरास्मस र जान निकोल इटेन समान १५ रनमा आउट भए । नेपालबाट सन्दीप लामिछानेले ३ र करण केसीले १ विकेट लिए । सात राष्ट्र सम्मिलित लिग २ को अंकतालिकामा नेपाल २७ खेलमा २४ अंकसहित छैटौं स्थानमा छ । एकदिवसीय अन्तर्राष्ट्रिय मान्यता कायम राख्न नेपालले बाँकी ९ मध्ये ६ खेल जित्नुपर्नेछ । लगातार तेस्रो खेलमा पराजित नामिबिया ३३ खेलमा ३७ अंकसहित तेस्रो स्थानमा छ । लिग २ को शीर्ष तीन टोली विश्वकप छनोटमा पुग्नेछन् भने शीर्ष ५ टोलीले एकदिवसीय मान्यता कायम राख्नेछन् । नेपालले मंगलबार स्कटल्यान्डसँग शृंखलाको अन्तिम खेल खेल्नेछ ।"
राष्ट्रपतिमा कांग्रेसलाई सघाए सरकारमा साझेदारी कोसँग ?,"(काठमाडौं)राष्ट्रपतिमा एमाले नेता मान्य नहुने प्रधानमन्त्री पुष्पकमल दाहालको अडानले गठबन्धनको सुरक्षामा प्रश्न खडा गरेको छ । तर, राष्ट्रपतिमा माओवादीले नसघाए पनि सहकार्य जारी राख्ने नीति एमालेले लिएमा गठबन्धन जोगाउने वा तोड्ने भन्नेमा दाहाल अलमलमा छन् ।उपप्रधान तथा अर्थमन्त्री विष्णु पौडेल, उपप्रधान, भौतिक पूर्वाधार तथा यातायातमन्त्री नारायणकाजी श्रेष्ठलगायत नेताहरू एमाले अध्यक्ष केपी शर्मा ओली र दाहालबीच उत्पन्न अविश्वास मेटाएर गठबन्धन जोगाउने कसरतमा छन् । सरकार बनेको दुई महिनामै गठबन्धन भत्काउँदा अस्थिर नेताको आरोप लाग्ने डर दाहाललाई छ भने दाहालको प्रस्ताव अस्वीकार गर्दा संघ र प्रदेश सरकारबाट बाहिरिनुपर्ने जोखिम ओलीलाई छ ।पछिल्लो समय दाहाल र कांग्रेस नेताहरूबीच राष्ट्रपतिको निर्वाचनसँगै तत्कालीन पाँचदलीय गठबन्धनलाई ब्युँताउने कसरत चलिरहेको छ । पुस १० को घटनालाई बिर्सेर नयाँ राजनीतिक विश्वासका साथ अघि बढ्न कांग्रेस सभापति शेरबहादुर देउवाले देखाइरहेको तत्परता र उच्चस्तरीय संयन्त्रको संयोजकसमेत रहेका एमाले अध्यक्ष ओलीबाट असुरक्षा महसुस गर्दै आएका दाहालले नयाँ समीकरणका लागि आधारभूमि तयार पारिरहेका छन् । यता दाहाल केही दिनदेखि राष्ट्रपतिको विषयमा ओलीसँग घनीभूत संवादमा छन् । तर, एमालेबाट अघि बढाइने कुनै पनि उम्मेदवारलाई समर्थन नजनाउने निचोडमा पुगेका दाहाल र पुस १० को समझदारी कार्यान्वयन हुनुपर्ने अडानमा रहेका ओलीबीच कुनै समझदारी बनेको छैन ।राजनीतिमा कुनै नाटकीय फेरबदल नआए राष्ट्रपतिमा कांग्रेसले अघि सार्ने उम्मेदवारलाई माओवादीले समर्थन जनाउने र त्यसैको पृष्ठभूमिमा एमालेले सत्ता छाड्न सक्ने भएकाले कांग्रेससँग साझेदारीका विषयमा समेत छलफल चलेको नेताहरूको भनाइ छ । फागुन १३ मा मनोनयनपछि नै अहिलेको गठबन्धन नरहने कांग्रेस नेताहरूको विश्वास छ ।कांग्रेस नेता शेखर कोइराला राष्ट्रपतिमा माओवादीले गर्ने निर्णयपछि एमालेसँग सहकार्य तोडिन सक्ने भन्दै प्रधानमन्त्रीलाई कांग्रेसले आश्वस्त पार्न सक्नुपर्ने बताउँछन् । प्रधानमन्त्रीलाई कति वर्ष सरकार चलाउन दिनेदेखि पुस १० मा निर्माण भएको अविश्वास हटाउनुपर्नेसम्मका विषयमा छलफल भइरहेको उनको भनाइ छ । राष्ट्रपतिमा कांग्रेसको उम्मेदवारलाई समर्थन गरेपछि प्रचण्डजीलाई अप्ठ्यारो पर्न सक्छ, त्यसमा उहाँलाई विश्वास दिलाउन सक्नुपर्छ, उनले भने, ओलीजीले पाँचै वर्ष प्रधानमन्त्री हुनुहोस् भन्नुहोला । हामीले कति के भन्ने कुरामा प्रचण्डजीलाई विश्वस्त पार्नुपर्छ ।उता माओवादीका वरिष्ठ उपाध्यक्षसमेत रहेका भौतिक पूर्वाधार तथा यातयातमन्त्री नारायणकाजी श्रेष्ठले वर्तमान गठबन्धन तोड्ने पार्टीको प्राथमिकता नभएको दाबी गरे । यस्तै अभिव्यक्ति कांग्रेस नेता विमलेन्द्र निधिको पनि छ । उनले शनिबार बिहान दाहाललाई बालुवाटार पुगेरै भेटेका थिए । प्रधानमन्त्रीसँग राष्ट्रपति वा गठबन्धनको विषयमा नभएर फागुन १३ मा महेन्द्रनारायण स्मृति प्रतिष्ठानले आयोजना गर्ने कार्यक्रममा प्रमुख अतिथिका लागि निमन्त्रणा दिन गएको निधिले बताए । कांग्रेसले राष्ट्रपति उम्मेदवार उठाउने निर्णय गरेको छ, त्यसबारे माओवादीसहित सबै दलसँग कुराकानी भइरहेको छ, राष्ट्रपतिमा आफ्नो उम्मेदवारलाई विजयी गराउन सरकारसँग निरन्तर संवाद र छलफल हुनु स्वाभाविक हो, उनले भने, तर गठबन्धन भत्काउने र तोड्ने विषयमा हामी लागेका छैनौं ।दाहालले कांग्रेस नेताहरूलाई राष्ट्रपतिमा सघाउने वचन धेरै अघि दिएका हुन् । राष्ट्रपति र गठबन्धनकै विषयमा समेत प्रचण्डजी सकारात्मक हुनुहुन्छ, कांग्रेसका प्रवक्ताबाटै पूरै समय सरकारको नेतृत्व दिने अभिव्यक्ति सार्वजनिक रूपमा आइसकेको छ, यस्तो बेलामा कांग्रेससँग प्रचण्डको अविश्वास कायमै होला भन्ने लाग्दैन, कांग्रेसका एक नेताले थपे, पूरै समय प्रचण्डलाई सरकारको नेतृत्व दिएर भए पनि पुस १० को गल्ती सच्याउनुपर्छ भन्नेमा कांग्रेस छ ।पुस १० मा कांग्रेस सभापति देउवाले प्रधानमन्त्रीको अडान नछाड्दा दाहाल एमालेसहित सात दलको समर्थनबाट प्रधानमन्त्री बनेका थिए । त्यस घटनाबाट पछुतो मान्दै आएका देउवा दाहाललाई विश्वासमा लिन सबै काम छाडेर लागेका छन् । उनले उपसभापति पूर्णबहादुर खड्का, महामन्त्री गगन थापा, संसदीय दलका प्रमुख सचेतक रमेश लेखकसहितका नेताहरूलाई संवादमा खटाइरहेका छन् । माओवादी उपाध्यक्ष श्रेष्ठ प्रधानमन्त्रीले संसद्मा राखेको विश्वासको प्रस्तावका पक्षमा कांग्रेसले मत दिएपछि निर्माण भएको परिस्थितिलाई अनदेखा गरेर हिँड्न नमिल्ने बताउँछन् । अहिलेसम्म हामीले यो पार्टी र त्यो पार्टीको उम्मेदवार भनिसकेका छैनौं तर विश्वासको मतले खडा गरेको अनुकूल परिस्थितिलाई केही पनि होइन भनेर जाने अवस्था छैन । राष्ट्रिय सहमति बनाएर जानुपर्छ, उनले भने । कांग्रेस महामन्त्री विश्वप्रकाश शर्मा तत्कालीन पाँचदलीय गठबन्धनबाटै कांग्रेसले प्रस्ताव गरेको व्यक्ति राष्ट्रपति बन्ने बताउँछन् । तर, यसैको जगमा गठबन्धन के हुन्छ भनेर अहिल्यै भन्न नसकिने तर्क उनको छ । माओवादीले सरकारको नेतृत्व गरिरहेको छ, एमालेले सभामुख पाइसकेको छ, ठूलो दलको मान्यताले कांग्रेसले राष्ट्रपति पाउँदा शक्ति सन्तुलन र जनमतको कदर हुन्छ, उनले भने, राष्ट्रपति निर्वाचनमा यसअघिको गठबन्धन एक ठाउँमा रहन्छ तर यही कारणले सत्ता गठबन्धनको यात्रा टुंगिन्छ कि टुंगिँदैन अहिल्यै भन्न सकिन्न ।माओवादीभित्र पनि वर्तमान गठबन्धनलाई निरन्तरता दिने कि कांग्रेससँग जोडिने भन्नेमा दुई मत छ । ओलीसँगको सहकार्यमा असहज मान्दै आएका प्रधानमन्त्री दाहालसहित ठूलो पंक्ति कांग्रेससँग सहकार्यको पक्षमा छ । कांग्रेससँग सहकार्य गर्नुपर्छ भन्नुको पछाडि कठपुतली प्रधानमन्त्री बनाउने ओलीको चाहनालाई माओवादीले मुख्य कारण मानेको छ । मन्त्रालय भागबन्डामा समेत प्रधानमन्त्रीभन्दा ओली हाबी भएको माओवादी नेताहरू बताउँछन् ।उच्चस्तरीय संयन्त्रको संयोजक बनेपछि ओलीका प्रस्तुतिबाट पनि दाहाल झस्किँदै आएका छन् । संसद्को पहिलो बैठकमा ओलीले संसद् विघटनको बचाउ गरेको विषयले दाहाल अप्ठ्यारोमा परेका छन् । आफैंले सरकार हाँकेको जस्तो गरेर ओलीले सरकारको न्यूनतम साझा कार्यक्रम प्रस्तुत गरेको, राष्ट्रिय स्वतन्त्र पार्टीका अध्यक्ष रवि लामिछानेलाई पुनः गृहमन्त्री बनाउन खोजेको लगायत कारणले पनि दाहाल ओलीसँग झस्केको माओवादीका अर्का नेता बताउँछन् । ओलीका व्यवहार र कर्मले सँगै जाने स्थिति देखिन्न, राष्ट्रपतिमा ओलीले भनेकै उम्मेदवारलाई मत दिँदा त्यसपछि सरकारलाई अप्ठ्यारो पार्न सक्छन्, दाहालनिकट एक नेता भन्छन् ।माओवादी उपमहासचिव मातृका यादवले ओलीले संसद् विघटनलाई सही भनेपछि आशंका उब्जिएको बताए । यो विषयमा नबोल्ने बरु बहस गर्दै जाने समझदारीविपरीत ओलीजीले विघटन सही भन्दिनुभयो, उनले भने, एउटा सहमति त त्यही दिन तोडियो ।कांग्रेस नेता कोइराला राष्ट्रपति र गठबन्धनको विषय के हुन्छ भन्ने फागुन १० सम्ममा यकिन हुने बताउँछन् । राष्ट्रपतिमा कांग्रेस उम्मेदवारलाई माओवादीले समर्थन गर्नेमा उनी ढुक्क छन् । कांग्रेसभित्र राष्ट्रपतिको उम्मेदवारमा रामचन्द्र पौडेल र कृष्णप्रसाद सिटौलाको नाम चर्चामा छ । स्रोतका अनुसार फागुन १ मा भारतीय विदेश सचिव विनयमोहन क्वात्राले राखेको जिज्ञासामा पनि देउवाले पौडेलको नाम लिएका थिए । त्यसपछि भेटेका शेखरसँग क्वात्राले पौडेल उम्मेदवार हुँदा पार्टीभित्र विवाद हुन्छ कि हुन्न भन्ने चासो राखेका थिए । शेखरले पार्टी नेतृत्वले अघि सार्ने व्यक्तिमा विवाद नहुने जवाफ दिएपछि पौडेल भारतको नजरमा समेत सकारात्मक बनेको स्रोतको दाबी छ ।उनी आफैं पनि अंकगणित जुटाउन दौडधुपमा छन् । तत्कालीन गठबन्धनमा रहेको जनता समाजवादी पार्टी (जसपा) का अध्यक्ष उपेन्द्र यादवसँग पनि समर्थन गर्न आग्रह गरेका थिए । पौडेल केही समयदेखि नै माओवादी र एकीकृत समाजवादीका नेताहरूसँग निरन्तर संवादमा छन् । तत्कालीन पाँचदलीय गठबन्धन निर्माण गर्न मुख्य भूमिका खेलेका कारण दाहाल पनि पौडेलप्रति नकारात्मक छैनन् । राष्ट्रिय सहमति हुने अवस्थाबाहेक कांग्रेसले संस्थागत रूपमा अघि सार्ने उम्मेदवारकै पक्षमा माओवादी छ, हामीले कांग्रेसभित्रबाट यो र ऊ व्यक्ति भन्ने कुरा आउँदैन, माओवादीका एक नेता बताउँछन् । नेता कोइरालाले राष्ट्रपति निर्वाचनमा माओवादीसँग निर्णायक मतभार रहेकाले उम्मेदवार चयनको विषयमा पनि प्रधानमन्त्रीसँग छलफल गरेर तय हुने बताए । माओवादीले एमालेसँगै सत्ता गठबन्धन कायम राख्ने अवस्था निर्माण भएमा एमाले र कांग्रेसभित्रबाट नभएर राजनीति बाहिरबाट माओवादीले राष्ट्रपतिको नाम अघि सार्न सक्ने सम्भावनासमेत रहेको कतिपय नेताहरूको भनाइ छ । माओवादी उपाध्यक्ष त्यस्तो सम्भावना आफूले नदेखेको बताउँछन् ।"
किन सुलभ छैन स्वास्थ्य सेवा ?,"दुर्गममा बस्दैनन् डाक्टर करिब १५ हजार जनसंख्या रहेको पूर्वी नवलपरासीको दुर्गम बुलिंटार गाउँपालिकाको प्राथामिक स्वास्थ्य केन्द्रमा ४ महिनादेखि चिकित्सक छैनन् । यहाँ कार्यरत दरबन्दीका चिकित्सक अध्ययन गर्न गएपछि करारमा नियुक्ति गरिएका चिकित्सक पनि अध्ययन भन्दै कार्यालय आउन छोडेका हुन् । स्वास्थ्य केन्द्रमा चिकित्सक नभएपछि बिरामी ४० किलोमिटर टाढा चितवनको भरतपुर जान बाध्य छन् । जिल्ला स्वास्थ्य कार्यालयका अनुसार यहाँ कार्यरत मेडिकल अधिकृत डाप्रकाश ढकाल माथिल्लो तहमा अध्ययनका लागि भन्दै स्वास्थ्य केन्द्र आउन छोडेको ६ महिनाभन्दा बढी भयो । त्यसपछि करारमा नियुक्ति गरिएका डा हिमाल खत्री पनि यहाँ आउन छोडेको करिब ५ महिना भयो । बिदा मिलाएर जाने र उतैबाट अध्ययन बिदा लिइसकेको भन्दै फेरि काममा नफर्किने क्रम बढ्दो छ । बुलिंटार गाउँपालिका स्वास्थ्य शाखा प्रमुख अशोक श्रेष्ठ दुर्गम भएकाले चिकित्सक आउने नमान्ने बताउँछन् । बाहिरबाट हेर्दा पूर्वी नवलपरासी सुगम जिल्ला भन्ने छ । यहाँ आउने पक्की सडक नभएको र इन्टरनेटसमेत नचल्ने भएकाले डाक्टर बस्नै मान्दैनन्, उनी भन्छन् । स्वास्थ्य केन्द्रमा विशेषज्ञ चिकित्सक नबसेपछि सामान्य बिरामीलाई पनि भरतपुर रेफर गर्नुपर्ने बाध्यता छ । हाल २ चिकित्सकसहित १२ जनाको दरबन्दी रहेको स्वास्थ्य केन्द्रमा ८ जना मात्र कार्यरत छन् । स्वास्थ्य सहायक, स्टाफ नर्स, अनमि, ल्याब असिस्टेन्ट र दुई कार्यालय सहयोगीका भरमा स्वास्थ्य केन्द्र चलेको छ । चिकित्सक नभएका कारण ल्याब र अन्य सेवाका लागि बिरामी नआउने भएकाले कार्यरतहरू पनि बस्न नखोज्ने गरेको गाउँपालिकाका पूर्वअध्यक्ष शशिकिरण बस्ताकोटीले बताए । म्याग्दी सदरमुकामस्थित बेनी अस्पतालमा दरबन्दी राखेका अर्थोपेस सर्जन नवौं तहका डा समाज गौतम वीर अस्पतालमा काज मिलाएर गएका छन् । बेनी अस्पतालमा दरबन्दी राखी अध्ययन बिदामा गएका अर्का मेडिकल अधिकृत विराट शर्मा पनि अहिले कता छन् अस्पताललाई पत्तो छैन । यीसहित ९ जना विशेषज्ञ डाक्टरका बारे अस्पताललाई जानकारी छैन । एक जना आठौं तहका जनरल सर्जन डा शंकरराज लामिछानेबाहेक अन्य विशेषज्ञ तथा मेडिकल अधिकृत अस्पतालमा नहुँदा सेवा प्रभावित भएको हो । बेनी अस्पतालमा ९ जना विशेषज्ञ डाक्टरसहित ५९ जना स्वास्थ्यकर्मीको दरबन्दी छ । ९ जना विशेषज्ञ र ४ जना मेडिकल अधिकृतसमेत १३ डाक्टरको दरबन्दी भए पनि म एक्लो जनरल सर्जन मात्र कार्यरत छु । अस्पतालमा दरबन्दी भएका कुन डाक्टर कहाँ छन् भन्ने जानकारी छैन, अस्पतालका निमित्त मेसुसमेत रहेका लामिछानेले भने, अस्पताल छात्रवृत्ति करार, व्यवस्थापन समितिले नियुक्त गरेका करार तथा विभिन्न कार्यक्रमका डाक्टर, ल्याब टेक्निसियन, स्टाफ नर्स र अहेवको भरमा चलाएको छु । बेनी अस्पतालका अनुसार ९ जना कन्सल्टेन्ट, ४ मेडिकल अधिकृतसमेत ५९ जना स्वास्थ्यकर्मीको दरबन्दी भए पनि रेकर्डमा २५ जना डाक्टरस्वास्थ्यकर्मी कार्यरत छन् । रेकर्डमा दरबन्दी कायम रहेका २५ जनामध्ये पनि १२ जना अध्ययन बिदामा छन् । अहिले अस्पतालमा एक जना डाक्टरसहित १३ जना स्वास्थ्यकर्मी कार्यरत छन् । अन्य डाक्टर, नर्स, टेक्नोलोजिस्टसमेत स्वास्थ्यकर्मी कहाँ छन्, कुनै अभिलेख र जानकारी अस्पतालमा आएको छैन ।"
शक्तिको ओतमा सधैं पुलपुलिएका प्रसाईं,"झापाको बिर्तामोडमा बीएन्डसी र क्यान्सर अस्पताल सञ्चालन गर्दै आएका प्रसाईंले सोमबारको कार्यक्रममा असार महिनासम्मको ब्याज भुक्तानी गरिसकेकाले आफूलाई बैंकले कारबाही गर्न नसक्ने बताएका थिए । उनले विभिन्न सामाजिक काममा सक्रिय रहेका व्यक्ति र पूर्वन्यायाधीशहरूले नेपालको शिक्षा, स्वास्थ्य र रोजगारी मासेको टिप्पणी गरेका थिए । चिकित्सा शिक्षा सुधारका लागि आन्दोलन गरेका डागोविन्द केसीलाई सहयोग गरेको भन्दै नागरिक समाजका अगुवाप्रति पनि उनी खनिएका थिए ।उनी विगतमा पनि बैंकको ऋणका विषयमा विवादमा पर्दै आएका हुन् । पूर्वाञ्चल क्यान्सर अस्पतालसमेत सञ्चालन गरेका उनको होटलदेखि मिडिया क्षेत्रसम्म करोडौं लगानी छ । भक्तपुरमा उनले केही समयअघि दुई अर्ब लगानीमा तरकारी बजार खोलेका थिए । उनले करिब १० करोड रुपैयाँ हुन्डीमार्फत दुबई पठाएर कम्पनी सञ्चालन गरेको समाचार केही समयअघि बाहिरिएको थियो ।जग्गाधनी पुर्जा किर्ते गरेको आरोप पनि उनीमाथि छ । उनले हुँदै नभएको जमिनको धनीपुर्जा सरकारी निकायमा पेस गरेर टिचिङ अस्पताल खोल्ने अनुमति लिएका थिए । सुरुमा उनको सम्पत्तिसम्बन्धी विवाद ससुराली पक्षसँग रहेको थियो । संवैधानिक हिन्दु अधिराज्यको विषयलाई राजनीतिक एजेन्डा बनाउँदै आएका राप्रपा अध्यक्ष राजेन्द्र लिङ्देनप्रति उनले कटाक्ष गरेका थिए । लिङ्देनले आफ्नो कार्यक्रममा सहभागी हुन मानिसलाई रोकेको भन्दै उनले आलोचना पनि गरेका थिए । राप्रपाका प्रवक्ता मोहन श्रेष्ठले राप्रपालाई गाली गरेर राजसंस्था पुनःस्थापना हुन्छ भन्नु हास्यास्पद रहेको बताए । कठिन समयमा पनि राजसंस्थालाई बोकेर सडक र सदन दुवैमा हिँडेको शक्ति राप्रपा मात्रै हो, त्यो पार्टी नेतृत्वलाई गाली गरेर राजसंस्था पुनःस्थापना हुन्छ भन्नु हास्यास्पद हो, श्रेष्ठले भने, विगतमा यस्ता तत्त्व धेरै आए । उनीहरू बाथरुममा राखेको ओडोनिल जस्तै हुन् । केही समय मगमगाए जस्तो हुन्छ, कति खेर सकिन्छ ठेगानै हुन्न । झापाको कार्यक्रममा राप्रपाका एक जना प्रवक्ता सुगन लावती भने सहभागी भएका थिए । पुराना पञ्चनेताहरू केशरबहादुर विष्ट, रामकुमार लिम्बू र सिनेट श्रेष्ठ पनि गएका थिए । प्रसाईंको अभियानको प्रवक्ता लामो समय अमेरिका बसेर फर्किएकी सञ्चारकर्मी रमा सिंह रहेकी छन् । दुर्गा प्रसाईं भनेको एमालेका केन्द्रीय सदस्य हुन्, उनले त्यो पार्टी छाडेका छैनन्, न त पार्टीले कारबाही नै गरेको छ, यसमा एमालेको दृष्टिकोण के हो ? राप्रपा प्रवक्ता मोहन श्रेष्ठको प्रश्न छ, उनको एमालेप्रतिको आबद्धता के हो ? यसैबीच एमालेको प्रदेश १ कमिटीले प्रसाईंलाई कारबाही गर्न शुक्रबार केन्द्रीय कमिटीलाई सिफारिस गरेको छ ।"
कोइरी अब स्वतः निलम्बन !,"काठमाडौं (कास) प्रस्तावित प्रतिनिधिसभा नियमावली संसदबाट हुबहु पारित भए सुरक्षाकर्मी हत्याको आरोपमा उच्च अदालत जनकपुरले थुनामा राख्न आदेश दिएर पनि फरार रहेका एमाले सांसद लक्ष्मी महतो कोइरी निलम्बनमा पर्ने भएका छन् । मस्यौदा समितिले तयार गरेको नियमावलीमा अदालतले थुनामा राख्न आदेश दिए पनि फरार रहेका सांसदलाई निलम्बन गर्न सकिने प्रावधान रहेको छ । नियमावलीको मस्यौदा १० गते बस्ने बैठकमा पेस हुँदै छ । नियमावली पारित भएपछि कोइरी निलम्बनमा पर्नेछन् भने सेवा, सुविधा र पारिश्रमिक पनि स्थगित हुनेछ । अब फरार सांसद स्वतः निलम्बनमा पर्नेछन्, मस्यौदा समितिका संयोजक चित्रबहादुर केसीले भने, अदालतको आदेशले निर्दोष ठहरिएमा मात्रै निलम्बन फुकुवा हुनेछ । अघिल्लो प्रतिनिधिसभा नियमावली फरार सांसदबारे मौन थियो । संसद् सचिवालयले कानुनी आधारबिनै कोइरीको सुविधा भने रोकेको छ । सुरक्षाकर्मी थमन विकको हत्यामा संलग्न भएको भन्दै एमाले सांसद कोइरीलाई उच्च अदालत जनकपुरले पुर्पक्षका लागि थुनामा राख्न आदेश दिएको थियो । उच्च अदालतको आदेशअनुसार थुनामा नबसी कोइरी फरार रहेको जानकारी प्रहरी प्रधान कार्यालयले संसद् सचिवालयलाई पुस ९ मै पठाइसकेको छ । मधेस आन्दोलनका क्रममा ०७२ भदौ २५ मा आन्दोलनकारीको कुटाइबाट गम्भीर घाइते सशस्त्र प्रहरीका सहायक निरीक्षक थमन विकलाई उपचारका लागि जनकपुर लैजाने क्रममा एम्बुलेन्सबाट थुतेर हत्या गरिएको घटनामा कोइरीलाई अभियुक्त बनाइएको छ । घटनापछि थमनका दाजु प्रेमबहादुरले कोइरीसहित २८ जनाको नाम किटेर जाहेरी दिएका थिए । जिल्ला अदालत महोत्तरीले ०७६ असोज २ मा कोइरीलाई १ लाख रुपैयाँ धरौटीमा छाड्न आदेश दिएको थियो । आदेशविरुद्ध पुनरावेदन परेपछि जनकपुर उच्च अदालतले ०७७ मंसिर १९ मा जिल्लाको आदेश उल्ट्यायो र कोइरीलाई थुनामै राखेर मुद्दा अघि बढाउन आदेश दिएको थियो । फरार रहेकै बेला उनी महोत्तरी१ बाट प्रतिनिधिसभा सदस्यमा निर्वाचित भएका थिए । उनी निर्वाचनको केही दिनअघि मात्रै जसपाबाट एमाले प्रवेश गरेका थिए । उनले बानेश्वरस्थित संसद् भवनमै शपथ लिएका थिए । त्यस्तै प्रधानमन्त्री पुष्पकमल दाहाललाई विश्वासको मत दिन पनि हाजिर भएका थिए ।शपथकै दिन प्रहरीले उनी फरार रहेको पत्र लेखेर संसद् सचिवालयलाई जानकारी गराएको थियो । महतो मुद्दाको पुर्पक्षका लागि थुनामा बसी कारबाही प्रक्रिया अगाडि बढाउनुपर्नेमा तारिख गुजारेर हालसम्म फरार छन्, प्रहरी प्रधान कार्यालयले संसद् सचिवालयलाई पुस ७ मा शपथकै दिन पठाएको पत्रमा भनिएको छ, ०७७ मंसिर १९ मा उच्च अदालत जनकपुरबाट भएको आदेश कार्यान्वयन गर्ने सम्बन्धमा आवश्यक सहयोग गरिदिने व्यवस्था हुन सादर अनुरोध गरिएको छ ।"
कत्थकमा किशोरी,"सुदूरपश्चिम (धनगढी) घर भएकी आश्रीति सिंह एयरहोस्टेजको जागिर खाने तयारीमा छन् । उनलाई लाग्छ, मान्छेका इच्छा असीमित हुन्छन् । जागिर गर्दै मात्रै बस्न उनी खुसी छैनन् । खुसी हुने सीप सिक्न उनी चाहन्थिन् । पछिल्लो समय कत्थक नृत्यकलामा उनी प्रभावित भइन् । नाच्नु शरीर हल्लाउनु नभई, भाव, अनुभूति र कल्पना पस्कने माध्यम पनि हो । उनले यसको पूर्ण स्रोत कत्थक नृत्यमा भएको महसुस गरिन् । उनी भन्छिन्, कत्थक नृत्य अरूभन्दा भिन्न अभिव्यक्ति भएको महसुस हुन्छ । पोखरा घर भएकी अस्मिता गुरुङको पढाइ विधा इन्टर आर्किटेक छ । अध्ययनसँगै उनी खुसी र उत्साहित हुन कत्थक कक्षा लिन्छिन् । सानैमा आफन्तले खुव नाचगानमा उस्काउने । तर, नृत्यको स्किल सिक्नचाहिँ उनले पाएकी थिइनन् । अहिले उनी बालपनको रहर साकार पार्ने प्रयत्नमा छिन् । उनी भन्छिन्, यत्तिकै नाच्नु र सिकेर नाच्नुमा धेरै फरक पर्दो रहेछ । कानुनकी विद्यार्थी समीक्षा रायमाझी, दुर्गा सुनार, अनुसुया, किरण चन्दलगायत युवती पनि यसैमा तल्लीन छन् । नाचेर स्वास्थ्य फिट हुनु, स्किलफुल हुनु र फरक पहिचान स्थापित गर्ने सम्भावना देखेकाले उनीहरू कत्थक नृत्य मन पराएको बताउँछन् । कोरियोग्राफर एवं कत्थक नृत्य प्रशिक्षक नम्रता केसीको हेतु पनि मान्छेभित्रको उकुसमुकुस बाहिर प्रस्फुटन गर्नु हो । नृत्यसँगै मेडिटेसनको फर्ममा कत्थक सिकाउँछिन् । उनको अध्ययनले कत्थक नृत्य भनेकै नृत्यमार्फत आआफ्नो अनुभूति, भाव पस्किनु हो । कत्थकको सैद्धान्तिक र व्यावहारिक ज्ञान आर्जन गर्न नम्रता भारतको उत्तरप्रदेशस्थित लखनउ विश्वविद्यालयमा अध्ययन गर्न पुगिन् । त्यहाँ उनले कत्थक नृत्यमा स्नातकोत्तर गरिन् । अवसर उतै पनि नआएका होइनन्, नम्रताको चाहना बेग्लै थियो । आफूले सिकेको ज्ञान नेपालमा फैल्याउने । त्यसैले त उनी पाँच वर्षदेखि निरन्तर कत्थक नृत्य कलामा प्रशिक्षण दिँदै आएकी छन् । उनका अनुसार भारतका विभिन्न ८ क्लासिकल नृत्यमध्ये, कत्थक एक लोकप्रिय नृत्य विधा हो । कत्थक नामक गाउँबाट सुरु गरिएको नृत्यकला मुगल साम्राज्यको आगमनसँगै फराकिलो बन्दै गएको नम्रता बताउँछिन् । पछिल्लो समय बलिउड फिल्ममा कत्थक फर्मको प्रयोग अधिक भएको पाइन्छ । कत्थकमा महिलाको संख्या बढी छ । उनले सिकाउँदै आएका ६० जना विद्यार्थीमध्ये पुरुष ४ जना मात्र छन् । नृत्यमा लैंगिक विभेद हुँदैन, तर सामाजिक संकोचका कारण होला, युवक अलि थोरै छन्, उनले भनिन् । पाँच वर्षअघि कत्थक कक्षाको सुरुवात सम्झिँदा अहिले नम्रता डान्स सिकाएर आत्मनिर्भर हुने अवस्थामा भने पुगेकी छन् । शुल्क तिरेरै नाच्न सिक्न आउने विद्यार्थी बढ्दै छन् । बल्ल ऊर्जा आउन थालेको छ, उनले भनिन् ।"
आजकै दिन: फोनोग्राफको पेटेन्ट एडिसनलाई,"सन् १८७८ मा आजकै दिन (फेब्रुअरी १९) मा अमेरिकी वैज्ञानिक थोमस अल्भा एडिसनले फोनोग्राफको पेटेन्ट प्राप्त गरेका थिए । एडिसनले सन् १८७७ मा फोनोग्राफ पत्ता लगाएका थिए । उक्त आविष्कारलाई अमेरिकाको पेटेन्ट नम्बर २००५२१ प्रदान गरिएको थियो । एकल तथा संयुक्त रूपमा एक हजार ९३ वटा आविष्कारको पेटेन्टसहित विश्व रेकर्ड एडिसनको नाममा छ । एडिसनले विकसित गरेको उपकरण फोनोग्राफ को प्रयोगले पहिलो पटक कुनै पनि आवाज रेकर्ड गर्न सम्भव भएको थियो । त्यसरी रेकर्ड गरिएको आवाजलाई पुनः सुन्नसमेत सकिन्थ्यो । फोनोग्राफका कारण नै आधुनिक संगीतको दुनियाँ सम्भव भएको हो । एडिसन अमेरिकाको ओहायो राज्यको मिलानमा सन् १८४७ मा जन्मिएका थिए । उनको परिवार १८५४ मा मिसिगन राज्यको पोर्ट हुरोन सरेका कारण उनको बाल्यकाल त्यहाँ बितेको थियो । १३ वर्षको उमेरदेखि अखबार तथा तरकारी बेच्न थालेका एडिसनले त्यसबाट कमाएको पैसाले विद्युतीय तथा रासायनिक अनुसन्धानका लागि आवश्यक पर्ने सामग्री किन्ने गर्थे । विस्तारै वैज्ञानिक दुनियाँमा सफल बन्दै गएका एडिसनले फोनोग्राफसँगै इलेक्ट्रिक लाइट, कार्बन माइक्रोफोन, भ्याकुम डायोडलगायतको आविष्कार गरेका हुन् । एडिसनको सन् १९३१ को अक्टोबर १८ मा मधुमेहका कारण मृत्यु भएको थियो ।"
छक्का पन्जा४ मध्यपूर्वमा पनि,"काठमाडौं (कास) नेपाली फिल्म छक्का पन्जा४ फागुन १९ गते मध्यपूर्वमा पनि प्रदर्शनमा आउने भएको छ । नेपालमा सार्वजनिक प्रदर्शनमा आएसँगै फिल्मलाई मध्यपूर्वका ६ देशमा एकसाथ रिलिज गर्न चलचित्र विकास बोर्ड र वितरक रमेश ढकालबीच सम्झौता भएसँगै प्रदर्शनमा आएकै दिन छक्का पन्जा४ मध्यपूर्वका दर्शकले पनि हेर्न पाउने भएका हुन् । चलचित्र विकास बोर्डले यूएईमा आयोजना गरेको नेपाल फिल्म फेस्टको समापनका क्रममा ढकाल र बोर्ड अध्यक्ष भुवन केसीबीच यसबारे सम्झौता भएको हो । रोजगारीको सिलसिलामा मध्यपूर्वमा रहेका नेपाली फिल्मप्रेमीलाई लक्षित गर्दै मध्यपूर्वका ६ देशका विभिन्न सहरका पाँच दर्जन पर्दामा छक्का पन्जा४ एकैसाथ प्रदर्शन हुने वितरक ढकालले बताए । हेमराज बीसीले निर्देशन गरेको फिल्ममा दीपकराज गिरी, दीपाश्री निरौला, केदार घिमिरे, निर्मल शर्मा, बुद्धि तामाङ, स्वस्तिमा खड्का, राज आचार्य, सुष्मा निरौला, वेदना राईलगायत कलाकारको अभिनय छ । फिल्मको कथा दीपकराज गिरीले तयार पारेका हुन् । नरेन्द्र मैनालीले छायांकन गरेको फिल्मलाई निमेष श्रेष्ठले सम्पादन गरेका हुन् । दीपेन्द्र खनिया र केशव न्यौपाने निर्माता रहेको फिल्मका कार्यकारी निर्माता केदारप्रसाद घिमिरे र निर्मल शर्मा छन् ।"
आपत्को सहारा 'मोटेग्याङ',"(सुर्खेत) फेसबुक भर्खर भर्खर युवापुस्तामाझ लोकप्रिय हुँदै थियो । करिब सात वर्षअघिको कुरा हो, व्यवस्थापन संकायमा कक्षा ११ मा पढ्दै गरेका वीरेन्द्रनगर६ का कुमारशमशेर थापाले रमाइलोका लागि फेसबुकमा विभिन्न ट्रोल पोस्ट गर्थे । धेरै कमेन्ट आउने तथा पोस्टहरू सेयर पनि हुन थालेपछि उनले मन मिल्ने साथीहरूलाई जोडेर च्याट ग्रुप बनाए । त्यही ग्रुप पछि मोटेग्याङ नेपाल मा परिणत भयो । ग्रुपको नाम जुराउँदाको संयोग पनि गज्जबको छ सानोमा उनको निक नेम थियो मोटे, यो उनी आफैंलाई मन पर्थ्यो । त्यसैले उनले ग्रुपको नाम मोटेग्याङ राखे । त्यही मोटेग्याङ अहिले जहाँ समस्या पर्छ त्यहाँ पुग्ने गरेको छ । सुर्खेतकै १५ जना सदस्य र ७ जना एडमिन रहेको मोटेग्याङको फेसबुक, इन्स्टाग्राम, युट्युब, ट्वीटर र टिकटकमा गरी झन्डै ५ लाख फ्लोअर छन् । फेसबुक पेज मात्रै करिब ८० हजारले लाइक गरेका छन् भने करिब २० हजार ग्रुपमा जोडिएका छन् । अभियानको सुरुवातमा कुमारसँगै टोपेन्द्र जोडिएका भए पनि अहिले अनिल ढकाल, विनीता बोगटी, भरत शाही, गणेश थापा, रविन कोइराला र रविन बीसी जोडिएका छन् । जसमा सबैको कार्यक्षेत्र पनि तोकिएको छ । विनीताले कानुन, टोपेन्द्रले रगत, भरतले विदेश, गणेशले सामाजिक क्षेत्र र आईटी तथा रविनद्वयले डिजिटल र ग्राफिक्सको काम हेर्छन् । काहीँकतै कसैलाई केही भयो वा सहयोग चाहियो भने छिनमै सक्रिय भइहाल्छ, मोटेग्याङ । हाल ग्रुपले देशविदेशमा हुने घटना, बिरामी र अप्ठ्यारो परेकाहरूका लागि सहयोग संकलन, कर्णाली चिनाउने तस्बिर, भिडियो र विभिन्न इभेन्टबारे जानकारी गराइरहेका हुन्छन् । सामुदायिक प्रहरीसँग मिलेर ग्याङले बालविवाह, महिला बेचबिखन, लागूऔषधविरुद्ध सचेतना, यौन शिक्षा, ट्राफिक नियमको सचेतना, मिडिया लिट्रेसीलगायत विभिन्न विषयमा झन्डै ३० विद्यालयमा विभिन्न सचेतनामूलक कक्षा चलाइसकेको कानुन विभागकी बोगटीले बताइन् । सचेतना कक्षामा सामाजिक अपराध कम गर्न कानुनी परामर्श पनि दिइरहेका छौं, उनले भनिन्, जसले युवालाई सकारात्मक बाटोतिर डोर्याउन प्रेरणा दिइरहेको छ । मिडिया लिट्रेसी कक्षाले युवालाई सञ्चारमाध्यमसँग जोड्न सहयोग मिलेको उनले बताइन् । मोटेग्याङले कोभिड महामारीको समयमा गरेको काम झन् प्रशंसनीय छ । ग्याङकै सक्रियतामा वीरेन्द्रनगरको प्रवेशद्वार सुब्बाकुनामा खानेबस्ने सुविधासहितको होल्डिङ सेन्टर स्थापना गरे । त्यतिबेला भारतबाट मात्रै कर्णालीका विभिन्न जिल्ला जान झन्डै ५० हजार जना वीरेन्द्रनगर भित्रिन्थे । त्यसमध्ये दैनिक ५ सयदेखि १ हजार जनासम्मलाई खानाखाजाको व्यवस्था मोटेग्याङले नै गरेको थियो । उनीहरूका लागि घरपरिवारलाई सम्पर्क गर्न रिचार्ज कार्ड र इन्टरनेटसम्मको जोहो ग्याङले नै गर्यो । उनीहरूले काठमाडौंस्थित हाम्रो सानो प्रयास, रेडक्रस, विश्व स्वास्थ्य संगठन, नेपाली सेनालगायतको सहयोगमा झन्डै एक महिना होल्डिङ सेन्टर सञ्चालन गरेको ग्रुपको प्रशासनिक काम हेर्दै आइरहेका अनिल ढकालले बताए । त्यसका साथै ग्रुपले लागूऔषध दुर्व्यसनीमा संलग्न भई वीरेन्द्रनगरका सडकपेटीमा बस्दै आएका २२ जनालाई उद्धार गरेको थियो । बेलाबेलामा ग्रुपले ग्रिन क्लिन अभियानसँग मिलेर खोर्के खोला, बजार, बुलबुलेलगायत ठाउँमा सरसफाइ अभियान पनि सञ्चालन गरिरहेको छ भने कसैलाई केही समस्या पर्यो कि आफ्नो ग्रुपमा पोस्ट गरिहाल्छ । अहिलेसम्म झन्डै ५० लाख रुपैयाँ जुटाएर बिरामी, अशक्त, विपन्न र समस्यामा परेकालाई सहयोग गरेको सामाजिक क्षेत्र हेर्दै आएका गणेश थापाले बताए । अहिले कसैको जन्मदिन भयो भने युवाहरूले मोटेग्याङलाई खबर गर्छन् । ग्याङको समन्वयमा झन्डै २० विद्यालयका करिब एक सय बालबालिकालाई विभिन्न व्यक्तिले जन्मदिनको अवसरमा शैक्षिक सामग्री सहयोग गरिसकेको अर्का अभियन्ता भरत शाहीले बताए । हाल व्यवस्थापन संकायमा स्नातकोत्तर गरिरहेका कुमार वीरेन्द्रनगरका रैथानेसँगै व्यवसायी पनि हुन् । उनले वीरेन्द्र चोकनजिकै काजी मार्ट सञ्चालन गरिरहेका छन् । आफैं व्यवसायी भएकाले पनि सानोतिनो सहयोग व्यक्तिगत रूपमा पनि गर्दै आएको उनले बताए । कर्णालीका सबै जिल्लासहित देशभरि आफ्नो सञ्जाल विस्तार गरी कम्तीमा ५ हजार युवालाई सामाजिक अभियानमा लगाउने समूहको योजना रहेको उनले बताए ।"
हिमाली जिल्लामा शैक्षिक सत्रको अन्योल,"(जुम्ला) र (लमजुङ)शिक्षा तथा मानवस्रोत विकास केन्द्रले वैशाख १ गतेदेखि नयाँ शैक्षिक सत्र सुरु गर्न सबै जिल्लामा परिपत्र गरेको छ । तर, जुम्लामा भने त्यसको २ महिनाअघि फागुनबाटै शैक्षिक सत्र सुरु गर्ने तयारी गरिएको छ । हिमा गाउँपालिकाले त्यसको निर्णय गरिसकेको छ भने अरू स्थानीय तह अन्योलमा छन् । कोरोना महामारीअघिसम्म जुम्लासहित २० हिमाली जिल्लामा मंसिरदेखि पुस महिनासम्म शैक्षिक सत्र सञ्चालनमा थियो । कोरोना महामारीका कारण झन्डै ३ वर्ष उक्त क्यालेन्डर बिग्रियो । यो वर्ष भने जिल्लाका स्थानीय तहहरूले फागुनबाट विद्यालय सञ्चालनको तयारी गरेका छन् । जसका लागि विद्यालयमा गत पुस १० देखि शैक्षिक सत्र अन्त्य गरिएको छ । त्यसपछि माघ २५ सम्म जाडो बिदा दिइएको थियो । सबै स्थानीय तहले एसईईबाहेक सबै कक्षाको वार्षिक परीक्षा पुसमा सञ्चालन गरेका थिए । वार्षिक परीक्षा सकेर जाडो छल्न तराईतिर गएका शिक्षकहरू आउन थालेको शिक्षा विकास तथा समन्वय इकाइका विद्यालय निरीक्षक मानबहादुर कुमालले बताए । उनले वैशाख १ देखि शैक्षिक सत्र सुरु गर्ने निर्णय हिमाली जिल्लामा अनुकूल नभएको बताए । सबै कक्षाको वार्षिक परीक्षा गत पुस १० गतेभित्र सकिसकेका छन्, उनले भने, हरेक विद्यालयमा फागुन महिनाको १ गतेदेखि भर्ना अभियान चलिरहेको छ, तर केन्द्रको परिपत्रले केही अन्योल बनाएको छ । उनका अनुसार केन्द्रको व्यवस्थाले पाठ्यपुस्तक ढिला आउनेलगायत समस्या देखिन्छन् । अहिले जिल्लाका शिक्षकहरू ग्रामीण बस्तीमा गएर बालबालिका विद्यालय पठाउन भनिरहेका छन् । विद्यालय बाहिर रहेका बालबालिकालाई विद्यालयको पहुँचसम्म ल्याउने र अभिभावकलाई शिक्षाको महत्त्वका बारेमा प्रस्ट्याउने काम भइरहेको जनज्योति माविका प्रधानाध्यापक मोतीराम बुढाले बताए । हिमा गाउँपालिकाले माघ २५ देखि पालिकामा शैक्षिक सत्र सुरु गर्ने निर्णय गरिसकेको छ । हिमा गाउँपालिका अध्यक्ष लक्ष्मणबहादुर शाहीले स्थानीय सरकारले आफ्नो अनुकूलताको शैक्षिक सत्रको सुरुवात गरेको बताए । पाठ्यपुस्तकको पिरलो हिमाली जिल्लामा जहिल्यै पनि पाठ्यपुस्तकको पिरलो हुन्छ । शैक्षिक सत्र सुरु भइसके पनि जुम्लामा अझै पाठ्यपुस्तकको अत्तोपत्तो नहुँदा विद्यार्थी मर्कामा छन् । समयमै विद्यार्थीको हातमा पाठ्यपुस्तक नपर्दा पठनपाठनमा समस्या भएको पातारासी७ स्थित सरस्वती माध्यमिक विद्यालय रिनीमा कक्षा ८ मा पढ्ने सरिता रोकायाले दुःखेसो पोखिन् । हरेक वर्ष यस्तै समस्या छ । समयमै पाठ्यपुस्तक नपुगे कोर्स पूरा हुँदैन, उनले भनिन्, कर्णालीको पढाइको स्तर खस्किनुमा पहिलो कारण समयमै किताब नपुग्नु पनि हो । जिल्लाका सामुदायिक विद्यालयमा झन्डै ४० हजार विद्यार्थी अध्ययनरत छन् । पाठ्यपुस्तक विक्रेता दीपेन्द्र उपाध्यायले जनक शिक्षा सामग्री केन्द्र लिमिटेड सुर्खेतले पुस्तक दिन नमानेको बताए । उनका अनुसार केन्द्रीय कार्यालयबाट बिक्रीको अनुमति नआएको भन्दै केन्द्र कार्यालयले पाठ्यपुस्तक दिन मानेको छैन । हिउँ नपर्दा पठनपाठनमा सहजमनाङमा पुसदेखि फागुनसम्म प्रायः हिउँ परिरहन्थ्यो । हिमपातको उत्तरार्द्धमा विद्यालय खुल्थे, पठनपाठनमा अवरोध हुन्थ्यो । यसपालि भने पठनपाठन हुने समयमा खासै परिवर्तन भएन । माघ अन्तिम र फागुन पहिलो साताबाट तल्लो मनाङका विद्यालय खुलेर पठनपाठन सुरु भइसके पनि विद्यार्थी भने पूरै आएका छैनन् । चिसो छल्न काठमाडौं, पोखरा गएका सबै फर्केका छैनन् । विकास निर्माणमा खटिने कामदार नआउँदा तिनका बालबच्चा पनि स्कुल आएका छैनन् । गत असोज तेस्रो साता बेमौसमी हिमपात भयो । तर, हिउँ पर्ने मौसममा हिउँ नै परेन । हिउँ पर्ने मौसमका कारण अर्धवार्षिक परीक्षा सकेर मंसिर अन्तिम र पुस पहिलो साताबाटै विद्यालय बन्द गरिए । हिमपात नहुँदा चिसो पनि छिट्टै कम भयो । अहिले पनि चिसो हुने समय हो । हामी मज्जाले पढाइराखेका छौं, चामेस्थित लोकप्रिय माविका प्रधानाध्यापक कृष्णदास कोइरालाले भने । उनका अनुसार पुस ८ देखि बन्द विद्यालय माघ २५ देखि पठनपाठन सुरु भएको छ । ६० प्रतिशत विद्यार्थी आइसकेका छन् । अहिले विकास निर्माणका काम सुरु भइसकेको छैन । रुकुम, रोल्पा, धादिङ, गोरखाकाले आफ्ना छोराछोरी ल्याइसकेका छैनन् । पोहोर यतिबेला हिउँ पर्थ्यो । अहिले हिउँ परेको छैन । पढाइ राम्रोसँग चलेको छ, उनले भने, विकास निर्माण सुरु भएको छैन । बाहिरबाट आएर काम गर्नेले आफ्ना छोराछोरी ल्याएका छैनन्, उनले भने ।चामे१ तिमाङस्थित गौरीशंकर आधारभूत विद्यालयका प्रधानाध्यापक कमलजंग गुरुङले माघ २५ गतेबाटै स्कुल खुलेको बताए । उनका अनुसार यस वर्ष हिमपात नहुँदा पढाइ बिथोलिएन । गत वर्षतिर स्कुल खुले पनि हिमपात हुँदा पठनपाठन गर्न गराउन कठिन थियो । अहिले दिउँसो पढाउने बेलामा घाम लाग्छ । पोहोरपरारतिर हिउँ पर्थ्यो र चिसो बढ्थ्यो । अहिले त्यो समस्या छैन उनले भने । नासों१ तालगाउँस्थित भानु माविका प्रधानाध्यापक श्यामकृष्ण पन्तका अनुसार फागुन १ बाट पठनपाठन सुरु गरिएको छ । अहिले ५० प्रतिशत विद्यार्थी उपस्थित भएका छन् । तालगाउँ मनाङको सबैभन्दा तल्लो क्षेत्रमा रहेको बस्ती हो । चिसो छल्न गएका कतिपय आइपुगेका छैनन् । विस्तारै आउने क्रम चलेको छ, उनले भने ।तल्लो क्षेत्रमा गनिने चामे र नासों गाउँपालिकाका विद्यालय खुले पनि माथिल्लो मनाङको मनाङ ङिस्याङ र नार्पाभूमिका विद्यालय भने खुलेका छैनन् । फागुन १५ गतेदेखि खुलाउने तयारी गरिएका छन् । शिक्षा विकास तथा समन्वय इकाइ मनाङका प्रमुख मतिलाल चपाइँका अनुसार माथिल्लो क्षेत्रको विद्यालय खुलेका छैनन् । तल्लो क्षेत्रका विद्यालय खुलेका छन् । शिक्षक प्रायः उपस्थित छन् । विद्यालय भने कमै छन् । आउने क्रममा छन्, उनले भने । माथिल्लो मनाङमा फागुन १५ पछि विद्यालय खुल्ने उनले बताए । माथिल्लो क्षेत्रमा मंसिर अन्तिम सातादेखि विद्यालय बन्द हुन्छ । तल्लो क्षेत्रमा भने पुस पहिलो सातादेखि विद्यालय बन्द हुन्छ । तल्लो मनाङमा माघ अन्तिम र फागुन पहिलो सातादेखि विद्यालय खुल्छ । माथिल्लो मनाङमा भने फागुन तेस्रो र अन्तिम सातादेखि मात्रै विद्यालय खुल्ने गरेको छ ।शिक्षा नियमावलीमा ४५ दिन विद्यालय बन्द गर्न मिल्छ । यसमा ५ दिन स्थानीय बिदा लिन पाइन्छ । तर, विद्यालय खुल्नेखुलाउने र बन्द गर्ने निर्णय पछिल्लो समय स्थानीय तह र यसमा रहेको शिक्षा समितिले प्रधानाध्यापकहरूको बैठकमार्फत निर्णय गर्ने गरेका छन् । मनाङमा ४ मावि, ९ आधारभूत र १३ आधारभूत गरी कुल २६ वटा सामुदायिक विद्यालय छन् । शिक्षक र विद्यार्थी टाढाटाढाबाट आउने, जाने गर्नुपर्ने भएकाले मनाङको पढाइ प्रभावित हुने गरेको छ ।"
'गठबन्धनले मतदाताको अधिकार प्रभावित',"काठमाडौं (कास) अनौपचारिक क्षेत्र सेवा केन्द्र (इन्सेक) ले निर्वाचनअघि नै गठबन्धन बनाउने प्रचलनले मतदाताको स्वतन्त्रतापूर्वक मतदान गर्न पाउने र बहुदलीय प्रतिस्पर्धा गर्ने वातावरणलाई प्रभावित बनाएको निष्कर्ष निकालेको छ । इन्सेकले तयार पारेको मानवअधिकार वर्ष पुस्तक २०२२ मा निर्वाचनलाई जसरी पनि सत्ता हत्याउने माध्यम बनाइँदा आमजनताको सरोकार ओझेलमा परेको उल्लेख छ ।निर्वाचनअघि नै गठबन्धन बनाउने प्रचलनले स्वतन्त्रतापूर्वक मतदान गर्न पाउने अधिकार र बहुदलीय प्रतिस्पर्धाको वातावरण प्रभावित हुने विषयमा व्यापक विमर्श आवश्यक छ, इन्सेकले तयार पारेको पुस्तकमा भनिएको छ, निर्वाचनलाई जसरी पनि सत्ता हत्याउने माध्यम बनाइँदा आमजनताका सरोकारका विषय ओझेलमा पर्न सक्छन्, बहुदलीय प्रतिस्पर्धाबाट सुशासन सुनिश्चित गर्ने संविधानको ध्येयसमेत प्रभावित हुन सक्छ । निर्वाचन प्रक्रियालाई अझ विश्वसनीय र पारदर्शी बनाउँदै साधनस्रोत तथा शक्तिको प्रभावबाट मुक्त गरी स्वच्छ प्रतिस्पर्धालाई सुनिश्चित गर्नसमेत इन्सेकले आह्वान गरेको छ । पुस्तकमा तीनै तहको निर्वाचनका क्रममा राज्य पक्षबाट २ र अन्य पक्षबाट १ गरी ३ जनाको हत्या भएको जनाइएको छ । त्यसैगरी निर्वाचनका क्रममा राज्य पक्षबाट भएका १८ घटनामा ७३ जना र अन्य पक्षबाट भएका १ सय २४ घटनामा ३ सय ३ जना पीडित भएको उल्लेख छ । आर्थिक पारदर्शिता, जनसहभागिताको नीति तथा अभ्यासमा उपलब्ध स्वतन्त्रता, जनचेतनाको स्तर, विधिको शासन तथा राजनीतिक नेतृत्वमा भएको विविधताले निर्वाचनको स्वच्छता संकेत गर्छन्, अपराधको राजनीतीकरण र नियन्त्रित प्रतिस्पर्धाले जनप्रतिनिधित्वको मर्म स्खलित हुँदै जान्छ, प्रतिवेदनमा भनिएको छ, प्रकारान्तरले निर्वाचनहरू आवरणमा लोकतन्त्रको पर्याय भए पनि राजनीतिक दुष्कर्मका परिणामले बदनाम हुन्छन् ।इन्सेकले २०२२ वर्षभरमा ७ हजार ३ सय ७६ जनाको मानवअधिकार उल्लंघनको घटनामा पीडित भएको जनाएको छ । जसमा हत्या, घाइते बनाउने, यातना दिने, महिला तथा बालबालिकाको अधिकार उल्लंघन, यातना दिइएको, अपहरणमा परेकोसहितका घटनामा मानवअधिकार उल्लंघन भएको इन्सेकले अभिलेखीकरण गरेको छ । ३ सय ३२ जनाको हत्या भएको इन्सेकले जनाएको छ । यसअघिको वर्षमा ३ सय ४२, २०२० मा ३ सय ५०, २०१९ मा ३ सय ५०, सन् २०१९ मा ३ सय ५८ मा, सन् २०१८ मा ३ सय २८ जना र सन् २०१७ मा २ सय ५५ जनाको नेपालमा हत्या भएको थियो । त्यसैगरी २ सय ५६ जना घाइते भएको, ३५ जना अपहरणमा परेको, ८१ जना गैरकानुनी रूपमा गिरफ्तारी भएको, ४ सय ४८ कुटपिटमा परेको, बालअधिकार उल्लंघनको घटनामा १४ सय ५३ जना पीडित भएको जनाएको छ । बालअधिकार उल्लंघनमा पर्ने अधिकांश बालिका छन् । ४ जनाको हिरासतमा मृत्यु भएको, २५ जनामाथि अमानवीय व्यवहार भएको, २२ जना जातीय विभेदमा परेको, ४ सय ५ जनाको अभिव्यक्ति, भेला तथा संगठित हुने अधिकार खोसिएको, २७ जनालाई धम्क्याइएको, ५ जनालाई यातना दिएको, ४ हजार २ सय २७ जना महिलाको अधिकार उल्लंघन भएको, ५३ जनाको कारागारमा मृत्यु भएको, २ जनालाई बेपत्ता पारिएको इन्सेकले जनाएको छ ।"
"कर्णाली उत्सव : जातीय व्यवस्था, भोक र विकासमाथि बहस","(वीरेन्द्रनगर)कर्णाली उत्सव कुडा कर्णालीकामा दोस्रो दिन ६ वटा सत्रमा छलफल भएको छ । पहिलो दलितदलिल सत्रमा बोल्दै प्रतिनिधिसभा सदस्य छविलाल विश्वकर्माले नेपाली समाजलाई सद्भावयुक्त बनाउन राज्य र समाज सँगसँगै अघि बढ्नुपर्ने बताए । दलित र भेदभावमा परेको अन्य समुदायको आत्मसम्मानका लागि भेदभावयुक्त समाजको अन्त्य गर्नुपर्ने उनको भनाइ थियो । उनले भने यहाँ विभेदकै कारण मानिस मारिएको अवस्था छ । यस्ता विभेद अन्त्य गर्न राज्यले समानातको सिद्धान्तलाई अवलम्बन गरी अघि बढ्नुपर्छ । हामीले हाम्रो समाजलाई सद्भावयुक्त बनाउनुर्छ र यसका लागि राज्य र समाज सँगसँगै अघि बढ्नुपर्छ । कर्णालीको पछि परेका हरेक समुदायभित्र पनि दलित अझ पछि परेकाले उनीहरूको सामाजिक, आर्थिक विकासका लागि राज्य गहन भएर लाग्नुपर्नेमा उनले जोड दिए । कर्णालीमा २९ प्रतिशत दलित भएको उनले बताए । यस्तै सत्रमा कर्णाली प्रदेशका भौतिक पूर्वाधार राज्यमन्त्री उर्मिला विश्वकर्माले दलित समुदायले आफ्नो जीविकाका लागि आत्मनिर्भर हुनुपर्ने बताइन् । कर्णालीमा महिला र दलितको प्रतिनिधित्व ढोकाबाट छिर्न नसकेपछि राज्यमन्त्री पदमार्फत् झ्यालबाट भित्र पसेको उनको भनाइ थियो । यस्तै नेपाल सरकारका पूर्वसचिव डा मानबहादुर बिकेले अहिलेको कानुन र अभ्यासले सरकारी सेवामा दलितको उचित प्रतिनिधित्व नहुने बताए । यस्तै उत्सवमा भोक र भोजन विषयमा पनि बहस भयो । यो सत्रमा भोकमरी र पछौटेपनसँग जोडिँदै आइएको कर्णाली प्रदेशमा खाद्य अभाव हुनुमा संस्कारले मुख्य भूमिका खेलेको विज्ञहरूले बताए ।उत्सवमा पहिलोपटक रेडियोबारे पनि छलफल भएको थियो । रेडियोको रसका विषयमा भएको छलफलमा अझै पनि कर्णालीका ५८ प्रतिशत मान्छेहरू रेडियो सुन्ने गरेका वक्ताहरूले बताएका थिए । कर्णालीका सबैभन्दा बढी रेडियो सुन्नेहरूको संख्या भएको उनीहरूले बताए । कर्णालीमा बलियो सञ्चारमाध्यमका रूपमा रेडियो रहेको वक्ताहरूको भनाइ थियो ।संघीयताका पाँच वर्षः कति विस्मात, कति हर्ष ? सत्रमा पनि छलपल गरिएको छ । छलफलमा बोल्दै माओवादीका कर्णाली प्रदेश अध्यक्ष विमला केसीले संघीयतालाई अवसरको रूपमा लिएको बताइन् । उनले भनिन्, संघीयता विस्मात हुँदै होइन । बरु कार्यान्वयनको सन्दर्भमा एकखालको चुनौती होला, संघीयता अवसर हो । आज सबै खालका समुदायले राज्यमा संलग्न हुन पाएका छन् । यो त संघीयताको उपलब्धि हो । संघीयताकै कारण जनताले पाउने नियमित सेवा नजिकबाट लिएको दाबी उनले गरिन् ।सत्रका वक्ता कांग्रेसका प्रदेश सभापति ललितजंग शाहीले अहिले संघीयता चाहिँदैन भन्ने नारा लागिरहनु गलत भएको बताए । एमालेका अध्यक्ष विनोदकुमार शाहले संघले तल्लो तहका सरकारलाई अधिकार दिन लोभ मानेको टिप्पणी गरे । जनताको प्रत्यक्ष सुविधाका लागि संघीय प्रणाली व्यवस्था गरे पनि यो प्रणालीको अवधारणा ल्याउने नेतृत्वले नै अधिकार दिन नखोजेको उनको भनाइ थियो । यस्तै कर्णालीमा लगानी सत्रमा भएको छलफलका वक्ताहरूले सरकारले लगानीमैत्री वातावरण बनाउनुपर्ने बताए । गैरआवासीय नेपाली लगानीका लागि तत्पर रहेको गैरआवासीय नेपाली संघका पूर्वअध्यक्ष जीवा लामिछानेले बताए । यसका लागि प्रदेश र स्थानीय सरकारले लगानीका लागि विकेन्द्रिकृत शैली अवलम्बन गर्नुपर्नेमा उनको जोड थियो । यस्तै कर्णाली नदी प्रणाली सत्रमा भएको छलफलमा कर्णालीमा जलस्रोतको बलियो सम्भावना भएकाले यसमा अगाडि बढाउनुपर्नेमा वक्ताहरूले जोड दिए । कर्णालीलाई चिन्ने र चिनाउने, बहस र विमर्शको उत्सव कर्णाली उत्सवको चौथो संस्करण शुक्रबारबाट सुरु भएको हो ।"
भान्साका ग्यासको सुरक्षा र सतर्कता,"गुणस्तर तथा सुरक्षित प्रयोगमा ध्यान नदिँदा खाना पकाउन प्रयोग गरिने ग्यास सिलिन्डरले विस्फोटक पदार्थको रूप लिइरहेको छ । यसका कारण आगलागीका घटना मात्र बढेका छैनन्, जनधनको क्षति पनि भैरहेको छ । गत बुधबार ग्यास लिक भएर आगलागी हुँदा नेपाली कांग्रेसका सांसद चन्द्र भण्डारी गम्भीर घाइते भए भने उनकी आमा हरिकला भण्डारीको उपचारका क्रममा निधन भयो । यसको भोलिपल्ट दाङ तुलसीपुरमा पनि सिलिन्डर विस्फोट हुँदा दुई जना घाइते भए । पछिल्लो समय खाना पकाउन दाउरालाई विस्थापित गर्दै ग्यास सिलिन्डर गाउँगाउँ पुगेको छ । यसको कारोबार बढ्दो छ । बिक्रीवितरणमा मुनाफालाई मात्र जोड दिइने गरेकाले सिलिन्डरको प्रयोग अवधि लगायतका प्रश्नहरू ज्युँका त्युँ छन् । यसको सुरक्षा, मापदण्ड र सुरक्षित प्रयोगका निम्ति अपनाउनुपर्ने तौरतरिका लगायतका पक्षमा भइरहेका कमीकमजोरीले उपभोक्ताको जीवन र सम्पत्ति दुवै धरापमा छन् । यो धराप हटाउनका लागि उद्योगीहरूले आवश्यक मापदण्ड पालना गर्न र उपभोक्ताहरूले पर्याप्त सतर्कता अपनाउन जरुरी छ ।प्रहरी प्रधान कार्यालयका अनुसार पछिल्लो दुई आर्थिक वर्षमा ग्यास लिक भएर आगलागी तथा कमसल सिलिन्डर विस्फोटका २३ घटनामा ८ जनाको मृत्यु भएको छ भने २६ घाइते भएका छन् । चालु आर्थिक वर्ष मध्यसम्म भएका ११ घटनामा १ को मृत्यु हुँदा १६ घाइते भएका छन् । पछिल्ला तीन वर्षमा घना बस्ती रहेको काठमाडौं उपत्यकामा मात्रै ९ जनाले ज्यान गुमाएका छन् । यसले पुर्याएको भौतिक क्षति अथाह छ । यिनै तथ्यांकका आधारमा भन्न सकिन्छ जुनै पनि बेला विस्फोटक पदार्थमा परिणत भई ग्यास सिलिन्डरले जोकसैको जीवनलाई जोखिममा धकेल्न सक्छ । यसर्थ सर्वसाधारणको जीवनसँग जोडिएको यति संवेदनशील विषय उद्योगीव्यवसायीको मुनाफा आर्जन गर्ने क्षेत्र मात्र हुनु हुन्न । उपभोक्ताको सुरक्षालाई केन्द्रमा राखी सम्बन्धित उद्योगहरूले सञ्चालन मापदण्ड पूरा गरेनगरेको बारेमा उद्योग वाणिज्य तथा आपूर्ति मन्त्रालय, नेपाल आयल निगम, नेपाल गुणस्तर तथा नापतौल विभागजस्ता सरकारी निकायहरूले गम्भीरतापूर्वक निरीक्षण गर्नुपर्छ ।निगमको एलपी तथा एभिएसन विभागका अनुसार मुलुकभरि ५९ ग्यास कम्पनी सञ्चालनमा छन्, ती कम्पनीका करिब डेढ करोड सिलिन्डर बजारमा उपलब्ध छन् । तर विज्ञहरूका अनुमानमा तिनमा ३० प्रतिशतजति म्याद नाघेका र हाइड्रोलिक परीक्षणमा फेल भएका सिलिन्डर छन् । कमसल सिलिन्डरकै कारण दुर्घटनामा बढोत्तरी आएको आम अनुभव पनि छ । तसर्थ, ग्यास सिलिन्डर विस्फोटबाट हुने मानवीय र भौतिक क्षति न्यूनीकरणका लागि सुधारको सुरुआत सिलिन्डर निर्माताहरूबाटै गर्नुपर्छ । आफ्ना सिलिन्डरहरू परीक्षण गरी कमसल भेटिए आफैं नष्ट गर्न उनीहरू अग्रसर हुनुपर्छ । र, यसको नियमित परीक्षणमा ध्यान दिनुपर्छ । यस्तै नियामक निकाय निगमले पनि सिलिन्डरको आवश्यक परीक्षण, सिलिन्डर निर्माता तथा ग्यास भर्ने उद्योगको नाम र लोगो, परीक्षणको मिति, आगामी परीक्षणको समय लगायत पक्षमा कडीकडाउ गर्नुपर्छ । बढ्दो दुर्घटनालाई ध्यानमा राखेर सुरक्षित सिलिन्डरका आधारभूत मापदण्ड पूरा गर्न सक्ने उद्योगीलाई मात्र व्यवसायको अनुमति दिनु वा नवीकरण गर्नु अत्यावश्यक भइसकेको छ । सिलिन्डर निर्मातासँगै यसका बिक्रेता पनि सुरक्षित प्रयोगका निम्ति सक्रिय रहनुपर्छ, विशेष गरी उपभोक्तालाई सिलिन्डरसँग जोडिएका जोखिम र सुरक्षित प्रयोगका उपाय बुझाउनेबारेमा । प्रायः बिक्रेता उपभोक्तालाई यसको सुरक्षाका आधारभूत विषय, ग्यास लिक हुँदा अपनाउनुपर्ने उपाय लगायत विषयमा जानकारी दिन प्रतिबद्ध छैनन् । अतः सरकारले यसका बिक्रीवितरकलाई पनि आम उपभोक्तालाई सुरक्षाबारे अनिवार्य रूपमा जानकारी दिन लगाउने गरी प्रशिक्षण र निर्देश गर्न जरुरी छ । यसका निम्ति ग्यास बिक्रीवितरणका लागि विशेष मापदण्ड नै तय गरेर यस क्षेत्रलाई थितिबद्ध बनाउन सकिन्छ । ग्यास लिक भएर दुर्घटना हुने अर्को कारण हो कमसल रेगुलेटर र पाइपको प्रयोग । सिलिन्डरजस्तो यसको बिक्री वितरण गर्न त निगममा आबद्ध भएको वा स्वीकृति लिएको पनि हुनु पर्दैन । यसको अर्थ यो नियमनभन्दा बाहिर छ । त्यही भएरै यस्ता गुणस्तरहीन उपकरण बजारमा छ्यापछ्याप्ती भेटिन्छन् । जबकि, सुरक्षाका दृष्टिकोणले सिलिन्डरजत्तिकै महत्त्वपूर्ण छन् यी सामग्री पनि । त्यसैले बजारमा उपलब्ध रेगुलेटर र पाइप जाँच गरी त्यसको गुणवत्ता सुनिश्चित गर्न गुणस्तर तथा नापतौल विभागले उचित दृष्टि पुर्याउनुपर्छ । सिलिन्डर बिक्रेताले पनि यसबारे उपभोक्तालाई सचेत बनाउनु आवश्यक छ । उपभोक्ता आफैं पनि ग्यास सिलिन्डरको सुरक्षित प्रयोगबारेमा जानकार रहनुपर्छ । आफ्नो भान्सामा नियमित प्रयोग हुने र सानो कमजोरीले जीवन नै जोखिममा पार्न सक्ने विषयमा कत्ति पनि लापरबाह हुनु हुन्न । गुणस्तरीय सिलिन्डर, रेगुलेटर, पाइप तथा चुलोका मापदण्डबारे उनीहरू सम्पूर्ण रूपमा सचेत रहनुपर्छ । समग्रमा, हाम्रा भान्साहरूलाई सुरिक्षत राख्न उद्योगीव्यवसायी, नियामक निकाय, बिक्रेतावितरक र उपभोक्ता लगायतको जिम्मेवारी र सचेत पहलको खाँचो छ ।"
राष्ट्रपतिको सवारी र निर्वाचन,केसी पूर्वन्यायाधीश हुन् ।
ग्यासको सुरक्षित प्रयोग,"'सधैं प्रयोग सधैं सावधानी समाचारमा   बाट लिइएका टिप्पणी:खाना पकाउने ग्यास सिलिन्डर अति खतरनाक बन्दै छ घरघरमा । यसबारे उपभोक्ताको अर्ध ज्ञान र राज्यको झनै शून्य अनुगमन प्रणालीले जोखिम थप बढिरहेको छ । उपभोक्तालाई आवश्यक जानकरी र चुस्त अनुगमन दुवै यसका समाधान हुन्, यसमा राज्यले नै अग्रसरता लिनुपर्छ । समवेद शर्मा चापागाईपुराना सबै सिलिन्डर नष्ट गर्नुपर्छ । लक्ष्मण खड्काउत्पादन र म्याद सकिने मिति सम्बन्धित ग्यास कम्पनीहरूले आम मानिसले बुझ्न सक्ने गरी उल्लेख गर्नुपर्छ । योगेश लिम्बूलापरबाही ग्यास सिलिन्डर बनाउने कम्पनीकोहरूको छ । हरेक कम्पनीको अनुगमन गर्नुपर्ने कसले हो ? समस्या आएको कति भयो ? हरिप्रसाद पौडेलउपभोक्ता तथा नागरिकले गर्ने काम त भयो तर के ग्यास उद्योग र नियामक सरकारले गर्ने काम ठीकठाकसँग गरेका छन् त यो क्षेत्रमा ? नियामक निकाय सधैं लापरबाही गरिरहने र उद्योगीहरू पनि त्यत्तिकै नाफाखोर भइरहने हो भने नागरिकलाई मात्र सचेत गराएर यस्ता घटना नहोलान् र ? राज नवराज भण्डारीसबै ग्यास कम्पनी तथा बिक्रेताहरूले आआफ्ना ग्राहकहरूको घरघरमा गएर सिलिन्डर जाँच्नुपर्छ । सचेत हुनुपर्ने सूचना दिएर मात्र समस्याको हल हुन्न । तुल्सी ज्योति तेन्डुलकरयस्ता घटना बारम्बार दोहोरिरहँदा पनि राज्य चनाखो बन्न सकेन । नेपाली कांग्रेसका नेता चन्द्र भण्डारी गम्भीर अवस्थाबाट सुधार भएर आए भने ग्यास सिलिन्डरबारे सदनमा गम्भीर प्रश्न र बजार अनुगमनका लागि प्रयास गर्लान् कि भन्ने आशा छ । राजु दहचह राईमापदण्डविपरीतका थोत्रा सिलिन्डर बिक्रीमा रोक लगाउनेबारे सरोकारवाला कसैको ध्यान नै छैन । खाली उपभोक्तालाई अर्तीउपदेश दिने मात्र धेरै छन् यहाँ । शान्ता तामाङबोकेर लैजान गाह्रो मानी ग्यास सिलिन्डर बाटाबाटामा गुडाउँदै लैजाने प्रवृत्तिले अन्ततः ठूलो दुर्घटना निम्त्याउने जोखिमबारे हरेक नागरिक सुसूचित हुनु अति जरुरी छ । दीपेन्द्र श्रेष्ठग्यास कम्पनीहरूले के गरिरहेका छन्, उपभोक्ता कति सुरक्षित छन्जस्ता विषय सम्बन्धित निकायले नै हेर्नुपर्ने होइन र ? जनताका कुरा यो देशमा कसले सुन्छ र ? गोकर्णप्रसाद कोइराला"
दाहालको दाउ,"सुजन देवकोटा, पालुङ्टार४, गोरखा"
नेपाली अर्थतन्त्रका दोषरेखा,"नेपाली अर्थतन्त्र समस्यामा छ भन्ने कुरा नौलो होइन । राष्ट्रपतिले संसदीय सम्बोधनमा आर्थिक पाटो प्रमुखताका साथ उठाउनुभएको थियो । प्रधानमन्त्रीले पनि पहिलो मन्त्रिपरिषद्को बैठकमा आर्थिक समस्या समाधान गर्न पहल गर्ने निर्णय गरेको पटकपटक दोहोर्याउनुभएको छ । तर नेपालको अर्थतन्त्रको प्रमुख समस्याचाहिँ के हो ? यसको उत्तर कति गहिराइमा खोतल्ने भन्ने हुन्छ । यो लेख त्यसैको प्रयास हो । हाम्रो अर्थतन्त्रको मुख्य समस्या आर्थिक वृद्धि न्यून र अस्थिर हुनु हो । गत ६० वर्षमा औसत वृद्धिदर ३ दशमलव ८ प्रतिशत मात्र रह्यो । पञ्चायतकालका प्रथम दुई दशक करिब २ दशमलव ५ प्रतिशत रहेको वृद्धिदर अन्तिमको दशकमा अर्थतन्त्र खुकुलो बनाउने नीतिसँगै वृद्धिदर बढेर ४ प्रतिशत पुगेको थियो । प्रजातन्त्र आएपछि सुरुआतका केही वर्ष करिब ५ दशमलव ३ प्रतिशत वृद्धिदर भएकामा द्वन्द्वकालको दशकमा घटेर ४ प्रतिशतमै पुग्यो जुन शान्ति सम्झौता र संक्रमणकालसम्मै कायम रह्यो । २०७४ को चुनावपछिका वर्षहरूमा औसत वृद्धिदर ५ प्रतिशतको हाराहारीमा छ, जुन विकासशील देशका लागि अत्यन्त न्यून दर हो । गत बीस वर्षमा चीन ८ दशमलव ६ एवं भारत र बंगलादेश ६ प्रतिशतको औसत वृद्धिदरमा अगाडि बढिरहेका छन्, जबकि नेपाली अर्थतन्त्र लगातार तीन वर्ष ७ प्रतिशतले वृद्धि भएको अभिलेख छैन । न्यून र अस्थिर आर्थिक वृद्धिले दिगो विकास असम्भव छ । पक्कै पनि आर्थिक वृद्धि विकासको पूर्ण पर्याय होइन, तर तथ्य के हो भने, मानव विकास सूचकांक वा बहुआयामिक गरिबी सूचकांकजस्ता विकासका सूचकले सबै आर्थिक वृद्धिसँग सकारात्मक सहसम्बन्ध राख्छन् । किनभने आर्थिक वृद्धिले आवश्यक रोजगारी सृजना गर्छ र औसत मानिसको आम्दानी बढाउँछ । आर्थिक विकासले सामाजिक विकास ल्याउँछ र यस्तो समग्र विकासले नै राष्ट्रियता र सुरक्षा सुदृढ पार्छ । देश समृद्ध हुन्छ र देशवासी सुखी बन्छन् । आर्थिक वृद्धि कसरी हुन्छ त ? यसका लागि धेरैभन्दा धेरै वस्तु तथा सेवा उत्पादन गरेर विदेशी बजारमा बेच्नुपर्दछ । हुन त स्थानीय बजारमा बिक्री गरेर पनि आर्थिक वृद्धि गर्न सकिन्छ तर हाम्रो आन्तरिक बजार यति सानो छ कि त्यसले वृद्धिलाई चलायमान र दिगो बनाउन आवश्यक मात्रामा अधिशेष मूल्य (सरप्लस भ्यालु) दिन सक्दैन । त्यसैले हाम्रो आर्थिक नीतिको एकमना ध्यान निर्यातजन्य उत्पादनमै हुनुपर्दछ । तर हामीले किन त्यस्तो गर्न सकिरहेका छैनौं ? किनभने हामीले उत्पादनलाई चलायमान बनाउने आधारभूत यन्त्र नै तयार पारेका छैनौं । अर्को शब्दमा, उत्पादनका साधनहरूबीच तारतम्य मिलाउन सकेका छैनौं । आधारभूत रूपमा उत्पादन तीन साधनको प्रतिफल हो पुँजी, श्रम र साधनको कुल उत्पादकत्व ।उत्पादनका तीन साधनमध्ये श्रम नेपाललाई सबैभन्दा प्रतिस्पर्धात्मक लाभ भएको साधन हो । नेपाल युवा समाज हो । करिब आधा जनसंख्या २५ वर्षभन्दा मुनिको छ । जनसंख्याको ठूलो हिस्सा आर्थिक रूपमा सक्रिय जनशक्ति छ । करिब १० जनाले १ जना वृद्ध वा बालकलाई आर्थिक रूपमा सहयोग गर्नुपर्दछ । यसको अर्थ युवाहरूले गरेको आम्दानीको ठूलो हिस्सा बचतयोग्य हुन्छ जुन पुँजी निर्माणमा प्रयोग गर्न सकिन्छ । यो सकारात्मक पक्ष हो ।तर श्रम एक्लैले उत्पादन गर्न सक्दैन । यसका लागि पुँजीसँग तारतम्य हुनुपर्छ । जस्तो खेती गर्न किसानसँगसँगै कुटोकोदालो वा हलगोरु वा ट्याक्टरको खाँचो पर्छ । कपडा सिलाउने कारखानामा कामदारसहित सिलाइकटाइ मेसिन चाहिन्छ । हवाई सेवा दिन पाइलट, विमान परिचालकसहित हवाईजहाज चाहिन्छन् । यी केही उदाहरण मात्र हुन् । अर्थतन्त्रको हरेक वस्तु तथा सेवाको उत्पादनको प्रक्रियामा यही नियम लागू हुन्छ ।उत्पादनमा तेस्रो महत्त्वपूर्ण तत्त्व भनेको साधनको कुल उत्पादकत्व हो । यसमा मूलतः उत्पादनमा प्रयोग हुने प्रविधि तथा संस्थागत व्यवस्थाहरू पर्छन् । जति उन्नत प्रविधिको प्रयोग हुन्छ, उत्पादनको मात्रा र गुणस्तर उति बढ्दै जान्छ । हामी प्रविधिमा संसारका उन्नत प्रविधिभन्दा धेरै पछि छौं । यसको सकारात्मक पक्ष के हो भने, हामीले विकसित देशहरूले जस्तो आफैंले नयाँ प्रविधिको अन्वेषण गर्नुपर्दैन; प्रविधि किनेर चलाउने सीप सिके पुग्छ । थोरै उन्नत प्रविधिले पनि ठूलो मात्रामा उत्पादन सम्भव तुल्याउँछ र लागत कम गर्न मद्दत गर्छ । यसले उत्पादित वस्तुको प्रतिस्पर्धी क्षमता बढाउँछ । यसमा ध्यान दिनुपर्ने कुरा दुइटा छन् । पहिलो, मेसिन किनेर मात्र भएर भएन; चलाउने सीप पनि चाहियो । अर्थात्, उत्पादन गर्न श्रमको संख्याले मात्र पुग्दैनÙ गुणस्तर पनि आवश्यक हुन्छ । हाम्रा युवाहरू अर्थतन्त्रमा उपलब्ध रोजगारी गर्न वा उत्पादन क्रियाकलापमा भाग लिन इच्छुक र सक्षम छन् कि छैनन् ? दुर्भाग्यवश, यहाँ हाम्रो सामाजिक र नीतिगत कमजोरी झल्किन्छ । एकातिर हाम्रोमा कोही विशेषज्ञ सेवाबाहेकका प्राविधिक सीप सिक्न गयो भने पढ्न नसकेर गयो भन्ने प्रचलन छ । सीपमूलक तालिमलाई औपचारिक शिक्षाको मान्यता छैन । अर्कोतिर, पढेकाहरूमा पनि बजारलाई चाहिने आवश्यक सीप पाइँदैन । दोस्रो, उन्नत पुँजीले श्रमलाई प्रतिस्थापन गर्छ । जस्तो ५ जनाले खन्ने खेत एउटा ट्याक्टरले जोतेपछि दुई जना त अझै पनि रोप्न, गोड्न, मल हाल्न खेतीपातीमै बसिरहनुपर्ला बाँकी तीन जनाले के गर्ने ? तीनमध्ये एक जनाले गाउँमै धान पिस्ने मिल खोलेर खाद्यान्न बिक्री केन्द्र खोल्न सक्छन्, अर्कोले सहरमा गएर कारखानामा वा अन्य काम गर्न सक्छन् । तर मिललाई चाहिने मेसिन किन्न वा कारखाना खोल्न पनि पुँजी आवश्यक पर्छ र त्यसलाई चलाउने सीप पनि । अर्थात्, नयाँ आर्थिक क्रियाकलाप गर्न अहिले उपलब्ध सीप, पुँजी र प्रविधिभन्दा थप र उन्नत सीप पुँजी र प्रविधि चाहिन्छ । सरल भाषामा भन्दा, हरेक श्रमिक थप पुँजीले अर्थतन्त्रमा वृद्धि ल्याउँछ ।पुँजी भनेको अमूर्त वस्तु होइन । यसमा खोलानाला, भूमि, वन, पर्वत, बाटाघाटा, पुलपुलेसा, कलकारखाना, मेसिनरी, गाडी आदि पर्दछन् जसले वस्तु तथा उत्पादनलाई सघाउँछन् । यीमध्ये भूमि वा जंगल लगायत प्रकृतिबाट प्राप्त साधन प्राकृतिक पुँजी हुन् भने बाँकी भौतिक पुँजी । प्राकृतिक पुँजी पनि उत्पादनको महत्त्वपूर्ण साधन हो तर यसले केही सीमित र विशेष गरी अर्धतयारी वस्तुको उत्पादनमा भूमिका खेल्छ । आधुनिक अर्थतन्त्रमा मेसिनरी र पूर्वाधारजस्ता भौतिक पुँजीको आवश्यकता बढेर गएको छ । पुँजीको निर्माण कसरी हुन्छ त ? भौतिक पुँजीको निर्माणका लागि वित्तीय लगानी आवश्यक पर्छ । यसमा आन्तरिक र बाह्य लगानी दुइटै गर्न सकिन्छ । आन्तरिक रूपमा अर्थतन्त्रमा हुने बचतलाई नै लगानी गरेर पुँजी निर्माण गरिन्छ । माथि भनिएजस्तो, आर्थिक रूपमा सक्रिय जनशक्तिले आफ्नो आयबाट उपभोग गरेपश्चात् बाँकी रहेको हिस्सा बचत हो । आव २०७८७९ मा कुल राष्ट्रिय खर्चयोग्य आयमा बचत जम्मा २६ प्रतिशत छ अर्थात् १०० रुपैयाँमध्ये ७४ रुपैयाँ हामी उपभोगमा खर्च गर्छौं । यो दर पनि विकासशील देशका लागि न्यून नै हो । त्यसमा पनि देशभित्रको आम्दानीबाट भएको बचत त एकतिहाइभन्दा कम छ । हाम्रो बचतको ७० प्रतिशत हिस्सा बाहिरी देशमा भएको आम्दानीबाट आउँछ । यसमा बाहिरी देशबाट आउने आम्दानीमा निर्यात, प्रत्यक्ष लगानी र सहायताको हिस्सा अत्यन्त कम भएकाले राष्ट्रिय बचतको ठूलो हिस्सामा वैदेशिक रोजगारीमा गएका युवाहरूले पठाएको विप्रेषणको योगदान छ । विप्रेषण नहुँदो हो त यति आर्थिक वृद्धि हुने सम्भावना पनि कम थियो । बचतलाई लगानी गरी पुँजीमा परिवर्तन गर्ने काम वित्तीय प्रणालीको हो । हाल कुल बचतको करिब ९२ प्रतिशत स्थिर पुँजी निर्माण हुन्छ । यसबाट उपलब्ध स्रोतलाई प्रभावकारी लगानी गर्न वित्तीय क्षेत्रले काम गरेको प्रतीत हुन्छ । तर हाम्रो उत्पादन यति थोरै छ कि कुल आय अत्यन्त कम बचत छ । सम्पूर्ण वित्तीय क्षेत्र मिलेर पनि एउटा ठूलो स्तरको पूर्वाधार निर्माण गर्न गाह्रो छ । कुरा पुँजीको परिमाणको मात्र हैन, गुणस्तरको पनि हो । बल्लतल्ल गरेको बचतबाट आवश्यक स्तरको र प्रकृतिको पुँजी निर्माण भइरहेको छ भन्नेमा शंका छ । अन्तर्राष्ट्रिय बजारमा प्रतिस्पर्धी आधुनिक अर्थतन्त्रका लागी उन्नत पुँजी निर्माण आवश्यक हुन्छ । तर वित्तीय प्रणालीबाट ऋणको ठूलो हिस्सा अनुत्पादक क्षेत्रमा जाने गरेको तथ्य नौलो होइन । घर वा जग्गा किनेर राख्न ऋण दिनाले उत्पादनशील पुँजी निर्माण हुँदैन । त्यसै गरी सरकारी लगानीमा गरिने विकास कार्यक्रम अन्तर्गत बनेका बाटाघाटा र अन्य पूर्वाधारको गुणस्तरको त हामी भुक्तभोगी नै हौं । आन्तरिक बचतबाहेक बाह्य लगानीद्वारा पनि पुँजी निर्माण गर्न सकिन्छ । तर नेपालमा प्रत्यक्ष वैदेशिक लगानी आउन निकै कठिन छ । प्रशासनिक प्रक्रिया त झन्झटिलो छ नै, समग्र अर्थतन्त्रमा जोखिम उच्च छ । बत्तीस वर्षमा २७ जना प्रधानमन्त्री हुने देशमा लगानी गर्न कोही आउँदैन । यस्तोमा पनि लगानी गर्ने भनेको कि त कानुनी छिद्रको प्रयोग गरेर नाफा कमाउनलाई वा अर्को कुनै संकुचित उद्देश्यले हो । त्यसैले अर्थतन्त्रमा राजनीतिक र सार्वभौम जोखिम नघटेसम्म न कुनै एकद्वार नीतिले काम गर्छ न मेक इन नेपाल जस्ता आयातित कार्यक्रमले न विशेष आर्थिक क्षेत्र बनाउँदैमा लगानी भित्रिन्छ । निष्कर्षतः, अर्थतन्त्रमा उत्पादन र उत्पादकत्व बढाउनु आजको आवश्यकता हो जसका लागि प्रभावकारी पुँजी निर्माण गर्न जरुरी छ । त्यसको तात्कालिक स्रोत भनेको आर्थिक नीति निर्माणमा संस्थागत सुधार अर्थात् प्रविधि, श्रम र पुँजीको सही मिश्रण गर्न सक्ने ज्ञान निर्माण गर्नु हो । यसका लागि अर्थतन्त्रको हरेक क्षेत्रबीच संयोजन आवश्यक हुन्छ । त्यसैले यो ज्ञानको निर्माण अर्थशास्त्री र क्षेत्रगत विशेषज्ञको सहायतामा उच्च राजनीतिक तहमा हुनुपर्दछ । यसबाट अहिलेकै नीतिगत अवस्थाले माथि उकासिने देखिँदैन । केही रचनात्मक, प्रयोगात्मक र केही तथ्यगत आधारमा मात्र संस्थागत व्यवस्थाहरूमा सुधार गर्न सकिन्छ । यसले तुरुन्तै परिणाम दिने मात्र हैन, उत्पादनका तीनवटै पाटालाई सकारात्मक रूपमा चलायमान बनाई दिगो आर्थिक विकासमा मद्दत गर्छ ।"
"अपांगता, विपद् र तथ्यांक","परापूर्वकालमा मानिसहरू ढुंगा गनेर अथवा भित्ता कोरेर आफ्ना गाईबस्तु तथा अन्नबालीको तथ्यांक राख्ने गर्थे । अहिले पनि गाउँघरमा सयलाई पाँच बीस भन्नेहरू छँदै छन् । यसले प्रत्येक युगमा तथ्यांकको आवश्यकता र प्रयोगलाई औंल्याउँछ । अझ, विज्ञानप्रविधिको विकाससँगै यसको महत्त्व दिनप्रतिदिन बढ्दै छ । बिमा, व्यापार, वातावरणीय प्रदूषण, जलवायु परिवर्तन, जोखिम आकलनजस्ता सबै क्षेत्रमा तथ्यांकको महत्त्वपूर्ण भूमिका छ । जुनसुकै क्षेत्रका समस्यालाई बुझ्न, समाधानको उपाय पहिल्याउन र समयमै सही निर्णय गर्न तथ्यांकको आवश्यकता पर्छ । विपद् तथा संकटकालीन अवस्थामा यसको महत्त्व झनै ठूलो हुन्छ । भनिन्छ, विपद् चुपचाप आउँछ र सबैले थाहा पाउने गरी जान्छ । यसको असर सबैलाई समान रूपमा पर्ने भए पनि गर्भवती तथा एकल महिला, बालबालिका, वृद्धवृद्धा, अपांगता भएका व्यक्ति लगायत बढी जोखिममा हुन्छन् । यिनमा पनि अपांगता भएका व्यक्तिहरूमा बढी प्रभाव पर्छ । कोभिड१९ ले गर्दा सिंगो विश्व नै त्रसित भएका बेला मुलुकमा लगाइएको लकडाउनका क्रममा अपांगता भएका व्यक्तिहरूले निकै सकस बेहोर्नुपरेको थियो । अपांगता भएकाहरू महामारी अथवा अन्य विपद्को समयमा कष्टकर जीवन बाँच्न बाध्य छन् । यस्तो अवस्थामा उनीहरूको उद्धार गर्न तथा राहत पुर्याउन पनि सही तथ्यांक आवश्यक हुन्छ । तथ्यांकको माध्यमबाट उनीहरूको अवस्था र आवश्यकता थाहा पाउन र सहयोग पुर्याउन सकिन्छ । गत कात्तिकमा भक्तपुरको मध्यपुर ठिमीको राईगाउँस्थित एक घरमा भएको आगलागीमा परी एक अपांगता भएकी महिलाको मृत्यु भयो । सुस्तमनस्थिति र प्यारालाइसिस समस्या रहेकी उनी घर जलिरहँदा भाग्न नसकेकै कारण मृत्यु भएको थियो । २०७८ चैतमा उदयपुरको उदयपुरगढी१ शिखरपुरकी शारीरिक अपांगता भएकी महिलाको पनि घरमा आगलागी हुँदा भाग्न नसक्दा मृत्यु भएको थियो । यदि तथ्यांकमा समेटिएका हुन्थे भने उद्धारकर्तालाई उनीहरूको अवस्थाबारे पूर्वजानकारी हुन्थ्यो र पक्कै ज्यान बचाउन सकिन्थ्यो । विपद् मात्र होइन, आजभोलि यातायातका लागि प्रयोग गरिने पठाओ, टुटल र इनड्राइभजस्ता एपहरूमा पनि ग्राहकवर्गको शारीरिक अवस्था सम्बन्धी तथ्यांक समाहित हुन आवश्यक देखिन्छ । यसले अपांगता भएकाहरूलाई उपयुक्त खालका साधन पाउन सहयोग मिल्छ । वातावरणीय परिस्थितिमा आउने सानो परिवर्तनले पनि अपांगता भएका व्यक्तिहरूमा ठूलो असर पारिरहेको हुन्छ । विश्व स्वास्थ्य संगठनका अनुसार विश्वको कुल जनसंख्याको करिब १५ प्रतिशत एक वा एकभन्दा बढी प्रकारका अपांगता भएकाहरू छन् । तीमध्ये कति त सामाजिक वा आर्थिक कारणले एक्लै बस्ने गरेका छन् । एक्लै बसिरहँदा धेरैजसो सामाजिक सम्पर्कबाट टाढिएका हुन्छन् र पहुँचयुक्त भौतिक सुविधाबाट वञ्चित पनि । यस्तो अवस्थामा विपद् र आपत्कालीन अवस्था आइपर्दा आफूलाई जोगाउनु उनीहरूको ठूलो चुनौती हो । ह्वीलचेयर प्रयोगकर्ता र अति अशक्तहरूलाई स्थानान्तरण गर्न पनि उत्तिकै चुनौतीपूर्ण हुन्छ । विपद् जोखिम न्यूनीकरणका लागि राष्ट्रसंघको कार्यालयका अनुसार विश्वव्यापी रूपमा सर्वेक्षण गरिएका अपांगता भएकामध्ये २० प्रतिशत मात्र विपद् तथा आपत्कालीन अवस्थामा कुनै पनि कठिनाइ र सहयोगबिना तुरुन्तै बाहिर निस्कन र आफूलाई जोगाउन सक्छन् । बाँकी ८० प्रतिशतलाई विशेष खाले सहयोग आवश्यक पर्छ । नेपाल सरकारले अपांगताको प्रकारलाई १० किसिममा वर्गीकरण गरेको छ । अपांगताका प्रकारहरू अनुसारै सहयोगको आवश्यकता पनि फरकफरक हुन सक्छ । विपद्का सन्दर्भमा उनीहरूले भोगिरहेको समस्या बुझ्न र समाधानका उपायहरू पहिचान गर्न तथ्यांक आवश्यक पर्छ । तथ्यांकले को, कहाँ, कोसँग र कुन अवस्थामा बस्छजस्ता आधारभूत जानकारी दिन्छ । उनीहरूका अवरोध र आवश्यकता पहिचान गरेर विपद्को समय र अघिपछि सघाउन पनि सही तथ्यांक चाहिन्छ । विपद् व्यवस्थापन प्रक्रियाका सबै चरण र विशेष गरी योजना र पूर्वतयारीका क्रममा अपांगता भएका व्यक्तिहरूको आवश्यकता समावेश गर्दा उनीहरूको जोखिमलाई उल्लेखनीय रूपमा कम गर्न र विपद् प्रतिकार्य तथा पुनःस्थापनाका प्रयासहरूको प्रभावकारिता बढाउन सकिन्छ ।विपद् जोखिम न्यूनीकरण तथा व्यवस्थापन ऐन २०७४ मा राष्ट्रिय विपद् व्यवस्थापन सूचना प्रणालीको विकास तथा सञ्चालन गरी विपद् व्यवस्थापन सम्बन्धी सूचना तथा तथ्यांकको संकलन, विश्लेषण, भण्डारण तथा सम्प्रेषण गर्ने, गराउने उल्लेख छ । सोही ऐनले विपद् उद्धार र राहतमा जोखिम वर्गलाई विशेष प्राथमिकता दिने व्यवस्था गरेको छ । ऐनको सोही प्रावधान अन्तर्गत रहेर नेपाल सरकारले बाढी, पहिरो, चट्याङ, आगलागी, सर्पदंश आदिजस्ता विभिन्न किसिमका विपद्का घटनाहरू र त्यसबाट भएका क्षतिको तथ्यांक राख्ने कार्य गर्दै आएको छ । यसै अन्तर्गत राष्ट्रिय विपद् जोखिम न्यूनीकरण तथा व्यवस्थापन प्राधिकरणको पहलमा पहिलोपल्ट घरधुरीस्तरमा जोखिम वर्गको तथ्यांक संकलनका लागि विपद् पोर्टलको थालनी गरिएको छ । विपद् पूर्वतयारी र पूर्वचेतावनी प्रणाली बढाउन, आपत्कालीन प्रतिक्रिया सुदृढ गर्न, प्रमाणमा आधारित योजना र नीति निर्माणका लागि यो पोर्टल विकास गरिएको हो, जसको अहिले स्थानीयकरण भइरहेको छ । संवेदनशील तथ्यांकको दुरुपयोग हुने खतरा पनि रहेकाले पोर्टलका विपद् सम्बन्धी अन्य तथ्यांक खुला रूपमा सहजै प्राप्त गर्न सकिने भए पनि हाललाई घरधुरीको तथ्यांक गोप्य छ । तर आवश्यक व्यक्ति वा निकायले निश्चित प्रक्रिया पूरा गरी त्यो लिन सक्नेछन् । तथ्यांक संकलनका केही जटिलता पनि छन् । नागरिकता नभएका, अपांगता परिचयपत्र नबनाएका र परिवारले विवरण सार्वजनिक गर्न नचाहनेजस्ता समस्या छन् । यसका बावजुद पनि विपद् व्यवस्थापनको काम व्यवस्थित र प्रभावकारी ढंगले गर्न सही सूचनाको खाँचो छ । चौधरी राष्ट्रिय विपद् जोखिम न्यूनीकरण तथा व्यवस्थापन प्राधिकरणको लैंगिक समानता, अपांगता तथा सामाजिक समावेशीकरणकी सम्पर्क व्यक्ति हुन् ।"
साइबर सुरक्षा र बढ्दो चुनौती,"मानव जीवन अहिले अनलाइन सेवाहरूमा निर्भर हुँदै गइरहेको छ जसले दैनिक जीवनलाई सजिलो, सरल र स्मार्ट त बनाइरहेको छ नै, साइबर आक्रमणका खतरा र सुरक्षाका विभिन्न चुनौती निम्त्याइरहेको छ । सरकारी संस्था, सर्वसाधारण, व्यवसायी साइबर अपराध र धम्कीको सिकार भइरहेका छन् । नेपालमा साइबर आकर्मणको जोखिम धेरै उच्च छ । सरकारले साइबर अपराध, साइबर खतरा, साइबर सुरक्षा र साइबर रणनीतिहरूको व्यावसायिक विश्लेषण गर्नुपर्दछ । यस लेखमा नेपालमा साइबर सुरक्षाको आवश्यकताबारे छलफल गरिएको छ । सूचना तथा सञ्चार प्रविधिवैज्ञानिक आविष्कार र नवप्रवर्तनले विश्वकै दैनिक जनजीवनमा अतुलनीय परिवर्तन ल्याएको छ । सूचना तथा सञ्चार प्रविधिको विकास र विस्तारसँगै द्रुतगतिमा साइबर अपराध पनि बढ्दै गएको छ । अहिले इन्टरनेट अपराध र साइबर सुरक्षा हरेक राष्ट्रको ज्वलन्त मुद्दा बनेका छन् । यसले हरेक राष्ट्रको अर्थतन्त्रमा नराम्रो प्रभाव पारेको छ । नेपालमा आईसीटीको विकास र सेवाको वितरणले सूचना तथा सञ्चार प्रविधिमैत्री समाज निर्माणलाई धेरै सहज बनाउनुका साथै नयाँ चुनौतीहरू पनि खडा गरिदिएको छ । ठूलो संख्यामा आईसीटी उपकरण र एप्लिकेसनहरू प्रयोग गरेर संसारभरि नै साइबर अपराध सम्बन्धी गतिविधिहरू दिनप्रतिदिन बढ्दै छन् । नेपालमा पनि ह्याकिङ, बौद्धिक सम्पत्ति चोरी, क्रेडिट कार्ड क्लोनिङ, फिसिङ, व्यक्तिको मानहानि, सफ्टवेयर पाइरेसी, झुठा इमेल , यौन उत्पीडन, साइबर बुलिङ, एटिएम कार्ड फ्रड, कम्प्युटर भाइरस, साइबर आतंकवाद, स्पाइवेयर, रेनसमवेयर, डसएट्याक, सामाजिक हिंसा आदिका कारण सरकार, व्यवसायी, संघसंस्था र नागरिकले ठूलो पीडा र क्षति भोगिरहेका छन् । अर्कातिर, यसको यकिन एकीकृत वा अन्य रेकर्डेड सरकारी तथ्यांकसम्म छैन ।ह्याकरहरू र साइबर अपराधीहरूले नेपालका सूचना तथा सञ्चार प्रविधि सम्बन्धी गतिविधिलाई नियालिरहेका हुन्छन् । अहिले ह्याकर र साइबर अपराधीआतंकवादीहरूले प्राविधिक रूपमा आफूलाई निकै परिष्कृत बनाएका छन् । उनीहरूलाई कमजोर ठान्ने गल्ती गरियो भने राज्यले भविष्यमा निकै ठूलो क्षति बेहोर्नुपर्ने हुन सक्छ । हालै नेपालको सरकारी डाटा सेन्टरमाथिको साइबर आक्रमण इजरायल र फ्रान्स लगायतबाट भएको राष्ट्रिय सूचना प्रविधि केन्द्रले जनाएको छ । त्यसैका कारण सरकारी वेबसाइटहरू बन्द हुन पुगे, अध्यागमन विभागको कार्यतालिकासमेत प्रभावित हुँदा विदेशी उडानहरू प्रभावित भए । केही वर्षपहिले पनि देशबाहिरबाट सरकारी डाटा सेन्टरमा साइबर आक्रमण भएर सरकारी वेबसाइटहरू बन्द भएका थिए ।राष्ट्रिय तथा अन्तर्राष्ट्रिय चासोका हिसाबले साइबर सुरक्षा निकै महत्त्वपूर्ण तर अत्यन्त चुनौतीपूर्ण छ । केही वर्षअघि गृह मन्त्रालयको एउटा अध्ययन प्रतिवेदनले सरकारी सर्भरमा जुनसुकै बेला साइबर आक्रमण हुन सक्छ भनेको थियो र भयो पनि । उक्त प्रतिवेदनमा यस्तो साइबर आक्रमणले राष्ट्रिय सुरक्षामा पनि चुनौती हुने उल्लेख छ । व्यक्तिगत, पारिवारिक, संस्थागत र राज्यका निकायहरूमाथि गरिने साइबर हमला राष्ट्रिय सुरक्षाका दृष्टिले चुनौतीपूर्ण मानिन्छ । उक्त अध्ययनले सरकारी कार्यालय, सुरक्षा निकाय, बैंकिङ क्षेत्र, इन्टरनेट सेवाप्रदायक, एयरलाइन्स र गैरसरकारी संस्थाहरू साइबर सुरक्षाको बढी जोखिममा रहेको उल्लेख छ । इन्टरनेसनल टेली कम्युनिकेसन युनियन (आईटीयू) को ग्लोबल साइबर सेक्युरिटी इन्डेक्समा नेपाल ९४ औं स्थानमा छ, दक्षिण एसियामा भुटानपछि सबैभन्दा कमजोर (नयाँ पत्रिका, २०७९ माघ १७) ।साइबर अपराधीले वेबमार्फत व्यक्ति, संस्था वा राज्यको कम्प्युटर नेटवर्कमा पहुँच पुर्याई माथि उल्लिखित कुनै पनि आपराधिक क्रियाकलापहरू गर्न सक्छन् । निश्चित र उपयुक्त प्रक्रियागत, प्राविधिक सुरक्षा उपायहरूका साथ इन्टरनेट सेवा, कम्प्युटर नेटवर्क, डाटाबेस, सर्भर, डाटा सेन्टरहरू र एप्लिकेसनहरूजस्ता राज्यका अति संवेदनशील पक्षलाई सुरक्षा दिने प्रणालीलाई साइबर सुरक्षाका रूपमा बुझ्न सकिन्छ । साइबर सुरक्षाले साइबर स्पेसमा हुने सम्भावित आक्रमणहरूलाई रोक्दै सूचना प्रणालीको गोपनीयता, उपलब्धता र अखण्डता सुनिश्चित गर्न मद्दत गर्दछ । साइबर सुरक्षाले सूचना प्रविधिका साथै इन्टरनेट सेवाको विकासमा महत्त्वपूर्ण भूमिका खेल्छ । यसले कम्प्युटर हार्डवेयर र इन्टरनेट टेक्नोलोजीलाई भौतिक र लजिकल सुरक्षा दिने गर्छ । हाल सार्वजनिक र निजी संघसंस्था साइबर सुरक्षाको प्रमुख साझेदार बन्न पुगेका छन् । नेपालमा हाल डाटाको सुरक्षा गर्न निकै कठिन भइरहेको छ । कम्प्युटर डाटाबैंक, सरकार, सार्वजनिक संस्था र नागरिकहरूले डाटा र व्यक्तिगत सूचना सुरक्षाबारे सावधानीपूर्वक निर्णय लिनु जरुरी छ । साइबर सुरक्षा केवल प्राविधिक मुद्दा होइन, राज्यको कर्तव्य र जिम्मेवारीभित्रकै विषय हो भनेर बुझ्न अब ढिला गर्नु हुँदैन । अचेल साइबर स्पेस सुरक्षित गर्नु अत्यन्त कठिन, रणनीतिक र चुनौतीपूर्ण कार्य पनि हो, जसका लागि हाम्रो समाजका सार्वजनिक र निजी क्षेत्रहरू, सैन्य र नागरिक सहकार्य आवश्यक हुन्छ । राष्ट्रको आवश्यक साइबर सुरक्षाका लागि भौतिक र प्राविधिक पूर्वाधार विकासमा राज्यले उचित चासो र प्राथमिकता दिनुपर्छ । नागरिकको डिजिटल जीवनको रक्षा गर्न साइबर सुरक्षा सम्बन्धी ज्ञान र प्रविधि सम्बन्धी उच्च सीप हुनुपर्छ । नागरिकमा उक्त ज्ञान र सीप विकास गर्न संघ, प्रदेश र स्थानीय सरकारको सहयोग र सहकार्यमा जनप्रतिनिधि, स्कुलकलेजका विद्यार्थीहरूमार्फत साइबर सुरक्षा, डाटा प्राइभेसी र सामाजिक सञ्जालको व्यवस्थापन विषयमा डिजिटल साक्षरता अभियान चलाउनुपर्छ ।साइबर सुरक्षा विश्लेकषकहरूले आफ्नो कामलाई बढी प्रभावकारी र विश्वासनीय बनाउन विभिन्न उपकरणहरू प्रयोग गर्दै आइरहेका छन्Ù जस्तै नेटवर्क सुरक्षा निगरानी उपकरण, एन्क्रिप्सन, वेब भर्न्याबिलिटी स्क्यानिङ, प्रवेश परीक्षण, एन्टिभाइरस सफ्टवेयर, फायरवाल नेटवर्क, घुसपैठ पत्ता लगाउने, व्यवस्थापन गरिएका पहिचान सेवाहरू, पीकेआई सेवाहरू र प्याकेट स्निफर्स आदि । साइबर सुरक्षामा हाल सीआईएस, भिप्रे, लाइफलक लगायतका धेरै एप्लिकेसन प्रयोगमा छन् । सरकारी डेटा, संस्थागत डेटा, व्यक्तिगत डेटा सुरक्षा, सर्भर र कम्प्युटर नेटवर्कको सुरक्षाका लागि माथि उल्लिखित उपकरण र एप्लिकेसनहरू आवश्यक छन् तर पूर्ण रूपमा सुरक्षा सुनिश्चित गर्न पर्याप्त छैनन् । यसका लागि विश्वबजारमा आएका नवीनतम उपकरण र प्रविधिको प्रयोग गर्नुपर्ने हुन्छ । साइबर अपराधीहरूले नयाँनयाँ चाल र प्रविधिहरू प्रयोग गरिरहेका हुन्छन् ।राज्यले नागरिकको डाटा सुरक्षा गर्न नसक्दा सरकारी सेवाहरूप्रतिको नागरिकको विश्वास कमजोर हुन्छ । यसले राष्ट्रिय सुरक्षामा समेत प्रभाव पार्दछ । त्यसैले आज हरेक राष्ट्रको मुख्य चासो साइबर सुरक्षा नै हुन गएको छ । राष्ट्रिय साइबर सुरक्षा रणनीतिहरू विकास गर्न सबै राष्ट्र लागिपरेका छन् । कुनै पनि देशको साइबर सुरक्षामा निम्न पक्षाबाट प्रभाव परिरहेको हुन्छ (१) सुरक्षा कायम गर्ने देशको आफ्नै रणनीति र रणनीतिको कार्यान्वयन, (२) बढ्दो भूमण्डलीकरण, (३) देश र विश्व जगत्को आईसीटी अभ्यासको दुरुपयोग, र (४) सामाजिक सञ्जालको अनियन्त्रित प्रयोग । संयुक्त राज्य अमेरिकाले रक्षा र मातृभूमि सुरक्षाबीच जिम्मेवारी बाँडेको छ । पनामाले आफ्नो रणनीतिमा छवटा बुँदामा ध्यान केन्द्रित गरेको छ गोपनीयता र मानव अधिकारको रक्षा, साइबर अपराधको रोकथाम र सजाय, महत्त्वपूर्ण राष्ट्रिय पूर्वाधारको सुदृढीकरण, राष्ट्रिय साइबर सुरक्षा, औद्योगिक जग निर्माण, साइबर सुरक्षाको जातीयताको विकास, सार्वजनिक संस्थाहरूको सुरक्षा र प्रतिक्रिया क्षमतामा सुधार ।साइबर सुरक्षाले सरकारी प्रणालीलाई आक्रमण हुनबाट जोगाउन, सर्भरमा असामान्य गतिविधि हुन नदिन र अवाञ्छित कार्यहरू पत्ता लगाउन मद्दत गर्दछ । ईगभर्नेन्स परियोजनाहरूको रक्षा गर्न डाटाको सुरक्षा हुनु आवश्यक छ । राष्ट्रिय डाटाको सुरक्षा गर्न सरकारले ऐन, नियम, नीति, योजना र आवश्यक कार्यक्रमहरू ल्याउनुपर्छ । साइबर सुरक्षाका लागि सूचना तथा सञ्चार प्रविधि र सरकारी निकायहरूलाई भरपूर उपयोग गर्नुपर्छ । साइबर सुरक्षाको स्तरीकरण र व्यवस्थापनका लागि सम्बद्ध स्वतन्त्र विशेषज्ञहरूले निम्नलिखित सुझाव दिएका छन्१ साइबर आतंकवादलाई निकट भविष्यको खतराका रूपमा स्वीकार गर्ने, सफलताका लागि प्रयास गर्ने, साइबर सुरक्षाको नयाँ विभाग स्थापना गर्ने र जागरुकता बढाउन संसद् र जनमानसमा यसबारे बहस गर्ने ।२ आतंक वा मृत्युको मनसाय राखेर साइबर अपराध गर्नेलाई कडा सजायको व्यवस्था गर्ने, राष्ट्रिय साइबर सुरक्षा योजनालाई तत्काल कार्यान्वयनमा ल्याउने ।३ साइबर सुरक्षा र जनशक्ति तालिममा सुधार गर्न संसदीय कार्यप्रणालीलाई प्रतिबद्ध तुल्याउने ।अन्त्यमा, साइबर स्पेसमा आईसीटीको प्रयोगमार्फत गरिने साइबर अपराध धेरै जटिल र खतरनाक छन् । ह्याकर र साइबर अपराधीहरू अब प्राविधिक रूपमा परिष्कृत भएकाले साइबर असुरक्षाका मूल कारणलाई बेलैमा सम्बोधन गर्नुपर्छ । देशको भौगोलिक अखण्डताको रक्षा र आम जनताको सुरक्षाका खातिर ईगभर्नेन्ससँग जोडिएका राष्ट्रिय तथा अन्तर्राष्टिय सूचना, डाटा र सूरक्षा प्रणालीहरूको सुरक्षा गर्न आवश्यक छ । सूचना तथा सञ्चार प्रविधिको प्रयोगमार्फत गरिने अवाञ्छित गतिविधि र अन्य साइबर मिडियाको दुरुपयोगलाई निरुत्साहित गर्न साइबर अपराध र डाटा सुरक्षा सम्बन्धी अलगअलग तर कडा कानुन बनाउनुपर्छ । इन्टरनेट सेवाप्रदायक (आईएसपी), ठूला व्यवसायी र सबै कम्प्युटर एवं डाटा प्रयोगकर्ताहरूले देशभित्र साइबर स्पेसको सुरक्षा बढाउन आफ्नोतर्फबाट पनि भूमिका निर्वाह गर्नुपर्छ । सरकार नागरिक जीवनलाई सुरक्षित गर्ने प्रणालीहरू विकास गर्न सक्षम र सबल नभए आउँदा दिनहरूमा साइबर सुरक्षा निकै जटिल हुने निश्चित छ ।"
काठमाडौं महानगरले राख्यो नेता भत्ता,"(काठमाडौं)काठमाडौं महानगरपालिकाले नेता भत्ता को व्यवस्था गरेको छ । महानगरपालिकाले जनप्रतिनिधिको सुविधासम्बन्धी ऐन, २०७९ जारी गर्दै नेता भत्ताको व्यवस्था गरेको हो । महानगरपालिकाले पहिलो पटक ल्याएको यो ऐनको दफा १३ मा नेता भत्ताको व्यवस्था गरिएको छ । विदेश भ्रमण जाँदा महानगरको प्रतिनिधिमण्डलको नेतृत्व गर्नेलाई नेता तोक्दै महानगरले यस्तो भत्ताको व्यवस्था गरेको हो । नगरसभाबाट पास भएको उक्ता ऐनको दफा १३ मा भनिएको छ, महानगरपालिकाले तोकेको प्रतिनिधिमण्डलको नेताको रूपमा विदेश जाँदा आफूले पाउने दैनिक भत्ताको २५ प्रतिशत थप नेता भत्ता पाउनेछ । यस्तै, महानगरपालिकाले नतोकेको अवस्थामा विदेश गएको वा एक सदस्यीय प्रतिनिधि विदेश जाँदा भने नेता भत्ता नदिइने उल्लेख छ । ऐनको दफा १३ मा स्पष्ट रूपमा नेता भत्ता नै उल्लेख भएपछि कान्तिपुरले महानगरका विधायन समितिका संयोजक मचाराचा महर्जनलाई सोध्दा उनले महानगरपालिकाको प्रतिनिधि टोलीको नेतृत्व गरेर विदेश जाने कुनै पनि जनप्रतिनिधिलाई यस्तो भत्ता व्यवस्था गरिएको बताए । संघीय र प्रदेश सरकारले पनि यस किसिमको भत्ताको व्यवस्था गरेको बताउँदै उनले आफूहरूले पनि महानगरमा सो भत्ताको व्यवस्था गरिएको बताए । टोलीको नेतृृत्व गरेर विदेश जाने जनप्रतिनिधिलाई अलग्गै भत्ता हुने भएकाले बुझ्ने हिसाबले नेता भत्ता राखिएको हो, उनले भने ।यो ऐन अहिले आए पनि कार्यविधि बनाएर गएपछि मात्रै कार्यान्वयन हुने उनको भनाइ छ । ऐनमा भएको व्यवस्थासम्बन्धी प्रदेश सरकारको पनि राय लिन्छौं, उनले भने, अहिले नै कार्यान्वयनमा जाँदैनौं । प्रदेश सरकारको राय लिएर परिमार्जन पनि हुन सक्छ, उनले भने ।महानगरपालिकाका मेयर र उपमेयरका लागि भनेर आवास सुविधाको व्यवस्था पनि गर्न लागिएको छ । महानगरपालिकाभित्रै घर भएका प्रमुख र उपप्रमुखकका लागि सुविधा थप्दै ऐनमा व्यवस्था गरिएको हो । ऐनको दफा ४ मा यससम्बन्धीको व्यवस्था छ । प्रमुख वा उपप्रमुखलाई आवासको निमित्त घरको बन्दोबस्त गर्ने, उपयुक्त घर नभए भाडामा घर लिएर भाडाबापतको रकम कार्यापालिकाले तोके बमोजिम उपलब्ध हुने उल्लेख छ । यस्तै, प्रमुख र उपप्रमुखलाई मासिक डेढ सय लिटर पेट्रोल र त्रैमासिक पाँच लिटर मोबिल उपलब्ध गराउने ऐनमा व्यवस्था गरिएको छ । विधायन समितिका संयोजक मचाराचा महर्जनले काठमाडौंमै घर भएकाले प्रमुखउपप्रमुखलाई आवास नचाहिए त्यसलाई काट्न पनि सकिने बताए । प्रमुख र उपप्रमुख ज्यूहरू स्थानीय भएकाले आवास सुविधा चाहिँदैन भनेपछि त्यसलाई काट्न पनि सकिन्छ । नेता भत्ता आवश्यक छैन भनेर सबैले भन्नुभयो त्यसलाई पनि काट्न सकिन्छ, उनले भने । नयाँ सुविधामा प्रवक्तालाई मासिक ५ हजार रुपैयाँ सञ्चार सुविधा उपलब्ध गराइने व्यवस्था पनि गरिएको छ । मेयर बालेन्द्र शाहको सचिवालयले यो विधेयक आवश्यक भएकाले ल्याइएको जनाएको छ । जनप्रतिनिधिहरूले बिहानबेलुका नभनीकन अतिरिक्त समयमा पनि काम गर्नुपर्ने भएकाले सुविधा थप गर्न आवश्यक परेकाले ऐन ल्याइएको सचिवालयले जनाएको छ । प्रमुखज्यूलाई सेवासुविधा सम्बन्धमा धेरै नै निवेदन आएको थियो । ऐन ल्याउँदा हुन्छ नि त भनेर सहमति जनाउनुभएको हो, सचिवालयका एक सदस्यले भने, बिहान बेलुका नभनीकन काम गरिरहनुभएका जनप्रतिनिधिका लागि अहिले प्राप्त सुविधा धेरै कम भयो भन्ने आएपछि सबैको सुझावले छुट्टै ऐन बनाएर सुविधा थप गर्न खोजेका हौं ।"
जलप्रवाह घट्दा विद्युत् उत्पादनमा ह्रास,"(रामेछाप)हिउँदे वर्षा नहुँदा नदी तथा खोलामा जलप्रवाह घटेकाले जलविद्युत् आयोजनाको उत्पादन निरन्तर घट्न थालेको छ । रामेछापको सीमा भएर बग्ने लिखु र खिम्तीको पानीबाट सञ्चालित सबै आयोजनाको उत्पादन क्षमता घटिरहेको हो । खिम्ती खोलाको पानी प्रयोग गरी उत्पादन हुँदै आएको १२ मेगावाट क्षमताको माथिल्लो खिम्ती जलविद्युत् आयोजनाले करिब २ मेगावाट विद्युत् केन्द्रीय प्रसारणमा पठाइरहेको छ । त्यसैगरी ७ मेगावाटको उपल्लो खिम्तीको उत्पादन क्षमता घटेर १ मेगावाटमा आएको आयोजनाका इन्जिनियर विष्णु पाण्डेले बताए । यो वर्ष पानी नपर्दा हिमालमा हिउँ परेन, पाण्डे भन्छन्, त्यसको असर सबैभन्दा बढी हाम्रो आयोजनामा परेको छ । खिम्तीको सबैभन्दा माथिल्लो क्षेत्रमा निर्माण भएको उक्त दुवै आयोजना हिमालय ऊर्जा कम्पनीबाट सञ्चालनमा छन् । पाण्डेका अनुसार कुल क्षमता १९ मेगावाट रहेका दुई आयोजनाले पछिल्लो २ महिनामा १५ प्रतिशतको हाराहारीमा मात्र उत्पादन दिँदै छन् ।खिम्ती खोलाकै पानीबाट उत्पादन हुँदै आएको ६० मेगावाट क्षमताको खिम्ती १ जलविद्युत् आयोजनाको उत्पादन घटेर २७ मेगावाट हाराहारीमा सीमित छ । खिम्ती खोलाका सहायक खोलाको पानीसमेत प्रयोग हुने उक्त आयोजना करिब ४४ प्रतिशत उत्पादन क्षमतामा सञ्चालनमा छ । आयोजना नर्वेजियन सहयोगमा हिमाल पावर लिमिटेडबाट सञ्चालित छ ।पूर्वी रामेछापको लिखु नदीमा ३ वटा जलविद्युत् आयोजनाले उत्पादन दिँदै आएका छन् । उमाकुण्ड गाउँपालिका सीमामा निर्माण भएको २९ मेगावाटको लिखु ए जलविद्युत् आयोजनाको उत्पादन घटेर ८ मेगावाटमा आइपुगेको सञ्चालक राजन खत्रीले बताए । त्यसैगरी लिखु तामाकोसी गाउँपालिकाको सीमामा पर्ने ५२४ मेगावाटको लिखु ४ जलविद्युत् आयोजनाको उत्पादन १७ देखि १८ मेगावाटमा सीमित छ । लिखुकै पानी प्रयोग गरी केही महिनाअघि मात्र राष्ट्रिय प्रसारणमा जोडिएको २८ मेगावाट क्षमताको लिखु ३ जलविद्युत् आयोजनाले समेत साढे ८ मेगावाट क्षमतामा विद्युत् उत्पादन गरिरहेको छ ।हिउँदे वर्षा नभएकाले पानी लगातार घटिरहेको छ, लिखु ३ जलविद्युत् आयोजनाका इन्जिनियर रवीन्द्र तिमिल्सिना भन्छन्, दिन प्रतिदिन पानी घट्ने क्रम जारी छ । पानी परेको भए हिमालमा हिउँ हुन्थ्यो । फागुनको अन्त्यदेखि हिउँ पग्लेर नदीमा पानीको मात्रा बढ्ने हुन्थ्यो तर यो वर्ष हिउँ नभएकाले वर्षात् नहुन्जेल विद्युत् उत्पादन बढ्ने सम्भावना नभएको उनले बताए । लिखुका ३ र खिम्तीका ३ वटा आयोजनाको विद्युत् नेपाल विद्युत् प्राधिकरणले खरिद गरेको छ । जसमध्ये खिम्ती १ जलविद्युत् आयोजना मात्र प्राधिकरणको आधा सेयर भएको आयोजना हो । बाँकी सबै निजी क्षेत्रका हुन् । ती आयोजनाले उत्पादन गरेका विद्युत् नेपाल विद्युत् प्राधिकरणको न्यु खिम्ती सवस्टेसनमार्फत काठमाडौं र ढल्केवरतर्फ पठाइएको छ ।"
सूचकमा प्रदेश सरकार कमजोर,"काठमाडौं (रासस) कार्यसम्पादन मूल्यांकनमा प्रदेश सरकार कमजोर देखिएका छन् । राष्ट्रिय प्राकृतिक स्रोत तथा वित्त आयोगले बुधबार सार्वजनिक गरेको प्रदेश सरकारको कार्यसम्पादन सूचकसम्बन्धी विवरणअनुसार कुनै पनि प्रदेशले ४५ प्रतिशतभन्दा माथि अंक प्राप्त गरेका छैनन् । आयोगका अनुसार प्रदेश नं १ ले सबैभन्दा बढी ४४३ अंक पाएको छ । मधेसको कार्यसम्पादन सबैभन्दा कम २०५ छ । वाग्मतीले ३६१, गण्डकीले ३८५, लुम्बिनीले ३४४, कर्णालीले २५९ र सुदूरपश्चिम प्रदेशले २६१ अंक पाएको छ । प्रदेश तथा स्थानीय तहको कार्यसम्पादन मूल्यांकन कार्यविधि, २०७८ का आधारमा मूल्यांकन गरेर राष्ट्रिय प्राकृतिक स्रोत तथा वित्त आयोगले प्रदेशलाई अंक दिने गरेको छ । कार्यसम्पादनबाट प्राप्त अंकका आधारमा प्रदेश तथा स्थानीय तहले संघीय सरकारबाट पाउने वित्तीय समानीकरण अनुदान सिफारिस गर्ने कानुनी प्रावधान छ । प्रदेश तथा स्थानीय तहको वित्तीय समानीकरण अनुदान सिफारिस गर्न निर्धारण गरिएको सूचकको मूल्यांकनअनुसार वित्त आयोगले १९ सूचकअनुसार प्रदेशको कार्यसम्पादन मूल्यांकन गर्दै आएको छ । यसमा लेखापरीक्षण, बेरुजु फर्छ्यौट, बजेट विनियोजन, लक्षित राजस्व संकलनलगायत विषयलाई सूचकका रुपमा राखिएको छ ।"
मानन्धरलाई मिश्र पुरस्कार,काठमाडौं (कास) साहित्यकार एवम् शिक्षासेवी शान्तदास मानन्धरले युद्धप्रसाद मिश्र स्मृति पुरस्कार२०७९ पाएका छन् । काठमाडौंमा शनिबार आयोजित ३३ औं युद्धप्रसाद मिश्र स्मृति दिवसका अवसरमा मानन्धरलाई पुरस्कार प्रदान गरिएको हो । मिश्र प्रतिष्ठानका अध्यक्ष फणीन्द्रराज निरौलाको अध्यक्षतामा भएको कार्यक्रममा राजनीतिकर्मी रघुजी पन्तले पुरस्कार हस्तान्तरण गरे । मानन्धरले साहित्यका विविध पाटोमा पुर्याएको योगदानको पन्तले प्रशंसा गरे । कार्यक्रममा प्राडा जीवेन्द्रदेव गिरीले मानन्धरको व्यक्तित्व र कृतित्वमाथि चर्चा गरे भने समालोचक रामप्रसाद ज्ञवालीले कवि मिश्रमा बारेमा विचार राखे । वाग्मती प्रदेशसभा सदस्य किरण थापाले मिश्र साहित्यिक र राजनीतिक व्यक्तिहरूका लागि प्रेरणाको स्रोत भएको बताए । पूर्वमन्त्री शान्ता मानवीले पुरस्कारका बारेमा प्रष्ट पारेकी थिइन् ।
एयरपोर्टका पसलमा एमआरपीभन्दा दोब्बर मूल्य,"अहिले फेरि ६ वर्षपछि एयरपोर्टमा अनुगमन भएको छ । अनुगमनका क्रममा पनि उस्तै समस्या देखिएको विभागको विवरणमा छ । विभागका अनुसार एमआरपीमा ३ सय २० रुपैयाँ मूल्य उल्लेख भएको सूर्य चुरोट ५ सय रुपैयाँ, ८० रुपैयाँ पर्ने माउन्टेन ड्युको मूल्य १ सय ५० रुपैयाँ र ६० रुपैयाँको काजु बदाम कुकिजको मूल्य २ सय ५० रुपैयाँ लिएर बिक्री गर्ने गरिएको जनाइएको छ । ७५ रुपैयाँको लेजलाई १ सय ५०, १ सय ९० रुपैयाँको डाइजेस्टिभ सुगर फ्रि बिस्कुटलाई ३ सय, ३० रुपैयाँ पर्ने ओरियो बिस्कुटलाई १ सय ५० र १ सय ५० रुपैयाँको चोकोपाईलाई ३ सय रुपैयाँमा बिक्री गरिएको विभागले बताएको छ । पसललाई जरिवानासँगै सुधार गर्न निर्देशन पनि दिइएको विभागका महानिर्देशक महेश भट्टराईको भनाइ छ । समयसापेक्ष रूपमा बजार मूल्य मिलाउन निर्देशन दिएका छौं, दोस्रो पटकको अनुगमनमा सुधार नभए दोब्बर जरिवाना हुन्छ । तेस्रो पटकको अनुगमनमा उस्तै कैफियत देखिए व्यापार बन्द गर्न सकिन्छ, उनले भने, बजारमा सुधार सम्भव छ । तर टुक्रे सुधारले हुँदैन । संस्थागत गर्न अनुगमनको निरन्तरता चाहिन्छ । समस्या जताततै छ । संवेदनशील ठाउँ र वस्तुमा क्यालेन्डर बनाएर नियमित अनुगमन आवश्यक रहेको उनले बताए ।"
विदेशी लगानी घट्ने क्रम रोकिएन,"(काठमाडौं) नेपाल भित्रिने प्रत्यक्ष विदेशी लगानी (एफडीआई) घट्ने क्रम गत पुसमा पनि जारी रह्यो । गत साउनदेखि पुससम्म सबै महिना विदेशी लगानी उच्च दरले घटेको राष्ट्र बैंकको तथ्यांक छ । गत आर्थिक वर्षमा पनि भदौबाहेक सबै महिनामा विदेशी लगानी घटेको थियो । चालु आर्थिक वर्षका पहिलो २ महिनामा विदेशी लगानी ऋणात्मक थियो । पहिलो महिनामा १ अर्ब ४० करोड र दोस्रो महिनासम्ममा ८० करोड रुपैयाँ विदेशी लगानी ऋणात्मक रहेको राष्ट्र बैंकको तथ्यांक छ । चालु आर्थिक वर्षको सुरुमा नेपालको शैक्षिक क्षेत्रबाट १ अर्ब ८० करोड रुपैयाँ विदेशी लगानी बाहिरिएकाले ती महिनामा खुद विदेशी लगानी ऋणात्मक देखिएको राष्ट्र बैंकले प्रस्ट्याएको छ । विगतमा नेपालका शैक्षिक क्षेत्रमा आएको विदेशी लगानीमध्ये चालु आर्थिक वर्षको सुरुमै करिब पौने २ अर्ब रुपैयाँ फिर्ता भएको थियो । त्यसै पनि नेपालमा थोरै मात्र विदेशी लगानी आउने गरेको र त्यही अवस्थामा ठूलो परिमाणमा पुरानो लगानी बाहिरिएपछि खुद प्रत्यक्ष विदेशी लगानी ऋणात्मक रहेको जानकारहरू बताउँछन् । यद्यपि तेस्रो महिना (गत असोज) देखि भने विदेशी लगानीको वृद्धिदर सकारात्मक हुन थालेको हो । यसअनुसार गत असोजसम्ममा करिब ८ करोड रुपैयाँ विदेशी लगानी भित्रिएकामा कात्तिकसम्ममा बढेर करिब ४३ करोड, मंसिरसम्ममा ६० करोड ४९ लाख र पुससम्ममा ७४ करोड ९४ लाख रुपैयाँ पुगेको हो । कोभिडपछि विश्व अर्थतन्त्रमै समस्या रहेकाले धेरै देशमा विदेशी लगानी घटिरहेको र नेपालमा पनि त्यसको प्रभाव परेको राष्ट्र बैंकका अधिकारीहरूको भनाइ छ । विदेशी लगानी सधैंभरि बढिरहन्छ भन्ने पनि हुँदैन, राष्ट्र बैंक अनुसन्धान विभाग प्रमुख प्रकाशकुमार श्रेष्ठले भने, विश्वव्यापी रूपमै मन्दी छ । यस्तो अवस्थामा नेपालमा मात्र विदेशी लगानी बढ्ने भन्ने हुँदैन । यस्तो अवस्थामा धेरैभन्दा धेरै विदेशी लगानी नेपाल भित्र्याउन विद्यमान नीतिगत व्यवस्था र संरचनात्मक प्रणालीमा सुधार आवश्यक रहेको पनि उनको भनाइ छ । तत्कालका लागि विदेशी लगानी घट्नुको कारण कोभिड देखिए पनि नेपालको संरचनागत र प्रक्रियागत अवरोध मुख्य कारण भएको राष्ट्रिय योजना आयोगका एक पूर्वउपाध्यक्षको दाबी छ । विदेशी लगानी सम्बन्धमा नीतिगत र संस्थागत विषयमा तालमेल भएन । लगानीकर्ता आकर्षित गर्न विभिन्न सुविधा घोषणा गर्ने तर तिनलाई कार्यान्वयन नगर्ने प्रवृत्ति हाबी भयो, ती उपाध्यक्षले भने, लगानीमैत्री वातावरणका लागि अझै पनि धेरै प्रक्रियागत अवरोध देखिएका छन् । उल्लिखित समस्या समाधान गर्नकै लागि लगानी बोर्ड र उद्योग विभागमा एकद्वार प्रणालीको सुरुवात भए पनि ती पर्याप्त नभएकाले अपेक्षित रूपमा विदेशी लगानी भित्रिन नसकेको उनको दाबी छ । नीति निर्माता र कर्मचारीतन्त्रबीच तालमेल नभएकै कारण समस्या निम्तिएको उनले बताए । नीति निर्माताले जसरी भए पनि धेरै लगानी भित्र्याउन खोज्ने तर कर्मचारीतन्त्रले पुरानै प्रक्रिया नछोड्ने, रिजल्टभन्दा प्रक्रियालाई बढी प्राथमिकता दिने प्रवृत्ति कायम छ । यो पनि समस्या बनेको छ, ती उपाध्यक्षले थपे ।हरेक वर्ष नेपाल भित्रिने एफडीआईको तुलनामा सोही अवधिमा नेपालबाट बाहिरिने लाभांशबापतको रकम धेरै रहेको राष्ट्र बैंकको एक सर्वेक्षणले देखाएको छ । नेपालमा विभिन्न क्षेत्रका ५५ वटा राष्ट्रबाट एफडीआई आउने गरेको भए पनि हरेक वर्ष विदेशी लगानीको लाभांशबापत बाहिरिने रकम धेरै रहेको गत भदौमा राष्ट्र बैंकले सार्वजनिक गरेको प्रत्यक्ष वैदेशिक लगानीसम्बन्धी सर्वेक्षण प्रतिवेदन, ०७७७८ ले देखाएको थियो ।आर्थिक वर्ष ०७७७८ मा नेपालमा प्रत्यक्ष वैदेशिक लगानीमा सञ्चालितमध्ये कुल १ सय ९७ कम्पनीको नमुना छनोट गरी राष्ट्र बैंकले सर्वेक्षण गरेको थियो । उक्त अवधिसम्म करिब २ खर्ब २८ अर्ब रुपैयाँ बराबर एफडीआई मात्र लगानीमा छ । सर्वेक्षणका अनुसार आर्थिक वर्ष ०७७७८ मा नेपालमा कुल १९ अर्ब ५१ करोड रुपैयाँ एफडीआई भित्रिएको छ । तर सोही आर्थिक वर्षमा विदेशी लगानीबापतको लाभांशका रूपमा मात्र करिब २६ अर्ब रुपैयाँ बाहिरिएको छ । यसरी फिर्ता हुने विदेशी लगानी र हरेक वर्ष लाभांशबापत बाहिरिने रकम जोड्दा ठूलो परिमाणमा विदेशी मुद्रा बाहिरिने जानकारहरू बताउँछन् । हरेक वर्ष नेपाल भित्रिने एफडीआई सोही वर्षको मात्र हुने तर उक्त अवधिमा लाभांशका रूपमा बाहिरिने रकम हालसम्मको सबै एफडीआईको भएकाले भित्रिनेभन्दा बाहिरिने रकम धेरै देखिएको हुन सक्ने राष्ट्र बैंकले प्रस्ट्याएको छ । मुलुक भित्रिएको एफडीआईमध्ये आधाभन्दा बढी (करिब ५६ प्रतिशत) वाग्मतीमा मात्र केन्द्रित रहेको सर्वेक्षणले देखाएको छ । दोस्रोमा धेरै विदेशी लगानी केन्द्रित रहेको प्रदेश १ हो भने तेस्रोमा गण्डकीमा धेरै विदेशी लगानी रहेको सर्वेक्षणले औंल्याएको छ ।"
सार्वजनिक निकायमा नेपाली उत्पादन प्रयोग गर्नुपर्ने,"काठमाडौं (कास) सबै मन्त्रालय मातहतका निकाय तथा आयोगले आयोजना गर्ने अतिथि सत्कार एवं चियाखाजामा अनिवार्य नेपाली उत्पादन प्रयोग गर्नुपर्ने भएको छ । उद्योग मन्त्रालयले शुक्रबार जारी गरेको विज्ञप्तिमा सरकार मातहतका निकाय तथा अन्य आयोगलाई अतिथि सत्कार एवं चिया खाजामा नेपाली उत्पादन प्रयोग गर्न भनिएको छ ।सार्वजनिक निकायले आफ्नो उपयोगका लागि स्टेसनरी, फर्निचरफिक्चर्स, मेसिनरी औजार जस्ता मालसामान किन्दा उपलब्ध भएसम्म सबै नेपाली उत्पादन नै खरिद गर्नुपर्ने र उपलब्ध नभए न्यूनतम ५० प्रतिशत स्वदेशी मालसामान खरिद गर्नुपर्ने विज्ञप्तिमा उल्लेख छ । सार्वजनिक खरिद नियमावली, ०६४ को नियम १७ बमोजिम कुनै विधि छनोट गरी खरिद गर्दा विदेशी मालसामानभन्दा नेपालमा उत्पादित मालसामान १५ प्रतिशत महँगो भए तापनि नेपाली मालसामान नै खरिद गर्नुपर्ने व्यवस्था रहेको भन्दै सोही बमोजिम खरिद गर्नुपर्ने मन्त्रालयले जनाएको छ ।स्वदेशी माल सामान वा वस्तुको उत्पत्ति प्रमाणपत्रको विवरण नेपाल उद्योग वाणिज्य महासंघ, नेपाल उद्योग परिसंघ, व्यापार तथा निकासी प्रवर्द्धन केन्द्र र नेपाल चेम्बर अफ कमर्स तथा मतहतका निकायले आफ्नो वेबसाइटमा प्रकाशन गर्ने र सार्वजनिक निकायले उक्त विवरणलाई समेत आधार लिई स्पदेशी वस्तु खरिद गर्नुपर्नेछ । स्वदेशी मालसामान उत्पादन गर्ने उत्पादकले सार्वजनिक निकायमा आफ्नो उत्पादनलाई सूचीकृत गराउनुपर्ने मन्त्रालयले जनाएको छ । प्रधानमन्त्री पुष्पकमल दाहाल नेतृत्वको सरकारले पुस २५ मा स्वेदशी उत्पादन र स्वदेशी उपभोगलाई प्रोत्साहन गर्न सरकारका मुख्य सचिव र सचिवहरूलाई निर्देशन दिएको थियो । सरकारको नीतिगत प्राथमिकता र न्यूनतम कार्यक्रममा स्वेदशी उत्पादन र स्वदेशी उपभोगलाई प्रोत्साहन गरी बढ्दो व्यापार घाटा न्यूनीकरण गर्ने, स्वदेशी कच्चा पदार्थमा आधारित र आयात प्रतिस्थापन गर्ने प्रकृतिका उपभोग्य वस्तुको उत्पादन र उपभोगलाई जोड दिने उल्लेख छ ।"
केन्यालीले जिते पोखरा म्याराथन,"(गण्डकी) केन्याका स्टेफेन कोस्गेइले १७ औं सफल अन्तर्राष्ट्रिय पोखरा म्याराथनको उपाधि जितेका छन् । कोस्गेइले लगातार पोखरा म्याराथन जितेका छन् । शनिबार पोखरा रंगशालाबाट सुरु म्याराथनमा उनले २ घण्टा २० मिनेट ७ सेकेन्डमा दूरी ४२१९५ किलोमिटरको दौड पूरा गरे । यसअघि १६ औं संस्करणमा कोस्गेइले २ घण्टा १९ मिनेट ४३ सेकेन्डमा दूरी पूरा गरेका थिए । केन्याकै अर्का धावक जुलियस ओहोमे दोस्रो भए । ओहोमे ३० सेकेन्ड पछाडि रहे । उनले २ घण्टा २० मिनेट ३७ सेकेन्डमा दूरी पूरा गरे । आर्मीका होमलाल श्रेष्ठ तेस्रो भए । उनले २ घण्टा २५ मिनेट २४ सेकेन्डमा दूरी पूरा गरे । कोस्गेइले ५ लाख, ओहोमेले ३ लाख र तेस्रो भएका होमलालले २ लाख रुपैयाँ पुरस्कार पाए । महिलातर्फ हाफ म्याराथन पुलिसकी राजपुरा पछाईंले जितेकी छन् । उनले २१ किलोमिटरको दूरी १ घण्टा २१ मिनेट ११ सेकेन्डमा पूरा गरिन् । एपीएफकी वृन्द्राधन्के श्रेष्ठले १ घण्टा २६ मिनेट २८ सेकेन्डमा दूरी पूरा गर्दा तेस्रो भएकी आर्मीकी पूर्णलक्ष्मी न्यौपानले १ घण्टा ३१ मिनेट ४ सेकेन्ड लगाइन् । राजपुराले १ लाख ५० हजार, वृन्द्राले १ लाख र पूर्णलक्ष्मीले ७५ हजार पुरस्कार पाए । १० किमि महिलातर्फ एपीएफकी आशा रावतले जितेकी छन् । उनले ५० मिनेट १२ सेकेन्डमा दूरी पूरा गर्दै ३० हजार प्राप्त गरिन् । पुलिसकी धाविका बृष्मा कुमाल ५० मिनेट २९ सेकेन्डबाट दोस्रो भइन् । आर्मीकी कल्पना खड्का ५१ मिनेट ०६ सेकेन्डबाट तेस्रो भइन् । पुरुष १० किमि दौडमा आर्मीका धावक सञ्जय श्रेष्ठ विजेता भए । उनले ३६ मिनेट २९ सेकेन्डबाट ३० हजार पुरस्कार जिते । आर्मीकै धावक सुवास कार्की दोस्रो भए भने पाँचथरका दीपक सुहाङ तेस्रो भए । सुवासले ३६ मिनेट ५४९ सेकेन्ड र सुहाङले ३७ मिनेट लगाए । उनीहरूले क्रमशः २० र १५ हजार पुरस्कार पाए । गण्डकी प्रदेशस्तरीय प्रतिस्पर्धामा लमजुङका रामजी बस्नेतले उपाधि जिते । उनले २ घण्टा ४१ मिनेट ३२ सेकेन्ड लगाए । उनले ५० हजार प्राप्त गरे । गोखराका नीरज भट्ट क्षेत्री दोस्रो भए । उनले २ घण्टा ४५ मिनेट १३ सेकेन्डबाट ३० हजार पुरस्कार जिते । गोरखाका श्याम मगरातीले २ घण्टा ५० मिनेट १३ सेकेन्डबाट तेस्रो स्थान हात पारे । उनले २० हजार पाए । रुटको समस्यै समस्यापोखरा म्याराथनमा बेलायतबाट सहभागी हुन आएका थिए, पाण्डव महतो । क्यान्सर लागेर निको भएका उनी विश्वका धेरै म्याराथनमा सहभागी हुने गरेको दाबी गर्छन् । उनी लन्डन म्याराथनका लागि तयारीस्वरुप पोखरा म्याराथनमा भाग लिन आएको बताउँछन् । तर उनले पोखरामा म्याराथन पूरा भने गर्न सकेनन् । कारण हो, संकेतहरू नराखिनु । बाटोमा सिंग्नल देखाउने कोही भएनन्, बाटै नचिनेर फर्कनुपर्यो, उनले भने । उनी १० किमि दौडिएपछि आएको चौबाटोबाट कुन रुट दौडने नै बिर्सेपछि पोखरा रंगशालामै फर्केका थिए । दौडिन त १५ किलोमिटर दौडिएँ, ५ किलोमिटर त भौतारिँदै दौडेको हुँ, आफ्नो गुगल म्याप देखाउँदै भने ।धावकहरूले पोखरा म्याराथनमा रुटका कारण समस्या झेलेको प्रतिक्रिया दिए । महिलातर्फ हाफ म्याराथनमा पहिलो भएकी राजपुराले पनि प्रतियोगिता पुरस्कार र निरन्तरताका हिसाबले राम्रो भए पनि रुट भने ठीक नभएको बताइन् । अपडाउन छ, रुटचाहिँ अलि ठीक भएन, उनले भनिन् । म्याराथनमा दोस्रो भएका जुलियसले पनि आफूले रुटमा धेरै समस्या झेलेको सुनाए । एकएक किलोमिटरमा मार्क राख्नुपर्ने भए पनि मार्क नराख्दा दौड्ने खेलाडी झुक्किएको उनको अनुभव छ । रुटमा पर भाग्दा ट्राफिकको पनि समस्या झेलेको उनको अनुभव छ । रुट मनपरेन, व्यवस्थित नै थिएन । अर्को वर्ष सुधारिन्छ भन्ने आस छ, उनले भने ।"
भारतसँग अर्को बराबरी,"काठमाडौं (कास) नेपाली महिला राष्ट्रिय फुटबल टिमले जवाहरलाल नेहरू रंगशाला चेन्नईमा शनिबार भएको भारतविरुद्धको दोस्रो मैत्रीपूर्ण खेल गोलरहित बराबरीमा टुंग्याएको छ ।फिफा वरीयतामा ४२ स्थान माथि रहेको घरेलु टिमले खेलमा पकड कायम राख्यो र शृंखलाबद्ध आक्रमण पनि गर्यो । तर, उसले सहज अवसर पनि गोलमा परिणत गर्न सकेन । यस्तोमा नेपाली डिफेन्स र गोलकिपर एन्जिला तुम्बापोले केही राम्रो प्रदर्शन गरिन् । गत बुधबार यही रंगशामा भएको खेलमा सावित्रा भण्डारीले अन्त्यतिर दुई गोल गरेपछि नेपालले खेल नाटकीय रूपमा २२ मा टुंग्याएको थियो ।सावित्राले शनिबार पनि दुई अवसर पाएकी थिइन् । तर, पहिलो हाफमो उनको फ्रीहेडरमा बल पोस्टबाहिर गयो । दोस्रो हाफमा पोस्ट नजिक पाएको अर्को अवसरमा उनको प्रहार सटिक भएन । उनले ६४ औं मिनेटमा दिएको आकर्षक बललाई अमिशा काकीले सिक्स यार्ड भित्र उपयोग गर्न नसक्दा नेपाल गोकलो खाता खोल्न असफल रह्यो । भारतले भने शृंखलाबद्ध आक्रामण गर्यो । केही अनावश्यक फाउल खेलेकी डिफेन्डर हीराकुमारी भुजेलले दोस्रो हाफमा गोललाइनबाट बल क्लियर गरेकी थिइन् ।डालिमा चिब्बरको फ्रिकिकमा करिश्माले ९० औं मिनेटमा प्रहार गरेको बलमा एन्जिलाले उत्कृष्ट बचाउ गर्दै नेपाली टिमको संकट टारिदिइन् । थप केही बचाउ गरे पनि उनी पूरा खेलमै बल नियन्त्रण गर्न संघर्षरत् थिइन् र पोजिसनमा नरहदा बेलाबेला टिमलाई संकट उत्पन्न भएको थियो । नेपाली महिला टिम भारतविरुद्ध लगातार तीन खेलमा अपराजित रह्यो । गत असोजमा दशरथ रंगशालामा भएको साफ महिला च्याम्पियनसिपमा नेपालले भारतलाई १० ले पराजित गरेको थियो । दुवै टिमले ओलम्पिक छनोटको तयारीमा मैत्रीपूर्ण खेल खेलेको हो ।"
प्रिन्स र जेसिका फाइनलमा,"विराटनगर (कास) पुलिसका प्रिन्स दाहाल र एपीएफकी जेसिका गुरुङ शनिबार लिनिङ १२ औं पुष्पलाल स्मृति राष्ट्रिय वरीयता ब्याडमिन्टन प्रतियोगिताको फाइनलमा पुगेका छन् । शीर्ष १६ वरीयताका खेलाडीको पुरुष एकल सेमिफाइनलमा प्रिन्सले आर्मीका रुकेश महर्जनलाई २१९, २११७ ले पराजित गर्दै फाइनल तय गरे । उपाधीका लागि प्रिन्सले आर्मीका प्रफुल महर्जनसँग प्रतिस्पर्धा गर्नेछन् । प्रफुलले पुलिसका विष्णु कटुवाललाई २११८, २१७ ले पराजित गरेका थिए । इटहरीमा गत साता प्रथम मुख्यमन्त्री सगरमाथा राष्ट्रिय वरीयता ब्याडमिन्टनमा प्रफुललाई पराजित गर्दै प्रिन्सले उपाधि जितेका थिए । महिला शीर्ष १२ वरीयताका खेलाडीको प्रतिस्पर्धामा इटहरीकी विजेता जेसिकाले पुनः एक पटक राष्ट्रिय च्याम्पियन रसिला महर्जनलाई १४२१, २११६, २११२ ले पराजित गर्दै फाइनलमा तय गरिन् । उनले अब आर्मीकी अनुमाया राईसँग फाइनल खेल्नेछिन् । अनुले आर्मीकै प्राथना देउवालाई २११२, २१११ ले हराइन् । पुरुष शीर्ष १६ वरीयताबाहेक पुरुष एकलमा आर्मीका पविन लिनथेप र एपीएफका सुजन थापा फाइनल पुगेका छन् । पविनले आर्मीकै हिमाल चन्दलाई २११९, १३२१, २११९ ले र सुजनले एपिएफकै प्रनिशसिंह ठकुरीलाई २११८, १७२१, २१६ ले हराए । महिलतर्फ शीर्ष वरीयताबाहेक विधामा आर्मीकी विष्णा विष्टले पाँचथरकी रिना तामाङलाई २११५, २११३ ले पराजित गरिन् । उनले झापाकी अञ्जना राईसँग प्रतिस्पर्धा गर्नेछिन् । अञ्जनाले आर्मीकी टिशारानी शाक्यलाई २१६, २११३ ले हराइन् । यू१७ तर्फ एपीएफका रोशन साउद र आर्मीका अनिल मल्ल फाइनल पुगे । रोशनले आर्मीका कविर केसीलाई २११३, १९२१, २११५ ले र अनिलले दाङका सनौला रैनीलाई २११५, २११५ ले हराए । महिलामा आर्मीकी रिहाना शेरचनले कास्कीकी निभा राईलाई २११४, २११३ ले हराएर आर्मीकी टिशासँगको भेट पक्का गरिन् । टिशाले ताप्लेजुङकी नुमा लिम्बूलाई २११९, २१११ ले हराइन् ।"
हिमालयन शेर्पा विजयी,मकवानपुर (कास) हिमालयन शेर्पा क्लब स्थानीय तह सहिद स्मृति मकवानपुर गोल्डकप फुटबलको अन्तिम चारमा पुगेको छ । पिप्लेक्याम्पा रंगशालामा शनिवार अन्तिम क्वाटरफाइनलमा फ्रेन्ड्स क्लबलाई २१ ले पराजित गर्दै हिमालयले सेमिफाइनल तय गरेको हो ।हिमालयनका अमृत श्रेष्ठ र कप्तान विश्वास श्रेष्ठले एकएक गोल गरे । पहिलो हाफ बराबरी टुंगिएको खेलमा ४८ औं मिनेटमा अमृतले गोल गर्दै हिमालयनलाई अग्रता दिलाए । कप्तान विश्वासको फ्रिकिकमा अमृतले गोल गरेका थिए । फ्रेन्ड्सका एन्जल महर्जनले ६८ औं मिनेटमा करिब ३० यार्ड टाढाबाट प्रहार गरेको बल सिधै पोस्टभित्र छिरेको थियो । कप्तान विश्वासले खेलको ८१ औं मिनेटमा बक्सभित्र फ्रेन्ड्सका डिफेन्डर असिम भुसाल र गोलरक्षक विशाल सुनुवारलाई छक्याउँदै उत्कृष्ट गोल गरे ।हिमालयन शेर्पाका कप्तान विश्वास म्यान अफ द म्याच चुनिए । उनले १० हजार पाएका छन् । हिमालयन शेर्पाले फाइनल पुग्नका लागि क्यामरुनी टोली एभिनियर एफसीसँग प्रतिस्पर्धा गर्नेछ । आइतबार मनाङ मर्स्याङ्दी र एपीएफ क्लबबीच प्रतिस्पर्धा हुनेछ ।
बुटवलमा टेनिस खेलाडीको जमघट,"लुम्बिनी (कास) लन टेनिस प्रतियोगिताको कुम्भमेला बुटवलमा सुरु भएको छ । देशैभरका खेलाडीको जमघट छ । देवीनगरस्थित टेनिस कम्प्लेक्सको नमुना टेनिस कोर्टमा शनिबारदेखि टेनिसको राष्ट्रिय प्रतियोगिता सुरु भएको हो । रूपन्देही लन टेनिस संघको आयोजनामा सुरु प्रथम मेयर कप तथा पाँचौं राष्ट्रिय खुला टेनिस प्रतियोगिताको उद्घाटन बुटवल उपमहानगर प्रमुख खेलराज पाण्ड्येले गरे । उनले खेलकुद पूर्वाधार निर्माण र विकासका लागि स्थानीय पालिका सहयोग गर्न तयार रहेको बताए । आधुनिक र नयाँ खेलका साथै यहाँका परम्परागत खेलको संरक्षणमा पालिका योजनाबद्ध रूपमा लागेको छ, उनले भने । संघका अध्यक्ष गोपाल ज्ञवालीले काठमाडौं केन्द्रित रहेको टेनिसलाई छोटो समयमा मोफसलमा स्थापित गराउँदै उमेर समूहका खेलाडी उत्पादन गर्न केही हदसम्म सफल भएको बताए । नेपाल लनटेनिस संघका उपाध्यक्ष विनोद कायस्थले पनि सम्बोधन गरे । शनिबार पुरुष ३५ वर्षमाथि सन्तोष खत्रीले नवीन श्रेष्ठलाई ६२, ६१ ले हराए । नीरज थापाले अनिल सेन्चुरीलाई ६१, ६१ ले, अनिल शाहीले सबर मियालाई ६१, ६० ले, सञ्जयप्रकाश श्रेष्ठले विकास गुरुङलाई ६०, ६० ले, लक्ष्मण तामाङले चुमविक्रम शाहलाई ६३, ६४ ले, राजन पौडेलले सोम रानालाई ६०, ६० ले र सीमान्त गुरुङले प्रकाशराज वाग्लेलाई ६१, ६२ को सेटमा हराए ।मेन्स सिंगलतर्फ आशिष खड्काले सम्भवविक्रम शाहलाई ६४, ६३ ले, प्रितम परियारले प्रमोद थापालाई ६०, ६० ले, निशान श्रेष्ठले निहालजंग थापालाई ७६, ६४, ६४ ले, विष्णु नेपालीले देवाशिष राउलेलाई ६२, ६१ ले, सन्तोष खत्रीले निजेश महर्जनलाई ६३, ६३ को सोझो सेटमा पराजित गरे । ४५ वर्षमाथि विश्वास थापाले विष्णुप्रसाद चापागाईलाई ५७, ६२, ११९ ले हराए । १२ इभेन्टमा खेल हुनेछ ।"
जसले स्थानीय सरकार हाँकिरहेका छन्,"समुन्नत र सभ्य समाजको आधारभूत पहिचान हो, लैंगिक समानता । सिलसिलेवार रूपमा नेपालमा भएका राजनीतिक आन्दोलनको निचोड २०७२ को संविधानलाई मान्ने हो भने त्यसको मुख्य विशेषता हो, लैंगिक समानता, जसले राज्यका हरेक तह र तप्कामा महिला नेतृत्व अनिवार्य गरेको छ । यद्यपि, संवैधानिक अभ्यास सन्तोषजनक छैन । सरकारी, गैरसरकारी र निजी क्षेत्रमा जस्तै राजनीतिमा पनि महिला प्रतिनिधित्व अपर्याप्त छ । अकाट्य संवैधानिक व्यवस्थाका बाबजुद पुरुष बहुल दलहरूले महिलालाई किनारामा धकेलिरहेका छन् । चुनावी मैदानमा महिलालाई निषेध गर्ने वा अवसर दिनैपरे कानुनी छिद्रहरू खोजेर पछि पार्ने अभ्यास भइरहेका छन् । यति हुँदाहुँदै पनि यही वर्षको सुरुवातमा भएको स्थानीय निर्वाचनले निराशाको बादलभित्र आशाको घेरा देखाइदिएको छ, जसले बदलिँदो नेपालको नक्सामा लैंगिक समानताको बिम्ब देखाउँछ । स्थानीय नेतृत्वका लागि भएको प्रतिस्पर्धामा ५५ हजार ६ सय ९९ महिला अगाडि सरेका थिए । जसमध्ये १४ हजार ४ सय २ विभिन्न पदमा निर्वाचित भएका छन् । २०७४ को स्थानीय निर्वाचनमा १८ महिला पालिका प्रमुखका रूपमा निर्वाचित भएकामा यो संख्या अहिले २५ पुगेको छ । ७ सय ५३ स्थानीय तह भएको देशमा यो संख्या आफैंमा नगण्य हो तर ती महिलाले संगठित रूपमा उठाउने आवाज, अघि सार्ने योजना र प्रस्तुत गर्ने उदाहरणलाई कसैले चाहेर पनि छायामा पार्न सक्दैन । राणा शासनको अन्त्यपश्चात् संवत् २०१० मा काठमाडौं नगरमा भएको पहिलो निर्वाचनमा साधनादेवी प्रधानले नेपालको पहिलो स्थानीय जनप्रतिनिधिका रूपमा इतिहास रचेकी थिइन् । त्यसपछिको लामो अन्तरालमा महिलाहरू नेतृत्वमा पुग्ने क्रम रोकिएको छैन, संख्या पनि घटेको छैन । महिला नेतृत्वलाई पृष्ठभूमिमा राखेर पुरुषले नै शक्ति अभ्यास गरिरहेका उदाहरण पनि सतहमा नआएका होइनन् । तर, मूल प्रवृत्तिमा भने महिला नेतृत्व आफ्नै बुतामा झाँगिँदै र फैलिँदै छ ।पारिवारिक विरासतमा सत्ता पाएका केही अभिजातीय व्यक्तिविशेषलाई बिर्सने हो भने स्थानीय तहको नेतृत्वमा आएका धेरैजसो महिलाको पृष्ठभूमि संघर्षले भरिएको छ । राजनीति अँगालेपछि उनीहरूले भोगेको साझा अनुभव तीतो छ, जसमा अनुदार सामाजिक मान्यता र अभ्यासले सिर्जना गरेको विभेद मात्र छैन, कानुनी संरचनासमेत महिलाप्रति असंवेदनशील भएकाले त्यसलाई हाँक दिने गरी अघि बढ्न खोज्दा समाजको ठूलो तप्काले अवरोध गरेको अनुभव प्रत्येक निर्वाचित महिलाहरूको छ । तर, राज्य र समाजको यो नकारात्मक पक्षलाई ऊर्जा का रूपमा उपयोग गरेर महिलाहरू नेतृत्वमा उदाएका छन् । अघि बढ्दा आइलागेका आर्थिक, पारिवारिक र सामाजिक तगाराबीच उनीहरूले पाएको सफलताको अर्थ झन् ठूलो छ ।स्थानीय तहमा पुगेको महिला नेतृत्वलाई संख्यामा मात्र गणना गर्नु अन्यथा हुनेछ । पुरुष मनोविज्ञानले मनन गर्न नसक्ने मातृ तथा बाल स्वास्थ्य, यौनिक संवेदनशीलता र हिंसाका छद्म प्रवृत्तिलाई महिला नेतृत्वले सजिलै बुझ्न सक्छ । आफ्नो मर्म बुझ्नेलाई नेतृत्वमा पाउँदा एकातिर आम रूपमा महिलाको आत्मबल बढाएको छ भने अर्कातिर यसले सतहमा आउन नसकेका सामाजिक र आर्थिक विभेदका मुद्दालाई बहसमा ल्याउन र सम्बोधन गर्न उपयुक्त वातावरण सिर्जना गरेको छ । यो सुरुवात हो, जसलाई प्रोत्साहित गर्नु राजनीतिक दल, राज्य संयन्त्र र आम रूपमा सभ्य समाजको संवैधानिक कर्तव्य हो । महिला नेतृत्वको संघर्ष, शक्ति, योजना र दृष्टिकोणको सँगालोस्वरूप कान्तिपुरले ३० औं वार्षिक परिशिष्टांक तयार पारेको छ ।"
प्राथमिकतामा सामाजिक न्याय,"बालबालिका, वृद्धवृद्धा, महिला, अपांगता भएका र निम्नवर्गका सर्वसाधारणको स्वास्थ्योपचारको सेवा प्रभावकारी बनाउन पनि उनले बजेट छुट्याएकी छन् । औषधोपचारको अभावले कसैले ज्यान गुमाउनुपर्ने अवस्था नआओस् भन्नेमा आफू सचेत भएको उनले बताइन् । उनको प्राथमिकताको तेस्रो योजना भने नदी कटानको समस्या रोक्न स्थायी संरचना निर्माण हो । सडक, खानेपानी, बिजुली, सिँचाइजस्ता सदाबहार विकासका योजनाका अतिरिक्त सामाजिक रूपान्तरणका योजनामा आफू बढी संवेदनशील भएको उनको भनाइ छ । महिलाको क्षमता विकास र आर्थिक स्रोतमा उनीहरूको परर्निभरता घटाउन सकियो भने धेरै काम गर्न सकिन्छ भनेर केही विशेष कार्यक्रम उनले अघि सारेकी छन् । हरेक वडामा महिला लक्षित सीपमूलक कार्यक्रम छन्, कृषि उत्पादनबाट हुने आयआर्जनका कार्यक्रममा पनि महिलालाई प्राथमिकतामा राखिएको छ, उनले भनिन् । सामाजिक न्यायका मामिलामा सबैभन्दा बढी सजग ठान्ने उनले महिलाको नेतृत्वमा स्थानीय तह आउँदा पारदर्शिता र सुशासनमा वृद्धि हुने दाबी गर्छिन् । अवसर पाए महिलाले पुरुषले भन्दा राम्रो गर्न सक्छन् भन्ने उदाहरण स्थापित गर्नुपर्छ भन्ने मेरो मान्यता पनि हो, उनले भनिन् । महिलाले नेतृत्व गर्दा मानवीय संवेदनाका विषयमा बढी ध्यान दिएर सेवा दिइरहेको अनुभूति हुने गरेको उनले बताइन् । म जनप्रतिनिधि हुँ, मेरो चरित्र र कार्यशैलीले समाजलाई डोर्याइरहेको हुन्छ भन्ने हेक्का राख्न सकियो भने जनप्रतिनिधिप्रति बढेको वितृष्णा आधाभन्दा बढी सकिन्छ, उनले भनिन् । महिलाहरू राजनीतिमा आउने हो भने पद्धतिप्रति बढेका असन्तुष्टि घट्ने उनको भनाइ छ । तर महिलालाई राजनीतिमा आउन र आएपछि पनि नेतृत्वमा पुग्न त्यति सजिलो छैन भन्ने उनले बुझेकी छन् । महिलाले केही गर्न सक्दैनन् भन्ने सामाजिक मनोरोगले निकै जरा गाढेको छ । त्यसैले पनि दलहरूले महिलालाई अवसर दिन कन्जुस्याइँ गर्ने गरेका छन्, उनले भनिन् ।"
मेयर बन्न उपमेयरको परीक्षा,"छोरा नभई हुँदैन भन्नेहरूका लागि म आफैं जवाफ भएकी छु, भन्छिन्, मैले यसैलाई मेरो जीवनको सफलता नै ठानेकी छु ।जनप्रतिनिधिका रूपमा दोस्रो कार्यकाल भए पनि कार्यकारी अधिकारसहित स्थानीय तहमा काम गर्न पाएको चलाउनेको यो पहिलो अनुभव हो । यद्यपि उनी एउटा महिलाले जनप्रतिनिधिका रूपमा काम गर्दा सामना गर्नुपर्ने चुनौतीसँग परिचित छिन् । केही फरक काम गर्यो भने यो आफ्नो क्षमताले गरेको होइन भनेर कुनै पुरुषसँग नाम जोडिदिन्छन्, मानिसहरूको धारणाप्रति उनको दिक्दारी छ, केही कमजोरी भयो भने महिलाले के गर्न सक्थे भनेर खिसी उडाइहाल्छन् ।आफ्नो कार्यक्षमता र चरित्रमाथि गर्ने टीकाटिप्पणीहरूलाई खुट्टामा कुल्चेर आफू अघि बढिरहेको उनले बताइन् । महिलालाई समाजले गर्ने फरक व्यवहारजस्तै स्थानीय तहलाई संघले गर्ने गरेकामा उनको चित्त बुझेको छैन । उनी भन्छिन्, संघ र प्रदेशले ससर्त अनुदान बढाउने र वित्तीय अनुदान प्रत्येक वर्ष घटाइदिने गर्नाले भनेजस्तो काम हुन पाएको छैन । अनेकन समस्या भए पनि पालिका प्रमुखमा महिला हुँदा सेवा प्रवाहको गुणस्तर वृद्धि हुनुका साथै सामाजिक मनोविज्ञान पनि बलियो भइरहेको उनको दाबी छ । म महिला भएका कारण महिलाका समस्या अनुभव गर्न सक्छु । एक गाग्रो पानी बोक्न घण्टौं हिँड्नुको पीडा, ९ महिनाको गर्भ जाँच गर्न उकालो चढ्नुको पीडा, छोराछोरी हुर्काउँदा भोग्नुपर्ने समस्या म अनुभव गर्न सक्छु, भन्छिन्, त्यही पदमा पुरुष हुँदा ज्यादाभन्दा ज्यादा गरे हाम्रो दुःख अनुमानसम्म गर्छन् । अनुभव र अनुमान त अवश्य फरक छ । नगर प्रमुख पदमा महिला हुँदा जिल्लाभरिका महिलाहरूमा महिलाले पनि चाहेमा गर्न सक्छन् भन्ने आत्मविश्वास जागृत भएको उनको अनुभव छ । पालिकालाई शिक्षा, स्वास्थ्य, सामाजिक न्याय र पूर्वाधारको विकासका क्षेत्रमा आफ्नो कार्यकालमा उन्नत अवस्थामा पुर्याउने परिकल्पना उनको छ । अर्को निर्वाचनसम्म पालिकाको अनुहार फेर्ने संकल्पसहित आवधिक योजनासमेत निर्माण भइसकेको छ उनको नेतृत्वमा । कोभिडका कारण दुई वर्षसम्म थिलोथिलो भएको शैक्षिक गुणस्तर उकास्न स्वयंसेवक शिक्षकको व्यवस्था नगरपालिकाले गरेको छ । विपद् प्रतिरोधी विद्यालय बनाउनका लागि टिनको छानामुक्त विद्यालयको परिकल्पना पनि नगरले गरेको छ । महिला र बालबालिकाको पोषण तथा स्वास्थ्यलाई उनले प्राथमिकतामा राखेकी छन् । हजार दिनका सुत्केरी लक्षित कोसेली कार्यक्रम, घरघरमा करेसाबारी, गाउँगाउँमा प्रयोगशाला र बर्थिङ सेन्टरसहितको स्वास्थ्य केन्द्रजस्ता अभियान उनको नेतृत्वमा सुरु पनि भएका छन् । कृषि र उद्यमको क्षेत्रमा पनि उनी केही फरक काम गर्न खोजिरहेकी छन् । उद्योग र व्यावसायिक कृषि गर्न चाहनेलाई तालिम दिने र लागत साझेदारी गर्ने नीति बनाएका छौं, भन्छिन्, आर्थिक समुन्नतिका माध्यमबाट सामाजिक न्याय स्थापना गर्दै समाजमा रहेका छुवाछुत, छाउपडी, विभेदजस्ता कुरालाई हटाउन हामी योजनाबद्ध ढंगले अघि बढिरहेका छौं ।"
कर्णालीकी अब्बल,"महिलाको हातमा नगरप्रमुखको नेतृत्व आउँदा राजनीतिमा लागेका समग्र महिलाहरूलाई अघि बढ्न प्रेरणा मिल्ने उनको ठम्याइ छ । भन्छिन्, आउने दिनमा दिनमा प्रमुख पदमा महिलाले दाबी गर्न थप सहज भएको छ । उपप्रमुखको ५ वर्षको कार्यकाल पूरा गरेपछि मोहनमाया समाजको सबै तह र तप्कालाई छुने विकास गर्न जरुरी भएको निष्कर्षमा पुगेकी छन् । महिला जनप्रतिनिधि भएकाले स्वाभाविक रूपले महिलाको मुद्दालाई बढी महत्त्व दिएकी छु, उनले भनिन्, महिला आन्दोलनबाटै आएकाले मैले महिलाका धेरै समस्या बुझेकी छु र त्यसलाई हल गर्ने बाटामा लागेकी छु । कर्णालीमा बालविवाह र छाउपडी प्रथाजस्ता कुरीति धेरै छन् । यिनलाई हटाउने र सामाजिक न्यायको प्रत्याभूति दिलाउने कामलाई भौतिक विकासजत्तिकै महत्त्व दिएकी छन् उनले । शिक्षा, स्वास्थ्य र पूर्वाधारका अलावा महिला सशक्तीकरणको मुद्दा सधैं आफूले प्राथमिकतामा राखेको उनी बताउँछिन् । उनकै नेतृत्वमा नगरपालिकाले शिक्षामा १० वर्षीय रणनीतिक योजना तयार पारेर अगाडि बढेको छ । यसमा सबै बालबालिकालाई गुणस्तरीय र जीवनोपयोगी शिक्षा दिनेदेखि वीरेन्द्रनगरलाई शैक्षिक हब बनाउनेसम्मका योजना छन् । महिलाहरूलाई कानुनी सेवा निःशुल्क दिनेदेखि स्यानेटरी प्याड सबै स्वास्थ्यचौकीबाट निःशुल्क वितरण गर्ने काम पनि उनले अगाडि बढाएकी छन् ।गर्भवती महिलाहरूलाई निःशुल्क भिडियो एक्सरे र एम्बुलेन्स सेवा सुरु भइसकेको छ, उनले भनिन्, समस्यामा परेका महिलाहरूका लागि ५० जनाको क्षमताको सुरक्षित आवासगृह पनि निर्माण गरिसकेका छौं । ढकालकै नेतृत्वमा एक घर एक महिला स्वरोजगार, वीरेन्द्रनगरको विकास र समृद्धिको मूल आधार नारासहित नगरपालिका अघि बढेको छ । उनले अहिलेसम्म नगरभित्रका ५ सय महिलालाई विभिन्न स्वरोजगारमूलक तालिम दिई आयआर्जनमा लगाएकी छन् । नगरपालिकाकै सहयोगमा ३५ महिलाले वीरेन्द्रनगरमा अटो चलाइरहेका छन् । ढाका बुनाइ, डेरी सञ्चालन, सेक्युरिटी गार्ड, साना उद्यमलगायतलाई प्राथमिकता दिई यो कार्यक्रम सुरु गरिएको हो । अहिले पनि महिलाहरूलाई उनीहरूले इच्छाएको तालिम दिलाउने गरी फाराम भराएका छौं, भन्छिन्, उहाँहरूलाई विभिन्न व्यावसायिक तालिम दिएर आत्मनिर्भर बनाउन खोजेका छौं, मेरो कार्यकालभित्र कम्तीमा ५ हजार महिलाहरू आत्मनिर्भर बन्ने गरी नेतृत्व विकासका कार्यक्रमलाई प्राथमिकतामा राखेको छु । स्थानीय तहमा महिला मेयर हुनुको अर्थ हो समावेशी विकासले प्राथमिकता पाउनु । ठूला पूर्वाधारका योजना निमार्ण देखी ससाना कुराहरूमा पनि महिला मेयरले ध्यान दिन सक्छन् भन्ने अनुभव उनीसँग छ । शिक्षा, स्वास्थ्य, सामाजिक न्याय र सीमान्तीकृत वर्गको सशक्तीकरणजस्ता मामिलाले आफू महिला भएका कारण बढी प्राथमिकता पाएको उनी ठान्छिन् । स्थानीय तहमा महिला प्रमुख हुँदा सेवा प्रवाहमा सबैको सहज पहुँच भएको अनुभव मैले गरेकी छु भन्छिन्, महिला मेयर भएपछि महिला तथा सीमान्तीकृत समुदायको सहज पहुँच भएको सेवाग्राहीले महसुस गरेका छन् ।नेतृत्वमा महिला हुँदा आम मानिसले गुनासो र मागहरू सजिलै राख्न सक्दा रहेछन् भन्ने अनुभव पनि उनको छ । पारदर्शिता र जवाफदेहिता अझै धेरै बढेको छ । योजना पनि महिला र सीमान्तीकृत वर्गको पक्षमा ज्यादा निमार्ण हुन थालेका छन् भन्छिन्, मेरो कार्यकालमा सामाजिक न्यायसहितको विकासमा पनि जोड हुनेछ । आफ्नो कार्यकालमा स्थानीय तहमा विकास निर्माणमा महिलाको सहभागिता बढेको देख्दा उनलाई खुसी लाग्छ । नेतृत्वमा भएका बेला गाउँघरमा जाँदा उनले अनेकन् रमाइला अनुभवहरू सँगालेकी छन् । कतिले उनलाई आफ्नै छोरीजस्तै रैछन् भन्छन्, कतिले दिदीबहिनीको साइनो गाँसेर कुराकानी गर्छन् । गाउँमा जाँदा धेरै माया पाउँछु कर्णालीकी एक्ली महिला मेयर भन्छिन्, विशेषगरी ज्येष्ठ नागरिकहरूले माया देखाउनुहुन्छ । अनि ससाना नानीहरूले हामी पनि हजुरजस्तै मेयर बन्ने के गर्नुपर्छ भन्दै प्रश्न पनि गर्छन् ।"
आधारभूत स्वास्थ्य सेवा मूल एजेन्डा,"भैरवीमा १८ करोड लगानीमा १५ शय्याको अस्पताल भवन बन्दै छ । सातै वडामा स्वास्थ्यचौकी स्थापना गरिएको छ । गाउँपालिकामै सुविधासम्पन्न अस्पताल निर्माण गरी बिरामीलाई जिल्ला सदरमुकाम, सुर्खेत र नेपालगन्ज जानुपर्ने बाध्यताको अन्त्य गर्न लागिएको उनको भनाइ छ । ग्रामीण क्षेत्रका महिला अन्यायमा पिल्सिरहेको, अधिकारका निम्ति बोल्न डराइरहेको शाहीको अनुभव छ । यस्तो अभ्यासलाई रोक्न गाउँपालिकाले पीडित महिला सम्पर्क केन्द्र स्थापना गरी समस्यामा परेका विपन्न महिलालाई निःशुल्क कानुनी सेवा दिन थालेको उनले जनाइन् । यसबाट अहिलेसम्म २५ जना महिला लाभान्वित भइसकेका छन् । एकल महिलाका लागि आकस्मिक कोष खडा गरेर त्यसमा पालिकाले झन्डै १ करोड रुपैयाँ विनियोजन गरिएको उनले बताइन् । अघिल्लो कार्यकालका जनप्रतिनिधिले अधुरै छाडेका झन्डै ४० योजना पूरा गर्न पनि उनी कस्सिएकी छन् । गाउँपालिकालाई विकास र सामाजिक विकासले हेर्नलायक बनाउने मेरो सपना छ, उनले भनिन्, विपन्न र लक्षित समुदायलाई विकासको मूलप्रवाहीकरणमा ल्याएर एकल महिला, दलित र विपन्नहरूलाई आत्मनिर्भर बनाउने काम पनि ५ वर्षभित्र पूरा गर्ने योजना छ । सामाजिक न्यायसहितको गाउँपालिका बनाउने लक्ष्यमा खटिएकी रीताले त्यसका निम्ति विकासका आधारभूत पूर्वाधारसँगै आत्मनिर्भर महिला जरुरी हुने बताइन् । स्थानीय तहको नेतृत्वमा महिला पुग्नुको अर्थ भनेको सरकारी संयन्त्रमा आम महिलाको पहुँच पुग्नु हो भन्ने उनको बुझाइ छ । नेतृत्वमा पुरुष भए पनि महिला भए पनि नीतिगत रूपमा फरक नपर्ने तर आम जनताको मनोभावमा त्यसले केही फरक पार्ने उनको भनाइ छ । संविधानमा समानताको व्याख्या जति गरे पनि व्यावहारिक रूपमा ठूलो वर्ग पछाडि परेको बताउँदै उनले आफ्नो कार्यकालमा महिलाका मुद्दा र उनीहरू सम्बन्ध कार्यक्रमले उच्च प्राथामिकता दाबी गरिन् । पुरुष प्रमुख हुँदा एक पटक कार्यकक्षमा नपुगेका महिला र पिछडिएका वर्ग अहिले सातामा एक पटक मेरो कार्यकक्षमा आएर विभिन्न विषयमा छलफल गर्नुहुन्छ, सुझाव दिनुहुन्छ, शाहीले भनिन्, मेरो प्रतिनिधित्वले निमुखा वर्गमा ऊर्जा मिलेको पाएकी छु ।पहिलो पटक जनप्रतिनिधि निर्वाचित भएकाले विकास र सार्वजनिक सेवा प्रवाहका काम सिक्दै गर्दै अघि बढिरहेको उनले बताइन् । जसरी हुन्छ पालिकालाई समृद्ध बनाउने गरी हामी लागेका छौं, उनले भनिन्, सामाजिक न्यायसहितको भैरवी बनाउने मेरो लक्ष्य हो ।"
सबैलाई समेट्ने सद्भावना,"२०५० सालमा परीक्षणकाल पार गरी एमाले पार्टी सदस्य भएकी उनी अनेमसंघ, नगर कमिटी, क्षेत्रीय कमिटी, गाउँ कमिटी, जिल्ला कमिटीमा नेतृत्व सम्हाल्दै हाल पार्टीको केन्द्रीय सदस्य छिन् र राजनीतिसँगसँगै उनी सामाजिक गतिविधिमा पनि उत्तिकै सक्रिय छिन् । सामाजिक विभेद र महिला हुनुको कारण भोगेका केही भोगाइ, पुरातनवादी सोच बदल्ने प्रयासमा भने अप्ठ्यारो परिस्थितिसँग जुधेरै अघि बढेको उनले बताइन् ।महिलाहरू नेतृत्वमा आउँदा सबैलाई समेटेर लैजाने प्रयास हुने अनुभव उनको छ । मातृत्वको भावनाले महिलाहरू ओतप्रोत हुनाले यस्तो भावना उनीहरूले गर्ने निर्णय र विकास निर्माणका प्राथमिकतामा पनि हुने उनी ठान्छिन् । नगरले बनाउने नीति तथा योजनाहरू महिलामैत्री सहर र बालमैत्री कसरी बनाउन सकिन्छ भन्नेबारे विमला सधैं सचेत देखिन्छिन् ।"
महिलाको आत्मविश्वास बढाउन अग्रसर,"२०७४ वैशाखमा पार्टी सदस्यता लिएकी उनी अखिल नेपाल महिला संघमा आबद्ध हुँदै अघि बढिन् । परिवारका केही सदस्यदेखि समाजकै एउटा तप्काको असहयोगका बावजुद २०७४ मा उनी उपाध्यक्ष निर्वाचित हुन पुगिन् । उमेरले ४१ लागेकी दर्लामीका १२ कक्षामा पढ्ने छोरा र ९ कक्षामा पढ्ने छोरी छन् । घरपरिवार र छोराछोरीको चित्त बुझाएर ६ वर्षदेखि जनप्रतिनिधिका रूपमा खटिँदा उनलाई छुट्टै आनन्द महसुस भएको छ । मान्छे जे काम गर्छ त्यसमा दत्तचित्त भएर लाग्नुपर्छ भन्ने सिकेकी छु, उनको सफलताको रहस्य छ, अहिले जसरी काम गरेकी छु त्यसलाई कमी हुन दिन्न र अझ राम्रो गर्ने प्रयास गर्नेछु ।"
'अध्यक्षसँग दिदीबहिनी',"शिक्षण पेसाबाटै आएका कारण सामुदायिक विद्यालयको शैक्षिक सुधारका लागि शिक्षकको मागका आधारमा क्षमता विकास र विषयगत तालिम, शिक्षकहरूलाई शैक्षिक अवलोकन भ्रमण, शैक्षिक सामग्री उपलब्ध गराउनेलगायतका काम उनको नेतृत्वमा भइरहेका छन् । अध्यक्षसँग सुत्केरी कार्यक्रम मार्फत नियमित जाँच गराएर त्यहीँ सुत्केरी गराउनेलाई पालिकाले २५ सय रुपैयाँ प्रदान गर्न थालेको छ । उनले नेतृत्व सम्हालेपछि पालिकाले ४० वर्षभन्दा माथिका महिलाको पाठेघरको स्क्रिनिङ कार्यक्रम सुरु गरेको छ । कार्यकाल सम्हालेको यतिका महिनामा उनले केही अनुभव बटुलेकी छन् । विद्यमान कर्मचारीतन्त्रका कारण हरेक क्षेत्रको अपेक्षित विकास हुन नसकेको तीतो यथार्थ आफूले भोगेको उनको भनाइ छ । म शिक्षण पेसाबाट आएकाले होला, एकदुई रुपैयाँ पनि एक्स्ट्रा खानुहुँदैन भन्ने मानसिकता छ । तर यता त्यस्तो हुँदो रहेनछ । कुनै कार्यक्रमलाई तीन लाख छुट्टिएको छ भने हामीले एक लाख जोगाएर काम गरौं न भन्ने हुन्छ । तर कर्मचारीमा त्यस्तो नहुँदो रहेछ । बिल मिलाइवरी सबै खर्च गर्नैपर्ने । त्यसले त कसरी विकास हुन्छ र ? कर्मचारी र ठेकेदारहरूको मिलेमतोकै कारण लाखौं रुपैयाँ उठ्ने नदीजन्य पदार्थबाट पालिकाले फाइदा लिन नसकेको उनको गुनासो छ । कैयौं पटक हामीले दोहन भयो भनेर पुलिसलाई खबर गर्यौं । प्रहरी र ठेकेदारबीच सेटिङ हुँदो रहेछ कि कसो हो, त्यहाँ पुगेर पनि पुलिस कसैलाई देखिएन भन्दै फर्किन्छन्, उनले भनिन्, ठेक्का लगाउँदा कसैले नहाल्ने, नदीमा ढुंगागिट्टी पनि नरहने । यसले त पालिकालाई ठूलो नोक्सान भएको छ । आफू महिला भएकै कारण अरूले भन्दा फरक र उदाहरणीय काम गर्ने हुटहुटी भए पनि नियमित कामकाजकै कारण विशेष योजनाहरूतिर सोच्नै नपाएको उनले बताइन् ।"
महिलालाई महिलाकै भर,"पढाइ सकेपछि गण्डकीको यात्रा पूर्णकालीन राजनीतिमा भन्दा पनि जागिरतिर मोडिएको थियो । २०५४ सालदेखि २०६३ सालसम्म अस्थायी र त्यसपछिका ११ वर्ष स्थायी शिक्षकको रूपमा उनले काम गरिन् । शिक्षक हुँदा पनि उनको राजनीतिक यात्रा सँगसँगै जारी थियो । भन्छिन्, जसरी आमा र हजुरबुबाले साथ दिएर विद्यार्थीकालमा अगाडि बढ्न सकेँ, त्यसरी नै विवाहपछि पति र ससुराको साथ पाएँ । नेविसंघको सदस्य, महिला संघ र शिक्षक संघमा आबद्ध हँॅदै उनको राजनीतिक यात्रा अघि बढिरह्यो । यही यात्राले उनलाई गाउँपालिको नेतृत्वसम्म पुर्यायो ।संविधान जारी भएपछिको पहिलो स्थानीय चुनाव २०७४ मा गण्डकीले आफूलाई राजनीतिमा परीक्षण गर्ने विचार गरिन् । शिक्षणबाट जागिरबाट राजीनामा गरेर उनले गाउँपालिकाको अध्यक्षको उम्मेदवारी दिइन् तर जित्न भने सकिनन् । यद्यपि, यो पराजयले उनलाई राजनीतिबाट पर धकेल्न भने सकेन । नामझैं निरन्तर प्रवाहशील गण्डकीले पार्टीबाट दोस्रो पटक पनि अध्यक्ष पदमै टिकट पाइन् । यस पटक भने उनले जित हात पारिन् । मैले हारलाई हार मानिनँ, बरु जितको खुड्किलो बनाएँ, भन्छिन्, यसका लागि मलाई सिंगै पाँच वर्ष मिहिनेत भने गर्नुपर्यो ।बागलुङका १० वटा पालिकामध्ये ४ नगरमा प्रमुख र उपप्रमुख तथा ४ वटा गाउँपालिकाका अध्यक्ष र उपाध्यक्ष दुवै पुरुष हुँदा उनी मात्रै एक्ली महिला भइन्, गाउँपालिकाको अध्यक्षमा निर्वाचित हुने । गत वर्ष भएको कांग्रेस महाधिवेशनमा पार्टीको जिल्ला सचिव भएकी उनी त्यसलगत्तै भएको स्थानीय तह निर्वाचनमा गाउँपालिका अध्यक्ष चुनिएकी हुन् । ७७ जिल्लाको कांग्रेस जिल्ला कार्यसमितिमा पाल्पा र बागलुङमा मात्रै महिला सचिव छन् । त्यसैले उनी पार्टीको जिल्ला कार्यसमितिको सचिव हुनुको पनि विशेष अर्थ छ । महिला भएकै कारण पछि नपर्ने बरु हरेक ठाउँमा हस्तक्षेपकारी रूपमा प्रस्तुत हुनुपर्छ भन्ने विचार भएकी थापा आफ्नो कार्यकालमा केही विशेष काम गर्ने योजनाका साथ अघि बढेकी छन् । भन्छिन्, मैले अध्यक्षहरूको निरन्तरताको मात्र खोजी गरेकी छैन, केही गरेर देखाउनुपर्छ भन्ने चाहना छ । महिलालाई सशक्तीकरण गर्दै उनीहरूमा नेतृत्व विकास गरेर तिनलाई राजनीतिमा उत्रन प्रेरित गर्न आफू लागिपर्ने उनले बताइन् । त्यसैले, पालिकाका लागि चाहिने सडक निर्माण र भौतिक पूर्वाधारको विकासका परम्परागत कामका अलावा गण्डकीको चासो महिला सशक्तीकरण, महिला स्वास्थ्य र महिला जागरणमा केन्द्रित छ । प्रसूति व्यथा लाग्दा सडक अभावले उपचार नपाएर मर्नेको संख्या शून्य बनाउन वडावडामा हेलिप्याड बनाउने योजना र त्यसका लागि बजेटसमेत विनियोजित छ, गण्डकीको योजना छ्, चालु वर्षभित्रै १० वटा हेलिप्याड त बनिसक्छन् । समयमा अस्पताल लान नसकेर महिलाको मृत्यु हुने अवस्था अब आउन नदिने उनले बताइन् । गाउँपालिकामा बर्सेनि ५ देखि ७ जनालाई हेलिकप्टरबाट उद्धार गर्नुपर्ने अवस्था छ । हेलिप्याड नहुनाले उद्धार हुन नसक्दा बागलुङमा बर्सेनि केही महिलाको प्रसूतिकालमा ज्यान जाने गर्छ । गण्डकी कुनै हालतमा पनि यो अवस्था रोक्ने योजनामा छिन् । हेलिप्याडका अतिरिक्त वडा तहमै स्वास्थ्य चौकी र ल्याब बनाउने तथा सुरक्षित सुत्केरी सेवा दिने व्यवस्था सुरु गरिसकेको र १५ शय्याको गाउँपालिका अस्पताल बनाउन जग्गा खरिदसमेत भइसकेकामा गण्डकीलाई गर्व छ । हरेक बालबालिकामा शिक्षाको पहुँच पुर्याउने मामिलामा पनि उनी लागिपरेकी छन् । त्यसैका लागि गाउँपालिकाले चालु आर्थिक वर्षमा १० वटा बालविकास केन्द्रको स्थापना गरिसकेको छ । यीसहित गरेर अब गाउँपालिकामा ६६ विद्यालय र ६४ बालविकास केन्द्र पुगेका छन् । गाउँपालिकाले यहाँको त्रिभुवन माविसहित १० वटा विद्यालयमा आवासीय सेवा दिने तयारी पनि थालेको छ । राष्ट्रिय प्रसारणको विद्युत् नपुगेकाले विद्युत् अभावमा स्वास्थ्य चौकीको सेवा चुस्त नभएपछि गाउँपालिकाले विद्युतीकरण थालेको छ । उनको नेतृत्वमा उज्यालो बडिगाड भन्ने नारासहितको नीति कार्यक्रम र बजेट निर्माण भइसकेको छ । ४३ वर्षीया थापाका अनुसार स्थानीय तहको नेतृत्व महिलाको हातमा भए पनि समाजको बुझाइ भने पुरुषप्रधान नै छ । कतिसम्म भने, मानिसहरू उनलाई स्थानीय सरकारको प्रमुख हो भनेर सुरुमा पत्याउनसमेत पनि तयार भएनन् । कार्यालयमा आउने सेवाग्राहीले सर खोइ भन्छन्, भन्छिन्, जब अध्यक्ष म नै हुँ भन्छु उनीहरू तब अकमकिएजस्तो गर्छन् । पार्टीकै कतिपय कार्यकर्ताले पनि प्रमुख प्रशासकीय अधिकृत र उपप्रमुखको कक्षमा जस्तै अध्यक्षको कक्षमा बसेर छलफल गर्न असहज मानेको अनुभव पनि निकै छ । त्यसो त, हिंसापीडित र अप्ठ्यारोमा परेर राहत खोज्न आउने महिलाहरू भने महिला प्रमुख भएकैले खुलेर आफ्नो समस्या बताउने गरेको अनुभव पनि छ उनीसँग । महिला भएकाले होला, मलाई यो रोग लाग्यो, यस्तो हिंसा भयो भन्ने कुरा खुलेर बताउने धेरै आए, गण्डकी भन्छिन्, त्यतिबेला भने म त अभिभावक बन्न पाएँ भनेर सन्तुष्टि लाग्छ ।"
जसले दोहोर्याइन् कार्यकाल,पालिकाभित्रका सबै विद्यार्थीले अध्ययनको सुविधा पाऊन् भनेर उनले पायकमा पर्ने विद्यालय गाभ्ने र स्तरोन्नति गर्ने योजना अघि सारेकी थिइन् । यस्तो योजनाका कारण बीचमै पढाइ छाड्नेहरूको संख्या घट्दै गएको उनको अनुभव छ । जसलाई उनले आफ्नो कार्यकालको उपलब्धि मानेकी छन् ।आफ्नो नेतृत्वमा सबैले सिक्न लायक नमुना काम गरेर देखाउने पनि उनको धोको छ । किनकि महिलाले काम गर्न सक्दैनन् भन्ने धेरैको बुझाइलाई गलत प्रमाणित गर्न पनि आफूले राम्रो काम गरेर देखाउनुपर्ने उनको भनाइ छ । महिलाको नेतृत्वमा पनि समाज बदलिन सक्छ भनेर प्रमाणित नगरेसम्म महिला कमजोर हुन्छन् वा उनीहरूले केही गर्न सक्दैनन् भन्ने विभेदयुक्त मानसिकता कायम रहिरहन्छ भन्ने उनले बुझेकी छिन् । एउटै पालिकाले दुई कार्यकाल महिलाको नेतृत्व पाउँदा केकस्ता परिवर्तन आउन सक्छन् भनेर दुनियाँले उदाहरण मान्ने काम गरेर देखाउने उनको सपना छ । व्यवस्थित योजना बनाउन र त्यसको पूर्ण कार्यान्वयन गर्न आफूले विभिन्न विषयगत विज्ञसँग परामर्श गरेर मात्र कार्यक्रम तर्जुमा गर्ने र बजेट बनाउने गरेको उनको भनाइ छ । स्थानीयस्तरमै हुने रोजगारी र छरितो सेवा प्रवाहकै कारण अबको ५ वर्षमा हुप्सेकोट सबैले हेर्नलायक पालिका हुने उनको दाबी छ ।
कार्यालय सहायकदेखि मेयरसम्म,"२०६१ मंसिरदेखि युनिसेफले सञ्चालन गरेको महिला बालबालिकासम्बन्धी परियोजनामा माडीमा ग्रामीण सहजकर्ताका रूपमा जागिर सुरु गरेकाले उनी महिला अधिकार र बालबालिकाको विषय र समस्याबारे जानकार थिइन् । स्थानीय रूपमा उनको परिचय पनि यही जागिरले बनाइदिएको थियो । १२ पास गरेपछि भने ताराको भूमिका फेरियो । उनले तत्कालीन बघौडा गाविसको कार्यालय सहायकको जागिर पाइन् । माडी नगरपालिका घोषणा भएपछि उनी वडासचिवको भूमिकामा पुगिन् । २०७३ मा स्थानीय तहको निर्वाचन घोषणा भएपछि उनलाई एमालेले उपमेयरको उम्मेदवार बनायो । जागिरबाट राजीनामा गरेर उपमेयरमा उठेकी उनी फराकिलो मतान्तरले विजयी भइन् । सफलताको यही यात्राले २०७९ को स्थानीय तह निर्वाचनमा उनी मेयर बन्न सफल भइन् । दलभित्रको प्रतिस्पर्धाभन्दा महिलाप्रति समाजले राख्ने दृष्टिकोण बदल्न ठूलो लडाइँ लड्नुपर्ने ताराको बुझाइ छ । म मेयरको उम्मेदवार भइरहँदा प्रतिस्पर्धी दलका ठूलै नेताले गाउँगाउँमा भाषण गर्दा छोरी चेलीलाई साडी चोलो र गहना पो दिने हो नि π मत त नेतालाई दिने हो भन्ने ढंगले भाषण गर्नुभयो भन्छिन्, यो त महिलालाई मान्छे नै नगन्ने मानसिकताको प्रतीक हो ।महिलाले नेतृत्व लिनै सक्दैनन् भन्ने सामाजिक बुझाइ चिर्न ठूलो संघर्ष गर्नुपर्ने उनको बुझाइ छ । खिरिलो ज्यानकी तारा भन्छिन्, खै किन हो, नेता भनेको मिलाएर भाषण गर्ने, कडा बोल्ने मोटाघाटा लोग्ने मानिस हुन् भन्ने मानसिकता छ जो बदल्न ज्यादै जरुरी भइसक्यो ।सामाजिक क्षेत्रमा आफूले पुर्याएको योगदानलाई नै आधार मानेर पार्टीले आफूलाई अघि सारेको बताउने तारा सक्रिय राजनीतिमा आफ्नो लामो विगत नभएको बताउँछिन् । मेयर भएपछि ताराले आफ्ना प्राथमिकताहरू निर्धारण गरेकी छन् । भौगोलिक हिसाबले समथर भईकन पनि माडी समस्याका भुमरीमा परेको ठाउँ माडी हो भन्ने बुझाइ उनको छ । त्यसैले खहरे खोलाले बर्सेनि गर्ने वितण्डा, निकुञ्जका जनावरले खेतीबालीमा गर्ने नोक्सानी, मान्छेमाथि आक्रमण गरेर घाइते अंगभंग गराउने र ज्यानसमेत जाने घटना रोक्ने विषयलाई उनले प्राथमिकतामा राखेकी छन् । सडकको सुविधा पनि राम्रोसँग नपुगेको र निकुञ्जका ऐननियमले विकास निर्माणमा पार्ने बाधाअड्चनले पनि माडीवासीलाई पिरोल्ने गरेको तथ्य उनलाई भलिभाँति थाहा छ । वर्षको १०१२ करोड रुपैयाँ पनि आन्तरिक आय संकलन हुन धौधौ हुने ठाउँ भएकाले कसरी ती समस्यालाई हल गर्ने भन्नेमा उनी सोचमग्न छिन् । महिला नेतृत्वले यी समस्यालाई समाधान गर्न नसक्ने होइन भन्छिन्, हामीलाई त काम गरेर देखाउनु छ, तर पनि सिस्टमले बाँधेकाले केही उल्झनहरू छन् ।महिलाले नेतृत्व लिएको विद्यालय, सहकारी, वन उपभोक्ता समिति लगायत सामुदायिक संस्थाले राम्रो काम गरेर देखाएको उदाहरण भएकाले स्थानीय तह पनि आफ्नो नेतृत्वमा सशक्त हुने विश्वास उनमा छ । स्वास्थ्य स्वयंसेविकाले नेपालकै बालस्वास्थ्यको अवस्था सुधारेको, शिशु शिक्षिकाले बालशिक्षामा योगदान गरेको विषयले महिला सक्षम छन् भन्ने पुष्टि भएको तथ्यले पुलकित ताराकुमारी नगरपालिकामा सुरुआतमा मावि, निमावी तहलाई सुधार गर्न लागिपरेकी छन् । हाल शिशु कक्षादेखि नै सुधारको प्रयास थालेकी उनले प्रारम्भिक बाल विकास केन्द्र र यसका शिक्षकलाई थप सहयोग बढाएकी छन् । गाउँमा स्वास्थ्य पूर्वाधार बढाउन नगरपालिकाले बघौडा अस्पतालमा महिलालाई ओपीडी टिकट निःशुल्क गरेको छ । उनले स्वास्थ्य संस्थाहरू बजारबाट गाउँतिर विस्तार गर्ने योजना ल्याएकी छन् । अन्यायमा परेका महिलालाई न्याय दिलाउन सघाउ पुग्ने गरी हिंसापीडित कोष खडा गर्ने र घरेलु हिंसा भोगेका महिलाहरूलाई राख्न सेफ हाउस बनाउने कामलाई उनले प्राथमिकतामा राखेकी छन् । अपांगता भएकाहरूमध्ये ख वर्गका मानिसका अलावा सीमान्तीकृत बोटे र चेपाङ समुदायका लागि स्वास्थ्य बिमा गराउने उनको नीति छ । आन्तरिक आय धेरै नहुने हुँदा ठूला योजना अट्न गाह्रो हुने रहेछ ताराकुमारीको अनुभवले भन्छ्, यातायात पूर्वाधार र पर्यटनमा सकेको काम गर्दै जाने योजना छ । आफूले नेतृत्वमा पुगेर काम राम्रो गर्न सके गाउँ समाज राम्रो हुनुका साथै समग्र महिलालाई नै समाजले हेर्ने दृष्टिकोण फराकिलो बन्ने उनी ठान्छिन् ।"
