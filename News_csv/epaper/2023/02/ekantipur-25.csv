शीर्षक,विवरण
राष्ट्रिय सहमतिको अर्को तमासा,"राष्ट्रपतिमा कांग्रेस उम्मेदवारलाई सघाउने सहमति भए पनि पाँचवर्षे कार्यकाल कुन अनुपातमा बाँडफाँट गर्ने भन्ने विषयमा भने नेताहरूबीच रस्साकसी भएको थियो । बैठकमा सहभागी ती नेताका अनुसार सुरुको तीन वर्ष माओवादी अध्यक्ष दाहाल तथा कांग्रेस सभापति शेरबहादुर देउवा र एकीकृत समाजवादीका अध्यक्ष माधवकुमार नेपाल एकएक वर्ष प्रधानमन्त्री बन्ने गरी सहमति गर्न माओवादीको प्रस्ताव थियो । तर, देउवाले यसमा खरो असहमति राखेका थिए । माओवादी प्रस्तावमा सहमति जुटेन, ती नेताले भने, त्यसपछि दाहाल साढे दुई, देउवा डेढ वर्ष र नेपाल एक वर्ष प्रधानमन्त्री हुने गरी विकल्पमा छलफल भइरहेको छ, त्यसमा पनि टुंगो भइसकेको छैन । नेपाललाई एक वर्ष दिने गरी बाँकी समझदारी दाहाल र देउवाले गर्नेमा सबै सहमत छन् ।कांग्रेस महामन्त्री गगन थापाले अहिले बनेको समझदारी नेतानेताबीच भन्दा पनि पार्टीपार्टीबीच भएकाले नयाँ गठबन्धनले पूरै पाँचवर्षे कार्यकाल पूरा गर्ने दाबी गरे । बरु, एमाले र माओवादीसहितको गठबन्धनमा बनेको सरकारले लगातार शृंखलाबद्ध अस्थिरता ल्याउन सक्थ्यो । किनकि त्यो गठबन्धन निर्वाचनअघि बनेको होइन, थापाले भने, पुस १० मा गठबन्धन जोगाउन नसक्नु हाम्रो कमजोरी थियो । त्यो गल्तीलाई सच्याउने कामको सुरुवात भएको छ । यो समझदारीपछि कांग्रेस, माओवादी, समाजवादीलगायतका दलको परीक्षा सुरु भएको छ ।विकसित घटनाक्रमअनुसार एमाले सरकारबाट बाहिरिएमा एमाले नेतृत्वमा रहेका प्रदेश १, गण्डकी र लुम्बिनीका सरकार ढल्ने सम्भावना हुन्छ । यस्तोमा तीन प्रदेशको नेतृत्व कांग्रेसलाई दिने गरी प्रारम्भिक छलफल भएको कांग्रेसका एक नेताले बताए । त्यस्तै अहिले एमालेले पाएका धेरै मन्त्रालय कांग्रेसले पाउनेछ । बैठकमा प्रधानमन्त्री दाहालले एमालेले तत्काल सरकार छाड्न सक्ने बताएका थिए । एमालेले सरकार छाड्नासाथ प्रधानमन्त्री दाहालले संसद्मा ३० दिनभित्र विश्वासको मत लिनुपर्छ । प्रधानमन्त्रीले विश्वासको मत लिनुअघि नै कांग्रेससहितका नयाँ गठबन्धनका दलहरू सरकारमा सहभागी हुने तयारी गरेका छन् । महामन्त्री थापाका अनुसार अहिले सबै शक्ति राष्ट्रपति निर्वाचनमा केन्द्रित भएकाले मन्त्रालय भागबन्डामा धेरै ध्यान नदिएको बताए ।उपराष्ट्रपति जसपाले लिने भएकाले माओवादीले १० महिनापछि रिक्त हुने राष्ट्रिय सभा अध्यक्ष लिने गरी छलफल अघि बढेको छ । जसपाले मधेस प्रदेशमा पनि सरकारको नेतृत्व गरिरहेको छ । त्यहाँ आलोपालोअनुसार जनमत पार्टीले अढाई वर्षपछि सरकारको नेतृत्व पाउने सहमति थियो । यसबाहेक एकीकृत समाजवादीले एउटा प्रदेशमा मुख्यमन्त्रीको दाबी गरेको छ । जसमा अरू नेताहरू सहमत छन् । अहिले खास राष्ट्रपति, उपराष्ट्रपति र प्रधानमन्त्रीमा आलोपालोबाहेक अन्य भागबन्डामा ठोस रूपमा छलफल अघि बढेको छैन । नेताहरूबीच अनौपचारिक कुराकानी हुँदा यसरी मिल्न सक्छ भन्ने छ, कांग्रेसका ती नेताले भने । कांग्रेस उपसभापति पूर्णबहादुर खड्काले सरकार सञ्चालनका आधारभूत विषयमा छलफल भए पनि त्यसबारे सार्वजनिक अभिव्यक्ति दिनु अपरिपक्व हुने टिप्पणी गरे ।अहिले केन्द्र र प्रदेशका सरकार अल्पमतमा परेका छैनन्, सरकारहरू अल्पमतमा नपरेसम्म हामी आँखा लगाउँदैनौं, उनले भने, संघ र प्रदेशका सरकारमा एमाले हुँदासम्म त्यहाँ हाम्रो काम छैन, त्यसका लागि कसरत पनि हुँदैन । महामन्त्री विश्वप्रकाश शर्मा अहिले बनेको गठबन्धनलाई नयाँ र पुरानो दुवै नभनी निर्वाचनमार्फत जनताको मतबाटै वैधानिकता पाएको प्राकृतिक गठबन्धन भन्नुपर्ने बताउँछन् । धमिलो पानीमा ढोक्सा थाप्दा गठबन्धन भत्किएको थियो, अहिले पानी सङ्लिएपछि आफ्नो ठाउँमा आइपुगेको छ, शर्माले भने, निर्वाचनका बेला गठबन्धनमा केही दल थपिएका छन्, त्यस हिसाबले यो नयाँ र पुरानो दुवै होइन । पर्ख र हेर मा रास्वपा र राप्रपाएमालेको पहलमा गठबन्धन बन्दा अग्रसर भएका रास्वपा र राप्रपा भने अहिले अनिर्णीत छन् । यद्यपि रास्वपाका प्रमुख सचेतक सन्तोष परियारले प्रधानमन्त्री स्वयंले सहमति तोडेकाले अब के गर्ने भन्ने विषयमा निर्णय गर्ने बताए । पुस १० मा सातदलीय गठबन्धन निर्माणको पहलकदमी गर्नेमा हामी पनि थियौं । त्यही गठबन्धनबाट बनेका प्रधानमन्त्रीले नै अर्को गठबन्धन बनाएपछि परिस्थिति बदलिएको छ, उनले भने, प्रधानमन्त्रीबाटै सहमति कार्यान्वयन नभएको अवस्था हो । अब हामी छिट्टै केन्द्रीय समिति बैठक बसेर धारणा बनाउँछौं ।सत्तारूढ राप्रपाले राष्ट्रपतिको निर्वाचनमा कुनै पनि उम्मेदवारको प्रस्तावक र समर्थक नबस्ने निर्णय गरेको छ । पार्टी कार्यालय धुम्बाराहीमा शुक्रबार बसेको कार्यसम्पादन समितिको बैठकपछि प्रवक्ता मोहन श्रेष्ठले भने, अहिले हामीले यति मात्र निर्णय गरेका छौं । राष्ट्रपति निर्वाचनका लागि शनिबार मनोनयन दर्ताको तालिका छ । राष्ट्रपति चयनका लागि यही फागुन २५ गते मतदान हुनेछ । एमालेसहितका दलको समर्थनमा प्रधानमन्त्री बनेका माओवादी अध्यक्ष दाहालले पुस १० मा एमालेलाई राष्ट्रपति दिने मौखिक सहमति गरेका थिए । तर, पुस २६ मा उनलाई कांग्रेसले पनि विश्वासको मत दिएपछि परिस्थिति फेरिएको भन्दै दाहालले राष्ट्रिय सहमतिको प्रस्ताव अघि सारेका थिए । शुक्रबारको आठदलीय बैठकमा प्रधानमन्त्री दाहाल स्वयंले राष्ट्रपति कांग्रेसलाई दिने प्रस्ताव गरेका थिए, उनको प्रस्तावलाई अन्य दलले पनि समर्थन गरे । उपलब्धिको रक्षा र शान्ति प्रक्रियालाई पूरा बनाउन सबैभन्दा ठूलो दलका उम्मेदवारलाई राष्ट्रपति बनाउने सहमति भएको माओवादी वरिष्ठ उपाध्यक्ष नारायणकाजी श्रेष्ठले बताए । राष्ट्रिय महत्त्वका कतिपय विषयमा सहमति गरेर जानुपर्ने आवश्यकतालाई मध्यनजर गर्दै सबैभन्दा ठूलो दल कांग्रेसलाई राष्ट्रपति दिनु उपयुक्त हुन्छ भन्ने निष्कर्ष हाम्रो हो, कांग्रेसले अघि सार्ने उम्मेदवारलाई समर्थन गर्ने निर्णय गरेका छौं, श्रेष्ठले कान्तिपुरसँग भने, यसो गर्दा अहिलेको उपलब्धिको रक्षा र शान्ति प्रक्रियालाई पूरा गर्ने वातावरण निर्माण गर्न योगदान पुग्ला भन्ने अपेक्षा गरेका छौं ।जनमतका महासचिव चन्दनकुमार सिंहले पनि आफ्नो पार्टीको माग नयाँ गठबन्धनले पूरा गर्नेमा विश्वस्त भएर नयाँ गठबन्धनलाई समर्थन गरेको बताए । ढिलोचाँडो नयाँ राजनीतिक गठबन्धन हुनुपर्ने नै थियो । राष्ट्रपति निर्वाचनले लोकतान्त्रिक शक्तिलाई समेत सामेल गरेर आठदलीय गठबन्धन बनेको छ, उनले भने, एमाले सम्मिलित गठबन्धनले केही जटिलता भएकै हुन् । नयाँ गठबन्धनबाट हाम्रो पार्टीका माग सुनुवाइ हुने आशा बढेको छ ।कांग्रेस केन्द्रीय कार्यसम्पादन समितिको बैठक शनिबार बिहान बस्दै छ, जसले राष्ट्रपतिको उम्मेदवारको औपचारिक निर्णय गर्नेछ । कांग्रेसले नेता रामचन्द्र पौडेललाई राष्ट्रपतिको उम्मेदवारमा अघि सार्ने सम्भावना बलियो छ । पूर्वमहामन्त्री कृष्णप्रसाद सिटौलासमेत आकांक्षी थिए । तर, देउवाले दुई महिना अघिदेखि नै पौडेलको नाम लिँदै आएको र पौडेल हुँदा पार्टीभित्र पनि एकमत हुने भएकाले अरू विकल्पमा जाने सम्भावना नरहेको नेताहरू बताउँछन् । अनौपचारिक तहमा धेरै छलफल भइसकेका छन्, भोलि बैठक बस्नासाथ एकैछिनमा उम्मेदवारको टुंगो लगाउँछौं, महामन्त्री थापाले भने ।"
"हाजिर गर्ने सांसद १५८, बैठकमा उपस्थित ५०","कार्य व्यवस्थाका कर्मचारीका अनुसार फागुन ३ मा बैठकमा ५६ जना मात्रै सांसद भए पनि गणपूरक संख्याको प्रश्न कसैले नउठाएपछि कृषि तथा पशुपन्छी विकासमन्त्री ज्वालाकुमारी साहले राष्ट्रिय सभाबाट सन्देशसहित प्राप्त खाद्य स्वच्छता तथा गुणस्तर विधेयक २०७८ माथि विचार गरियोस् भनी राखेको प्रस्ताव बहुमतले स्वीकृत भएको थियो । त्यस्तै बुधबारको बैठकमा कानुन, न्याय तथा संसदीय मामिलामन्त्री ध्रुवबहादुर प्रधानले सम्पत्ति शुद्धीकरण (मनी लाउन्डरिङ), निवारण तथा व्यावसायिक वातावरण प्रवर्द्धनसम्बन्धी केही ऐनलाई संशोधन गर्ने विधेयक २०७९ माथि विचार गरियोस् भन्ने प्रस्ताव सभामुखले निर्णयार्थ प्रस्तुत गर्दा ५५ सांसद मात्रै उपस्थित थिए । तर, गणपूरक संख्याको प्रश्न नउठेपछि विचार गरियोस् भन्ने प्रस्ताव स्वीकृत भएको थियो ।"
"रुग्ण ठेक्कामा मन्त्रीसामु प्रतिबद्धता, काम अघि बढ्ला ?","(काठमाडौं)भौतिक पूर्वाधार तथा यातायात मन्त्रालयले देशभर सडक र पुल निर्माण अलपत्र पार्ने निर्माण व्यवसायीसँग काम सक्ने प्रतिबद्धता माग गरेको छ । मन्त्रालयले विभिन्न आयोजनाअन्तर्गत रुग्ण बनेका दुई दर्जनभन्दा बढी ठेक्कामा काम सक्ने प्रतिबद्धता माग गरेको हो ।निर्माण अलपत्र पारिएको गुनासो चौतर्फी रूपमा आउन थालेपछि उपप्रधान एवं भौतिक पूर्वाधार तथा यातायातमन्त्री नारायणकाजी श्रेष्ठले निर्माण व्यवसायीलाई मन्त्रालयमै बोलाएर लिखित प्रतिबद्धता गराएका हुन् । मन्त्रीसामु उनीहरूले माग गरिएको समयभित्र काम सक्ने दाबी गरेका छन् । विभिन्न राजमार्ग निर्देशनालयले मन्त्री श्रेष्ठलाई रुग्ण ठेक्काबारे जानकारी गराएका थिए । हुलाकी राजमार्ग निर्देशनालयअन्तर्गत ७, मध्यपहाडी राजमार्गअन्तर्गत १२ र उत्तर दक्षिण तथा व्यापारिक मार्ग विस्तार आयोजना निर्देशनालयअन्तर्गत ९ वटा ठेक्का रुग्ण छन् ।यी ठेक्कामा वर्षौं बित्दा पनि प्रगति न्यून छ । उदाहरण हो, पाँचथर, इलाम र धनकुटा जोड्ने रविराँकेभेडेटार सडक । भारतीय निर्माण कम्पनीको लापरबाहीका कारण चार वर्ष बित्दा १ सय १ किलोमिटर सडकको भौतिक प्रगति १९ प्रतिशत मात्रै छ । तत्कालीन प्रधानमन्त्री केपी शर्मा ओलीले २०७५ पुसमा सडक कालोपत्रको शुभारम्भ गरेका थिए । एप्को इन्फ्राटेक प्रालिले ३ करोड २६ लाख १८ हजार अमेरिकी डलर (तत्कालीन विनिमय दरअनुसार करिब ३ अर्ब ३५ करोड ९६ लाख रुपैयाँ) मा ठेक्का लिएको हो । सम्झौताअनुसार २०७८ मंसिरभित्र काम सक्नुपर्ने थियो । कम्पनीका प्रोजेक्ट म्यानेजर राजु सिंह काममा ढिलाइ हुनुको कारण कोभिड र बेमौसमी वर्षा भएको बताउँछन् । भारतीय एक्जिम बैंकको ऋण लगानीमा सडक कालोपत्र थालिएको हो । काम नभएपछि स्थानीय जनप्रतिनिधि र सांसदले सम्बन्धित निकायको पटकपटक ध्यानाकर्षण गराए, तर ठेक्का तोडिएन ।पाँचथरका सांसद एवं पूर्वभौतिक पूर्वाधार तथा यातायातमन्त्री वसन्तकुमार नेम्वाङ पटकपटक म्याद थप गर्दा पनि काम नभएकाले ठेक्का तोड्नुको विकल्प नभएको बताउँछन् । कामै नगर्ने ठेकेदारलाई कारबाही गरिनुपर्छ, यो ठेकेदारबाट काम सम्भव छैन, सुरु सम्झौताअनुसारको म्याद सकिएर फेरि एक वर्ष थप भयो तर काम गरेन, उनले भने, अहिले फेरि डेढ वर्ष म्याद थपिएको छ, यो समयमा पनि काम गर्ने देखिँदैन ।त्यस्तै, मध्यपहाडी राजमार्गअन्तर्गत गोरखाको आरुघाटओख्ले सडक खण्डमा पनि यस्तै समस्या छ । १३ किमि सडक कालोपत्रका लागि ठेक्का लागेको आठ वर्ष बित्यो । २०७१ पुस ३ मा सम्झौता गरेको रसुवाइलाइटसूर्य जेभीले दुई वर्षभित्र कालोपत्र गरिसक्नुपर्थ्यो । तर आठ वर्षमा आठौं पटक म्याद थप्दा प्रगति ८२ प्रतिशत मात्र छ । म्याद थप गरेर २०८० असार ३० पुर्याइएको छ । मध्यपहाडी राजमार्ग योजना कार्यालय पालुङटारका इन्जिनियर विदुर सुवेदीका अनुसार लामो समय सम्पर्कमा नरहेका ठेकेदारले दुई साताअघि आएर काम थालेका छन् । रसुवा कन्स्ट्रक्सन कांग्रेस सांसद मोहन आचार्यको कम्पनी हो ।यस्तै, आरामाली इन्फ्रा पावर लिमिटेड (एआईपीएल) र शैलुङ कन्स्ट्रक्सनले संयुक्त ठेक्का लिएका १५६६ किमि लामो कमल विनायकनगरकोट सडक स्तरोन्नति ८ वर्षमा पनि सकिएको छैन । २०७१ जेठ २२ मा ठेक्का सम्झौता भए पनि आठ पटक म्याद थप भइसकेको छ । सम्झौताअनुसार काम गरिएको भए २०७३ असार ३ मा पूरा भइसक्थ्यो । हालसम्म सडकको काम ८५ प्रतिशत मात्र भएको छ । निर्माणमा ढिलाइ भएसँगै ठेक्काको बजेट बढिरहेको छ । सुरुमा ३१ करोड ५२ लाख रुपैयाँमा सक्ने गरी सम्झौता गरिएको थियो । अहिले संशोधन गरेर ३५ करोड ८७ लाख रुपैयाँ पुर्याइएको छ । यसबीच ठेकेदार कम्पनीले २९ करोड ७७ लाख रुपैयाँ भुक्तानी लिइसकेको छ ।ठेकेदारले सडक अलपत्र पारेपछि भक्तपुरनगरकोटका सर्वसाधारणले धेरै पटक मन्त्रालय धाए, पटकपटक सडकमै उत्रिएर आन्दोलन गरे, स्थानीय जनप्रतिनिधिदेखि सांसद भेटे । मन्त्रीको बाटो छेके । विरोधस्वरूप सडकमै वडा कार्यालय चलाए । ठेकेदारको फोटोसहितको ब्यानर बनाएर सार्वजनिक यातायातदेखि चोकचौतारासम्म टाँसे । तर ठेकेदार टसको मस भएनन्, बरु काम गर्छौं भन्दै ढाँटिरहे । अहिले फेरि चैतसम्म काम सक्ने प्रतिबद्धता जनाएका छन् । शैलुङ कन्स्ट्रक्सन शारदाप्रसाद अधिकारीको निर्माण कम्पनी हो । अधिकारी प्रधानमन्त्री पुष्पकमल दाहालका घरबेटी हुन् ।छलफलमा मन्त्री श्रेष्ठले निर्माण व्यवसायीलाई आफ्ना समस्या राख्न सुझाव दिँदै रुग्ण परियोजना कहिले सम्पन्न हुने भन्नेबारे लिखित प्रतिबद्धता गराए । काम ओगटेर बसेकाले काम नभएको हो वा मन्त्रालयले सहजीकरण नगरेर वा भुक्तानी र कर्मचारीको समस्या हो ? श्रेष्ठले प्रश्न गरे । जवाफमा व्यवसायीले प्रतिबद्धताअनुसार काम सक्ने दाबी गरे ।उत्तरदक्षिण व्यापारिक मार्ग विस्तार आयोजना निर्देशनालय, हुलाकी राजमार्ग निर्देशनालय, मध्यपहाडी राजमार्ग निर्देशनालय र सडक सुधार तथा विकास आयोजना निर्देशनालयका कतिपय सडकमा व्यवसायीको लापरबाहीले योजनाहरू रुग्ण बनेको मन्त्री श्रेष्ठले बताए । केही ठेक्कामा भने ठेकेदार नै सम्पर्कमा नआएको सम्बन्धित कार्यालयहरूले जानकारी गराएका थिए । कमला नदी पुल निर्माणको जिम्मा पाएको पप्पुलुम्बिनी जेभीले नयाँ डिजाइन प्राप्त भएपछि मात्र काम थाल्ने प्रतिबद्धता जनाएको छ ।हुलाकी राजमार्गअन्तर्गतको मनमतकलैयामतिरर्वा सडक बनाउने ठेक्का लिएको सप्तकोसीजलाधारओमसाई जेभी र मोहनाडोकेबजारबेलौरी धाइजीको निर्माणको जिम्मा पाएको बाबाहंस सिद्धिसाई सम्पर्कमा छैनन् । रुकुम पूर्वको काँक्रीमैकोट खण्डको ३८ किलोमिटर सडक चौडा गरी ग्राभेलस्तरको स्तरोन्नति गर्ने जिम्मा पाएको पप्पुकोसी न्यौपाने जेभीको ठेक्का तोडिएको छ । जोमसोमकागबेनी सडक खण्डमा काम गरिरहेको रौता आत्रेयसारस जेभी सम्पर्कमा नआएको मन्त्रालयले जनाएको छ । भौतिक पूर्वाधार तथा यातायात मन्त्रालयका सचिव केशवकुमार शर्माले अबदेखि १५१५ दिनमा रुग्ण आयोजनाको प्रगति विवरण लिइने रलक्ष्य हासिल नभए ठेक्का तोडिने बताए ।"
आगामी वर्षको बजेट सीमा १६ खर्ब ८८ अर्ब,"काठमाडौं (कास) राष्ट्रिय योजना आयोगले आगामी आर्थिक वर्ष २०८०८१ का लागि १६ खर्ब ८८ अर्ब ४ करोड रुपैयाँको बजेटको सीमा निर्धारण गरेको छ । आयोगका उपाध्यक्ष मीनबहादुर श्रेष्ठको संयोजकत्वमा रहेको राष्ट्रिय स्रोत अनुमान समितिको बैठकले बजेट सीमा तय गरी सरकारलाई त्यसैअनुसार काम गर्न मार्गदर्शन दिएको छ ।यो आकार चालु आर्थिक वर्ष विनियोजन भएको बजेटभन्दा झन्डै डेढ खर्ब रुपैयाँले कम हो । अर्थात् चालु आर्थिक वर्षका लागि तत्कालीन अर्थमन्त्री जनार्दन शर्माले १७ खर्ब ९३ अर्ब ८३ करोड रुपैयाँको बजेट ल्याएका थिए । जसअनुसार राजस्व प्राप्त हुन नसक्ने भएपछि अर्थ तथा उपप्रधानमन्त्री विष्णु पौडेलले बजेटको आकार घटाएका छन् । अर्थात् यो वर्ष १५ खर्ब ४९ अर्ब ९९ करोड रुपैयाँ मात्रै बजेट खर्च हुने संशोधित अनुमान अर्थमन्त्री पौडेलले गरेका छन् । यो अंकभन्दा आगामी आर्थिक वर्षको बजेट सीमा १ खर्ब ३८ अर्ब ४१ करोड रुपैयाँले बढी हो ।आउँदो वर्षको बजेटका लागि सरकारले आगामी वर्ष १४ खर्ब ३ अर्ब ४ करोड रुपैयाँ राजस्व संकलन गर्ने अनुमान आयोगले गरेको छ । यो राजस्व चालु आर्थिक वर्ष संकलन हुनेभन्दा करिब १४ प्रतिशत वृद्धिको अनुमान हो । राजस्वको यो वृद्धिदर सामान्य हो । राजस्व नै कम उठ्ने भएपछि आगामी वर्षको बजेटको स्रोतका लागि वैदेशिक सहायताबाट २ खर्ब १ अर्ब रुपैयाँ प्राप्त हुन सक्ने अनुमान छ, जसमा अनुदान मात्र २५ अर्ब र ऋण १ खर्ब ७६ अर्ब रुपैयाँ प्राप्त हुन सक्छ । बाँकी स्रोत आन्तरिक ऋणबाट २ खर्ब ३० अर्ब रुपैयाँ प्राप्त गर्ने अनुमान आयोगले गरेको छ । राजस्वबाट प्राप्त हुने रकमबाट प्रदेश तथा स्थानीय तहलाई १ खर्ब ४६ अर्ब बाँडफाँट हुने अनुमान गरिएको छ । आयोगले संघीय विभाज्य कोषबाट प्रदेश र स्थानीय तहमा बाँडफाँट हुने राजस्वबाहेक बजेट सीमासहित सरकारलाई मार्गदर्शन गरेको हो । सीमा निर्धारणमा योजना आयोगले संवैधानिक निकाय, विषय क्षेत्रगत मन्त्रालय तथा संघीय सञ्चित कोषबाट व्ययभार हुने निकायका लागि आगामी आर्थिक वर्षको खर्चको सीमा तथा स्रोतसँगै बजेट तर्जुमा मार्गदर्शन गरेको हो । चालु आर्थिक वर्षको अर्धवार्षिक अवधिसम्म राजस्व परिचालनमा देखिएको संकुचन, वैदेशिक सहायता परिचालनमा अनुदानको घट्दो प्रवृत्ति र विनिमय दरमा भएको वृद्धिका कारण साँवा र ब्याज भुक्तानीमा पर्न सक्ने थप चाप तथा आन्तरिक ऋण भुक्तानीको व्ययभारसमेतको विश्लेषण गरी राष्ट्रिय स्रोत परिचालनको यथार्थपरक अनुमान तथा प्रक्षेपण गरिएको छ, आयोगको विज्ञप्तिमा भनिएको छ । विज्ञप्तिअनुसार तलबभत्ता, निवृत्तिभरण, सामाजिक सुरक्षालगायत अनिवार्य दायित्व र क्रमागत तथा राष्ट्रिय महत्त्वका बहुवर्षीय आयोजनाको कार्यान्वयन स्थिति, रासायनिक मल आपूर्ति, अन्तर्राष्ट्रिय प्रतिबद्धता कार्यान्वयनसँग सम्बन्धित व्ययभार, वित्तीय हस्तान्तरण आदिमा हुने खर्च राखी सीमा तय गरिएको हो । आयोगले आउँदो वर्षको आर्थिक वृद्धिदर ६ प्रतिशत हुने, प्रतिव्यक्ति आय १५७२ अमेरिकी डलर पुग्ने र उपभोक्ता मुद्रास्फीति दर ६ दशमलव ५ मा रहने अनुमान छ ।"
सिभिल प्राप्तिपछि हिमालयनको एकीकृत कारोबार,"काठमाडौं (कास) हिमालयन बैंकले सिभिल बैंकलाई प्राप्ति गरेपछिको एकीकृत कारोबार शुक्रबारदेखि सुरु भएको छ । हिमालयन बैंकले आफ्नो ८०२८ कित्ता सेयर बराबर सिभिल बैंकको १०० सय कित्ता सेयर अनुपात (१००ः८०२८) मा प्राप्ति गरेको हो । यसको अर्थ सिभिलको एक सय कित्ता सेयर हुने सेयरधनीको अब हिमालयनमा ८०२८ कित्ताको अनुपातमा सेयर कायम हुनेछ । सिभिललाई प्राप्ति गरेपछि पनि हिमालयन बैंककै नामबाट सञ्चालनमा आएको छ भने बैंकमा प्रमुख कार्यकारी अधिकृतको जिम्मेवारी अशोक राणाले पाएका छन् । सिभिल प्राप्तिअघि पनि राणा हिमालयनको प्रमुख कार्यकारी अधिकृत थिए । अब हिमालयनको कुल पुँजी ३४ अर्ब र चुक्ता पुँजी २१ अर्ब ६५ करोड रुपैयाँ पुगेको छ । यस्तै, निक्षेप २ खर्ब ७४ अर्ब र कर्जा २ खर्ब ५० अर्ब रुपैयाँ पुगेको छ । बैंकले कुल १ सय ८९ शाखा, २० वटा एक्सटेन्सन काउन्टरबाट वित्तीय सेवा प्रदान गर्नेछ । कर्मचारी संख्या १ हजार ९ सय ७३ जना पुगेको छ । प्राप्तिपछिको नयाँ बैंकको सञ्चालक समितिमा सबै जना हिमालयन बैंकबाटै प्रतिनिधित्व छ । यी बैंकले गत असारमा प्राप्ति प्रक्रियाका लागि समझदारी पत्र (एमओयू) हस्ताक्षर गरेका थिए ।सिभिल बैंकका अध्यक्ष प्रतापजंग पाण्डेले यसअघि बैंकले कम जनशक्तिमा धेरै काम गरेको जनाउँदै अब हिमालयन बैंकमा विलयपछि आधुनिक प्रविधिमा उत्कृष्ट काम हुनुपर्ने बताए । यद्यपि, जनशक्ति व्यवस्थापन अझै बाँकी भएकाले सुझबुझका साथ समाधान गर्न उनले नयाँ व्यवस्थापनलाई सुझाए । एकीकृत कारोबार शुभारम्भ कार्यक्रममा हिमालयन बैंकका प्रमुख कार्यकारी अधिकृत राणाले बैंकलाई सबै पक्षबाट बलियो र प्रतिस्पर्धी बनाउन सिभिल बैंकलाई प्राप्ति गरिएको बताए । दुवै पक्षलाई सहमतिकै लागि तुलनात्मक रूपमा मर्जरमा लामो समय लागेको पनि उनले बताए । नौ महिनाको लामो छलफलपछि बल्ल हामी यो अवस्थामा आएका छौं, उनले भने, यो बीचमा बैंकलाई कसरी राम्रो बनाउन सकिन्छ, एकीकृत कारोबारपछिका सम्भावित चुनौतीलगायत विषयमा धेरै छलफल भइसकेकाले अब धेरै समस्या आउने छैनन् । यस कारण पनि यो प्राप्ति ऐतिहासिक भएको उनको दाबी छ । यसअघि इन्भेस्टमेन्ट बैंकले हिमालयन बैंकसँग मर्जरका लागि सहमतिपत्रमा हस्ताक्षर गरे पनि नौ महिनापछि टुटेको थियो । मर्जर टुटाएको कारण राष्ट्र बैंकले हिमालयन र इन्भेस्टमेन्ट बैंकलाई अरू बैंक खोजेर मर्जर गर्न निर्देशन दिएको थियो । सोही निर्देशनअनुसार हिमालयनले सिभिललाई प्राप्ति गरेको हो । वाणिज्य बैंकको संख्या घटाउनकै लागि राष्ट्र बैंकले ठूला मर्जरलाई प्रोत्साहन गर्ने नीति अवलम्बन गरेको छ । ०६८ मा वाणिज्य बैंकको संख्या ३२ थियो । पुस मसान्तसम्म यो संख्या घटेर २२ वटामा झरेको थियो । सिभिल र हिमालयनको एकीकृत कारोबारपछि वाणिज्य बैंकको संख्या २१ मा झरेको छ । लक्ष्मी र सनराइज बैंकको मर्जर पूरा भएपछि वाणिज्य बैंकको संख्या २० पुग्नेछ ।"
सार्वजनिक पोखरीको ४ बिघा जग्गा अतिक्रमण,"सरकारी दाबी नै भएन पेसमहोत्तरीको साबिक पोखरभिन्डा संग्रामपुर१ स्थित सार्वजनिक पोखरीको ६ कट्ठा जग्गा व्यक्तिको नाममा दर्ता भएको खुलेको छ । सार्वजनिक सम्पत्ति व्यक्तिले आफ्नो बनाएर भोगचलन गर्न थालेको खुलेपछि अपचलनविरुद्ध स्थानीय बासिन्दा उभिएका छन् । हाल सम्सी गाउँपालिका५ मा पर्ने साबिक पोखरभिन्डा संग्रामपुरको गाउँ ब्लकको जग्गाको लालपुर्जा आगामी असारसम्म वितरण गर्न जिल्ला नापी कार्यालयले तयारी गरेको छ ।जिल्ला नापी कार्यालय महोत्तरीका प्रमुख राकेश झाका अनुसार पोखरी रहेको जग्गा सार्वजनिक सम्पत्ति भएको दाबी परेको थिएन । व्यक्तिको दाबी परेकाले उनीहरूकै नाममा नापी भएर लालपुर्जा बनाइएको छ । २०७२७३ मा भएको नापनक्साअनुसार पोखरभिन्डास्थित कित्ता नं ४५ भित्र पर्ने सार्वजनिक पोखरीको जग्गा स्थानीय पृथ्वीलाल यादव, रामकैलास यादव, रामदुलार यादव र धिरेशकुमार यादवको नाममा नापी कायम भएर वडाले सिफारिस गरेपछि लालपुर्जा बनेको झाले बताए ।जग्गा आफ्नो नाममा दर्ता गराउने चार जनाले कर्मचारी र जनप्रतिनिधिसँग आर्थिक लेनदेनमा सार्वजनिक सम्पत्ति कब्जा गरेको स्थानीयले आरोप लगाएका छन् । पैसाकै चलखेलमा सार्वजनिक सम्पत्ति व्यक्तिको नाममा दर्ता गरिएको स्थानीय शैलेन्द्र यादवको आरोप छ । साबिक गाउँ विकास समितिको स्वामित्वमा रहेको जग्गा व्यक्तिको नाममा दर्ता कायम भएर लालपुर्जा बाँड्ने प्रक्रिया अघि बढिसक्दासमेत जनप्रतिनिधिले सार्वजनिक सम्पत्ति भएको दाबी पेस नगर्नूमा मिलेमतो नै हो, उनले भने ।आफ्नो घरछेउको सार्वजनिक पोखरीसहितको जग्गा कब्जा गरी नियन्त्रणमा लिएपछि सार्वजनिक सम्पत्तिको संरक्षण माग गर्दै अख्तियार दुरुपयोग अनुसन्धान आयोग, भूमि व्यवस्था र नापी विभागमा उजुरीसमेत दिएको स्थानीय गुलाबदेवी यादवले बताइन् । उनका अनुसार ८ जना स्थानीयको संयुक्त उजुरीपछि उक्त जग्गाको विषयमा सम्बन्धित पक्षले छानबिन अघि बढाइएको जनाएको छ । सम्सी५ का वडाध्यक्ष कैलाश यादवले २०७१ मा गाविस मातहतका सार्वजनिक पोखरी ठेक्का लगाउने निर्णयमा हस्ताक्षर गर्दा उक्त पोखरी पनि ठेक्का लगाउने निर्णयमा हस्ताक्षर गरेका थिए । अहिले उक्त सार्वजनिक पोखरी व्यक्तिको नाममा दर्ता भएर लालपुर्जा वितरणको प्रक्रिया अघि बढ्दासमेत उनले उक्त सम्पत्ति सार्वजनिक भएको दाबी गरेका छैनन् । पोखरी र त्यसको जग्गा कसरी व्यक्तिको नाममा गएको हो भन्ने विषयमा उनले प्रतिक्रिया दिन मानेनन् ।यता, नापी कार्यालय जलेश्वरले उक्त ६ कट्ठा जग्गामा वडा कार्यालयले दाबी नगरे सार्वजनिक कायम रहँदैन । अहिले पनि वडाले उक्त जग्गा सार्वजनिक भएको दाबी गरेमा लालपुर्जा वितरण रोकिने र सार्वजनिक कायम हुने प्रक्रिया अघि बढ्ने नापी प्रमुख झाले बताए । २०६७ साउन ८ मा पोखरभिन्डा गाउँ ब्लक जग्गाको लालपुर्जा बन्ने निर्णय भएको थियो । निर्णय भई प्रक्रिया अघि बढेको ४ महिनापछि उक्त जग्गाको विषयमा स्थानीय किशोरी रायसहित अन्य ९ जनाले जग्गा आफ्नो रहेको दाबी पेस गरेको नापी कार्यालयले जनाएको छ ।सार्वजनिक सम्पत्ति भएमा वडाबाटै व्यक्तिले सिफारिस लगेर आवश्यक कागजात पेस गरी लालपुर्जा लिने आवश्यक प्रक्रिया पूरा गर्नु गम्भीर त्रुटि हुने नापी प्रमुख झाले बताए । एकल दाबी पेस गरेकाले उक्त जग्गाको लालपुर्जा बनेको छ । तर, अन्य ९ जनाले सोही जग्गामा दाबी गरेपछि अहिलेलाई उक्त जग्गा सार्वजनिक पनि कायम नरहने र ४ जना जग्गाधनी बनेका व्यक्तिको नाममा वितरण गर्न पनि नमिल्ने नापी प्रमुख झाले बताए । अझै पनि पालिका र वडाले उक्त पोखरी भएको जग्गाको दाबी पेस गरे सरकारकै नाममा लालपुर्जा बन्न सक्छ, झाले भने । अहिले उक्त जग्गाको विषयमा उजुरी र अन्य दाबीसमेत परेकाले छानबिन प्रक्रिया अघि बढाइएको जानकारी उनले दिए ।"
घरमा आगलागी हुँदा २ बालकको मृत्यु,"(पाँचथरतेह्रथुम)पाँचथरको हिलिहाङ गाउँपालिका७ भारपामा आगलागीमा परेर घरभित्र दुई बालकको मृत्यु भएको छ । ज्यान गुमाउनेमा शरण पन्थाकका ५ वर्षीय छोरा सेसेहाङ पन्थाक र सन्तोष खातीका ४ वर्षीय छोरा निसान खाती छन् । पाँचथरका डीएसपी हरि खतिवडाका अनुसार हिलिहाङ७ यवाडाँडाका प्रेम पन्थाकको घरमा शुक्रबार दिउँसो आगलागी भएको हो । बालकहरूको शव घरको माथिल्लो तलामा जलेर चिन्नै नसक्ने अवस्थामा भेटिएको छ । खाती सोही घरमा बस्दै आएका थिए भने छिमेकी सेसेहाङ खेल्न आएका थिए । अभिभावक दाउरा खोज्न जंगल गएका बेला घटना भएको हो । आगलागीको कारण खुल्न सकेको छैन । आगलागीमा घर पूर्ण रूपमा क्षति भएको छ । उता तेह्रथुमको आठराई गाउँपालिका६ चुहानडाँडाको हात्तीखर्कमा आगलागी हुँदा १४ घर क्षति भएको छ । उक्त क्षेत्रमा शुक्रबार राति अबेरसम्म पनि आगो नियन्त्रणमा आउन नसकेको प्रहरीले जनाएको छ । चुहानडाँडा प्रहरी चौकीका असई विष्णुप्रसाद पिठाकोटेका अनुसार जलेका मध्ये ९ घरमा बसोबास थियो भने ५ घर खाली थिए । शुक्रबार अपराह्न गाउँको पुछारमा रहेको फक्चुवा खोला दोभानको जंगलबाट सल्किएको डढेलो गाउँको बीचमा रहेको माझीटार सामुदायिक वनसम्म फैलिएको थियो । हात्तीखर्क गाउँको बस्तीमा डढेलो फैलिएको प्रहरीले जनाएको छ ।बस्ती जोगाउन प्रहरी र स्थानीय गरी ८० जनाभन्दा बढी खटिएका छन् । सुक्खा मौसम भएकाले आगो निभाउन समस्या भएको वडाध्यक्ष कृष्ण बाँस्कोटाले बताए । उक्त क्षेत्रमा दमकल जाने बाटो छैन । पानीसमेत नभएकाले स्याउलाको मद्दतले आगो नियन्त्रणको प्रयास भइरहेको स्थानीयले बताएका छन् । हावा चलेकाले आगो निभाउन गाह्रो परेको बाँस्कोटाले फोनमा बताए । जंगल बीचमा बस्ती रहेकाले अन्य घरमा पनि आगो सल्किने जोखिम छ । आगो निभाउन खटिएका प्रहरी, जनप्रतिनिधि र स्थानीयले अन्य घरमा सल्किन नदिन प्रयास गरिरहेका छन् ।"
५ वर्ष नाघेका मुद्दालाई प्राथमिकता,"पर्सा (कास) कायममुकायम प्रधानन्यायाधीश हरिकृष्ण कार्कीले सर्वोच्च अदालतमा ५ वर्ष नाघेका मुद्दालाई प्राथमिकतामा राखेर फैसला गर्न थालिएको बताएका छन् । वीरगन्जमा शुक्रबार सुरु भएको कानुन व्यवसायी महिलाको ३० औं राष्ट्रिय सम्मेलनमा सम्बोधन गर्दै प्रमुख अतिथि कार्कीले आफूले कामु प्रधानन्यायाधीशको जिम्मेवारी सम्हाल्दा सर्वोच्चमा ५ वर्ष नाघेका मुद्दाको संख्या ४ हजार ८ सय रहेकामा हाल ४ हजार ५ सयमा झरेको बताए । सर्वोच्चमा ५ वर्ष नाघेका मुद्दालाई छिटोभन्दा छिटो फैसला गरिरहेका छौं, उनले भने, यस्ता मुद्दामा १५ दिनभन्दा बढीको तारिख नदिई १५ दिनभित्रै अर्को पेसी तोकिरहेका छौं । सर्वोच्चमा समग्रमा ३० हजार मुद्दाको जिम्मेवारी रहेकामा २९ हजार १ सयमा झारिसकेको उल्लेख गर्दै कामु प्रधानन्यायाधीश कार्कीले आउँदो १ दिनमै सर्वोच्चमा मुद्दाको संख्या २८ हजार चानचुनमा झरेको घोषणा गरिने बताए । उनले यो अवस्था आफूहरूले सर्वोच्चमा सामान्य परिवर्तन गर्दा पनि सम्भव भएको बताए । सर्वोच्चको अल्पकालीन अन्तरिम आदेश दीर्घकालीन अन्तरिम आदेशमा परिणत हुने अवस्थाको अन्त्य गरिने पनि उनले बताए । कार्कीले आफू जेठ ४ मा न्यायपरिषद्को सदस्य नियुक्त भएको र त्यसयता सर्वोच्चलगायत अन्य अदालतमा खाली रहेका न्यायाधीशको नियुक्ति छिटोभन्दा छिटो गरौं भनेर दबाब दिइरहे पनि न्यायाधीश नियुक्तिको काम पछि धकेलिइरहेको बताए । उनले भने, अहिले सर्वोच्चमा ५ न्यायाधीशको पद खाली छ, हामी १६ जनाले काम गरिरहेका छौं । उनले उच्च अदालतमा पनि एक चौथाइ न्यायाधीश पद खाली रहेको बताए । सर्वोच्च अदालतकी न्यायाधीश सपना प्रधान मल्लले महिलामा क्षमता भए अवसर आफैं आउने बताइन् । उनले सक्षम, स्वच्छ, उत्तरदायी, समावेशी न्यायपालिकाका निम्ति सक्षम महिला कानुन व्यवसायी हुनुपर्नेमा उनले जोड दिइन् ।"
युक्रेनमा युद्ध अन्त्य प्रस्तावका पक्षमा नेपालसहित १४१ मुलुक,"(काठमाडौं)युक्रेनमा युद्ध अन्त्य गर्न आह्वान गरेको प्रस्तावको पक्षमा नेपालसहित १४१ मुलुकहरूले मतदान गरेका छन् । संयुक्त राष्ट्रसंघको बिहीबार न्युयोर्कमा भएको ११ औं आपत्कालीन विशेष सत्रमा युक्रेनमा युद्ध अन्त्य गर्न आह्वान गर्दै संयुक्त राष्ट्रसंघ (यूएन) को बडापत्रअनुसार रुसलाई युक्रेनबाट तत्कालीन सेना फिर्ता गर्न माग गरिएको नयाँ प्रस्तावको पक्षमा अधिकांश मुलुकहरूले मतदान गरेका हुन् । रुसले सन् २०२२ को फेब्रुअरी २२ मा युक्रेनमाथि आक्रमण गरेको थियो । शुक्रबार उक्त आक्रमणको एक वर्ष पुगेको छ । युक्रेनले उत्तर एट्लान्टिक सन्धि संगठन (नेटो) सदस्यता लिने बताएपछि रुसले आक्रमण गरेको थियो । नेपालसहित १४१ सदस्य राष्ट्रहरूले प्रस्तावको पक्षमा मतदान गर्दा सात मुलुकहरू बेलारुस, उत्तर कोरिया, इरिट्रिया, माली, निकारागुआ, रूस र सिरियाले भने प्रस्तावको विपक्षमा मतदान गरे । नेपालका दुई छिमेकीहरू भारत र चीनसहित ३२ मुलुकहरू भने मतदानमा अनुपस्थित रहे । राष्ट्र संघमा १९३ सदस्य छन् । आपत्कालीन नयाँ प्रस्तावमा रुसले तत्काल, पूर्ण र बिनासर्त युक्रेनको क्षेत्रबाट आफ्नो सबै सैन्य बलहरू फिर्ता गरोस् र शत्रुता समाप्त गर्न आह्वान गर्यो भन्ने उल्लेख छ । सत्रले प्रस्तावमार्फत सदस्य राष्ट्रहरूलाई खाद्य सुरक्षा, ऊर्जा, वित्त, वातावरण र आणविक सुरक्षा र सुरक्षामा युद्धको विश्वव्यापी प्रभावलाई सम्बोधन गर्न एकताको भावनामा सहयोग गर्न आग्रह गरिएको छ । दिगो शान्ति स्थापना गर्न र युद्धको प्रभावहरूलाई सम्बोधन गर्न महासचिवको प्रयासमा सबै राष्ट्रहरूलाई सहयोग गर्न पनि आह्वान गरिएको छ ।नेपालले यसअघि पनि रुसको आक्रमणविरुद्ध यूएनमा आलोचना गर्दै युक्रेनको पक्षमा मतदान गरेको थियो । नेपालले रुसयुक्रेन संकटको सम्बन्धमा गत वर्षको फेब्रुअरी २७ मा यूएनको आपत्कालीन विशेष सत्रको आह्वान गर्न मतदान, फेब्रुअरी २८ मा जेनेभास्थित मानवअधिकार आयोगमा भएको मतदानमा युक्रेनमा भइरहेको घटनामाथि छलफल गर्ने र मार्च २ मा यूएनको आपत्कालीन बैठकमा युक्रेनमाथि भइरहेको रुसी सैन्य आक्रमणविरुद्धको प्रस्तावमा मतदान गरेको थियो । त्यस बेला पनि नेपालका दुई ठूला छिमेकीहरू भारत र चीन भने तटस्थ बसेका थिए । सन् २०१४ मा रुसले युक्रेनको भूमि क्राइमिया आफ्नो क्षेत्रफलमा गाभेपछि तत्कालीन केपी शर्मा ओली सरकारले विरोध गरेको थिएन । एउटा स्वतन्त्र मुलुकको भूभाग अर्को मुलुकले गाभ्दासमेत नेपाल सरकार चुप लागेको भन्दै त्यसबेला आलोचना भएको थियो । रुसले युक्रेनमा आक्रमण गरेको दुई दिनपछि नै नेपालले त्यसको विरोधमा प्रतिक्रिया दिएको थियो । परराष्ट्र मन्त्रालयले गत वर्षको फेब्रुअरी २४ मा रुसयुक्रेन मामिलामा एक विज्ञप्ति जारी गर्दै नेपालले कुनै पनि राष्ट्रको सार्वभौमिकता र भौगोलिक अखण्डता अनतिक्रम्य हुने र तिनीहरूलाई सबैले सम्मान गर्नुपर्ने कुरामा जोड दिएको थियो । नेपालले रुसले घोषणा गरेको दुई फरक राज्यहरू स्वतन्त्र राष्ट्रको मान्यता र संयुक्त राष्ट्रसंघको बडापत्रविपरीत भएको उल्लेख गर्दै कुनै पनि सार्वभौमसत्ता सम्पन्न राष्ट्रको विरुद्ध शक्ति प्रयोगको विरोध गरेको थियो । साथै, नेपालले कूटनीतिक र वार्ताको माध्यमबाट विवाद समाधान हुन सक्ने विश्वास पनि व्यक्त गरेको थियो । नेपालले यसअघि इजरायललाई मान्यता दिए पनि प्यालेस्टाइनी जनताको आत्मनिर्णयको अधिकारको पक्षमा उभिएको थियो । यस्तै, अमेरिका र बेलायतले रंगभेदी शासनलाई समर्थन गरिरहेका बेला दक्षिण अफ्रिकामा रंगभेदविरुद्ध अडान दिएको थियो, अमेरिकाले भियतनाममा गरेको युद्धको विरोध गरेको थियो, सोभियत संघले पहिले हंगेरी र चेकोस्लोभाकियामा तथा पछि अफगानिस्तानमा आक्रमण गर्दा ती आक्रमणको विरोध गरेको थियो । तर, सन् २०२० को जुन ३ मा चीनले हङकङमा गरेको दमनमाथि नेपाल सरकारले गरेको समर्थनका बारेमा परराष्ट्र मन्त्रालय बोलेको थियो ।"
छोटकरी,"सन्दीप विदेश जान पाउने आदेश आएन, आइतबार थप सुनुवाइकाठमाडौं (कास) नाबालिग बलात्कारका अभियुक्त सन्दीप लामिछानेले विदेशमा क्रिकेट खेल्न जान पाउन गरेको मागमा सर्वोच्च अदालतले शुक्रबार कुनै आदेश दिएन, उनको मागबारे आइतबार थप सुनुवाइ हुने भएको छ । थप आदेश नआउँदासम्म लामिछानेले विदेश जान नपाउने उच्च अदालत पाटनको आदेश यथावत् रहनेछ । सोमबार सुरु हुने विश्वकप लिग२ को आठौं शृंखलाअन्तर्गत यूएई र पपुवा न्युगिनीसँग दुईदुई खेल खेल्न नेपाली टोली शनिबार दुबई जाँदै छ । लामिछानेले शृंखलाका लागि खेल्न जान पाऊँ भन्दै बिहीबार सर्वोच्चमा रिट दायर गरेका थिए । लामिछानेले पेस गरेको रिटमाथि प्रारम्भिक सुनुवाइ गर्दै न्यायाधीश ईश्वर खतिवडाको इजलासले महान्यायाधिवक्ता र लामिछानेको निवेदन एकसाथ राखेर आउँदो आइतबार पेसी तोक्न आदेश दिएको छ । बलात्कार आरोप लागेका लामिछानेलाई २० लाख रुपैयाँमा धरौटीमा छाड्ने आदेशसँगै उच्च अदालतले विदेश जान रोक लगाएको थियो । नाबालिग बलात्कार मुद्दामा काठमाडौं जिल्ला अदालतले कात्तिक १८ मा मुद्दाको अन्तिम टुंगो नलागुन्जेलसम्म थुनामा राख्न दिएको आदेशविरुद्ध लामिछानेले उच्च अदालत पाटनमा निवेदन दिएका थिए । त्यसैमा सुनुवाइ गर्दै उच्च अदालतले उनलाई धरौटीमा छाड्ने आदेश दिएको थियो । केन्यामा ५ वटा टी२० खेल खेलेर लामिछाने क्यारेबियन प्रिमियम लिग खेल्न जमैका पुगेका बखत भदौ २१ मा नाबालिगले प्रहरीमा उजुरी दिएकी थिइन् । उजुरीपछि लामिछाने जमैकाबाट अमेरिका गएका थिए । असोज २० मा नेपाल फर्किएपछि त्रिभुवन अन्तर्राष्ट्रिय विमानस्थलबाट पक्राउ गरेर लामिछानेविरुद्ध जिल्ला अदालतमा मुद्दा दायर गरिएको थियो ।११ जनाविरुद्ध भ्रष्टाचार मुद्दाकाठमाडौं (कास) नक्कली बिल बनाएर सरकारी रकम हिनामिना गरेको आरोपमा मुगुको छायानाथ रारा नगरपालिकाका तत्कालीन उपप्रमुख र उपभोक्ता समितिका अध्यक्षसहित ११ जनाविरुद्ध अख्तियार दुरुपयोग अनुसन्धान आयोगले विशेष अदालतमा मुद्दा दायर गरेको छ । छायानाथ रारा११ को स्वास्थ्य चौकीमा ग्याबिन पर्खाल निर्माण गर्दा नापी किताब, कार्यसम्पन्न प्रतिवेदन र अन्य झूटा भर्पाई देखाएर ७ लाख ५७ हजार ३ सय ७ रुपैयाँ अनियमितता गरेको कसुरमा नगरपालिकाका अनुगमन समिति संयोजकसमेत रहेकी तत्कालीन उपप्रमुख सुन्तला रोकायासहित ११ जनाविरुद्ध बिगो, कैद र जरिवाना मागदाबी गर्दै मुद्दा दायर भएको हो । अख्तियारका प्रवक्ता श्यामप्रसाद भण्डारीका अनुसार रोकायासहित १३ का वडाध्यक्ष तथा अनुगमन समितिका सदस्य चक्रबहादुर रावत, तत्कालीन कार्यपालिकाका सदस्य तथा अनुगमन समितिका सदस्यहरू हजरकला कामी र हरिनी नेपालीले हुँदै नभएको कामलाई निर्माण सम्पन्न भएको गलत प्रतिवेदन दिएका छन् । त्यस्तै सोही कसुरमा उक्त नगरपालिकाका तत्कालीन निमित्त प्रमुख प्रशासकीय अधिकृत ललितजंग मल्ल, इन्जिनियर पदमबहादुर बुढा र करारका सवओभरसियर गडबहादुर बुढालाई भ्रष्टाचार निवारण ऐन, २०५९ बमोजिम बिगो, कैद र जरिवानामा माग गरिएको छ । उनीहरूमाथि ७ लाख ५७ हजार ३ सय ७ रुपैयाँ बिगो, ३ महिनादेखि ३ वर्षसम्म कैद र १० हजार रुपैयाँदेखि ५० हजार रुपैयाँसम्म जरिवाना असुल गर्न माग गरिएको छ । ११ का तत्कालीन वडाध्यक्ष दानबहादुर बुढाविरुद्ध हुँदै नभएको कामका आधारमा गलत सिफारिस गरी रकम भुक्तान दिनेलिने काममा संलग्न रहेको कसुरमा ७ लाख ५७ हजार ३ सय ७ रुपैयाँ बिगोसहित २ वर्ष कैद वा बिगोबमोजिम जरिवाना वा दुवै सजाय हुनुपर्ने मागदाबी अख्तियारको छ । यस्तै उपभोक्ता समितिका अध्यक्ष जीवनबहादुर बुढा, सचिव केशबहादुर बुढा र कोषाध्यक्ष सिर्जना बडुवालले ग्याबिन पर्खाल निर्माण गर्दा झूटा भरपाई बनाई रकम भुक्तानी लिएकामा कसुरदार देखाइएको छ । तीनै जनाविरुद्ध अनियमितता भएको रकमलाई बिगो कायम गरेर २ वर्षसम्म कैद, बिगोबमोजिम जरिवाना र बिगो रकम जफत गर्नुपर्ने अख्तियारको मागदाबी छ ।"
साइबर अपराधमा बालक,"(काठमाडौं)पुस दोस्रो साता १४ वर्षीया छोरीमाथि डिजिटल यौन शोषण भएको प्रमाणसहित एक महिला भोटाहिटीस्थित नेपाल प्रहरीको साइबर ब्युरो कार्यालय आइपुगिन् । उनको निवेदनको आधारमा १७ वर्षका किशोरले थुप्रै किशोरीलाई फकाइफुल्याई, डरत्रासमा पारेर शोषण गर्ने गरेको फेला पर्यो । पीडक र पीडित दुवै काठमाडौंका हुन् । ब्युरोले किशोरलाई नियन्त्रणमा लिएर अनुसन्धान गर्यो । पीडकले किशोरीहरूलाई टेलिग्राम च्याटमार्फत सम्पर्क गरेर उनीहरूका नग्न तस्बिर र भिडियो पठाउन लगाउँथे । ती तस्बिर र भिडियो उनले झोलमान्डु, गफमान्डु र घोप्टोमान्डु नामका टेलिग्राम ग्रुप च्याटमार्फत बिक्री गर्थे । पीडककी आमा एक अस्पतालमा सफाइको काम गर्छिन् । छोराले आफ्नो कोठामा अत्याधुनिक र महँगा कम्प्युटर तथा इन्टरनेट प्रविधि जडान गरेको थियो । मोबाइल फोन राम्ररी चलाउन नजान्ने उनी छोरासँग कम्प्युटरसम्बन्धी राम्रो ज्ञान रहेको भन्ठान्थिन् । जब प्रहरीले छोरालाई नियन्त्रणमा लिएर अनुसन्धान थाले अनि उसका कर्तुत पर्दाफास भए । बन्द कोठाभित्र बसेर उसले गरेको बदमासीले झस्किइन् ।उसले किशोरीलाई शोषण त गर्थ्यो नै, नग्न तस्बिर र भिडियो संकलन गरेर टेलिग्राम च्याटमा यति मूल्यमा यस्तो कन्टेन्ट हेर्न पाइने भन्दै बेचिरहेको रहेछ, साइबर ब्युरोका इन्स्पेक्टर राजकुमार खड्गीले सुनाए, उसको बैंक ब्यालेन्स नै १७ लाख थियो । जसरी पनि पैसा कमाउने हो, अस्ट्रेलिया जाने हो भन्थ्यो । बालसुधार गृहमा सजाय भुक्तान गरिरहेका उनी डेढ लाख धरौटी तिरेर छुटिसकेका छन् । इन्स्पेक्टर खड्गी भन्छन्, यस्तै सहरबजार केन्द्रित, शिक्षित, इन्टरनेट र स्मार्टफोन, प्रविधिको पहुँच, सुविधा दिन सक्ने अभिभावकका छोराछोरी डिजिटल हिंसाका पीडक र पीडित बनिरहेका छन् ।काठमाडौंमा नाम चलेको स्कुलमा पढ्ने १५ वर्षीय किशोर एक किशोरीसँग टेलिग्राम च्याटमा नजिकिए । एक दिन उनले किशोरीलाई शरीरको माथिल्लो भागको लुगा खोलेर भिडियो खिच्न लगाए । किशोरीले सुरुमा मानिनन् तर आफूसित भएका गोप्य कुराकानी सार्वजनिक गरिदिने डर देखाएर धम्क्याएपछि भिडियो खिचेर पठाइन् । किशोरले स्कुलका विद्यार्थीहरूको टेलिग्राम च्याटको ग्रुपमा सेयर गरिदिए ।महिला र किशोरीमाथि डिजिटल हिंसा गर्नेमा वयस्क पुरुषको संख्या अधिक रहेको प्रहरी अनुसन्धानले देखाउँछ । कुल पीडकमध्ये १५ प्रतिशत हाराहारी किशोर रहेको ब्युरोका इन्स्पेक्टर खड्गीले बताए । इन्टरनेट प्रविधिको प्रयोग र पहुँच बढिरहेको छ, किशोर पीडकको संख्या पनि बढ्दो छ, उनले भने, इन्टरनेटको सुरक्षित प्रयोगको चेतना नहुँदा, अभिभावकले आफ्ना सन्तानलाई बन्द कोठाभित्र छोडिदिँदा जोखिम बढेको छ ।केही समयअघि साँखुकी एक किशोरी वयस्क युवकबाट हिंसामा परिन् । उनी कक्षा ९ मा पढ्छिन् । २६ वर्षका ती युवकले सुरुमा फेसबुकमार्फत उनको प्रशंसा गरे । फेसबुक च्याटमा बिस्तारै नजिक भएका उनले किशोरीलाई यसरी बन्धनमा पारे कि कहिल्यै नभेटेको मान्छेले तिमीले अस्ति मलाई नाचेर देखाएकी थियौं नि, फलानो ठाउँमा भेट्न आऊ, तिम्री आमालाई भनिसकेको छु भनेर डरत्रास देखाउन थाले । यो कुराले उनी मानसिक तनावमा परेकी थिइन् । प्रहरीले पटकपटक मनोपरामर्श गराएको थियो ।किशोरीहरू वयस्क पुरुष र किशोरहरूबाट हिंसामा पर्ने गरेका छन् । माथि उल्लिखित १४ वर्षीया पीडित किशोरी व्यापारी बाबु र शिक्षित आमाकी छोरी हुन् । कोरोना महामारीपछि उनको स्कुलले भर्चुअल क्लास सञ्चालन गरेको थियो । यही बेलादेखि उनलाई मोबाइल फोन र इन्टरनेटको लत बसेको थियो । आमा घरायसी कामधन्दामा व्यस्त हुन्थिन् । बाबु व्यापारको सिलसिलामा काठमाडौं बाहिरै हुन्थे ।ब्युरोको अभिलेखअनुसार पछिल्लो पाँच वर्षमा ५८४ जनाले आफूमाथि डिजिटल माध्यमबाट दुर्व्यवहार भएको भन्दै उजुरी दिएका थिए । ती उजुरीका आधारमा डिजिटल यौन शोषण, हिंसा तथा दुर्व्यवहारमा पर्ने किशोरी ७७४० प्रतिशत छन् । पीडित किशोर र किशोरीको प्रकृति पनि फरक हुने गरेको अनुसन्धानमा संलग्न प्रहरी बताउँछन् । पीडित किशोरहरू अनलाइन गेम खेल्दाखेल्दै हप्काइएको, डरधम्की देखाइएको भनेर उजुरी गर्न आउँछन् । किशोरीहरूलाई भने पीडकले यौन सम्बन्ध राख्ने उद्देश्यले इन्टरनेटमार्फत साथी बनाउने, उपहार दिने, फकाउने, प्रलोभनमा पार्ने, धम्क्याउने गर्छन् । अश्लील सामग्री देखाउने, गोप्य सामग्री अरूलाई सेयर गरेर दुःख दिएका हुन्छन् । बालबालिका ऐन ०७५ ले १८ वर्षभन्दा कम उमेरकालाई बालबालिका भनी परिभाषित गरेको छ । सुरक्षित इन्टरनेट दिवसको अवसरमा हालै काठमाडौंमा आयोजित एक कार्यक्रममा बोल्दै साइबर ब्युरोका प्रमुख नविन्द अर्यालले अनलाइन गेम खेल्ने र सामाजिक सञ्जाल प्रयोग गर्ने क्रममा बालबालिका डिजिटल हिंसामा परिरहेको र यो दर बढिरहेकाले अभिभावक र शिक्षकले बालबालिकाको सुरक्षामा ख्याल राख्नुपर्ने बताए । आफ्नो सन्तान के गरिरहेको छ, आफ्नो विद्यार्थी के गरिरहेको छ भन्ने निगरानी गर्नमा मुख्य भूमिका अभिभावक र शिक्षकहरूकै हुन्छ, उनले भने । नचिनेको नम्बर र इमेलबाट आउने लिंक क्लिक नगर्ने, पासवर्ड, स्थान, दैनिकी, फोन नम्बरजस्ता व्यक्तिगत विवरण गोप्य राख्ने, आफ्नो, परिवारको वा घरको भिडियो वा तस्बिर सोचविचार गरेर मात्रै सामाजिक सञ्जालमा पोस्ट गर्ने तथा नचिनेका व्यक्तिलाई फेसबुकजस्ता सामाजिक सञ्जालमा साथी नबनाउने गरेमा डिजिटल माध्यमबाट हुने असुरक्षाबाट जोगिन सकिने उनी सुझाउँछन् ।साइबर ब्युरोमा आउने उजुरीहरूमाथि विद्युतीय कारोबार ऐन ०६३ को दफा ४७ बमोजिम अनुसन्धान र कारबाही हुँदै आएका छन् । त्योभन्दा परिस्कृत बालबालिका ऐन ०७५ आइसकेको हुनाले बालबालिकाका हकमा विद्युतीय कारोबार ऐन उपयुक्त नहुने बालअधिकारकर्मी बताउँछन् । विद्युतीय ऐनमा बालबालिकाको विषयमा स्पष्ट उल्लेख छैन तर बालबालिका ऐनको दफा ६६ मा स्पष्ट व्याख्या छ । बाल संरक्षणको क्षेत्रमा ३३ वर्षदेखि काम गर्दै आएका बालअधिकारकर्मी अनिल रघुवंशी भन्छन्, यो विषयमा महान्यायाधिवक्ता कार्यालय र साइबर ब्युरोसँग पटकपटक छलफल भएको छ, विद्युतीय कारोबार ऐनमा सजाय धेरै छ, धेरै सजायले अपराध नियन्त्रण गर्छ, त्यही भएर दफा ४७ प्रयोग गर्छौं भन्नुहुन्छ, उनले भने, सजाय धेरैथोरै भन्दा पनि जसका लागि विशिष्टीकृत र स्पष्ट कानुन बनाइएको हो, उसलाई त्यही आकर्षित हुनुपर्ने हुन्छ, नयाँ ऐन आइसकेपछि लागू त गर्नुपर्यो नि । साइबर ब्युरो कार्यालयका एसपी पशुपति रायले भने ब्युरोमा आएका केसहरूमा विद्युतीय कारोबार ऐन नै आकर्षित हुने बताए । दफा ४७ को व्यवस्था अधिकतम सजाय हो, पीडक बालकले गरेको कसुरको गम्भीरता हेरेर सजाय तोकिन्छ र बालसुधार गृहमा राखिन्छ, उनले भने ।"
नयाँ विश्वविद्यालय स्थापनामा रोक लगाउन सिफारिस,"(काठमाडौं)नीति अनुसन्धान प्रतिष्ठानले अहिले सञ्चालनमा रहेका विश्वविद्यालय र क्याम्पसहरूको सुधार, क्षमता विकास र स्तरीकरणबिना नयाँ विश्वविद्यालय स्थापना गर्न नहुने सुझाव दिएको छ ।प्रदेशपिच्छे नयाँनयाँ विश्वविद्यालय स्थापना भइरहेका बेला प्रतिष्ठानले आवश्यकता र औचित्यका आधारमा मात्रै थप विश्वविद्यालय खोल्न उचित रहेको औंल्याएको हो । नयाँ स्थापनाअघि सञ्चालनमा रहेका उच्च शिक्षा दिने शैक्षिक निकायको क्षमता विकास र स्तरोन्नति अनिवार्य रहेको प्रतिष्ठानका विज्ञहरूको निष्कर्ष छ । क्षमता विकासबाट समेत आवश्यकता पूर्ति हुन नसक्ने अवस्थामा मात्रै नयाँ विश्वविद्यालय खोल्न उचित हुने औंल्याइएको छ । विश्वविद्यालयहरूको अवस्था र प्रादेशिक विश्वविद्यालय स्थापनाका आयाम शीर्षकको अनुसन्धान प्रतिवेदनले विश्वविद्यालय स्थापना र सञ्चालनसम्बन्धी विकल्प सुझाएको छ ।नयाँ विश्वविद्यालय खोल्नुअघि विगतमा विकास क्षेत्रगत रूपमा स्थापना भएका विश्वविद्यालयलाई कानुनी व्यवस्था गरी प्रादेशिक विश्वविद्यालयका रूपमा विकास गर्नुपर्ने सुझाव दिएको छ । प्रस्तावित उच्च शिक्षा विधेयकको मस्यौदामा संघीय विश्वविद्यालयलाई प्रादेशिक रूपमा वर्गीकरण गर्ने व्यवस्था थियो तर उच्च शिक्षा ऐन जारी गर्न ढिलाइ हुँदा अन्योल छ । प्रदेश सरकारहरूले धमाधम आफूअनुकूल प्रादेशिक विश्वविद्यालय खोलिरहेका छन् । मस्यौदामा त्रिभुवन, संस्कृत, कृषि तथा वन विज्ञान, लुम्बिनी बौद्ध र नेपाल खुलाबाहेक अन्य विश्वविद्यालयलाई प्रादेशिक विश्वविद्यालय बनाउने उल्लेख थियो । पूर्वाञ्चल, पोखरा, मध्यपश्चिम, सुदूरपश्चिम विश्वविद्यालयलाई सम्बन्धित प्रदेशगत रूपमा नै सञ्चालन गर्नुपर्ने प्रतिष्ठानको पनि सुझाव छ । विश्वविद्यालय वर्गीकरण गर्न नसकेको संघीय सरकारले आफ्नो तहमा विश्वविद्यालय खोल्ने कामलाई पछिल्ला दिन पनि निरन्तरता दिइरहेको छ । राजर्षि जनक, योगमाया र नेपाल विश्वविद्यालय संघबाटै स्थापना र सञ्चालनको तयारीमा छन् । दोस्रो विकल्पका रूपमा जेठो र ठूलो त्रिभुवन विश्वविद्यालयको पुनःसंरचना गरेर पनि प्रदेश विश्वविद्यालयको आवश्यकता पूरा गर्न सकिने सुझाव दिइएको छ । प्रतिष्ठानका अनुसन्धानदाता विष्णुराज उप्रेती, हरि शर्मा न्यौपाने र गिरीराज शर्माले गरेको अध्ययन प्रतिवेदनमा पुनःसंरचनाबाट त्रिविको हालको समस्या पनि समाधान गर्न सकिने उल्लेख छ । त्रिभुवन विश्वविद्यालयलाई टुक्र्याएर त्रिवि मधेस, त्रिवि लुम्बिनी, त्रिवि सुदूरपश्चिम आदि बनाएर सात वटै प्रदेशमा विस्तार गर्न सकिन्छ, प्रतिवेदनमा भनिएको छ । त्रिविका आंगिक क्याम्पसलाई समेत स्तरवृद्धि गरेर विश्वविद्यालय बनाउन सकिने विज्ञहरूको निष्कर्ष छ । त्रिविले पुनःसंरचना गर्ने र संकाय प्रणाली अन्त्य गरी स्कुल विकास गर्ने प्रस्ताव गरे पनि त्यसले पूर्णता पाउन सकेको छैन ।नीति प्रतिष्ठानले संघ र प्रदेशमा विश्वविद्यालय वर्गीकरण, त्रिविको पुनःसंरचना गर्दा पनि आवश्यकता पूर्ति हुन नसके मात्र क्याम्पसहरूको एकीकरण र स्तरीकरण गरेर प्रादेशिक विश्वविद्यालय स्थापना गर्नुपर्ने सुझाव दिएको छ । राष्ट्रिय शिक्षा नीति २०७६ ले पनि ठूलो आकार र विद्यार्थी संख्या बढी भई व्यवस्थापन, अनुगमन र परीक्षाजस्ता पक्षमा चुस्तता र गुणस्तर कायम गर्न त्रिभुवन विश्वविद्यालयको पुनःसंरचना गर्ने जनाएको थियो । सोही नीतिगत प्रावधानका आधारमा त्रिविका ठूला आंगिक क्याम्पसहरूलाई पुनःसंरचना तथा स्तरीकरण गरी प्रादेशिक विश्वविद्यालयका रूपमा सञ्चालन गर्न सकिने औंल्याइएको छ । कृषि, चिकित्सा, इन्जिनियरिङलगायत विधामा विश्वविद्यालय खोल्न झनै खर्चिलो हुने भएकाले यिनै विकल्पका आधारमा प्राविधिक विश्वविद्यालय सञ्चालन गर्नु उपयुक्त हुने अनुसन्धानको ठम्याइ छ ।यी तीनवटै विकल्पबाट पनि प्रदेश विश्वविद्यालयको पूर्ति हुन नसके मात्र औचित्य, सान्दर्भिकताको विस्तृत अनुसन्धान गरी नयाँ स्थापना गर्न सकिने सिफारिस गरिएको छ । नयाँ सार्वजनिक विश्वविद्यालय स्थापना गर्दा राष्ट्रलाई ठूलो अतिरिक्त आर्थिक व्ययभार थपिने हुँदा अब खुल्दा यथासम्भव प्रशासनिक खर्च आन्तरिक आयबाट थेग्न सक्ने सुनिश्चित गर्नुपर्छ, प्रतिवेदनमा भनिएको छ, राज्यले गर्ने लगानी भौतिक पूर्वाधार, अनुसन्धान र गुणस्तरमा केन्द्रित गर्न सहज हुन्छ । नीति अनुसन्धान प्रतिष्ठानले निजी लगानीमा पनि विश्वविद्यालय स्थापना गर्न सक्ने व्यवस्था गर्नुपर्ने सुझाव दिएको छ । एकीकृत उच्च शिक्षा ऐन जारी गर्दा निजी लगानीमा विश्वविद्यालयको स्थापना, सञ्चालन, व्यवस्थापन र नियमनको कानुनी व्यवस्था मिलाउनुपर्ने औंल्याइएको छ । तर निजी गुठी ट्रस्ट का रूपमा मुनाफा वितरण नगर्ने गरी सञ्चालन गर्न सकिने सुझाव छ । संघ वा प्रदेशमा विश्वविद्यालय खोल्दा नक्सांकन, जनसंख्या, विद्यार्थीको पहुँच, जनशक्ति प्रक्षेपण, शैक्षिक कार्यक्रमलगायत पक्षको अनिवार्य मूल्यांकन र विश्लेषण गर्नुपर्ने जनाइएको छ ।अन्य विज्ञहरू सम्मिलित कार्यदलले पनि गत पुसमा आवश्यकता र मापदण्डका आधारमा मात्रै विश्वविद्यालय स्थापना र सञ्चालन गर्न सरकारलाई सिफारिस गरेको थियो । केन्द्र, प्रदेश र विषयगत मन्त्रालयहरूले समेत विश्वविद्यालय सञ्चालनको तयारी अघि बढाउँदा विज्ञहरूले विश्वविद्यालय स्थापनासम्बन्धी मापदण्ड पुनरावलोकन गरी समसामयिक बनाउनुपर्ने औंल्याएका थिए ।रक्षा, खेलकुद, पर्यटन, स्वास्थ्यलगायत मन्त्रालयले विषयगत विश्वविद्यालय सञ्चालनको आन्तरिक गृहकार्य गर्दै आएका छन् । केन्द्र र प्रदेशस्तरीय विश्वविद्यालय स्थापनाको प्रतिस्पर्धा नै चलेको छ । हाल सञ्चालनमा रहेका विश्वविद्यालय पुनःसंरचना र वर्गीकरण गर्ने काम पनि टुंगोमा पुग्न सकेको छैन । राष्ट्रिय विकास समस्या समाधान समितिले गठन गरेको कार्यदलले विश्वविद्यालय मापदण्ड तथा नियमनका विषयसहितको एकीकृत ऐन तर्जुमा कार्यान्वयनमा ल्याउन राजनीतिक प्रतिबद्धता, प्रशासनिक कटिबद्धता र सरोकारवालाको रचनात्मक सहयोग हुनुपर्ने सुझाव दिएको थियो । प्रतिष्ठानले पनि एकीकृत कानुनको खाँचो औंल्याएको छ ।कूटनीतिक, कला, धर्म, संस्कृति रीतिरिवाज, सामाजिक तथा सांस्कृतिक मूल्यमान्यता जगेर्ना, राष्ट्रियता प्रवर्द्धन र सौम्य शक्ति आर्जन गर्न सक्ने जनशक्ति उत्पादन गर्नसमेत छुट्टै विश्वविद्यालयभन्दा हाल रहेकालाई नै पुनःसंरचना गरेर सम्भव रहेको नीति प्रतिष्ठानले औंल्याएको छ । प्रादेशिक विश्वविद्यालय सञ्चालन गर्न प्रदेशले ६०, संघले ३० र विश्वविद्यालयले १० प्रतिशत लगानी सुनिश्चित गर्नुपर्ने सुझाव दिइएको छ । लगानी अभाव देखिएकाले वित्तीय स्रोत विश्वविद्यालय स्थापनाको पूर्वसर्त बनाउनुपर्ने औंल्याइएको छ ।हाल सञ्चालनमा रहेका विश्वविद्यालयको जग्गाजमिन संरक्षणका लागि अधिकार सम्पन्न उच्चस्तरीय समिति आवश्यक रहेको प्रतिवेदनमा औंल्याइएको छ । त्रिवि, कृषि तथा वन विज्ञान, संस्कृतलगायत विश्वविद्यालयको सयौं रोपनी जग्गा अतिक्रमणमा परेको छ । विश्वविद्यालयको जग्गा विश्वविद्यालयलाई नै फिर्ता गराउने नीतिगत व्यवस्था मिलाउन सिफारिस गरिएको छ । उच्चस्तरीय शिक्षा आयोगको प्रतिवेदन २०७५ जस्तै प्रतिष्ठानका अनुसन्धानदाताले पनि उच्च शिक्षाको नियमन, गुणस्तर, शैक्षिक मापदण्डलगायत कामका लागि उच्च शिक्षा परिषद् गठन गर्नुपर्ने सुझाव दिएका छन् । आयोगले पनि उच्च शिक्षा आयोग बनाउन सुझाएको थियो । विश्वका धेरै विश्वविद्यालयमा रहेको क्रेडिट ट्रान्सफरको व्यवस्था यहाँ पनि लागू गर्न सिफारिस गरिएको छ । एक विश्वविद्यालयबाट दीक्षित विद्यार्थीलाई अर्को विश्वविद्यालयले समकक्षता प्रदान गर्नुपर्ने व्यवस्था अन्त्य गर्न पनि सुझाव दिइएको छ । हाल विश्वविद्यालय अनुदान आयोगले प्रभावकारी काम गर्न नसक्दा त्रिविले अन्य विश्वविद्यालयका विद्यार्थीलाई पनि समकक्षता दिँदै आएको छ ।"
राष्ट्रपतिमा उम्मेदवारी आज,काठमाडौं (कास) राष्ट्रपति निर्वाचनका लागि शनिबार उम्मेदवारी दर्ता हुँदै छ । फागुन २५ मा राष्ट्रपति निर्वाचन हुँदै छ । उम्मेदवारीका लागि शनिबार १० बजेदेखि अपराह्न ३ बजेसम्म मनोनयनको समय निर्धारण गरिएको छ । राष्ट्रपति तथा उपराष्ट्रपतिको निर्वाचन कार्यक्रमअनुसार मनोनयनपत्र दर्ता भएपछि उम्मेदवारको सूची शनिबार ४ बजेसम्म सार्वजनिक हुनेछ । दलहरूले उम्मेदवार कसलाई बनाउने भन्ने यकिन हुन बाँकी छ । कांग्रेस र एमालेले उम्मेदवार उठाउने सम्भावना छ । संघीय सांसद र प्रदेश सांसद राष्ट्रपति निर्वाचनका मतदाता हुन् । निर्वाचन अधिकृतको कार्यालयका अनुसार मतदाताको अन्तिम नामावली शुक्रबार सार्वजनिक भएको छ । जसमा संघीय संसद्का दुई जनाको नाम समावेश गरिएको छैन । रवि लामिछानेको सांसद पद बदर भएपछि चितवन२ रिक्त छ ।त्यस्तै मनाङबाट निर्वाचित टेकबहादुर गुरुङ निलम्बनमा परेका कारण उनको नाम मतदाता सूचीमा समावेश गरिएको छैन । सुरक्षाकर्मी थमन विकको हत्या आरोपमा थुनामा राख्नुपर्ने एमाले सांसद लक्ष्मी महतो कोइरीको नाम भने अन्तिम नामावलीमा समावेश गरिएको छ । उनी फरार रहेको प्रहरीले संसद् सचिवालयलाई समेत जानकारी गराइसकेको छ । कानुनी आधार नभएपछि फरार भए पनि उनी सांसदकै हैसियतमा छन् । निलम्बन नभएसम्म सांसद रहने भएकाले मतदाता नामावलीमा नाम राखिएको निर्वाचन अधिकृतको कार्यालयले जनाएको छ ।संसद् भवन बानेश्वरमा मतदानस्थल तोकिएको छ । उम्मेदवारी दर्ता पनि संसद्कै ल्होत्से भवनमा हुँदै छ । निर्वाचन कार्यक्रमअनुसार उम्मेदवारको विरोधमा आइतबारसम्म उजुरी दिन सकिनेछ । उजुरी परेमा सोमबार जाँचबुझ गरी त्यही दिन नाम सार्वजनिक हुनेछ । उम्मेदवारको अन्तिम नामावली मंगलबार प्रकाशन हुनेछ । २५ गते हुने निर्वाचनमा निर्वाचित हुन उम्मेदवारले बहुमत ल्याउनुपर्ने हुन्छ । बहुमत ल्याउन नसकेमा बढी मत प्राप्त गर्ने दुई उम्मेदवारबीच फेरि मतदान हुनेछ । त्यस्तो मतदानमा कुल मतको ५० प्रतिशतभन्दा बढी मत प्राप्त गर्ने उम्मेदवार राष्ट्रपति निर्वाचित हुनेछ । मतदानबाट समेत कुनै उम्मेदवारले ५० प्रतिशतभन्दा बढी मत प्राप्त गर्न नसकेमा पुनः मतदान हुनेछ ।त्यस्तो मतदानमा खसेको कुल सदर मतको बढी मत प्राप्त गर्ने उम्मेदवार राष्ट्रपति निर्वाचित हुनेछ ।
ओलम्पिक छनोट नेपालमा,"(काठमाडौं)पेरिस ओलम्पिक २०२४ एसियाली छनोटअन्तर्गत महिला फुटबलको समूह सी का खेलहरू नेपालले आयोजना गर्ने भएको छ । महिला फुटबलको ओलम्पिक छनोट पहिलोपल्ट आयोजना गर्ने अवसर पाएको नेपालले यसअघि दक्षिण एसियाली स्तरको साफ च्याम्पियनसिप दुईपल्ट सञ्चालन गरेको थियो ।अखिल नेपाल फुटबल संघ (एन्फा) का अध्यक्ष पंकजविक्रम नेम्वाङले भने, भियतनाम, नेपाल, प्यालेस्टाइन र अफगानिस्तान रहेको समूह सी को छनोट तटस्थ भूमिमा आयोजना गर्ने एएफसीले जनाएको थियो । तर, हामी छनोटका खेलहरू आयोजना गर्न इच्छुक रहेको जनाउँदै एएफसीमा प्रस्ताव राखेका थियौं । त्यसैअनुसार एएफसीले छनोटका खेलहरू एन्फालाई सञ्चालन गर्न दिने निर्णय शुक्रबार गरेको छ । एएफसी कार्यकारी समिति सदस्य एवं विकास समिति उपप्रमुखसमेत रहेका उनले थपे, एन्फाले आयोजना गर्न पाउने निर्णय भएसँगै विदेशमा खेल्दा हुने एक करोड रुपैयाँभन्दा बढी खर्च बचेको छ । विदेशी टिम आउँदा विदेशी मुद्रा पनि भित्रिने छ । पहिलोपल्ट ओलम्पिक छनोट घरेलु भूमिमा खेल्न पाउँदा नेपाली टिमको हौसला बढ्नेछ ।अप्रिल ३ देखि ११ सम्म दशरथ रंगशालामा खेल सञ्चालन गर्ने नेम्वाङले बताए । उनका अनुसार प्यालेस्टाइन सहभागी नहुने भएपछि समूहमा तीन देशले प्रतिस्पर्धा गर्ने छन् । पहिलो खेलमा अफगानिस्तान र भियतनाम भिड्ने छन् । दोस्रो खेल नेपाल र अफगानिस्तानबीच हुनेछ । समूहको अन्तिम तथा तेस्रो खेलमा भियतनाम र नेपाल भिड्ने छन् । सात समूहका शीर्ष टिमहरू दोस्रो चरणमा पुग्नेछन्, जहाँ उनीहरूले सिधै प्रवेश पाएका उत्तर कोरिया, जापान, अस्ट्रेलिया, चीन र दक्षिण कोरियासँग तीन समूहमा रहेर प्रतिस्पर्धा गर्नेछन् । समूह विजेता तीन टिमसँगै उपविजेतामध्ये उत्कृष्ट एक गरी चार टिमले तेस्रो चरणमा स्थान पाउनेछ । तेस्रो चरणका उत्कृष्ट दुई टिम पेरिस ओलम्पिकमा पुग्नेछन् ।पहिलो चरणको छनोटको समूह सी मा सबैभन्दा बलियो टिम भियतनाम हो । न्युजिल्यान्ड र अस्ट्रेलियामा यसै वर्ष (सन् २०२३) हुने महिला विश्वकपमा छनोट भएको भियतनाम फिफा वरीयताको ३४ औं स्थानमा छ । पछिल्ला ९ एसियन कपमा सबै संस्करण खेलेको टोलीले गत वर्ष भारतमा अन्तिम आठको यात्रा गरेको थियो । फिफा वरीयताको १०३ औं स्थानमा रहेको नेपाली महिला टिमले दोस्रोपल्ट ओलम्पिक छनोट खेल्न लागेको हो । नेपाली टिम टोकियो ओलम्पिक २०२० को छनोटमा भारत, म्यानमार र बंगलादेशविरुद्ध समान ११ को बराबरी गर्दै समूहको तेस्रो स्थानमा रहनेमध्ये उत्कृष्ट दुईमा रहेर दोस्रो चरणमा पुगेको थियो । म्यानमार र भारतसँग समान ३१ ले हारेपछि दोस्रो चरणबाट बाहिरिने क्रममा नेपालले अन्तिममा इन्डोनेसियालाई २१ ले हराएको थियो ।ओलम्पिक छनोटकै तयारीमा नेपालले गत साता चेन्नईमा भारतविरुद्ध दुई मैत्रीपूर्ण खेल खेल्यो । सावित्रा भण्डारीले अन्त्यतिर दुई गोल गरेपछि पहिलो खेल २२ मा टुंग्याएको नेपालले दोस्रो खेलमा भारतलाई गोलरहित रोकेको थियो । त्यसमा प्रशिक्षक रहेका अनन्तराज थापाले नै ओलम्पिक छनोटमा पनि टिम सम्हाल्ने बताइएको छ । भदौअसोजमा दशरथ रंगशालामा भएको साफ महिला च्याम्पियनसिपमा कुमार थापाले टिम सम्हालेका थिए । सेमिफाइनलमा भारतलाई १० ले हराएर पनि नेपाली टिम फाइनलमा बंगलादेशसँग ३१ ले चुकेपछि पहिलो उपाधि जित्नबाट वञ्चित भएको थियो ।"
एपीएफको कठिन जित,"(बिर्तामोड)सडन डेथमा जित निकाल्दै विभागीय टोली एपीएफ क्लब प्रथम भद्रपुर झापा गोल्डकप फुटबल प्रतियोगिताको सेमिफाइनल पुगेको छ । शुक्रबार प्रतिस्पर्धात्मक अन्तिम क्वाटरफाइनल खेलमा पाहुना टोली बंगलादेशको कार्वान बजार प्रगति संघलाई पराजित गर्दै एपीएफ अगाडि बढ्यो । निर्धारित समयको खेल ११ को बराबरीमा टुंगिएको थियो । त्यसपछि टाइब्रेकरमा गएको खेल बराबरी हुँदै अगाडि बढेपछि सडनडेथका आधारमा नतिजा आएको थियो । एपीएफको पक्षमा अन्तिम स्कोर ९८ बनेको थियो । सडनडेथमा बंगलादेशी टोलीका कप्तान सोहिल दुङको पेनाल्टी प्रहार एपीएफका गोलरक्षक एन्जल श्रेष्ठले रोकेपछि पाहुना टोलीको यात्रा टुंगिएको हो । भद्रपुरस्थित मेची रंगशालामा खेलमा अग्रता बंगलादेशी टोलीले लियो । २१ औं मिनेटमा डिनको छोटो पासलाई बक्सभित्र नियन्त्रणमा लिएर सायरले सेकेन्ड बार च्याप्दै प्रहार गरेको बल गोलमा परिणत भयो । गोल खाएपछि दबाबमा देखिएको एपीएफले खेलमा फर्किन ७२ औं मिनेटसम्म संघर्ष गर्नुपर्यो । जतिबेला युवराज खड्काले गोल गर्दै खेल बराबरीमा ल्याएका थिए । बुद्धिमान राईको पास बलमा बंगलादेशी खेलाडीले क्लियर गर्न गोलरक्षकलाई पास दिएका थिए । तर, गोलरक्षक कोबिजले नियन्त्रणमा लिन नसकेपछि रिबाउन्स बललाई युवराजले पोस्टको दिशा दिएका थिए ।टाइब्रेकरमा भने एपीएफका सनिश श्रेष्ठ, बुद्धिमान राई, दीपेश धिमाल, सविन गुरुङ र युवराज खड्काले गोल गरेका थिए । बंगलादेशी टोलीबाट डाडी, खोका बाबु, सद्दाम, सागोर र बोयामुले गोल गरी टाइब्रेकर बराबरी गरेका थिए । सडनडेथअन्तर्गत एपीएफका सनरसिंह बस्नेत, कप्तान तोप विष्ट र गोलरक्षक एन्जल श्रेष्ठले गोल गरे । बंगलादेशी टोलीका रफू र डिन गोल गर्न सफल भए भने कप्तान सोहिलको प्रहार गोलरक्षक एन्जलले नियन्त्रणमा लिएका थिए । पहिलो हाफमा दबाबमा देखिएको एपीएफले दोस्रो हाफमा भने अधिकांश समय बलमाथि नियन्त्रण राखेको थियो । ३५ औं मिनेटमा बंगलादेशी टोलीका सायरको फ्रिकिक प्रहार पोस्ट नजिकैबाट बाहिरिएको थियो । एपीएफ ४४ औं मिनेटमै बराबरी गोल फर्काउन अभागी रह्यो । सनिश श्रेष्ठले भली गर्दै प्रहार गरेको बल बंगलादेशी गोलरक्षक कोबिचको हातमा लाग्दै पोलमा ठोक्किएर फर्किएको थियो । एपीएफका गोलरक्षक एन्जल श्रेष्ठ म्याद अफ द म्याच भए । उनले २० हजार रुपैयाँ प्राप्त गरे । एपीएफले दोस्रो सेमिफाइनलमा आइतबार सहिद स्मारक ए डिभिजन लिग विजेता मछिन्द्र क्लबसँग प्रतिस्पर्धा गर्नेछ । शनिबार पहिलो सेमिफाइनलमा संकटा र आर्मी क्लब भिड्नेछन् ।"
बुढासुब्बाको तयारी पूरा,स्थानीय खेलाडी उतार्दै आयोजकबुढासुब्बाको २३ औं संस्करणसम्म आइपुग्दा आयोजक क्लबले हालसम्म उपाधि जित्न सकेको छैन । पाँचपल्ट फाइनल पुगेको आयोजकले अरू क्लबका वा विदेशी खेलाडी समावेश नगरी धरानकै स्थानीय खेलाडी समावेश गरेर २२ सदस्यीय टिम बनाएको छ । क्लबका प्रशिक्षक सागर घिमिरेले विगतमा अधिकांश बाहिरका खेलाडी समावेश गरेर हारमात्र भोग्दै आएकाले यसपालि स्थानीय खेलाडीलाई अवसर दिइएको बताए । गोधूधि रनिङ कपमा उत्कृष्ट प्रदर्शन गरेका ४० बाट २२ खेलाडी छानिएको उनले बताए ।
भलिबलकी उम्दा उषा,"काठमाडौं (कास) भाग्य होस् त उषा भण्डारीको जस्तो । अरू परिवारमा भए आफ्ना छोराछोरीले अर्कै केही बाटो रोजे हुन्थ्यो भन्ने इच्छा हुँदो हो । उषाको परिवार चाहन्थ्यो, आफ्नी छोरी खेलाडी नै होस् । अहिले पनि उनीसँग बुवा गजेन्द्र भण्डारीसहित परिवारको त्यो जमात छ, जसले छोरीको खेलजीवन सफल होस् भनेर दिनरात लागिरहेको हुन्छ । त्यसैले उषा भन्छिन्, मेरा लागि त परिवार नै सबथोक । यहाँ चर्चा भलिबलकी उदीयमान १८ वर्षीया खेलाडी उषाको हो । आकर्षक जिउडालकी छिन् उनी । मन्द मुस्कान गजब छ । उनी नेपाली महिला भलिबलमा ग्ल्यामर्स भित्र्याउन उत्तिकै सक्षम छिन् । खेलक्षेत्रलाई यो चाहिन्छ पनि । परिवारमा उनी सबैभन्दा कान्छी त भइन्, भलिबलकी पनि कान्छी नै हुन् । कसैले मायाले कान्छी भन्दा मक्ख पर्छिन् । हल्का पुल्पुलिएर हुर्केकी थिइन् । परिवारको एउटै इच्छा थियो, यिनै छोरीले खेलेर देशको नाम राखोस् । अब कोही खेलाडीलाई यो भन्दा बढी के नै चाहिन्छ र ?तनहुँकी उषा पुलिस क्लबबाट खेल्छिन् । पुलिसले पछिल्लो समय प्राप्त गरेका सफलतामा उनी एक प्रमुख खेलाडी हुन् । ओपन स्पाइकरको भूमिकामा हुन्छिन् । उचाइ छ, ५ फिट ७ इञ्चभन्दा केही बढी । जम्प गजब छ । उनी एक प्रकारले अलराउन्डर पाराकी खेलाडी हुन् । नेपाल खेलकुद पत्रकार मञ्चले आयोजना गर्ने १९ औं एनएसजेफ पल्सर स्पोर्ट्स अवार्डअन्तर्गत पिपल्स च्वाइस विधाका लागि पाँच खेलाडीको नाम मनोनयनमा पर्दा उनी त्यसमा रहिन् । उनको प्रतिस्पर्धा फुटबलका अञ्जन विष्ट, क्रिकेटका आसिफ शेख, टेनिसकी अभिलाषा विष्ट र पौडीकी डुवाना लामासँग हुनेछ । जतिबेला यसबारे उनले पहिलोपल्ट जानकारी पाइन्, घरमा आराम गरिरहेकी थिइन् । लाग्यो, सपना हो । अझै लाग्छ, यो सपना नै हो । तर, उनलाई के थाहा थियो भने कुनै दिन यो अवार्डको मनोनयनमा पर्ने । भन्छिन्, यो होडमा नेपाली भलिबल, यसका प्रशंसक अनि पुलिस परिवार मेरो साथमा हुनेछ ।सानैमा उषाको रूचि अरू खेलमै थियो । बुवाले भलिबलमै डोर्याए । बुवालाई लागेको थियो, यो खेलमा उषाको भविष्य छ । नभन्दै उनी सन् २०१९ मा आइपुग्दा नपुग्दै राष्ट्रिय टिममा परिन् । अवसर थियो, १३ औं दक्षिण एसियाली खेलकुद । उनी भर्खर १४ वर्षकी थिइन् । त्यही उमेरमा ऐतिहासिक रजत पदक जितिन् । सन् २०२१ यता त उनी राष्ट्रिय टिमकी नियमित सदस्य भएकी छन् । नियमित मात्र होइन, महत्त्वपूर्ण पनि । पुलिसलाई च्याम्पियन बनाउन उनको योगदानबारे त कतिमात्र चर्चा गर्ने ?त्यही वर्ष बंगलादेशमा भएको एभीसी एसियन सेन्ट्रल जोन भलिबलमा नेपाल च्याम्पियन हुँदा उनी प्रमुख सदस्य रहिन् । नेपाली महिला भलिबलवृत्तमा उनीबारे चर्चा छेडिनुपर्छ । सुन्न पाइन्छ, उनी भलिबलमा लामो रेसका घोडा हुन् । उनले अझै लामो समय खेल्न सक्छिन् । उनीबाट राष्ट्रिय टिममा कुनै न कुनै दिन कप्तानी अपेक्षा गर्न सकिन्छ । साँच्चै नेपाली भलिबलका लागि धेरै योगदान दिनसक्ने बाटोमा छिन् उषा ।माल्दिभ्समा व्यावसायिक भलिबल खेलेको उनीसँग राम्रै अनुभव भइसकेको छ । माल्दिभ्समा उनी यति धेरै लोकप्रिय छन् कि नाम लिएर समर्थकहरू खुसीले झुम्ने गर्छन् । केहीबेर उनीसँग भलाकुसारी गर्नुपर्छ, साह्रै मिजासिला देखिन्छिन् । उनी भन्छिन्, मन मिल्नेसँग साह्रै नजिकिने बानी छ । उनी आफ्ना आमाबुवाको सबैभन्दा नजिक छन् । अचेल भलिबललाई आफ्नो पहिलो प्रेम पनि मान्छिन् । अब उनलाई पिपल्स च्वाइस विधामा उनलाई विजेता बनाउने काम तपाईं खेलप्रेमीको हो, धेरैभन्दा धेरै मत दिएर । किनकि यसअगाडि भलिबलका धेरै खेलाडीले यो अवार्ड जितिसकेका छन् । भलिबलका मञ्जु गुरुङ, सिपोरा गुरुङ, रमिला तण्डुकार, सरस्वती चौधरी, रेश्मा भण्डारी र अरुणा शाहीले पिपल्स च्वाइस जितिसकेका छन् ।"
नेपालको विजयी सुरुआत,"काठमाडौं (कास) नेपालले आईसीसी यू१९ एसिया विश्वकप छनोटको पहिलो खेलमा शुक्रबार सिंगापुरलाई ९६ रनले पराजित गरेको छ । नेपालले यूएईको अजमानस्थित इडेन गार्डेन ओभल मैदानमा टस जितेर ब्याटिङ गर्दै निर्धारित ५० ओभरमा ७ विकेट गुमाई २ सय ६१ रन बनाएको थियो ।जवाफमा सिंगापुरले ७ विकेट गुमाई १ सय ६५ रनमात्र बनाउन सक्यो । नेपाली बलिङसामु निकै दबिएर खेलेको सिंगापुरका लागि आर्यन मोदीले मात्र ५८ रन बनाए । उनले १ सय बल खेल्दै २ चौका प्रहार गरे । सिद्धान्त श्रीकान्तले ८० बलमा १ चौका र १ छक्कासहित ४४ रन बनाए । नेपालबाट हेमन्त धामी र सुवास भण्डारीले २२ विकेट लिए । हेमन्तले ८ ओभरमा २७ र सुवासले १० ओभरमा १ मेडन राख्दै २९ रन खर्चे । विशालविक्रम केसीले १ विकेट लिए ।यसअघि आकाश त्रिपाठी र विशालविक्रम केसीले अर्धशतक बनाएपछि नेपालले बलियो स्कोर बनाएको थियो । आकाशले १ सय बल खेल्दै ७ चौका र १ छक्का प्रहार गरी ७८ रन बनाए । उनी ३४ औं ओभरमा आउट भए, जतिखेर नेपालको स्कोर १ सय ४५ रन थियो । दीपक बोहरा ए ५ रनमा आउट भएपछि आकाशले अर्जुन कुमालसँग दोस्रो विकेटमा ९३ रनको साझेदारी गरे । अर्जुनले ६७ बल खेल्दै ३ चौकासहित ३७ रन बनाए ।कप्तान देव खनालले २१ रन बनाए । उनले २६ बल खेल्दै १ चौका प्रहार गरे । दीपक बोहरा बी १५ बलमा २ चौका प्रहार गर्दै १७ रनमा आउट भए । दीपक डुम्रे १० रनमा आउट भए भने मिलन बोहराले ४ रनमात्र बनाउन सके । मध्यक्रम सम्हालेर खेलेका विशालले अविजित ६३ रन बनाए । उनले ६४ बल खेल्दै ४ चौका र २ छक्का प्रहार गरे । सुवास भण्डारी १ चौका प्रहार गरी ८ बलमा १२ रन बनाई अविजित रहे । सिंगापुरका आर्यवीर चौधरी र अभ्युदय छाजरले २२ विकेट लिए ।नेपालले शनिबार कुवेतसँग खेल्नेछ । नेपाल र सिंगापुरसहित मलेसिया, यूएई, हङकङ, कुवेत गरी ६ राष्ट्रसम्मिलित प्रतियोगिता विजेताले अर्को वर्ष श्रीलंकामा हुने आईसीसी यू१९ विश्वकप खेल्नेछ ।"
शुक्रबहादुरले जिते वेस्टर्न ओपन गल्फ,"काठमाडौं (कास) नेपाल नम्बर एक प्रो शुक्रबहादुर राईले सूर्य नेपाल गल्फ टुरको चौंथो स्पर्धा वेस्टर्न ओपन जितेका छन् । पार ६९ को हिमालयन गल्फ कोर्समा शुक्रले सानदार कमब्याक गर्दै ५अन्डर ६४ को उत्कृष्ट कार्ड तयार पारे । समग्रमा १ अन्डर २ सय ६ को स्कोरमा शुक्रले साबिक विजेता एमेच्योर खेलाडी सुवास तामाङलाई २ स्ट्रोकले हराएर करियरको नवौं उपाधि जिते । उनले १ लाख ४० हजार रुपैयाँ पुरस्कार पाए ।शुक्रले अन्तिम दिन सानदार प्रदर्शन गरे । अन्तिम १८ होलको खेल सुरू गर्दा शुक्र ४ ओभरको स्कोरसहित पाँचौ स्थानमा थिए । फ्रन्टनाइन उनले १ अन्डर ३३ मा सकेका थिए । दोस्रो र पाँचौं होलमा बोगी खेपे तर तेस्रो, छैटौं र नवौं होलमा बर्डी प्रहार गरे । ब्याकनाइनको उम्दा प्रदर्शन नै उनको जितको कारण बन्यो । १२, १४, १५ र १७ औं होलमा बर्डीको सफलता पाउँदा उनले ब्याकनाइन ४ अन्डर ३१ मा सकाए । उनको यो सिजनको दोस्रो उपाधि हो । यसअघि उनले घरेलु भूमिमा इस्टर्न ओपन जितेका थिए । १३ औं सागका दोहोरो स्वर्ण विजेता सुवास अन्तिम दिन २ ओभर ७१ खेल्दै समग्रमा १ ओभर २ सय ८ सहित दोस्रो भए । एमेच्योरतर्फ भने सुवास विजेता भए । उनले अजित बिकेलाई १४ स्ट्रोकको फराकिलो अन्तरमा हराए । प्रोफेसनलतर्फ भुवन नगरकोटी र सन्जय लामा ३ ओभर २ सय १० स्कोरसहित संयुक्त दोस्रो भए । भुवनले ३ ओभर ७२ र सन्जयले २ ओभर ७१ खेले । दुवैले ७८ हजार ५ सय प्राप्त गरे । इभन पार ६९ सहित समग्रमा ५ ओभर २ सय १२ को स्कोरमा जयराम श्रेष्ठ चौथो भए । उनले ५५ हजार जिते । भेट्रान गल्फर रामे मगरले अन्तिम १८ होलको खेल ५ ओभर ७४ मा टुंग्याएर समग्रमा ६ ओभर २ सय १३ स्कोरसहित पाँचौं भएर ४७ हजार प्राप्त गरे । १ ओभर ७० खेल्दै समग्रमा ९ ओभर २ सय १६ सहित भुवनकुमार रोक्का छैटौं भए । यो सिजनको सूर्य नेपाल म्याच प्लेका विजेता दिनेश प्रजापति सातौं भए । उनले १ ओभर ७० खेले । छैटौ र सातौं भएका भुवन र दिनेशले क्रमशः ४० हजार ५ सय र ३७ हजार रुपैयाँ थापे । दलबहादुर लामा र धन थापाले संयुक्त आठौं स्थान बाँडे । दुवैले ३३ हजार हात पारे । रवि खड्का र नीरज तामाङ दसौं हुँदै २८ हजार ५ सय जित्न सफल भए ।"
कच्ची सडकमा मेरा कथा,"किताब पर्गेल्ने सम्यक् दृष्टि आफ्नो सभ्यता, संस्कृतिको धरातल पहिचान गर्न नसकुन्जेल हामी आत्मविस्मृत हुन्छौं । त्यसैले रामायण, महाभारत जस्ता क्लासिक नयाँ पुस्ताले पढ्नैपर्छ । ती फगत धार्मिक किताब होइनन् । धार्मिकजस्तो बनाइएका हुन् । तिनले हामीलाई पूर्वस्मृति प्रदान गर्छन् । र, तिनलाई पर्गेल्ने हाम्रो दृष्टिकोण सम्यक् हुनुपर्छ । यिनका अतिरिक्त नेपाली साहित्यमा युगनिर्माण गर्न सफल कृति थुप्रै छन् । देवकोटाको मुनामदन, विपीको सुम्निमा, गुरुप्रसाद मैनालीको नासो, शंकर लामिछानेको एब्स्ट्रयाक्ट चिन्तन प्याज, तारानाथ शर्माको बेलायततिर बरालिँदा, रमेश विकलको अविरल बग्दछ इन्द्रावती, विजय मल्लको अनुराधा, गोविन्दबहादुर मल्ल गोठाले को पल्लो घरको झ्याल, इन्द्रबहादुर राईको आज रमिता छ, सरुभक्तको पागल बस्ती जस्ता किताबले नेपाली साहित्यलाई हेर्ने विहंगम दृष्टि प्रदान गर्छन् । यी कृति पठनीय छन् र संग्रहणीय पनि । बुद्धिसागरको कर्नाली ब्लुज, नयनराज पाण्डेको लु, कृष्ण धरावासीको राधा, चन्द्रप्रकाश बानियाँको महारानी, नगरकोटीको कल्पग्रन्थ जस्ता किताबले नेपाली साहित्यको समसामयिक अवस्था बुझ्न सघाउँछन् । पुस्तक मेरो आत्मीय साथी हो, प्रेमिका हो । किताबलाई अँगालो हाल्नु, स्पर्शसुख लिनु, बास्ना सुँघ्नु, पाना पल्टाउनु अनि त्यसको कथावस्तु र शब्दविम्बको अतिरेक आनन्दमा डुब्नु मेरा लागि सुन्दर र प्रिय क्षण हो ।"
जुद्धशमशेरको जुहारकुमारीदेवी धारा,"कीर्तिपुरको बाघभैरव मन्दिर परिसरमा एउटा पुरानो राणाकालीन धारा छ । धारामा लेखिएको छ जुहारकुमारीदेवी धारा । त्यो नामले भन्छ यो जुद्धशमशेरकालीन धारा हो । किनभने प्रधानमन्त्री जुद्धशमशेरकी आमाको नाम हो जुहारकुमारीदेवी । तर, हामीले काठमाडौंको वीरधारा र त्रिभीम धाराको मात्रै नाम सुनेकाले जुद्धशमशेरकालीन जुहारकुमारीदेवीधाराको नाम नौलो लाग्छ । यस धारासँग सम्बन्धित इतिहास खोजी गर्दा फेला परेका विवरण यहाँ प्रस्तुत छ ।विसं १९५२ मा प्रधानमन्त्री वीरशमशेर र राजा पृथ्वीवीरविक्रमका पालामा वीर धाराबाट उपत्यकावासीलाई खानेपानी वितरण गरिएको थियो । नेपालको पहिलो आधुनिक खानेपानी आयोजनाका रूपमा त्यही वीर धारालाई लिन सकिन्छ । त्यसपछि प्रधानमन्त्री भीमशमशेरका पालामा पनि विसं १९८८ मा उपत्यकामा त्रिभीम धारामार्फत खानेपानी वितरण गरिएको थियो । राणाकालीन खानेपानी धारामध्ये वीर धारा र त्रिभीम धाराको धेरै चर्चा हुन्छ, तर जुहारकुमारीदेवी धाराको भने कतै सामान्य चर्चासमेत हुँदैन । विसं १९९६ मा प्रधानमन्त्री जुद्धशमशेरको पालामा पहिलोपटक कीर्तिपुरमा जुहारकुमारीदेवी धारामार्फत खानेपानी पुर्याइएको थियो ।८३ वर्षअघि (विसं १९९६) असाध्यै जटिल मानिएको कीर्तिपुरको डाँडामाथि जुहारकुमारीदेवी धारामार्फत खानेपानी वितरण गरिएको थियो । त्यतिबेला उक्त खानेपानी आयोजना असाध्यै महत्त्वपूर्ण मानिएको थियो । सिंगो कीर्तिपुरको डाँडा एउटै विशाल चट्टानमाथि छ भन्ने विश्वास थियो उतिबेला । विसं १९९० को महाभूकम्पले काठमाडौं उपत्यकामा त्यति धेरै क्षति हुँदा पनि कीर्तिपुर सहरमा खासै असर नपर्नुले पनि त्यो तर्कलाई बल दिएको रहेछ । कीर्तिपुरवासीले घर बनाउँदासमेत त्यो ठूलो चट्टान नभेटिँदासम्म जग खन्ने र त्यो भेटिएपछि त्यसैले जगको काम दिने भनाइ त्यहाँ प्रचलित छ । यसरी कीर्तिपुर डाँडामाथि पानीको मुहान भेटिनु असम्भवप्रायः नै थियो । त्यसैले नजिकै अन्य स्थानमा पानीको मूल खोजेर त्यहाँबाट कीर्तिपुरमा पानी पुर्याउनुपर्ने अवस्था थियो । प्रधानमन्त्री जुद्धशमशेरले आफ्नी दिवंगत आमा जुहारकुमारीदेवी को नामबाट कीर्तिपुरको खानेपानी धाराको नाम राखेका थिए जुहारकुमारीदेवी धारा । जुद्धशमशेरअघिका राणा प्रधानमन्त्रीहरूले पुरुषहरूको मात्रै सालिक बनाएका थिए । तर, जुद्धशमशेरले आफू सत्तामा आउनासाथै चन्द्रशमशेरकी दिवंगत जेठी महारानी लोकभक्त कुमारीदेवीको सालिक बनाए । विसं १९९२ असारमा आफ्नो जावलाखेल दरबारभित्रै दिवंगत आमा जुहारकुमारीदेवीको सालिक बनाए । इतिहासकार पुरुषोत्तमशमशेरले लेखेका छन् सन् १९५७५८ मा लखनउ विद्रोह दमनका लागि नेपाली फौज त्यहाँ पुगेका बेला धीरशमशेरले जोहर ज्यान गरेकी मुसलमान युवतीसँग मोहित भएर अत्यन्तै गुप्त तवरले जुहारकुमारीदेवीलाई म्यानामा राखी लखनउबाट काठमाडौं ल्याइएको हो । (श्री ३ हरूको तथ्यवृत्तान्त भाग०१, पुरुषोत्तमशमशेर) । तर, उनको सालिक स्थापना गर्ने दिनको उद्घाटन भाषणमा भने जुद्धशमशेरले यस्तो उल्लेख गरेका थिए आफ्ना मनपरेका रानीहरू स्वर्ग हुँदा बुबाज्यूबाट असल डोला खोज्न लेफ्टेन मोतीलाल र दुई द्वारे पठाइबक्सेको रहेछ । घुम्दैफिर्दै खोजी गर्दै काङ्डा निवासी उच्च राजपूत घरानाका श्री मुमाज्यू जुहारकुमारीदेवीको दर्शन पाई सुयोग्य ठहर्याई नेपालमा सवारी चलाई ल्याएछन् । त्यहाँ उप्रान्त बुबाज्यू कमान्डर इन चिफ जनरल धीरशमशेरसँग १९३० सालमा विवाह भएछ र उहाँका सारा जीवन यही पुण्य भूमि नेपालमा बित्न गयो । (गोरखापत्र साप्ताहिक, १९९२, असार २१) । उनै जुहारकुमारीदेवीको सालिक स्थापनाको ४ वर्षपछि विसं १९९६ मा कीर्तिपुरको खानेपानी आयोजना जुहारकुमारीदेवी धारा को उद्घाटन भएको थियो । चन्द्रशमशेरकै पालादेखि नै म्युन्सिपालिटी र पानीअड्डाको काम हेर्ने जिम्मा चन्द्रशमशेरका चौथो छोरा सिंहशमशेरलाई दिइएको थियो । तर, विसं १९९५ चैतमा सिंहशमशेर बेलायतका लागि नेपाली राजदूतमा नियुक्त भएपछि उक्त जिम्मेवारी उनकै छोरा मेज अर्जुनशमशेरलाई दिइयो । साप्ताहिक रूपमा छापिने गोरखापत्र को १९९६ मार्ग १६ को अंकमा उक्त जुहारकुमारीदेवी धाराको उद्घाटन र त्यसमा संलग्न इन्जिनियर इन्द्रबहादुर बस्न्यात क्षत्रीको रिपोर्ट छ । यो लेख गोरखापत्र को त्यही अंकका आधारमा तयार गरिएको छ ।कीर्तिपुरको उक्त खानेपानी कामका लागि ती राणा जनरलका मातहत इन्जिनियरमा लेक इन्द्रबहादुर बस्न्यात क्षत्री खटिएका थिए । इन्द्रबहादुरमातहत ओभरसियरमा मनोहर सिंह थिए । त्यही काममा सुवेदार नरकाजी गुरुङ, म्यादी हाकिम दीनानाथ उपाध्याय, प्लम्बरमा चन्द्रमानसहित थुप्रै खटिएका थिए ।त्यतिबेला कीर्तिपुरमा जम्माजम्मी ११ सय धरधुरी रहेछन्, जसमा १२ हजार मानिस र ३ हजार जति बस्तुभाउ रहेछन् । डाँडामाथि रहेकाले कीर्तिपुरमा न कुनै पोखरी, न कुनै इनारै थियो । तल फेदमा भएका एकाध इनार वा पँधेरामा पनि डाँडाको काख रसाएर जम्मा भएको पानी त्यति धेरै जनसंख्यालाई पर्याप्त थिएन । दूदपोखरीमा (तत्कालीन दूदपोखरी हाल दूधपोखरी) प्रशस्त पानी भए पनि त्यहाँको पानी चढाएर कीर्तिपुरको डाँडासम्म पुर्याउन सहज थिएन । तर, पहिले कीर्तिपुरवासीलाई पानी उपलब्ध गराउन त्यही दूदपोखरीबाट डाँडाको दक्षिणतर्फको फेदीमा अवस्थित खसी बजारमा दुई धारा राखिएको थियो । त्यसमा पहिलो कुरा पानीसमेत प्रशस्त भएन र दोस्रो कुरा त्यो सबैलाई पायक पर्ने स्थान थिएन । त्यही धाराबाट आएको पानी पोखरीमा जम्मा हुने र जम्मा भएको त्यही फोहर पानी प्रयोग गर्नुपर्ने अर्को बाध्यतासमेत थियो । यसरी कीर्तिपुरवासीलाई परेको खानेपानीको स्थायी समस्या समाधान गरी त्यहाँ पानी पुर्याउन प्रधानमन्त्री जुद्धशमशेरले पानीअड्डालाई निर्देशन दिएका थिए ।पानीअड्डाबाट सिंहशमशेरले त्यसको जिम्मेवारी इन्जिनियर बस्न्यातलाई दिएका थिए । उनै बस्न्यात खटिएर त्यहाँ डाँडामा पानी पुर्याउन पानीको मूल अध्ययन गर्दा नजिकै लोहोकोटमा ठाउँठाउँमा पानीको मूल फेला पारेछन् । उनले त्यही पानी जम्मा गरी कीर्तिपुरमा ल्याई धारामार्फत वितरण गर्न सकिने योजना तयार पारे । त्यसपछि उक्त योजना प्रधानमन्त्रीसमक्ष जाहेर गर्दा उनले स्वीकृति प्रदान गरे । लोहोकोटमा प्रशस्त पानी थियो, त्यो पानी कीर्तिपुरमा मात्रै नभई चुलीगाउँदेखि कालीमाटीसम्म पनि पुर्याइएको थियो । पानीको हेडवर्क लोहोकोटमा राखिएको थियो । लोहोकोटमा निस्किएका मूलहरूलाई एकै ठाउँ जम्मा गरी त्यहाँबाट ४ इन्ची पाइप जडान गरी १२ हजार ६ सय फिट लामो दूरी विसनदेवीको स्थानसम्म ल्याइएको थियो । विसनदेवीदेखि त्यसलाई दुई भागमा विभाजन गरी एउटा पाइप कीर्तिपुरतर्फ र अर्को पाइप चुनीगाउँतर्फ पुर्याइएको थियो । कालीमाटीतर्फको बस्ती बढेकाले चुनीगाउँतर्फ पुर्याइएको पाइपबाट कालीमाटीमा समेत पानी पुर्याउने योजना थियो । पानीको मूल रहेको लोहोकोटमा आवश्यकताअनुसार एउटा नली धारा र निरन्तर पानीसमेत छोडिएको थियो । कीर्तिपुरमा पानी पुर्याउँदा खानेपानी मात्रै होइन, सिँचाइका लागि पनि अलग्गै पानीको व्यवस्था गरिएको थियो । आगलागी भएमा आगो निभाउने प्रयोजनका लागि फायर हाइड्रेन्टको पनि व्यवस्था गरिन खोजिएको थियो ।कीर्तिपुर सहरमा ३ वटा बम्बा धारा, ७ वटा नली धारा र बस्तुभाउले पानी खाने एउटा टब गरी जम्मा १० धारा र १ टबको व्यवस्था गरिएको थियो । कीर्तिपुर दरबारतर्फ २ बम्बा धारा, ३ नली धारा, दरबारबाहिर र गाउँलेका लागि १ नलीधारा पनि निर्माण गरियो । खेतीका निम्ति ४ इन्च पाइप ४ ठाउँमा र ३ इन्च पाइप ३ ठाउँमा व्यवस्था गरिएको थियो । कीर्तिपुर र चुनीगाउँसम्म पानी पुर्याउन करिब ८४ हजार रुपैयाँ त्यतिबेलै खर्च भएको थियो । त्यस काममा कम्पासे काजवाला सिपाहीहरू र कीर्तिपुरका द्वारी नाइके भलाद्मीले पनि आआफ्नातर्फबाट सक्दो सहयोग उपलब्ध गराएका थिए ।जुहारकुमारीदेवी धाराको उद्घाटन समारोह विसं १९९६, मार्ग ९ गते दिउँसो २ बजे कीर्तिपुर बाघभैरवको द्वारअघि भएको थियो । त्यस दिन कालीमाटी विष्णुमतीको पुलदेखि कीर्तिपुरसम्म बीचमा घर पर्ने बासिन्दाले आआफ्ना घरअघि पानी भरिएको घडा राखेका थिए । कीर्तिपुर सहर त्यस दिन ध्वजापताकाले सिँगारिएको थियो । कमान्डर इन चिफ पद्मशमशेर, लाठ साहेब मोहनशमशेर, म्युन्सिपालिटी र पानीअड्डा हेर्ने मेजर जनरल अर्जुनशमशेर, उक्त आयोजनाका इन्जिनियर लेक इन्द्रबहादुर बस्न्यात क्षत्री, गारत, अन्य अफिसर र कीर्तिपुरवासीको उपस्थितिमा धारा उद्घाटन भएको थियो । सबैभन्दा पहिले इन्जिनियर बस्न्यातले कमान्डर इन चिफसमक्ष आफ्नो रिपोर्ट पढेर सुनाए । त्यसपछि मेज अर्जुनशमशेर जबराले पनि धारासम्बन्धी भाषण दिए । त्यस दिन प्रधानमन्त्री जुद्धशमशेर आफू उपस्थिति नभएकाले श्री ३ महाराजको भाषण चिफ साहेब पद्मशमशेरले पढेर सुनाएका थिए । त्यसपछि उनै पद्मशमशेरले बाघभैरवको ढोकानेरको पाइपको साँचो खोले । र, धाराबाट हरहरछरछर गर्दै पानी निस्किएको थियो । पानी निस्केपछि सबैले श्री ३ महाराज जुद्धशमशेरको जयजयकार गरेका थिए । उक्त पानीआयोजनाको काम सफलतापूर्वक सम्पन्न गरेकोमा मेज अर्जुनशमशेरलाई प्रधानमन्त्रीबाट प्रसिद्ध प्रबल गोरखा दक्षिणबाहु तक्मा र चौसल्ला प्रदान गरिएको थियो ।जुद्धशमशेरले आफ्नो कार्यकालमा खानेपानीको समस्या रहेको कीर्तिपुरबाहेक देशका अन्य भूभागमा समेत खानेपानी पुर्याएका थिए । ती सहर थिए खोकना, टोखा, धुलिखेल, धरान, विराटनगर र नेपालगन्ज । कीर्तिपुरवासीलाई खानेपानीसहित सिँचाइ गर्ने पानीसमेत उपलब्ध गराएको जुहारकुमारीदेवी धाराको अबशेष किर्तिपुरको बाघभैरव परिसरमा अझै देख्न सकिन्छ । यहाँ प्रकाशित तस्बिर त्यही धाराको अवशेष हो ।"
"एकै रंगको इन्द्रेणी, के इन्द्रेणी ?","परिस्थितिले कसैलाई सही वा गलत ठाउँमा पुर्याउँदैन, त्यसलाई सामना गर्ने तरिकाले पुर्याउँछ, भनिएझैं सिनेमाका विषयमा पनि भनिन्छ फिल्मलाई कुन सन्दर्भ मा कसरी हेरिन्छ, त्यसले फिल्म कस्तो हो भन्ने निर्क्योल गर्छ । साथै, दर्शकको बुझाइ र रुचिको निर्माण प्रक्रियाले पनि यसमा भूमिका निर्वाह गरेको हुन्छ भन्ने मानिन्छ । यसैले एउटै फिल्म विभिन्न उमेर, संस्कृति, भूगोल र विचार भएका दर्शकलाई राम्रोवा नराम्रो दुवै लाग्न सक्छ ।सन्दर्भ यस्तो चीज हो, जसले नदीझैं बगिरहेको विचारलाई एउटा कपमा उठाएर आकार प्रदान गर्छ । हामी हाम्रो सन्दर्भ र बुझाइका कपहरूमा आआफ्नो पानी लिएर बसिरहेका हुन्छौं । सामान्यतः व्यक्तिको राजनीति (राज्य) र समाजसँग सुषुप्त वा प्रकट रूपमा द्वन्द्व चलिरहेको हुन्छ । धन कमाउने र व्यक्तित्व बनाउने जद्दोजहेदमा भिडेको मध्यमवर्गको द्वन्द्वका त झन् धेरै आयाम छन् । आफ्ना इच्छा र आकांक्षा पूरा गर्न व्यक्तिले राज्य र समाजको सहारा लिन्छ । राजनीतिचाहिँ समाज र व्यक्तिको यो द्वन्द्वलाई सही तरिकाले उपयोग गर्ने कलाको विषय हो । शस्त्र र शास्त्रको प्रयोग कसले कसरी गर्न सक्छ भन्ने विषयले समाजलाई दिशानिर्देश गर्छ । यसका लागि कसैले धर्मको, कसैले विज्ञान र आविष्कारको त कसैले अतिरिक्त बल तथा हतियारको प्रयोग गर्छन् ।लोकतन्त्रमा व्यक्ति र व्यक्तिगत स्वतन्त्रतालाई सर्वोपरि मानिन्छ । जहाँ समाज र नैतिकताको महत्त्व बढी हुनेगर्छ, त्यहाँ प्रायः धार्मिक वा साम्प्रदायिक प्रकृतिको सरकारहरू बनेका देखिन्छन् । र, जहाँ राज्य व्यवस्था नै सर्वोच्च हुन्छ, त्यहाँ सैनिक, एकदलीय, निरंकुश वंश परम्परामा आधारित शासन रहने गरेको देखिन्छ । सारा खेल विचारको हो भन्ने गरिन्छ । तर, त्योभन्दा गहिरो खेल विचारमाथि कसको नियन्त्रण हुने भन्ने हो । यसका लागि मानिसहरूको सोच्ने शक्तिलाई प्रभावित पार्नु अत्यत्न आवश्यक हुन जान्छ । अनि यसमा प्रयोगमा आउँछन् सांस्कृतिक उत्पादनहरू । कला, साहित्य, संगीत र सिनेमा आदि । मानिसको भावना र संवेदनासँग जोडिने भएकाले कलालाई शक्तिशाली मानिन्छ । कुनै पनि कुरामा दर्शकश्रोतालाई चित्त बुझाउन सक्ने, सरल तरिकाले कुरा बुझाउन सक्ने शक्ति कलामा हुन्छ । अझै सिनेमामा प्रायः सबैजसो कलाको मिश्रण हुने भएकाले यसको शक्ति अझै बलियो हुनेगर्छ । अनि आइन्छ मूल प्रश्नमा यो विधाको प्रयोग कसले, कसरी र केका लागि गर्छन्गरिरहेका हुन्छन् ? के यसमा राज्यराज्य संयन्त्रका अंगहरूकै नियन्त्रण हुन्छ कि खुला बजारमा यसमाथि नियन्त्रण गर्ने शैली र खेलाडी फरक हुन्छन् ? अहिले बलिउडमा व्यापारको नयाँनयाँ कीर्तिमान बनाइरहेको शाहरूख खानको फिल्म पठान लाई एउटा केस का रूपमा लिएर हेरौं । यसमा अरू थुप्रै फिल्म लिन सकिन्थ्यो । हाल चर्चामा रहेकाले पनि पठान लाई लिनु सान्दर्भिक हुन गयो । यसको सन्दर्भ सुरु हुन्छ सन् २०१५ बाट, जब यसका मुख्य अभिनेता शाहरूख खानले इन्डिया टुडे मा प्रसारित ट्वीटर टाउन हल मा भारतमा असहिष्णुता बढेर गएको र एउटा सच्चा देशभक्त धर्मनिरपेक्ष हुनुपर्ने राय व्यक्त गरे । उनको यो भनाइ अन्य समयमा हुन्थ्यो भने सामान्य स्टेटमेन्ट हुन्थ्यो होला । तर, समय र सन्दर्भले यसलाई भयंकर विवादास्पद बनाइदियो । किनभने, त्यतिबेला भारतीय शासनको केन्द्रमा नरेन्द्र मोदी आइसकेका थिए । उनको भारतीय जनता पार्टी भारतलाई हिन्दु राष्ट्र बनाउने उद्देश्य लिएको पार्टी हो । र, खानले यस्तो टिप्पणी गर्दा भारतका केही सहरमा मुसलमानमाथि लिन्चिङ का समाचार आइरहेका थिए । यो सन्दर्भको शाहरूख खानबारे लेखिएको लामो लेखमा भारतीय म्यागजिन क्याराभान मा विस्तारमा वर्णन गरिएको छ । यस्तै, पठान की अभिनेत्री दीपिका पादुकोणको पनि एउटा इतिहास छ । नरेन्द्र मोदीले त्यतिबेला दोस्रो पटक चुनाव जितिसकेका थिए । उनको लोकप्रियता अझै बढ्दो थियो । कोरोना महामारी पनि आइपुगेको थिएन । तर, दिल्लीको जवाहरलाल नेहरू विश्वविद्यालयका विद्यार्थी आन्दोलित थिए । यसमा केही राजनीतिक कारण थिए भने केही विश्वविद्यालयभित्र सरकारी हस्तक्षेपको विरोध थियो । विद्यार्थीको धर्नामा एक साँझ अचानक दीपिका पादुकोण पुगिन् । आधा मिडियाका लागि उनी स्वतन्त्रताको प्रतीक बनिन्, आधाका लागि राष्ट्रद्रोही । पछि यो घटनालाई समेत प्रतीकात्मक रूपमा जोडेर विवेक अग्निहोत्रीले द कश्मीर फाइल्स बनाए । यो फिल्म निकै हिट भयो । दीपिका आफूले अभिनय गरेको तेजाब आक्रमणको सिकार भएकी युवतीको कथामा बनेको फिल्म छपाक को प्रचारकै क्रममा थिइन् । तर, समय र सन्दर्भले उनको यो उपस्थितिलाई फिल्मको व्यापारका लागि गलत साबित गरिदियो । फिल्मले बहिष्कारको सामना गर्नुपर्यो । आईएमडीबीमा यसको रेटिङसमेत घटाइयो । योसँगै एकै दिन रिलिज भएको मुगलसँग लडेर वीरगति प्राप्त गरेका मराठा योद्धा तानाजी मालसुरेको कथा भन्ने अजय देवगनको फिल्म तान्हाजी ले तीन सय करोडजतिको व्यापार गर्यो । र, सन्दर्भ मिलेरै होला, उनले यो भूमिकाका लागि उत्कृष्ट अभिनेताको राष्ट्रिय पुरस्कारसमेत पाए, त्यो पनि तेस्रो पटक । जब पठान को गीत बेसरम रंग रिलिज भयो, यसमा हरियो र गेरु (भगवा) रंगका कपडा लगाइएको भनेर विवाद सुरु भयो । यी दुई रंग दुई धर्मका प्रतीक मानिए । रंगका आधारमा समाजको विभाजनले एउटा सन्दर्भ प्राप्त गर्यो । यसअघि यस्ता केही प्रकरण भइसकेका थिए । अर्का खान आमीर खानको फिल्म लालसिंह चड्डा ले बहिष्कारको आँधीलाई राम्रैसँग झेलेको थियो भने नसिरुद्धिन शाहजस्ता केही भोकल हरूले भयंकर ठूलो आलोचना । विवेक अग्निहोत्री, अशोक पण्डित जस्ता निर्मातानिर्देशक तथा कंगना रनावत, अनुपम खेर, परेश रावलजस्ता कलाकार र अर्नव गोस्वामी लगायतका खुंखार टीभी एंकरहरूको एउटा विचार समूहजस्तै निर्माण भएको देखिन्थ्यो । अर्कातिर अनुराग कश्यपजस्ता केही फिल्ममेकर, स्वारा भास्कर र ऋचा चड्डाजस्ता कलाकार एवं रवीश कुमारजस्ता टीभी पत्रकार थिए, जो एउटा खास समुदायप्रति घृणा फैलाउन नहुने भनेर बोलिरहेका सुनिन्थे । यस्तोमा जब शाहरूख दीपिकाको फिल्मको गीतमा विवाद सुरु भयो यसले केही दिन सामाजिक सञ्जाल र टीभीलाई ततायो । तर, यसपालि फिल्मका तर्फबाट कोही खासै बोलेन । फिल्मको प्रचारमा हुने पत्रकार सम्मेलन र अन्तर्वार्ताहरूको क्रम स्वाट्टै बन्द भयो । फिल्म निर्माता कम्पनी यशराज फिल्मसले नबोलेरै यसको प्रचार गर्ने रणनीति लिएको देखियो । हाल सालै पृथ्वीराज, समशेरा, जयश भई जोरदार लगायतका फिल्ममा ठूलो पैसा डुबाएकाले पनि यशराजले मौनको हतियार प्रयोग गर्यो । र, जब फिल्म रिलिज भयो यसले भयंकर हल्ला गर्यो । जे सोचेर फिल्मको बहिष्कारको नारा लगाइएको थियो, फिल्म त्यस्तो थिएन । फिल्म त यसका विरोधीको लाइनसँग पो मिल्दो निस्कियो ! राष्ट्रियताको भावनाले ओतप्रोत !केहीअघि दीपिका पादुकोणकै अर्को फिल्म पद्मावत मा पनि झन्डै यस्तै भएको थियो । चित्तौडकी रानी पद्मावतीको कथामा बनेको यो फिल्मलाई रिलिज हुनुअघि हिन्दुविरोधी तथा राजपुत शानमाथि आक्रमण भनेर भयंकर विरोध गरिएको थियो । फिल्मको सुटिङ सेटमा निर्देशक सञ्जयलीला भन्सालीमाथि हातपात गरिएको थियो भने फिल्म रिलिज हुनेबेला दीपिका पादुकोणको नाक र निर्देशक भन्सालीको टाउकाको मूल्य तोकिएको थियो । तर, जसै फिल्म रिलिज भयो यसको विरोधको झन्डा उठाउने करणी सेना नामको संगठनले फिल्मको प्रचार गर्न थाल्यो । किनभने, यो उनीहरूले सोचेजस्तो थिएन । पद्मावत ले पनि बक्स अफिसमा निकै राम्रो व्यापार गरेको थियो ।मास मिडियाका रूपमा ठूलो जनसमुदायसँग संवाद गर्ने सिनेमाका पनि प्रकार हुन्छन् । त्यसैअनुसार यसलाई ठाउँठाउँमा, बेलाबेलामा राजनीतिक सामाजिक एजेन्डाहरू सेट गर्ने, डिस्कार्ड गर्ने वा डाइभर्ट गर्ने काममा पनि प्रयोग गर्ने गरिएको पाइन्छ । यसको इतिहासतिर जाने हो भने यो लेख धेरै लामो हुनेछ । यसैले छोटकरीमा भनौं हिटलरले आफ्नो छवि उजिल्याउन सिनेमालाई प्रयोग गरेकोदेखि राजा महेन्द्रले पञ्चायती व्यवस्थाको प्रचार गर्नका लागि नेपालमा फिल्म बनाउन थालेकोसम्म अनगिन्ती उदाहरण खोज्न सकिन्छ । व्यावसायिक फिल्मले पनि सुषुप्त रूपमा कुनै विचारको समर्थन वा विरोध गरिरहेका हुन्छन् । यिनको उद्देश्य त्यस्तो राजनीति गर्ने नदेखिए पनि न्यारेटिभ सेट गर्ने काम यिनले मज्जैले गर्छन् । जस्तै, धेरैजसो प्रेमकथाले खुला समाजको वकालत गरिरहेका हुन्छन् भने केजीएफ जस्ता फिल्मले कुनै निरंकुश शासकको । पुष्पा जस्ता फिल्म एकातिर हुन्छन्, जसले विद्रोही पात्रलाई हिरो बनाइरहेका हुन्छन् भने अर्कातिर बागवान जस्ता फिल्म हुन्छन्, जसले अभिभावकको अपेक्षालाई सन्तानको आकांक्षाभन्दा माथि राखेका हुन्छन् । अनि यिनका बीचमा हुन्छन् माथि भनेजस्तो राज्यसत्तासंस्थापनको पक्ष वा विपक्षमा खुला रूपमा पैरवी गर्ने फिल्म र प्रोपोगन्डा फिल्म । अनि, कानतारा जस्ता फिल्म, जसले मिथलाई जंगल कसको ? सरकारको, आदिवासीको कि पुँजीपतिहरूको ? भन्ने वर्तमानको प्रश्नसँग जोडिदिन्छन् । यो प्रश्नको समाधानका लागि मानवेतर शक्तिको परिकल्पनालाई सान्दर्भिक तुल्याउँछन् । जब कि मिथमाथि बलिउडमै तुम्बाड जस्ता फिल्म पनि बनेका छन्, जसले व्यक्तिको लोभलालचमाथि व्यंग्य गर्छन् । सरकार वा सरकारी एजेन्सीको बढाइचढाइ गर्ने फिल्म निर्माणको फर्मुला निर्यातको काममा पनि हलिउड अग्रणी मानिन्छ । २०१८ मा अमेरिकाको फ्लोरिडामा भएको एउटा पत्रकारिताका विविध आयाममाथिको छलफल कार्यक्रममा अमेरिकी सेनाका केही अधिकारी उपस्थित थिए । ४८ देशका पत्रकारको टोलीसँग अन्तरक्रिया थियो । त्यस क्रममा जिम्बावेका पत्रकारले उनीहरूलाई प्रश्न सोधे अमेरिकी सेनाले हलिउडको फिल्ममा लगानी गर्छ भन्ने मैले सुनेको छु, यो सत्य हो ? यसको जवाफमा ती अफिसरहरूले पहिले सेनाको इमेज राम्रो बनाउनका लागि त्यस किसिमका प्रयास गरिएको तर त्यो प्रत्युत्पादक साबित भएकाले बन्द गरिएको जवाफ दिएका थिए । भियतनाम युद्धपछि गोप्य रूपमा त्यस किसिमका लगानी गरिएको बताइने गरिएको छ । तर, सधैं विचार निर्माण गर्न सरकारसेना वा कुनै एजेन्सीले लगानीम्यानुपुलेसन गर्छन् भन्ने हुँदैन । र वा सीआईए चरित्रलाई नायक बनाएर बलिउडहलिउडमा थुप्रै फिल्म बनेका छन् । बलिउडमा त केही वर्षअघि मात्रै आएको उरी मा प्रधानमन्त्री मोदीका सुरक्षा सल्लाहकार अजित डोभललाई हिरोका रूपमा प्रस्तुत गरिएको थियो । मोदीकै व्यक्तित्वलाई उजिल्याउने गरी चुनावको मुखमा रिलिज गर्न लागिएको फिल्मलाई त्यहाँको निर्वाचन आयोगले चुनावपछि धकेलिदिएको थियो । त्यसकै आसपासमा पूर्वप्रधानमन्त्री तथा कांग्रेस नेता मनमोहन सिंहलाई कठपुतली का रूपमा दर्साइएको एक्सिडेन्टल प्राइमिनिस्टर पनि रिलिज भएको थियो । तैपनि यी नै मूलधार भने होइनन् । मूलधारको कथा अझै रोचक छ । फिल्ममेकरको विचार ले उसले कुनै पात्रलाई कसरी प्रस्तुत गर्छ भन्ने तय हुन्छ । उदाहरणका लागि अनुराग कश्यपको मुक्काबाज र आमीर खानको दंगल लाई लिऊँ । यी दुवै फिल्म खेल र खेलाडीबारे छन् । तर, न यिनमा खेलाडीलाई प्रस्तुत गर्ने तरिका एउटै छ, न यिनले चित्रण गर्ने खेल राजनीति एउटै छ ! जहाँ मुक्काबाज मा खेलको सम्पूर्ण तालाचाबी एक बाहुबली राजनीतिक नेताको हातमा छ, त्यहीं दंगल मा यो एउटा बाउले देखेको मेडलको सपनामा निहित छ ! दंगल ले एउटा खेलाडीको सफलतामा ऊ स्वयंको मिहिनेत र परिवारको साथ, समर्थनको कुरा गर्छ भने मुक्काबाज त्यसभन्दा माथिको शक्ति, राजनीति, बाहुबल, जात र धर्मले कसरी एउटा व्यक्तिको आकांक्षालाई नयाँ मोड दिन्छ भन्नेसम्म पुग्छ । हालै पठान रिलिजका बेला निर्देशक अनुराग कश्यपले ठूला फिल्म र ठूला स्टार नचले बलिउडमा बनिरहेका साना बजेटका राम्रा फिल्मलाई पनि गाह्रो हुने धारणा राखे । ब्रुट सँगको कुराकानीमा उनले भने, पठान वा भोला जस्ता ठूला फिल्म चल्नुपर्छ । यिनले उद्योगमा पैसा ल्याउँछन् । धेरै दर्शकलाई हलसम्म तान्छन् । म पठान जस्ता फिल्म बनाउँदिन । तर, यो फिल्म चलोस्, शाहरूख खान चलून् भन्ने चाहन्छु । ठूला स्टार र ठूला बजेटका फिल्मको सफलता धेरै महत्त्वपूर्ण कुरा हो । त्यो सफलताले मजस्ता फिल्ममेकरलाई टिकाइरहेको हुन्छ । तपाईं संसारका धेरै देशलाई हेर्नुस्, जहाँ मुख्य धाराको मसला फिल्म उद्योग छैन, त्यहाँ फिल्म बनाउन गाह्रो हुन्छ । ती देशहरूमा फिल्म उद्योग नै हुँदैन । त्यहाँका फिल्ममेकरहरू कल्चरल फन्ड र विदेशी लगानीकर्ताहरूमा निर्भर हुन्छन् । अनुरागको भनाइबाट शाहरूख खानजस्ता स्टार र पठान जस्तो फिल्मको सफलता किन महत्त्वपूर्ण छ भन्ने बुझ्न सकिन्छ । अझै यसलाई लकडाउनपछि बलिउड फिल्मको व्यापार, दक्षिण भारतीय फिल्मको फैलावट र ओटीटीको सूक्ष्म अतिक्रमणको आलोकमा हेर्ने हो भने अझै प्रस्ट बुझिन्छ । र, यसका साथै बलिउडविरुद्ध चलेको बहिष्कार ट्रेन्ड तथा सरकार समर्थित ट्रोल हरूको आक्रमणको कोणबाट पनि हेर्नुपर्ने हुन्छ ।कोरोना महामारी र यसका कारण भएको लकडाउनले संसारको अर्थतन्त्रलाई निकै गहिरोसँग प्रभावित पार्यो । यो प्रभावको निकै ठूलो चोट खप्ने क्षेत्रमा सिनेमा पर्छ । हलको टिकट बिक्रीबाट हुने कमाइमा फिल्मको ठूलो बजार आधारित हुन्छ । पछिल्लो समय डिजिटल र अन्य क्षेत्रबाट राम्रो कमाइ हुने भए पनि यसको मात्रा फिल्मको लगानी उठाउन र नाफा गर्न पर्याप्त छैन । कोरोना महामारीले हलको यही व्यापारलाई ठप्प बनाइदियो । यसले मुख्यतः तीन प्रकारले बलिउडको फिल्मको व्यापारलाई प्रभावित पार्यो । एक, कतिपय फिल्म हल नै बन्द भए । खास गरी भारतका मध्यम र साना तहमा रहेका झन्डै १५ सयवटा फिल्म हल बन्द भएको टाइम्स अफ इन्डिया को रिपोर्ट छ । हालै भारतका उत्तर प्रदेशजस्ता राज्य सरकारले नयाँ मल्टिप्लेक्स खोल्न चाहनेलाई कर छुट दिनेलगायतका घोषणा गरेका छन् । भारतभरि हाल लगभग १० हजार ५ सयको हाराहारीमा फिल्म स्क्रिन छन् । जब कि अमेरिकामा यो संख्या ३२ हजार र चीनमा ८० हजारको हाराहारी छ । दोस्रो, फिल्म हलमा निरन्तर आइरहेका दर्शकको जीवनशैलीमा परिवर्तन । लामो समय घरभित्र बन्द भएपछि बाहिरी संसारसँगको अन्तरक्रियामा यसले मनोवैज्ञानिक असर पार्यो । कतिपय पारिवारिक दर्शक को हलमा आउने उपक्रम बन्द भयो । तेस्रो, लकडाउनका समयमा युट्युबलगायतका निःशुल्क प्लेटफर्म र नेटफ्लिक्स तथा अमेजन प्राइजजस्ता वान टाइम पेमेन्ट वाला प्लेटफर्ममा उपलब्ध फिल्म, वेबसिरिज र डब फिल्ममा दर्शकलाई अभ्यस्त बनाउने पनि काम गर्यो । यस्ता धेरै कारणले बलिउड फिल्मको व्यापारको आयाममा ठूलो परिवर्तन आएको अनुमान बजार विश्लेषकहरूको छ । र, हिन्दी फिल्मका दर्शकको मन मस्तिष्कमा दक्षिण भारतीय फिल्म सवार हुने सुरुवात पनि यही समयमा भएको मानिन्छ । हिन्दी भाषामा डब गरिएका तमिलतेलुगुकन्नडामलयालम फिल्मको लत यति कडासँग लाग्यो कि त्यसपछि हिन्दी क्षेत्रमा पनि डब फिल्मको फैलावट ह्वात्तै बढ्यो । केहीअघि बाहुबली र केजीएफ जस्ता डब फिल्मलाई करण जौहर एवं फरहान अख्तरजस्ता फिल्ममेकरले बलिउडको मूलधारमा ल्याइसकेका थिए । यो क्रम, केजीएफ, पुष्पा र आरआरआर, कानतारा हुँदै जारी छ । बलिउडकै अस्तित्वमाथि संकट उत्पन्न भएको चर्चा चल्न थाल्यो । बलिउडका ठूला ब्यानरका ठूला स्टारले भरिएका फिल्महरू फ्लप भएबाट पनि यो डर चुलिन पुगेको थियो । बलिउड फिल्मको व्यापारको तथ्यांक हेर्दा २०२२ मा जम्मा १० वटा हिन्दी वा डब फिल्म सफल रहे । यसमा हिन्दी भाषामै बनेका द कश्मीर फाइल्स, दृश्यम २, भुलभुलैया र ब्रह्मास्त्र ले ठूलो आँकडामा व्यापार गरे । गंगुबाई काठियावाडी ले औसत व्यापार गर्यो । यीमध्ये दृश्यम २ मलयालम फिल्मको रिमेक थियो भने द कश्मीर फाइल्स का निर्देशक विवेक अग्निहोत्रीको छवि बलिउडविनाशक एवं सत्ताधारी भाजपा उपासकको छ । यीबाहेकका फिल्ममा आरआरआर, केजीएफ २, कार्तिकेय २, कानतारा, चार फिल्म डब थिए भने डक्टर स्ट्रेन्ज र अवतार २ हलिउड फिल्म । यीमध्ये द कश्मीर फाइल्स, भुलभुलैया, ब्रह्मास्त्र, आरआरआर, कार्तिकेय २ र कानतारा ले कुनै न कुनै रूपमा धर्म वा धार्मिक मान्यताबारे कुरा गर्छन् । कुनैले सिधै एउटा धर्मसमुदाय विशेषको वकालत गर्छन् भने कसैले सन्दर्भका रूपमा त्यसलाई लिएका छन् । युरोप र अमेरिकाका फिल्ममा पनि धर्म वा धार्मिक मान्यताका सर्वोच्चताका कुरा नआउने होइनन् । आफ्नो भाषा, धर्म र संस्कृतिको फैलावटका माध्यमबाट संसारभर प्रभाव विस्तार गर्ने विस्तारवादी विगतको धङधङ्गी अहिले पनि तिनका कतिपय फिल्ममा देखिन्छ । सफल फिल्मको सूचीमा डबको यो संख्या हेर्दा हिन्दी फिल्म कसरी पेलिन थालेको छ भन्ने थाहा हुन्छ । आरआरआर जस्तो फिल्मले बलिउड मात्रै नभई, पूरै संसारमा सफलता कमायो । यसको गीतले गोल्डेन ग्लोब अवार्ड जित्यो भने ओस्कारमा मनोनीत भयो । दक्षिण भारतीय स्टारहरू बलिउड स्टारभन्दा लार्जर देन लाइफ लाग्न थाले । यस्तोमा भीएफएक्समा भर परेको आयान मुखर्जीको ब्रह्मास्त्र ले राम्रो व्यापार गर्यो र बलिउडको आशा जगाइराख्यो । तर, त्यसपछि आएको बलिउडका हिटमेसिन रोहित सेट्टीको फिल्म सर्कस (रनवीर सिंह, ज्याकलिन) को असफलताले फेरि झस्काइदियो । यसमा झस्किने कारण के पनि थियो भने यसअघि अक्षय कुमार, सलमान खान र आमीर खानजस्ता स्टारका फिल्म फ्लप भइरहेका थिए, शाहरूख खान लगभग पाँच वर्षदेखि वनबासमा थिए । सलमानका पछिल्ला फिल्म रेस ३ र अन्तिम ले पनि ठूलो सफलता पाएका थिएनन् । त्यस्तै, आमीरको फरेस्ट गम्प रिमेक लालसिंह चड्डा ले त बक्स अफिसमा ठूलै गड्डा बनाएको थियो । अक्षयका रामसेतु देखि बच्चन पाण्डे हुँदै रक्षा बन्धन सम्म डुबेका थिए । यस्तो अवस्थामा सबैको नजर थियो शाहरूख खानको फिल्म पठान मा । २०१८ मा आएको आनन्द एल रायको फिल्म जिरो शाहरूख खानले मुख्य भूमिकामा अभिनय गरेको अन्तिम फिल्म थियो (ससानो अतिथि भूमिकामा भने देखिएका थिए । ब्रह्मास्त्रमा पनि उनी त्यस्तै भूमिकामा थिए ।) त्यसअघि उनी इम्तियाज अलीको ह्यारी मेट सेजल मा देखिएका थिए । यी दुईसमेत दिलवाले, रइस, डियर जिन्दगी, फ्यान लगायतका फिल्मले सोचेजस्तो व्यापार नगरेपछि शाहरूख खान चार वर्ष फिल्मबाट टाढा रहे । ९० को दशकमा उदाएर झन्डै दुई दशक बलिउडको लिडिङ म्यान मानिएका शाहरूखको कमब्याक फिल्म थियो पठान । यसको निर्माता कम्पनी यशराज फिल्मसले यससँगै स्पाई युनिभर्स को पनि घोषणा गरेको छ । यशराजले भारतीय जासुसलाई केन्द्रमा राखेर यसअघि नै वार, एक था टाइगर तथा टाइगर जिन्दा है बनाएको थियो । र, यी तीनै फिल्म हिट थिए । वार को कथा र टाइगर को गेस्ट अपेरियन्सलाई जोडेर यशराजले स्पाई युनिभर्स को जग पठान मा राखेको छ । यो युनिभर्सलाई हलिउडको जेम्स बोन्ड र मिसन इम्पोसिबलको बलिउडको संस्करणका रूपमा चर्चा गरिएको छ । यी दुवै हलिउडका स्पाई थ्रिलर हुन् । र, यी आफ्नो मुख्य जासुसको चकित पार्ने कारनामा, भव्य स्टन्ट, सुन्दर नायिका, खतरनाक योजना बनाइरहेका डरलाग्दा भिलेन र अन्त्यमा राष्ट्रिय हितको रक्षाको फर्मूलामा बन्ने फिल्म हुन् । पठान को ब्लुप्रिन्ट यही हो भनेर अब भनिरहनु नपर्ला । किनभने, फिल्म रिलिज भएर हिन्दी फिल्मको व्यापारका थुप्रै रेकर्ड तोडिसकेको छ । यसले एकसाथ बलिउड मसला फिल्मलाई पुनःस्थापित गर्ने, दक्षिणी भारतीय डब फिल्मको भयबाट बलिउडलाई मुक्त गर्ने, भारतमा बढिरहेको इस्लामोफोबिया (मुस्लिमलाई घृणा गर्ने राजनीति) लाई परास्त गर्ने र हलमा दर्शकलाई फेरि उल्लासपूर्ण वातावरणमा ल्याउनेलगायतका अनेक श्रेय पनि पाइसकेको छ । सामान्य हिसाबमा पनि यसको सफलतालाई धेरै तत्त्वको मिश्रण मान्न सकिन्छ । पछिल्ला वर्षहरूमा शाहरूखलाई उनको प्रतिभा, विचार र समुदायका कारण गरिएको व्यवहारले उनीप्रति पैदा भएको सहानुभूतिको प्रकटीकरण मान्न सकिन्छ । ९० को दशकमा सुरु भएको उदारीकरणपछि त्यसले ल्याएको खुलापनमा हुर्किएको नयाँ पुस्ताको प्रतिनिधिका रूपमा शाहरूख खानले स्टारडम प्राप्त गरेका थिए, खासगरी, दिलवाले दुल्हानियाँ ले जाएंगे, दिल तो पागल है र कुछ कुछ होता है जस्ता फिल्मबाट । अमिताभ बच्चनलाई सुपरस्टार बनाउने फिल्महरू जंजीर, दिवार र शोले हरू राज्य र समाजसँग व्यक्तिको सम्बन्ध र संघर्षका कथा थिए । यिनमा समाज र समयप्रतिको आक्रोश थियो । तर, राजनीति र अर्थव्यवस्थामा आएको परिवर्तनसँगै सुपरस्टारको चरित्र कलेज विद्यार्थी, एनआरआई एवं संगीत तथा नृत्यजस्ता विधामा पोख्त रचनात्मक युवाले लिइसकेको थियो । अबको सुपरस्टार समाज र सत्तासँग लड्दै थिएन, ऊ आफ्नो सपनालाई पछ्याउँदै थियो । आर्थिक उदारीकरणले उसलाई यति छुट दिएको थियो । अभिनेता सुशान्तसिंह राजपुतको आत्महत्या प्रकरणपछि सुरु भएको बलिउड ब्यासिङ को सिकार शाहरूखको परिवार पनि भयो । एउटा पार्टीमा लागूऔषध राखेको अभियोगमा शाहरूखका छोरा आर्यनलाई पक्राउ गरेर उनीमाथि मुद्दा चलाइयो । पछि अदालतले यो मुद्दालाई बिनाआधार चलाइएको भनेर खारेज गरिदिएको थियो । यी सबै हर्कतले शाहरूखजस्तो भारतको ग्लोबल स्टारमाथि अन्याय भएको देखिन्थ्यो । सम्प्रदाय विशेषप्रति घृणा फैलाउने गरी भएका यी आक्रमणलाई जवाफ दिन भारतको उदार समाज तत्पर देखियो । यसमा शाहरूखको ठूलो फ्यान बेस ले प्रभावकारी भूमिका निर्वाह गर्यो । शाहरूखको बौद्धिक र सन्तुलिन स्टारको छविले पनि यसमा काम गरेको थियो । उनले छिमेकदेखि विदेशसम्मबाट दर्शकको समर्थन प्राप्त गरे । यसका साथै ५८ वर्षको उमेरमा शाहरूखले यो फिल्मका लागि गरेको मिहिनेत पनि तारिफयोग्य थियो । १८ वर्षको युवाजस्तो ऊर्जावान् देखिने शाहरूखले यो एक्सन फिल्मका लागि सुगठित शरीर बनाएका थिए । फिल्मका निर्देशक सिद्धार्थ आनन्दले एक अन्तर्वार्तामा बताएअनुसार, यो फिल्मको डिजाइन नै एक्सनमसला फिल्मका रूपमा गरिएको थियो । मोटामोटी कथा तय गरेपछि यसमा ६ वटा एक्सन सिक्वेन्स राख्ने योजना बनाइएको थियो, त्यसैअनुसार एक्सन कोरियोग्राफीको काम सबभन्दा पहिला सुरु गरिएको थियो । फिल्ममा जोन अब्राहमलाई एन्टागोनिस्ट र दीपिका पादुकोणलाई हिरोइनको भूमिकामा लिइयो, जो पूर्वपाकिस्तानी जासुसको भूमिकामा छन् । यो जासुस, पूर्वजासुस र सदाबहार जासुसको कथा हो (तपाईंले फिल्म हेर्नुभएको छैन र हेर्ने मनसुबा छ भने यो लेखले फिल्मको केही कथा खोल्न सक्ने जानकारी गराउँछु) । भारतीय र को पूर्वजासुस जोन अब्राहम, जो आफ्नो परिवारको रक्षा देशले नगरेको भनेर अन्तर्राष्ट्रिय आतंककारी बनेको छ भने पाकिस्तानी सीआईएकी पूर्वएजेन्ट छिन् दीपिका । अतिथि भूमिकामा छन् टाइगर सलमान खान । सानो भूमिकामा आए पनि अर्को मिसनमा यी दुवै सँगै हुनेछन् भन्ने संकेत फिल्मले दिन्छ । कथा नयाँ छैन देशमाथि खतरा छाएको छ, त्यो रोक्नका लागि एउटा खतरनाक एजेन्ट चाहिएको छ । यहीं काम आउँछ पठानको । यसमा नयाँ कुराचाहिँ पैसाका लागि कुनै देशमाथि नै आक्रमण गर्न तयार हुने व्यावसायिक आतंककारी समूहको कल्पना छ । यसअघि यस्तो भूमिकामा राजनीतिकधार्मिक मिसन बोकेका समूह हुने गर्थे । पछिल्लो समयमा आएका अधिकांश ठूला फिल्म ले नयाँ नेतृत्व आएपछि समाजमा जागृत भएको धर्म, संस्कृति लगायत भावनात्मक कुरा झिक्छन् र अन्त्यमा सरकारी संयन्त्रको महिमामण्डन गर्छन् । बीजेपी समर्थक एक जना भारतीय टीभी पत्रकारको टिप्पणी यसमा रोचक थियो । उनले प्रश्न गरे यत्तिको चरित्र बनाइसकेपछि यसलाई हिन्दु नाम नदिएर किन पठान भनिएको होला ? शाहरूखको चरित्रलाई केवल पठान भनिएको छ, उसको अगाडिको कुनै नाम छैन । न उसको परिवार वा अरू कुनै लिगेसी नै छ । यो कसैले धर्मपुत्रका रूपमा ग्रहण गरेर पठान नाम दिएको पनि हुन सक्ने किसिमको चरित्र बनाइएको छ । फिल्ममा मुसलमान परिवारको पूर्वकथा देखाउनका लागि भारत नभई अफगानिस्तान पुर्याइएको छ । फिल्ममा राष्ट्रवादको राग चर्कै छ । सायद, यसैले पनि फिल्म एकैसाथ शाहरूख विरोधी र शाहरूख समर्थक दुवैको प्रिय बन्न पुग्यो । यो सफलताले बलिउड बक्स अफिसलाई त त्राण देला, तर यसले केही सम्भावित परिदृश्यहरू पनि देखाउँछ, जहाँ बलिउडमा हलिउडका सुपरहिरो फिल्मजस्तै एकै शैलीका फिल्मको बोलवाला हुन सक्छ । हलिउडमा भने सँगै अर्को धार पनि बलियो भएकाले सन्तुलन कायम छ । फ्रेन्चाइज र युनिभर्सको चक्करमा फिल्मकला, प्रयोगको नवीनता र कथाको विविधता च्यापिने हो कि भन्ने समीक्षकहरूको चिन्ता जायज लाग्छ । यस्तोमा हामीले फेरि अनुराग कश्यपतिर फर्किनु अनिवार्य हुनेछ । अनुरागले भनेजस्तो यस्ता ठूला फिल्मको कमाइले सानो बजेटका अर्थपूर्ण फिल्म बनाउन खोज्नेहरूलाई कत्तिको मद्दत पुग्छ ? बलिउडको बजारको आशा जोगाउनुका अलावा, कलाको दृष्टिबाट पठान जस्ता फिल्मको सफलताको महत्त्व त्यसमा निर्भर हुनेछ । र, वासिङ्टन पोस्ट (अक्टुबर २०, २०२१) को आफ्नो कोलममा बर्खा दत्तले लेखेजस्तो यसबीचका सारा घटनाक्रमले शाहरूख खानजस्तो भोकल स्टारलाई मौन बनाइदिएको छ । फिल्मको व्यापारमा असर पार्ने भएकाले उनले अन्तर्वार्ताहरू कम दिएको देखिन्छ । न उनले राजनीतिक वा सामाजिक मुद्दाबारे टिप्पणी गरे । बरु, यसबीच अमिताभ बच्चनसँग संयुक्त रूपमा कलकत्ता फिल्म फेस्टिभलको उद्घाटन गर्दै उनले सामाजिक सञ्जालले मानिसको सोच साँघुरो बनाउन र नकारात्मकता फैलाउन मद्दत गरेको भनेर भाषण गरे । उनले यसमा सिनेमा माध्यमको कति महत्त्व छ भन्नेबारे प्रकाश पारे । तर, पहिलेजस्तो अल्पसंख्यक वा फरक विचार बोक्नेहरूबारे खासै बोलेनन् । यसलाई राजनीति र समाजका अगाडि व्यक्तिको विचार कमजोर हुन गएको संकेतका रूपमा बुझ्न सकिन्छ ।के खुला समाजको प्रतीक, व्यक्ति स्वतन्त्रता (आफ्नो जीवनसाथी र जीवनशैली चयनको स्वतन्त्रता) को हिमायती पात्रमाथि राज्य संयन्त्र हावी भएको हो ? अथवा बलिउडको मुख्य धाराले नयाँ समयको व्यक्तिको आकांक्षा, स्वतन्त्रता र प्रेमका कुराभन्दा देशमाथि भइरहेका वा हुन सक्ने हमलाहरू, यसलाई रोक्न सरकार र सुरक्षा एजेन्सीले गरिरहेका प्रयासका विषयलाई महत्त्व दिन थालेको हो ? एक अर्थमा यसलाई बलिउड बिस्तारै रोमान्टिक बाट राजनीतिक भएको पनि मान्न सकिएला । बजारमा जे बिक्छ, त्यही धेरै बन्छ । संसारमा प्रचलित लोकतन्त्र व्यक्तिका लागि साँच्चिकै सहयोगी र सार्थक हुन सकिरहेको छ कि छैन भन्ने अर्को बहसको विषय होला, तर कलामा विचार र अभिव्यक्तिको विविधता खुम्चिनु उदार समाजका लागि सुन्दर विषय होइन ! एकै रंगको इन्द्रेणी पनि के इन्द्रेणी ?"
