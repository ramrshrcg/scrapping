शीर्षक,विवरण
राष्ट्रप्रमुखको स्पर्धामा दुई पूर्वसभामुख,"(काठमाडौं)नयाँ राष्ट्रपतिका लागि पूर्वसभामुखद्वय रामचन्द्र पौडेल र सुवासचन्द्र नेम्वाङबीच प्रतिस्पर्धा हुने भएको छ । कांग्र्रेसका वरिष्ठ नेता पौडेलले आठ दलको समर्थनमा उम्मेदवारी दिएका छन् भने एमाले उपाध्यक्ष नेम्वाङको मनोनयनमा उनको दल मात्रै समर्थक रहेको छ । अरू दलको समर्थन जुटाउन एमालेले पत्राचार सुरु गरिसकेको छ । कांग्रेस, माओवादी, एकीकृत समाजवादी, जनता समाजवादी पार्टी, लोकतान्त्रिक समाजवादी पार्टी, जनमत पार्टी, नागरिक उन्मुक्ति पार्टी र राष्ट्रिय जनमोर्चाका प्रस्तावक तथा समर्थकसहित पौडेलले दिउँसो सवा २ बजे उम्मेदवारी मनोनयन गराएका थिए । पौडेलको मनोनयनका बेला प्रधानमन्त्री पुष्पकमल दाहालसहित आठै दलका शीर्ष नेता उपस्थित थिए । पौडेलभन्दा अघि उम्मेदवारी दर्ता गराएका नेम्वाङको प्रस्तावक र समर्थकमा भने एमालेका मात्र नेता छन् । पौडेल ०५१ को मध्यावधि निर्वाचनपछि सभामुख भएका थिए । कांग्रेसको कार्यवाहक सभापति, उपप्रधानसहित पटकपटक मन्त्री भइसकेका ७९ वर्षीय पौडेल समकालीन नेताहरूमा सादगी र सरल व्यक्तित्वले चिनिन्छन् । उनी २०१६ सालदेखिको विद्यार्थी जीवनबाटै राजनीतिमा होमिएका हुन् । प्रजातान्त्रिक संघर्षमा पौडेलले १४ वर्ष जेल जीवन बिताएका थिए । नेम्वाङले दुईवटै संविधानसभामा अध्यक्ष (सभामुख) को भूमिका निर्वाह गरेका थिए । उनी पुनःस्थापित प्रतिनिधिसभा (२०६३) र रूपान्तरित व्यवस्थापिका (२०७२) मा पनि सभामुख थिए । उनी २०५१ सालमा कानुन, न्याय तथा संसदीय व्यवस्थामन्त्री भएका थिए । संविधानसभा अध्यक्ष हुँदा निर्वाह गरेको समन्वयकारी भूमिकालाई लिएर उनको प्रशंसा हुने गरेको छ ।राष्ट्रपति निर्वाचनका विषयमा अन्य दल खुलिसकेका छैनन् । सरकारको नेतृत्व गरेको माओवादी नै नयाँ समीकरणमा गएपछि राप्रपा समर्थनसमेत फिर्ता गर्दै शनिबार नै सत्ताबाट बाहिरिएको छ । राष्ट्रपतिको निर्वाचनमा कसको पक्षमा खुल्ने भन्नेबारेमा निर्णय लिन राप्रपा र राष्ट्रिय स्वतन्त्र पार्टी दुवैले आइतबार बैठक बोलाएका छन् । राष्ट्रिय स्वतन्त्र पार्टीले भने गत माघ २२ मा सरकार छाड्दा सरकारलाई दिएको समर्थन फिर्ता लिएको थिएन । राष्ट्रिय स्वतन्त्र पार्टीका सभापति रवि लामिछानेलाई शनिबारै भेटेर पौडेलले समर्थनका लागि आग्रह गरेका छन् । राष्ट्रपति निर्वाचनलाई लिएर सत्तारूढ दलमै कित्ताकाट भए पनि एमालेले मतदान हुने दिन फागुन २५ सम्म सत्ताबाट नबाहिरिने रणनीति बनाएको छ । राष्ट्रपतिमा वामपन्थी दलको मत प्रभाव पार्ने योजनाका साथ एमालेले तत्काल सत्ता नछाड्ने नीति बनाएको हो । एमाले अध्यक्ष केपी शर्मा ओलीले उम्मेदवारी दर्तालगत्तै संसद्मा प्रतिनिधित्व गर्ने दललाई पत्र पठाएर नेम्वाङका पक्षमा मत माग्न थालेका छन् । आठ दलका नेता भने राष्ट्रपति निर्वाचनमा मत क्रस नहुने दाबी गर्छन् । राष्ट्रपतिमा निर्वाचित हुन कुल मतभार ५२ हजार ६ सय २८ मध्ये बहुमत अर्थात् २६ हजार ३ सय १५ मतभार ल्याउनुपर्छ । पौडेलको पक्षमा खुलेका आठ दलको ३१ हजार ९ सय १७ मतभार छ । एमालेको मतभार १५ हजार ३ सय १२ छ । राजनीतिले नाटकीय मोड नलिए पौडल निर्वाचित हुने देखिन्छ । प्रधानमन्त्री दाहालले मनोनयनकै दिन एमाले र राप्रपाले सत्ता छाड्न सक्ने भन्दै सरकारमा सहभागिताको विषयमा आठ दलका नेताहरूबीच छलफल अघि बढाएका थिए । अपेक्षाविपरीत एमालेले सत्ता नछाडेपछि कांग्रेस राष्ट्रपति निर्वाचनअघि सरकारमा नआउने भएको छ । एमालेले शनिबारको बैठकबाट सरकार छाड्ने अनुमान थियो, तर त्यस्तो निर्णय नगरेपछि कांग्रेस तत्काल सरकारमा आउने कुरा हुँदैन । अब हामी राष्ट्रपतिको निर्वाचनपछि मात्रै सरकारमा सहभागी हुन्छौं, कांग्रेसका एक पदाधिकारीले भने । आठ दलबीच राष्ट्रपतिमा मात्रै नभएर पाँच वर्षसम्म सत्ता सहकार्य गर्ने समझदारी भएकाले कांग्रेस सरकारमा जानु स्वाभाविक रहेको उनले बताए । अहिलेको संकटग्रस्त अवस्थामा सरकारको गतिलाई कमजोर बनाएर बस्नुहुन्न, उनले भने । राप्रपाले सरकारलाई दिएको विश्वासको मतसमेत फिर्ता लिएकाले संविधानबमोजिम दाहालले ३० दिनभित्र संसद्मा विश्वासको मत लिनुपर्छ । एमालेले सत्ता छाडेपछि एकैचोटि विश्वासको मत लिने योजना दाहालले बनाएका छन् । माओवादी अध्यक्ष दाहाल एमालेसहित सात दलको समर्थनमा गत पुस १० मा प्रधानमन्त्री नियुक्ति भएका थिए । प्रधानमन्त्री बन्ने बेला दाहालले राष्ट्रपतिमा एमालेलाई समर्थन गर्ने प्रतिबद्धता जनाएका थिए । तर सरकार सञ्चालनको सुरुवाती दिनदेखि नै आफूमाथि एमाले अध्यक्ष ओलीको हस्तक्षेपकारी भूमिका र सरकारमा सहभागी दलबाटै घेराबन्दी सुरु भएको भन्दै दाहालले राष्ट्रपतिमा कांग्रेसको समर्थन लिन राष्ट्रिय सहमतिको कार्ड अघि सारेका थिए । त्यसैअनुसार कांग्रेसले पुस २६ मा दाहाललाई विश्वासको मत दिएको थियो । त्यसबेलादेखि नै तरंगित बनेको राजनीतिले राष्ट्रपति उम्मेदवार मनोनयनको अघिल्लो दिन एमालेसहितको गठबन्धन भत्किएको हो । एमाले अध्यक्ष ओलीले भने पुस १० को सत्ता गठबन्धन कायमै रहेको बताएका छन् । आफ्ना प्रतिबद्धता, आफ्ना बचनबद्धता र आफूले सार्वजनिक गरेका विषयबाट कोही पनि पछि हट्ने खालको काम हुन सक्दैन भन्ने हाम्रो धारणा छ । कुनै चिजको पनि एक सर्कल पूरा नगरीकन जुन प्रतिबद्धता छ, जुन सहमति छ र जुन सम्झौता हामीले गरेका छौं, त्यो पूरा नभई यताउता हुन्छ भन्ने कुरा विश्वास छैन नेम्वाङको मनोनयनपछि ओलीले भनेका थिए, गठबन्धनको कुनै निर्णय छैन । आठदलीय गठबन्धन पनि छैन । हिजो बेलुका प्रधानमन्त्री कार्यालयमा केही दलका साथीलाई बोलाइएको थियो । उहाँहरू हाम्रो सम्पर्कमै हुनुहुन्छ । कांग्रेस र माओवादीसहितका नेताले पुस १० को कोर्स परिवर्तन भएको प्रतिक्रिया दिएका छन् । प्रधानमन्त्री दाहालले संघीयता र लोकतान्त्रिक गणतन्त्रलाई स्वीकार गर्न नसक्नेहरूसँगको सहकार्यले जटिलता, संशय र विभ्रम पैदा गरेको उल्लेख गर्दै शुक्रबार नयाँ राजनीतिक यात्रा सुरु भएको बताएका छन् । उनले अहिलेको गठबन्धन टुटेको सन्देश पनि दिएका छन् । मैले दुई महिनाभित्रै तीतो अनुभव र अनुभूति गरें । सबै लोकतान्त्रिक शक्तिहरू र हिजो ऐतिहासिक रूपमा भूमिका खेलकाहरू मिल्नुपर्छ भनेर यो यात्रा सुरु गरिएको हो महेन्द्रनारायण निधि प्रतिष्ठानले बालुवाटारमा शनिबार आयोजना गरेको कार्यक्रममा उनले भने, पटकपटक संसद् विघटन गर्ने अवस्था भयो । संविधानमाथि प्रहार गर्ने अवस्था थियो । म प्रधानमन्त्री बनेपछि जुन शक्तिहरू हौसिएर आए । संविधानले पूर्वराजाका रूपमा बस्न दिएको छ तर अन्य रूपले चिन्दैन । त्यसले मैले के महसुस गरें भने म जुन गठबन्धनमा छु, त्यो सायद संविधान र राष्ट्रको हितमा छैन । म अहिले यो भन्दा धेरै भन्न चाहन्नँ । कांग्रेस नेता विमलेन्द्र निधिले पुस १० मा भएको गल्तीलाई सच्याएर नयाँ राजनीतिक यात्रा सुरु गरिएको बताए । निर्वाचनमा सँगै गठबन्धन बनाएर गएपछि पाँच वर्षसम्म हामी सँगै जानुपर्थ्यो । तर पुस १० मा एउटा गल्ती भयो । को बाट कति गल्ती भयो, अहिले भन्न चाहन्नँ । तर कांग्रेसले त्यस समयमा भएको गल्ती करेक्सन गरेको छ उनले भने, आठ दलबीचको गठबन्धनले राजनीतिमा नयाँ सम्भावनाको ढोका खुलेको छ । आठ दलमध्ये कांग्रेस, माओवादी र एकीकृत समाजवादीले आलोपालो पाँच वर्ष सरकार चलाउने समझदारी गरेका छन् । दाहालपछि कांग्रेस र एकीकृत समाजवादीका अध्यक्ष माधवकुमार नेपालमध्ये कसले सरकारको नेतृत्व लिने भन्नेबारेमा समझदारी भइसकेको छैन । दाहालले भने साढे दुई वर्ष सरकारको नेतृत्व लिनेछन् । कांग्रेसले डेढ र एकीकृत समाजवादीले एक वर्ष सरकारको नेतृत्व लिने समझदारी छ । त्यही समझदारीले नै राष्ट्रपतिमा कांग्रेसका उम्मेदवारलाई माओवादी, एकीकृत समाजवादीलगायत दलले समर्थन गर्ने अवस्था बनेको हो । अहिलेको संकटपूर्ण अवस्था, संसद्को ठूलो दलको हैसियत र आफ्नो राजनीतिक उचाइ र योगदानका आधारमा एमालेले पनि कांग्रेसलाई राष्ट्रपतिमा समर्थन गरेर राष्ट्रिय सहमति बनाउनुपर्ने पौडेलले बताएका छन् । ओलीजी मसँगै जेल बसेको नेता हो । अहिलेको समकालीन नेताहरूमा म सिनियर पनि हुँ, सबै साथीभाइले दाइ भन्नुहुन्छ, त्यसैले मलाई समर्थन गर्दा एमालेलाई कुनै असहज हुन्न, यसले राष्ट्रिय राजनीतिमा सँगै मिलेर अघि बढ्ने र देशलाई उठाउन योगदान पनि पुग्छ पौडेलले भने, यसैका आधारमा एमालेसँग पनि कुरा भइरहेको छ । अन्य दलसँग पनि कुरा भइरहेको छ । राजनीति हो, के हुन्छ हुन्न भन्न सकिन्न । तर पहल गर्नेछु । एमालेबाट उम्मेदवार रहेका नेम्वाङले माओवादीसँगको सहकार्य टुटिनसकेकाले आफूले मत पाउने विश्वास गरेका छन् । आफू निर्वाचित भए जनताले अनुभूति गर्ने गरी राष्ट्रपतिको भूमिका निर्वाह गर्ने प्रतिबद्धता पनि उनले व्यक्त गरे । हिजो ३१ वटा राजनीतिक दलबाट निर्विकल्प संविधानसभा अध्यक्षको भूमिका निर्वाह पनि गरेको छु मनोनयनपछि उनले भने, अहिले संविधानको संरक्षक हुने अवसरमा म अग्रसर भएको छु ।"
दाताबाट निःशुल्क प्राप्त रगतमा मनोमानी शुल्क,"(काठमाडौं)नेपाल रेडक्रस सोसाइटी र ब्लड बैंक सञ्चालन अनुमति प्राप्त निजी अस्पतालले दाताबाट निःशुल्क प्राप्त रगतमा मनोमानी शुल्क असुलिरहेका छन् । उनीहरूले एक पटक जाँच गरी छुट्याइसकेका रक्ततत्त्वको समेत प्रत्येक युनिटको जाँच गर्दासरहकै शुल्क लिने गरेका छन् । स्वास्थ्य मन्त्रालयले २०७८ चैत २२ मा प्रविधिका आधारमा रगतको जाँच गरेको शुल्क ८ सय १० देखि १ हजार ६ सय ४० रुपैयाँ लिन पाउने व्यवस्था गरेको थियो । यो मूल्य रक्तदाताबाट प्राप्त रगत बिरामीलाई चढाउनुअघि रक्ततत्त्व छुट्याउने बेला गरिने तीन थरी जाँचको हो । एक जना दाताले दिएको रगतबाट प्याक सेल, पीआरपी, एफएफपी र प्लेटलेट्स गरी चार वटासम्म रक्ततत्त्व तयार पार्न सकिन्छ । रेडक्रस सोसाइटी र निजी अस्पतालले प्रत्येक रक्ततत्त्वका लागि विभिन्न परीक्षणका नाममा १ हजार ६ सय रुपैयाँसम्म शुल्क लिन्छन् । नेपाल रेडक्रस सोसाइटीका अनुसार २०७८७९ मा मुलुकभरबाट २ लाख ७३ हजार १ सय ७० युनिट रगत संकलन भएको थियो । त्यसबाट रक्ततत्त्व छुट्याएर ३ लाख ५२ हजार ९ सय १९ युनिट वितरण गरिएको तथ्यांक छ । यसअनुसार रेडक्रसले रक्ततत्त्व छुट्याइसकेको ७९ हजार ७ सय ४९ युनिट वितरण गरेको हो अर्थात् रेडक्रसले एक वर्षमै १० करोड ३६ लाख ७३ हजार ७ सय रुपैयाँ अतिरिक्त शुल्क उठाएको छ । ब्लड बैंक सञ्चालनको अनुमति प्राप्त निजी अस्पतालले पनि छुट्याइसकेको रक्ततत्त्वका लागि पनि बिरामीबाट १ हजार २ सयदेखि १ हजार ६ सय रुपैयाँसम्म लिइरहेका छन् । ग्रान्डी अस्पतालका फोकल पर्सन भाष्कर दासले दाताबाट प्राप्त रगतको शुल्क सरकारले तोकेअनुसार नै लिइरहेको बताए । छुट्याइसकेको रक्ततत्त्वको शुल्क बढी लिइएको विषयमा भने मलाई जानकारी छैन, उनले भने । दक्षिणकालीका रविन लामाले मिर्गौला फेल भएकी २२ वर्षीया श्रीमतीको उपचार गराउने क्रममा अस्पतालले रगतको शुल्क जति तोके पनि तिर्न बाध्य भएको बताए । रगत पाइएला कि नपाइएला भनेर तनाव भइरहेको हुन्छ । बिरामी छटपटिइरहेका बेला जति भने पनि तिर्नैपर्यो, उनले भने । उनका अनुसार मिर्गौलाका बिरामीलाई रगत अभाव भए सास फेर्न र हिँड्डुल गर्न गाह्रो हुने गर्छ । दाताबाट प्राप्त रगतको जाँचअन्तर्गत रक्त समूह ट्युब विधि वा जेल कार्ड विधिबाट छुट्याए ५० र २ सय ५० रुपैयाँ, क्रस म्याचिङको २ सय र २ सय ८० रुपैयाँ, एचआईभी, हेपाटाइटिस बी, सी आरडीटी र क्लिया विधिबाट जाँच गरे क्रमशः ३ सय ५० र ७ सय रुपैयाँ, हेमोग्लोबिन जाँच र रिफ्रेसमेन्ट भनी क्रमशः ६० र एक सय रुपैयाँ, ब्लड ब्यागको १ सय ५० रुपैयाँ, ट्रान्सफ्युजन सेट (रगत सार्न प्रयोग हुने पाइप) को एक सय रुपैयाँ लिन पाउने स्वास्थ्य मन्त्रालयले व्यवस्था गरेको छ । सरकारले गत वर्ष उक्त शुल्क तोक्नुअघि सबै गरी ४ सय ९५ रुपैयाँ लिन पाउने व्यवस्था थियो । प्रायः दुर्घटना, शल्यक्रिया, प्रसूति, क्यान्सर, रक्तश्राप, कलेजो बिग्रेका, थेलेसिमिया, ल्युकेमिया, हेमोफिलियाका बिरामीलाई रगत र रक्ततत्त्व आवश्यक पर्छ ।रक्ततत्त्व छुट्याइएको युनिटका लागि समेत यसरी शुल्क लिनु उपभोक्तामाथिको ठगी भएको सरोकारवाला बताउँछन् । नेपाल स्वयंसेवी रक्तदाता समाजका केन्द्रीय अध्यक्ष प्रेमसागर कर्माचार्य दाताले निःशुल्क दिएको रगतको मूल्य तोक्नु गलत रहेको बताउँछन् । विपरीत असुल्नु खुलेआम भ्रष्टाचार पनि हो, उनले भने, सम्बन्धित निकायले तत्काल अनुगमन गरी कारबाही गरियोस् । दाताबाट निःशुल्क प्राप्त रगत निःशुल्क वितरण हुनुपर्छ । मानिसको जीवनमरणसँग प्रत्यक्ष जोडिएको रगतमा समेत नाफामुखी हुन खोज्दा रक्त संकलन घटिरहेको कर्माचार्यले बताए । राष्ट्रिय रक्तसञ्चार निति२०७१ मा रक्तसञ्चार सेवा लागत परिपूर्ति हुने किसिमले मात्र शुल्क लिनुपर्ने व्यवस्था छ । त्यसमा गरिबलाई निःशुल्क रगत उपलब्ध गराउनुपर्ने व्यवस्था भए पनि रेडक्रसले कार्यान्वयन गरेको छैन । नेपाल रेडक्रस सोसाइटी केन्द्रीय रक्तसञ्चार सेवा केन्द्रका निर्देशक दिव्यराज पौडेलले सरकारले ब्लड बैंक सञ्चालनका लागि आवश्यक बजेट व्यवस्था नगर्दा अतिरिक्त शुल्क उठाउनुपरेको तर्क गरे । एचआईभी, हेपाटाइटिस बी र सी देखिएको कतिपय रगत खेर जान्छ । जनशक्ति, उपकरण र केमिकल पनि चाहियो । फोहोर व्यवस्थापन, प्रचारप्रसार र अनुसन्धानका लागि छुट्टै खर्च लाग्छ, उनले भने । यस वर्षबाट नीतिगत निर्णय गरेर गरिबलाई निःशुल्क रगत वितरण गर्ने चाँजोपाँजो मिलाइरहेको पौडेलले बताए । उपभोक्ता अधिकारकर्मी ज्योति बानियाँले रगतमा मनोमानी शुल्क असुलीका विषयमा स्वास्थ्य मन्त्रालयले तत्काल छानबिन थाल्नुपर्ने बताए । जनस्वास्थ्य ऐनअनुसार स्वास्थ्य मन्त्रालय र उपभोक्ता संरक्षण ऐनअनुसार वाणिज्य विभागले तत्काल अनुगमन थाल्नुपयो, उनले भने, दाताबाट प्राप्त रगतबाट कतिवटा रक्ततत्त्व बनाइएको भन्ने हिसाब रेडक्रसको सिस्टममा पनि नहुन सक्छ । स्वास्थ्य मन्त्रालयका सचिवको अध्यक्षतामा ९ जनाको राष्ट्रिय निर्देशक समिति छ । समिति राष्ट्रिय रक्तसञ्चार नीति र योजना कार्यान्वयनका लागि निर्णायक हो । स्वास्थ्य मन्त्रालयका सहप्रवक्ता समीर अधिकारीले यसबारे अनुगमन गरिने बताए । मन्त्रालयको अनुगमन शाखालाई तत्काल अनुगमन गर्न भन्छौं, उनले भने ।"
साउदीबाट १० वर्षपछि उद्धार,"(काठमाडौं)घरेलु कामदारको रूपमा १० वर्षअघि साउदी अरब पुगेकी झापाकी ४३ वर्षीया टंकमाया आङ्बो चार महिना दूतावासको सेल्टरमा बसेर फागुन १० मा नेपाल आइपुगेकी छन् ।२०१० मा कुवेतमा घरेलु काम गर्न गएकी उनी रोजगारदाताबाटै दुई वर्षपछि साउदी पठाइएकी थिइन् । साउदीको आवासीय अनुमति (भिसा) नभएकाले स्वदेश फर्किन नसकेकी उनी रोजगारदाता परिवर्तन गर्दै बसिरहेकी थिइन् । छोराको मृत्यु भएका कारण स्वदेश फर्किनुपरेपछि उनी चार महिनाअघि साउदीको जेद्दास्थित नेपाली महावाणिज्यदूतको कार्यालयमा पुगेकी थिइन् । सामान्य अवस्था भइदिएको भए म नेपाल जाने थिइनँ, मेरो छोरोको मृत्यु भएको एक वर्षभित्र पुग्नुपर्ने भएकाले जान लगेको हुँ, मेरो श्रीमान्ले दोस्रो विवाह गरिसकेको छ, छोराको काम आफैंले गर्नुपर्नेछ, उनले भनिन् ।टंकमायाको साथमा रोजगारदाता थिएन । रोजगारदाताले एउटा ट्याक्सीमा चढाइदिएर महावाणिज्यदूतको कार्यालयमा पठाइदिइएको थियो । उनी साउदीको कुन क्षेत्रमा काम गर्थिन् भन्ने थाहा थिएन । जेद्दा आइपुग्न झन्डै ६ घण्टा लाग्यो, मलाई पुर्याउन मालिकमालिक्नी दुवै जना उनीहरूकै गाडीमा आए, उनीहरूले जेद्दाको डाउनटाउनसम्म ल्याइदिएपछि एउटा ट्याक्सीमा चढाएर मलाई दूतावास पठाइदिए, उनले भनिन् ।भिसाविहीन भएका कामदारलाई काममा लगाउँदा जरिवाना तिर्नुपर्ने नियम साउदीको छ । त्यो नियमबाट बच्नका लागि रोजगारदाताले महावाणिज्य दूतको कार्यालयमा पुर्याउन नगएका हुन् । उनी जेद्दाबाट झन्डै ५ सय किमि टाढाको स्थानमा काम गर्दै आएकी थिइन् ।सन् २०१० तिर नेपालबाट व्यक्तिगत स्पोन्सर भएपछि घरेलु कामदारमा काम गर्न जान पाइने नीति थियो । वैदेशिक रोजगार विभागले कुवेतस्थित नेपाली दूतावासले करारपत्र प्रमाणीकरण गरिदिएपछि श्रम स्वीकृति दिने गर्थ्यो । तर, साउदी अरवस्थित नेपाली दूतावासले भने घरेलु कामदार ल्याउन अनुमति दिएको थिएन । साउदी अरबका रोजगारदाताहरूले कुवेतस्थित घरेलु कामदार आपूर्ति गर्ने म्यानपावर एजेन्सीबाट घरेलु कामदार ल्याउने गर्थ्यो । त्यसरी साउदीको भिजिट भिसामा ल्याएका घरेलु कामदारलाई घरेलु कामदारको भिसामा परिणत नगरी गैरकानुनी हैसियतमा काममा लगाएर राख्ने प्रवृत्ति थियो । रोजगारदाताले सिधै नेपाल पठाउन नसक्ने भएपछि उनी महावाणिज्यदूतको कार्यालयमा पुगेकी थिइन् । उनले आफूमाथि कुनै पनि रोजगारदाताले आर्थिक शोषण नगरेको बताइन् । सबैबाट पाउनुपर्ने तलब भने पाएको बताइन् ।दूतावासका अनुसार टंकमाया कुवेतबाट आँउदा केही भेटिएन । कुन बिन्दु र कोसँग साउदी छिरेको हो भनेर पहिचान भएन । त्यसपछि कहाँकहाँ काम गरेको भन्ने पनि खुलेन । टंकमाया साउदी भित्रिएको अभिलेख नै फेल नपरेपछि बहिर्गमन (एक्जिट) भिसा पनि लागेन । एक्जिट भिसा पाउनका लागि निकै कठिन भयो । महावाणिज्यदूतको कार्यालयले साउदी भित्रिएको अभिलेख पत्ता लगाउन धेरै पटक सरकारी निकायसँग बैठक गर्नुपरेको थियो । जेद्दास्थित मानव संसाधन मन्त्रालयले श्रम भिसामा नआएकाले परराष्ट्रमार्फत जान अनुरोध गर्यो । बहिर्गमन भिसा एवं क्षतिपूर्तिको व्यवस्थाका लागि पटकपटक साउदी सरकारका विभिन्न निकायहरूमा लेखापढी तथा बैठकहरूमार्फत प्रयास गर्यौं, साउदी प्रवेश एवं यहाँको कानुनी हैसियतसम्बन्धी रेकर्ड अभावमा बहिर्गमन भिसा प्राप्त गर्न नसकिएपछि साउदी अरबको परराष्ट्र मन्त्रालयसँग पटकपटक बैठक तथा छलफल गर्यौं, कार्यवाहक महावाणिज्यदूत शत्रुधन पोखरेलले भने, निरन्तरको प्रयासपछि टंकमायाको बहिर्गमन भिसा प्राप्त गर्न सफल भयौं । अध्यागमनले भिसा दिएपछि दूतावासको पहलमा गैरआवासीय नेपाली संघ, साउदी अरबले नेपाल फिर्तीका लागि हवाई टिकटको व्यवस्था गरिदिएको थियो ।"
हिमाली बस्तीमा अझै हिमपातको आस,"उनीहरूको रुटिनअनुसार त्यो क्रम मंसिरबाटै सुरु हुन्छ । भलै यो वर्ष गज्जबले न पानी न त हिउँ नै परेको छ । त्यही हिउँबाट सुरक्षित हुन यी क्षेत्रवासी संघर्षरत रहन्छन् । यहाँ कसैले ७०८० वटासम्म र कम हुनेले पनि कम्तीमा ८१० वटासम्म पशु पालेका ओलाङचुङगोलाका नुपु शेर्पा बताउँछन् । चौंरी, याक, बाख्रा, च्याङ्ग्रा, कुखुरालगायतलाई सुरक्षित गरेपछि आफू पनि सुरक्षित हुनु यहाँको दैनिकी हो । नुपुका अनुसार स्थानीयका लागि खाद्यान्नदेखि न्यानो रहनका लागि कपडा र दाउरा बाल्नेलगायतका सामग्रीको बन्दोबस्त पहिल्यै हुन्छ । प्रत्येक घरले कम्तीमा वैशाखसम्म पुग्ने गरी, चामल, दाल, नुन, तेललगायतका सामग्रीको जोहो गर्छन् । बाल्नका लागि घरको पहिलो तला र वरिपरि खात लगाएर दाउरा राखेका हुन्छन् । बाख्रा, कुखुरा जस्ता घरपालुवा राख्ने खोर सकेसम्म न्यानो हुने बनाउँछन् । यी क्षेत्रको तापक्रम माइनस हुँदै गएपछि पानी जाम हुन्छ । धाराबाट पानी झर्न छाड्छ । पर्न थालेको हिउँ उठाएर ठूलो भाँडामा तताएर पानी बनाउनुपर्छ । हिउँ नपर्दै धाराको पानी जमे घरबाट तातोपानी लगेर खोल्नुपर्ने डोङगा शेर्पा बताउँछिन् । त्यसले पनि नभए जमेको भागलाई फुटाएर भित्रको पानी निकालेर बहने बनाउनुपर्ने उनको अनुभव छ । वडाध्यक्ष छेतेनका अनुसार ओलाङचुङगोला र घुन्साका लागि दुई वर्षअघि घुन्सा फाउन्डेसनका अध्यक्ष याङजुङ शेर्पाले तापक्रम नाप्ने यन्त्र उपलब्ध गराएकी थिइन् । यी दुई वर्ष गरिएको मापनअनुसार पुसमाघमा दिनहुँ जसोको तापक्रम माइनसमा देखिएको थियो । माइनस १७ डिग्रीसम्म मापन गर्यौं, छेतेनले भने,माइनस ९ देखि ११ त हरेक दिनजसो हुन्थ्यो । यो वर्ष मेसिनले काम नगरेकाले तापक्रम लिन सकेनन् । चिसो छलेर हिउँद बिताउने याङ्माका धेरैजसो चेने र घुन्साका सदरमुकाम फुङलिङ र काठमाडौं गए । पछिल्ला तीनचार वर्षयता गाउँ नै रित्याएर औल झर्ने क्रम भने रोकिएको छ । हिउँ परेनपरे यी क्षेत्रवासीले करिब चार महिनाको समयावधिमा कुनै पनि आयमूलक काम गर्न पाउँदैनन् । ढिलो छिटो भए पनि हिउँ पर्ने यहाँ नपर्दा पनि चिसो अधिक हुने अनुभव भएको वडाध्यक्ष छेतेन बताउँछन् । हिउँ पर्ने सिजनबाहेकका दुईतीन महिना त्यसको व्यवस्थापनमा बित्ने गरेको छ । पाँच वर्षअघिसम्म बस्ती नै रित्याएर औल झर्नेले चौंरी पनि लिएरै हिँड्थे । चौंरीलाई भारी बोकाएर आम्दानी गर्थे । अहिले चौंरीले काम पाउन छाडेका छन् । खर्कका लागि मात्रै झार्न छाडेका छन् । हिमालमै राख्दा ठूलो हिउँ परेका बखत लड्ने, मर्ने र लामो समय खान नपाउने जोखिम हुन्छ, नुपुले भने,त्यही भएर मान्छे पनि झर्न छाडेका हुन् । हिउँ परुञ्जेल घरगोठमा बस्नेहरू पर्ने क्रम रोकिएपछि नुन, भुस र घाँस लिएर चौंरी भएको ठाउँमा पुग्छन् । खान नपाएपछि हिउँले नुहाएको मालिङ्गोलगायतका घाँस तानेर खान खोज्ने र त्योबेला अप्ठेरोबाट लड्न सक्ने भएकाले घाँस लिएर जाने नुपु बताउँछन् । घरगोठमा बस्नेले यो बेला तातो सुप बनाएर खान्छन् । पुरुषहरू तोङ्बा तानेर पनि बस्छन् । हिउँ र झरीका कारण यी क्षेत्रका बालबालिकाले बाह्रै महिना पढ्न पाउँदैनन् । चिसोसँगै हिमाली क्षेत्रका विद्यालय मंसिर अन्तिमदेखि बिदा हुन्छन् । सामान्यता पुरुषले गोठ स्याहार्ने ओलाङचुङगोलामा महिलाले गलैंचा बुन्छन् । घुन्सा र ग्याब्लामा भने गलैंचा बुन्ने क्रम निकै कम छ । घरभित्रै बसेर बुन्ने गलैंचा र चौंरीपालन यहाँका आम्दानीका मुख्य स्रोत हुन् । हिउँदको समय स्वास्थ्य समस्या भए उपचार पाउनु मुख्य चुनौती भएको स्थानीय बताउँछन् । फागुन आधा बित्न लागे पनि उनीहरू अझै हिउँ परिहाल्छ कि भन्नेमा छन् ।"
वर्षा न हिउँ,"(सिन्धुपाल्चोक), (लमजुङ), (सल्यान)हिउँद सकिन लाग्दासम्म हिमपात नहुँदा लेकाली डाँडाकाँडा र हिमशृंखला उराठलाग्दा भएका छन् । पुसपछि हिउँले सेताम्मे देखिने हिमाली डाँडा यसपालि फुस्रा देखिएका छन् । वर्षा र हिमपात नहुँदा सिँचाइ नपुगेर हिउँदे बाली चक्र नै प्रभावित भएको छ । हिउँखोलाका जलस्तर र पानीका मूल सुकेका छन् । नदीखोलाको जलस्तर घट्दा विद्युत् उत्पादनसमेत प्रभावित भएको छ ।सिन्धुपाल्चोक भोटेकोसी४ का जम्लिङ शेर्पाका अनुसार १० वर्षअघिसम्म हिउँदका महिना हिउँ भरिइरहने डाँडा अचेल कालापहाड मात्रै देखिन्छन् । ११ चुचुराको जुगल हिमशृंखला, हेलम्बुको सेमिसिदाङ, ग्याल्जेन पिक, पाँचपोखरी थाङपालको दोर्जेलाक्पा, गाङछाम्बो शिखरहरू कालापहाड बनेका छन् । खडेरीका कारण चौतारा साँगाचोकगढी नगरपालिकाको साँगाचोक, बलेफी३ फुल्पिङकोट, इन्द्रावती८ ज्यामिरेमाने, मेलम्ची नगरको मेलम्ची बस्तीहरूमा खानेपानीको संकट छ । मुहान सुक्न थालेपछि पानीको हाहाकार हुन थालेको हो । २०७२ को भूकम्प र परकम्पनले यहाँका अधिकांश मुहान प्रभावित भएका थिए । असोजयता पानी नपर्दा सार्वजनिक पँधेरा र कुवामा पनि पानी घटेपछि गाउँमा समस्या भइरहेको स्थानीय प्रेम भण्डारीले बताए ।साँगाचोकको विकटोल, भन्ज्याङ, कोटथोकका एक हजारभन्दा बढी घरधुरीलाई खानेपानीको जोहोमा निकै सास्ती छ । इन्द्रावतीको ज्यामिरेमाने, गहते, अर्चले, छाचोक, सिम्बारी, सुन्दरीपुरसम्मका झन्डै ७ सय ६८ भन्दा बढी परिवार सार्वजनिक एउटै धारामा पालो कुरेर पानी थाप्ने गर्छन् । लामो समय वर्षा नहुँदा हिउँदेबाली पहेंलिँदै सुकेर गएको छ । यसपालि त हिउँदमै गर्मी पो बढ्न थाल्यो, बाह्रबिसे९ राम्चे सहेले गाउँका चक्रध्वज तिवारीले भने । हिउँदे वर्षा नहुँदा गहुँ, जौ, चना मसुरो, केराउ, आलु बाली र तरकारी फस्टाउन नसकेर डढिरहेका छन्, उनले भने । काली, अँधेरी, घट्टेसहित भोटेकोसी, सुनकोसी नदीको सतह पनि घटेको उनले बताए ।सबैजसो स्रोतमा पानी घट्दा सर्वसाधारणलाई संकट भइरहेको त्रिपुरासुन्दरी गाउँपालिका अध्यक्ष भक्तध्वज बोहोराले बताए । हिउँदे बालीको बीउसम्म उठ्लाजस्तो छैन । वर्षा र हिमपात नै नभई हिउँद बित्न लाग्यो, उनले भने । कृषि ज्ञान केन्द्र काभ्रेका अनुसार सिन्धुपाल्चोकका ६५ प्रतिशत कृषक खडेरीले बाली नफस्टाउने अवस्था आएपछि हतास छन् ।वातावरणविद् रविनराज निरौलाका अनुसार जलवायु परिर्वतनको असरले बढ्दो तापक्रमका कारण हिमाल काला पहाड देखिन थालेका हुन् । प्रतिवर्ष सामान्यतः नौ मिलिमिटर वर्षा घटेको देखिन्छ भने ००४ डिग्री सेल्सियस तापक्रम बढेको पाइएको उनले बताए ।वर्षा र हिमपात नहुँदा जलविद्युत् उत्पादनमा प्रतिकूल प्रभाव परेको छ । हिमनदीको पानी उपयोग गरिरहेका आयोजनाको ऊर्जा उत्पादन ह्वात्तै घटेको छ । पानीको बहावमा आधारित (रन अफ दि रिभर) प्रकृतिको जलविद्युत् आयोजना बर्खायाममा बाढी र हिउँदयाममा हिउँ पग्लिएर बगेको पानीमा निर्भर हुन्छ । लमजुङको बेंसीसहर९ सिउँडीबारमा विद्युत् गृह रहेको ७० मेगावाटको मध्यमर्स्याङ्दी जलविद्युत् केन्द्रले बर्खामा ७२ मेगावाटसम्म विद्युत् उत्पादन गर्छ । केन्द्रका इन्जिनियर हीरालाल साहका अनुसार हाल अधिकतम ६६ र न्यूनतम २५ मेगावाटसम्म उत्पादन छ । दिउँसो र राति २५ मेगावाट छ । साँझमा ५८ र बिहान ६६ मेगावाट उत्पादन भइरहेको छ, उनले भने ।मर्स्याङ्दी८ भुलभुलेस्थित ५० मेगावाटको माथिल्लो मर्स्याङ्दी ए आयोजनाको उत्पादन हाल औसत ३० मेगावाट छ । गत वैशाखबाट सञ्चालनमा आएको मर्स्याङ्दी६ ठूलीबेंसीस्थित न्यादी आयोजनाको क्षमता ३० मेगावाट हो । औसत ८५ मेगावाट उत्पादन रहेको आयोजनाका प्लान्ट इन्चार्ज युगलाल गुरुङले बताए । पर्याप्त पानी नभएकाले उत्पादन घट्ने क्रममा छ । हिमालमा हिउँ छैन, पानी परेन । खोलामा पानी नै छैन । उत्पादन बढ्ने कुरै भएन, उनले भने ।दोर्दीखोलामा यसै वर्षदेखि सञ्चालनमा आएका ३ आयोजनाको उत्पादन हृवात्तै घटेको छ । २७ मेगावाटको दोर्दीखोलाको ८ मेगावाट छ । २५ मेगावाटको माथिल्लो दोर्दी ए ले ८ मेगावाट र १२ मेगावाटको दोर्दी१ बाट उत्पादन ३५ मेगावाट छ । उत्पादन ३० प्रतिशतसम्म घटेको छ, प्लान्ट इन्जिनियर विजय खड्काले भने ।दोर्दी करिडोरमा मात्रै ८० मेगावाटका आयोजना छन् । यो करिडोरको चेपे नदीमा बनेको ८८३ मेगावाटको चेपे साना जलविद्युत्, ४ मेगावाटको माथिल्लो छन्दीखोला, २ मेगावाटको चन्दीखोला आयोजनामा पनि उत्पादन करिब एक तिहाइ घटेको छ । मर्स्याङ्दी करिडोरका ५ मेगावाटको सिउरीखोला, ४४ मेगावाटको राधी, ४ मेगावाटको खुदी, स्याँगेलगायतको उत्पादन पनि एक तिहाइ घटेको छ । ३ मेगावाटको मिदिमखोला, ८८ मेगावाटको रुदी ए, ६६ मेगावाटको रुदी बी बाट पनि घटेको छ । लमजुङका आयोजनाहरूबाट ९० मेगावाट पनि विद्युत् उत्पादन छैन । विद्युत् प्राधिकरण लमजुङ वितरण केन्द्रका प्रमुख इन्जिनियर मेघनाथ भट्टराई भन्छन् साना आयोजनाको उत्पादन एक चौथाइ नै घटेको छ ।सल्यानका सिँचाइ सुविधा नभएका क्षेत्रमा गहुँ, जौ, चना, मसुरो, केराउलगायत बाली सुक्न थालेको छ । सल्यानमा पुस पहिलो सातायता वर्षा भएको छैन । पाक्दै गरेको बाली सुक्न थालेपछि किसान चिन्तित छन् । जिल्लामा यसपटक १५ हजार हेक्टरमा गहुँ र १ हजार ४० हेक्टरमा जौ खेती छ । वर्षा नहुँदा बाली सुक्न थालेको शारदा८ मार्केका नोखिराम खड्काले बताए । यो वर्ष लामो खडेरी पर्यो, उनले भने, सिँचाइ नहुँदा गहुँ हरियो देखिन छाडेको छ । झन्डै एक तिहाइ बाली सुक्न थालेको गुनासो उनले गरे ।सिँचाइको सुविधा भएका खेतमा पनि गहुँ फस्टाउन नसकेको कालीमाटी५ का भद्रबहादुर घर्तीले बताए । लामो खडेरीले सिँचाइको पालो पाउनै मुस्किल छ, उनले भने, पर्याप्त पानी नपाएर बाली फस्टाउनै पाएन । १० रोपनी जग्गाको हिउँदे बालीले ६ महिना खान पुग्नेमा यो वर्ष गाह्रो हुने देखिएको उनले बताए । केही सेपिलो जग्गामा मात्र गहुँबाली हरियो देख्न सकिन्छ । पर्याप्त वर्षा नहुँदा यसपटक हिउँदे बालीसँगै फलफूल र तरकारी उत्पादनमा असर परेको कृषि विकास कार्यालयका निमित्त प्रमुख भरतकुमार बस्नेतले बताए । गत वर्ष सल्यानमा ३५ हजार ६ सय १० मेट्रिक टन गहुँ र १ हजार २ सय ८० मेट्रिक टन जौ उत्पादन भएको थियो ।"
एमालेले किन अघि सार्यो नेम्वाङ ?,"(काठमाडौं)कांग्रेस नेतृत्वको आठदलीय गठबन्धनसँग स्पष्ट बहुमत भए पनि एमालेले राष्ट्रपति निर्वाचनमा उम्मेदवार उठाएको छ । कांग्रेसले पुष्पकमल दाहाल सरकारलाई विश्वासको मत दिएपछि ढोक्सा थापेको अभिव्यक्ति दिएका एमाले अध्यक्ष केपी शर्मा ओलीले उपाध्यक्ष नेम्वाङलाई उम्मेदवार बनाएर अर्को ढोक्सा थापेका छन् ।उम्मेदवारी दिएलगत्तै एमालेबाट अलग भएका एकीकृत समाजवादीका अध्यक्ष माधवकुमार नेपाललाई पत्र लेखेर ओलीले निर्वाचनमा सघाउन आग्रह गरेका छन् । एकीकृत समाजवादी उपमहासचिव जगन्नाथ खतिवडाले पत्र लखेकामा धन्यवाद दिँदै मत दिने स्थिति नभएको प्रतिक्रिया दिएका छन् । पत्रले औपचारिक रूपमा राजनीतिक संवादको ढोका खोलेको छ, राष्ट्रपति निर्वाचनको सन्दर्भमा समय निकै अगाडि बढिसकेको हुँदा एमालेको अनुरोधलाई स्वीकार गर्ने स्थिति नभए तापनि सकारात्मक सोचका साथ राजनीतिक संवादको वातावरण निरन्तर रहिरहेमा एजेन्डाअनुसार सहकार्य हुन सक्छ, उनले भनेका छन् ।एमालेले निर्वाचन मतभार प्रतिकूल भए पनि नेम्वाङलाई उम्मेदवार उठाएर राष्ट्रपति निर्वाचन एकपक्षीय हुनबाट रोकेको छ । आठ राजनीतिक दलले कांग्रेसका उम्मेदवार वरिष्ठ नेता रामचन्द्र पौडेललाई सघाउने निर्णय गरेसँगै फागुन २५ मा हुने निर्वाचन एकपक्षीय हुने अनुमान गरिँदै आएको थियो ।नेम्वाङ २०६२६३ को जनआन्दोलनपछि पुनःस्थापित संसद् र माओवादी शान्ति प्रक्रियामा आएपछि व्यवस्थापिका संसद्को सभामुख, पहिलो र दोस्रो संविधानसभा अध्यक्ष भइसकेका नेता हुन् । लामो समयदेखि संसद्मा उनले एमालेका तर्फबाट महत्त्वपूर्ण भूमिका निर्वाह गर्दै आएका छन् । २०५१ सालमा बनेको एमालेको पहिलो अल्पमतको सरकारमा उनी न्याय, कानुन तथा संसदीय मामिलामन्त्री थिए । ०७८ मंसिरमा चितवनमा भएको एमालेको दसौं राष्ट्रिय सम्मेलनबाट उनी उपाध्यक्षमा निर्वाचित भएका थिए ।एमालेको शनिबार बसेको केन्द्रीय सचिवालय बैठकले नेम्वाङलाई राष्ट्रपति उम्मेदवार बनाउने निर्णय गरेको थियो । त्यसलगत्तै एमाले अध्यक्ष ओलीसहित ५ पदाधिकारीलाई प्रस्तावक र ५ सांसदलाई समर्थक राखेर नेम्वाङले नयाँ बानेश्वरस्थित संसद् भवनमा स्थापना गरिएको निर्वाचन कार्यालयमा उम्मेदवारी दर्ता गराए । ओलीका अतिरिक्त एमाले उपमहासचिव पृथ्वीसुब्बा गुरुङ, सचिवहरू गोकर्णराज विष्ट, रघुवीर महासेठ र छविलाल विश्वकर्मा उनका प्रस्तावक छन् भने सचिवहरू योगेश भट्टराई, टोपबहादुर रायमाझी, सांसदहरू जुली महतो, दिलकुमारी रावल र अमनकुमार मास्के समर्थक छन् । सचिव भट्टराईले प्रतिकूलतालाई अनुकूलतामा बदल्न सक्ने क्षमता भएका कारण एमालेले राष्ट्रपति हुन योग्य व्यक्तिलाई उम्मेदवार बनाएको बताए । एमाले प्रतिकूलतालाई अनुकूलतामा बदल्ने क्षमता राख्छ, उनले कान्तिपुरसँग भने, हामीले खेलाँचीमा नभई जित्नका लागि उम्मेदवार उठाएका हौं । योग्य व्यक्तिलाई राष्ट्रपति चयन गराउनका लागि उम्मेदवार बनाएका हौं । एमालेसँग नजिक रहेका ठानिएका राप्रपा र रास्वपाले राष्ट्रपति निर्वाचनमा कुन उम्मेदवारलाई सघाउने भन्ने विषयमा मुख खोलेका छैनन् । हिन्दु राष्ट्र र संवैधानिक राजतन्त्रको राजनीतिक एजेन्डा उठाउँदै आएको राप्रपामा राष्ट्रपति निर्वाचन बहिष्कार गर्नुपर्ने मत बलियो छ । बालुवाटारमा शुक्रबार भएको कांग्रेस, माओवादी, जसपा, एकीकृत समाजवादी, जनमत पार्टी, नागरिक उन्मुक्ति, लोसपा र राजमोको संयुक्त बैठकले कांग्रेसका उम्मेदवारलाई राष्ट्रपतिमा जिताउने सहमति गरेको थियो । त्यसैअनुसार शनिबार कांग्रेसले वरिष्ठ नेता पौडेललाई उम्मेदवार बनाउने निर्णय गरेको थियो ।नेम्वाङलाई जितका लागि ११ हजार ३ मतभार पुग्दैन । एमालेको १५ हजार ३ सय १२ मतभार छ । राप्रपाको २ हजार ४ सय ५० र रास्वपाको १ हजार ५ सय १ मतभार छ । दुवै दलले सघाए पनि एमालेका लागि ७ हजार ५२ मतभार कम हुन्छ । राष्ट्रपति निर्वाचित हुनका लागि कम्तीमा २६ हजार ३ सय १५ मतभार कटाउनुपर्छ । सचिव भट्टराईले मतदातालाई ह्वीप नलाग्ने र गोप्य मतदान हुने भएकाले नेम्वाङले चुनाव जित्ने बताए । यो विवेक पुर्याउने र योग्य मानिस छान्ने कुरा हो, यो पार्टीको मात्रै होइन, देश र जनताको पनि मामिला हो, राष्ट्रपति राष्ट्रको संस्था हो, भट्टराईले भने, मतदाताले अहिले प्रतिस्पर्धामा रहनुभएका दुई उम्मेदवारलाई हरेक हिसाबले तुलना गर्नुहोला, संघीय र प्रदेश सांसद मतदाता हुने भएकाले उहाँहरूले उच्चस्तरीय समझदारी र विवेक लगाउनुहुनेछ ।राष्ट्रपति निर्वाचनमा प्रतिनिधिसभा, राष्ट्रिय सभा तथा प्रदेशसभाका सांसद मतदाता हुन्छन् । संघीय संसद्का एक सदस्य बराबर ७९ र प्रदेश सांसदको ४८ मतभार हुन्छ । ८ दलको मतभार ३१ हजार ८ सय ३८ छ । प्रतिनिधिसभामा जसपाकी सांसद सहनाज रहमानको शनिबार हृदयाघातका कारण निधन भएको छ । यसअघिका महत्त्वपूर्ण पदमा हुने प्रतिस्पर्धामा आफूअनुकूल अंकगणित नभएपछि दलहरूले कनिष्ठ व्यक्तिलाई उम्मेदवार बनाउने गरेका थिए । एमालेको सचिवालय बैठकले पुस १० मा भएको सहमतिअनुसार नेम्वाङलाई फागुन २५ मा हुने चुनावमा माओवादीले मत दिने विश्वास व्यक्त गरेको छ । सचिवालय बैठकमा एमाले अध्यक्ष ओलीले प्रधानमन्त्री दाहालले विदेशी शक्तिको दबाबका कारण नयाँ गठबन्धन बनाउन खोजेको बिफ्रिङ गरेका थिए । दाहालले विदेशी शक्तिका कारण व्यक्तिगत सुरक्षासमेत जोखिममा परेको भन्दै नयाँ गठबन्धनमा जान खोजेको ब्रिफिङ ओलीले बैठकमा गरेका थिए । पुस १० मा ओली र दाहालबीच शक्ति बाँडफाँटको अनौपचारिक सहमति भएको थियो ।एमाले अध्यक्ष ओलीले राष्ट्रपतिमा उम्मेदवार बनाएको कांग्रेसबाहेक अन्य दललाई औपचारिक पत्र पठाएर आफ्नो दलका उम्मेदवार नेम्वाङलाई जिताउन अनुरोध गरेका छन् । यसैबीच प्रधानमन्त्री दाहालले एमाले अध्यक्ष ओलीलाई कांग्रेसलाई राष्ट्रपति दिएर राष्ट्रिय सहमतिको सूत्रधार बनौं भन्दा अस्वीकार गरेको आरोप लगाएका छन् । एमाले अध्यक्ष ओलीसँग मैले राष्ट्रिय सहमतिको सूत्रधार बनौं र दुवै मिलेर राष्ट्रपति कांग्रेसलाई दिऔं भनेको हो, सबैभन्दा ठूलो पार्टीको राष्ट्रपति हुन्छ, तपाईंको सभामुख भएकै छन् र राष्ट्रिय सभाका अध्यक्ष पनि छन्, हामी दुवै गएर कांग्रेसलाई राष्ट्रपति तपाईंहरू लिनुहोस् भन्ने हो भने एउटा नयाँ राष्ट्रिय सहमति हुन्छ भन्दा मान्नुभएन, प्रधानमन्त्री दाहालले भने, ८ दलको बीचमा जे भयो, त्यो राष्ट्रिय सहमति हो भन्ने मेरो बुझाइ छ । अहिले मिल्न जरुरी थियो । अहिले सबैलाई यो राजनीतिक प्रक्रियामा इंगेज गराउनुपर्ने थियो । पार्टी केन्द्रीय कार्यालय च्यासलमा शनिबार बसेको सचिवालय बैठकपछि सञ्चारकर्मीसँग कुरा गर्दै अध्यक्ष ओलीले प्रधानमन्त्री दाहालले आफूलाई अप्ठ्यारो परेको र दबाब आएको कुरा गरेको भनिरहे पनि पुस १० को सम्झौताअनुसार नै एमाले उम्मेदवारलाई सघाउनेमा विश्वस्त रहेको बताए । जसका कारण एमालेले फागुन २५ मा राष्ट्रपति चुनाव नहुन्जेल सरकार नछाड्ने बताइसकेको छ । तत्कालीन प्रधानमन्त्री ओलीले गरेको प्रतिनिधिसभा विघटनपछि निर्माण भएको कांग्रेससहितको पाँचदलीय गठबन्धन सरकारको नेतृत्व कांग्रेस सभापति शेरबहादुर देउवा र माओवादी अध्यक्ष दाहाल कसले पहिले गर्ने भन्ने विषयमा विवाद हुँदा भत्किएको थियो । संविधानको धारा ७६ (२) अनुसार दुई वा दुईभन्दा बढी राजनीतिक दलको समर्थनको सरकार निर्माणका लागि गरेको आह्वानअनुसार दाबी प्रस्तुत गर्न समय सकिनु केही समयअघि एमाले र माओवादी केन्द्रसहित ७ दलबीच नयाँ गठबन्धन निर्माण गरेका थिए । तर, गठबन्धन बाहिर रहेका कांग्रेस र एकीकृत समाजवादीसहित पहिलेको गठबन्धनमा रहेका दलहरूले पनि प्रधानमन्त्री दाहाललाई गत पुस २६ मा विश्वासको मत दिएका थिए ।कांग्रेसले दिएको विश्वासको मतलाई लक्षित गर्दै एमाले अध्यक्ष ओलीले माछा (सत्ता) पार्नका लागि ढोक्सा थापेको तर त्यो खाली हुने टिप्पणी गरेका थिए । नयाँ गठबन्धन बनेको २ महिनाभित्रै त्यो छिन्नभिन्न बन्न पुगेको छ । माओवादीसहित सत्तारूढ गठबन्धन निर्माण गर्ने चार दल कांग्रेस उम्मेदवारलाई सघाउन तयार भएका छन् । अहिले एमालेले पनि आफ्ना वरिष्ठ नेता नेम्वाङलाई उम्मेदवारका रूपमा अघि सारेर राष्ट्रपति बनाउन खोजेको छ ।"
एमालेले मलाई समर्थन गर्दा राष्ट्रिय सहमति बन्छ,प्रस्तुति: कुलचन्द्र न्यौपाने
माओवादीको मत आउने विश्वास छ,प्रस्तुति: मकर श्रेष्ठ
सरकारबाट बाहिरियो राप्रपा,"काठमाडौं (कास) राष्ट्रपति निर्वाचनका लागि राजनीतिक समीकरण फेरिएसँगै राप्रपा सरकारबाट बाहिरिएको छ । राप्रपाले सरकारलाई दिएको समर्थन फिर्ता गरेको छ । संघ सरकारमा राप्रपाबाट प्रतिनिधित्व गरेका उपप्रधान तथा ऊर्जा, जलस्रोत तथा सिँचाइमन्त्री राजेन्द्र लिङ्देन, सहरी विकासमन्त्री विक्रम पाण्डे, कानुन, न्याय तथा संसदीय व्यवस्थामन्त्री ध्रुवबहादुर प्रधान र ऊर्जा, जलस्रोत तथा सिँचाइ राज्यमन्त्री दीपकबहादुर सिंहले शनिबार प्रधानमन्त्री पुष्पकमल दाहालसमक्ष राजीनामा बुझाएका छन् । वाग्मती प्रदेशमा खानेपानी, ऊर्जा तथा सिँचाइमन्त्री उद्धव थापा, पर्यटन उद्योग तथा सहकारीमन्त्री डम्बरबहादुर तामाङ र वन तथा वातावरणमन्त्री राजु विष्टले राजीनामापत्र बुझाएका छन् । अन्य प्रदेशमा पनि राजीनामाको तयारी भइरहेको राप्रपाले जनाएको छ । राप्रपाको केन्द्रीय कार्यसम्पादन समिति बैठक र संसदीय दलको संयुक्त बैठकले शनिबार पार्टीका सबै मन्त्रीलाई फिर्ता बोलाउने निर्णय गरेपछि मन्त्रीहरूले राजीनामा दिएका हुन् । माओवादी अध्यक्ष पुष्पकमल दाहाललाई गत पुस १० मा प्रधानमन्त्री बनाउने समझदारीसहित सातदलीय गठबन्धन बनेपछि राप्रपा प्रदेश र संघ सरकारमा सहभागी भएको थियो । माओवादीले राष्ट्रपतिमा कांग्रेसका उम्मेदवारलाई समर्थन गरेपछि राप्रपा सरकारबाट बाहिरिने निर्णयमा पुगेको हो । गत पुस १० मा सातदलीय गठबन्धनले एमालेलाई राष्ट्रपति पद दिने समझदारी बनाएको थियो । माओवादीसहित ८ दलको बैठकले शुक्रबार राति कांग्रेस उम्मेदवारलाई राष्ट्रपतिमा सहयोग गर्ने सहमति गरेको छ । वर्तमान सत्ता सहकार्यमा भएको आकस्मिक परिवर्तनले मुलुक पुनः सत्ताकेन्द्रित अस्थिरतातर्फ धकेलिएको राप्रपाले टिप्पणी गरेको छ । यो हाल देखिएको सत्ता परिवर्तनको प्रवृत्ति र प्रक्रिया वर्तमान संविधानको संरचनामा निहित अस्थिरताको स्वाभाविक चरित्र हो भन्ने हाम्रो ठहर रहेको छ, राप्रपाका प्रवक्ता एवं प्रचार विभाग प्रमुख मोहनकुमार श्रेष्ठले जारी गरेको विज्ञप्तिमा भनिएको छ, प्रदेश सरकारमा पनि यसैबमोजिमको दृष्टिकोण रहेकाले समर्थन फिर्ता लिने र प्रदेश सरकारबाट समेत बाहिरिने निर्णय गरिएको छ ।"
अभिनेत्री पाल्मरको जन्म,"सन् १९८६ मा आजकै दिन (फेब्रुअरी २६) मा अस्ट्रेलियाली अभिनेत्री टेरेसा पाल्मरको जन्म भएको थियो । अस्ट्रेलियाको एडिलेडमा जन्मिएकी पाल्मरले २२ वर्षको उमेरदेखि फिल्मी करिअर सुरु गरेकी हुन् । उनले २००८ बेडटाइम स्टोरिज मा अभियन गरेकी थिइन् । त्यसपछि उनले द सोर्सेरर्स एप्रिन्टाइस (२०१०), टेक मी होम टुनाइट (२०११), आइ एम नम्बर फोर (२०११) मा अभियन गरिन् । उनी वार्म बडिज (२०१३) बाट निकै चर्चा कमाएकी थिइन् । पाल्मरले सन् २०१६ मा लाइट्स आउट र ह्याकस रिज तथा सन् २०१७ मा बर्लिन सिन्ड्रोम फिल्ममा अभियन गरिन् । सन् २०१८ देखि २०२२ सम्म भने उनी सुपरनेचुरल ड्रामा सिरिज अ डिस्कभरी अफ विचेच मा डायना विसपको भूमिकामा देखिइन् । त्यस्तै, उनले ब्रकिङ अप, हाफ मास्ट, डन्ट यू वान्ट मी लगायतका म्युजिक भिडियोमा समेत अभिनय गरेकी छन् । सामाजिक सञ्जाल ट्वीटरमार्फत सम्पर्क भएपछि पाल्मरले सन् २०१२ देखि अभिनेता तथा निर्देशक मार्क वेबरसँग डेटिङ सुरु गरेकी थिइन् । पछि उनीहरूले सन् २०१३ को डिसेम्बरमा मेक्सिकोमा विवाह गरे । उनीहरूका दुई छोरा र दुई छोरी छन् । हाल उनी परिवारका साथ अमेरिकाको लस एन्जल्समा बस्छिन् ।"
तीन सर्ट फिल्म देखाइँदै,"काठमाडौं (कास) फिल्म बनाएरै थुप्रै अन्तर्राष्ट्रिय बजार पुगेका फिल्मकर्मी पूजा गुरुङ र विभूषण बस्नेतका तीन छोटा फिल्म चलचित्र विकास बोर्डमा देखाइँदै छ । सर्ट फिल्म्स लङ टेल्स शीर्षकमा आयोजित समारोहमा गुरुङ र बस्नेतको निर्देशनमा बनेका डम्बरे डेन्ड्राइटको सरुवा सपना, दद्या र घनटाउके शुक्रबारदेखि देखाउन सुरु गरिएको हो । समीक्षकहरूले रुचाएका फिल्मलाई दर्शकले पाँच दिनसम्म हेर्न पाउनेछन् । पहिलो दिन फिल्म हेर्न उपस्थितहरूले विकास बोर्डको हल भरिएको थियो । निर्देशक विभूषण, घनटाउकेका कलाकार र निर्माता प्रवीण कार्की समारोहमा उपस्थित थिए । १२ फागुनदेखि १५ सम्म विकास बोर्डमा ५ः३० बजेदेखि सय रुपैयाँ टिकट शुल्कमा फिल्म हेर्ने व्यवस्था मिलाइएको छ भने पाँचौं दिन पाटनस्थित यलमायामा फिल्म देखाइँदै छ । पूजा गुरुङ र विभूषण बस्नेतको निर्देशनमा बन्ने नयाँ फिचर फिल्म होलटाइमर्स का लागि खर्च जुटाउने उद्देश्यले तीन फिल्म प्रदर्शनमा राखिएको उनीहरूले बताएका छन् ।"
साइकल यात्रामा भिक्षुणी,"(काठमाडौं)अधिकांश सर्वसाधारणले भिक्षुभिक्षुणीहरू बौद्धविहार वा गुम्बामा ध्यान मात्रै गरेर बस्छन होला भन्ने धारणा बनाएका हुन्छन् । तर, काठमाडौंको नागार्जुनस्थित ड्रयुक अमिताभा माउन्टेन गुम्बा (सेतो गुम्बा) का भिक्षुणीहरू विश्व शान्तिको कामना गर्दै साइकल यात्रामा निस्किएका छन् । माथिल्लो मुस्ताङको यात्रमा निस्किएको टोलीमा १ सय ९५ भिक्षुणी र ५ जना भिक्षु छन् । कोभिडका कारण रोकिएको साइकल यात्राको यो सातौं संस्करण हो । मंगलबार सेतो गुम्बाबाट सुरु भएको साइकल यात्रा शुक्रबार साँझ बास बस्न आँबुखैरेनी पुगेको छ । यात्राको संयोजन गरिरहेकी भिक्षुणी जिग्मे यिशेका अनुसार, उनीहरूसँग बास बस्न टेन्ट, खानेकुरा, औषधि, साइकल मर्मतका लागि आवश्यक पर्ने स्पेयर पार्ट्स, पुर्जालगायत बन्दोबस्तीका सामग्री बोकेको ट्रक पनि साथसाथै यात्राभर हुनेछ ।माथिल्लो मुस्ताङ पुगेर काठमाडौं फर्किंदा एक महिना लाग्छ, भिक्षुणी यिशेले भनिन्, कोभिडपछि फेरि साइकल यात्रामा फर्किंदा खुसी लागेको छ । हामी ठाउँठाउँमा पर्यावरणमैत्री जीवनयापन, शान्ति र लैंगिक समानताको सन्देश पनि फैलाउँदै जाने छौं । मुग्लिङ, पोखरा, बेनी, जोमसोम हुँदै माथिल्लो मुस्ताङसम्मको यात्रामा सरसफाइ, चेतनामूलक कक्षा, पूजा, ध्यान, पदयात्रा पनि गर्नेछौं । पहिलोपटक ०५४ सालमा काठमाडौंबाट पोखरासम्मको साइकल यात्रा गरेयता गुम्बाले ६ पटक नेपाल र भारतमा महिनौं लामो साइकल यात्रा आयोजना गरिसकेको छ । हाम्रा भिक्षुणीहरूले काठमाडौंबाट नेपालभित्रका पोखरा, हलेसी, लुम्बिनी अनि भारतको उडिसा, विहार, दार्जिलिङ र लदाकसम्म हजारौं माइल साइकलमै यात्रा गरिसकेका छन्, यात्रामा सहभागी अर्की भिक्षुणी जिग्मे कोन्छाङले भनिन् ।३४ वर्षअघि स्थापना भएको सेता गुम्बामा ९ वर्षदेखि ६० वर्ष उमेर पुगेका ५ सय हाराहारी भिक्षुणी छन् । साइकल यात्रामा भने उनीहरू १६ देखि ४५ वर्ष उमेर समूहका छन् । त्यहाँ रहेका अधिकांश तन्नेरी भिक्षुणी आत्मरक्षा र आत्म अनुशासनका लागि मार्सल आर्टअन्तर्गत हरेक दिन तीन घण्टा कङ्फु सिक्छन् । भिक्षुणी जिग्मे यिशेका अनुसार गुम्बाले भिक्षुभिक्षुणीलाई पहिलोपटक कङ्फु सिकाउन थालेको हो ।"
पुस र माघ मात्रै टिक्यो ओलीदाहालको 'चिसो सम्बन्ध',"(काठमाडौं)एमाले अध्यक्ष केपी शर्मा ओली र माओवादी अध्यक्ष एवं प्रधानमन्त्री पुष्पकमल दाहालको दुईमहिने सत्ता सहकार्य लगभग टुंगिएको छ । राष्ट्रपतिमा माओवादीले कांग्रेस उम्मेदवार रामचन्द्र पौडेललाई समर्थन गर्ने निर्णय गरेसँगै यी दुई नेताको सत्ता सहकार्यमा विराम लागेको हो । यससँगै कांग्रेस सभापति शेरबहादुर देउवासँग सत्ता सहकार्यको ढोका खुलेको छ ।एमाले, रास्वपा, राप्रपा, जनमत र उन्मुक्तिको समर्थनमा प्रधानमन्त्री नियुक्त भएका दाहाललाई सुरुमै यो गठबन्धन लामो जाँदैन भन्ने अड्कल भइसकेको थियो । त्यसैकारण उनी पुस २६ मा संसद्बाट विश्वासको मत लिने बेलासम्म कांग्रेस सभापति देउवा र अरू नेतासँग संवादमा थिए । कांग्रेससित सहकार्य गर्नुको एउटै कारण थियो आफ्नो अडान नछाड्ने ओलीको कार्यशैली ।नयाँ समीकरण बनेपछि पहिलो पटक शनिबार सार्वजनिक कार्यक्रममा बोल्दै दाहालले दुई महिनामा आफूले भोगेको अप्ठ्यारो लुकाउन सकेनन् । मैले दुई महिनाभित्र त्यो तीतो अनुभव र अनुभूति गरें, सबै लोकतान्त्रिक शक्तिहरू र हिजो ऐतिहासिक रूपमा भूमिका खेलेकाहरू मिल्नुपर्छ, उनले भने, बेलाबेला उतारचढाव भए पनि हामी ठीक ठाउँमा आइनै हाल्छौं । त्यसकारण हिजो निकै खुसी र गर्व महसुस गरें ।एक माओवादी नेताका अनुसार दाहालले ओली भय बाट मुक्त भएकामा खुसी व्यक्त गरेका हुन् । राष्ट्रपति एमालेको होला भन्ने ठूलो त्रास थियो, त्यसबाट मुक्त भएपछि प्रधानमन्त्रीले खुसी व्यक्त गरेको हुनुपर्छ, ती नेताले भने ।कांग्रेससहित आठ दलको समीकरण सुरु भएपछि दाहाल उत्साहित हुनुको कारण कांग्रेस सभापति देउवामाथिको विश्वास नै हो । सभामुख चयनसम्म ओलीसँग सहकार्य गर्न तयार रहेका दाहाल राष्ट्रपति चयनमा भने कांग्रेस उम्मेदवार रामचन्द्र पौडेललाई समर्थन गरी देउवामाथि भरोसा गर्न पुगे । ०७८ असार २८ मा सर्वोच्चको परमादेशपछि तत्कालीन प्रधानमन्त्री देउवासँग डेढ वर्ष सरकारमा सहकार्य गर्दा पनि दाहालले सहज महसुस गरेका थिए ।माओवादी सचिव देवेन्द्र पौडेलले दुई महिनामा अविश्वास पैदा हुनुको कारण ओलीको कार्यशैली रहेको बताए । ओलीजीको पुरानै बानी छ, आफ्नो हात माथि राखेर चलाउन खोज्ने, त्यही कार्यशैलीले नयाँ समीकरण बन्ने अवस्थामा पुर्याइदियो, उनले भने । तत्कालीन देउवा सरकारका शिक्षामन्त्रीसमेत रहेका पौडेलले ओली राजमा लामो सहकार्य गर्न कठिन भएको बताए ।पुस दोस्रो साता मन्त्रिपरिषद् विस्तारका लागि भएको तत्कालीन गठबन्धन बैठकमा ओलीले दाहाललाई सुरुमै उपप्रधान तथा गृह मन्त्रालय रास्वपा अध्यक्ष रवि लामिछानेलाई दिन दबाब दिएका थिए । गृह मन्त्रालय आफैंले राख्ने तयारी गरेका उनी लामिछानेलाई दिन भनेपछि झस्किए । उनीसँग म दिन सक्दिनँ भन्ने अवस्था थिएन किनकि बहुमत पुर्याउन रास्वपा नभई नहुने अवस्था थियो ।सरकारले विश्वासको मत लिनु एक दिनअघि पुस २५ मा सरकारको साझा न्यूनतम कार्यक्रम सार्वजनिक गर्दा प्रधानमन्त्री तथा मन्त्रिपरिषद् कार्यालय सिंहदबारमा ओली मुख्य कुर्सीमा थिए भने दाहाल छेउमा टुसुक्क बसेका थिए । ओलीको छेउमा अप्ठ्यारो गरी बसेका दाहाल बेखुस देखिन्थे । दाहालको चाहनाविपरीत ओली सरकारमाथि नियन्त्रण गर्न उच्चस्तरीय संयन्त्र गठन गरी आफैं संयोजक भए । सर्वोच्चले रास्वपा सभापति लामिछानेको सांसद पद खारेज गरेपछि पुनः उनलाई गृह मन्त्रालय दिन ओलीले दाहाललाई दबाब दिए । त्यो दाहाललाई मन परेको थिएन । ओलीले रास्वपा र राप्रपालाई बढी स्पेस दिएकाले उनी दबाबमा परेका थिए । पुस २६ मा कांग्रेस, एकीकृत समाजवादीसहित विपक्षमा रहेका दलले आफ्नो सरकारलाई विश्वासको मत दिएपछि दाहालका लागि नयाँ समीकरणको विकल्प तयार भएको हो । राष्ट्रपति निर्वाचनको सन्दर्भमा शुक्रबार नयाँ समीकरणले मूर्तरूप लियो । प्रधानमन्त्री दाहालले संघीयता र लोकतान्त्रिक गणतन्त्रलाई स्वीकार गर्न नसक्नेहरूसँगको सहकार्यले जटिलता, संशय र विभ्रम मात्रै पैदा गरेको बताए । पटकपटक संसद् विघटन गर्ने अवस्था भयो, संविधानमाथि प्रहार गर्ने अवस्था थियो, उनले भने, म प्रधानमन्त्री बनेपछि जुन शक्तिहरू हौसिएर आए । संविधानले पूर्वराजाका रूपमा बस्न दिएको छ तर अन्य रूपले चिन्दैन । त्यो हौसिँदा मैले के महसुस गरें भने म जुन गठबन्धनमा छु, सायद संविधान र राष्ट्रको हितमा छैन । म अहिले धेरै भन्न चाहन्नँ ।राप्रपा शनिबार संघ र वाग्मती सरकारबाट बाहिरिइसकेको छ । सरकारमा भएका राप्रपाका मन्त्रीले संघीय गणतन्त्रविरोधी गतिविधि ओलीको आडमा गरेको दाहालको बुझाइ थियो । दुई पटक संसद् विघटन सही भएको अभिव्यक्ति संसद्मै दिएपछि ओलीले फेरि पनि त्यही बाटो लिन सक्ने अड्कल माओवादी नेताहरूको थियो । संविधानको रक्षा, कार्यान्वयन र संघीयता बलियो बनाउनु अहिलेको आवश्यकता हो, माओवादी सचिव पौडेलले भने, संसद्ले कार्यकाल पूरा गरेपछि मात्र राजनीतिक स्थिरता हुन्छ भन्नेमा आठ दलबीच सहमति छ ।शान्ति प्रक्रियाको बाँकी काम एमालेसँग सहकार्य गर्दा टुंग्याउन गाह्रो थियो । देउवा र दाहालले गत सरकारमा शान्ति प्रक्रिया टुंग्याउन प्रयास गरेका थिए । दाहालले १२ बुँदे समझदारीमा हस्ताक्षरकर्ताहरू, शान्ति प्रक्रियाका हस्ताक्षरकर्ता, संविधानसभाबाट संविधान घोषणा गर्दा त्यसमा समावेशी लोकतन्त्रका मान्यतामा सहमत भएकाहरूको सहकार्य जनताका अधिकारलाई संरक्षण गर्ने स्वाभाविक कोर्स भएको दाबी गरे ।एमाले केन्द्रीय सचिवालय बैठकले भने दाहालले भारतको इसारामा नयाँ समीकरण बनाएको निष्कर्ष निकालेको छ । एमाले उपमहासचिव पृथ्वीसुब्बा गुरुङले एमालेलाई सरकारबाट बाहिर राख्न राष्ट्रपति निर्वाचन बहाना मात्र भएको बताए । प्रधानमन्त्रीले अरूकै इसारामा नयाँ समीकरण बनाएको हो उनले भने, यी सबै राजनीतिक घटनाक्रमको विश्लेषण गरी हामी आगामी कार्यक्रम बनाउनेछौं ।अर्का उपमहासचिव प्रदीप ज्ञवालीले भूराजनीतिक स्वार्थ जोडिएका कारण एमालेमाओवादी सहकार्य टुटेको बताए । राजनीतिमा जुन प्रकारको फोहोरी खेल भयो, यो देशभित्रका कारक तत्त्वले गरेको भए पनि चित्त बुझाउन हुन्थ्यो उनले भने, यसमा जसरी भूराजनीतिक स्वार्थ जोडिए, त्यसप्रति हामी बढी चिन्तित छौं ।माओवादी सचिव पौडेल भने माओवादीको राजनीतिक स्वार्थ मुख्य गरी संविधानअनुसार संघीयता बलियो बनाउने, शान्ति प्रक्रिया टुंग्याउने र सरकारको काम प्रभावकारी बनाउने रहेको दाबी गरे । संविधान, संघीयताविरोधी भएपछि अर्को विकल्प थिएन, बलियो समीकरण भए मात्र लोकतन्त्र बलियो हुन्छ, उनले भने ।एमाले सरकारबाट नबाहिरिँदै प्रधानमन्त्री दाहालले सरकार पुनर्गठन हुने संकेत गरिसकेका छन् । एमालेहरू प्रतिपक्षमा जान सक्नुहुन्छ । राप्रपाका मन्त्रीले राजीनामा दिनुभयो, अब हामी कानुनी रूपमा जानैपर्छ, सरकार नयाँ बन्छ वा पुनर्गठन हुन्छ आदिइत्यादि हुन्छ, दाहालले भने, एमालेको सभामुख हुनुहुन्छ, त्यहाँबाट फुत्किएर बाहिर जान सक्ने अवस्था छैन, यस अर्थमा आठ दलले कांग्रेसलाई राष्ट्रपतिमा सहमति गर्नु सिंगो राष्ट्रको सहमति हो भनेको हुँ र आमनेपाली जनताको सहमति हो भन्ने ठानेको छु ।एमाले राष्ट्रपतिका उम्मेदवार एवं उपाध्यक्ष सुवास नेम्वाङले सरकार छाड्ने नसोचेको बताए । पार्टीको बैठकले मलाई उम्मेदवार बनाउने मात्रै निर्णय गरेको छ, सरकारका बारेमा केही निर्णय गरेको छैन, यसबारेमा सोचेको पनि छैन, उनको भनाइ छ ।"
केन्द्रदेखि प्रदेशसम्मकै सत्तामा हलचल,"(काठमाडौं) राष्ट्रपति निर्वाचनमा बनेको आठदलीय मोर्चाले संघदेखि प्रदेशसम्मकै सत्तामा हलचल ल्याएको छ । कांग्रेस, माओवादीसहितको नयाँ मोर्चा बनेको भोलिपल्टै रापप्रा समर्थनसमेत फिर्ता गर्दै सरकारबाट बाहिरिएको छ । निर्णय गरिनसकेको एमाले पनि सत्ताबाट बाहिरिने लगभग निश्चित देखिएको छ । माओवादी अध्यक्ष पुष्पकमल दाहाललाई गत पुस १० मा प्रधानमन्त्री बनाउने बेला एक ठाउँमा रहेका सात दलमध्ये माओवादी, जसपा, जनमत पार्टी र नागरिक उन्मुक्ति पार्टी नयाँ आठदलीय मोर्चामा छन् । मोर्चाले कांग्रेस उम्मेदवार रामचन्द्र पौडेललाई राष्ट्रपतिमा समर्थन गर्ने निर्णय गरेको छ । सत्तारूढ दल एमालेले सुवासचन्द्र नेम्वाङलाई राष्ट्रपतिको उम्मेदवार बनाएको छ । एमाले अध्यक्ष केपी शर्मा ओलीले पुस १० को सातदलीय गठबन्धन कायमै रहेको तर्क गर्दै नयाँ गठबन्धन नबनेको जिकिर गरेका छन् ।कांग्रेस प्रवक्ता प्रकाशशरण महतले भने सत्ता समीकरणबारे ठोस छलफल नभए पनि राष्ट्रपति निर्वाचनले नयाँ सत्ता समीकरणको ढोका खुलेको बताए । आठ दलभित्र सत्ता समीकरणको विषय अहिलेसम्म प्रवेश नगरे पनि राष्ट्रपतिको उम्मेदवारी मनोनयनले नयाँ सत्ता समीकरणको ढोका खोलेको छ, उनले भने, निश्चित लक्ष्यका साथ अघि बढ्नुपर्ने भएकाले सरकार सञ्चालनमा नयाँ समीकरण बन्न सक्छ, त्यस विषयमा विस्तृत छलफल हुन्छ । एकीकृत समाजवादीका उपमहासचिव प्रकाश ज्वाला राष्ट्रपतिको निर्वाचनमा बनेको गठबन्धनले समग्र राष्ट्रिय राजनीतिमा प्रभाव पार्ने बताउँछन् । राष्ट्रपति र उपराष्ट्रपतिको निर्वाचनले संघीय सरकार र प्रदेश सरकारमा समेत फेरबदल हुन सक्छ, उनले भने । जसपाका कार्यकारिणी सदस्य राजकिशोर यादवले पनि नयाँ गठबन्धन संघदेखि प्रदेशसम्म विस्तार हुने विश्वास व्यक्त गरेका छन् । संविधान रक्षाका लागि जनभावनाका साथ गठबन्धन बनेको हो, अब यसलाई केन्द्रदेखि प्रदेशससम्मको सत्ता समीकरणमा स्थापित गर्नुपर्छ, उनले भने ।राष्ट्रपति निर्वाचनको आठदलीय मोर्चा सत्ता गठबन्धनमा बदलिए केन्द्र सरकारबाट एमाले बाहिरिनेछ । कांग्रेस, एकीकृत समाजवादी, लोसपा र जनमोर्चा सरकारमा सहभागी हुनेछन् । वर्तमान सत्ता गठबन्धनमै रहेर पनि असन्तुष्टिसहित सरकारमा सामेल नभएका जसपा र नागरिक उन्मुक्तिलाई सरकारमा जाने वातावरण निर्माण हुन सक्छ । अहिलेको सरकारसँग हाम्रो प्रत्यक्ष सम्बन्ध जोडिएको छैन, आठ दलबीच राष्ट्रपति र उपराष्ट्रपतिको निर्वाचनलाई लिएर सहमति भएको हो, जसपा प्रवक्ता मनीष सुमनले भने, राप्रपाले जसरी एमालेले समर्थन फिर्ता लियो र सरकारलाई आवश्यक पर्यो भने हामी सरकारमा जान सक्छौं, आठदलीय सहमतिले त्यसका लागि वातावरण बनाएको छ । राष्ट्रपति र उपराष्ट्रपति निर्वाचनकै सन्दर्भमा कांग्रेस, माओवादी र एकीकृत समाजवादीबीच सरकारको नेतृत्व भागबन्डा गर्नेबारे सहमति भएको आठ दलका नेताहरूले बताएका छन् । २ सय ७५ सदस्यीय प्रतिनिधिसभामा आठदलीय मोर्चासँग १ सय ५७ सांसद छन् । माओवादी केन्द्रका एक पदाधिकारीले राष्ट्रपति निर्वाचनमा बनेको आठदलीय मोर्चा दीर्घकालीन रूपमा जाने बताए ।नयाँ गठबन्धनका कारण एमालेको नेतृत्वमा रहेका प्रदेश १, गण्डकी र लुम्बिनी प्रदेश सरकार परिवर्तन हुनेछ । प्रदेश १ मा एमालेका हिक्मत कार्की मुख्यमन्त्री छन् । ९३ सदस्यीय प्रदेशसभामा आठदलीय मोर्चाका ४७ सांसद छन् । अहिले एमाले नेतृत्वको सरकारमा माओवादी केन्द्र, राप्रपा र जसपा सहभागी छन् । राप्रपाबाट सरकारमा सहभागी कृषिमन्त्री भक्तिनाथ सिटौलाले आइतबार पदबाट राजीनामा दिने बताएका छन् । नयाँ गठबन्धनले गति लिनासाथ एमाले नेतृत्वको गण्डकी प्रदेश सरकार पनि अल्पमतमा पर्नेछ । गण्डकीमा एमालेका खगराज अधिकारी मुख्यमन्त्री छन् । उनको सरकारमा माओवादी केन्द्र र राप्रपा सहभागी छन् । राप्रपाबाट सामाजिक विकास तथा स्वास्थ्यमन्त्री रहेका पञ्चराम गुरुङले पार्टीको निर्देशन पालना गर्नुपर्ने भन्दै आइतबार राजीनामा दिने बताएका छन् । मुख्यमन्त्री अधिकारीले राप्रपा सरकारबाट बाहिरिए पनि समर्थन गर्न सक्ने बताए । अहिलेसम्म कुनै दल सरकारबाट बाहिरिएको जानकारी हामीलाई छैन, त्यसो भए संविधान र कानुनअनुसार अगाडि बढ्नुपर्छ, उनले भने । नयाँ राजनीतिक ध्रुवीकरणले एमाले नेतृत्वको लुम्बिनी प्रदेश सरकार पनि संकटमा पर्ने देखिएको छ । ८७ सदस्यीय लुम्बिनी प्रदेशसभामा आठ दलीय मोर्चाका ५० सांसद छन् । एमालेका लीला गिरी मुख्यमन्त्री रहेको प्रदेश सरकारमा माओवादी केन्द्र र जसपा सरकारमा रहेका छन् ।मधेस, वाग्मती र कर्णाली प्रदेश सरकारको नेतृत्वमा भने नयाँ राजनीतिक उतारचढावको कुनै प्रभाव पर्ने छैन । मधेस प्रदेशमा जसपा र वाग्मती तथा कर्णाली प्रदेशमा माओवादी नेतृत्वको सरकार छन् । ती प्रदेशमा एमाले सहयोगबिनै आठदलीय मोर्चाको स्पष्ट बहुमत पुग्छ । मधेस प्रदेशमा जसपाका सरोजकुमार यादव मुख्यमन्त्री छन् । सातदलीय गठबन्धनमा आधा कार्यकाल जनमत पार्टीलाई दिने सहमति भएको छ । १ सय ७ सदस्यीय मधेस प्रदेशसभामा आठदलीय मोर्चाका ७६ जना सांसद छन् । वाग्मती प्रदेशमा माओवादी केन्द्रका शालिकराज जम्कट्टेल मुख्यमन्त्री छन् । त्यहाँ राप्रपा शनिबारै सरकारबाट बाहिरिसकेको छ । कर्णालीमा माओवादी केन्द्रका राजकुमार शर्मा मुख्यमन्त्री रहेका छन् । एमाले तीन मन्त्रालयसहित सरकारमा सहभागी छ । कर्णालीमा प्रदेशस्तरमा माओवादी केन्द्रका शर्मा र एमाले संसदीय दलका नेता यामलाल कँडेलबीच आधाआधा कार्यकाल सरकारको नेतृत्व गर्ने लिखित सहमति भएको थियो । नयाँ समीकरण बने माओवादी केन्द्रले कांग्रेससँग सत्ताको नेतृत्वमा साझेदारी गर्नुपर्ने अवस्था आउन सक्छ । पुस १० भन्दा अगाडिको सत्ता गठबन्धनमा कांग्रेसका जीवनबहादुर शाहीले पहिलो कार्यकाल मुख्यमन्त्रीको दाबी गरेका थिए । राष्ट्रपति निर्वाचनमा बनेको नयाँ राजनीतिक समीकरणले सुदूरपश्चिम प्रदेश सरकारलाई राहत मिलेको छ । एमालेबाट मुख्यमन्त्री बनेका राजेन्द्रसिंह रावलले विश्वासको मत लिन नसकेपछि गत माघ २६ मा कांग्रेसका कमलबहादुर शाह मुख्यमन्त्री बनेका थिए । एकीकृत समाजवादी सरकारमा सहभागी भए पनि दुई दलसँग विश्वासको मत लिन बहुमत छैन । ५३ सदस्यीय सुदूरपश्चिम प्रदेशसभामा आठदलीय मोर्चाका ४१ सांसद छन् । राष्ट्रिय राजनीतिले हामीलाई सजिलो बनाएको छ, विश्वासको मत लिन नेताहरूसँग कुरा भइरहेको छ, मुख्यमन्त्री शाहले भने, राष्ट्रपति निर्वाचनअघि नै विश्वासको मत लिने तयारी गरिरहेका छौं । मुख्यमन्त्री शाहलाई फागुन २६ सम्म विश्वासको मत लिनुपर्ने संवैधानिक बाध्यता छ । राष्ट्रपति निर्वाचनमा आठदलीय मोर्चा नबन्दासम्म उनी नागरिक उन्मुक्ति पार्टीलाई रिझाउने प्रयासमा थिए ।"
महाकालीमा एसएसबीको अनधिकृत र्याफ्टिङ,"कञ्चनपुर (कास) भारतीय सीमा सुरक्षा बल (एसएसबी) ले नेपाली प्रशासनलाई जानकारीसमेत नदिई महाकाली नदीमा विपद् प्रतिकार्य र खोज उद्धार अभ्यासका नाममा महाकाली नदीमा र्याप्टिङ गरिरहेको छ । अन्तर्राष्ट्रिय कानुनविपरीत एसएसबीले दार्चुलाको जौलजिवीदेखि र्याफ्टिङ गरिरहेको हो । बिहीबार सुरु भएको र्याफ्टिङ आइतबार कञ्चनपुरको सीमावर्ती क्षेत्र टनकपुरमा पुगेर समापन हुने जनाइएको छ । भारत उत्तराखण्ड राज्यको पिथौरागढ र धार्चुला क्षेत्रका एसएसबीको टोलीले सैन्य गतिविधिकै झल्को दिने गरी महाकालीमा र्याफ्टिङ गरिरहेका हुन् । उक्त टोलीमा कति जना छन् भन्नेसम्म पनि नेपाली प्रशासनलाई जानकारी छैन । हामीलाई यसबारे कुनै जानकारी वा समन्वय गरिएको छैन, दार्चुलाका प्रमुख जिल्ला अधिकारी दीर्घराज उपाध्यायले भने, यस विषयमा पिथौरागढका डीएम (डिस्ट्रिक्ट मेजिस्ट्रेट) रिना जोशीलाई शुक्रबार पत्राचार पनि गरेका छौं । सीमा नदी भएकाले समन्वय गर्नुपर्नेमा अबदेखि यस्तो नगर्नसमेत पत्रमा उल्लेख गरिएको उनले बताए । बैतडीका प्रमुख जिल्ला अधिकारी सुरेश पन्थीले पनि सीमाक्षेत्रका सुरक्षा निकायका प्रमुखको नियमित बैठकमा एसएसबीले महाकाली नदीमा गरिरहेको र्याफ्टिङका विषयमा आफूहरूले आपत्ती जनाएको बताए । जानकारीबिना गतिविधि भइरहेकाले अबदेखि पूर्वजानकारी वा समन्वय गरेर मात्रै यस्ता गतिविधि गर्न सचेत गरेका छौं, प्रजिअ पन्थीले भने, एसएसबी र पिथौरागढका डीएमले पनि कमजोरी भएको स्विकार्दै अबदेखि समन्वय गर्ने बताएका छन् ।विपद् प्रतिकार्य वा उद्धारसम्बन्धी अभ्यास जेसुकै भए पनि सीमाक्षेत्रमा हुने गतिविधिका बारेमा आपसी समन्वय हुनुपर्ने प्रजिअ पन्थीले बताए । जिल्ला प्रशासन दार्चुलाले पत्राचार गरिसकेकाले बैतडीले पत्राचार नगरेको उनले बताए । उनका अनुसार पिथौरागढ र धार्चुला क्षेत्रका ४१ जनाको एसएसबी टोलीले महाकालीमा र्याफ्टिङ गरिरहेको छ । आइतबार टनकपुरमा अभ्यासको समापनमा सहभागिताका लागि एसएसबीले कञ्चनपुरका प्रमुख जिल्ला अधिकारीलाई निम्तो नै पठाएको छ । र्याफ्टिङका विषयमा भने कुनै समन्वय नभएको जिल्ला प्रशासन कार्यालयले जनाएको छ । कञ्चनपुरको उत्तरी क्षेत्र खल्ला मसेट्टीमा र्याफ्टिङ गर्दा एसएसबीले अवरोध गर्थ्यो । सीमा नदी भएकाले माथिल्लो स्तरबाट सहमति भएपछि मात्रै र्याफ्टिङ गर्न सकिने एसएसबीको भनाइ रहने गरेको थियो ।"
सांसद रहमानको निधन,काठमाडौं (कास) जनता समाजवादी पार्टीकी सांसद ६३ वर्षीया शहनाज रहमानको हृदयाघातका कारण निधन भएको छ । भक्तपुरको घ्याम्पेडाँडामा शनिबार पिकनिक गएका बेला एक्कासि ढलेकी रहमानको मध्यपुर अस्पतालमा निधन भएको जसपाका प्रवक्ता मनीष सुमनले जानकारी दिए । तत्काल अस्पताल पुर्याइए पनि उनलाई चिकित्सकले मृत घोषणा गरेका हुन् । झापाकी उनी मुस्लिम समुदायको प्रतिनिधित्व गर्दै समानुपातिकबाट सांसद भएकी थिइन् ।
अनलाइन मञ्चहरू सुरक्षित बनाऊ,"पछिल्लो समय यौन तथा लैंगिकतामा आधारित हिंसाको माध्यममा रूपमा इन्टरनेट र सामाजिक सञ्जालको दुरुपयोग बढ्दो छ । केही वर्षयता प्रहरीमा परेका उजुरीहरू हेर्दा महिला तथा बालिकाहरू यस्ता अनलाइन यौन हिंसाको मारमा बढी पर्ने गरेको पाइन्छ । प्रायः आफूनजिकका र सामाजिक सञ्जालबाट चिनेका व्यक्तिहरूले अनलाइन दुर्व्यवहारसँगै गोप्य फोटो तथा भिडियो सार्वजनिक गर्ने गरेका घटनाहरू यसबीचमा बढ्दै गएका छन् । महिला यौनिकता र चरित्रसँग जोडिएको हिंसा भएको र यसलाई नेपाली समाजले हेर्ने दृष्टिकोण पितृसत्तात्मक नै रहेकाले भर्चुअल महिला हिंसा सम्बोधनका लागि कानुनी र प्रहरी प्रशासनका कामकारबाहीको सुधार मात्र पर्याप्त हुँदैन । न्यायिक प्रक्रियामा संलग्न प्रहरी, अदालत तथा सम्पूर्ण समाज नै लैंगिक विभेदको विषयमा संवेदनशील बन्न जरुरी छ ।अनलाइन माध्यमको प्रवेशसँगै भर्चुअल दुनियाँमा पनि संरचनात्मक विभेदमा परेका प्रायः महिला तथा बालिकाहरू नै शोषणको जोखिममा छन् । नेपाल प्रहरीको साइबर ब्युरोमा उपलब्ध तथ्यांक अनुसार, २०७७७८ मा ३,९०६ अनलाइन हिंसाका मुद्दा परेका थिए, जसमध्ये महिलाका २,००३ र बालिकाका १५२ थिए २०७८७९ मा कुल ४,६८६ मुद्दामध्ये महिलाका २,३८९ र बालिकाका १४२ थिए । चालु आर्थिक वर्षको यो अवधिसम्म परेका ३,५६७ मुद्दाहरूमध्ये महिलाका १,८५२ र बालिकाका ६० वटा छन् । कसैको नग्न तस्बिरमा मुहार जोडिएको, सम्बन्धित व्यक्तिकै नग्न फोटो तथा भिडियो सामाजिक सञ्जाल वा इन्टरनेटमा सार्वजनिक गरिदिएको, कतिको सार्वजनिक गरिदिने धम्की दिएर फिरौती माग्ने गरेको लगायतका विवरण यी उजुरीमा भेटिन्छन् । उजुरी गर्नेहरूको संख्या बर्सेनि बढे पनि, पीडक पक्षले कानुनतः दण्डसजाय पाएको भने विरलै सुनिन्छ । यसले गर्दा पनि महिला तथा बालिकामा व्याप्त मनोवैज्ञानिक र भावनात्मक असुरक्षालाई हटाउन सकिएको छैन । न्यायका विभिन्न चरणमा संलग्न प्रहरी तथा अदालत, सरकारी वकिल लगायतका राज्य संरचना महिला हिंसाप्रति संवेदनशील नभएकाले पनि कानुनबाट पाउनुपर्ने सहायता पीडित पक्षले पाएका छैनन् । नेपाली समाजमा गोपनीयता तथा हिंसारहित जीवन बाँच्न पाउने महिलाको हकको सुनिश्चितताका लागि कानुनी आधार र प्रहरीको कामकारबाहीलाई महिलामैत्री बनाउनु मुख्य चुनौतीका रूपमा देखा परिरहेको छ । यसलाई पन्छाउन सके मात्र विद्यमान कानुन तथा न्याय प्रणालीले पीडित पक्षलाई बढी भरोसा दिलाउन सक्छ । इन्टरनेट र यसमा प्रवाह हुने सामग्रीहरूको नियमनका लागि नेपालमा विभिन्न कानुन छन् । मुख्यतः विद्युतीय कारोबार ऐन२०६३ मार्फत प्रहरीले अनलाइन हिंसाका उजुरी लिने गर्छ । तर, यो ऐनले अनलाइन हिंसाका सम्पूर्ण आयामलाई भने समेटेको छैन । यसमा अनलाइन ट्रोलिङ, बुलिइङ, दुर्व्यवहार र गोप्य तस्बिर प्रसारजस्ता मुद्दालाई प्रस्टसँग व्याख्या गरिए पनि, यो मात्र पर्याप्त छैन । कसैको यौनिक क्रियाकलाप सार्वजनिक गरिदिन्छु भनेर आर्थिक तथा यौनिक लाभ उठाउन खोज्नुजस्ता महिलाविरुद्ध भइरहेका मनोवैज्ञानिक, भावनात्मक दुर्व्यवहारलाई पनि हिंसाका रूपमा लिइनुपर्छ । महिलासँग सम्बन्धित अनलाइन हिंसामा आकर्षित हुने अरू कानुनी व्यवस्थाहरू पनि समयानुकूल परिमार्जन गरिएका छैनन् । घरेलु हिंसा (कसुर र सजाय) ऐन, मुलुकी अपराध संहिता, वैयक्तिक गोपनीयता सम्बन्धी ऐन आदिले तीव्र रूपमा विकास भइरहेको सूचना प्रविधिको प्रयोग र त्यसले निम्त्याइरहेको नयाँनयाँ प्रकृतिको अपराधलाई सम्बोधन गर्न सकिरहेका छैनन् । यसमा पुरानै समयको समाजलाई आधार मानेर यौन हिंसा, दुर्व्यवहार र शोषणको व्याख्या गरिएको भेटिन्छ, जसमा महिलाको शरीरलाई मात्र केन्द्रमा राखिएको छ । सूचना प्रविधिले निम्त्याएको हिंसाको समयानुकूल व्याख्या नहुँदा, पीडक पक्षको दण्डसजाय पनि कम छ । यसैका कारण मनोवैज्ञानिक पक्षसँग जोडिएका कतिपय अनलाइन हिंसामा पीडकले उन्मुक्ति पाइरहेका छन् । तसर्थ उपलब्ध कानुनहरूको विश्वपरिवेश अनुरूप परिमार्जन र संशोधन गर्नुपर्ने खाचो छ । विषयवस्तुसँगै कानुन कार्यान्वयनमा पनि प्रशस्त समस्याहरू छन् । पीडकहरूको मनोबल बढ्नुमा प्रथमतः यसको कार्यान्वयन पक्षसँग जोडिएका निकाय तथा व्यक्तिहरू महिलामैत्री नहुनु एउटा मुख्य कारण हो । सरोकारवालाहरूले अनलाइन हिंसासम्बन्धी घटना विवरण प्रहरीको कार्यकक्षमा सबैका अगाडि सुनाउनुपर्ने, प्रमाणस्वरूप गोप्य फोटोभिडियो सबैलाई देखाउनुपर्ने, कतिपय अवस्थामा उल्टो महिलाको यौनिकतामा प्रश्न उठाइदिने लगायत महिलाद्वेषी कामकारबाही रोक्नुपर्छ भनेर बारम्बार भनिरहेका छन् । साथै उजुरी लिएर प्रहरीसम्म पुगेका महिलाहरूको मर्यादा र इज्जतमा बढी ध्यान दिने, नैतिकतामा प्रश्न उठाउने, तथ्य र विवरणमा नजाने, सकेसम्म मेलमिलापमै जोड दिने गरिएको गुनासो पनि व्याप्त छ । प्रहरीबाट मुद्दा अगाडि बढेर अदालत पुगे पनि, पीडित पक्षले खेप्नुपर्ने प्रश्न र व्यवहार उस्तै हुन्छ । यसले पीडित तथा सम्भावित पीडित पक्षलाई कानुनी उपचार खोज्न रोकिरहेको छ । यस सम्बन्धी उजुरी र पीडित पक्षको गोपनीयता कसरी रहन्छ भन्ने जानकारी समाजमा राम्रोसित प्रवाह हुन सकेको छैन । परिवार वा समाजले थाहा पाउला भनेर पीडित पक्ष कानुनी सहायताका लागि आइपुग्दैनन् । अनलाइन हिंसा बढ्नुमा इन्टरनेटको सुरक्षित प्रयोग सम्बन्धी ज्ञानको कमी अर्को कारण हो । तसर्थ मोबाइल फोन तथा इन्टरनेट प्रयोग गर्दा आफ्नो डेटा कसरी सुरक्षित गर्ने, भर्चुअल संवादमा केकस्ता कुरा सेयर गर्ने, के नगर्ने भन्नेबारे प्रयोगकर्ताहरूलाई जागरुक बनाउनु जरुरी छ । समग्रमा, अनलाइन मञ्चहरू महिला तथा बालिकाका लागि सुरक्षित बनाउन विद्यमान विभेदपूर्ण व्यवहारको अन्त्य गर्दै समयको माग अनुसार यस सम्बन्धी नीतिगत व्यवस्थाहरू परिमार्जन गर्नु अपरिहार्य छ ।"
राष्ट्रपतिको चुनावसँग जेलिएको राजनीति,"अन्ततः प्रधानमन्त्री पुष्पकमल दाहाललाई नेपाली कांग्रेसले संसद्मा विश्वासको मत दिँदा एमाले अध्यक्ष केपी ओलीको मनमा पसेको चिसो यथार्थ साबित भयो । त्यतिखेर उनले आशंका गरेजस्तै अहिले कांग्रेसको ढोक्सामा माछा परेको छ, उनको बल्छीबाट दाहाल उम्केका छन् । गएको शुक्रबार प्रधानमन्त्री दाहालसहित आठ दलका नेताले राष्ट्रपतिका लागि कांग्रेस र उपराष्ट्रपतिमा जनता समाजवादी पार्टीको उम्मेदवारलाई समर्थन गर्ने सहमति गरे । दाहालले प्रधानमन्त्रीमा कांग्रेसको विश्वासको मत पाएसँगै सुरु भएको राष्ट्रपति को हुने भन्ने अनुमान र पर्दापछाडिको खेल पनि अब सकिएको छ । यो सहमति केवल राष्ट्रपतिको चुनावसँग मात्र सीमित छैन, अब सत्ता समीकरण नै बदलिने भएको छ । कांग्रेसका रामचन्द्र पौडेल गणतन्त्र नेपालको तेस्रो राष्ट्रपति बन्ने निश्चित भएको छ । यद्यपि चुनावको दिनसम्म प्रतीक्षा गर्नैपर्ने हुन्छ, कतै भूराजनीतिक भुमरीले कोल्टो नफेरोस् । नेपालको राजनीतिमा देखिने आकारप्रकार क्षणक्षणमा बदलिइरहेकै छन् । कांग्रेसलाई अहिले लागेको होला, अब पुस १० गते देउवाको गल्तीको कोर्स करेक्सन भयो । आफ्नो निर्णयक्षमता नभएको नेतृत्वको रवैया भोलि बिहान हुँदासम्म जे पनि हुन सक्छ ।रामचन्द्र पौडेल राष्ट्रपति बन्नुलाई अन्यथा मान्नुपर्दैन । यतिखेर नेपाली कांग्रेसले दिन सक्ने उम्मेदवारमध्ये पौडेल नै सबैभन्दा उपयुक्त व्यक्ति पनि हुन् । उनको राजनीतिक पृष्ठभूमि, लोकतन्त्रप्रति संलग्नता निरन्तर छ । कांग्रेसको सभापति र प्रधानमन्त्री बन्ने उनको धोको पूरा भएन । जे होस्, राजनीतिक जीवनको उत्तरार्द्धमा गणतन्त्रको उपलब्धिका रूपमा राष्ट्रपतिमा निर्वाचित हुँदा उनले सम्मानयोग्य स्थान पाएको मान्नुपर्छ । ज्ञानेन्द्रको शाही निरङ्कुशता सुरु भएपछि अब गणतन्त्रमा जानुपर्छ भन्ने कांग्रेसका अत्यन्त थोरै नेतामध्ये उनी पर्छन् । कांग्रेसमा संस्थापक नेताहरूपछि विचार प्रवाहको भूमिका खेल्ने दोस्रो पंक्तिमा उनी अग्रणी व्यक्ति पनि हुन् । उनले यो जिम्मेवारी र अवसर पाउँदा लोकतन्त्र र गणतन्त्रप्रतिकूल काम हुँदैन भन्नेमा विश्वस्त हुन सकिन्छ । तर यतिखेर मुलुकको राजनीति, लोकतन्त्र र राष्ट्रपति हुने व्यक्तिको व्यवहारका कारण गणतन्त्रसमेत तमासाको विषय भएको छ । यसप्रति संवेदनशील नहुने हो भने जो राष्ट्रपति भए पनि कुनै अर्थ रहँदैन । राष्ट्रपति भनेको राजनीति गर्ने व्यक्तिको सुविधा र प्रतिष्ठाको पद मात्र होइन ।नेपालको संविधानले राष्ट्रपतिलाई कार्यकारी भूमिका दिएको छैन । यो आलङ्कारिक (सेरेमोनियल) पद नै हो, यसमा कुनै सन्देह वा भ्रम हुनु हुँदैन । संविधानले राष्ट्रपतिको कामलाई बडो स्पष्टसँग तोकिदिएको छ । संविधानको धार ६६(२) मा भनिएको छ, यो संविधान वा संघीय कानुन बमोजिम कुनै निकाय वा पदाधिकारीको सिफारिसमा गरिने भनी किटानीसाथ व्यवस्था भएको कार्यबाहेक राष्ट्रपतिबाट सम्पादन गरिने अन्य जुनसुकै कार्य मन्त्रिपरिषद्को सिफारिस र सम्मतिबाट हुनेछ । त्यसरी किटानी भएका कामहरू प्रधान न्यायाधीश र सर्वोच्च अदालतका न्यायाधीश लगायत संवैधानिक नियुक्ति, संसद्बाट पारित विधेयकको प्रमाणीकरणजस्ता विषय छन् । अर्थात्, आफ्नो कुनै पनि काममा राष्ट्रपतिलाई तजबिज र स्वेच्छाले काम गर्ने सुविधा संविधानले दिएको छैन । प्रधानमन्त्री वा मन्त्रिपरिषद्का निर्णय र कामहरू पनि संविधानको मर्यादाभित्र हुनुपर्छ, मुलुक सञ्चालनको कार्यकारी अधिकार छ भन्दैमा औचित्य पुष्टि नहुने कामको अनुमोदन राष्ट्रपतिबाट खोजिनु हुँदैन ।नेपाल गणतन्त्र भएपछि राष्ट्रपतिको यो चौथो निर्वाचन हो । तर यस पटक यो पद किन बढी राजनीतिक आकर्षणको विषय भयो, केही विवेचना गर्नु आवश्यक छ । पूर्वप्रधानमन्त्रीहरू बाबुराम भट्टराई, माधवकुमार नेपाल, शेरबहादुर देउवाको पनि सम्भावित राष्ट्रपतिका रूपमा खुलेरै चर्चा भयो । सक्रिय राजनीतिमा रहेका र प्रधानमन्त्रीसमेत भइसकेका व्यक्तिका लागि यो पदको आकर्षण नहुनुपर्ने हो । प्रधानमन्त्री भइसकेको व्यक्ति त आफैंले हुन्न भनेर पन्छिनुपर्थ्यो । संसदीय प्रणाली भएका मुलुकहरूमा प्रधानमन्त्री भइसकेको व्यक्ति राष्ट्रपति भएको उदाहरण सायदै होला । यस्तै पूर्वप्रधानन्यायाधीशहरूको पनि चर्चा भयो । फेरि खिलराज प्रवृत्ति दोहोरिन्छ कि भन्ने पनि थियो । यसरी पूर्वहरू चाहे न्यायाधीश होऊन् वा प्रधानमन्त्री, राष्ट्रपतिका लागि लाइन कसेर लालायित देखिनुले हाम्रा नेताहरूको दोधारे विचार र राजनीतिक अपसंस्कृतिको झलक दिन्छ । संवैधानिक प्रणालीमा विचलनको सम्भावना बढ्छ । हरेक पद र भूमिकाको एउटा मर्यादा हुन्छ, त्यसको विवेकपूर्ण पहिचान गर्न नसक्ने व्यक्ति अयोग्यताकै भागीदार हुन्छ ।राष्ट्रपतिको पदलाई यसरी राजनीतिकरणनीतिक रूपमा हानथापको विषय बनाउनु जरुरी थिएन । अघिल्ला निर्वाचनहरूमा यस्तो देखिएको पनि थिएन । सत्तापक्षको मतदाता गणित अनुसार नै राष्ट्रपति, उपराष्ट्रपतिका उम्मेदवारको मनोनयन र तदनुकूल परिणामलाई पनि अन्यथा लिनुपर्दैन । एकै दलको व्यक्ति राष्ट्रपति र प्रधानमन्त्री पदमा निर्वाचित हुनु हुँदैन भन्ने पनि होइन । राष्ट्रपति भएपछि ऊ स्वतः दलीय भूमिकाभन्दा माथि हुन्छ, हुनुपर्छ भन्ने मान्यतामा हाम्रो संविधान बनेको छ । दोस्रो र तेस्रो चुनावमा एमालेका तर्फबाट विद्यादेवी भण्डारी राष्ट्रपतिमा चुनिँदा यो त भएन भनेर कसैले आपत्ति पनि गरेको थिएन । तर पछिल्लो कार्यकालमा राष्ट्रपति भण्डारीको जुन भूमिका भयो, त्यो अपेक्षित थिएनÙ संविधानविपरीत भयो भनेर सर्वोच्च अदालतले नै दुईदुई पटक फैसला नै गर्यो । ओलीले राष्ट्रपतिको पदलाई आफ्नो राजनीतिक उद्देश्यको औजार बनाए । संविधानको पालना र संरक्षण गर्नुपर्ने दायित्वबाट राष्ट्रपति भण्डारी विचलित भइन् ।अहिले पनि संसद्को अवस्था तरल छ, कुनै दलको बहुमत छैन । अहिले मात्र होइन प्रतिनिधिसभाका लागि जुन चुनाव प्रणाली हामीले अपनाएका छौं, त्यसबाट एउटै दलको बहुमत भोलि पनि सम्भावना छैन । त्यसैले प्रधानमन्त्री हुनेका लागि मात्र होइन, विपक्षी दल र विदेशी शक्तिका लागि पनि राष्ट्रपतिको रणनीतिक उपयोगिता अझ महत्त्वपूर्ण भयो । अतः सबैले आफ्नो अनुकूलको मान्छे राष्ट्रपति बनाउने खेल खेल्न थाले । अन्यथा, राष्ट्रपतिकै लागि दाहालले आफू प्रधानमन्त्री बन्दा एमाले अध्यक्ष ओलीसँग गरेको सहमति तोड्नुपर्ने अवस्था नपर्न सक्थ्यो । आखिर, उनको पार्टी वा उनले भनेको मान्छे राष्ट्रपति बन्न लागेको पनि त छैन । राष्ट्रपतिबाट यस्ता अनपेक्षित सम्भावनालाई नरोकिने हो भने नेपालको राजनीति र लोकतन्त्र मात्र होइन, सार्वभौमिकताकै खिल्ली उड्नेछ जुन बेलाबेलामा देखिएकै पनि छ ।अर्को कारण, दोस्रो कार्यकालमा खास गरी एमालेमाओवादीको चुनावी गठबन्धन र एकतापछि राष्ट्रपति भण्डारीको महत्त्वाकांक्षा र सक्रियता पनि निकै बढ्योÙ उनी सरकार, पार्टी सबैतिर आदेश र निर्देश जारी गर्ने भइन् । चीनका राष्ट्रपति सी चिनफिङको भ्रमणका बेला उनको चालढाल कार्यकारी राष्ट्रपतिको जस्तो थियो । शीतलनिवासमा द्विपक्षीय वार्ताको नेतृत्व उनैले गरिन् । प्रधानमन्त्रीको हैसियत पञ्चायतकालमा लुरुलुरु राजाको पछि लागेजस्तो मात्र थियो । नेकपा र एमालेका लागि त त्यो स्वागतयोग्य भयो, विपक्षी दलहरूले पनि प्रश्न गरेनन् । अर्को, संसद्ले दोस्रो पटक पारित गरेको विधेयकलाई पनि उनले अवज्ञा गरिन् । सरकार र संसद् मुकदर्शक भए । केही सांसद र मन्त्रीहरूको रुन्चे स्वर सुन्नुबाहेक कसैले राष्ट्रपतिको यस्तो व्यवहारप्रति आपत्ति गरेन । यी दुई घटनाले राष्ट्रपतिलाई कार्यकारी हैसियतमा उकाल्यो । त्यसैले प्रधानमन्त्री भइसकेका व्यक्तिहरू पनि राष्ट्रपति बन्ने दौडमा पुगे । यो प्रवृत्ति नरोक्ने हो भने देशभित्रको राजनीतिले मात्र होइन, बाह्य शक्तिले पनि राष्ट्रपति पदको दुरुपयोग गर्ने सम्भावना बढेको छ ।संविधानको मर्मलाई राष्ट्रपति आफ्नो अनुकूलतामा बुझ्ने र व्याख्या गर्ने हो भने यो संवैधानिक प्रणाली चल्दैन । हाम्रो संविधानमा धेरै ठाउँमा यस्ता प्रावधान छन् जसमा प्रधानमन्त्री वा मन्त्रिपरिषद्को सिफारिस भन्ने शब्दावली परेको छैन । जस्तै विभूषण, तक्मा, माफी सम्बन्धी व्यवस्था छÙ प्रदेश प्रमुख, राजदूत लगायतका कतिपय नियुक्ति तथा बरखास्तगी छन् जसमा मन्त्रिपरिषद्को सिफारिस भन्ने शब्दावली परेको छैन, राष्ट्रपतिले गर्नेछ भनिएको छ । यस्तै, राष्ट्रपतिलाई नेपाली सेनाको परमाधिपति भनिएको छ । यदि यी सब कुरामा राष्ट्रपति हुने व्यक्तिले आफूखुसी गर्ने हो भने यो संवैधानिक प्रणाली सकियो भनेर जाने हुन्छ । राष्ट्रपतिको कार्यकारी जिम्मेवारी छैन, तर हामीकहाँ परराष्ट्र, सुरक्षा, आर्थिक, राजनीतिक लगायत सल्लाहकारको लावालस्कर राख्ने चलन बसेको छ । किन चाहियो राष्ट्रपतिलाई यी सल्लाहकार ? केवल केही व्यक्तिका लागि पदीय सुविधा र जागिरबाहेक त्यसको कुनै औचित्य छैन । संवैधानिककानुनी र सञ्चार हेर्नेबाहेक राष्ट्रपतिलाई अरू सल्लाहकारको व्यवस्था गर्नु नै संविधानको भावनाविपरीत हो । त्यसमाथि यो संस्थाको अपचलन राष्ट्रपतिबाट मात्र होइन, सबैतिरबाट हुन थालेको छ । ओली, देउवा, दाहाल कोही पनि यसमा अपवाद छैनन् । सकारात्मक नै मान्नुपर्छ, यी पृष्ठभूमिमा यस पटक शक्ति एकै ठाउँमा केन्द्रित हुनु हुँदैन भन्ने सोचले राष्ट्रपतिको चुनाव प्रभावित भएको छ । दाहालको प्रधानमन्त्री पद एमाले अध्यक्ष ओलीमा आश्रित थियो, उनी असुरक्षा भावबाट ग्रस्त थिए । ओलीले चाहेका व्यक्ति सभामुख भएका छन् । अब राष्ट्रपति पनि उनकै पोल्टामा हाल्ने हो भने दाहालको प्रधानमन्त्रित्व राणाकालका पद्मशमशेरकै हविगतको हुने निश्चित थियो । गएको संसदीय कालमा सभामुखको भूमिका पनि विवादित भयो । सभामुख पनि राष्ट्रपतिजस्तै पार्टीनिरपेक्ष भूमिकामा हुनुपर्ने हो । संसद्लाई बिजिनेस सरकारले दिने हो, सभामुखले होइन । सरकारले संसद्मा लैजाने विषयलाई संसद्को कार्यसूचीमा बदल्ने र त्यसमाथि सांसदहरूको स्वतन्त्र बहस र निर्णयलाई रक्षा गर्ने काम सभामुख को हो ताकि संसदीय कारोबार कार्यपालिकाको प्रभावबाट मुक्त रहोस्, संसद्को गुणवत्ता स्थापित होस् । सभामुख भइसकेको व्यक्ति फेरि पार्टीको केन्द्रीय नेतृत्व र जिम्मेवारीमा बस्नु उचित हुँदैनथ्यो । भोलि फेरि पार्टीको जिम्मेवारीमा फर्किने व्यक्तिबाट सभामुखको काम निष्पक्ष र हाम्रो संवैधानिक प्रणालीले अपेक्षा गरे अनुसार हुन्छ भन्न सकिन्न ।राष्ट्रपतिको पद गणतन्त्रको पर्याय हो । तसर्थ यो पदमा जाने व्यक्तिको पृष्ठभूमि, राजनीतिक सोच र व्यवहारले मानिसलाई गणतन्त्रको अनुभूति देओस् भन्ने आकाङ्क्षा राखिएको हुन्छ । उम्मेदवारका रूपमा देखिएका व्यक्तिबाट यो कति आशा गर्न सकिएला, अहिल्यै अनुमान गर्न कठिन छ । एमालेबाट उम्मेदवार भएका सुवास नेम्बाङलाई त २०७४ सालमै एमालेले राष्ट्रपति बनाउनुपर्थ्यो । संविधानसभा अध्यक्षका रूपमा उनले खेलेको भूमिकाका कारण त्यो अपेक्षित पनि थियो । तर अहिले उनको छविमा स्खलन आइसकेको छ । गत प्रतिनिधिसभा विघटन प्रकरणहरूमा एमाले संसदीय दलको उपनेताको हैसियतमा उनको भूमिका ओलीको छायासरह भयो । संविधान जारी गर्दा सभामुखको हैसियतले आफैंले भनेका कुरामा उनी अड्न सकेनन् । उनीबाट राष्ट्रपतिको पदीय मर्यादा सुरक्षित रहला भनेर विश्वास गर्न कठिन छ । जुवा हारेको बेलाको बाजीजस्तै देखिन्छ, उनको उम्मेदवारी पनि ।पदबाट बाहिरिने बेला राष्ट्रपति भण्डारीको सवारी का दृश्यहरू अरू विद्रूपकारी देखिए । सवारी र सलामीको शाही प्रचलनबाट गणतन्त्र पनि मुक्त भएन । राष्ट्रपति भनेको आम जनताकै एउटा प्रतिनिधि पात्र हो, पदबाट बाहिरिएपछि ऊ फेरि जनताकै माझ पुग्ने हो भन्ने यथार्थलाई राष्ट्रपति हुने व्यक्तिले मनन नगर्ने हो भने, किन चाहियो गणतन्त्र ? गणतन्त्र भनेको राजा वा महारानीको ठाउँमा सजाइने राष्ट्रपतिको प्रारूप होइन । राष्ट्रपतिको सवारी शब्दावली नै गणतन्त्रविपरीत छ । यो हट्नुपर्छ । राष्ट्रपति आउँदै हुनुहुन्छ भन्दा त्यो संस्थाको अमर्यादा हुँदैन । दोस्रो, राष्ट्राध्यक्षका रूपमा राष्ट्रपतिका औपचारिक कार्यक्रममा शीतलनिवासबाट आउजाउ गर्दा घण्टौं जनतालाई दुःख दिने, ट्राफिक जाम गर्ने प्रचलन हटाउन सकिन्छ । यो नसकिने काम पनि होइन । नागरिक चेतना भए राष्ट्रपति आफैं लज्जित हुने अवस्था छ, उनी आफैंले यो भएन, हटाऊ भन्नुपर्थ्यो । अमेरिकी राष्ट्रपतिको आवतजावतमा कुनै सुरक्षा लावालस्कर देखिन्न, त्योभन्दा बढी त हाम्रा सहायक मन्त्रीहरूका अघिपछि नै हुन्छन् ।राष्ट्राध्यक्षका रूपमा राष्ट्रपतिलाई सम्मान गर्ने कुरा फरक हो, त्यो सबैले गर्नैपर्छ । अझ राज्यका निकायको त त्यो औपचारिक कर्तव्य पनि हो । सेना, प्रहरीले राष्ट्रपतिलाई सलाम ठोक्नैपर्छ, अन्यथा त्यो अमर्यादा मात्र होइन, कर्तव्यच्युत हुने कुरा पनि हो । तर नागरिकबाट सम्मान पाउन राष्ट्रपति आफैंले मर्यादित आचरण र व्यवहार स्थापित गर्न सक्नुपर्छ । औपचारिक कार्यक्रममा कसैले सम्बोधनमा भन्दैमा कोही महामहिम, माननीय वा सम्माननीय हुँदैन । अब निर्वाचित हुने राष्ट्रपतिले म जनताकै माझको व्यक्ति हुँ, पदबाट बाहिरिएपछि फेरि पुग्ने बथान त्यही हो भन्ने गणतान्त्रिक नागरिक चेतना पालना गर्न सके यो चुनावको पनि अर्थ रहनेछ ।"
सही शिक्षा नीतिको अभाव,"महेन्द्रसिंह बम, टीकापुर१, कैलाली"
आर्थिक समुन्नति आकाशको फल,"भुवनेश्वर शर्मा, चन्द्रागिरि२, काठमाडौं"
"'हाजिर गर्ने सांसद १५८, बैठकमा उपस्थित ५०' समाचारमा  बाट लिइएका टिप्पणी:",यो सबै नैतिकता नहुनुको उपज हो । यस्ता सांसदले मुलुकको उन्नति कसरी गर्लान् ? नारायण शर्मायस्तो समाचार पढेर दुःख लाग्छ । के गर्नु सांसदको बुद्धि कहिले फिरेन । लक्ष्मी गौतम
जलविद्युत् उत्पादित वस्तु हो या प्राकृतिक स्रोत ?,"नेपालको संविधान२०७२ ले सन्धि वा सम्झौता गर्ने नेपाल सरकारको अधिकारको प्रयोगका सम्बन्धमा धारा २७९ मा केही स्पष्ट प्रावधान उल्लेख गरेको छ । यी प्रावधानहरूको स्पष्टतालाई कायम राख्नु वा हुन सक्ने अपव्याख्याबाट जोगाउनु धेरै जरुरी भइसकेको देखिन्छ । एउटा प्रश्न बारम्बार उठ्दै छ जलविद्युत् उत्पादित वस्तु हो वा प्राकृतिक स्रोत ? यसको जवाफले नेपालमा जलविद्युत् क्षेत्रमा कति वैदेशिक लगानी हुन सक्ला भन्ने प्रश्नको पनि उत्तर दिनेछ । नेपालमा बृहत्तर लगानीको खाँचो छ । आन्तरिक पुँजीको परिचालन यसको एउटा पक्ष हो भने अन्तर्राष्ट्रिय स्तरमा उपलब्ध प्रत्यक्ष वैदेशिक लगानी (एफडीआई) लाई आकर्षित गर्नु अर्को । एफडीआईका लागि अन्तर्राष्ट्रिय प्रतिस्पर्धा बेजोडको छ । एफडीआईलाई नेपाल भित्र्याउन नसक्ने हो भने एक्काइसौं शताब्दीको नेपालका लोकमार्ग, सार्वजनिक यातायात, रेल्वे, सुरुङमार्ग, विमानस्थल, ऊर्जा, खनिजजस्ता पूर्वाधार विकासका हाल पाइपलाइनमा भएका अधिकांश ठूला योजना कार्यान्वयन गर्न सम्भव हुनेछैन । बृहत्तर लगानीलाई ख्यालख्यालमा लिनु हुँदैन । यसका लागि मुलुकमा लगानीमैत्री वातावरण चाहिन्छ । यो वातावरणलाई मुलुकको संवैधानिक कानुनको अपव्याख्या गरी मासिन दिनु हुँदैन । हालैका आँकडाहरूले के देखाउँछन् भने, नेपालमा एफडीआईको प्रवाह सोचेजस्तो हुन सकेको छैन । यस आर्थिक वर्षका पहिला छ महिनामा विदेशी पुँजी निवेश ९३४ प्रतिशतले घटेको छ । एकातिर, एफडीआई घटेको छ, अर्कातिर वैदेशिक लगानीकर्ताले नेपालबाट अन्य मुलुकमा पठाउने रकम बढ्दो छ । अर्थात्, वैदेशिक लगानीकर्ताले नेपालबाट प्राप्त मुनाफा नेपालमै लगानी गर्ने क्रममा कमी आउँदै छ । संयुक्त लगानीका क्षेत्रमा जुन उत्साह र उमंग देखिँदै थियो, त्यो घट्दै गएको छ । सरकारले निकै चाहे पनि विभिन्न कारणले नेपाल विदेशी लगानीकर्ताका लागि आकर्षक नभएको देखिँदै छ । मुलुकमा स्थिरता, लगानीमैत्री वातावरण तथा कानुनको शासन धेरै महत्त्वपूर्ण पक्ष हो । यसतर्फ धेरै चुनौती थपिँदै गएको सबैले अनुभव गरेकै तथ्य हो ।यति हुँदाहुँदै पनि केही क्षेत्र नेपालका लागि धेरै महत्त्वपूर्ण छन् । जस्तो, नेपाल विद्युत् प्राधिकरणले यसै आर्थिक वर्षका पहिला तीन महिनामा ८५ अर्ब रुपैयाँ मुनाफा कमाएको छ । विद्युत् व्यापारमा भएको प्रगतिले यो सम्भव भएको हो । आफ्नो तथा निजी क्षेत्रको विद्युत् खरिद, ब्याज संकलन तथा अन्य आयस्रोतबाट समेत यसले उक्त अवधिमा २२ अर्ब रुपैयाँभन्दा बढी आर्जन गरेको देखिन्छ । उक्त अवधिमा लगानी गरिएको २४८८ अर्बलाई घटाउँदा यसको मुनाफा उक्त बमोजिम हुन आउँछ । भारततर्फ विद्युत् आपूर्तिबाट मात्र यसले तीन महिनामा ६१७ अर्ब रुपैयाँ मुनाफा गरेको छ । पोहोर मात्रै पनि यसको वार्षिक मुनाफा १६१६ अर्ब रुपैयाँ थियो । जबकि सात वर्षअगाडि मात्र प्राधिकरणको वार्षिक घाटा ८८९ अर्ब रुपैयाँ थियो । जलविद्युत्का क्षेत्रमा नेपालमा समयले कोल्टे फेरेको छ । जलविद्युत् क्षेत्रमा असीमित सम्भावनाहरू छन् । पाइपलाइनमा भएका परियोजनाहरूको छिटोछरितो कार्यान्वयनले विदेशी पुँजी आर्जन गर्न धेरै मद्दत पुग्ने देखिन्छ । मुलुकभित्रका स्रोतहरूका आधारमा बनाइएका तथा एफडीआई अन्तर्गतका सबै परियोजनालाई उचित रूपमा प्रोत्साहन गर्ने तथा भ्रष्टाचारमुक्त वातावरणमा काम गर्ने अवसर दिने हो भने यो क्षेत्र धेरै उपलब्धिमूलक हुन सक्छ । खास गरी नेपालको जलविद्युत् भारत, बंगलादेश तथा अन्य मुलुकमा सजिलै प्रवाह गर्न सकिने हो भने अहिलेको लगानीको स्तरलाई अझ वृद्धि गर्न अप्ठ्यारो पर्दैन । यसका लागि सरकारले विद्युत् खरिद सम्झौताहरूलाई सहजीकरण गर्नुपर्छ । भारतको विद्युत् प्रसारण सञ्जालको प्रयोग गर्न सक्ने हो भने नेपाललाई निर्यात बजारको समस्या छँदै छैन । चिनियाँ पक्षले समेत नेपालबाट भोट (तिब्बत) तर्फ पनि विद्युत् आयात गर्न आफू तयार रहेको पुनर्पुष्टि गरेको छ । यति राम्रो परिस्थिति भए पनि, नेपालमै दर्ता भई यहीँ लगानी गर्ने एफडीआई अन्तर्गतका परियोजनाहरू यहाँको बेथितिले गर्दा अन्योलमा छन् । भ्रष्टाचार तथा कानुनविहीनताको अनुभव सबैभन्दा पहिले लगानीकर्ताहरूलाई हुन्छ । लगानी गरी मुनाफा कमाउन आएको एफडीआई अदालतको तारिख थामेर बस्नुपर्ने स्थिति हुनु हुँदैन । यस्ता निकायहरू आन्तरिक कानुनी कारबाहीहरूबाट त्रस्त देखिन्छन् । संविधानको धारा २७९ जस्तो सुस्पष्ट संवैधानिक प्रावधान पनि हाल आएर विवादको विषय बन्दै छ । यसले लगानी गर्ने धेरैलाई हतोत्साहित गराइदिन सक्छ । संविधानको धारा २७९ मा मूलतः पाँच व्यवस्था समाविष्ट छन् । पहिलो व्यवस्थाले नेपाल राज्य वा नेपाल सरकार पक्ष हुने सन्धि वा सम्झौताको अनुमोदन, सम्मिलन, स्वीकृति वा समर्थन संघीय कानुन बमोजिम हुने स्पष्ट गर्छ । यसरी कानुन बनाउँदा शान्ति र मैत्री, सुरक्षा एवम् सामरिक सम्बन्ध, नेपाल राज्यको सिमाना र प्राकृतिक स्रोत तथा त्यसको उपयोगको बाँडफाँटका विषयका सन्धि वा सम्झौताको अनुमोदन, सम्मिलन, स्वीकृति वा समर्थन संघीय संसद्का दुवै सदनमा तत्काल कायम रहेको सम्पूर्ण सदस्यसंख्याको दुईतिहाइ बहुमतले गर्नुपर्ने सर्त हुनुपर्ने दोस्रो व्यवस्था छ । तर शान्ति र मैत्री तथा प्राकृतिक स्रोत तथा त्यसको उपयोगको बाँडफाँट सम्बन्धी विषयका सन्धि वा सम्झौतामध्ये राष्ट्रलाई व्यापक, गम्भीर र दीर्घकालीन असर नपर्ने साधारण प्रकृतिका सन्धि वा सम्झौताको अनुमोदन, सम्मिलन, स्वीकृति वा समर्थन प्रतिनिधिसभाको बैठकमा उपस्थित सदस्यहरूको साधारण बहुमतबाट हुन सक्ने विकल्प पनि संविधानको धारा २७९(२) ले तेस्रो व्यवस्थाका रूपमा उल्लेख गरेको छ । अर्को शब्दमा, उपर्युक्त अवस्थाका सन्धि वा सम्झौता संघीय संसद्का दुवै सदनमा तत्काल कायम रहेका सम्पूर्ण सदस्यसंख्याको दुईतिहाइ बहुमतले पारित गर्नु जरुरी हुँदैन । चौथो व्यवस्था अनुसार यो संविधान प्रारम्भ भएपछि हुने कुनै सन्धि वा सम्झौता धारा २७९ बमोजिम अनुमोदन, सम्मिलन, स्वीकृति वा समर्थन नभएसम्म नेपाल सरकार वा नेपालको हकमा लागू हुन सक्दैन । यस सम्बन्धी अन्तिम व्यवस्थाले सन्धि वा सम्झौता गर्ने अधिकार नेपालको भौगोलिक अखण्डताको प्रतिकूल असर पर्ने गरी प्रयोग नगरिने उल्लेख गरेको छ । समग्रमा, सन्धि वा सम्झौताको अनुमोदन, सम्मिलन, स्वीकृति वा समर्थन सम्बन्धी व्यवस्थाले नेपालको महत्त्वपूर्ण राष्ट्रिय हितका विषयहरू संसद्बाट अनुमोदन होऊन् भन्ने प्रस्ट उद्देश्य राख्छ ।धारा २७९ का उपर्युक्त प्रावधानहरूले २०४७ सालको नेपाल अधिराज्यको संविधान लागू भएदेखि नै निरन्तरता पाएका छन् । उक्त संविधानको धारा १२६ र यसलाई प्रतिस्थापन गर्ने नेपालको अन्तरिम संविधान२०६३ को धारा १५६ का व्यवस्थाहरू हुबहु मिल्छन् । यी प्रावधानहरूको मूल उद्देश्य नेपाल राज्य वा नेपाल सरकारले अन्तर्राष्ट्रिय सन्धिसम्झौता गर्दा कुनै वैदेशिक मुलुक वा दुईदेशीय वा बहुदेशीय वा अन्तर्राष्ट्रिय संघसंस्थाहरूको दबाबमा आफ्ना आधारभूत राष्ट्रिय हितका कुराहरूमा धोका नहोस् भनी सुनिश्चित गर्नु हो । त्यस्ता सन्धि वा सम्झौता संसद् पुगेपछि सदनभित्र तथा बाहिर राष्ट्रिय स्तरमा छलफल हुने अवसर प्राप्त हुन्छ । गर्न नहुने कामकारबाही संसद्बाटै किनारा लगाउन सकिन्छ । यस्तो व्यवस्था नभएकैले नेपाल राज्य वा सरकारले विवश भएर त्यस्ता राष्ट्रिय हितविपरीतका सन्धि वा सम्झौतामा हस्ताक्षर गर्नुपर्ने अवस्था अब रहनेछैन भन्ने सोचाइकै कारण उक्त प्रावधानहरूले निरन्तरता पाएका हुन् । स्पष्ट छ, धारा २७९ ले सन्धि वा सम्झौताको कुरा गर्छ । यी दुइटै शब्द वैदेशिक मुलुक वा दुईदेशीय वा बहुदेशीय वा अन्तर्राष्ट्रिय संघसंस्थाहरूसँग गरिने सन्धि वा सम्झौतातर्फ लक्षित छन् । यी दुइटैको प्रयोग अन्तरपरिवर्तनीय (इन्टरचेन्जेबल) शब्दका रूपमा गरिएको हो । यो तथ्यलाई विक्रम संवत् २०४७ सालको संविधानको धारा १२६ का सन्दर्भमा आत्मसात् गरेरै २०४७ मंसिर १ मा लागू भएको नेपाल सन्धि ऐनले सन्धि भन्नाले दुई वा दुईभन्दा बढी राज्यहरू वा कुनै राज्य र अन्तरसरकारी संगठनबीच लिखित रूपमा सम्पन्न भएको सम्झौता सम्झनुपर्दछ र सो शब्दले यसै प्रकृतिको जुनसुकै नामकरण गरिएको लिखतसमेतलाई जनाउनेछ भनी स्पष्ट गरेको छ । नेपाल सन्धि ऐन२०४७ यही प्रावधानका लागि बनेको हो । सुरुकै अवस्थामा र आज पनि यो ऐनले यही अर्थमा आफ्ना प्रावधानहरू विस्तारित गरेको छ । सन्धि र सम्झौतालाई अलग अर्थमा हेरिएको छैन । यदि सम्झौता भन्ने शब्द मुलुकभित्रका निजी, सार्वजनिक वा आन्तरिक प्रकृतिका संगठन वा एफडीआईका सम्बन्धमा समेत प्रयोग गरिएको भए स्वयं संविधानले या सन्धि ऐनले नै उक्त विषयमा स्पष्ट प्रावधानहरू उल्लेख गर्ने थियो । त्यस्तो झझल्को कतैबाट पनि देखिँदैन । त्यसै गरी, यो ऐन पछिल्लो पटक २०७२ फागुन १३ मा केही नेपाल ऐन संशोधन गर्ने ऐनद्वारा संशोधन भएको पाइन्छ । यो अवधिमा कहिल्यै सन्धि वा सम्झौता अलगअलग परिप्रेक्ष्यमा प्रयोग गरिएको भन्ने आशयले न नेपाल सन्धि ऐन संशोधन गरिएको छ, न त नेपाल सरकारको कुनै औपचारिक निर्णय वा व्याख्या नै आएको छ । मूलतः धारा २७९ बमोजिमको सन्धि वा सम्झौता नेपालको अन्य राज्य पक्ष तथा अन्तरसरकारी संगठनबीचको कारोबार नै हो भन्ने व्याख्यामा दुईमत हुने ठाउँ छैन । तथापि, आजकल बरालिने गरी व्याख्या हुन थालेको देखिन्छ । प्रचलित व्यवस्था अनुसार प्राकृतिक स्रोतको उपयोग तथा बाँडफाँट सम्बन्धी सन्धि वा सम्झौता संसद्को दुईतिहाइ बहुमतबाट हुनुपर्ने भन्ने व्यवस्था एफडीआई लगायत आन्तरिक रूपमा लगानी गरिएको जलविद्युत् परियोजनाका सम्बन्धमा आकर्षित हुने देखिँदैन । सर्वोच्च अदालतले विगतमा गरेका निर्णयहरूका आधारमा पनि सरकार तथा परियोजना सम्पन्न गर्ने कम्पनीबीचका व्यापारिक सम्झौताहरू यस अन्तर्गत पर्दैनन् । सर्वोच्च अदालतद्वारा २०६४ सालमा पश्चिम सेती परियोजनाविरुद्ध दायर भएको रिट निवेदनमा यस विषयमा व्याख्या भइसकेको देखिन्छ । अस्ट्रेलियाली कम्पनी स्मेकसँग नेपाल सरकारले गरेको सम्झौतामा पश्चिम सेती परियोजना निर्माण गरी उत्पादित बिजुली भारत निर्यात गर्ने सम्झौता यस निवेदनको मूल विषयवस्तु थियो । एकले अर्कालाई दिएको व्यापारिक वा व्यावसायिक प्रतिफल देखिएकाले त्यसलाई दुई देशबीच प्राकृतिक स्रोतको बाँडफाँटका रूपमा अर्थ्याउन मिल्ने देखिन्न । अनि निश्चित समयका लागि मात्रै आयोजना सञ्चालन अनुमति कम्पनीलाई दिइएको देखिँदा उक्त अवधि व्यतीत भएपछि आयोजना र सम्पूर्ण सञ्चालन प्रणाली नै नेपाल सरकारमा फिर्ता आउने हुनाले त्यसलाई सही अर्थमा प्राकृतिक स्रोतको बाँडफाँट भन्न नमिल्ने नजिर स्थापित छ । उक्त फैसलाका विषयवस्तुको अतिरिक्त व्याख्या गर्नु जरुरी छैन । तथापि, अन्तरिम संविधानको सन्धिसम्झौता अनुमोदनको प्रावधानमा टेकेर एउटा जलविद्युत् परियोजनाका सम्बन्धमा गोरखबहादुर बीसी र माधवकुमार बस्नेतद्वारा २०६४ सालमा छुट्टाछुट्टै दुइटा रिट सर्वोच्च अदालतमा प्रस्तुत भएको देखिन्छ । जहाँसम्म गोरखबहादुर बीसीसमेतको रिट निवेदनको फैसला छ, यसमा सर्वोच्च अदालतको संयुक्त इजलासले कुनै पनि उत्पादित चीज, वस्तु वा सेवाजस्तै विद्युत्को व्यापार हुन सक्ने र सो निर्यात पनि गर्न सकिने तथा कानुनले यस्तो कार्य गर्न निषेध गरेकामा बाहेक सो गर्न नपाउने भन्न नमिल्ने तथ्य पुनर्पुष्टि गरेको छ । त्यसै गरी माधवकुमार बस्नेतसमेतको रिटमा अर्को विशेष इजलासले गरेको फैसलामा विद्युत् स्वयंमा प्राकृतिक स्रोत नभर्ई प्राकृतिक स्रोत पानीबाट उत्पादन हुने भएकाले अरूसरह यो व्यापारयोग्य र निर्यातयोग्य वस्तु पनि हो भन्ने सन्दर्भमा अदालतलाई अलमल छैन ।प्रस्तुत जलविद्युत् आयोजना सम्बन्धमा दुई देशबीच वा अन्तर्राष्ट्रिय अन्तरसरकारी संगठनबीच प्राकृतिक स्रोतसाधनको बाँडफाँट सम्बन्धी सम्झौता नभई प्राकृतिक स्रोतका रूपमा रहेको पानी प्रयोग गरी उत्पादित विद्युत्लाई मात्र व्यापारिक सम्झौताबाट व्यवस्थापन गर्न निश्चित सर्तहरूसहित खास अवधिका लागि अनुमतिसम्म दिइएको हुँदा बाँडफाँट गरेको भन्न नमिल्ने भन्ने उक्त संयुक्त इजलासको स्पष्ट दृष्टिकोण छ । यस फैसलामा विद्युत् स्वयंमा प्राकृतिक स्रोत नभई प्राकृतिक स्रोतबाट उत्पादित वस्तु भएकाले यसको उत्पादन र व्यवस्थापन गर्न राज्यले नीतिगत निर्णय गर्न सक्छ । नेपाल सरकारका यस्ता नीतिगत निर्णयहरूमा सर्वोच्च अदालतले हस्तक्षेप नगर्ने भन्ने नियम स्वतः स्थापित छ । करिब १३ वर्षअगाडि नै उपर्युक्त रिट निवेदनहरूमा सर्वोच्च अदालतबाट फैसला भई प्राकृतिक स्रोतको उपयोग तथा बाँडफाँट भन्ने संवैधानिक व्यवस्थाको व्याख्यामा स्पष्टता आइसकेको छ । नजरका रूपमा उक्त फैसलाहरू अझै कायमै छन् । विद्यमान स्पष्ट व्यवस्थाहरूको कार्यान्वयनबाट मात्र लगानीकर्तालाई लगानीको वातावरण र मुलुकलाई प्रतिफल प्राप्त हुने अवस्था सुनिश्चित गर्न सकिन्छ । संविधानको धारा २७९ र नेपाल सन्धि ऐन२०४७ ले स्पष्ट व्यवस्था गरेका विषयबाहेकका लगानी सम्बन्धी हरेक दस्तावेज संसद् लैजानुपर्ने खण्ड आएमा निश्चित रूपमा यहाँ वैदेशिक निर्यातका लागि जलविद्युत् क्षेत्रमा लगानी गर्न आकर्षण बाँकी रहनेछैन ।"
युक्रेन युद्ध र पुँजीवादको खेती,"कोरोना महामारीले आक्रान्त पारिरहेको विश्वलाई लगत्तै रुसयुक्रेन युद्धले धेरैलाई कठिनाइमा धकेलिदिएको छ । विश्वव्यापी रूपमा मुद्रास्फीतिको चाप बढेको छ । धनाढ्य मुलुकहरूमा अनपेक्षित ब्याजदर बढाइएकाले तेस्रो विश्वमा वैदेशिक लगानी करिबकरिब सुक्खा बन्न पुगेको छ । धनाढ्य मुलुकहरूले अकस्मात् आर्थिक सुरक्षावाद अँगालेपछि रोजगारीको जोगाड नहुँदा बहुसंख्यक मानिसहरूका लागि जीवन धान्न विश्वव्यापी रूपमै कठिनाइ उत्पन्न भएको छ । यस्तो परिस्थितिमा शान्ति कसरी स्थापित हुन्छ भन्नेमा मानिसहरू चिन्तित छन् । यही सिलसिलामा जर्मनीमा फेब्रुअरी १८१९ मा आयोजित म्युनिख सेक्युरिटी काउन्सिलको बैठकमा आशाको किरण देखिएको पनि थियो, जब चीनका निवर्तमान परराष्ट्रमन्त्री तथा अनुभवी कूटनीतिज्ञ वाङ यीले जर्मनी, इटाली र फ्रान्सका कूटनीतिज्ञहरूसँग सम्पर्क राखेर शान्ति प्रस्ताव अगाडि सारेका थिए । उक्त बैठकमा आफ्नो प्रस्तावबारे बोल्दै वाङले आग्रह गरेका थिए, शान्ति योजनामा संयुक्त राष्ट्र संघको बडापत्र, सार्वभौम सुरक्षाको प्रत्याभूति तथा सीमा सुरक्षाको ग्यारेन्टीलाई नै कम्तीमा अन्तिम बुँदा बनाइनुपर्छ । तर सँगसँगै न्यायसंगत ढंगले रुसको सुरक्षाचासो (सेक्युरिटी इन्ट्रेस्ट) लाई पनि सम्बोधन गरिनुपर्छ । वाङले पश्चिम युरोपका शक्तिराष्ट्रहरू जो चीनका बलिया व्यापार साझेदारहरू पनि हुन् लाई विश्वास दिलाउन भरमग्दुर प्रयास गरेका थिए । उनले भने, चीन युरोपसँग पूर्ण रूपमा सहयोग आदानप्रदान गर्न चाहन्छ । खास गरी क्लाइमेट चेन्ज र फ्रीट्रेडको पक्षमा चीनलाई शंका गर्न आवश्यक छैन । उनले युक्रेनका परराष्ट्रमन्त्रीसँग भेटेर चीन संकट विस्तार गर्न र उकास्न चाहँदैन भनेर भरोसा दिलाएका थिए (डेभिड पियर्सन, चाइनाज बिड्स इन युरोप ट्याङ्गल्ड इन रसियन टाइज, न्युयोर्क टाइम्स, २३ फेब्रुअरी २०२३) । युद्धका समर्थक देखिएका पश्चिम युरोपेलीहरूलाई मात्रै होइन, वाङको यो कूटनीतिक प्रयत्नले दक्षिणका मुलुकहरूमा पनि शान्तिप्रतिको आशा सञ्चार गराएको थियो जब त्यो प्रस्तावलाई जर्मन विदेशमन्त्री अनालेना बेयर्बकले समर्थन जनाएकी थिइन् । उनले म्युनिखको त्यो बैठकमा भनेकी थिइन्, संयुक्त राष्ट्रसंघको सुरक्षा परिषद्को स्थायी सदस्य हुनुको नाताले विश्वशान्तिका लागि चीनले प्रभावकारी भूमिका निर्वाह गर्न सक्छ । ठीक यही कुरा इटाली र फ्रान्सका कूटनीतिज्ञहरूले पनि जनाएका थिए (प्याट्रिक विन्टुर, चाइनिज पिसप्लान फर युत्रेन ग्रिटेड कसस्ली बाई द वेस्ट, गार्जियन, १८ फेब्रुअरी २०२३) ।तर म्युनिखमा बैठक चलिरहेकै समयमा अमेरिकी राष्ट्रपति बाइडेन कसैलाई सुइँकोसम्म नदिई निकै ठूलो खतरा मोलेर १९ फेब्रुअरी २०२३ मै युद्धग्रस्त किभ पुगेÙ ५०० मिलियन अमेरिकी डलरको थप सहयोगसहित सैन्य सहायता निकट भविष्यमै उपलब्ध गराउने वचनबद्धता युक्रेनका राष्ट्रपति भोलोदिमिर झेलेन्स्कीसँग गरे । उनको भ्रमणबारे ह्वाइट हाउसबाट जारी वक्तव्यको सारसंक्षेपमा भनिएको छ, युक्रेनको प्रजातन्त्र, सार्वभौमिकता र सीमारक्षाका लागि युक्रेनसँग गरेको प्रतिबद्धताप्रति अमेरिका आफ्नो वचनबद्धता दोहोर्याउन चाहन्छ । जब पुटिनले एक वर्षअघि हस्तक्षेप सुरु गरेका थिए, युक्रेन विभाजित र कमजोर थियो । चाँडै जितिन्छ भन्ने उनले सोचेका थिए होलान् तर उनको सोच सर्वथा गलत साबित भयो । (गार्जियन (२० फेब्रुअरी २०२३) का अनुसार, बाइडेनले भेटमा भने, एक वर्ष किभ मज्जैले उभियो । र समग्र युक्रेन उभियो । यसको अर्थ प्रजातन्त्र लडखडाएन, उभिन सफल रह्यो, हारेन । हामी अमेरिकी युक्रेनीहरूसँगै खडा हुन आइपुग्यौं । अनि त्यसपछि सारा विश्व तपाईंहरूको पक्षमा उभियो । वास्तवमा राष्ट्रपति बाइडेनको यो भ्रमण शान्तिका लागि नभएर युद्धरत युक्रेनको मनोबल उकास्नका लागि थियो भन्ने यी भनाइले पनि पुष्टि गरेका छन् । बाइडेनको किभ भ्रमण हुँदै गर्दा म्युनिख बैठकमा भाग लिइरहेका अमेरिकी विदेशमन्त्री एन्टोनी ब्लिन्केनले भने चीनले रुसलाई हातहतियार आपूर्ति गरिरहेको आरोप लगाए । उनको यो आक्षेपलाई चीनले कडा शब्दमा खण्डन गरिसकेको छ तर शान्तिको अपेक्षा गरिरहेका पश्चिम युरोपका इटाली, जर्मनी र फ्रान्सको भने बाइडेनको हठात् युक्रेन भ्रमण र चीनमाथिको हतियार आपूर्ति आक्षेपबारे हालसम्म कुनै प्रतिक्रिया आएको छैन । सम्भवतः आउने पनि छैन ।युद्ध र पुँजीवाद गत वर्ष युद्ध सुरु हुनुभन्दा एक हप्ताअगाडि यसै लोकप्रिय दैनिकमा यो पंक्तिकारले जटिल मोडमा दोस्रो शीतयुद्ध शीर्षक लेखमार्फत उस बेला युद्धको परिस्थिति कसरी निर्माण गरिँदै छ भनेर श्रद्धेय पाठकहरूलाई सुसूचित गराउने प्रयत्न गरेको थियो । युद्ध सुरु भयो, अनुमान गरिएभन्दा लम्बियो । यो युद्ध विशुद्ध रुस र युक्रेनको युद्ध मात्र रहेन, अमेरिकासहित पश्चिम युरोप र रुसबीचको छद्मयुद्ध (प्रोक्सी वार) हुन पुग्योÙ डरलाग्दो वर्णसंकर युद्ध (हाइब्रिड वार) बन्न पुग्यो । घात र प्रतिघात, जालझेल, एकअर्काविरुद्ध दुष्प्रचार, आआफ्ना पक्षमा ध्रुवीकरणको सिलसिला अनवरत चलिरहेको छ । विगतको शीतयुद्ध विचारधाराविरुद्ध अर्थात् समाजवादविरुद्ध पुँजीवाद भन्ने थियो । अहिले रुसी पुँजीवादविरुद्ध अमेरिकी वा पश्चिम युरोपेली पुँजीवाद उभिएको छ । चीनले स्वतन्त्र बजार अर्थतन्त्रकै पक्षपोषण गरिरहेको छ । यी तीनै पक्षबीच कुनै सैद्धान्तिकवैचारिक लडाइँ देखिँदैन । आखिर पुँजीवादविरुद्ध पुँजीवाद किन भिडिरहेका छन् ? युद्धमार्फत एकअर्कालाई नामेट पार्न किन खोजिरहेका छन् ? यसका पछाडि कस्ता सैद्धान्तिकवैचारिक कारणहरू हुन सक्छन् ? यी प्रश्न आफैंमा महत्त्वपूर्ण छन् । जर्मन राजनीतिज्ञ कार्ल काउत्स्कीले पहिलो पटक पुँजीवादको एउटा पक्षलाई, खास गरी साहुकार पुँजीपति (फाइनान्स क्यापिटालिस्ट) लाई नाफा कमाउन ठूलो साम्राज्य चाहिन्छÙ हतियार उत्पादकहरूलाई नाफा आर्जन गर्न युद्ध आवश्यक पर्छ भनेर खुलासा गरेका थिए । साहुकार पुँजीपतिहरूको संख्या सानो भए पनि यिनीहरूले अधिकांश उद्योगपतिलाई सहमतिमा ल्याउँछन्, साम्राज्य विस्तार भएपछि सस्ता मजदुर, बजार तथा आवश्यक कच्चा पदार्थ सहज उपलब्ध हुन्छन् भनेरÙ अनि यी दुवै थरी उद्यमी मिलेर राजनीतिज्ञहरूलाई युद्धका लागि सहमतिमा ल्याउँछन् (इम्पेरियालिजम एन्ड द वार, इन्टरनेसनल सोसलिस्ट रिभ्यु, नोभेम्बर १९१४) । इम्पेरियालिजम ः द हाइएस्ट स्टेज अफ क्यापिटालिजम मा भीआई लेनिनको अलि भिन्न दृष्टिकोण पाइन्छ । बजारप्राप्तिका लागि सैन्य प्रतिस्पर्धा पुँजीवादी मुलुकहरूका लागि अपरिहार्य चरित्र बन्दै जान्छ । खास गरी बजारमा एकाधिकार प्राप्त गर्न साना प्रतिस्पर्धीहरूलाई सिध्याउँदै ठूलो प्रतिस्पर्धीलाई निल्नका लागि क्षमता विस्तार गर्नु त्यस सैन्य प्रतिस्पर्धाको लक्ष्य रहन्छ । निकोलाई बुखारिन थप्छन्, यो अवस्थामा अर्थतन्त्रलाई राजनीतिमा लगेर मिसाइन्छ वा गालिन्छ । औद्योगिक मुलुकहरू आफ्नो उत्पादनको स्केल वृद्धि गर्न जुनसुकै सीमा उल्लंघन गर्न तम्सन्छन् । उनीहरू त्यस समयमा राष्ट्रियताको पक्षमा भन्दै राज्यसँग आफ्नो अस्तित्व मिसाउँछन् । लेनिन र बुखारिन साम्राज्यवादी युद्ध कसरी निष्कर्षमा पुग्छ ? भन्नेबारे लेख्छन् शक्ति र क्षमता प्रस्तुतिका आधारमा प्रभावक्षेत्र भागबन्डा गरिन्छ तर यो सधैं कायम रहन्छ भन्ने हुन्न (निकोलाई बुखारिन, इम्पेरियालिजम एन्ड वर्ल्ड इकोनोमी, सन् १९२९) । सोसलिस्ट वर्कर्स (ह्वाई डज क्यापिटालिजम लिड टु वार ? २ सेप्टेम्बर २०१४) मा स्याली क्याम्पबेल लेख्छिन् नाजी जर्मनीमाथि बेलायत, अमेरिका र रुसको विजयपश्चात् अक्टोबर १९४४ मा चर्चिल रुस पुगेर स्टालिनलाई भेटे र युरोप विभाजनको खाका देखाए । जस्तो रुमानियामा रुसको प्रभाव हैसियत ९० प्रतिशत र अरूको १० प्रतिशत रहने, ग्रीसमा बेलायतको ९० प्रतिशत र रुसको १० प्रतिशत रहने, युगोस्लाभियामा दुइटैको ५०५० प्रतिशत रहने आदि । त्यसरी नै सम्झौता तयार भयो । तर नागासाकी र हिरोसिमामा बम खसाएलगत्तै बेलायत, फ्रान्स र जर्मनी स्वयं अमेरिकी प्रभावक्षेत्रभित्र जकडिन पुगे । अमेरिका र रुसबीच अरू ४५ वर्ष शीतयुद्ध चलिरह्यो र सोभियत संघ विघटनपछि अमेरिकी एकल प्रभुत्व विश्वभरि एकछत्र कायम रह्यो । सोभियत संघको विघटनपछि पूर्वी युरोप रुसको प्रभावक्षेत्रबाट बाहिरिनु अस्वाभाविक थिएन । संयुक्त राज्य अमेरिकाले पश्चिम युरोपको पश्चिमा पुँजीवादसँग युरोपेली संघ, नाटो, व्यापार तथा लगानी सम्झौतामार्फत अन्तरंग सम्बन्ध विस्तार गर्दै लग्यो । यता रुस पनि बीसौं वर्ष लगाएर विगतका कमजोरी केलाउँदै बलियो पुँजीवादी मुलुकका रूपमा देखा पर्यो । हलक्कै आर्थिक उन्नति गरेको चीन र रुसबीच बढ्दो मेलमिलापलाई अमेरिकाले आफ्नाविरुद्धको चुनौतीका रूपमा लियो । रुस निर्धक्क पुँजीवादी आर्थिक प्रणाली भएको मुलुक हो र जनगणतन्त्र चीनको अर्थतन्त्रमा अहिले ठूलो क्षेत्र निजी पुँजीवादले नै ओगटेको छ, तैपनि यो गठबन्धनलाई अमेरिकाले शत्रुतापूर्वक हेरिरहेको छ । भूगोल र जनसंख्या, आधुनिकता र सञ्चित विकासमा यी दुईबीचको गठजोडले विश्वमा आफ्नो हैकम खुम्चने डर छ अमेरिकालाई । खनिज तेल र ग्यास, कृषिउपज र रासायनिक मल उत्पादन, अनेकन् कच्चा तथा प्रशोधित पदार्थमा विश्वबजारमा पहिलो स्थान ओगट्न पुगेको रुसले सन् २०१० को दशकदेखि आफू तंग्रिएको महसुस गर्यो । पूर्वी युरोपमाथिको हैकम खत्तम भएपछि चुपचाप बसेको रुसले क्रिमियालाई आफूमा समाहित गर्यो, जर्जियालाई थर्कायो र युक्रेनमा फौजी हस्तक्षेप नै गर्यो । पछिल्लो युद्धको कारणमा उसले नाटोको बढ्दो विस्तारले रुसलाई बढ्दो सुरक्षा खतराको प्रतिकारका रूपमा अर्थ्याएको छ । दोस्रो मूल कारणमा उसले युक्रेनको नवनाजीकरण र रुसीभाषीमाथि भएका बर्बरतापूर्ण दमन रहेको बताउँदै आएको छ । युक्रेन बफर स्टेट का रूपमा रहोस् भन्ने आफ्नो चाहना रुसले पश्चिमाहरूसँग दोहोर्याउँदै आएको छ ।अर्कातर्फ, अमेरिकाको विश्व हैकम बिस्तारै कमजोर बन्दै गएको यथार्थ लुकेको छैन । उसले बितेका चार दशकमा निकै युद्धमा हार्नुपरेको छ । पहिलोमा भियतनाम, दोस्रोमा इराक र तेस्रोमा अफगानिस्तानको युद्धबाट ऊ पलायन हुन बाध्य भयो । सिरियामा ऊ गृहयुद्धमा फसेको छ । इरान र भेनेजुयलामा उसले रच्न खोजेको कूदेता विफल भएको छ । समग्र ल्याटिन अमेरिकामा उसको प्रभाव निस्तेज हुन पुगेको छ । यस्तो समयमा आफ्नो प्रभाव फर्काउनकै लागि भए पनि उसले युक्रेन युद्धमा रुसको ठूलो हार हुन जरुरी ठानेको देखिन्छ । हाइब्रिड वारमा रुसलाई पराजित गर्न युक्रेन प्रोक्सी भएझैं चीनलाई निस्तेज पार्न ताइवान अर्को प्रतिनिधि पात्र बन्न सक्छ र त्यसका लागि अमेरिका इन्डोप्यासिफिकलाई पूर्वको नाटो का रूपमा तयार पार्न खोजिरहेको छ (रिचार्ड डी वोल्फ, द रोल अफ क्यापिटालिजम इन द वार इन युक्रेन, जेड नेट, १३ अप्रिल २०२२) ।असाध्य बन्दै ध्रुवीकरणरुसलाई नाकाबन्दी लगाउने, एक्ल्याउने र घुँडा टेकाउने रणनीति युरोपेली संघ तथा अमेरिकाले अपनाएका थिए । एक्ल्याउने रणनीति असफल भएको त स्वयं युरोपेली नेताहरूले स्वीकार गर्न थालेका छन् । हस्तक्षेप सुरु भएपछि फिनल्यान्ड र स्विडेनबाहेक अरू मुलुक नाटोको पक्षमा खुलेर देखा परेका छैनन् । सिंगै अफ्रिका रुसको पक्षमा देखा नपरे पनि अमेरिकाको साइडमा पनि छैन । ब्रिक्स मुलुकहरू अमेरिकाको विपक्षमै देखिएका छन्, यद्यपि रुसको खुलेर पक्षपोषण पनि गरेका छैनन् । ल्याटिन अमेरिकासमेत अमेरिकाको पक्षमा उभिएको छैन । एसियामा दक्षिण कोरिया, अस्ट्रेलिया र जापानबाहेक अरू मुलुक अमेरिकाको पक्षमा खुलेका छैनन् । यदि चीनमाथि ब्लेम गेम थोपरिरहे अमेरिका तथा नाटो गठबन्धनले रहेसहेको समर्थन पनि गुमाउने निश्चितप्रायः देखिएको छ । अमेरिका तथा युरोपेली गठबन्धनले सोचेजस्तो आर्थिक प्रतिबन्धले पनि रुसलाई खासै फरक पारेको देखिँदैन । युक्रेनमा हस्तक्षेपको सुरुका केही महिना अमेरिकी डलरका तुलनामा रुसी रुबल निकै खस्किएको थियो । पश्चिमा अर्थशास्त्रीहरूले रुसी कुल गार्हस्थ्य उत्पादन झन्डै १५ प्रतिशतले ओरालो लाग्ने भविष्यवाणी गरेका थिए । घट्न त घट्यो तर त्यत्रो धेरै होइन, थोरै मात्र । हार्वर्ड विश्वविद्यालयको रसियन तथा युरेसियन डेभिस सेन्टरकी एग्जुकेटिभ डाइरेक्टर अलेकज्यान्ड्रा भाक्रेक्सको अध्ययन अनुसार, रुसी अर्थतन्त्रमा बितेका १२ महिनामा ३४ प्रतिशत मात्र ह्रास आएको छÙ रुसको अफिसियल डेटाका अनुसार भने २१ प्रतिशतले मात्र कमी आएको छ (आर्थर सुलिभान, आफ्टर वान इयर अफ वार, रसियाज इकोनोमी इज डुइङ फाइन, डीडब्लू जर्मन टीभी, २२ फेब्रुअरी २०२३) ।युक्रेन युद्धलाई लिएर अमेरिकाले आन्ध्र महासागर (ट्रान्सअटलान्टिक) वारिपारि भर्सेस अरूजस्तो गरी पक्षधरता खोजेको देखिन्छ, आफू र युरोप मिलेपछि सारा विश्वलाई काबुमा पार्न सकिन्छ भनेजसरी । यस्तो क्रियाकलाप व्यवहारमा देखिएकैले चिनियाँ कूटनीतिज्ञ वाङ यीले म्युनिख बैठकमा यसरी पक्षधरता कायम गर्न खोजिनु वा विभाजनको रेखा कोर्नु भनेको शान्तिविरुद्ध हुनु हो र अमेरिका नै यस खराबीको जडमा उभिएको दोषारोपण गरे । उनले युरोपलाई सम्बोधन गर्दै अपिल गरे कम्तीमा युरोपले आफ्नो स्वायत्त हकबारे सोचोस् (डेभिड पियर्सन, चाइनाज बिड्स इन युरोप ट्याङ्गल्ड इन रसियन टाइज, न्युयोर्क टाइम्स, २३ फेब्रुअरी २०२३) । आफ्ना लागि यो युद्ध धेरै महत्त्वपूर्ण रहेकाले पनि होला, अमेरिकाले गठबन्धनका राष्ट्रहरूलाई युक्रेनमा सहयोग राशि बढाउन सक्दो कोसिस गरिरहेको छ । उसैको आह्वानमा अक्टोबर २०२२ मा युक्रेनमा पश्चिमा सहयोग १२६ अर्ब डलर थप्ने आश्वासन दिइएको थियो जबकि युक्रेनको कुल गार्हस्थ्य उत्पादन नै जम्मा १२६ अर्ब अमेरिकी डलर छ, जसमध्ये अमेरिकाले ५५ अर्ब डलर र बाँकी ४८ अर्ब युरोपेली संघले जुटाउने बताइएको छ (ओल्गा सुखरेभ्स्काया, हाउ द वेस्ट ह्याज लङ प्लान्ड टु युज युक्रेन टु फाइट अ प्रोक्सी वार विद रसिया, आरटी, १६ फेब्रुअरी २०२३) । यही लामो योजना अनुसार नै युक्रेनमा पश्चिमा हतियारको थुप्रो लागेको छ । न्युयोर्क टाइम्स (२० फेब्रुअरी २०२३) मा डेभिड आक्स लेख्छन्, संसारका श्रेष्ठतम हतियारहरू युक्रेनमा थुप्रिएका छन् । युरोप र अमेरिकामा बनेका दसौं अर्ब डलरका ती हतियारले युद्धलाई बदल्न सक्छन् । यसरी घेराउ गर्न थालिएपछि रुसले पनि एकतर्फी रूपमा आणविक हतियार सम्बन्धी अमेरिकासँग गरेको न्यु स्टार्ट ट्रिटी बाट हात झिकेको छ, जसको म्याद सन् २०२६ मा समाप्त हुँदै थियो । यो सन्धि भंगले गर्दा लामो समयदेखि बन्देज लगाइएका १,५५० वटा आणविक हतियारहरू फुक्का हुनेछन् । यसले गर्दा अन्य राष्ट्रलाई आणविक हतियार निर्बाध रूपमा निर्माण गर्न बाटो खुल्ने बताइन्छ । चीन, इरान र जापान लगायत पुनः प्रतिस्पर्धामा सामेल हुन सक्ने खतरा बढेको छ । यसरी संसार सामरिक, आणविक तथा आर्थिक हिसाबले डरलाग्दो गरी ध्रुवीकृत हुँदै गएको छ । यसबाट सबैभन्दा कमजोर आर्थिक स्थिति भएका दक्षिणका मुलुकहरू प्रभावित हुनेछन् । जस्तो एक वर्षअघि श्रीलंका टाट पल्टियो, पाकिस्तानको हालत ठीक नरहेका समाचारहरू प्रसारित भइरहेका छन्, भारतकै अवस्था पनि बलियो छैन । यो परिस्थितिबाट नेपाल कसरी जोगिने भन्ने महत्त्वपूर्ण छ । असंलग्न परराष्ट्र नीति तथा स्वाधीन अर्थतन्त्र निर्माणबाहेक अर्को विकल्प देखिन्न । राजनीतिज्ञ तथा नीतिनिर्माताहरूले यसबारे गम्भीरतपूर्वक विचार गरून् ।"
१० घण्टापछि खुल्यो पासाङल्हामु मार्ग,"(नुवाकोट)जिल्ला अस्पताल त्रिशूलीको लापरबाहीले सुत्केरीको मृत्यु भएको भन्दै आन्दोलित मृतकका आफन्तले शनिबार पासाङल्हामु र गल्छीकाठमाडौं खण्डमा गरेको आवागमन बन्द १० घण्टापछि खुलेको छ । मृतकका आफन्तले पीपलटार, गंगटे, बुनीबेंसी र महादेवफाँटमा सडक अवरुद्ध पारेका हुन् । त्रिशूली अस्पतालका मेडिकल सुपरिन्टेन्डेन्ट दीपेन्द्र पाण्डेको सरुवा गर्ने, शल्यक्रियामा संलग्न चिकित्सकलाई काठमाडौं पठाइने र अस्पताल व्यवस्थापन समिति अध्यक्ष राजु पण्डितले गल्ती स्वीकार गरी माफी मागेपछि आन्दोलन फिर्ता भएको मृतकका मामा कृष्णप्रसाद भट्टले बताए । उनका अनुसार मृतकका शिशुको शिक्षाका लागि विदुर नगरपालिकाले सहयोग गर्ने र अस्पतालले पीडित दुई बच्चाको स्वास्थ्य कार्ड बनाइदिने सहमति भएको छ । सहमतिपछि जिल्लाभित्र र रसुवादेखि आएर रोकिएका सवारी सञ्चालनमा आएका छन् । गत सोमबार जिल्ला अस्पतालले विदुर५ पीपलटारकी २६ वर्षीया सरिता न्यौपानेको शल्यक्रिया गरेर सुत्केरी गराएको थियो । स्वास्थ्य अवस्था जटिल बनेपछि भोलिपल्ट काठमाडौं रेफर गरेको थियो । काठमाडौंको मनमोहन मेमोरियल अस्पताल भर्ना गरिएकी न्यौपानेको बुधबार मृत्यु भएको थियो । उनको मृत्यु त्रिशूली अस्पतालकै लापरबाहीले भएको भन्दै न्यौपानेका आफन्तले शव ल्याएर प्रवेशद्वारमै राखी सम्बद्ध स्वास्थ्यकर्मीमाथि कारबाहीको माग गरे । जिल्ला प्रशासन पनि घेराउ गरे । तीन घण्टाको वार्तापछि स्थानीय प्रशासनको रोहबरमा ६ बुँदे सहमति भएको थियो । सहमतिपछि पीडित पक्षले शव उठाएका थिए । उक्त दिनको सहमतिमा घटना छानबिन गरी सात दिनभित्र प्रतिवेदन बुझाउन सहायक प्रमुख जिल्ला अधिकारीको संयोजकत्वमा छानबिन समिति गठन गर्ने, दोषीमाथि कारबाही गर्ने, नवजात शिशुको पालनपोषणका लागि अस्पताल र विदुर नगरपालिकासमेतले १३ दिनभित्र ५ लाख रुपैयाँ उपलब्ध गराउने, यस्ता घटनामा उपचार तथा क्षतिपूर्ति दिन जिल्लामा कोष राख्न स्थानीय तहले प्रदेशलगायत मन्त्रालयहरूमा सिफारिस गर्ने उल्लेख छ । अस्पतालले बच्चाको स्वास्थ्यशिक्षाको ग्यारेन्टी गर्ने पनि सहमति थियो । बच्चा झिक्दा पिसाब नली काटिएको र विशेषज्ञ डाक्टरले शल्यक्रिया नगरी अन्यले गरेको पीडित पक्षको आरोप थियो । उक्त टुंगोमा पुगिसकेको विषयमा मेसु पाण्डेले शुक्रबार विज्ञप्ति जारी गरेपछि पीडित पक्ष आन्दोलित भएर आवागमन बन्द गराउन उत्रिएका हुन् । उनले क्षतिपूर्ति दिन अस्पताल बाध्य नहुने आशयको विज्ञप्ति निकालेका थिए ।"
बाह्रबिसेमा कलाकार लामाको सालिक,"सिन्धुपाल्चोक (कास) कलाकार जयनन्द लामाको स्मृतिमा बाह्रबिसे३ धार्पाको थिङटोलमा सालिक राखिएको छ । १२ फिट अग्लो सालिक जयनन्द लामा स्मृति कोषले ८ लाख बजेटमा निर्माण गर्न लगाएको हो । कलाकार संघका अध्यक्ष भैरवबहादुर थापा र वाग्मती प्रदेश सदस्य मसिना खड्काले शुक्रबार आयोजित समारोहमा सालिक अनावरण गरे ।कार्यक्रममा बाह्रबिसेका नगर प्रमुख बालकृष्ण बस्नेत, उपप्रमुख मञ्जु तामाङ, कलाकार बसुन्धरा धिताल, रोज मोक्तान, केशरी थिङ, विश्व दोङ, कृष्ण कँडेललगायतका सहभागी थिए । योजनाअनुसार अब संग्रहालय, कम्पाउन्ड बन्न बाँकी छन् । २५ लाख बराबरको योजना बनाएका छौं, कोषका सदस्य रहेका लामाका भाइ प्रेम दोङले भने । सालिक निर्माणमा बाह्रबिसे नगरले ४ लाख, नुवाकोटको ककनी गाउँपालिकाले १ लाख र बाँकी आफन्त, दाजुभाइ मिलेर रकम जुटाएको उनले बताए । साहित्यकर्मी रमेश पौडेलले लामा सिन्धुपाल्चोक मात्र नभई मुलुककै लागि प्रेरक व्यक्तित्व भएको बताए । जयनन्द यस क्षेत्र घुमफिरमा आएर धार्पाका आफन्त र स्थानीयलाई भेटिरहन्थे । उनी गत वर्षको फागुन ११ मा भक्तपुरको मध्यपुर१ लोकन्थलीस्थित घरको गेट अगाडि मृत फेला परेका थिए । लामाले थुप्रै लोकगीत गाउनुका साथै फिल्म र टेलिशृंखलामा अभिनय गरेका छन् । उनका धेरै गीत चर्चित छन् ।"
दोहोरी प्रतिष्ठानमा धेरै सर्वसम्मत,"मलेखु (रासस) राष्ट्रिय लोक तथा दोहोरी गीत प्रतिष्ठान नेपालको धादिङबेंसीमा जारी आठौं केन्द्रीय महाधिवेशनमा धेरैजसो पदमा सर्वसम्मत भएको छ । अध्यक्षमा रीता थापामगर, वरिष्ठ उपाध्यक्षमा पशुपति शर्मा र प्रथम उपाध्यक्षमा रामजी खाँण सर्वसम्मत भएका छन् । सांगठनिक उपाध्यक्षमा सुवास केसी, प्रशासनिक उपाध्यक्षमा दीपक खड्का र महिला उपाध्यक्षमा राधिका हमाल पनि सर्वसम्मत भए । ७ जनाको खुला उपाध्यक्षमा भने १० जनाको उम्मेदवारी परेको छ । पुष्कल शर्मा, राजु ढकाल, चोलेन्द्र पौडेल, कृष्ण रेउले, खुमन अधिकारी, कुलेन्द्र विश्वकर्मा, पूर्णकला बीसी, शंकर बीसी र तारापति सुवेदी उम्मेदवार छन् । महासचिवमा शिव हमाल, उपमहासचिवमा हरि डाँगी, शिरीष देवकोटा र कोषाध्यक्षमा अमृत अधिकारी सर्वसम्मत भएका छन् । महाधिवेशनले ३५ पदाधिकारीसहित ७५ सदस्यीय कार्यसमिति चयन गर्नेछ ।"
हात्तीको आक्रमणबाट एकको मृत्यु,"सिन्धुली (कास) जंगली हात्तीको आक्रमणमा शनिबार कमलामाई१३ माथिल्लो रानीवासका ४० वर्षीय दण्डपाणी पौडेलको शनिबार मृत्यु भएको हो । हात्तीले घर भत्काएर अन्न खान थालेपछि धपाउन खोज्दा पौडेललाई आक्रमण गरेको थियो । काठको घरको दोस्रो तलामा रहेका पौडेललाई तल झारेर हात्तीले घाइते बनाएको थियो । सिन्धुली अस्पतालमा उपचारका क्रममा उनको मृत्यु भएको प्रहरीले जनाएको छ । जंगली हात्तीलाई निकुञ्ज क्षेत्रमा सारेर स्थानीयलाई सुरक्षा दिनुपर्ने, मृतक परिवारलाइ क्षतिपूर्ति दिनुपर्ने लगायतका माग राखेर स्थानीय बासिन्दाले मदन भण्डारी राजमार्गको रानीबास खण्ड शनिबार दिनभर अवरुद्ध पारेका थिए ।"
मजदुरको शव ३ दिनदेखि अलपत्र,रामेछाप (कास) निर्माणाधीन जलविद्युत् आयोजना लिखु१ मा मृत्यु भएका सवारीचालक रामेछापको उमाकुण्ड३ कुभुकास्थलीका ४१ वर्षीय उद्योगबहादुर कटुवालको तीन दिनदेखि स्वास्थ्य चौकीमा छ । गत बिहीबार गाडी पुछ्ने क्रममा बेहोस भएपछि उनको किन्जा स्वास्थ्य केन्द्रमा पुर्याएपछि मृत्यु भएको थियो । क्षतिपूर्ति र रोजगारी लगायतका माग राखेर आफन्त र परिवारले शव बुझ्न मानेका छैनन् । मृतकका आफन्त सुरेश थापाले बिरामी भएको खबर परिवारलाई बेलामा नदिएको आरोप लगाए । कटुवालकी डेढ महिनाकी सुत्केरी पत्नी क्षतिपूर्तिको माग राखेर किन्जामा बसेकी छन् । मृतकका डेढ महिने शिशुसहित ४ सन्तान छन् ।
रौतहटमा विद्युत् कर्मचारीमाथि आक्रमण,"(रौतहट)रौतहटमा हुकिङबाट मेलामा लाइन जोड्न अस्वीकार गर्दा आफ्नो कर्मचारीमाथि कुटपिट भएको भन्दै विद्युत्का कर्मचारीले शुक्रबारदेखि कार्यालय छोडेका छन् । उनीहरूले अन्यत्र सरुवाको मागसहित प्राधिकरणको प्रदेश कार्यालय जनकपुरमा निवेदन पनि दिएका छन् ।प्राधिकरणको मौलापुर वितरण केन्द्रका सहायक इन्जिनियर महेन्द्र चौधरीमाथि कुटपिट भएको हो । मौलापुर नगरपालिका५ पतौरामा फागुन ५ देखि तीन दिन आयोजित मधानी महायज्ञ मेलामा जबर्जस्ती हुकिङमार्फत विद्युत् जोड्न लगाइएको विद्युत्का कर्मचारीले बताएका छन् । त्यसक्रममा आम जनता पार्टीका नेता त्रिभुवन साह भनेर चिनिने अमनलाल साह र धीरज पाण्डेसहित २५३० जनाको समूहले चौधरीलाई कार्यालय परिसरमा कुटपिट गरी अपहरण शैलीमा गाडीमा राखेर मेलामा पुर्याई लाइन जोड्न लगाएको कर्मचारीको आरोप छ । आम जनता पार्टीका अध्यक्ष सांसद प्रभु साह हुन् ।केन्द्रका कर्मचारीले कार्यालय छोडेपछि अत्यावश्यकबाहेक सेवा बन्द छन् । अहिले स्थानीय करारका कर्मचारीले सेवा सञ्चालन गरिरहेका छन् । केन्द्र प्रमुख अरुणकुमार साह र सहायक इन्जिनियर चौधरीलगायत २२ जना कर्मचारीले कार्यालय छाडेका हुन् । प्रमुख साहले फागुन ८ मा घटनामा संलग्नलाई कारबाहीको मागसहित जिल्ला प्रहरीमा उजुरी दिएका थिए । उनले प्रमाणको रूपमा सीसीटीभी फुटेज पनि प्रहरीकोमा पेस गरेका बताए । तर, हालसम्म प्रहरीले उजुरी दर्ता गरेको छैन । कार्यालय समयअघि नै त्रिभुवन साहको नेतृत्वमा २५३० जनाको समूह कार्यालयमा बसिरहेको थियो । म पुग्नासाथ तिम्रो हाकिम खै भनेर आक्रमण गर्न थाले, चौधरीले भने, मलाई लछारपछार पार्दै अपहरण शैलीमा गाडीमा राखेर पूर्वमन्त्री एवं सांसद प्रभु साहको घरमा लगे । त्यसबीचमा गाडीभित्रै ममाथि कुटपिट भयो । सांसद साहको घर र वितरण केन्द्रको दूरी एक किलोमिटर छ । त्यहाँ लैजाने क्रममा मोबाइलसमेत खोसेर एकोहोरो कुटपिट गरेको चौधरीको आरोप छ । सांसद साहको घर पुगेपछि चौधरीले आफुले जागिर खाएको दुई दशक बढी समय भइसके पनि कहिल्यै अनियमितता नगरेको भनेर गुनासो गरेको बताए । सासद साहले सोझो मानिसलाई किन ल्याएको भनेर हप्काए । तर, बास्तविक योजना सबै उनकै थियो, मेरो अगाडि हप्काएको जस्तै गरे, चौधरीले भने । त्यहाँबाट मेलामा लगी हुकिङबाट लाईन जोड्न लगाएको उनको भनाइ छ । आयोजकले मेलामा विद्युत् जोडिदिन केन्द्रलाई आग्रह गरेको थियो । तर, केन्द्र प्रमुख साहले अस्वीकार गरेको र उनलाई आक्रमण गर्न गएको समूह आफूमाथि जाइलागेको चौधरीले बताए । घटनाकै दिन मौलापुरकी नगर प्रमुख रिना देवी साहले वितरण केन्द्रविरुद्ध प्रहरीमा उजुरी दिएकी छन् । उनले विद्युत् लाइन अवरुद्ध गरी महायज्ञलाई प्रभावित बनाउन खोजेको र सोधपुछ गर्दा उल्टै गालीगलौज गरेको आरोप लगाएकी छन् । यता, विद्युत् कर्मचारीले उजुरी दिएको ९ दिन पुगे पनि प्रहरीले दर्ता गरेको छैन । जिल्ला प्रहरीका डीएसपी उमाशंकर प्रसाद यादवले पीडित भनिएका चौधरी सम्पर्कमा नआएकाले उजुरी दर्ता गरी अनुसन्धान अघि बढाउन नसकिएको दाबी गरे । प्राधिकरणको तर्फबाट अपहरणको किटानी जाहेरी परेको छ । त्यसका लागि पीडितले सनाखत गर्नुपर्छ, उनले भने, हामीले बोलाएका छौं । पीडित भनिएका व्यक्ति नआएकै कारणले दर्ता हुन सकेन । चौधरीले घटनापछि ज्यानको असुरक्षा भएको भन्दै जिल्ला रहेको बताए । प्रहरीले नगरपालिकाबाट पनि उजुरी परेकाले दुवै पक्षलाई राखेर छलफल गराउने तयारी गरेको छ ।कर्मचारीले सरुवा माग गरी सामूहिक निवेदन दिएको प्राधिकरणको मधेस प्रादेशिक कार्यालयका प्रमुख मुनिन्द्र ठाकुरले बताए । आक्रमणको आरोप लगेका त्रिभुवन साह सम्पर्कमा आउन चाहेनन् । सांसद साह भने बुधबार प्रतिनिधिसभाको बैठकमा उल्टै विद्युत्का कर्मचारीमाथि खनिएका छन् । संसद्मा बोल्दै उनले मेलामा कर्मचारीले जानाजानी लाइन काटेको आरोप लगाए । कर्मचारीमाथि कानुन लाग्छ कि लाग्दैन ?, उनले भने, विद्युत् प्राधिकरण नियम कानुनकै मातहतमा हिँड्नुपर्छ । सेवाग्राही सोधपुछ गर्न जाँदा उल्टै आक्रमण भएको छ । उनले प्राधिकरणका प्रबन्धनिर्देशक कुलमान घिसिङमाथि खनिँदै प्राधिकरण गिरोहले चलाएको आरोप लगाए । विद्युत् प्राधिकरणले विज्ञप्ति निकालेर वितरण केन्द्रका कार्यालय प्रमुखलगायत कर्मचारीमाथि झूटो आरोप लगाएको जनाउँदै खेद व्यक्त गरेको छ ।"
"बर्सेनि मलको बजेट बढ्छ, किसानको कष्ट उस्तै","(काठमाडौं)कृषि तथा पशुपन्छी विकास मन्त्रालयले यस वर्ष रासायनिक मल खरिदमा साढे ३८ अर्ब रुपैयाँ खर्च गर्ने भएको छ । मन्त्रालयलाई विनियोजित बजेट र पटकपटकको स्रोत सुनिश्चितताले मल खरिद गर्ने रकम बढेको हो ।चालु आर्थिक वर्षमा कृषि तथा पशुपन्छी विकास मन्त्रालयतर्फ ५५ अर्ब ९७ करोड बजेट विनियोजन गरिएको थियो । जसमध्ये १५ अर्ब रुपैयाँ मल किन्न छुट्याइएको थियो । तर, अन्तर्राष्ट्रिय बजारमा मूल्य वृद्धि र मल अभाव हुन नदिन कृषिको प्रस्तावमा अर्थ मन्त्रालयले थप स्रोत सुनिश्चितता गरिदिएको हो । दुई पटकको स्रोत सुनिश्चितताले मल किन्ने बजेटको आकार साढे ३८ अर्ब रुपैयाँ पुगेको हो । यो रकम कुल बजेटको २४८ प्रतिशत र कृषि बजेटको करिब ६६ प्रतिशत हो ।अर्थले साउनमा १६ अर्ब र हालै साढे ७ अर्ब रुपैयाँ स्रोत सुनिश्चितता गरेको जनाएको छ । जसमध्ये, २ अर्ब ४० करोड कृषि मन्त्रालयका लागि विनियोजन गरिएको बजेटबाट व्यवस्था गरिने र २ अर्ब ५० करोड रुपैयाँ आगामी आर्थिक वर्षको सिलिङमा समावेश गरिने अर्थले जनाएको छ । बाँकी २ अर्ब ६० करोड रुपैयाँ दायित्व सिर्जना भएपछि निकासा गरिने अर्थको विज्ञप्तिमा उल्लेख छ ।मलमा अर्बौं रुपैयाँ खर्च भए पनि किसान भने बालीनाली त्यतिकै लगाउन बाध्य छन् । मल पाइहाले चर्को मूल्यमा किन्नुपरेको गुनासो उनीहरूको छ । मलमा हरेक वर्ष समस्या झेल्दै आएका छौं । अनुदानको मल सहजै पाइँदैन । २५ सय रुपैयाँमा पाइने मललाई ४ हजारदेखि ४५ सय तिर्नुपर्छ, पाँचखालका किसान प्रेमप्रसाद धिमालले भने, सरकारले बिक्री गरे पनि कोटामार्फत १०२० किलो दिन्छ, त्यतिले समस्या समाधान हुन सक्दैन ।चितवनका कृषक समर्थन ढुंगानाको भनाइ पनि यस्तै छ । सरकारले वितरण गर्ने मल बिचौलियाको हातमा पर्ने गरेको उनले बताए । किसानको अनुदानमा दिने भनिएको मल बिचौलियाको गोदाममा पुगेको छ, ढुंगानाले भने, त्यही मल किसानले बिचौलियासँग चर्को मूल्यमा किन्नुपर्छ । यो नियति हरेक वर्ष दोहोरिएको छ । सरकारले तोक्ने कोटा प्रणालीले थप विकृति भएको उनले दाबी गरे ।कृषक समूह महासंघका अध्यक्ष नवराज बस्नेतले सरकारले कोठामा बसेर कोटा निर्धारण गर्दा सबै किसानले मल नपाएको बताए । कोटा तोक्ने प्रणाली नै ठीक छैन, अनुदानको मल व्यापारीमार्फत बजारमा छरिएको छ, बस्नेतले भने, हरेक वर्ष अभाव गराएर मलकै लागि किसानले चर्को मूल्य तिरेका छन् । महासंघका अनुसार अब चैत धानबाली र गहुँको बेर्नालाई पनि मल आवश्यक छ । तर, सरकारले बजेट विनियोजन र तयारी गरे पनि किसानको पीडा समाधान हुन नसकेको महासंघको भनाइ छ । कृषि मन्त्रालयका अनुसार हालसम्म करिब ३ लाख २९ हजार मेट्रिन टन मल खरिद भइसकेको छ । जसमध्ये १ लाख ६० हजार मेटन आयात भइसकेको छ । १ लाख ६९ हजार मेटन आयात हुने क्रममा रहेको मन्त्रालयले जनाएको छ । आयातितमध्ये १ लाख ४४ हजार मेटन किसानलाई बिक्री गरिसकेका छौं । मल अभाव हुन नदिन थप स्रोत सुनिश्चितता लिएका छौं, मन्त्रालयका प्रवक्ता प्रकाशकुमार सञ्जेलले भने, २०८०८१ मा विनियोजन हुने बजेटबाट चालु आवमै खरिद प्रक्रिया सुरु गर्नेसमेत सहमति भई खरिदको तयारी भएको छ ।अर्थले स्रोत सुनिश्चितता गरे पनि सुरुमै विनियोजित बजेटकै २ अर्ब २५ करोड रुपैयाँ अझै निकासा भएको छैन । सरकारी अनुदान मल कृषि सामग्री कम्पनी र साल्ट ट्रेडिङ कर्पोरेसनले खरिद बिक्री गर्दै आएका छन् । कृषि सामग्रीले ७० र साल्टले ३० प्रतिशत कोटाका आधारमा आयात गरिरहेका छन् । यी कम्पनीले मल आयातका लागि ग्लोबल टेन्डर गर्दै आएका छन् ।"
भाखा नाघेको ३० दिनभित्र साँवाब्याज बुझाउँदा हर्जाना नलाग्ने,"(काठमाडौं) भाखा नाघेको ३० दिनभित्र ऋणीले साँवाब्याज भुक्तानी गरे बैंक तथा वित्तीय संस्थाले पेनाल (हर्जाना) ब्याज लिन नपाउने भएका छन् । मौद्रिक नीतिको अर्धवार्षिक समीक्षामार्फत गरिएको उक्त व्यवस्था कार्यान्वयनका लागि राष्ट्र बैंकले शुक्रबार निर्देशन दिएको हो । यो व्यवस्था ०८० जेठ मसान्तसम्ममा भुक्तानीको भाखा रहेको साँवाब्याजमा मात्र लागू हुनेछ । यदि कुनै ऋणीले छुट पाउने अवधिभित्र कर्जाको साँवाब्याज भुक्तानी नगरेमा पूर्वनिर्धारित सर्तबमोजिम सम्पूर्ण भाखा नाघेको अवधिको पेनाल ब्याज लिन यो व्यवस्थाले छुट दिएको छ । यस्तै, साना तथा मझौला उद्योगव्यवसाय सञ्चालनलाई सहजीकरण गर्न बैंक तथा वित्तीय संस्थाबाट प्रवाह भएको २ करोडसम्मको कर्जालाई सम्बन्धित ऋणीको अनुरोधमा उद्योगव्यवसायको नगद प्रवाह तथा आम्दानी विश्लेषण गरी एक पटकका लागि बुझाउनुपर्ने ब्याजको १० प्रतिशत रकम असुलउपर गरी पुनर्तालिकीकरण तथा पुनःसंरचना गर्ने सुविधा पनि दिइएको छ । यसका लागि केही सर्त भने तोकिएको छ । पुनर्तालिकीकरण वा पुनःसंरचना २०८० असार मसान्तभित्र गरिसक्नुपर्नेछ । त्यस्तै यसरी पुनर्तालिकीकरण वा पुनःसंरचना गर्दा २०७९ पुस मसान्तमा सक्रिय वर्गमा वर्गीकरण भएको हुनुपर्नेछ । पुनर्तालिकीकरण वा पुनःसंरचना गरिएका कर्जालाई असल वर्गमा वर्गीकरण गरी बैंक तथा वित्तीय संस्थाले १३ प्रतिशत कर्जा नोक्सानी व्यवस्था कायम गर्नुपर्नेछ ।यस्तै, सरकारले दिने आकस्मिक बिदामा बैंक तथा वित्तीय संस्था बन्द नहुने व्यवस्था पनि राष्ट्र बैंकले गरेको छ । राष्ट्र बैंकबाट जारी भएको बैंक बिदाको सूचीका अतिरिक्त सरकारबाट आकस्मिक बिदा घोषणा भएको दिन नगद कारोबार, चेक क्लियरिङ, आरटीजीएसलगायत अत्यावश्यक बैंकिङ सेवा प्रदान गर्न बिहान १० बजेदेखि दिउँसो १ः३० बजेसम्म बैंक तथा वित्तीय संस्थाले आवश्यक विभाग तथा कार्यालय खुला राखी सेवा सुचारु गर्ने व्यवस्था मिलाउनुपर्नेछ, निर्देशनमा भनिएको छ । रेमिट्यान्समार्फत आएको बचतलाई अरुमा भन्दा न्यूनतम एक प्रतिशत बिन्दु थप गर्न पाउने व्यवस्थालाई थप सहज बनाएको छ । अब रेमिट्यान्समार्फत विदेशबाट आएको बचत रकम रकमान्तर गरी खोलिएका मुद्दती खाता तथा वैदेशिक रोजगारीमा रहेका नेपालीले परिवारको नाममा बैंकमा बचत गरेको अवस्थामा पनि न्यूनतम १ प्रतिशत बढी ब्याज दिन पाइने छुट राष्ट्र बैंकले दिएको छ । वैदेशिक रोजगारीमा रहेका नेपालीको बैंकिङ प्रणालीबाट प्राप्त हुने विप्रेषण रकम बैंक तथा वित्तीय संस्थाहरूमा खोलिएको वा खोलिने विप्रेषण (रेमिट्यान्स) बचत खातामा निक्षेप राखेमा, सो खाताबाट रकमान्तर गरी खोलिएको मुद्दती खातामा तथा वैदेशिक रोजगारीमा रहेका नेपालीले परिवारको नाममा पठाएको विप्रेषण रकम निजको परिवारले बचतमुद्दती निक्षेप खातामा राखेमा न्यूनतम १ प्रतिशत बिन्दु थप गरी ब्याजदर प्रदान गर्नुपर्नेछ, निर्देशनमा भनिएको छ । यसअघि वैदेशिक रोजगारीमा रहेका नेपालीको बैंकिङ प्रणालीबाट प्राप्त हुने रेमिट्यान्स रकम बैंक तथा वित्तीय संस्थामा खोलिएका बचत खातामा निक्षेप राखेको अवस्थामा मात्र न्यूनतम एक प्रतिशत बढी ब्याज दिन पाउने अवस्था थियो । मौद्रिक नीतिको समीक्षामार्फत राष्ट्र बैंकले कर्जाको गुणस्तर सम्बन्धमा कसिलो नीति बनाउने संकेत गरेको थियो । कर्जाको गुणस्तरलाई थप सृदृढ बनाउन भन्दै अन्तर्राष्ट्रिय अभ्यासअनुसार नीतिगत व्यवस्था गरिने घोषणा गरे पनि पछिल्लो निर्देशन त्यसबारे मौन छ ।"
महाकाली करिडोरमा रूख काट्न नपाउँदा ट्र्याक खोल्न ढिलाइ,"(दार्चुला)४२५ किलोमिटर लामो पश्चिम तराईलाई त्रिदेशीय हिमाली क्षेत्र टिंकर नाकासँग जोड्ने महाकाली करिडोर सडक खण्डमा पर्ने वन क्षेत्रका रूख कटानको अनुमति नपाउँदा ट्र्याक खोल्न समस्या देखिएको छ । ठेक्का लागेर पनि लामो समयदेखि करिडोरमा पर्ने कञ्चनपुर र डडेलधुरमा रूख कटानको अनुमति नपाउँदा ट्र्याक खोल्न ढिलाइ भएको छ । सडक निर्माण गरिने क्षेत्रमा रूख कटानको अनुमति पाउन ढिलाइ हुँदा सडक निर्माणमा समस्या भएको महाकाली करिडोर सडक योजना प्रमुख लक्ष्मणदत्त जोशीले बताए । करिडोरअन्तर्गतका सबै क्षेत्रमा ट्र्याक निर्माण गर्ने ठेक्का सम्झौता भइसकेको छ । तर वन क्षेत्रमा रूख कटानको अनुमति पाउन ढिलाइ भएकाले सडक निर्माण अघि बढ्न सकेको छैन । विस्तृत आयोजना प्रतिवेदन (डीपीआर) अनुसार सडक निर्माणका लागि काट्नुपर्ने रूखको संख्या यकिन गर्ने, पुष्टि गर्ने, छपान गर्ने र कटानका लागि अनुमति दिने काममा लामो समय लाग्ने गरेको योजना प्रमुख जोशीको भनाइ छ ।सडक निर्माणमा वन क्षेत्रबाट १९ हजार ६६ रूखहरू कटान हुने महाकाली करिडोर सडक योजना कार्यालयले जनाएको छ । सडक विभाग र वन विभागबीच गत वैशाखमा भएको सम्झौताअनुसार सबैभन्दा बढी बैतडीमा १० हजार ४ सय ७६ रूख कटान हुनेछन् । डडेलधुरामा ४ हजार ५ सय ९६ र दार्चुलामा २ हजार ४३ रूख कटान हुनेछन् । कञ्चनपुरमा १ हजार ९ सय ५१ वटा रूख काटिने जनाइएको छ । केही ठाउँमा रूख कटानको अनुमति दिए पनि प्रगति न्यून देखिने भएको छ । दार्चुला र बैतडीमा मात्र पूर्ण रूपमा रूख कटानको अनुमति पाएको महाकाली करिडोर सडक योजनाले जनाएको छ । तर फागुन मसान्तसम्म रूख कटान गरिसक्नुपर्ने समय दिएकाले ट्र्याक नखोलिएको ठाउँमा काम गर्न अप्ठ्यारो रहेको सडक योजना कार्यालयका सूचना अधिकारी योगेन्द्र अधिकारीले बताए । फागुन ३ मा दार्चुला र बैतडी क्षेत्रमा पर्ने सडक खण्डमा रूख कटानको अनुमति प्राप्त भएको छ । फागुन मसान्तसम्म सबै ठाउँमा सडकको ट्र्याक खोल्न नसकिने हुनाले रूख कटान यस वर्ष सकिने अवस्था छैन । रूख काटेर त्यत्तिकै फाल्न मिलेन । व्यवस्थापन गर्नुपर्ने भएकाले समय लाग्छ, उनले भने । यसका लागि छोटो समय मिलेको उनको भनाइ छ । करिडोरको दार्चुलामा दुई हजार ४३ वटा रूख कटान गर्न अनुमति प्राप्त भएको छ । माघ १६ मा वन विभागबाट अनुमति पाएपछि धरमघरदेखि अम्तोलासम्मको क्षेत्रमा सडक निर्माण गर्न बाटो खुलेको अधिकारीले जनाए । करिडोरअन्तर्गत दार्चुलामा ३७ किमि लामो ट्र्याक खोल्न बाँकी रहेको योजनाले बताएको छ । सडक निर्माणका लागि दार्चुलामा ६२२ हेक्टर वन क्षेत्रको जमिन प्रयोग गर्न लागिएको छ । डिभिजन वन कार्यालय दार्चुलाले तयार गरेको लगतअनुसारका रूख कटान गर्न बाटो खुलेको अधिकारीको भनाइ छ । गत वर्षदेखि नै महाकाली करिडोर क्षेत्रमा पर्ने रूख कटान गर्न पहल गरिएको महाकाली करिडोर सडक योजनाका प्रमुख जोशीले बताए । सडक विभाग र वन विभागबीच दार्चुला, बैतडी, डडेलधुरा र कञ्चनपुर जिल्लाको सडक निर्माण क्षेत्रमा पर्ने रूख कटान गर्नेबारे ०७८ वैशाखमा लिखित सहमति भएको थियो । यसअनुसार दार्चुला र बैतडीमा पूर्ण रूपमा रूख कटानको अनुमति मिलेको छ । डडेलधुरा र कञ्चनपुरमा आंशिक अनुमति मिलेको छ । डिभिजन वन कार्यालयको समन्वयमा रूख काटिने तथा काटिएका काठ र दाउरा लिलाम बिक्री गरी राजस्वमा दाखिला गरिने जनाइएको छ । वन ऐन ०७६ को दफा ४२ र राष्ट्रिय प्राथमिकता प्राप्त योजनाका लागि राष्ट्रिय वन क्षेत्र प्रयोग गर्न दिनेसम्बन्धी मापदण्डसहितको कार्यविधि ०७६ अनुसार रूख कटान गरी सडक निर्माणका लागि वन क्षेत्र उपलब्ध गराउन लागिएको डिभिजन वन कार्यालय दार्चुलाले बताएको छ । बैतडीमा २३ किमि लामो सडक निर्माण क्षेत्रमा रूख कटानको सहमति प्राप्त भएको सडक योजना कार्यालयले बताएको छ । करिडोरअन्तर्गत बैतडीमा १४१ किमि सडक खण्ड पर्छ । डडेलधुरामा ५८ किमिमध्ये १४ किमि लामो वन क्षेत्रमा रूख कटानको अनुमति प्राप्त भएको छ । अझै ४४ किमि सडक खण्डको विभिन्न ठाउँमा रूख कटानको अनुमति मिलेको छैन । कञ्चनपुरमा पर्ने ११ किमि लामो क्षेत्रमा रूख कटानको अनुमति पाउन बाँकी रहेको महाकाली सडक योजनाले बताएको छ । तराईहिमाल जोड्ने यो करिडोर सडकको ९१ किमि दार्चुलाटिंकर सडक खण्डमा नेपाली सेनाले ट्र्याक खोलिरहेको छ । बाँकी ३३४ किमि सडक खण्डमा करिडोर सडक योजनाले ट्र्याक खोल्ने र सडक स्तरोन्नतिको काम पनि गरिरहेको छ । सडक योजनाको क्षेत्रमा ११९ किमि ट्र्याक खोल्न बाँकी छ । नेपाली सेनाले ९१ किमिमध्ये साढे ८ किमिमा ट्र्याक खोलेको छ ।"
मुआब्जा विवादले कार्गो रेलमार्ग अलपत्र,"(विराटनगर)सरकारले मुआब्जा विवाद नमिलाउँदा भारतको बथनाहदेखि मोरङको कटहरीसम्मको कार्गो रेलमार्ग एक दशकदेखि अलपत्र परेको छ । भारत सरकारको लगानीमा निर्माणाधीन उक्त मार्गको भारततर्फको भागमा काम सकिए पनि नेपालतर्फ मुआब्जा विवादले रोकिएको हो ।तत्कालीन राष्ट्रपति रामवरण यादव २०६६ मा भारत भ्रमणमा जाँदा दुवै देशको सीमा जोड्ने विभिन्न पाँच स्थानमा भारतले रेलमार्ग निर्माण गर्ने सहमति भएको थियो । त्यसअनुरूप जोगवनी नाका जोड्ने १८ किलोमिटरको उक्त रेलमार्ग भारतीय चार अर्ब रुपैयाँ लागतमा २०६८ देखि बनाउन थालिएको थियो । २०७३ मा सकिनुपर्ने उक्त योजना मुआब्जा विवादले अलपत्र परेको हो । सरकारले मुआब्जा विवाद नसुल्झाउँदा कटहरी गाउँपालिका१ मा रेल्वे यार्ड, स्टेसन र कर्मचारीको क्वाटर भवन निर्माण सुरु हुन सकेको छैन । त्यतिबेला नेपाली पक्षले १ सय १९ बिघा जमिन अधिग्रहण गरेर निर्माण कम्पनीलाई उपलब्ध गराउनुपर्ने द्विपक्षीय सहमति भएको थियो । तत्कालीन मुआब्जा निर्धारण समितिले प्रतिकट्ठा दुई लाख रुपैयाँका दरले जग्गा अधिग्रहण गरेको थियो । तर कटहरी१ का २२ जग्गाधनीले उक्त मुआब्जामा आफ्नो ६ बिघा अधिग्रहण गर्न नदिने भन्दै सर्वोच्च अदालतमा मुद्दा दायर गरेका थिए । अदालतले पाँच वर्षअघि प्रतिकट्ठा ८ लाख रुपैयाँका दरले मुआब्जा उपलब्ध गर्न दिएको आदेशलाई सरकारले हालसम्म कार्यान्वयन नगर्दा काम अघि बढ्न सकेको छैन । भारतीय भन्सार बिन्दुबाट विराटनगरको बुधनगरस्थित एकीकृत भन्सार जाँच चौकीसम्मको ८ किमिमा विभिन्न संरचना निर्माण भइसकेका छन् । यो योजनाको भारततर्फ पाँच किलोमिटर र नेपालतर्फ १३ किमि पर्छ । भारतको बथनाहा रेल्वे स्टेसनबाट विराटनगरको बुधनगरस्थित नेपाल कस्टम यार्डसम्मको सात किमिमा पहिलो पटक २०७६ कात्तिकमा भारतीय पक्षले रेल्वे लिक परीक्षण गरेको थियो । उक्त कस्टम यार्डमा अहिले पैदल यात्रुका लागि ओभर ब्रिजसमेत बनाइसकिएको छ । रेल्वे विभागका इन्जिनियर रोशन देवका अनुसार नेपालतर्फ रेलको लिग, सिल्पर र वालास ओछ्याउने काम अन्तिम चरणमा पुगेको छ । तर रेल्वे यार्ड र स्टेसन निर्माण गर्नुपर्ने स्थानको जग्गाको विवाद सुल्झिएको छ । उनले मुआब्जा विवाद सल्टिएमा निर्माण पनि चाँडै सकेर नेपाललाई उक्त रेलमाग हस्तान्तरण हुने बताए ।नेपाल र भारतबीच कूटनीतिक रूपमा उक्त रेलमार्ग हस्तान्तरणको विषय पटकपटक उठ्ने गरेको छ । केही दिनअघि परराष्ट्र सचिवस्तरीय बैठकमा सहभागी हुन नेपाल आएका भारतीय विदेशसचिव विनयमोहन क्वात्राले बथनाहदेखि विराटनगर आईसीपीसम्म ७६ किलोमिटर रेल्वे तयार रहेकाले हस्तान्तरण गरिने बताएका थिए । भारतीय रेल्वे विभागले बथनाहबाट आईसीपीसम्मको रेल्वे ट्र्याक पटकपटक परीक्षणपछि पास गरिसकेको छ । भारतीय रेल्वेले नेपाललाई समेत आईसीपीसम्मको सम्पूर्ण निर्माण पूरा भएको जानकारी दिइसकेको छ । यो रेल मार्ग निर्माण भएपछि सुनसरी मोरङ औद्योगिक करिडोरका उद्योगका लागि आवश्यक कच्चा पदार्थ तथा तयारी उत्पादन सस्तो लागतमा रेलबाट ढुवानी हुनेछ ।"
प्रतिक्विन्टल १८६ रुपैयाँ बढाएर गहुँको समर्थन मूल्य,"काठमाडौं (कास) सरकारले गत वर्षभन्दा प्रतिक्विन्टल १ सय ८६ रुपैयाँ बढाएर गहुँको समर्थन मूल्य तोकेको छ । बिहीबार बसेको मन्त्रिपरिषद्को बैठकले चालु आर्थिक वर्ष २०७९८० का लागि गहुँको समर्थन मूल्य प्रतिक्विन्टल ३ हजार ३ सय ५१ रुपैयाँ तोकेको हो । गत आर्थिक वर्ष २०७८७९ मा ३ हजार १ सय ६५ रुपैयाँ समर्थन मूल्य तोकिएको थियो । सञ्चार तथा सूचना प्रविधिमन्त्री रेखा शर्माले गहुँको न्यूनतम समर्थन मूल्य तोकिएको जानकारी गराएकी हुन् ।खाद्य बालीको समर्थन मूल्य कृषि तथा पशुपन्छी विकास मन्त्रालयको सुझाव र उद्योग वाणिज्य तथा आपूर्ति मन्त्रालयको प्रस्तावमा मन्त्रिपरिषद्बाट स्वीकृत हुन्छ । गहुँको समर्थन मूल्य आर्थिक वर्ष २०७६७७ देखि तोकिँदै आएको छ । उक्त आर्थिक वर्षमा प्रतिक्विन्टल ३ हजार १५ रुपैयाँ समर्थन मूल्य तोकिएको थियो । २०७७७८ मा प्रतिक्विन्टल ९६ रुपैयाँ बढाएर ३ हजार १ सय ११ रुपैयाँ पुर्याइएको थियो । समर्थन मूल्य बाली लगाउनुभन्दा ३ महिनाअघि नै तोक्नुपर्ने हो, त्यसको आधारमा किसानहरूले बाली लगाउने सोच बनाउँछन् । तर, यहाँ बाली बेचिसकेपछि मूल्य तोकिन्छ, राष्ट्रिय कृषक समूह महासंघ नेपालका संस्थापक अध्यक्ष उद्धव अधिकारीले भने, धानको अनुपातमा गहुँको मूल्य ढिला भएको छैन । तर, योभन्दा अझै अगाडि तोकिदिए किसानलाई राम्रो हुन्थ्यो । मन्त्रिपरिषद्बाट स्वीकृत भएपछि समर्थन मूल्य कार्यान्वयनको जिम्मा वाणिज्य तथा आपूर्ति मन्त्रालयको हुन्छ । मन्त्रालयअर्न्तगतको खाद्य व्यवस्था तथा व्यापार कम्पनीले गहुँ खरिद गर्नुपर्ने हो । तर, कम्पनीले समयमै खरिद नगर्दा किसानको उत्पादन बिचौलियाले खरिद गर्दै आएका छन् । जसले गर्दा किसानले सरकारले तोकेको मूल्य पाउन सकेका छैनन् । अधिकारीका अनुसार कतिपय स्थानमा गहुँ पोसाउँदै छ । कुनै ठाउमा काट्ने बेला हुँदै छ । धानको तुलनामा गहुँको मूल्य तोक्न त्यति ढिलाइ नभए पनि किसानले मूल्य पाउनेमा दुविधा रहेको उनले बताए । जहाँ पनि बिचौलिया नै हाबी हुन्छन् । धान बालीझै किसानले मूल्य नपाउने सम्भावना छ, उनले भने । कृषि तथा पशुपन्छी विकास मन्त्रालयका अनुसार गहुँको वार्षिक औसत उत्पादन २१ लाख मेट्रिक टन हो । मन्त्रालयका अनुसार आर्थिक वर्ष २०७७७८ मा ७ लाख ११ हजार ६७ हेक्टरमा खेती भएको थियो भने २१ लाख २७ हजार २ सय ७६ मेटन उत्पादन भएको थियो । त्यस्तै, २०७६७७ मा ७ लाख ७ हजार ५ सय ५ हेक्टरमा खेती भएको थियो । २१ लाख ८५ हजार २ सय ८९ मेटन उत्पादन भएको थियो । स्वदेशी उत्पादन अपुग भएपछि आयात पनि उत्तिकै हुन्छ । भन्सार विभागको तथ्यांकअनुसार आर्थिक वर्ष २०७८७९ मा ६ अर्ब ३२ करोड रुपैयाँको गहुँ आयात भएको थियो । चालु आर्थिक वर्षको ७ महिनामा १० करोड रुपैयाँको गहु आयात भएको छ । भारत सरकारले गहुँ निर्यातमा कडाइ गरेपछि आयात कम देखिएको हो । पछिल्लो समय कोटामार्फत गहुँ आयात भइरहेको छ । गहुँ मुख्यतः बेकरीमा प्रयोग हुन्छ । यीबाहेक चाउचाउ र बिस्कुटका ठूला कम्पनीले आयात पनि गर्छन् । त्यस्तै, पशुपन्छीको दानाका लागि पनि प्रयोग हुन्छ ।"
धुलिखेलबाट फैलिरहेको पर्यटन,"धुलिखेलमा अमेरिकी पिस कर्प्सका स्वयंसेवकदेखि अमेरिकी र युरोपेली हिप्पीका अलावा जापानी, इजरायली र जर्मन पर्यटकहरू धेरै आउँथे । पर्यटकहरू बढेसँगै धुलिखेलमा होटल र लजहरूको संख्या बढ्दै जान थालेको थियो । त्यही मेसोमा सन् १९७० मा पूर्णमान श्रेष्ठले नवरंग गेस्ट हाउस एन्ड आर्ट ग्यालरी सञ्चालनमा ल्याए । इतिहास रच्ने स्वदेशीविदेशी कलाकार, साहित्यकार, विभिन्न धार्मिक, पर्यटकीय स्थल, देवीदेवताका मूर्तिलगायत विभिन्न पेन्टिङहरू उनले त्यहाँ राखेका थिए । नवरंगको स्थापनाले धुलिखेलमा नयाँ शैलीको सेवा केन्द्रित व्यवसायको बाटो देखाइदियो । जिल्लामा विभिन्न गैरसरकारी संस्थाको गतिविधि सुरु हुन थालेपछि सदरमुकाम भएकाले त्यसको सोझो फाइदा धुलिखेलका होटलहरूलाई भयो । स्वदेशी र विदेशी पर्यटकको संख्या बढ्दै गएपछि सेवा उद्योग फैलिँदै र फस्टाउँदै गयो । धुलिखेल लज खुलेको १२ वर्षपछि धुलिखेलबाट पूर्वतर्फ ६ किलोमिटर तलतिर खावामा धुलिखेल माउन्टेन रिसोर्ट खुल्यो । हालको पाँचखाल५ मा पर्ने खावामा उक्त रिसोर्ट विष्णुबहादुर श्रेष्ठले सन् १९८१ मा सञ्चालनमा ल्याएका थिए । होटल व्यवसायी मनीषयोगल श्रेष्ठका अनुसार लामो समयदेखि टुरिस्ट गाइड क्षेत्रमा काम गरेकाले पनि विष्णुले रिसोर्टको कल्पना गरेका थिए । पहिलो पटक काभ्रेमा रिसोर्ट खुलेकाले पनि धेरैको आकर्षणको केन्द्र बनेको थियो, धुलिखेल माउन्टेन रिसोर्ट ।काभ्रेमा होटल व्यवसाय क्षेत्रमा इतिहास रच्ने बेलप्रसादले सन् १९८३ मा हालको धुलिखेल३ स्थित बाँसघारीमा होटल हिमालय होराइजनलाई सञ्चालनमा ल्याए । यो होटलले पर्यटकहरूलाई स्तरीय सेवा मात्रै प्रदान गरेन, धुलिखेलमा पर्यटक रिझाएर चल्ने व्यवसायका सम्भावनाका ढोकाहरू पनि खोलिदियो । उनले सुनाए, पढाउनका लागि विदेश पुगियो । त्यहाँका होटलहरूबाट प्रेरित भएर आफ्नो थलोमा कोसिस गरियो । एक समय धुलिखेल नगरको नेतृत्व सम्हालेका बेलप्रसादको होटल राजा वीरेन्द्रको पनि रोजाइमा पर्थ्यो । राजाले रुचाएको होटल भन्ने चर्चाले पनि उनको व्यावसायिक प्रतिष्ठान चर्चित थियो । स्वदेशी र विदेशी पर्यटक बढेसँगै धुलिखेलको होटल व्यवसायको स्वरूप पनि फेरिँदै गएको छ । नयाँ पुस्ताको प्रवेशसँगै व्यवसायमा सम्भावनाको खोजी फराकिलो भएको छ । हिमाल हेर्ने र ग्रामीण नेपाली जनजीवन हेर्न पुगेका पर्यटकलाई हाइकिङ, ट्रेकिङ, क्याम्पिङलगायतका कार्यक्रमले ल्याएर व्यवसायीले नयाँ स्वरूप दिन थाले । समय क्रममा धुलिखेलको देवीस्थान, भट्टेडाँडा, फूलबारी र नमोबुद्धको पदमार्ग हुँदै हाइकिङ, ट्रेकिङ रुटमा पर्यटकको चहलपहल बढ्न थाल्यो । धुलिखेलसँग जोडिएर नगरकोट, बनेपा, नमोबुद्ध, पनौती, कुशादेवी, रयाले, फूलचोकी, गोसाइँस्थान, देवीस्थान, चिसापानी, बल्थली, पाँचखाल, पलाञ्चोक क्षेत्रमा पनि पदयात्रामा पर्यटक पुग्न थाले । राजमार्ग निर्माण अघिदेखिका पदमार्गहरू अहिले एडभेन्चर ट्रेकका गन्तव्य बनेको होटल व्यवसायीहरू बताउँछन् । छोटो दूरीका ट्रेकिङ सुरु भएसँगै धुलिखेलबाट होटल तथा लजहरू छेउछाउका डाँडाकाँडातिर पनि फैलिन थालेको देखिन्छ । क्षेत्रीय होटल व्यवसायी संघ काभ्रेका अध्यक्ष प्रेमकण्ठका अनुसार अहिले पनौती क्षेत्रको बल्थली, कुशादेवी, बनेपा क्षेत्रमा गोसेस्थानमा नयाँ होटलहरू खुलिरहेका छन् । धुलिखेल क्षेत्रभित्रै पर्ने पात्लेखेत आसपासमा पनि ठूलो लगानीमा होटल सञ्चालनको तयारी भइरहेको छ । उनले पछिल्लो समय पर्यटकीय चहलपहल बढ्दै गएको बेथानचोक, नारायणस्थानमा पनि होटल सञ्चालनमा तयारी भइरहेको बताए । बाह्य र आन्तरिक पर्यटकको आकर्षण बढेसँगै धुलिखेल फैलिँदै गएको छ । जसको सोझो असर यहाँको जग्गामा परेको छ । अध्यक्ष प्रेमकण्ठका अनुसार ३० वर्षअघि धुलिखेल बजार क्षेत्रमा प्रतिआना २०३० हजार रुपैयाँमा किनेको जग्गा अहिले ३० देखि ४० लाख रुपैयाँसम्म पर्छ । बजारमा नयाँ होटल खोल्न चाहनेका लागि जग्गा नै छैन, उनले भने, मूल्य पनि अकासिएकाले होटल खोल्न ठूलो लगानी गर्नुपर्ने देखिन्छ ।धुलिखेलभन्दा माथि भट्टेडाँडा, देवीस्थान डाँडा, नयाँ गाउँ, गोसेस्थान, काभ्रे भन्ज्याङ, फूलबारीलगायतका अन्य क्षेत्रमा होटलहरू विस्तार भएका छन् । धुलिखेलमा जग्गा नपाएर, भाउ चर्को भएर र नयाँ ठाउँ पर्यटकको रोजाइमा पर्ने आकलनले व्यवसाय विस्तारित भइरहेको क्षेत्रीय होटल व्यवसायी संघ काभ्रेका उपाध्यक्ष भोला थापा बताउँछन् । डाँडाहरूमा पनि अहिले पूर्वाधार विकासको पहुँचले पनि होटल रिसोर्ट चलाउन चाहनेलाई सजिलो भएको उनको बुझाइ छ । सन् २०१५ पछि जिल्लामा होटल व्यवसाय निकै फस्टाएको संघका कोषाध्यक्ष मनीषयोगल श्रेष्ठले बताए । उनका अनुसार, भूकम्पपछि जिल्लामा धेरै सभा सम्मेलन, तालिम, गोष्ठी हुन थाले । राजधानीबाट नजिकै भएकाले पनि यहाँका होटलहरू राम्रोसँग चलेको उनले बताए । होटल क्षेत्रमा पनि लगानी उत्तिकै थपिएको छ । सन् २०२० पछि भने कोभिडको महामारीले होटल व्यवसायीलाई संकटमा पार्यो । कोभिडका कारण ३ वर्षसम्म होटलहरू राम्रोसँग चलेनन् । अहिले पनि आन्तरिक पर्यटकले मात्रै होटल धानिरहेको संघका अध्यक्ष प्रेमकण्ठ बताउँछन् । काभ्रे जिल्लामा अब ठूलो लगानीका होटलहरू आइसकेका छन् । स्थानीय व्यवसायीको कल्पनाभन्दा धेरै लगानी र व्यवस्थापन नै विदेशी ल्याएर होटल रिसोर्ट आएका छन् । थाइल्यान्डको दुसित थानी समूहको रिसोर्ट धुलिखेल११ मा सञ्चालनको तयारीमा छ । नमोबुद्धमा रहेको नमोबुद्ध रिसोर्टमा जर्मनको लगानी छ । सारथि, आगन्तुक, हिमालयन होराइजन, धुलिखेल लज, गया, धुलिखेल माउन्टेन, मिराबेल, धुलिखेल भिलेज, हिमालय दृश्य, बल्थली भिलेज, डायमन्ड हिललगायतका चलेका होटलरिसोर्टसँगै थुप्रै व्यवसायी यो क्षेत्रमा रहेको संघका कोषाध्यक्ष मनीषयोगल श्रेष्ठले बताए । संघका अनुसार धुलिखेलमा सञ्चालित होटलहरूमा लगानी १२ अर्ब नाघेको छ । धुलिखेलका होटलमा दैनिक ५ हजार पर्यटक क्षमता छ । होटलमा ८० प्रतिशत कामदार स्थानीय नै छन् ।"
धुलिखेलनगरकोट पुरानै लयमा फर्काउनुपर्छ,(पर्यटन व्यवसायी शाक्य होटल संघ नेपालका पूर्वअध्यक्ष हुन्)
भद्रपुर गोल्डकप फाइनलमा आर्मी,(बिर्तामोड)अतिरिक्त समयमा जित निकाल्दै त्रिभुवन आर्मी क्लब शनिबार प्रथम भद्रपुर झापा गोल्डकप फुटबल प्रतियोगिताको फाइनलमा पुगेको छ । शनिबार पहिलो सेमिफाइनलमा आर्मीले संकटा क्लबलाई १० ले पराजित गर्यो । मेची रंगशालाको बाक्लो दर्शक उपस्थितिमा आर्मीले अतिरिक्त समयमा जित निकालेको हो । निर्धारित ९० मिनेटको खेल गोलरहित बनेको थियो । अतिरिक्त समयको ११ औं मिनेटमा चेतन केसीले गोल गर्दै आर्मीको जित निश्चित गरे । सन्तोष केसीको फ्रिकिकमा रहेका सन्तोषले हेडरमार्फत गोल गरेका थिए । प्रतिस्पर्धात्मक खेलमा दुवै टिमले गोलका लागि थुप्रै अवसर गुमाए । संकटाले आठौं मिनेटमा गोल गर्ने अवसर गुमायो । टोलीका विदेशी खेलाडी नेल्सनले आर्मीका गोलकिपर समित श्रेष्ठ बिट भइसकेको अवस्थामा बललाई सही दिशा दिन सकेनन् । १५ औं मिनेटमा आर्मीका सन्तोष केसीको प्रहार संकटाका गोलकिपर टेकेन्द्रसिंह थापाले उत्कृष्ट नियन्त्रणमा लिँदै गोल हुनबाट जोगाएका थिए । ३४ औं मिनेटमा आर्मीका सुशान्त चौधरीको प्रहार संकटाका गोलकिपर टेकेन्द्रले उत्कृष्ट बचाउ गरेका थिए । ८० औं मिनेटमा संकटाका कप्तान सुनील बलको कर्नर प्रहारमा सौरभ दासको हेडर पोस्ट नजिकैबाट बाहिरिएको थियो । खेल सकिन दुई मिनेट मात्र बाँकी हुँदा विवाद भएको थियो । ८८ औं मिनेटमा आर्मीका रिपु भुलानको पासमा प्रज्ज्वल गुरुङले हेडमार्फत गोल गरे । संकटाको डिफेन्सलाइनको गल्तीको फाइदा उठाउँदै गोल गरे पनि रेफ्रीले अफसाइड करार गरेपछि आर्मीका खेलाडी आक्रोशित बनेका थिए । गोल भएको भन्दै आर्मीका खेलाडी खुसियाली मनाउँदै गरेको अवस्थामा संकटाका मनीष डाँगीले भने आर्मीमाथि काउन्टर आक्रमण बुनेको थियो । मनीषले अगाडि बढाउँदै प्रहार गरेको बल आर्मीको पोस्ट नजिकैबाट बाहिरिएको थियो । मनीषलाई आर्मीका जितेन्द्र कार्कीले बक्स एरिया नजिकै लडाएका थिए । फाइनल पुगेको आर्मीले कम्तीमा ७ लाख रुपैयाँ सुरक्षित गरेको छ । आर्मी झापाको खेल मैदानमा भाग्यमानी रहँदै आएको छ । यसअघि बिर्तामोडमा हुने झापा गोल्डकपमा पाँचौं संस्करणमध्ये आर्मी चारपल्ट विजेता भइसकेको छ । आर्मीका सुरज बस्नेत म्याद अफ द म्याच भए । उनले २० हजार रुपैयाँ प्राप्त गरे । आइतबार मच्छिन्द्र र एपीएफबीच प्रतिस्पर्धा हुनेछ । गोल्डकपको विजेताले १३ लाख रुपैयाँ र ट्रफी पुरस्कार प्राप्त गर्नेछन् ।
पाहुना टिम कर्स्याङलाई सफलता,"(सुनसरी)धरान रंगशालामा शनिबार सुरु २३ औं आमन्त्रण बुढासुब्बा टुबोर्ग गोल्डकप फुटबल प्रतियोगिताको उद्घाटन खेलमा आयोजक धरान फुटबल क्लब पराजित भएको छ । पाहुना टिम भारतको युनाइटेड कर्स्याङ फुटबल क्लबले टाइब्रेकरमा आयोजक धरानलाई हराएको हो । निर्धारित समयमा गोलरहित भएपछि टाइब्रेकरबाट छिनोफानो भएको थियो । जितले कर्स्याङ सेमिफाइनलमा पुगेको छ । कर्स्याङले काँकडभिट्टा एफसी र नेपाल पुलिस क्लबबीचको विजेतासँग फागुन १७ मा खेल्नेछ । टाइब्रेकरमा धरानका दोर्जे तामाङ, मदन लाबुङ लिम्बु, रोमन लिम्बूले मात्र गोल गरे । रिवस मास्केको प्रहार कर्स्याङका गोलरक्षक मनोज प्रधानले रोकेका थिए । कर्स्याङका सिद्धान्त क्षेत्री, सुब्रतो सोरेन, साहिल राई, आकाश प्रधान र राज राउतले गोल गरे ।घरेलु मैदानमा हजारौं दर्शकको समर्थन पाए पनि स्थानीय खेलाडी समावेश आयोजकले सोचेजस्तो प्रदर्शन गर्न सकेन । पाहुना टिमलाई दबाबमा राखेर खेले पनि आयोजकले पाएको अवसरमा गोल गर्न सकेन । १२ औं मिनेटमा इन्सान राईका सशक्त प्रहार गोलकिपर मनोजले कठिनसँग रोके । १७ औं मिनेटमा उनकै प्रहार पनि पन्च गरेर बचाए । २६ औं मिनेटमा दोर्जी तामाङको पासमा रोमन लिम्बूको हेडर सफल भएन । पहिलो हाफको इन्ज्युरी समयमा धरानका बिटु तामाङको प्रहारले विपक्षी पोस्टको दिशा लिन सकेन भने खेलको ५१ औं मिनेटमा बिटुकै प्रहार बारमा लाग्दै बाहिरियो । इन्ज्युरी सयममा धरानका विनोद राईले मैदान मध्यभागबाट बल अगाडि बढाउँदै वान टु वान अवस्थामा प्रहार गर्न चुक्दा गोलरक्षक मनोजले पञ्च गरेर बाहिर पठाइदिए । २०७६ मा सम्पन्न बुढासुब्बा गोल्डकपको २२ औं संस्करणमा सहभागी युनाइटेड कर्स्याङका लागि यसपालिको धरान यात्रा भाग्यमानी साबित भयो । आयोजक क्लबसँग दबाबमा खेले पनि खेलको ३० औं मिनेटमा वीरेन प्रधानको प्रहार धरानका गोलरक्षक आशिष कार्कीले पञ्च गरेर असफल बनाइदिए ।खेलको ३४ औं मिनेटमा सिद्धान्त क्षेत्रीको फ्रिकिक विपक्षी डिबक्स एरियामा कप्तान राजु राउत र बिकी थापाले पाए पनि गोलरक्षक आशिषले पञ्च गरेर बचाएका थिए । यसपालि उपाधि जित्ने दाबीसाथ मैदानमा उत्रेका खेलाडीले स्कोर गर्ने अवसर गुमाएको प्रशिक्षक सागर घिमिरेले बताए । उनले भने, गृहमैदानमा हामीले गोल गर्ने अवसरहरू पाएका थियौं तर सकेनौं । कर्स्याङका प्रशिक्षक उर्गेन लामाले आफ्ना खेलाडीले सोचेजस्तै प्रदर्शन गरेको बताए । उनले भने, खेलाडी भाइहरूले राम्रो प्रदर्शन गरेर टाइब्रेकरसम्म पुर्याए । अब झन् राम्रो खेल्ने छौं । म्यान अफ द म्याच कर्स्याङका गोलरक्षक मनोज प्रधानले ३५ हजार हात पारे । प्रतियोगिताको उद्घाटन धरान उपमहानगर प्रमुख हर्कराज राईले गरेका थिए ।"
नेपालको लगातार दोस्रो जित,"काठमाडौं (कास) कप्तान देव खनाल र अर्जुन कुमालले शतक बनाएपछि नेपालले आईसीसी यू१९ एसिया विश्वकप छनोटमा लगातार दोस्रो विजय हात पारेको छ । यूएईको अजमानमा भइरहेको प्रतियोगितामा नेपालले शनिबार कुवेतलाई २ सय ४३ रनले पराजित गर्यो । देवले १ सय २५ र अर्जुनले १ सय ८ रन बनाएपछि टस जितेर पहिला ब्याटिङ गरेको नेपालले निर्धारित ५० ओभरमा ७ विकेट गुमाई ३ सय ४३ रन बनायो । आकाश चन्दले ६ विकेट लिएपछि जवाफमा आएको कुवेतलाई नेपालले ३०५ ओभरमा १ सय रनमै अलआउट गर्यो । प्लेयर अफ द म्याच आकाशले ९५ ओभरमा ४३ रन खर्चे । उनका नयाँ बल जोडी हेमन्त धामीले ६ ओभरमा २५ रन खर्चेर २ विकेट लिए । दीपेश कँडेलले ८ ओभरमा २ मेडन राख्द १९ रन खर्चेर २ विकेट लिए । कुवेतबाट कप्तान एवं ओपनर जुड क्रिस्टोफर सालधानाले २६, मोहम्मद रसिकले १९ र किशोरभाइ हिंसुले १६ रन बनाए । देवले शतकीय इनिङ्सका क्रममा यू१९ अन्तर्राष्ट्रियमा नेपाली खेलाडीले बनाएको उच्च स्कोर बराबरी गरे । कनिष्क चौगाईंले सन् २००३ मा पाकिस्तानको कराँचीमा एसीसी यू१९ कपमा माल्दिभ्सविरुद्ध पनि १ सय २५ रन बनाएका थिए । देवले मालेक क्रिकेट मैदानमा १ सय १७ बल खेल्दा ९ चौका र ३ छक्का प्रहार गरे । देव र अर्जुनले तेस्रो विकेटमा १ सय ७० रनको साझेदारी गरे । दीपक बोहोरा ए १३ र आकाश त्रिपाठी २ रनमा आउट भएपछि यी दुई विकेटमा जमेका थिए । अर्जुनले १ सय १२ बलको इनिङ्समा १२ चौका प्रहार गरे । विशालविक्रम केसी २३, दीपक बोहरा बी १९ र सुवास भण्डारी २ रनमा आउट भए । दीपक डुम्रे १६ बलमा २० र दीपक डुम्रे २ रन बनाई अविजित रहे । कुवेतका शाहिल काज्मी र हेनरी थोमसले २२ विकेट लिए ।"
तीन संस्थासँग सम्झौता,"काठमाडौं (कास) नेपाल एथलेटिक्स संघले १६ औं एसियन क्रसकन्ट्री च्याम्पियनसिप आयाोजनाका लागि निजी तथा सरकारी तीन संस्थासँग सहकार्य र प्रायोजन सम्झौता गरेको छ ।गोकर्ण फरेस्ट रिसोर्टमा फागुन २३ मा हुने च्याम्पियनसिपका लागि स्थानीय आयोजक नेपाल एथलेटिक्स संघले वाग्मती प्रदेश खेलकुद विकास परिषद, नेसनल लाइफ इन्स्योरेन्स कम्पनी र एमएडब्ल्यु इन्टरप्राइजेजसाग सम्झौता गरेको छ । एसियन एथलेटिक्स एसोसिएसन (एएए) ले हरेक दुई वर्षमा आयोजना गर्ने क्रसकन्ट्रीको महादेशीय प्रतियोगिता सफलतापूर्वक सञ्चालन गर्नका लागि आर्थिक सहयोग उपलब्ध गराउने सम्बन्धी सम्झौतापत्रमा प्रदेश खेलकुद विकास परिषदका सदस्यसचिव सूर्यलाल भण्डारी र संघका अध्यक्ष राजीवविक्रम शाहले हस्ताक्षर गरे । परिषदले च्याम्पियनसिपका लागि ३० लाख रुपैयाँ दिने घोषणा गरिसकेको छ । एक दिने प्रतियोगिता आयोजना गर्न ३ करोड ६५ लाख ५५ हजार ५ सय खर्च हुने संघले जनाएको छ ।प्रायोजनसम्बन्धी सम्झौतापत्रमा संघका अध्यक्ष शाह र नेसनल लाइफकी अध्यक्ष प्रेमा राज्यलक्ष्मी सिंह तथा एमएडब्ल्यु इन्टरप्राइजेजका मार्केटिङ म्यानेजर रमेश दनेखुले हस्ताक्षर गरे । नेपालले २२ वर्षपछि आयोजना गर्न लागेको एसियन क्रसकन्ट्री च्याम्पियनसिप देशकै लागि गर्वको कुरा हो, अध्यक्ष शाहले भने, यस च्याम्पियनसिपलाई भव्य एवं सफलतापूर्वक आयोजना गर्ने अन्तिम तयारीमा छौं । सरकार र निजी क्षेत्रको लगानीमा हाम्रा खेलाडीहरूले यसपालि च्याम्पियनसिपमा पदक जितेर इतिहास कोर्ने विश्वास छ । उनले च्याम्पियनसिपमा एसियन एथलेटिक्स एसोसिएसनका ४५ सदस्यमध्ये धेरै देशका खेलाडी सहभागी हुने पनि बताए ।पुरुष र महिलाका सिनियर र जुनियर गरी व्यक्तिगत चार स्पर्धा समवोश गरिएको छ । व्यक्तिगत स्पर्धाकै नतिजाको आधारमा चारवटा टिम स्पर्धाको पनि निर्णय हुनेछ । सिनियरमा समान १० किलोमिटर, जुनियर (२० वर्षमुनि) तर्फ पुरुषमा ८ किमि र महिलामा ६ किमिको दौड हुनेछ । उक्त च्याम्पियनसिपको छैटौं संस्करण सन् २००१ मा गोकर्ण फरेस्ट रिसोर्टमै गरिएको थियो ।"
सतीपीपललाई गोर्खाली कप,गोरखा (कास) सातौं गोर्खाली रनिङ कपको उपाधि गोरखा नगरपालिका७ को सतीपीपल क्लबले जितेको छ । सतीपीपलले शनिबार हरमटारी क्लबविरुद्ध फाइनलमा ४० गोलको जित निकाल्यो । बिकी चाम्लिङ राईले ह्याट्रिक गरे । हरमटारी युवा क्लबको आयोजनामा भएको प्रतियोगिता विजेताले २ लाख २२ हजार २ सय २२ रुपैया र उपविजेताले १ लाख ११ हजार १ सय ११ रुपैयाँ पुरस्कार पाए । सेमिफाइनल पराजित पृथ्वी युवा क्लब र पालुङटारको खोप्लाङ एफसीले ५०५० हजार पुरस्कार पाएका छन् ।सर्वोत्कृष्ट खेलाडी हरमटारीका लक्ष्मण थापाले १५ हजार पाए । उत्कृष्ट गोलरक्षक सरोज तामाङ र उत्कृष्ट रक्षकमा साहिद चुनिए । दुवै विजेताका हुन् । १३ गोल गरेका खोप्लाङका सुमिन थापा सर्वाधिक गोलकर्ता भए । हरमटारीका सन्तबहादुर गुरुङ उत्कृष्ट मिडफिल्डर बने । उनीहरूले ७ हजार ५ सय पुरस्कार पाए । आयोजक हरमटारी क्लबका महासचिव किरण ढकालले प्रतियोगितामा १२ टिमको सहभागी रहेको बताए । विजेता खेलाडीलाई गोरखा नगरपालिकाका नगर प्रमुख कृष्ण राना र उपप्रमुख मसली माया थोकरले पुरस्कार वितरण गरे ।
न्यु डायमन्ड च्याम्पियन,"काठमाडौं (कास) आयोजक न्यु डायमन्ड युथ स्पोर्ट्स क्लबले वाग्मती प्रदेश न्यु डायमण्ड कप यू१८ खुला राष्ट्रिय महिला भलिबल च्याम्पियनसिपको उपाधि जितेको छ । डायमन्डले निर्माणधीन भलिबल कोर्टमा शनिबार फाइनलमा एभरेस्ट मावि बुटवललाई २५१९, २५२०, २१२५, २६२४ को सेटमा पराजित गरेको थियो ।च्याम्पियन डायमन्डले ५ लाख र एभरेस्टले २ लाख ५० हजार रुपैयाँ पुरस्कार पाए । तेस्रो भएको धादिङ स्पोर्ट्स क्लबले १ लाख तथा चौथो भएको ब्राइट फ्युचर मावि सलकपुर मोरङले ५० हजार पाए । शनिबारै धादिङले ब्राइट फ्युचरलाई २५१०, २५१३, २५६ ले हराएको थियो । डायमन्डकी जेनिशा विश्वकर्मा सर्वोत्कृष्ट खेलाडी र धादिङकी सजिना बुढाथोकी उदीयमान खेलाडी भए । उनीहरूले क्रमशः २० र १५ हजार जिते ।"
