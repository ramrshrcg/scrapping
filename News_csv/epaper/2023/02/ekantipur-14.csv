शीर्षक,विवरण
चिकित्सकसहित वीरका ९१ कर्मचारीलाई कारबाही सिफारिस,"उनीहरू परिवार नियोजन संस्थागत क्लिनिङ ललितपुर, भरतपुर अस्पताल, कोसी अस्पताल, बेनी अस्पताल म्याग्दी, मानसिक अस्पताल लगनखेल, जिल्ला अस्पताल बझाङ, जिल्ला अस्पताल बाजुरा, कागेश्वरी मनोहरा नगरपालिका, जिल्ला अस्पताल संखुवासभा, परोपकार प्रसूति तथा स्त्रीरोग अस्पताल, नवलपरासीको बुलिङटार प्राथमिक स्वास्थ्य केन्द्रका दरबन्दी कर्मचारी हुन् । लेखापाल रमेशप्रसाद ढुंगाना र सहसचिव ध्रुवराज पण्डितको भने जिल्ला समन्वय समिति उदयपुर र महिला बालबालिका तथा ज्येष्ठ नागरिक मन्त्रालयमा दरबन्दी छ । छानबिन समितिले संघीयता कार्यान्वयनसँगै २०७६ मा कर्मचारी समायोजन भई प्रतिष्ठानबाट अन्यत्र पदस्थापन भए तापनि नगएका स्टाफ नर्ससहित ३० जनाभन्दा बढी कर्मचारीको भुक्तानी भएको रकम असुलउपर र नियमविपरीत काजमा राख्ने पदाधिकारीलाई कानुनबमोजिम कारबाही गर्न स्वास्थ्य मन्त्रालयलाई निर्देशन दिन सकिने सुझाव दिएको छ । कर्मचारी समायोजन छल्न मेडिकल बोर्डबाट कडा रोग लागेको सिफारिस बनाई वीरमा बसेका कर्मचारीको हकमा पटकपटक कागजात माग गर्दा पनि उपलब्ध नगराएको र नियमित डाक्टरको निगरानीमा नबसेकालाई कानुनबमोजिम कारबाही गर्न पनि स्वास्थ्य र सामान्य प्रशासन मन्त्रालयलाई निर्देशन दिन सकिने प्रतिवेदन पेस गरेको छ । वीरका प्रशासन प्रमुख सागर मिश्रले स्वास्थ्य मन्त्रालयले दरबन्दी रहेको ठाउँमा जान निर्देशन दिएमा तत्काल समस्या समाधान हुने बताए । कतिपयले सोर्सफोर्स लगाएको पनि बसेका हुन सक्छन् तर धेरै कर्मचारीको व्यवस्थापन भइसकेको छ, उनले भने, कर्मचारी समायोजन नटुंगिँदा पनि समस्या भएको हो । उनका अनुसार केही अहेव अदालतबाट अन्तरिम आदेश लिएर बसेका पनि छन् । स्वास्थ्य मन्त्रालयका प्रवक्ता डा सञ्जयकुमार ठाकुरले भने अस्पतालको कामकारबाही प्रभावित नहोस् भनेर पठाएको दाबी गरे । नाम्स आफैंले शिक्षक तथा कर्मचारी नियुक्त र बढुवा गर्न सक्छ । यसका लागि अध्यक्ष र दुई जना सदस्यको सेवा आयोग रहने व्यवस्था छ । तर, आयोग २०७५ देखि पदाधिकारीविहीन छ । नाम्सका उपकुलपति प्राडा डीएन साहले कर्मचारी नियुक्ति गर्ने सम्पूर्ण प्रशासनिक अधिकार वीर र ट्रमाका प्रमुखलाई भएकाले नाम्सले कर्मचारीबारे केही भन्न नसकिएको बताए । हाल वीरमा नाम्सअन्तर्गतका स्वीकृति दरबन्दी ५ सय ६३ जना छन् । सामान्य प्रशासन मन्त्रालयअन्तर्गतका ६ सय ८७ जना कार्यरत छन् । राष्ट्रिय एड्स तथा यौन रोग निवारण केन्द्रमा दरबन्दी भए तापनि वीरमा कार्यरत डा सुरेन्द्रलाल श्रेष्ठले एमडी प्रोग्राम चलाउने कोही चिकित्सक नभएकाले नियुक्ति दिएको बताए । परोपकार प्रसूति तथा स्त्री रोग अस्पतालमा दरबन्दी भए पनि वीरमा कार्यरत अर्का डा किशोर मानन्धरले आफूलाई यसबारे केही थाहा नभएको प्रतिक्रिया दिए । कोसी अस्पतालमा समायोजन भए पनि वीरमा कार्यरत सिनियर अहेव दिनेशकुमार जयसवालले सामान्य प्रशासन मन्त्रालयले वीरमा खटाएपछि गएर काम गरेको बताए । अस्पतालमा बस्नुपर्ने छुट्टै अन्य विशेष कारण भने छैन, उनले भने । कडा रोग लागेको भनेर वीरमा बसेका डिल्लीराम खनालले आफूसँग सतर्कता केन्द्रले कुनै पनि स्वास्थ्य उपचारसम्बन्धी कागजात माग नगरेको दाबी गरे ।"
सत्ता साझेदार र प्रतिपक्षसँग समानान्तर संवादमा दाहाल,"(काठमाडौं)राष्ट्रपति निर्वाचनको मिति नजिकिँदै गर्दा प्रधानमन्त्री एवं माओवादी केन्द्रका अध्यक्ष पुष्पकमल दाहालले सत्ता साझेदार दल र प्रतिपक्षी दलहरूसँग समानन्तर संवाद अगाडि बढाएका छन् । आफ्नो सरकारको सुरक्षालाई केन्द्रमा राखेर नयाँ राष्ट्रपति चयन गर्न प्रधानमन्त्री दाहाल समानान्तर संवादमा लागेका हुन् । फागुन २५ मा हुने राष्ट्रपति निर्वाचनमा माओवादी निर्णायक छ । एमालेलाई राष्ट्रपति दिने समझदारी गरेर गत पुस १० मा प्रधानमन्त्री दाहालले प्रतिपक्षमा रहेका कांग्रेस, एकीकृत समाजवादीलगायत दलबाट समेत विश्वासको मत पाएपछि राष्ट्रिय सहमतिको विषय उठाउँदै आएका छन् । कांग्रेस पनि राष्ट्रपति निर्वाचनमा आफ्नो उम्मेदवारलाई माओवादीको मत प्राप्त हुने विश्वासमा छ । दाहालका अभिव्यक्ति र पछिल्लो समय कांग्रेससँग बढ्दो निकटताले एमाले अध्यक्ष केपी शर्मा ओली असन्तुष्ट छन् । तर एमालेका लागि दाहालसँगको सहकार्यबाहेक विकल्प तत्काल देखिएको छैन । प्रधानमन्त्री दाहालले भने विगतमा शीतलनिवास र बालुवाटारबीच तिक्तता हुँदा कार्यकारी प्रमुखलाई समस्या भएको बुझाइ र अनुभवका आधारमा यसपालि पार्टी नेतृत्वप्रति उत्तरदायी रहने राष्ट्रपति नहोस् भन्ने चाहेका छन् । त्यही कारण उनले बहुपक्षीय रणनीतिअन्तर्गत सत्तापक्ष र प्रतिपक्षी दलसँग संवाद गरिरहेको निकट स्रोतले जनाएको छ । दुवैतिर संवाद गर्दा एमाले र कांग्रेस बाध्य भएर आफ्नो प्रस्तावमा आउने दाहालको बुझाइ छ । दाहालले आफ्नो पहलमा राष्ट्रिय सहमतिबाट राष्ट्रप्रमुख चयन भएको सन्देश पनि दिन चाहेका छन् । यसरी राष्ट्रपति चयन हुँदा बालुवाटार र शीतलनिवासबीच टकराव नहुने र यसले कार्यकारी प्रमुखलाई सहज हुने उनको बुझाइ छ । सबै दलको सहमतिमा बनेको राष्ट्रपतिले संवैधानिक मर्यादा नमिच्ने भएकाले संसद्को पूर्ण कार्यकाल सम्भव हुने र संक्रमणकालीन न्याय प्रक्रिया टुंग्याउन सहज हुने पनि दाहालको विश्लेषण छ । प्रतिपक्षी दलहरूको समेत सहमतिमा राष्ट्रपति बनाउन सके एमालेमाथिको निर्भरता कम हुने र सरकारको काम आफ्नै तरिकाले अघि बढाउन सकिने पनि प्रधानमन्त्री दाहालको बुझाइ छ । राष्ट्रिय सहमतिमा राष्ट्रपति चयन गर्दा प्रधानमन्त्रीलाई धेरै अनुकूलता हुन्छन् । एमालेमाथि भर पर्नुपर्ने बाध्यता हट्छ । एमालेले दबाब दिँदा पनि सरकारको समर्थनका लागि विकल्प भइरहन्छ, दाहाल निकट एक नेताले भने । उनका अनुसार विश्वासको मत दिएको कांग्रेससँग सम्बन्ध बिगार्ने पक्षमा प्रधानमन्त्री दाहाल छैनन् । दाहाल साढे दुई वर्षको कार्यकाल सुरक्षित गर्ने वा सके अझै बढाउने रणनीतिमा पनि रहेको ती नेताले बताए । पहिलो, साढे दुई वर्ष एमालेले दिएकै छ । त्यसलाई सुरक्षित गर्दै समय बढाउन सकिन्छ कि भन्ने रणनीतिमा पनि उहाँ हुनुहुन्छ, उनले भने, दोस्रो, भोलि कुनै बेला संवैधानिक परिषद्मा हुन सक्ने समस्याको आकलन पनि छ । त्यसकारण त्यस्तो कुनै परिस्थितिमा सिफारिस भएका जुनसुकै नाम पनि राष्ट्रपतिबाट सदर नभइदियोस् भन्ने चाहना अलि बढी देखिन्छ । ओली नेतृत्वको उच्चस्तरीय राजनीतिक संयन्त्रको बैठक बस्नु अघिल्लो दिन माघ २६ मा प्रधानमन्त्री दाहाललाई भेट्न कांग्रेस महामन्त्री गगन थापा बालुवाटार पुगेका थिए । थापाले दाहाललाई त्यसअघि पनि भेटेका थिए । त्यसपछि शुक्रबार साँझ बालुवाटारमा दाहाल र देउवाबीच भेटवार्ता भएको थियो । माओवादीका उपमहासचिव जनार्दन शर्मा, शक्ति बस्नेतलगायत नेता पनि कांग्रेससँग संवादमा छन् । एमाले अध्यक्ष ओलीसँग भने दाहाल आफैं संवादमा छन् । उनीहरूबीच बाक्लै संवाद भइरहेको छ । दाहालले एकीकृत समाजवादी र जनता समाजवादी पार्टीका नेतासँग पनि संवाद गरिरहेका छन् । प्रधानमन्त्री दाहालका प्रमुख राजनीतिक सल्लाहकार हरिबोल गजुरेल माओवादीले राष्ट्रिय सहमतिको प्रस्ताव अघि सारेकाले सबै पक्षसँग संवाद हुनुलाई अन्यथा सोच्न नहुने बताउँछन् । राष्ट्रिय सहमतिको प्रस्ताव जसले ल्याउँछ, उसले सबै पक्षसँग संवाद गरिराखेको हुन्छ, उनले भने, अहिले घटनाक्रमले हामी सबैलाई राष्ट्रिय सहमतिको नजिक ल्याइदियो । विगतमा राष्ट्रिय सहमति नहुँदा ठुल्ठूला दुर्घटना भए । त्यसकारण सबै पक्षसँग संवाद हुनु स्वाभाविक हो । अडान सबैका छन्, के हुन्छ हेरौं । एमाले उपाध्यक्ष सुवास नेम्वाङले सत्तापक्ष र प्रतिपक्ष निरन्तर सम्पर्क रहनुलाई अन्यथा मान्न नहुने बताए । सत्तापक्ष र प्रतिपक्ष निरन्तर कुराकानी हुनु लोकतन्त्रको सुन्दर पक्ष हो, उनले भने, सत्तापक्ष र प्रतिपक्ष नेताको भेटघाट हुँदैमा गठबन्धन तलमाथि हुन्छ भन्नु गलत हो । किन कसैले गठबन्धन भत्किन्छ भनेर मिति तोक्छन् ? मैले बुझेको छैन । मंसिर ४ को जनादेश एकले अर्कालाई निषेध गर्ने नभएको समेत उनले उल्लेख गरे । प्रधानमन्त्री दाहालले कांग्रेस सभापति देउवा भेट्नु अचम्मको कुरा होइन, उनले थपे, लोकतन्त्रमा सत्तापक्ष र प्रतिपक्ष निरन्तर सम्पर्कमा हुनुपर्छ ।प्रधानमन्त्री दाहालसँग बुधबार भेटवार्ता गरेका एकीकृत समाजवादीका सम्मानित नेता झलनाथ खनालले आफूहरूबीच राष्ट्रपति निर्वाचनका सन्दर्भमा पनि कुरा भएको जानकारी दिए । कांग्रेस एमालेलाई नचाहने र एमाले कांग्रेसलाई नचाहने भनेपछि तेस्रो शक्तिबाट राष्ट्रपति आउने सम्भावना छ, उनले भने, पात्र को भनेर छान्ने फेरि यिनै ठूला पार्टीले हो । प्रधानमन्त्रीलाई भेट्दा उहाँको कुरा राम्रै थियो । राष्ट्रिय सहमति हुन सके राम्रो हो । निकटहरूका अनुसार प्रधानमन्त्री दाहाल र एकीकृत समाजवादीका अध्यक्ष माधवकुमार नेपाल लगातार संवादमा छन् । उनीहरूबीच बिहीबार पनि भेटवार्ता भएको थियो । दाहालले जसपा अध्यक्ष उपेन्द्र यादवसँग पनि संवाद गरेका छन् । नेता नेपालले शनिबार एक कार्यक्रममा राष्ट्रपतिको निर्वाचनपछि नयाँ राजनीतिक परिवेश बन्ने दाबी गरेका थिए । देश नयाँ परिवेशमा पुग्दै छ । अहिले सबैतिर राष्ट्रपति पदको चर्चा छ । म राष्ट्रपति हुने भएँ भनेर मान्छेहरू दंग परेका छन्, उनीहरूलाई दंग पारिएको छ, उनले भनेका थिए, सबैलाई राष्ट्रपति पद दिइएको छ । कोको सेन्टिफ्ल्याट खाने हुन् थाहा छैन । यो मैले संकेत मात्रै गरेको हो । कांग्रेस महामन्त्री विश्वप्रकाश शर्माले प्रधानमन्त्री दाहाल आफैंले राष्ट्रिय सहमतिको विषय अघि सारेको उल्लेख गर्दै परिस्थिति त्यही दिशामा जाने दाबी गरे । नेपालको पहिलो राष्ट्रपतिमा कांग्रेसबाट उम्मेदवार भएर रामवरण यादवले जित्नुभयो । त्यो बेला प्रधानमन्त्री प्रचण्ड नै हुनुहुन्थ्यो । कांग्रेस प्रमुख प्रतिपक्षी दल थियो, अहिले जस्तै, उनले भने, गएको निर्वाचनबाट संसद्मा कांग्रेस प्रमुख दल छ । हामीसँग १६ हजार र एमालेको १५ हजार मतभार छ । तर निर्णायक भनिएका दल, प्रधानमन्त्री आफैंले राष्ट्रिय सहमतिका साथ जानुपर्छ भन्ने दृष्टिकोण राखेको सुनिन्छ । त्यसकारण अघिल्लो संसद्को अनुभवका आधारमा राष्ट्रपतिको भूमिका, तत्कालीन सरकारको नेतृत्व गरेको एमालेको भूमिकाको अनुभवको जगमा राष्ट्रपतिलाई सन्तुलनको केन्द्रमा राखेर बन्नुपर्छ भनेर प्रधानमन्त्री आफैंले भन्नुभएको छ । शर्माले प्रधानमन्त्री दाहाल र कांग्रेस नेताहरूबीच संवाद भए पनि ठोस सहमति भइनसकेको बताए । कुनै न कुनै ढंगमा प्रधानमन्त्री पिँजडाको मनोविज्ञानमा हुनुहुन्छ । उहाँले सहज महसुस गर्ने वातावरण चाहनुभएको छ, उनले थपे, तेस्रो दलले प्रधानमन्त्री, दोस्रो दलले सभामुख पाएकाले अब पहिलो दलले राष्ट्रपति पाउँदा सन्तुलन हुन्छ । यसका लागि आन्तरिक रूपमा मनोविज्ञान विकसित भइरहेको छ । अब त्यही दिशामै जान्छ ।"
ह्याप्पी भ्यालेन्टाइन्स डे,"भ्यालेन्टाइन्स डे । करिब एक दशक जति भयो, युवायुवतीले पर्व वा चाडकै रूपमा यसलाई मनाउन थालेको ।हुन त माया गर्नेहरूका लागि एउटा दिनले मात्रै के हुन्थ्यो र ? अनि, साइत वा दिवस नै किन चाहियो र ? तर अवसर वा बाहना खोज्नेहरूलाई पनि त चाहियो केही । त्यसैले त एकले अर्कालाई माया दर्शाउने अवसार वा भनौं पर्वकै रूपमा विकसित भएको छ, भ्यालेन्टाइन्स डे पछिल्लो समय ।प्रेम गर्न र डेटिङ जान केवल भ्यालेन्टाइन्स डे नै पर्खेर नबस्ने भए पनि युवायुवतीले यसलाई विशेष पर्वका रूपमा मनाउन थालेका छन् । जोडी हुनेलाई त सेलिब्रेट गर्ने दिन त भइहाल्यो । भ्यालेन्टाइन डेको दिन राखेको प्रस्ताव सफल हुन्छ भन्ने विश्वास भएकाले पनि पछिल्लो समय यसै दिन प्रपोज गर्नेहरू थपिएका छन् । कतिपयले त यही दिनमा प्रपोज गरेर जोडी पनि चुन्छन् ।रोम सम्राट् क्लाउडियस द्वितीयले आफ्ना सैनिकलाई प्रेमका लागि बन्देज लगाएका थिए । तर सम्राट्को आदेशविपरीत पादरी सन्त भ्यालेन्टाइनले प्रेमीप्रेमिकाललाई विवाह गराइदिएपछि उनको सन् २६९ मा हत्या गरिएको थियो । त्यसको सम्झनास्वरूप भ्यालेन्टाइन्स डे पर्वका रूपमा संसारभर लोकप्रिय भएको हो ।काठमाडौं पनि पछिल्लो समय यसको माहोलले छपक्कै छोप्न लागेको छ । सरकारले सार्वजनिक बिदा नदिए पनि अधिकांशले भ्यालेन्टाइन्स डे मनाउन सहरमा साँझपख चहलपहल निकै बढ्छ । फेब्रुअरी १४ नजिकिँदै गर्दा नै काठमाडौं, पोखरा र चितवनलगायत देशका प्रमुख सहरका रेस्टुरेन्ट, बार र होटलले कुनै न कुनै अफर ल्याउनुपर्ने नै भएको छ ।नयाँ सजावट त झन् अपरिहार्य नै भएको छ । जसका कारण रेस्टुरेन्ट, क्याफे, इटरी हाउस, कफी सपहरूले सजावट निकै आकर्षक बनाउने गर्छन् । ती स्थानमा प्रेम जनाउने संकेत, चिह्न, बेलुन, रिबन राखिन्छ । अनि, त्यो दिन गीत पनि सकभर मायापिरतीकै बजाइन्छ । कतिपयले त उपहार पनि राख्न थालेका छन् ।पछिल्ला वर्ष अंग्रेजी, नेपाली नयाँ वर्ष, क्रिसमस, विकेन्डजस्तै भ्यालेन्टाइन्स डे पनि एउटा यस्तो पर्व भइदियो, जसले सहर बजारको रौनक फेरिदिने मात्रै होइन, व्यापार व्यवसायमा पनि योगदान पुर्याउन थाल्यो । भर्खर वैवाहिक जीवनमा बाँधिएका जोडीका त अझ घुमघाम र हनिमुनका लागि मुख्य अवसर बन्ने गरेको छ यो । अझ भनौं, नयाँ जोडीका लागि नयाँ उमंग थप्ने दिन हो फेब्रुअरी १४ ।भ्यालेन्टाइन्स डेको छेको पारेर काठमाडौं बाहिर घुम्न जानेहरूका लागि भने पोखरा र चितवन प्रमुख गन्तव्यका रूपमा विकास भएका छन् । सौराहामा त डेढ दशक भइसक्यो भ्यालेन्टाइन्स डेलाई साइत पारेर फुड फेस्टिभल आयोजना गर्न थालिएको । त्यस्तै, पोखराका लेकसाइड, फेवाताल, बेगनासताल, सराङकोट, विश्वशान्ति स्तूपलगायतका स्थानमा गएर प्रेमिल जोडीहरू रमाउने गर्छन् । यी स्थानमा त भ्यालेन्टाइन आउनु साताअघिदेखि नै चहलपहल सुरु भइसकेको हुन्छ ।भ्यालेन्टाइन्स डेको यहाँहरू सबैमा हार्दिक शुभकामना ।"
माया दर्शाउन उपहार,"(काठमाडौं) दुई वर्षयता प्रेम सम्बन्धमा छिन्, टीना शाही । भ्यालेन्टाइन सप्ताहका सातै दिन उनका लागि विशेष दिन हुन् । उनी आफ्नो गच्छेले भ्याएअनुसारको गिफ्ट किनेर प्रेमीलाई दिने गर्छिन् । यो पालि उनले कम्बो गिफ्ट मगाएकी छन्, जसमा विभिन्न गिफ्ट एकै बक्समा छन् । २३ वर्षीया टीना भन्छिन्, उसलाई मनपर्ने चीजहरू मात्र समेटेर गिफ्ट तयार पार्न लगाएको छु । उसलाई मन पर्छ होला ।आज भ्यालेन्टाइन्स डे । अर्थात्, प्रेमको उत्सव । धेरैले आफ्ना प्रियजनहरूलाई सुन्दर उपहार दिने सोच बनाएका होलान् । उपहार केवल वस्तु मात्र होइनन्, तिनीहरूले माया अभिव्यक्त गरिदिन्छन् र मायालु भावना पनि जगाइदिन्छन् । सम्बन्ध प्रगाढ बनाइदिने पुलको काम गरिदिन्छन् ।भ्यालेन्टाइन्स डेकै छेकोमा गिफ्टहरूको फोटो तथा भिडियोसहितका फेसबुक तथा इन्स्टाग्राम पेज छ्यापछ्याप्ती भेटिन्छन् । पसलमा गएर खरिद गर्नुभन्दा अनलाइनबाटै गिफ्ट अर्डर गर्नेहरू बढेका छन् पछिल्लो समय । सामान्यतया फूल, चकलेट, टेड्डी सबैले मन पराएका गिफ्ट हुन् । त्यसबाहेक अहिले पर्सनलाइज्ड (आफूले अर्डर गरेर बनाउन दिएको) गिफ्ट बढी रुचाइएको पाइन्छ । विशेषगरी १८ देखि ४० वर्ष उमेरसम्मकालाई टार्गेट गरी गिफ्टहरू तयार पार्ने गरिएका छन् । भ्यालेन्टाइन्स साताभर विभिन्न उपहार दिने ट्रेन्ड चलेसँगै अनलाइन पेजहरू पनि व्यस्त रहन्छन् । आकर्षक प्याकेजिङका साथ उपलब्ध यी गिफ्टहरूमा नलोभिने को होला र ?पर्स, चकलेट्स, फूल, प्लान्ट, पर्फ्युम, ज्वेलरी, कपल रिङ, कि चेन, टेड्डी, कुसन, मग, कपल ब्रासलेट, केक सबैभन्दा बढी रुचाइएका गिफ्टमा पर्ने गरेका छन् । द ट्राभल ट्रक अफिसियल पेजकी सञ्चालक अदिति र आदित्य बुब्नालाई भ्यालेन्टाइन्स डे आएसँगै ग्राहकहरूको अर्डर पुर्याउन भ्याइनभ्याई छ । यो गिफ्ट अग्रिम बुकिङ प्याक भइसकेका छन् । विराटनगरबाट व्यापार सम्हाल्दै आएकी उनलाई देशभरबाट अर्डर आउने गर्छन् । गिफ्टहरू बढी बिक्री हुने पिक सिजन रहेको बताउँदै अदिति भन्छिन्, कपल वालेट, चकलेट, लकेट, फूल, फोन कभर धेरै रुचाइएका गिफ्टहरू पर्छन् । ८० प्रतिशत गिफ्टहरू पर्सनलाइज्ड हुन्छन् । उनले युवाहरूले विशेष गरी क्युट खालका गिफ्ट रुचाउने बताइन् । यी गिफ्टका अर्डर ९० प्रतिशत इन्स्टाग्रामबाट आउने उनले बताइन् । अर्डर गर्नेमा ६० प्रतिशत युवतीहरू हुन्छन् । नाम कुँदिएको बोतल, पर्स, ह्यान्ड ब्याग, मग, पर्फ्युम, लकेट, किचेन, पाइजामा सेट्स, टेडी बियर, पासपोर्ट कभर, टोट ब्याग, बिन ब्याग, फ्रेम पनि ग्राहकको रोजाइमा पर्ने गरेका छन् । भ्यालेन्टाइन सप्ताहमा दिनकै सयभन्दा बढी अर्डर आइरहेका छन् । यी गिफ्टहरूको मूल्य २ हजारदेखि ११ हजारसम्म छ । पसलमा गिफ्ट रोज्ने झन्झट पनि भएन । विभिन्न प्रकारका गिफ्टहरू एकै ठाउँमा भेटिने भएकाले माग बढी हुन्छ, उनले भनिन् ।गिफ्ट कार्ट नेपाल का प्रदीप नेपालले नाम लेखिएका गिफ्टको माग बढी रहेको बताए । नाम तथा फोटो प्रिन्ट गरिएको गिफ्ट बढी जान्छ । सामानमा आफ्नो नाम भएको देख्दा माया लाग्ने रहेछ, विशेष महसुस गराउँछ, उनले भने । भ्यालेन्टाइन्स डेका बेला सबैभन्दा बढी बुकेहरू बिक्री हुने प्रदीपको भनाइ छ । त्यसैगरी नाम लेखिएको कपल वालेटको अघिपछि पनि धेरै माग आउने गरेको छ । गिफ्ट कार्टमा एक हजार पाँच सयदेखि पाँच हजार मूल्यका गिफ्टहरू पाइन्छन् । यी गिफ्ट विशेष गरी टिनएजर तथा युवालाई लक्षित गरी बनाइएको उनले बताए । उनका अनुसार विभिन्न अवसरपिच्छे विभिन्न गिफ्ट कम्बो लन्च गरिन्छन् । उदाहरणका लागि केटीका लागि बनाइएको गिफ्ट कम्बोमा पर्स, चस्मा, लिपिस्टक, आइस्याडो, क्लिप, लकेट, हेयरब्यान्ड, चकलेट, गुलाब, कप, बोटल, पर्फ्युम, किरिङ आदि समेटिएको हुन्छ । चकलेट चोकोमरी की सञ्चालक शैली डंगोलले भ्यालेन्टाइन्स डेका बेला ग्राहकहरूको ढोकासम्म चकलेटको अर्डर पुर्याउन भ्याइनभ्याई भइरहेको बताइन् । ५० भन्दा बढी भेराइटीका चकलेट यहीं नेपालमै बनाइने उनको भनाइ छ । उनका अनुसार अरू बेला अर्डर आउने भए पनि भ्यालेन्टाइन सप्ताह व्यस्त हुने समय हो । झन् चकलेट डे मा त अर्डर निकै नै आउँछ । सप्ताहभर चार सयभन्दा बढी अर्डर आउने अपेक्षा छ, उनले भनिन्, हामीकहाँ ६ सयदेखि ४ हजार २ सयसम्मका चकलेट बक्सहरू पाइन्छन् । ती सबै हामी नै बनाउँछौं । उनीकहाँ सबैभन्दा रुचाइएका चकलेट ट्रफल्स, ब्राउन्टी, बनबन आदि हुन् । यी चकलेट ग्राहकको फ्लेभरको अर्डरअनुसार बनाइन्छ । चकलेट चोकोमरीमा विभिन्न मेसेजसहितका चकलेट बक्स उपलब्ध छन् । जस्तै कसैलाई फकाउन आई एम सरी लेखिएको होस् वा माया अभिव्यक्त गर्न आई लभ यू लेखिएको चकलेट । मेसेजसहितका चकलेटले भावना जोडिने शैलीको भनाइ छ ।सिस्टर्स डट डीआईवाई पेज सञ्चालन गर्दै आइरहेका अस्मिता र अनिता भुसाल घरमै हातैले गिफ्टका आइटम बनाउने गर्छन् । उनीहरूले भ्यालेन्टाइन्स डेका लागि स्याडो बक्स, मेसेज इन अ बोटल, चकलेट जार हरू बनाएका छन् । जसमा मेसेज इन अ बोटल सबैभन्दा बढी रुचाइएको छ । अस्मिताका अनुसार भ्यालेन्टाइन्स डे पिक सिजन नै हो । उनीहरूले पोहोर साल यी सामान बेचेरै १ लाखको कारोबार गरेका थिए । उनीहरूले बर्थडे, एनिभर्सरी, अन्नप्रासनलगायतका ब्यानरहरू बनाउने गरेका छन्, जुन निकै रुचाइएको छ । ह्यान्डमेड मन पराउनेले मगाउनुहुन्छ । टाढा भएका प्रियजनलाई दिन मेसेज लेखिएको बोतल रुचाइएको छ, अस्मिताले भनिन् ।केक पनि कुनै समारोहमा छुटेको देखिँदैन । जन्म दिन तथा कुनै शुभ कार्यमा मात्र नभई भ्यालेन्टाइन डेमा विभिन्न खालका केकहरू खुबै रुचाएको बताउँछिन् द यारा बेकरी की आकृति श्रेष्ठ । आकृतिका अनुसार युवाहरूले खासगरी साना केक बढी मन पराउने गरेका छन् । जसमा पर्छ बेन्टो केक । देख्दै क्युट र हेर्दा पनि चिटिक्क । सानो केक र बुकेको कम्बो धेरैले रुचाएको उनले बताइन् । भन्छिन् सानो खालका केकहरू रुचाउनुभएको छ । जोडीहरूले नै मगाउने भएकाले यो केक दुवैलाई पुग्छ र खेर पनि जाँदैन ।"
प्रेमिल बन्यो पोखरा,"(गण्डकी) झिलिमिली सडक, संगीतका सुमधुर धुन । उत्साहजनक भीड । कोही गुलाब बेच्न त कोही हातमा गुलाब लिएर मन्द मुस्कानसाथ हिँडिरहेका जोडी । अस्ताउँदो घामले फेवातालमा बिछ्याएको पहेंलो च्यादरलाई पृष्ठभूमिमा पारी अँगालिएर फोटो खिचिरहेका प्रेमीप्रेमिका । छचल्किरहेको ताल हेर्दै दुबोमा सुस्ताइरहेका देखिन्छन् कोही । सोमबार साँझ फेवा किनार पुग्दा वातावरण प्रेममय देखिन्थ्यो । यही परिवेशमा भ्यालेन्टाइन्स डे (प्रेम दिवस) मनाउन आसपासका मात्र होइन, काठमाडौं, चितवन, बुटवलसम्मका जोडी आइपुग्छन् पोखरा । फेवा किनारका रेस्टुरेन्ट, फुटट्र्याक, बार, क्लब भरिन्छन् प्रेमिल जोडीले । ठेलमठेल हुन्छ उपस्थिति । यिनैमध्येका एक हुन्, काठमाडौंबाट आएका केबल रिसाल । श्रीमती युकी पौडेलसँग २ दिन पोखरामा बस्ने योजना बनाएका छन् ३५ वर्षीय रिसालले । दैनिक कामका कारण बाहिर गइराख्ने मौका मिल्दैन, यस्तै इभेन्ट्समा जाने हो । रिफ्रेस पनि हुने र सम्बन्ध पनि मजबुत हुने हुँदा इभेन्टहरूमा बाहिर गइराख्छौं, उनले भने । काठमाडौं बाहिर भ्यालेन्टाइन्स डे मनाउन रिसाललाई पोखरा सहज लाग्छ । रिसाल सडक महोत्सव तथा पोखराका अरू कार्यक्रमहरूमा पनि सकेसम्म पोखरा आइपुग्छन् । पोखरा आउँदा सबैभन्दा बढी उनले प्याराग्लाइडिङ गर्न रुचाउँछन् । डुंगा सयर गर्न पनि उनलाई कम्ता रमाइलो लाग्दैन । कुनै ठाउँ गएर मात्र अनुभव हुँदैन, म आफैं डुंगा लिएर सयर गर्न मन पराउँछु, फेवा किनारमा भेटिएका उनले सुनाए । भ्यालेन्टाइन्स जस्ता दिवसहरू सम्बन्धलाई प्रगाढ बनाउन सहयोग गर्ने भएकाले उनी पोखरा आएका हुन् । कुनै उपहार दिनुले केही समयका लागि याद हुने भए पनि यस्ता दिवसमा कतै गएर घुम्दा सम्बन्धमा वर्षौं याद रहने उनको अनुभव छ । क्षणिक याद रहनेभन्दा लामो समयसम्म याद रहने गरी घुम्न ठीक लाग्छ, घुम्नु भनेको याद रहिरहने उपहार हो भन्ने मान्छु, उनले थपे । रिसालले पोखरा घुम्न आउनका लागि पहिले नै कोठा बुक गरिसकेका थिए । पोखरामा विवाहित जोडीसँगै प्रेम जोडी धेरै देखिन्छन् । लेकसाइड, सराङकोट, काहुँ धरहरा, पुम्दीकोट, रूपाकोट उनीहरूका लागि खास ठाउँ हुन् । बाहिर खुलेर घुम्न निस्कँदा परिवारका सदस्यले देख्ने डरले उनीहरू भीड नहुने ठाउँ रुचाउँछन् । पोखराका नारायण बराल भ्यालेन्टाइन्स डेका दिन घुम्ने, खाजा खाने योजना बनाएका छन् । लेकसाइड, पामेजस्ता भीड हुने ठाउँभन्दा काहुँ धरहरा आफूलाई सहज लाग्ने गरेको उनले बताए । पोखराका मात्र होइन, अन्य स्थानका जोडीहरू पनि भ्यालेन्टाइन्स मनाउन आउँछन् यहाँ । जसका कारण लेकसाइडका होटल र रेस्टुरेन्ट व्यवसायी पनि उत्साहित छन् । भ्यालेन्टाइन्स डेका लागि पोखराका होटल, क्लब, रेस्टुरेन्टले प्याकेज छुट पनि दिन लागेका छन् । कलाकारहरू निम्त्याएर जोडीका लागि सांगीतिक माहोल बनाउन लागिएको छ । डुंगा रेस्ट्रोले तृष्णा गुरुङको शो राखेको छ भने ट्रेजर लाउन्जले द इलिमेन्ट्स ब्यान्ड को प्रस्तुति । भ्यालेन्टाइन साँझका लागि किंग्स लाउन्जमा राजु लामा, रोलिङ स्टोनमा नरेन लिम्बूलाई बोलाइएको छ । यस्तै पोखरामा ओपन हाउसले जोडीहरूका लागि गिफ्ट ह्याम्पर दिने जनाएको छ । हालै खुलेको क्याट वाक क्लबले जोडीहरूका लागि निःशुल्क प्रवेशको अफर दिएको छ । पोखरा लेकसाइडस्थित होटल ल्यान्डमार्कका सञ्चालक राजु पाण्डेले भ्यालेन्टाइन्स डेका कारण व्यापार बढेको बताउँछन् । भ्यालेन्टाइन अघि होटलमा दैनिक १७१८ कोठा बुकिङ हुने गरेकामा भ्यालेन्टाइनमा ७० वटा कोठा बुक भइसकेका छन् । रेस्टुरेन्ट एन्ड बार एसोसिएसन (रेवान) पोखराका उपाध्यक्ष विश्व पौडेल भ्यालेन्टाइनका दिन रेस्टुरेन्टमा अकुपेन्सी बढ्नेमा आशावादी छन् । स्टार्टर, मेन कोर्स, डेसर्ट सबैमा आकर्षक प्याकेज छन्, अघिल्ला वर्ष कोरोनाले असर पुग्यो, अहिले राम्रो हुने देख्छु, उनले भने । होटल संघ पोखराका अध्यक्ष लक्ष्मण सुवेदीले यस वर्ष भ्यालेन्टाइन्स डेका लागि विदेशी पर्यटक धेरै नआएका भए पनि आन्तरिक पर्यटकले आशावादी रहेको बताए ।"
भ्यालेन्टाइनको हत्या,सन् २६९ मा आजकै दिन (फेब्रुअरी १४) मा रोमन क्याथोलिक चर्चका सन्त भ्यालेन्टाइनको हत्या भएको थियो । रोम सम्राट् क्लाउडियस द्वितीयले आफ्ना सैनिकलाई प्रेम र विवाहका लागि बन्देज लगाएका थिए । तर त्यसलाई उल्लंघन गर्दै भ्यालेन्टाइनले प्रेममा परेका जोडीको बिहे गराइदिएका थिए । जसका कारण भ्यालेन्टाइनलाई प्रेमीहरूका सन्त का रूपमा चिनिने गरिएको थियो । सम्राट्को आदेश उल्लंघन गरेको थाहा पाएलगत्तै उनी पक्राउ परेका थिए । त्यसपछि भ्यालेन्टाइनलाई जेल सजाय र चरम यातना दिइएको थियो । पछि क्लाउडियसले उनको हत्या गरेका बताइन्छ । त्यसताका इटालीको टेर्नी सहरका विसफ रहेका भ्यालेन्टाइन रोमको बाहिरी क्षेत्रमा मारिएका थिए । सन् ४९६ मा उनलाई पोप गेलासियस प्रथमले उनका सत्कार्यहरू भगवान्ले स्वीकार गरेका भन्दै सहिद घोषणा गरेका थिए । त्यसयता फेब्रुअरी १४ लाई भ्यालेन्टाइन्स डे (प्रेम दिवस) का रूपमा मनाउन थालिएको हो । जुन १४ शताब्दीदेखि विश्वव्यापी बनेको हो ।
सरकारसँग छैन अपराधको एकीकृत अभिलेख,"(काठमाडौं)सरकारले अपराधको एकीकृत अभिलेख प्रणाली व्यवस्थित नगर्दा फौजदारी अभियोगमा दोषी ठहर भएका र अदालत तथा अन्य अर्धन्यायिक निकायमा मुद्दा खेपिरहेका व्यक्ति सार्वजनिक लाभको पदमा पुग्ने गरेका छन् । कुनै व्यक्तिलाई सार्वजनिक लाभको पदमा लानुअघि पृष्ठभूमि अध्ययन गर्ने चलनसमेत छैन । अपराधको अनुसन्धान र अभियोजन (मुद्दा दायर) का लागि सरकारी वकिलको कार्यालय, नेपाल प्रहरी, अख्तियार दुरुपयोग अनुसन्धान आयोग, सम्पत्ति शुद्धीकरण अनुसन्धान विभाग, राजस्व अनुसन्धान विभाग, भन्सार विभाग, अध्यागमन विभाग, वन र निकुञ्ज, जिल्ला प्रशासन कार्यालयलगायत दर्जनभन्दा बढी निकाय छन् । उनीहरूले मुद्दाको अनुसन्धान र अभियोजन आआफ्नै ढंगले गर्छन् । अर्को निकायले नमाग्दासम्म विवरण सम्बन्धित निकायमा मात्र सीमित हुन्छ । नेपाल प्रहरीले एक दशकअघि तत्तत् निकायले तोकिएका सर्त र बन्देजभित्र रहेर पहुँच पाउने प्रविधिमा आधारित प्रणाली विकास गर्न गृह मन्त्रालयमा प्रस्ताव गरको थियो । तर प्रहरीको उक्त प्रस्ताव कार्यान्वयन नै भएको छैन भने त्यस्तो अभिलेखका लागि छुट्टै संयन्त्र बनाउन पनि सरकारले पनि चासो दिएको छैन । गम्भीर किसिमका सूचना र अभिलेखमा विभिन्न निकायलाई पहुँच हुने गरी प्रणाली विकास गर्दा गोपनीयता भंगको जोखिम रहन्छ । तर त्यसको प्रयोगसम्बन्धी सर्त र बन्देज राखेर तोकिएका अधिकारीलाई मात्र जिम्मेवार बनाएर सञ्चालन गर्न सकिन्छ । यो विकल्पमा राज्यका निकाय तत्पर देखिएका छैनन् ।अदालत र अर्धन्यायिक निकायमा मुद्दा खेपिरहेका, अनुसन्धानको दायरामा रहेका, दोषी ठहर भई सजाय भुक्तान गरिरहेका तथा फरार सूचीमा रहेका व्यक्ति तथा विगतमा सजाय भुक्तान गरेकाको एकीकृत विवरण राख्ने निकाय नबन्दा अपराधमा संलग्न व्यक्तिले लाभ लिइरहेका छन् । एउटा निकायले अनुसन्धान र अभियोजन गरेका व्यक्ति अर्को निकायबाट सार्वजनिक लाभको पदमा पुग्ने गरेका छन् । १३ वर्षअघिको कुटपिट र आगजनीको घटनामा अदालतबाट दोषी ठहर भई कैद र जरिवाना भुक्तान गर्न बाँकी अरुण चौधरी प्रतिनिधिसभा सदस्य बनेपछि मात्र हालै पक्राउ परेका छन् । नागरिक उन्मुक्ति पार्टीका तर्फबाट कैलाली२ मा उम्मेदवारी दर्ता गर्दा नै निर्वाचन आयोगले पृष्ठभूमि केलाइदिएको भए पनि उम्मेदवार बन्नै पाउने थिएनन् । चुनाव जितेको दुई महिनापछि माघ १९ मा उनी बाँकेबाट पक्राउ परे । कैलालीको लम्कीमा २०६६ भदौ ३ मा भएको निजी सवारी आगजनीसम्बन्धी घटनामा अदालतबाट २०७० वैशाख ९ मा दोषी ठहर भई ६ महिना कैद र ८ लाख १९ हजार ४ सय २३ रुपैयाँ बिगो सजाय पाएका चौधरीलाई निर्वाचन अघिसम्म प्रहरी र अदालत प्रशासनले अनदेखा गरेका थिए । महोत्तरी१ बाट प्रतिनिधिसभा सदस्यमा निर्वाचित एमाले नेता लक्ष्मी महतो कोइरी सशस्त्र प्रहरीका सहायक निरीक्षक (असई) थमन विक हत्या अभियोगमा फरार थिए । २०७२ भदौ २५ को घटनामा जिल्ला अदालत महोत्तरीले धरौटीमा छाडे पनि उच्च अदालत जनकपुरले उनलाई पुर्पक्षका लागि कारागारमा राख्न आदेश दिएको थियो । फरार अवस्थामै वारेसमार्फत उम्मेदवारी दिएर उनी विजयी भए । संसद् भवनमा आएर सांसदको शपथ लिएका र प्रधानमन्त्री पुष्पकमल दाहाललाई विश्वासको मत दिएका उनी अहिले भूमिगत छन् । कोइरीलाई गत असोज ३ मा संविधान दिवसका अवसरमा राष्ट्रपतिबाट जनसेवा श्री विभूषण घोषणा गरिएको थियो । अमेरिकी नागरिकता परित्याग गरेपछि पुनः नेपाली नागरिकता लिने प्रक्रिया पूरा नगरेका राष्ट्रिय स्वतन्त्र पार्टीका सभापति रवि लामिछानेले चुनाव जितेपछि सांसद पद गुमाएका छन् । गत असारमा पार्टी गठन गरेर लामिछाने चितवन२ मा प्रतिनिधिसभा सदस्य उम्मेदवार बन्दा नै उजुरी परे पनि निर्वाचन आयोगले नागरिकता प्रमाणपत्रको परीक्षण नगरी निर्णय गर्न सकेन । सर्वोच्च अदालतको फैसलापछि चितवन२ मा उपनिर्वाचन गर्नुपर्ने भएको छ । लामिछानेले अमेरिकी नागरिकता नत्यागी नेपाली राहदानी लिएको विषय अनुसन्धानकै क्रममा छ । प्रमुख निर्वाचन आयुक्त दिनेश थपलियाले कानुनमै कसिलो प्रावधान र अपराधको केन्द्रीकृत अभिलेख प्रणाली व्यवस्थित नहुँदा अपराधी र अभियुक्तले चुनावमा भाग लिने गरेको बताए । त्यस्तो छिद्रलाई हटाउन उम्मेदवारहरूले पेस गर्नुपर्ने कागजातमा प्रहरीबाट चारित्रिक प्रमाणपत्र अनिवार्य लिनुपर्ने व्यवस्था समेटेर निर्वाचन कानुनको मस्यौदालाई अन्तिम रूप दिन लागिएको उनले जानकारी दिए । उम्मेदवारी मनोनयनमा हजारौं मानिसको पृष्ठभूमि के हो भनेर ठाउँको ठाउँ केलाउन सम्भव छैन । समय पनि पुग्दैन । सतहमा आएका विवादितको उम्मेदवारी कसुर अध्ययन गरेर रद्द पनि गरेका छौं, प्रमुख आयुक्त थपलियाले भने । उनले हरेक किसिमका अपराधको अभिलेख राख्ने प्रभावकारी संयन्त्र आवश्यक रहेको बताए । त्यही निकायबाट उम्मेदवारको योग्यता विवरण परीक्षण गर्न सके अयोग्य र अपराधमा संलग्नले नाजायज लाभ लिन नपाउने उनको भनाइ छ ।व्यक्तिको विगत र कामको परीक्षण नहुँदा राज्यबाटै विभूषित हुने गरेका दृष्टान्त प्रशस्त छन् । अख्तियार दुरुपयोग अनुसन्धान आयोगले खानी दोहनको कसुरमा ४९ करोड ४५ लाख रुपैयाँ बिगो र २ वर्षेर् कैद मागसहित व्यवसायी पशुपति मुरारका विरुद्ध २०७८ माघ १२ मा विशेष अदालतमा मुद्दा दर्ता गरेको थियो । त्यसको ८ महिना नपुग्दै मन्त्रिपरिषद्को सिफारिसमा राष्ट्रपति विद्यादेवी भण्डारीले गत असोज ३ मा मुरारकालाई सुकीर्तिमय राष्ट्रदीप विभूषण घोषणा गरिन् । विशेष अदालतमा भ्रष्टाचार मुद्दा दायर भएका र मुद्दा दायरको तयारीमा रहेका ४ जना पनि विभूषण सिफारिसमा परेपछि केही महिनाअघि अख्तियारले गृहका अधिकारीसँग सोधपुछ गरेको थियो । विभूषण सिफारिस गर्दा सम्बन्धित व्यक्तिको वैयक्तिक चालचलन र फौजदारी अपराधमा संलग्न भएनभएको भनेर गृह मन्त्रालय र जिल्ला प्रशासन कार्यालयले सरोकारवाला निकायसँग बुझ्ने अभ्यास छ । विभिन्न कसुरमा मुछिएको सार्वजनिक भएपछि मात्र सरकारले हत्या अभियुक्त कोइरी र भ्रष्टाचार आरोपित मुरारकासहित ६ जनाको नाम विभूषण पाउनेको सूचीबाट हटाएको थियो । अपराधका आरोपित र दोषी व्यक्ति राजनीतिक र प्रशासनिक पहुँचमा हुनाले अपराधको पृष्ठभूमि जाँच्ने काम फितलो भएको छ, प्रहरीका एक अधिकारीले भने । भारतले अपराधको सूचना संग्रह तथा रखबारी गर्न केन्द्रीय गृह मन्त्रालय मातहत राष्ट्रिय अपराध रेकर्ड ब्युरो (एनसीआरबी) स्थापना गरेको छ । त्यसका लागि क्राइम एन्ड क्रिमिनल ट्र्याकिङ नेटवर्क एन्ड सिस्टम (सीसीटीएनएस) विकास गरेको छ । अरू देशले पनि अपराधको एकीकृत विवरण र त्यसमा समेटिएका व्यक्तिमाथि निगरानी गर्न छुट्टै संयन्त्र प्रयोगमा ल्याएका छन् । नेपाल प्रहरीले आफूले अनुसन्धान गरेर अदालत पुगेका तथा अनुसन्धानका क्रममा रहेकाको आंशिक विवरण क्रिमिनल रेकर्ड सिस्टम (सीआरएस) मा समावेश गरेको छ । तर अख्तियार, राष्ट्रिय निकुञ्ज, वन, सम्पत्ति शुद्धीकरण, राजस्व अनुसन्धान, भन्सार, अध्यागमन लगायतसँग सम्बन्धित कसुर र कसुरदारको अभिलेख एकीकृत छैन । आफूसँग रहेको विवरणमा अर्को निकायलाई पनि पहुँच दिइएको छैन । आवश्यक पर्दा मात्र सम्बन्धित निकायमा लेखेर पठाउने चलन छ । प्रहरीले एकीकृत अभिलेखका लागि नेसनल क्राइम इन्फर्मेसन सेन्टर (एनसीआईसी) विकास गर्ने काम भइरहेको जनाएको छ । तर त्यो कार्यान्वयनमा कहिले आउँछ भन्ने निश्चित छैन । नेपाल प्रहरीका प्रवक्ता प्रहरी नायब महानिरीक्षक (डीआईजी) पोषराज पोखरेल सबै किसिमका अपराधको एकीकृत अभिलेख आवश्यक रहेको बताउँछन् । नेपाल प्रहरीबाट अनुसन्धान भएका कसुरको मात्रै क्रिमिनल रेकर्ड हामीसँग हुन्छ । मुद्दाको अनुसन्धान हामीले मात्रै गर्दैनौं । कसुर र प्रकृतिअनुसार विभिन्न निकायबाट अनुसन्धान र अभियोजन हुन्छ, उनले भने, सबै किसिमका अपराधको एकीकृत अभिलेख हुने प्रणाली होस् भनेर माग गरिरहेका छौं । एकीकृत अभिलेख एउटै प्रणालीमा ल्याउन सके राज्यका विभिन्न निकायले आवश्यक पर्दा सजिलै पहिचान र निगरानी गर्न सक्ने उनको भनाइ छ ।अपराधको एकीकृत अभिलेख प्रणाली विकास गर्न तालुक गृह मन्त्रालयदेखि अख्तियार र अरू अनुसन्धान तथा अभियोजन गर्ने अनि न्यायिक निरूपण गर्ने निकायका अधिकारी नै अनिच्छुक देखिएको नेपाल प्रहरीका पूर्वएआईजी राजेन्द्रसिंह भण्डारीको भनाइ छ । आन्तरिक र बाह्य दुवै सुरक्षा, राष्ट्रिय अखण्डता, अपराध अनुसन्धान, नियन्त्रण, राष्ट्रिय स्वतन्त्रता, राष्ट्रिय हितलाई अक्षुण्ण राख्नका लागि व्यक्ति र व्यक्तिका गतिविधिउपर राज्यको निगरानी बढाउन र आवश्यक कारबाही गर्न यस किसिमका अभ्यास हरेक मुलुकमा हुन्छ, यो भनेको प्रविधियुक्त सुरक्षाको बृहत् घेरा हो, उनले भने, यसले अपराध रोकथाम तथा नियन्त्रण र सुशासन कायम गर्नदेखि राष्ट्रको सर्वोपरी हितमा मद्दत पुर्याउँछ ।भण्डारीका अनुसार २०६७६८ तिर गृह मन्त्रालय मातहतको केन्द्रीय अनुसन्धान ब्युरो (सीआईबी) लाई केन्द्रीय अभिलेख प्रणालीको समेत जिम्मेवारी दिएर काम गर्ने प्रयास भएको थियो तर राज्य सञ्चालकहरू उदासीन देखिए । भण्डारी त्यसबेला सीआईबी प्रमुख थिए । गृह मन्त्रालय र सर्वोच्च अदालतअन्तर्गत फैसला कार्यान्वयन निर्देशनालयसँग समन्वय गरेर अभिलेख प्रणाली सीआईबी मातहत राख्ने गरी खाका बनेको थियो । तर प्रहरीबाहेकका अरू निकायले रुचि देखाएनन् ।एकीकृत आपराधिक अभिलेख प्रणाली विकास गर्न सके निर्वाचन आयोगमा दल दर्ता, निर्वाचनमा उम्मेदवारी मनोनयन, विभिन्न सार्वजनिकसरकारीसंवैधानिक पदमा नियुक्ति तथा मानपदवी सिफारिस, विदेश भ्रमण, राज्यबाट उपलब्ध गराइने सिफारिसजस्ता काममा सम्बन्धित व्यक्तिको पृष्ठभूमि हेरिने हुनाले कोही उम्किन नपाउने भण्डारीको भनाइ छ । प्रमुख निर्वाचन आयुक्त थपलियाले पनि अभिलेख प्रणाली व्यवस्थित भए सार्वजनिक पदको नियुक्ति र त्यसको वैधताको परीक्षणमा सहज र छिटो हुने बताए ।"
औषधिको बजार नियमन कमजोर,"(काठमाडौं)स्वदेशमै उत्पादित र आयातित औषधिको गुणस्तर परीक्षण नहुँदा उपभोक्ता कमसल औषधि सेवन गर्न बाध्य छन् । औषधि व्यवस्था विभागकै अध्ययनले पनि १० प्रतिशत औषधि कमसल हुने गरेको देखाएको छ । विभागले औषधिको बजार नियमन कमजोर हुनुमा जनशक्ति अभावलाई कारण देखाउने गरेको छ । विभाग र त्यसअन्तर्गतका कार्यालयमा हाल १ सय १५ कर्मचारी छन् । त्यति जनशक्तिले वार्षिक ७० अर्बको कारोबार हुने औषधि बजार नियमन गर्न नसकिने विभागको भनाइ छ ।हाल मुलुकमा १ सय २२ वटा घरेलु फार्मास्युटिक उद्योग (पशु चिकित्सासहित) दर्ता भएकामा ८३ वटा सञ्चालनमा छन् । यी कम्पनीबाट ५ हजार ७ सय ६१ ब्रान्डका औषधि उत्पादन हुन्छन् । आयुर्वेदिक वैकल्पिक उद्योगअन्तर्गत १ सय ९६ दर्ता रहेकामा ५६ वटा सञ्चालनमा छन् । यी कम्पनीका ५ हजार ९ सय ७१ ब्रान्ड बजारमा छन् । यस्तै यहाँ दर्ता भएका ३ सय ५० वटा विदेशी कम्पनीका ६ हजार ८ सय ६ ब्रान्डका औषधि उपलब्ध छन् । नेप्लिज एसोसिएसन अफ क्लिनिकल फर्मासिस्टका अध्यक्ष डा अनुपराज उप्रेतीका अनुसार मुलुक संघीयतामा गइसके पनि विभागको संरचना काठमाडौं केन्द्रित रहेकाले जनशक्ति अभावलगायत समस्या देखिएको हो । सीमित जनशक्तिमध्ये पनि अधिकांश काठमाडौं केन्द्रित रहेको उनको भनाइ छ । विभागका महानिर्देशक भरत भट्टराई औषधि व्यवस्था विभागको जनशक्ति र संरचना मुलुकको जनसंख्या, भौगोलिक विविधताअनुसार विस्तार भएपछि मात्र गुणस्तरीय औषधि उपलब्धता सुनिश्चित गर्न सकिने बताउँछन् । विभागका अनुसार शाखा कार्यालय र राष्ट्र्रिय औषधि प्रयोगशालासमेत हाल १ सय १५ जनशक्तिबाट काम भइरहेको छ । त्यसमध्ये करिब ६० प्रतिशत मात्र प्राविधिक कर्मचारी छन् । विभागभित्रै जनशक्ति अभावको विषय धेरैअघिदेखि उठ्दै आएको छ । तर, जनशक्ति थप्न ठोस पहल भएको छैन । विभागका पूर्वमहानिर्देशक एवं वरिष्ठ फर्मासिस्ट बालकृष्ण खकुरेलले २०७१ सालमा ३ सय २८ जनाको ओएन्डएम पारित भए पनि त्यसको कार्यान्वयनका लागि सरकारले ध्यान नदिएको बताउँछन् । डीडीएको हालकै जनशक्ति, संरचना र शैलीले आम नेपालीलाई गुणस्तरीय औषधि सुनिश्चित गर्न सकिँदैन, उनले भने, पर्याप्त जनशक्ति नभएकै कारण औषधि बजारमा गुणस्तरको समस्या देखिन थालेको हो । नेपालको सार्वजनिक स्वास्थ्य सेवा केन्द्रमा आवश्यक औषधिको गुणस्तरबारे सन् २०१९ मा प्रकाशित नेपाल स्वास्थ्य अनुसन्धान परिषद्को अध्ययन रिपोर्टको निष्कर्षमा भनिएको छ, नेपालको औषधि बजारमा व्यापक रूपमा प्रयोग भइरहेको औषधिको गुणस्तर सुनिश्चित गर्न डीडीएले आफ्नो स्रोत बलियो बनाउनुपर्छ । रिपोर्टमा नेपालमा खपत हुने औषधि कमसल पाइनु जनस्वास्थ्यका लागि खतराको संकेत रहेको समेत जनाइएको छ । जनशक्ति अभावका कारण भन्सार बिन्दुहरूमा विदेशबाट भित्रिने औषधिको प्रभावकारी निरीक्षण हुन सकेको छैन । विभागका सूचना अधिकारी एवं वरिष्ठ फर्मासिस्ट सन्तोष केसीसमेत प्रादेशिक संरचनाअनुसार जनशक्ति थप नभएको स्विकार्छन् । केन्द्रीय कार्यालयमा थप आवश्यक जनशक्तिलगायत ७ वटै प्रदेशमा प्रादेशिक कार्यालय, हरेक भन्सार बिन्दुमा औषधि निरीक्षक, अन्तर्राष्ट्र्रिस्तरको प्रयोगशालालगायत तत्काल औषधि ऐनको संशोधन गर्नु आवश्यक छ, उनले भने । उनका अनुसार सातवटै प्रदेशमा हुनुपर्ने प्रादेशिक कार्यालयअन्तर्गत हरेक कार्यालयमा ३५ देखि ४० जनाको जनशक्ति आवश्यक रहेको छ । केन्द्रमा मात्रै ३ सय ५० जना आवश्यक छ । अझ त्रिभुवन अन्तर्राष्ट्र्रिय विमानस्थल, काँकडभिट्टा, विराटनगर, वीरगन्ज, भैरहवा, नेपालगन्जलगायत ८ वटा भन्सार बिन्दुअन्तर्गत हरेक ठाउँमा कम्तीमा दुईवटा औषधि निरीक्षक आवश्यक पर्छ । यस्तै, अन्तर्राष्ट्रियस्तरको प्रयोगशालासमेत आवश्यक रहेको केसी बताउँछन् । विभागका पूर्वमहानिर्देशक खकुरेल जनशक्ति थप्ने कामसँगै विभागको समग्र कार्यशैलीमा बदलाब ल्याउनुपर्ने बताउँछन् । मान्छे थपेर मात्र हुँदैन, अहिलेको काम गर्ने शैली हट्नुपर्छ, उनले भने, जनशक्तिलाई पोस्ट मार्केटिङ सर्वेक्षणमा लगाउनुपर्छ, जीएमपीमा जोड दिनुपर्छ र अधिकांश काम अनलाइन प्रक्रियामार्फत गर्नुपर्छ । गुणस्तर सुनिश्चित गर्न आधा जनशक्तिलाई निरीक्षणका लागि बजार पठाउनुपर्ने उनले बताए ।"
बजेट संशोधनको अस्वस्थ अभ्यास,"पुस मसान्तसम्म लक्ष्यको तुलनामा २ खर्ब ६१ अर्ब कम राजस्व संकलन गरेको सरकारले आइतबार अर्धवार्षिक समीक्षा गर्दै चालु आर्थिक वर्षको बजेटकै आकार २ खर्ब ४४ अर्बले घटाएको छ । राजस्व संकलन लगायतका कतिपय सवालमा यसपालि अलि बढी प्रतिकूल अवस्था रहे पनि पछिल्ला वर्षहरूमा बीचमा आएर बजेट परिवर्तन गर्नु एउटा सामान्य बिमारजस्तै बनिसकेको छ । सुरुमा लोक रिझाउन भुइँ नटेकेको महत्त्वाकांक्षी तथा अवास्तविक बजेट प्रस्तुत गर्नु तर लक्ष्य अनुसार पुँजीगत खर्च गर्न नसक्नु यसका प्रमुख कारण हुन् । तसर्थ, अबका दिनमा यी पक्षहरूमा सुधारका निम्ति यथोचित पहल गर्नु जरुरी छ । यही आयव्यय संशोधन पनि संसद्लाई पूर्वजानकारी गराएर सरकारले यसपालि एउटा असल अभ्यास भने सुरु गरेको छ । संसद्ले पारित गरेको बजेटलाई अर्थमन्त्रीको स्वविवेक का भरमा संशोधन गरी सोझै अर्थ मन्त्रालयको एउटा हलबाट सार्वजनिक मात्रै गर्ने अशोभनीय पद्धतिमा विराम लाग्नु पनि आफैंमा सकारात्मक छ, यसले संसद्को गरिमा केही हदसम्म कायम राखेको छ । किन्तु, जुन हिसाबले समीक्षामार्फत लक्ष्यमा ठूलो अंक चलाइएको छ, यसले भने केही गम्भीर प्रश्न औंल्याउँदै भविष्यका निम्ति सचेत पनि गराएको छ । तत्कालीन अर्थमन्त्री जनार्दन शर्माले गत १५ जेठमा १७ खर्ब ९३ अर्ब ८३ करोडको बजेट प्रस्तुत गरेकामा वर्तमान उपप्रधान तथा अर्थमन्त्री विष्णु पौडेलले त्यसलाई घटाएर १५ खर्ब ४९ अर्ब ९९ करोडमा सीमित गरेका छन् । अर्धवार्षिक समीक्षामार्फत यति ठूलो अंकमा अर्थात् १४ प्रतिशतले बजेट घटाइएको यो पहिलो पटक हो । खास गरी, लक्षित राजस्व नउठ्ने निश्चित भएपछि आम्दानी र खर्चको लक्ष्य घटाइएको हो । यसअघि १४ खर्ब ३ अर्ब १४ करोड राजस्व संकलन हुने लक्ष्य निर्धारण गरिएकामा ११ प्रतिशत अर्थात् १ खर्ब ५८ अर्ब ३९ करोड घटाएर नयाँ लक्ष्य कायम गरिएको छ । त्यति बेला एकातिर घट्दो वैदेशिक विनिमय सञ्चितिको बेवास्ता गर्दै अधिकतम राजस्व संकलनको लक्ष्य लिइएको थियो भने, अर्कातिर पछि बजेटअनुमानको बेवास्ता गर्दै अर्थ मन्त्रालयसित यथोचित समन्वयबिनै राष्ट्र बैंकले कतिपय वस्तु आयातमा कडाइ गरेको थियो । यही कारण राजस्व लक्ष्य र संकलनमा ठूलो अनमेल देखिएको हो । परन्तु यही संशोधित अनुमान पनि पूरा हुन्छ भन्नेमा चाहिँ सन्देह छ । गत पुस मसान्तसम्म ७ खर्ब ५१ अर्ब ६२ करोड राजस्व उठ्ने लक्ष्य रहेकामा ४ खर्ब ९० अर्ब मात्रै संकलन भएको जुन तथ्यांक छ, यस आधारले संशोधित लक्ष्य पूरा गर्न पनि ठूलो चुनौती छ । यसअघि अढाई खर्बभन्दा बढीले लक्ष्यभन्दा पर रहेको राजस्वको वेग तीव्र बन्दा मात्रै डेढ खर्बले घटाइएको लक्ष्य भेट्न सम्भव हुन्छ । तसर्थ, राजस्व चुहावट लगायत क्षेत्रमा कडाइ गरी अनुमान अनुसार परिणाम हासिल गर्न सरकार कटिबद्ध रहनुपर्छ । राजस्वसँगै खर्चका लागि प्राप्त हुने आम्दानीका क्षेत्रगत अंकहरूसमेत संशोधन गरिएका छन् । वैदेशिक अनुदान र ऋण क्रमशः ५५ अर्ब ४५ करोड र २ खर्ब ४२ अर्ब प्राप्त गर्ने अनुमान गरिएकामा क्रमशः १७ अर्ब र ७२ अर्ब घटाएर संशोधित अनुमान तोकिएका छन् । यसबाट यस क्षेत्रमा सरकारको समग्र क्षमता र कार्यसम्पादन कमजोर रहेको पुनर्पुष्टि भएको छ । यसै गरी, चालु खर्चतर्फ ११ खर्ब ८३ अर्ब विनियोजन गरिएकामा १० खर्ब २२ अर्बजति मात्रै खर्च हुने संशोधित अनुमान छ भने ३ खर्ब ८० अर्ब विनियोजन गरिएको पुँजीगत खर्चलाई ३ खर्ब १३ अर्बमा झारिएको छ । यसरी साधारण खर्च झन्डै १४ प्रतिशतले घटाउँदा पुँजीगत खर्च झन्डै १८ प्रतिशतले घटाइनु पनि उत्तिकै असंगत छ । यसबाट सरकारले संकटोन्मुख समयको प्राथमिकता खुट्याउन नसकेको प्रस्टै देखिन्छ । पुँजी वृद्धिदेखि रोजगारी विस्तारसम्म यसको नकारात्मक प्रभाव पर्ने भेउ सरकारले नपाउनु उदेकलाग्दो छ । अर्को, विकासे भनेर चिनिएका मन्त्रालयकै पुँजीगत खर्च अहिलेसम्म २० प्रतिशत पनि नकटेको परिप्रेक्ष्यमा संशोधित रकम पनि सबै खर्च गर्नु सरकारको अर्को ठूलो चुनौती हो । अर्धवार्षिक समीक्षाबाट आयव्यय संशोधन गर्ने अभ्यासले जन्माएको अर्को प्रश्न के हो भने, संसद्बाट पारित बजेटमा ठूलो मात्रामा लक्ष्य घटाउनुपर्ने यो समस्याप्रति सरकार त जिम्मेवार हुनुपर्छ नै, स्वयं संसद् पनि जवाफदेह बन्नुपर्छ कि पर्दैन ? बजेट बनाउँदा मात्र होइन, संसद्बाट पारित गर्दा पनि पर्याप्त होसियारी अपनाइने हो भने यो समस्या आउने सम्भावना स्वतः न्यून हुन्छ । त्यसैले, संसद्मा बजेट पारित गर्ने क्रममा नाम मात्रकै भए पनि छलफल हुने तर संशोधन नगरिने प्रचलन कति ठीक हो, र यदि राष्ट्रहितमा आवश्यक पर्छ भने सरकारको प्रतिष्ठाको सवाल नबनाईकन बजेटका आँकडाहरू संसद्मै संशोधन गर्न किन सकिन्न भन्ने बहस अब चलाउनुपर्ने देखिन्छ । आखिर संसदीय अभ्यास तर्कसंगत रूपमा समय अनुसार लचिलो र विकसित हुँदै जाने पद्धति न हो ।समग्रमा, बजेट अनुरूप नीतिगत व्यवस्था नहुने, लक्ष्य एकातिर र नीति अर्कैतिर हुने अनि बजेट कार्यान्वयनका अड्चनहरू पहिचान गरेर तिनलाई सुधार्न नखोज्नेजस्ता शासकीय कमजोरीहरू सच्याउने र बजेट निर्माणकै क्रममा सरकार र संसद् दुवै उत्तरदायी हुने हो भने अर्धवार्षिक समीक्षामार्फत ठूलो अंकमा लक्ष्य परिवर्तन गर्नुपर्ने समस्या हटाउन सकिन्छ, जसप्रति सम्बन्धित सबैको ध्यान जानुपर्छ ।"
सम्पादकलाई चिठी,राजस्व असुल्ने र हसुर्ने खेलो अब टिक्दैन । दुर्गा भुसाल
प्रशासनिक संघीयता सुधारको अपरिहार्यता,"माघ २५ म कान्तिपुर दैनिकले प्रशासनिक संघीयताको बेहाल विषयमा सम्पादकीय लेख्यो । माघ २७ मा कर्णालीमा किन बस्दैनन् कर्मचारी भन्नेबारे समाचार छाप्यो । सम्पादकीयमा भनिएजस्तै प्रशासन संयन्त्र बेहाल मात्र हैन, भद्रगोल नै छ । कर्मचारीहरू कर्णाली प्रदेशमा मात्र हैन, वाग्मतीजस्तो सुगम प्रदेशको राजधानी हेटौंडामा पनि बस्न मान्दैनन् । दूरदराजका पालिकाहरूमा त झन् ठूलो बेथिति छ । प्रधानमन्त्री पुष्पकमल दाहालमा प्रशासन संयन्त्रमा सुधार गर्ने हुटहुटी छ । तर पाइलाहरू अझै सोझिएका छैनन् । पाइलाले सही दिशा निर्धारण गरेपछि परिणामहरू कुर्न केही समय लाग्ला । के चाहिँ साँचो हो भने, प्रशासन संयन्त्रमा देखिएका बेथितिहरू चिर्न सकिएन भने नागरिकले खोजेको परिवर्तन असम्भव छ । २०७५ चैत १४ मा प्रेश विज्ञप्तिमार्फत संघीय मामिला तथा सामान्य प्रशासन मन्त्रालयले संविधान बमोजिम तीनै तहका सरकारमा कर्मचारी समायोजनको काम सम्पन्न भएको घोषणा गरेको थियो । समायोजनपछि जुनजुन तहमा कर्मचारी आवश्यक पर्ने हुन्, तत्तत् तहले नै कानून बमोजिम कर्मचारीको व्यवस्थापन गर्नुपर्ने भनिएको थियो । संविधानको धारा ३०२(२) मा संविधान प्रारम्भ हुँदाका बखत सरकारी सेवामा कार्यरत कर्मचारीलाई कानुन बमोजिम संघ, प्रदेश र स्थानीय तहमा समायोजन गरिनेछ भन्ने व्यवस्था छ । यही व्यवस्था अनुसार कर्मचारी समायोजन ऐन२०७५ जारी गरी संघ, प्रदेश र स्थानीय तहमा सेवा प्रवाहका लागि आवश्यक पर्ने संगठन संरचना तथा कर्मचारी दरबन्दी स्वीकृत गरी कर्मचारी समायोजन गरिएको थियो । तीनै तहका लागि करिब १ लाख ३९ हजार कर्मचारीको दरबन्दी स्वीकृत गरिएकामा संघका लागि ३५ प्रतिशत, प्रदेशका लागि १६ प्रतिशत र स्थानीय तहका लागि ४९ प्रतिशत आवश्यक पर्ने अनुमान गरिएको थियो । दरबन्दी झन्डै डेढ लाख चाहिने अनुमान गरिए पनि निजामती कर्मचारीको संख्या करिब १ लाख थियो । यी कर्मचारीमध्ये संघमा ४१ प्रतिशत, प्रदेशमा १४ प्रतिशत र स्थानीय तहमा ४५ प्रतिशत कर्मचारी रहने गरी समायोजन गरियो । संविधानतः आधाभन्दा बढी कामको भार स्थानीय र प्रदेशमा गए पनि केन्द्रमा अझै अनावश्यक रूपमा धेरै संगठन संरचनाहरू थुपारिएका छन् । कर्मचारीको दरबन्दी पनि धेरै छ । केन्द्रमा करिब ४९ हजार कर्मचारीको दरबन्दी सृजना गरेर ४० हजारजति राखिएको छ । स्थानीय तहमा करिब ६८ हजार कर्मचारीको आवश्यकता पर्ने आकलन गरिए पनि आवश्यकभन्दा २४ हजारजति कम कर्मचारी समायोजन गरिएको छ । समायोजन गर्दा नै स्थानीय तहमा २४ हजार कर्मचारीको न्यूनता छ भन्ने सन्देश दिइयो । अपुग कर्मचारीको व्यवस्था कानुन बमोजिम अब आफैं गर भनियो । प्रदेशलाई पनि न्यून करिब ९ हजार कर्मचारीको व्यवस्थापन आफैं गर्न भनियो । तर स्थानीय तह र प्रदेशमा कर्मचारीको न्यूनता पूर्ति गर्ने बाटाहरू भने खोलिएनन्, अवरुद्ध गरिए । कर्मचारीहरूको नियुक्ति, सरुवा, बढुवा, उमेर हद, अवकाश, योग्यता आदि सम्बन्धी संघीय निजामती सेवा कानुन पाँच वर्षसम्म पनि जारी गरिएन । कानुनको अभावमा प्रदेशहरूले आफ्नो कानुन बनाउन पाएनन् । प्रदेश लोकसेवा आयोगहरू गठन त भए तर अपेक्षित परिणाम दिन सकेनन् । सबै प्रदेश संघीय निजामती कानुन कुरेर बसे । पछि बाध्य भएर जसोतसो बनाए । तर यसको प्रभावकारिता र अपनत्वमा समस्या रह्यो । संघीय निजामती कानुनसँग तादात्म्य हुने गरी बनाउन पाएनन् । स्थानीय तहकै सम्बन्धमा, स्थानीय सरकार सञ्चालन ऐन२०७४ को दफा ८६ अनुसार स्थानीय सेवाको गठन, सञ्चालन, व्यवस्थापन, सेवाको सर्त तथा सुविधा सम्बन्धी आधारभूत सिद्धान्त र मापदण्ड संघीय कानुन बमोजिम हुनेछ भन्नेछ । यो कानुन पनि संघीय सरकारले पाँच वर्षसम्म ल्याएन । २०७६ सालमा कर्मचारीको अभाव खेपेका दूरदराजका स्थानीय तहहरूले सीधै लोकसेवा आयोगसँग समन्वय गरेर करिब १० हजार कर्मचारी पदपूर्ति गरेका थिए । तिनै कर्मचारी पनि संघीय सरकारले सुगम लगायतका स्थानमा सरुवा गरेर थप समस्या उत्पन्न गरिदियो । अहिले प्रदेश र स्थानीय तहमा कर्मचारीको यति ठूलो समस्या छ कि निमित्तको भरमा चलाउनुपरेको छ । निमित्तभित्र पनि सबलभन्दा दुर्बल पक्ष हावी छ । स्वार्थपूर्ति लगायतका लागि निमित्त राख्ने प्रवृत्ति मौलाएको छ । यस्तो समस्या सबभन्दा बढी मधेश प्रदेश, कर्णाली प्रदेश र सुदूरपश्चिम प्रदेशमा छ । जिल्लागत रूपमा कुरा गर्ने हो भने सबभन्दा धेरै रौतहटमा छ । दूरदराजका स्थानीय तह र प्रदेशका कर्मचारीहरूमा काम गर्न नचाहने प्रवृत्ति त छँदै छ । संघीय सरकारले पनि छिनछिनमा सरुवा गरिदिने गर्नाले थप व्यवधान उत्पन्न भएको छ । निर्वाचित पदाधिकारीले आफूअनुकूलका कर्मचारी खोजी गर्ने प्रवृत्तिले प्रश्रय पाएको छ । यस्तो समस्या प्रदेशमा समेत छ । तल्लो तहका आफूअनुकूलका कर्मचारीहरूलाई निमित्त बनाउने प्रवृत्तिले वित्तीय जोखिम बढाएको र प्रशासन संयन्त्रलाई कमजोर पारेको छ । अत्यावश्यकबाहेकको स्थितिमा निमित्त दिने प्रचलन बन्द गर्नुपर्छ । सिंहदरबारमा कर्मचारीहरू काम नभएरनपाएर घाम तापेर बस्ने, प्रदेश र स्थानीय तहमा निमित्तले मात्रै काम चलाउने स्थिति बनाउनु हुँदैन । केन्द्रमा कर्मचारीसहित संस्थागत संरचनाको ठूलो बोझ छँदै छ, धमाधम नयाँ दरबन्दी सृजना गर्ने कामसमेत भइरहेको छ । हरेक वर्षका नीति तथा कार्यक्रम र बजेटमा कर्मचारीको दरबन्दी सृजना नगर्ने, अनावश्यक संस्थागत संरचनाहरू खारेज गर्ने भनिए पनि थप्दै लगिएको छ । जस्तो निजामती किताबखानाको अघिल्लो सातासम्मको विवरण अनुसार, २०७५ सालको कर्मचारी समायोजनपछि केन्द्रमा ४ हजार २ सय ९९ दरबन्दी थपिएका छन् । तर प्रदेश र स्थानीय तहमा दरबन्दीको बेहालका बारेमा संघीय सरकार बेखबरजस्तै छ । समायोजन भएका कर्मचारीहरूले कसरी काम गरिरहेका छन्, थप कर्मचारीको आवश्यकता केकति हो, कार्यजिम्मेवारी अनुसारको कर्मचारी र संस्थागत संरचनाबीच तादात्म्य केकस्तो छ, प्रदेश लोकसेवा आयोगहरूले कसरी काम गरिरहेका छन्, प्रदेशले आफ्नै तरिकाले जारी गरेका निजामती कानुनहरू संविधान र स्थापित विधिमान्यताअनुकूल छन् कि छैनन्, प्रदेश लोकसेवा आयोगमार्फत नियुक्ति पाएका कर्मचारीहरूको निजामती किताबखानासँगको आबद्धता केकस्तो छ आदिबारेमा संघीय सरकारले खासै चासो लिएको छैन । नेपालको संघीयतालाई राजनीतिक, प्रशासनिक र वित्तीय गरी तीन पाटोबाट हेर्दा सबभन्दा जकडिएको र भद्रगोल प्रशासनिक संघीयता नै हो । कर्मचारी समायोजन गर्दा तीनै तहका सरकारका लागि आवश्यक कर्मचारीको जुन आकलन गरियो, त्यो व्यावहारिक छैन, कार्यजिम्मेवारीलाई पछ्याउने खालको छैन । संघ प्रदेश र स्थानीय तहको पनि अभिभावक रहेको र नेपालको संघीयता समन्वय र सहकार्यमा आधारित भएका कारण पनि संघीय सरकारले युद्धस्तरमा तीनै तहका लागि संगठन तथा व्यवस्थापन सर्वेक्षण गरी नयाँ प्रशासनिक संगठन संरचना लागू गर्नमा ढिलाइ गर्न हुँदैन । आआफ्नो अनुकूलतामा संगठन तथा व्यवस्थापन सर्वेक्षण गर्दा थप भद्रगोल हुने स्थिति छ । अहिले कस्तोसम्म छ भने, स्थानीय तह र प्रदेशले आफ्नै तरिकाले वित्तीय हस्तान्तरणबाट प्राप्त अनुदानमा अत्यधिक चाप पर्ने गरी दीर्घकालीन दायित्व सृजना हुने गरी अनावश्यक रूपमा विभिन्न कार्यालय तथा निकायहरू खोल्ने, संगठन तथा व्यवस्थापन सर्वेक्षण गर्ने लगायतका कामहरूसमेत धमाधम गरिरहेका छन् । संघीय निजामती सेवा ऐन नभएकैले अहिले प्रशासनिक क्षेत्रमा अस्तव्यस्तता देखिएको हो । यही अधिवेशनबाट निजामती सेवा ऐन जारी गरिहाल्नुपर्छ । हुन त प्रधानमन्त्रीको संसद्को सम्बोधनमा यो विषयले उच्च प्राथमिकता पाएको छ । संघीय निजामती ऐन जारी गर्नेबित्तिकै प्रदेश निजामती सेवा ऐनहरू पनि संघीय कानुनसँग तादात्म्य हुने गरी व्यवस्थित गर्नमा प्रदेश अग्रसर हुनु जरुरी छ । प्रदेश निजामती कानुनमा स्वीकार्यता र विश्वासको समस्या छ । यस्तै समस्याका कारण पनि प्रदेशको प्रशासन संयन्त्रले अपेक्षित परिणाम दिन सकेको छैन । संविधानले स्थानीय तहलाई आफ्नो प्रशासनका लागि आवश्यक सरकारी सेवाहरूको गठन र सञ्चालन गर्न सक्ने अधिकार दिएको छ । तर यो अधिकारलाई स्थानीय सरकार सञ्चालन ऐनले रोकेको छ । संघीय निजामती सेवा र प्रदेश निजामती सेवासँग तादात्म्य हुने गरी ऐनले रोकेको अधिकार फुकाउन जरुरी छ । अहिले सबभन्दा खट्किएको विषय भनेको संघीय निजामती कानुन नै हो । यो कानुन जुनसुकै सर्त र मूल्यमा जारी हुनुपर्छ । वास्तवमा, यो कानुन निर्माणमा धेरै मिहिनेत पनि पर्दैन । अगिल्लो प्रतिनिधिसभाको राज्य व्यवस्था तथा सुशासन समितिले यस विधेयकमा लामो छलफल गरेको थियो । २०७५ फागुन २३ मा यो विधेयक समितिमा प्रवेश पाएको थियो । समितिले ६१ बैठकका माध्यमले घनीभूत छलफल चलाएर २०७७ चैत २३ मा संसद्मा प्रतिवेदन पेस गरेको थियो । सैद्धान्तिक र नीतिगत विषय सम्बन्धी केही द्विविधा भने टुंग्याउन आवश्यक छ । कर्मचारी प्रशासनमा विश्वास र स्थायित्वका लागि पनि केन्द्रबाट प्रदेश तथा स्थानीय तहमा दरबन्दी भएको पदमा दुई वर्ष सेवा नगरे बढुवा नहुने व्यवस्था मिलाउनुपर्छ । कतिपय कर्मचारी छोटो समयका लागि जाने, कतिपयको त बाटोबाटै सरुवा हुने स्थितिसमेत छ । कतिपय स्थानीय तहमा पाँच वर्षका दौरान दर्जनभन्दा बढी प्रमुख प्रशासकीय अधिकृतहरू परिवर्तन भएका छन् । स्थानीय तहमा कर्मचारीको समस्या भएमा प्रदेश सरकारमार्फत कामकाज गर्न खटाउनुपर्ने व्यवस्था कर्मचारी समायोजन ऐन२०७५ को दफा ९ मा छ । तर कानुनको यस व्यवस्थाको पालना अहिलेसम्म भएको छैन । स्थानीय तहमा कर्मचारीको खटनपटनमा प्रदेशसँग समन्वय र सहकार्य हुने गरेको छैन । प्रदेशभित्रका पालिकाहरूमा कर्मचारीहरूको खटनपटन प्रदेशमार्फत गर भनेर कर्मचारी समायोजन ऐनमा लेख्नेहरूले नै यसको पालना गरेनन् ।प्रमुख प्रशासकीय अधिकृत लगायत पालिकाहरूमा आवश्यक कर्मचारी एकमुस्ट रूपमा प्रदेशलाई हस्तान्तरण गर्ने र प्रदेशले आवश्यक मापदण्ड निर्धारण गरेर खटनपटन गर्ने व्यवस्था मिलाउन आवश्यक छ । प्रदेशका मन्त्रालयका सचिव लगायतको खटनपटन पनि प्रदेशले नै गर्ने समझदारी मुख्यमन्त्रीहरूसँग संघीय सरकारले गरेको थियो । यसको पालना पनि भएको छैन । स्थानीय तहका गुनासाहरू केन्द्रभन्दा पनि प्रदेशसँग धेरै छन् । प्रदेशका गुनासाहरू स्थानीय तहभन्दा केन्द्रप्रति नै बढी छन् । यी गुनासाहरू आफ्नो अधिकार क्षेत्रसँग समानान्तर हुने गरी संस्थागत संरचनाहरू निर्माण हुनुसँग पनि सम्बन्धित छन् । यस्ता संरचनाका कारण अनावश्यक रूपमा प्रशासनिक खर्च बढ्दै गएको छ, त्यसैले यिनलाई खारेज गर्नुपर्छ । वित्तीय स्रोत र साधनसहित जुन तहको सरकारको अधिकार क्षेत्रमा पर्छ, त्यसैलाई हस्तान्तरण गरे पनि हुन्छ । साबिकमा जिल्लामा रहेका कतिपय कार्यालय खारेज भएका छन् । तीमध्ये कतिपय पालिकामा पुगेका छन् भने कतिपय प्रदेशमा । कतिपय जिल्लामा अनावश्यक रूपमा एउटै मन्त्रालयका पनि दुईतीनवटा कार्यालय छन् । अनावश्यक रूपमा राखिएका छन् प्रदेशका कार्यालयहरू । कतिपय जिल्लामा प्रदेशको सेवा लिन अर्को जिल्लामा जानुपर्ने बाध्यता छ । कुनै जिल्लामा धेरै कार्यालय राख्ने र कुनैमा राख्दै नराख्नेभन्दा पनि एकीकृत रूपमा जिल्लामा प्रदेशका कार्यालयहरू राख्नमा कन्जुस्याइँ गर्नु हुँदैन । अनावश्यक कार्यालयहरू हटाउनुपर्छ । नेपालमा पटकपटक शासन व्यवस्थाहरू परिवर्तन भए तर प्रशासन संयन्त्रमा सुधार हुन सकेन । २०४८ सालमा प्रधानमन्त्री गिरिजाप्रसाद कोइरालाको अध्यक्षतामा बनेको उच्चस्तरीय प्रशासन सुधार आयोगले मन्त्रालयको संख्या २१ बाट १८ गर्नेÙ विभाग, कार्यालयहरू आदि घटाउनेÙ करिब १ लाख निजामती कर्मचारीहरूमा एकचौथाइले घटाउने लगायतका सिफारिस गरेको थियो । तर प्रधानमन्त्री स्वयंको अध्यक्षताका आयोगका सिफारिसहरू पनि कार्यान्वयन भएनन् । हामीकहाँ सबभन्दा ठूलो समस्या भनेको प्रधानमंत्री र मन्त्रीवरिपरि हुनेहरूले नै सुधार गर्न दिँदैनन् । जब प्रधानमन्त्री र मन्त्रीहरू सत्ताबाट झरेर भुइँमा आउँछन्, अनि दोषजति कर्मचारीलाई लगाउँछन् । सत्तामा हुँदा भुइँमान्छेहरूलाई बिर्सने प्रवृत्तिका कारण पनि हामीकहाँ समस्याहरू झाँगिँदै गएका हुन् । सत्तामा हुँदा ५१० प्रतिशत मानिसको हितमा निर्णय गर्छन्, ९०९५ प्रतिशत मानिसलाई बिर्सन्छन्Ù सत्ताबाट झरेपछि भुइँमान्छेलाई सम्झन्छन् । सत्तामा बस्नेहरूले भुइँमान्छेहरूलाई सम्झेर दिलैदेखि काम गरे भने प्रशासन संयन्त्र मात्र हैन, राज्यको हरेक निकाय र क्षेत्रमा सुधार गर्न सकिन्छ । अन्यथा जतिसुकै कराए पनि हुनेवाला केही पनि छैन । प्रशासनिक संघीयतामा देखिएका बेथितिमा सुधारका लागि संघीय मामिला तथा सामान्य प्रशासन मन्त्रालयको नेतृत्व सम्हालेका मन्त्री अमनलाल मोदीले केही अग्रसतरता लिएको सन्देश यही माघ २७ को प्रेस विज्ञप्तिले पनि दिन्छ । समग्र प्रशासन संयन्त्र सुधारमा उनी कत्तिको लाग्छन्, त्यो त समयले नै बताउला । तर, प्रशासनिक संघीयताका विकृतिहरू हटाउन राजनीतिक दलहरूका नेतृत्व तहको पुरातन सोच र व्यवहार बदलिनुपर्छ ।"
निर्देशन : जगबिनाको गारो,"नयाँ सरकारका केही मन्त्रीका केही गरिछाड्ने जोस, अझ केहीका त क्रान्तिकारिता निर्देशनका रूपमा देखा परे । संस्कृति र पर्यटनमन्त्री सुदन किरातीले टेलिभिजनको क्यामराकै सामु मन्त्रालय र नेपाल वायुसेवा निगमका कर्मचारीहरूलाई एक महिनाभित्र इटिकट प्रचलनमा ल्याउनू नत्र कारबाही गर्छु भनेर चेतावनी नै दिए । कुरा सानो थियो, र कार्यान्वयन गर्न सजिलो पनि । त्यसैले लागू पनि हुँदै छ । त्यति कुरा गर्न पनि मन्त्रीकै निर्देशन चाहिने र आफू अग्रसर नहुने निगम र मन्त्रालयका कर्मचारीहरूको त के कुरा गर्नु र π तर, आफ्ना मातहतका कर्मचारीलाई आन्तरिक निर्देशन पनि टेलिभिजन क्यामरासामु दिने मन्त्रीको शैली पनि अपरिपक्व र प्रचारमुखी थियो । जे होस्, केही नयाँ र राम्रो गरूँ, त्रुटि भएकामा सुधार गरूँ भन्ने उनीहरूको जोस र जाँगर छिटै नसेलाइदिए हुन्थ्यो ।हुन त उच्चपदस्थ अधिकारीहरूले दिने भनेको निर्देशन नै हो । तल्लो तहका कर्मचारीले झैं लाएअह्राएको काम उनीहरूले गर्ने होइन, केही अर्धशिक्षितले भने वा बुझेजस्तो, न त धरानका मेयरले झैं ज्यामीसँगसँगै ढुंगा बोक्दै त्यसको फोटो सामाजिक सञ्जालमा पोस्ट गर्ने हो । त्यसो गर्दा सस्तो लोकप्रियता त पाइएला तर श्रमिकले गर्ने काम मन्त्रीले गरेपछि मन्त्रीले गर्नुपर्ने कामचाहिँ कसले गर्ने, जुन काम लाएअह्राएको वा ढुंगा बोक्नेभन्दा धेरै गुणा बढी महत्त्व र जिम्मेवारीको हुन्छ ?तर, पहिलो कुरा त बुझेर निर्देशन दिनुपर्यो । अल्पज्ञान वा लहडका भरमा दिइएको निर्देशन काम लाग्दैन । एकदुई दिन समाचारको विषय बन्नेबाहेक त्यसको अरू प्रयोजन र आयु दुइटै हुँदैन । अनुभवहीन मन्त्रीहरूले बुझेका छैनन् भने पनि केही छैन, किनकि कोही पनि गर्भैबाट जानेरबुझेर आएको हुँदैन । जसले पनि कि पढेर कि त परेरै सिक्ने हो । बुझेको छैन भने केही समय लगाएर बुझीकन निर्देशन दिँदा त्यसले समस्याको समाधान गर्छ, बाधाअड्काउ फुकाउँछ । नबुझी दिएको निर्देशनले त्यसो गर्दैनÙ उल्टो समस्या बढाउँछÙ मन्त्रीलाई हास्यको पात्र बनाउँछ ।हो, पहिलोचोटि र भर्खरभर्खर मन्त्री बन्दा मान्छेमा जोस र ऊर्जा हुन्छÙ केही गरूँ भन्ने भावना हुन्छ । सही निर्देशन दिएमा कर्मचारीले पनि कार्यान्वयन गर्छन्, मन्त्रीलाई सहयोग गर्छन् । नबुझी वा गलत निर्देशन दिँदै जान थाल्यो भने निर्देशनको कार्यान्वयनको जिम्मेवारी पाएका कर्मचारीहरूको मनोबल गिर्छ । उनीहरूसँग मन्त्रीको अनावश्यक द्वन्द्व हुन्छ, बढ्छ, जसको दुष्प्रभाव सिंगो संगठनको कामकारबाहीमा पर्छ ।निर्देशन दिनुअघि प्रायः मन्त्रीहरूले त्यो काम अहिलेसम्म किन भएन भनी जान्नैपर्ने हुन्छ । हुन सक्ने, हुनैपर्ने भए पनि योभन्दा अगाडिका मन्त्रीको चासो वा इच्छाशक्ति नभएर, वा कर्मचारीतन्त्रले वास्तै नगरेर, उनीहरूको प्राथमिकतामै नपरेर काम नभएको रहेछ भने त निर्देशन दिएर अलिकति फलोअप मात्र गरेमा पनि परिणाम आइहाल्छ । सार्वजनिक प्रशासनमा बहुधा निम्नलिखित कुराहरूले काम नभएका वा रोकिएका हुन्छन् १ स्रोतसाधनको कमी, २ प्राविधिक रवा वित्तीय सम्भाव्यताको कमी, ३ संस्थागत संरचनाप्रबन्ध सम्बन्धी समस्या, जस्तै (क) ऐनकानुन नहुनु, भए पनि उपयुक्त वा पर्याप्त नहुनु, (ख) सांगठनिक संरचना नहुनु वा अपर्याप्त हुनु, (ग) जनशक्तितर्फ संख्यात्मक वा गुणात्मक कमी हुनु, ४ राजनीतिक सामाजिक वातावरण अनुकूल नहुनु, ५ अनावश्यक र अनुचित जोखिम रहनु, ६ उत्प्रेरणाको अभाव रहनु इत्यादि । यिनको संक्षिप्त चर्चा तल गरिन्छ ।स्रोतसाधनको कमी सबभन्दा ठूलो कारण हो । मन्त्री पदको लामो अनुभव भएकाहरूसमेत अर्थमन्त्रीले भनेजति बजेटै दिँदैनन्, म कसरी काम गरूँ भनेर गुनासो गरिरहेका हुन्छन् । एउटै दलको सरकार हुँदासमेत यदि व्यावसायिक र असल अर्थमन्त्री छ भने पनि उसलाई अरू मन्त्रीले गाली नै गरिरहेको पाइन्छ । किनकि सीमित बजेटबाट सबैलाई भनेजति दिन सकिँदैन । अर्थमन्त्रीले प्राथमिकता निर्धारणका आधारमा बजेट विनियोजन र वितरणमा कस्नैपर्छ, छुच्चो हुनैपर्छ । आखिर साधनको सीमितताभित्रबाट प्राथमिकता निर्धारण गर्नु नै अर्थशास्त्रीको सबभन्दा मुख्य काम हो । त्यसैले नवनियुक्त मन्त्रीहरूले वार्षिक कार्यक्रममा नपरेका र बजेटमा समावेश नभएका कुरा गर्न निर्देशन दिनुभन्दा स्रोत सुनिश्चित भएकाभैरहेका कार्यक्रम पूरा गर्न निर्देशन दिनुपर्छ । नयाँ केही गराउनु छ भने अर्को सालको नीति तथा कार्यक्रम र बजेटमा समावेश गर्न लाउनुपर्छ । तत्काल गर्ने, अल्पकालीन, पाँचदस वर्षको मध्यकालीन र त्योभन्दा लामो अवधिको दीर्घकालीन कार्यक्रमका लक्ष्य बनाई त्यही बमोजिम तयारी गर्न निर्देशन दिनुपर्छ । त्यसका लागि विज्ञ र अनुभवी कर्मचारीको सहयोग लिनुपर्छ । वान म्यान शो शैलीको निर्णय र निर्देशनले सफल होइन्न ।प्राविधिक रवा वित्तीय सम्भाव्यताको कमीका कारण कुनै काम हुन नसक्ने रहेछ भने त्यसमा यो मेरो भिजन हो, यसलाई गरेरै छाड्छु भनेर जिद्दी कस्नु हुँदैन । भौतिक रूपले असम्भव वा घाटा लाग्ने काम, आयोजना त्याग्नैपर्छ । संस्थागत प्रबन्धको त्रुटि वा कमीका कारण पनि पहिले काम नभएको हुन सक्छ । त्यसमध्ये ऐनकानुन नहुनु, भए पनि उपयुक्त नहुनु वा पर्याप्त नहुनुजस्ता समस्या छन् भने तिनलाई बनाउने वा संशोधन गर्ने काममा मन्त्रीले नेतृत्व लिनुपर्छ । सांगठनिक संरचना नभएको वा अपर्याप्त रहेको समस्या छ, अथवा संख्यात्मक वा गुणात्मक रूपमा जनशक्तिको अभावको समस्या छ भने सामान्य प्रशासन, अर्थ मन्त्रालय वा अरू सम्बन्धीत मन्त्रालयसँग समन्वय गरी, संगठन व्यवस्थापन (ओ एन्ड एम) सर्वेक्षण गराई जनशक्तिको व्यवस्थापन गर्न लाउनुपर्छ ।कार्यान्वयन गर्न राजनीतिकसामाजिक वातावरण अनुकूल छैन भने निर्देशन दिएर मात्र पुग्दैन । पहिलेदेखि त्यो वातावरण बनाउन पहल गर्नुपर्छ । त्यस्तै, अनावश्यक र अनुचित जोखिम छ भने पनि कर्मचारीले निर्देशन कार्यान्वयन गर्दैनन् । नेपालमा मात्र होइन, विश्वभर नै कर्मचारीतन्त्रको प्रवृत्ति प्रायः जोखिम नलिने हुन्छ । कसैले असल नियत राखेर काम गर्दा पनि यदि संसदीय समितिमा गएर हप्कीदप्की खानुपर्ने, अख्तियारमा गएर बयान दिनुपर्ने, मिडियाबाजी वा विवादको तारो बन्नुपर्नेछ भने मन्त्रीले सर्वप्रथम त त्यो वातावरण सुधार्ने काममा आफू लाग्नुपर्छ । निर्देशन मात्र दिएर पुग्दैन । राजनीतिक इच्छाशक्ति नै चाहिने कुरामा त निर्देशन दिएका भरमा मात्र काम हुनै सक्दैन, जसका दुइटा ससाना उदाहरण तल प्रस्तुत छन् ।सांसदसमेत रहेका फरार अभियुक्त लक्ष्मी महतो कोइरीलाई पक्राउ गर्न तत्कालीन गृहमन्त्री रवि लामिछानेले आफ्नो मातहतको नेपाल प्रहरीका नाममा लिखित वक्तव्य नै निकाल्ने अनौठो काम गरे । तर जसको समर्थनमा आफू गृहमन्त्री बनेका थिए, त्यो दल एमालेका सांसद कोइरीलाई पक्राउ गराएरै छाड्ने इच्छाशक्ति भने उनमा थिएन । त्यसैले एक घण्टाभित्र पक्राउ गर्न सकिनेमा पक्राउ वास्ता गरेन ।त्यस्तै, सुरक्षा थ्रेट नभएका वा पर्याप्त नभएका पूर्वमन्त्रीहरूको सुरक्षा गार्डको संख्यामा कटौती गर्ने घोषणा उनले गरे । तर त्यो पनि कार्यान्वयन भएन । किनकि विषय सानो भए पनि शक्तिशाली राजनीतिक वर्गको स्वार्थमा धक्का पुग्ने कुरा थियो । र आफ्नै निर्णय लागू गर्ने राजनीतिक इच्छाशक्ति उनमा थिएन । यसरी सही हुँदाहुँदै पनि दुइटै निर्देशन राजनीतिक इच्छाशक्तिको अभावमा सस्तो प्रचारबाजी र अटेन्सन सिकिङ मा स्खलित भएर हराए ।"
विद्यार्थी आन्दोलनले पन्छाइरहेका मुद्दा,"राजनीतिले समाजका हरेक तह र तप्कालाई छुन्छ । अरू पेसाकर्मीजस्तै विद्यार्थी पनि राजनीतिबाट अछुतो रहन सक्दैनन् । विद्यार्थीले राजनीति गर्नु हुँदैन भन्ने सुन्दा खुबै आदर्शवादी लाग्न सक्छ तर नेपालको हरेक राजनीतिक संघर्षको अग्रमोर्चामा युवाविद्यार्थीहरू रहँदै आएका छन् । विद्यार्थीका संगठनहरू सडकमा नहोमिएका भए ती आन्दोलनहरू सफल हुन्थे भन्नेमा सन्देह गर्न सकिन्छ । यद्यपि अहिलेको अवस्था भने फरक छ । देशलाई राजनीतिक परिवर्तन होइन, आर्थिक विकास आवश्यक छ । र, विद्यार्थीको भूमिका र मुद्दाहरू पनि अब फेरिनुपर्छ । परम्परागतभन्दा फरक तरिकाले अगाडि नबढ्ने हो विद्यार्थी आन्दोलन जीवन्त रहँदैन । आन्दोलन भन्नेबित्तिकै सडकमा टायर बाल्नुलाई हामीले बुझ्दै आएका छौं । तर, यसका विभिन्न रूप हुन्छन् । बहस अर्को रूप हो । अब हामीले विद्यार्थी आन्दोलनको रूप र दिशा फेर्नै पर्ने भइसकेको छ । त्यसका लागि विद्यार्थीहरूका अबका मुद्दा के हुन् भन्नेमा सबैभन्दा पहिले प्रस्ट हुनु आवश्यक छ । देशको अरूजस्तै शैक्षिक क्षेत्र पनि अस्तव्यस्त छ । यसभित्र विकृति विसंगतिका चाङ छन्, जसलाई सम्बोधन गर्न ढिला भइरहेको छ । विद्यार्थी प्रतिनिधिसहित विज्ञ टोली बनाएर शैक्षिक मुद्दाहरूको पहिचान र समाधानका उपायसहित दीर्घकालीन कार्ययोजना बनाउनुपर्छ । पछिल्लो समय शिक्षाको व्यापारीकरण मुख्य समस्या बनिरहेको छ । धेरै पैसा खर्च गर्न सक्नेले मात्रै राम्रों शैक्षिक वातावरण पाउने अभ्यास लोकतन्त्रमा किमार्थ उचित होइन । सरकारी विद्यालय तथा कलेजहरूको अध्ययनअध्यापन गुणस्तरीय नहुँदा अभिभावकहरू छोराछोरीलाई महँगो शुल्क तिरेर निजी शैक्षिक संस्थामा पढाउन बाध्य छन् । तिनको शुल्कमा असीमित मनोमानी छ । पैसाको बिटो नबोकी यस्ता शैक्षिक संस्थाको ढोका नचियाउँदा पनि हुन्छ । तर, के महँगो शुल्क तिरेर पनि निजी शैक्षिक संस्थाले विद्यार्थीहरूलाई चाहेजस्तै गुणस्तरीय शिक्षा दिने गरेका छन् त ? यसको अध्ययन तथा नियमन कसले गरेको छ ? विद्यार्थी शुल्कको सिलिङ सरकारले तोक्नुपर्छ । अनि ती संस्थाले विद्यार्थीहरूबाट असुलिरहेको शुल्क र सोबापतको शिक्षा साथै अन्य सुविधाबीच तालमेल छ, छैन भन्नेमा अनुगमन हुनुपर्छ । शिक्षा क्षेत्रले वर्ग विभाजन गरिदिएको छ । सरकारी स्कुल वा कलेजका विद्यार्थी स्वतः विपन्न वर्गका ठानिन्छन् । जो जति महँगो कलेजमा पढ्छन्, उनीहरू उति नै सम्भ्रान्त कहलाउँछन् । सरकारले शिक्षालाई पनि निजी क्षेत्रको हातमा छोडिदिँदा यस्तो स्थिति आएको हो । यसमा अंकुश लगाउनैपर्ने भएको छ । जस्तो, सरकारी कर्मचारी वा राज्यको ढुकुटीबाट निर्वाह गर्नेहरूले आफ्ना छोराछोरीलाई सामुदायिक विद्यालय तथा कलेजमा पढाउनुपर्ने नियम बनाए, प्रभावकारी हुन सक्छ । अहिले सामुदायिक विद्यालयका शिक्षकशिक्षिकाले नै छोराछोरी निजी विद्यालय पठाउँछन् । उनीहरूलाई नै सामुदायिक विद्यालयप्रति भर हुँदैन भने अरूलाई कसरी हुन्छ ? अर्को ज्वलन्त मुद्दा हो पाठ्यक्रम । हामीले पढाउँदै आएको पाठ्यक्रम कति जीवनोपयोगी छ ? अहँ पटक्कै छैन । स्नातकोत्तर गरेको युवासँग पनि कुनै सीप हुँदैन । सैद्धान्तिक ज्ञान मात्र दिमागमा थोपरेर एउटा विद्यार्थी कहिल्यै पूर्ण हुन सक्दैन । शिक्षालाई व्यवहारमुखी र सीपमूलक बनाउन कक्षा एकदेखि नै पाठ्यक्रम परिमार्जन गर्नुपर्छ । विद्यार्थीले सैद्धान्तिक ज्ञानसँगै व्यावहारिक सीप पनि सिक्दै माथि उक्लिन पाउनुपर्छ । यसले पढेर जागिरै खानुपर्छ भन्ने मनोविज्ञानलाई अन्त्य गरेर स्वरोजगार बन्न विद्यार्थीलाई प्रेरित गर्न सक्छ । शैक्षिक संस्थाहरूको परीक्षा सञ्चालनमा पनि मनपरी छ । कलेजका परीक्षा समयमा नहुने, भए पनि नतिजा प्रकाशन गर्न ढिलाइ हुने समस्या पछिल्ला दिनमा अत्यन्तै बढिरहेको छ । तीन वर्षमा सकिनुपर्ने स्नातक तह नियमित पास हुनेहरूलाई पनि पाँच वर्ष लागेको उदाहरण छन् । एउटा विद्यार्थीका लागि एक वर्ष खेर जानु एकदमै ठूलो क्षति हो । तर, विभिन्न बहाना बनाएर सरकारी निकायहरू पन्छिन खोजिरहेका छन् । अरूजस्तै शैक्षिक क्षेत्र पनि राजनीतिक हस्तक्षेपबाट थिलथिलो बनिरहेको छ । त्रिभुवन विश्वविद्यालयको भीसीदेखि रेक्टरसम्म दलीय भागबन्डाका आधारमा नियुक्त हुने परिपाटी बसिसकेको छ । योभन्दा विडम्बनापूर्ण के हुन्छ ? शिक्षणजस्तो अत्यन्तै महत्त्वपूर्ण पेसामा आबद्ध हुनेहरू पनि एउटाएउटा राजनीतिक दलको फेरो समातेर हिँड्नुपर्ने लाजमर्दो अवस्थाबाट हामी गुज्रिरहेका छौं । त्यसो त विद्यार्थीहरूकै पनि कैयौं कमीकमजोरी छन् । सानोतिनो कुरामा पनि आन्दोलन गर्ने, तालाबन्दी गर्ने, शिक्षकको अनुहारमा कालोमोसो दलिदिनेजस्ता घटना बारम्बार भइराख्छन् । यसले शैक्षिक क्षेत्रलाई असुरक्षित तुल्याइरहेको छ । हामी विद्यार्थी राजनीति गर्नेहरूले यो गलत अभ्यासलाई बदल्नु जरुरी छ । शैक्षिक संस्थाको अध्ययनअध्यापनलाई कहिल्यै बाधा नपर्ने गरी आफ्ना मागहरू शान्तिपूर्ण तरिकाले पेस गर्ने विकल्प खोज्नुपर्छ । विडम्बना, देशको शिक्षा क्षेत्रले गतिलो नेतृत्व नै पाएन । अन्य मन्त्रालयमा जस्तै शिक्षामा पनि यो क्षेत्रलाई बुझ्दै नबुझेकाहरूले बागडोर पाए । पछिल्ला दशकहरूमा एकाधबाहेक कोही पनि शिक्षा विज्ञले शिक्षामन्त्रीको जिम्मेवारी पाएनन् । अहिले शिक्षाजस्तो महत्त्वपूर्ण मन्त्रालय खाली छ भन्दा हुन्छ । कहिले पदपूर्ति हुने हो ठेगान छैन । फेरि पनि राजनीतिक भागबन्डामा शिक्षाक्षेत्र नै नबुझेको व्यक्तिलाई मन्त्री बनाइने पक्कापक्कीजस्तै छ । अनि के आशा गर्ने ?देशभित्र शैक्षिक वातावरण राम्रो नहुँदा युवाविद्यार्थीहरूको विदेश पलायन तीव्र बनिरहेको छ । एसईई दिनासाथ हरेक विद्यार्थीको चाहना विदेशी प्रतिष्ठित कलेजमा भर्ना हुने हुन्छ । आर्थिक वा अन्य कारण बिदेसिन नपाउनेहरू मात्रै स्वदेशी शिक्षण संस्थामा भर्ना हुन्छन् । यसरी शिक्षाका नाममा बर्सेनि अर्बौं रुपैयाँ बिदेसिने गरेको छ । यो सिलसिला रोक्न नेपाललाई शैक्षिक हबको रूपमा स्थापित गर्न बलियो मार्गचित्र बनाउनु आवश्यक छ ।"
हेटौंडामा एकीकृत अटोभिलेज बन्दै,"हेटौंडा (कास) हेटौंडा बजार क्षेत्रमा छरिएर रहेका सवारी मर्मत केन्द्रलाई एकै ठाउँमा सारिने भएको छ । बजारको सौन्दर्यमा सुधार गर्नका लागि हेटौंडा११ को राप्ती नदी उकास करिब ३१ बिघा जमिनमा बन्ने अटोभिलेज सवारी मर्मतका वर्कसपहरू सारिने भएका हुन् । बजार क्षेत्रमा छरिएर रहेका सवारी मर्मत केन्द्रलाई एकीकृत गर्दै सञ्चालनमा ल्याउन लागिएको हो । हेटौंडा उपमहानगरकी प्रमुख मीनाकुमारी लामाले उक्त अटोभिलेजको शिलान्यास गरिन् । नगरका अटो ग्यारेजलाई नदी उकास जमिनमा स्थानान्तरण गर्ने उद्देश्यले अटोभिलेज सञ्चालनको तयारी गरिएको हो । वाग्मती प्रदेश भौतिक पूर्वाधार मन्त्रालयले गत वर्ष ५ करोड खर्चमा तटबन्ध निर्माण गरेपछि जग्गा उकास भएको हो । शिलान्यास गरिएको क्षेत्रको जग्गा फिलिङ गर्नका लागि उपहानगरपालिकाले पहिलो चरणमा १४ लाख ६ हजार रुपैयाँ विनियोजन गरेको छ । उपमहानगरले विनियोजन गरेको रकमबाट पहिलो चरणमा जमिन सम्याउनेसहितको काम थालिएको छ ।अटोभिलेजको शिलान्यास गर्दै प्रमुख लामाले एकीकृत अटोभिलेज सञ्चालनका लागि उपमहानगर सहयोग र समन्वय गर्न तयार रहेको बताइन् । एकीकृत अटोभिलेजका नाममा सञ्चालन हुने स्थानमा व्यवसायीले चाहेको क्षेत्रफलको जग्गा लिजमा उपलब्ध गराउने उनले जनाइन् । व्यवसायीले आफूलाई चाहेको डिजाइनको अस्थायी स्वरूपको टहरा निर्माण गरेर काम गर्न सक्नेछन् । अटो मोबाइल इन्जिनियरिङ एसोसिएसनका अध्यक्ष आनन्दराम पौडेलका अनुसार अटोभिलेजमा चार्ज स्टेसन, थ्रीवाइलर, फोर वाइलर सवारी मर्मत केन्द्र, खेलमैदान, स्वास्थ्य चौकी, हेबी सवारी मर्मत, हेवी इक्विपमेन्ट मर्मत, पार्किङ र डम्पिङ साइड रहनेछन् । एसोसिएसनले २०५३ असोज ८ गते अटोभिलेज स्थापनाका निम्ति जग्गा उपलब्ध गराइदिन नगरपालिकालाई आग्रह गरेको थियो । तत्कालीन समयमा नगरपालिकाले चार कट्ठामात्र जग्गा उपलब्ध गराएको थियो । जग्गाको क्षेत्रफल कम भएकाले प्रयोगमा ल्याउन नसकिएको अध्यक्ष पौडेलले बताए । शिलान्यास भएको स्थलमा २ सय ५० अटो व्यवसायीले सबै प्रकारका इन्जिनियरिङ वर्कसपका काम गर्न सक्नेछन् । अटोभिलेज निर्माणपछि बजार क्षेत्रका तीनपांग्रे सवारीसाधनको वर्कसप सोही क्षेत्रमा ल्याउन पहल गरिने जनाइएको छ ।"
गौरवका आयोजनामा बढ्न सकेन खर्च,"मुख्य आयोजनालाई प्राथमिकीकरण र अरूलाई खारेज गर्नुपर्छ, उनले भने, एकातिर स्रोत सुनिश्चितता गर्ने र अर्कातिर राजस्व पनि उठाउन नसक्ने अवस्था छ । यसले ठूलो वित्तीय अनुशासन, बजेटका निश्चित सिद्धान्त र आधारलाई लिएर जानुपर्नेमा मनपरी गरेको देखिन्छ । सरकारले बजेट अन्तिम समयमा खर्च गर्ने गरेको हुँदा यसले राम्रो नतिजा दिन नसक्ने खनाल बताउँछन् । गत वर्षको पुँजीगत खर्च हेर्दा करिब ३५ प्रतिशत त अन्तिम महिनामा आएर खर्च भएको छ, उनले भने, बजेटका केही प्रावधान सुधार नगरी हाम्रो बजेट सधैं औपचारिकतामा मात्रै बढी भएको छ । ठेक्कापट्टालगायत सबै योजनाको दैनिक अनुगमन गर्ने र काम नगर्नेलाई तुरुन्तै कारबाही गर्ने गरेमात्र बजेट सही समय र सही ठाउँमा खर्च हुन्छ ।"
उपभोक्तालाई १४ रुपैयाँ थप भार पार्ने गरी फेरि दूधको मूल्य बढाइँदै,"(काठमाडौं)उपभोक्तालाई प्रतिलिटर १४ रुपैयाँ थप भार पर्ने गरी दूधको मूल्य बढाउन चलखेल सुरु भएको छ । डेरी उद्योगीहरूको दबाबमा सरकारले एक वर्षमै मूल्य बढाउन गृहकार्य थालेको छ । यसअघि ०७८ माघ २८ मा दूधको फ्याटका आधारमा प्रतिलिटर ९ देखि १४ रुपैयाँसम्म मूल्यवृद्धि भएको थियो । अन्य सामानको मूल्यवृद्धिको कारण देखाउँदै डेरी उद्योग संघले गत पुस १६ मा एकलौटी रूपमा आफूखुसी प्रतिलिटर १४ रुपैयाँ बढाएका थिए । चौतर्फी विरोधपछि संघले मूल्यवृद्धि स्थगन गरे पनि अहिले फेरि सरकारसँग मिलोमतो गरेर मूल्य बढाउन चलखेल थालिएको हो । सरकारले किसानको लागत, बजार मूल्य तथा उपभोक्ताको क्रयशक्ति हेरेर वैज्ञानिक रूपमा अध्ययन गर्ने बताए पनि पर्याप्त अध्ययनबिनै मूल्य बढाउन गृहकार्य सुरु भएको हो । राष्ट्रिय दुग्ध विकास बोर्डको संयोजकत्वमा गठित अध्ययन समितिले सबै पक्षमा अध्ययन गरेन । फलस्वरूप उद्योगीहरूको दबाबमा तिनले सिफारिस गरेको मूल्य अनुमोदन गर्ने तयारी भइरहेको छ, समितिका एक सदस्यले भने, उद्योगीहरूले प्रतिलिटर १४ रुपैयाँ मूल्य बढाउन दबाब दिएका छन् । बोर्डले पनि त्यही पारित गर्ने गरी काम गरिरहेको छ । फागुन पहिलो साता नै मूल्य बढ्छ होला । उद्योगीहरू आफूअनुकूल मूल्य बढाउन लागिपरेको उपभोक्ता हित संरक्षण मञ्च नेपालका महासचिव विष्णुप्रसाद तिमिल्सिनाले बताए । दूधमा अचाक्ली मूल्य बढाउने खेल भइरहेको उनको भनाइ छ । ३ वटा समूह बनाएर जिल्लामा खटाइए पनि उपभोक्ताकर्मीका प्रतिनिधि लगिएन । उद्योगीहरूले आफैं आकलन गरे, कमिटी सदस्य समेत रहेका तिमिल्सिनाले भने, एक वर्षमै फेरि प्रतिलिटरमा १४ रुपैयाँ मूल्य बढाउन खोजियो ।राष्ट्रिय दुग्ध विकास ऐन तथा नीतिअनुसार दुई दुई वर्षमा मात्रै बजारमूल्य समायोजन गर्न मिल्छ । उद्योगीहरूले दाना, चोकर, परालको मूल्य, ढुवानी खर्च बढेको बताउँदै मूल्य बढाउन दबाब दिएको तिमिल्सिनाले बताए । उद्योगीसामु बोर्डका प्रतिनिधि निरीह बनेको उनको भनाइ छ । जिल्लाबाट संकलित रिपोर्ट वैज्ञानिक छैन । उपभोक्ता मूल्य विश्लेषण गरिएको छैन । मूल्य बढाउनुको वैज्ञानिक आधार पनि छैन । प्राविधिक अध्ययन पनि हुनुपर्थ्यो तर त्यसो गरिएन, उनले भने, बिनाअध्ययन मूल्य बढाउनु राम्रो होइन ।स्रोतका अनुसार दूधको मूल्य बढाउन कृषिमन्त्रीदेखि प्रधानमन्त्रीले समेत चासो दिएका छन् । किसानका नाममा बढाउन लागिएको मूल्यले उद्योगीलाई फाइदा हुने र उपभोक्ता मूल्य झन् बढ्ने स्रोतको दाबी छ । दूधको मूल्य बढेसँगै दुग्धपदार्थको पनि सोही अनुपातमा वृद्धि हुन्छ । अहिले किसानले मूल्य पाएनन् भन्ने मात्रै छ । मूल्य बढ्दा बजारलाई पर्ने असरबारे अध्ययन गरिएको छैन, समितिका एक सदस्यले भने, बैठकमा मूल्य बढाउनेबाहेक अरू कुरै हुँदैन । बजार प्रभावबारे छलफल गरिँदैन ।लागत बढेकै कारण सरकारले ०७८ माघ २८ मा कच्चा दूधको मूल्य प्रतिलिटर ६ रुपैयाँ ५२ पैसा बढाएको थियो । कच्चा दूधको मूल्य बढाएलगत्तै दुग्ध विकास संस्थान (डीडीसी) ले फ्याटका आधारमा स्ट्यान्डर्ड दूधको मूल्य प्रतिलिटर ९ रुपैयाँ, टिमिल्कमा १० रुपैयाँ, काउमिल्कमा १२ र फुलक्रिम मिल्कमा १४ रुपैयाँसम्म बढाएको थियो । निजी डेरीहरूले पनि सोहीअनुसार मूल्य बढाएका थिए । अहिले डीडीसीले आधा लिटर स्ट्यान्डर्ड दूधको मूल्य साढे ४२ रुपैयाँ तोकेको छ । उपभोक्ताले भने ४५ रुपैयाँ तिर्दै आएका छन् । अब प्रतिलिटर एक सय रुपैयाँ पुर्याउने खेल भएको हो । दूधको मूल्य प्रतिलिटर १४ रुपैयाँ बढाउने गरी काम भइरहेको डेरी उद्योग संघका अध्यक्ष राजकुमार दाहालले स्विकारे । उद्योगतर्फको लागत बुझाएका छौं, किसानका तर्फबाट मंगलबार टुंगो लाग्छ, दाहालले भने, त्यसपछि बोर्डले फाइनल गरेर कृषि मन्त्रालयमा दूधको मूल्य पेस गर्छ । अनि तत्काल मूल्य बढ्छ । सम्भवतः नयाँ मूल्य यही साता लागु हुन्छ । डेरी एसोसिएसनका अध्यक्ष प्रह्लाद दाहालले पनि मूल्य बढाउने विषयमा छलफल भइरहेको जनाए । अध्ययन गर्न समिति गठन भएको छ । त्यसले मंगलबार नै मन्त्रालयमा प्रतिवेदन बुझाउँछ, उनले भने, त्यसपछि निष्कर्ष निस्कन्छ । बढेको मूल्य किसानले ६९ र उद्योगीले ३१ प्रतिशत पाउने दाहालको भनाइ छ । किसानले पाउने मूल्यवृद्धि गर्नुपर्ने भए पनि उपभोक्ता मूल्यप्रति पनि उत्तिकै सचेत हुनुपर्ने डीडीसीका महाप्रबन्धक सञ्जीव झाले बताए । आहारा र दाना खर्च करिब ६० प्रतिशतले बढेको छ । किसानको उत्पादन खर्च उठेको छैन, उद्योगको लागत पनि बढेको छ, उनले भने, सगँसँगै उपभोक्ता मूल्य पनि विश्लेषण गर्न आवश्यक छ । बोर्डका कार्यकारी निर्देशक राजेन्द्रप्रसाद यादवले भने दूधको मूल्यवृद्धिको विषय अध्ययनकै क्रममा रहेको जनाए । समितिले प्रतिवेदन बुझाएको छैन, प्रतिवेदन छलफलकै क्रममा छ, उनले भने, समिति संयोजकले प्रतिवेदन बुझाएपछि बल्ल यसबारे भन्न सकिन्छ ।"
क्यूआर कोडमार्फत भुक्तानी बढ्दै,"उपभोक्ताले मोबाइलमार्फत नै क्यूआर कोड स्क्यान गरेर बिल भुक्तानी गर्न सकिने हुँदासमेत कारोबार र रकम बढेको हो । राष्ट्र बैंकको मंसिरको तथ्यांक हेर्दासमेत क्यूआर कोडमार्फत हुने भुक्तानी बढ्दै गएको देखिएको छ ।गत वर्षको पुसको तुलनामा यस वर्षका पुसमा १६१०२ प्रतिशतले क्यूआर कोडमार्फत हुने भुक्तानी बढेको छ । चालु आर्थिक वर्षको पुसमा मात्रै क्यूआरमा आधारित भुक्तानी १७ अर्ब ३ करोड २० लाख रुपैयाँ छ । पुसमा ५६ लाख १८ हजार ८ सय २६ वटा कारोबार क्यूआरमार्फत भएको छ । गत वर्षको मंसिरमा १६ लाख ४९ हजार ३९७ वटा कारोबार हुँदा ६ अर्ब ५२ करोड ५० लाख रुपैयाँ क्यूआरमार्फत भुक्तानी भएको थियो । चालु आर्थिक वर्षको मंसिरमा ५१ लाख ९ हजार ६३१ वटा कारोबार हुँदा १९ अर्ब ३४ करोड ६० लाख रुपैयाँ क्यूआरमार्फत भएको छ । मंसिर महिनाको तुलनामा पुसमा क्यूआरमार्फत हुने भुक्तानी घटेको हो । साना र खुद्रा भुक्तानीका लागि सहज हुने हुँदा क्यूआर कोडमा आधारित भुक्तानीको परिमाण बढ्दै गएको हो । नेपाल राष्ट्र बैंकको प्रतिवेदनले समेत पछिल्लो समय विद्युतीय भुक्तानी बढ्दै गएको देखाएको छ । बैंकसम्म पुग्नु नपर्ने, आफू रहेको स्थानबाट जुनसुकै समयमा भुक्तानी गर्न सकिनेलगायत विविध शीर्षकमा यस्तो भुक्तानी बढेको हो । मंसिरमा १ खर्ब ६० अर्ब ३ करोड ६० लाख रुपैयाँ मोबाइल बैंकिङमार्फत भुक्तानी हुँदा पुसमा १ खर्ब ६७ अर्ब ८० करोड ७० लाख भएको छ । गत वर्षको पुसमा मोबाइल बैंकिङमार्फत ९४ अर्ब ४० करोड ७० लाख रुपैयाँ मात्रै भुक्तानी भएको थियो । तर विद्युतीय भुक्तानीअन्तर्गत नै हुने इन्टरनेट बैंकिङको कारोबार र भुक्तानी भने घटेको छ । गत वर्षको पुसमा १३ अर्ब ४९ करोड ६० लाख रुपैयाँ भुक्तानी हुँदा चालु आर्थिक वर्षको पुसमा १२ अर्ब २९ करोड १० लाख रुपैयाँ मात्रै भुक्तानी भएको छ ।राष्ट्र बैंकले विद्युतीय भुक्तानी प्रणालीसम्बन्धी एकीकृत निर्देशन जारी गर्दै मोबाइल एप्लिकेसन तथा क्यूआर कोडबाट दैनिक कारोबार गर्न पाइने रकमको सीमासमेत बढाएको छ । मोबाइल एप्लिकेसन तथा क्यूआर कोडबाट दैनिक ३ लाख रुपैयाँसम्म कारोबार गर्न सकिने सुविधा कायम गरेको छ । यसअघि दैनिक २ लाख रुपैयाँसम्मको मात्रै सीमा थियो ।वालेटबाट बैंक खातामा वा बैंक खाताबाट वालेटमा कारोबार गर्न पाइने रकमको सीमा पनि बढेको छ । अब वालेटबाट बैंक खातामा वा बैंक खाताबाट वालेटमा दैनिक २ लाख रुपैयाँसम्म कारोबार (ट्रान्सफर) गर्न सकिनेछ । यसअघि यस्तो सीमा जम्मा १ लाख रुपैयाँसम्म थियो । यस्तो कारोबार प्रतिमहिनाका लागि भने पुरानै सीमा १० लाख कायम गरिएको छ । डिजिटल पेमेन्टप्रति उपभोक्ताको रुचिसमेत बढ्दै गएकाले कारोबार वृद्धि भएको राष्ट्र बैंकका कार्यकारी निर्देशक गुरुप्रसाद पौडेलले बताए । कोरोना महामारीपछि मुलुकमा डिजिटल पेमेन्ट बढ्दै गएको हो, उनले भने, पैसा छुन नहुने, मान्छे मान्छेले छुन नहुने अवस्थामा डिजिटल पेमेन्ट बढेको हो । नेपाल दूरसञ्चार प्राधिकरणको तथ्यांकअनुसार ७० प्रतिशत मानिससँग स्मार्टफोन हुँदा डिजिटल भुक्तानी बढ्न थालेको पौडेलको भनाइ छ । राष्ट्र बैंकको नीतिगत व्यवस्थाले पनि विद्युतीय भुक्तानीलाई थप प्रोत्साहन गरिरहेको उनले बताए ।"
कश्मीरबाट साइकल चलाउन ठाकुरद्वारा,"(बाँके, नेपालगन्ज)भारतका जम्मुकश्मीरको प्राकृतिक सौन्दर्यबारे धेरैले बखान गर्छन् । त्यहाँ हुर्किएकी डा ऋतु अहलको मन बर्दिया राष्ट्रिय निकुञ्जको प्राकृतिक विविधताले तानेको छ । मलाई यहाँको दृश्य मनमोहक लाग्यो । जंगलको मार्ग, पाइलैपिच्छे फरक प्राकृतिक सम्पदा, चराको चिरबिर, कतै मृगको दौड, उनले भनिन्, त्यसमाथि मयूरको नाच ज्यादै आकर्षक लाग्यो । म त यहाँको प्रकृतिमा डुबें र असाध्यै रमाएँ ।नेपालगन्ज साइक्लिङ क्लबको आयोजनामा यहाँ शुक्रबारदेखि आइतबारसम्म टुर दी ठाकुरद्वारा यात्रा सम्पन्न भएको छ । यात्रामा सहभागी हुन दन्त चिकित्सक अहल कश्मीरबाट यहाँ आएकी हुन् । उक्त साइकल यात्रामा भारतीयसहित झन्डै ५ सय सहभागी थिए । नेपाल पर्यटन बोर्डसँगै यहाँका स्थानीय तहले साइकल यात्रा सफल बनाउन सहयोग गरेका थिए ।यहाँबाट १ हजार १ सय ५४ किमि टाढा कश्मीरबाट डा अहल साइकल यात्रामा सहभागी हुन यहाँ आएकी हुन् । एक ठाउँबाट अर्को गन्तव्यसम्म आउजाउको साधन उनले साइकललाई बनाएकी छन् । धेरैले सहरी जीवनलाई राम्रो ठान्छन् । हामी नै सबैभन्दा ठूला र सक्षम हौं भन्ने सोच धेरैजसो सहरियामा छ, उनले कान्तिपुरसित भनिन्, यो धारणा गलत हो । मलाई ग्रामीण र जंगली क्षेत्र मन पर्छ । यहाँको जैविक विविधताले आफूलाई थप आकर्षित गरेको उनले बताइन् । त्यसैले साइकल यात्रालाई माध्यम बनाएर यहाँ आइपुगें, उनले भनिन्, ठूला अस्तव्यस्त सहरभन्दा ससाना गाउँ हेर्दै शान्तिपूर्ण वातावरणमा मस्त निदाउँदा अलौकिक आनन्द प्राप्त हुने ठानेरै नेपाली भूमिको साइकल यात्रा रोजेकी हुँ । प्रकृति, संस्कृति, स्वास्थ्य, खेलकुद र वातावरणसँगै पर्यटन प्रवर्द्धन गर्ने उद्देश्यले नेपालगन्जबाट बर्दियाको पर्यटकीय केन्द्र ठाकुरद्वारासम्म एक सय किमि साइकल यात्रा आयोजना गरिएको हो । प्रसिद्ध धार्मिक पीठ बागीश्वरी मन्दिरबाट सुरु भएको यात्रा बर्दिया निकुञ्जको ठाकुरद्वारासम्म पुगेर समापन भएको थियो । राजमार्ग र बस्तीको बाटो, बाघ लाग्ने डर भएको जंगल छिचोल्दै साइकल यात्री दुर्लभ पाटेबाघको बासस्थान बर्दियाको ठाकुरद्वारा गन्तव्य राखेर गुडेका हुन् । जसमा पहिलो पटक ४२ जना महिला साइकल यात्री पनि सहभागी भए ।भारतीय सीमा क्षेत्रबाट नजिकको बर्दिया राष्ट्रिय निकुञ्ज पश्चिमको मुख्य पर्यटकीय केन्द्र हो । विदेशी आगन्तुकलाई सस्तो र सहज यात्रा गराउँदै नेपालका पर्यटकीय स्थलको अवलोकन गराउनु यात्राको अर्को उद्देश्य हो, जसमा धेरै जना चिकित्सक सहभागी भए । युवाहरूको दौडमा उमेरले ६० कटेका नेपालगन्ज मेडिकल कलेजका डा सुरेश कनोडियाले कुनै बेला पनि पछि नपरेको बताए । अचम्मै भयो । मभित्र इस्टेमिना धेरै रहेछ, उनले भने, थकाइ नै लागेन । सायद समूहमा दौडँदा ऊर्जा थपिएको हुन सक्छ । जोखिमयुक्त मार्ग हुँदै अघि बढेको साइकल दौडमा भेरी अस्पतालका डा प्रकाश थापा पनि सहभागी थिए । चिकित्सक हुँदैमा स्वास्थ्य राम्रो हुन्छ भन्ने छैन, उनले भने, पहिले मानिसलाई सर्ने रोग मात्र लाग्थ्यो । अहिले त नसर्ने रोग उच्च रक्तचाप, क्यान्सर, मधुमेहको संक्रमण बढेको छ । साइकल चलाउने बानीले हामीलाई शारीरिकसँगै मानसिक रूपमा स्वस्थ बनाउँछ । यात्रामा कीर्तिमानी विश्व साइकलयात्री पुस्कर शाहसमेत सहभागी थिए । उनले यात्राका क्रममा वातावरण, प्रकृति र वन्यजन्तु संरक्षणसम्बन्धी छलफल पनि गरे । साइकल यात्राको यो आयोजनाले लुम्बिनी प्रदेशको पर्यटन प्रवर्द्धनमा सहयोग पुग्ने आयोजक नेपालगन्ज साइक्लिङ क्लबका अध्यक्ष सतीश निरौलाले बताए ।"
विराटनगरमा पनि अन्तर्राष्ट्रिय टर्मिनल भवन,"(मोरङ)संस्कृति, पर्यटन तथा नागरिक उड्डयनमन्त्री सुदन किरातीले सोमबार अन्तर्राष्ट्रिय टर्मिनल भवन शिलान्यास गरेसँगै विराटनगर विमानस्थलको स्तरोन्नति सुरु भएको छ । भ्याटबाहेक २ अर्ब ४२ करोड ८ लाख ५६ हजार लागतमा टर्मिनल भवन निर्माण हुँदै छ । १८ सय यात्रु क्षमताको टर्मिनल भवन बनाउन केसीडाँफे जेभी निर्माण कम्पनीले गत मंसिर ११ मा ठेक्का सम्झौता गरेको छ । मुलुकमा नवनिर्मित पोखरा र गौतम बुद्ध अन्तर्राष्ट्रिय टर्मिनल भवनभन्दा ठूलो १६ हजार २७७ दशमलव ८३ वर्गमिटरमा उक्त टर्मिनल भवन निर्माण सुरु भएको नागरिक उड्डयन प्राधिकरणका उपमहानिर्देशक हंसराज पाण्डेले बताए । टर्मिनल भवनमा १७ वटा टिकट काउन्टर, २४ पसल, ४ रेस्टुराँ, पत्रकार सम्मेलन हल, ३ भीआईपी कक्ष, धूमपान कक्ष, बालबालिका खेल्ने, प्रार्थना कक्ष, स्तनपान कक्ष, ४ वटा प्राइभेट कक्षलगायत अत्याधुनिक सुविधा रहनेछन् । विमानस्थल विस्तार व्यापारिक योजना, सम्भाव्यता अध्ययन, आवश्यकता र स्थानीयको परामर्शमा अगाडि बढाउने मन्त्री किरातीको प्रतिबद्धता छ । अर्बौं रुपैयाँ लागतमा विमानस्थल निर्माण गरेर घाम ताप्ने कार्य गर्नु हुँदैन, उनले भने, प्रत्येक विमानस्थलको बिजनेस प्लानका आधारमा लगानी थपिने काम हुन्छ । पोखरा र गौतम बुद्ध विमानस्थल सञ्चालनका लागि रुटलगायत सम्पूर्ण समस्या समाधानका लागि योजनाबद्ध रूपमा काम अघि बढाइएको उनको भनाइ छ । रुट परमिटको समस्या समाधानका लागि कूटनीतिक पहल गर्न टोली खटाइसकेको किरातीले जनाए । नागरिक उड्डयन प्राधिकरणलाई मुनाफामा लैजान प्रत्येक विमान दैनिक १५ घण्टाभन्दा बढी चलाउने गरी काम अघि बढाएको मन्त्री किरातीले बताए । विराटनगर विमानस्थलबाट पहाडी तथा हिमाली क्षेत्रमा उडानका साथै सबै विमानस्थलको कार्ययोजना बनाउने काम भइरहेको छ । त्यसपछि अनुगमन गरेर योजना कार्यान्वयनमा जान्छौं, उनले भने, तर विमानस्थल सञ्चालन भएपछि अन्तर्राष्ट्रियस्तरको तारे होटलको मात्रै विकास हुनु हुँदैन, स्थानीय परिकार, पर्यटन, संस्कृतिको समेत प्रवर्द्धन हुनुपर्छ । र, त्यसको प्रत्यक्ष लाभ सर्वसाधारणले समेत पाउनुपर्छ । यसअघि १३ अर्बको गुरुयोजना निर्माण गरी विराटनगर विमानस्थललाई अन्तर्राष्ट्रिस्तरमा विस्तार गर्न तीन तहको सरकारबीच सम्झौता भएर जग्गा अधिग्रहण प्रक्रिया सुरु भएको थियो । मन्त्रिपरिषद्को ०७७ कात्तिक २७ को निर्णयले १२६ दशमलव ४६ बिघा जग्गा अधिग्रहण गर्ने निर्णयअनुसार जिल्ला प्रशासन मोरङ र सुनसरीले जग्गाधनीहरूलाई मुआब्जा वितरणका लागि सार्वजनिक सूचनासमेत सार्वजनिक गरिसकेको थियो । तर अघिल्ला संघीय सरकारले मुआब्जा वितरणका लागि बजेट विनियोजन नगरेपछि जग्गाधनीको दबाबमा मन्त्रिपरिषद्को गत भदौ ३१ को निर्णयले अघिल्लो निर्णय फिर्ता लिएको थियो । तत्कालीन संस्कृति, पर्यटन तथा नागरिक उड्डयनमन्त्री योगेश भट्टराई, प्रदेश १ का मुख्यमन्त्री शेरधन राई, विराटनगर महानगर प्रमुख भीम पराजुलीलगायतको उपस्थितिमा नागरिक उड्डयन प्राधिकरण, प्रदेश सरकार र विराटनगर महानगरबीच त्रिपक्षीय सम्झौता भएको थियो । विमानस्थलको हाल रहेको एक हजार पाँच सय मिटर लम्बाइको धावन मार्गलाई तीन हजार मिटरमा विस्तार गर्न सम्झौता गरिएको थियो । विमानस्थल विस्तारका लागि आवश्यक जग्गा अधिग्रहणका लागि संघीय सरकारले ५०, प्रदेश सरकारले ४० र विराटनगर महानगरपालिकाले १० प्रतिशत लागत साझेदारी गर्ने सम्झदारीपत्रमा उल्लेख छ । विराटनगर विमानस्थलबाट हाल यती एयरका ४, बुद्ध एयरका ७, सौर्यका २ र श्री एयरको ३ गरी प्रतिदिन १६ उडान भइरहेका छन् ।"
पीपीए खुलाउने निर्णयप्रति इप्पानको स्वागत,"काठमाडौं (कास) नेपाल विद्युत् प्राधिकरणको बोर्ड बैठकले विद्युत् खरिद सम्झौता (पीपीए) खुलाए पनि बजारको उचित व्यवस्था नहुँदा निजी क्षेत्रले चिन्ता व्यक्त गरेको छ । गत बिहीबार प्राधिकरणको बोर्ड बैठकले १५ सय मेगावाटसम्मको पीपीए खुलाउने निर्णय गरेको थियो । तत्कालीन ऊर्जामन्त्री वर्षमान पुनले पीपीए सम्झौता बन्द गरेका थिए । त्यसपछि आएकी ऊर्जामन्त्री पम्फा भुसालले पनि पीपीए खोलिनन् । यसरी करिब चार वर्षसम्म बन्द रहेको पीपीए खुलेपछि व्यवसायी खसी भएका हुन् । उपप्रधान एवं ऊर्जा, जलस्रोत तथा सिँचाइमन्त्री राजेन्द्रप्रसाद लिङ्देनको पहलमा पीपीए खोल्ने निर्णयको स्वतन्त्र ऊर्जा उत्पादकहरूको संस्था (इप्पान) ले स्वागत गरेको छ । यसका लागि इप्पानले मन्त्री लिङ्देन र राज्यमन्त्री दीपकबहादुर सिंहको भूमिका महत्त्वपूर्ण रहेको इप्पानको भनाइ छ । निजी क्षेत्रले लामो समयदेखि दबाब दिएको र मन्त्रीको प्रयासबाट पीपीए खुलेकामा जलविद्युत् विकासमा सकारात्मक सन्देश प्रवाह भएको इप्पानका अध्यक्ष कृष्णप्रसाद आचार्यले बताए ।पीपीए रोक्नु हुँदैन भन्दै हामीले वर्षौंदेखि भन्दै आयौं, दबाब दिँदै आयौं, मन्त्रालयले प्रयास पनि गरेको हो । अहिले आएर कार्यान्वयन भयो, आचार्यले भने, यसलाई हामीले निकै सकारात्मक रूपमा लिएका छौं । अब विद्युत् व्यापारको अनुमति दिन पनि सरकारले कन्जुस्याइँ गर्नु हुँदैन । व्यापारको अनुमति पाए निजी क्षेत्रले गरेर देखाउने उनको भनाइ छ । सरकारले पीपीए खुलाए पनि विद्युत्को बजारलाई लिएर व्यवसायीले भने चिन्ता व्यक्त गरेका छन् । प्राधिकरणले वर्षायाममा बढी भएको बिजुली भारतमा बिक्री गर्दै आएको छ । भारतले निर्यात अनुमति दिएका र दिने आयोजनामा पनि सेयरहोल्डर, ऋण लिएको संस्था, कुन ठेकेदारले बनाएको, त्यो कम्पनीको प्रबन्धपत्र, नियमावलीलगायत विषय हेरेर मात्रै अनुमति दिने गरेको छ । विद्युत् व्यापारमा सरकारसँग निजी क्षेत्र सहकार्य गरेर जान खोजेको इप्पानका उपाध्यक्ष मोहनकुमार डाँगीले बताए । बजारमा जसले बढी मूल्य दिन्छ, हामी त्यहीँ गएर पीपीए गर्न सक्छौं, हामी आज पनि सरकारले १२ वर्षअगाडि तय गरेको दरमा बिजुली बेचिरहेका छौं, उनले भने, पीपीए दर बढाउनुभन्दा हामीले व्यापारको अनुमति मागेका हौं । प्राधिकरणले पीपीए खुलाए पनि विद्युत् नियमन आयोगका आफ्नै समस्या भएकाले सही ढंगले त्यहाँ पनि काम हुन नसकेको अर्का उपाध्यक्ष गणेश कार्कीको भनाइ छ । आयोगले ह्विलिङ चार्ज तोक्ने, ग्रिड कोड बनाउनेलगायत काममा तत्काल पहल थाल्नुपर्छ, उनले भने, तुरुन्त यसको व्यवस्था नगरे अप्ठ्यारो परिस्थिति आउन सक्छ ।"
अर्थ संक्षेप,"ॅशिवम्सँग उपहार टन्न का दोस्रो महिनाका विजेता घोषित काठमाडौं (कास) शिवम् सिमेन्टले शिवम्सँग उपहार टन्न उपहार योजनाको मासिक लक्की ड्रअन्तर्गत दोस्रो महिनाको भाग्यशाली विजेता सार्वजनिक गरेको छ । यसअघि पुस २६ मा लक्की ड्रमार्फत पहिलो महिनाका भाग्यशाली विजेता छानिएको थियो । हालसम्म लक्की ड्रबाट उपभोक्तातर्फ ६० जना तथा विक्रेतातर्फ ८० जना भाग्यशाली विजेता बनिसकेको उद्योगले जनाएको छ । स्योर सर्ट पुरस्कारमार्फत १ लाख ५० हजारभन्दा बढीले सुन, चाँदी तथा नगद उपहार प्राप्त गरेको पनि उद्योगले जारी गरेको विज्ञप्तिमा उल्लेख छ । शिवम् सिमेन्टले गत मंसिर १८ देखि यो योजना सार्वजनिक गरेको थियो । मानव कल्याण समाजलाई स्याकार कम्पनीको सहयोग भक्तपुर (कास) स्याकार कम्पनी र गट्ठाघरको मेट्रो अटो सेन्टरले मानव कल्याण समाजलाई ७५ हजार रुपैयाँ सहयोग गरेको छ । होन्डा मोटरसाइकल र स्कुटर बिक्री गर्ने स्याकार कम्पनीको अधिकृत बिक्रेता मेट्रो अटो सेन्टरको आफ्नो दसौं वार्षिकोत्सवका अवसरमा सडकमा अलपत्र व्यक्तिको उद्धार गर्ने समाजलाई सहयोग प्रदान गरेको हो । स्याकारले ५० हजार र मेट्रो अटोले २५ हजार सहयोग प्रदान गरेको अटोकी अध्यक्ष शारदादेवी लुइँटेलले जनाइन् । सामाजिक उत्तरदायित्वअन्तर्गत विपन्न नागरिकको स्याहार गर्ने संस्थालाई सहयोग गरिएको स्याकार कम्पनीका अध्यक्ष शौरभ ज्योतिले बताए । टर्कीका भूकम्पपीडितलाई चेम्बरको राहत काठमाडौं (कास) नेपाल चेम्बर अफ कमर्सले टर्कीका भूकम्पपीडितलाई राहत सामग्री सहयोग गरेको छ । अक्सिजन कन्सन्ट्रेट र पस्मिनाका सामग्री सहयोग गरिएको चेम्बरले जारी गरेको विज्ञप्तिमा उल्लेख छ । ५ सय थान पस्मिनाका वस्तु र अक्सिजन कन्सन्ट्रेट सहयोग गरिएको चेम्बरका अध्यक्ष राजेन्द्र मल्लले जानकारी दिए । नेपालमा ०७२ सालको भूकम्पमा पनि टर्कीले पनि राहत सामग्री उपलब्ध गराएको स्मरण गर्दै अध्यक्ष मल्लले प्राकृतिक विपद्मा एकअर्को देशका नागरिकलाई मानवीय दृष्टिले सहयोग गर्नुपर्ने बताए । चेम्बरले गृह मन्त्रालयमार्फत सहयोग सामग्री हस्तान्तरण गरेको हो । नेपाल विद्युतीय व्यवसायी महासंघमा देवकोटा काठमाडौं (कास) नेपाल विद्युतीय व्यवसायी महासंघको तेह्रौं वार्षिक साधारणसभा एवं पाँचौं महाधिवेशनले रेशमप्रसाद देवकोटाको अध्यक्षतामा नयाँ कार्यसमिति चुनेको छ । महाधिवेशनबाट प्रथम उपाध्यक्षमा प्रेमबहादुर जीसी, द्वितीय उपाध्यक्ष (एसोसिएट) मा कोमल पोखरेल, तृतीय उपाध्यक्षमा लेखनाथ सापकोटा, महासचिवमा गोपाल अग्रवाल, कोषाध्यक्षमा प्रकाशचन्द्र पाण्डे, सचिवमा विनोद लुइँटेल र सहकोषाध्यक्षमा महेन्द्रकुमार श्रेष्ठलाई निर्वाचित गरेको हो । यसैगरी सदस्यहरूमा शंकरप्रसाद पोखरेल, केशव ढकाल, राजेश गौतम, शिवराज रिजाल, चन्द्रकान्त जैसी शर्मा, चन्द्रमणि देवकोटा, मनोजकुमार अग्रवाल, सरोजकुमार रेग्मी, राजु भण्डारी, लोकनाथ पोखरेल, विष्णुराज भट्ट, पुरुषोत्तम अधिकारी र बालकृष्ण अग्रवाल चुनिएको महासंघले जारी गरेको विज्ञप्तिमा उल्लेख छ ।"
थुनिँदा पनि सांसदलाई उन्मुक्ति !,"(काठमाडौं) फौजदारी अपराधमा परेका सांसदलाई निलम्बन गर्नुपर्ने प्रतिनिधिसभा नियमावली मस्यौदा समितिका सदस्यहरूको मागमा राजनीतिक दलहरू असहमत भएका छन् । दलका मुख्य नेताहरू नै तयार नभएपछि विगतकै जस्तो सर्वोच्च अदालतबाट अन्तिम फैसला नभएसम्म सांसद पद निलम्बन नहुने व्यवस्था राखेर नियमावली बनाइँदै छ । अघिल्लो प्रतिनिधिसभामा बलात्कार, जघन्य अपराधमा परेका सांसद पनि निलम्बन नभएपछि यसपालि हिरासतमा परेदेखि नै निलम्बन हुने प्रावधान राख्नुपर्ने आवाज उठाएका थिए । राष्ट्रिय प्रजातन्त्र पार्टी, जनता समाजवादी पार्टी, लोकतान्त्रिक समाजवादी पार्टीका सांसदहरूको चर्को विरोधपछि सांसदलाई निलम्बन गर्न नहुने पक्षमा अरू दलका मुख्य नेताहरूले पनि समर्थन गरेका हुन् । सार्वजनिक पद धारण गरेका कर्मचारी भने फौजदारी अभियोगमा अदालतमा मुद्दा दायर भएलगत्तै निलम्बनमा पर्छन्, निलम्बन अदालतबाट फैसला नआएसम्मै कायम रहन्छ । अघिल्लो प्रतिनिधिसभाका सांसद मोहम्मद अफताब आलम र कृष्णबहादुर महराविरुद्ध फौजदारी मुद्दा चलाइए पनि निलम्बनको प्रावधान नभएकै कारण सेवा सुविधा मात्रै स्थगित गरिएको थियो । सांसदलाई जनताप्रति थप उत्तरदायी बनाउन प्रहरीले अनुसन्धानका लागि हिरासतमा लिएदेखि नै निलम्बन गर्नुपर्ने समितिका सदस्यहरूको माग थियो । तर हिरासतमा वा पुर्पक्षका लागि थुनामा रहँदा पनि सांसदको लोगो लगाउन पाउने गरी नियमावली बनाइँदै छ । सर्वोच्च अदालतले दोषी ठहर गरेपछि मात्रै सांसद पद निलम्बन हुने गरी नियमावलीको मस्यौदा बनेको समितिका एक सदस्यले जानकारी दिए । प्रतिनिधिसभाको बैठक व्यवस्थित गर्न तयार गरिएको नियमावलीको मस्यौदामा अदालतको आदेशबाट पुर्पक्षमा रहेको अवस्थामा वा प्रचलित कानुनबमोजिम तीन वर्ष वा सोभन्दा बढी कैदको सजाय हुने वा नैतिक पतन देखिने फौजदारी मुद्दामा अभियोगपत्र दायर भई निज पुर्पक्षका लागि थुनामा रहेकामा त्यस्तो थुनामा रहेको अवधिभर वा अदालतको आदेशबमोजिम पुर्पक्षका लागि थुनामा बस्नुपर्ने अवस्था भएको सदस्य त्यस्तो थुनामा नबसेको अवस्था भएमा वा फरार रहेको अवस्थामा निजलाई सदस्यको हैसियतले कुनै कार्य गर्न वा कुनै अधिकार वा उन्मुक्ति प्राप्त हुने छैन र त्यस्तो अवधिभर निजको पारिश्रमिक, सेवा र सुविधा स्थगित हुने उल्लेख छ । यो प्रावधानका कारण हत्या, बलात्कार, ठगीलगायतको मुद्दा परेर थुनामा गए पनि सांसदहरूले लोगो खोल्नु पर्दैन । सांसद पद अरूजस्तो निलम्बन गर्दै खुला गर्न नहुने लोसपाका सांसद सर्वेन्द्रनाथ शुक्लाले बताए । एक पटक निलम्बन भएपछि दाग बस्छ । त्यसैले निलम्बन गर्न हुँदैन, उनले भने । जसपाका सांसद प्रदीप यादवले अरूले जुन बेला पनि फसाउन सक्ने भएकाले निलम्बन गर्न नहुने बताए । तराईमा सांसदको घरमा पर्खाल हुँदैन । घरभित्र लागू पदार्थ र हतियार ल्याएर फसाउन सक्छन्, उनले भने, त्यसैले निलम्बनको प्रावधान राख्नु हुँदैन ।राप्रपाका प्रमुख सचेतक ज्ञानेन्द्रबहादुर शाहीले जनताको मन जितेको सांसदलाई निलम्बन गर्न नहुने बताए । नियमावलीमा निलम्बनको प्रावधान राख्दा जनताबाट निर्वाचित सांसद कमजोर हुने उनको तर्क थियो । हिरासतमा राख्नेबित्तिकै सबै अधिकार खोसिने हो भने जनताबाट जितेको के मतलब भयो त ? सरकार पक्षले कुनै पनि बेला यसलाई हतियारका रूपमा लिन सक्छ, शाहीले नियमावली मस्यौदा समितिको बैठकमा भने, अदालतले दोषी ठहर गरेपछि निलम्बन गर्न मिल्छ । तर पक्राउ पर्दैमा, हिरासतमा राख्दैमा निलम्बन गर्नु हुँदैन । चामल बाँडेकै निहुँमा आफू थुनामा परेको उदाहरण पनि उनले दिएका थिए । एमाले संसदीय दलका उपनेता सुवासचन्द्र नेम्वाङ कर्मचारीले ल्याएको प्रस्ताव सही रहेको भन्दै निलम्बनको विपक्षमा उभिए । नेम्वाङले पुरानै व्यवस्था राख्न सहमत जनाएपछि निलम्बनको प्रावधान राख्नुपर्ने माग राख्ने सांसदहरू पनि पछि हटे । कतिपय सांसदले निलम्बन भन्ने प्रावधान राख्नै नहुने अड्डी लिएपछि समिति सभापति चित्रबहादुर केसीले सबैलाई आफ्नै चिन्ता भएको भनी व्यंग्य गरेका थिए । उनी पनि कानुनी प्रश्न उठ्दा अप्ठ्यारो पर्ने भन्दै निलम्बनको विपक्षमा उभिए । यो त कार्यविधि हो, कसैले कार्यविधिमा किन निलम्बन राखिस् भनेर प्रश्न उठाइदेला । कुनचाहिँ कानुनका आधारमा निलम्बन शब्द राखिस् भन्ला । यो प्रश्न अदालतमा उठ्न सक्छ, उनले भने, भ्रष्टाचारसम्बन्धी कानुनमा त निलम्बन भनेर स्पष्ट लेखेको छ । अरू फौजदारी कानुनहरूमा निलम्बन लेखेको देखा भनेर भन्देला ।कुनै सेवा सुविधा नपाउने भएकाले व्यवहारमा निलम्बनसरह हुने केसीको भनाइ थियो । उनले तर्क राखेपछि अरू सबैले त्यसैमा सहमति जनाए । केसी बोल्नुअघि भने कांग्रेसका सांसद दिलेन्दप्रसाद बडूले अदालतको आदेशले थुनामा गइसकेपछि निलम्बन गर्नैपर्नेमा जोड दिएका थिए । अदालतले दिएको आदेशमा पनि शंका हुने कुरा नजोडौं । प्रहरीको हिरासतमा रहँदा र अदालतमा नपुग्दासम्मको अवधिलाई हामीले दोषी मान्न पनि त भएन नि । अदालतको आदेशले मात्रै दोषी प्रमाणित गर्न सक्छ । त्यो व्यवस्था गरौं, उनले भनेका थिए । एकीकृत समाजवादीका प्रमुख सचेतक प्रकाश ज्वालाले पनि हिरासतमा परेदेखि नै सांसदलाई निलम्बन गर्नुपर्ने अडान राखेका थिए । माओवादीका प्रमुख सचेतक हितराज पाण्डेले पनि अदालतले थुनामा पठाएपछि निलम्बन गर्नुपर्ने प्रस्ताव राखेका थिए । अदालतले बिनाआधार थुनामा पठाउँदैन, उनले शुक्रबारको बैठकमा भनेका थिए, त्यसैले थुनामा पठाएपछि निलम्बन गर्नुपर्छ । एमाले सांसद महेश बर्तौला पनि नियमावलीमा फौजदारी मुद्दामा सांसद पक्राउ परेपछि निलम्बन गर्नुपर्ने पक्षमा उभिएका थिए । अदालतको आदेशपछि पुर्पक्षका लागि थुनामा रहेको व्यक्तिलाई सेवा सुविधाका साथै निलम्बन पनि गर्नुपर्छ, उनले भनेका थिए, निलम्बन नगरी सेवा सेवा सुविधा कुन आधारमा रोकिन्छ ? सांसदले आफूअनुकूल हुने गरी नियम बनाउन नहुने उनको भनाइ थियो । हामी भोलि सबै यस्तै प्रकृतिका अभियोगमा समातिन्छौं भन्ने त्रास त होइन नि ? होइन भने नियमावलीमा निलम्बन भन्ने शब्द राख्नुपर्छ, उनले भनेका थिए । समितिले नियमावलीको मस्यौदामा कुनै सदस्यलाई फौजदारी मुद्दामा अदालतको अन्तिम फैसलाले कैदको सजाय हुने ठहर भएकोमा त्यस्तो कैदमा बस्नुपर्ने अवधिभर वा कुनै सदस्यले फौजदारी मुद्दामा अदालतको फैसलाबमोजिम कैदको सजाय भुक्तान गरिरहेकामा सो अवधिभर वा कुनै सदस्यले कैद भुक्तान गर्न बाँकी रहेमा वा पक्राउ परी कैद भुक्तान नगरेसम्मको अवधिभर त्यस्तो सदस्य स्वतः निलम्बन भएको मानिने प्रावधान राखिएको छ । यो प्रावधान निजामती कर्मचारी, प्रहरी, संघीय संसद् सचिवालय ऐनविपरीत छ । निजामती सेवा ऐनको दफा ६४ मा कुनै अभियोगको जाँचबुझ गर्नुपरे पनि निलम्बन हुने प्रावधान छ । त्यस्तै संघीय संसद्ले आफ्ना कर्मचारीका लागि बनाएको संघीय संसद् सचिवालयसम्बन्धी ऐन, २०६४ मा कर्मचारीले अयोग्यताका कारणले आफ्नो पदको काम वा जिम्मेवारी पूरा गर्न नसके, आचरणसम्बन्धी कुरा बराबर उल्लंघन गरे, कार्यालयको समयमा बराबर लागू पदार्थ वा मादक पदार्थको सेवन गरे, बराबर अनुशासनहीन काम गरे, राजनीतिमा भाग लिए, आफ्नो पदको जिम्मेवारीको बराबर बेवास्ता गरे, बिदा स्वीकृत नगराई लगातार साठी दिनसम्म कार्यालयमा अनुपस्थित रहे जाँचबुझका लागि निलम्बन हुने व्यवस्था छ ।"
अमेरिकी उपसहायक विदेशमन्त्री अख्तर काठमाडौंमा,"काठमाडौं (कास) अमेरिकी उपसहायक विदेशमन्त्री अफ्रिन अख्तर काठमाडौंमा आइपुगेकी छन् । उनी दक्षिण तथा मध्यएसियाली मामिला ब्युरो हेर्ने अमेरिकी उपसहायक विदेशमन्त्री हुन् । अमेरिकी अधिकारीबाट एक महिनाभित्र भएको यो तेस्रो भ्रमण हो । यसअघि राजनीतिक मामिला उपमन्त्री भिक्टोरिया नुल्यान्ड र यूएसएआईडीकी प्रमुख सामन्था पावर भ्रमणमा आएका थिए । अमेरिकी दूतावासका अनुसार उपसहायक विदेशमन्त्री अख्तरले दुईदिने भ्रमणका क्रममा अन्तर्राष्ट्रिय एकीकृत पर्वतीय विकास केन्द्र (इसिमोड) तथा ऊर्जा नेपालका साझेदारहरूसँग छलफल गर्ने कार्यक्रम रहेको छ । उनले नेपाली सेना र सरकारी अधिकारीहरूसँग भेटघाट गर्नेछिन् । अख्तरले जलवायु परिवर्तन, स्वच्छ ऊर्जा, मानवीय सहायता तथा विपद् प्रतिकार्यका विषयमा र लोकतन्त्र, मानवअधिकार तथा पारस्परिक आर्थिक समृद्धिलाई अगाडि बढाउने विषयमा छलफल गर्ने दूतावासले जनाएको छ ।"
भारतको कोठीबाट युवतीको उद्धार,"(हेटौंडा)भारतको असमस्थित एक वेश्यालय (कोठी) बाट माइती नेपालले २३ वर्षीया युवतीको उद्धार गरेर हेटौंडा ल्याएको छ । २०७४ मा काभ्रेका मिलन तामाङले मकवानपुरकी एक युवतीलाई जागिर खुवाउँछु भनेर दिल्ली लगी असमको वेश्यालयमा बिक्री गरेका थिए । ती युवतीलाई माइती नेपाल दिल्लीका सुपरभाइजर सन्तोष सेढाइँ, माइती नेपाल मकवानपुरकी माया लामा र युवतीकी आमासहित असमस्थित कोठीमा गएर बिहीबार उद्धार गरेका थिए । भारतीय प्रहरीको सहयोगमा वेश्यालयमा छापा मारेर युवतीलाई उद्धार गरेर ल्याएको माइती नेपाल मकवानपुर प्रमुख लामाले बताइन् । फेसबुकमार्फत चिनजान भएका तामाङसँग काठमाडौंमा भेटेर उनीहरू जागिरका लागि दिल्ली गएका थिए । दुई महिनासम्म उनलाई दिल्लीको एउटा कोठामा राखिएपछि असमको सिल्चरस्थित वेश्यालय पुर्याइएको थियो । वेश्यालयमा रहेकामध्ये एक नेपाली युवती ग्राहकको सहयोगमा सात महिनाअघि भागेर नेपाल आउन सफल भएकी थिइन् । ती युवतीले उक्त वेश्यालयमा मकवानपुरकी युवती पनि रहेको माइती नेपाललाई जानकारी दिएपछि उनको खोजी सुरु भएको हो । माइती नेपाल हेटौंडाले उनको परिवारसँग सम्पर्क गरेपछि आमासहित लामा र दिल्लीस्थित माइती नेपालका सुपरभाइजर सेढाइँ असमस्थित वेश्यालय पुगेका थिए । उद्धार गरिएकी युवती सात दिदीबहिनीमध्ये माइली हुन् । तीन कक्षासम्म अध्ययन गरेकी उनी अहिले हिन्दी भाषा पनि राम्रोसँग बोल्न जान्ने भएकी छन् । वेश्यालयमा पाएको पीडा सुनाउने क्रममा उनको गला अवरुद्ध भएको थियो । काम लगाइदिन्छु भनेर झुक्याएर यस्तो बर्बाद गरिदियो, त्यस्ता अपराधीलाई सरकारले खोजेर कानुनी कारबाही गरोस्, उनले भनिन् । उनलाई आयआर्जन गराउन सीप सिकाउनका लागि हेटौंडाबाट बुधबार काठमाडौंस्थित माइती नेपालमा पठाइँदै छ । अहिले उनलाई घरमा पठाउने अवस्था छैन, माइती नेपाल हेटौंडाकी प्रमुख लामाले भनिन्, उनलाई परमर्शको पनि खाँचो छ ।"
गेटालाई मेडिकल युनिभर्सिटी बनाइने,"धनगढी (कास) प्रधानमन्त्री पुष्पकमल दाहालले कैलालीको गेटामा सहिद दशरथ चन्द राष्ट्रिय स्वास्थ्य विज्ञान विश्वविद्यालय बनाउने निर्णय भएको बताएका छन् । सोमबार गेटामै आयोजित कार्यक्रममा उनले गेटामा देशकै पहिलो स्वास्थ्य विज्ञान विश्वविद्यालय बनाउन आइतबारको मन्त्रिपरिषद् बैठकबाट सैद्धान्तिक निर्णय गरिसकेको बताए । मन्त्रीहरू, मुख्यसचिवसहित सहभागी प्रधानमन्त्रीको टोलीले सोमबार गेटा मेडिकल कलेज शिक्षण अस्पतालका लागि निर्माण भएका भौतिक पूर्वाधारको अवलोकनसमेत गरेको छ । हिजोकै क्याबिनेट बैठकबाट सहिद दशरथ चन्द राष्ट्रिय स्वास्थ्य विज्ञान विश्वविद्यालय बनाउने सैद्धान्तिक निर्णय भएको छ, प्रधानमन्त्री दाहालले भने, अब मेडिकल कलेज चलाउने काम पनि तीव्र गतिमा अगाडि जान्छ र विश्वविद्यालय स्थापना प्रक्रिया पनि बढिसकेको छ । अब मेडिकल कलेज मात्रै होइन, देशकै निम्ति गौरवको राष्ट्रिय स्वास्थ्य विज्ञान विश्वविद्यालय यहाँ गेटामै बन्दै छ । निरीक्षणका क्रममा प्रधानमन्त्री दाहालले मेडिकल कलेज सञ्चालनका लागि दरबन्दी पूर्तिका काम पनि छिट्टै पूरा गरिने बताए । आइतबार बिहान प्रधानमन्त्री दाहालसँग सुदूरपश्चिम क्षेत्रका पूर्व तथा बहालवाला जनप्रतिनिधि, विषय विशेषज्ञ र नेपाल सरकारका अधिकारीले संयुक्त रूपमा भेट गरी कैलालीको गेटा मेडिकल कलेजलाई विश्वविद्यालयका रूपमा विकास गर्न आग्रह गरेका थिए । प्रधानमन्त्री निवास बालुवाटारमा भएको छलफलमा प्रधानमन्त्रीले गेटा मेडिकल कलेजलाई मन्त्रिपरिषद्को बैठकबाट स्वास्थ्य विज्ञान विश्वविद्यालय बनाउने प्रक्रिया अघि बढाउने बचन दिएका थिए । गेटामा मेडिकल कलेज बनाउन सरकारले करिब ६ अर्ब लागतमा भौतिक संरचना निर्माण गरिसकेको छ । तर, चुनावका मुखमा तत्कालीन प्रधानमन्त्री शेरबहादुर देउवा डडेलधुरामा मेडिकल कलेज स्थापना गर्ने निर्णय गरेपछि गेटामा निर्माण भएका संरचना के हुने अन्योल थियो । धनगढीअत्तरियाको बीचमा गेटामा आधुनिक भवन निर्माण भएका छन् । गेटा मेडिकल कलेजप्रतिष्ठानविश्वविद्यालय स्थापना भएर सञ्चालन हुनेबित्तिकै सुदूरपश्चिमको स्वास्थ्य सेवास्तर बढोत्तरी हुने मात्र नभई आर्थिक क्षेत्रलाई पनि चलायमान बनाउने मात्र नभई आधुनिक चिकित्सा सेवाको क्षेत्रमा सुदूरपश्चिमले फड्को मार्ने यस क्षेत्रका अगुवाहरूको बुझाइ छ । मेडिकल कलेज, प्रतिष्ठान या विश्वविद्यालय कुन मोडालिटीमा सञ्चालन गर्ने भन्ने सरकारले यकिन गरिसकेको थिएन, तर गेटा मेडिकल कलेजगेटा अस्पताल नाम दिएर अस्पताल सञ्चालनका लागि सरकारले गत असारमा १० औं तहका एक चिकित्सकसहित निर्देशकमा डा प्रमोद जोशीलाई नियुक्त गरेर खटाएको थियो । अहिले अस्पताल सञ्चालनका लागि जनशक्ति, उपकरण व्यवस्थापन तथा अपूरा पूर्वाधार पूरा गर्न काम भइरहेको डाजोशी बताउँछन् । सरकारले विश्वविद्यालय स्थापना गर्न सैद्धान्तिक स्वीकृति दिएपछि प्रक्रिया अघि बढ्यो, उनले भने । गेटालाई स्वास्थ्य विज्ञान विश्वविद्यालय स्थापना गर्नुपर्नेमा यस क्षेत्रका नागरिक अगुवाहरूले सुरुदेखि नै माग गर्दै आएका हुन् । ०७१ मा शिलान्यास भएर ०७४ मात्र पूर्वाधार निर्माणको काम सुरु भएको गेटामा हालसम्म करिब पाँच अर्ब लागतमा ६ सय शय्याको मेडिकल कलेज सञ्चालनका लागि आवश्यक पर्ने २८ वटा आधुनिक भवनहरूको निर्माण कार्य लगभग पूरा भएको अस्पतालका निर्देशक डा जोशी बताउँछन् ।"
दुर्गा र मञ्जुलाई उपाधि,"रुकुम पश्चिम (कास) सानीभेरी गाउँपालिकाले आयोजना गरेको पाँचौं मौराखारा गुरिल्ला म्याराथनको पुरुषतर्फ रुकुम पश्चिमका दुर्गाबहादुर बुढा र महिलातर्फ जुम्लाकी मञ्जु रावतले उपाधि जितेका छन् । राष्ट्रिय खेलकुद परिषद्को सहयोगमा म्याराथनमा पुरुषतर्फ भोजपुरका उमेश राई दोस्रो, रुकुम पश्चिमका अर्जुनकुमार बस्नेत तेस्रो र रुकुम पूर्वका हिमाल बुढा चौथो भएका छन् । महिलातर्फ खोटाङकी प्रिया राई दोस्रो, जुम्लाकी राज्यलक्ष्मी रावत तेस्रो र सुर्खेतकी विन्दु हमाल चौथो भए । गाउँपालिका अध्यक्ष बिर्खबहादुर विष्टका अनुसार पुरुषले ४८ किलोमिटर ६१ धावक र महिलाले ३४ किलोमिटर दुरी ४१ धाविकाले प्रतिस्पर्धा गरेका थिए । दुर्गाले ४ घन्टा ५८ मिनेटमा दुरी पार गरेका थिए । मञ्जुले ३ घन्टा २४ मिनेटमा दुरी पार गरिन् । पुरुषतर्फ विजेताले १ लाख, दोस्रोले ७५ हजार, तेस्रोले ४५ हजार, चौथोले १५ हजार रुपैयाँ पुरस्कार पाए । टपटेनभित्र पर्नेले जनही ३ हजार पाए । महिलातर्फ विजेताले ६० हजार, दोस्रोले ४० हजार, तेस्रोले २० हजार, चौथोले १० हजार र टपटेनभित्र पर्नेले जनही ३ हजार पाए । विजेतालाई कर्णालीका मुख्यमन्त्री राजकुमार शर्मा र पूर्वअर्थमन्त्री जनार्दन शर्माले पुरस्कार प्रदान गरे ।"
सुदूरपश्चिम सेमिफाइनलमा,"सर्लाही (कास) चर्च ब्वाइज क्लब ललितपुरलाई सडनडेथमा पराजित गर्दै सुदूरपश्चिम११ सोमबार सातौं राजर्षि जनक कप फुटबल प्रतियोगिताको सेमिफाइनलमा पुगेको छ । सुदूरपश्चिमले नतिजा ७६ ले निकालेको थियो ।खेलको निर्धारित र अतिरिक्त २० मिनेटको समय गोलरहित बराबरीमा सकिएपछि खेलको नतिजा टाइब्रेकरबाट निकालिएको हो । टाइब्रेकरमा सुदूरपश्मिका फागुराम थारु, ओमप्रकाश चौधरी, माइकल शाही, सुनिल श्रेष्ठ, माधव भण्डारी, राहुल खोखार र गगनदीप सिंहले गोल गरेका थिए । सुदूरपश्चिमकै दीपेन्द्र मलासीले पेनाल्टी प्रहार क्रसबारबाहिर पुगेको थियो । चर्च ब्वाइजबाट सुवास गुरुङ, अनास मगर, मौसम सुब्बा, आशिष चौधरी, प्रशान्त लक्सम र मनिषकुमार जर्घाले मात्रै गोल गरे । चर्च ब्वाइजका आशिष चापागाईको पेनाल्टी बाहिर गयो भने सविन खड्काको प्रहार बारमा ठोक्किएर बाहिरियो । सोमबार सुदूरपश्चिम११ का गगनदीप सिंह म्यान अफ द म्याच भए । उनले १० हजार पुरस्कार पाए । मंगलबार नव जनजागृति युवा क्लव सिमरा र संकटा क्लव काठमाडौंबीच प्रतिस्पर्धा हुनेछ ।"
छोटकरी,"बालबाटिका सेमिफाइनलमाधनगढी (कास) सातौं विद्यालयस्तरीय यू१९ लिटिल फ्लावर प्रिमियर लिग (एलपीएल) को सेमिफाइनल पुग्न टिमको टुंगो लागेको छ । सोमबार कैलालीको नव बालबाटिका विद्यालय बौनियाले अत्तरियाको गुराँस एकेडेमीलाई ७३ रनले पराजित गरेको थियो । डिफेन्डिङ च्याम्पियन सत्यवती एकेडेमी, लोटस आई स्कुल र लिटिल फ्लावर सेमिफाइनल पुगिसकेका छन् । फाप्ला क्रिकेट मैदानमा सोमबार निर्णायक खेलमा बालबाटिकाले २० ओभरमा ७ विकेट गुमाई १ सय ४१ रन बनायो । जवाफमा गुराँसले १४१ ओभरमा सबै विकेट गुमाउँदा ६८ रनमात्रै बनाउन सक्यो । सचिन साउदले २० रनबाहेक अन्य ब्याटरले दोहोरो अंकमा रन बनाउन सकेनन् । बालबाटिका नरबहादुर सार्कीले हयाट्रिकसहित ४ विकेट लिए । काशी नोबेल विजयीलुम्बिनी (कास) खड्गप्रसाद गौचन स्मृति पाँचौं यू१९ राष्ट्रिय क्रिकेट प्रतियोगिताको सोमबार उद्घाटन खेलमा काशी नोबेल एकेडेमीले देवदह क्रिकेट युनिटलाई ७ विकेटले पराजित गरेको छ । देवदह नगरपालिकाको शीतलनगर खेल मैदानमा टस जितेको देवदहका लागि कुनै पनि खेलाडीले दोहोरो अंक जोड्न सकेनन् । टोली ४० रनमै सीमित भएको थियो । काशीका सेहजाद आलमले ४ विकेट लिए । सजिलो लक्ष्यमा काशीका लागि विजय प्रजापतिले २२ र समिर अलीले ११ रन जोडे । सेहजाद आलम म्यान अफ द म्याच भए । मंगलबार स्टार क्रिकेट एकेडेमी र काशी नोबेल तथा कास्की र देवदह क्रिकेट युनिटबीच प्रतिस्पर्धा हुनेछन् ।रविनको चार गोलकाठमाडौं (कास) सातौं एपीएफ स्कुल कप आमन्त्रित फुटबलमा सोमबार ल्याबोरेटोरी, राराहिल र ग्रिन भिलेज एजुकेसन फाउन्डेसन विजयी भएका छन् । कीर्तिपुरस्थित स्कुलको मैदानमा राराहिलले ग्रिन भिलेज सेकेन्डरीलाई १० ले हरायो । राराहिलका मनोज वलीले गोल गरे । फाउन्डेसनले क्रिएटिभ स्कुलमाथि ४० को जित पायो । फाउन्डेसनका सुविन्द्र बम, अरविन्द्र थापा, दिपेश विष्ट र सोप्निल बस्नेतले गोल गरे । ल्याब स्कुलले नाइटिङ्गेल स्कुललाई ८० ले फराकिलो अन्तरले हरायो । रविन बम्जनले ४, आकर्षण खत्रीले २, रितिक फडेरा र विष्णु चन्दले ११ गोल गरेका थिए ।सैनिक आमाविको दोस्रो जितकाठमाडौं (कास) सैनिक आवासीय महाविद्यालय ए र मोक्सदा स्कुलले प्रधानसेनापति अन्तरस्कुल ट्वान्टी२० क्रिकेटमा लगातार दोस्रो जित पाएका छन् । घरेलु टोली सैनिकले नेपाल पुलिस स्कुललाई १ विकेट र मोक्सदाले सैनिक आवासीय बी लाई ८ विकेटले हराए । निर्धारित २० ओभर खेलेको पुलिस ९९ रनमै अलआउट भयो । जेसन अधिकारीले अविजित २४ रन बनाएपछि सैनिकले १७ ओभरमै लक्ष्य पूरा गर्यो । प्लेयर अफ द म्याच उनले २ विकेट पनि लिएका थिए । अर्को खेलमा मोक्सदाले ६७ रनको लक्ष्य १० ओभरभित्र पूरा गर्यो । संयम नेपालले ८ चौका र १ छक्कासहित अविजित ४७ रन बनाए । यसअघि सैनिकका रमन गिरी (१७) ले मात्र दोहोरो स्कोर बनाउन सके । प्लेयर अफ द म्याच मोक्सदाका अभि सिंहले ४ विकेट लिए । भद्रकालीलाई सफलताकाठमाडौं (कास) आयोजक भद्रकालीले दोस्रो भद्रकाली कप बास्केटबल प्रतियोगिताको सिनियर ब्वाइजमा जित पाएको छ । घरेलु कोर्टमा भद्रकालीले टीआईएलाई २११८ ले पराजित गर्दा प्रनिक राईले ९ स्कोर गरे । सिनियर ब्वाइजमै नेपाल मोडलले स्कोलर्स होमलाई २३२२ ले, भ्याली पब्लिकले एचएचसीएलाई ३९२२ ले र नेसनल युनाइटेडले जुगललाई १२१० स्कोरले हराए । सिनियर गर्ल्समा भ्याली पब्लिकले ग्रिनल्यान्डलाई २२१६ र जुगललाई २२१२ स्कोरले हरायो ।दार्जिलिङ उपाधि नजिकइलाम (कास) माङ्सेबुङमा सञ्चालित जिल्लाकै सर्वाधिक राशि पुरस्कारको महिला फुटबल प्रतियोगितामा नवदीप युवा क्लब मिक्लाजुङ मोरङ र एमएफसी दार्जिलिङ उपाधिका लागि बुधबार भिड्ने भएका छन् । सोमबार दोस्रो सेमिफाइनलमा दार्जिलिङले जिल्ला खेलकुद संघ धनकुटालाई टाइब्रेकरमा ४१ ले पराजित छ । निर्धारित समयमा ११ गोलको बराबरी भएपछि टाइब्रेकरमा दार्जिलिङले ४१ ले नतिजा निकाल्यो । मोरङले ताप्लेजुङलाई यात्रा रोकेको हो । विजेताले २ लाख १ सय ६७ र उपविजेताले १ लाख १ सय ५७ रुपैयाँ प्राप्त गर्नेछन् ।"
