शीर्षक,विवरण
अस्पतालअगाडि बदाम बेचेर मिर्गौला उपचार,"पेटीमा नाङ्लो राख्दा बटुवालाई गाह्रो हुन्छ, अस्पताल प्रशासनले गेटअगाडि पसल नराख्न भनेर धेरै पटक भनिसक्यो । धन्न, लेखेटिहाल्न आएका छैनन् । नगरपालिकाले घोक्रेठ्याक लगाउँछ भनेर मान्छेले डर देखाउँछन्, त्यसैले पीर पर्छ, उनी भन्छिन् । आफू बिरामी पर्दा श्रीमतीले पनि दुःख पाएको देखेर नन्दप्रसाद पनि पिरोलिन्छन् ।घर जानै पैसा छैन, कहाँबाट निकाल्ने ? अब त यतैको बन्धकजस्तै भइयो, भन्छन्, पहिले त भारी बोकेर पनि खान्थें, अब त्यो पनि अवस्था रहेन । भातै खान पनि पैसा नहुने भयो ।घरीघरी जँचाउनुपर्ने हुनाले नन्दप्रसाद दम्पतीले अस्पताल नजिकै सिद्धपोखरीमा मासिक तीन हजारमा एउटा साँघुरो कोठा लिएका छन् । भाडा तिर्न नसकेको पनि दुई महिना भइसक्यो । पैसा नदिने भए छाडेर जाओ भन्ने कुरा आएको छ, दुई माना बदाम बेचेको पैसाले साँझबिहानको पेटभरि दालचामल जुटाउन गाह्रो छ । उपचारमा धेरै समय लागेपछि छोराछोरी पनि काठमाडौं नै आएका छन् । तर, सँगै राखेर पढाउन नसकेपछि उनीहरूले धेरैतिर हारगुहार गरे । ललितपुरको सामाजिक संस्था मायालु बालबालिका ले उनीहरूकी ११ वर्षीया जेठी छोरीलाई पढाइदिने व्यवस्था गरेको छ । ५ वर्षकी कान्छी छोरीलाई पनि किरण नेपाल भन्ने संस्थाले राखेको छ, नन्दप्रसादले दुःख बिसाए । उनका ८ वर्षीय छोरा राम्रोसँग आँखा देख्न सक्दैनन् । राति त ठ्याम्मै देख्दैन, दिउँसो पनि अग्लो, होचो छुट्याउन नसकेर लडिहाल्छ, उनी भन्छन्, त्यसलाई कुनै संस्थाले पनि राख्न मानेनन् । जोहो गर्न सकेको पैसा आफ्नो उपचारमा खर्च भएकाले छोराको आँखाको उपचार गर्न नसकेकामा दम्पती दुःखी छन् । उहाँले औषधि खाइरहनुभएको छ, मलाईचाहिँ औषधि नपरे पनि नियमित जँचाउन पर्छ, रविता भन्छिन्, श्रीमान् यसै बिरामी भइगए, केही गर्न सक्नु हुन्न । म सद्दे भइखाकी पनि पहिलेजस्तो काम गर्न सक्दिनँ । त्यसमाथि हिजोदेखि बेस्सरी पिसाब पोलिराख्या छ, दुईतीन मिनेटमा पिसाब आउन थालेपछि डरै लागेको छ ।बिहीबार उनको जँचाउने पालो छ । मिर्गौला दिनेको स्वास्थ्यमा त्यस्तो कुनै खराबी हम्मेसी हुँदैन, डा पुकार भन्छन्, तर, अरू केही भइहाले पनि मिर्गौला दिएकाले होला भन्ने मानसिक छाप पर्न सक्छ । अनेक दुःख झेलिरहेको यो दम्पतीमा नन्दप्रसादभन्दा रविता नै खुसी छिन् । भन्छिन्, जीवनमा अनेक दुःख छन्, अगाडि पनि गाह्रो छ, तर श्रीमान्लाई बचाउन सकियो भनेर सन्तोष पनि लाग्छ । यसरी पुरुषलाई बचाउन महिला कसरी अघि सर्छन् भन्ने तथ्य मिर्गौला प्रत्यारोपणको अंकले पनि देखाउँछ । भक्तपुरको यो अस्पतालमा एक हजार मिर्गौला प्रत्यारोपण भएका छन्, त्यसमा मिर्गौला दिनेहरू ७ सय ८० जना महिला छन् ।श्रीमान्लाई मिर्गौला रोग लाग्यो भने श्रीमतीबाट पाउनु हक नै हो जस्तो गर्छन् पुरुष । श्रीमान्लाई जीवनदान दिन पाए महिलाहरू पनि खुसी हुन्छन् र नाइँनास्ति गर्दैनन्, डा पुकार भन्छन्, पत्नीलाई मिर्गौला आवश्यक पर्दा पतिहरू दान दिन सहजै तयार हुँदैनन् । भइहाले पनि घर परिवारले र आफन्तले रोक्छन् ।सार्वजनिक तथा कानुनी अधिकारमा पुरुषसँग बराबर हुन् महिलाहरू संघर्षरत छन्, तर मानवीय संवेदनामा उनीहरू यति अघि छन् जहाँ पुग्न पुरुषले निक्कै धेरै चेतना विकास गर्नुपर्नेछ । नेपालका सरकारी तथा निजी अस्पतालमा हालसम्म करिब १८ सय मिर्गौला प्रत्यारोपण गरिएको छ । त्यसमध्ये ७२ प्रतिशत दाता महिला छन् तर मिर्गौला पाउनेमा भने उनीहरूको संख्या जम्मा २२ प्रतिशत छ । रोगले पुरुष र महिला भनेर छुट्याउँदैन तर समाज, संस्कार र संवेदनाले छुट्याएकाले पुरुषलाई मिर्गौला चाहिँदा पनि महिला र महिलालाई चाहिँदा पनि महिला नै अघि सर्नुपरेको तथ्यांकले नै पुष्टि गरेको छ । पुरुषलाई मिर्गौला दिन आमा, श्रीमती, दिदीबहिनी र फुपूसमेत अघि सर्छन । तर महिलाको मिर्गौला प्रत्यारोपण गर्दा अघि सर्ने बाबु, दाजुभाइ, श्रीमान् र छोरा निक्कै कम छन । त्यसैले धैरै महिलाको प्रत्यारोपण नै रोकिने गरेको छ ।मिर्गौला दिने महिलामा पनि श्रीमती र आमाको संख्या बढी छ । भक्तपुरको प्रत्यारोपण केन्द्रमा भएको मिर्गौला दानमा ३० प्रतिशत श्रीमती र २० प्रतिशत आमा छन । आमाको उमेर बढी हुने र स्वास्थ्यमा प्रतिकूलता बढी देखिने हुनाले चाहेर पनि कतिपयले दिन मिल्दैन ।आमाको मिर्गौला पाउनेमा छोरीको दाँजोमा छोरा नै बढी छन्, यसको मतलब छोरीको भन्दा छोराको जीवन खास हो भन्ने सामाजिक भावना कारण रहेको चिकित्सकहरूको भनाइ छ । भक्तपुरको तथ्यांकअनुसार छोरालाई २० प्रतिशत आमाले मिर्गौला दान गरेका छन् भने छोरीलाई ६ प्रतिशत । तर, आमालाई चाहिँदा ८ जना छोरीले मिर्गौला दान गरेका छन् भने यस्ता छोरा २ जना मात्र छन । भाइबहिनीबीच हुने मिर्गौला दानमा दाजुभाइको दाँजोमा ५ गुणा बढी दिदीबहिनीले दान गरेका छन । केन्द्रमा हालसम्म ४८ जना दिदीबहिनीले दाजुभाइका लागि मिर्गौला दान गरेको देखिएको छ भने दिदीबहिनीका लागि अघि सर्ने पुरुषको संख्या १० जना मात्रै छ ।"
लिखित सहमतिनजिक कांग्रेसमाओवादी,"कांग्रेसले बैठक बोलाएर निर्णय गर्नेकांग्रेसले राष्ट्रपतिको उम्मेदवार तय गर्न बिहीबार नै केन्द्रीय कार्यसम्पादन समिति बैठक गर्ने भएको छ । कांग्रेस सभापति देउवाले पार्टीका वरिष्ठ नेता रामचन्द्र पौडेललाई उम्मेदवार बनाउन चाहेका छन् । तर, पूर्वमहामन्त्री कृष्णप्रसाद सिटौलाको पनि दाबी कायमै छ । सिटौलाले कांग्रेसभित्रबाट भन्दा पनि प्रधानमन्त्री दाहालबाट आफ्नो नाम अघि सार्ने प्रयत्न गरिरहेको कांग्रेस नेताहरू बताउँछन् । बालुवाटार स्रोतका अनुसार प्रधानमन्त्री दाहालले कसैको नाम नलिई कांग्रेसलाई उम्मेदवार तय गर्न आग्रह गरेका छन् । एमालेको करिब निर्णयजस्तै भइसकेकाले कांग्रेसले पनि उम्मेदवार अघि सारे दुवै दलसँग बैठक गर्ने प्रधानमन्त्रीको मनसाय हो, स्रोतले भन्यो, प्रयास गर्दा राष्ट्रिय सहमति भए राम्रो, नभए पनि अधिकतम सहमतिका आधारमा अघि बढ्नुपर्छ भन्नेमा प्रधानमन्त्री हुनुहुन्छ । कांग्रेसका अर्का एक नेताका अनुसार प्रधानमन्त्री दाहालको भित्री आशय राष्ट्रपतिको उम्मेदवारमा देउवा आफैं अघि सरे हुन्थ्यो भन्नेमा छ । देउवा अघि सर्दा सरकारमा पनि कुनै कचपच नहुने र माधव नेपाल पनि मान्न सक्ने प्रचण्डजीको स्वार्थ होला । कांग्रेसभित्रै पनि एक थरीलाई देउवा आफैं अघि सरे पार्टीभित्र समस्या नहुने र अरूको तुलनामा चुनाव जित्न पनि देउवालाई सहज हुने बुझाइ छ, ती नेताले भने, तर, उहाँले पौडेलजी नै उम्मेदवार हो भनेर दुई महिनादेखि भन्दै आएकाले नैतिक बन्धनमा परिसक्नुभएको छ । कांग्रेस नेता रमेश लेखकले सभापति देउवा नै उम्मेदवार हुने विषयमा आफूलाई विश्वास नभएको बताए । कार्यकारी प्रमुख भइसकेको नेता आलंकारिक पदमा जान नहुने तर्क उनको छ । कार्यकारी प्रमुख भएको व्यक्तिलाई अघि सार्दा कार्यकारी राष्ट्रपतिको अभ्यासतिर मुलुक जान सक्ने खतरा रहेको पनि उनले बताए । भारतमा पनि यस्तो अभ्यास छैन । हामी यस्तो अभ्यासमा जान हुन्न, उनले भने, कार्यकारी प्रमुखले राष्ट्रपति ताक्नु सैद्धान्तिक रूपमा गलत छ ।"
अनियन्त्रित ऋण प्रवाहमा लघुवित्तलाई बन्देज,"यसअघि अरु बैंक तथा वित्तीय संस्थाबाट ऋण लिएका ऋणीले पनि लघुवित्तबाट ऋण लिन पाउँथे । नयाँ व्यवस्थाअनुसार लघुवित्तबाट ऋण लिँदा अन्य बैंक तथा वित्तीय संस्थाबाट कर्जा लिएनलिएको सम्बन्धमा स्वघोषणा गर्नुपर्नेछ । लघुवित्त संस्थाले पनि कर्जा सूचना केन्द्रबाट सूचना लिएर सम्बन्धित ऋणीले अन्य बैंक तथा वित्तीय संस्थाबाट (लघुवित्त वित्तीय संस्थासमेत) कर्जा लिएनलिएको यकिन गर्नुपर्ने व्यवस्था राष्ट्र बैंकले गरेको छ ।राष्ट्र बैंकले लघुवित्त वित्तीय संस्थाको लाभांशमा पनि कडाइ गरेको छ । वार्षिक १५ प्रतिशतभन्दा बढी लाभांश (नगद वा बोनस) वितरणको प्रस्ताव गरेमा १५ प्रतिशतभन्दा माथिको प्रस्तावित लाभांशको ५० प्रतिशतले हुने रकम साधारण जगेडा कोषमा जम्मा गर्नुपर्नेछ, राष्ट्र बैंकको निर्देशनमा छ । यसअघि वार्षिक २० प्रतिशतभन्दा बढी लाभांश (नगद वा बोनस) वितरणको प्रस्ताव गरेमा २० प्रतिशतभन्दा माथिको प्रस्तावित लाभांशको ५० प्रतिशतले हुने रकम साधारण जगेडा कोषमा जम्मा गर्नुपर्ने व्यवस्था थियो । यस्तै प्रस्तावित लाभांशको ३५ प्रतिशतले हुने रकम ग्राहक संरक्षण कोषमा राख्नुपर्ने व्यवस्था पनि राष्ट्र बैंकले गरेको छ । यसअघि प्रस्तावित लाभांशको २५ प्रतिशतले हुन आउने रकममात्र कोषमा राख्नुपर्ने व्यवस्था थियो । वार्षिक १५ प्रतिशतभन्दा बढी लाभांश (नगद वा बोनस) वितरणको प्रस्ताव गरेमा १५ प्रतिशतभन्दा माथिको प्रस्तावित लाभांशको १० प्रतिशतले हुने रकम संस्थागत सामाजिक उत्तरदायित्व कोषमा थप जम्मा गर्नु पर्नेछ, निर्देशनमा भनिएको छ । यो नयाँ व्यवस्था हो । अब लघुवित्तले नयाँ कर्मचारीलाई कम्तीमा दुई साताको अभिमुखीकरण तालिम दिएर मात्र काममा खटाउनुपर्नेछ । कर्मचारीबाट ऋणीलाई गर्ने व्यवहार राम्रो नभएको निष्कर्षका आधारमा तालिमपछि मात्र काममा लगाउनुपर्ने व्यवस्था गरिएको राष्ट्र बैंकले जनाएको छ । संस्थाले कर्मचारीलाई लघुवित्त कारोबारसँग सम्बन्धित तालिम प्रत्येक दुई वर्षमा कम्तीमा एकपटक प्रदान गर्नुपर्नेछ, निर्देशनमा छ, संस्थामा दक्ष जनशक्ति विकास गर्नका लागि नयाँ भर्ना भएका कर्मचारीलाई बैंक प्रवेश गरेको एक महिनाभित्र कम्तीमा दुई साताको अभिमुखीकरण तालिम प्रदान गर्नॅपर्नेछ । संस्थाले कर्मचारीलाई प्रदान गरेको तालिमको शीर्षक, मिति, अवधि, तालिम प्राप्त गर्ने कर्मचारीको नामावलीलगायतका विवरण आफ्नो वेबसाइटमा अर्धवार्षिक रूपमा अद्यावधिक गर्न पनि राष्ट्र बैंकले निर्देशन दिएको छ ।लुघवित्त वित्तीय संस्थाले कर्जा प्रवाह गर्दा असुल गर्ने अघिकतम ब्याजदरको कम्तीमा ५० प्रतिशत हुने गरी निक्षेपबचतको न्यूनतम ब्याजदर तय गर्नुपर्ने व्यवस्था पनि राष्ट्र बैंकले गरेको छ । यसअघि संस्थाले बचतमा प्रदान गर्ने ब्याजदरको सीमा तोकिएको थिएन । वित्तीय पहुँच नपुगेका ग्रामीण, दुर्गम तथा अति दुर्गम क्षेत्रमा विपन्न गरिब घरपरिवारमा बिनाधितो वित्तीय सेवा पुर्याउनु लघुवित्तहरूको मुख्य उद्देश्य हो तर केहीका गतिविधि सामन्ती, साहु महाजनको जस्तो भएको पछिल्ला घटनाक्रमले पुष्टि गरेका छन् । लघुवित्त संस्थाका गतिविधि हेर्दा विपन्न वर्गसम्म आर्थिक पहुँच पुर्याएर जीवनस्तर उकास्नेभन्दा पनि ऋण असुलीका नाममा अनावश्यक दबाब र डरत्रासमार्फत थातथलोबाट उठिबास गराउने देखिएको छ । चर्को ब्याजदर, महँगो सेवाशुल्क, झन्झटिलो किस्ता भुक्तानी प्रक्रिया र कर्जा असुलीमा ज्यादतीले पीडित समस्यामा छन् ।लघुवित्त वित्तीय संस्थाले कर्जा प्रवाह गर्दा वार्षिक अधिकतम १५ प्रतिशतभन्दा बढी ब्याजदर र वार्षिक १५ प्रतिशतभन्दा बढी सेवा शुल्क लिन नपाउने व्यवस्था राष्ट्र बैंकले गरेको छ । केही लघुवित्तले भने मासिक वा त्रैमासिक रूपमा कर्जा प्रवाह गर्ने, हरेक पटक सेवा शुल्क लिने, भाखा नाघ्दा वित्तीयकै ब्याजलाई पनि साँवामा परिणत गर्ने, थप ३४ प्रतिशत हर्जाना ब्याज लगाउने, कर्जाका लागि स्वीकृत रकमको २० देखि २५ प्रतिशतसम्म रकम ग्राहककै खातामा राखिदिनेलगायत प्रक्रियामार्फत ग्राहकबाट बढी ब्याज असुलिरहेका छन् ।राष्ट्र बैंकको निर्देशनअनुसार लघुवित्त वित्तीय संस्थाले बिनाधितो बढीमा ७ लाख र धितोमा बढीमा १५ लाख रुपैयाँसम्म मात्र कर्जा प्रवाह गर्न पाउँछन् । तर एउटै ऋणीलाई दर्जनभन्दा बढी लघुवित्तले ऋण दिएको र राष्ट्र बैंकको सीमाभन्दा धेरै गुणा बढी ऋण प्रवाह गरेको प्रमाण कान्तिपुरले प्राप्त गरेको छ । बिनाधितो सामूहिक जमानीमा वा धितोको सुरक्षणमा लघुकर्जा प्रदान गर्दा एक ऋणीले एकभन्दा बढी लघुवित्त वित्तीय संस्थाबाट कर्जा लिएनलिएको (बहुबैंकिङ) यकिन गरी यस व्यवस्था बमोजिमको एकल ग्राहक कर्जा सीमा ननाघ्ने गरी मात्र कर्जा प्रदान गर्नु पर्नेछ, निर्देशनमा भनिएको छ । तर, यो व्यवस्था पूर्ण रूपमा पालना भएको छैन । यही कारण धेरै संस्थाबाट ऋण लिएकाले तिर्न सकेका छैनन् ।उद्देश्यअनुरूप लक्षित वर्गमा लघुवित्तीय सेवा पुग्न नसकेको ०७५ मा राष्ट्र बैंकले गरेको एक अध्ययनले देखाएको छ । लघुवित्त संस्थाहरू सहरकेन्द्रित र नाफामुखी भएकै कारण लक्षित वर्गमा सेवा पुग्न नसकेको हो । संघीय संरचनामा लघुवित्तीय सेवाको पहुँच तथा संरचना विषयको अध्ययनले यस्तो देखाएको हो । गरिबीको गहनताअनुरूप लघुवित्तीय सेवाको पहुँच र विस्तार हुन सकेको छैन, प्रतिवेदनमा छ, लघुवित्त सेवा र गरिबीको दर उच्च रहेका प्रदेशहरूअनुसार लघुवित्त वित्तीय संस्थाको शाखा विस्तारमा असमानता छ ।निक्षेप र कर्जाबीचको ब्याजअन्तर (स्प्रेड) उच्च बनाएर नाफा मात्र कुम्ल्याउँछन् भन्ने आरोप लघुवित्त संस्थाहरूका लागि पुरानै हो । केही हदसम्म उक्त आरोप सत्य भएको राष्ट्र बैंकको अध्ययन प्रतिवेदनले देखाएको छ । लघुवित्त संस्थाहरूमा बहुबैंकिङ व्याप्त रहेको राष्ट्र बैंकको अध्ययनमा पनि देखिएको छ । सर्वेक्षणका अनुसार लघुवित्त संस्थाबाट ऋण लिएका घरपरिवारमध्ये ७० प्रतिशतले एकभन्दा बढी संस्थाबाट ऋण लिएका थिए । यसैगरी, कर्जाको मात्राका रूपमा हेर्दा ३ लाख रुपैयाँसम्म कर्जा लिने घरपरिवार ७० प्रतिशत र ३ लाख रुपैयाँभन्दा बढी कर्जा लिने घरपरिवार ३० प्रतिशत रहेको प्रतिवेदनले देखाएको छ ।"
बिहेका लागि मात्रै बीए गर्ने बाध्यता,"(काठमाडौं)सन्तानमध्येकी जेठी, परिवारको जिम्मेवारी उनलाई राम्रो बोध छ । पढाइमा लाग्ने लगानीमा बाबुआमाले कन्जुस्याइँ गरेनन् । सिलाइ पेसा अपनाएका बाबुले दुःखसुख सन्तोषी परियारलाई स्नातक तहसम्म पढाए । अंग्रेजी विषयमा स्नातक गरेपछि भने उनको पढाइमा पूर्णविराम लाग्यो । पाल्पाको तानसेन१४ की २४ वर्षीया सन्तोषी बीए पासपछि बिहे गरेर घर गृहस्थीमा खुम्चिइन् । बाबु भुवन परियारलाई छोरी पढाएर जागिरे बनाउने, आफ्नो खुट्टामा उभिएको हेर्ने रहर थियो । छोरीले स्नातक तह पढिरहँदा नै जागिरका लागि निकै कोसिस गरेका पनि हुन् । तर, पाइएन । जागिर नपाएपछि उनले बिहे गरिदिने निधो गरे । सन्तोषीलाई पनि पढेर आफ्नै खुट्टामा उभिने रहर भएको होइन । त्यसैले मिहिनेतसाथ पढेकी थिइन् । स्नातकोत्तर पढ्ने रहर गरेकी जेठी छोरीको बिहे भयो । गत माघ ११ मा छोरी अन्माउँदा भुवनको आँखा रसाउनुको कारण सपना पूरा गर्न नसक्नुको अफसोस पनि थियो । पढाएँ पढाएँ अन्तिममा घाँसदाउरा गराउन पठाउनुपर्यो, उनी भन्छन्, जागिर खुवाउन सकिनँ । बिहे नगरिदिए के गर्नु ? शैक्षिक योग्यता बीएसम्म पुर्याएर बिहेपछि घरआँगनमै व्यवहारले बाँधिने छोरीहरूका सन्तोषी एक्ली होइनन् । गुल्मीको छत्रकोट४ की सुनी दर्जीले २ छोरा र ६ छोरी गरी ८ सन्तान जन्माइन्, हुर्काइन् । घरको आर्थिक स्थिति कमजोर हुँदा सबैलाई समान शिक्षा दिन सकिनन् । तर, उनकी छोरीमध्ये साइँली पार्वतीले जेनतेन स्नातकसम्म पढिन् । उच्च शिक्षा पाएकी तिनै पार्वतीलाई शैक्षिक योग्यताले जीवनयापन सहज हुनेछ, राम्रै जागिर खाएर आफ्नो खुट्टामा उभिन सजिलो कसो नहोला भन्ने सोच दर्जीको थियो । गाउँमा मजदुरी गरेर उनले बुटवल राखेर छोरी पढाएकी थिइन् । गरिबका लागि सहर पठाएर छोरी पढाउनु सानो खर्च थिएन नि, उनी भन्छिन्, जागिर खालिन्, राम्रो होला भनेर दुःख गरी पढाएँ, त्यस्तो भएन । विवाह भयो, त्यसपछि पार्वती गृहिणीमै सीमित भइन् । यो देखेर आमा खिन्न छिन् । उच्च शिक्षासम्म नपुगेका छोराछोरीझैं पार्वती पनि पढेलेखेर त्यसको सदुपयोग गर्न पछि परेकीमा कुरा गर्दै दर्जी भावुक हुन्छिन् । पार्वतीले शिक्षा संकायमा स्नातक गरेकी हुन् । पाल्पामा बिहेपछि घरधन्दामा परिन् । छोराछोरी जन्माउनु, हुर्काउनु र घर सम्हाल्नुमा समय बित्यो । छोराछोरी हुर्काउँदै श्रीमान्को सिलाइ पसलमा सहयोगी बनिन् । शिक्षक लाइसेन्ससमेत निकालेकी उनलाई शिक्षण पेसामा जाने रहर थियो । हुनुपर्ने शिक्षक हो, उनी भन्छिन्, कर्मले सिलाउने बनायो । पार्वती माइती र घरमध्येकी पढेलेखेकी महिला हुन् । आफ्नो शैक्षिक योग्यता सदुपयोग हुन नपाएकामा उनी सुर्ता मान्छिन् । समाजमा शिक्षित जनशक्तिको खोजी कम भएको उनको गुनासो छ । २०७९ को स्थानीय तहको निर्वाचनमा उनले दलित महिला सदस्यका लागि वडामा उम्मेदवारी दिएकी थिइन् । निर्वाचनमा पढेकी, बुझेकी हु, भन्दै बुझाउँदै जनताको घरदैलो पनि हिँडिन् । यद्यपि उनले जित्न सकिनन् । अन्ततः गाउँमा रोजगार न सम्मान । दुःख मनभरि सँगालेर श्रीमान्को साथ लाग्दै बुटवलमा सिलाइ पेसा गर्न आएको उनले सुनाइन् । काठमाडौंस्थित बुद्धनगर घर भएकी सविना तण्डुकारले होटल म्यानेजमेन्टमा स्नातक गरेको तीन वर्ष भयो । खाना त मीठै पकाउँछु, यो सीप होटल लाइनमा देखाउनु थियो तर अपूरै रह्यो, उनी भन्छिन्, बिहे गरिहालियो । अब घर सम्हाल्नु कि करियर ? सविनाले बिहेपछि करियर बनाउने प्रयास नगरेकी होइनन् । घरमा श्रीमान् र सासूससुरालाई अनुरोध पनि गरिन् । श्रीमान्ले मानेजस्तो गरे तर सासूससुराले बुहारीले सकेसम्म घर सम्हालिदिए हुन्थ्यो भन्ने भाव राखे । उनी भन्छिन्, परिवारले किन काम गर्नुपर्यो भनेर टारिदिए । शैक्षिक प्रमाणपत्र मात्रै महिलाको योग्यता नभई त्यसअनुसारको रोजाइको पेसा गर्न पाउनु आत्मसम्मानसँग जोडिने उनी बताउँछिन् । भन्छिन्, पढ्न गरेको दुःख र लगानी केही काम लागेन । कलंकीकी रूपा लामाको अध्ययन क्षेत्र इन्जिनियरिङ हो । स्नातक तह उत्तीर्ण गरेको एक वर्षमा उनले जागिर खानुपर्ने थियो । तर, त्यसो भएन । राम्रो केटा माग्न आएको छ भन्दै परिवारले बिहे गर्न उक्साए । उनलाई पनि ठीकै लाग्यो । बिहे भयो, शैक्षिक प्रमाणपत्र दराजमा थन्किए । सँगैका साथीहरू अहिले इन्जिनियर भएको देख्दा मनमनै चुकचुकाउँछिन् । रातदिन सुत्दै नसुती पढिन्थ्यो, उनी भन्छिन्, त्यो पढाइ केही काम लागेन । जागिर गर्न घरबाट बाहिर निस्कनुपर्छ । रूपाका श्रीमान्ले जागिरमा पाइने तलब आफैंले दिने वचन दिएपछि उनी चुप लागेर बस्नुपरेको बताउँछिन् । खर्चबर्च सबै श्रीमान्ले दिन्छन् तर मन सन्तुष्ट छैन । इन्जिनियर बन्छु भनेकी थिएँ, गृहिणीमै सीमित भएँ, उनी भन्छिन् ।समय धेरै परिवर्तन भइसकेको छ । महिलाहरू आफ्नो योग्यताअनुसारका विभिन्न क्षेत्रमा नेतृत्वदायी भूमिकामा पुगेका छन् । तैपनि अझै धेरै घरबाट पितृसत्तात्मक सोच हटेको छैन । जसका विरुद्ध छोरीहरू विद्रोहको आवाज बोल्न पछि परेका छन् । संकुचित सामाजिक परिवेश, संस्कृति र परम्पराको नाममा बन्देजलगायतका कारण छोरीमा शैक्षिक लगानी सदुयोग हुन सकेको छैन । पुरुषले कमाउनुपर्ने र महिला घरै बस्ने संस्कारले गर्दा त्यस्ता परिवारमा महिलाका योग्यता घरपरिवार र भान्सामै सीमित छन् । विद्यालय तहका खुड्किला पार गर्दागर्दै धेरै छोरीहरूको पढाइमा ब्रेक लाग्छ । उच्च शिक्षामा पनि महिला सहभागिता अपेक्षित संख्यामा बढेको मुलुकको शैक्षिक तथ्यांक छैन ।राष्ट्रिय जनगणना२०६८ अनुसार उच्च शिक्षा लिने तहसम्म पुगेकाको समग्र संख्या १ करोड ६० लाख ९८ हजार ५ सय १९ छ । जसमा पुरुषको संख्या ८८ लाख ३२ हजार ३ सय ५२ छ भने महिला ७२ लाख ६६ हजार १ सय ६७ छन् । स्नातक तह उत्तीर्ण पुरुष ३० लाख ६ हजार ७ सय ७२ छन् भने महिला संख्या १ लाख ५० हजार ९ सय ७२ मात्रै छ । विश्वविद्यालय अनुदान आयोग सानोठिमीको ईएमआईएस रिपोर्ट २०७६७७ मा ४ लाख ६६ हजार ९ सय २८ विद्यार्थीमध्ये ८९२ प्रतिशत ले स्नातक गरेको देखिन्छ भने १०२ प्रतिशत स्नात्तकोत्तर, ०३५ ले विद्यावारिधि, ०२८ ले एमफिल र ००५ प्रतिशतले पोस्ट ग्र्याजुएट डिप्लोमा गरेको तथ्यांक छ । यसमा पुरुषको संख्यामा महिला निकै कम छन् । उच्च शिक्षा हासिल गरेका महिलामध्ये आधाजसो नै शैक्षिक योग्यता सदुपयोग नगरी बसेका छन् । जसको झलक नेपाल श्रमशक्ति सर्वेक्षण २०७४७५ ले महसुस गराउँछ । उक्त सर्वेक्षणअनुसार नेपालमा १५ वर्षभन्दा बढी उमेर समूहको जनसंख्या २ करोड ७ लाख ४४ हजार छ । जसमध्ये ७९ लाख ९४ हजार मात्र श्रम बजारमा सक्रिय छन् । सर्वेक्षणले ११४ प्रतिशत बेरोजगार रहेको देखाउँछ । त्यसैमा पनि पुरुषको तुलनामा महिला बेरोजगार दर बढी छ । तथ्यांकका आधारमा १३१ प्रतिशत महिला बेरोजगार छन् भने १०३ प्रतिशतमात्रै पुरुषले रोजगारी नपाएको प्रतिवेदनमा उल्लेख छ । मुलुकमा तीन तहको सरकार छ । छोरीलाई विद्यालयसम्म पुर्याउन संघ, प्रदेश र स्थानीय सरकारले आआफ्नै पहुँचका आधारमा लगानी लगाएका छन् । मधेस प्रदेशमा २०७८ माघ १ देखि बेटी पढाऊ, बेटी बचाऊ अभियान थालियो । त्यस्तै संघीय सरकारले छात्रालाई कक्षामा टिकाउन निःशुल्क सेनेटरी प्याडको व्यवस्था गरेको छ । चालु आर्थिक वर्षमा छात्राको शैक्षिक सुधारअन्तर्गत सेनेटरी प्याड उपलब्ध गराउन सरकारले १ अर्ब ४३ करोड रुपैयाँ विनियोजन गरेको छ । संघीय सरकारले छात्राका लागि वार्षिक ४ सय रुपैयाँ छात्रवृत्ति प्रदान गरिन्छ । छोरी पढाउन र उनीहरूको शैक्षिक भविष्य सुरक्षित सरकारको लगानी अझ बढ्नुपर्ने आवाज उठेका छन् । बाँकेको कोहलपुरस्थित जन ज्ञानज्योति माविकी प्रधानाध्यापक सुमित्रा न्यौपाने संघीय सरकारले दिने छात्रालाई दिने वार्षिक ४ सय रुपैयाँले कापीकलम पनि किन्न नपुग्ने बताउँछिन् । लुम्बिनी प्रदेश सरकारले विज्ञान विषय पढ्ने छात्रालाई वार्षिक जनही ८ हजार रुपैयाँ दिने गरेको छ । छोरी बल्लतल्ल पढ्छन्, त्यसमा पनि पढेर धेरैजसो घरमै सीमित हुन्छन्, शिक्षक न्यौपाने भन्छिन्, छोरीले कमाउनु अनिवार्य छ र छोराले पनि घर सम्हाल्न सिक्नुपर्छ भन्ने नैतिक ज्ञानको अभाव छ । मुलुकको कुल जनसंख्यामा महिला ५१५० प्रतिशत छन् । आधाभन्दा बढी संख्यामा रहेका महिलाको शिक्षा र सीप सदुपयोग परिवार मात्र नभई मुलुककै हितमा हुन्छ । सदुपयोग हुन नसक्नु घरपरिवार मात्रै नभई समाज र राज्यकै लागि घाटाको विषय भएको अर्थशास्त्री कल्पना खनाल बताउँछिन् । उनका अनुसार आर्थिक दृष्टिले हेर्दा एउटा परिवारमा दुवै जनाले आयआर्जन गर्नु भनेको आर्थिक सहकार्यमा योगदान पुग्नु हो । यद्यपि महिलाले निःशुल्क सेवा परिवारमा दिँदै आएका छन् । यसको सम्मान नगरिनु अर्को दुःखद पक्ष रहेको उनले सुनाइन् । घरमै सेवा गर्ने महिलाको योग्यता कसैले मूल्यांकन गरेको छैन, उनी भन्छिन्, परिवार सम्हाल्नु पनि आर्थिक भार कम गर्ने ठूलो लगानी हो भनेर बुझ्न जरुरी छ ।शिक्षाविद् विद्यानाथ कोइराला राज्यको जनशक्ति बेरोजगार हुनुमा सरकारको नीतिमा समस्या देखिएको बताए । सरकारले छोरी पढाउन जोड दियो तर उनीहरूलाई आत्मनिर्भर बन्नुपर्ने बाध्यकारी नीति नल्याएको उनको तर्क छ । जसरी परिवार र समाजले छोरालाई कमाउनैपर्ने संस्कार विकास गराएको छ, त्यसैगरी छोरीले पनि कमाउनुपर्ने संस्कार ल्याउन जरुरी रहेको उनी बताउँछन् । श्रीमान्ले कमाएर होइन, मेरो पनि कमाइ हुनु अनिवार्य ठानेर छोरी निस्किनुपर्छ, उनी भन्छन् । चीनमा माओत्सेतुङको ल्याइएको सबैलाई श्रममा लगाउने नीतिको दृष्टान्त उनी दिन्छन् । जसमा महिला घरदेखि बाहिर आउन जरुरी थियो । घरमा बस्ने महिलाहरूलाई कसरी बाहिर ल्याउने ? नीतिगत रूपमा कलकारखाना, उद्योगमा रोजगारी दिएर महिलाको आयआर्जन बढाउने व्यवस्था राज्यले गरेको कोइराला बताउछन् । अहिले चिनियाँ अर्थतन्त्रको उचाइ अकल्पनीय भइसक्यो, उनी भन्छन्, हामीकहाँ व्यावहारिक शिक्षा छैन, रोजगारी दिने योजना छैनन् ।हरेक पालिकामा स्थानीय सरकारले पढेलेखेका शिक्षित महिला कति छन् र कसरी रोजगारी दिन सकिन्छ भन्ने नीति बनाउनुपर्ने सुझाव उनको छ । पालिकामा पढेलेखेका सीपमूलक कुनै पनि महिला बेरोजगार बस्न नपर्ने योजना ल्याउन सके धेरै हदसम्म महिला शिक्षा सदुपयोग हुन्थ्यो । अन्ततः यसले परिवार, समाज र राज्यलाई नै सहयोग पुग्ने हो, उनले भने । परिवारले पनि दृष्टिकोण फराकिलो पार्न आवश्यक रहेको उनले बताए । छोराले कमाउनुपर्छ भने छोरीले किन नकमाउने ? प्रश्न यहींनेर छ, उनी भन्छन्, श्रीमान्ले कमाएर होइन, मेरो पनि कमाइ हुनु अनिवार्य ठानेर छोरी निस्किनुपर्छ । जुन समाजमा हिम्मतिला छोरी कमै भेटिन्छन् ।महिलाको आर्थिक असक्षमताका कारण धेरै घरेलु हिंसा खेप्नुपरेको तथ्यांक छ । शिक्षा, अर्थतन्त्र र आत्मनिर्भरता एक आपसमा जोडिएका छन् । राष्ट्रिय महिला आयोगको २०७८ साउन १ देखि माघसम्मको तथ्यांकले १९ प्रतिशत उच्च शिक्षा हासिल गरेका महिला हिंसामा पीडित छन् । धेरै महिला आर्थिक यातनाबाट पीडित भएको उल्लेख छ । आफ्नो आम्दानी गर्न नसक्ने महिला पीडित भएको पाइएको छ । तथ्यांकमा ७ सय ७३ मानसिक हिंसामा पीडित छन भने दोस्रो स्थानमा आर्थिक हिंसाले पीडित ५ सय ५५ उजुरी परेको छ । आयोग प्रवक्ता चमिला भट्टराई महिलामाथि हुने हिंसाका घटनामा मूल जरो नै आर्थिक पाटो भएका घटना पाइने बताउँछिन् । शिक्षित महिलासमेत घरमै गुमनाम छन् । श्रीमान्ले पैसा दिएन, कुटपिट गर्यो भन्दै रुँदै आयोग आउँछन्, उनी भन्छिन्, आत्मनिर्भर हुने महिला कहिल्यै पीडित हुनु पर्दैन । मानवशास्त्री प्राध्यापक गंगा केसीले छोरीले शैक्षिक लगानीको भरपुर सदुपयोग गर्नुपर्ने बताउँछिन् । यद्यपि पितृसत्तात्मक समाजमा बाहिरिएर आत्मसम्मान खोज्नु महिलाका लागि त्यति सजिलो भने छैन । समाजमा महिलाको प्रगतिलाई स्वीकार गर्न नचाहने धारणा छ । पितृसत्तात्मक सोचका कारण महिलाको विकास र क्षमता ओझेल परेको उनको भनाइ छ । महिला र पुरुषको सहअस्तित्व कायम गर्न परिवारबाटै सुरु हुनुपर्छ । छोरीले आर्जेको ज्ञान, सीप र शिक्षाको प्रयोग हुनै पर्छ, उनी भन्छिन् ।"
किन आएनन् सीआईए प्रमुख बर्न्स ?,"(काठमाडौं)नेपाल सरकारले अमेरिकी जासुसी संस्था सेन्ट्रल इन्टेलिजेन्स एजेन्सी (सीआईए) का निर्देशक (प्रमुख) विलियम्स जोसेफ बर्न्सको भ्रमण रोकेको खुलेको छ । बर्न्सले फागुन ३ र ४ मा नेपाल भ्रमण गर्ने गरी अमेरिकाले प्रस्ताव राखेकामा नेपाल सरकारले समय अनुकूल नभएको भन्दै स्वीकृति नदिएको परराष्ट्र स्रोतले जनाएको छ । अमेरिकी सरकारले बर्न्स आउने मिति, विमानका लागि स्थान, बर्न्स आफैंले ल्याउने गाडी र सुरक्षालगायत विषयमा नेपाल सरकारलाई पहिले नै जानकारी दिएको थियो । निर्देशक बर्न्स श्रीलंकाको भ्रमण गरी नेपाल हुँदै अमेरिका फर्कने तयारीमा थिए । नेपाल सरकारले स्वीकृति नदिएपछि उनी श्रीलंकाबाटै फर्किएका छन् । नेपालमा राष्ट्रपति निर्वाचनको मुखमा शक्तिराष्ट्रका जासुस प्रमुखहरूले यस्तो भ्रमण गर्दा मुलुकको राजनीति र आम रूपमा समेत गलत सन्देश जाने भएकाले निर्देशक बर्न्सको भ्रमण अस्वीकृत गरिएको हो, परराष्ट्र स्रोतले भन्यो । स्रोतका अनुसार सीआईए निर्देशक बर्न्सको भ्रमण प्रधानमन्त्री र परराष्ट्र मन्त्रीको तहबाटै रोकिएको हो । यो भ्रमणको प्रस्ताव आएको र त्यसलाई सीधै अस्वीकृत गरेको विषयमा सरकारका अन्य मन्त्री र उच्च अधिकारीहरूलाई समेत जानकारी छैन, परराष्ट्रका एक अधिकारीले कान्तिपुरसँग भने, बर्न्सको भ्रमणलाई स्वीकृति नदिइएकामा अमेरिकी सरकार भने आश्चर्यचकित भएको छ । नेपाल सरकारले भ्रमण नै यसरी रोक्छ भन्ने उनीहरूले सोचेका थिएनन् । निर्देशक बर्न्सको भ्रमणको सम्पूर्ण तयारी मिलाउने जिम्मेवारी काठमाडौंस्थित अमेरिकी दूतावासको रक्षा सहचारीको कार्यालयलाई थियो । बर्न्स अमेरिकी हवाई सेनाको सी१७ ग्लोबमास्टर३ बोइङको चार्टर जहाजमा आउन लागेका थिए । उनको टोलीमा २४ जना हुने प्रस्ताव थियो । विमान फागुन ३ गते बेलुकी ६ः३० बजे त्रिभुवन अन्तर्राष्ट्रिय विमानस्थलमा अवतरण हुने र फागुन ४ गते दिउँसो १ः१५ बजे फर्कने अमेरिकी प्रस्ताव थियो । उनी नेपाल उत्रनु अघि र पछि थप दुई वटा सी१७ ग्लोबमास्टर३ जहाज ल्याउन लागिएको थियो । बर्न्स आउँदा विमानबाट कूटनीतिक सहजता मिल्ने गरी सामग्री पनि ल्याउने प्रस्तावमा उल्लेख थियो । उच्च सुरक्षाका लागि निर्देशक बर्न्सले आफ्नो लागि विमानमै गाडी ल्याउने प्रस्ताव गरेका थिए । भ्रमणका दौरान सीआएई निर्देशक बर्न्सले कसकसलाई भेट्ने तथा केके काम गर्ने भन्नेबारेमा भने केही पनि बाहिर ल्याइएको थिएन ।सन् २०२१ मार्च १९ मा निर्देशकमा नियुक्त भएका बर्न्सलाई अमेरिकामा संकटको बेला काम गर्ने कर्मचारीका रूपमा चिनिन्छ । कूटनीतिक सेवामा ३३ वर्ष बिताउने क्रममा उनले विभिन्न मुलुकमा राजदूतको जिम्मेवारी सम्हालिसकेका छन् । उनी विदेश उपमन्त्री र राजनीतिक मामिला उपमन्त्री पनि भइसकेका छन् । अमेरिकामा सीआईए र त्यसका निर्देशकले गुप्तचर सूचना संकलन, विश्लेषण, गोप्य कार्य, काउन्टर इन्टेलिजेन्स र विदेशी सेवासँग सम्पर्कसम्बन्ध व्यवस्थापन गर्छन् । उनीहरूले मानव स्रोतबाट प्राप्त विदेशी जासुसी जानकारी व्यवस्थापनको पनि निरीक्षण गर्छन्, जसलाई हुमिन्ट (मान्छेको इन्टेलिजेन्स) भनिन्छ । सीआईए निर्देशकले राष्ट्रिय इन्टेलिजेन्सका निर्देशकलाई रिपोर्ट गर्छन् । सिनेटको सल्लाह, सहमति र पुष्टिका साथ राष्ट्रपतिले निर्देशक मनोनीत गर्छन् । नेपालमा पछिल्लो समय अमेरिकाबाट लगातार भ्रमण भइरहेको छ । राजनीतिक मामिला उपमन्त्री भिक्टोरिया नुल्यान्ड माघ १६१७ मा, अमेरिकी अन्तर्राष्ट्रिय विकास नियोग (यूएसएआईडी) की प्रमुख (प्रशासक) समान्था पावर माघ २४२५ र दक्षिण तथा मध्य एसिया मामिला ब्युरोकी उपसहायक विदेशमन्त्री अफ्रिन अख्तरले फागुन १ र २ मा भ्रमण गरेका थिए । हामीले नेपालको चासो अनुसार राजनीतिक, कूटनीतिक र सहयोगलगायत विषयमा हुने भ्रमणलाई स्वीकृति दिएका छौं । तर जासुसी स्तरको भ्रमणलाई अहिलेको समयमा स्वीकृति दिएनौं, परराष्ट्र स्रोतले भन्यो ।"
चिनियाँ राजदूत छन सक्रिय,"काठमाडौं (कास) राष्ट्रपति निर्वाचनको उम्मेदवार चयनलाई लिएर दलहरूबीच माथापच्ची चलिरहेका बेला नेपालका लागि चिनियाँ राजदूत छन सङ राजनीतिक भेटवार्तामा सक्रिय भएका छन् । बुधबार बिहान छनले माओवादी अध्यक्षसमेत रहेका प्रधानमन्त्री पुष्पकमल दाहाल र दिउँसो एकीकृत समाजवादीका अध्यक्ष माधवकुमार नेपालसँग भेटवार्ता गरेका छन् ।राजदूत छनले प्रधानमन्त्री दाहालसँग दोस्रो र नेपालसँग पहिलो भेटवार्ता गरेका हुन् । उनले यसअघि माघ २ मा बालुवाटारमै पुगेर प्रधानमन्त्री दाहाललाई भेटेका थिए । राजदूत छन बोआओ फोरमको निम्तो दिन आएको प्रधानमन्त्रीका स्वकीय सचिव रमेश मल्लले जानकारी दिए । बोआओ फोरमको सम्मेलन चैत १४ देखि १७ सम्म चीनको हैनान प्रान्तमा हुँदै छ । छनले पूर्वप्रधानमन्त्री नेपाललाई उनकै कोटेश्वरस्थित निवासमा गएर भेटवार्ता गरेका थिए । उनीहरूबीच नेपालचीन सम्बन्ध र द्विपक्षीय हितका विविध विषयमा कुराकानी भएको नेता नेपालको निजी सचिवालयले जनाएको छ । एमाले अध्यक्ष केपी शर्मा ओलीले नेपाललाई राष्ट्रपति उम्मेदवार बन्न प्रस्ताव गरेको सूचना बाहिर आएपछि छनले उनलाई भेटेका हुन् । छनले शुक्रबार बेलुकी एमाले अध्यक्ष ओलीलाई भेटेका थिए । राजदूत छन र ओलीबीच बाल्कोटमै माघ ४ मा पनि भेटवार्ता भएको थियो ।राष्ट्रपति निर्वाचनको संघारमा दक्षिणी छिमेकी भारतपछि चीनले सक्रियता देखाएको हो । नेपालमा दुई दिनपछि राष्ट्रपतिका लागि उम्मेदवारी मनोनयन हुँदै छ, यस्तो बेला चिनियाँ राजदूतले कम्युनिस्ट नेताहरूलाई भेट्नु अर्थपूर्ण छ, एक कूटनीतिज्ञले भने ।"
उमेर विवादपछि डीआईजीको राजीनामा,काठमाडौं (कास) नागरिकता र शैक्षिक योग्यताका कागजातमा जन्ममिति फरक भेटिएपछि नेपाल प्रहरीका नायब महानिरीक्षक (डीआईजी) अशोक सिंहले राजीनामा दिएका छन् । सुदूरपश्चिम प्रदेश प्रहरी प्रमुख सिंहले बुधबार प्रहरी प्रधान कार्यालय कर्मचारी प्रशासन शाखामा राजीनामा बुझाएका हुन् । राजीनामा दिनुअघि बुधबार बिहान उनले प्रहरी महानिरीक्षक धीरजप्रताप सिंहसँग भेटेका थिए । राजीनामा गृहमन्त्रीबाट स्वीकृत भएपछि मात्रै लागू हुनेछ । हाल गृहमन्त्रीको जिम्मेवारी प्रधानमन्त्री पुष्पकमल दाहाल आफैंले सम्हालेका छन् । प्रहरी प्रवक्ता डीआईजी पोषराज पोखरेलले राजीनामापत्र स्वीकृतिका लागि बुधबारै गृह मन्त्रालय पठाइएको बताए । २८ वर्षअघि प्रहरी निरीक्षकबाट सेवा प्रवेश गरेका सिंहले भर्ना आवेदनका क्रममा पेस गरेका शैक्षिक योग्यताका कागजातमा भएको जन्ममितिभन्दा नागरिकता प्रमाणपत्रमा भएको मिति बढी रहेको तथ्य बाहिरिएको थियो । प्रहरीमा भर्ना हुन २५ वर्ष ननाघेको हुनुपर्ने उल्लेख छ । सिंह २०५० मंसिरमा खुलेको आवेदनअनुसार प्रहरी सेवामा प्रवेश गरेका हुन् । २०५१ चैत ५ मा सेवा प्रवेश गरेका सिंहको नागरिकतामा २०४२ जेठ २२ मा १८ वर्ष उमेर पुगेको उल्लेख छ । कैलालीको निगाली गाउँ पञ्चायत स्थायी ठेगाना राखेर तत्कालीन प्रमुख जिल्ला अधिकारी देवेन्द्रभक्त श्रेष्ठले नागरिकता जारी गरेका थिए । नागरिकतामा जन्म महिना र गते उल्लेख छैन । यस्तो अवस्थामा नागरिकता जारी भएकै दिन र महिना कायम हुने प्रहरी नियमावली २०७१ को नियम १ सय २७ मा उल्लेख छ । यो प्रावधानअनुसार उनको नागरिकतामा जन्ममिति २०२४ जेठ २२ कायम हुन्छ ।सिंहले भर्नाका बेला पेस गरेको शैक्षिक योग्यताका कागजात र वैयक्तिक विवरण (सिटरोल) मा भने जन्ममिति २०२५ पुस १६ छ । नागरिकता र सिटरोलमा उमेर करिब डेढ वर्षको फरक छ । नागरिकताबिनै सिटरोल र शैक्षिक योग्यताका कागजातलाई आधार मानेर उनको भर्ना आवेदन लिएको देखिन्छ । त्यसकै आधारमा उनले प्रहरी सेवा प्रवेश गरेका थिए ।
बिहे पास को टिजर,"काठमाडौं (कास) दयाहाङ राई र प्रकृति श्रेष्ठको मुख्य भूमिका रहेको नेपाली फिल्म बिहे पास को बुधबार टिजर सार्वजनिक भएको छ । बुढासुब्बा डिजिटलको युट्युब च्यानलमा सार्वजनिक गरिएको फिल्ममा उनीहरू श्रीमान्श्रीमतीको भूमिकामा छन् । बुधबार सार्वजनिक गरिएको टिजरमा दयाहाङ र प्रकृतिको बिहेको प्रसंग देखाइएको छ । प्रकृति सरकारी जागिरे रूपमा देखिएकी छन् । दयाहाङले भने सरकारी जागिर खोजी गरिरहेको टिजरमा देख्न सकिन्छ । फिल्मबाट प्रकृतिले लामो समयपछि अभिनयमा कम ब्याक गरेकी हुन् । होस्टेल फिल्मबाट अभिनेत्रीका रूपमा डेब्यु गरेकी उनले यसअघि जिन्दगी रक्स र उत्सव मा अभिनय गरेकी थिइन् ।बिहे पास मा दयाहाङ र प्रकृतिसँगै बुद्धि तामाङ, रवीन्द्र झा, शिशिर वाङ्देल, श्याम राई, रूषा न्यौपाने, विशाल पहारी, सुवास गजुरेल, हिउँवाल गौतम, नवीन शेरचन, प्रकाश भुजेल, उमा बानियाँलगायतका कलाकारको अभिनय रहेको फिल्मलाई प्रवेश पौडेलले निर्देशन गरेका हुन् । सजन काफ्ले, सञ्जीव जे रावल र विवेक प्याकुरेलले सहायक निर्देशकको भूमिका निभाएका छन् । रोहित कट्टेलको प्रस्तुतिमा तयार भएको फिल्ममा शिव ढकालले छायांकन गरेका हुन् । मित्रदेव गुरुङले फिल्मको सम्पादन गरेका हुन् । फिल्मका कार्यकारी निर्माता रत्न श्रेष्ठ र निर्माता रोजन श्रेष्ठ हुन् । बिहे पास वैशाख १ गतेदेखि सार्वजनिक रूपमा प्रदर्शन हुँदै छ । दयाहाङ राई र मिरुना मगरको प्रमुख भूमिका रहेको फिल्म जारी पनि उक्त दिनदेखि नै प्रदर्शनमा आउनेछ ।"
पोलियोविरुद्ध खोप लगाउन सुरु,"सन् १९५५ मा आजकै दिन (फेब्रुअरी २३) मा पोलियोविरुद्धको पहिलो खोप सर्वसाधारणलाई लगाउन सुरु गरिएको थियो । डाक्टर जोनास ई साल्क नेतृत्वको टोलीले विकसित गरेको इनएक्टिभेटेड पोलियो भाइरस भ्याक्सिन (आईपीभी) पोलियोविरुद्ध हाल लगाइने खोपमध्ये एक हो । उक्त खोप विकसित तथा परीक्षण गरी सर्वसाधारणका लागि प्रयोगमा ल्याउन करिब तीन वर्ष लागेको थियो । खोप विकास गरेपछि परीक्षणका लागि साल्कले आफ्नी श्रीमती, तीन जना छोरा र आफू स्वयंलाई खोप लगाएका थिए । सन् १९४८ मा पोलियो रोग विश्वभर महामारीका रूपमा फैलिएको थियो । त्यसको करिब ७ वर्षसम्म पोलियोका कारण वार्षिक कम्तीमा पाँच लाख मानिसले ज्यान गुमाएका वा अपांगताको सिकार भएका बताइन्छ । खोप लगाउनु अघिसम्म पोलियो बालबालिकामा हुने अपांगताको मुख्य कारणका रूपमा रहेको थियो । १९५५ मा ठूलो संख्याका स्कुले विद्यार्थीलाई उक्त खोप लगाइएको थियो । जसका कारण पोलियो संक्रमण करिब दुई प्रतिशतमा झरेको जनाइएको थियो । सन् १९६१ मा डाक्टर अल्बर्ट बी सबिनले पोलियोविरुद्धको दोस्रो खोप विकसित गरेका थिए । त्यसको दुई वर्षपछि तेस्रो खोप विकसित गरिएको थियो । सन् १९९४ देखि पोलियो रोग उत्तर र दक्षिण अमेरिकामा उन्मूलन भएको बताइन्छ ।"
बियोन्सेको सांगीतिक पुनर्जागरण,"(काठमाडौं) कुनै एक सांगीतिक टुर को यति धेरै चर्चा अहिलेसम्म विरलै मात्र भएको होला, अझ त्यो पनि टुर सुरु हुन अगाडि नै । हामी कुरा गरिरहेका छौं, बियोन्सेको रेनेसाँस वर्ल्ड टुर को । यी अमेरिकी गायिका के मात्र होइनन् ? गीतकार, अभिनेत्री, नर्तकीदेखि अरू धेरै थोक । तर उनको खास परिचय भने संगीतकर्मी नै हो । यसैका लागि उनी विश्व प्रसिद्ध छिन्, जता जान्छिन्, त्यहाँ उनलाई खुबै मन पराइन्छ, उनले गरेको कामको मन खुलेर प्रशंसा गरिन्छ ।लामै समयदेखि यो क्षेत्रमा सक्रिय रहे पनि उनले धेरै विश्व टुर भने गरेकी छैनन् । अबको टुर पनि जम्माजम्मी नवौं मात्र हो । मे महिनाको १० तारिखबाट टुर हुनेछ, स्टकहोमबाट । टुर ४३ दिन चल्नेछ । एउटै खास एल्बमको नाम राखेर निस्कने त यो बियोन्सेको दोस्रो टुर मात्र हो । उनले अन्तिम पटक यस्तै टुर सन् २०१६ मा गरेकी थिइन् । त्यस अर्थमा बियोन्से टुरमा ननिस्केको पनि करिब सात वर्ष भइसक्यो । उनी जत्तिको गायिकाका लागि त यो लामै समय हुन्छ ।टुरका क्रममा उनी युरोप र उत्तर अमेरिकाका विभिन्न सहरमा लगातार छाउने छिन् । संगीतलाई विशेष प्राथमिकतामा राखेर समाचार छाप्न रुचाउने मिडियाले पनि अहिले नै विभिन्न अड्कल काट्न सुरु गरिसकेका छन् । उनीहरूले लेखिरहेका छन्, टुरका क्रममा यो सहरमा यस्तो हुनेछ, अर्को सहरमा यस्तो हुनेछ भनेर । अनि उनका प्रशंसक भने टुरको टिकट किन्न मारामार गरिरहेका छन्, भलै धेरैको गुनासो सुनिएको छ, टिकट अलि महँगो भयो कि ?फेरि टिकट महँगो भएर के भयो र ? यसलाई पाउन पनि गाह्रो छ, जतिले पाएका छन्, पछि जतिले पाउने छन्, ती त भाग्यमानी हुन् । किनभने टिकटका लागि सबैभन्दा पहिले नाम दर्ता गराउने पर्नेछ अनि चिट्ठा खोल्ने शैलीमा भाग्यमानीलाई पनि टिकट दिइनेछ । बियोन्से कति महँगो गायिका हुन् त ? यसको अनुमान केही साता अगाडि दुबईमा भएको एक कन्सर्टले नै देखाउँछ । एउटा महँगो होटलमा आयोजित कार्यक्रमका लागि बियोन्सेलाई २ करोड ४० लाख डलर तिरिएको थियो ।त्यो कार्यक्रममा पनि बियोन्सेले रेनेसाँस एल्बमको नयाँ गीत कुनै गाइनन् । बरु जुन देशमा मानवअधिकार कमजोर छ, जहाँ लैंगिक समानता छैन, त्यहीं गएर उनले किन गाइन् भनेर चर्को आलोचना भने भयो । तर टुरमा निस्कन अगाडि बियोन्सेले आफ्ना प्रशंसकलाई विश्वास दिलाउन चाहेकी छन्, अब जे हुन्छ, त्यो गज्जब हुनेछ । अनि केही समाचारमा लेखिएजस्तै, यस्तो टुर एक पुस्तामा एकैपल्ट मात्र सुन्न र देख्न पाइनेछ ।बियोन्सको त्यही रेनेसाँस अन्तिम एल्बम निस्केको थियो, गत जुलाई अन्त्यतिर । तर अहिलेसम्म पनि यसको चर्चा सेलाएको छैन । सेलाउने छाँट पनि छैन । उनको यो सातौं स्टुडियो एल्बम हो । यसअघि उनको सन् २०१६ मा लेमोनाडे निस्केको थियो । रेनेसाँस मा सबै गीत लेख्ने र संगीत भर्ने काम उनैले गरेकी हुन् । उनले यस्ता गीत भने कोभिड१९ महामारीका बेला सिर्जना गरेकी हुन् । रेकर्ड पनि यही समय नै गरिन् ।महामारीको समय कस्तो रह्यो, सबैलाई थाहा छ । सबै समाजसँग अलग जस्तै भएको थियो, एक्लाएक्लै कतै कहीं कुनामा । यस्तोमा बियोन्सेलेलाई के लाग्यो भने यही त मौका हो, सन् सत्तरीतिरको ब्ल्याक डान्स म्युजिकलाई फेरि एकपल्ट ब्युँझाउने । त्यही त हो, रेनेसाँस । अर्थात् पुनर्जागरण । यसमा बियोन्सेले जति पनि गीत बनाएकी छन्, त्यसको अवधारणा हो, प्रत्येक दिनका दुःखबाट दिक्क भएर कुनै मीठो कल्पनामा डुब्नु ।व्यावसायिक रूपमा पनि यो एल्बम उत्तिकै सफल रह्यो । धेरै देशको चार्टमा यो नम्बर १ रह्यो । बिलबोर्ड २०० मा पनि यसले शीर्ष स्थान ओगट्ने अवसर गुमाएन । ब्रेक माई सोल यो एल्बमको प्रमुख गीत हो र यसलाई नै धेरैले रुचाए । त्यसैले यो पनि धेरै देशमा नम्बर १ गीत बन्यो । यो गीतको विशेषता पनि त्यही डान्स पप नै हो । संगीतका समालोचकहरू के मान्छन् भने रेनेसाँस सुनेपछि एउटा छुट्टै मीठो आनन्द आउँछ, त्यसमाथि बियोन्सेको स्वरै पनि उत्तिकै राम्रो छ ।ग्रामी अवार्डलाई लिएर अब के त ? यस्तै सोच्दै होलिन् बियोन्से, किनभने उनकै नाममा छ, विश्व संगीतको सबैभन्दा ठूलो अवार्ड सबैभन्दा बढी जित्ने कीर्तिमान । ग्रामीको इतिहास आधा शताब्दी जति पुरानो छ र त्यस इतिहासकै उनी सबैभन्दा सफल गायिका हुन् । महिना दिन अगाडि भएको यसपल्टको ग्रामीको कार्यक्रममा उनले चार विधामा जित हात पारिन् । त्यसको अर्थ हो, उनले जितेको ग्रामी अवार्डको संख्या ३२ पुगेको छ ।त्यसो त उनी नौ विधामा मनोनयनमा परेकी थिइन् । तर जतिमा जितिन्, त्यसमा निकै खुसी भइन् । अझ व्यापक भावुक पनि भइन् । तर भन्थिन्, म धेरै भावुक नहुने प्रयासमा छु । म यो रातलाई महसुस गर्दै छु । मलाई रक्षा गरेकामा भगवान्लाई धन्यवाद दिन चाहन्छु । साँच्चै यति धेरै ग्रामी अवार्ड जितिसकेपछि एक संगीतकर्मीका रूपमा अब उनी के पो विशेष गर्छिन् होला त ? बियोन्सेको जति पनि नजिकै छन्, तिनको दाबी छ, ग्रामी अवार्डको लोभ उनमा अझै मरेको छैन ।त्यसैले त उनी चाँडै नयाँ एल्बमको तयारीमा छिन् । अझ त्यो पनि एल्बमको शृंखला । विश्वास नहुन सक्छ, बियोन्सेले तीन एल्बमलाई पुग्ने गरेर गीत बनाइसकेकी छन् । पछिल्लो ग्रामी अवार्डमा उनी एल्बम अफ द इयर विधाको मनोनयनमा पनि परेकी थिइन् । तर जित्न सकिनन्, यो अवार्ड ह्यारी स्टाइल्सको नाममा गयो, ह्यारिज हाउस का लागि । अहिलेसम्म बियोन्से पाँचपल्ट यो अवार्डका लागि मनोनयनमा परिसकेकी छन् ।तर प्रत्येकपल्ट यो अवार्ड अरू कसैको नाममा गएको छ । त्यसैले त उनी यो एक अवार्ड जित्ने दाउमा छिन् । अनि उनका समर्थकलाई के पनि विश्वास छ भने ढिलोचाँडो यो अवार्ड पनि उनको नाममा घोषणा गरिनेछ, खालि प्रश्न हो, कहिले ? केहीलाई के तथ्यमा पनि आश्चर्य छ भने अहिलेसम्म बियोन्सेले यो अवार्डचाहिँ अहिलेसम्म किन जित्न नसकेको होला ? केहीको आरोप के पनि छ भने बियोन्से अश्वेत हुन्, त्यसैले उनलाई कहिलेकाहीं पछाडि परिन्छ, श्वेत मानसिकताले ।संयोग नै मानौं, प्रत्येकपल्ट उनले यो अवार्ड गुमाउँदा जित्ने श्वेत नै छन् । जस्तो, सन् २०१५ मा उनको आफ्नै नाममा रहेको एल्बमभन्दा बेकको मनिङ बेक राम्रो ठहरियो । अनि सन् २०१७ मा उनको लेमोनेड को तुलनामा एडेलको २५ नै राम्रो मानियो । अहिले ह्यारी उनको तुलनामा राम्रो भनियो । यो संयोग मात्रै हो कि ? सायद यसको पनि उत्तर हो, उनको तर्फबाट अझै पनि सबैभन्दा महान् र कालजयी केही आउन त बाँकी नै छ ।"
किन रिसाइन् आलिया ?,"मुम्बई (एजेन्सी) अनुमतिबिना तस्बिर खिचेको र सञ्चारमाध्यममा सार्वजनिक गरेको भन्दै बलिउड अभिनेत्री आलिया भट्ट रिसाएकी छन् । आलिया घरमा बसिरहेका तस्बिर खिचेर भारतीय सञ्चारमाध्यम इटाइम्सले पोस्ट गरेको थियो । त्यसलगत्तै रिसाएकी आलियाले इन्स्टाग्राम अकाउन्टमा स्टोरी पोस्ट गर्दै कडा प्रतिरोध गरेकी हुन् । के मलाई जिस्काइरहेको हो ? बिहानको सयम ठिकठाक चलिरहेको थियो । म आफ्नै घरको बैठक कोठामा बसिरहेकी थिएँ । त्यति नै बेला मलाई कसैले हेरिरहेको छ जस्तो लाग्यो । यसो माथि हेर्दा मैले अगाडिपट्टिको घरको छतमा दुई जना क्यामेरा लिएर बसेको देखेँ । कुन संसारमा यस्तो हर्कत सही हुन्छ र अनुमति दिइन्छ ? यो पूर्णरूपमा गोपनीयताको उल्लंघन हो । हरेक कुरा सीमा हुन्छ, जुन कसैले पार गर्न हुँदैन । तर त्यो सीमा पार भएको छ, आलियाले मंगलबार राति राखेको इन्स्टाग्रामको स्टोरीमा उल्लेख छ । हालै आमा बनेयता उनी घरमै बसिरहेकी छन् । आलियाले गत नोभेम्बरमा छोरी राहालाई जन्म दिएकी थिइन् । स्टोरी पोस्ट गरेसँगै उनले सहयोगका लागि मुम्बई प्रहरीलाई समेत ट्याग गरेकी छन् । आलियाले विरोध जनाएपछि अन्य बलिउडकर्मीले पनि उनको समर्थन गरेका छन् । अभिनेत्री अनुष्का शर्मा, करण जोहर, अर्जुन कपुर, जाह्नवी कपुर, स्वारा भाष्कर आलियाको पक्षमा देखिएका हुन् । निश्चय नै निकै लाजमर्दो, अर्जुन कपुरले लेखेका छन् । कपुरले एक महिला आफ्नो घरमा समेत सुरक्षित नभएको भन्दै उनले आपत्ति जनाएका छन् । त्यसैगरी, अनुष्काले पनि अर्काको घरमा चिहाउने र तस्बिर खिचेर सार्वजनिक गर्ने काम निकै आपत्तिजनक भएको लेखेकी छन् । यिनीहरूले यो पहिलोपटक गरेका होइनन् । दुई वर्ष पहिले पनि यस्तै भएपछि हामी संगठित हुनुपरेको थियो । यो सब गरेर के सम्मान पाइन्छ ? उनले लेखेकी छन् । स्टुडेन्ट अफ द इयर बाट बलिउड फिल्ममा मुख्य भूमिकामा देखा परेकी आलियाले यसपछिका फिल्मा झन् दमदार भूमिका निर्वाह गरेकी छन् । यद्यपि, उनलाई बेलाबेलामा फिल्म निर्माता परिवारबाट फिल्म क्षेत्रमा आएकी भन्दै आलोचना हुने गरेको छ । तर त्यस्तो आलोचनालाई उनले अभिनयबाटै जवाफ दिने गरेकी छन् । आलियका ब्रह्मास्त्र, गंगुबाई काठियावाडी, आरआरआर, राजी, हाइवे, डियर जिन्दगी, गल्ली ब्वाई लगायतका फिल्म चर्चित छन् ।"
नागरिकता र प्रवासी नेपाली,"रवि लामिछाने प्रकरण सेलाएकाले यसबारे ठन्डा दिमागले सोच्ने मौका आएको छ । रवि प्रकरणका दुई पाटा छन् । एउटा, रवि लामिछानेको व्यक्तित्वले जन्माएका समस्याहरूÙ र अर्को, रवि प्रकरणले जन्माएका विषयहरू । रविको हिरोपन्थी टेलिभिजन प्रस्तुति र त्यसबाट जन्मिएको उनको प्रियतावादी राजनीति एवं रवि प्रकरणले ल्याएको हलचललाई हामीले दीर्घकालीन दृष्टि र दूरगामी प्रभावका रूपमा पनि हेर्नुपर्छ । उपप्रधानमन्त्री र गृहमन्त्री भइसकेका व्यक्तिले आफ्नो दलको वर्तमानभविष्यको ख्यालै नगरी गालीगलौज र प्रमाणबिना मनपरी बोलेपछि आम नेपालीमा वा नेपालको प्रबुद्ध वर्गमा त्यसको के प्रभाव पर्यो वा उनको भविष्य कस्तो हुनेछ, ती छुट्टै विश्लेषणका विषय हुन् । यसले नेपालको आन्तरिक दलगत राजनीति र राज्यव्यवस्थाको दुरवस्था देखाउँछ । अतालिएर बाटो खोज्ने जनताले जस्तो बाटो पनि समाउन सक्छन् भन्ने कुराको ठोस प्रमाण हो यो । अर्को त यस प्रकरणले नेपाली राज्यको नागरिकता समस्या र प्रवासी नेपालीका मुद्दालाई एक पटक दह्रो गरी अघि सारेको छ जसबारे यस आलेखमा विशेष चर्चा गरिनेछ । अहिले पनि लाखौं जन्मसिद्ध नागरिकका सन्तानले अनागरिक भएका कारण जीविकाका लागि केही ठोस काम गर्न सकिराखेका छैनन् । तर नेपालको एउटा तप्का यस समस्याको समाधान चाहँदैन र नेपाली राज्यलाई अपराधी अनि बन्धक बनाइराख्न चाहन्छ । रविलाई यसअगावै चुनाव आयोगले नरोकेर वा वरिपरिकाले उनलाई पुनः नागरिकता प्रमाणपत्र लिन सल्लाह नदिएर जुन सहयोग गरे, त्यसले नेपाली नागरिकताको भित्री मर्मलाई उजागर गरेको छ । नेपालको नागरिकता समस्या तर्साउने प्रेत पनि हो र खेलखेलको विषय पनि हो, जो पात्रपात्रमा भर पर्छ भन्ने कुराको अर्को के उदाहरण हुन सक्छ ? आखिर प्रक्रियागत हिसाबले रविका लागि नागरिकता पुनःस्थापित गर्नु कुनै ठूलो कुरा त रहेनछ नि ! उनले अमेरिकी नागरिकता त्यागेको प्रमाण पेस गरेकै थिए । विदेशी नागरिकता लिएको खण्डमा नेपाली नागरिकता त्याग्ने बाध्यता विदेशमा र नेपाल दुवैतिर नरहेको खण्डमा नागरिकता पुनःस्थापित गराउनु एउटा पुच्छ्रे प्रक्रिया पूरा गर्नु मात्र त रहेछ नि ! तर यसैका लागि नेपाल राज्य नै सिद्धियो, भुँइचालो नै आयो भनेजसरी नेपालको प्रबुद्ध वर्ग र सार्वजनिक वृत्त तात्नुले एकातिर नागरिकताको विषयको संवेदनशीलतालाई देखाउँछ भने अर्कोतिर यसले दक्षिण एसियामै स्वतन्त्र र उत्कृष्ट नेपाली मिडियाको उत्तेजनावाद र संकीर्ण हुन सक्ने प्रवृत्तिलाई पनि उदांगो पार्छ किनभने नेपालमा जन्मेहुर्केको प्रवासीले नेपालभित्र राजनीति गर्ने उद्देश्यले सक्रिय नागरिकता लिन खोजे एउटा सानो प्रक्रिया पूरा गरे भइहाल्दो रहेछ । तर यस प्रकरणको सबभन्दा ठूलो विषय हो नेपाल राज्यको आफ्ना प्रवासीहरूसँगको सम्बन्ध । नेपालबाहिर बस्ने सबै नेपाली बराबर हुन् तर अहिले युरोप, अस्ट्रेलिया, उत्तर अमेरिका, जापान आदि विकसित मुलुकमा बस्ने नेपाली सय वर्षअघि बर्मा, उत्तरपूर्वी भारत आदिमा बसाइँ सर्ने नेपालीभन्दा भिन्न हुन् । पहिलेको भन्दा अहिले ग्लोबलाइजेसनले गर्दा विदेश बस्ने नेपालीको दिनहुँ नेपालमा आवतजावत त छँदै छ, साथै नेपालसँगको गाढा सम्बन्ध विदेश बसेकैले अझ प्रगाढ भएको छ । यस्ता नेपालीमध्ये प्रायः शिक्षित छन्, व्यापारबिजनेस वा उच्च शिक्षा लिई श्वेतरंगी पेसा (ह्वाइट कलर वर्क) अँगालेर दक्ष जनशक्तिमा सामेल भएका छन्, विदेशमा पनि । खासगरी नेपालमै जन्मेहुर्केर विदेश लागेका यी नेपालीहरूलाई जन्मदेशमा पनि केही गरौं भन्ने हुटहुटी जहिल्यै भइरहन्छ । दसैं, तिहार, जन्मदिन, पिकनिक जुनसुकै नेपाली जमघटमा नेपालकै अवस्था वार्तालापको एउटा प्रमुख विषय बनेको हुन्छ । तर समयसमयमा यी विदेशी मुलुकहरूमा भएको नश्लवादी राजनीति, अश्वेत आप्रवासीप्रतिको आक्रामक दृष्टिकोण, पेसाले अन्तर्राष्ट्रिय भ्रमण गर्ने बाध्यता र विदेशी राहदानीको सुविधा आदिका कारण तिनीहरू त्यतैको नागरिकता लिन बाध्य हुन्छन् । र यो नेपाली क्रिमी लेयर ले विदेशमा शिक्षा लिने र पेसागत बाध्यताले त्यतैको नागरिकता लिने क्रम भविष्यमा पनि जारी नै रहने पक्का छ । तर भारत र चीन दुवै महाशक्ति भएर उदाउँदै गरेको अहिलेको सन्दर्भमा नेपाल राज्यले यो समूहसँग कस्तो सम्बन्ध चाहन्छ भन्ने प्रश्न एक पटक आफैंलाई गम्भीरताका साथ गर्न आवश्यक छ । यो शिक्षितदीक्षितसशक्तीकृत जनशक्ति नेपालको सम्पत्ति हो कि होइन ? त्यो जनशक्तिसँग नेपाल राज्यको र खास गरी नेपालको सम्भ्रान्त वर्गको के सम्बन्ध छ ? किनभने, शिक्षा हासिल गर्न गई उतै बसोबास र जागिर गरी बस्ने नेपाली त प्रायः मध्यम र सम्भ्रान्त वर्गबाटै आएका हुन्छन् । प्रवासी नेपालीको छाता संगठन एनआरएनले गत शताब्दीको नब्बेको दशकदेखि नै यी प्रश्नहरू उठाउँदै आएको छ र नेपालका राजनीतिक नेताहरूसँग वर्षौंको वकालतपछि संविधानमा अहिलेको व्यवस्था गराउन सफल भएको छ जो पर्याप्तचाहिँ छैन किनभने नब्बेको दशक र अहिलेको समयबीच नदीमा निकै पानी बगिसकेको छ । त्यतिखेर प्रवासी नेपालीलाई केही सुविधा दिनु भनेको तिनको बढी हित हुनु हो भनेर बुझिन्थ्यो भने अहिलेको समयमा चीन र भारत महाशक्ति भएर उदाएका छन् एवं दक्षिण एसिया विश्वशक्तिहरूको होडबाजीको क्षेत्र बनेको छ जसको केन्द्र नेपाल हुन सक्ने आकलन विश्लेषकहरूको छ । यस सन्दर्भमा नेपाल राज्यको प्रवासी नेपालीसँगको सम्बन्धबाट नेपाल राज्यराष्ट्रको वर्तमान र भविष्यलाई बढी फाइदा हुन्छभन्दा अन्यथा नहोला । किनभने यो सम्बन्ध अब आर्थिक लाभहानि (रेमिट्यान्स र पुँजी निवेश) को मात्र रहेन, राजनीतिक अधिकार र कर्तव्यसँग पनि त्यत्तिकै गाँसिएको छ । नेपाललाई दुई ढुंगाबीचको तरुल, दुई महाशक्तिबीचको पुल आदि भनी नथाक्ने हामीलाई चीन र खास गरी भारतको त्रास सधैं भइरहन्छ । चीनको महाशक्तीय आक्रामकता र आफ्ना छिमेकीहरूप्रति अनुदार व्यवहार एवं भारतसँग सधैं त्रसित र सशंकित रहने हाम्रो इतिहासले पनि नेपाल राज्यले विश्वभर फैलिएर बसेका प्रवासी नेपालीलाई अनागरिक ठान्नुको सट्टा यो शक्तिशाली समूहमा नेपालमोह र आसक्ति कसरी बढाउन सकिन्छ भन्नेतिर ध्यान दिनुपर्ने खाँचो देखाउँछ । तिनीहरूलाई राजनीतिक अधिकार दिई सोसरहको कर्तव्यबोध गराउनु आवश्यक भएको छ । तिनीहरू र नेपालबीच अनेक किसिमका ब्युरोक्रेटिक झमेला खडा गर्नु नेपालको वर्तमान र भविष्यका लागि हितकर हुँदैन । सबवे (छिटो खाना पाउने अमेरिकी रेस्टुरेन्ट शृंखला) मा काम गर्ने कुनै व्यक्ति पस्दा त नेपालको राजनीति यति विधि तरंगित हुन्छ भने झन् विश्वका नामी विश्वविद्यालयहरूबाट शिक्षित एवं विदेशमै पेसाले खारिएका र व्यावसायिक क्षेत्रमा सफल नेपाली राजनीतिक अधिकारसम्पन्न भई तदनुरूप कर्तव्यबोधसहित सजिलै फर्किने र आवतजावत गर्ने वातावरण भइराख्यो भने नेपाललाई संकटमा मात्र हैन, सामान्य समयमा पनि विभिन्न क्षेत्रमा कति लाभ हुन्छ भनी अहिले अनुमान मात्र गर्न सकिन्छ । खास गरी राजनीतिमा, जसले नेपालको हरेक कुरालाई या त उँभो या उँधो लान्छ ।विदेशमा उच्च शिक्षा हासिल गरी उच्च पेसा वा व्यापारबिजनेसमा लागेका तिनीहरूलाई उच्च नैतिक मापदण्डअनुसार काम गर्ने बानी परिसकेको हुन्छ । आफ्नो पेसा वा व्यापारमा सफल भई विकसित मुलुकको तलब सुविधा पाएर आफ्नो र परिवारको आर्थिक भविष्य सुरक्षित भइसकेकाले नेपालमा आएर गलत बाटोबाट पैसा कमाउने सोच पनि तिनीहरूमा कमै हुन्छ । नेपाल फर्केको खण्डमा राजनीति पनि तिनले सेवाभावकै रूपमा गर्ने सम्भावना बढी हुन्छ । विदेशको विकास प्रत्यक्ष देखेभोगेका र त्यसमा सहभागी बनेका तिनीहरूमा नेपालमा पनि सानोदेखि ठूलो, गाउँस्तरदेखि केन्द्रसम्मै बलियो संरचना निर्माण गरी जनशक्तिदेखि पूर्वाधारसम्मको विकास कसरी गर्न सकिन्छ भन्ने दृष्टि र दृढता दुवै हुन्छ । र सबभन्दा ठूलो कुरा, तिनीहरूमा सेवाभाव मात्र हुन्छÙ आफ्नो र परिवारको भविष्यको त्रास हुँदैन किनभने विकसित मुलुक र नेपालबीच आवतजावत गर्ने निर्बाध बाटो पनि हुन्छ तिनीहरूसँग, विदेशी नागरिकता त्याग्नु नपरेकाले गर्दा । नेपालको राजनीति अहिले किन यति बिग्रेको छ ? नेपाली राज्यका संयन्त्रहरू किन यति भ्रष्ट छन् ? यी दुवै त खाँट्टी, एकतिरको मात्र नागरिकता लिएका व्यक्तिहरूले नै चलाएका छन् अहिलेसम्म ! यो दुरवस्थाको एउटा प्रमुख कारण यी नेता र कर्मचारीमा आफू र आफ्नो परिवारको भविष्य सुरक्षित हुँदैन भन्ने सोच हुनु पनि हो । नेपाली कर्मचारीले विदेशी पीआर वा ग्रिनकार्ड लिएको खबर मिडियाले समयसमयमा दिन्छ र त्यसको मुख्य कारण यही हो । र नेपालका नेतादेखि कर्मचारीहरूसम्मले आफ्ना सन्तान विदेश, खास गरी विकसित मुलुकमा, पठाउने जुन परिपाटी गत दुईतीन दशकदेखि अकासिएको छ, त्यो यसैको परिणाम हो । यसलाई नराम्रो मान्नु हुन्न किनभने जोसुकैले पनि आफू र परिवारको भविष्य सक्दो सुरक्षित गर्न चाहन्छ । तर विदेशमा शिक्षा र अनुभव हासिल गरिरहेका युवाहरू नेपालकै सम्पत्ति हुन् भनेर कसरी व्यवस्था गर्ने भन्ने प्रश्न टड्कारो भएको छ । तिनीहरू अहिले नै नेपाल फर्कन सक्ने वातावरण छैन । किनभने नेपालले भन्छ विदेशको नागरिक बन्छस् भने नेपालको पनि भइरहन पाउँदैनस्Ù नेपालको राजनीति र राज्य संयन्त्रभित्र काम गर्न पाउँदैनस्Ù दुवैतिर बस्नु र राष्ट्रको सेवा गर्नु भनेको राष्ट्रघात गर्नु हो । तर नेपालको वर्तमान र भविष्यका लागि यो एउटा ठूलो क्षति हो । ग्लोबल मापदण्डमा सफल नेपालीहरू विदेश वा नेपालबीच एकलाई मात्र छान्न चाहँदैनन् । ती विभिन्न कारणले दुवैलाई छान्न चाहन्छन् । तिनीहरूका परिवार र नाताकुटुम्ब दुवैतिर छन् एवं तिनीहरूले दुवैतिरका समाज र व्यवस्थालाई सामान्य अवस्थामा लाभ पुर्याउन चाहन्छन् । त्यसैले ती एकतिर मात्र सीमित भएर बस्न र बाँधिन चाहँदैनन् । जबसम्म नेपालको ती विदेशी मुलुकसँग वैमनस्य वा युद्धको सम्भावना हुँदैन (जो एकदम न्यून छ), नेपालमा जन्मेहुर्केका नेपालीले विदेशी नागरिकता लिए पनि ती देशलाई आपत्ति छैन भने नेपालले किन दुवैतर्फ सहज वातावरण नबनाउने ? अनाहकमा किन यस्ता नेपाली र नेपालबीच राज्यराष्ट्रसम्बन्धी मिति सिद्धिएको अवधारणालाई अँगालेर अनावश्यक व्यवधानका ब्युरोक्रेटिक कागज खडा गर्ने ? विश्वका धेरै, खास गरी भूराजनीतिक रूपमा कमजोर मुलुकहरूले पश्चिमा शक्तिशाली मुलुकहरूसँग सम्बन्ध बलियो बनाउन आफ्ना नागरिकलाई त्यहाँ गएर नागरिकता लिन प्रोत्साहित गर्छन् एवं आफ्नो जन्म र पुर्ख्यौली देशको नागरिकता अक्षुण्ण राख्ने वातावरण बनाउँछन्, ताकि तिनीहरू यी शक्तिशाली कर्म मुलुकमा आफ्नो नागरिक अधिकार प्रयोग गरेर जन्म र पुर्ख्यौली मुलुकको लाभका लागि निर्भीक रूपले अभियन्ता बन्न सकून् । ऐतिहासिक रूपले संकट भोगेका आयरल्यान्ड, युक्रेन, पोल्यान्ड, इजरायल यसका केही उदाहरण हुन् । ब्रिटेनले आयरल्यान्डलाई शताब्दियौंसम्म उपनिवेश बनाई थिचोमिचो गर्यो । नजिकै भएकाले पनि प्रोटेस्टेन्ट ब्रिटेन राज्यसंयन्त्रको पूरा मार आयरल्यान्ड र त्यहाँका क्याथोलिकहरूमाथि पर्यो । भोकमरी, अत्याचार, आलु अनिकाल आदिले गर्दा आइरिसहरू लाखौं संख्यामा प्रवासी भए । तर जब आयरल्यान्ड सन् १९२० मा स्वतन्त्र भयो, त्यसले यी प्रवासी आइरिसहरूका लागि दोहोरो नागरिकताको व्यवस्था गर्यो ताकि ती प्रवासी र तिनका सन्तान आइरिस भइरहून् किनभने यी बिदेसिएका नागरिक आयरल्यान्डका अधिकार र कर्तव्यसहितका सम्पत्ति थिए । सन् १९४७ मा स्थापित यहुदीबहुल इजरायल राज्य आजपर्यन्त विभिन्न कारणले संकटमा छ । यसले आफ्ना नागरिकका लागि दोहोरो नागरिकताको व्यवस्था गरेको छ । अमेरिकामा नागरिक भई बसेका यहुदीहरूको इजरायल लबी सबभन्दा बलियो मानिन्छ एवं दोहोरो नागरिकताले दिएको अधिकार र कर्तव्यसम्पन्न यहुदीहरूको वकालतले गर्दा संयुक्तराज्य अमेरिकाले सधैं इजरायललाई साथ दिँदै आएको छ । शताब्दियौंसम्म पोल्यान्ड युरोपको भकुन्डो बनिरह्यो । रुसको आक्रमणमा परेको युक्रेनको पनि त्यही अवस्था छ । दोहोरो नागरिकता भएका युक्रेनीहरूले गर्दा पनि अमेरिकाले युक्रेनलाई साथ दिन छोडेको छैन । ठूला शक्तिहरूको चेपमा बसेका धेरै राज्यले आफ्ना नागरिकलाई विदेशकै लिए पनि आफ्नो नागरिक बनाइराख्न चाहन्छन्, दूरगामी हितका लागि । अनि नेपालले चाहिँ किन त्यसो नगर्ने ? तसर्थ, नेपालमा जन्मीहुर्की विदेशमा बसोबास र काम गर्ने नेपालीका लागि नेपाल राज्यले नागरिकतासम्बन्धी व्यवस्था जति खुकुलो र झन्झटरहित पार्छ, नेपाललाई त्यति नै फाइदा हुनेछ । आफ्नो वर्तमान र भविष्यका लागि नेपाल नागरिकताको मिति गुज्रेको मानसिकताबाट माथि उठ्नैपर्छ । मिश्र अमेरिकास्थित लुइस विश्वविद्यालयका इंग्लिस स्टडिजका प्राध्यापक हुन् ।"
"ती तीन मृत्यु, जसले मलाई छोएर गए","कारागारबाट निकालेर मार्न लैजाँदा २०३० मंसिर ३ गते । रमरम साँझ, अँध्यारो फैलने क्रममा थियो । हामीलाई गौर थानाबाट बाहिर निकालियो र गाडीमा हालियो । त्यो गाडीमा गैंची र कोदालो पनि राखिएका थिए ।थानामा सबइन्स्पेक्टर थिए मोहनप्रसाद अधिकारी र हबलदारको नाम शिव थियो । ती हबलदारको थर बिर्सिएँ मैले । थानामा माथि बाट एउटा पत्र आएको थियो । त्यो पत्रमा हामीलाई अड्डा सार गरी माथि पठाइदिनू भनी लेखिएको रहेछ । अड्डा सार भनेको ठाउँ सार्ने अनि माथि पुर्याइदिनू भनेको चाहिँ मारिदिनु । अर्थात्, पत्रमा हामीलाई ठाउँ सारेर मारिदिनू भन्ने लेखिएको थियो । हामीलाई राखिएको गाडी अगाडि बढ्यो । केही अघि पुगेपछि चोक जस्तो ठाउँ आयो । सबइन्स्पेक्टर मोहनप्रसादले आदेश दिए, गाडी दायाँ मोडेर लैजाऊ । आदेश पाएपछि ड्राइभरले भन्यो, बाटो त बायाँ हो सर । मोहनप्रसादले थपे, मलाई थाहा छ । दायाँ लैजाऊ । त्यति नै बेला शिव हबलदार बोले, तयारी देब्रेको छ, सर ! त्यसपछि मोहनप्रसाद कड्किए, म अफिसर हुँ, चुप लागेर बस् । नत्र ठीक हुन्न । गाडी दायाँ मोडेर लगियो । पछि थाहा भयो, गाडी देब्रेतिर मोडेको भए हामीलाई मार्न तयारी गरिएको ठाउँ पुगिने रहेछ । त्यहाँ हामीलाई गोली हानी मार्ने मान्छे तयारी अवस्थामा राखिएको थियो । मारेर पुर्न खाल्डोसमेत खनिसकिएको रहेछ ।दाहिने मोडिएको केही घण्टापछि हामी चन्द्रनिगाहपुर पुग्यौं, चकमन्न रातमा । दुई महिनादेखि हामीले एक छाक पनि पेटभरि खान पाएका थिएनौं । चन्द्रनिगाहपुरमा हामीलाई खाना खान दिइयो । लामो समयपछि खान पाएकाले त्यसबखत खाना यसरी खायौं कि, आफैंलाई लाज लाग्यो । तर भोकका अघिल्तिर लाजको के अर्थ र ! हामीले धेरै पटक खाना थप्यौं । त्यो दिन हामीलाई बायाँतिर मोडेर लगिएको भए गोली खाएर ढलिरहेका हुन्थ्यौं । कोही हामीलाई खाल्डोमा पुरिरहेका हुन्थे । तर गाडी दाहिने लाग्दा खाल्डामा पुरिने बेला हामी थपीथपी मासुभात खाइरहेका थियौं । त्यसरी खान पाउँदा बडो आनन्द आएको थियो । आनन्द मभित्र धेरैबेर टिक्न पाएन, एउटा कुराले पिरोल्न थाल्यो मलाई अब यो सबइन्स्पेक्टरको हालत के हुन्छ ? हामी त थप केही घण्टा बाँचौंला । तर उसको जिन्दगी के हुन्छ ? मैले सबइन्स्पेक्टरलाई सोधें, आखिर हामीलाई त मारिहाल्छन्, तपाईंले यत्रो जोखिम किन मोल्नुभयो ? उनले उत्तर दिए, मलाई मारिहाल्दैनन् । हुन त तपाईंलाई पनि अब मार्दैनन् होला । मैले आफूलाई मार्नुपर्ने गरी केही गरेको छैन । गए यही एउटा जागिर जान्छ । गाउँमा मेरा बाआमाले जोगाएर राखेको खेतबारी छ, जोतेर खान पुग्छ, छोराछोरी पढाउन पुग्छ । मैले तपाईंहरूको कुरा सुनेको छु । तपार्इंहरूले दिएको बयान पढेको छु । म देशभक्तहरूको हत्यामा आफ्नो कुनै पनि किसिमको संलग्नता जनाउन चाहन्नँ, जेसुकै सजाय भोग्नुपरोस् । म देशमा परिवर्तन होस्, जनताले सुख पाऊन् भन्ने चाहन्छु । मैले सेवा गर्न जागिर खाएको हुँ, यस्तो कुकर्म गर्न होइन । बरु म जागिर खान्नँ । मेरो चिन्ता नलिनुस् । अलिकति दुःख देलान् तर म सुरक्षित छु । उनी निरन्तर बोलिरहेका थिए, भोलिपर्सि तपाईंहरूलाई यो सरकारले मार्न सक्छ । षड्यन्त्र भनेको यस्तो कुरा हो जसमा एक मिनेट बाँच्न सकियो भने त्यो पात्रको हातमा त्यही परिस्थिति हुँदैन । षड्यन्त्र यस्तो चीज हो, तपाईंले एउटा खाल्डो फड्किनुभयो भने अर्को षड्यन्त्र नबन्न पनि सक्छ । यसबाट जोगिएपछि तपाईं जोगिएको जोगियै हुन पनि सक्नुहुन्छ । उनले भनेजस्तै भयो, हामी जोगिएका जोगियै भयौं । त्यो दिन मलाई लाग्यो, यस धरतीमा दुई प्रकारका मान्छे हुने रहेछन् । एउटा शिव हबलदारजस्ता, जोसँग मेरो कुनै दुस्मनी थिएन तर २०३० असोज २३ गते गिरफ्तार परेको दिनदेखि मलाई उनले राम्रो व्यवहार कहिल्यै गरेनन् । किन उनले मलाई त्यस्तो गरे होलान् ? किन उनले हामीलाई मार्न उक्साए होलान् ? दोस्रो प्रकारका मानिस हुन्, सबइन्स्पेक्टर मोहनप्रसादजस्ता । मैले उनलाई पहिला कहीँकतै चिनेको थिइनँ, कहिल्यै केही गुन लगाएको पनि थिइनँ । तर सरकारबाट पाउने मानपदवीको आस मारेर, जागिर धरापमा पारेर, अझ भनौं ज्यान नै जोखिममा राखेर उनी असल र मानवीय व्यवहार देखाउँदै थिए ।िििसाँच्चै !अहिलेको राजनीतिमा म यसो हेर्छु दुई प्रकारका मान्छे देख्छु । पहिलो, शिव हबलदारजस्ता र दोस्रो, सबइन्स्पेक्टर मोहनप्रसादजस्ता । नेकपा एमाले अध्यक्ष तथा पूर्वप्रधानमन्त्री केपी शर्मा ओलीले आफ्नो अनुभव र स्मरण आउँदो पुस्तालाई सुनाउन युट्युब च्यानल बा सुरु गरेका छन् । यो लेख उक्त च्यानलमा राखिने पहिलो भिडियोको सम्पादित अंश हो ।"
सिंहदरबारमै रुमलिएका प्रचण्ड,"फागुन ७ गते प्रजातन्त्र दिवसको भन्दा ज्यादा चर्चा यस पटक फागुन १ गते माओवादीले जनयुद्ध दिवस भनी पहिलो पटक दिएको सार्वजनिक बिदाको भयो । सार्वजनिक बिदा कटौतीको बहस चलिरहेका बेला भएको अप्रत्याशित निर्णयमा सरकारमा सामेल दलहरू प्रचण्डनिर्णयका सामु नतमस्तक हुनु स्वाभाविक भए पनि प्रतिपक्षी कांग्रेसले समेत औपचारिक तवरमा विरोध गर्ने तेवर देखाएन । यसले देखाउँछ, तीनतीन पटक सरकारको नेतृत्व गर्दा प्रचण्ड यति ज्यादा कम्फर्ट जोन मा कहिल्यै थिएनन् । सरकार किन यसरी कामकुरो एकातिर, कुम्लो बोकी ठिमीतिर भने जस्तो लुतो कनाएर बसेको छ ? कारण खोतल्न नेपालमा सम्पन्न भएका क्रान्ति र आन्दोलनहरूको गति र लय बुझ्नुपर्ने हुन्छ । आन्दोलनका अग्रणी निर्माताहरूले सहजै सत्तामा अवसर नपाएको तीतो यथार्थ एकातिर छ । यसलाई २००७, २०४६, २०६२६३ बीच तुलना गरेर हेर्दा परिस्थिति २००७ र २०४६ सालका नेताहरूलाई भन्दा २०६२६३ सालयताका नेताहरूलाई सहज हुनुपर्ने हो । तर, सत्तामा पुग्नासाथ उनीहरू किन बरालिन्छन् ? यो साँच्चै रहस्यमय मात्र नभएर मननयोग्य विषय छ । २०६२६३ सालका नेता प्रचण्ड तेस्रो पटक सत्तामा सवार भएका छन् तर तीन महिना पुग्दा पनि सरकारको अनुभूति दिलाउन किन सकिरहेका छैनन् ? मधुमासमै ठहराव किन भयो ? यही विषयमा यो आलेख केन्द्रित रहनेछ ।२००७ सालको क्रान्तिको अगुवा शक्ति नेपाली कांग्रेसलाई बाहेक गरेर दिल्ली सम्झौता गरिएको एउटा ऐतिहासिक तथ्य हो । राजा त्रिभुवन सपरिवार लैनचौरमा रहेको भारतीय दूतावास हुँदै दिल्लीको हैदराबाद हाउसमा बन्धक हुन पुगेपछि नेहरूले काठमाडौंको शासक राणा र शाहबीच मध्यस्थता गरेर सम्झौता गराए । राजाको कदमले क्रान्तिको शक्ति कांग्रेस बाहिर पर्यो । अन्तरिम सरकारको पतनपश्चात् बीपी कोइरालालाई प्रधानमन्त्री नबनाउन किटान गरेरै नेहरू र त्रिभुवनबीच पत्राचारहरूसमेत भए । यी सबै पक्षमा अधिकांश अपजस कांग्रेसलाई मिल्यो, भाष्य त्यस्तै बनाइयो तर दरबारकै अर्घेल्याइँका कारण भारत नेपालमा हाबी भएको तथ्यको बेवास्ता भइरह्यो । क्रान्तिको नेतृत्व गरेको शक्तिलाई पुनः आन्दोलन गरेर निर्वाचनमार्फत सत्तामा पुग्न आधा दशकभन्दा बढी समय लाग्यो । तर राजाले त्यसलाई समेत काम गर्न नदिई सत्ता आफ्नो हातमा लिए । त्रिभुवन भारत आश्रित थिए तर महेन्द्र भारतविरोधी देखिँदै प्रजातन्त्रको समेत हरणकर्ता बन्न पुगे । भूराजनीति र दरबारको शक्तिले जनपक्षीय शक्तिलाई यसरी कुल्चिएको थियो । २०४६ सालको पृष्ठभूमि अलग छ । २०४६ सालको सत्ता हस्तान्तरण एकदम घरेलु प्रकृतिको थियो । राजा वीरेन्द्र, गणेशमान सिंह र कृष्णप्रसाद भट्टराईको व्यक्तित्वका कारण यो सब सम्भव भएको थियो । पञ्चायतमा निर्दलीय चुनाव हुने भए पनि २०३७ सालको जनमत संग्रहले दिएको चेतना, २०३८ र २०४३ सालका राष्ट्रिय पञ्चायतका चुनावका कारण आम मानिसमा चुनावको महत्ताबारे ज्ञान भइसकेको थियो । २००७ सालको राजनीतिमा भारत जति प्रबल हस्तक्षेप गर्न सक्थ्यो, २०४६ सालपछि भने त्यो स्थिति रहेन । तर दरबारको शक्ति संवैधानिक भनिए पनि संविधानभन्दा माथि रहेको पुष्टि राष्ट्रिय सभामा मन्त्रिपरिषद्ले सिफारिस गरेका नामहरूको उलटफेरदेखि नागरिकता विधेयकमा लालमोहर लगाउन इन्कारसम्मको लामो फेहरिस्तले गर्छ । वीरेन्द्रको वंश नाशपछि दलहरूको राजसंस्थाको आधुनिकीकरणको आह्वानको बेवास्ता गर्दै उल्टो अर्को पुस १ को व्यूह रचना गरिएपछि राजसंस्थाको उपादेयता एकै झट्कामा सकिन पुग्यो । बेलायतको राजसंस्थाले अनेक असहमतिबीच कहिल्यै लहडमा निर्णय नगरी संसद् र मन्त्रिपरिषद्का निर्णयहरू सदर गर्दै आएकाले त्यो आजसम्म संसारकै नमुना राजसंस्था बनिरहेको छ । २०६२६३ सालको जनआन्दोलन बाह्रबुँदे समझदारीको जगमा भएकाले यो २०४६ सालभन्दा पृथक् र निकटताका हिसाबले २००७ सालतिर ठोक्किन पुग्छ । भित्रभित्र मक्किएको राजतन्त्र जानुमा १२ बुँदे समझदारी त निमित्त कारक मात्र थियो । तर त्यही १२ बुँदे समझदारी दिल्लीमा नभएर रोल्पामा गर्न सकेको भए लोकतन्त्र र गणतन्त्र यति धेरै आलोचनाको सिकार बन्ने थिएन । प्रचण्डको हठले नै त्यो समझदारी दिल्लीमा भएको हो वा अन्य केही ? यसको रहस्य कुनै दिन उनले आफ्नै मुखारवृन्दबाट खोल्न सक्लान् । बीपीले २००७ को क्रान्तिको प्रकृति र सम्झौताबारे २०१५ साल नपुग्दै र त्यसपछि पनि अनेक पटक प्रायश्चित्त गरेका थिए । उनले घरेलु शक्ति घरभित्रै मिल्नुपर्दछ, नमिल्दा पनि घरभित्रै संघर्ष गर्नुपर्दछ भन्ने निष्कर्षमा पुगेर नै राष्ट्रिय मेलमिलापको नीति प्रतिपादन गरेका थिए । त्यसमा घरेलु विषयमा विदेशी शक्तिलाई एकरत्ती पनि स्थान थिएन ।संविधानसभाले २०६५ सालमा राजसंस्थालाई बिदाइ गर्योÙ २००७, २०४६ सालले शिरमा राखेर वरण गरेको जनअधिकारको काउछोलाई इतिहासको मूल प्रवाहबाट फुटनोटमा सीमित गर्यो । नयाँ संविधान जारी हुनै ९ वर्ष लाग्यो । त्यसयता दुई निर्वाचन सम्पन्न भएका छन् । पहिलो निर्वाचनको विजेता शक्ति त निर्वाचित तानाशाहीको आकार लिँदै संविधान नै हरण गर्न लाग्यो । संविधान रक्षा गर्न चाहने गठबन्धन शक्तिको सडक संघर्ष र सर्वोच्च अदालतको साथले संविधान त जोगायो तर जनताको जीवनस्तरमा सोचेजति बदलाव ल्याउने दिशामा दलहरूले परिणाम दिन नसक्दा असन्तुष्टि व्यापक मात्रामा चुलिएको छ । केपी ओली मन, वचन र कर्मले यो संविधानप्रति प्रतिबद्ध छैनन् । उनी बयलगाडा दर्शनका प्रतिपादकबाट माथि उठ्ने सम्भावना न्यून छ । निकृष्ट मेकियाभेलियन चरित्र उनको विशेषता हो । बाँकी शीर्ष नेताहरू पनि तदर्थवादी सत्ताकामी चेतबाट माथि उठ्न सकेका छैनन् । प्रचण्ड पहिलो संविधानसभा निर्वाचनबाट अनुमोदित भएर क्रान्तिकारी प्राधिकारसहित २०६५ सालमा पहिलो पटक प्रधानमन्त्री बनेका थिए । नौ महिनामै उनको सफलता विफलतामा परिणत भयो । त्यसपछि उनको हातबाट फुस्केको लगाम किङबाट किङमेकर को तहमा सीमित हुन पुग्यो । आफ्ना जडसूत्रवादी कमरेडहरूको लहलहैमा संसद्को पहिलो शक्ति भएकै अवस्थामा फ्रान्सेली पेरिस कम्युन र रुसी अक्टोबर क्रान्ति को नक्कल गर्दै काठमाडौं कब्जा गरेर नेपाली संस्करणको अति वामपन्थी विप्लव दोहोर्याउने दुःस्वप्नलाई सेतो टिसर्टको विद्रोहले २०६५ सालमै निस्तेज गरिदिएपछि प्रचण्डले आफ्ना सीमितताका बारेमा हेक्का राख्न थालिसकेका थिए । संविधान बनाउनमा वाम शक्तिको सामर्थ्य र नेतृत्व भएन । त्यो सुशील कोइराला नेतृत्वको कांग्रेससँग वाम शक्तिको सहकार्यपछि मात्र सम्भव भयो । संविधान जारी भएलगत्तै प्रचण्ड वाम एकतामा लहसिए । ओलीले संविधान लागू गर्ने स्थानीय चुनाव गराउनभन्दा अन्यत्र ज्यादा मन डुलाएपछि प्रचण्ड फेरि कांग्रेससँग सहकार्यमार्फत नयाँ संविधानको जग बसाउने गरी २०७३ सालमा झन्डै आठ वर्षपछि दोस्रो पटक प्रधानमन्त्री बने । सत्तागमन र बहिर्गमनको हिसाबले प्रचण्डको दोस्रो कार्यकाल एउटा मानकका रूपमा रहेको छ । उनले संविधान लिकमा आएको गौरव अनुभूतिका साथ हाँसीहाँसी कसैका प्रति गालीगलौजबिना सत्ता छाडेका थिए । प्रचण्डले जति पटक हौसिएर वाम एकता गरेका छन्, त्यसले सुखद परिणाम दिएको छैन । पहिलो गणतान्त्रिक संसद् त्यसको गतिलो उदाहरण हो ।प्रचण्ड समकालीन नेताहरूमध्ये अलिक गतिशील मानिन्छन् तर तेस्रो पटक सिंहदरबारमा विराजमान भएपछि उनको धीमा र गन्तव्यहीन जस्तो यात्राले अर्कै संकेत गर्दै छ । संसद्को पहिलो बैठकमा ओलीको संसद् विघटन बचाउबारेको मन्तव्य अनि कांग्रेसले दिएको विश्वासको मत र ओलीले गरेको ढोक्साको आशंकाले राजनीति गिजोलिएको छ । प्रियतावादी शक्तिका रूपमा रवि लामिछानेको व्यक्तित्व वरिपरि निर्माण भएको राष्ट्रिय स्वतन्त्र पार्टी उनको नागरिकता विवादसँगै सरकारबाट बाहिरिएपछि सरकार न हाँसको चाल न बकुल्लाको जस्तो भएको छ । प्रशासनयन्त्र राजनीतिक अस्थिरताभन्दा पनि ज्यादा शासकीय शून्यता महसुस गरेर कानमा तेल राखेर सुतेजस्तो देखिन्छ । नेपाली कर्मचारीतन्त्र यस्तो कार्यमा माहिर छ । राष्ट्रपतिको निर्वाचनले मात्र वर्तमान सत्ताको असली आकार प्रस्ट हुने भएको छ । निर्वाचनलगत्तैका तीन महिनामै सरकार किन अकर्मण्य बन्न पुग्यो, त्यसको उत्तर अरूले भन्दा ज्यादा प्रचण्डले दिनुपर्छ । संसद् भवनअगाडि प्रेम आचार्यको आत्मदाहदेखि फागुन १ गते नै नयाँ बसपार्कमा भएको लुटपाटको घटना आम जनतामा विद्यमान भएको निराशा र त्यसको सम्भावित परिणति अनुमान गर्नलाई प्रतिनिधि घटना हुन् । आफूले पाएको यो अद्वितीय अवसर खेर नजाओस् भन्नका लागि प्रचण्ड कति सचेत छन्, त्यसको स्पष्ट संकेत जनताले खोजेका छन् । गणतन्त्रको सर्वोच्च प्रतीक राष्ट्रपति चयनको प्रश्नलाई तमासाको विषय बनाइरहँदा त्यसमा बहुमूल्य राष्ट्रिय ऊर्जा खेर गएको छ, विदेशी शक्तिको अनावश्यक दौडधुपले घरेलु राजनीतिको अवमूल्यन र राष्ट्रपति पदको समेत मानमर्दन भएको छ । संवैधानिक राष्ट्रपति न कार्यकारी न आलंकारिक हो, त्यसको अति राजनीतीकरण गरिनाले गलत नजिर बस्न पुगेको छ । प्रधानमन्त्रीको शपथ लिएपछि प्रचण्डले चलाखीपूर्वक आफूलाई केन्द्रमा राखेर खेलेको यो खेलको पटाक्षेप राष्ट्रपति पदमा फागुन १३ गते उम्मेदवारी परेसँगै हुनेछ नै, उनीसँग भएको ट्रम्प कार्ड पनि सकिनेछ । प्रचण्डले प्रधानमन्त्री बनेर आर्जन गरेको ट्रम्प कार्ड कसरी र के प्रयोजनका लागि प्रयोग गर्लान्, त्यसले राष्ट्रपति चयनसँगै उनको तेस्रो कार्यकालको सफलता र विफलताको आधार तय गर्नेछ । राष्ट्रपतिमा मुख बाएर बसेको कांग्रेसले के बिर्सनु हुँदैन भने, संविधान वा गणतन्त्र कुनै दलको प्रतिनिधिले नभएर विधि, पद्धति र संस्थाले जोगाउने हो । विगतमा रीतिथिति बिराएका प्रधानमन्त्रीलाई कि त राष्ट्रपति नभए सर्वोच्च अदालतले सबक सिकाएकै छ, अब सबक सिक्ने पालो संवैधानिक मर्यादा उल्लंघन गर्ने राष्ट्रपतिको हो । त्यो काम फेरि सर्वोच्च अदालतले गर्नेछ । लोकतन्त्रको मूल्यमा सम्झौता नगरी कांग्रेसले संगठन सुदृढीकरणमा ध्यान लगाउनुपर्छ, बाँकी आफैं ठीक हुन्छ । झट्ट हेर्दा प्रचण्डलाई सजिलो छ, दुइटै हातमा लड्डु छ । कुनै बेला पार्टीको आन्तरिक राजनीतिमा उनी यस्तै सुविधामा थिए, वैद्य (मोहन) वा डाक्टर (बाबुराम भट्टराई) को सल्लाहमा चल्थे । यसले न ठीक परिणति दियो, न उनीहरू प्रचण्डसँग रहिरहे । अहिले पनि राष्ट्रिय राजनीति ठीक त्यस्तै अवस्थामा छ । उनले जुन गठबन्धन गरे पनि प्राकृतिक हुन्छ एमालेसँग गरे वाम एकताÙ कांग्रेससँग गरे संविधान जोगाउने शक्तिसँग एकता, सशस्त्र युद्ध र जनआन्दोलनको उपलब्धिको रक्षा । यस्तो निर्णायक समय अर्थात् राष्ट्रपतिको निर्वाचनमा प्रचण्डको निर्णय देश, जनता र संविधानको रक्षार्थ सार्थक साबित हुनुपर्दछ नकि अर्को निर्वाचित तानाशाहको दोस्रो शृंखलाका लागि मार्गप्रशस्त गराइदिने आधार । तसर्थ प्रचण्डले शक्ति सञ्चय गरेपश्चात्को यो तीनमहिने ठहरावको हिसाबकिताब जनताले राखिरहेका छन् । त्यसको विस्फोट कति बेला हुन्छ, यसै भन्न सकिन्न ।राम्रो काम गर्नका लागि दुई वा साढे दुई वर्ष काफी हुन्छ, पाँच वर्षको संरचनात्मक ग्यारेन्टी खोज्न जरुरी छैन । प्रचण्डको तृतीय अवसर अन्तिम अवसर बन्नुअगाडि देशका लागि दिव्य बनोस् । अवसर खेर गयो भने उनमा २०६५ सालमा जस्तो काठमाडौं कब्जा गर्ने त परै जाओस्, नयाँ सांस्कृतिक क्रान्तिको आह्वान गर्न सक्ने ऊर्जासम्म बाँकी रहने छैन । संसदीय प्रणाली भनेको मौजुदा नीतिनियमको अधीनमा रहेर तिनमा सामयिक संशोधन गर्दै जनचाहनाको सम्बोधन गर्दै उनीहरूलाई विकास निर्माण र समुन्नतिको अभियानमा सँगै हिँडाउने महाअभियान हो । यो आफैंमा थोरै धीमा व्यवस्था हो । सूचना प्रविधिले सज्जित र वैश्विक चेतनाले भरिएको नेपाली नागरिक कुनै सैद्धान्तिक लफ्फाजीमा अलमलिएर बस्नेवाला छैन । ऊ अधीर छ, रिमोटको बटन दाबेसँगै उसले परिणामको अपेक्षा गर्दछ । त्यसै पनि समाजशास्त्रीहरू हरेक १० वर्षमा कुनै पनि समाज सामाजिक उथलपुथलसहित क्रान्तिकारी झड्का दिन तयार हुन्छ भन्छन् । त्यस्तो हुनुमा अनेकन कारण हुन्छन् जसमध्ये खराब अर्थतन्त्र र सरकारसँग आम नागरिकको निराशा प्रधान कारण बन्न जान्छ । पूर्वराजा ज्ञानेन्द्रको वक्तव्यभन्दा पनि धेरै प्रज्वलनशील अनेकन कारण छन् । सामाजिक सञ्जालका कारण सिर्जित हुने मास हिस्टेरियारूपी उथलपुथल नबेहोरिसकेको नेपाली समाजलाई त्यस्तो उपद्रवले प्रतिक्रान्ति नै नभए पनि वर्तमान उपलब्धिलाई अप्ठ्यारो पर्ने गरी जोरको झड्का अवश्य दिनेछ । २०६२६३ सालपछि त्यस्तो एउटा जबर्जस्त क्षण सन्निकट छ । प्रचण्डले यो तीनमहिने ठहरावका बीचमा सिंहदरबारको घुम्ने मेच र बालुवाटारको गद्दीमा आरूढ हुँदा त्यो विषयका बारेमा पनि पक्कै मन्थन गरेका होलान् । तेस्रो कार्यकालको सुरुवाती तीनमहिने ठहरावपछिको समयले कस्तो गति लिने हो, शीतलनिवासको नयाँ उत्तराधिकारी चयनसँगै खुलस्त हुनेछ । २००७ फागुन ७ यता जति पनि क्रान्ति र आन्दोलन भए, तिनले ल्याउन खोजेको बिहानी पक्कै पनि यस्तो थिएन ।"
टहरामा विद्यालय,"रामेछाप (कास) शिवालय आधारभूत विद्यालयका विद्यार्थी अझै जस्तापातको टहरोमुनि पढ्छन् । यो २०७२ को भूकम्पपछि बनाइएको टहरो हो । शीत छेक्ने छाना र हावा छेक्ने दिवाल नहुँदा विद्यार्थीहरूले कष्ट सहनुपरेको छ । जस्तापाताको छानाबाट चिसो मौसममा चुहिने शीतका थोपा र हिउँद लागेपछिको बालुवा उडाएर ल्याउने चिसो सिरेटोमा लुगलुग काम्न विद्यार्थीको बाध्यता भएको छ । उच्च पहाडी भूभागमा रहेको शिवालयमा त्यसै पनि धेरै जाडो हुन्छ । समुद्र सतहदेखि २ हजार मिटरभन्दा माथि पर्ने शिवालय खिम्ती खोलाको तीरमा छ । खोलाको तीरमा बहने हावाले अझ चिसो थप्छ । धूलो नछेकिँदा डेक्स बेन्च धुलाम्मे हुने गरेका छन् । प्रअ विपीनराज बस्नेतले विद्यालयका लागि बल्ल ४ कोठे पक्की भवन निर्माण भएको बताए । नयाँ भवनमा कार्यालय, कम्प्युटर कक्ष र बालविकास कक्षाका बालबालिकाका राखेर पढाउने गरिएको छ । ठूला कक्षाका विद्यार्थी सबै जस्ताको टहरामा छन् । विद्यालयमा १ सय ५५ जना विद्यार्थी पढ्छन् । आधारभूत विद्यालयमा यति धेरै विद्यार्थी हुनु धेरै हो । पहुँचको भरमा विद्यालय भवन निर्माण गर्ने होडबाजी चलेको बेला सरकारले शिवालयको जस्ताको छाप्रो देखेन, स्थानीय राजन कार्की भन्छन्, । राष्ट्रिय पुनर्निर्माण प्राधिकरणले जिल्लाका २ सयभन्दा बढी विद्यालयमा सुविधा सम्पन्न आधुनिक भवन निर्माण गरेको छ । प्राधिकरण खारेजीसँगै विद्यालय भवन पुनर्निर्माणको कार्यक्रम रोकिएकाले शिवालय प्राविले अन्य निकाय गुहार्नुपरेको छ । गोकुलगंगा गाउँपालिका १ मा पर्ने उक्त विद्यालयमा पुगेका वाग्मती प्रदेशसभा सदस्य तारानारायण श्रेष्ठलाई स्थानीय अभिभावक र शिक्षकले कक्षाकोठा नहुँदा पठनपाठन प्रभावित हुँदै आएको गुनासो गरे । श्रेष्ठले आफूले सकेको सहयोग गर्ने आश्वासन दिएर फर्केका छन् । विद्यालय रहेकै वडाका बासिन्दा पूर्णबहादुर तामाङ (कान्छाराम) संघीय संसद्मा प्रतिनिधित्व गर्छन् । उनलाई स्थानीयले विद्यालयको अवस्थाबारे जानकारी गराइसकेका छन् ।"
झोलुंगे पुलले छोट्यायो बाटो,"(दोलखा)कक्षा ११ मा अध्ययनरत सम्झना थामी बिहान हतारहतार विद्यालय हिँड्थिन् । वर्षामा पहिरो छिचोल्दै विद्यालय पुग्नुपर्ने बाध्यता थियो । खोला बढेका बेला भने दुई महिना करिब विद्यालय छुट्ने गर्थ्यो । उनले यस्तैमा तीन वर्ष हैरानी खेपिन् । वर्षौंदेखि मेलुङ गाउँपालिका५ डाँडाखर्कलाई जोड्ने बोत्ले खोलामा झोलुंगे पुल नहुँदा स्थानीय तीन घण्टाको दूरीको फन्को मार्नुपर्ने बाध्यतामा थिए । बोत्ले खोलामा झोलुंगे पुल बनेपछि अब यो बाध्यता हटेको छ ।मेलुङ५ डाँडाखर्कका बालबालिकालाई एउटै वडामा भएको विद्यालय जान तीन घण्टा हिँड्नुपर्ने बाध्यता थियो । बिहान सबेरै हिँडेका छोराछोरी घर नफर्किन्जेल अभिभावकका आखाँ बाटो हेरेरै बित्थे । डाँडाखर्ककै पाखे, दुधिले भन्ज्याङलगायतका टोलका बालबालिकाका लागि गाउँमा आधारभूत विद्यालय मात्रै छ । मावि पढ्न बोत्ले खोला र दाँतेको पहिरो छिचोल्दै ओहोरदोहोर गर्नुपर्ने बाध्यता थियो । यी गाउँबाट ८० भन्दा बढी बालबालिका पैदल हिँडेर डाँडाखर्क माध्यमिक विद्यालय आउने गर्छन् । स्कुले बालबालिका मात्र होइन, स्थानीयसमेत सरकारी सेवा लिन आउजाउ गर्ने बाटो त्यही हो । झोलुंगे पुल बनेपछि पाखे, दुधिले भन्ज्याङलगायतका गाउँका २ सय बढी परिवारको वर्षौंदेखिको जोखिम हटेको छ । पुल नबन्दा बोत्ले खोलाले बगाएर धेरैको ज्यान गएको ७७ वर्षीय बिर्खबहादुर मगर सम्झिन्छन् । कामका लागि सदरमुकाम, स्वास्थ्य संस्था जाँदा सुक्खा पहिरो खसेर कतिलाई घाइते बनायो, उनले भने, खोलाले निकै जनाको ज्यान लियो । वर्षाको समयमा खोला बढ्ने र दाँतेको पहिरो चल्ने भएपछि स्थानीय गाउँमा नै थुनिन्थे । बालबालिका विद्यालय जानबाट वञ्चित हुन्थे । घुमेर सदरमुकाम पुग्न ३ घण्टाको बाटो फन्को मार्नुपर्थ्यो । पुल बनेपछि आधा घण्टामै पुग्न सक्ने भएको छ । बिहानै उठेर हतारहतार खाना खाएर विद्यालय जानुपर्ने बाध्यता हटेको डाँडाखर्क माविकी छात्रा सम्झना बताउँछिन् । बर्खाको समयमा खोला बढ्दा बिहानै उठेर ३ घण्टाको बाटो घुमेर विद्यालय जानुपर्थ्यो, उनले भनिन्, हिउँदमा पनि सुक्खा पहिरोको डरले माथिबाटै जान्थ्यौं, कहिलेकाहीं हतार हुँदा जोखिम मोलेर खोला तरेर जाने गर्थ्यौं । माथिल्लो क्षेत्र लेक भएकाले कतिखेर पानी पर्छ थाहा हुँदैन । खोला तरेर घर जान नसकेका दिन विद्यालयमै बास माग्थ्यौं, आफन्त हुने साथीहरू आफन्तका घरमा जान्थे । पाखेका भीम थामीले पुल नबनेसम्म बिहानै आकाश हेरेर मात्रै पठाउने गरेको बताए । उनले भने, छोराछोरी घर नफर्केसम्म बाटो हेर्ने र ढिला भएमा टर्च बोकेर खोज्न जानुपर्थ्यो । अहिले त्रासबाट मुक्त भएको उनी बताउँछन् । संघीय सरकारको झोलुङ्गे पुल क्षेत्रगत कार्यक्रमले ९२ प्रतिशत, गाउँपालिकाको ६ प्रतिशत र स्थानीयको २ प्रतिशत लगानीमा २६ लाख १६ हजारमा निर्माण भएको हो । झोलुङ्गे पुल बनेपछि स्थानीयलाई सहज भएको प्रधानाध्यापक प्रवीण मोक्तानले बताए । पुल निमार्णपछि पारिका बालबालिका विद्यालय समयमै आइपुग्ने गरेका छन् । पारिका स्थानीयलाई स्वास्थ्य, शिक्षा र सरकारी कामकाजका लागि सहज बनाएको गाउँपालिकका अध्यक्ष हीराकुमार थोकरले बताए । अधिकांश खहरेमा साना ट्रस्टका पुल निर्माणको अभियान थालिएको उनले बताए ।"
महिनामा सवा खर्बको आयात हुँदा साढे १२ अर्बको निर्यात,"(काठमाडौं)मुलुकबाट एक महिनामा साढे १२ अर्बको वस्तु निर्यात हुँदा सवा खर्ब रुपैयाँको आयात भएको छ । भन्सार विभागले बुधबार सार्वजनिक गरेको वैदेशिक व्यापारअनुसार गत माघमा १२ अर्ब ६३ करोड रुपैयाँको निर्यात भएको हो । जबकि उक्त अवधिमा १ खर्ब २६ अर्ब ५० करोड रुपैयाँको आयात भएको छ । स्वदेशमै पर्याप्त उत्पादन हुन सक्ने कृषिजन्य वस्तुसमेत आयात भइरहेको तथ्यांकले देखाएको छ । विलासिताका वस्तुको आयात पनि अत्यधिक बढेको छ ।विभागका अनुसार चालु आर्थिक वर्षको ७ महिना (साउनदेखि माघसम्म) मा ९ खर्ब १९ अर्ब २६ करोडको आयात भएको छ । यो रकम गत वर्षको तुलनामा भने १९९० प्रतिशतले कम हो । आर्थिक वर्ष २०७८७९ को पहिलो ७ महिनामा ११ खर्ब ४७ अर्ब ४६ करोड रुपैयाँको आयात भएको थियो । चालु आर्थिक वर्षको ७ महिनामा सबैभन्दा बढी डिजेल ८४ अर्ब ६१ करोड रुपैयाँको आयात भएको छ । गत आर्थिक वर्षको सोही अवधिमा ७२ अर्ब ९६ करोड रुपैयाँको डिजेल आयात भएको थियो । दोस्रोमा पेट्रोलको आयात ३८ अर्ब ७३ करोड रुपैयाँको छ । गत वर्ष यही अवधिमा ३३ अर्ब ५६ करोडको पेट्रोल आयात भएको थियो । नेपाल आयल निगमका अनुसार अन्तर्राष्ट्रिय बजारमा कच्चा पदार्थको मूल्यवृद्धिले इन्धन आयात बढी देखिएको हो । परिमाणमा खासै परिवर्तन नभए पनि मूल्य अस्वाभाविक रूपमा बढ्दा बढी देखिएको निगमको भनाइ छ । त्यस्तै, सबैभन्दा बढी आयात हुने वस्तुमध्ये एलपी ग्यास तेस्रो नम्बरमा छ । ७ महिना ३३ अर्ब ३४ करोड रुपैयाँको आयात भएको छ । गत वर्ष उक्त अवधिको तुलनामा ग्यास आयात घटेको हो । विलासिताको वस्तुको रूपमा चिनिने सुन आयात चौथो नम्बरमा छ । ७ महिनामा सुन आयातमा ३१ अर्ब २ करोड बाहिरिएको छ । त्यस्तै, भटमासको तेल (कच्चा) २६ अर्ब ४२ करोडको आयात भएको छ । तेस्रो मुलुकबाट आयातित भटमासको कच्चा तेल नेपालमा प्रशोधन भएर पुनः भारत निर्यात हुन्छ । उक्त अवधिमा २३ अर्ब ६६ करोडको शुद्ध फलाम, १७ अर्ब ७६ करोडको कच्चा पाम तेल, १६ अर्ब २५ करोड रुपैयाँको मोबाइल टेलिफोन आयात भएको छ । विदेशी मुद्राको सञ्चिती घट्दै गएपछि सरकारले विलासिताका वस्तुको आयात बन्देज गरेको थियो । जसले समग्रमा सुन, मोबाइलको आयातमा केही कमी देखिएको छ ।चालु आर्थिक वर्षको ७ महिनामा ९३ अर्ब ४३ करोड रुपैयाँको निर्यात भएको छ । गत वर्षको सोही अवधिको तुलनामा निर्यात रकम २९०३ प्रतिशतले कम हो । आर्थिक वर्ष २०७८७९ मा १ खर्ब ३१ अर्ब ६५ करोड रुपैयाँको निर्यात भएको थियो । आयातसँगै निर्यातसमेत घट्नु भने चिन्ताजनक छ । निर्यात हुनेमा सबैभन्दा अगाडि पाम र भटमासको प्रशोधित तेल छ । ७ महिनामा १३ अर्ब ९२ करोडको प्रशोधित पाम तेल र ८ अर्ब २७ करोड रुपैयाँको भटमासको तेल निर्यात भएको छ । तर, यी दुवै वस्तु स्वदेशमै उत्पादन भएर निर्यात भएको होइन । तेस्रो मुलुकबाट कच्चा पदार्थको रूपमा आयात हुन्छ, यहाँ प्रशोधन गर्ने मात्रै हो । स्वदेशमै उत्पादन भएको भए राम्रो हुन्थ्यो, विभागका एक अधिकारीले भने । कच्चा पदार्थको आयातमा छुट र निर्यातमा प्रोत्साहन पाएका यी वस्तुले समग्र निर्यातआयात व्यापारलाई बढाइदिएको हो । निर्यात बढाउनकै लागि सरकारले तुलनात्मक लाभका वस्तु घोषणा गरे पनि त्यसबाट पर्याप्त फाइदा लिन नसकेको जानकारहरू बताउँछन् । विभागको तथ्यांकअनुसार ७ महिनामा ६ अर्ब ८७ करोडको सेन्थेटिक यार्न, ६ अर्ब ४५ करोडको ऊनी गलैँचा कार्पेट, ४ अर्ब ८९ करोड रुपैयाँको अलैँची निर्यात भएको छ । त्यस्तै, ७ महिनामा व्यापार घाटा १८७१ प्रतिशतले घटेर ८ खर्ब २५ अर्ब ७३ करोड रुपैयाँ पुगेको छ । गत आर्थिक वर्षमा व्यापार घाटा १० खर्ब १५ अर्ब ८० करोड रुपैयाँ थियो । विभागका अनुसार मुलुकको समग्र व्यापार पनि २०८४ प्रतिशतले घटेको छ ।"
बिचौलियाले प्रतिलिटर ३ रुपैयाँ पाउने गरी दूधको मूल्य बढाइँदै,"यता, डेरी उद्योग संघका अध्यक्ष राजकुमार दाहालले मूल्य निर्धारण समितिले प्रतिलिटर १० रुपैयाँ बढाउने प्रस्तावमा भद्र असहमति रहेको बताए । बजार भाउ वृद्धि र लागतअनुसार प्रतिलिटर १४ रुपैयाँ बढाउनुपर्ने उनले दाबी गरे । केन्द्रीय दुग्ध उत्पादक सहकारी संघ, डेरी उद्योग संघ, नेपाल डेरी एसोसिएसनले प्रतिलिटर १० रुपैयाँमा असहमति जनाएका छौं । हाम्रो भनाइ प्रतिलिटर १४ रुपैयाँ नै बढाउनुपर्छ भन्ने छ, उनले भने । उद्योगीहरूले पाउने ३१ प्रतिशत संकलन केन्द्र, चिलिङ सेन्टर, दूध कलेक्टरलगायतले पाउने दाबी गरे ।"
गुन्द्रुकको ब्रान्ड बनाइँदै,"गुन्द्रुक उत्पादनपछि पालिकाको आर्थिक स्रोतमा टेवा पुग्नुका साथै रोजगारी सिर्जना हुनेछ, उनले भने, कच्चा पदार्थ, जमिन र श्रमशक्ति पर्याप्त छ । ६ वडामा प्रत्यक्ष ४ सय र अप्रत्यक्ष करिब ७ सय बढीले रोजगारी पाउने उनको आकलन छ । किसानबाट संकलित साग सफा पानीले धोइन्छ । सागको पानी तारेपछि पात र डाँठ छुट्याइन्छ । ५५ सेमिको साइज बनाएर डाँठलाई ओइलाउने मेसिनमा राखिन्छ । खाद्य प्राविधिक दीक्षा भट्टराईका अनुसार ३ देखि ४ घण्टा चिसो हावामा राखिन्छ, जसले सागको बाहिरको पानीलाई सुकाउने काम गर्छ । पुनः ४ देखि ५ घण्टा तातो हावामा राखिन्छ । यसले चाहिँ सागभित्रको पानी ५० प्रतिशतसम्म घटाउँछ । तातो हावाका लागि भट्टीमा आगो बालिन्छ । अनि ओइलाएको पात रोलरमा राखिन्छ । रोल गरेको सागलाई प्लास्टिकको ड्रममा खाँदेपछि २८ डिग्री तापक्रम भएको बन्द कोठामा राखिन्छ । करिब ६ दिन जति राखेपछि गुन्द्रुक अमिलियो, अमिलिएन चाखिन्छ, भट्टराईले भनिन्, अमिलियो है भन्ने भएपछि निकाले ड्रायरमा सुकाइन्छ । यति गरेपछि गुणस्तरीय गुन्द्रुक तयार हुन्छ ।"
अर्थ संक्षेप,"एनआईसी एसिया क्यापिटलको अध्यक्षमा राठीकाठमाडौं (कास) एनआईसी एसिया क्यापिटलको सञ्चालक समितिको अध्यक्षमा सन्तोषकुमार राठी नियुक्त भएका छन् । फागुन ८ देखि राठीको नियुक्ति लागू भएको क्यापिटलले जनाएको छ । बैंकिङ क्षेत्रमा करिब २० वर्षको अनुभव बटुलेका उनको कार्यानुभव तथा उच्च व्यवस्थापकीय क्षमताले आगामी दिनमा क्यापिटलको व्यवसाय विस्तार हुने कम्पनीले विश्वास व्यक्त गरेको छ । क्यापिटलले आर्थिक वर्ष २०७९०८० को दोस्रो त्रैमाससम्म ५ करोड ६१ लाख भन्दा बढी खुद मुनाफा आर्जन गरेको छ । चालु आर्थिक वर्षको दोस्रो त्रैमासको अन्त्यसम्म एनआईसी एसियाका ४ वटा बन्दमुखी र एउटा खुलामुखी योजना गरी ५ वटा योजना सञ्चालनमा छन् । नागरिक बचतपत्रमा आवेदन खुला काठमाडौं (कास) नेपाल राष्ट्र बैंकले सरकारका तर्फबाट बुधबारदेखि नागरिक बचतपत्रमा लगानी गर्न चाहनेलाई आवेदन खुला गरेको छ । यो बचतपत्रमा फागुन ३० गतेसम्म आवेदन दिन सकिनेछ । नागरिक बचतपत्र २०८४ क नामको यो बचतपत्रको परिपक्व अवधि ५ वर्षको छ । अर्थात् बचतपत्रको साँवा रकम २०८४ चैत ६ मा फिर्ता पाइनेछ । बचतपत्रमा लगानी गर्ने नेपाली नागरिकले वार्षिक ११५० प्रतिशत ब्याज पाउनेछन् । यो ब्याज वाणिज्य बैंकहरूले मुद्दतीमा दिँदै आएको भन्दा धेरै हो । हाल वाणिज्य बैंकहरूले व्यक्तिगत मुद्दतीमा अधिकतम ११ प्रतिशतसम्म ब्याज दिँदै आएका छन् । बचतपत्रमा दिइने ब्याज ६६ महिनामा प्रदान गरिने राष्ट्र बैंकले जनाएको छ । बचतपत्रमा कम्तीमा १० हजार रुपैयाँ लगानी गर्न सकिन्छ । ५ वर्षभन्दा अगाडि नै रकम चाहिए बचतपत्र बैंकमा धितो राखेर ऋण लिन पाइन्छ । राष्ट्र बैंकको वेबसाइटमा रहेको फारम भरेर आवेदन दिन सकिन्छ । साथै आफ्नो नजिकको बैंक तथा वित्तीय संस्थामार्फत पनि बचतपत्रमा आवेदन दिन सकिनेछ ।सुनचाँदी कारोबारको एकीकृत निर्देशिका जारी गर्न मागकाठमाडौं (कास) सुनचाँदीसम्बन्धी तीनवटा महासंघले तत्काल सुनचाँदी कारोबारसम्बन्धी एकीकृत निर्देशिका जारी गर्न सरकारसँग माग गरेका छन् । उपप्रधान तथा अर्थमन्त्री विष्णु पौडेलसँग बुधबार भेट गर्दै व्यवसायीले प्रस्ट नीति निर्देशिका नहुँदा व्यवसाय सञ्चालनमा कठिनाइ भएको बताएका हुन् । नेपाल सुनचाँदी व्यवसायी महासंघ, नेपाल सुनचाँदी रत्न तथा आभूषण महासंघ र नेपाल हस्तकला महासंघको प्रतिनिधिमण्डलले अर्थमन्त्रीसँग भेट गरेको थियो । सुनचाँदी व्यवसायी महासंघका अध्यक्ष माणिकरत्न शाक्यले निर्देशिकाकै अभावमा पर्याप्त कच्चा पदार्थको अभाव हुने, कारोबार सञ्चालनका क्रममा विभिन्न किसिमका व्यावसायिक झन्झट र व्यवधान उत्पन्न हुनेजस्ता समस्या आएको बताए । सुनचाँदी रत्न तथा आभूषण महासंघका अध्यक्ष सुरेशमान श्रेष्ठ र हस्तकला महासंघका अध्यक्ष प्रचण्ड शाक्यले पनि व्यवसायीको समस्या जानकारी गराएका थिए । मन्त्री पौडलले यी समस्यालाई गम्भीर रूपमा लिएको र समाधानका लागि पहल गर्ने आश्वासन दिए ।महिन्द्रा केयर फेस्ट आइतबारदेखिकाठमाडौं (कास) महिन्द्रा फोर ह्विलरको नेफालका लागि अधिकृत बित्रेता अग्नि ग्रुपको सहायक कम्पनी बालाजु अटो वर्क्सले आइतबार (फागुन १४) देखि महिन्द्रा केयर फेस्ट आयोजना गर्ने भएको छ । ६ दिनसम्म चल्ने फेस्टमा सवारीको ४५पोइन्ट चेकअप गर्न सकिनेछ । क्याम्पमा फ्री लेबर चार्ज, फ्री हेल्थ चेकअप, लुब्रिकेन्ट्समा १० प्रतिशत छुट, स्पेयर पार्टसमा ५० प्रतिशतसम्म छुट तथा एक्सेसरिजमा २५ प्रतिशतसम्म छुटको लाभ लिन सकिने बालाजु अटो वर्क्सले जनाएको छ । महिन्द्राका ग्राहकले देशभर रहेका महिन्द्राका आधिकारिक सर्भिस सेन्टरमा गई फेस्टमा सहभागी हुन सक्ने कम्पनीको भनाइ छ । कम्पनीका अनुसार फेस्टमा महिन्द्राका कुनै पनि गाडी खरिद तथा बिक्री वा एक्सचेन्ज गर्ने सुविधा पनि छ ।"
स्ववियु चुनाव प्रचार ४ दिन मात्रै,"(काठमाडौं)त्रिभुवन विश्वविद्यालयले स्वतन्त्र विद्यार्थी युनियनको निर्वाचनका कारण दैनिक पठनपाठनलगायत शैक्षिक गतिविधि प्रभावित नहोस् भनेर चार दिन मात्रै प्रचारप्रसार गर्न पाउने व्यवस्था गरेको छ ।त्रिवि कार्यकारी परिषद्को निर्णयअनुसार चैत ५ मा देशभरका आंगिक, सामुदायिक र निजी क्याम्पसमा निर्वाचन हुँदै छ । स्ववियु निर्वाचनसम्बन्धी निर्देशिका २०७९, आचारसंहिता र समय तालिका जारी गर्दै त्रिविले फागुन २९ दिउँसो २ बजेदेखि चैत २ राति १२ बजेसम्म मात्र चुनाव प्रचार गर्न पाउने व्यवस्था गरेको हो । त्यसपछि ४८ घण्टे मौनअवधि सुरु हुनेछ । २९ गते उम्मेदवारको अन्तिम नामवली प्रकाशित भएपछि मात्रै प्रचारप्रसार गर्न पाइने स्ववियु निर्वाचन केन्द्रीय अनुगमन तथा समन्वय समितिका सदस्यसचिव पशुपति अधिकारीले बताए । फागुन २७ मा प्रत्यक्ष र सामानुपातिकतर्फको उम्मेदवारी दर्ता गर्ने समयतालिका प्रकाशित गरिएको छ । त्यसअघि नै उम्मेदवारी दिन चाहने संघ, संगठन वा समूह दर्ता गर्नुपर्नेछ । फागुन १९ मा सम्बन्धित क्याम्पस निर्वाचन समितिमा दर्ता गरेपछि आधिकारिक रूपमा स्ववियु निर्वाचनको गतिविधि अघि बढ्ने अधिकारीले जनाए । प्रत्यक्षतर्फ स्वतन्त्र रूपमा पनि उम्मेदवारी दिन पाइन्छ, संघसंगठनबाहेक विद्यार्थीहरूले समूह बनाएर पनि प्रत्यक्ष र समानुपातिकमा चुनाव लड्न सक्छन्, उनले भने ।प्रचारका क्रममा भित्ते लेखन गर्न, तुल, फ्लेक्स, पोस्टर टाँस्न र माइकिङ गर्न भने रोक लगाइएको छ । क्याम्पस कम्पाउन्डको बाहिर, भित्र र परिसरमा भित्तेलेखन गर्न पाइने छैन, निर्वाचनसम्बन्धी तुल, फ्लेक्स र कुनै पनि प्रकारको पोस्टर टाँस्न पाइने छैन, आचारसंहितामा छ, त्रिवि वा क्याम्पसलाई हानिनोक्सानी हुने कुनै प्रकारको प्रचारप्रसार र अन्य गतिविधि गर्न पाइने छैन । माइकबाट कुनै पनि प्रकारको प्रचारप्रसार गर्न पाइने छैन । उम्मेदवारी दिने संघ, संगठन, समूह र स्वतन्त्र उम्मेदवारले निर्वाचन घोषणापत्र, उम्मेदवार नामावलीको पर्चा ए फोर साइजको एकै रङमा भने प्रयोग गर्न सकिने केन्द्रीय निर्वाचन समितिले जनाएको छ । क्याम्पस निर्वाचन समितिले उम्मेदवारलाई एउटै मञ्चमा राखेर परिचयात्मक कार्यक्रम सञ्चालन गर्न दिने भएको छ । निर्वाचन अवधिमा बन्द हडताल गर्न रोक लगाइएको छ । विद्यार्थी संगठनलगायत सरोकारवालासँग छलफल गरेर आचारसंहिता जारी गरिएको सदस्यसचिव अधिकारीले बताए ।निर्वाचनलाई स्वच्छ, निष्पक्ष र विश्वसनीय बनाउन केन्द्रीय निर्वाचन समितिले बुधबार सुरक्षा निकायका प्रतिनिधिसँग छलफलसमेत गरेको छ । नेपाल प्रहरीको केन्द्रीय प्रतिनिधि, सशस्त्र प्रहरी, काठमाडौं उपत्यकाका तीनवटै जिल्लाका प्रमुख जिल्ला अधिकारी र प्रहरी प्रमुखसँग निर्वाचन समितिले छलफल गरेको हो । सुरक्षा अधिकारी र निर्वाचन समितिका पदाधिकारीले चुनावबारेका रायसुझाव आदानप्रदान गरेका थिए । त्रिवि पदाधिकारीले देशभरका निर्वाचनमा सुरक्षा व्यवस्थाका लागि गृहसचिव विनोदप्रकाश सिंहलाई भेटेर आग्रह गरिसकेका छन् ।स्ववियु निर्वाचनका लागि राजनीतिक दलसँग निकट २३ वटा विद्यार्थी संगठन केन्द्रीय निर्वाचन समितिको सम्पर्कमा आएका छन् । निर्वाचन लड्नका लागि सम्बन्धित क्याम्पसमा नै संगठन वा समूह दर्ता गर्नुपर्छ । प्रत्यक्षतर्फ भने स्वतन्त्र रूपमा पनि उम्मेदवारी दिन पाइनेछ । काठमाडौं उपत्यकाका २२ सहित ६२ आंगिक र १ हजार ४० सम्बन्धनप्राप्त क्याम्पसमा निर्वाचन गर्न त्रिविले सर्कुलर गरेको छ । क्याम्पसमा निर्वाचन गराउने जिम्मेवारी क्याम्पस प्रमुखलाई तोकिएको छ । उनले निर्वाचन अधिकृत नियुक्त गरी चुनाव सम्पन्न गराउनुपर्नेछ । कुनै कारणवंश तोकिएको मिति (चैत ५) मा निर्वाचन गराउन नसक्ने क्याम्पसले निर्वाचन अधिकृतको सिफारिसमा ३० दिनभित्र गराउनुपर्ने व्यवस्था निर्देशिका गरेको छ । त्रिवि कार्यकारी परिषद्बाट स्वीकृत गराएर निर्देशिका लागू गरिएको हो । स्ववियु निर्वाचनलाई तकडभडक र राजनीतिक दाउपेचभन्दा पनि सामान्य प्रक्रियाको रूपमा लिन सबैलाई आग्रह गरेका छौं, क्याम्पस, विद्यार्थीले आफ्नो स्ववियु आफैं छनोट गरेर हामीलाई जानकारी दिए पनि हुन्छ, सदस्यसचिव अधिकारीले थपे, विद्यार्थी संगठनले राजनीतिक दाउपेचभन्दा पनि स्ववियुको आवश्यकता महसुस गरेर सहयोग गरेका छन् । निर्वाचनमा उम्मेदवार बन्न २८ वर्षे उमेरहद लागू गरिएको छ । क्याम्पस प्रमुखहरूले उमेर नाघेर उम्मेदवार बन्न नपाउने तर विद्यार्थी संगठनमा सक्रिय विद्यार्थीबाट असहयोग हुने हो कि भन्ने आशंका गरेका छन् । एउटै विद्यार्थी वर्षौंदेखि विद्यार्थी संगठनमा लागेको छ, एउटा तह पूरा गरेर पनि फेरि भर्ना भएको छ तर स्ववियुमा चुनाव लड्न उमेरले दिँदैन, त्यस्ता विद्यार्थीले चुनाव बिथोल्ने खतरा छ, उपत्यकाका एक क्याम्पस प्रमुखले भने । राजनीतिक दल आवद्ध विद्यार्थी संघसंगठनले भने निर्वाचन चाहेको उनले जनाए ।क्याम्पसमा अध्ययरत विद्यार्थी संख्याको आधारमा स्ववियु कार्यसमितिको संख्या यकिन हुने व्यवस्था छ । प्रत्येक क्याम्पसमा कम्तीमा ११ देखि २१ सदस्यीय स्ववियु कार्यसमिति रहनेछ । त्रिविको निर्णयपछि क्याम्पसहरूले निर्वाचन तयारी अघि बढाएका छन् । दुई सयसम्म विद्यार्थी भएमा ११, एक हजार विद्यार्थी रहे १५ र तीन हजारसम्म विद्यार्थी भएका क्याम्पसमा १९ र त्योभन्दा बढी विद्यार्थी अध्ययनरत क्याम्पसले २१ सदस्यीय स्ववियु चयन गर्नुपर्नेछ । २०१८ सालदेखि त्रिविमा स्ववियुको सुरुवात भएको थियो । २०३६ देखि दुईदुई वर्षमा हुँदै आएको निर्वाचन २०७३ देखि नियमित हुन सकेको छैन । २०७३ मा केही क्याम्पसमा मात्रै स्ववियु चयन भएको थियो । फागुन २१ मा क्याम्पसहरूले मतदाता नामावली प्रकाशित गर्ने कार्यतालिका छ । निर्वाचन गराउन त्रिवि शिक्षाध्यक्ष (रेक्टर) को संयाजकत्वमा केन्द्रीय अनुगमन तथा समन्वय समिति र क्याम्पसपिच्छे निर्वाचन समिति बनाइएको छ ।"
मनाङलाई सिजनको पहिलो उपाधि,"(मकवानपुर)नेपाली फुटबलको सर्वाधिक सफल क्लब मनाङ मर्स्याङदीले सिजनको पहिलो उपाधि जितेको छ । मनाङ बुधबार हेटौंडामा सम्पन्न पाँचौं सहिद स्मृति स्थानीय तह फुटबल प्रतियोगिता२०७९ को उपाधिमा आफ्नो नाम लेखाउन सफल भयो । मनाङले मोफसलमा भएका नकआउट प्रतियोगिताहरूमा यस वर्ष खराब प्रदर्शन गरिरहेको थियो । हेटौंडा५ स्थित पिप्ले क्याम्पा रंगशालामा भएको फाइनलमा हिमालयन शेर्पा क्लबलाई १० ले पराजित गर्दै मनाङले ट्रफी उचाल्यो । मनाङको जितमा एकमात्र गोल रोशन रानामगरले गरेका थिए । उनले ७८ औं मिनेटमा गोल गरेका हुन् । उनी खेलको म्यान अफ द म्याचसमेत घोषित भए । उनले १० हजार रुपैयाँ प्राप्त गरे । मनाङले उपाधिसँगै १५ लाख र उपविजेता हिमालयन शेर्पाले १० लाख रुपैयाँ पुरस्कार जिते ।स्टार खेलाडीविना मैदान उत्रिएको मनाङलाई हिमालयनले खेलभर दबाबमा राख्यो । पहिलो हाफमा शेर्पाले दुई सुन्दर मौका खेर फालेको थियो । पहिलो हाफमै मनाङको दुइटा प्रहार बारमा लागेर फर्किएको थियो । शेर्पाले आफ्नो स्टार फरवार्ड विश्वास श्रेष्ठलाई इन्ज्युरीका कारण पहिलो हाफमै परिवर्तन गराएको थियो । उनले प्रतियोगितामा उत्कृष्ट प्रदर्शन गरिरहेका थिए ।मनाङका गोलरक्षक दीप कार्की, मिडफिल्डर कमल थापा र प्रशिक्षक किरण श्रेष्ठ विधागत रूपमा उत्कृष्ट चुनिए । शेर्पाका डिफेन्डर अमृत श्रेष्ठ र फरवार्डमा विदेशी खेलाडी योमी उत्कृष्ट चुनिए । विधागत उत्कृष्ट सबैले जनही २५ हजार रुपैयाँ प्राप्त गरे ।सर्वोत्कृष्ट खेलाडी मनाङका गोलरक्षक दीप कार्की भए । उनले बुलेट बाइक पुरस्कार पाए । हेटौंडा स्कुल अफ म्यानेजमेन्टले करिब ७ लाख रुपैयाँबराबरको मोटरसाइकल प्रायोजन गरेको थियो । यो उपाधि जिते ए डिभिजन लिगमा उत्कृष्ट प्रदर्शन गर्न सहयोग पुग्ने मनाङको विश्वास छ । विजेता, उपविजेता, उत्कृष्ट खेलाडी तथा प्रशिक्षकलाई हेटौंडा उपमहानगरपालिकाकी मेयर मीनाकुमारी लामा, स्कुल अफ म्यानेजमेन्टका प्रमुख पूरनबहादुर जोशी, पूर्व मेयर हरिबहादुर महतले पुरस्कार वितरण गरे । खेल सकिएपछि जितको खुसी साट्नेक्रममा अपशब्द बोलेपछि मुख्य रेफ्री नवीन्द्र महर्जनले मनाङका प्रवेश कुवँरलाई रातो कार्ड देखाएका थिए ।जिल्लाका दसैं स्थानीय तहको प्रायोजनमा जिल्ला फुटबल संघ मकवानपुरको प्रतियोगिता आयोजना गरेको छ । त्यसमा ए डिभिजनका सात, एक विदेशीसहित १२ टोलीले प्रतिस्पर्धा गरेका थिए ।"
युवा विश्वकपमा छनोट हुने लक्ष्य,"(काठमाडौं)नेपाली यू१९ क्रिकेट टिमका मुख्य प्रशिक्षक जगत टमाटाले युवा विश्वकपमा छनोट हुन आफ्नो टिम सन्तुलित रहेको बताएका छन् । यूएईमा हुने आईसीसी यू१९ विश्वकपको एसियाली छनोटमा सहभागी हुन बुधबार त्यसतर्फ जानुअगाडि प्रशिक्षक टमाटाले आफ्ना सबै खेलाडी फिट रहेको बताए । उनले नेपाली राष्ट्रिय टिमको पछिल्लो उच्च प्रदर्शनले पनि युवा खेलाडी उत्साहित रहेको र त्यस्तै प्रदर्शनका लागि प्रेरित रहेको दाबी गरे । उनले भने, हाम्रो लक्ष्य भनेको युवा विश्वकपमा छनोट हुनु नै हो । कप्तान देव खनालसँग राष्ट्रिय टिमबाट खेलेको अनुभव छ । त्यस्तै टिमका अन्य सदस्यले प्रदेश र जिल्लाका लागि राम्रो प्रदर्शन गरेका छन् । तीव्र गतिको बलिङमा हामी अझ राम्रो छौं । उनले प्रतियोगितामा सबै खेल उत्तिकै महत्त्वपूर्ण रहेको बताउँदै प्रत्येक खेलपछि आफ्नो योजना तयार हुने सुनाए । कप्तान खनालले पनि आफ्नो काँधमा ठूलो जिम्मेवारी रहेको माने । मेरो भूमिका एकदम महत्त्वपूर्ण रहनेछ । यस जिम्मेवारीलाई म पूरा गर्न प्रतिवद्ध छु । त्यसैमा मेरो ध्यान केन्द्रित रहनेछ । यसपालि हाम्रो टिमको युवा विश्वकपमा छनोट हुने सम्भावना बलियो छ, उनले थपे । नेपालले सन् २०१६ मा अन्तिम पटक युवा विश्वकप खेलेको थियो । त्यसयता तीन संस्करणमा भने नेपाल छनोट हुन सफल भएको थियो । नेपालले अहिलेसम्म सातपल्ट युवा विश्वकप खेलिसकेको छ । तर, पछिल्ला तीन छनोटमा नेपालको प्रदर्शन कमजोर रहेको थियो । खनालले प्रतिद्वन्द्वी टिमबारे भने, समूह चरणमा यो नै बलियो टिम भन्ने हुन्न । हामी प्रत्येक खेललाई उत्तिकै महत्त्व दिएर अगाडि जानेछौं । तयारीका लागि टिमलाई दुई महिना बन्द प्रशिक्षणमा राखिएको थियो । प्रतियोगिता फागुन १२ देखि सुरु हुनेछ । नेपालसँगै प्रतियोगितामा आयोजक यूएई, सिंगापुर, कतार, हङकङ र मलेसियाको सहभागिता रहनेछ । राउन्ड रोबिनको आधारमा चल्ने प्रतियोगिताको शीर्षस्थानमा रहने टिम युवा विश्वकपका लागि छनोट हुनेछ । सन् २०२४ मा युवा विश्वकपको आयोजना श्रीलंकामा हुनेछ । नेपालले फागुन १२ मा सिंगापुर, १३ मा कुवेत, १५ मा हङकङ, १६ मा मलेसिया र फागुन १८ मा यूएईको सामना गर्नेछ । देवको नेतृत्वमा रहेको नेपाली टिमका अन्य सदस्यमा दुर्गेश गुप्ता, अर्जुन कुमाल, आकाश चन्द, हेमन्त धामी, दीपक बोहरा, आकाश त्रिपाठी, उत्तम थापामगर, दीपेश कँडेल, सुवास भण्डारी, दीपक बोहरा, विशालविक्रम केसी, मिलन बोहरा र दीपक डुम्रे छन् ।"
लोकप्रियको होडमा अञ्जन,"काठमाडौं (कास) माल्दिभ्समा भएको फुटबलको पछिल्लो साफ च्याम्पियनसिप । त्यसमा बंगलादेशसँग लिग चरणको अन्तिम खेल । बराबरी वा जितमा नेपाल फाइनल पुग्ने समीकरण थियो । हारेमा नेपाल प्रतियोगिताबाटै बाहिरिन्थ्यो । यही खेलमा नेपाल लामै समय एक गोलले पछाडि थियो । खेलले ८८ औं मिनेट छुँदा अञ्जन विष्टले पेनाल्टीबाट गोल गरेर खेललाई नाटकीय मोड दिए । नतिजा नेपाल ऐतिहासिक रूपमा फाइनल पुग्न सफल रह्यो ।यो प्रतियोगिताका एक नायक खेलाडी हुन् अञ्जन । नेपाली फुटबलका लागि कोही खेलाडीले यति तनावको स्थिति अनि यति महत्त्वको गोल अहिलेसम्म बिरलैले गरेका होलान् । वर्ष ०७९ अञ्जनका लागि उम्दा रह्यो । चाहे त्यो घरेलु फुटबल होस् या अन्तर्राष्ट्रिय । त्यसैले त हो, उनी नेपाल खेलकुद पत्रकार मञ्चले १९ औं एनएसजेएफ पल्सर स्पोर्टस अवार्डअन्तर्गत पिपल्स च्वाइस विधामा ५ खेलाडीको मनोनयन सार्वजनिक गर्दा त्यसमा मज्जाले परेको ।मनोनयनमा पर्ने खेलाडीमा यी अञ्जनसँगै क्रिकेटका आसिफ शेख, भलिबलकी उषा भण्डारी, टेनिसकी अभिलाषा विष्ट र पौडीकी डुवाना लामा छन् । फेरि अञ्जनमै फर्कने हो भने उनीसँग एउटा अर्को प्रसंग जोड्न मिल्छ । जतिबेला श्याम थापा प्रशिक्षकका भएर नेपाली फुटबलमा थिए । उनी भन्थे, नेपाली फुटबलका लागि लागि एउटा ठूलै स्टार चाहिन्छ । जतिबेला अञ्जन नेपाली फुटबलमा सक्रिय भए, त्यतिबेला ती लिजेन्डरी प्रशिक्षक भारत फर्किसकेका थिए ।तर उनको भनाइको महत्त्व र सान्दर्भिकता अझै उस्तै छ । के त्यसको उत्तर हुन सक्छन् त अञ्जन ? सम्भवतः सक्छन् र नेपाली फुटबलप्रेमीको इच्छा पनि त्यही हो । जतिबेला नेपाली राष्ट्रिय टिमका दुई महत्त्वपूर्ण खेल किरण लिम्बू र रोहित चन्दको खेलजीवन उत्तरार्द्धतर्फ अग्रसर छ, त्यही बेला आफ्नो खेलजीवनको उत्कर्षमा छन् अञ्जन । यिनै अञ्जनलाई बढीभन्दा बढी मत दिएर पिपल्स च्वाइसको विजेता बनाउने जिम्मेवारी हो आम फुटबलप्रेमीको ।अञ्जनको अन्तर्राष्ट्रिय खेलजीवनलाई ठ्याक्कै दुई भागमा विभाजन गर्न सकिन्छ । जतिबेला उनले नेपालका लागि खेल्न सुरु गरे, उनी अरू खेलाडी जस्तै सामान्य रहे । ठीक यही बेला उनको खेलजीवनमा एउटा ठूलो वज्रपात परेको थियो । उनी केही समय निलम्बनको स्थितिमा रहे । हामी यहाँ त्यसको कारण खोज्नेक्रममा छैनौं । बरू त्यसपछि उनको खेलजीवनमा आएको सकारात्मक परिवर्तन हो । अचेल उनलाई भेट्नुपर्छ, उनी आफ्नो खेलजीवनप्रति असाध्यै गम्भीर देखिन्छन् ।उनको व्यक्तिगत स्वभाव पनि शान्त र सौम्य रहने गर्छ । अञ्जन औपचारिक कुराकानीमा बारम्बार भन्ने गर्छन्, मैले आफ्नो जीवनमा ठूलो पाठ सिक्ने मौका पाएको छु । म सायद धेरै फेरिएको छु । हो, पनि । अहिलेसम्म अञ्जनले नेपालका लागि ११ गोल गरिसकेका छन् । अब उनी नेपाली फुटबलको त्यो ऐतिहासिक कीर्तिमान निकै नजिक छन् । त्यसपछि उनी हुनेछन्, नेपालका लागि सर्वाधिक गोल गर्ने खेलाडी ।उनले जुन गतिले गोल गरिरहेका छन् । १३ गोल, त्यो भन्दा परको कीर्तिमान धेरै टाढा देखिन्न । यही समीकरणबीच अञ्जन नेपाली राष्ट्रिय फुटबल टिमको केन्द्रविन्दु भएका छन् मुख्य खेलाडीका रूपमा । ठीक अहिले भने उनी भारतमा छन्, त्यहाँको आईलिगमा खेल्ने क्रममा । मुम्बई केन्क्रेबाट खेलिरहेका छन् । अब अञ्जनका लागि विदेशी लिगमा खेल्न नपाएको गुनासो रहने छैन । अञ्जनलाई मन पराउनले सक्दो मत दिनु नै उनका लागि न्याय हो ।"
मछिन्द्र विजयी,"बिर्तामोड (कास) अन्तिम दस मिनेट लयमा फर्किएको लिग विजेता क्लब मछिन्द्र क्लब प्रथम भद्रपुर झापा गोल्डकप फुटबल प्रतियोगिताको सेमिफाइनल पुगेको छ । भद्रपुरस्थित मेची रंगशालामा बुधबार मछिन्द्रले चर्च ब्वाइज युनाइटेडलाई २१ ले पराजित गर्यो । मछिन्द्रको जितमा कप्तान सुजल श्रेष्ठ र स्ट्राइकर विमल घर्तीमगरले गोल गरे । चर्च ब्वाइजबाट कप्तान अनन्त तामाङले एक गोल फर्काए । चर्च ब्वाइज लिएको अग्रता जोगाउन नसक्दा क्वाटरफाइनलबाटै बाहिरिनुपरेको छ । ५४ औं मिनेटमा गगनदीप सिंहको क्रसमा बक्सभित्र रहेका डिफेन्डर अनन्तले हेडरमार्फत उत्कृष्ट गोल गरे । उनको हेडरलाई मछिन्द्रका गोलरक्षक विशाल श्रेष्ठले सही जजमेन्ट गरे पनि नियन्त्रणमा लिन चुके । खेलमा फर्किन मछिन्द्रलाई ८१ औं मिनेट पर्खिनुपरेको थियो । टोलीका कप्तान सुजलले गोल गरेर खेल बराबरीमा ल्याए । उनले करिब ३५ यार्ड टाढाबाट हानेको फ्रिकिक सिधैं गोलमा परिणत भयो । उनको प्रहारमा गोलरक्षक रेन्बो चौधरी प्रतिक्रियाविहीन रहे । बराबरीपछि मछिन्द्रले चर्च ब्वाइजको पोस्टमाथि आक्रमण तीव्र बनाएको थियो । ८६ औं मिनेटमा विमल घर्तीमगरले हेडरमार्फत गोल थप्दै मछिन्द्रको जित निश्चित गरे । मैदानको दायाँतर्फबाट छिरिङ गुरुङको लामो पासमा विमलले सेकेन्ड बार च्याप्दै गोल गरे ।मछिन्द्रका कप्तान सुजल श्रेष्ठ म्यान अफ द म्याच भए । उनले २० हजार रुपैयाँ पाए । बिहीबार त्रिभुवन आर्मी र भुटानी क्लबबीच खेल हुनेछ । अभिलाषा र प्रदीप च्याम्पियनलुम्बिनी (कास) पहिलो वरीयताप्राप्त अभिलाषा विष्ट र प्रदीप खड्का पाँचौं राष्ट्रिय खुला टेनिस प्रतियोगितामा च्याम्पियन भएका छन् । बुटवलको देविनगरस्थित टेनिस भिलेजमा बुधबार फाइनलमा महिलातर्फ अभिलाषाले महिका राणालाई ६२, ६० ले पराजित गरेकी थिइन । उनी गत वर्षको बुटवल ओपनकी उपविजेता हुन् । प्रदर्शन राम्रो भयो, अहिले फर्म पनि राम्रो छ, च्याम्पियन उनले भनिन, नवौं राष्ट्रिय खेलकुदमा चार स्वर्ण जितेकी थिएँ, त्यसले मेरो आत्मविश्वास उच्च भएको छ । फाइनलमा स्तरीय प्रदर्शन गर्दै उनले खेल एकतर्फी बनाएकी थिइन् । खेलमा फर्किने महिकाको प्रयास सफल भएन । दुवैलाई दर्शकको साथ थियो । महिकाले प्रकृति श्रेष्ठलाई ६२, ६१ र अभिलाषाले रायना शाहलाई ६३, ६४ ले हराएर उपाधि भिडन्त पक्का गरेका थिए । पुरुषतर्फ पहिलो वरीयताका प्रदीपले बुटवलका तेस्रो वरीयताका ऋतिक रानालाई ४६, ६३, ६२ ले पराजित गर्दै उपाधि जिते । विभिन्न प्रतियोगितामा चार पटक फाइनल भिड्दा प्रदीपले तेस्रोपल्ट बाजी मारेका छन् । पहिलो सेटमा प्रदीपले अग्रता लिए । तर उत्कृष्ट प्रदर्शनसहित कमब्याक गरेर सेट आफ्नो पक्षमा पारे । त्यसपछि दुई सेटमा प्रदीप हाबी भए । भारतमा टेनिस प्रशिक्षण लिइरहेका ऋतिक बुटवल ओपनबाटै उदाएका खेलाडी हुन् । अहिलेसम्म यहाँ दुईपटक उपाधि जितें, प्रदीपले भने, दोस्रो र पाँचौं मैले जिते । ३५ वर्षमाथि सन्तोष खत्री र ४५ वर्षमाथि विमल गुरुङ विजयी भए ।"
गल्फर भुवनलाई अग्रता,पोखरा (कास) सूर्य नेपाल गल्फ टुरअन्तर्गत सिजनको चौथो स्पर्धा वेस्टर्न ओपनमा पहिलो दिन भुवन नगरकोटी दुई अन्डर ६७ सहित अग्रता लिएका छन् । पोखरास्थित ६९ पारको हिमालयन गल्फ कोर्समा भुवनले सञ्जय लामा र एमेच्योर खेलाडी प्रज्वल गुरूङलाई तीन स्ट्रोकले पछि पारे । सञ्जय र प्रज्वल १ ओभर ७० स्कोर गर्दै संयुक्त दोस्रो स्थानमा छन् ।
