शीर्षक,विवरण
रविले देखाए वास्तविक छवि,"यो नारालाई साथ दिँदै राष्ट्रिय स्वतन्त्र पार्टीमा आबद्ध नेताहरू पनि उनको यो हरकत देखेर अन्योलमा परेका छन् । आइतबार केन्द्रीय समिति र सांसदहरूको बैठक बोलाए पनि निर्णय भने एकल रूपमा सुनाएका थिए । तर, सरकारलाई दिएको समर्थन भने कायमै राख्ने निर्णय पनि उनले सुनाएपछि सहकर्मी नेताहरू बिलखबन्दमा परेका थिए ।बैठकपछि आयोजित पत्रकार सम्मेलनमा लामिछानेको देब्रेतिर बसेका श्रममन्त्री डीपी अर्याल निराश थिए । शिक्षा, विज्ञान तथा प्रविधिमन्त्री शिशिर खनाल र स्वास्थ्य तथा जनसंख्या राज्यमन्त्री तोसिमा कार्की भने पत्रकार सम्मेलनमा उपस्थित नै भएनन् । अधिकांश सांसदहरू बैठकलगत्तै पार्टी केन्द्रीय कार्यालयबाट बाहिरिएका थिए ।महामन्त्री मुकुल ढकाल, केन्द्रीय सदस्यहरू इश्रा मुल्ला मियाँ, दीपक बोहरा, प्रमिला कुलुजु, सांसदहरू हरि ढकाल र मनीष झा भने सहभागी थिए । एक सांसदका अनुसार मन्त्री खनाल सरकारबाट बाहिरिन नहुने पक्षमा थिए । उहाँले अहिले नै सरकारबाट बाहिरिनु सही निर्णय नहुने कुरा राख्नुभएको थियो । अहिले सरकारबाट बाहिरिने भए पाँच वर्ष सरकारमा जान हुन्न भन्ने निर्णय गरौं भन्नुभएको थियो । अहिले बाहिरिने अनि एक महिनापछि सरकारमा जानु ठीक हुन्न भन्ने उहाँको धारणा थियो, ती सांसदले भने । तर, अरू कसैको विचार नसुनी निर्णय सुनाएर पत्रकार सम्मेलनमा आएका लामिछानेले मिडियालाई यसरी गाली गरे, जसलाई सही भन्न उनले आफैं पनि सकिरहेका थिएनन् । उपप्रधान तथा गृहमन्त्रीबाट बिदा हुनुपरेकाले यसरी बोलेको भन्ने पनि हुन सक्छ, त्यो झोक पनि हुन्छ, उनले यो पनि भने । अमेरिकाको नागरिकता लिएपछि कायम नै नगरेको नेपालको नागरिकता लिएको प्रयोग गरेर चुनावमा उठेको विषयलाई भने उनले सामान्य भने । प्रक्रियागत त्रुटि गरें होला । त्यसको सजाय भोग्न तयार छु । तर त्यसका आधारमा टेकेर वल्टाएरै नागरिकता, पल्टाएरै नागरिकता, बिहानै नागरिकता, बेलुकै नागरिकता, त्यहाँ नागरिकता, यहाँ नागरिकता । अमेरिकी नागरिकता लिएपछि नेपाली नागरिकता परित्याग नगरेको र अमेरिकी नागरिकता परित्याग नगरेपछि नेपाली नागरिकता पुनःप्राप्तिको प्रक्रियामा नगएको स्वीकार गरेका उनले मिडियाप्रति भने त्यसै विषयमा लेखेकामा आक्रोश पोखेका हुन् ।नेपालको नागरिकता नभएको व्यक्ति सांसद र मन्त्री भएको विषयमा मिडियाले लेखेका समाचार सर्वोच्च अदालतबाट समेत सावित भइसकेको सत्य पनि ओझेल पार्न खोज्दै लामिछानेले भने, नेपाली पत्रकारिताको लेबल भएन । नेपाली जर्नालिजमले आफ्नो लेबल गुमायो । भविष्यमा कुनै पनि पत्रिकाले लेखेको समाचारको गलत चिज गर्यो भने म त्यो पत्रिकाको कार्यालयमा त्यो अनलाइनको कार्यालयमा धर्ना बसेर हुन्छ कि आफ्ना साथीहरूलाई लिएर गएर हुन्छ कि, म त्यसलाई आफ्नो ढंगले कारबाही गर्छु । माघ १३ मा सांसद बन्न अयोग्य भई मन्त्री पद गुमाएका लामिछानेले अहिलेसम्म सरकारी क्वार्टर छाडेका छैनन् । उनले सरकारी क्वार्टरमा तालाचाबी लगाएको तर त्यहाँ नगएको दाबी गरे । त्यहाँ नजानुको कारण पनि मिडिया नै भएको उनको आरोप थियो । उनले गैरसांसदका रूपमा गृहमन्त्री बनेर जाने लामो प्रयाससमेत गरेका थिए, तर सफल हुन सकेनन्, अब भने मिडिया साक्षी राखेर मात्र छाड्न खोजेका पनि दाबी पनि गरे । लामिछानेले अमेरिकी नागरिक रहेको बेला नेपालको राहदानी लिएको, लाइसेन्स लिएको, संस्था खोलेको भने स्वीकार गरे । तर यो विषयमा आफूमाथि कारबाही भए त्यसको जिम्मेवारी भने मिडिया हुने भन्दै भीडलाई उत्तेजित पनि बनाए । नेपाल आएँ । आउनेबित्तिकै पासपोर्ट बनाइहाल्नुपर्छ भनेर बनाएँ । दुरुपयोग, सदुपयोग, उपयोग गरेको छैन । राखिरहें, अमेरिकी बुझाएपछि प्रयोग गरें तर त्यसको विषयमा मिडियाले दिनहुँ समाचार बनायो, उनले भने । उनकै पार्टीका नेताहरूले भने मिडियामाथि सभापति लामिछानेले लगाएका आरोप व्यक्तिगत भएको बताएका छन् । केन्द्रीय सदस्य गणेश कार्कीले लामिछाने पार्टी सभापति भए पनि आधिकारिक नभएको प्रतिक्रिया दिए । लोकतन्त्रमा प्रेस चाहिन्छ, त्यसमा सेन्सरसिप हुनुहुँदैन, पार्टीका धारणा यही हो, उनले भने, व्यक्तिगत रूपमा मिडियाको आलोचना गर्न पाउनेनपाउने उहाँको कुरा हो । हाम्रो पार्टीले प्रेस स्वतन्त्रता कसैको अधीनमा हुनुपर्छ भन्ने कुरा मान्दैन ।लामिछानेले आफूविरुद्ध परेको संसद् अयोग्यतासम्बन्धी मुद्दालाई सर्वोच्च अदालतले अग्राधिकार दिएर फैसला दिएकामा पनि असन्तुष्टि व्यक्त गरेका छन् । २०७४ को प्रतिनिधिसभा र प्रदेशसभा निर्वाचनसम्बन्धी मुद्दाको कार्यकाल सकिएसम्म पनि सुनुवाइ नभएको तर आफूविरुद्धको मुद्दालाई भने अतिरिक्त तीव्रता दिएर अनागरिक बनाइएको उनले आरोप लगाए । तर, नेपालको वैधानिक नागरिकता नै नभएको व्यक्ति देशको गृहमन्त्री भएको विषयमा सर्वोच्च अदालत मौन बस्नुपर्थ्यो र फैसला पछि दिए पनि हुन्थ्यो भन्ने लामिछानेको उदय भने सुशासनको नाराका भरमा भएको हो ।"
रविलाई दर्जन प्रश्न,"२०५० सालमा जिल्ला प्रशासन कार्यालय काठमाडौंबाट नागरिकता प्राप्त गरेका रवि लामिछानेले अमेरिका पुगेर उतैको नागरिकता लिएको आधारहीन हो ? आफ्नो देश नेपाल फर्किए जोखिममा पर्छु भनेर उनले अमेरिकी नागरिक बन्न निवेदन दिएका होइनन् ? उनको निवेदन स्वीकार गरेर २०७० फागुन २१ (२०१४ मार्च ५) मा अमेरिकी सरकारले ५१२९६६९८१ नम्बरको राहदानी दिएको आधारहीन हो ? अमेरिकी राहदानी प्रयोग गरेर रवि गैरपर्यटक (नाता) भिसामा २०७२ वैशाख २८ (२०१५ मे ११) मा नेपाल आएका होइनन् ? तर, अमेरिकी राहदानीमा नेपालको भिसा लगाएर आएको १६ औं दिन जेठ १३ (मे २७) मा नेपालकै राहदानी बनाएको तथ्य आधारहीन हो ? विदेशको नागरिकता प्राप्त गरेपछि नेपाली नागरिकता कायम नरहने कानुनी व्यवस्था पनि आधारहीन हो ? सत्य हो भने उनले २०५० मा नै जिल्ला प्रशासन कार्यालयबाट लिएको १८२२२ नम्बरको पुरानै नागरिकता प्रयोग किन गरेको ? नेपाली राहदानी बनाएपछि २०७२ कात्तिक १ (२०१५ अक्टोबर १८) मा अमेरिका जाँदा उनले त्रिभुवन अन्तर्राष्ट्रिय विमानस्थलमा किन अमेरिकी राहदानी नै देखाए ? त्यतिबेला उनको मन नेपाली थियो कि अमेरिकी ? अमेरिकी राहदानीमा नेपालको भिसा लगाएर आएको मौकामा रविले न्युज २४ टेलिभिजनमा काम सुरु गरेका होइनन् ? उनले अध्यागमन विभागलाई लेखेको पत्रमा नेपालमा अमेरिकी नागरिकका रूपमा बस्दा श्रम स्वीकृति लिएको उल्लेख गरेका छन् । तर, अध्यागमन नियमावली, २०५१ को दफा २० को (१) मा स्पष्ट भनिएको छ, पर्यटक र परिवारको सदस्यका हैसियतले भिसा पाउने विदेशीले नेपालभित्र रहँदा पारिश्रमिक लिई वा नलिई कुनै उद्योग, व्यापार, व्यवसाय वा संस्थामा काम गर्न पाउनेछैन । त्यसैले नाता भिसामा आएका उनले के कानुनी आधारमा काम गरिरहेका थिए भन्ने प्रश्न आधारहीन हो ? गैरपर्यटक भिसामा नेपाल आएका अमेरिकी नागरिकले टेलिभिजनमा काम गरेको विषयमा प्रेस काउन्सिलले प्रश्न गरेपछि मात्र रविले २०७५ जेठ ४ मा नेपालस्थित अमेरिकी दूतावासमा अमेरिकी नागरिकता र राहदानी त्याग गर्न निवेदन दिएको पनि आधारहीन हो ? २०७५ जेठसम्म अमेरिकी राहदानी चलाउँदै आएका उनले २०७२ जेठ १३ (२०१५ मे २७) मा बनाइएको नेपाली राहदानी पनि आफूखुसी प्रयोग गर्न पाउने हुन् ? २०७५ असोज ४ (२०१८ सेप्टेम्बर २०) मा जापान र दक्षिण कोरिया जाँदा उनले नेपालको राहदानी प्रयोग गरेका होइनन् ? दोहोरो राहदानी प्रयोगमाथि उठ्ने प्रश्न आधारहीन हो ? सरकारी निकायलाई गुमराहमा राखेर राहदानी लिएको विषयमा गृह मन्त्रालयमा उजुरी परेको होइन ? अनुसन्धानका लागि गृह मन्त्रालयले जिल्ला प्रशासनलाई र जिल्ला प्रशासनले प्रहरीलाई दिएको निर्देशन कहाँ छ ? उनी गृहमन्त्री भएपछि अनुसन्धान रोकिएको विषय आधारहीन हो ? रवि नेपालको नागरिक नै नरहेकाले उनका सारा सार्वजनिक पद खारेज भएको फैसला सर्वोच्च अदालतको संवैधानिक इजलासले दिएको होइन ? सर्वोच्चको पूर्ण पाठमा यो विषयमा विस्तृत विश्लेषण आउँदै छ भनेर अपेक्षा गर्नु उनीमाथि अन्याय हो ? राहदानीको कसुरमा उनीमाथि फौजदारी अभियोग लाग्ने र पुष्टि हुने स्थिति आधारहीन हो ? राहदानी ऐन २०७६ मा झूटा विवरण दिई राहदानी वा यात्रा अनुमतिपत्र लिए वा लिन प्रयत्न गरे, जरिवाना र सजाय हुने व्यवस्था छैन ? त्यस्तो गर्ने व्यक्तिलाई दुईदेखि पाँच लाख रुपैयाँसम्म जरिवाना वा एक वर्षदेखि तीन वर्षसम्म कैद सजाय वा दुवै सजाय हुने कानुनी व्यवस्था छ भनेर मिडियाले उद्धृत गर्नु गैरकानुनी हो ? दल स्थापना गरेर नेता बनेपछि रवि देशको कानुनभन्दा माथि हुने हुन् ? सुशासन उनको नारा मात्र हो कि प्रतिबद्धता पनि ? रविले गृहमन्त्री नपाएको झोकमा सरकारबाट बाहिरिनु हुँदैन, अरू पनि सक्षम नेता छन् भनेर उनकै दलभित्र आवाज उठेको होइन ? तर, रविले कसैको कुरा नसुनी आफ्नो निर्णय सुनाएको पनि आधारहीन हो ?"
प्रज्ञाले कहिले पाउला महिला नेतृत्व ?,"प्रज्ञामा अहिलेसम्म महिला नेतृत्व आउन नसक्नुलाई उनी साँच्चिकै विडम्बना मान्छन् । प्रज्ञा प्रतिष्ठान जस्ता निकायमा क्षमताभन्दा पनि पुरुष सत्ता हावी भयो, उनले भने, रचनात्मक रूपमा हेर्दा निकै राम्रो सिर्जना गर्ने एक से एक महिला हुनुहुन्छ । तर प्रज्ञामा अझैसम्म महिला नेतृत्व आउन नसक्नु लाजमर्दो कुरा नै भयो । बौद्धिकताभन्दा पनि राजनीतिक पार्टीमार्फत नियुक्ति गर्ने अभ्यासले महिलाहरू छनोटमै नपर्ने उनको अनुमान छ । पछिल्लो समय सत्ता र शक्तिमा केन्द्रित प्रज्ञाको अवस्थालाई फेरबदल गर्ने नै हो भने महिला नेतृत्वलाई ल्याउनुपर्ने उनको मत छ । २०६२६३ को जनआन्दोलनपछि तत्कालीन सरकारले २०६४ भदौ ३१ मा तीन प्रतिष्ठान गठन ऐन पारित गरी छुट्टाछुट्टै प्रतिष्ठान खडा गर्यो । तर तिनका नेतृत्वमा पुरुष नै आए । नेपाल प्रज्ञा प्रतिष्ठान, संगीत तथा नाट्य र नेपाल ललितकलामा क्रमशः तिलविक्रम नेम्बाङ (बैरागी काइँला), अम्बर गुरुङ र किरण मानन्धर कुलपतिमा नियुक्त भए । त्यसपश्चात् प्रज्ञाको कुलपतिमा दोस्रो र तेस्रो कार्यकालमै गंगाप्रसाद उप्रेती दोहोरिए । ललितकलाको दोस्रो कार्यकालमा रागिनी उपाध्यायले कुलपतिका रूपमा नेतृत्व लिइन् । तेस्रो कार्यकालमा पुनः पुरुष नेतृत्व अर्थात् केके (कान्छा कुमार) कर्माचार्य आए । संगीत नाट्यले पनि प्रज्ञाले जस्तै दोस्रो र तेस्रो कार्यकालमा पनि महिला नेतृत्व पाउन सकेन । दुवै कार्यकालमा गुरुङपछि क्रमशः भक्तबहादुर श्रेष्ठ (सरुभक्त) र नारायणभक्त श्रेष्ठ (रायन) कुलपति भए । प्रज्ञाका तीन प्रतिष्ठान मात्र होइन, स्रष्टा र सिर्जनासँग जोडिएका जति पनि संघसंस्था छन्, तिनको नेतृत्व तहमा पुरुष अनुहार नै हावी छ । संघसंस्थाका पुरस्कार वितरण, पदीय भागबन्डामा पुरुष नेतृत्वकै बाहुल्य भएकाले महिलाहरू उनीहरूकै निगाहा र सत्तामा अडिनुपर्ने बाध्यता रहेको साहित्यकार विन्दु शर्माले बताइन् । थोरै महिला प्रज्ञा जस्तो ठाउँमा पुगे पनि पुरुषहरूकै कृतज्ञताले त्यहाँ पुगेको हुनाले उनीहरू पनि पुरुष सत्ताकै दबाब र सर्कलमा बस्नुपरेको अवस्था छ, उनले भने । प्रगतिशील मानिएका स्रष्टाका संस्थामा समेत पुरुष मात्र नेतृत्वमा देखिनु दुःखलाग्दो अवस्था रहेको उनले बताइन् । हालैमात्र एमाले निकट जनसांस्कृतिक महासंघको ३५ औं वार्षिकोत्सवमा आयोजित एक कार्यक्रममा आधा दर्जनभन्दा बढी पुरुष उभिएको मञ्चमा एक महिला किस्ती लिएर उपस्थित भएको तस्बिर सार्वजनिक भएको थियो । महिलालाई सधैं खादा, माला, ब्याच लगाइदिने, लोकार्पण गर्ने किताब वा सम्मानपत्र किस्तीमा राखेर पुर्याउने जस्तो सुसारेको भूमिकामा सीमित गर्ने उस्ता हुन् कि, त्यस्तो भूमिका पाएर गौरव गर्ने महिला उस्ता ? शर्माले सामाजिक सञ्जालमार्फत टिप्पणी नै गरेकी थिइन् । प्रतिष्ठानको संरक्षक र नेतृत्व जिम्मेवारी प्रदान गर्ने निकायका रूपमा संस्कृति, पर्यटन तथा नागरिक उड्डयन मन्त्रालय छ । साहित्य सिर्जनामा समेत जमेका सुदन किरातीले मन्त्रालयको नेतृत्व गरिरहेका हुनाले सक्षम व्यक्तिसँगै महिलाको क्षमता पनि कदर होला कि भन्ने केही सम्भावना रहेको अर्का साहित्यकार अविनाश श्रेष्ठले बताए । बूढो र उमेर पुगेपछि मात्र प्रज्ञामा जानुपर्छ भन्ने मान्यतालाई तोडेर नयाँ शैलीमा प्रतिष्ठानलाई लैजाने हो भने सक्षम व्यक्तिको अत्यन्तै खाँचो देखिएको उनको भनाइ छ । प्रज्ञामा राजनीतिक भागबन्डा र दलीय रूपमा मात्र नेतृत्व आउने क्रम भयो । पार्टीहरूको तानातानमा सुदन किराती जस्ता व्यक्ति राम्रो तहमा रहँदा पनि राम्रै होला भन्ने त पूरै सम्भावना छैन तर केही आशाचाहिँ छ, उनले भने । प्रज्ञा प्राज्ञिक थलो भएकाले त्यहाँ राजनीति वा गैरराजनीतिक जसको नेतृत्व आए पनि सक्षम आउनुपर्ने साहित्यकार मोमिला जोशीको धारणा छ । राजनीतिक व्यक्ति नै नियुक्त भए पनि प्रज्ञाको गरिमालाई माथि उठाउन सक्ने नेतृत्व आउनुपर्यो, उनले भनिन् । चित्रकार सरिता डंगोलका अनुसार प्रतिष्ठानमा कला र सिर्जनाको विस्तार तथा यसको भावलाई बुझ्न सक्ने व्यक्ति नियुक्त हुनुपर्छ । अहिलेसम्म प्रतिष्ठानहरूले सम्झनलायक कुनै पनि कार्य नगरेको उनको ठहर छ । कला सिर्जना क्षेत्रमा महिला नेतृत्व भए पितृसत्ताले जकडिएको समाजमा महिलाका सिर्जना पनि बाहिर आउने कला, लेखक तथा समीक्षक ज्ञानेन्द्र विवश बताउँछन् । नेतृत्व तहमा सत्ता र शक्तिको रस्साकसीभन्दा पनि परिवर्तन गर्ने हेतुले हेर्ने हो भने पिछडिएको स्थानलाई समेट्न महिला नेतृत्व चाहिने उनको भनाइ छ ।"
माया मौलिक पहिरनको,"(काठमाडौं)ललितपुर ठेचोकी ६३ वर्षीया कान्छी महर्जन र ५५ वर्षीया रामदेवी महर्जनले हुर्केदेखि नै तानमा बुनेको कपडा लगाउँदै आएका छन् । उनीहरूले आयातित कपडा कहिल्यै लगाएनन् । १६ वर्षको उमेरमा तान चलाउन सिकेका दुवैले बिहेपछि श्रीमान्को घरमा पनि त्यसैलाई निरन्तरता दिए । अहिले तानबाट बुनेकै कपडा लगाउँछन् ।दुवैका छोराछोरी हुर्किसकेका छन् । उनीहरूको घरमा नेवार समुदायले लगाउने मौलिक पहिरन तपाः लं (दौरासुरुवाल), हाकुपटासी, जनी (पटुका), गाचा (आढ्ने), पुटु लः (चोलो), प्वाकः लं (टिसर्ट) तयार हुन्छ । तर, उनीहरूका सन्तान भने घरमा बनेको कपडा लगाउन चाहँदैनन् । नयाँ पुस्तामाझ मौलिक पहिरन लगाउने चलन चाडपर्व, भोजभतेर वा सभा समारोहमा सीमित बनिसकेको छ । सहरी क्षेत्रका बूढापाकाले समेत सर्टपाइन्ट लगाउन थालिसकेका छन् । मौलिक पहिरन लगाउनेमा सहर र पहाडी क्षेत्रबीचको बस्ती ललितपुरको सुनाकोठी, ठेचो, चापागाउँ, हरिसिद्धि, ठैंब, सिद्धिपुर, बुङमती, खोकना, काठमाडौंको कीर्तिपुरलगायत सात गाउँ, टोखा, मनमैजु, साँखु र भक्तपुरको कोर बस्तीका बूढापाका मात्र बाँकी छन् । यद्यपि पछिल्लो समय फरक पहिचान बोक्ने मौलिक पहिरनको संरक्षण र निरन्तरताका लागि स्थानीयहरू जुरमुराउन थालेका छन् । काठमाडौं छेत्रपाटीका ४० वर्षीय यादवलाल कायस्थले असारदेखि दैनिक भादगाउँले टोपी, तपाः लं, स्टकोट लगाउन थालेका छन् । ललितपुर गुसिंगालका ४९ वर्षीय राजाराम तण्डुकार कात्तिकदेखि सातामा दुई दिन शुक्रबार र शनिबार मौलिक पहिरन र जुत्ता भने गोल्डस्टर लगाउँछन् । दुवै जना सम्पदा अभियन्ता हुन् । उनीहरूलाई सुरुमा मौलिक पहिरन लगाएर घरबाहिर निस्कँदा कतिपयले संस्कृति सम्पदा संरक्षणको नाममा ढोङ देखाएको भनी आलोचना गरे । कतिपयले पुरातन सोच र कट्टर जातिवादीका रूपमा इंगित गरे । धेरैले कार्यक्रम वा भोजभतेरमा जान लागेको भनी जिज्ञासा राखे । तर, आफूहरू विशुद्ध मौलिक पहिचान जोगाउन लागिपरेको र अहिले सबैले तारिफ गर्न थालेको अभियन्ता कायस्थ सुनाउँछन् । भाषा, भेषभूषा हरेक देशको पहिचान हो । सरकारले सबै जातजातिको पोसाकलाई राष्ट्रिय पोसाकका रूपमा मान्यता दिएको छ, उनले भने, तर, अहिले यो मेरो देशको पहिचान बोकेको भेषभूषा हो भन्ने गर्व गर्ने ठाउँ छैन । उनका अनुसार हरेक चुनावमा राजनीतिक दलका नेताहरू मौलिक पहिरन संरक्षण गर्नुपर्ने नारा दिँदै आआफ्नो भेषभूषामा मतदाता रिझाउन पुग्छन् । मतदाताले पनि विश्वास गरेर भोट दिन्छन् । चुनाव जितेपछि भने बेवास्ता गर्छन्, उनले भने, राष्ट्रिय तथा अन्तर्राष्ट्रिय औपचारिक सभा समारोहमा राष्ट्रिय पोसाक पहिरिनु राष्ट्रको इज्जतको कुरा हो । तैपनि नेताहरू विदेश भ्रमणमा जाँदा होस या मुलुकको कुनै राष्ट्रिय समारोहमा सुटबुटमै सजिने गरेका छन्, यो लज्जास्पद कुरो हो ।संस्कृतिसम्पदाको संरक्षण र प्रवर्द्धनसँगै जनप्रतिनिधिलाई आफ्नो वाचाप्रति ध्यानाकर्षण गराउन मौलिक पहिरन लगाउन थालेको दुवै अभियन्ताको भनाइ छ । मौलिक पहिरनले पहिचान मात्र नभई देशको अर्थतन्त्र उकास्न पनि मद्दत गर्ने तण्डुकारले बताए । नेपालमा एक सय ३० जनजाति र एक सय २३ भाषाभाषी छन् । सबैको आआफ्नो भेषभूषा घरेलु उद्योगमै तयार हुन्छ । अहिलेलाई सरकारले कर्मचारी र जनप्रतिनिधिलाई पोसाक भत्ता छुट्याउँदा कम्तीमा सातामा एक दिन मौलिक पहिरन लगाउनुपर्ने व्यवस्था मिलाएमा स्वदेशी उद्योग धराशायी हुनबाट जोगिन्छ, उनले भने, मौलिक पहिरन सस्तो भरपर्दो टिकाउ पनि छ । सुतीको कपडा भएकाले गर्मीमा पसिना सोस्छ, जाडोयाममा न्यानो बनाउँछ ।बजारमा एक सेट तपाः लं र इस्टकोटको तीन हजार ५ सय रुपैयाँ पर्छ । भादगाउँले टोपीको एक सय ५० देखि ४ सय ५०, गोल्डस्टर जुत्ताको कम्तीमा चार सय रुपैयाँ पर्छ । हाकुपटासीको ७ सयदेखि एक हजार ५ सय रुपैयाँ र चोलोको ८ सयदेखि एक हजार २ सय ५० रुपैयाँसम्म पर्छ । अर्थ मन्त्रालयको तथ्यांकअनुसार चालु आर्थिक वर्षमा कर्मचारीको पोसाक भत्ताको बजेट मात्रै ५ अर्ब ८६ करोड १७ लाख रुपैयाँ छ । नेपालमा भारत, चीन, थाइल्यान्ड, बंगलादेशलगायत मुलुकबाट प्रत्येक वर्ष करिब ३० अर्ब रुपैयाँ बराबरको तयारी कपडा आयात हुने गरेको छ । मुलुकको ढुकुटीमा विदेशी विनिमय अभावबीच नेपालले ०७८७९ मा कुल १९ खर्ब २० अर्बको वस्तु आयात गर्दा कुल निर्यात २ खर्ब रुपैयाँको मात्रै छ । एकै वर्षमा १७ अर्ब बढीको व्यापार घाटा छ । नेपालले बढी आयात गर्ने वस्तुमध्ये पेट्रोलियम पदार्थ, सवारीसाधन र पार्टपुर्जा, औषधि, मेसिनरी तथा पार्टपुर्जा, सिमेन्टमध्ये कपडा पनि एक हो । नेपालमा तयारी पोसाक दसैंतिहारलगायत चाडपर्वमा बढी आयात हुने गर्छ । मौलिक भेषभूषा जातीय पहिचानसँग मात्र सम्बन्धित छैन, धार्मिक, सामाजिक, सांस्कृतिक र पर्यावरणीय दृष्टिकोणबाट पनि उत्तिकै महत्त्वपूर्ण छ । संस्कृतिविद् ओम धौभडेल भन्छन्, तपाः लंमा रहेको सेतो र रातो मसिनो थेप्लो सौभाग्यको प्रतीक हो । नेवार समुदायमा पुरै रातो र सेतो लुगा अशुभ मानिन्छ । जुन विधवा महिलाले मात्र लगाउँछन् । उनले हाकुपटासी नेवारी महिलाको सुहागको चिह्न बताए । यसमा हुने कालो कपडासँगै रातो बोर्डरले ती महिलाको श्रीमान् ज्युँदै छन् भन्ने चिनिन्छ, उनले भने, हाकुपटासीमा कालो भाग मात्र छ, रातो छैन भने उसको लोग्ने बितिसकेको बुझिन्छ । तपाः लंमा रहेको आठवटा तुनाले संकट मोचनको हेतुले अष्ठ मातृकाको प्रतिनिधित्व गर्छ । पञ्च भैरवका प्रतीकका रूपमा सुरुवाललाई पाँच टुक्रामा गाँसी सिलाइन्छ, यसलाई शुभ मुहूर्तमा लगाउने चलन अझै पनि गाउँघरतिर छ । हाकुपटासीको रङ र डिजाइनले पनि कुन ठाउँको महिला भनेर चिन्न सकिन्छ । भक्तपुरका महिलाले लगाउने हाकुपटासीको तलको रातो बोर्डर ठिक्कको हुन्छ भने सेतो कपडामा रातो बोर्डर भएको पछ्यौरी लगाइन्छ । ललितपुरका महिलाले कालो कपडामा ठूलो रातो बोर्डर भएको लगाउँछन् । कालो पछ्यौरीमा भने हरियो ऊनीको बोर्डर हुन्छ । आधुनिक पहिरनको प्रभाव बढेसँगै परम्परागत हाकुपटासीमा सजिएका नेवार महिला हतपत देख्न पाइँदैन । अधिकांश नेवार समुदायका युवती पनि जिन्स टिसर्टमा रमाउन थालिसकेका छन् । पाटन क्वन्तीका पृथविन्दु महर्जनले भने आफ्नी १२ वर्षीया छोरी सजेनालाई मासिक एक पटक मौलिक पहिरन लगाइदिन थालेका छन् । परम्परालाई निरन्रता दिन र नयाँ पुस्तालाई मौलिक पहिरनको महत्त्वबारे बुझाउन खोजिएको उनले बताए । हामीले नबचाए कसले बचाउने, सजेना भन्छिन्, सबै अभिभावकलाई आग्रह छ कम्तीमा महिनाको एकपटक भए पनि छोराछोरीलाई आआफ्नो भेषभूषा लगाउन दिनुस् । नेवारी मौलिक पहिरनको चलन किरातकालदेखि चल्दै आएको अनुमान गर्न सकिन्छ । भारतका प्रसिद्ध विद्वान् चाणक्यले दुई हजार ४ सय वर्षपहिले लेखेको कौटिल्य अर्थशास्त्र नामक पुस्तकमा नेपालमण्डलमा बुनिएका कपडा, राडी पाखी (कम्बल) भारतको पटनासम्म निर्यात हुने गरेको उल्लेख छ । इतिहासविद् पुरुषोत्तमलोचन श्रेष्ठ भन्छन्, यसले किरातकालमा तानको विकास भइसकेकाले मौलिक पहिरनको चलन त्यतिबेला नै चलिसकेको मान्न सकिन्छ । त्यतिबेला नेपाल मण्डलका किसानले बुनेको कपडा भारतमा निर्यात हुने गर्थ्यो । उनले काठमाडौंको हाँडीगाउँ र मालीगाउँमा भेटिएको दोस्रोतेस्रो शताब्दीको जय बर्माको मूर्ति र शिलापत्रले पनि त्यतिबेला भेषभूषाको विकास भइसकेको आधार मान्न सकिने बताए । नेवार सभ्यताले नेपाललाई धेरै योगदान दिएको छ । जातिवादीका रूपमा मात्र हेर्नु गलत छ, उनले भने ।परम्परागत तानबाट बनेका मौलिक भेषभूषाको व्यापार पछिल्लो समय बढ्न थालेको काठमाडौं पकनाजोलस्थित मौलिक भेषभूषा पसल सञ्चालक मणिकृष्ण श्रेष्ठ बताउँछन् । एक समय ठप्प जस्तै भइसकेको थियो । सरकारले जनजातिहरूको पर्वमा सार्वजनिक बिदा दिँदा र विद्यालयका कार्यक्रममा विद्यार्थी मौलिक भेषभूषामा जान थालेपछि माग बढ्दो छ, उनले भने, हेटौंडा कपडा उद्योगजस्ता अन्य उद्योग खोलेर सरकारले आफैं कपडा उत्पादन गर्नुपर्छ । उनका अनुसार अहिले मौलिक पहिरन नेपालमा बने तापनि कपडा भने भारत, चीनलगायत मुलुकबाट निर्यात गर्नुपर्छ । सामान्य प्रशासन मन्त्रालयका प्रवक्ता रुद्रसिंह तामाङले सातामा एक दिन शुक्रबार कार्यालयमा आआफ्नो मौलिक भेषभूषा लगाउनुपर्ने व्यवस्था गर्न मन्त्रिपरिषद्बाट निर्णय हुनुपर्ने बताए । बजेटमै व्यवस्था भएर आए पनि सबैले पालना गर्नुपर्ने हुन्छ, उनले भने, मन्त्रिपरिषद्मा प्रस्ताव लैजान मन्त्रालयमा छलफल थाल्छौं । नेपाल उद्योग वाणिज्य महासंघका महानिर्देशक गोकर्ण अवस्थीले स्वदेशी उत्पादन १५ प्रतिशत महँगो भए पनि सरकारले खरिद गर्नुपर्ने प्रावधान रहेको बताए । मौलिक पहिरनलाई प्रत्साहन दिन सकेमा रोजगारी सिर्जना हुन्छ, उनले भने, यसका लागि वाणिज्यले पहल गरिरहेको छ । त्रिभुवन विश्वविद्यालय मानवशास्त्री विभागका सहप्राध्यापक जनक राईले मौलिक भेषभूषा एकताको स्रोत भएकाले यसको संरक्षण प्रवर्द्धन गर्ने दायित्व राज्यको भएको बताए ।"
प्रेसविरोधी अभिव्यक्तिको चौतर्फी आलोचना,"काठमाडौं (कास) सरकार छाड्ने निर्णय गरेपछि आइतबार आयोजित पत्रकार सम्मेलनमा राष्ट्रिय स्वतन्त्र पार्टी (रास्वपा) सभापति रवि लामिछानेले सञ्चारमाध्यम र सञ्चारकर्मीलाई लक्षित गर्दै दिएका अभिव्यक्तिको चौतर्फी आलोचना भएको छ । सञ्चारसम्बद्ध पेसागत संघसंस्था, संविधानविद्, कानुन व्यवसायी, नागरिक समाजका अगुवा र राजनीतिकर्मीले लामिछानेले पदमुक्त हुँदाको आक्रोश मिडियामाथि पोखेको बताएका छन् ।नेपाल पत्रकार महासंघले प्रेस विज्ञप्ति जारी गरी लामिछानेले नेपाली सञ्चार क्षेत्रप्रति आधारहीन र पूर्वाग्रही आरोप लगाउँदै धम्कीपूर्ण अभिव्यक्ति दिनु प्रेस तथा अभिव्यक्ति स्वतन्त्रतामाथि गम्भीर प्रहार भएको जनाएको छ । सञ्चार प्रतिष्ठान र सञ्चारकर्मीको नामै लिएर सार्वजनिक रूपमा धम्की दिइनुले नेपालका सञ्चार प्रतिष्ठान र सञ्चारकर्मी असुरक्षित हुन सक्ने तथ्यप्रति महासंघ चिन्ता प्रकट गर्दछ, महासचिव रोशन पुरीद्वारा जारी विज्ञप्तिमा भनिएको छ, लामिछानेको अभिव्यक्तिले कुनै अप्रिय घटना घटेमा त्यसको जिम्मेवारी स्वयं लामिछाने र राष्ट्रिय स्वतन्त्र पार्टीले लिनुपर्नेमा महासंघ प्रस्ट पार्न चाहन्छ । संघीय लोकतान्त्रिक गणतन्त्रको स्थापना, प्रेस तथा अभिव्यक्ति स्वतन्त्रताको रक्षा र नागरिक अधिकारको पक्षमा निरन्तर संघर्ष गरेको नेपाली प्रेस कुनै पनि दल वा व्यक्तिको धम्कीबाट विचलित नहुने पनि महासंघले भनेको छ । महासंघले लामिछानेलाई आफ्ना अभिव्यक्ति फिर्ता लिई प्रेसको संवैधानिक अधिकारको सम्मान गर्न आग्रह गरेको छ ।महासंघका पूर्वअध्यक्ष सुरेश आचार्य लामिछानेको आक्रोश आफूलाई कानुनभन्दा माथि राखेर राज्यबाट प्राप्त हुने अधिकार दुरुपयोगको सपना बिथोलिएपछिको विचलित मानसिकताको परिणाम भएको बताउँछन् । लामिछाने विगतमा मिडियालाई दुरुपयोग गरेर स्थापित भएको र अहिले मिडियालाई नै गाली गरेर आफू चोखिने प्रयत्न गरिरहेको आचार्यको भनाइ छ । लामिछानेमाथि लागेका आरोपलाई मिडियाले निरन्तर उठाइरहेका छन्, जसबाट उम्किन सक्ने अवस्था छैन, उनले भने, त्यसैले आक्रामक भएर सहानभूति लिने दुष्प्रयास गरिरहेका छन् ।महासंघका अर्का पूर्वअध्यक्ष शिव गाउँलेले नेपाली प्रेसले लामिछानेमाथि उठाएका प्रश्नलाई अदालतले फैसलामार्फत वैधानिकता दिएपछि उनी असहिष्णु भएर पत्रकारितामाथि खनिएको बताए । शक्तिबाट बाहिरिएपछि नयाँ हुन् वा पुराना राजनीतिज्ञहरू मिडियाप्रति असहिष्णु हुने गरेका छन्, दीर्घकालको सम्भावना बोकेका राजनीतिज्ञले हतासमा संयम गुमाउनु राम्रो होइन, उनले भने, यसले प्रेस आक्रोशित बनेको छ, लामिछानेले चाँडै क्षमायाचना गर्नुपर्छ । महासंघका सल्लाहकार एवं निवर्तमान अध्यक्ष गोविन्द आचार्यले संविधानले ग्यारेन्टी गरेको प्रेस स्वतन्त्रताको खिलापमा बोल्नु गैरसंवैधानिक कार्य भएकाले उनीमाथि कानुनी कारबाही हुनुपर्ने बताएका छन् । देशको चौथो ठूलो दलको सभापति भए पनि अब उनले दलको नेतृत्व गर्न र मन्त्री बन्न लायक हैसियत गुमाएका छन्, आचार्यले भने ।महासंघका अध्यक्ष विपुल पोखरेलले विगतमा विधि र सुशासनको पक्षमा चर्को बोल्ने लामिछानेले सत्ताबाट बाहिरिनुपर्दाको आक्रोश नेपाली मिडियामाथि पोख्नु विडम्बना भएको बताए । यसबाट उनको अनुहार उदांगो भएको छ, नेपाली सञ्चार जगत्ले जति निन्दा गरे पनि पुग्दैन, पोखरेलले भने । महासंघका वरिष्ठ उपाध्यक्ष रमेश विष्टले सञ्चार क्षेत्रमा रहँदा गलत प्रवृत्तिका रूपमा हावी भएका लामिछानेले राजनीतिमा प्रवेश गरेपछि पनि त्यस्तै प्रवृत्ति देखाएको बताए । उनको व्यवहार प्रेस तथा अभिव्यक्ति स्वतन्त्रताको खिलाफमा मात्र छैन, लोकतन्त्र, मानवअधिकार र विधिको शासनविरुद्ध पनि छ, उनले भने ।नेपाल प्रेस युनियनले प्रेस विज्ञप्ति जारी गर्दै आफ्ना कमजोरी ढाकछोप गर्न सञ्चारमाध्यम, सञ्चारकर्मी र समग्र पत्रकारिता क्षेत्रलाई बदनाम गर्ने उद्देश्यले प्रमाणहीन आरोप लगाएको जनाएको छ । नेपाली पत्रकारिता क्षेत्रले मुलुकमा भएका ठूलाठूला भ्रष्टाचार, अनियमितता र बेथितिका घटना बाहिर ल्याएर सुशासन र नागरिक अधिकारको पक्षमा निरन्तर काम गर्दै आएको छ, पूर्वसञ्चारकर्मी लामिछानेले कुनै आधार र प्रमाणबिना सञ्चारमाध्यम, सम्पादक र समग्र पत्रकारितालाई बदनाम गर्ने गरी दिएका अभिव्यक्ति खेदजन्य छन्, महासचिव दिलीप पौडेलद्वारा जारी विज्ञप्तिमा छ, आमनागरिकबाट जनमत प्राप्त गरेका राजनीतिकर्मीले दिएका अभिव्यक्ति अपरिपक्व र अराजनीतिक छन् ।नेपाल पत्रकार महासंघ प्रतिष्ठान प्रदेश समितिले पनि विज्ञप्ति जारी गर्दै लामिछानेले सञ्चार प्रतिष्ठान र सञ्चारकर्मीको नामै लिएर सार्वजनिक रूपमा दिएको धम्कीप्रति खेद प्रकट गरेको छ ।संविधानविद् विपिन अधिकारीले लामिछानेबाट मानवअधिकार, कानुनी शासन, सार्वजनिक चासो, जवाफदेहिता र आमनागरिकका सरोकारका विषयमा अपेक्षा राखेको भए पनि उनले आफूमाथि उठेका प्रश्नलाई मात्र पर्सनलाइज गरेको बताए । उहाँको वैकल्पिक राजनीतिक शक्तिको आत्मबल, सिद्धान्त र निष्ठा के हो, त्यो भन्नुपर्थ्यो, त्यसबारे केही भन्न सक्नुभएन, उनले भने, सार्वजनिक पदाधिकारीका रूपमा मिडियालाई हेर्ने दृष्टिकोण पनि सही भएन । बारम्बार आफ्नाविरुद्ध लेखे भन्ने गुनासो गर्नुभयो, बारम्बार प्रश्न गर्ने त मिडियाको काम नै हो ।वरिष्ठ अधिवक्ता टीकाराम भट्टराईले लामिछानेको अभिव्यक्तिलाई लोकतन्त्रमाथि आक्रमणको संज्ञा दिए । अदालत र प्रेस दुवै लोकतन्त्रका आधार स्तम्भ हुन्, यी निकायमाथिको आक्रमण लोकतन्त्रमाथिकै आक्रमण हो, उनले भने, जब शक्तिमा रहेका व्यक्तिहरूमाथि प्रश्न उठ्छन्, उनीहरू अदालत र प्रेसप्रति खनिन्छन् । लामिछानेले पनि त्यही गरेका हुन् । अधिवक्ता राजुप्रसाद चापागाईंले लामिछानेको प्रस्तुति टिप्पणी गर्न लायक नभएको बताए । सामान्य राजनीतिक र प्रजातान्त्रिक संस्कार देखिँदैन, राजनीतिक परिपक्वता पनि छैन, उनले भने ।नागरिक समाजका अगुवा श्याम श्रेष्ठले विगतमा नेताहरूलाई पदलोलुप भनेर औंला ठड्याउँदै आएका लामिछानेले अहिले त्यही प्रवृत्ति देखाएको बताए । आखिर बोली र व्यवहारमा फरक हुँदोरहेछ, उहाँले पनि पदलाई नै सबै चिज ठान्नुभयो, उनले भने, छोटो समयको घटनाक्रमले लामिछानेलाई पदलोलुप देखायो । लेखक नारायण वाग्लेले मिडिया घेर्न आउँछु भनेर लामिछानेले प्रेसमाथि धम्की दिएको बताए । मेराविरुद्ध लेखे भने म शुभचिन्तकहरू लिएर मिडिया घेर्न आउँछु भनेर धम्की दिए, उनले भने, तर शुभचिन्तकहरूले कहिलेसम्म शुभचिन्ता गरिरहने होलान् ?लामिछानेका अभिव्यक्तिको राजनीतिक दलका नेताहरूले पनि आलोचना गरेका छन् । एकीकृत समाजवादीका प्रवक्ता जगन्नाथ खतिवडाले लामिछानेको स्वभाव कसै न कसैलाई गाली गरेर बस्ने खालको भएको बताए । आफू पत्रकार हुँदा सरकार र सत्तालाई गाली गर्नुभयो, अहिले आफैं सत्तामा पुगेपछि पत्रकारलाई गाली गर्नुभयो, उनले भने, चरित्रअनुसारको काम गरिरहनुभएको छ । एमालेका प्रचार विभाग उपप्रमुख विष्णु रिजालले मानिसको फरकफरक अनुभव भए पनि नेताहरूको अभिव्यक्ति संयमित हुनुपर्ने बताए । आफ्नो बुझाइ तथा आफ्ना भोगाइहरू हुन्छन्, त्यसमा सार्वजनिक रूपमा राजनीतिक दल तथा तिनका नेताहरूले अभिव्यक्ति दिँदा संयमित रूपमा दिनुपर्छ, उनले भने ।"
रविको रवैयामा ओलीको ऐक्यबद्धता,"काठमाडौं (कास) एमाले अध्यक्ष केपी शर्मा ओलीले राष्ट्रिय स्वतन्त्र पार्टीका सभापति रवि लामिछानेविरुद्ध सर्वोच्च अदालतले गरेको फैसलाबाट कसले न्याय पाएको भन्दै प्रश्न गरेका छन् । उनले नागरिकताका विषयमा उजुरी गर्नेमाथि समेत प्रश्न उठाएका छन् । प्रतिनिधिसभा बैठकमा आइतबार लामिछानेको प्रसंग निकाल्दै ओलीले भने, उजुरीकर्ता व्यक्तिलाई के मर्का पर्यो ? के सरोकार, के सम्बन्ध हो र के मर्का पर्यो ? के अन्याय पर्यो र न्याय खोजेको हो ? एउटा असम्बन्धित व्यक्तिले निवेदन गरेको छ । यो फैसलाले कसले न्याय पायो ? उनले सर्वोच्चको निर्णयलाई भने आफूहरूले मान्ने बताए । ओलीले प्रक्रियागत त्रुटिका आधारमा व्यक्तिको पद नै गएको टिप्पणी गरे । रवि लामिछाने ढोका खुला राखेर फुत्त संसद्मा पसेका होइनन्, उनले भने, उजुरी परेपछि वैधानिक छ भनेर निर्वाचन आयोगले सदर गरेको, सार्वभौम सम्पन्न जनताले अत्यधिक मतले छानेको हो । पद गयो, केले भन्दा एउटा प्रक्रियागत त्रुटिले । गृहमन्त्री गयो । उपप्रधानमन्त्री पद गयो । रवि लामिछानेलाई न्याय भएन भने कसले न्याय पायो ?एमाले अध्यक्ष ओलीले नयाँ सत्ता समीकरणका लागि भइरहेको प्रयासतर्फ संकेत गर्दै कांग्रेसलाई प्रतिपक्षी दलका रूपमा बस्न सकस भएको बताए । एक घण्टा लामो भाषणका क्रममा उनले कांग्रेसले राष्ट्रिय सहमति भन्दै आए पनि व्यवहारमा नदेखिएको बताए । उनले राजनीतिक अस्थिरताले ल्याउने संकट कांग्रेसका लागि प्रत्युत्पादक हुने चेतावनी दिए भने २०५२, २०५८ र २०७२ सालको अनुभवबाट शिक्षा लिन आग्रह गरे । कांग्रेसका कारण प्रतिपक्षमा पुग्नुपरेको स्मरण पनि प्रधानमन्त्री पुष्पकमल दाहाललाई गराए । कांग्रेसलाई प्रतिपक्षीको परिचयले सकस परेको छ तर बाध्यताले प्रतिपक्षमा बस्नुपरेको छ, उनले भने, यतिबेला कांग्रेस पानीबिनाको माछोजस्तै छटपटाएको देखिन्छ । सत्ताबाहिर कांग्रेसले आफ्नो अस्तित्व आफैंले विश्वास गर्न नसक्ने अवस्था छ । सत्तामा विग्रह ल्याउने र अल्पकालीन लाभ लिने अनुभव कांग्रेससँग निकै छ ।ओलीले निषेधको राजनीति गरेको कांग्रेस पुस १० मा उत्तानो परेको भन्दै व्यंग्यसमेत गरेका छन् । उनले कांग्रेसलाई हिँड्न नसक्ने बुढो बाघ र माओवादीलाई लोभमा फसेको बटुवासँग तुलना गरे । बाघको लोभमा फसेर सिकार बनेको बटुवाको नीतिकथा उनले सुनाए । एक दिन बुढो बाघले एक जना महिलालाई झम्टिएर मारेछ । महिला खाइहाल्यो तर उनले लगाएको सुनको बाला बच्यो, त्यसपछि हिँड्ने बटुवालाई बाला देखाउँदै मलाई के काम यो बालाको भन्दै बोलाउँदो रहेछ । बाला हातैमा दिने भन्दै बाला लिन आएकालाई छ्याम्मै पारेर खाँदो रहेछ । साथीहरू बाला देखेर नलोभियौं, अध्यक्ष ओलीले भने । कांग्रेसले असल रूपमा सरकारलाई समर्थन नदिएको भन्दै सम्पन्न भइसकेको सभामुख निर्वाचनमा नसघाएकामा ओलीले संशय व्यक्त गरेका थिए । कांग्रेसले प्रधानमन्त्री दाहाललाई विश्वासको मत दिएर ढोक्सा थाप्ने काम गरेको आरोप उनको भनाइ थियो ।"
दबाबमा दाहाल सरकार,"(काठमाडौं)सत्ता गठबन्धनको एक घटक राष्ट्रिय स्वतन्त्र पार्टी बाहिरिएपछि पुष्पकमल दाहाल नेतृत्वको सरकार दबाबमा परेको छ । यद्यपि रास्वपाले सरकारलाई दिएको समर्थन भने केही समय कायमै राख्ने निर्णय गरेको छ ।नागरिकता विवादमा सर्वोच्च अदालतको फैसलाबाट सांसद र गृहमन्त्री पद गुमाएका रास्वपा सभापति रवि लामिछाने गृह मन्त्रालयमा फर्किने प्रयास सफल नभएपछि सरकारबाट बाहिरिने निर्णयमा पुगेका हुन् । लामिछानेले आइतबार बिहान पनि प्रधानमन्त्री दाहाललाई भेटेर गृह मन्त्रालय दिन आग्रह गरेका थिए । तर, दाहालले अस्वीकार गरेपछि बसेको रास्वपाको केन्द्रीय कार्यसमिति र संसदीय दलको बैठकले सरकारबाट बाहिरिने निर्णय गरेको हो । प्रधानमन्त्री दाहालले गृहबाहेक अरू मन्त्रालय दिएर लामिछानेलाई मनाउने प्रयास गरेका थिए तर सफल भएनन् । सरकारबाट बाहिरिए पनि रास्वपाले फागुन २५ मा हुने राष्ट्रपति निर्वाचनसम्म समर्थन कायम राख्ने भएको छ ।बालुवाटार स्रोतका अनुसार कांग्रेस, एमालेलगायत प्रमुख सबै दलको समर्थन भएकाले दाहाल सरकार संकटमा भने छैन । सरकारबाट बाहिरिने निर्णय सार्वजनिक गर्न आयोजित पत्रकार सम्मेलनमा पनि लामिछाने सरकारप्रति आक्रामक देखिएनन् । बरु उनले आफूले अघि सारेका मुद्दा सम्बोधन हुने अवस्थामा सरकारमा आउन सकिने सम्भावना रहेको बताए । सरकारबाट बाहिरिने निर्णय सार्वजनिक गर्ने क्रममा पनि लामिछानेले सरकार ढलाएर अस्थिरता नचाहेको बताए । सरकारबाट बाहिरिएपछि विपक्षमा बस्छौं तर सरकारलाई समर्थन छ, केही समय हेर्छौं, उनले भने, साझा कार्यक्रम कसरी अघि जान्छ । काम गर्न पाइयो भने आउँदै आउँदैनौं भन्दैनौं ।उनले आफ्ना लागि गृह मन्त्रालय नचाहिएको दाबी गरे । पार्टीका लागि माग गरिएको कुरा हो, गृह मन्त्रालय भए धेरै काम गर्न पाउँथ्यौं, उनले भने । पार्टी निर्णयपछि रास्वपाबाट सरकारमा रहेका शिक्षा, विज्ञान तथा प्रविधिमन्त्री शिशिर खनाल, श्रम, रोजगार तथा सामाजिक सुरक्षामन्त्री डोलप्रसाद अर्याल र स्वास्थ्य राज्यमन्त्री तोसिमा कार्कीले आइतबार साँझ बालुवाटार पुगेर प्रधानमन्त्री दाहालसमक्ष राजीनामा बुझाएका छन् ।माओवादी महासचिव देव गुरुङले तत्काल रविलाई मन्त्री नियुक्त गर्दा अदालतको आदेश उल्लंघन ठहरिने भएकाले अरू नै व्यक्तिलाई पठाउन आग्रह गरेको बताए । रविलाई मन्त्री बनाउँदा अदालतको मानहानि आकर्षित हुन्छ, त्यसकारण गृह दिने कुरै थिएन, पात्र पनि फेर्नुस्, मन्त्रालय पनि फेर्नुस्, विकल्प त्यही हुन्छ भनेको हो, उनले भने, उहाँ (रवि) ले मान्नुभएन । गृह नै चाहियो भन्नुभयो । ठीक छ, गृह नै हो भने पनि रविबाहेक अर्को पात्र फेरेर ल्याउनुस् भनेको हो । उनले रास्वपाले पुनर्विचार गरे आफूहरू खुला नै रहेको बताए । उपमहासचिव शक्तिबहादुर बस्नेतले रास्वपा सरकारबाट बाहिरिए पनि सरकारलाई समर्थन कायम राखेकाले गठबन्धनमै रहेको बताए । रास्वपा सरकारबाट बाहिरिएपछि उत्पन्न परिस्थितिबारे गठबन्धनमा छलफल हुन्छ, उनले भने, सरकारलाई समर्थन कायम राखेकाले खासै अप्ठ्यारो छैन । छलफलबाट निकास निकाल्ने प्रयास हुन्छ ।प्रतिनिधिसभामा १९ सिट रहेको रास्वपाले सरकारबारे अझै पनि पर्ख र हेर को नीति लिएको छ । शुक्रबार दुईदिने अल्टिमेटम दिँदै रास्वपाले गृह मन्त्रालय नपाए सरकारबाट बाहिरिने चेतावनी दिएको थियो । उच्चस्तरीय संयन्त्रमा छलफल गरी विवाद मिलाउने भनिए पनि संयोजक रहेका एमाले अध्यक्ष केपी शर्मा ओली र प्रधानमन्त्री पुष्पकमल दाहालले संयन्त्रको बैठक बोलाउन चाहेनन् । बरु उनीहरूले राष्ट्रपति निर्वाचनसम्म लामिछानेलाई सरकारबाट नबाहिरिन आग्रह गरे ।प्रतिनिधिसभामा आइतबार सम्बोधन गर्ने क्रममा ओलीले लामिछानेको नागरिकतामा सर्वोच्चको फैसलाप्रति असन्तुष्टि जनाए पनि गृहको विवादबारे मुख खोलेनन् । रास्वपालाई गृह मन्त्रालय दिन दाहाललाई दबाब दिँदै आएका ओली रास्वपा सरकारबाट बाहिरिएपछि मौन छन् । एमाले सचिव टोपबहादुर रायमाझीले गठबन्धन जोगाउने मुख्य जिम्मा प्रधानमन्त्रीको भएको बताए । प्रधानमन्त्रीको हैसियतले गठबन्धनमा हुने विवाद मिलाउने जिम्मा प्रचण्डको हो, उनले भने, छोटो समयमै गठबन्धन भत्कियो भने अस्थिरताको खतरा हुन्छ ।निकट स्रोतका अनुसार रास्वपा सरकारबाट बाहिरिएपछि प्रधानमन्त्री दाहालले सरकार जोगाउने विषयलाई प्राथमिकतामा राखेका छन् । सरकार गठनको डेढ महिना नपुग्दै साझेदार दलहरूबीच खटपट आएपछि दाहालले बाहिर रहेका दललाई मन्त्रिपरिषद्मा भित्र्याएर भए पनि सरकार सुरक्षित गर्ने रणनीति लिएका छन् । प्रधानमन्त्री दाहालले गत माघ ३ मै सर्वदलीय बैठक राखेर संवैधानिक पदहरूमा राष्ट्रिय सहमतिको प्रस्ताव अगाडि सारेका थिए । यही मुद्दाले फागुन २५ मा हुने राष्ट्रपति निर्वाचनसम्म एमालेसँग पनि तनाव हुन सक्ने सम्भावना देखेर दाहालले ट्र्याक२ बाट पनि सरकारको सुरक्षालाई प्राथमिकतामा राखेका हुन् । राष्ट्रपति निर्वाचनसम्म हेर्ने र आफ्नो नेतृत्वको सरकारको सुरक्षालाई ध्यान दिएर मन्त्रिपरिषद् पुनर्गठन गर्ने प्रधानमन्त्री दाहालको योजना छ ।दाहालले आफ्नो प्राथमिकता सत्ता गठबन्धनलाई निरन्तरता दिने नै हुने बताएका छन् । सत्ता साझेदार दलहरूबीचको एकतालाई जसरी पनि बचाउनुपर्छ भन्ने लागेको छ, दाहालले भने, फेरि हामी छलफल गर्छौं । यसलाई हल गर्नेतिर नै जान्छौं । मेरो कोसिस राष्ट्रिय सहमति नै गरौं भन्ने हो, सत्ता साझेदार दलबीचको एकता त जसरी पनि बचाउनुपर्छ भन्ने हो । रास्वपा पुनः सरकारमा सहभागी हुने सम्भावना कमजोर रहेकाले प्रधानमन्त्री दाहालले खाली मन्त्रालयमा जनता समाजवादी पार्टी र एकीकृत समाजवादी पार्टीलाई सहभागी गराउने गरी संवाद अगाडि बढाउने भएका छन् । माग गरेजस्तो मन्त्रालय नपाएपछि जसपा सरकारमा सहभागी छैन । सरकारलाई विश्वासको मत दिएको एकीकृत समाजवादी पनि बाहिरै छ ।साझेदार दलहरूबीच शक्ति बाँडफाँट हुँदा रास्वपाले गृह, श्रम र शिक्षा मन्त्रालय पाएको थियो । सर्वोच्चको फैसलासँगै लामिछाने सांसद र गृहमन्त्रीबाट पदमुक्त भएका थिए । श्रम र शिक्षा मन्त्रालय पनि खाली भएको छ । अहिले वन र युवा तथा खेलकुद मन्त्रालय प्रधानमन्त्री दाहालसँगै छ ।साझेदार दलबीच आउन सक्ने टकराव र त्यसले सरकारलाई पार्न सक्ने खतरालाई मध्यनजर गरेर दाहालले प्रमुख प्रतिपक्षी दल कांग्रेससँग पनि संवाद कायमै राखेका छन् । सरकारलाई विश्वासको मत दिएको कांग्रेसले साझेदार दलले समर्थन फिर्ता लिए पनि सरकार बचाउन उपयुक्त कदम चाल्ने विश्वास दिएको छ । प्रधानमन्त्री र सरकारमा साझेदार अन्य दलका नेताहरूबीच संघीयता, धर्मनिरपेक्षतालगायत मुद्दामा सार्वजनिक तहमै फरक मत छ । कांग्रेसले विश्वासको मत दिएपछि राष्ट्रपति निर्वाचनमा आफ्नो पार्टीको उम्मेदवारलाई समर्थन आउँदैन कि भनेर एमाले प्रधानमन्त्री दाहालसँग धेरै नै सशंकित छ ।प्रधानमन्त्री दाहालसँग अर्को साझेदार दल राप्रपा पनि असन्तुष्ट छ । संघीयता र गणतन्त्रविरोधी अभिव्यक्ति दिएको भन्दै प्रधानमन्त्री दाहाल राप्रपाका मन्त्रीहरूसँग असन्तुष्ट छन् । सरकारलाई समर्थन गरेको तर माग पूरा नभएको भन्दै मन्त्रिपरिषद्मा सहभागी नभएको नागरिक उन्मुक्ति पार्टी आफ्ना सांसद पक्राउ परेपछि भड्किएको छ । रोजेको मन्त्रालय नपाएपछि जनमत पार्टी पनि असन्तुष्ट छ ।"
फरक शैलीमा फोस्फिन्स,"(काठमाडौं)नत दर्शकलाई उफ्रार्ने र नचाउने संगीत, न मन दुखाउने वा बहलाउने गीत । न चर्चाका लागि, न त पैसा कमाउनु नै छ । बजारमा के चलेको छ र कस्ता गीत ल्याउने भन्ने कुनै सरोकार नभएको ब्यान्ड हो, फोस्फिन्स । पछिल्लो समय इन्डी विधा अभ्यास गरिरहेको ब्यान्ड हो यो । आफूले सिर्जना गरेका संगीत दर्शकस्रोतामाफ पुर्याउन आफैं कन्सर्ट आयोजना पनि गर्छ फोस्फिन्स ।खासमा फोस्फिन्स कस्तो संगीतमा जुट्छ त ? एक वर्षअघि युट्युबमा सार्वजनिक यस्तै नै होला बोलको गीत सुन्दा भेउ पाइन्छ । शब्द निकै साधारण । त्यसमा समेटिएको भोगाइ भने आम नेपाली दर्शकको साझा अनुभव । लकडाउनको समयमा देशको राज्य प्रणालीसँग दिक्क भएब्यान्डका सदस्य अभिषेक पोख्रेल । अनि त्यसैलाई शब्दमा उतारे ।नेपालको सिस्टम नै त्यस्तै छ । सरकारी मात्रै नभई, निजीको पनि हालत उस्तै छ । खासमा यो देशमा सिस्टम नै छैन । त्यसैले आफूभित्रको फ्रस्टेसन अभिव्यक्त गर्न मैले यो गीत लेखें, अभिषेकले आफ्नो अनुभव सुनाए । गीत लेखिसकेपछि उनले ब्यान्डका अन्य सदस्य प्रज्वल अर्याल र अमन कर्णलाई सुनाए । दुई जना मिलेर गीतमा मेलोडी भरेपछि बन्यो, यस्तै नै होला ।गीत जति सरल सुनिन्छ, यसको भिडियो भने निक कलात्मक र व्यंग्यात्मक छ । भिडियोमा देखाइएका व्यक्ति बिहान उठेर सरकारी कार्यालय पुग्छन्, फाइल बुझाउँछन् । कार्यालयका कर्मचारीले भने पछि आउनु भन्दै फर्काइदिन्छन् । फाइल बोक्नेहरूको भीडबीच उनी मुसुक्क हाँस्दै फर्किन्छन् । उनको कार्यालय जाने क्रम भने लामो समयसम्म चलिरहन्छ । अनि, कर्मचारीले उनलाई फर्काउने क्रम पनि । सरकारी कार्यालयको ढिलासुस्ती, राज्य संयन्त्रमाथि प्रहार गर्ने गीतको भिडियोले नै फोस्फिन्स लाई नयाँ दर्शकसम्म पुर्याएको हो । खासमा फोस्फिन्स दर्शकमाझ चिनाउन यही गीतले भूमिका खेलेको हो भन्दा फरक पर्दैन ।गीतको भिडियो यति व्यंग्यात्मक बन्ला भन्ने खासमा ब्यान्ड सदस्यले नै सोचेका थिएनन् । स्वतन्त्र (इन्डी) रूपले काम गर्नेहरूसँग भिडियोमा खर्च गर्ने खासै बजेट पनि हुँदैन । तर, जब निभाल बज्राचार्यले गीत सुने, खुब मन पराए । निभाल फ्याट्टै भने, यो गीतको भिडियो दामी बनाउनुपर्छ । त्यसैको नतिजा हो गीतको भिडियो । पुरानो समयलाई देखाउन प्रयोग गरिएको एस्पेक्ट रेसियो, वर्तमानलाई दर्शाउन रंगीन र वाइड फ्रेमिङको कलात्मक संयोजन त्यसको उदाहरण हो । हामीले कहिल्यै पनि यस्तो भिडियो बन्ला भनेर सोचेका थिएनौं । त्यसपछि अब हामीलाई अर्को गीतको पनि भिडियो राम्रो बनाउनुपर्छ भन्ने चुनौती थपियो, ब्यान्ड सदस्य अमनले भने ।अमनको कुरामा प्रज्वलले थपे, नेपाली गीत बनाउने हाम्रो योजना थिएन । तर, जब यो गीतमा दिवस गुरुङको निर्माण जोडियो, भिडियो एकदमै राम्रो भयो । यो भिडियो त पछि गएर क्लासिक नै बन्छ होला । खासमा यो गीतभन्दा अगाडि एक्लै हुँदा त झन् को भिडियो बनाउने तयारीमा थियो ब्यान्ड । तर, कोभिडले तीन वर्ष वर्ष निष्क्रिय बनाइदियो ब्यान्डलाई । यस्तै नै होला बजारमा आएपछि भने उनीहरू एक्लै हुँदा त झन् को भिडियो निकाल्न हौसिए । गो फन्ड मी मार्फत खर्च जुटाएर बनाएको यो गीतको भिडियो उत्तिकै बेजोडको छ ।फोस्फिन्स ले अहिलेसम्म गरेका २० गीतमा दुई नेपाली गीत छन् । ब्यान्डले खासमा नेपाली गीत गर्ने योजना बनाएको थिएन । अंग्रेजी गीत गरेरै उनीहरू विश्वमा पुग्न चाहन्थे, चाहन्छन् । हाम्रो ब्यान्ड विश्वमै चिनाउने योजना छ । हामी त सुरुमा यो नेपाली ब्यान्ड होइन भन्ने कुरा स्थापित गर्न चाहन्थ्यौं । तर, हाम्रो दुर्भाग्य हामी नेपालमा जन्मियौं । त्यसैले हामीले नेपाली गीत गर्नैपर्ने रहेछ । कारण हाम्रो पहिलो दर्शक त नेपाली नै हुने भए नि त, अमन छेउमा रहेका अभिषेक र प्रज्वललाई हेर्दै भने, विदेशमै गए पनि नेपाली हाम्रो पहिलो दर्शक हो नि त । त्यसैले अंग्रेजी गीतका लागि थुप्रै आर्टिस्ट हुनुहुन्छ । तर, नेपाली दर्शकलाई रिलेट गर्न नेपाली चाहिन्छ भनेर २ वटा नेपाली गर्यौं ।अहिले ब्यान्डले पाँचवटा नेपाली गीत मात्रै भएको नयाँ इपी (३० मिनेटभन्दा कम) सार्वजनिक गर्दै छ । हुन त हामीलाई सुन्ने दर्शक मिक्स हुनुहुन्छ । कोही विदेशी पनि हुनुहुन्छ, नेपाली पनि हुनुहुन्छ । नेपालीमा पनि अधिकांश काठमाडौंका हुनुहुन्छ । त्यसैले अन्यत्रका दर्शकमा पनि पुगौं भनेर हामीले नयाँ इपीमा काम गरेका हौं, अमनले थपे । ब्यान्डले यसअघि १४ गीत समेटिएको एल्बम (सलन डेज) निकाले । ९० को दशकका यस्तै थुप्रै गीत समेटिएका एल्बम निस्कन्थ्यो । २३ वर्ष मिहिनेत गरेर फोस्फिन्स ले एल्बम निकाल्यो । एल्बममा समय, ऊर्जा र अर्थको लगानी भयो । तर, सोचेको प्रतिक्रिया पाएनन् । नेपाली गीतको इपीले भने नेपाल टुरमा लैजान्छ कि भन्ने आशा ब्यान्डको छ ।प्रज्वल र अभिषेक सानैदेखिका साथी । यसअघि सँगै बजाउने र गाउने गर्थे । पछि अभिषेक एक्लैले संगीत गर्न थाले । प्रज्वल पनि सोलो करिअरतिरै लागे । सन् २०१६ तिर अचानक प्रज्वलले इज इट टू लेट भनेर अभिषेकलाई मेसेज गरे । गर्ने भनिएको योजना पूरा गर्न हामी ढिला भयौं र ? भन्ने आशयको मेसेज पाउनासाथ अभिषेकले रिप्लाइमा लेखे, नो इट्स नेभेर टू लेट । त्यहींबाट उनी दुईले फेरि सँगै गाउनेबजाउने निर्णय गरे । अनि सुरु भयो, फोस्फिन्स । तर, समय बित्दै जाँदा ब्यान्ड आफूहरूले मात्रै अगाडि बढाउन सकिन्न भन्ने निर्क्योलपछि जोडिए, अमन । खासमा ब्यान्डमा अरू सदस्यहरू पनि थपिएका भए पनि समयसँगै पाखा लागे ।अनि बाँकी भए, अभिषेक अमन र प्रज्वल । कहिलेकाहीं गीतमा निखार ल्यान दिवस गुरुङलाई भन्छन् । हाम्रो ब्यान्डको सबैभन्दा बलियो पक्ष भनेको अभिषेक र प्रज्वलको लेखन र गायन नै हो । प्रज्वलको लेखन कवितात्मक छ । अभिषेक लभसङ पनि गरिरहेको हुन्छ । तर, उसले लेखेको ह्याप्पी सङ पनि स्याड हुन्छ । गायनमा दुई जनाको केमेस्ट्री गजब्बको हुन्छ, अमनले दुई ब्यान्ड सदस्यको तारिफ गरे । उनको कुरा सक्न नपाउँदै अभिषेकले थपे, अमनले हाम्रो गीतमा छुट्टै किसिमको धुन भरिरहेको हुन्छ । ब्यान्ड स्टेजमा कस्तो हुनुपर्छ, अरूका अगाडि कस्तो देखिनुपर्छ भनेर उसले निर्देशन गरिरहेको हुन्छ ।फोस्फिन्सले सन् २०१७ देखि नै सांगीतिक प्रस्तुति थालेको हो । त्यतिबेला कन्सर्ट गरेपछि प्रत्येकको हातमा पर्थ्यो २४ हजार मात्र । त्यसपछि कन्सर्ट आफैं आयोजना गर्न थाले । सुरुमा अभिषेकको घरको छतमा दुई दर्शकका लागि प्रस्तुति दिए । हाम्रो कन्सर्ट छुटाएका २ जना हाम्रा संगीतका प्रशंसकलाई हामीले निःशुल्क त्यस्तो प्रस्तुति दियौं । फोस्फिन्सको दर्शकसँगको सम्बन्ध त्यति निकट हुन्छ । त्यसैले पैसाका लागि भन्दा पनि दर्शकले दिएको मायाको बदलामा हामी संगीत उनीहरूलाई सुनाइरहेका हुन्छौं, अमनले भने । उनीहरूलाई बिटिएस, ब्ल्याकपिंक जस्तो व्यावसायिक संगीत समूह बनेर विश्वमा पुग्नु छैन । म्याकडी मार्को, ग्रेगोरी इलन इजाकोभ जस्तै व्यावसायिक र अन्डरग्राउन्ड संगीतको बीचमा बसेर विश्वमा पुग्ने लक्ष्य भने लिएका छन् । हाम्रा गीत सबैलाई मनपर्छ भन्ने छैन । हाम्रा गीत पनि त फरक छन्, प्रज्वलले भने । सबैले गीत मन पराइदिए हुन्थ्यो भन्ने पनि नठान्ने अभिषेकको भनाइ छ । उनीहरूले भनेजस्तै फोस्फिन्सका गीत दर्शकको मुखैमा झुन्डिने किसिमका भने छैनन् । संगीत पनि बेग्लै स्वादका, सुमधुर अनि शान्त । फेरि, उनीहरूलाई भाइरल हुनु पनि त छैन । हाम्रो गीत हामी कसैलाई सुन, सेयर गर भनेर पनि भन्दैनौं । नेपालमा अहिले सबै जनालाई भाइरल हुनु छ । छोटो समय चर्चामा आउनु छ । तर हामीले त्यस्तो कहिल्यै सोचेनौं, अमनले भने । व्यावसायिक क्षेत्रमा फरक बन्नु यो ब्यान्डका लागि चुनौती हो । तर, जीवन चलाउन ब्यान्ड सदस्यले फरक पेसा अँगालेका कारण पनि विशुद्ध संगीत निर्माण नै उनीहरूको ध्येय हो ।"
एलिजाबेथको गद्दी आरोहण,"सन् १९५२ मा आजकै दिन (फेब्रुअरी ६) मा एलिजाबेथ द्वितीय बेलायतको महारानी बनेकी थिइन् । लामो समयदेखि बिरामी रहेका बेलायतका राजा जर्ज छैटौंको निधन भएपछि एलिजाबेथ महारानी घोषित भएकी हुन् । सन् १९२६ को अप्रिल २१ जन्मिएकी एलिजाबेथले २६ वर्षको उमेरमा सिंहासन सम्हालेकी थिइन् । १९५२ मा पिता जर्ज छैटौंको निधनपछि एलिजाबेथले राजगद्दी सम्हालेकी थिइन् । सात दशकसम्म एकछत्र गद्दीमा रहेकी उनी बेलायतको इतिहासमै सबैभन्दा लामो समयसम्म राजगद्दीमा रहने राष्ट्राध्यक्ष हुन् । उनी बेलायतलगायत १४ वटा मुलुकको राष्ट्रप्रमुख थिइन् ।आफ्नो जीवनमा थुप्रै उतारचढाव सामना गरेकी एलिजाबेथले थुप्रै रेकर्ड पनि कायम गरेकी थिइन् । एक सय २० देशको भ्रमण गरेकी एलिजाबेथले १६ लाख किलोमिटरभन्दा बढी यात्रा गरेकी थिइन् । उनी संसारमै सबैभन्दा धेरै फोटो खिचाउने व्यक्तिमध्येमा पर्छिन् । एलिजाबेथको शासनकालमा बेलायतमा १५ जना प्रधानमन्त्री र अमेरिकामा १४ जना राष्ट्रपति परिवर्तन भएका थिए । त्यसका साथै, उनलाई स्थायित्व र निरन्तरता को प्रतिनिधित्व गर्ने शालीन राष्ट्राध्यक्षका रूपमा लिने गरिन्छ । एलिजाबेथ राजकुमारी रहँदा राजपरिवारमा दोस्रो मर्यादा क्रममा रहे पनि राजा एडवर्ड तेस्रोले अमेरिकी महिलासँग विवाह गर्नका लागि सिंहासन त्यागेपछि उनलाई दरबारको उत्तराधिकारी बन्ने बाटो खुलेको थियो । २०२२ को सेप्टेम्बर ८ मा एलिजाबेथको मृत्यु भएपछि उनका जेठा छोरा चार्ल्स तृतीय बेलायतको राजा बनेका हुन् ।"
गीतमा झल्कियो सुगमको राष्ट्रप्रेम,"काठमाडौं (कास) गायक सुगम पोखरेलको स्वरमा नयाँ गीत किन हुँदैन सार्वजनिक भएको छ । साहस शाक्यको संगीत रहेको गीत गायनमा सुगमलाई गायिका संगीता प्रधानले साथ दिएकी छन् । गीतको शब्द चन्द्र प्रसाईं परिष्कृत ले कोरेका हुन् । राष्ट्रिय भावनाले भरिएको गीतले स्वदेश वा विदेश जहाँ रहेर भए पनि नेपालको हितमा काम गर्न सकिन्छ भन्ने हो । गीतमा नेपाललाई माया गर्न र गर्यो भने देशमै सबै सम्भव भएको भावना व्यक्त गरिएको छ । देश सफल र सबल बनाउन एकता आवश्यक पर्ने गीतको सन्देश छ । गीतको आलाप आरसी रिमालले गाएका छन् भने कोरसमा साहस शाक्य, आरसी रिमाल र सौगात खनालले साथ दिएका छन् । गीतको भिडियोमा गायक पोखरेलसँगै, ल्याङ्दी दादा, सीता सुवेदीको मुख्य अभिनय छ । सुरेन्द्र बसेलको निर्देशन रहेको भिडियोको छायांकन दिनेश पराजुली र सम्पादन नवीन निरौलाले गरेका हुन् । भिडियोको प्रोडक्सन हेड सरोज पोखरेल हुन् भने निर्माता तेजी प्रसार्इं रहेकी छन् । गीतकार प्रसार्इंकै च्यानल प्रसाईं सन इन्टरटेनमेन्ट युट्वुबबाट सार्वजनिक गीतमा देशका कलासंस्कृतिसमेत समेटिएका छन् । एक दशक अगाडिदेखि गीत लेखन गर्दै आएका गीतकार परिष्कृतका शब्दमा थुप्रै गीत बजारमा आइसकेका छन् ।"
बिल गेट्सले मंगलग्रह परियोजनाको विरोध किन गरे ?,"वासिङटन (एजेन्सी) माइक्रोसफ्टका सहसंस्थापक तथा अर्बपति बिल गेट्सले स्पेसएक्सका मालिक इलन मस्कको मंगलग्रहमा जाने परियोजनाको चर्को विरोध गरेका छन् । उनले उक्त परियोजना पैसाको सदुपयोग नभएको र त्यसले राम्रो नतिजा नदिने भन्दै विरोध गरेका हुन् । मंगलग्रहमा जानु खासमा निकै महँगो छ । उक्त रकमले तपाईंले कैयौं खोप किन्न र मानिसहरूको जीवन बचाउन सक्नुहुन्छ, बीबीसीले लिएको एक अन्तर्वार्ताका क्रममा गेट्सले भनेका छन् । मंगलग्रहमा जानका लागि पैसा खर्च गर्नुभन्दा आवश्यकता परेका मानिसलाई खोप उपलब्ध गराउनु बढी महत्त्वपूर्ण भएको उनको भनाइ छ । मंगलग्रहमा पुग्न धेरै खर्चिलो छ । तर हजार डलर पर्ने दादुराको खोप किनेर कसैको जीवन बचाउन सकिन्छ, उनले भने । कार निर्माण कम्पनी टेस्लाका मालिका मस्कले मंगलग्रहमा बस्ती बसाउने परियोजना अघि सारेका छन् । त्यसका लागि उनले स्पेसएक्स कम्पनी सञ्चालन गरिरहेका छन् । त्यस्तै अर्का अर्बपति तथा अमेजनका संस्थापक जेफ बेजोस पनि उक्त दौडमा छन् । ब्लू ओरिजिन कम्पनीका प्रमुख बेजोसले सन् २०२१ मा छोटो समयका लागि अन्तरिक्षको यात्रासमेत गरेका थिए । त्यस्तै, अन्तरिक्षको दौडमा बेलायती अर्बपति सर रिचार्ड ब्रान्सन पनि छन् । अन्तर्वार्ताका क्रममा गेट्सले मस्कलाई आफूले महान् दाता का रूपमा नलिएको समेत बताएका छन् । पछिल्लो समय गेट्स भने बिल एन्ड मेलिन्डा गेट्स फाउन्डेसन मार्फत विश्वव्यापी रूपमा समाजसेवामा सक्रिय छन् । मस्क समाजसेवामा लाग्ने विषयमा भने गेट्सले त्यस्तै सम्भावना नदेखेको बताएका छन् । कुनै दिन मस्क महान् दाता हुन सक्लान् । तर मंगलग्रहमा जाने उद्देश्य राख्ने मस्कले मानिसहरूको जीवनका लागि पैसा खर्च गर्लान् जस्तो मलाई लाग्दैन, धनाढ्य दाताहरूको क्लबमा मस्क सामेल होलान् त ? भन्ने प्रश्नको जवाफ दिँदै उनले भने । यसअघि पनि गेट्स र मस्कबीच मतभेद भएको थियो । गेट्सले जलवायु परिवर्तनका असरहरू न्यूनीकरणका लागि सहकार्य गर्ने प्रस्ताव राख्दा मस्कले आफ्नो कम्पनी टेस्लाले त्यसका लागि सबैभन्दा बढी भूमिका खेलेको जवाफ दिएका थिए ।"
जसले नेपाली अर्थतन्त्रको जग बसाए,"(काठमाडौं)मुलुककै पहिलो गभर्नर र पहिलो अर्थ सचिव भएर नेपाली अर्थतन्त्रको जग बसाल्न महत्त्वपूर्ण योगदान गरेका हिमालयशमशेर राणा भौतिक संसारबाट बिदा भएका छन् । उपचारका लागि अस्पताल पुर्याइएका हिमालयको ९५ वर्षको उमेरमा आइतबार बिहान ७ बजेतिर निधन भएको हो । राणा प्रधानमन्त्री देवशमशेरका पनाति उनी राणा शासन, २००७ को क्रान्तिपछि हुर्किंदै गरेको प्रजान्तन्त्र, निर्दलीय पञ्चायत र त्यसपछिका कैयन् महत्त्वपूर्ण राजनीतिक आरोहअवरोहका साक्षीसमेत थिए । विसं १९८४ मा थापाथली दरबारमा जन्मेका हिमालयले २००४ सालमा बम्बई विश्वविद्यालयको स्कुल अफ इकोनोमिक्स एन्ड सोसियोलोजीबाट एमए सकेका थिए । भारतमा बस्दा अनेकन् राजनीतिक क्रान्ति र परिवर्तन देखेका उनी त्यहीं छँदै सुवर्णशमशेर र बीपी कोइरालासँग नजिकिएका थिए । यही संगतबाट भूमिगत रूपमै प्रजातन्त्र स्थापनाको राजनीतिमा होमिएका उनी नेपाल फर्केपछि जहानियाँ राणा शासन हटाउने क्रान्तिमा सक्रिय भएका थिए । २००७ सालको परिवर्तनलगत्तै सुवर्णशमशेरले अर्थ मन्त्रालयको नेतृत्व सम्हालेका बेला उनी अर्थ सचिव भएका थिए । केही महिनाअघिको कुराकानीमा उनले सुनाएका थिए, अर्थमन्त्री बनेको पहिलो साता नै सुवर्णले मन्त्रालयका निम्ति कर्मचारीको भर्ती गर्न भन्दै अर्थशास्त्रमा एमए वा वाणिज्यशास्त्रमा एमकम गरेका कर्मचारीहरूको खोजी थालेका थिए । त्यतिबेला यस्तो शैक्षिक योग्यता भएका मान्छे एकाध थिए । हिमालयका अनुसार अर्थमन्त्रीले त्यतिबेला हिमालयशमशेर, परीक्षित नरसिंह राणा, विराटनगरका लीलाप्रसाद लोहनी र असनका कृष्णराज राजभण्डारीलाई मन्त्रालयमा भर्ती गरेका थिए । अर्थ मन्त्रालयको बालुवाटारस्थित ललिता निवासबाट जागिर सुरु गरेका हिमालय डेढ महिनापछि अर्थ सचिवमा नियुक्त भएका थिए । २३ वर्षको उमेरमा अर्थ सचिव भएका उनी तलब र भत्ता गरेर मासिक ५ सय ८३ रुपैयाँ बुझ्थे । अर्थ सचिवका रूपमा उनले परम्परागत अर्थ संरचनामा आमूल परिर्वतन गर्न भूमिका निर्बाह गरेका थिए । उनकै पालामा मन्त्रालयमा मालपोत विभाग, राजस्व विभाग, खर्च विभाग, बजेट विभाग र आर्थिक मामिला विभाग गठन गरिएका हुन् । आम्दानी र खर्चको दुरुस्त हिसाबको अभावमा अर्थतन्त्रको आकार कत्रो छ भन्ने पनि थाहा नभएको समयमा हिमालयले पहिलो बजेट ल्याउने जिम्मेवारी उठाएका थिए । हिमालयले सुनाएका थिए, अर्थतन्त्र भनेकै मालपोत र चुंगीकर मात्रै थियो । झन् त्यतिबेला वर्षा राम्रो भएपछि उब्जनी बढेकैले पूर्वका जिल्लाहरूबाट मालपोत समयमै उठेको थियो । खडेरीका कारण उब्जनी नभएका पश्चिमका जिल्लाबाट मालपोत समयमै उठ्न सकेको थिएन ।हिमालयका अनुसार देशका विभिन्न मालअड्डाले पठाउने सरकारी आम्दानी काठमाडौंको मुलुकीखानामा जम्मा हुन्थ्यो । पूर्वका विराटनगर, झापालगायत जिल्लाले उठाएको माल वीरगन्जस्थित बडा हाकिमको कार्यालय र सुदूरपश्चिमका जिल्लाले उठाएको माल नेपालगन्ज मालअड्डामा जम्मा हुन्थ्यो । उनले सुनाएका थिए, जम्मा भएको पैसा कपडाको थैलामा हाली मुख बाँधेर सिलबन्दी गरीवरी टिनको ट्यांकामा सुरक्षाकर्मीका साथ काठमाडौंको मुलुकीखानामा ल्याइन्थ्यो । तर त्यो पैसा कसरी र कहाँ कहाँ खर्च भयो, खर्चको प्राथमिकता के हो भन्ने कसैलाई थाहा हुँदैनथ्यो । प्रधानमन्त्रीलाई सोझै हजुरिया जर्नेलले खर्चको हिसाब सुनाउँथे र प्रधानमन्त्रीले आफूखुसी खर्च गर्थे । करिब चार महिना लगाई देशभरका मालअड्डा र कौसी तोषाखानाबाट अर्थतन्त्रका सूचाकांक जम्मा पारेर हिमालयले पहिलो बजेटको मस्यौदा तयार पारेका थिए । त्यसलाई अन्तिम रूप दिइएपछि २००८ माघ १९ मा अर्थमन्त्री सुर्वणशमशेरले रेडियो नेपालबाट पढेर सुनाएका थिए । हिमालयले सुनाएका थिए, राज्यसँग कति पैसा छ, कति आम्दानी छ, केकेमा खर्च भइरहेको छ भन्नेबारे न कसैले प्रश्न सोध्ने न त सरकारले नै बताउने त्यस्तो समयमा हामीले सबै आम्दानी र खर्चको विवरणसहितको बजेट सार्वजनिक गर्दा सबैले अनौठो माने । पहिलो बजेटको विवरणअनुसार २००७ सालमा देशको कुल आम्दानी २ करोड ९० लाख ८१ हजार थियो भने खर्च २ करोड ४६ लाख २७ हजार थियो । पहिलो पटक आर्थिक नियमावली हिमालयकै पालामा बनेको हो । राजपरिवारको खान्की तोक्ने, कर्मचारीको तलब निर्धारण र २००८ मा पार्टीको नीतिअनुसार देशभरिका मोहीको लगत लिने जस्ता महत्त्वपूर्ण काम पनि हिमालयले सुरुवाती वर्षमै गरेका थिए । उनकै कार्यकालमा उत्तरी र दक्षिणी सिमानामा रहेका बजार अड्डालाई पुनर्संरचना गरियो । नेपालभारत सिमानाका मुख्य पाँच स्थानमा रहेका बजार अड्डालाई भन्सार कार्यालयमा परिणत गरिएको थियो । मातृकाप्रसाद कोइराला नेतृत्वको एकदलीय मन्त्रिमण्डल चलिरहेकै बेला २०११ असारतिर हिमालय आर्थिक प्रशासनसम्बन्धी मोडल अध्ययन तथा अवलोकन गर्न यूएसएआईडीमार्फत एकवर्षे फेलोसिपमा अमेरिका गएका थिए । फर्केपछि भने उनलाई अर्थ सचिवबाट हटाएर जगेडामा राखिएको थियो । उनले भनेका थिए, फेलोसिप सकेर फर्केपछिका दुईतीन महिना त म बेकामे जस्तै भए । सरकारले नै बिदा स्वीकृत गरेर म फेलोसिपमा गएको थिएँ । त्यहाँ हासिल गरेको ज्ञान आर्थिक नीति निर्माण, कर र भन्सार प्रणाली सुधारमा लगाउँला भन्ने मेरो सोच पूरा हुन नसक्ने देखियो । मलाई जगेडामा राख्नुको कुनै खास कारण सरकारले दिएन । जगेडामै रहेका बेला हिमालयलाई सरकारले राष्ट्र बैंक खोल्ने योजनाअनुसार अफिसर अन स्पेसल ड्युटी को जिम्मेवारी थमायो । सुरुको एक महिना नेपाल राष्ट्र बैंक स्थापनाका निम्ति कानुन तर्जुमा गरेका हिमालय २०१३ वैशाख १४ मा राजा महेन्द्रले राष्ट्र बैंकको समुद्घाटन गरेलगत्तै गभर्नरमा नियुक्त भए । गभर्नरका रूपमा पनि उनले महत्त्वपूर्ण जिम्मेवारीहरू निर्बाह गरेका थिए । उनकै पहलमा नेपाल अन्तर्राष्ट्रिय मुद्रा कोष र विश्व बैंकको सदस्य बनेको थियो । कमजोर सुरक्षा फिचर भएको परम्परागत नोटलाई आधुनिक र नयाँ स्वरूपमा बेलायती कम्पनी डेलारुमार्फत छपाउने काम पनि उनकै कार्यकालमा भएको थियो । हिमालय गभर्नर रहेकै बेला भारतीय मुद्रासँग नेपालको स्थिर सटहीदर कायम गरिएको थियो । उनले सुनाएका थिए, करिब तीन वर्ष लगाएर पूर्व इलामदेखि पश्चिम कैलालीसम्मका राष्ट्र बैंकका शाखा, उपशाखा र डिपोबाट भएका कारोबारको विश्लेषणबाट हामीले एउटा प्रक्षेपण गर्यौं । अनि भारु एक सय रुपैयाँको एक सय ६० रुपैयाँ सटहीदर कायम राख्न सकिन्छ भन्ने निष्कर्षमा पुग्यौं ।हिमालयको नेतृत्वमा गरिएको अध्ययनपछि २०१६ चैत मसान्तमा तत्कालीन प्रधानमन्त्री तथा कार्यवाहक अर्थमन्त्री बीपी कोइरालाले संसद्मा भारु एक सयको नेरु एक सय ६० रुपैयाँ सटहीदर हुने घोषणा गरेका थिए । उनकै पालामा सर्वसाधारणले सजिलै नेपाली रुपैयाँ पाऊन् भनेर राष्ट्र बैंकले विभिन्न स्थानमा ७१ सटही काउन्टर र २३ घुम्ती काउन्टर खोलिएको थियो । २०१७ सालमा राजा महेन्द्रले पञ्चायती व्यवस्था घोषणा गरेपछि अन्य सरकारी कर्मचारीसँगै हिमालय बर्खास्तगीमा परेका थिए । त्यतिबेला उनी बर्खास्तगीमा पर्ने सबैभन्दा उच्चपदस्थ सरकारी कर्मचारी थिए । त्यसपछि उनी संयुक्त राष्ट्रसंघमा काम गर्ने गरी अमेरिका गए । विभिन्न देशमा संयुक्त राष्ट्रसंघको नायब आवासीय प्रतिनिधि र आवासीय प्रतिनिधिका रूपमा उनले २४ वर्ष बिताए । संयुक्त राष्ट्रसंघको जागिरे जीवनबाट अवकाश लिएर २०४२ फागुनमा स्वदेश फर्केपछि पनि हिमालय विभिन्न महत्त्वपूर्ण जिम्मेवारीमा जोडिई नै रहे । विद्युत् प्राधिकरणको सदस्यदेखि नेपाल भारतसितको व्यापार तथा वाणिज्य सन्धिको पुनरावलोकनका कामसम्ममा उनी संग्लन भए ।हिमालय टुबोर्ग बियर उत्पादनमा जोडिएका थिए । उनकै पहल र सक्रियतामा डेनिस कम्पनी टुबोर्गसँग ड्यान ब्रिउसँग सम्झौता गरेर टुबोर्ग बियरको उत्पादन सुरु गरिएको थियो । हिमालयले बताएअनुसार अन्तर्राष्ट्रिय कम्पनीसँग नेपालीले गरेको यो सम्भवतः पहिलो औद्योगिक सम्झौता थियो । स्थापनाका केही वर्षपछि टुबोर्गबाट बाहिरिएका हिमालयले २०४९ माघमा निजी क्षेत्रको पहलमा हिमालय बैंक खोले । २०६० पछि भने उनी माओवादी द्वन्द्वको शान्तिपूर्ण अवतरणका निम्ति नागरिक आन्दोलनहरूमार्फत सक्रिय थिए । राणा परिवारमा जन्मेर पनि प्रजातन्त्र र बहुलवादी शासन व्यवस्थामा विश्वास गर्ने हिमालय खुला बजार र उदारीकरणको पक्षमा थिए । साधारण जीवनशैलीमा रमाउने उनी जीवनको उत्तरार्द्धमा पनि बिग्रँदो राजनीति, सत्ताकेन्द्रित दलहरूको राजनीतिक गतिविधिलाई नजिकबाट नियाल्दै टिप्पणी गर्न रुचाउँथे । हिमालयको निधनबाट झन्डै शतक लामो नेपाली समाजको विकास, राजनीति र अर्थतन्त्रको आरोहअवरोहको साक्षी नेपाली समाजले गुमाएको छ ।"
युरोपेली आयुक्त उर्पिलाइनेन आउँदै,"काठमाडौं (कास) अन्तर्राष्ट्रिय साझेदारीका लागि युरोपेली आयुक्त जुटा उर्पिलाइनेन बुधबार नेपाल आउने भएकी छन् । काठमाडौंस्थित युरोपेली संघ (ईयू) को दूतावासका अनुसार आयुक्त उर्पिलाइनेनले आफ्नो एकदिने भ्रमणमा नेपाली नेतासँग भेटघाट गर्ने कार्यक्रम छ । पुष्पकमल दाहालको नेतृत्वमा सरकार बनेपछि ईयूबाट हुन लागेको यो पहिलो उच्च भ्रमण हो । आयुक्त उर्पिलाइनेन नेपालमा युरोपेली संघका विभिन्न कार्यको सुरुआत गर्न आउन लागेको ईयूले जनाएको छ ।हाम्रो साझेदारीलाई सुदृढ गर्न र साझा भूराजनीतिक हितका विषयमा संलग्न हुन नेपाल भ्रमण गर्न पाउँदा म खुसी छु, युक्रेनमाथि रुसको आक्रामक युद्धले नेपाललगायत विश्वमा खाद्य सुरक्षामा विनाशकारी परिणाम ल्याएको छ, ईयूले जारी गरेको विज्ञप्तिमा आयुक्त उर्पिलाइनेनले भनेकी छन्, म हाम्रो ग्लोबल गेटवे रणनीति प्रस्तुत गर्न तत्पर छु । ईयू आफ्ना साझेदारलाई अघि बढाउन डिजिटल, ऊर्जा र यातायात क्षेत्रमा स्मार्ट, स्वच्छ र सुरक्षित लिंकहरू बढाउन तथा विश्वभर स्वास्थ्य, शिक्षा र अनुसन्धान प्रणालीहरूलाई सुदृढ गर्न सकारात्मक छ । नेपालले सन् २०२६ मा अल्पविकसित देश (एलडीसी) को स्थितिबाट उत्तीर्ण हुने तयारी गरिरहेको महत्त्वपूर्ण समयमा आयुक्त उर्पिलाइनेनको भ्रमण हुन लागेको ईयूले जनाएको छ । सन् २०२१ देखि २०२७ सम्म नेपालका लागि युरोपेली संघले मल्टिएनियल इन्डिकेटिभ प्रोग्राम (एमआईपी) मार्फत सहयोग गरेको छ ।"
रवि लामिछानेको धम्कीपूर्ण घृणावाद,"राष्ट्रिय स्वतन्त्र पार्टीका सभापति रवि लामिछानेले आइतबार आयोजित पत्रकार सम्मेलनमा दिएको अनियन्त्रित अभिव्यक्ति सर्वथा आपत्तिजनक र आलोच्य छ । प्रतिनिधिसभाको चौथो ठूलो दलका प्रमुखले सञ्चारमाध्यम र सम्पादकप्रकाशकलगायतमाथि यो तहको गालीगलौज गर्नु, अप्रमाणित लाञ्छना लगाउनु र कारबाही गर्ने धम्कीमा उत्रिनु अनपेक्षितमात्र होइन, अस्वस्थकर पनि छ । उपप्रधान तथा गृहमन्त्री गुमाउनुपरेको र पुनर्प्राप्त गर्न नसकेको झोकमा आफ्नो पदीय हैसियत बिर्सेर निज लामिछानेले जेजस्तो बर्बराहट गरेका छन्, त्यसले उनकै कदमात्र नराम्ररी घटाएको छैन, नेपाली समाजराजनीतिमै दूषित सन्देश सञ्चार गरेको छ । र, प्रेस स्वतन्त्रतामाथि ठाडो धावासमेत बोलेको छ । नागरिकताको प्रक्रियागत त्रुटि र दोहोरो राहदानीको फौजदारी अपराध आकर्षित हुने आफ्ना कसुरलाई समेत माथ गर्ने गरी उनले सार्वजनिक रूपमा आफूलाई जसरी निर्लज्ज प्रस्तुत गरेका छन्, त्यसले सरासर घृणाको वातावरणलाई प्रवर्द्धन गर्न खोजेको छ । नवोदित दलका नेताको यो रवैया कसैका लागि पनि सुपाच्य छैन, र हुन सक्दैन । देश, समाज र वैकल्पिक राजनीति कुनै पनि क्षेत्रमा यसखाले घृणाको संक्रमण रोक्नु आजको चुनौती हो ।सञ्चारमाध्यम र पत्रकारसम्पादकहरूप्रति अक्सर धेरै राजनीतिकर्मीको गुनासो हुने गर्छ । देश चलाउने तथा त्यस्तो ध्येय राख्ने जोकोही जवाफेदेहीको कसीमा घोटिनुपर्ने भएकाले उनीहरूमाथि निरन्तर प्रश्नहरू हुनु स्वाभाविक होÙ जसप्रति उनीहरू धेरैले चित्त बुझाउन सक्दैनन्, र प्रश्नकर्ता सञ्चारमाध्यमप्रति असन्तोष व्यक्त गर्छन् । तर यतिविघ्न अमर्यादित तवरमा ओर्लिएर मिडियामाथि विषवमन गर्ने प्रवृत्तिचाहिँ विरलै देखिन्छ, जो यो तहको राजनीतिक व्यक्तिबाट निकटविगतमा कहिल्यै प्रकट भएको थिएन । परम्परागत दलका नेताहरूले मर्यादाको एउटा लक्ष्मण रेखाको सदैव हेक्का राखेका थिए । लामिछानेले त आफूलाई पुरानामध्ये पनि अक्सर सञ्चारमाध्यमलाई गाली गरिरहने एक शीर्षस्थ नेताको पनि निकृष्ट द्वितीय संस्करणका रूपमा आफूलाई प्रस्तुत गरेका छन् । मतदाता र शुभेच्छुकले नयाँ राजनीतिक संस्कारको अपेक्षा गरेकैबाट यसरी अनर्गल बकबक बाहिरिनु कुनै पनि दृष्टिमा शोभनीय मान्न सकिन्न । सुशासनको पैरवी गर्दै उदाएको नवदलका नेताको यो नैतिक स्खलन यस मानेमा दुःखदायी छ र टीठलाग्दो पनि ।सामुन्नेका हरविकृति र जवाफदेह बन्नुपर्ने व्यक्तिअधिकारीहरूका असंगत पक्ष उजागर गर्नु समाचारमाध्यमको धर्म हो । आखिर लामिछाने स्वयं पनि हिजो मिडियामार्फत यसैगरी प्रश्नहरू सोधेर र जवाफदेही खोजेर लोकमा स्थापित भएका हुन् । भलै उनले अपनाएको शैली पत्रकारिताको मापदण्डभित्र पर्थ्योपर्दैनथ्यो, त्यो बहसको छुट्टै पाटो हो । अहिले सार्वजनिक ओहोदामा पुगेपछि उनीतर्फ पनि स्वाभाविक रूपमा सवालहरू तेर्सिएका हुन्, त्यसप्रति उनले अस्वाभाविक उत्तेजना प्रकट गरिरहनु संगतिपूर्ण छैन । अरू सार्वजनिक व्यक्तिहरूका विषयमा कुनै सवाल उठ्दा पत्रकारहरूले जे गर्नुपर्थ्यो, उनका हकमा पनि त्यही गरिएको हो । बरु नयाँ सपना बोकेर आएका लामिछानेले कतिपय मिडियाबाटै पनि केही अवधि अतिरिक्त शंकाको सुविधा पाएको सत्य हो । अब प्रमाणहरू पर्याप्त बोल्दा पनि मिडियाले नलेखुन्नबोलुन् भन्छन् भने त प्रस्टै छ लामिछानेले कि पत्रकारिता बुझेका छैनन्, कि उनी प्रेस स्वतन्त्रताको पक्षधर होइनन् ।निश्चय पनि कुनै पनि मिडियाले कहिल्यै गल्ती गर्दैन वा सबै सञ्चारकर्मी दूधले धोएका छन् भन्ने होइन । तर कसैले तथ्यभन्दा बाहिर गएर सामग्री प्रकाशन वा प्रसारण गरेको छ भने पनि एउटा जिम्मेवार नेता यसरी टोलेगुन्डा जसरी प्रस्तुत हुने होइन । र, सोलोडोलो सबैलाई एकै घानमा मुछ्न पनि पाइँदैनहुँदैन । हिजो सञ्चारकर्मीका रूपमा काम गरिसकेका व्यक्तिलाई थाहा हुनुपर्छ सञ्चारमाध्यममा आएका विषयवस्तुउपर चित्त नबुझे त्यसविरुद्ध उजुर गर्ने आफ्नै प्रक्रिया हुन्छ । सोझै मिडियामा खण्डन पठाउन सकिन्छ । त्यतिले नभए प्रेस काउन्सिलमा उजुरी गर्न मिल्छ । तैपनि चित्त नबुझे अदालत जान सकिन्छ । तर सम्पूर्ण राज्यप्रशासनै मुठीभित्र भएजसरी देशकै कानुन हातमा लिएर मिडियाको कार्यालय घेर्न जान्छु, कारबाही गर्छु भन्न किमार्थ पाइँदैन । प्रतिनिधिसभामा २० सिट होइन, दुई तिहाइ थियो भने पनि यसरी डर देखाउनु स्विकार्य हुन्न । कम्तीमा हाम्रो संविधान र यसले कल्पना गरेको लोकतन्त्रमा यस्तो धम्कीलाई पचाउन सकिँदैन । र, जहाँसम्म कान्तिपुर दैनिकको सवाल हो, मुलुकको एउटा अग्रणी मिडिया यस्तो धम्कीको कारण आफ्नो जिम्मेवारीबाट पछि हट्दैन । आफ्ना कार्यहरूप्रति जवाफदेह हुँदै सार्वजनिक जीवनका हरेक व्यक्तिहरूसित पनि निरन्तर जवाफदेही खोजिरहन्छ । उदेकलाग्दो त लामिछानेको यो अवतार पटाक्षेप भएसँगै नयाँ राजनीतिको सम्भावना पनि तीव्र गतिमा अवसानोन्मुख हुने भय बढेको छ । यसले प्रकारान्तरले राज्यकलामा अक्षम सावित भएका पुरानै दल र तिनका नेताको मनोमानी बढाउनेछ, सायद उनीहरूको बूढो हड्डी आइतबारबाट बढी हाँस्न थालिसकेको छ । त्यसैले समय छ, लामिछाने सुध्रिऊन्, आफ्ना गल्तीहरूप्रति प्रायश्चित गरून् र उक्त घृणास्पद अभिव्यक्ति फिर्ता लिऊन् । नेता भएपछि आलोचना र प्रश्नहरू सहन सिकून्Ù सके त्यसबाट शिक्षा लिऊन्, नसके पनि वैरभावचाहिँ नराखून् । र, मुख्य कुरा त चुनावी जितको अनावश्यक उन्माद त्यागून् । २०६४ सालको निर्वाचनमा विजयी भएपश्चात् दम्भ नबढेको र सम्हालिन जानेको भए अहिले माओवादीको कद सायद यति सानो हुँदैनथ्यो, लामिछानेले यही उदाहरणबाट पनि सिकून् र आफूलाई सम्हालून् । मिडिया चलाउने आफूसित चुनाव उठेर देखाऊन् भन्ने केटाकेटी उर्दी अब फेरि नदोहोर्याऊन्् । कुनै पनि आधुनिक राष्ट्रमा दलीय राजनीति र मिडियाको आआफ्नै विशिष्ट भूमिका हुन्छ भन्ने तथ्य राम्ररी हेक्का राखून् । नैतिक मर्यादाको पैरवी गर्ने स्वतन्त्र पार्टीका अन्य सांसद र नेताहरूले अब लामिछानेका नवसामन्तवादी हैकमलाई नतमस्तक भएर स्वीकारिरहन्छन् कि उनका निजी महत्त्वाकांक्षासिर्जित घृणास्पद उग्रवादप्रति औंलो ठड्याउनेछन् नेपाली समाजले यसलाई पनि पक्कै ख्याल राखिरहेकै छ ।"
राजनीतिको 'लामिछाने मानक,"संविधानवादको दृष्टिइतिहासका विभिन्न कालखण्डका सरकारहरू अकर्मण्य, अनैतिक र आदर्शविहीन भएको तथ्य ओठे आलोचनाको विषय मात्र होइन । संविधानवादको गम्भीर सैद्धान्तिक मानकदृष्टि (पिभट) बाट परिवर्तनकारी शक्ति र पात्रहरू आफ्नै प्रतिबद्धता र व्यवहारप्रति कति जिम्मेवार छन् भन्ने परख महत्त्वपूर्ण छ । संविधानवादको विवरणात्मक (डिस्क्रिप्टिभ) पक्षले व्यवस्था परिवर्तनलाई संस्थागत गर्न ल्याइने नयाँ संविधानमा केके विषय किन र कसरी समाविष्ट गराइन्छन् भन्ने निर्क्योल गर्छ । विशिष्ट ऐतिहासिक पृष्ठभूमिमा, न्यून र समावेशी सरकारको प्रत्याभूतिलाई केन्द्रभागमा राखेर संवैधानिक प्रावधानहरूको व्यवस्था हुने हो । ती प्रावधानहरूको सम्मान, प्रवर्द्धन र अक्षर एवम् भावनामा क्रियान्वयन गर्ने मूलभूत जिम्मेवारी र स्वामित्व तिनै परिवर्तनकारी शक्तिहरूले लिनु अपरिहार्य हुन्छ । त्यसले मात्र नयाँ संगठित गरिएको संविधानको व्यवस्थालाई क्रियाशील र परिणामदायी बनाउँछ ।नेपालका सन्दर्भमा संविधानमाथिको यस्तो स्वामित्वको अभाव निरन्तर रहिरह्यो । उदाहरणका लागि, २०४७ सालको संविधानले दुई सदनात्मक संसदीय व्यवस्था अवलम्बन गर्यो । माथिल्लो सदन, राष्ट्रिय सभाको व्यवस्था गरिनुको औचित्य संविधानको मर्मले नै प्रस्ट पारेको थियो राष्ट्रिय जीवनका विविध पक्षमा उल्लेखनीय योगदान गरेका तर प्रत्यक्ष निर्वाचनबाट संसद्मा प्रतिनिधित्व हुन नसक्ने वर्ग र क्षेत्रलाई विधि निर्माणमा सहभागी गराउने । तर, त्यसलाई सबै दल मिलेर आफ्ना चुनाव हारेका, ठूला नेता, तिनका हुक्केबैठके र पैसामा पद खरिद गर्ने सत्ताका दलालहरूलाई सांसद पदको पुरस्कार दिने थलो बनाइयो । यो विकृतिमा सुधार गर्नुको सट्टा त्यसपछिका दुईवटा संविधानको कार्यान्वयनका क्रममा विकृतिहरूलाई झन् घनीभूत बनाइएको छ । संविधानवादको अर्को आधा पाटो निर्देशनात्मक (प्रेस्क्रिप्टिभ) हो । संविधानमा कुनै पनि प्रावधान समावेश गरिएपछि त्यसलाई विधिवत् संशोधन नगरियुन्जेल त्यसको निःसर्त परिपालना गरिनुपर्छ । त्यस्तो परिपालनाको असल उदाहरण त्यो संविधानका सूत्रधारहरूले नै प्रस्तुत गर्नु अपरिहार्य हुन्छ । संवैधानिक व्यवस्थाका विपक्षमा रहनेहरूको स्थायी ध्येय त त्यसलाई भत्काउने नै हुन्छ, जसको प्रतिरक्षा यसका पक्षधरहरूले नै गर्नुपर्छ ।अहिले सदनमा सरकारमा बस्ने दलका सदस्यहरूले वर्तमान संविधानका मूलभूत मर्महरू गणतन्त्र, धर्मनिरपेक्षता, संघीयता आदिविरुद्ध बोलेकामा सत्तारूढ दलकै कतिपय सांसदबाट आश्चर्य र आपत्ति प्रकट भइरहेको छ । तर, यो समस्याको जरोमै उत्पन्न विकृतितर्फ भने बिलकुलै ध्यान पुगेको छैन । पहिलो त, यो सरकार निर्माणमा सहमतिको आधार संविधानको डिस्क्रिप्टिभ प्रक्रियामा समावेश भएका र यसका प्रावधानहरूको राजनीतिक स्वामित्व लिने राजनीतिक शक्तिहरूको मात्रै हुनु आवश्यक थियो, र छ । २०४७ सालदेखि नै मुलुकको राजनीति यो स्वाभाविक र अपेक्षित मार्गबाट विमुख भएका कारण स्थिरता, सुशासन र समृद्धिका सबै मुद्दा छायामा पर्ने गरी गठबन्धनहरू निर्माणविघटनको अनन्त क्रम जारी छ । अहिले भएको पनि त्यही हो । संविधानवादको डिस्क्रिप्टिभ पाटोमै असहमत रहेका, खास गरी प्रतिगामीहरूसँग मिलेर सत्ताभोगको राजनीति अँगालेपछि संविधान अवलम्बनको प्रेस्क्रिप्टिभ पाटोमा समस्या देखिनु कुनै आश्चर्य होइन । किन्तु विकृतिको स्वाभाविक उजागरण मात्र हो । विचार, आदर्श र नैतिकताविपरीत जसरी पनि सकेसम्म छिटो सत्तासुखभोग गर्ने प्रतिस्पर्धाले सत्ता समीकरणहरू निर्माणमा संविधानवाद निरन्तर छायामा परेको परिणामस्वरूप जनतामा एकपछि अर्को परिवर्तित व्यवस्था, विशेषतः यसका ठेकेदारी प्रवृत्तिका सञ्चालकहरूप्रति तीव्र वितृष्णा पैदा गरायो । यो निराशाले सिर्जेको खाली ठाउँमा पुरातनपन्थी प्रतिक्रियावादीहरू एवं नयाँ र सस्तो लोकरिझ्याइँले उत्पादन गरेका विचारहीन दक्षिणपन्थीहरूले गौरवसाथ फणा उठाउने अवसर पाए । यसको हेक्का र चेत परिवर्तनका संवाहक भनिएका दलहरूलाई भएन । परिवर्तित संविधानले परिकल्पना गरेको राज्य व्यवस्था संस्थागत नहोउन्जेल ती संविधानका पक्षधरहरूले २०४७, २०६३ र २०७२ को संविधान लागू भएयता सबै सरकार निर्माण र संसदीय विधि निर्माणमा व्यवस्था बदल्न योगदान गरेकै शक्तिहरूबीच सहकार्य हुन सकेको भए अहिले देशको अवस्था कति आशालाग्दो बन्न सक्थ्यो होला ! त्यो अब एक काल्पनिक प्रश्न मात्र भएर रहेको छ । सत्ताको सहयात्राचाहिँ संविधान भत्काउने घोषित लक्ष्य भएकाहरूसँग गर्ने र उनीहरूले संविधान भत्काउने पक्षमा आवाज उठाउनेविरुद्ध चर्का क्ष्िाणक प्रतिक्रिया दिने राजनीतिक व्यवहार आफैंमा विरोधाभासपूर्ण हो । मूल नै धमिलिएपछि परिणाम कसरी शुद्ध आउँछ ?ॅलामिछाने मानकस्थापित भनिएका दलहरू वैचारिक र नैतिक दृष्टिले पथभ्रष्ट भएका कारण सुशासन र समृद्धि दिन अक्षम साबित भए । यसैबीच परिवर्तनका चर्का नारा अगाडि सारेर जनतालाई आशा देखाउने पात्र र संगठनहरूले आफ्नो राजनीतिक साख जनमतमार्फत परीक्षण गर्ने प्रयत्न गरे । पूर्वपत्रकारहरू रवीन्द्र मिश्र र रवि लामिछानेहरू यसमा अग्रणी देखिएका पात्र हुन् । लामिछानेलाई भर्खरैको संसदीय चुनावमा आश्चर्यजनक सफलता मिल्यो । र, उनी नाटकीय गतिमा देशको उपप्रधान एवम् गृहमन्त्री भए । मतदाताले स्थापित दलहरूलाई तिनका गल्तीका तुलनामा दण्डित नै त गरेनन्, तर उनीहरूलाई सचेत गराउने हदसम्म लामिछाने प्रवृत्तिका पात्रहरूलाई राजनीतिमा स्थान दिलाए ।जनताको स्वाभाविक अपेक्षा हो, यसरी उदाएका राजनीति शक्ति र पात्रहरूले सबै लोकतान्त्रिक मूल्य र मान्यतालाई तिलाञ्जली दिएर चरम सत्तामोह प्रदर्शन गर्नेछैनन् । संविधानवाद, सुशासन, नैतिकता र व्यवहारमा नयाँ आदर्श मानकहरू स्थापित गर्नेछन् । तर, यो अपेक्षामा रवि लामिछाने छोटो समय पनि टिकेनन् । मिश्रले त पूर्वपञ्चहरूको दलमा विलय गराएर आफ्नो वास्तविक रङ र हैसियत पहिल्यै देखाइसकेका हुन् ।अत्यन्तै खेदको कुरा हो, शासनशैलीमा परिवर्तन र मुलुकको आर्थिकसामाजिक रूपान्तरणका नारा दिएर राजनीतिको केन्द्रमा स्थापित हुन आइपुगेका लामिछानेमा पुराना दलका भ्रष्ट भनिएका नेताहरूको भन्दा पनि निकृष्ट स्वरूपको नैतिक स्खलन देखिएको छ । उनको दलको वैचारिक धरातल प्रस्ट छैन । व्यवहारले उनी अन्तर्यमा प्रतिगामी देखिन्छन् । आफ्नो नागरिकताको विवादलाई उनले प्रमाणपत्रको एउटा कागजी खोस्टो लिने वा त्याग्ने फगत प्राविधिक विषय मात्र बनाएका छन् । जबकि नागरिकता त्याग्ने र लिने क्रममा अपनाइएका नियत र प्रक्रियामा सबभन्दा अहम् प्रश्न नैतिकताको हो । प्रतितर्क गर्न नसकिने होइन, विकास परियोजनादेखि सरकारले गर्नुपर्ने महत्त्वपूर्ण कामहरू विदेशी कन्सल्टेन्ट ल्याएर वा उनीहरूकै सल्लाहमा गर्न हुने तर एउटा नेपाली मूलको मानिसले नागरिकता र पासपोर्टका दस्तावेजमा अलिकति गडबड हुँदैमा ठूलो विवाद खडा गर्नु आवश्यक छ र ? यदि राज्यसत्ताले आफ्नो जीविकोपार्जनका दैनन्दिन समस्याहरूलाई समाधान गर्न सघाउँछ भने सत्ताधारीको नागरिकताको मुद्दालाई वर्तमान युवा पुस्ताले सम्बन्धितको निजी मामिलाका रूपमा बेवास्ता गर्न चाहेको देखिन्छ । तर, स्थापित कानुनहरूकै बर्खिलाफ गएर पदमा पुग्ने जुन हदको बलमिच्याइँ उनले प्रदर्शन गरेका छन्, त्यसमा विधिको शासनलाई थप कमजोर बनाउने दुराशय प्रस्ट छ । संविधानको अभिन्न सार रहेको संघीयताको विपक्षमा उभिएर पनि सरकारमा बस्न मरिहत्ते गर्ने उनको व्यवहारले संविधानवादको अवधारणालाई थप खण्डित बनाएको छ ।स्वाभाविक अपेक्षा हो, नयाँ उदाएको राजनीतिक शक्ति र त्यसको नेतृत्वले अहिलेका राजनीतिकर्मीहरूको दाँजोमा देखाउन सकिने गरी उच्च नैतिक र चारित्रिक मानकहरू स्थापित गरून् । तर, संविधानवाद, विधिको शासन, स्वार्थको द्वन्द्वमा परहेज, निजी आचरण, विचारको राजनीति, सार्वजनिक विनयशीलता, पारदर्शिता आदि सबै पक्षमा लामिछाने जसरी निर्लज्ज ढंगले प्रस्तुत हुँदै छन्, त्यसले नेपाली राजनीतिको क्रमशः विघटित हुँदै गएका आदर्श र नैतिकताका मानकहरूलाई माथि उठाउनुको सट्टा धेरै तल खसालेको छ । यस्ता पात्र र शक्तिहरूको उपस्थितिले सत्ता राजनीतिको मोलतोल बढाउन मात्र योगदान गरेको छ र अझैसम्म निर्णायक रहेका परम्परागत शक्तिहरूको राजनीतिक अभ्यासलाई अझ विकृत, रूढाग्रही र पदलोलुप बन्न थप मैदान दिँदै छ । परिणामतः गान्धी युगका राजनीतिका त्याग र नैतिकताका मानकहरू स्वतः दन्त्यकथामा सीमित हुँदै जानु आश्चर्य नलाग्ने भएको छ ।"
मध्यम वर्ग : वामपन्थी दललाई चुनौती,"वामपन्थी दल र अर्थसामाजिक नीतिवामपन्थी दलहरूले २०६४ सालयता चुनावी घोषणापत्रहरूमा मध्यम वर्गको निर्माण र विस्तारमा अमूर्त रूपमा जोड दिएका छन् । घोषणापत्रका बुँदाहरूको अर्थ र व्याख्या परिस्थितिअनुकूल होला, तर सहरकेन्द्रित वा सहरोन्मुख भौतिक पूर्वाधार विकास र व्यावसायिक शिक्षा तथा तालिमप्रतिको लगाव आफैंमा आत्मनिर्भर र स्वतन्त्र राजनीतिक व्यक्ति जन्माउने प्रतिबद्धता हो, जसले वामपन्थी दलको जस्तो संगठित राजनीतिक आबद्धतालाई नकार्छ । यति मात्र होईन, आफूलाई स्वतन्त्र ठान्ने मध्यम वर्गले आफ्नो वर्गीय पहिचान खोज्ने कष्ट गर्दैन । यो नै वर्गीय राजनीति (?) गर्ने एमाले र माओवादीजस्ता वामपन्थी दलहरूका लागि चुनौती हो । कल्याणकारी समाज एमालेको राजनीतिक आदर्श भए पनि माओवादीले श्रमजीवी वर्गको वर्चस्वलाई राजनीतिक आधार बनाएको छ । तर दुवै दलको सामाजिक र आर्थिक ध्यान सहरी समाज र अर्थतन्त्रको निर्माणमा छ, जुन विश्वस्थानीय परिवेश र परिस्थिति अनुसार स्वाभाविक पनि हो । एमालेले २०७४ सालपछि आर्थिक समृद्धिलाई केन्द्रमा राख्दै कुल गार्हस्थ्य उत्पादनको वृद्धिमा जोड दिएको छ, जसमा औद्योगिक उत्पादन र बजारिया उपभोक्ता बढाउने र गरिबी घटाउने अभीष्ट छ । यो मध्यमवर्गीय जनसंख्याको बढोत्तरीबिना सम्भव छैन । यस अर्थमा, मध्यम वर्गसितको वामपन्थी दलीय सम्बन्ध उस्तै छैन । एउटा उदाहरण लिऔं । एमालेले गत संसदीय निर्वाचनको घोषणापत्रमा नेपाली सिनेमा क्षेत्रको विकास, विस्तार र प्रवर्द्धन गर्ने भनेको छ । सातै प्रदेशमा सिने नगरी बनाउने घोषणा पनि उल्लेख छ । वर्गीय दृष्टिमा, अहिलेकै परिवेशलाई आधार मान्दा, मनोरञ्जनलाई जीवनयापनको हिस्सा बनाउने मध्यम वर्ग सिनेमाका मुख्य उपभोक्ता हो, जसलाई वामपन्थी दलको राजनीतिक सिद्धान्त, यसले लिएको आर्थिक नीति र परिकल्पना गरेको सामाजिक व्यवस्थासित कुनै सरोकार छैन । बारम्बार सत्तामा पुगेर कार्यान्वयन गर्न चुके पनि वामपन्थी दलहरूले सार्वजनिक विद्यालयको गुणस्तर सुधारलाई प्राथमिकता दिन छाडेका छैनन् । यो खासमा सक्षम, आत्मनिर्भर, दक्ष एवं स्वतन्त्र नागरिक तयार गर्ने राजनीतिक सोच हो, जसले व्यक्ति र परिवारको जीवनशैली, पेसा र वासस्थानका साथै उनीहरूको सोच, विचार र आबद्धता पनि बदल्छ । यो आफैंमा, कालान्तरमा मध्यमवर्गीय जनसंख्या जन्माउने राजनीतिक महत्वाकांक्षा हो, जसले राजनीतिक प्रतिबद्धताभन्दा तत्काल हुने सानातिना पारदर्शी सार्वजनिक कामका आधारमा दल र दलीय नेताहरूको मूल्यांकन गर्छ ।"
छिटो न्याय कहिले ?,"न्या यपालिकाले राजनीति र अन्य क्षेत्रबीच सीमा छुट्याउन नसक्दा संवैधानिक मर्यादा र व्यावसायिक मान्यता कमजोर भइरहेका छन् । परिणामतः न्यायिक सुशासनको चाहना झन् पर धकेलिँदै छ । यो जटिल समस्याका रूपमा पनि देखा परिरहेको छ । न्यायिक कुशासनका राजनीतिक, आर्थिक, सामाजिक तथा सांस्कृतिक कारण हुन सक्छन्, जसका बारे खुलेर विमर्श हुनु जरुरी छ ।संयुक्त राष्ट्र संघको एक अध्ययनले न्यून तलब, न्यायाधीशको प्रशासनिक प्रकृतिको मनोवृत्ति, अनियन्त्रित स्वविवेकीय अधिकार, कमजोर अनुगमन, न्यायिक अधिकारको दुरुपयोग, अपारदर्शिता, कम्प्युटर प्रविष्ट प्रणालीको अभाव लगायतलाई न्यायिक विकृतिको कारक भनेको छ । नेपालको सन्दर्भमा भने न्यायिक सुशासनका समस्या थोरै फरक छन् । उपभोक्ताले न्यायको अनुभूति गर्न नसक्नु, न्यायालयप्रति जनआस्था कम हुनु, ढिलो न्याय दिइनु, दण्डसजायमा अस्वाभाविक फरक हुनु, स्वविवेकीय अधिकारको बेमुनासिब प्रयोग हुनु, जनताको न्यायिक कारबाहीमा पहुँच नहुनु, धरौटी न्यायोचित नहुनु, निहित स्वार्थ द्वन्द्वको अवस्था रहनु, पक्ष वा कानुन व्यवसायीप्रति आग्रह र पूर्वाग्रह रहनु, कार्यपालिकाको पक्षमा अस्वाभाविक निर्णय हुनु, राजनीतिक आधारमा नियुक्ति गरिनुजस्ता सन्दर्भ मुख्य चुनौती हुन् ।केही वर्षअघिको अन्तर्राष्ट्रिय बार एसोसिएसनको प्रतिवेदन अनुसार न्याय प्रणालीमा घूस र अनुचित राजनीतिक प्रभाव बढ्दै गएको छ । यसलाई भ्रष्टाचारजन्य व्यवहार पनि भनिएको छ । नेपालमा न्यायिक सुशासन र न्यायिक जनशक्ति व्यवस्थापन सम्बन्धमा उच्चस्तरीय न्यायिक सुधार आयोगको प्रतिवेदन२०२८ देखि न्यायपालिकामा हुन सक्ने विकृति, विसंगति, अनियमितता वा भ्रष्टाचार एवं बिचौलियाबाट हुन सक्ने क्रियाकलाप र त्यसको रोकथामका लागि चाल्नुपर्ने उपायहरूका सम्बन्धमा पेस गरेको प्रतिवेदन२०७८ सम्मका अध्ययनहरूले न्यायालयभित्रको गुटबन्दी, बिचौलियाको बिगबिगी, आर्थिक लेनदेन, भनसुन, कोसेलीपात, गैरसरकारी संस्थाहरूसँगको अनपेक्षित संलग्नता, कानुनले निर्धारण गरको संख्यामा न्यायाधीशको पूर्ति हुन नसकेको, मुद्दा फर्छ्योटमा अत्यन्त ढिलाइ भएको, सेवाग्राहीमैत्री कार्यविधिको अभाव भएको लगायतका कमजोरी पहिचान गरेका छन् ।यस्तोमा न्यायपालिकामा बढ्दै गइरहेको कार्यबोझलाई समेत सीमित स्रोतसाधनको समुचित प्रयोग गरी न्याय सेवा छिटो, छरितो, स्तरीय, जनोन्मुख र भरपर्दो बनाउनु आवश्यक छ । त्यस्तै न्यायमा जनताको सहज पहुँच बढाउनसमेत न्यायिक सुशासनका सम्पूर्ण अवयव अदालत र न्यायाधीशका अतिरिक्त न्याय सम्पादन सम्बन्धी अन्य मुद्दा हेर्ने निकाय, अधिकारी, कर्मचारी, सरकारी वकिल, निजी कानुन व्यवसायी, न्यायसँग सम्बद्ध सरोकारवालाको भूमिका प्रभावकारी हुनु जरुरी छ । न्यायिक सुशासन हुन न्याय दिने विधि पनि तार्किक र विवेकसम्मत हुनुपर्छ । न्यायपालिकाले निर्धारण गरेको लक्ष्य हासिल गर्न न्यायिक जनशक्तिको मनोबल उच्च राखी स्वतन्त्र र सक्षम न्यायपालिकाको अवधारणालाई प्रवर्द्धन गर्नुपर्छ । त्यसका लागि यसप्रति प्रतिबद्ध र दक्ष न्यायिक जनशक्तिको व्यवस्था गर्नु आवश्यक छ । न्यायिक प्रक्रियामा नैतिकता, सदाचार, निष्ठा, उत्तरदायित्व, पारदर्शिता र इमानदारीलाई प्रवर्द्धन गर्न तथा अनियमितता र ढिलासुस्तीको अन्त्य गरी कानुनप्रतिको भरोसालाई बलियो बनाउन सबै पक्ष लाग्नुपर्छ । न्यायमा सर्वसाधारणको पहुँचलाई प्रवर्द्धन गर्नु अहिलेको मुख्य चुनौती बनिरहेको छ । त्यस्तै न्यायिक जनशक्तिको मनोबल उच्च रहनुपर्छ । न्यायिक जनशक्तिमा जवाफदेही वहन गर्न सक्ने वातावरण बनाई शीघ्र र निष्पक्ष न्याय दिने आधारभूत दायित्व पनि पूरा भएको छैन । न्यायिक सुशासन कायम गर्नमा न्यायिक जनशक्तिको भूमिका प्रभावकारी हुन्छ । तिनको प्रोत्साहनको पाटोमा बढी लगानी गर्नुपर्छ । अदालतले काम गर्ने वातावरणमा पनि यसले सुधार ल्याउँछ । बढ्दो न्यायिक कार्यबोझलाई कम गर्दै लैजान्छ । कार्यसम्पादनको स्तरमा पनि वृद्धि हुन्छ । न्यायमा जनताको पहुँच बढाउन सक्नुले न्यायिक प्रणालीमाथि नै स्वाभाविक प्रश्न उठ्छ । न्यायिक कार्य छिटोछरितो सम्पन्न गर्नुलाई अनुत्पादक ठान्नु हुँदैन । न्यायिक वातावरण धमिलियो वा न्यायिक जनशक्तिबाट न्यूनतम क्षमता पनि प्रदर्शन भएन भने न्यायिक सुशासनमा क्षति पुग्ने नभई समग्र शासन व्यवस्थामै असर पर्न सक्छ ।न्याय प्रशासन स्वयम् न्यायिक सुशासन सुनिश्चित गर्ने संयन्त्र हो । तसर्थ यसले न्यायिक जनशक्तिको मनोबल उच्च राखी विद्यमान निराशालाई चिर्नुपर्छ । काम गरे अनुरूप पुरस्कार वा दण्डको व्यवस्था गर्नुपर्छ । यसका लागि पर्याप्त बजेट विनियोजन गर्नु आवश्यक छ । अर्को भाषामा, न्यायपालिकालाई वित्तीय स्वायत्तता दिनुपर्छ । त्यत्तिकै महत्त्वपूर्ण विषय हो न्याय सम्पादनमा प्रविधिको प्रयोग । यसले मुद्दाको चापलाई पनि कम गर्न मद्दत गर्छ । अनुगमन तथा निरीक्षण प्रणालीलाई वैज्ञानिक बनाउनुका साथै न्याय सेवाका कर्मचारीहरूको पारिश्रमिक, सुविधा तथा सेवाका सर्त संघीय ऐन बमोजिम हुने संवैधानिक व्यवस्था अनुसार कानुन बनाउने गरी सेवाको विशिष्टीकरण गर्नु जरुरी छ । सेवा सुरक्षाको पूर्ण प्रत्याभूति हुनुपर्नेतर्फ न्यायिक नेतृत्व गम्भीर हुने बेला आएको छ ।"
निराशा बढ्दै गए मनोचिकित्सक भेटौं,"लगभग दुई हप्ताअघि देशको संघीय राजधानीमा, विधायिकी भवनअगाडि नै बीच सडकमा एउटा हृदयविदारक घटना भयो । त्यस घटनाको परकम्पले मुलुक अझै पनि त्रस्त छ । एउटा होनहार युवाले खुला सडकमा आफैंलाई आगो लगाएर आफ्नो हत्या गर्ने प्रयास गर्नु, अझ सफलै पनि बन्नु आजको सभ्य कहलिएको समाजमा लाजमर्दो विषय नै हो । त्यस घटनाको केही महिनाअगाडि एक युवतीले आफ्नो पूर्वनिर्धारित वैवाहिक समारोह असफल हुन लागेको मानेर काठमाडौंकै मुख्य चोकमा त्यसरी नै आत्मदाह गरेको समाचार सबै मिडियामा छाएको थियो । संसद् भवनअगाडिको त्यो घटनापछि पनि पोखरा, वीरगन्ज, विराटनगरजस्ता सहरहरूमा आत्मदाह अनि यस्तै प्रकृतिका आत्महत्याका घटनाहरू भए ।मनोचिकित्सकका नाताले मैले समाजमा बढ्दै गइरहेको आत्महानिका यस्ता डरलाग्दा तथ्यहरूलाई खालि समाचारकै तहमा राखेर हेर्न मिल्दैन । अझ ती युवकले आत्मदाह गर्नुअगाडि सामाजिक सञ्जालमा राखेका लामालामा स्टाटस अनि तिनमा अन्तर्निहित गम्भीर मनोभावहरूलाई कसैले पनि बेवास्ता गर्न सक्दैन । आफूले पढेलेखेका, देखेजानेका अनि खोजअनुसन्धान गरेका विषयहरूका आधारमा मात्रै जुनसुकै विषयको वस्तुनिष्ठ धारणा राख्ने अनि तिनलाई प्रवाहित गर्नुपर्ने हुन्छ, त्यही नै वैज्ञानिक चिन्तन प्रणाली हो । त्यसैले पनि मनोचिकित्साका क्षेत्रमा काम गरेको नाताले मैले उपर्युक्तजस्ता घटनाहरूको मिहिन अध्ययन गर्ने गरेको छु ।हामीले अस्पतालमा उपलब्ध तथ्यांकहरूका आधारमा गरेका अध्ययनहरूले मात्र नभई, समुदायमा आधारित रहेर गरिएका राष्ट्रियअन्तर्राष्ट्रिय अनुसन्धानहरूले समेत आत्महानि भनौं या आत्महत्या (आत्मदाह यसैको अति चरम रूप हो) मा ९०९५ प्रतिशत मनोसामाजिक समस्याहरू, अझ भनौं मानसिक रोगहरू नै सम्बन्धित हुने देखाएका छन् । आत्महत्याको प्रयास गरेका कारण अस्पतालमा ल्याइएका व्यक्ति अनि आफन्तहरू या आत्महत्या पूर्ण गरेर मृत्युवरण गरेका व्यक्तिहरूका परिवारआफन्तजन, साथीसहकर्मीहरू अनि अरू नजिकका व्यक्तिहरूमा त्यस्तो अध्ययन गरिएको हुन्छ । ती व्यक्तिहरूका जीवन भोगाइ, स्वास्थ्य सम्बन्धी टिपोट अनि अन्तरसम्बन्धमा आइपरेका आरोहअवरोह आदिको पनि त्यस्ता अध्ययनहरूमा विश्लेषण गर्ने गरिएको हुन्छ । त्यसैले आत्महत्या मानसिक रोगहरूको जटिलतम अवस्था नै हो भन्ने हाम्रो मान्यता छ । अनि आत्महत्याबाट मनोरोगीहरूलाई जोगाउनु नै मनोचिकित्सा उपचार पद्धतिको प्रमुख उद्देश्य हो ।करिब दुई हप्ताअघि आत्मदाह गरेका ती युवाको सामाजिक सञ्जालमा छाएको अन्तिम स्टाटस को समानुभूतिपूर्वक अध्ययन गर्दा उनका विविध पाटा उजागर भएको पाउँछु म । चौबीस वर्षको उमेरमा बाबु गुमाएपछि जन्मस्थान छोडेर श्रीमती एवं कलिली छोरीका साथ काठमाडौं आई व्यवसाय गर्न थालेका ती युवाको बाह्र वर्ष (२०६७७९) को व्यावसायिक जीवनको आरोहअवरोहको सपाट वर्णन छ, त्यो लामो मनोवादात्मक स्टाटसमा । सुरुआती केही वर्ष विभिन्न कारणले गर्दा ट्राभल टुरिजम व्यवसायमा त्यति सफलता पाउन नसकेपछि आम नेपाली युवाहरूझैं विदेश गएका उनले कतार बसाइको चारवर्षे अवधिमा भने राम्रै कमाइ गरेका रहेछन् । उक्त कमाइले पुराना ऋणहरू चुक्ता गरीवरी केही बचतसमेत गर्न सकेका रहेछन् । उक्त बचतको सदुपयोग गर्दै कृषिउपजको भण्डारण केन्द्र स्थापना गरेका उनले त्यसपछि भने अनेक हन्डरठक्कर खान पुगेको देखिन्छ । सरकारी निकाय, स्थानीय एवं बहुराष्ट्रिय व्यावसायिक कम्पनीहरू, कर कार्यालय आदिका व्यवहार, अनि उधारो नउठ्ने, ठगी र धोकाधडीमा फस्ने आदि कारणबाट हतोत्साही भएका उनले आफ्ना व्यवसायको स्वरूप धेरै पटक परिवर्तन गरेका रहेछन् । व्यावसायिक जीवनमा असफलता मात्र हात लागेका उनलाई आफ्ना नातेदारहरूबाट पनि यथेष्ट सहयोग नभएको कुरासमेत झल्कन्छ स्टाटसमा । पुनः विदेश जाने प्रयास पनि असफल भएको देखिन्छ । यी सब कारणले गर्दा आफ्नो स्वत्व गिरेको, आफूलाई बेसहारा र बेकामेजस्तो बनाएको विषय पनि उल्लेख गरेका छन् उनले । सयौं पटक आत्महत्याको प्रयास गरेको तथ्य पनि उजागर भएको छ त्यो स्टाटसमा । आफैंले चलाएको गाडी दुर्घटना गराउने प्रयास गरेको तर श्रीमती अनि छोराछोरीको मायाका कारण नसकेको स्वीकार गरेका छन् उनले । यसलाई हामी सुसाइड काउन्टर भन्छौं, जसका कारण आत्महत्याको प्रयास केही मात्रामा भए पनि निस्तेज हुन्छ । केही महिनाअघि सुसाइड नोट लेखेर भारतको ब्रह्मपुत्र नदीमा हाम फालेको तर कसैले बचाएको कुरा पनि लेखेका छन् उनले ।यी सब तथ्यबाट उनी कस्तो मनस्थितिमा थिए भन्ने स्पष्ट हुन्छ । अतः यो हृदयविदारक घटनामा पनि मनोसामाजिक कारक नै प्रमुख देखिन्छ । उनले बेलैमा मनोचिकित्साको सहारा पाएका भए यो घटना हुने थिएन कि भन्ने कुराले मेरो मनलाई नराम्ररी नै घोचिरहेको छ, अझै पनि । यसको मतलब, उनले अभिव्यक्त गरेका आर्थिक, सामाजिक, राजनीतिक, पारिवारिकजस्ता तमाम विषय गौण हुन् भन्ने किमार्थ होइन । उनका पीडाहरू सत्य हुन्, तिनको निराकरणका लागि उनले उठाएका मागहरू पनि साह्रै महत्त्वपूर्ण छन् । तर यस्ता पीडा बोकेका युवाहरू, व्यवसायीहरू देशैभरि छन्Ù संसारभरि नै छरिएका पनि होलान् । ती सबैले त आत्महत्या (अझ आत्मदाह नै) गरिहाल्दैनन् ! आत्महत्याका लागि प्रेरणा दिने अथवा त्यसतर्फ अभिप्रेरित गर्ने व्यक्तिको मनस्थितिले नै हो, मनोसामाजिक कारकतत्त्वले नै हो । तनाव व्यवस्थापनमा सहायता गर्न, निराशामा कमी ल्याउन, सहनशीलता एवं आत्मबलमा वृद्धि गर्न जैविक, मनोवैज्ञानिक अनि सामाजिक पक्षहरूको बराबर भूमिका हुने गर्छ । जैविक, अझै भनौं आनुवंशिक कारक तत्त्वहरूले मानसिक रूपमा प्रभावित व्यक्ति अथवा मनोवैज्ञानिक रूपमै कमजोर बन्दै हुर्केको व्यक्तिको जीवनचक्रमा तनाव व्यवस्थापनमा जति असहजता हुन्छ, त्यत्ति नै जैविक या मनोवैज्ञानिक हिसाबले सबल व्यक्तिमा हुँदैन । तनाव व्यवस्थापनमा असफल व्यक्ति आत्महत्याका लागि उद्यत रहने सम्भावना ज्यादा हुन्छ । त्यसकारण मनोसामाजिक समस्याहरूको निराकरणतर्फ सचेत पाइला चाल्न सकिएमा आत्महत्या न्यूनीकरण गर्न अवश्य सकिन्छ ।अहिलेको परिवेशमा आत्महानिको व्यवहारले साँच्चै संक्रामक रूप नै लिन लागेको त होइन भन्ने चिन्ता पनि लागिरहेको छ मलाई । अध्ययनहरूले आत्महत्याले संक्रामक रूप लिन सक्ने देखाएका पनि छन् । माथि नै भनियो, पोखरा, वीरगन्ज, विराटनगर लगायतमा पनि व्यवसायी, युवा आदिले यस्तो कदम चालेका समाचारहरू आए । यसतर्फ आँखा चिम्लिरहने हो भने व्यवसायमा घाटा, व्यापारमा मन्दी, निराशा आदिको निकास आत्महत्या नै हो भन्ने किसिमको आम बुझाइ बन्न बेर लाग्दैन र समाजमा भयावह स्थिति आउन सक्छ । यसबाट जोगिनका लागि उपर्युक्त स्टाटसमा उठाइएका आर्थिक, राजनीतिक, सामाजिक, कानुनी, व्यावसायिक सबै प्रकारका मागहरू सम्बोधन गर्नका लागि सम्बन्धित पक्षले यथाशीघ्र ध्यान दिनुपर्छ । युवा वर्ग, अझ आफ्नो अध्ययनव्यवसायपेसामा लागिपर्ने व्यक्तिहरूमा तनावको अवस्था आउन नदिनका लागि यी सबै पक्षमा सकारात्मक कदम चाल्न अत्यावश्यक छ ।आत्महत्याको संक्रामकता न्यूनीकरणका लागि मिडियाको पनि महत्त्वपूर्ण भूमिका हुन्छ । मिडियाले आत्महत्याका बारेमा तथ्यपरक एवं संक्षिप्त सूचना मात्र प्रवाहित गर्ने गर्नुपर्छ । आत्महत्या गर्ने व्यक्तिको निजी जीवनका तथ्यहरूलाई कारक तत्त्वका रूपमा उभ्याएर यसलाई सामान्यीकरण कदापि गराउनु हुँदैन । आत्महत्याका लागि अपनाइएका तरिकाहरूको विस्तृत व्याख्या गर्नतर्फ कहिल्यै लाग्नु हुँदैन । आत्महत्याको महिमामण्डन कदापि गर्नु हुँदैन । आत्महत्याका समाचारहरूलाई दोहोर्याइरहने गर्नु हुँदैन । आत्महत्याको समाचारसँगसँगै यसबाट बच्ने उपाय एवं मनोसहारामा सहयोग गर्ने उपयोगी हटलाइन या स्रोतहरूका बारेमा पनि उल्लेख गर्नुपर्छ । यो दिशानिर्देशको पूर्ण परिपालना गरेर गरिने मिडियाधर्मले मात्र आत्महत्याको गाम्भीर्यको सही चित्रण गरेको मान्न सकिन्छ । पुनश्चः, आत्महत्या नियन्त्रणका लागि सबैभन्दा महत्त्वपूर्ण पाटो त मनोचिकित्सा नै हो । त्यसैले, जोकसैलाई पनि जीवनप्रति निराशा, हतोत्साह या मर्ने चाहना बढ्दै गएको जस्तो लागेमा या त्यस्ता मनोभाव भएका व्यक्तिहरू सम्पर्कमा आएको देखिएमा मनोपरामर्शका लागि कदापि ढिलो गर्नु हुँदैन । आत्महानिको विचारलाई सही मनोपरामर्शले परास्त गर्न सक्छ, आत्महत्याको रोकथाम अवश्य हुन्छ ।रिसाल मनोचिकित्सक हुन् ।"
संसदीय समिति गठन हुने,"मकवानपुर (कास) वाग्मती प्रदेशमा संसदीय समिति गठन प्रक्रिया अगाडि बढाइने भएको छ । आइतबार प्रदेशसभा सचिवालयमा बसेको सर्वदलीय बैठकले समिति निर्माणका लागि प्रक्रिया अगाडि बढाउने निर्णय गरेको हो । बैठकलगत्तै कार्यव्यवस्था परामर्श समिति गठन गरिएको छ । प्रदेशसभाको काम कारबाही, बैठकको कार्यसूची तय तथा आवश्यकताका आधारमा सभामुखलाई सघाउन समिति गठन गरिएको हो । समितिको नेतृत्व सभामुख भुवनकुमार पाठकले गरेका छन् भने उपसभामुख अप्सरा चापागाईं र आन्तरिक मामिला तथा कानुनमन्त्री गंगानारायण श्रेष्ठ पदेन सदस्य रहेका छन् । कानुनमन्त्री श्रेष्ठका अनुसार कार्यव्यवस्था समितिमा दलीय हिसाबमा प्रतिनिधि पठाएअनुसार गठन गरिएको हो । समितिमा कांग्रेसका ४, एमालेका ३, माओवादीका २ र अन्य दलबाट एकएक जना सदस्य रहेका छन् । एमालेबाट आनन्दकुमार श्रेष्ठ, मधुसुदन पौडेल, भारती पाठक, माओवादीबाट रत्न ढकाल, राधिका तामाङ, कांग्रेसबाट छिरिङदोर्जे लामा, कुन्दनराज काफ्ले, रामकृष्ण चित्रकार, हरिप्रभा खड्गी, एकीकृत समाजवादीबाट ओमकुमारी श्रेष्ठ, हाम्रो नेपाली पार्टीबाट शैलेन्द्रमान बज्रचार्य र नेमकिपाबाट सुरेन्द्रराज गोसार्इं रहेका छन् । सर्वदलीय बैठकले प्रदेशसभाका अन्य ५ वटा समिति पनि गठनको निर्णय गरेको छ । प्रदेशसभामा प्रदेश मामिला, अर्थ तथा विकास, सार्वजनिक लेखा, शिक्षा स्वास्थ्य तथा कृषि र उद्योग पर्यटन तथा वातावरण समिति छन् । सर्वदलीय बैठकले संसदले स्वीकृत गरेको ५ अध्यादेशको प्रतिस्थापन विधेयक छिट्टै संसदमा ल्याउने निर्णय गरेको छ । यस्तै, संसदलाई बिहीबार दिउँसो प्रदेश प्रमुख यादवचन्द्र शर्माले सम्बोधन गर्ने कार्यक्रम तय गरिएको छ ।"
'चार महिनापछि मेलम्चीको पानी बन्द हुन सक्छ,"(सिन्धुपाल्चोक)गत जेठमा वर्षात् सुरु भएलगत्तै सुरुङ बन्द गरेर मंसिरबाट मेलम्चीको पानी काठमाडौं पठाइयो । कुलोजस्तो बनाएर पानी सुरुङमा प्रवेश त गराइएको थियो तर सामान्य वर्षात् हुनेबित्तिकै हिलोमाटो र गेग्रान बगेर सुरुङको मुख थुनिने अवस्था छ । प्राविधिकहरू भन्छन्, हेडवर्क्स निर्माणको गति यही अवस्थामा रहे चार महिनापछि फेरि सुरुङ बन्द गर्नुपर्छ । २०७८ असारको बाढीले झन्डै १० मिटर हेडवर्क्सको संरचना गेग्रानले पुरेको छ । मुख्य बाँध र सुरुङ पुरिएको ढुंगामाटो पन्छाइसकिएको छैन । मुहानमा जाने झन्डै ६ किमि सडक पूर्णरूपमा बगरमा परिणत भएको छ । बगाएको मोटरेबल पुल निर्माणको सुरसार छैन । मेलम्ची खोलाको सतह गेग्रान र ढुंगाले भरिएर उकासिएको छ । आयोजनाका प्राविधिकका अनुसार अहिले मेलम्ची पानीको मुहानस्थित हेडवर्क्स ढुंगा, गेग्रान र बालुवाले पुरिएको छ । वर्षात् लागेपछि हेडवर्क्समा जान र पानी पठाउन सकिने अवस्था छैन । पानी पर्न सुरु गर्नेबित्तिकै काम बन्द गर्नुपर्ने प्राविधिक बताउँछन् । आयोजनाको निरीक्षण गर्न शनिबार आएका नवनियुक्त खानेपानीमन्त्री अब्दुल खानले बाह्रै महिना पानी दिने वातावरण तयार गर्न निर्देशन दिएका छन् । सचिव मणिराम गेलाल, आयोजनाका कर्मचारीसहित उनी मुहान पुगेका थिए । मन्त्रीले निर्देशन दिएलगत्तै आयोजनाका कार्यकारी निर्देशक कमलप्रसाद श्रेष्ठले बाह्रै महिना पानी सञ्चालन गर्न आफूले योजना बनाएको जानकारी दिए । तर त्यसका लागि अहिले सुरुङको काम गरिरहेको चिनियाँ कन्ट्रक्सन कम्पनी सिनो हाइड्रोलाई जिम्मेवारी दिने वा छुट्टै टेन्डर गर्ने यकिन गर्नुपर्ने उनको भनाइ छ । कम्तीमा १० करोड रुपैयाँ उपलब्ध भए अस्थायी कंक्रिट टावर निर्माण गरेर सामान्य बाढीमा पनि सुरुङबाट पानी पठाउन सकिने उनले जानकारी गराए । बाढीपहिरो गएको दुई हिउँद बित्दा पनि सरकारले सामान्य संरचना निर्माणका लागि ठूलो रकम उपलब्ध गराएको छैन । तत्कालै बजेट उपलब्ध नभए जेठ १५ सम्म संरचना बन्न नसक्ने जानकारी कार्यकारी निर्देशक श्रेष्ठले मन्त्री खानलाई दिएका हुन् । मुहान क्षेत्र सिन्धुपाल्चोकको हेलम्बुस्थित अम्बाथानबाट करिब २० किमि माथिल्लो भाग भेमाथाङबाट आएको पहिरोको भय अझै कायम छ । स्थायी रूपमा पानी सञ्चालन गर्न थप भौगोलिक अध्ययन गर्नुपर्ने भएकाले तत्काल स्थायी संरचना बनाउने अवस्था नभएको कार्यकारी निर्देशक श्रेष्ठ बताउँछन् । दक्षिणतिरबाट पानी तर्काएर सुरुङलाई बचाउने प्रयास भइरहेको उनले बताए । सामान्य बाढी र वर्षात्ले पानी बन्द गर्नुपर्दैन भन्ने आकलन छ, उनले भने । २०५५ सालमा विकास समिति गठन गरेर आधिकारिक रूपमा सुरु भएको मेलम्चीबाट २०७७ चैतमा पहिलो पटक पानी काठमाडौं पुर्याइएको थियो । अहिले पानी वितरण तेस्रो पटक गरिएको हो । अहिले मेलम्ची खोलाको करिब ७५ प्रतिशत पानी काठमाडौं पठाइएको छ । डेढ वर्षअघिको क्षतिभन्दा पनि अब के होला भन्ने आकलन गर्न सक्ने अवस्था नभएकाले मुख्य ऋणदाता एसियाली विकास बैंक (एडीबी) ले अन्तिम रिपोर्ट दिन नसकेको स्रोतको भनाइ छ । हाल आयोजनाको पानी काठमाडौंवासीले पिउन पाए पनि यसलाई स्थायी रूप दिन नसके कामको उपलब्धि नदेखिने प्राविधिकहरू बताउँछन् । मेलम्चीको करिब २७ किमि सुरुङ, सुन्दरीजलको प्रशोधन केन्द्र र काठमाडौं उपत्यकाको पानी वितरण प्रणालीका लागि ६५ अर्बभन्दा धेरै खर्च भइसकेको छ । उपत्यकाको पानी वितरण संरचना बनाउन मात्र करिब ३० अर्ब खर्च भएको छ ।"
प्रमुख महर्जनले गरे सल्लाहकार मनोनयन,"ललितपुर (कास) ललितपुर महानगरपालिका प्रमुख चिरीबाबु महर्जनले विभिन्न क्षेत्रका विज्ञलाई सल्लाहकारमा मनोनयन गरेका छन् । मदनलाल न्याछ्यो अमूर्त सम्पदा विज्ञ, लोकबहादुर खड्का शिक्षा सल्लाहकार, दिलेन्द्रराज श्रेष्ठ पर्यटन विज्ञ, रोहित रञ्जितकार सम्पदा सल्लाहकार, पदमकृष्ण श्रेष्ठ खेलकुद सल्लाहकार, पद्मसुन्दर जोशी परम्परागत पानी व्यवस्थापन विज्ञ, रिद्धिबाबा प्रधान समाज कल्याण विज्ञ, तारामान अमात्य जनस्वास्थ्य विज्ञ, पुष्पमान अमात्य वनस्पति विज्ञ, मदनकुमार पिया अर्बुद रोग विज्ञ तथा तीर्थमान शाक्य प्रशासन विज्ञका रूपमा मनोनीत भएका छन् । यस्तै, भूकम्प प्रविधि राष्ट्रिय समाज नेपाल (एन्सेट) लाई विपद् जोखिम न्यूनीकरण गर्ने विज्ञ संस्थाका रूपमा मनोनयन गरिएको छ । जनप्रतिनिधिसँग सबै क्षेत्रको ज्ञान नहुने भएकाले विज्ञको सुझाव लिएर काम गर्न सल्लाहकार मनोनीत गरेको प्रमुख महर्जनले बताए ।"
सम्पत्ति शुद्धीकरण विधेयक शीघ्र अघि बढाउन सांसदको माग,"अनेक बहानामा मुलुकलाई नै कालोसूचीमा राख्ने ऐन निर्माणमा ढिलाइ गर्न नहुने उनको भनाइ छ । सम्पत्ति शुद्धीकरणसम्बन्धी राष्ट्रिय पुनरावलोकन परिषद्ले गत साता सम्पत्ति शुद्धीकरणसम्बन्धी केही ऐनलाई संशोधन गर्न बनेको विधेयकलाई द्रुत गति (फास्ट ट्र्याकमा) अघि बढाउने निर्णय गरेको छ । बैठकमा उपप्रधान एवं अर्थमन्त्री विष्णुप्रसाद पौडेलले आइतबारसम्म उक्त विधेयकको मस्यौदालाई मन्त्रिपरिषदमा पेस गर्ने र मन्त्रिपरिषद्ले फास्ट ट्र्याकमा संघीय संसद्मा पठाउने बताएका थिए । तर आइतबार उक्त विधेयक संसद्मा पेस भएन । वित्तीय अपराध नियन्त्रणका लागि समयमै कानुन निर्माण गर्न नसक्दा नेपाल कालोसूचीमा पर्ने जोखिम बढेको छ । सम्पत्ति शुद्धीकरण मामिलामा निगरानी राख्ने अन्तर्राष्ट्रिय निकाय एसिया प्रशान्त समूह (एपीजी) र एफएटीएफसँग सम्बन्धित मापदण्डअनुरूपका कानुन निर्माण गर्न नसक्दा नेपाल ग्रे लिस्ट (नकारात्मक सूचीमा) पर्ने जोखिम बढेको हो । नकारात्मक सूचीबाट जोगिन नेपालले वित्तीय अपराध निवारणसँग सम्बन्धित करिब डेढ दर्जन कानुन संशोधन गर्नुपर्ने थियो । त्यसका लागि सरकारले केही ऐन संशोधन गर्न बनेको विधेयक प्रतिनिधिसभामा पेस गरेको पनि थियो । प्रतिनिधिसभाबाट पारित उक्त विधेयक राष्ट्रिय सभाबाट पारित हुन सकेन । त्यसपछि सरकारले अध्यादेशका रूपमा अघि बढायो । तर राष्ट्रपतिबाट जारी भएको छैन । यसैबीच सम्पत्ति शुद्धीकरण निवारणका विषयमा नेपालले गरिरहेका कामको मूल्यांकन गर्न एफएटीएफको टोली नेपालमा आएर स्थलगत मूल्यांकन गरेर गत पुस १ मा फर्किसकेको छ । टोलीले प्रक्रियामा रहेको सम्पत्ति शुद्धीकरणसम्बन्धी ऐन यथाशक्य रूपमा पारित गर्न सुझाएको छ । घरजग्गा, सेयर, क्यासिनो र सहकारीमा लगानी गरेर कालोधनलाई शुद्धीकरण गर्दै आएका व्यवसायीको ठूलो दबाबले राष्ट्रिय सभाबाट विधेयक पारित हुन नसकेको स्रोतको दाबी छ ।"
राजस्वमा २३ महिनामा पाँचौं महानिर्देशक,"अर्थका सहसचिवलाई जिम्मेवारी मन्त्रिपरिषद्को निर्णयअनुसार सरुवा गरेर अर्थ मन्त्रालय लगिएका छ जनासहित १० जना सहसचिवलाई महाशाखा तोकिएको छ । त्यसमध्ये अर्थ मन्त्रालयका विभिन्न महाशाखाका प्रमुख ६ सहसचिवलाई अन्यत्र सरुवा गरिएको छ । बाहिरबाट सरुवा गरेर मन्त्रालय ल्याइएका धनीराम शर्मालाई बजेट तथा कार्यक्रम महाशाखा, झक्कप्रसाद आचार्यलाई वित्त क्षेत्र व्यवस्थापन तथा संस्थान समन्वय महाशाखा र लक्ष्मीप्रसाद निरौलालाई प्रशासन महाशाखा प्रमुखको जिम्मेवारी दिइएको छ । ईश्वरीप्रसाद अर्याललाई वित्तीय संघीयता समन्वय महाशाखा, ऋतेशकुमार शाक्यलाई राजस्व व्यवस्थापन महाशाखा, सुमन दाहाललाई आर्थिक नीति विश्लेषण महाशाखा र कमलप्रसाद भट्टराईलाई सार्वजनिक वित्त व्यवस्थापन तालिम केन्द्रको प्रमुख बनाइएको छ । सेवन्त पोखरेललाई भन्सार विभागको उपमहानिर्देशक बनाइएको छ भने शिवलाल तिवारीलाई भन्सार जाँचपास परीक्षण कार्यालयको जिम्मेवारी छ । मन्त्रालयमा रहेका सहसचिव भूपाल बराल, रमेश केसी, बाबुराम सुवेदी, केदारनाथ शर्मा, जितेन्द्र बस्नेत तथा यज्ञ कोइरालालाई केही दिनअघि अन्यत्र सरुवा गरिएको थियो । मन्त्रालय, विभाग र प्रदेशका २६ जना सहसचिवको यही माघ १६ मा सरुवा गरिएको थियो ।"
गैंडा संरक्षण गर्न अन्तर्राष्ट्रिय सहमति,"चितवन (कास) गैंडा पाइने एसियाका नेपाल, भारत, भुटान, इन्डोनेसिया र मलेसियाका सरकारी अधिकारी र संरक्षणकर्मी तथा विज्ञ सम्मिलित बैठकले एसियन गैंडा संरक्षणका लागि चितवन घोषणापत्र२०२३ जारी गरेको छ । चितवनको पटिहानीमा आइतबार सकिएको तीनदिने बैठकले गैंडा संरक्षण, गैंडाको संख्या व्यवस्थापन, बासस्थान व्यवस्थापन, अनुसन्धान तथा सूचना आदानप्रदान, समन्वय र सहकार्य जस्ता विषयमा सहमति गर्दै घोषणापत्र जारी गरेको हो । पहिलो बैठक यसअघि सन् २०१३ मा इन्डोनेसियामा र दोस्रो २०१९ मा भारतमा भएको थियो । भारतमा भएको बैठकले जारी गरेको दिल्ली घोषणापत्रको समीक्षा गर्दै यसपटक नयाँ घोषणापत्र ल्याइएको हो । राष्ट्रिय निकुञ्ज तथा वन्यजन्तु संरक्षण विभागका इकोलोजिस्ट गणेश पन्तले दिल्ली घोषणापत्रमा समेटिएका १२ बुँदामध्ये ११ बुँदा नेपालसँग सम्बन्धित रहेको र तीमध्ये पाँचवटामा ठिक ठिकै र अरूमा राम्रो प्रगति देखिएको बताए । तेस्रो बैठकमा पाँच देशका वन मन्त्रालय र पार्कसँग सम्बन्धित सरकारी अधिकारीहरू, आईयूसीएन, इन्टरपोल, अन्तर्राष्ट्रिय गैंडा फाउन्डेसन, अफ्रिकी राइनो रिकभरी फन्ड, एसियाली गैंडा विज्ञ समूहलगायतका संघसंस्थाका प्रतिनिधि सहभागी थिए । बैठकमा गैंडाको चोरी सिकार र खागको अवैध व्यापारलाई नियन्त्रण गर्ने विषयमा विस्तृत छलफल भएको थियो ।एसियाली देशहरू नेपाल र भारतमा ठूलो एकसिंगे गैंडा पाइन्छ । भारत हुँदै भुटानसम्म एकसिंगे गैंडा ओहोरदोहर गर्दछन् । इन्डोनेसिया र मलेसियामा सानो खाले गैंडा जाभान र सुमात्रानमा पाइन्छ । भारतका सात ठाउँमा गरेर ३ हजार २ सय ६६ र नेपालमा चितवन, पर्सा, बर्दिया, बाँके र शुक्लाफाँटामा गरेर ७ सय ५२ वटा ठूलो एकसिंगे गैंडा रहेका छन् । जाभान गैंडा ८० र सुमात्रान गैंडा ७५ वटा मात्रै छन् । दुर्लभ र लोपोन्मुख अवस्थामा पुगेका कारण गैंडा संरक्षणमा मिलेर काम गर्नुपर्ने अवस्था आएको राष्ट्रिय निकुञ्ज तथा वन्यजन्तु संरक्षण विभागका महानिर्देशक महेश्वर ढकालले बताए ।भारतमा ४० वर्षपछि पहिलोपटक गैंडाको चोरी सिकार शून्य भएको छ । भारतमा कानुन कार्यान्वयन र अपराध अनुसन्धानको पाटो बलियो बनाउँदै लगेका कारण शून्य चोरी सिकारको अवस्थामा पुगेको देखिन्छ । हिजो हाम्रोमा पनि चोरी सिकार विकराल थियो । पछिल्ला वर्षहरूमा शून्य नै भयो । अहिले फेरि समस्या देखिएको छ, महानिर्देशक ढकालले भने, संरक्षणका अनुभव आदानप्रदान गर्न यस्ता बैठक उपयोगी हुन्छन् ।"
राममाया र नागेश्वरलाई स्वर्ण,"काठमाडौं (कास) नेपाल पुलिस क्लबकी राममाया बुढाले गोल्डेन एथलेटिक्स मिटको महिला १ हजार ५ सय मिटर दौडमा स्वर्ण जितेकी छन् । दशरथ रंगशालामा आइतबार राममायाले निर्धारित दूरी ५ मिनेट ००६ सेकेन्डमा पूरा गरिन् । नेपाल एपीएफ क्लबकी पुलमती राना दोस्रो तथा आशा रावत तेस्रो भए । एथलेटिक्स परिवार नेपालले आयोजना गरेको प्रतियोगितामा पुरुषतर्फ यही प्रतिस्पर्धामा प्रहरीका नागेश्वर ऐर ४ मिनेट ०८९ सेकेन्डका साथ पहिलो भए । एपीएफका सञ्जीव नेपाली दोस्रो र विकेश घिमिरे तेस्रो स्थानमा रहे । महिला १० हजार मिटरमा प्रहरीकी रेखा विष्टले ३९ मिनेट ३८७ सेकेन्डका साथ स्वर्ण जितिन् । दोलखाकी अञ्जु खड्काले रजत तथा प्रहरीकी सुमिगा चौधरीले कांस्य हात पारे । पुरुष ४ गुणा १ सय मिटर रिलेमा एपीएफ पहिलो, लुम्बिनी दोस्रो र प्रहरी तेस्रो भए । महिलामा एपीएफ प्रथम, हिमालयन एन्जल्स द्वितीय र प्रहरी तृतीय स्थानमा रहे । पुरुष १ सय मिटरमा कर्णालीका युवराज विकले स्वर्ण, एपीएफका शिवराज पार्कीले रजत र एपीएफकै नीरप्रताप महतोले कांस्य जिते । महिला ४ सय मिटर दौडमा ५९७० सेकेन्डसाथ एपीएफकी रमिताकुमारी थारू शीर्षस्थानमा रहिन् । एपीएफकै कल्पना श्रेष्ठ दोस्रो तथा दाङकी अरुजा रिजाल तेस्रो भए ।महिला हाइजम्पमा लमजुङकी सीमा श्रेष्ठ १ मिटर ३६ सेन्टिमिटर उचाइ नाघ्दै पहिलो भइन् । प्रहरीका लक्ष्मी साउद दोस्रो तथा बिर्सना फुयाल तेस्रो भए । महिला लङजम्पमा दाङकी निशा चौधरी, प्रहरीकी सीमा चौधरी र एपीएफकी रञ्जिता राई क्रमशः शीर्ष तीन स्थानमा रहे । पुरुष हाइजम्पमा कपिलवस्तुका प्रभु थापा पहिलो भए । उनले १ मिटर ६२ सेन्टिमिटर उचाइ नाघे । प्रहरीका चन्द्रदेव जोशी दोस्रो र कैलालीका नरबहादुर साउद तेस्रो भए ।महिला १ सय मिटरमा दाङकी निशा चौधरी पहिलो भइन् । उनले निर्धारित दूरी तय गर्न १२५३ सेकेन्ड समय खर्चिइन् । प्रहरीकी लक्ष्मी साउद दोस्रो र ललितपुरकी रजिना दुलाल तेस्रो बने । पुरुष ४ सय मिटर दौडमा प्रहरीका तेजबहादुर कार्कीले स्वर्ण जिते । उनले ५१४५ सेकेन्डमा दौड सकाए । लुम्बिनीका तुलसीराम थारू दोस्रो तथा एपीएफका आशिष चौधरी तेस्रो भए ।पुरुष लङजम्पमा एपीएफका सलिम देवानले स्वर्ण जिते । उनले ७ मिटर ०९ सेन्टिमिटर दूरी तय गरे । लुम्बिनीका सुदीप थारू दोस्रो तथा प्रहरीका मिथुन चौधरी तेस्रो भए । पुरुष १० हजार मिटर दौडमा पर्वतका तीर्थ पुनले बाजी मारे । तीर्थले ३० मिनेट ४७१ सेकेन्ड समय निकाले । एपीएफका राजेन्द्र तामाङ दोस्रो तथा सन्तोषविक्रम विष्ट तेस्रो भए ।"
एपीएफ र न्यु डायमन्ड फाइनलमा,"काठमाडौं (कास) नेपाल एपीएफ क्लब र होङवान्जी न्यु डायमन्ड युथ स्पोटर््स क्लबबीच मंगलबार छैटौं केएनपी नेरोलेक राष्ट्रिय महिला भलिबल प्रतियोगिताको फाइनल खेल हुँदै छ । त्यसअघि यी दुई टोली नै सोमबार राउन्ड रोबिन लिगको अन्तिम खेलमा प्रतिस्पर्धा गर्दै छन् । साविक विजेता एपीएफ र न्यु डायमन्डले ४ टिमको सहभागिता रहेको प्रतियोगितामा दुवै टोलीले समान २ खेलमा जित हात पार्दै ६६ अंकका साथ उपाधि भिडन्त पक्का गरेका हुन् । शेरबहादुर खड्का स्मृति प्रतिष्ठानको आयोजनामा दोस्रो दिनको पहिलो खेलमा एपीएफले त्रिभुवन आर्मी क्लबमाथि २५१७, २५२१, २५१५ को सहज जित निकाल्यो । एपीएफले पहिलो दिन नेपाल पुलिस क्लबलाई ३० ले पराजित गरेको थियो । एपीएफलाई विजय दिलाउने निरुता ठगुन्ना प्लेयर अफ द म्याच भइन् । उनले नगद १० हजारका साथै ट्रफी हात पारिन् । पहिलो दिन आर्मीलाई पराजित गर्दै ३ अंक जोडेको न्यु डायमन्ड पुलिसलाई ३१ सेटले पराजित गर्दै ६ अंकसाथ फाइनल प्रवेश गरेको हो । पहिलो सेट २२२५ ले पुलिसले जिते पनि डायमन्ड बाँकी तीन सेट २५१५, २५२२ र २५१९ ले जित्दै फाइनल यात्रा तय गरेको हो । न्यु डायमन्डकी प्रतिभा माली प्लेयर अफ द म्याच घोषित हँॅदै नगद १० हजारसहित ट्रफी प्राप्त गरिन् ।"
राजर्षिलाई एनएसएसको उपाधि,"काठमाडौं (कास) राजर्षि गुरुकुलले नेसनल स्कुल अफ साइसेन्स (एनएसएस) उपत्यकाव्यापी अन्तरविद्यालय फुटबल प्रतियोगिता जितेको छ । राजर्षिले आइतबार भएको फाइलनमा एभरेस्ट पब्लिक एकेडेमीलाई पेनाल्टी सुटआउटमा पराजित गर्दै ३० औं एनएसएसको उपाधि जितेको हो । निर्धारित समयको खेल २२ गोलको बराबरीमा सकिएपछि खेलको छिनोफानो पेनाल्टी सुटआउटमा भएको थियो । पेनाल्टीमा राजर्षि ५४ ले विजयी भयो । विद्या संस्कृति स्कुल तेस्रो भयो । बास्केटबलतर्फको उपाधि बौद्ध एकेडेमी र भ्याली पब्लिक स्कुलले जितेका छन् । पुरुषतर्फ बौद्धले भ्याली पब्लिकलाई हरायो । सेन्ट जेभियरले तेस्रो स्थान प्राप्त गर्यो । महिलातर्फ भ्याली पब्लिकले फाइनलमा दीक्षालय स्कुललाई हरायो । संस्कृति अन्तर्राष्ट्रिय स्कुलले तेस्रो स्थान हासिल गर्यो । विजेतालाई एनएसएसका संस्थापक प्रिन्सिपल डा माधवप्रसाद बराल, प्रतियोगिताका संयोजक प्रभात रिसाललगायतले पुरस्कृत गरे । फुटबलमा १२ र भलिबलमा ११ टोली सहभागी थिए ।"
लिभरपुलको 'अस्वीकार्य हार,"लन्डन (एएफपी) लिभरपुलका प्रशिक्षक योर्गेन क्लोपले उल्भ्सविरुद्ध बेहोरेको ३० को हारलाई भयानक भन्दै आफ्नो टिम निकै खराब लयमा रहेको बताए । लिभरपुलले प्रिमियर लिगका पछिल्ला चार खलमा एक अंकमात्रै जोडेको छ । यससँगै टिमको शीर्ष चारमा रहँदै अर्को सिजनको च्याम्पियन्स लिगमा स्थान बनाउने सम्भावना लगभग असम्भव नै देखिएको छ ।मोलिनेक्समा क्लोपको टिमले शनिबार सुरुका १२ मिनेटमै जोएल मटिपले आफ्नै पोस्टमा गोल गरे भने क्रेग डावसनले डेब्युमै गोल गरेर उल्भ्सको अग्रतालाई दोब्बर बनाए, जसले घरेलु टिमलाई रेलिगेसन क्षेत्रभन्दा माथि उकास्ने बाटोमा अगाडि बढायो । रुबेन नेभसले खेल सकिन १९ मिनेटअघि टिमको तेस्रो गोल गरे । त्यसअघि दोस्रो हाफको सुरुआतमा लिभरपुल हावी भएको थियो ।सुरुमै गोल बेहोर्नु हाम्रा लागि कुनै नौलो होइन तर जसरी गोल बेहोरेका छौं त्यो भने अस्वीकार्य छ, जर्मन व्यवस्थापक क्लोपले भने, पूरा खेल हेर्ने हो भने हामीले गोल नगरेरै पनि उत्कृष्ट प्रदर्शन गरेका छौं र गोल गर्न नसके पनि विपक्षी भूमिमा राम्रो खेलेका छौं । उनले थपे, तेस्रो गोललाई म गणना नै गर्दिनँ किनभने उसले (उल्भ्स) दोस्रो हाफमा पहिलोपल्ट मैदानको मध्यभागको लाइन नाघेको हो । अरू दुई गोल खेलमा जानुअघिको हप्ता नै भनेका थियौं । त्यसैले यस्तो खालको सुरुआत भयानक हो । लिभरपुल दुवै घरेलु कप (नकआउट प्रतियोगिता) बाट बाहिरिसकेको छ र प्रिमियर लिगमा पनि १० औं स्थानमा रहेको छ । शीर्ष चारभन्दा ११ अंक पछाडि परेको क्लोपको लागि सातौं सिजनमा आएर सबभन्दा खराब भएको हो । उसका लागि च्याम्पियन्स लिग सफलता हात पार्ने यो सिजनको अन्तिम अवसर हो, जहाँ उसले अन्तिम १६ मा रियल म्याड्रिडविरुद्ध खेल्दै छ । यो महिना (फेब्रुअरी) को अन्त्यमा हुने खेल पछिल्लो सिजनको फाइनलको पुनरावृत्तिका रूपमा हुनेछ ।क्लोपको टिम गत सिजन ऐतिहासिक चार उपाधिको नजिक पुगेको थियो । यसपालि भने उसले लिगमा लगातार तीन अवे खेलमा हार बेहोरेको छ र तीनपल्टै तीन गोल बेहोरेको छ । हाम्रा लागि परिवर्तन नै राम्रो हो । यो शतप्रतिशत सत्य हो । वास्तवमै यसप्रति मैले बोल्ने कुनै शब्द छैन । माफी माग्न चाहन्छु, क्लोपले भने, यी क्षण साथ हुन्न कि आफ्नो काम आफैं गर्नुपर्छ । सहजै बल विपक्षीलाई दिएका छौं । हामी पहिलो हाफको दुई गोलमा निष्क्रिय रहेका थियौं । सबै किसिमले सँगसँगै, एकदमै नजिक (कम्प्याक्ट) र सक्रियता चाहेका थियौं तर हामी सँगसँगै र निष्क्रिय रह्यौं । म यसलाई बयान गर्न सक्दिनँ । मेरो विचारमा कसरी त्यस्तो गर्न सक्छ ? तर उनीहरूले जसरी पनि गरे ।"
कासेमिरोलाई रातो कार्ड,दस खेलाडीमा समेटिएको म्यानचेस्टर युनाइटेडले क्रिस्टल प्यालेसलाई २१ ले हराएर तेस्रो स्थानमा पकड बलियो बनाएको छ । भीएआर को निर्णयपछि सातौं मिनेटमा पाएको पेनाल्टी उपयोग गर्दै ब्रुनो फर्नान्डेजले युनाइटेडलाई अग्रता दिलाए । विल ह्युजले मार्कुस रासफोर्डलाई फल गरेपछि पेनाल्टी भएको थियो । रासफोर्ड आफैंले पनि ६२ औं मिनेटमा लुक सको क्रसमा गोल गरे । ह्युजको घाँटी समातेपछि ब्राजिली मिडफिल्डर कासेमिरोलाई ७० औं मिनेटमा रातो कार्ड दिइएपछि युनाइटेड दस खेलाडीमा सीमित भयो । जेफ्री स्कपले ७६ औं मिनेटमा गोल गरे पनि तनावसँगै टुंगिएको खेलमार्फत युनाइटेडले सन् २०१७ यता पहिलोपल्ट घरेलु मैदानमा लगातार ६ खेलमा जित हासिल गर्यो ।लिग कपमा ४७ वर्षयता पहिलोपल्ट फाइनलमा स्थान बनाएको न्युकासल सेन्ट जेम्स पार्कमा वेस्टह्यामविरुद्ध ११ मा रोकिएपछि चौथो स्थानमा झर्यो । न्युकासलले ५ सय ७४ मिनेटपछि (नोभेम्बरयता) प्रिमियर लिगमा पहिलो गोल बेहोरेको हो । ब्रेन्टफोर्ड अन्तिम स्थानको साउथह्याम्पटनलाई ३० ले पन्छाउँदै सातौं स्थानमा उक्ल्यिो । काओरो मितोमाले ८७ औं मिनेटमा गोल गरेपछि ब्राइटन १० ले बोर्नमाउथलाई पराजित गर्दै छैटौंमा रह्यो । लेस्टरले दुईपल्ट पछाडि परेको स्थितिमा सुधार गर्दै एस्टन भिल्लालाई ४२ ले हरायो ।
थिमिमा चेस,"काठमाडौं (कास) रूपेश जैसवालले राष्ट्रियस्तरको बी डिभिजन बुद्धिचाल प्रतियोगिताको चौथो राउन्डपश्चात् अग्रता लिएका छन् । स्थानीय कृषि विकास बैंक तालिम केन्द्र बोडेमा भइरहेको प्रतियोगितामा राजन पुरी ३५ अंकसाथ दोस्रो र सुरवीर लामा, सजिन महर्जन, केशव श्रेष्ठ, प्रकाश नेपाल, आशिष फुयाल संयुक्त रूपमा ३ अंकसाथ तेस्रो स्थानमा छन् ।महिलातर्फ चौथो राउन्डपश्चात् ४ अंकसाथ पुनम प्रसाईं पहिलो स्थानमा छिन् । ३४ पुरुष र १३ महिला खेलाडीको सहभागी प्रतियोगिताको मध्यपुर थिमि नगरपालिकाका मेयर सुरेन्द्र श्रेष्ठले उद्घाटन गरेका थिए । कार्यक्रममा विशेष अतिथि मध्यपुर थिमि नगरपालिकाका उपमेयर विजयकृष्ण श्रेष्ठ, नेपाल बुद्धिचाल संघका महासचिव धरम लामा, वाग्मती प्रदेश बुद्धिचाल संघका अध्यक्ष ज्ञानकृष्ण प्रजापति, जिल्ला खेलकुद विकास समिति भक्तपुरका अध्यक्ष दीपक थापालगायतले मन्तव्य दिएका थिए । नीरञ्जन प्रजापतिको सभापतित्वमा भएको कार्यक्रमका संयोजक तथा भक्तपुर बुद्धिचाल संघका उपसभापति पूर्णसुन्दर श्रेष्ठले प्रतियोगिताका बारेमा जानकारी गराए । हरेक दिन २ राउन्डको खेल हुनेछ । ९ राउन्डपश्चात् बुधबार फाइनल खेल हुनेछ ।"
लिटल फ्लावरको विजयी सुरुवात,धनगढी (कास) लिटल फ्लावर बोर्डिङ स्कुलले विद्यालयस्तरीय यू१९ राष्ट्रिय टी२० क्रिकेट प्रतियोगिता लिटल फ्लावर प्रिमियर लिग (एलपीएल) मा विजयी सुरुवात गरेको छ । टोलीले कञ्चनपुरको होली फेमिली स्कुललाई ७ विकेटले पराजित गर्यो । प्रतियोगिताको दोस्रो दिन आइतवार धनगढीस्थित फाप्ला क्रिकेट मैदानमा टस जितेर ब्याटिङ गरेको होली फेमिली १७७ ओभरमा ५९ रनमै अलआउट भयो । लिटल फ्लावरले ७५ ओभरमा लक्ष्य भेट्टायो । नरेन भट्टले अविजित २४ र कप्तान विपिन रावलले ११ रन बनाए । प्लेयर अप द म्याचमा चुनिएका लिटल फ्लावरका सुबोध तिवारीले २ हजार नगदसहित ट्रफी प्राप्त गरे ।
बहिरा फुटबलरको लक्ष्य अन्तर्राष्ट्रिय प्रतियोगिता,"(पोखरा)फुटबल मैदानमा खेलाडीले फउल गर्दा रेफ्रीले सिट्ठी बजाउँदैनन्, झन्डा हल्लाउँछन् । प्रशिक्षकले हातैको इसाराले खेलाडीलाई अह्राइसिकाइ गर्छन् । खेलाडीले इसाराले नै अर्को खेलाडीसँग बल माग्छन् । गोल हुँदा दर्शकले ताली बजाउँदैनन्, दुवै हात माथि उचाल्दै औंला फिजाएर हल्लाउँछन् । पोखरा रंगशालामा दोस्रो राष्ट्रिय बहिरा सेभेनएसाइड फुटबल प्रतियोगिताको उपाधि जितेपछि आइतबार सर्लाही बहिरा संघका खेलाडीले यसैगरी खुसी मनाए । गण्डकी बहिरा संघअन्तर्गत पोखरा बहिरा युवा तथा खेलकुद समितिले आयोजना गरेको प्रतियोगिताको फाइनलमा सर्लाहीले स्याङ्जालाई १० ले हरायो । अमर महतोको गोल निर्णायक बन्यो । उनी प्रतियोगिताका सर्वोत्कृष्ट खेलाडी बने । स्याङ्जाका नवीन पौडेल र उनले बराबरी २२ गोल गरे । सर्लाहीका अजय चौधरी उत्कृष्ट डिफेन्डर र स्याङ्जाका कुश बीएम उत्कृष्ट गोलकिपर घोषित भए । विजेताले ७५ हजार र उपविजेताले ४० हजार रुपैयाँ पाए । उपाधि जितेपछि सर्लाहीका कप्तान अमृत पाख्रिन अबिरले रंगिए । इसारामै अरू खेलाडीसँग खुसी साटे । फाइनल खेल निकै प्रतिस्पर्धात्मक भएको उनले बताए । प्रतिस्पर्धा निकै कडा भयो, उनले भने, जित्छौं भन्ने आशा थिएन, जित्यौं । खुसी लागेको छ । दोभाषे अञ्जली सुनारमार्फत उनले आफ्नो खेल जीवनबारे सुनाए । उनी विगत १० वर्षदेखि फुटबलमा सक्रिय छन् । गाउँ टोलमा सुन्ने व्यक्तिले खेलेको देख्दा उनलाई पनि फुटबल खेल्ने इच्छा हुन्थ्यो । तर, उनी कान नसुन्ने भएकै कारण टिममा पर्ने थिएनन् । एसईई सकेपछि काठमाडौंमा बहिरा साथीसँग फुटबल खेल्ने अवसर पाए । सुन्ने व्यक्तिसँग पनि मिसिएर खेले । हाल उनी सर्लाहीको जनता आधारभूत विद्यालयमा बहिरा विद्यार्थीलाई पढाउँछन् । फुर्सद पाउनेबित्तिकै विद्यार्थीसँग फुटबल खेल्न तम्सिन्छन् । सुन्ने र नसुन्ने खेलाडी मिसाएर खेल खेलाउनुपर्छ, उनी भन्छन्, यसले बहिरा खेलाडीको क्षमता वृद्धिमा सहयोग पुग्छ । फाइनलमा मैदान बाहिर उभिएर प्रशिक्षक रोशनकुमार महतोले सांकेतिक भाषामै खेलाडीलाई निर्देशन दिइरहेका थिए । विपक्षीले बल अगाडि बढाउँदा उनी बढी सक्रिय हुन्थे । आफूले सक्नेजति कोसिस गरें, दोभाषेमार्फत उनले भने, मिहिनेत गरेको परिणाम पनि राम्रो आयो । गण्डकी बहिरा संघले प्रतियोगितामा सहभागिताका लागि पत्र पठाएपछि उनले खेलाडीको खोजी गरे । अनुभवी खेलाडीको खोजी भयो । पोखरा आउनुभन्दा १० दिनअघि मात्रै टिम बन्यो । म पनि पहिला गोलकिपरको भूमिकामा खेल्ने गर्थें, विगत सुनाउँदै उनले भने, खेलेर मात्रै भएन भनेर स्कुल पढाउन लागें । उनी जनता आधारभूतमै बहिरा विद्यार्थीलाई पढाउँछन् । स्याङ्जाका टिम कप्तान सुमन गुरुङ विद्यालय हुँदैदेखि फुटबल खेल्थे । पोखराको सिर्जना बहिरा माविमा पढ्दा १४ वर्षको उमेरदेखि फुटबल खेल्न थाले । मेरो लक्ष्य नै फुटबल खेल्ने, राष्ट्रिय खेलाडी बन्ने थियो, दोभाषे निर्मला शर्मामार्फत उनले भने, घरपरिवारबाट पनि सहयोग पाएपछि फुटबलमा होमिएँ । प्रशिक्षण पाएँ भने अझैं राम्रो खेल्न सकिन्छ । उनी अहिले स्याङ्जाको बिरुवा परिवारले चलाएको पसलमा सहयोग गर्छन् । प्रतियोगितामा पहिलो हुने लक्ष्य लिएको भए पनि लक्ष्यमा पुग्न नसकिएको उनले सुनाए । २०७५ मा पहिलो राष्ट्रिय सेभेनएसाइड फुटबल प्रतियोगिता हुँदा स्याङ्जा सहभागी थिएन । यसपल्ट भने तनहुँ, कास्की र रामेछापबाट समेत खेलाडी किनेर टिम बनाएको प्रशिक्षक राजेन्द्र ढकालले बताए । उनका अनुसार शिक्षक, विद्यार्थी, मिस्त्री काम गरिरहेका खेलाडी टिममा छन् । हतारहतारमा टिम बनायौं, उनले भने, अलि धेरै प्रशिक्षण गर्न पाएको भए उपाधि जित्ने रहेछौं । स्याङ्जा बहिरा संघकी अध्यक्ष सुनीता थापा नेपाली बहिरा खेलाडीले उचित अवसर र तालिम पाउने हो भने अन्तर्राष्ट्रियस्तरमा प्रतिस्पर्धा गर्न सक्ने बताउँछिन् । त्यसका लागि राष्ट्रिय खेलकुद परिषद् (राखेप) र नेपाल सरकारले बजेटको व्यवस्था गर्नुपर्ने उनले बताइन् । सुन्ने व्यक्तिलाई जत्तिकै बराबरी मौका बहिरा खेलाडीले पाउने हो भने अन्तर्राष्ट्रिय प्रतियोगितामा नेपाल धेरै अगाडि बढ्न सक्छ, उनी भन्छिन्, अपांगता भएका व्यक्तिलाई महत्त्व दिएर सरकारीस्तरबाटै त्यस्ताखाले प्रतियोगिता हुनुपर्छ । प्रतियोगिताले बहिरा खेलाडीभित्र लुकेको प्रतिभा उजागर गर्ने मौका पाएको उनले बताइन् । प्रतियोगितामा सर्लाही, स्याङ्जा, लुम्बिनी, कैलाली, ललितपुर, काठमाडौं, बागलुङ, गोरखा, काभ्रे, बाँके, सुनसरी, चितवन र गण्डकी बहिरा संघका दुई गरी १४ टिम सहभागी थिए । रेफ्री विशाल केसीले बहिरा फुटबल खेलाउँदा सिट्ठी फुक्नेको सट्टा झन्डा हल्लाउने बाहेक सबै नियम समान भएको बताए । उनका अनुसार फउल वा बल आउट हुँदा लाइन्समेनले तल फर्काएर झन्डा हल्लाउँछन् भने मुख्य रेफ्रीले तल हल्लाएर माथि उठाउँछन् । खेलाडीले झन्डा हल्लाएको नदेखी गोल गरेको अवस्थामा भने कहिलेकाहीं समस्या आउन सक्ने उनले बताए । बहिरा फुटबल खेलाउन रेफ्रीलाई छुट्टै प्रशिक्षण आवश्यक छैन, उनले भने, खेलाडीले पनि प्रशिक्षण पाउने हो भने सुन्ने व्यक्तिसँगै मिसाएर खेल्न मिल्छ । माघ २० देखि भएको प्रतियोगितामा नारायण केसी मुख्य रेफ्री थिए । रेफ्रीमा उनलाई विशाल केसी र विकास नेपालीले सघाएका थिए । गण्डकी बहिरा संघका अध्यक्ष आइलाल साहीले कोरोनाका कारण बीचमा प्रतियोगितालाई निरन्तरता दिन नसकेको बताए । अहिले पनि धेरैतिरबाट सहयोग जुटाएर प्रतियोगिता गर्यौं, उनले भने, यत्तिको सफल हुन्छ जस्तो लागेको थिएन । खेलाडीको पनि उत्साहजनक सहभागिता भयो । सेभेनएसाइड फुटबल महासंघका अध्यक्ष नवीन पुनले आगामी वर्ष बजेट अभावकै कारण प्रतियोगिता रोकिने अवस्था आउन नदिने बताए । बहिरा फुटबलको नियमन गर्न बहिरा अन्तर्राष्ट्रिय फुटबल महासंघ (डिफा) रहेको छ । डिफाको मुख्यालय रुसको मस्कोमा छ । डिफाले सन् २०२२ को अगस्टमा पहिलो डिफा विश्व बहिरा फुटसल भेटेरान कपको आयोजना गरेको थियो । बहिराका लागि खेलकुदको अन्तर्राष्ट्रिय समिति (सिस) ले सन् २००८ देखि विश्व बहिरा फुटबल च्याम्पियनसिप गर्दै आइरहेको छ । चौथो विश्व च्याम्पियनसिप आगामी अक्टोबरमा मलेसियामा हुँदै छ ।"
