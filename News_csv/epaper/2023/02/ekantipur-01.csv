शीर्षक,विवरण
रविको भोक र भय,"अहिलेको तनावले राष्ट्रपति निर्वाचनसमेत प्रभावित पार्न सक्ने सम्भावना छ । त्यसैले एमालेले प्रधानमन्त्रीलाई पूर्वसहमति स्मरण गराइरहेको छ । एमाले वरिष्ठ उपाध्यक्ष ईश्वर पोखरेल पुस ११ को समझदारीअनुसार प्रधानमन्त्री अघि बढ्नुपर्ने बताउँछन् । नयाँ समीकरण बन्ने बेला जुन समझदारी बनेको छ, त्यो समझदारीमा आधारित भएर अघि बढ्नुपर्छ । एक महिना भएको छैन, यो वा त्यो कुरा गर्दा उचित हुँदैन, उनले भने । एमाले वरिष्ठ उपाध्यक्ष पोखरेलले यो गठबन्धन भत्काउन अदालत नै प्रयोग भएको हो कि भन्ने आशंकासमेत व्यक्त गरे । निकै संवेदनशील मुद्दा अदालतमा बसिराखेका छन्, त्यसमा श्रीमान्हरूको ध्यान नजाने ? यही बेला यो (लामिछानेको नागरिकताको फैसला) कुरा गर्नुको अर्थ, राम्रो कुरा गर्दा पनि समयको तारतम्य जुन छ, त्यो के हो कसो भन्ने मान्छेलाई लाग्ने भयो । अर्थात् यो नयाँ समीकरणमाथि केन्द्रित गरिएको त होइन भन्ने प्रश्न मान्छेले उठाउन पाउने भए नि, उनले भने ।एमाले स्थायी कमिटी सदस्य राजन भट्टराई पनि सहमतिअनुसार प्रधानमन्त्री अघि बढ्नुपर्ने बताए । सत्तासाझेदार दलमा प्रचण्डजीको हैसियत दोस्रो भए पनि अहिले भूमिका र जिम्मेवारीको हिसाबले पहिलो हुनुहुन्छ । अब उहाँ कसरी जान चाहनुहुन्छ, त्यो उहाँको कुरा हो । तर हामी पुस १० मा जे सहमति भएको छ, त्यसबाट तलमाथि गर्नुहुँदैन भन्नेमा छौं, उनले भने, त्यतिबेला भएका सहमति पार्टीहरूका बीचमा हो । माओवादीबाट प्रधानमन्त्री, राष्ट्रपति र सभामुख एमाले र मन्त्रालय विभाजन गर्दा त्यहीअनुसार सत्तासाझेदार दलले लिने गरी टुंग्याएको हो । मन्त्रीहरू को के हुने सम्बन्धित पार्टीको कुरा हो । व्यक्ति कसलाई पठाउने भनेर निर्णय गर्न दलहरू स्वतन्त्र छन् । सत्तासाझेदार दल राष्ट्रिय प्रजातन्त्र पार्टीका महामन्त्री धवलशमशेर राणा पनि गठबन्धन नै भत्किने जोखिम बढेको मान्छन् । अहिले राप्रपा सरकारमा छ । हामी गठबन्धनकै कुरालाई अघि सारेका छौं । रवि लामिछाने गृहमन्त्री हुने कि नहुने राप्रपाको सरोकारको विषय होइन । यो विषय प्रधानमन्त्री र केपी शर्मा ओलीले मिलाउने हो । तर कसरी मिलाउनु हुन्छ ? म त गठबन्धन भत्किने सम्भावना देखेको छु, राणाले भने । नागरिकता विवादमा सर्वोच्च अदालतको फैसलासँगै सांसद, उपप्रधान तथा गृहमन्त्री, संसदीय दलको नेता र पार्टी सभापति पद गुमाएका लामिछानेले अहिले पार्टी सभापतिबाहेक अन्य जिम्मेवारी पाएका छैनन् । गैरसांसद भएकाले उनी संसदीय दलको नेता बन्न सक्दैनन् । तर लामिछानेले एकातिर परम्परागत दलका नेताले जस्तै सत्ताको भोक प्रदर्शन गरेका छन्, अर्कोतिर शक्तिभन्दा बाहिर बसे दोहोरो राहदानीको अनुसन्धान हुन सक्छ भन्ने भयले पनि उनी ग्रस्त देखिएका छन् । वैकल्पिक सपना बोकेर स्वतन्त्र पार्टीमा आबद्ध आशालाग्दो युवापंक्ति पनि स्वार्थको द्वन्द्वप्रेरित आफ्ना नेता र दलको प्रतिष्ठा बचाउन प्रतिबद्ध देखिएको छैन ।"
सन्दीपलाई थुनामै राख्न माग,"उच्च अदालतले आफ्नो आदेशमा लामिछाने तत्काल प्राप्त प्रमाणका आधारमा दोषी देखिन सक्ने अवस्था रहेको स्वीकार गरेको थियो, तर उनलाई थुनामै राख्नुपर्ने कारण नरहेको भन्दै धरौटीमा छाडेको थियो । तीन वर्षभन्दा बढी कैद हुन सक्ने मुद्दामा तत्काल प्राप्त प्रमाणका आधारमा दोषी देखिने अभियुक्तलाई थुनामा राखेर मुद्दाको कारबाही गर्नुपर्ने कानुनी व्यवस्थाविपरीत उच्च अदालतको आदेश आएको भन्दै त्यसलाई महान्यायाधिवक्ताको कार्यालयले सर्वोच्च अदालतमा चुनौती दिएको प्रवक्ता सञ्जीवराज रेग्मीले बताए । तीन वर्षभन्दा बढी कैद सजाय हुने मुद्दामा प्रमाणले दोषी देखिने अवस्थाका अभियुक्तलाई थुनामै राख्नुपर्ने कानुनको अनिवार्य व्यवस्था हो, प्रवक्ता रेग्मीले भने, लामिछाने दोषी रहेको उच्च अदालतले पनि स्विकार्छ तर उनलाई धरौटीमा छाड्ने आदेश पनि गर्छ । कानुनअनुसार त्यस्तो आदेश मिलेको छैन । त्यसलाई बदर गरेर जिल्ला अदालतको आदेशअनुसार नै उनलाई थुनामा राख्नुपर्छ भन्ने हाम्रो मुख्य माग हो । लामिछानेमाथि लागेको नाबालिग बलात्कारको अभियोग पुष्टि भए १० देखि १२ वर्षसम्म कैद सजाय हुन सक्छ । अर्थात् तत्काल प्राप्त प्रमाणका आधारमा दोषी देखिने अवस्था भए (जसलाई उच्च अदालतले त्यस्तो अवस्था छ भन्ने स्वीकार गरेको छ) लामिछानेलाई मुद्दाको अन्तिम फैसला नभएसम्म थुनामै राख्नुपर्ने (तीन वर्षभन्दा बढी सजाय हुने कसुर भएकाले) हो । उच्च अदालतले धरौटीमा छाड्ने आदेश गर्दा यस्तो कानुनी व्यवस्था उल्लंघन भएको महान्यायाधिवक्ता कार्यालयको निवेदनमा उल्लेख छ ।उच्च अदालतको आदेश सर्वोच्च अदालतले विकास गरेका नजिरको समेत विपरीत रहेको महान्यायाधिवक्ता कार्यालयले दाबी गरेको छ । सर्वोच्च अदालतले २०६६ सालमा थुनछेकलाई निषेध गर्ने हो भने कुनै पनि फौजदारी मुद्दाको अनुसन्धान प्रक्रिया नै सञ्चालन गर्न सकिँदैन भन्दै आरोपित व्यक्ति समाजमा खुल्ला रूपमा हिँड्न सक्ने र समाजले नै असुरक्षित महसुस गर्नॅपर्ने अवस्था रहने भन्दै गम्भीर अपराधको अभियोग लागेको व्यक्तिविरुद्ध प्रमाणले दोषी देखिने भए थुनामै राख्नुपर्ने नजिर विकास गरेको थियो । त्यही फैसलामा सर्वोच्चले तत्काल प्राप्त प्रमाणबाट दोषी देखिने अभियुक्तलाई निर्दोषिताको अनुमानको आडमा छाड्दै जाने हो भने फौजदारी न्याय प्रशासनले काम गर्न सक्दैन भनेको थियो । महान्यायाधिवक्ताको कार्यालयले उच्च अदालतको गत पुस २८ को आदेश उक्त नजिरविपरीत रहेको दाबी गरेको छ । मुलुकी फौजदारी कार्यविधि संहिताले १० वर्षभन्दा बढी कैद सजाय हुन सक्ने अपराधलाई जघन्य कसुर को सूचीमा राखेको छ । जघन्य प्रकृतिका कसुरमा तत्काल प्राप्त प्रमाणबाट अभियुक्तले कसुर गरेको देखिए थुनामा नै राख्नुपर्ने आधार बन्ने स्वयं उच्च अदालतको आदेशमा उल्लेख छ । अभियुक्तहरूलाई पुर्पक्षका लागि थुनामा पठाउने आधारका रूपमा नेपालका अदालतहरूले अहिलेसम्म यसलाई स्वीकार गर्दै आएका छन् । तर, जघन्य कसुरको अभियोग लाग्दालाग्दै र दोषी हुन सक्ने प्रमाण रहेको अदालत स्वयंले स्वीकार गर्दागर्दै पनि लामिछानेलाई धरौटीमा छाडिएको छ । यस्तो आदेश नमिलेको महान्यायाधिवक्ता कार्यालयको दाबी छ । सर्वोच्चमा मंगलबार पेस गरिएको निवेदनमा जघन्य कसुरमा अभियुक्तलाई धरौट वा जमानतमा छाड्नु विधायिकी मनसायको विपरीत हुन्छ उल्लेख छ । उच्च अदालतले अभियुक्तलाई पुर्पक्षका लागि थुनामा राख्ने वा धरौटीमा छाड्ने भन्नेबारे नेपालको कानुनमा यथेष्ट व्यवस्था नरहेको भन्दै विदेशी मुलुकको कानुन र अदालतको फैसलालाई सन्दर्भ सामग्रीका रूपमा प्रयोग गर्दै लामिछानेलाई धरौटीमा छाडेको थियो । त्यसलाई महान्यायाधिवक्ताको कार्यालयले अन्य मुलुकका थुनछेकसम्बन्धी कानुनी व्यवस्था तथा अन्तर्राष्ट्रिय दस्ताबेजहरू विधायिकाले कानुन निर्माण गर्ने क्रममा द्वितीय स्रोतका रूपमा मात्र लिन सक्ने भन्दै आदेशका क्रममा तिनलाई सन्दर्भ मानिएको प्रसंगलाई पनि सर्वोच्चमा चुनौती दिएको छ । नेपाल कानुनमा रहेको थुनछेकसम्बन्धी व्यवस्था नै नेपालको सन्दर्भमा विधायिकी मनसाय हो, महान्यायाधिवक्ताको कार्यालयले सर्वोच्चमा दिएको निवेदनमा भनिएको छ, कसुरको गाम्भीर्य मूल्यांकन गरी समाजमा आपराधिक क्रियाकलापमा कमी ल्याउन सहयोग गर्ने गरी आदेश गर्नॅपर्नेमा सोविपरीत भएको उच्च अदालत, पाटनको आदेश बदरभागी छ । पीडित किशोरीले लामिछानेले प्रहरीमा दिएको जाहेरी र अदालतमा गरेको बकपत्रमा आफूमाथि भदौ ५ गते राति दुई पटक बलात्कार गरेको विवरण खुलाएकी छन् । उनी शारीरिक, मानसिक तथा सामाजिक प्रतिकूलतामा समेत न्यायका लागि प्रतिबद्ध भएर लागेकी छन् । अदालतमा बयान फेर्नका लागि दिइएका प्रलोभनका बाबजुद पीडित न्यायका लागि स्थिर भएर लागेको अवस्था र परिस्थितिलाई उच्च अदालतको आदेशले नजरअन्दाज गरेको महान्यायाधिवक्ताको कार्यालयले आफ्नो निवेदनमा लेखेको छ । लामिछानेले आफूलाई जबर्जस्ती करणी गरेको भनी किटानी रूपमा पीडितले गरेको कागज, उनले दिएको किटानी जाहेरी, प्रतिवादीको कसुरजन्य कार्यबाट सिर्जित पीडितको स्वास्थ्य जाँच प्रतिवेदन, होटलका कर्मचारीलगायतका बुझिएका मानिसले गरिदिएको कागज प्रमाण तत्काल प्राप्त प्रमाणका रूपमा रहेका र ती सबैले लामिछानेलाई दोषी देखाउन सक्ने महान्यायाधिवक्ता कार्यालयको दाबी छ । यसैबीच, मुद्दाको किनारा नलाग्दै नेपाल क्रिकेट संघ (क्यान) ले मंगलबार लामिछानेमाथि लगाएको निलम्बन फुकुवा गरेको छ । क्यानको पोखरामा बसेको बोर्ड बैठकले उनलाई राष्ट्रिय टोलीमा फर्किन बाटो खोल्ने उद्देश्य राखेर निलम्बन हटाएको हो । नाबालिगको किटानी जाहेरीपछि प्रहरीले पक्राउ पुर्जी जारी गरेलगत्तै भदौ २३ मा क्यानले लामिछानेलाई कप्तानबाट हटाउनुका साथै टिमबाट निलम्बन गरेको थियो ।"
हिउँमाथि पढाइ,"भूकम्पले भवन चिराचिरा पारेपछि बालबालिकालाई सुताउन पनि जोखिम भएको प्रधानाध्यापक तुलाबहादुर रावतले बताए । दिउँसो पढाउने र राति आवासीय बालबालिकालाई त्यहींको कोठामा सुताउने गर्थ्यौं, उनले भने भुइँचालोले ती कोठा फनि चर्केका छन् कति बेला भत्किन्छ भन्ने डरले रातभरि झस्काइरहन्छ । अर्को विकल्प नभएकाले चर्केका कोठामै बच्चालाई सुताउन बाध्य छौं । कक्षा ५ सम्म पढाइ हुने विद्यालयमा प्रारम्भिक बालविकास केन्द्रका सहित १ सय ३६ विद्यार्थी अध्ययनरत छन् । अघिपछि पनि धेरै जाडो हुन्छ, हिउँ परेका बेला त चौरको हिउँ हटाएरै बस्नुपर्छ, कक्षा ५ का लप्टुक भण्डारीले भने । हिउँदको समयमा पाण्डुसेनको काँध क्षेत्रमा वर्षा नभएका बेला पनि चिसो सिरेटो चल्छ । त्यसैमा हिमपात भएपछि यतिबेला खपिनसक्नु जाडो छ । पुसमाघमा हिमपात पर्ने भएकाले बालबालिकाले निकै सास्ती खेप्नुपरेको प्रअ रावतले बताए । भवन पहिला नै जीर्ण थियो । भुइँचालो आएपछि चिराचिरा भयो । अहिले त कक्षाकोठाभित्र बस्न मिल्ने अवस्था छैन, उनले भने, विद्यालय बन्द गरिरहन पनि भएन, त्यसैले प्रांगणको हिउँ पन्छाएर पढाउने गरेका हौं । सिद्धेश्वरी जिल्लाको एकमात्र आवासीय विद्यालय हो । शैक्षिक गुणस्तर खस्किँदै गएकाले समुदायले गत भदौदेखि यसलाई आवासीय विद्यालय बनाए । अहिले यहाँ ६० बालबालिका आवासीय छन्, उनीहरू घर जान पाउँदैनन् । विद्यालयमा अत्यावश्यक भौतिक पूर्वाधार भने छैनन् । माटोको गारोको चिनाइ र जस्तापाताले छाएका दुई वटा भवन मात्र छन् । एउटा चार कोठे, अर्को दुई कोठे । कक्षा पाँचसम्म पढाइ हुने भएकाले ६ वटा कोठा अपुग छ । त्यसैमा एउटा कार्यालय सञ्चालनका लागि प्रयोगमा छ । कोठा अभावका कारण विद्यालयले दुई कोठालाई दिउँसो पढ्ने र राति आवासीय विद्यार्थीलाई सुत्ने व्यवस्था मिलाएको थियो । शैक्षिक गुणस्तर खस्कँदै गएकाले विद्यार्थीलाई विद्यालयमै राखिएको व्यवस्थापन समिति अध्यक्ष प्रेमसिंह गुरुङले बताए । यहाँ अधिकांश भोटे जनजाति समुदायको बसोबास छ । अभिभावकले नै घरघरबाट माना चामल उठाएर आवासीय बालबालिकाका लागि पठाउने गरेका छन् । हाम्रा बालबच्चाको पढाइ साह्रै कमजोर भएकाले विद्यालयमै बसाउने निर्णय गरेका हौं, उनले भने, सहयोग कतैबाट पनि छैन, कसैले सहयोग गरिदिए त सजिलो हुने थियो । बालबच्चा विद्यालयमै राखेका अभिभावकले ६ महिनाका लागि एक विद्यार्थी बराबर ५० किलो चामल, ८ किलो दाल, ५ किलो तरकारी, ३ पोका नुन र ४ पोका तेल दिने गरेका अध्यक्ष गुरुङले बताए । जीर्ण र चर्केका कोठाभित्र राख्न नसकेर बालबालिकालाई घर पठाउने विकल्प पनि विद्यालयसँग नभएको प्रधानाध्यापक रावत बताउँछन् ।"
सिंहदरबारमै देखिन्छ प्रशासनिक बेथिति,"बितेका पाँच वर्षका निजामती कर्मचारी प्रशासनमा देखिएका विकृति र बेथितिका प्रतिनिधि घटना हुन् यी । मुलुक संघीय संरचनामा गएर संघ, प्रदेश र स्थानीय तहको निर्वाचन दुईदुर्ई पटक हुँदा पनि स्थायी सरकार भनिने प्रशासनिक क्षेत्रको बेथिति र अराजकता भने दिन प्रतिदिन चुलिँदै गएको छ । मुलुकलाई प्रशासनिक संघीयतामा लैजान नखोज्नु र प्रदेशको अधिकार संघमा केन्द्रित गर्नुको दुष्परिणामले नै प्रशासनिक संयन्त्रलाई शासकको मनमौजी थलो बनाएको विज्ञहरू बताउँछन् । २०७६ माघमा केपी शर्मा ओली नेतृत्वको सरकारले संसद्मा पेस गरेको निजामती ऐन जारी हुन नसक्दा निजामती प्रशासन दिशाहीन जस्तै बनेको छ । ०७७ असारमा राज्य व्यवस्था तथा सुशासन समितिको बहुमतले पारित गरेको निजामती ऐन निष्क्रिय बनाइएको छ । ऐन अभावमा प्रदेश र स्थानीय तहले कानुन बनाउन नसकेपछि आफूखुसी कर्मचारी भर्ना, सरुवा र पदस्थापना गर्दै आएका छन् । कर्मचारी समायोजनको नाममा ९९ हजार कर्मचारीको व्यवस्थापन भताभुंग छ । निजामती ऐनको अभावमा प्रदेश लोक सेवा आयोगले काम गर्न पाएको छैन । प्रदेश र स्थानीय तहमा जथाभावी कर्मचारी भर्ना गर्दा विकासको रकम तलबमै खर्च भएको छ । प्रदेश र स्थानीय तहमा जानुको सट्टा सिंहदरबार नछाड्ने प्रवृत्तिलाई राजनीतिक र प्रशासनिक नेतृत्वले प्रश्रय दिँदा ०७६ सालमा पूरा भएको भनिएको कर्मचारी समायोजन मुद्दा बल्झिरहेको विज्ञको भनाइ छ । संघको दरबन्दी कटौती गर्नुपर्ने सुझाव विज्ञहरूले दिने गरेका छन् । मन्त्रालय, विभाग र कार्यालयको अधिकार प्रदेश र स्थानीय तहमा बढ्दै जाँदा कर्मचारी भने संघतिर ओइरिने परिस्थिति देखिन्छ । चालु बजेट वक्तव्यमा अर्थमन्त्री जनार्दन शर्माले दरबन्दीको पुनर्संरचना गर्ने तथा १० प्रतिशत दरबन्दी कटौतीको प्रस्ताव गरेका थिए । उल्टै चार वर्षयता संघमा मात्रै चार हजार दुई सय ६० दरबन्दी थपिएको छ । राष्ट्रिय प्राकृतिक स्रोत तथा वित्त आयोगका अध्यक्ष बालानन्द शर्मा संघको काम प्रदेश र स्थानीय तहमा हस्तान्तरण गर्दै जाने तर जनशक्ति नदिने नीतिले उपलब्धि हासिल नहुने बताउँछन् । स्थानीय तह पुनःसंरचना आयोगका पूर्वअध्यक्षसमेत रहेका पौडेलले भने, राज्य सञ्चालकले बुझेर पनि नबुझेजस्तो गर्दा समस्या आउँछ । अहिले भएको त्यही हो । प्रशासनिक संघीयतालाई बेवास्ता गरेको आवाज चौतर्फी उठेपछि गत जेठमा गठित संघीयता कार्यान्वयन अध्ययन तथा अनुगमन संसदीय विशेष समितिले प्रशासन सुधारका लागि प्रधानमन्त्रीको अध्यक्षतामा उच्चस्तरीय प्रशासन सुधार आयोग बनाउनुपर्ने सुझाव दिएको छ । संसदीय समितिका संयोजक तथा राष्ट्रिय सभा सदस्य खिमलाल देवकोटाले संघका कर्मचारी आधा कटौती गरेर प्रदेश र स्थानीय तहमा पठाउनुपर्नेलगायत सुझाव दिइएको बताए । कर्मचारी सरुवाको मापदण्ड नभएका कारण दुर्गम क्षेत्रका स्थानीय तह खाली छन्, उनले भने, राज्यले सेवा प्रवाहमा ख्याल नगर्नुको परिणाम हो यो । मुलुकभरका कर्मचारी व्यवस्थापनको जिम्मेवारी पाएको संघीय मन्त्रालयमा बितेका पाँच वर्षमा पाँच मन्त्री र सचिव ६ जना फेरिए । ०७४ सालमा मन्त्री बनेका लालबाबु पण्डितले निजामती विधेयक पेस गरेका थिए । विधेयक समितिबाट पारित नहुँदै उनी पदमुक्त भए । त्यसपछि हृदयेश त्रिपाठी, गणेशसिंह ठगुन्ना, लीलानाथ श्रेष्ठ, राजेन्द्रप्रसाद श्रेष्ठ मन्त्री बने । ०७५ यता दिनेश थपलिया, यादव कोइराला, सूर्य गौतम, एकनारायण अर्याल, सुरेश अधिकारी तथा अर्जुन पोखरेल सचिव भएका छन् । बरु अनेक मापदण्ड र कार्यविधि बनाएर कर्मचारी सरुवामा मनमौजी गरे, संघीय मन्त्रालयकै अधिकारीहरू आक्रोश पोख्छन्, न निजामती ऐन ल्याउन सके न प्रशासनिक स्थायित्वको जग बसाले । त्रिपाठीले ०७७ मा मन्त्रिपरिषद्बाट मापदण्ड पारित गराएर कर्मचारीलाई दरबन्दी भएको स्थानबाट अन्यत्र सरुवा गर्ने थिति बसाले । मन्त्रालयका एक अधिकारी भन्छन्, कहिले सरुवा खुल्ने, कहिले बन्द गर्ने गर्ने प्रवृत्तिले प्रशासन संयन्त्र झन् कमजोर बन्दै गयो । त्यही मापदण्डका आधारमा चार हजार बढी कर्मचारी लोक सेवाले तोकेको भन्दा फरक स्थानमा काम गरिरहेका छन् । लोक सेवा आयोगका प्रवक्ता तोयानारायण श्रेष्ठ भने स्थानीय तह तोकेर पदपूर्ति गरिएका कर्मचारीलाई प्रदेशले कानुन बनाएर मात्र अन्यत्र सरुवा गर्न सक्ने बताउँछन् । कानुनतः त्यस्ता कर्मचारीको दरबन्दी अहिले पनि सुरुमा जुन स्थानका लागि भनिएको हो दरबन्दी त्यहीं छ भन्ने मान्नुपर्छ, मन्त्रालयका एक अधिकारी भन्छन्, कामकाजमा खटाइएको भन्ने बेहोरा राखेर एउटा स्थानीय तहबाट अर्कोमा पठाइएको छ । त्यो सरासर गलत हो । ०७६ सालमा स्थानीय तह तोकेरै पदपूर्ति गरिएका नौ हजार चार सय कर्मचारीमध्ये झन्डै ५० प्रतिशतलाई सरकारले सुगम (कर्मचारीले मागेको स्थान) मा पठाएको छ । कानुनतः सरुवा भन्ने शब्द राख्न नमिलेपछि संघीय मन्त्रालयले मापदण्ड बनाएर कामकाज गर्ने गरी भन्ने शब्दावली प्रयोग गरेर पठाएपछि अहिले दुर्गमका स्थानीय तहमा कर्मचारीको समस्या बढ्दै गएको छ । काज सरुवा भएका कर्मचारी नफर्ने र अरू पनि नआउने भएपछि पालिकाहरू सेवाग्राहीको दबाब थेग्न नसक्ने अवस्थामा पुगेका छन् । विशेषतः वडा कार्यालयहरू सचिवविहीन भएका छन् । कतिपय स्थानमा प्रशासन सेवाका कर्मचारी नभएपछि प्रशासकीय अधिकृत पनि शिक्षा र स्वास्थ्य सेवाकालाई जिम्मेवारी दिइएको छ । संघीय राजधानीसँग जोडिएका जिल्लामा समेत कर्मचारी छैनन् । रसुवाको नौकुण्ड गाउँपालिका ६ मध्ये चार वडामा सचिव नै छैनन् । पालिका अध्यक्ष नुर्बु स्याङ्बोका अनुसार काजमा अन्यत्र गएका कर्मचारी फिर्ता भएका छैनन् । काजमा पठाएका कर्मचारी फिर्ता गर्न संघीय मन्त्रालयलाई उनले निवेदन नै दिएका छन् । उनले भने, मेरो पालिकामा दरबन्दी भएका कर्मचारीको काज फिर्ता गर्नुपर्छ भन्ने माग हो । मुगुको खत्याड गाउँपालिका अध्यक्ष अजबहादुर शाही संघीय मन्त्रालयले आफूसँग समन्वय नै नगरी प्रमुख प्रशासकीय अधिकृत सरुवा गरेकामा आक्रोशित छन् । उनका अनुसार गत भदौमा प्रमुख प्रशासकीय अधिकृतको सरुवा भएपछि स्वास्थ्यका सिनियर कर्मचारीलाई प्रशासकीय अधिकृतको जिम्मेवारी दिइएको छ । खत्याड गाउँपालिकाका ११ मध्ये ८ वटामा एक वर्षदेखि सचिव छैनन् । एउटै सचिवले ३४ वटा वडाको काम गरिरहेका छन् । हुम्लाको खार्पुनाथ गाउँपालिकाको समस्या त्यस्तै छ । कर्मचारी काज सरुवा लिएर गए पनि उनीहरूको दरबन्दीमा अन्य कर्मचारी आएका छैनन् । एक ओभरसियरसहित ७ जना कर्मचारीको काज सरुवा भएको अध्यक्ष कर्णबहादुर रावलले बताए । संघीय मन्त्रालयका प्रवक्ता रुद्रसिंह तामाङ दुर्गममा कर्मचारी अभाव भएको स्विकार्छन् । धेरै कर्मचारी दुर्गममा जान मान्दैनन् । काठमाडौंको दक्षिणकालीमा दरबन्दी भएकालाई पनि अझ नजिक आउनुपरेको छ, उनले उदाहरण दिँदै भने, अब त दुर्गम पनि केलाई मान्ने प्रश्न उठ्न थालेको छ ।संसदीय समितिले प्रशासनिक क्षेत्रमा देखिएको बेथिति हटाउन संघीय दरबन्दी घटाएर कर्मचारी भर्ना, सरुवाबढुवा, पदस्थापनका लागि प्रदेशलाई बलियो बनाउनुपर्ने सुझाव दिएको छ । संघीयता कार्यान्वयन अध्ययन तथा अनुगमन संसदीय विशेष समितिले गत कात्तिक १ मा बुझाएको प्रतिवेदनमा प्रदेशको प्रमुख सचिवबाहेक कर्मचारीको भर्ना र सरुवाको अधिकार प्रदेशलाई दिनुपर्ने निष्कर्ष छ । कर्मचारी अभावले सेवा प्रवाहमा असर परेको भन्दै समितिले प्रदेश लोक सेवाले पदपूर्ति नगरुन्जेल माग र आवश्यकताका आधारमा संघबाटै कर्मचारी पठाउन पनि भनेको छ । एउटा स्थानीय तहका लागि तोकेरै पदपूर्ति गरेका कर्मचारीलाई मन्त्रीस्तरीय मापदण्ड बनाएर अन्यत्र कामकाजमा खटाएपछि त्यस्ता कर्मचारी कसको मातहतमा हुने यकिन छैन । एक पटक समायोजन भएका कर्मचारी समान वा तल्लो तहमा सरुवा हुन मिल्ने तर माथिल्लो तहमा नमिल्ने नीति बनाइएको छ । समायोजनमा परेका कर्मचारीले आफूहरूलाई मर्का परेको भन्दै पटकपटक अदालतको ढोका ढकढक्याएका थिए । सर्वोच्च अदालतको ०७९ भदौ ७ को आदेशले साढे तीन वर्षअघि गरिएको ९९ हजार कर्मचारीको समायोजन प्रक्रियालाई सैद्धान्तिक रूपमा कानुनसम्मत ठहर गरेको छ । सर्वोच्चले पूर्ण पाठ नदिइसकेकाले कसरी अघि बढ्ने भन्नेमा संघीय मन्त्रालय अन्योलमा छ । समायोजनका बेला स्वीकृत दरबन्दी १ लाख ३९ हजार १ सय ३८ हो । संघमा स्वीकृत दरबन्दी ४९ हजार एक सय २२, प्रदेशमा २२ हजार दुई सय ९७ तथा स्थानीय तहमा स्वीकृत दरबन्दी ६७ हजार ७ सय १९ रहेको छ । साविकका जिल्ला विकास समिति, गाउँ विकास समिति र जिल्ला घरेलु कार्यालयसमेतबाट ९९ हजार ६८ जना कर्मचारी समायोजन भएकामा संघमा ३७ हजार ९ सय ४४, प्रदेशमा १४ हजार ८ सय ६३ र स्थानीय तहमा ४६ हजार दुई सय ६१ छन् । समायोजनका बेला संघमा ४९ हजार एक सय २२ दरबन्दी स्वीकृत भएकामा अहिले बढ्दै गएर ५३ हजार तीन सय ८२ पुगेको छ । प्रदेश र स्थानीय तहमा कर्मचारीको खाँचो छ तर यस अवधिमा संघमा ४ हजार २ सय ६० दरबन्दी थपिएको छ । दरबन्दी किन थप गरियो भन्ने स्पष्ट जवाफ मन्त्रालयसँग छैन । प्रवक्ता तामाङको तर्क छ, कतिपय कर्मचारी नयाँ पदपूर्ति नभई अन्यत्रबाट मिलाउँदा संख्या बढेको हो ।"
कुण्डली हेर्दै युवा,"(काठमाडौं) भक्तपुरका सुशील भण्डारीले दैनिकजसो विदेशयात्रा, अध्ययन, प्रेम र विवाहलगायतका कैयौं विषयमा दर्जनौं प्रश्नहरूको सामना गर्छन् । यसरी प्रश्न सोध्नेहरूलाई उनले उत्तरमार्फत सन्तुष्ट गर्न लागेको पनि करिब एक दशक भइसकेको छ । कारण, लामो समयदेखि फलादेशको काम गर्दै आएका उनी यसैमा रमाउँछन् । अनि मानिसहरूलाई भविष्य देखाउँदैमा सन्तुष्ट पनि छन् । संस्कृत विश्वविद्यालयबाट ज्योतिष विषयमा आचार्य सकेका भण्डारीको भक्तपुरको कौशलटारमा ज्योतिष कार्यालय छ । उनका अनुसार यसरी भाग्यबारेको जानकारी खोज्दै आउनेमा अधिकांश युवायुवती हुन्छन् । भोलिको दिनबारे जान्न खोज्नु, त्यसप्रति उत्सुक हुनु मानवीय गुण नै भयो । तर हालको युवापुस्ता पुराना पुस्ताको तुलनामा बढी महत्त्वाकांक्षी भएकाले पनि आफ्नो भविष्यका विषयमा बढी नै चासो राख्ने गरेका छन् । त्यसैका कारण हो, ज्योतिषी पेसा र अध्ययनप्रति आकर्षण बढेको । नेपाल संस्कृत विश्वविद्यालयअन्तर्गत वाल्मीकि विद्यापीठका ज्योतिष विभागका प्रमुख प्रा धनेश्वर नेपाल पछिल्लो समय अन्य विषयभन्दा ज्योतिषशास्त्र अध्ययन गर्ने युवायुवतीको संख्या बढ्दै गएको बताउँछन् । पहिलाको तुलनामा अहिले धेरै विद्यार्थीहरू ज्योतिषशास्त्र पढ्न थालेका छन् । विश्वविद्यालयबाट बाहिर गइसकेपछि पनि यो विषय पढ्ने विद्यार्थीले यसैसम्बन्धी पेसा अँगाल्न सक्ने भएकाले पनि आकर्षण बढेको हो, उनले भने । यहाँ ज्योतिषशास्त्र पढ्नेमध्ये धेरैले यसलाई व्यावसायिक रूपमा फलदायी हुने भन्दै पढ्ने गरेका छन् । यो पेसा र अध्ययन मानिसको भविष्यसँग पनि जोडिएको छ । पछिल्लो समय मानिसहरू भविष्यप्रति बढी नै चिन्तत हुन थालेकाले पनि यसप्रति विद्यार्थीको चाप बढेको विद्यापीठका प्राचार्य प्रा भागवत ढकालको भनाइ छ । त्यसमाथि पछिल्लो समय छात्राहरूको उपस्थिति पनि बढ्दै गएको छ । वाल्मीकिमै आचार्य प्रथम वर्षमा सिद्धान्त ज्योतिष पढ्दै गरेकी छन्, अमृता खनाल । ग्रहहरूको अध्ययन गर्न र व्यावसायिक रूपमा पनि आयआर्जन गर्न अन्य विषयभन्दा फलदायक ठान्छिन् उनी । मानिसको भविष्य त छँदै छ, खगोलका विषयमा पनि धेरै कुराको ज्ञान हुन्छ, उनले भनिन् । यसको व्यावसायिक पाटो त छँदै छ । पछिल्लो समय मानिसहरू महत्त्वाकांक्षी हुँदै गएकाले पनि भविष्यको चिन्ता र राम्रा दिन आउने समयबारे जान्न पनि युवा जमातमा यस विषयप्रति चासो बढेको उनी बताउँछिन् । यसैका उदाहरण हुन्, अहिले त्रिभुवन विश्वविद्यालयबाट अंग्रेजी विषयमा विद्यावारिधि गर्दै गरेकी प्रतीक्षा कट्टेल । ज्योतिष विषयमा सानैदेखि रुचि राख्ने कट्टेलले काभिडका कारण गरिएको लकडाउनमा ज्योतिष सिकिन् । यो विषय आफैंमा एउटा विज्ञान हो । समयसँगै मानिसहरूले यसलाई पुरानो र पाका पुस्ताले मात्र ज्योतिषी पेसा अँगाल्ने जस्तो व्याख्या गरियो । तर अहिले यो गलत सावित भइसकेको छ । युवापुस्ताहरू नै यसप्रति आकर्षित भइरहेका छन् । यो निकै राम्रो कुरा हो, फुर्सदको समयमा विभिन्न जन्मकुण्डली हेर्ने र विश्लेषण गर्ने कट्टेल बताउँछिन् । चिना, हात र वास्तु हेराउने जस्ता विषय मानिसहरूको दिनचर्यासँग जोडिएपछि यसप्रतिको आकर्षण बढेको बताउँछन् वाल्मीकि विद्यापीठ ज्योतिष विभागका सहप्राध्यापक जयन्त आचार्य । तर आकर्षण बढेसँगै सतही ज्ञानको भरमा फलादेश गर्ने र भाइरल हुने नाममा पेसालाई नै बदनाम गर्ने प्रवृत्ति देखिन थालेकामा भने उनी चिन्तित छन् । आफ्नो भविष्य जान्ने रहर हरकोहीलाई हुन्छ । आजको समयमा धेरै युवायुवतीहरू त्यसतर्फ आकर्षित हुनु राम्रो पनि हो । तर यसैलाई व्यापारका रूपमा हेरेर धेरैले ज्योतिषशास्त्रसम्बन्धी सतही ज्ञानका भरमा फलादेश गर्ने अवस्था पनि बढिरहेको छ, उनले भने, यस्ता गतिविधिले ज्योतिषविद्याप्रति नै मानिसले नकारात्मक धारणा बनाउन सक्ने स्थिति पनि देखिन्छ । वाल्मीकि विद्यापीठमै शास्त्री तृतीय वर्षमा अध्ययनरत सन्तोषी श्रेष्ठ पनि युवापुस्ताले ज्योतिष शास्त्रप्रति रुचि देखाउनु राम्रो भए पनि यसलाई पेसा, व्यवसायका रूपमा मात्र हेरिनुले ज्योतिषशास्त्रको महत्त्व घट्ने बताउँछिन् । फलित ज्योतिषमा युवायुवतीको आकर्षण हुनु राम्रो हो । तर यसलाई सेवाभन्दा पनि व्यावसायिक र पेसागत रूपमा हेरिने प्रवृत्ति बढ्दै जाँदा विभिन्न विकृति आएका छन् । वेदका ६ वटा अंगमध्येको आँखा मानिएको ज्योतिषलाई पैसाभन्दा पनि सेवाको दृष्टिकोणबाट हेर्नुपर्ने उनको सुझाव छ । खोज, अनुसन्धान र गहन अध्ययन नै नगरी अनावश्यक प्रचारमा आउने, अफवाह फैलाउने गरिएकाले समस्या बढेको श्रेष्ठ बताउँछिन् । त्यसैले यसलाई राम्रो बनाउन अब युवाहरूले ज्योतिषशास्त्रको गहन अध्ययन गरेर ज्योतिषीमा हुनुपर्ने आचरण, अनुशासनको पालना र साधना गरी नित्तान्त सेवाभावले शास्त्रसम्मत् उचित परामर्श दिनुपर्छ, उनले भनिन् । सहप्राध्यापक आचार्य पनि ज्योतिषविद्या समयको विज्ञान भएको बताउँदै यसलाई सतही जानकारी लिएर यसको महत्त्व कुनै न कुनै हिसाबले घटिरहेको स्विकार्छन् । मानिसहरू ज्योतिषविद्या पढ्ने र पढाउने दुवैमा अपूरो ज्ञान देखियो, जसले गर्दा त्यसको गहनताभन्दा पनि सतही ज्ञानमात्र भयो, उनी भन्छन्, अबको पुस्ताले यो विषयमा रुचि राख्नु हाम्रा लागि गर्वको कुरा हो तर ट्रेन्ड पछ्याउने निहुँमा विकृति बढाउनतिर चाहिँ लाग्नुहुँदैन ।विज्ञान विषय पढ्दापढ्दै ज्योतिष क्षेत्रमा प्रवेश गरेका हरिहर अधिकारी भने पछिल्लो समयका चर्चित युवा ज्योतिषी हुन् । विभिन्न रेडियो तथा टेलिभिजनबाट ज्योतिषलाई नयाँ शैलीमा प्रस्तुत गरेकै कारण अधिकारीले लाखौं प्रशंसक पनि कमाइसकेका छन् । ज्योतिषशास्त्रप्रति युवापुस्ताको आकर्षण हुनु राम्रो कुरा हो । तर टिकटकजस्ता सामाजिक सञ्जालमा भाइरल हुने नाममा अपर्याप्त ज्ञानको आधारमा फलादेश गर्न थालिएकाले यसको महत्त्वमाथि नै प्रश्न उठ्यो, उनी भन्छन्, ज्योतिषशास्त्रजस्तो वैज्ञानिक विषयलाई मानिसहरूले त्यसलाई पूर्ण रूपमा नजानी पैसा कमाउने साधन बनाउनुचाहिँ दुःखद् हो । अधिकारी यसअघि श्रीलंकामा बेस्ट एस्ट्रोलोजर अफ नेपाल तथा गएको जनवरीमा दुबईमा सम्पन्न ज्योतिष भेलामा बेस्ट एस्ट्रोलर अफ एसियाको पुरस्कारले सम्मानितसमेत भइसकेका छन् । केही वर्षअघि भारतमा उनले म्यान अफ दि इयर इन एस्ट्रोलोजीलगायत सम्मान पाएका थिए । मानिस आफ्नोसँगै सन्तानको भविष्यप्रति पनि उत्तिकै सचेत देखिन्छ । प्राकृतिक रूपमा बच्चा जन्माउँदा अस्पतालले दिएको मिति ठीक छ कि छैन भनेरसमेत देखाउनु यसैको उदाहरण भएको बताउँछन् ज्योतिष भण्डारी । चिकित्सकले दिएको समय उचित नदेखिएमा शुभ बेला पारेर अपरेसनमार्फत बच्चा जन्माउने क्रम पनि बढ्दै गएको छ, उनले भने, त्यतिमात्रै होइन, घर बनाउन सुरु गर्दादेखि बनाएपछि नसर्दासम्म ज्योतिषीलाई देखाउने चलन पनि दिनहुँ बढिरहेको छ । जसका कारण नेपालमा मात्र नभई विदेशमा रहेका नेपालीले पनि आफूसँग चिना देखाउने गरेको उनको भनाइ छ ।डेलिभरी केसमा अपरेसन नै गर्नुपर्ने स्थिति भयो र यसबारे आफूहरूले पहिले नै जानकारी दिएको खण्डमा भने अभिभावकहरूले समय तोक्ने गरेका किस्ट अस्पतालकी प्रसूति तथा स्त्रीरोग विशेषज्ञ डाक्टर ओनिका कार्कीको भनाइ छ । गर्भ बसेको ३८ देखि ४० सातासम्म डेलिभरी हुने मिति दिइन्छ । यदि अपरेसन नै गर्नैपर्ने अवस्था भएमा कतिपयले आफैं डेट लिएर आउने गर्नुहुन्छ । तर, हामीले उक्त मितिमा अपरेसन गर्दा केही फरक नपर्ने भएमात्र गर्छौं ।अपूरो ज्ञानकै आधारमा यसलाई व्यवसाय बनाएर ठग्ने प्रवृत्ति रोक्न आचारसंहितादेखि कारबाहीसम्मको व्यवस्था हुनैपर्ने जानकारहरूको सुझाव छ । त्यसका लागि ज्योतिष क्षेत्रलाई व्यवसायभन्दा पनि सेवाका हिसाबले हेर्नुपर्ने बताउँछन्, संगमराज ढकाल । ११ र १२ कक्षामा भौतिक विज्ञान अध्यापन गराइरहेका ढकालले पनि चितवनमा रहेर केही समययता ज्योतिषसम्बन्धी सेवा दिँदै आएका छन् । मैले कसैबाट पैसा लिनैका लागि नभई सेवाभावले अरूको जन्मकुण्डली हेर्ने र भविष्यको फलादेश गर्ने गरेको छु, उनले भने ।"
अक्सफो र्डडिक्सनरी प्रकाशन,सन् १८८४ मा आजकै दिन (फेब्रुअरी १) मा अक्फोर्ड अंग्रेजी डिक्सनरीको दस वटा अंकमध्ये पहिलो प्रकाशन भएको थियो । सन् १८५७ मा फिलोलजिकल सोसाइटी अफ लन्डनले डिक्सनरी आवश्यक भएको निर्णय गरेको थियो । तर अक्सफोर्ड युनिभर्सिटी प्रेसलाई डिक्सनरी प्रकाशन गर्न दिने सहमतिमा पुग्न सोसाइटीलाई अर्को २२ वर्ष लागेको हो । १८७९ मा गरिएको निर्णयअनुसार प्रेसले ५ वर्ष लगाएर डिक्सनरीको पहिलो अंक प्रकाशन गरेको हो । सुरुमा सम्पादकहरूले डिक्सनरी चार वटा अंकमा छापिने र त्यसमा समावेश हुने शब्द र अर्थलाई अन्तिम रूप दिन दस वर्ष लाग्ने आकलन गरेका थिए । तर पाँच वर्षको अवधिमा उनीहरूले जम्मा ए देखि एन्ट सम्मका शब्द टुंगाएका हुन् । १८८४ मा न्यु इंगलिस डिक्सनरी का नाममा प्रकाशित भएको डिक्सनरीमा ३ सय ५२ पेज थिए । त्यतिबेला यो ४ हजार प्रति बिक्री भएको थियो । सन् १९२८ सम्ममा दस अंक प्रकाशित भएका न्यु इंगलिस डिक्सनरीमा ४ लाख शब्द तथा वाक्यांशहरू समेटिएका थिए । सन् १९३३ मा भने यसको दोस्रो संस्करणअन्तर्गत १२ वटा अंक प्रकाशित गरिएको थियो । १९८९ मा उक्त डिक्सनेरी विभिन्न २० अंकमा प्रकाशित भएको थियो । अक्सफोर्डले १९८४ मा डिक्सनेरीलाई डिजिटल स्वरूपमा निकाल्ने निर्णय गरेका थिए । त्यसपछि १ सय २० जना टाइपिस्टले ५ वर्ष लगाएर तयार पारेको डिक्सनरी १९९२ मा सीडी रोममा सार्वजनिक गरिएको थियो । तर पछिल्लो समय भने हामीले डिक्सनरी अनलाइनमार्फत डाउनलोड गरेर प्रयोग गर्न सक्छौं ।
'गोरु पर्व लाई उत्कृष्ट वृत्तचित्र अवार्ड,"काठमाडौं (कास) नेपालको मौलिक संस्कृतिलाई समेटिएको वृत्तचित्र गोरु पर्व ले उत्कृष्ट वृत्तचित्र अवार्ड जितेको छ । पुरु लम्सालले निर्देशन गरेको वृत्तचित्रले बंगलादेशको बोगुरामा आयोजित तेस्रो बोगुरा अन्तर्राष्ट्रिय चलचित्र महोत्सव २०२३ मा उक्त अवार्ड पाउन सफल भएको हो । लम्सालका अनुसार जनवरी २६ देखि २८ सम्म आयोजना भएको महोत्सवमा भारत, बंगलादेश, नेपाल, फ्रान्स, इजिप्ट, ट्युनिसिया लगायतका विभिन्न देशका ४७ चलचित्र प्रदर्शन गरिएको थियो । नुवाकोटको तारुकामा हरेक वर्ष माघे संक्रान्तिको अवसरमा आयोजना हुने गोरु जुधाउने परम्परामाथि निर्मित वृत्तचित्र सिने मेकर्स नेपालको प्रस्तुतिमा केपी पाठक र नीराजन सिग्देलले निर्माण गरेका हुन् । रमेशकुमार धमला र ज्योति सिंहले खिचेको वृत्तचित्रको सम्पादन लव प्याकुरेलले गरेका हुन् । वृत्तचित्रमा सुशीलसिंह ठकुरीको पार्श्वगायन, राजेन्द्र बजगाईंको पार्श्वसंगीत रहेको छ । निर्देशक लम्सालले वृत्तचित्रले नेपालको मौलिक संस्कृतिमा आधारित गोरु पर्व बारे अन्तर्राष्ट्रिय रूपमा प्रचारप्रसारसमेत गरेको जनाए । यसलाई अन्तर्राष्ट्रियकरण गर्ने एउटा प्रयास मात्रै हामीले गरेका हौं, उनले भने, हाम्रा हरेक पर्व र संस्कृतिहरूको अन्तर्राष्ट्रिय प्रचार गर्न सके यसबाट पनि हामीले देशलाई चिनाउन सकिन्छ भन्ने देखिएको छ ।"
ठूला अस्पतालमै आईसीयू अभाव नहोस्,"गम्भीर बिरामीले पनि उपचार नपाउने गरी मुलुकका ठूला अस्पतालहरूमै सघन उपचार कक्ष (आईसीयू) मा बेड अभाव हुनुले हाम्रो सार्वजनिक स्वास्थ्य प्रणालीको दुरवस्थाको एउटा चित्र देखाउँछ । आईसीयूमा बेड खाली नभएकै कारण तत्काल शल्यक्रिया गर्नुपर्ने समस्या लिएर अस्पताल पुगेका बिरामीसमेत फर्कनुपर्ने अवस्था छ । एउटा मात्र नभएर सबैजसो सरकारी अस्पतालहरूको यही हाल छ । जनसंख्याको अनुपातमा अस्पतालहरूलाई स्रोतसाधनबाट सुसम्पन्न नतुल्याउँदा नागरिकहरू चौतर्फी मारमा छन् । सरकारी अस्पतालहरूमा लामो समय कुर्दा पनि आईसीयूमा बेड नपाउनु नियमित आकस्मिकताजस्तै बनेको छ । मुलुककै जेठो अस्पताल वीरमा मात्रै आईसीयू, उपकरण अभाव, अपरेसन गर्न पालो कुर्नुपर्ने लगायत कारण दैनिक २०२५ जना बिरामी फर्कने गरेका छन् । ६० वटा आईसीयू बेड रहेको अस्पतालमा थप एक सय यस्ता बेडको आवश्यकता छ । त्रिवि शिक्षण अस्पतालमा ५६ आईसीयू बेड प्रायः भरिएकै हुन्छन्Ù दैनिक १५२० जना बिरामी निजीमा जान बाध्य छन् । कान्ति बाल, पाटन, परोपकार प्रसूति तथा स्त्रीरोग लगायतका अस्पतालको व्यथा पनि यस्तै छ । कति अस्पतालका आईसीयू बेड थप्ने योजना त्यत्तिकै थाती छन् । आईसीयू अभावकै कारण ज्यानै जाने जोखिम बढेपछि ११ मात्र आईसीयूबेड भएको राष्ट्रिय ट्रमा सेन्टरले दुई वर्षअघि १५ वटा बेड थप्ने योजना बनाएको थियो, जसको अझै कार्यान्वयन भएको छैन । सेवासुविधा थप व्यवस्थित बनाउन अस्पतालले संगठन तथा व्यवस्थापन सर्भेधरि गरेको छैन । त्रिवि अस्पतालमा आईसीयू बेड ६० बाट बढाएर १ सय १२ पुर्याउने योजना पनि अघि बढेको छैन । यस्तो यथास्थितिको मारमा दिनानुदिन सर्वसाधारण पिल्सिरहेका छन् । ठूला सरकारी अस्पतालहरूमा आईसीयू अभाव हुँदा त्यसको सबैभन्दा ठूलो चोट विपन्न वर्गमा पर्छ । उपचारकै निम्ति उनीहरू निजी अस्पताल पुग्न विवश हुन्छन् । बिरामी निको भए पनि नभए पनि निजी अस्पतालमा घरबार गुमाउने गरी उपचार खर्च तिर्न बाध्य हुनेको संख्या ठूलो छ । यही कारण, महँगो शुल्कबाट बच्न सरकारीमा बेड भेटेपछि बिरामीलाई निजीबाट सार्ने गरेका उदाहरण पनि छन् । अझ, कुनै पनि अवस्थामा निजी अस्पतालसम्म पहुँच नहुनेहरू त उपचारबाटै वञ्चित भैरहेका छन् । तसर्थ, साधारणजनको स्वास्थ्यपहुँच सुनिश्चित गर्नका लागि सरकारी अस्पतालहरूलाई सुदृढ बनाउन सरकारको ध्यान जानु अपरिहार्य छ । जेजस्ता हालतमा चले पनि मुलुकका सरकारी अस्पतालहरूले आम सर्वसाधारणको उपचारमा ठूलो टेवा पुर्याइरहेकामा शंका छैन । तर एकातिर यी अस्पतालहरूमा उपलब्ध सेवा लिन अपवादबाहेक सानो सास्तीले पुग्दैन भने अर्कातिर बेड अभावलगायत समस्याका कारण यिनमा उपचार नपाउनेको संख्या पनि सानो छैन । जब जरुरी परेको कोही नागरिकले चाहिएको सुविधा पाउँदैन, तब अरू धेरै नागरिकले विभिन्न सेवाहरू पाइरहेकै छन् नि भनेर चित्त बुझाउने ठाउँ हुँदैन । निश्चय पनि एकै अस्पतालमा सधैं सम्पूर्ण उपचार सेवा नहुन सक्छ, कहिलेकाहीँ आईसीयू लगायतमा बेड अभाव हुन पनि सक्छ तर सरकारी प्रणालीका सम्पूर्ण स्वास्थ्य संस्थाहरूमै नागरिकले उपचार नपाउने अवस्था हुनु हुँदैन । कोभिड महामारीजस्तै ठूलो प्रकोपका बखतको कुरा बेग्लै भयो, तर सामान्य बेला पनि बिरामीले सरकारी सञ्जालभित्रका कुनै पनि अस्पतालमा आईसीयू बेड भेट्न नसक्नु तथा उपचार सुनिश्चित नहुनु विडम्बनापूर्ण छ । सरकारी अस्पतालको प्रवेशद्वारबाट छिरिसकेको बिरामी विकल्पहीन भएर निजी अस्पतालसम्म पुग्नुपर्ने वा उपचारबाटै वञ्चित हुनुपर्ने स्थिति हाम्रो स्वास्थ्य प्रणालीमा रहेको ठूलो भ्वाङ हो, जसमा सुधार हुनैपर्छ । जबसम्म सार्वजनिक स्वास्थ्य प्रणाली बलियो बन्दैन र रोगीहरू स्वेच्छाविपरीत पनि निजी अस्पताल जानुपर्ने दुर्दशाको अन्त्य हुँदैन, तबसम्म सरकारले निजी क्षेत्रलाई पोस्नकै निम्ति सरकारी अस्पतालहरूलाई बेवास्ता गरेको सोझो अर्थ लागिरहनेछ । नागरिकहरू आफ्नो बचतको ठूलो हिस्सा मात्र होइन, जीवनको सम्पूर्ण कमाइ र पुर्ख्यौली सम्पत्तिसम्म पनि उपचारकै निम्ति खर्चन अभिशप्त भैरहनेछन् । र रक्तचाप, शरीरको तापक्रम कम, बेहोस भएका, रगतको कमी, हृदयाघात, दिमागमा रगत जमेका, निमोनिया, मिर्गौला, कलेजोका बिरामीजस्ता आईसीयू बेड चाहिने समस्या भएकाहरू प्रताडित बनिरहनेछन् । त्यसैले, एक त भएकै बेड र क्षमताअनुसार उपचार सेवा र व्यवस्थापनलाई चुस्त बनाउन कसरी सकिन्छ भन्नेमा अस्पतालहरूको ध्यान जानुपर्छ । यसका निम्ति स्वास्थ्य मन्त्रालय तथा सरकारले पनि उचित निगरानी गर्नुर्पर्छ । र अर्को, अस्पतालको स्रोतसाधन वृद्धिमा पनि उत्तिकै जोड दिनुपर्छ । स्वास्थ्यविद्हरूका अनुसार १० हजार जना बराबर एउटा आईसीयू बेड चाहिन्छ । यही आदर्श अनुसार अघि बढ्न नसके पनि सरकारले सक्दो सुधार भने गर्नैपर्छ । आईसीयूमा बेड थपेर मात्र पनि समस्या समाधान हुँदैन । यससँगै आवश्यक उपकरण र जनशक्तिको जोहो पनि गर्नुपर्छ । त्यसका लागि संघीय सरकारले नै व्यवस्थित योजना र बजेट अघि सार्नुपर्छ । काठमाडौंका ठूला अस्पतालहरूमा मात्र होइन, सम्भव भएसम्म देशैभरका अस्पतालमा यस्तो क्षमता बढाउनुपर्छ । जसरी हुन्छ, नागरिकले रहरले नभएर करले निजी अस्पतालको ढोका ढकढकाउनुपर्ने उदेकलाग्दो दुःस्थितिको अन्त्य हुनुपर्छ ।"
सम्पादकलाई चिठी,"'हाम्रो राष्ट्रपति चाहियो प्रधानमन्त्री पुष्पकमल दाहालले आफूअनकूलको राष्ट्रपति बनाउन लागेको समचार आएको छ । यो साँचो हो भने सरासर गलत छ । राष्ट्रपतिले के काम संविधानसम्मत हो, के होइन भनेर छुट्ट्याउन नसक्ने हो भने समस्या आउँछ । विगतमा राष्ट्रपति भएको व्यक्ति समस्याको कारण होइन, तिनलाई आफूअनुकूल बनाउन चाहने दलका नेताहरूमा समस्या छ । त्यसैले अब राष्ट्र र जनहित चाहने राष्ट्रपति चाहियो । राष्ट्रपतिकै कारण कतिपय अवस्थामा राजनीतिक घटनाक्रम मोडिएका छन् । आफ्नो इसारामा चल्ने राष्ट्रपतिले देशहित गर्न सक्दैनन् त्यसकारण प्रधानमन्त्रीले यस्तो धारण त्याग्नुपर्छ । राष्ट्रपति नियुक्त भइसकेपछि कुनै पनि व्यक्ति कुनै दलको रहँदैन, हुनु हुन्न । दलको चस्मा लगाउने राष्ट्रपतिले जनहितमा काम गर्न सक्दैनन् भन्ने देखिइसकियो । आफ्नो पदको मर्यादा भुलेर दलहरूप्रति झुकाव देखाउने व्यक्ति राष्ट्रपति बन्नलायक हुँदैन । सारा नेपालीले हाम्रो राष्ट्रपति भन्न सक्ने व्यक्ति यो पदमा पुग्नुपर्छ । त्यसैले प्रधानमन्त्रीज्यू हिजोका कमीकमजोरी सुधार्ने मौका छ खेर फाल्नु हुन्न । पुरुषोत्तम घिमिरे, जोरपाटी, काठमाडौं"
दलहरूको जन्जिरमा सांसद,"विधि भएन भने समाजमा थिति बस्दैन, तर विधि बसाउन कसैलाई मतलब छैन । राजनीतिको शीर्ष नेतृत्व त यसबारेमा चुँसम्म बोल्दैन । थिति बसे बेथितिको धमिलो पानीमा स्वार्थका माछा मार्दै बनाएको शीर्ष विरासत गर्ल्यामगुर्लुम ढल्ने डर तिनलाई छ । घामजत्तिकै छर्लंग छ यो कुरा, बुझ पचाउनु बेग्लै हो । थिति नबस्दाको परिणतिस्वरूप संसद् भवनअगाडि आफ्नो शरीरमा आगो लगाएर प्रेमप्रसाद आचार्य हामीबाट बिदा भएका छन् । मुलुकलाई उन्नत बनाउने सपना दशकौंदेखि कसरी गर्भमै खेर गैरहेको छ भन्ने जान्न प्रेमले उठाएका प्रश्न पर्याप्त छन् । ठीक यही बेला मुलुकमा राजकीय रमिता छ । संघीयता मान्नेनमान्ने सबै मिलेर बनाएको विजातीय खिचडी सरकार छ । विश्वासको मत दिनेलिने नाटक मञ्चनले सार्वभौम भनिएको संसद् संवैधानिक व्यवस्थाविपरीत प्रतिपक्षविहीन बनेको छ । ठूला दलहरूका नेताले संसदीय लोकतन्त्रको लाज छोप्ने अन्तिम धरोसमेत फालेको अवस्था हो यो । सबै मिलेर प्रतिपक्षविहीन संसद् बनाएर यो प्रणालीकै खिल्ली उडाएका छन् । यी सबै घटनाक्रमका पछाडि एउटै कारक छ मुलुकमा विधिको शासन दयनीय छ । विधि भनेको सामान्य अर्थमा कार्यसम्पादनका लागि बनाइने नीतिहरूको समष्टि रूप हो । विधिको शासन भएको राज्यव्यवस्थामा यसका लागि संविधान, ऐनकानुन, नियम र विनियमको तहगत व्यवस्था गरिएको हुन्छ । यसलाई थप व्यवस्थित र व्यावहारिक बनाउँदै लैजान अन्तरदेशीय, बहुदेशीय सन्धिसम्झौता र राष्ट्रिय प्रतिबद्धताको समेत पालना गरिन्छ । र, विधिमा कार्यक्षेत्र, अनुगमन र मूल्यांकनका आधारमा दण्डसजाय, पुरस्कार र अख्तियारीको विवरण राखिएको हुन्छ ।यी सबैको कार्यान्वयनमा सघाउन आवधिक र दीर्घकालीन योजनाका रणनीतिक प्रस्तावहरूसमेत तयार गरिन्छन् । यस्ता प्रस्तावलाई नीति दस्तावेज भन्ने गरिन्छ । यिनले नीति निर्णयहरूमा पुग्न मार्गनिर्देश गर्ने अपेक्षा गरिन्छ । यस्ता नीति दस्तावेज निर्माणमा राज्य संयन्त्रभन्दा बाहिर रहेका बौद्धिक र अभ्यासकर्ता नागरिक अगुवा पनि प्रत्यक्ष संलग्न हुन सक्ने मान्यता छ । यो एक किसिमले नीति प्रक्रियामा जनप्रतिनिधिबाहेकका अन्य नागरिक अगुवा र बौद्धिक समुदाय सहभागी हुने अवसर हो । यस्तो दस्तावेजले तत्तत् विषयमा कस्तो कानुनी ढाँचा अवलम्बन गरिएको हुन्छ भन्ने कुराको दिशाबोध गरेको हुन्छ । योगदान र प्रतिफलका मापदण्डका सम्भावित परिणाम कथनका आधारमा नीति प्रस्तावहरू तयार पारिन्छन् । यिनले नागरिक अनुगमन, मूल्यांकन र पृष्ठपोषणका आधारमा राज्य सञ्चालनको विधिलाइ व्यावहारिक बनाउँदै लैजान र आवश्यकताअनुरूप प्रचलित नीतिको परिमार्जन गर्न बेलाबेला फर्केर हेर्नसमेत सघाउँछन् । विडम्बना, देशमा यस्ता प्रक्रियाको मुख्यकर्ता सार्वभौम सांसद सबैभन्दा बढी उपेक्षित छन् । हामी तीन दशकदेखि संसदीय अभ्यासमा छौं, जहाँ यस्तो विधि बनाउने जिम्मेवारी निर्वाचित संसद्को हो । अहिले केही नयाँ संरचना र जिम्मेवारी फेरिएका छन् तर विधि बनाउने जिम्मा यिनै सांसद, प्रदेश सदस्य र पालिका परिषद्कै हो । तर यसको जिम्मेवारी सांसदहरूले लिएकै छैनन् भन्दा फरक पर्दैन । यसरी आफ्नो भूमिका बिर्सेका वा बिर्सन विवश संसद् सदस्यहरू नेता, दाता र कर्मचारीतन्त्रका रबरस्ट्याम्प मात्र बनेका छन् । आरोप छ औपचारिकताका लागि ऐनकानुनमा स्वीकृतिको मुन्टो हल्लाएकै भरमा यिनले नीतिनिर्माण गर्ने सांसदको फुली लगाउँछन्, र तलबभत्ता खान्छन् । चर्को सुनिए पनि यो आरोप त्यति अतिशयोक्तिपूर्ण हुँदैन । यसका निम्ति विधि बनाउने संस्था र यसका सदस्य आफैं मात्र दोषी छैनन् । मुलुकका राजनीतिक अगुवा र स्थायी सरकार भनिने राज्य सञ्चालनको मुख्य संयत्र कर्मचारीतन्त्रको नेतृत्व यिनलाई निकम्मा बनाउने खलनायक हुन् । यो समूह आफैं या अरूको इसारामा अर्कैको कमाइ खान पल्केको बिचौलियाबाट निर्देशित छ । अहिले यसको नेतृत्व सधैं आफूलाई मात्र केन्द्रमा राख्ने दलाल मध्यमवर्गीय राजनीतिक नेतृत्व र भुइँ नजोडिएका बौद्धिक बिचौलियाको गठजोडले गर्छ । यिनले विकास र भाग्यवादको दोहोरो तरबार चलाएर नेपाली समाजको वर्गीय, जातीय र लैंगिक विभेदलाई मलजल गरेका छन् । लोकतन्त्र र समावेशिताको हुर्मत लिएका छन् । र, दशकौंदेखि राज्य व्यवस्थालाई नै निकम्मा बनाएका छन् । यिनैको गठजोडको वर्चस्वले विधि बनाउने थलो संसद् निकम्मा र निरीह बनेको हो ।यस्तो हुनुमा केही आन्तरिक र बाह्य कारण छन् । पहिलो, लामो राजनीतिक आन्दोलनबाट स्थापित भएको नेतृत्वले राज्य सञ्चालनको सुझबुझबिनै कार्यकारिणी पद धारण गर्यो । आफैंभित्र गुम्सिएको सामन्ती संस्कृतिका कारण उनीहरूले शासन गर्ने आधारभूत ज्ञान र दक्षता आफूहरूसित नभएको र अरूबाट सिक्नुपर्छ भन्ने स्वीकार गर्नै सकेनन् । नयाँ पुस्ताले पनि यही सिको गरेका कारण यो नेतृत्व उल्टै थप अटेरी र अहंकारी बन्दै गएको छ । दोस्रो, विश्वव्यापी दलाल अर्थतन्त्र र औपनिवेशिक विकासढाँचालाई स्थानीय विशेषतामा आधारित बनाएर लोकतन्त्र र विकासलाई आफूअनुकूल बनाउन चुकेका पार्टी र नेता यिनैको एकाग्र नक्कलको सिकार भएका छन् । यो कुरा संविधानदेखि नीतिदस्तावेज सबैमा अन्तर्राष्टिय र क्षेत्रीय विकासे ढाँचाको बोलवाला देखिएबाटै प्रस्ट छ । तेस्रो, राजनीतिको यो निरीहता सबैभन्दा नजिकबाट हेरिरहेको कर्मचारीतन्त्रको नेतृत्व यिनलाई सघाउनेभन्दा यिनका कमजोरीमा टेकेर आफूलाई शक्तिशाली बनाउनमै लिप्त भएर लागेको छ । हुकुमी शासनमा राजाको आदेश मात्र तामेल गरेर होस् वा विकासका नाममा परदेशीलाई रिझाएर, आम समुदायमा यसको रापतापको विरासत नेपाली समाजमा अरू सबैको भन्दा ठूलो थियो र अहिले पनि छ । यसको नेतृत्वलाई राज्य सञ्चालनमा आएको फेरबदलले आफ्नो हैसियत कमजोर हुने डर सधैं थियो र अहिले पनि छ । यही बाटो समाएर सामन्ती संस्कार पालेका नेता र तिनका अनुयायीका कमजोरीको फाइदा उठाउन यिनले कुनै कसर बाँकी राख्ने कुरै भएन । पहिलो जनआन्दोलनमा सघाएबापत कर्मचारीतन्त्रले आफूखुसी गर्न पाउने हक मात्र खोजेन, यो संयन्त्रमा सुधार गर्न नदिन पार्टीकेन्द्रित ट्रेड युनियनका गुटहरूलाई बलियो बनाउँदै लग्यो । त्यसो त अन्तरिम सरकारलाई कर्मचारीतन्त्र व्यवस्थित गर्ने सुविधा थियो तर यस्तो कोसिस गर्नुको सट्टा यही कर्मचारीतन्त्रलाई नै नीतिनिर्माणको जिम्मा लगाउने गरेर नै अहिलेको विधि बनाउने व्यवस्थासमेत निकम्मा भएको हो । यसपछिका दिनमा केके भयो, जगजाहेरै छ । कर्मचारीको काम सम्बन्धित मन्त्रालय र मातहतका निकायको नीति बनाउन र परिमार्जन गर्न वाञ्छनीय भए सांसदलाई जानकारी गराउने र यसका बारेका संसद्को कुनै जिज्ञासा भए तथ्यमा आधारित भएर थप स्पष्ट पार्न आवश्यक संवादको बन्दोबस्त मिलाउने हो । तर अहिले मन्त्रालयपिच्छेका सम्बद्ध शाखा र कानुनका अधिकारी यस्ता नीति मस्यौदा आफ् ैबनाउँछन् । संसद्भन्दा पहिले स्वार्थ समूहको खोपीमा पुर्याउँछन् र तिनैसँग सुझाव माग्छन् । त्यसपछि यसको वैधानिकताका लागि सरकारको पूर्वाधार समिति हुँदै संसद् पुग्छ । बनिबनाउ विधेयकमा सांसदहरूले पार्टी नेताको उर्दीमा होमा हो मिलाउँछन् र फेल वा पासको टेबल ठटाउँछन् । यत्तिले नपुगेर पार्टीका नेताहरूले तिनै स्वार्थ समूहका अगुवालाई सांसदसमेत बनाउँछन् र आपसी लेनदेनमा उनीहरूका स्वार्थअनुकूल नीति निर्माणमा सहजीकरण गर्छन् । यी सबै स्वार्थका कारण, राज्य सञ्चालनका मुख्य कर्ता प्रतिनिधिमूलक संस्था र सहयोगी हुनुपर्ने स्थायी सरकारको नेतृत्वको निहित स्वार्थको लगनगाँठो झन्झन् कसिलो हुँदै गएको छ । सबै पार्टीका शक्तिशाली ट्रेड युनियन र राज्यदोहनमा यिनको हालीमुहाली होस् या अहिलेका प्रधानमन्त्रीको पहिलो यात्राको विराम या बहालवाला प्रधानन्यायाधीशलाई प्रधानमन्त्री बनाउने प्रपञ्च, सबै यसैका प्रतिफल थिए भन्न सकिन्छ । यसबीचमा भएका अन्य सबै खाले राजनीतिक संयन्त्र, गठजोड र सत्तारोहणका दाउपेच यसका अपवाद हैनन् । यसरी बन्ने विधिको कार्यान्वयनले सांसदको जागिर पाकेको छ, कर्मचारीको कमाइ बढेको छ र स्वार्थ समूहको नाफा बढेको छ । यसरी नकमाएको धनबाट गुजारा गर्ने बुर्जुवाहरूको जमात बढेको छ । समग्रमा, यसो गर्दा अहिले आम नागरिकबाहेक सबै मक्ख छन् तर हाम्रो लोकतन्त्र र विधिको शासन मरेको छ । नकमाएको धनमा आँखा लाउने वर्गले यस्तो धन बढाउन र जोगाउन राज्ययन्त्र र विधिको दुरुपयोग गरेको सहन आम नागरिक भने विवश छन् । यसबाट आम मानिसको जीवनमा खुसी त कता हो कता, अनेकौं झमेला मात्र थपिएका छन् ।विडम्बना, यसरी साख गुमाउन पुगेका सांसदहरूका समेत आफ्नै दुःख छन् । आफ्नो जिम्मेवारीबाट च्युत नभए ह्वीप लागेर जागिर गुमाउनुपर्छ । यही त्रासले उनीहरूले यो भएन भन्न आँट गर्नसम्म सकेका छैनन् । सँगै, वरिष्ठ कर्मचारीहरू विधि बनाउने नियम देखाएर तर्किन्छन् या कनिष्ठलाई घानमा हाल्छन्, अनि काम भएन भनेर भाषण गर्दै उल्टै टकटकिन्छन् । मौका मिले त्यसैमा थप्छन् हाम्रा सांसदले विचारै गर्दैनन्, यी त नेताका दास हुन् । केही एकदुई नीतिको परिणाम राम्रो आयो भने हामीले नगरेका भए के हुन्थ्यो भनेर फुर्ती लाउनसमेत चुक्दैनन् । यस्तै बिचौलिया दलालको वर्चस्व जोगाउने जिम्मा राज्यका विभिन्न निकायले लिएका छन् । उदाहरणका लागि, राजनीतिका भ्रष्ट र दलाल जोगाउन प्रशासन आफैं लाग्छ । कर्मचारी जोगाउने विशेष जिम्मा भने यस्ता विधिदस्तावेजहरूमा लेखाइएको दोहोरो अर्थ लाग्ने काइते भाषाको आफैं अर्थ लगाएर अदालतले लिएको छ । किनकि यी विधि बनाउनेहरू कर्मचारीका सहोदर दाजुभाइ हुन ।अन्तमा, यसरी विधि बनाउन चुकेको एउटा संस्था यो देशमा नीतिगत भ्रष्टाचार बढाउन प्रत्यक्षअप्रत्यक्ष सहयोग गरेको आरोप खेप्न विवश छ । यो तीतो यथार्थ हो । अझै पनि धेरै सांसद भने यो कुरा उठाउनुको साटो कुम उचालेर टेबल ठोक्न र यसको पक्षपोषणमा खोक्नमै व्यस्त देखिन्छन् । यस्तो अहं विषयमा बोल्न र लेख्न चुकेर आलोचनात्मक बौद्धिक वर्ग र नागरिक आन्दोलनको प्रतिनिधि दाबी गर्ने जमातसमेत उस्तै निरीह बनेको छ । यो सबै सच्याउने हामी सबैको मति कहिले फर्केला ?"
दुर्घटनाउन्मुख अर्थतन्त्र,"बैंक तथा वित्तीय संस्थाका शाखा पुगेका स्थानमा एक वर्षमै १०० प्रतिशतभन्दा बढीले घरजग्गाको मूल्य वृद्धि हुने आर्थिक संस्कृति विद्यमान छ । केही व्यक्तिको संलग्नतामा बैंक कर्जाको दुरुपयोग गरी दैनिक ८०९० अंकले धितोपत्रको दोस्रो बजारलाई घटाएरबढाएर रातारात लाभ लिई बृहत् अर्थतन्त्रमा नेगेटिभसम गेम सृजना गरिँदै छ । आम निक्षेपकर्ताको स्रोतसाधन र सम्पत्तिलाई मनखुसी क्षेत्रमामूल्यमासर्तमा प्रयोग गर्न दिनुपर्छ भन्ने कब्जाकारी हठ ठीक होइन । नैतिक सत्ता कमजोर भएमा देशको अर्थतन्त्र र त्यसैमा टिकेको राजनीतिककानुनी सत्ता पनि कमजोर र अस्थिर हुन्छ । केही वर्षयता अत्यधिक वित्तीयकरणले वित्तीय सूचकांक दोब्बरभन्दा बढी भई वार्षिक ३१ प्रतिशतसम्मले कर्जा वृद्धि भएर कुल गार्हस्थ्य उत्पादन (जीडीपी) कै तहमा पुग्दा पनि किन अर्थतन्त्रको परनिर्भरता बढिरह्योÙ किन तरलता समस्या पर्योÙ खर्बौं रुपैयाँ बैंक कर्जा, सहुलियतपूर्ण कर्जा, पुनर्कर्जाले किन स्वदेशी उत्पादन वृद्धि गर्न सकेन भन्ने प्रश्न हामीसामु उब्जेका छन् । यस्तो भइरहेमा अर्थतन्त्र दुर्घटनाउन्मुख नै भइरहनेछ । देशको वित्तीय प्रणाली कमजोर भएमा आर्थिक सुरक्षा कमजोर भई राष्ट्रिय सुरक्षासमेत खतरामा पार्नेछ । आर्थिक प्रणालीमा व्यावसायिक चक्रको सट्टा सम्पत्तिको मूल्यवृद्धि चक्र हावी हुनु दुःखद छ । घरजग्गा र सेयर मूल्यको अत्यधिक वृद्धि हुने तर कृषि, उद्योग एवं वास्तविक सेवा क्षेत्रको वृद्धि यथास्थितिमा रहने वा घट्ने अवस्थाको सुधार हुनुपर्छ । जमिन सीमित उपलब्धता भएको उत्पादनको साधन हो, यसलाई बचत वा सट्टेबाजीको साधन बनाउनु हुँदैन । जग्गामा लगानी गर्नु भनेको पैसालाई खाल्डो खनेर पुर्नुजस्तै हो । नेपालमा जमिन कम भएका परिवारका लाखौं युवा बाध्यताले बिदेसिएका छन्, तिनले पठाएको विप्रेषणले घरजग्गाको मूल्यवृद्धि भई पुस्तैनी सामन्त र सत्तानजिकका दलालले जमिन कब्जा गरिरहेका छन् । तिनैले मूल्य बढाउने, त्यही धितोमा बैंक कर्जा थप्दै जाने, त्यसलाई बेचबिखन गरी विलासिताका वस्तु आयात गर्ने, पुँजी पलायन गर्ने दुश्चक्र चलिरहेकाले अब नेपाललाई धराशायी हुनबाट कसैले रोक्न सक्दैन । असंगठित निक्षेपकर्ताको रकम प्रयोग गरेर सेयर बजार वा घरजग्गामा लगानी गर्ने कुनै सट्टेबाजले तीन महिनामै आफ्नो सम्पत्ति दोब्बर बनाउँदा कृषि, उद्योग र अन्य सेवा क्षेत्रका लगानीकर्ताले वार्षिक १५ प्रतिशत पनि आम्दानी गर्न नसकेमा तिनले कुन उत्साहका साथ अर्थतन्त्रका लागि योगदान गरिरहन्छन् भन्ने चिन्ता सर्वत्र छ ।केन्द्रीय बैंकले अर्थतन्त्रमा रहेका संरचनात्मक समस्यालाई मौद्रिक नीतिका चक्रीय साधनको प्रयोग गरी समाधान गर्न खोजिरहेको छैन । मुद्रास्फीति र अस्थिर ब्याजदरले राज्य एवं सामान्य नागरिकको बजेट प्रणाली, ज्याला, उद्योगको विकास र जनसमुदायको जीवनस्तरमा असर पार्छ । हाल अर्थतन्त्रको सबैभन्दा ठूलो समस्या अत्यधिक आयात हो । यो स्थिति आउनुमा हाम्रो मौद्रिक नीति, वित्त नीति र अन्य क्षेत्रगत आर्थिक नीति जिम्मेवार छन् । आन्तरिक उत्पादन बढेमा आयात घट्ने, व्यापार घाटा घट्ने, भुक्तानी सन्तुलन कायम हुने र वित्तीय प्रणालीका लागि तरलता उपलब्ध हुने मात्र नभई रोजगारी र आम्दानी बढेर गरिबी न्यूनीकरणमा समेत सहयोग पुग्नेछ ।हाम्रो आर्थिक अवस्था यति दयनीय रहिरहनुमा हरेक राजकीय सत्ताको प्रमुख आर्थिक सल्लाहकार मानिएको राष्ट्र बैंक पनि केही हदसम्म जिम्मेवार छ । विशेषतः तीन दशकमा राष्ट्र बैंकले स्वाधीन राष्ट्रिय अर्थतन्त्रको निर्माण र जनताको वास्तविक आर्थिक हैसियतको सबलीकरणका लागि उल्लेख्य योगदान गर्न सक्थ्यो । यसो हुन सकेको भए दैनिक २ हजार युवा बिदेसिनुपर्ने थिएन, असमानता बढ्ने थिएन, घरजग्गाको मूल्य संसारकै महँगोमध्ये हुने थिएन, काठमाडौंभित्र सबैजसो वित्तीय स्रोतसाधन केन्द्रित हुने थिएनन्, कहालीलाग्दो आयात र निराशाजनक निर्यात हुने थिएन तथा वित्तीय सम्पत्तिको गुणस्तरमा प्रश्न उठ्ने थिएन । सट्टेबाजीबाट गरिएको सम्पत्तिको मूल्यवृद्धि र ऋणको भारवृद्धिबाट रचिएको समृद्धिले हाल १ प्रतिशतलाई खुसी बनाए पनि भावी पुस्ताका लागि घातक परिणाम छोडेर जानेछ । अब राष्ट्र बैंकले बाटो परिवर्तन गर्ने समय आएको छ । किनकि बैंकिङ र व्यावसायिक धोकाधडी गरेको व्यवसायीले जस्तो रातारात सटर बन्द गरेर भाग्ने स्थितिमा राष्ट्र बैंक हुँदैन ।संसारका अन्य केन्द्रीय बैंकजस्तै नेपालका लागि पनि सबैभन्दा ठूलो नीतिगत चुनौती अमेरिकी फेडरल रिजर्भ हो । एक सय वर्षदेखिको अमेरिकी प्रभुत्वले गर्दा फेडको नीतिगत उतारचढावले संसारमा वित्तीयआर्थिक अस्थिरता र संकट सृजना गरिरहेको छ । हरेक देशको वित्तीय प्रणालीमा रहेको सुशासनको गुणस्तर देशभित्र कायम रहेको समग्र सुशासनको स्तरभन्दा माथि हुँदैन र नेपालको वित्तीय प्रणाली यसमा अपवाद छैन । राष्ट्र बैंकले विभिन्न समूहको स्वार्थप्रेरित प्रोपगान्डा लाई बेवास्ता गरी आफ्नो म्यान्डेट र सीमाभित्र रहेर काम गर्नुपर्छ । केन्द्रीय बैंकको स्वायत्तता हनन गरी यसलाई अवमूल्यन गर्दा देशको आर्थिकराजनीतिक दुर्गति के हुन्छ भन्ने तथ्य श्रीलंकाको बहुआयामिक संकटले पुष्टि गरिसकेको छ । त्यसैले, जनमनको आर्थिक अपेक्षानुसार सार्वभौमिक नीतिमार्फत बलियो अर्थतन्त्र निर्माणमा पारदर्शी, जवाफदेहीपूर्ण र सम्झौताहीन अडान केन्द्रीय बैंकले लिनुपर्छ ।वित्त र वित्तीय करार प्रणालीलाई आम मानिसको स्वीकारोक्तिको विषय बनाउनुपर्ने चुनौती वित्तीय प्रणालीसामु छ । यसले बचतकर्ता र ऋणीलाई सदैव सुरक्षित महसुस गराई आर्थिक वृद्धिको इन्जिन का रूपमा काम गर्नुपर्छ । त्यसका लागि आर्थिक नीति निर्माण र कार्यान्वयन गर्दा विश्वव्यापी रूपमा स्थापित मापदण्ड र नियमलाई ख्याल गरी स्थायित्व कायम गर्न राष्ट्र बैंक लाग्नुपर्छ । नेपाली वित्तीय प्रणालीको आकार सरकारी बजेटको भन्दा धेरै ठूलो छ । वित्तीय संस्थाको कमजोर वासलातले सामान्य मौद्रिक प्रसारण संयन्त्रलाई बिगार्ने मात्र नभई मौद्रिक नीतिका स्थापित नियमलाई उल्ट्याइदिएको अनुभव भएकाले यो वासलातलाई स्वस्थ बनाउनुपर्छ । यसो भएमा केन्द्रीय बैंकले आन्तरिक उत्पादन वृद्धि, मुद्रास्फीति नियन्त्रण, वित्तीय र बाह्य क्षेत्रमा स्थायित्व कायम गर्न सक्छ । प्रभावकारी र स्वस्थ केन्द्रीय बैंकले बजारलाई निरन्तर हेरिरहने र बजारले पनि यसले अर्थतन्त्र तथा बजारलाई स्थायित्व दिन काम गरिरहेको छ भन्ने महसुस गर्ने स्थिति बन्नुपर्छ । केन्द्रीय बैंक नोट छाप्ने मेसिनजस्तो मात्रै हुँदैन, अर्थतन्त्रको धड्कन चलाउने नीतिसहित अगाडि बढ्ने खालको हुनुपर्छ ।यी विचार लामिछानेका निजी हुन् ।"
'सुसाइड नोट पढिरहेको देश,"फिराद वाङ्मय भन्ने कुनै चीज हुन सम्भव छ भने प्रेमप्रसाद आचार्य सन्तोष को आत्महत्या टिपोटलाई क्लासिक को दर्जा दिन सकिएला । संसद् भवनसम्मुख आत्मदाह गरेका प्रेमले आफ्नो फिरादपत्रमा सबैविरुद्ध नालिस दिएका छन् । छिमेकी, आफन्त, परिवार, समाज, देश, सरकार, नीति, तन्त्र, व्यवस्थाÙ कोही छुटेका छैनन्, केही छुटेका छैनन् । सिङ्गो युवा पुस्ताको चरम निराशाको सामूहिक घोषणापत्र हो यो । चुनावी घोषणापत्रहरूको शौचकागजजति पनि मूल्य र महत्ता बाँकी नरहेपछि के हुन्छ ? सायद अवसादग्रस्त कुनै नागरिक यसरी यस्तो घोषणापत्र लेख्न बाध्य हुन्छ । प्रेमको आत्मदाहमा ककसले पेट्रोल छर्किएर आफ्ना गच्छे अनुसार योगदान गरे, त्यो पनि छर्लङ्गै छ । धनाढ्यहरूको जीवनी, आत्मकथा र सफलताका कथाबाट रोमाञ्चित र प्रेरित हुन बानी परेको समाजलाई एक युवा उद्यमी आफ्नो असफलताको कथा छोडेर गएका छन् । सामाजिक सञ्जालमा, मानौं बिदाइ उपहारस्वरूप, उनले अभिलिखित गरेको दस्तावेजबाट नराम्रोसँग झस्किनुपर्ने पर्याप्त कारण छन् । सबैभन्दा बढी झस्किनुपर्ने युवाले छ । प्रेमको आत्मदाहले इंगित गरेका धेरै पक्षमध्ये एउटा हो युवा वर्गमा फैलिरहेको मानसिक समस्याको डढेलो । सामान्य नियम के हो भने, जब हालत र महत्त्वाकांक्षाबीच तालमेल हुँदैन, तब निराशा पैदा हुन्छ । आज हरेक युवा जीवनको ध्येय भौतिक समृद्धि मात्रै मान्ने विश्वव्याप्त स्कुलिङ बाट प्रशिक्षित छ । घर, गाडी, विलासी चीजबीज, सुखसुविधाको प्रबन्धमा जो पछाडि पर्यो, उसले आफूलाई असफल ठान्यो । अनि, सफल को हो त ? एलन मस्क नि, अरू को ? बिल गेट्सबाहेक दोस्रो को सफल हुन्छ ? उनीहरू नै त हुन्, पृथ्वीका सफलतम सन्तति ! तर, फोर्ब्सको धनाढ्यसूची जति सत्य हो, वैश्विक भोक सूचकांक (ग्लोबल हंगर इन्डेक्स) पनि उति नै सत्य हो । र, त्यति नै सत्य हो, आजको विश्व व्यवस्थाद्वारा संरक्षित असमानताको कहालीलाग्दो प्रणाली । यस्तोमा नेपालजस्तो गरिब देशको युवाले स्वयंद्वारा स्वयंको मनोचिकित्सा गर्नु आवश्यक पर्ला । अर्थात्, तय गर्नुपर्ला, एलन मस्कजस्तो बन्न खोज्ने या संघर्षशील जिन्दगी बाँच्ने ? यसको मतलब गरिबी छनोट गर्नुपर्छ भन्ने होइन । यत्ति हो, महत्त्वाकांक्षाको हद भने निर्धारण गर्नैपर्छ । सचेत र समाज बुझ्ने अभिरुचि भएका मनोविद्हरू प्रेमको आत्मदाहले झस्किएको हुनुपर्छ । हरेक चियापसलमा देशमा गरिखाने वातावरणै छैन भनेर गुन्जिने सुस्केरादेखि आत्महत्याको प्रयाससम्म पुगेका युवाको मनोजगत् उनीहरूको अध्ययनको विषय हुँदै हो । आत्महत्याको बढ्दो तथ्याङ्कबीच अब मनोविद्, मनोचिकित्सकका तर्फबाट अभियानै चलाउने बेला भइसकेको छ, जसको केन्द्रमा युवा हुनुपर्छ । झस्किनेहरूकै पंक्तिमा ती पेसेवर चिन्तकहरू छन् कि छैनन् होला, जसलाई सामाजिक सद्भावको उग्र चिन्ता छ । उत्पीडित समुदायले युगौंदेखिको अन्यायविरुद्ध बोल्दा, जातीय विभेदको विरोध गर्दा, आन्दोलित हुँदा हाम्रा पेसेवर चिन्तकहरू सामाजिक सद्भाव बिथोलिने भयले ज्वरग्रस्त हुन्थे । प्रेमले म डिप्रेसनग्रस्त छु, कैयौं पटक आत्महत्या प्रयास गरिसकें, मलाई सहयोग गर्नुहोस्, मलाई बचाउनुहोस् भनी याचना गर्दा समाजले बेवास्ता गरिरह्यो । के हाम्रो सामूहिक विवेक पंगु भइसकेको हो ? के हामी यति आत्मकेन्द्रित छौं कि अरूको वेदनाले हामीलाई छुँदै छुँदैन ? के हामी यस्तो समाज बनिसकेका हौं, जो बिरामीको उपचार गर्नभन्दा ऊ मरेपछि मलामी जान सजिलो र सुविधाजनक मान्छ ? अन्य सन्दर्भमा सामाजिक सद्भावको परबाह गर्नेहरू यस प्रकरणमा झस्किएका छन् कि छैनन् ? प्रेमको आत्मदाहपश्चात् हेक्कायोग्य अर्को पाटो छ । यसले अनुकरणको संक्रमण फैलायो भने के हुन्छ ? भारतीय दलित नेता तथा विद्वान् बीआर अम्बेडकरले जातहरूको निर्माण प्रक्रियालाई व्याख्या गर्न प्रयोग गरेको शब्दावली हो अनुकरणको संक्रमण । यसलाई सामान्य शाब्दिक अर्थमा मात्रै बुझ्ने हो भने मान्छेमा नक्कल गर्ने प्रवृत्ति बलियो हुन्छ । द न्युयोर्कर म्यागजिनको २०१२ को मार्च अंकमा २०१० डिसेम्बरमा ट्युनिसियाली नागरिक मोहम्मेद बुअजिजीको आत्मदाहपछि ट्युनिसिया र अन्य केही देशमा चलेको आत्मदाहको शृंखलामाथि पत्रकार जेम्स भेरिनीको एउटा आलेख प्रकाशित छ । बुअजिजीकै आत्मविध्वंसक पदचाप पछ्याउँदै नर्वे, तिब्बत (चिनियाँ शासनको विरोधमा सन् २०११ मा कम्तीमा ४० जना तिब्बतीले आत्मदाह गरेका थिए), मोरक्को, जोर्डन, बहराइन आदि देशमा आत्मदाहका घटना भएको भेरिनीले उल्लेख गरेका छन् । उनले लेखेका छन्, वर्षौंदेखिको गरिबी र प्रहरीको अत्याचारले थिलथिलो भएर बुअजिजीले आफूलाई आगोमा झोसेका थिए । उनको आत्मदाह खासमा सत्ताको विरोधभन्दा बढी अस्तित्व संकटको परिणाम थियो । उनको आत्महत्या नितान्त व्यक्तिगत थियो, तर यसलाई जनविद्रोहका रूपमा व्याख्या गरियो । उनी अरब संसारको धोकेबाज सत्ताविरुद्ध प्रतिरोध र बेचैन युवाहरूको आक्रोशको प्रतीक बने । यस्तो लाग्छ, उनी आत्मदहनकर्ताहरूको नयाँ पुस्ताको प्रेरणा पनि बनेका छन् । प्रेमको आत्मदाहपछि सामाजिक सञ्जालमा व्यक्त टिप्पणी र प्रतिक्रियाहरूको लक्षण त्यति गतिलो छैन । कतैकतै त उनको कदमको वीरत्वकरण र महिमामण्डन पनि भएको देखिन्छ, जो अत्यन्त खतरनाक प्रतीत हुन्छ । खास गरी, निराशा, हताशा र देश खत्तम छ युक्त उच्छ्वासहरूको विस्फोट भएको छ । त्यसमाथि देशमा एंग्जाइटी डिसअर्डर, सिजोफ्रेनिया, डिप्रेसन आदि मानसिक समस्या बढिरहेका छन् । प्रेमले भोगेका जीवनका जटिलताहरू कुनचाहिँ युवाले नभोगेको होला ? व्यक्ति, संस्था, राज्यबाट प्रेमजस्तै उपेक्षित नभएको युवा को होला ? त्यसैले उनको आत्मदाहको अनुकरण हुँदैन भन्ने ग्यारेन्टी के नै छ र ? झस्किनुपर्ने एउटा विषय यो पनि हो । फिरादपत्रमा प्रेमले नेपाली राजनीतिका ताजा र नयाँ अनुहारसँग जनताका समस्या समाधान हेतु बिन्ती गरेका छन् । विडम्बना के छ भने, उनले नाम लिएका नयाँ अनुहारहरूसँग न नयाँ राजनीति छ, न नयाँ वैचारिकी । नयाँ अनुहार हुनुबाहेक तीसँग अर्को कुनै नयाँपन छैन । सर्वदा नयाँ नायकको खोजीमा रहने दुःखी समाज आशा गर्न अभिशप्त हुन्छ, पछि निराश हुन अभिशप्त हुन्छ र फेरि नयाँ नायकको खोजी गर्न अभिशप्त हुन्छ । अभिशप्तताको यो चक्र कहिलेकाहीँ यतिसम्म घातक भइदिन्छ, आम मानसिकताले कुनै व्यक्तिलाई आफ्नो मसिहा वा मुक्तिदाता नै ठान्छ र उस्तै परे फासीवादसमेत स्विकार्न तयार हुन्छ । सामान्यजनको निराशालाई पुँजीकृत गरेर उदाएका नयाँहरूसँग प्रेमको पनि अपेक्षा छ । तर, केही महिनामै तिनले पुरानो राजनीतिबाट अध्यवसायका तिकडम (ट्रिक्स अफ द ट्रेड) सिकिसकेका छन्, सिकिरहेका छन् । प्रेमले फिरादपत्रमा प्रधानमन्त्री पुष्पकमल दाहाललाई सआक्रोश सम्बोधन गरेका छन् । उनले प्रचण्ड भनेर सम्बोधन गरे पनि पुष्पकमल स्वयंलाई विगतको प्रचण्डत्व घाँडो भएको प्रेमले उति ख्याल गरेका छैनन् (क्लासिकहरूमा पनि त्रुटिहरू हुन्छन्) । पुष्पकमलप्रति अर्पित तीन वाक्य यस्ता छन्, यदि युरोप, अमेरिका, क्यानडा, अस्ट्रेलिया, जापानजस्ता देशहरूले सजिलै नेपालीलाई भिसा दिने भए यो देशमा कोही रहनेछैन । तिम्रो देश खाली हुनेछ । अनि रित्तो देशको प्रधानमन्त्री बन्नू । अहिले पुष्पकमलका निम्ति सत्ता अन्तिम सत्य हो । सत्ताको उनी यति अम्मली भइसकेका छन्, रित्तो देशको प्रधानमन्त्री त के, उनी रित्तो गाउँको वडाअध्यक्ष हुन पनि तयार छन् । कुनै पनि लत, चाहे त्यो सुर्तीको होस् या सत्ताको, आफैंमा खतरनाक हुन्छ । लतकै कुरा गर्ने हो भने उनलाई आनुष्ठानिक लत पनि छ । भैंसीपूजनदेखि दौरासुरुवाल धारणसम्म त्यही लतका परिणाम हुन् । अनुष्ठान यसै पनि पश्चगामी र अन्धविश्वासमय हुन्छन् । तर, जति अनुष्ठानप्रेमी भए पनि पुष्पकमलसँग प्रेमप्रसादको आत्मदाहलाई आफ्नो सत्तारोहणको पवित्र अवसरमा सम्पन्न भएको हवन ठान्ने धृष्टतापूर्ण सुविधा छैन । एक जना भरभराउँदो युवाले आफ्नो आत्महत्या टिपोटमा नेपाल सरकारका नाममा नत्थी गरेका मागहरू यति जायज छन्, तिनका नाममा दुईचार पुस्ता नै आन्दोलित हुन सक्छन् । बुअजिजीको आत्मदाहबाट चमेली क्रान्ति सुरु भएजस्तै प्रेमप्रसादबाट लालीगुराँस क्रान्ति किन सुरु नहुने ? हामीसँग ढाल्न बाँकी तानाशाह छ र भन्ने प्रश्न पनि आउँदो हो । जबसम्म आम मान्छेलाई गरिखान नदिने अड्चनहरू हुन्छन्, आम मान्छेको जीविका संकटमा परिरहन्छ, ढाल्न बाँकी तानाशाह चोकचोकमा उपलब्ध हुन्छन् ।"
यौन दुर्व्यवहार आरोपमा अनाथालय प्रमुख पक्राउ,"कञ्चनपुर (कास) महेन्द्रनगरस्थित महाकाली बाल अनाथालय प्रमुख शंकर चन्द बालिकामाथि यौन दुर्व्यवहार गरेको अरोपमा पक्राउ परेका छन् । ५० वर्षीय चन्दलाई मंगलबार पक्राउ गरिएको प्रहरीले जनाएको छ । पीडित र अन्य बालिकासँग सोधपुछ गरिरहेको एसपी श्यामसिंह चौधरीले जानकारी दिए । स्रोतका अनुसार एक बालिकाको गर्भपतन गराइएपछि घटना बाहिर आएको हो । प्रहरीले अनाथालयमा रहेका ५ बालिकासँग मंगलबार नै कुराकानी गरेको छ । बोल्न नसक्ने, प्रतिकार गर्न नसक्ने र नाइँनास्ती गर्न नसक्नेमाथि चन्दले यौनजन्य गतिविधि गर्ने गरेको प्रारम्भिक अनुसन्धानमा खुलेको छ ।"
अडानी विश्वका १० धनी व्यक्तिको सूचीबाट बाहिर,हिन्डेनबर्गको दाबी प्रतिवेदनमा उठाइएका वित्तीय सुरक्षा र वैदेशिक लेनदेनसम्बन्धी गम्भीर विषयलाई छाडेर भारतमाथिको आक्रमण भन्दै राष्ट्रियताको रङ दिन खोजियो कम्पनीका मालिक गौतम अडानीको चामत्कारिक सफलतालाई भारतको सफलता भनेर छल गर्न खोजियो प्रतिवेदनमा उठाइएका ८८ मध्ये ६२ वटाको स्पष्ट उत्तर दिन अडानी ग्रुप असफल रह्यो
कम्पनीलाई आन्तरिक रेमिट्यान्समा रोक,"(काठमाडौं) अब रेमिट्यान्स कम्पनीले नेपालको एक स्थानबाट अर्को स्थानमा पैसाको ओसारपसार (आन्तरिक रेमिट्यान्स) गर्न नपाउने भएका छन् । रेमिट्यान्स कम्पनी र उसका सबएजेन्टमार्फत मुलुकको एक स्थानबाट अर्को स्थानमा हुँदै आएको आन्तरिक रेमिट्यान्सका रुपमा पैसा स्थानान्तरणको काम गर्न राष्ट्र बैंकले रोक लगाएको हो । राष्ट्र बैंकले भुक्तानी प्रणालीसम्बन्धी एकीकृत निर्देशन ०७९ मार्फत उक्त व्यवस्था गरेको हो । विदेशबाट हुन्डीमार्फत आएको कालो धन नेपालमा आन्तरिक रेमिट्यान्सका रूपमा सेतो बनाउने क्रम बढेको भेटिएपछि रेमिट्यान्स कम्पनीलाई उक्त कारोबार गर्न बन्देज गरिएको राष्ट्र बैंक स्रोतले बताएको छ । तर विदेशबाट नेपालमा आएको रेमिट्यान्स सम्बन्धित परिवारसम्म पुर्याउन भने पछिल्लो व्यवस्थाले बाधा नपुग्ने राष्ट्र बैंकले प्रस्ट्याएको छ । यसअघि प्रत्येक व्यक्तिले प्रतिदिन बढीमा २५ हजार रुपैयाँसम्म आन्तरिक रेमिट्यान्सका रूपमा पैसा पठाउन पाउने व्यवस्था थियो । त्यसअघि यस्तो कारोबारको सीमा प्रतिदिन र प्रतिकारोबार १ लाख रुपैयाँ रहेकामा गत ०७८ फागुनमा उक्त सीमा घटाएर प्रतिदिन बढीमा २५ हजार बनाएको थियो । राष्ट्र बैंकको यस्तो व्यवस्थाले नेपालका विभिन्न स्थानमा रहेका नेपालीले रेमिट्यान्स कम्पनीमार्फत एक स्थानबाट अर्को स्थानमा पैसा पठाउन भने पाउने छैनन् । यसका लागि बैंक तथा वित्तीय संस्था, विद्यतीय भुक्तानी उपकरणकै सहारा लिनुपर्नेछ । राष्ट्र बैंकको यस्तो नीतिले धेरै रेमिट्यान्स कम्पनी पनि प्रभावित हुनेछन् । केही रेमिट्यान्स कम्पनीले आफ्नो वार्षिक कुल कारोबारको ७० प्रतिशतसम्म पनि आन्तरिक रेमिट्यान्सको कारोबार गर्दै आएका छन् । रेमिट्यान्स कम्पनीहरूलाई उनीहरूको मुख्य काम (विदेशबाट स्वदेशमा रकम भित्र्याउने) मा केन्द्रित गराउन पनि आन्तरिक रेमिट्यान्स कारोबारमा रोक लगाइएको राष्ट्र बैंक भुक्तानी विभागका प्रमुख गुरुप्रसाद पौडेलले बताए । हाम्रो उद्देश्य रेमिट्न्यास कम्पनीहरूले आफ्ना गतिविधि विदेशबाट नेपालमा पैसा भित्र्याउने कामलाई प्राथमिकता दिऊन् भन्ने हो, उनले भने । रेमिट्यान्स कम्पनीलाई विदेशी मुद्रा नेपाल भित्र्याउन राष्ट्र बैंकको विदेशी मुद्रा व्यवस्थापन विभागले अनुमति दिन्छ । त्यसपछि आन्तरिक रेमिट्यान्स कारोबारका लागि कम्पनीले राष्ट्र बैंकको भुक्तानी विभागबाट छुट्टै अनुमति लिनुपर्छ । यसअघि आफैंले दिएको अनुमति अहिले भुक्तानी प्रणाली विभागले एकीकृत निर्देशनमार्फत खारेज गरेको हो । उक्त खारेजीसँगै रेमिट्यान्स कम्पनीहरू आन्तरिक रेमिट्यान्स कारोबार गर्नबाट वञ्चित भएका हुन् । विदेशबाट हुन्डीमार्फत पैसा आउने र नेपालमा आएपछि त्यो पैसा रेमिट्यान्स कम्पनी हुँदै नेपालमा विभिन्न स्थानमा पुग्न थालेपछि राष्ट्र बैंकले रेमिट्यान्स कम्पनीहरूलाई आन्तरिक रेमिट्यान्सको कारोबारमा रोक लगाएको हो । विदेशबाट हुन्डीमार्फत रेमिट्यान्स भित्रिँदा विदेशी मुद्रा नेपाल आउँदैन, विदेशमै रहन्छ । तर नेपालमा रहेका हुन्डीका एजेन्टले सम्बन्धित व्यक्ति (पैसा प्राप्त गर्ने परिवार) सम्म वित्तीय प्रणालीमार्फत पैसा पुर्याउँछन् । यस प्रक्रियामा हुन्डी कारोबार सञ्चालक र रेमिट्यान्स कम्पनीहरूको मिलेमतो रहेको राष्ट्र बैंक स्रोतको दाबी छ । यस प्रक्रियाका लागि हुन्डी कारोबारीहरूले पिन कोडसहित नै सम्बद्ध घरपरिवारलाई पैसा पठाइरहेका हुन्छन् ।विदेशबाट हुन्डीमार्फत आएको कालो धन नेपालमा आन्तरिक रेमिट्यान्सका रूपमा सेतो बनाउने क्रम बढेकाले नियन्त्रणका लागि पनि यसो गरिएको राष्ट्र बैंक स्रोतको दाबी छ । स्रोतका अनुसार विदेशमा हुन्डी एजेन्टलाई विदेशी मुद्रा दिएपछि त्यस दिनको विनिमय दरअनुसार नेपालमा रहेका एजेन्टले रेमिट्यान्स कम्पनीको आउटलेटमा नगद जम्मा गरिदिन्छन् । त्यो पैसा सम्बद्ध व्यक्तिकै बैंक खातामा जम्मा हुन्छ । विदेशबाट पैसा पठाएको बनाउन रेमिट्यान्स कम्पनीहरूले एउटा पिन कोड उपलब्ध गराउँछन् । हुन्डी कारोबारीले त्यो पिन कोड विदेशमा रहेको पैसा पठाउने व्यक्तिलाई पठाउँछन् । विदेशमा रहेका व्यक्तिले पिन कोड आफ्नो परिवारका सदस्यलाई दिन्छन् । त्यही कोडमार्फत परिवारका सदस्यले बैंकमा गएर पैसा बुझ्छन् । उनीहरूले बैंकमार्फत विदेशबाट पैसा आएको रिसिप्ट नै पाउँछन् । यसरी हुन्डीलगायत अनौपचारिक रूपमा आएको कालो धन नेपालमा आएर बैंकिङ प्रणालीमार्फत सेतो भइरहेको राष्ट्र बैंकको आशंका छ । यो क्रमलाई कसरी नियन्त्रण गर्ने भन्ने सम्बन्धमा राष्ट्र बैंक, प्रहरीलगायत सरोकारवालाबीच पटकपटक छलफल भइसकेको छ । यसबाट प्राप्त सुझावका आधारमा हाल आन्तरिक रेमिट्यान्सका लागि राष्ट्र बैंक स्रोतले बताएको छ ।एउटा बैंकको कार्ड अर्को बैंकको एटीएममा प्रयोग गर्दा लाग्ने शुल्क घटेको छ । बैंक तथा वित्तीय संस्थाले अन्तर एटीएम कारोबारमा अब एक पटकमा अधिकतम १५ रुपैयाँभन्दा बढी शुल्क लिन नपाउने भएका छन् । यसअघि यस्तो कारोबारमा बैंक तथा वित्तीय संस्थाले प्रतिकारोबार बढीमा २० रुपैयाँसम्म शुल्क लिन पाउने व्यवस्था थियो । अब हरेक अन्तर एटीएम कारोबारमा शुल्क लाग्ने भएको छ । यसअघि मासिक न्यूनतम २ वटा अन्तर एटीएम कारोबारमा शुल्क लिन नपाइने व्यवस्था थियो । डेबिट कार्डबाट एक पटकमा २५ हजार, दैनिक १ लाख र महिनामा ४ लाख रुपैयाँसम्म एटीएमबाट झिक्न पाइने व्यवस्था छ । बैंक तथा वित्तीय संस्थाका ग्राहकले मोबाइल एप्लिकेसन (एप) वा इन्टरनेट बैंकिङमार्फत विद्युतीय रकमान्तर (इन्टरबैंक फन्ड ट्रान्सफर) गर्दा सेवाप्रदायकहरूले प्रतिकारोबार अधिकतम १० सम्म सेवा शुल्क लिन सक्ने व्यवस्था पनि राष्ट्र बैंकले गरेको छ । यसअघि यस्ता कारोबार गर्दा लिने शुल्क राष्ट्र बैंकले तोकिदिएको थिएन ।"
गुम्देलमा ३ दिनदेखि भीषण डढेलो,"(रामेछाप)गौरीशंकर संरक्षण क्षेत्रमा पर्ने रामेछापको गुम्देलमा ३ दिनदेखि लागेको डढेलो नियन्त्रणमा आउन सकेको छैन । चामरुको जंगलबाट आइतबारदेखि डढेलो लागेको हो । डढेलो नियन्त्रणको प्रयास भए पनि भिरालो जमिन र घना जंगल भएकाले कठिनाइ भएको प्रमुख जिल्ला अधिकारी शोभाखर रेग्मीले बताए । हामीले सेना, प्रहरी, वन कर्मचारी र स्थानीयको सहयोग लिएर आगो निभाउने प्रयास गरिरहेका छौं, प्रजिअ रेग्मीले भने, करिब १ सय ५० जना डढेलो निभाउन जंगलमा जुटिरहेका छन् । डढेलो लागिरहेको स्थानमा बस्ती छैन । तर तत्काल निभाउन नसके सानो वाल्दिङ, चामरु र ज्यादे कुडारमा पुग्न सक्ने स्थानीय रोकट बस्नेतले बताए । डढेलो लागेको क्षेत्रमा दुर्लभ रेडपान्डालगायत जीवजन्तुको बासस्थान छ । केही चौंरी र भेडीगोठसमेत उक्त क्षेत्रमा छन् । चामरुबाट डढेलो सुरु हुनासाथ स्थानीय र नजिकको बाम्तीबाट प्रहरी पुगेको थियो । सुक्खा पतझर पाखोमा डढेलो तीव्र रूपमा फैलिएकाले नियन्त्रण गर्न नसकेको प्रहरीले जनाएको छ । ग्लोबल हाइड्रोमा रहेको सेनाको टोलीसमेत परिचालन गरी सोमबार डढेलो निभाउन कोसिस गरिएको थियो ।जिल्ला प्रहरी कार्यालय रामेछापका प्रहरी नायब उपरीक्षक होमबहादुर पराजुलीले सोमबार साँझ नियन्त्रण हुने अवस्थामा पुगेको डढेलो मंगलबारबाट थप क्षेत्रमा फैलिएको बताए । अझै पनि प्रहरी डढेलो लागेको क्षेत्रमा अग्निरेखा बनाउने प्रयासमा छन् तर आगो जताततै फैलिएकाले भीरको माथि बसेर अग्निरेखा बनाउन सकिएको छैन, पराजुलीले भने । उमाकुण्ड १ गुम्देलस्थित वडा कार्यालयले चामरु जंगलमा लागेको डढेलो निभाउन नसकिएकाले आफ्नो सुरक्षा आफैं गर्न सूचना जारी गरेको वडाध्यक्ष ङावा तिन्डु शेर्पाले बताए । डढेलो बस्ती नजिक पुगे गुम्देलका ३२ परिवार जोखिममा पर्नेछन् ।"
सुरुङभित्र एकको मृत्यु,संखुवासभा (कास) संखुवासभामा निर्माणाधीन नौ सय मेगावाटको अरुण तेस्रो जलविद्युत् आयोजनाको सुरुङभित्र मंगलबार बिहान एक कामदारको मृत्यु र दुई जना घाइते भएका छन् । विद्युत्गृहस्थल चिचिलाको पुखुवास्थित सुरुङभित्र उनीहरू काम गरिरहेका थिए । विस्फोट गराउने क्रममा सुरुङभित्र झरेको माटोको ढिस्कोमा उनीहरू पुरिएको प्रहरीले जनाएको छ । प्रहरीका अनुसार मृत्यु हुनेमा सिन्धुपाल्चोकका २० वर्षीय सूर्य गोले तामाङ छन् । घाइतेहरू भोजपुरका ५४ वर्षीय भीमबहादुर पाण्डे र सिन्धुपाल्चोकका ३८ वर्षीय मंगल तामाङको अवस्था सामान्य छ । शव पोस्टमार्टमका लागि जिल्ला अस्पताल खाँदबारी ल्याइएको प्रहरीले जनाएको छ ।
दोहोरो राहदानीबारे उजुरी,"काठमाडौं (कास) विदेशी नागरिक रहेका बखत नेपाली नागरिकका रूपमा नेपाली राहदानी लिएको भन्दै राष्ट्रिय स्वतन्त्र पार्टीका सभापति रवि लामिछानेविरुद्ध उजुरी परेको छ । अध्यागमन ऐन, २०४९ को दफा ८ बमोजिम कारबाहीको माग गर्दै युवराज पौडेलले मंगलबार अध्यागमन विभागमा उजुरी दिएका हुन् । उजुरीमा सर्वोच्च अदालतको संवैधानिक इजलासको फैसलाअनुसार लामिछानेमाथि छानबिन गर्ने सम्बन्धमा सम्बन्धित निकायले कसरी काम गरिरहेको छ भन्दै जिज्ञासा पनि राखिएको छ । अध्यागमन ऐन, २०४९ को दफा ८ बमोजिम अप्रत्यक्ष वा प्रत्यक्ष रूपमा महानिर्देशकलाई जानकारी हुन आएमा महानिर्देशकले तोकेको अध्यागमन अधिकृतले ऐन वा नियमविपरीत कुनै अपराध भए वा हुन लागेको छ भने तहकिकात र कारबाही गर्नुपर्छ भन्ने व्यवस्था भएकामा नेपाल नागरिकता ऐन, २०६३ को दफा १०(१) अन्तर्गत कायम नरहेको नागरिकता प्रयोग गरेर आफू अमेरिकी नागरिक भएको समयमा नेपाली राहदानी लिई अध्यागमन ऐन, २०४९ को दफा ५ विपरीतको दण्डनीय कार्य गर्ने रवि लामिछानेलाई अध्यागमन ऐन, २०४९ को दफा १० बमोजिम हदैसम्मको सजाय गरिपाऊँ, पौडेलले दिएको उजुरीमा उल्लेख छ । आफू अमेरिकी नागरिक भएको बखत केवल नेपाली नागरिकले मात्रै प्राप्त गर्न सक्ने नेपाली राहदानी प्राप्त गर्नु लामिछानेका लागि कानुनद्वारा वर्जित र दण्डनीय रहेको उजुरीमा भनिएको छ । अध्यागमन ऐनको दफा ५ विपरीत भई दफा १० अन्तर्गत दण्डनीय भएको हुँदा सो ऐनको दफा ८ बमोजिम तत्कालै र शक्तिशाली व्यक्ति हुन् भनी कुनै पनि मोलाहिजा नगरी छानबिन र कारबाही प्रक्रिया अघि बढाई लामिछानेलाई कानुनको दायराभित्र ल्याउन माग गरिएको छ । उजुरीकर्ता पौडेलले नेता लामिछानेले विगतमा प्रयोग गरेका नेपाली र अमेरिकी नागरिकता तथा राहदानीको प्रतिलिपिसमेत पेस गरेको जनाएका छन् । पौडेल र अधिवक्ता रविराज बसौलाको उजुरीकै आधारमा गत माघ १३ गते सर्वोच्चको संवैधानिक इजलासले लामिछानेको नेपाली नागरिकता कायम नरहेको ठहर गर्दै सांसद पद खारेज गरिदिएको थियो । त्यसपछि आइतबार काठमाडौं जिल्ला प्रशासन कार्यालयमा पुगेर प्रक्रिया पूरा गरी उनले नागरिकता पुनः प्राप्त गरेका थिए । लामिछानेले २०७० फागुन ९ मा अमेरिकी नागरिकता र फागुन २१ मा राहदानी प्राप्त गरेका हुन् । २०७१ जेठ २२ मा अमेरिकी राहदानी प्रयोग गरेर उनी पहिलो पटक गैरपर्यटक (नाता) भिसामा नेपाल आए । त्यसको एक वर्षपछि २०७२ जेठ १३ मा कायमै नरहेको आफ्नो पुरानो नेपाली नागरिकता प्रयोग गरेर नेपाली राहदानी बनाए । नेपाली राहदानी बनाएपछि पनि उनले अमेरिकी राहदानी नै प्रयोग गरेर विदेश आउजाउ गरेको अध्यागमनको रेकर्डमा देखिन्छ ।"
सेभेन थ्री स्पोर्ट्सद्वारा सम्झौता रद्द,"(काठमाडौं)भारतीय कम्पनी सेभेन थ्री स्पोर्ट्सले नेपाल क्रिकेट संघ (क्यान) सँगको नेपाल टी२० लिगको सम्झौता मंगलबार एकपक्षीय रूपमा खारेज गरेको छ । सेभेन थ्री स्पोर्टसका निर्देशक जतिन आहलुवालियाले क्यानलाई इमेल गर्दै सम्झौता रद्द भएको जनाएका हुन् । क्यानले आफ्नो अधिनमा रहेर पहिलोपल्ट आयोजना गरेको नेपाल टी२० लिगमा सेभेन थ्री स्पोर्टसलाई रणनीतिक र व्यावसायिक साझेदार बनाएको थियो । त्यसवापत क्यानले ८ वर्षका लागि ३३ करोड दस्तुर पाउने तोकिएको थियो । पहिलो वर्ष क्यानले ३ करोड ९० लाख पाउने भनिएको थियो । तीन किस्तामा गरी २ करोड २० लाख पठाइसकेको सेभेन थ्री स्पोर्टसको दाबी छ । तर लाइभ बेटिङ, स्पट फिक्सिङ, खेलाडी तथा अफिसियलले पारिश्रमिक नपाएको, राखेपको स्वीकृति नलिई आयोजना गरिएको र खेलाडीको श्रम स्वीकृति नलिई गरिएका कारण प्रतियोगिता विवादले घेरिएको थियो । प्रतियोगिताको पाँचौं दिनमै आहलुवालिया र सेभेन थ्री स्पोर्ट्सका प्रमुख कार्यकारी अधिकृत अभिषेक सकालानी क्यानलाई कुनै जानकारी नदिई दिल्ली फरार भएका थिए ।त्यसपछि राष्ट्रिय खेलकुद परिषद (राखेप), प्रहरीको केन्द्रीय अनुसन्धान ब्युरो (सीआईबी) ले छानबिन टोली बनाउँदै प्रतिवेदन सार्वजनिक गरिसकेका छन् । स्पट फिक्सिङको ठुलो मुद्दा आएपछि अन्तर्राष्ट्रिय क्रिकेट परिषद् (आईसीसी) को इन्ट्रेग्रिटी युनिटको प्रतिनिधि नेपाल आउनु ठिकअघि भारतीय पक्ष गायब भएको थियो । (सीआईबी) ले फिक्सिङ र अनिमयतितामा नेपाली र विदेशी गरी १० जना समावेश रहेको आरोपमा पूर्वखेलाडी महबुब आलम र स्पट फिक्सिङ गरेको आरोपमा मोहम्मद आदिल आलमलाई पक्राउ गरी मुद्दाको प्रक्रिया अगाडि बढाएको थियो ।सेभेन थ्री स्पोर्ट्सले इमेलमा राष्ट्रिय खेलकुद परिषदबाट क्यानले स्वीकृति लिन नसक्दा सम्झौता रद्द गर्नुपरेको जनाएको छ । आहलुवालियाले लेखेका छन्, सन् २०२२ को फेब्रुअरी २४ मा भएको सम्झौताको दोस्रो संशोधनअनुसार मुख्य विषय राष्ट्रिय खेलकुद परिषद् र युवा तथा खेलकुद मन्त्रालयको स्वीकृति थियो । नयाँ खेलकुद विकास ऐनअनुसार राष्ट्रिय संघहरूले विदेशी कम्पनीसँग सम्झौता गरे स्वीकृति लिनुपर्ने प्रावधान छ ।आहलुवालियाले राखेपको स्वीकृति नभएकै कारण नेपाल टी२० लिगमा खेलेका विदेशी खेलाडीले श्रम स्वीकृति लिन नसकेको उल्लेख छन् । क्यानले आजको दिनसम्म पनि हामीलाई राखेपसँग सम्झौता भएको छ भनेर सुनिश्चितता गराएको छैन, जबकि हाम्रो मुख्य सम्झौता नै राखेपसँगको स्वीकृति भन्ने छ, आहलुवालियाले भनेका छन् । उनले अगाडि लेखेका छन्, यी माथिका तथ्यहरूबाट धेरै स्पष्ट छ कि क्यानले जानाजानी गलत रूपमा तथ्यहरू प्रस्तुत गरेको र सेभेन थ्री स्पोर्टसलाई लुकाइरहेको छ । क्यानले नेपालको खेलकुद विकास ऐनअनुरुप मुख्य सम्झौताको धारा ४४ (२) उल्लंघन गरेकाले मुख्य सम्झौता प्रभावकारी नै भएन । त्यसैले सम्झौता खारेजीको सूचना पठाएका छौं । उनले यी सम्झौता कार्यान्वयन भएमा मात्र आफूहरू फर्किन तयार रहेको जनाएका छन् ।"
बैठकमै राजीनामा माग,"(गण्डकी)नेपाल क्रिकेट संघ (क्यान) को बोर्ड बैठक मंगलबार पोखरामा समयमा सुरु हुन सकेन । संघका ७ पदाधिकारी बैठकमा नजाँदा समयमा सुरु नभएको हो । उनै ७ जनाले बोर्ड बैठकमा तीन पदाधिकारीको राजीनामा माग गरेका थिए ।उनीहरूले क्रिकेट संघका अध्यक्ष चतुरबहादुर चन्द, कोषाध्यक्ष रोशन सिंह, कार्यवाहक सचिव प्रशान्त मल्ललगायतको राजीनामा मागेका हुन् । राजीनामा माग्नेमा बोर्ड सदस्यहरू ऋषिराम गौतमको नेतृत्वमा दाउद अन्सारी, सञ्जयराज सिंह, करण महतरा क्षेत्री, छुम्बी लामा, धर्मराज गिरी थिए । अर्का सदस्य अमितवीर पाण्डे अस्वस्थता रहेका कारण अनुपस्थित थिए । तर राजीनामा माग गर्ने ७ सदस्यीय टोली रहेको पत्रमा उनले हस्ताक्षर गरेका छन् । राजीनामा माग गर्दै अध्यक्ष चन्दलाई पत्र बुझाएपछि उनीहरूले बोर्ड बैठक बहिष्कार गरेका थिए । पत्रमा क्यानका अध्यक्ष, सचिव र कोषाध्यक्षले पत्रकार सम्मेलनमा आनो कमीकमजोरी र गल्ती स्वीकार गरिसकेको र अरू कामले क्रिकेट संघको बदनाम भई निलम्बनको खतरामा पुगिसकेको आरोप छ । बोर्ड बैठकमा असहमति र नोट अफ डिसेन्ट लेखेर विरोध गर्दा पनि तपाईंहरूले बारम्बार गल्तीमाथि गल्ती गरेर नेपाली क्रिकेटको राष्ट्रिय र अन्तर्राष्ट्रिय क्षेत्रमा बदनाम भई नेपाल क्रिकेट संघ विघटन र निलम्बनको खतरा पुगेको यथार्थ अवस्था हो । त्यसकारण हामीहरूले कार्यसम्पादन समिति र गभर्निङ सदस्यहरूको राजीनामा सार्वजनिक मिडियामार्फत मागिसकेका छौं, पत्रमा उल्लेख छ । राखेपले स्पट फिक्सिङबारे अनुसन्धान गर्न बनाएको छानबिन समितिले क्यान निलम्बन गर्न सुझाव दिएको उल्लेख गर्दै पत्रमा भनिएको छ, खेलकुद ऐन २०७७ अनुसार क्रिकेट संघलाई विघटन गर्न समेत सिफारिस गरिसकेको छ । साथै नेपाल प्रहरीको छानबिन निकाय सीआईबीको प्रारम्भिक प्रतिवेदनमा नेपाल टी२० लिगको साझेदार कम्पनी सेभेन थ्री स्पोटर््स नै फिक्सिङमा संलग्न भएको प्रतिवेदनसमेत सार्वजनिक गरी दुई खेलाडीलाई पक्राउ गरी अनुसन्धान गरिरहेको छ ।नेपाल क्रिकेट संघको निलम्बनको खतरा भइरहेको अवस्थामा राजीनामा दिई नेपाल क्रिकेट संघलाई विघटन र निलम्बनबाट जोगाउन मार्ग प्रस्त गरिदिनुहुन अनुरोध गर्दछौं, असन्तुष्ट पक्षले भनेको छ, अन्यथा क्यानमाथि आउने सबै अवस्थाको जिम्मेवारी तपाईंहरू नै हुनुहुन्छ । इतिहास, समाज र राष्ट्रले तपाईंहरूलाई माफी दिने छैन । असन्तुष्ट पक्ष बैठकबाट बाहिरिएपछि उनीहरूबिनै बोर्ड बैठक सञ्चालनमा आएको थियो । क्यानले राति अबेरसम्म चलेको बैठकले निर्णय सार्वजनिक गरेको छैन ।"
पुलिसलाई टिम इभेन्टमा स्वर्ण,"काठमाडौं (कास) नेपाल पुलिस क्लबले पाँचौं सम्झना कप अन्तर्राष्ट्रिय टेबलटेनिस प्रतियोगिताको महिला टिम इभेन्टमा स्वर्ण पदक जितेको छ । लैनचौरस्थित राष्ट्रिय टेबलटेनिस प्रशिक्षण केन्द्रमा मंगलबार फाइनलमा पुलिसले कान्तिपुर भ्याली पिङपोङ क्लबलाई ३० सेटले हरायो । डबल्समा पुलिसकी मञ्जु सुवाल र एलिना महर्जनको जोडीले भ्यालीकी स्वेच्छा नेम्वाङ र रविना महर्जनको जोडीलाई ११९, ११६, ११९ ले पराजित गर्यो । सिंगल्समा पुलिसकी नविता श्रेष्ठले दिया देउलालाई ११४, ११५, ११८ ले र एलिनाले रविनालाई ११४, ३११, ५११, ११४, ११७ को सेटमा हराए ।भेट्रान महिला ४० वर्षमाथि सिंगल्समा ज्ञानभैरव क्लबकी इन्दिरा पौडेल पराजुली विजेता भइन् । इन्दिराले फाइनलमा सम्झना पोखरेललाई ११६, ११५, ११४ ले हराइन् । लगनखलकी हीरादेवी नकर्मी र ज्ञानभैरवकी सविता बस्नेत केसी तेस्रो भए ।"
अकीको जोडी विजयी,"काठमाडौं (कास) नेपालका अकी जुवेन रावत र आरभसम्राट हाडाको जोडीले आईटीएफ वर्ल्ड टेनिस टुर जे६० काठमाडौंअन्तर्गत सर्किट १ को ब्वाइज डबल्समा मंगलबार सफलता पाएका छन् ।सातदोबाटोस्थित टेनिस कोर्टमा उनीहरूले नेपालका आयुशमान हजुर घले र दक्षिण कोरियाका होङ ह्वाङको जोडीलाई ६१, ६२ को सोझो सेटमा पराजित गरे । भारतका स्मिट निलेशभाइ पटेल र देवाशिष साहु, चीनका फान्मिङ मेङ र हङकङका युएन वोङ, भियतनामका फाम ला होङ र रान क्वेक कुङ, हङकङका होङ क्यु लाउ र भारतका वंश नन्दल, भारतका हर्ष फोगात र नाभ्या बर्मा, दक्षिण कोरियाका जियोम डो र वोनमिन किम तथा भारतका सेहजसिंह पवार र प्रत्येशको जोडीले जित निकालेका छन् ।गर्ल्स डबल्समा नेपालका सर्भानी श्रेष्ठ र सुनिरा थापाको जोडीले भारतका सराह गोम्स र तनिशा रोयको जोडीलाई ७५, ६१ को सेटमा हरायो । बेल्जियमकी केमिले फिसेट र हङकङका लिङ छुन वोङ, भारतका अनुष्का भोला र मेहक कपुर, थाइल्यान्डकी कान्छ्या छुङवातना र भारतकी अमोदिनी नायक, भारतका अर्जुन खोराकिवाला र समैरा पाहवा, भारतका काइरा सिद्धार्थ चेतनानी र दुर्गांसी कुमार जोडी विजयी भए ।"
