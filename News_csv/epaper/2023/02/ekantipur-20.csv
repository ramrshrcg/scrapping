शीर्षक,विवरण
ओलीले नेपाललाई अघि सारे के गर्ने ? कांग्रेसमाओवादी सशंकित,"कांग्रेसले माओवादीको मनोविज्ञान बुझेर मात्रै उम्मेदवार तय गर्ने आन्तरिक समझदारी गरेकाले सिटौलाले दाहाललाई आफ्नो पक्षमा उभिनका लागि आग्रह गर्दै आएका छन् । प्रचण्डले कांग्रेसबाट यो उम्मेदवार हुनुपर्छ, यो हुनु हुँदैन भनेर प्रत्यक्ष भनेका छैनन् । तर, उनको भित्री चाहना देउवा भइदिए सहज हुन्थ्यो भन्नेमा देखिन्छ । देउवा आफैंले आफू अघि नसर्ने भनिसक्नुभएको छ । त्यस हिसाबले पौडेल र सिटौलामध्ये जो भए पनि निर्णय लिनुहोस् भन्ने पक्षमा प्रचण्डजी हुनुहुन्छ, बैठकमा सहभागी कांग्रेसका एक नेताले भने ।"
सवा लाख उम्मेदवार कसुरदार,"उनीहरूले आयोगले तोकेको जरिवाना रकम बुझाएसरह मानिन्छ । वरिष्ठ अधिवक्ता टीकाराम भट्टराई सरकारको निर्णयले एकै पटक हजारौं व्यक्ति कानुन उल्लंघनकर्ताका रूपमा सूचीकृत हुन पुगेको बताउँछन् । राष्ट्रपतिको माफीले स्थानीय तहका करिब सवा लाख नेतालाई एकै पटक निर्वाचन कसुर उल्लंघन गरेको कलंकको टीका लगाइदियो, उनले भने, यति धेरै व्यक्तिलाई एकै पटक माफी दिने निर्णय यसअघि कहिल्यै भएको थिएन । यो आवश्यकता र औचित्यका आधारमा भन्दा पनि दलका कार्यकर्तालाई संरक्षण गर्ने र कानुन उल्लंघन गरे पनि हुन्छ भन्ने मान्यताका आधारमा निर्णय भएको देखिन्छ । माफीको नाममा उनीहरूलाई दोषी करार गर्ने निर्णयले वैधता पायो । उम्मेदवारहरूलाई जरिवाना गर्ने, जरिवाना नबुझाए निर्वाचनमा उम्मेदवार बन्न अयोग्य बनाउने र निर्वाचित भइसकेको भए पद नै बदर हुने भनी निर्वाचन आयोगले गरेको निर्णयलाई सर्वोच्च अदालतको संवैधानिक इजलासले गत बुधबार मात्रै अन्तरिम आदेशमार्फत रोक लगाइदिएको छ । काठमाडौंमा महानगरपालिकाका प्रमुख बालेन्द्र शाहले सर्वोच्च अदालतमा चुनौती दिएको उक्त रिटमा अन्तिम निर्णय गर्ने अवसर बाँकी नै छ । विचाराधीन विषयलाई प्रक्रियागत रूपमा अदालतबाट टुंगिनु पहिल्यै राजनीतिक रूपमा हस्तक्षेप गर्ने सरकारको अर्को कदमका रूपमा माफी मिनाहाको निर्णय आएको छ । यो निर्णयले आफूहरूलाई निर्वाचन कानुनअनुसार दोषी ठहर्याउने आयोगको निर्णयलाई अदालतबाट बदर गराएर सफाइ पाउने उम्मेदवारहरूको अधिकारसमेत हनन भएको छ । नेपालमा समावेशीकरणको प्रक्रिया भर्खरै सुरु भएको छ । स्थानीय तहमा कानुनले नै बाध्यकारी व्यवस्था गरेर विभिन्न क्षेत्र, लिंग र समुदायको प्रतिनिधित्व सुनिश्चित हुँदै छ । यस्तो अवस्थामा अल्पसंख्यक समुदायबाट उम्मेदवार नै पाउन पनि दलहरूलाई कठिन भइरहेको देखिन्छ । बल्लबल्ल उम्मेदवार बनेका अल्पसंख्यक क्षेत्रसमुदायका व्यक्तिहरूले निर्वाचनमा कुनै खर्च नै गर्न सकेका हुँदैनन् । उनीहरूलाई लाखौं रकम जरिवाना गर्ने र नतिरे भविष्यमा निर्वाचन लड्न नै अयोग्य बनाउने आयोगको निर्णयमाथि सामाजिक न्यायका दृष्टिले चौतर्फी आलोचना भएको थियो । आयोगको उक्त निर्णय समावेशीकरणको प्रक्रियामा बाधक रहेको टिप्पणी गरिएको थियो । हरेक उम्मेदवारलाई सफाइको मौका नै नदिइएकाले संवैधानिक र कानुनी रूपमा समेत त्रुटिपूर्ण रहेको भन्दै सर्वोच्चमा परेको रिट विचाराधीन थियो । सर्वोच्च अदालतबाटै त्यो निर्णय परीक्षण भएर निकास दिनु उपयुक्त हुन्थ्यो । त्यस्तो अवसर पनि बाँकी थियो, वरिष्ठ अधिवक्ता भट्टराईले भने, तर सरकारले हतारिएर निर्णय गर्यो र त्यो अवसरसमेत अब बाँकी रहेन । सर्वोच्चमा विचाराधीन रिटको औचित्य सकियो । काठमाडौं महानगरका कानुनी सल्लाहकार अधिवक्ता ओम अर्याल भने सर्वोच्चमा मेयर शाहले दर्ता गराएको रिटको क्षेत्र जरिवाना माफीभन्दा व्यापक रहेको भन्दै सर्वोच्चबाटै न्याय खोज्न नरोकिने बताउँछन् । जरिवाना माफीले आयोगको निर्णय कानुनसम्मत थियो भन्ने अर्थ त दिन्छ तर अदालतले त्यसलाई परीक्षण गर्दै छ, उनले भने, करिब २४२५ अर्ब जरिवाना गर्ने निर्णयमा कानुनी प्रक्रिया पूरा गरिएको छैन भन्ने विषय अझै जीवित छ । आयोगको निर्णय नै बदर भएको होइन । जरिवानाबाहेकका अन्य पक्षलाई पनि चुनौती दिइएको छ । आयोगले त्यस्तो निर्णय गर्न आधार लिएको कानुन नै संविधानसँग बाझिएको छ भन्ने दाबी पनि छ । त्यसलाई सर्वोच्चले जाँच्ने नै छ । निर्वाचन आयोगको निर्णयपछि १ सय ३६ जनाले जरिवाना रकम बुझाएका थिए । स्थानीय तहमा उम्मेदवार बनेका तर पराजित भएका र आयोगको निर्णयअनुसार जरिवाना रकम नतिरेकामध्ये गत मंसिर ४ मा सम्पन्न प्रतिनिधिसभा र प्रदेशसभातर्फ समानुपातिक सूचीमा रहेका ३ सय ६९ जनाको उम्मेदवारी आयोगले त्यही आधारमा बदर गरिदिएको थियो । त्यसपछि उनीहरूले गाउँपालिका राष्ट्रिय महासंघ र नगरपालिका संघजस्ता निकायमार्फत संस्थागत रूपमा आयोगको उक्त निर्णय उल्ट्याउन दबाब दिएका थिए । निर्णय फिर्ता लिन निर्वाचन आयोगमा समेत उनीहरूले ज्ञापनपत्र बुझाएका थिए । प्रधानमन्त्रीलाई समेत भेटेर निकास दिन आग्रह गरेका थिए । त्यसपछि निर्वाचन आयोगका पदाधिकारी, महान्यायाधिवक्ता तथा कानुन र गृह सचिवबीच यस विषयमा छलफल भएको थियो । उक्त छलफलले सरकारले राष्ट्रपतिमार्फत तोकिएको जरिवाना माफी मिनाहा गर्ने विकल्प सुझाएको थियो । प्रमुख निर्वाचन आयुक्त थपलियाले निर्वाचन आयोगको निर्णयमाथि अर्को कुनै निकायले गर्ने कानुनसम्म निर्णयमा आफूहरूलाई आपत्ति नरहेको बताए । उनले जरिवाना रकम माफी मिनाहा गर्ने सरकारको निर्णयपछि यससम्बन्धी कानुनी व्यवस्थामा पुनरावलोकन गर्नुपर्ने आवश्यकता आफूले देखेको बताए । यो निर्णयले जनप्रतिनिधिहरूले कानुन पालना गर्नैपर्छ, नत्र जरिवाना पनि तिर्नुपर्छ भन्ने स्थापित भएको छ, तर, जरिवानाको रकम भने अलि थोरै तोक्ने गरी कानुनमा संशोधन आवश्यक देखिन्छ, उनले भने । प्रमुख आयुक्त थपलियाले स्थानीय तह निर्वाचनमा खर्च विवरण नबुझाएका उम्मेदवारलाई जस्तै जरिवानाको कारबाही प्रदेशसभा र प्रतिनिधिसभा निर्वाचनका उम्मेदवारका हकमा पनि गर्ने बताए । मंसिर ४ मा सम्पन्न निर्वाचनका क्रममा उम्मेदवारहरूले खर्च विवरण बुझाएकै होलान् भन्ने अनुमान आयोगले गरेको छ, उनले भने, विवरण संकलन गर्दै छौं । कसैले बुझाएका रहेनछन् वा तोकिएको सीमाभन्दा बढी खर्च गरेका रहेछन् भने जरिवानाको कारबाही गर्छौं । आयोग कानुन कार्यान्वयन गर्न दृढ छ । सरकारले गरेको माफीको निर्णयले आयोग पछि हट्दैन ।"
छुवाछूतमा सीडीओ र मेयरले गराए मिलापत्र,"त्यसपछि प्रशासन कार्यालयले दुवै पक्ष राखेर मिलापत्र गराएको हो । यो निर्णय गलत छ, यसरी मिलापत्र नगरौं भन्दाभन्दै पनि बाध्य जस्तै बनाइयो, दलित अगुवा युवराज गजमेरले भने, पीडितलाई भोलिको दिनमा सँगै बस्नुपर्छ, छिमेकी हो ठिकै छ माफी मागेपछि मिलौं भने र सीडीओ, डीएसपीले यस्तो निर्णय गरेका हुन् । पाँचबुँदे मेलमिलापत्रमा मठमन्दिरमा लगाइएको ताला अब उप्रान्त खोल्ने, मन्दिर व्यवस्थापनमा दलित प्रतिनिधित्व गराउने, नगरपालिकाले सामाजिक सद्भावका कार्यक्रम गर्ने, दलितलाई निर्बाध रूपमा मन्दिर प्रवेश गर्न पाउने व्यवस्था मिलाउने र अब उप्रान्त मन्दिरमा दलितलाई पूजा गर्न रोकटोक गर्नेउपर कानुनी कारबाही गर्ने उल्लेख छ ।रुम्जाटारमा यसअघि पनि आफूहरूलाई मन्दिर पस्न नदिन ताला लगाएर राख्ने गरेको दलित समुदायको गुनासो छ । जिल्ला प्रशासन, प्रहरी र नगर प्रमुखलगायतले कानुनविपरीत गराएको मिलापत्रले छुवाछूतको घटनालाई कमजोर बनाउने प्रयास गरेको दलित अधिकारकर्मीको भनाइ छ ।"
एक कारोबार चार सरकार,"(काठमाडौं)एउटा गहकिलो किनमेलले कतिलाई प्रभावित गर्छ ? उद्योगी, उद्योग, कामदारकर्मचारी, सम्बद्ध मुलुक, कारखानाबाट उत्पादन भएर वस्तु ग्राहककहाँ पुगुन्जेलको प्रक्रियामा सरोकारवाला सबैसबै दमदार ग्राहकबाट प्रभावित हुन्छन् । यस्तै भएको छ भारतीय वायु सेवा कम्पनी एयर इन्डियाले ४ सय ७० वटा जहाज खरिद गर्ने योजनाले अमेरिका, फ्रान्स र बेलायतमा ।लगातार नोक्सानीमा गएको भारतको राष्ट्रिय ध्वजावाहक एयर इन्डिया अघिल्लो वर्ष मात्रै किनबेच भएको कम्पनी हो । जसलाई व्यापारिक घराना टाटा समूहले २०२१ अक्टोबर ८ मा १८ हजार करोड भारु तिरेर आफ्नो बनाएको छ । जहाँगिर रतनभाइ टाटाले सन् १९३२ मा स्थापना गरेको टाटा एयर सन् १९४७ मा भारत सरकारले लिएको थियो । ६९ वर्षपछि सरकारबाट वायु सेवा पुनः फिर्ता लिएको टाटा समूहले कम्पनीमा व्यापारिक रणनीतिसहित लगानी बढाएको छ । एयर इन्डियाले गत मंगलबार (फेब्रुअरी १४) प्रणय दिवसका दिन अन्तर्राष्ट्रिय उड्डयन बजारमा हलचल आउने किसिमले सपिङ गर्यो । यो हो, कम्पनीले लगभग ८० अर्ब डलर (१ सय खर्ब नेरु बराबर) मा ४ सय ७० वटा विमान खरिदको सम्झौता । त्यसमा अमेरिकी विमान निर्माता बोइङबाट २ सय २० र युरोपेली विमान कम्पनी एयरबसबाट २ सय ५० थान विमान अहिले खरिद गर्ने सम्झौता गरेको हो । साथमा ७० थान विमान अमेरिकी विमान कम्पनीबाट थप खरिद गर्न सकिने सम्झौता गरेको छ । ८० अर्ब डलरमध्ये ३४ अर्ब डलरको सम्झौता बोइङसँग भएको छ भने बाँकी सम्झौता एयरबससँग गरिएको ती देशहरूका राष्ट्र प्रमुख र कम्पनीहरूका घोषणामा उल्लेख छन् । टाटा परिवारकै पहलमा स्थापित भए पनि भारतको स्वतन्त्रतापछि राष्ट्रियकरण गरिएको एयर इन्डियालाई व्यावसायिक रूपमा पुनःस्थापित गर्न टाटा समूह लागिपरेको देखिन्छ । समूहको यो पहललाई लिएर भारतका प्रधानमन्त्री नरेन्द्र मोदी, फ्रान्सेली राष्ट्रपति इम्यानुअल म्याक्रों, बेलायती प्रधानमन्त्री ऋषि सुनक र अमेरिकी राष्ट्रपति जो बाइडेनले मुक्तकण्ठले प्रशंसा गरेका छन् । व्यापारिक र राजनीतिक जगत्मा यत्रो हलचल मच्चाउने एयर इन्डियाको यो खरिदारी एउटा व्यापारिक लेनदेन मात्रै नभएर भूराजनीतिमै प्रभाव पार्ने किसिमको आर्थिक घटना भएको विश्लेषणहरू पनि सुन्न थालिएको छ ।एयर इन्डिया र बोइङ कम्पनीबीचको ऐतिहासिक सम्झौतामार्फत अमेरिकामा निर्मित २ सयभन्दा बढी विमानहरू बिक्री सम्झौता भएको घोषणा गर्न पाउँदा म अत्यन्तै उत्साहित छु, अमेरिकी राष्ट्रपति बाइडेनको सन्देशमा भनिएको छ, यो सम्झौताले अमेरिकाका ४४ राज्यमा ४ वर्षे कलेज डिग्री आवश्यक नपर्ने गरी झन्डै १० लाख कामको अवसर सिर्जना गर्नेछ । उनको यस्तो अभिव्यक्तिले दुई देशबीचको व्यापार सम्बन्धमा यो सम्झौता कति अर्थपूर्ण छ भन्ने संकेत दिन्छ ।नयाँ प्रमुख कार्यकारी क्याम्पबेल विल्सनले एयर इन्डियालाई पुनरुत्थान गर्दै यसको क्षमता र बजार हिस्सा उल्लेख्य बढाउने पहलका रूपमा यो सम्झौता गरेको बताएका छन् । भारतीय प्रधानमन्त्री नरेन्द्र मोदीले यसको स्वागत गरेका छन् । अमेरिकी राष्ट्रपति बाइडेनसँग कुराकानी गरेर म हर्षित छु । हामीले भारत र अमेरिकाबीचको विस्तृत साझेदारीलगायत विश्वव्यापी सहकार्यलाई अझै मजबुत बनाउनेलगायत विविध विषयको समीक्षा गर्यौं, प्रधानमन्त्रीको कार्यालयले सार्वजनिक गरेको वक्तव्यमा मोदीलाई उद्धृत गर्दै भनिएको छ, दुवै देशमा अवसरहरूको सिर्जना गर्ने गरी बोइङ र एयर इन्डियाबीच भएको यो सम्झौताको हामी स्वागत गर्छौं । उड्डयन इतिहासमा हलचल ल्याउने यो घोषणाको बेलायती प्रधानमन्त्री सुनकले पनि प्रशंसा गरेका छन् । केही दशकयता भारतसँग भएको सबैभन्दा ठूलोमध्ये एक यो निर्यात सम्झौता बेलायती उड्डयन व्यवसायका लागि अत्यन्तै फाइदाजनक कदम हो, सुनाकले ट्वीट गरेका छन्, ब्रख्टनका विङहरू र डर्बीका इन्जिन, यो सम्झौताले हाम्रो देशभरि नै रोजगारीका अवसर सिर्जना गर्न र कालान्तरमा हाम्रो पहिलो प्राथमिकता रहेको आर्थिक वृद्धिमा सहयोग गर्नेछ ।भारतीय प्रम मोदी र फ्रान्सेली राष्ट्रपति म्याक्रोनले भर्चुअल रूपमा सहभागिता जनाएको फ्रान्सेली कम्पनी एयरबस र एयर इन्डियाबीचको सम्झौता घोषणा कार्यक्रममा म्याक्रोनले पनि दुई देशको मित्रवत् साझेदारीका लागि यो सम्झौता महत्त्वपूर्ण कोसेढुंगा भएको उल्लेख गरेका थिए ।यो सम्झौतामार्फत एयर इन्डियाले ४० थान एयरबस ए३५०, २० थान बोइङ ७८७, १० थान बोइङ ७७७९ वाइडबडी, २१० थान एयरबस ए ३२०३२१ निओ र १९० थान बोइङ ३७३ म्याक्स सिंगल आइल विमानहरू प्राप्त गर्नेछ । यीमध्ये ए३५० विमानहरू रोल्स रोयस इन्जिन र बी ७७७७८७ विमानहरू जीई एरोस्पेसका इन्जिनबाट सञ्चालित हुनेछन् । यीमध्ये केही विमानले २०२३ को अन्तिमबाट सेवा दिनेछन् । तर, यो खरिदको ठूलो संख्याका विमान भने सन् २०२५ को मध्यतिर मात्रै एयर इन्डियाले प्राप्त गर्नेछ । तत्काललाई एयर इन्डियाले ११ बोइङ र २५ एयरबसका विमानहरू लिजमा लिएर सञ्चालनको तयारी गरिसकेको छ ।एयर इन्डियाको खरिद सूची हेरेर कम्पनीले घरेलु र अन्तर्राष्ट्रिय दुवै उडान क्षेत्रमा आफ्नो उल्लेख्य उपस्थिति जनाउने तयारी गरेको भान हुन्छ । वाइडबडी विमानहरूले अन्तर्राष्ट्रिय र न्यारोबडी विमानहरूले घरेलु बजारलाई लक्ष्य बनाएको हाम्रो अनुमान छ, उड्डयन विज्ञ सत्यन्द्र पाण्डेले भनेका छन्, यसअघिका सम्पूर्ण अन्तर्राष्ट्रिय उडान बोइङले गर्दै आएको थियो । एयर इन्डियाले एयरबस पनि किन्ने कदमलाई हामीले रुचिपूर्वक हेरेका छौं । नयाँ विमानहरूले एयर इन्डियाको उडान क्षमता र सेवा दुवैलाई आधुनिकीकरण गर्दै विश्वव्यापी बजारमा कम्पनीको पहुँच बढाउने एयर इन्डिया एन्ड टाटा सन्सका अध्यक्ष एन चन्द्रशेखरणको भनाइ छ । हामी एयर इन्डिया, एयर एसिया इन्डिया र भिस्तारासमेतका तीन उडान प्लाटफर्ममार्फत भारतको ३० प्रतिशत बजार हासिल गर्ने लक्ष्यमा छौं, उनले भनेका छन् । विमान र उड्डयनसम्बन्धी पार्टपुर्जासमेत भारतमै उत्पादन गर्ने उद्देश्य रहेको पनि चन्द्रशेखरणले उल्लेख गरेका छन् ।सन् १९३२ मा जेआरडी टाटाले स्थापना गरेको एयर इन्डिया त्यसको दुई दशकसम्म टाटा परिवारकै स्वामित्वमा थियो । सन् १९५३ मा देशका प्रमुख कम्पनीहरूलाई राष्ट्रियकरण गर्ने क्रममा भारत सरकारले एयर इन्डियाको सेयर खरिद गरेर स्वामित्व परिवर्तन गर्दै लग्यो । यद्यपि सन् १९७७ सम्म टाटा नै कम्पनीका प्रमुख थिए । भारतका पूर्वप्रधानमन्त्री राजीव गान्धी राजनीतिमा आउनुअघि एयर इन्डियाकै पाइलट थिए । भारतको उड्डयन क्षेत्रमा एयर इन्डियाको प्रमुख हिस्सा थियो, यो विश्वमै कहलिएको लक्जरी एयर ट्राभल सेवा प्रदायकसमेत थियो । कम्पनीको पुनःसंरचना गर्ने नाममा यसको घरेलु उड्डयनलाई छुट्टै कम्पनी, इन्डियन एयरलाइन्सका रूपमा भारत सरकारले स्थापना गर्यो । भारत सरकारको एकपछि अर्को गलत निर्णयको सिकार बन्दै गएको एयर इन्डियाका दुई सम्बन्धित कम्पनीले सन् २००७ मा क्रमशः ५४१ र २४० करोड घाटा बेहोरेका थिए । यसको समाधानका नाममा दुई कम्पनीलाई पुनः एयर इन्डियामा समाहित गरियो र त्यसबेला एयर इन्डियामा प्रतिविमान २ सय ५६ जनाको दरले ३० हजार कर्मचारी थिए, जुन विश्वव्यापी प्रचलित संख्याको दोब्बर हो । २००८ को विश्वव्यापी मन्दी र त्यसयताका विविध आर्थिक राजनीतिक समस्याको चपेटामा पर्दै आएको एयर इन्डियाको ऋण सन् २०२१ मा टाटाले स्वामित्व लिनुअघि ६० हजार करोड भारतीय रुपैयाँसम्म पुगेको थियो । सन् २०१४ मा सत्तामा आउनेबित्तिकै एयर इन्डिया बेच्ने प्रयासमा रहेको मोदी सरकारले २०२२ मा आएर बल्ल पूर्ववर्ती मालिक टाटा समूहलाई शतप्रतिशत स्वामित्व बिक्री गरेको थियो ।एयर इन्डियाको ४ सय ७० थान विमान एकै पटक खरिद गर्ने घोषणा यसअघि सन् २०११ को जुलाईमा अमेरिकन एयरलाइन्सले गरेको ३८ अर्ब डलरमा ४६० थान बोइङ र एयरबस विमानहरू खरिद गर्ने घोषणाभन्दा आकार र रकम दुवै हिसाबले ठूलो हो । यसअघि इमिरेट्सले सन् २०१३ मा झन्डै ७६ अर्ब डलरमा खरिद गरेको १ सय ५० थान बोइङ ७७७, सन् २०१७ मा इन्डिगो पार्टनर्सले खरिद गरेको झन्डै ४९ अर्ब डलरको ४ सय ३० एयरबस विमान, २०१९ मा इन्डिगोले नै ३८ अर्ब डलरमा खरिद गरेको ३ सय वटा एयरबस विमान, लायन एयरले सन् २०१२ मा झन्डै २१ अर्ब डलरमा खरिद गरेको २ सय ३० बोइङलगायतलाई उल्लेख्य विमान खरिद सम्झौता मानिन्छ । सन् २००५ मा झन्डै ११ अर्ब डलरमा ६८ बोइङ र ४२ एयरबस गरी १ सय ११ थान विमान खरिद गरेको एयर इन्डियाले डेढ दशकभन्दा पछि आफूलाई बजारमा पुनः उभ्याउने पहल थालेको छ । डायस्पोरामा बढ्दो भारतीय उपस्थिति (लगभग ३ करोड २० लाख) लाई मध्यनजर गर्दै र भारतीय ध्वजावाहकको विश्वव्यापी प्रभाव बढाउने उद्देश्य एयर इन्डियाले राखेको छ । यो कीर्तिमानी खरिदपछि एयर इन्डियाले दक्षिण मध्य तथा दक्षिण एसियाली उड्डयन क्षेत्रमा व्यावसायिक प्रभुत्व जमाउँदै आएका कतार, इमिरेट्स, इत्तिहादलगायतका वायु सेवाहरूसँग प्रत्यक्ष प्रतिस्पर्धाको जमर्को गरेको देखिन्छ । त्यस्तै भारतीय घरेलु बजारमा प्रभुत्व रहेको इन्डिगोसँग पनि आफ्नो पछिल्ला प्रविधिका विमानमार्फत प्रतिस्पर्धा गर्ने एयर इन्डियाको दाउ रहने उड्डयन विज्ञ पाण्डेले उल्लेख गरेका छन् । अहिले झन्डै एक सय वटा विमान रहेको एयर इन्डियाका धेरैजसो विमान लिजमा दिइएका छन् । इतिहासकै महँगो विमान खरिदको योजना व्यावसायिक मात्र नभएर भूराजनीतिक तथा अर्थराजनीतिक महत्त्वसमेत रहेको विज्ञहरू बताउँछन् । आर्थिक वृद्धि तथा सुस्ताउँदो अर्थतन्त्रलाई गति दिँदै रोजगारी सिर्जना गर्ने चुनौतीसमेत झेल्दै आएका तीन महाशक्ति नेतात्रय बाइडेन, म्याक्रोन र सुनकलाई यो घोषणाले एउटा चुनावी बुलेट पोइन्ट प्रदान गरेको प्रस्ट देखिन्छ । त्यससँगै तीनै देशमा रहेका भारतीय डायस्पोराको उल्लेख्य उपस्थितिलाई प्रभावित गर्न पनि यो सम्झौता उपयोगी रहेको नेताहरूको घोषणामा देख्न सकिन्छ । आफूलाई विश्वमा आर्थिक राजनीतिक महाशक्ति नेताका रूपमा देखाउन भव्य मिहिनेत गर्दै आएका मोदीले यो सम्झौतालाई आफ्नो एजेन्डा बनाउने नै छन् । आफूलाई एक अन्तर्राष्ट्रिय हबका रूपमा उभ्याउन भारतका लागि यो एकदमै उपयुक्त मौका हो, मोदीसँगको आफ्नो एक ब्रिफिङमा एयरबसका प्रमुख कार्यकारी अधिकृत गिल्लम फौरीले भनेका छन्, यो सम्झौतासँगै भारतले त्यसतर्फ कदम बढाएको छ । सन् २०४१ सम्ममा भारतको उड्डयन उद्योग अहिलेको भन्दा चार गुणा ठूलो हुने केहीअघि प्रकाशित बोइङको एक अध्ययनमा उल्लेख थियो । यसैबीच बोइङले दिल्लीको आफ्नो सपोर्ट सेन्टरभन्दा छुट्टै लगानीका रूपमा झन्डै अढाई करोड डलरको लजिस्टिक पार्क स्थापना गर्ने घोषणा गरिसकेको छ भने म्याक्रोनले पनि निकट भविष्यमै भारतसँग थप सहकार्यको घोषणा गर्ने अपेक्षा पनि गरिएको छ ।प्रविधि बजार विज्ञ पिएरे हेन्स्की यसलाई भारतको विश्वव्यापी असंलग्न नीति र प्रभुत्वको विस्तारको सुरुवातका रूपमा अर्थ्याउँछन् । केही वर्ष अघिसम्म एसियामा यस्ता घोषणा चिनियाँ वा मध्यपूर्वका एयरलाइन्सले मात्रै गर्थे । भारतीय कम्पनीहरू धनीमानीको छेउमा रहेका गरिब नातेदारजस्ता देखिन्थे, ठट्यौलो शैलीमा हेन्स्की भन्छन्, अमेरिका र चीनपछि आफू तेस्रो अर्थतन्त्र बन्दै गरेको भारतले यो घोषणामार्फत आफ्नो प्रभुत्वको जनाउ दिएको छ । दुई वटै प्रमुख कम्पनीबाट लगभग समान संख्यामा गरिएको खरिदलाई सन्तुलनकारी कदम को उनी संज्ञा दिन्छन् । युक्रेन युद्धमा रुसको विरुद्धमा उभिन अस्वीकार गरेको भारतले पुटिनसँगका आफ्नो व्यावसायिक सम्बन्धलाई निरन्तरता दिएको थियो र कुनै समय रुसको छिमेकी चीनभन्दा भारत पुटिनको नजिक देखिन्थ्यो, हेन्स्की थप लेख्छन्, मोदीले यो पछिल्लो मेगाडिलमार्फत विश्वव्यापी भूराजनीतिक माहोलमा आफ्नै शैली स्थापित गर्ने प्रयत्न गरेका छन् । आफ्नो बधाई सन्देशमा मोदीले यो सम्झौताले भारतको अमेरिका, फ्रान्स र बेलायतसँगको साझेदारीलाई अझै बलियो बनाएको र हिन्द प्रशान्त क्षेत्रको सुरक्षा र स्थिरतासँगै विश्वव्यापी खाद्य सुरक्षा तथा स्वास्थ्यलगायतमा पनि साझेदार देशहरूसँगै भारतको सकारात्मक योगदान रहने बताएका छन् ।यो कदम भारतीय उड्डयन क्षेत्रका लागि नयाँ सुरुवात भएको भारतीय उड्डयनमन्त्री ज्योतिरादित्य सिन्धियाको भनाइ छ । यसमा सत्यता भए पनि एयर इन्डियाले गुमेको साख फर्काउन निरन्तर मिहिनेत र कसिलो रणनीतिक कार्यान्वयन आवश्यक रहेको विज्ञहरूको निष्कर्ष छ । आफ्नो पहलमा एयर इन्डियाले सफलता हात पारे डुबेको ब्रान्ड पनि राम्रो व्यवस्थापनले कसरी पुनः जाग्न सक्छ भन्ने गतिलो उदाहरण बन्ने उनीहरूको भनाइ छ । (एजेन्सीहरूको सहयोगमा)"
रिहानाको जन्म,"सन् १९८८ मा आजकै दिन (फेब्रुअरी २०) मा बार्बाडियन गायिका तथा अभिनेत्री रिहानाको जन्म भएको थियो । बार्बाडोसको सेन्ट माइकल परिसमा जन्मिएकी उनको पुरा नाम रोबिन रिहाना फेन्टी हो । २१ औं शताब्दीको सुरुदेखि नै सांगीतिक क्षेत्रमा चर्चित बनेकी रिहानाले सन् २००५ मा पहिलो एल्बम म्युजिक अफ द सन सार्वजनिक गरेकी थिइन् । अर्को वर्ष (२००६) मा उनको अ गर्ल लाइक मी बजारमा आएको थियो । तेस्रो एल्बम गुड गर्ल गन ब्याड (२००७) मा समावेश अम्ब्रेला गीतका कारण सांगीतिक क्षेत्रमा रिहानाको विश्वव्यापी चर्चा चुलिएको थियो । उक्त गीतबाट उनले पहिलो पटक ग्रामी अवार्ड प्राप्त गरेकी थिइन् । रिहानाले २००९, २०१०, २०११ र २०१२ क्रमशः चौथो, पाँचौं, छैटौं र सातौं एल्बम बजारमा ल्याएकी थिइन् । त्यसको चार वर्षपछि २०१६ मा उनले आठौं एल्बम सार्वजनिक गरेकी हुन् । रिहाना सबैभन्दा बढी एल्बम बिक्ने सर्वकालीन महिला गायिका हुन् । उनका २५ करोडभन्दा बढी एल्बमहरू बिक्री भएका छन् । उनले सन् २००७ देखि २०१८ सम्म गरी नौं पटक ग्रामी अवार्ड प्राप्त गरेकी थिइन् । उनले ब्याटलसिप (२०१२), होम (२०१५), ओसन्स८ (२०१८) लगायतका फिल्ममा अभियन गरेकी छन् । संगीत र मनोरञ्जनबाहेक रिहाना फेसन उद्योग र समाज सेवामा पनि सक्रिय छन् । उनी कस्मेटिक कम्पनी फेन्टी ब्युटी र फेसन हाउस फेन्टी की मालिक हुन् । त्यस्तै, गैरनाफामूलक संस्था क्लारा लायोनेल फाउन्डेसन को पनि उनी संस्थापक हुन् ।"
परोपकारमा तन्नेरी,"(काठमाडौं) कार्यालयबाट डेरातर्फ फर्किने क्रममा एक दिन सुमित्रा चौलागाईंले काठमाडौंको गोगंबुमा एक बेवारिसे गर्भवती महिला एक्लै बर्बराउँदै हिँडेको देखिन् । खाली खुट्टा, लट्टा परेको कपाल, वर्षौंदेखि नकाटिएका हातगोडाका नङ, अर्धनग्न र भोकप्यासले गलेकोजस्तो देखिने शरीर । सुमित्राले शिरदेखि पाउसम्म ती गर्भवतीलाई नियालिन् । उनको मनमा अनेक प्रश्न उब्जिए, बेवारिसे सडक मानवलाई कसले गर्भवती बनायो, उनका आफन्तहरू कहाँ होलान्, कहाँकसरी शिशुलाई जन्म देलान् र बच्चा कसरी हुर्काउँलान् ? मनभित्र उब्जिएका अनेकन प्रश्नसँगै सुमित्रालाई लाग्यो, केही किनेर ती महिलाको भोक मेटाइदिऊँ । उनले ती महिलालाई खानेकुरा किनेर दिइन् तर, ती महिलाले लिन इन्कार गरिन् र आफ्नो बाटो लागिन् । सुमित्रा ती गर्भवतीलाई पछ्याउँदै निकै पर पुगिन् । तर, उनी आफ्नै सुरमा एक्लै बर्बराउँदै हिँडिन् । सुमित्राले वरिपरिका मान्छेसँग ती महिला को हुन्, कहिलेदेखि यस क्षेत्रमा बसोबास गरेकी हुन् भन्ने प्रश्न गरिन्, त्यहाँका मान्छेहरूले ती महिलाको मानसिक अवस्था ठीक नभएको र केही वर्षदेखि सडकमा बेवारिसे अवस्थामा बस्दै आएको तथा पछिल्लो समय उनी गर्भवती भएको र गर्भवती भएदेखि कसैले दिएको पनि नखाने गरेको बताए । सडकमा बसोबास गर्ने एक्ली मानसिक सन्तुलन ठीक नभएकी महिलालाई बलात्कार गरी गर्भवती बनाएको प्रसंगले सुमित्रा निराश भइन् । त्यसै दिन सुमित्राले प्रण गरिन्, सडक मानवको सेवामा आफूलाई समर्पित गर्छु । त्यसपछिको उनको दैनिकी बदलियो । सडक आश्रित बेवारिसेबारे अध्ययन अवलोकन सुरु गर्न थालिन् । विभिन्न संस्थामा गएर सहयोग गर्ने, आफ्नो जन्म दिन वा कुनै शुभकार्यको अवसरमा विभिन्न आश्रममा जाने, खाना खुवाउने र आफूले सकेको सहयोग गर्न थालें, उनले भनिन् । आश्रम जाने, बाटोमा देख्ने बेवारिसेलाई सहयोग गर्ने गर्दैगर्दा आफू पनि सेवा कार्यमा अगाडि बढ्नुपर्छ भन्ने सुमित्रालाई लाग्यो । काठमाडौं, भक्तपुर र ललितपुरमा बेवारिसे क्षेत्रमा काम गर्ने संस्थाबारे अनुसन्धान गर्यौं, त्यो अनुसन्धानबाट काठमाडौं र ललितपुरमा धेरै संघसंस्था रहेको तर, भक्तपुरमा बेवारिसेको क्षेत्रमा काम गर्ने संस्था छैन जस्तो लाग्यो, उनले भनिन्, २०७४ सालमा अनौपचारिक रूपमा भक्तपुरमा मानव कल्याण समाजबाट सेवा थाल्यौं । अनौपचारिक रूपमा सेवा गर्दागर्दै २०७५ साल वैशाखदेखि औपचारिक रूपमा सञ्चालन गरेको उनी बताउँछिन् । यो संस्थाको मुख्य उद्देश्य बेवारिसे सडक मानवमुक्त भक्तपुर बनाउनु हो, यसका लागि संस्थामार्फत बेवारिसे, घरपरिवारद्वारा त्यागिएका, मानसिक सन्तुलन गुमाएका, असहाय, अनाथ, दीनदुःखी जो सडकमा बस्दै आइरहनुभएको छ, उहाँहरूको उद्धार गर्ने काम हुन्छ, उनले भनिन्, त्यस्तै, कोही पनि बेवारिसे भएर सडकमा एकल जीवनयापन गर्न नपरोस् भनेर कार्यक्रम पनि चलाउँदै आइरहेका छौं । मानव कल्याण समाजले भक्तपुर चाँगुनारायण नगरपालिका झौखेलस्थित बेवारिसे आमाबुबाज्येष्ठ नागरिक र सूर्यविनायक नगरपालिका नलिन्चोकमा बालबालिकालाई आश्रय दिँदै आएको छ ।मानव कल्याण समाज (सेवा घर) मार्फत हालसम्म ७ सयभन्दा बढी सडक मानवहरूको उद्धार भएको उनी बताउँछिन् । जसमध्ये ३ सय जनाको परिवारसँग पुनर्मिलन गराएको छ । ६२ जनाको समाजमै निधन भएको र उनीहरूको छोराछोरी भएर अन्त्येष्टि गरेको समेत उनले बताइन् । हाल मानव कल्याण समाजमा ४३ जना छोराछोरी (बालबालिका) र ३ सय जना बेवारिसे आमाबुबा छन् । उक्त संस्था भक्तपुरवासी र अन्य मनकारीबाट चल्ने गरेकोसमेत उनी बताउँछिन् । सुमित्राले आफ्नो जीवन नै सेवामा समर्पित गरेकी छन् । विभिन्न सहयोगी हातले संस्थामै पुगेर जन्मदिन, विवाह, व्रतबन्ध, वैवाहिक कार्यक्रम, वार्षिकी, पितृकार्य जस्ता अवसरमा खाना खुवाउने, मुठी दान गर्दै आएका छन् । पछिल्लो समय मानव कल्याण समाजको विकास र विस्तार काभ्रेपलाञ्चोकको धुलिखेल, दाङको घोराहीमा समेत रहेको छ । सेवा घरको योगदानको कदर गर्दै स्थानीय तह र प्रदेश सरकारले केही अनुदान दिएको उनले बताइन् । मकवानपुरको हेटौंडामा जन्मेकी सुमित्राको दैनिकी सडकपेटीमा कष्टकर जीवनयापन गर्दै आएका असाह्य, अनाथ, अपांगता भएका व्यक्ति र मनोरोगीलाई आफ्नो सेवा घरमा आश्रय दिने र उनीहरूको सेवाबाट सुरु गर्छिन् । एक दशक सञ्चार क्षेत्रमा काम गरेकी उनी सेवा घरकी अध्यक्षसमेत हुन् । उनलाई मानव सेवामा नै लिप्त भएर काम गर्न मन पर्छ । बाल्यकालदेखि नै सेवामा समर्पित हुन मन थियो, विद्यालय तहदेखि नै छिमेकी महिला दिदीबहिनीलाई स्वाबलम्बीआत्मनिर्भर बन्न प्रेरित गर्थें, उनले भनिन् । सेवाको भोकले धेरै दुःख भोग्दै आफूलाई सम्हाल्दै परिवारलाई सम्झाउँदै अगाडि बढेकी सुमित्रा अब भने एक्लै छैनन् । उनलाई उनका श्रीमान् रोशन ढकालले पनि उत्ति नै साथ दिएका छन् । छोरा सुप्रिम ढकाललाई अन्य बालबालिका जस्तै बाल सेवा घरमै राखेकी छन् । बाल सेवा घरमा आश्रित अधिकांश सडकमै जन्मिएका बालबालिका छन् । मानसिक सन्तुलन गुमाएर सडक आश्रित हुन पुगेका बेवारिसे गर्भवतीको उद्धारपछि जन्मिएका शिशुहरू सेवा घरमै हुर्किएको समेत उनी बताउँछिन् । मेधावी विद्यार्थी सुमन बर्तौलाका बुबा नानीबाबु बर्तौलाको सपना छोरालाई असल शिक्षक बनाउने थियो । २०६८ मा प्रगति उच्च मावि हेटौंडामा कक्षा १२ मा अध्ययनरत सुमनलाई भने रामजी अधिकारीको ४५ मिनेटको उत्प्रेरणात्मक भाषणाले सेवाको भोक जगाइदियो । रामजी सर असल चरित्रवान् नागरिक निर्माणको अभियानमा हुनुहुन्थ्यो, उहाँको प्रेरणादायी, भावना मेरो हृदयमा गढ्यो, सुमनले भने, उहाँलाई पछ्याएँ, दसदिने आवासीय कार्यक्रममा सहभागी भएर सरकै अभियानमा साथ दिने प्रतिबद्धता गरें । मकवानपुरमा अभियान सुरु भयो । सडकमा बसोबास गर्ने सडक आश्रितहरूलाई जम्मा गरेर वनभोज कार्यक्रम गर्यौं । सडक आश्रित २५ जनालाई मन्दिरमा पुर्याएर सरसफाइ गरी नयाँ कपडा फेरिदियौं, मीठो मसिनो खुवायौं र साँझ छोड्यौं, उनले भने, त्यही साँझ मुसलधारे पानी पर्यो, दिनभर वनभोजमा रमाएकाहरू रुझे होलान् भन्ने महसुसले रातभर छटपटी भयो । एक दिनको सरसफाइ र मीठो खानाले सडक आश्रितले सुख नपाउने सोचेर मानव सेवा आश्रम सञ्चालन गर्ने प्रण गर्यौं ।२०६९ सालमा हेटौंडाको लक्ष्मीनारायण मन्दिरबाट सुरु भएको मानव सेवा आश्रमले एक दशकमा ७ हजार ४ सय ३६ जना सडक आश्रितलाई सेवा पुर्याएको सुमनले बताए । हाल १९ जिल्लामा २३ केन्द्र सञ्चालनमा छन् । एक हजार ६ सयभन्दा बढी आश्रममा आश्रित छन्, २ हजार ८ सय ६७ जनाको पारिवारिक पुनर्मिलन गराइसकेको छ । २ हजार २ सय २० जना उपचारपछि स्वेच्छाले आश्रमबाट बाहिरिएका ६ सय ३१ जना सामुदायिक पुनःस्थापना गरेको र ८ सय २६ जनाको आश्रमको संरक्षणमा रहँदा निधन भएको सुमन बताउँछन् ।मानवताको कुनै सीमा हुँदैन । आश्रममा नेपाललगायत भारत, बंगलादेश र चीनका व्यक्तिहरूले समेत आश्रय पाएका छन् । सडकबाट उद्धार गरी परिवार पत्ता लगाएर विदेशीलाई समेत पुनर्मिलन गराएका छौं, उनले भने । आश्रमले कुनै विदेशी दातृ निकायको रकमबिना नै आश्रम चलाइरहेको उनी बताउँछन् । मानव सेवा विशुद्ध परोपकारी अभियान हो, हामीले आजका मितिसम्म मुठी दानबाट नै आश्रम चलाइरहेका छौं, उनले भने । पछिल्लो समय आश्रमले पुर्याउँदै आएको योगदानको कदर गर्दै तीनै तहका सरकारबाट अनुदान प्राप्त भएको समेत उनी बताउँछन् । आश्रममा सुमन एक्लै भने छैनन् । आश्रमका अध्यक्ष रामजी अधिकारी, सुमनलगायत सयौं सहयोगी मनहरूले २०८२ सम्म नेपाललाई सडक मानवमुक्त बनाउने अभियान सुरु गरिरहेका छन् । संस्थामा एक सयभन्दा धेरै स्वयंसेवक कार्यरत छन् । नेपालका सडकपेटीमा खान नपाएर, कपडा लाउन नपाएर, बेवारिसे भएर, अनाथ भएर कोही पनि बस्नु नपर्ने देश घोषणा गर्ने लक्ष्य रहेको उनी बताउँछन् । आश्रममा भएका व्यक्तिको औषधि उपचारका लागि पनि कर्मचारी नियुक्त गरेको उनको भनाइ छ । देशमा बालबालिकाका लागि बाल आश्रम छन्, वृद्धहरूका लागि वृद्धाश्रम सञ्चालित छन्, उनले भने, तर, शारीरीक रूपमा अशक्त, मनोरोगी तथा घरबारविहीनहरू, जो सहरका चिसा गल्लीहरूमा दिन बिताउन बाध्य भएकाहरूको स्याहारसुसारमा मानव सेवा आश्रम लागिपरेको छ । २४ सैं घण्टा असहायहरूको अभिभावक बनिरहेका स्वयंसेवकमध्ये सुमन मात्र होइनन्, उनकी श्रीमती काव्या पोखरेल पनि सेवामा समर्पित छिन् ।"
कर्णालीलाई केकको स्वाद,"(सुर्खेत) भारतीय राजधानी नयाँदिल्लीमा जन्मिएकी वीरेन्द्रनगर५ की आँचलदत्त चौलागाईंले दिल्ली विश्वविद्यालयबाट समाजसास्त्रमा स्नात्तकोत्तर उत्तीर्ण गरिन् । आमाबाबु छोरीले राम्रो जागिर खाएको हेर्न चाहन्थे । आमाबाबुको इच्छा थियो छोरीले सरकारी वा गैरसरकारी संघसंस्थामा जागिर गरोस् । आमाबाबु रोजगारीमा भारत गएका कारण उनी उतै हुर्किन्, बढिन् र पढिन् पनि । आँचलले केही समय होमट्युसन पढाइन् । लगत्तै कोभिड महामारी सुरु भयो । लकडाउनका कारण घरमै थुनिएर बस्नुपरेपछि युट्युबमा भिडियो हेरेर घरमै बेकरी बनाउन सिकिन् । महामारी लम्बिँदै गएपछि सुर्खेत फर्केकी उनले अहिले केक हाउस खोलेकी छिन् । सानैदेखिको रुचि बल्ल पूरा भएको छ, उनी भन्छिन्, अहिले बेकरीमा बन्ने सबै परिकार आफैं बनाउँछु । २ वर्षअघि उनलाई व्यापार नगर भन्ने आमाबाबु भने अहिले उनकै केक हाउसमा आफन्त र छिमेकीलाई डाक्छन् । दाजुभाइ र भाउजूले पनि सहयोग गरेकै छन् । केक हाउसमा उनले अहिलेसम्म झन्डै ४० लाख रुपैयाँ लगानी गरिसकेकी छन् । भारतबाट फर्किंदा उनीसँग १० लाख रुपैयाँ मात्र थियो । बाँकी रकम आफन्त र महिला उद्यमी कर्जा बाट जुटाएकी हुन् । महिलाले केही गर्दैनन् भन्ने सोच हाम्रो समाजमा अझै पनि छ, आँचलले भनिन्, त्यो सोच बदल्न र कर्णालीलाई केकको स्वाद चखाउन यो व्यवसाय सुरु गरेकी हुँ । सुर्खेतमा मःम र चाउमिनलाई मात्र खाजा मान्ने चलन फेर्न आफूले रिस्क मोलेरै व्यापार सुरु गरेको आँचल बताउँछिन् । सुरुको एक वर्ष हेर्छु । व्यापारमा सफल नभए हातमा पढाइको सर्टिफिकेट छँदै छ भन्ने थियो, उनले भनिन् । अब भने सुर्खेतबाट बिस्तारै कर्णालीका अरू जिल्लामा पनि व्यवसाय विस्तार गर्ने योजना बनाएकी छन् उनले । उनको केक हाउसमा अहिले बेकरी, दुनोट, कुकिज, केक, प्रेस्ट्री सेक, कोल्डकफीलगायत परिकार बन्छन् । ४ प्रकारका चिया कफी पिउन पाइन्छ । सकभर उत्पादनमा पनि उनले कर्णालीकै अन्न प्रयोग गर्छिन् । कोदोको कुकिज बनाइरहेकी उनले यहाँको बजारमा सबै सामान नपाइने भएकाले झन्डै आधा सामान भारतबाट आउने गरेको बताइन् । उनको उत्पादन गरेको ब्राउनी र कुकिज अहिले नेपालगन्जका केही रेस्टुरेन्टमा समेत गइरहेको छ । आँचलले ४ जनालाई रोजगारी पनि दिएकी छन् । मेरो व्यवसायले अरू युवाहरू पनि प्रभावित हुनुभएको छ, उनले भनिन् । सुरुमा नेपाल आउँदा उनलाई भाषाको समस्या थियो । तर अहिले प्रस्टसँग नेपाली बोल्न सिकिसकेकी छन् । केकहाउस सञ्चालनसँगै उनले कोपिला भ्याली स्कुलमा कक्षा ६, ७ र ८ का विद्यार्थीहरूलाई अंग्रेजी विषय पनि पढाउँछिन् । यता व्यापार गर्दागर्दै स्कुलबाट अंग्रेजी पढाइदिनुपर्यो भनेर आग्रह गरियो, उनले भनिन्, अब शिक्षण, व्यवसायसँगै समाज सेवालाई पनि निरन्तरता दिन्छु । वीरेन्द्रनगर २ की ३३ वर्षीया रञ्जु बीसीले झन्डै १२ वर्ष सशस्त्र प्रहरी बलमा जागिर गरिन् । २०७४ सालमा जागिर छोडेर सिंगापुर पुगेकी उनले एक वर्ष काम गरिन् । त्यता बसिरहन मन नलागेपछि गाउँ फर्किएकी उनले हाल वीरेन्द्रनगरस्थित ऐरीचोकमा काठमाडौं बर्गर हाउसको शाखा सञ्चालन गरिरहेकी छन् । एसएलसीसम्मको अध्ययन गरेकी रञ्जुको रेस्टुरेन्टमा अहिले २१ जनाले रोजगारी पाएका छन् । जसमा ४ जना महिला छन् । उनको ४ तले रेस्टुरेन्ट खुलेसँगै वीरेन्द्रनगरमा अहिले रेस्टुरेन्ट खाना को संस्कार सुरु भएको हो । उनले २० वर्ष हुँदा बाबु गुमाइन् । वीरेन्द्रनगरकै बासिन्दा भएकाले बाल्यकाल समान्य रूपमै बित्यो । यहाँ फर्किएर मैले आफ्नो योजना सुनाएपछि आमाले ठूलो लगानी गरी रिस्क लिएर काम नगर भन्नुहुन्थ्यो, उनले भनिन् । काठमाडौं जाँदा बर्गर हाउसमा खाएको स्वादिलो खाजाले शाखा खोल्ने सोच आएको उनको भनाइ छ । काठमाडौंको बर्गर हाउस र यहाँ एउटै सिस्टम, रेट र स्वाद छ, उनले भनिन् । अब सुर्खेतमै पार्टी प्यालेस खोल्ने योजना पनि बनाएकी छन् उनले । आफ्नै ब्रान्डको सुविधासम्पन्न रेस्टुरेन्ट बनाएर विभिन्न स्थानमा शाखा खोल्ने योजना छ, उनले भनिन्, केही वर्षपछि व्यवसाय छोरीहरूलाई जिम्मा लगाएर समाजसेवा गर्ने हो ।"
'अमेरिका र भारतसँग नेपालको सहकार्यमा चीन खुसी छ,"तपाईं चिनियाँ राजदूतका रूपमा नेपाल आएको एक महिना भइसक्यो, तपाईंले नेपाललाई कसरी बुझ्नुभएको छ ? चिनियाँ जनताले नेपाललाई हिमालयको दक्षिणपट्टि रहेको सयौं फूल फुलेको र सुखी जनता रहेको एक सुन्दर देशका रूपमा सम्झिन्छन् । म बेइजिङमा रहेका बेला म्याउजिङ भन्ने बौद्ध विहारको अगाडिबाट धेरै पटक हिँडेको छु । त्यस बौद्ध बिहारको सेतो चैत्य नेपाली कलाकार अरनिकोको नेतृत्वमा निर्माण गरिएको हो । यस वर्षको जनवरी ८ मा म आफ्नो कार्यभार सम्हाल्न नेपाल आउँदा हवाईजहाजबाट ओर्लिनासाथ नेपाली जनताको हार्दिक सद्भावबाट धेरै प्रभावित भएँ । यसबीचमा म नेपालका धेरै ठाउँमा गएँ, विभिन्न क्षेत्रका मित्रहरूसँग भेटघाट गरें । मैले नेपाली जनताको विकास र समृद्धिप्रतिको उत्कट चाहना महसुस गरें, चीननेपाल मित्रता गहिरिँदै गएको अनुभूति गरें । सबै क्षेत्रका नेपाली जनताको संयुक्त प्रयास, चीनलगायत अन्य मित्रराष्ट्रहरूको समर्थन र सहयोगमा नेपालले देश विकास गर्ने र जनता समृद्ध बनाउने आफ्नो चाहनालाई साकार बनाउन सक्छ भन्ने मलाई विश्वास छ । दुई देशका नेताहरूको सबल नेतृत्वमा चीननेपाल सम्बन्धले नयाँ उपलब्धि हासिल गर्ने विश्वास पनि छ ।तपाईंको प्रमुख कार्ययोजना के हो ? चीननेपाल सम्बन्धबारे कसरी सोच्नुभएको छ ?सन् २०१९ मा चिनियाँ राष्ट्रपति सी चिनफिङ र नेपालकी राष्ट्रपति विद्यादेवी भण्डारी एकअर्को देशको भ्रमण गरेर दुई मुलुकबीच विकास तथा समृद्धितर्फ अग्रसर हुने पुस्तौंको मैत्रीपूर्ण रणनीतिक सहकार्यको सम्बन्ध स्थापना गर्नुभएको थियो । यो वर्ष चीनका लागि चिनियाँ कम्युनिस्ट पार्टीको २० औं महाधिवेशनले निर्देशित गरेको रणनीति र कार्ययोजना कार्यान्वयन तथा समाजवादी आधुनिक देश निर्माण गर्ने नयाँ विजययात्रा प्रारम्भको हो । नेपालका लागि पनि यो नयाँ सरकारको कार्यसम्पादनको पहिलो वर्ष हो । नयाँ ऐतिहासिक प्रारम्भ बिन्दुमा उभिई चीन नेपालसँग काँधमा काँध मिलाई समृद्धितर्फ अघि बढ्न चाहन्छ ।हामीले दुई देशको रणनीतिलाई मेल गराउने नयाँ बाटो अन्वेषण र विकास गर्नुपर्नेछ । चीन आफ्नो उच्च गुणस्तरको विकासका अवसरमा हिस्सा बनाउन, बेल्ट एन्ट रोड इनिसिएटिभ (बीआरआई) र वैश्विक विकासका पहलमा सक्रिय सहभागी गराउन र चिनियाँ आर्थिक उन्नतिको एक्स्प्रेस गाडी मा चढ्न नेपाललाई उत्प्रेरित एवं स्वागत गर्छ ।हामीले सहकार्यका लागि नयाँ फोरमहरू निर्माण गर्नुपर्नेछ । चिनियाँ पक्ष नेपाली पक्षसँग बीआरआई, पूर्वाधार सहयोग अभिवृद्धि, स्वच्छ ऊर्जा र गरिबी निवारणमा सहकार्य गर्न चाहन्छ । चीनले चिनियाँ उद्योगहरूलाई नेपालमा लगानी गर्न, व्यवसाय सञ्चालन गर्न र नेपालमा बनेको भन्ने सोचलाई साकार बनाउन प्रोत्साहन गर्छ । यस्तै, जनस्तरमा सांस्कृतिक आदानप्रदान र सहयोगलाई नयाँ उचाइ दिनुपर्नेछ । चीन नेपाली पक्षसँग विविध सांस्कृतिक आदानप्रदान कार्य प्रारम्भ गरी दुई देशको संस्कृतिलाई एकअर्काको परिपूरक बनाउन चाहन्छ । मलाई विश्वास छ, हामी हाम्रो बुद्धिमत्ता एवं पहलबाट नेपाली र चिनियाँ समुदायलाई अझै घनिष्ठ बनाउन सक्छौं । हिमालय वारपारको बहुआयामिक कनेक्टिभिटी सञ्जाल निर्माण गर्ने चिनियाँ र नेपाली नेताहरूबीच महत्त्वपूर्ण समझदारी छ । यस विषयमा चिनियाँ पक्षको के योजना छ ? चीननेपाल सीमा वारपार रेलमार्ग, स्थलमार्ग, नाकासम्बन्धी सहकार्यमा के कस्ता प्रगति छन् ?हिमालय वारपारको बहुआयामिक कनेक्टिभिटी सञ्जाल चीन र नेपालको उच्च गुणस्तरको बीआरआईसम्बन्धी सहकार्यकै महत्त्वपूर्ण अंश हो । यो रेलमार्ग, राजमार्ग, हवाईमार्ग, नाका, सञ्चार, विद्युतीय ग्रिड आदि समाविष्ट बहुआयामिक कनेक्टिभिटी सञ्जाल हो । यसबाट जनजीविकामा टेवा पुग्नेछ, नेपालको भूपरिवेष्टितबाट भूजडित देश बन्ने सपना साकार भई नेपाली जनताको कल्याण हुनेछ । यससम्बन्धी परियोजनाले नेपाली अर्थतन्त्रको आत्मविकास शक्तिलाई निरन्तर बढाउनेछ र यसबाट नेपालको विकासमा नयाँ शक्तिशाली पखेटा थपिएजस्तो हुनेछ ।चीन र नेपाल दुवै पक्षको सामूहिक प्रयासमा अप्टिकल फाइबर जोड्ने कार्य पूरा भइसकेको छ । अरनिको राजमार्गको तेस्रो चरणको मर्मत सम्भार सम्पन्न भएको छ । पोखरा अन्तर्राष्ट्रिय विमानस्थल औपचारिक रूपमा सञ्चालनमा आइसकेको छ । चीननेपाल हिमालय वारपार बहुआयामिक कनेक्टिभिटी सञ्जालले विस्तार आकार लिँदै छ । मलाई विश्वास छ, हामीले एकसाथ मिहिनेत गर्यौं भने चीननेपाल बीआरआई सहकार्यले आगामी दिनमा अझ बढी उपलब्धि हासिल गर्न सक्नेछ ।सीमा वारपार रेलमार्ग निर्माण चीन र नेपालका नेता एवं जनताको साझा सपना हो । चिनियाँ विशेषज्ञहरूको समूहले नेपाल आएर सम्भाव्यता अध्ययन सकेर मजबुत आधार तयार गरेका छन् । केही समयअघि केरुङ नाकाबाट दुईतर्फी सामान वारपार र फुलानहिल्सा नाकाबाट चीनबाट नेपालमा एकतर्फी सामान पार खुलेको छ । चिनियाँ पक्षले यस वर्ष लिचलोमान्थाङ नाकामा आफ्नोपट्टि बन्दरगाह निर्माण सक्नेछ । नेपाली पक्षले पनि आफ्नोपट्टि आधारभूत संरचना यथाशीघ्र निर्माण गरी लिचलोमान्थाङ बन्दरगाह खुलाउने वातावरण तयार गर्ने विश्वास छ । नेपालमा वाम पार्टीको नेतृत्वमा संयुक्त सरकार गठन भएको छ, चिनियाँ पक्षले यसलाई कसरी हेरेको छ ?चीनले नेपालको हरेक सरकारसँग राम्रो सम्बन्ध राख्दै आएको छ । नेपाली मित्रहरूले भनेजस्तै चीन र नेपालको मित्रतामा कुनै समस्या छैन । चीनले नेपालको आन्तरिक मामिलामा कहिल्यै हस्तक्षेप गरेको छैन । नेपालका सम्पूर्ण राजनीतिक पार्टी र जनतासँग चीनको मित्रता छ । चीनले सत्तारूढ र प्रतिपक्षी पार्टीलाई कहिले पनि फरक व्यवहार गरेको छैन । नेपालको मूलभूत र दीर्घकालीन हितका लागि समावेशीकरण, स्वतन्त्रता एवं सार्वभौमसत्ताको रक्षा, राजनीतिक स्थिरता र आर्थिक विकास एवं जीवनस्तर उकास्ने विकासका कार्यमा चीनले सबै दललाई सधैं समर्थन गर्छ । यस प्रक्रियामा चीन सदैव नेपालको विश्वसनीय एवं भरपर्दो असल छिमेकी, साथी र सहकर्मी हो ।केही समयअघि चीन सरकारले आफ्नो देशमा महामारी नियन्त्रणको नीति परिवर्तन गरेको थियो र त्यसले अन्तर्राष्ट्रिय समुदायको ध्यान व्यापक रूपमा तानेको थियो । यसबारे प्रस्ट्याइदिनुहुन्छ कि ? विगत ३ वर्षमा शताब्दीकै सबैभन्दा ठूलो महामारी बारम्बार देखा परेको तथ्यलाई ध्यानमा राखी चीनले सदैव जनता नै सर्वोपरि हुन्, जीवन नै सर्वोपरि हो भन्ने धारणामा केन्द्रित भई महामारी नियन्त्रणको नीतिलाई निरन्तर सुधार गर्दै लगेको छ । यसबाट उच्चतम हदमा जनताको जीउज्यान र स्वास्थ्यको रक्षा गर्न चीन सफल भएको छ । विश्वका ठूला देशहरूमध्ये चीन सबैभन्दा कम संक्रमित र मृत्यु हुने मुलुक बनेको छ । चीनले विभिन्न देशलाई २ अर्ब २० करोड मात्रा खोप र खर्बौंको संख्यामा महामारी रोकथाम सामग्री प्रदान गरेको छ । चीनले महामारी रोकथाममा पुर्याएको योगदान चानचुने थिएन, सिंगो विश्व यसको साक्षी छ र इतिहासले यो सम्झिरहनेछ । अहिले चीनमा कोभिड१९ को संक्रमण नियन्त्रणका लागि दोस्रो वर्गको सरुवा रोगसरहको नियन्त्रण व्यवस्था गरिएको छ । चीनमा महामारी समग्र रूपमा न्यूनस्तरमा पुगिसकेको छ । ठाउँठाउँमा पहिलेजस्तै भीड बढ्न थालिसकेको छ । चीनको वसन्त उत्सव (परम्परागत नयाँ वर्ष) को बेला रेल, राजमार्ग, जलमार्ग र हवाईमार्गबाट २२ करोड ६० लाखभन्दा बढीले यात्रा गरेका थिए । आन्तरिक पर्यटनबाट ३ खर्ब ७५ अर्ब ८४ करोड ३० लाख युआन राजस्व संकलन भएको थियो । प्रतिदिन सीमा वारपार गर्नेहरूको संख्या ४ लाख १० हजार पुगेको थियो भने सिनेमा बक्स अफिसबाट ६ अर्ब ७५ करोड ८० लाख युआन आर्जन भएको थियो । यी सशक्त तथ्यांक र उर्लंदो उपभोग खर्चले चीनको समृद्धिशाली परिदृश्यलाई प्रतिबिम्बित गर्छन् । तिनले चिनियाँ अर्थतन्त्रको अदम्य जीवनशक्ति र अडिग स्थितिलाई पनि उजागर गरेका छन् । चीनको महामारीको अवस्थामा समग्र सुधार भएपछि चिनियाँ आर्थिक एवं सामाजिक शक्ति र क्षमता पूर्णरूपले उत्सर्जन हुनेछ । त्यसले विश्व अर्थव्यवस्थालाई पुनर्जीवन दिन अझ बढी आत्मविश्वास र बल थप्नेछ । चीन सरकारको महामारी नियन्त्रण नीतिका कारण दुई देशबीच मानिसको आउजाउ पातलिएको छ । बढी संख्यामा चिनियाँ पर्यटक नेपाल कहिले आउँछन् ? नेपाली नागरिकलाई चीन जानका लागि सहज कहिले हुन्छ ? नेपाल पर्यटकीय स्रोतमा धेरै धनी छ । यहाँ विशिष्ट हिमालय, पहाड, नदीनालाको सुन्दर दृश्यका साथै ऐतिहासिक सांस्कृतिक सम्पदा पनि धेरै छन् । नेपाल चिनियाँ पर्यटकले धेरै रुचाउने पर्यटकीय गन्तव्य हो । सन् २०१३ मा नेपालमा सुटिङ गरिएको चिनियाँ फिल्म अप इन त विन्ड ले हामीलाई नेपालको विशिष्ट प्राकृतिक सौन्दर्य र संस्कृतिको जानकारी दिलाएको थियो । त्यस फिल्मले धेरै चिनियाँ पर्यटकलाई नेपालतिर आकर्षित गरेको थियो । यस पटक चिनियाँ नयाँ वर्षको ७ दिने बिदामा चीनबाट विदेशमा जानेको संख्या २८ लाख ७० हजार नाघेको थियो, घुम्न विदेश जाने रिजर्भेसन एक वर्षअघिको भन्दा ६४० प्रतिशतले बढेको थियो । स्वयम्भूमा होस् या ठमेलका सडकहरूमा, चिनियाँ पर्यटकको उल्लेखनीय वृद्धि भएको छ । मलाई विश्वास छ, यस वर्ष नेपाल घुम्न आउने चिनियाँ पर्यटकहरूको संख्यामा क्रमिक वृद्धि हुनेछ । नेपालस्थित चिनियाँ दूतावासले पनि नेपाली जनता चीन जाने प्रक्रियालाई सहज बनाउँदै लैजानेछ र चीननेपालबीच संवाद आदानप्रदानका लागि मैत्रीपूर्ण सेतुहरू निर्माण गर्नेछ । अन्तर्राष्ट्रिय समुदायले चीनको आर्थिक अवस्थालाई नजिकबाट नियालिरहेको छ, यसलाई कसरी हेर्नुहुन्छ ? कोभिड१९ महामारी जस्ता अकल्पनीय घटनाहरूले बारम्बार आघात पुर्याए पनि चीन सम्पूर्ण चाप सामना गरेर समग्र आर्थिक गतिविधिलाई स्थिर बनाउन सफल भएको छ । सन् २०२२ मा चीनको कुल गार्हस्थ्य उत्पादन १७७ खर्ब डलर नाघेको थियो, जुन एक वर्षअघिको भन्दा ३ प्रतिशतले बढी हो । चिनियाँ अर्थतन्त्रको पुनरुत्थान अन्य देशमा भन्दा छिटो भएको छ । हामीले खुलापनलाई सक्रिय रूपमा विस्तार गर्दै लगेका छौं । सन् २०२२ मा वास्तविक प्रयोगमा आएको वैदेशिक पुँजी पहिलो पटक १ खर्ब ७७ अर्ब १० करोड डलर नाघेको थियो । वैदेशिक व्यापार पहिलो पटक ५९ खर्ब अमेरिकी डलर नाघेको थियो र चीन लगातार ६ वर्षसम्म मालसामान व्यापारमा पहिलो देश बन्न सफल भएको थियो । विश्वव्यापी व्यापारको विकास एवं विश्वव्यापी उत्पादन र आपूर्ति सिक्रीलाई स्थिर एवं नियमित बनाउन चीनले अत्यन्त महत्त्वपूर्ण भूमिका निर्वाह गरेको छ । चीनमा महामारी नियन्त्रण नयाँ चरणमा प्रवेश गरेपछि जनजीवन र आर्थिक उत्पादन द्रुत गतिले पहिलेको अवस्थामा पुग्न थालेको छ । चिनियाँ आर्थिक वृद्धिको आन्तरिक शक्ति निरन्तर रूपमा बढ्दै गएको छ । अन्तर्राष्ट्रिय मुद्राकोषको पछिल्लो प्रक्षेपणअनुसार सन् २०२३ मा चीनको आर्थिक वृद्धिदर ५२ प्रतिशत पुग्नेछ र विश्व गार्हस्थ्य उत्पादन वृद्धिमा चीनको योगदान ३०४० प्रतिशत पुग्नेछ । चीनको विकासबाट विश्वलाई पनि लाभ पुग्नेछ । नयाँ विकासको परिवेश निर्माणलाई द्रुततर बनाउँदै चीनले विश्व अर्थतन्त्र पुनर्जीवनको स्थिरकर्ता र आर्थिक विकासको प्रारम्भकर्ता को भूमिका अझ स्पष्ट पार्दै जानेछ र नेपाललगायतका धेरै देशको आर्थिक पुनर्जीवन र जनजीवनमा सुधार ल्याउन सहयोग पुर्याउनेछ ।चीनको दक्षिण एसियाप्रति नीति के हो ?चीन दक्षिण एसियाको सबैभन्दा ठूलो छिमेकी देश हो । चीनको दक्षिण एसियाली देशहरूसँग लामो समयदेखि सम्पर्क रहँदै आएको छ । राष्ट्रिय स्वतन्त्रता र देश विकासको अभियानमा हामीले सधैं आपसी समझदारी र समर्थनमा जोड दिँदै आएका छौं । हामीबीच गहिरो मैत्रीपूर्ण सम्बन्ध छ । दक्षिण एसिया बीआरआईको स्थलमार्ग र जलमार्ग जोडिने ठाउँमा रहेको छ, यो बीआरआईको अन्तर्राष्ट्रिय सहकार्यको महत्त्वपूर्ण दिशा पनि हो । चिनियाँ राष्ट्रपति सी चिनफिङले बीआरआई प्रस्तावना अघि सारेको दस वर्ष पूरा भएको छ । दस वर्षयता हामीले सुखदुःखमा एकसाथ रहेर सम्बन्धमा अनेक नयाँ अध्याय थप्यौं । चीननेपाल हिमालय वारपार बहुआयामिक कनेक्टिभिटी सञ्जालले आकार लिँदै छ । चीनपाकिस्तान आर्थिक करिडोरको निर्माण पूरा भई धेरै उपलब्धि पनि हासिल भइसके । चीनमाल्दिभ्समैत्री पुलको निर्माणबाट माल्दिभ्सका जनताको सयौं वर्ष पुरानो सपना साकार भएको छ । कोलम्बो बन्दरगाह र हाम्बान्टोटा बन्दरगाह श्रीलंकाको आर्थिक विकास सञ्चालन गर्ने डबल इन्जिन बनेका छन् । चीनबंगलादेश मैत्रीपुलले सुनको बंगलादेश बनाउने सपना साकार बनाउन टेवा पुर्याइरहेको छ । चिनियाँ कम्युनिस्ट पार्टीका महासचिव सी चिनफिङले पार्टीको २० औं महाधिवेशनमा चीनले छिमेकी देशहरूसँग आत्मीय, सहयोगी, मैत्रीपूर्ण सहकर्मीको सम्बन्ध विकास गर्ने कूटनीतिलाई निरन्तरता दिनेछ र छिमेकी देशहरूसँग मैत्रीपूर्ण विश्वासको सम्बन्ध र आपसी हितको एकाकारलाई गहन बनाउनेछ भन्नुभएको थियो । शान्तिपूर्ण स्थिरतायुक्त विकसित समृद्धिशाली दक्षिण एसिया नै यस क्षेत्रका देश र जनताको हितमा रहनेछ । दक्षिण एसियामा विकासका असीमित सम्भावना छन् । चीन र दक्षिण एसियाली देशहरूको सहकार्यको भविष्य पनि उज्ज्वल छ । चिनियाँ शैलीको आधुनिकीकरणबाट चीन दक्षिण एसियाली देशहरूसँग अनुभव आदानप्रदान गर्दै एकसाथ विकासको सपना साकार बनाउन चाहन्छ ।चीन, अमेरिका र भारत सबैले नेपालमा सक्रियता बढाउँदै लगेका छन्, यसबारे तपाईं के भन्नुहुन्छ ? चीनले अमेरिकासँगको सम्बन्ध एकको जित अर्कोको हार हुने खालको होइन भन्ने मान्यता राख्दै आएको छ । यस विशाल पृथ्वीमा समृद्धिशाली चीन र समृद्धिशाली अमेरिका दुवै देश सजिलैसँग अटाउन सक्छन् । सहकार्य र सहयोग नै चीन र अमेरिकाबीचको सम्बन्धको सर्वश्रेष्ठ विकल्प हो भन्ने इतिहास र वास्तविकताले प्रमाणित गरेका छन् । चीन र भारत दुवै विकासको भविष्य उज्ज्वल भएका महत्त्वपूर्ण उदीयमान अर्थतन्त्र हुन्, तिनीहरू एकआपसका सहकर्मी हुन्, एकले अर्कोलाई खतरा उत्पन्न नगराउने विकासका अवसरहरू हुन् ।चीनले कुनै राजनीतिक अथवा आर्थिक पूर्वसर्त नराखी नेपाललाई सदैव समानता र आपसी हितको अवधारणामा सहयोग गर्दै आएको छ । चीन नेपालको आर्थिक, सामाजिक विकास र जनजीवन सुधारका लागि भित्री मनदेखि नै सहयोग गर्न चाहन्छ । नेपालले अमेरिका, भारतलगायत देशसँग समानताको आधारमा सहकार्य बढाएको देखेर चीन खुसी छ । विभिन्न देशले नेपालसँग सहकार्य गर्दा नेपालको स्वतन्त्रता, सार्वभौमसत्ता र राष्ट्रिय हितको पूर्णरूपले सम्मान भएको चीन हेर्न चाहन्छ । चीन नेपालसँग चीन नेपाल प्लस को सहकार्य मोडेल अन्वेषण गर्न चाहन्छ र अमेरिका, भारतलगायतका देशसँग संयुक्त रूपमा नेपाललाई समृद्धिशाली बनाउन सहयोग र समर्थन गर्न चाहन्छ, नेपाललाई अन्तर्राष्ट्रिय विकास सहकार्यको नमुना बनाउन चाहन्छ ।तपाईं नेपाली जनतालाई अरू के सन्देश दिन चाहनुहुन्छ ?देशहरूबीचको सम्बन्ध ती देशका जनता कति आत्मीय छन् भन्नेमा भर पर्छ । चीननेपालको सम्बन्ध विकासमा प्रत्येक जनताको सहभागिता चाहिन्छ । दुई देशका जनताबीचको सम्बन्ध जति गहिरो हुन्छ, आपसमा आवतजावत जति बढी हुन्छ, दुई देशबीचको मित्रताको आधार उति नै मजबुत हुँदै जान्छ, सहकार्य पनि उत्तिकै बढ्दै जान्छ । म नेपालको सुन्दर प्राकृतिक दृश्य र विशिष्ट संस्कृतिबाट अति प्रभावित भएको छु । यहाँका सांस्कृतिक वस्तु, स्वादिष्ट भोजन र सांस्कृतिक परिदृश्यको रसास्वादन गर्न र जतिसक्दो बढी नेपाली मित्र बनाउन लालयित छु । नेपाली मित्रहरूलाई हाम्रो चिनियाँ दूतावासमा स्वागत पनि गर्न चाहन्छु । तपाईंहरू चीनमा पनि गएर हेर्नुहोला र आफैं आधुनिक चीनको प्रत्यक्ष अनुभव गर्नुहोला । हामी सबै मिलेर चीननेपालको हिमालय वारपार मित्रतालाई नयाँ उचाइमा पुर्याऔं ।"
जन्ममिति विवादमा तानिए डीआईजी सिंह,"(काठमाडौं)नेपाल प्रहरीका नायब महानिरीक्षक (डीआईजी) अशोक सिंह उमेर झुक्याएर सेवामा बहाल रहेको आरोपमा मुछिएका छन् । हाल सुदूरपश्चिम प्रदेश प्रहरी प्रमुख रहेका सिंहको नागरिकता र प्रहरी सिटरोलमा रहेको उमेर फरकफरक भेटिएको छ । प्रहरी अतिरिक्त महानिरीक्षक (एआईजी) मा बढुवाका दाबेदार रहेका सिंह त्यसपछि भावी महानिरीक्षक बन्ने दौडमा छन् । २०४९ चैतमा सेवा प्रवेश गरेका हालका महानिरीक्षक (आईजीपी) धीरजप्रताप सिंहसहित उनका ब्याची सबै उच्च अधिकारी ३० वर्षे सेवा अवधि पूरा गरी चैत ११ बाट अनिवार्य अवकाशमा जाने छन् । तर, सरकारले सेवा अवधिसम्बन्धी ३० वर्षे प्रावधान हटाउने तयारी गरेको छ । यस विषयमा परामर्शमा रहेको गृह मन्त्रालयका एक अधिकारीले बताए । अवकाशअघि नै सेवा अवधि बढाउन आईजीपी सिंहको टोली लबिइङ मा लागेको छ । सेवा अवधिसम्बन्धी कुनै निर्णय नभएमा त्यसपछि नेतृत्वमा पुग्नका लागि पहिलो नम्बरमा एआईजी बढुवा हुन चाहेका डीआईजी सिंहमाथि उमेर सच्याएर प्रहरी सेवामा प्रवेश गरेको आरोप लागेको हो । उमेर झुक्याएको भन्दै डीआईजी सिंहविरुद्ध गएको बुधबार बागबजारका विश्वप्रकाश भेटवालले अख्तियार दुरुपयोग अनुसन्धान आयोगमा उजुरी दिएका थिए । अख्तियारमा परेको उजुरीको बोधार्थ मुख्य सचिव, गृह मन्त्रालय र प्रहरी प्रधान कार्यालयलाई पनि दिइएको थियो । त्यसपछि सिंहको सिटरोल र नागरिकतामा रहेको जन्ममिति खोजबिन गर्दा उमेर फरकफरक भेटिएको छ ।उच्च स्रोतका अनुसार प्रहरी सिटरोलमा सिंहको जन्ममिति २०२५ पुस १६ उल्लेख छ । २०४२ जेठ २२ मा जारी भएको नागरिकतामा भने उमेर १८ वर्ष लेखिएको छ । सिंह २०५१ चैत ५ मा प्रहरी निरीक्षकबाट सेवा प्रवेश गरेका थिए । साविक सेती अञ्चल कैलाली जिल्ला निगाली गाउँ पञ्चायत स्थायी ठेगाना राखेर तत्कालीन प्रमुख जिल्ला अधिकारी देवेन्द्रभक्त श्रेष्ठले नागरिकता जारी गरेका हुन् ।नागरिकताको उमेरअनुसार उनको जन्ममिति विसं २०२४ हुनुपर्ने हो । नागरिकतामा जन्म महिना र गते उल्लेख छैन । प्रहरी प्रधान कार्यालयका एक अधिकारी उमेरमा महिना र गते उल्लेख नभए नागरिकता जारी भएको मितिलाई नै महिना र गते मानिने बताउँछन् । प्रहरी नियमावली २०७१ मा सेवामा प्रवेश गर्दा निजले पेस गरेको नागरिकता प्रमाणपत्र, शैक्षिक योग्यताको प्रमाणपत्र र वैयक्तिक विवरणमा जन्ममिति वर्ष, महिना र गतेसमेत खुलेको र सबैमा एउटै मिति नरहेको भएमा जुन मितिबाट पहिले अवकाश हुन्छ, सोही मितिका आधारमा उमेर हिसाब हुने भनिएको छ । वर्ष वा संवत् मात्रै उल्लेख भएमा नागरिकता र शैक्षिक प्रमाणपत्र जारी भएको मितिलाई जन्मको महिना र गते कायम हुने भनिएको छ । तर, सिंहको सिटरोलमा नागरिकताको भन्दा फरक जन्ममिति छ । सिटरोलमा सिंहले प्रमाणपत्र र स्नातक तहमा राखेको उमेर उल्लेख गरेका छन् । सिंहले भारतको एक शैक्षिक संस्थाबाट प्रमाणपत्र तह र स्नातक उत्तीर्ण गरेको कागजात पेस गरेको प्रहरी स्रोतले बतायो । सिंहले भने २८ वर्षसम्म आफू सेवामा रहँदा कुनै विवाद नआएको तर पदोन्नतिको मुखमा आफूविरुद्ध चलखेल गर्न अनावश्यक विवाद झिकिएको बताए । भर्ना हुँदा मैले तोकिएका कागजात पेस गरेको हुँ, त्यसअनुसार नै निरीक्षकमा प्रतिस्पर्धा गरेर प्रहरी सेवामा आएको हुँ, आज प्रहरीमा कार्यरत रहेको २८ वर्ष भयो, कुनै विवाद झिकिएन, उनले कान्तिपुरसँग भने, अहिले जन्ममिति फरक पर्यो भनिएको छ । यो ममाथिको षड्यन्त्र हो ।नागरिकतामा भएको उमेरअनुसार सेवा अवधि कायम हुने हो भने सिंह २०७९ जेठ २२ मै एसएसपीको उमेर हदका कारण अनिवार्य अवकाशमा जाने थिए । प्रहरी नियमावलीअनुसार एसएसपीको उमेर हद ५५ वर्ष हुने उल्लेख छ तर सिटरोलअनुसार उनी अवकाशमा गएनन् । २०५१ चैत ५ मा निरीक्षकमा भर्ना भएका उनी त्यसपछि विभिन्न मितिमा डीएसपी, एसपी र एसएसपीमा बढुवा भएका थिए । बढुवा गर्दा नागरिकता र सिटरोलको उमेर नभिडाई निर्णय भएको छ । पछिल्लो पटक असार १७ मा सिंहसहितका डेढ दर्जन एसएसपीहरू डीआईजीमा बढुवा भएका थिए ।यसअघिको बढुवामा आफ्नो ब्याजबाट तेस्रो नम्बरमा रहेका उनी पहिलो नम्बरमा बढुवा भएर एआईजी बन्न दौडधुप मा छन् । सिटरोल र नागरिकतामा फरकफरक जन्ममिति भेटिएपछि भने उनी छानबिनको दायरामा तानिएका हुन् । त्यति मात्र होइन, नागरिकतामा उल्लेख भएअनुसार जन्ममिति कायम हुने हो भने सिंह प्रहरी सेवा प्रवेशमै अयोग्य हुने देखिन्छ । प्रहरी निरीक्षकमा भर्ना हुन २५ वर्ष ननाघेको हुनुपर्ने उल्लेख छ । सिंह २०५० मंसिरमा खुलेको आवेदनअनुसार प्रहरी सेवामा प्रवेश गरेका हुन् । नागरिकताको उमेर कायम गर्दा आवेदन मितिमा उनको उमेर २५ वर्ष नाघेको देखिन्छ । यो भनेको सेवा प्रवेश गर्न चाहिने अधिकतम उमेरभन्दा बढी हो । प्रहरी प्रधान कार्यालय उच्च स्रोतका अनुसार डीआईजी सिंहको सेवा प्रवेश गर्दाको उमेर, नागरिकता र सिटरोलमा जन्ममिति फरकफरक परेको विषयमा महानिरीक्षक सिंह कानुनी परामर्शमा छन् । भावी महानिरीक्षकमा सुरक्षित गर्नकै लागि पूर्ववर्ती शेरबहादुर देउवा नेतृत्वको सरकारले चैतमा अवकाशमा जान लागेका तीन र ब्याचबाटै सिंहलाई एकल रूपमा समेटेर सरकारले चार जनाको नाम एआईजीमा बढुवा प्रयास गरेको थियो । बढुवाकै लागि गृह मन्त्रालयले निर्वाचन आयोगसँग केही पदमा बढुवा गर्नुपर्ने भन्दै सहमति लिएर सिंहसहित चार जनालाई बढुवा गर्ने प्रयास गरेको थियो तर आयोगले सहमति दिएन । त्यतिबेला रोकिएको बढुवा अझै अघि बढेको छैन । गत साउनयता एआईजीहरू विश्वराज पोखरेल, अरुण बीसी, मुकुन्द आचार्य, रवीन्द्रबहादुर धानुक र फागुन ५ बाट पूजा सिंहले अनिवार्य अवकाश पाएपछि रिक्त स्थानमा बढुवा हुन सकेको छैन ।"
घट्दो वैदेशिक लगानीले देखाएको देशको हाल,"नेपाल भित्रिने प्रत्यक्ष वैदेशिक लगानी (एफडीआई) बढ्नुको सट्टा निरन्तर घटिरहनु निकै चिन्ताको विषय हो । यसले वर्तमान अर्थतन्त्रको अँध्यारो चेहरा मात्रै देखाएको छैन, देशको निकट आगत पनि सुखद नरहेको संकेत गरेको छ । पछिल्ला महिनाहरूमा विश्व आर्थिक मन्दीको बाछिटालाई दोष दिन सकिए पनि नेपाल यो पाटोमा सदैव कमजोर रहेकाले सार्थक सुधारको खाँचो छ । ठूलो मात्रामा एफडीआई नभित्र्याई आर्थिक वृद्धि तथा मुलुकको समुन्नतिको सपना पूरा नहुने प्रस्टै छ । त्यसैले विदेशीहरू नेपालमा लगानी गर्न अनिच्छुक हुनुका यथोचित कारणहरू पहिल्याई अर्थराजनीतिक वातावरण सपार्न प्रभावकारी हस्तक्षेप आवश्यक छ । देशको दिशाहीन राजनीतिको दुष्परिणाम अनेक तवर र तहमा उजागर भैरहेको हुन्छÙ एफडीआईको गिर्दो चित्र पनि यस्तै एउटा नतिजा हो । गत साउनदेखि पुससम्म सबै महिना विदेशी लगानी उच्च दरले घटेको राष्ट्र बैंकको तथ्यांक छ । गत आर्थिक वर्षमा पनि भदौबाहेक सबै महिनामा विदेशी लगानी घटेकै थियो । अझ, चालु आर्थिक वर्षका पहिला दुई महिनामा त विदेशी लगानी २ अर्ब २० करोड रुपैयाँले ऋणात्मक बन्यो । आर्थिक वर्षको सुरुमा शैक्षिक क्षेत्रबाट विदेशी लगानीको लाभांश स्वरूप १ अर्ब ८० करोड रुपैयाँ बाहिरिएकाले एफडीआई ऋणात्मक देखिएको हो । त्यसपछिका महिनामा यो धनात्मक भए पनि बढीमा ९ अंकमै सीमित छ । अर्थात्, यसले कुनै पनि महिना अर्ब रुपैयाँसम्म छुन सकेको छैन, जुन चिन्तनीय छ । कोभिड१९ महामारी र विश्व आर्थिक मन्दीको प्रभाव भनेर यसमै चित्त बुझाएर बस्ने भूल सरकारले गर्नु हुँदैन । यस्तो फाट्टफुट्ट एफडीआईबाट मात्र हाम्रा विकासका आकांक्षाहरू सम्बोधन हुन सक्दैन । एफडीआई आकर्षित गर्न लगानी बोर्ड र उद्योग विभागमा सुरुआत गरिएको एकद्वार प्रणालीबाट पनि अपेक्षित उपलब्धि हासिल हुन सकेको छैन । परिणामतर्फ विचार नपुर्याई प्रक्रियामा मात्र अल्झिनेअल्झाउने उपक्रम जारी छ । फलतः नेपाल भित्रिने एफडीआईको तुलनामा बाहिरिने लाभांशबापतको रकम धेरै हुन थालिसकेको छ । राष्ट्र बैंकको एक सर्वेक्षणका अनुसार आर्थिक वर्ष २०७७७८ मा नेपालमा कुल १९ अर्ब ५१ करोड रुपैयाँ एफडीआई भित्रिँदा विदेशी लगानीबापतको लाभांशका रूपमा भने करिब २६ अर्ब रुपैयाँ बाहिरिएको छ । हाम्रा नीतिनिर्माता तथा प्रशासकहरूको अक्षमता उजागर गर्ने यो तथ्यांक आफैंमा भयप्रद छ । नेपालमा विदेशीहरूले लगानी गरी जायज लाभांश बाहिर लान सक्नु निःसन्देह खुसीको कुरा होÙ यसले अन्य लगानीकर्ताहरूमा पनि सकारात्मक सन्देश प्रवाह गर्छ, गर्नुपर्ने पनि हो । तापनि त्यस अनुसार एफडीआई नबढ्नुचाहिँ सुर्ताको विषय हो, र अनुसन्धेय सवाल पनि । एफडीआई भित्र्याउन सबैजसो विज्ञहरूले दिने सुझाव समान छ विद्यमान नीतिगत व्यवस्था र संरचनात्मक प्रणालीमा सुधार गर्नुपर्छ । परन्तु एकातिर, यसरी खाँचो औंल्याइएकै सवालमा पनि पर्याप्त सुधार गरिएको छैन भने, अर्कातिर भएका सुधारप्रयास पनि प्रभावकारी देखिएका छैनन् । यसको सीधा अर्थ हो नेपालको समग्र राजनीतिक, आर्थिक र प्रशासनिक वातावरणले नै विदेशी लगानीकर्तालाई आकर्षित गर्न सकिरहेको छैन, जसमा प्रक्रियागतप्रशासनिक झमेला, अन्तरसरकारी निकायबीच समन्वय अभाव, स्वार्थप्रेरित भएर नियोजित रूपमा दिइने दुःख र नेपालमा सोही क्षेत्रमा व्यवसाय गर्नेहरूको अनुचित दबाबको भूमिका रहेको सर्वविदितै छ । लगानीकर्ता आकर्षित गर्न विभिन्न सुविधा घोषणा गरिए पनि कार्यान्वयन नगरिनुका पडाडि कारण पनि यिनै हुन् । त्यसमाथि, यसबारे नाइजेरियाको औद्योगिक समूह डांगोटेदेखि भारतको रिलायन्स समूहसम्म फर्किएका उदाहरण पनि आफैं बोल्छन् । वैदेशिक मुद्रा सञ्चितिमा परेको चापलाई थेग्न राजस्वै प्रभावित हुने गरी आयातमा कडाइ गर्नुपर्ने अवस्थाबाट गुज्रिनु तर विदेशी मुद्रा आर्जन हुने एउटा बाटो एफडीआई साँघुरिनु, विदेशी लगानीको प्रतिबद्धता नै कम हुँदै जानु, प्राप्त प्रतिबद्धता अनुसार लगानी रकम नभित्रिनु, भित्रिएको लगानीमध्ये पनि केही शंकास्पद हुनु र लाभांशबापतको रकम ठूलो अनुपातमा बिदेसिनु नेपाली अर्थतन्त्रका निराशाजनक परिदृश्य हुन् । यसमा सुधारका लागि सरकारले नीतिगत सुधारको दाबी मात्र गरेर पुग्दैन, व्यवहारतः परिणाम देखिने गरी पनि काम गर्नुपर्छ । लगानी सम्मेलनदेखि विभिन्न ऐनकानुन र प्रक्रिया संशोधन गर्दा पनि के कारणले लगानी बढ्न सकेको छैन भन्ने पत्ता लगाउन पहिले त मिहिन अध्ययन गर्नुपर्छ । र, लगानीका निम्ति स्वीकृति लिने, उद्योग दर्ता गर्ने कामहरू सम्पन्न भइसके पनि प्रतिबद्धताअनुरूप रकम नआउनुमा जिम्मेवार रहेका शासकीय तथा प्रशासनिक कमजोरीहरू जरैबाट हटाउन पहल गर्नुपर्छ । कति राष्ट्रहरूले विदेशी लगानी बढाउन पूर्वस्वीकृति लिनु नपर्नेदेखि स्वदेशी लगानीकर्तासरह व्यवहार गर्नेसम्मका व्यवस्था गरिसक्दा पनि नेपाल कतै पछाडि नै छुट्नु हुन्न । कोही पनि लगानीकर्ता नेपालप्रति दया देखाएर होइन, नाफा खोज्दै आउने हो । अब यहाँभन्दा अन्यत्रै लगानीयोग्य वातावरण बढी छ, बिनाझन्झट उद्यम चलाउन र लाभांश लग्न सक्छ भने कोही किन नेपाल आओस् ? सरकारले यसबारे सोच्नैपर्छ । नीति बनाउने, घोषणा गर्ने, संरचना खडा गर्ने कार्यका अतिरिक्त वास्तविक र स्वच्छ लगानी भित्र्याउन परिणाममुखी पहलकै जरुरी छ । त्यसका निम्ति, विदेशी लगानी तथा प्रविधि हस्तान्तरण ऐन२०७५, राष्ट्र बैंकद्वारा जारी विदेशी लगानी तथा विदेशी ऋण व्यवस्थापन विनियमावली२०७८ को यथोचित कार्यान्वयन मात्रै पनि अगाडि हिँड्ने एउटा बाटो हुन सक्छÙ थप नीतिगत, संरचनागत र प्रक्रियागत सुधार गर्नु त छँदै छ । त्यसका निम्ति हामीसँग त्यस्तो के दुर्गुण छ जसले विदेशी लगानी भित्रिन दिँदैन भन्ने मूल प्रश्नमा हाम्रा नीतिनिर्माताहरू गम्भीरतापूर्वक घोत्लिनैपर्छ ।"
अर्थतन्त्रमाथि उल्टा नीतिहरूको प्रहार,"संरचनागत अन्योलमुलुकले संघीय प्रणाली अपनाएको सात वर्ष पूरा भइसक्दा पनि राज्यसत्ता केन्द्रीकृत शासनशैलीको मोहबाट मुक्त हुन सकेको छैन । प्रधानमन्त्रीले नेपालको संघीय संविधानले नचिनेको केन्द्रीय योजना आयोग विघटन गर्नुको सट्टा उपाध्यक्षसहित नयाँ पदाधिकारीहरू नियुक्त गरेका छन् । वर्तमान उपाध्यक्ष नै २०७४ सालमा सोही पदमा हुँदा यो आयोगको पुनःसंरचना गर्ने अध्ययन टोली बनाएका थिए । त्यसले यसलाई सानो, सरकारलाई नीतिगत परामर्श दिने एकाइमा सीमित राख्ने प्रतिवेदन दियो । विडम्बना कस्तो भने, पछि त्यही प्रतिवेदन दिने सदस्य आयोगको उपाध्यक्ष भए र अहिले उनै उपाध्यक्ष दोहोरिए । तर यसका पदाधिकारीका देश विकासका लागि केन्द्रीकृत योजनाले मात्रै चमत्कार गर्न सक्ने दाबी र अभिनय उस्तै छन् । बौद्धिक इमानदारीलाई बन्धकी राखेर नियुक्ति लिन आतुर यिनै पात्रहरूका कारण राजनीतिक वृत्तले खोइ ? विज्ञले पनि केही गर्न नसक्ने रहेछन् भनेर व्यंग्य कस्ने मौका पाएको छ । नियुक्ति खानेहरूले आर्थिक र योजनासम्बद्ध नीतिहरूलाई सकारात्मक योगदान दिन सकेको देखिएको छैन ।संघीय संरचना अन्तर्गत वित्तीय संघीयताको मर्मअनुरूप आर्थिक स्रोत परिचालनलाई न्यायोचित र व्यवस्थित बनाउन संविधानको धारा २५० ले राष्ट्रिय प्राकृतिक स्रोत तथा वित्त आयोगको व्यवस्था गरेको हो । तर व्यवहारमा यो संवैधानिक आयोग राज्यसंयन्त्रको जंगलभित्र कतै हराएजस्तो देखिन्छ । संविधानले कतै नचिनेको राष्ट्रिय योजना आयोग शक्तिशाली देखिन्छ । योजना आयोगको खास ध्यान आर्थिक विकासको अनुसन्धान र प्रधानमन्त्रीलाई नीतिगत सल्लाह दिनमा केन्द्रित भएको तर्क पनि यसको औचित्य स्थापित गर्न दिने गरिएको छ । फेरि, यही खोजअनुसन्धानकै काम गर्ने सरकारी नीति अनुसन्धान प्रतिष्ठान पनि क्रियाशील छ । पालिकाहरू आफूले पाएको आर्थिक अधिकार र स्रोतअनुरूपको प्रभावकारी बजेट निर्माण र पारदर्शी ढंगले सार्वजनिक खर्च गर्न सकिरहेका छैनन् । यस्तो प्राविधिक दक्षताको अभाव प्रादेशिक तहमा पनि छ । यस्तै, विविध समस्या समाधानका लागि संविधानको धारा २३६ अन्तर्गत प्रधानमन्त्री नेतृत्वको अन्तरप्रदेश परिषद् छ । अन्तरसरकारी वित्त व्यवस्थापन ऐन२०७४ को दफा ३३ ले संघीय अर्थमन्त्रीको नेतृत्व, प्रादेशिक अर्थमन्त्रीहरू पदेन सदस्य एवं पालिका तहको समेत प्रतिनिधित्व भएको अन्तरसरकारी वित्त परिषद्को व्यवस्था गरेको छ । वित्त आयोगको पनि आर्थिक मामिलामा सरकारलाई सल्लाहसुझाव दिने संवैधानिक हैसियत छ । पुँजीगत खर्च र वित्तीय संघीयता कार्यान्वयनको यस्तो दयनीय अवस्था हुँदासमेत यी निकाय र संरचनाहरूले यथोचित चासो दिइएको छैन । यीमध्ये कतिपय उच्चस्तरीय संरचनाहरूको नियमित बैठकसम्म बस्दैन । कतिपय सरकारी निकायहरूबीचको मनोमालिन्य अब अप्रकट छैन । नेपालको अर्थतन्त्रलाई अहिले उल्टो नीति लिनबाट मात्रै बचाउन सकिए पनि अर्थतन्त्र थप क्षति हुनबाट जोगिने थियो । सरकार पटकपटक किन यस्ता नीति, कसको सल्लाहमा र कुन वर्गको स्वार्थका लागि लिन्छ भन्ने भेउ पाउनु नै नयाँ चुनौतीजस्तो देखिएको छ ।"
दलित सधैं सत्ताको चुल्होबाहिरै,"प्रमुख दलहरूबीच राष्ट्रपति पदका लागि रस्साकस्सी चलिरहेको छ । सहमतिको राष्ट्रपति खोज्ने निहुँमा राजनीतिक वृत्तमा यति धेरै असहमति र आशंका बढेको छ, जसका कारण कतिखेर प्रचण्ड सरकार ढलेर अर्को गठबन्धनको सरकार बन्छ, यसै भन्न सकिन्न । राष्ट्रप्रमुखजस्तो गरिमामय पदलाई यसरी दलहरूको निजी स्वार्थ र छिनाझपटीको विषय बनाउनु आफैंमा निर्लज्ज खेल हो । दलहरूको यस्तै कुकर्मका कारण लोकतन्त्र र गणतन्त्र बदनाम हुँदै गएको हो ! राष्ट्रपति कसलाई बनाउने भन्नेबारे स्वस्थ बहस र विमर्श गर्नु उपयुक्त र सान्दर्भिक हुने थियोÙ कस्तो मान्छेलाई रोज्ने, कुन जातिसमुदाय वा क्षेत्रको प्रतिनिधिलाई मौका दिने भन्ने बहस बढी अर्थपूर्ण हुने थियो । यसै पनि जानीनजानी सुरुमा मधेशी र महिलाले राष्ट्रप्रमुख बन्ने अवसर प्राप्त गर्नु सबन्धित समुदाय र समग्र राष्ट्रकै लागि पनि ज्यादै असल कुरो हो । यसरी सीमान्तीकृत समुदायका मानिसलाई सर्वोच्च पदमा पुर्याउन अमोरिका लगायतका धेरै राष्ट्रले धेरै लामो समय कुर्नुपरेको थियो ।आज सबैभन्दा पछाडि परेका, सबैभन्दा ज्यादा दमन र उत्पीडनमा बाँच्न बाध्य भएका नागरिक भनेका दलित हुन् । तमाम राजनीतिक वा व्यवस्था परिवर्तनका बावजुद दलितमाथि अपमान, घृणा र हिंसा कायमै छ । समाजमा व्याप्त जातीय भेदभाव र छुवाछुत मेटाउनु अत्यन्तै चुनौतीपूर्ण भएको छ । यस्तो अवस्थामा दलितको शिर ठाडो पार्नÙ विभेदी संस्कार र संस्कृति हटाउँदै लैजानÙ समग्रमा देशमा दीर्घकालीन एकता, समानता र शान्तिको बीजारोपण गर्न पनि दलितलाई राष्ट्रपति वा कम से कम उपराष्ट्रपति बनाउनु बढी सान्दर्भिक हुन्छ ।अन्ततः कुन दलको कुन मान्छेले त्यो सर्वोच्च पदको बाजी मार्ने हो, थाहा छैन । तर कुनै पहाडे ब्राह्मण वा क्षत्री नै राष्ट्रपति बन्ने लगभग निश्चित छ । यसअघि मधेशी र महिलालाई उक्त अवसर दिएर उदाहरणीय काम भयो । सबैभन्दा बढी दमन र उत्पीडनमा परेको दलित समुदायको मानिसलाई यो पटक राष्ट्रपति बनाउँदा के होला ? दुःखको कुरो, यस्तो प्रश्न राजनीतिक, बौद्धिक, पत्रकारिता लगायत कुनै पनि वृत्तमा उठाइएको छैन । दलित अगुवाले पनि यो विषयमा खासै जोड दिएका छैनन् । उनीहरूको विचारमा दलित राष्ट्रपति बनाउन त परै जाओस्, कल्पनासम्म गर्ने उदार वा फराकिलो मन नेपाली नेताहरूको छैन । यस दिशातर्फ कसैको पनि ध्यान नजानु निश्चय नै अफसोसजनक छ । न कुनै पत्रिकाले सम्पादकीय लेख्यो, न कुनै विश्लेषकले कतै बोल्यो वा लेख्यो, न कुनै नागरिक अगुवाले आवाज उठायो । यस पटक आफ्नो समुदायले राष्ट्रपति वा उपराष्ट्रपति पाउनुपर्छ भनेर कुनै दलित बुद्धिजीवी, पत्रकार, अधिकारकर्मी वा राजनीतिज्ञले समेत बोलेको सुनिएन । यहाँ मैले दलित राष्ट्रपति हुनुपर्ने विचार राखिरहँदा कतिपय दलितगैरदलित नेपालीलाई हाँसो उठ्छ होला । गोरु ब्याउने तर्क गरेको जस्तो लाग्न पनि सक्छ । किनकि पञ्चायती व्यवस्था ढलेको तीन दशक नाघिसक्दा पनि, राजतन्त्र समाप्त भएको डेढ दशक पुग्नै लाग्दा पनि दलितलाई गृह, अर्थ, परराष्ट्र, रक्षाजस्ता कुनै जिम्मेवारीपूर्ण वा गहकिला मन्त्रालय दिइएको छैन । सभामुख, उपसभामुख, संसदीय समितिको अध्यक्ष पनि बनाइएको छैन । दलितलाई यदाकदा खेलकुदमन्त्री बनाउने गरिन्छ, किनकि त्यस मन्त्रालयमा धेरै स्रोतसाधन र पावर छैन ।यस पटक कुनै दलको बहुमत नआएकाले धेरै फरक विचार र सिद्धान्त बोकेका साझेदार दलहरूबीच भागबन्डा मिलाउन धौधौ परेर पहिले चार र अहिले (रवि लामिछानेको पद गएपछि) तीन जना उपप्रधानमन्त्री बनाइएका छन् । राज्यलाई आर्थिक भार पार्ने गरी यस्ता अनावश्यक पदहरू सृजना गरेबाट पनि सत्ताधारी दलहरूबीच सहमति र सम्झौता सजिलो छैन भन्ने प्रस्ट देखिन्छ । अवश्य, यी दलहरूबीच धेरै विषयमा मतभेद छÙ जस्तै एक थरी (राप्रपा) लाई पुस २७ गते पृथ्वी जयन्ती नमनाई भएन, अर्को थरी (माओवादी) लाई फागुन १ गते जनयुद्ध दिवसमा राष्ट्रिय बिदा नदिई भएन । यस्ता तमाम विषयमा दलहरूबीच असमझदारी र अप्ठेरो भए पनि दलितलाई सदैव सत्ता र शक्तिबाट टाढा राख्ने विषयमा भने दह्रो सहमति देखिन्छ ।सायद सल्लाह गरेरै होला, यस पटक दलितलाई क्याबिनेटको चुल्होबाट बाहिर राखियो । कम से कम अघिल्लो सरकारमा एक जना दलित खेलकुदमन्त्री त थिए ! पुराना दलहरूको त कुरै नगरौं, भरखरै राजनीतिक क्षितिजमा उदाएको राष्ट्रिय स्वतन्त्र पार्टीले समेत उत्पीडित (र जनजाति) सांसदलाई मन्त्री बनाउने कष्ट गरेन । टोकनका रूपमा माओवादीका तर्फबाट एक दलितलाई राज्यमन्त्री बनाएपछि सबै साझेदार दल सन्तुष्ट भए । गणतन्त्रमा यो के भएको हो ? बरु पञ्चायती व्यवस्थामा राजाले एक दलितलाई प्रायः फुल मन्त्री बनाउँथे । र त्यति बेला आजकल जस्तो दलितको भागमा शक्ति नै नभएको खेलकुद मन्त्रालय मात्रै पर्दैनथ्यो । हरेक जिम्मेवार नागरिकले गम्भीर रूपमा सोच्नुपर्ने भएको छ जनसंघर्षबाट उठेका र जननिर्वाचित भएका नेतृत्वहरूको मन किन निरंकुश राजाको जति पनि फराकिलो हुन नसकेको ? हिजो राज्यविरुद्ध संघर्ष गर्दा दलितका हकअधिकारबारे चर्को नारा लगाउने नेताहरू आज आफैं राज्यपक्ष बनेपछि चाहिँ किन यति विघ्न जातिवादी बने ? यो सत्य बुझ्न धेरै पहिलेदेखिको धर्मराजनीति केलाउनुपर्ने हुन्छ । पुराण, रामायण, महाभारत लगायतका सम्पूर्ण धार्मिक ग्रन्थहरूमा ब्राह्मण ऋषि र क्षत्रिय राजा, राजकुमारहरूबाहेक अरूको कथा भेटिँदैन । वर्तमानमा दलित (एक हदसम्म जनजाति, मंगोल पनि) भनेर चिनिने शूद्रको चित्रण वा वर्णन कहीँकतै छैन । कतै दलित देखिइहाले पनि प्रायः उनीहरू अपमान, घृणा र हिंसाको सिकारका भएका छन् । गुरुकुलमा पढ्न पाऊँ भन्दा गुरुबाटै बहिष्कार गरिएको र पछि आफैं धनुषकला सिक्दा औंला कटाइएका एकलव्यहरू भेटिन्छन् । तपस्या गरेको निहुँमा राजा रामले हत्या गरेका शम्बुकहरू देखिन्छन् । मनुस्मृतिजस्ता अति नै जातिवादी धर्मशास्त्रहरूले शूद्रलाई मान्छेको दर्जामै राख्दैनन् । तिनलाई सधैं दास बनाउनू, धनसम्पत्ति जोड्न नदिनू र यातना दिएर तह लगाउनू भन्ने मनुको कठोर आदेश छ । कथित उपल्ला जातका विरुद्ध बोल्नेको जिब्रो काटिदिनू वा दस औंला काटी रातो हुने गरी पोलेर मुखमा कोच्दिनू भनिएको छ । मनुस्मृतिको अमानवीय कानुनले कुनै हालतमा शूद्रलाई सत्ता र शक्तिबाट सदैव टाढा राख्नुपर्छ, शूद्रले शासन गरेको देशमा ब्राह्मण बस्नै हुँदैन भन्छ । मेरो देश, मेरो समाज मूलतः मनुस्मृतिका सिद्धान्तका आधारमा चलेको छ । मनुस्मृतिकै आधारमा सामाजिक संरचनाहरू बनेका छन्, संस्कार र संस्कृति विकास भएका छन् । यसको लिखित प्रमाण जंगबहादुरले लागू गरेको १९१० सालको मुलुकी ऐन हो । मनुस्मृतिको सिद्धान्त बमोजिम बनेको मुलुकी ऐनका आधारमा हिन्दु राज्यले लामो समयसम्म दलितलाई परम शत्रुको व्यवहार गर्यो । त्यही लामो अभ्यासका कारण आजसम्म पनि दलितहरू परम्परागत हेपाइ र चेपाइमा छन् । २०७२ सालको संविधानलाई, आधुनिक कानुनलाई हजारौं वर्ष पुरानो मनुको कानुनले निस्तेज पार्नाले दलितले अझै शिर ठाडो पार्न पाएका छैनन् । अझै पनि अधिकांश दलित अनौपचारिक रूपमा राणा शासनमै छन् ।जात व्यवस्थाको सामान्य नियम नमान्दा कतिको ज्यानै गएको छ त कति अंगभंग भएको छ । कतिको उठीबास लागेको छ । वर्तमान समाज धेरै किसिमले फेरिँदै गए पनि दलित माथिको जातीय घृणा, अपमान र हिंसा रोकिएको छैन । घुमाउरो पाराले मनुवादी नीति लागू गरिएको छ । के वामपन्थी, के लोकतान्त्रिक कुनै पनि दलका नेताहरूले मनुवादी विचार र दर्शन त्याग्न सकिरहेका छैनन् । उत्पीडित जनका लागि आजको राजनीतिको मूल समस्या यही हो । नेताहरूले दलितलाई सदैव दमन र उत्पीडनमा राख्नू भन्ने मनुवादी दर्शनको अप्रत्यक्षतः पालना गरिरहेका छन् । त्यसैले गर्दा आज दलित मारिएका वा अंगभंग पारिएका घटनाहरूमा दलहरूकै जोडबलका कारण अपराधीहरू उम्किरहेका छन् । दलहरूले यसरी देशैभरि सत्ता र शक्तिको दुरुपयोग गरी दलितलाई अन्यायमा पारिरहेका छन् । नेताहरूको चेतन वा अचेतन मनले दलितलाई सेवक मात्रै देख्छ । प्रजातन्त्र वा लोकतन्त्रका लागि भएका संघर्षहरूमा दलितको सीप, कला र मिहिनेतको भरपूर प्रयोग भयो । दलितको रगत र पसिनाबिना माओवादी जनयुद्धले त्यो उचाइ हासिल गर्ने थिएन । दलितको सक्रिय सहभागिताबिना २५० वर्षे निरंकुश राजतन्त्र ढल्ने थिएन । तर विडम्बना, लोकतन्त्र र गणतन्त्र उनै ठूला र पहुँचवाला जाति र वर्गलाई मात्रै आयो ।किन यसरी हरेक परिवर्तनपछि दलितहरूलाई थाङ्नामा सुताइन्छ ? राजनीतिक पुर्जा र भाषणमा जति नै जातीय समानताको नारा घन्काए पनि सबै दलका नेताहरू, सबै नेताका आसेपासेहरू, सबै आसेपासेका पनि आसेपासेहरू किन दलितलाई मान्छे नै गन्दैनन् ? किन तिनले मान्छेको योग्यता, क्षमता, नैतिकता, इमानदारी जातको तराजुले जोख्छन् ? किन नेताहरूले दलितलाई कहिल्यै योग्य र सक्षम देख्दैनन् ? किन तिनले दलितलाई सदैव सत्ताको केन्द्रमा प्रवेश नै दिँदैनन् ? उत्तर सजिलो छ । नेताहरूले मनुको आज्ञा भुलेका छैनन् । मनुको कठोर आज्ञा छ, कुनै हालतमा पनि दलितलाई (शूद्र वा चण्डाललाई) शासक बनाउनु हुँदैन । शूद्रहरूको धर्म उपल्ला जातिको सेवा गर्ने मात्रै हो, शासन गर्ने क्षमता तिनको हुँदैन । कथम् कदाचित् कुनै देशमा शूद्र राजा वा शासक बनिहालेछ भने ब्राह्मणहरू त्यहाँ बस्नु हुँदैन भन्ने मनुको निर्देश छ । कुन तरिकाले, कुन विधिबाट, कसरी यी जातिवादी नेताहरूका दिमागबाट जातीय घृणा पखाल्न सकिएला ? कसरी उनीहरूका आँखाको जातिवादी रतन्धो, याने जातन्धो हटाउन सकिएला ? यो एकदमै जटिल र चुनौतीपूर्ण सवाल हो । कतिपयले पुस्तान्तरणले केही प्रगति हुन्छ भन्ने बुझ्लान्, तर यसमा पनि ढुक्क हुन सकिन्न । रवि लामिछाने, राजेन्द्र लिङ्देन, सीके राउतजस्ता युवा नेतृत्वले पनि सरकारमा, संसद्मा, अन्य शक्तिशाली निकायहरूमा दलितलाई अवसर दिने प्रयास गरेको वा त्यसतर्फ आवाज उठाएको देखिँदैन त ! न खासै बोलेका छन् गगन थापाहरू, योगेश भट्टराईहरू ! दलीय नेताहरूको मनुवादी संस्कृतिविरुद्ध उठ्न दलितहरू स्वतन्त्र रूपले संगठित हुनुपर्छ । भ्रातृ संगठन त्यागेर आउनुपर्छ । बाघको खोरमा बसेर बाघलाई नै शिक्षा दिन सकिँदैन । बिरालोको पछि लाग्ने मुसा कहिल्यै सुरक्षित हुँदैन, झन् बिरालोले मुसालाई मुक्ति देला भन्ने आशा गर्नु त मूर्खता हो । यो प्राकृतिक नियम दलितले जति छिटो बुझ्छन्, त्यति छिटो उनीहरूले अपमान, उपेक्षा र तिरस्कारविरुद्ध संघर्ष उठाउन सक्छन् ।"
पाठेघरको मुखको क्यान्सर र सतर्कता,"लक्षणपाठेघरको मुखको प्रारम्भिक क्यान्सर सामान्यतया लक्षणविहीन हुन्छ । २० प्रतिशत बिरामीमा रोग पत्ता लाग्दासमेत लक्षण नै नदेखिने हुन्छ । तसर्थ पीडितहरूमध्ये धेरैजसो प्रायः अन्तिम चरणमा अस्पताल पुग्ने हुन्छन् ।योनिबाट असामान्य रक्तस्राव हुनु यसको महत्त्वपूर्ण लक्षण हो । रोगको बढोत्तरीसँगै असामान्य रक्तस्रावको लक्षण लगभग ८०९० प्रतिशत बिरामीमा हुन सक्छ । यौनसम्पर्कपछि हुने रक्तस्राव यौन रूपमा सक्रिय महिलाहरूमा देखिएको पहिलो लक्षण हुन सक्छ । लगभग १० प्रतिशत बिरामीमा असामान्य योनिस्राव अर्थात् डिस्चार्ज पानी, पीप वा म्युकोइड हुन सक्छ । रोग पुरानो भएसँगै पीडा पनि हुन सक्छ ।ग्लोबल क्यान्सर अब्जर्भेटरी ग्लोबोकान का अनुसार, यो रोगको उपचार प्रायः हुन सक्छ, तैपनि यसले विश्वभर लाखौं महिलालाई मारिरहेको छ । सन् २०१८ मा यो रोगका अनुमानित ५,६९,८४७ नयाँ केस भेटिए र विश्वभर ३,११,३६५ जनाको मृत्यु भयो । विश्वव्यापी रूपमा क्यान्सरसम्बद्ध महिलामृत्युको मुख्य कारक पाठेघरको मुखको क्यान्सर नै हो । यसका पीडितमध्ये ८५ प्रतिशतभन्दा बढी विकासशील देशका हुने गरेका छन् । हाम्रो देशमा यो रोग लाग्नु सामान्य भएको छ र अपेक्षाकृत कम उमेर समूहका महिलाहरूलाई हुने गरेको छ । यो रोकथाम गर्न सकिने क्यान्सर भए पनि हाम्रो देशमा यसबाट धेरैको मृत्यु हुने गरेको छ । आखिर किन यस्तो हुन्छ ? मुख्यतः दुई कारणले । हामीसँग व्यवस्थित स्क्रिनिङ (क्यान्सरको पूर्वअवस्था पत्ता लगाउने काम) छैन, स्क्रिनिङमा धेरै महिलाको पहुँच छैन । धेरैलाई लक्षण र स्क्रिनिङबारे थाहा छैन । सहरिया महिलाहरू पनि यसबारे त्यति चनाखो छैनन् । कतिपयलाई स्क्रिनिङ टेस्ट हुन्छ र चाहेमा गराउन सकिन्छ भन्ने थाहा त छ तर पनि विभिन्न कारणले गर्न पाउँदैनन् । घरायसी व्यस्तता, अस्पताल जान डर, जननांग देखाउन लाज, आफू युवा नै भएकाले क्यान्सर हुन सक्दैन भन्ने गलत सोचाइ एवं धेरै वर्षदेखि यौनसम्पर्क गरेको छैन, एक मात्र साझेदार छ, कन्डम प्रयोग गरेर सुरक्षित यौनसम्पर्क गरिएको छ भनेर ढुक्क बस्नु त्यस्ता केही कारक हुन् । तर हरेक महिलाले आफ्ना लागि समय दिनुपर्छ, पाठेघरको मुखको क्यान्सरबारे जान्नुपर्छ, सचेत हुनुपर्छ । युवा होऊन् कि वृद्ध, होम मेकर होऊन् कि पेसाव्यवसायमा आबद्ध, हरेक महिलाले आफ्ना शारीरिक समस्याहरूबारे कुरा गर्नुपर्छ । पाठेघरको मुखको क्यान्सरका लक्षणहरूलाई बेवास्ता गर्नु हुँदैन । आफूलाई स्क्रिनिङको आवश्यकता छ भनेर सचेत हुनुपर्छ । स्क्रिनिङमा रोगको लक्षण देखिन्छ नै भन्ने हुन्न । रिपोर्ट ५७ प्रतिशतको मात्र पोजेटिभ हुन सक्छ । पोजेटिभ नै देखिए पनि चिन्ता लिनुपर्दैन, किनकि प्रारम्भिक अवस्थामा सरल तरिकाले उपचार गर्न सकिन्छ । स्त्रीरोग विशेषज्ञसँग कुरा गरेर पाठेघरको मुखको क्यान्सरलाई रोक्न वा कम गर्न सकिन्छ । एसिटिक एसिड वा भिजुअल निरीक्षणका रूपमा सस्तो तरिकाबाट स्क्रिनिङ गर्न सकिन्छ । प्याप टेस्ट एलबीसी र एचपीभी परीक्षणका रूपमा अन्य महँगा विधिहरू पनि उपलब्ध छन् । एचपीभी र साइटोलोजी (प्याप टेस्टएलबीसी) परीक्षण सबैभन्दा राम्रो मानिन्छ । पाठेघरको मुखको क्यान्सर नलागोस् भन्न र मृत्युदर घटाउन नियमित जाँच आवश्यक हुन्छ । दुइटा स्क्रिनिङ ३५ वर्षको उमेरमा र फेरि ४५ वर्षको उमेरमा वा जीवनकालमा एउटा मात्र परीक्षणले पनि पूर्वक्यान्सर अवस्था पत्ता लगाउन सकिन्छ । बिरामी, उनका आफन्त, साथीभाइको सानै भए पनि जमघट गरी यो रोगबारे अन्तरक्रिया गरेर जागरुकता फैलाउन सकिन्छ । हाम्रो देशमा क्यान्सरका धेरैजसो केस ढिलो पत्ता लाग्ने र लगभग अन्तिम चरणमा उपचारमा जाने गलत अभ्यास भएकाले अनावश्यक रूपमा बिरामीलाई पीडा र परिवारमा आर्थिक भार हुने गरेको छ । यसको मुख्य कारण जनमानसमा यसबारे चेतना र स्क्रिनिङको कमी नै हो । फेब्रुअरी क्यान्सर रोकथामको महिना भएकाले सबैले पाठेघरको मुखको क्यान्सरबाट बच्नेबचाउने प्रयास गरौं । नेपालगन्ज मेडिकल कलेज लगायतका चिकित्सा संस्थान र अन्य सरकारी अस्पतालले स्क्रिनिङ र उपचार सेवा दिइरहेका छन् । सिंह र बिष्ट चिकित्सक हुन् ।"
कटुसका अरू दुई जात,"क्यास्टानोप्सिस क्लार्कीशर्मा र खरेलले फेला पारेको अर्को नयाँ प्रजाति क्यास्टानोप्सिस क्लार्की हो । घुँघुस कटुस भनिने यसको बोट सुरिलो हुँदो रहेछ र काठ पनि निकै राम्रो मानिँदो रहेछ । यसको नमुना दार्जिलिङ नजिक कालिम्पोङबाट संकलन भएको जानकारी एनल्स अफ द रोयल बोटानिक गार्डेन कलकत्ता१८८९ (भोलम २, पृ ९५) मा छ । घुँघुस कटुसको पातको आकृति औले कटुससँग केही हदसम्म मिल्छ । घुँघुस र औले कटुस हुने भौगोलिक उचाइ भने फरक छ । नेपालमा औले कटुस समुद्री सतहबाट १००३०० मिटर उचाइसम्म मात्र पाइएको अभिलेख छ । झापास्थित जलथल जंगलमा यो पाइन्छ । घुँघुस कटुस भने समुद्री सतहबाट करिब १ हजार मिटर उचाइमा पाइँदो रहेछ । नेपालको जैविक स्रोतको सूचीमा थप दुई रूख प्रजाति, त्यसमा पनि कटुस थपिनु सुखद जानकारी हो । यी वनस्पतिको थप स्थलगत अध्ययन आवश्यक छ ।"
तुइन खोलाको चट्टान फुटाउन विस्फोट आवश्यक,"(चितवन)नारायणगढमुग्लिन सडकमा दुई महिनादेखि दैनिक चार घण्टा गाडी बन्द गरेर पुल बनाउन पहाड ताछ्न सुरु गरे पनि तुइन खोलाको पहरो फुटाउन सकस भएको छ । तुइन खोलाको चट्टानी पहरो काट्न मेसिनले नसक्ने भएपछि विस्फोट गराउने निर्णय भएको नारायणगढ मुग्लिन सडक, नागढुंगा मुग्लिन सडक (पश्चिम खण्ड) आयोजनाका सूचना अधिकारी इन्जिनियर कृष्ण आचार्यले जानकारी दिए ।उक्त सडकमा फागुन २० गतेसम्म मध्याह्न १२ बजेदेखि दिउँसो ४ बजेसम्म गाडी चल्न नपाउने भएका छन् । पुल बनाउनका लागि पहाड काट्न भन्दै पहिलो पटक पुस ५ गतेदेखि एक महिनाका लागि बिहान ११ बजेदेखि दिउँसो ३ बजेसम्म गाडी बन्द हुने गरेको थियो । माघ ५ मा पनि काम बाँकी रहेपछि समय अवधि एक महिना थपिएको थियो । फागुन ५ मा पनि काम नसकिएपछि गाडी बन्द हुने मिति १५ दिन लम्बिएको हो ।सुरुमा पाँच ठाउँको पहाड काट्नका लागि बाटो बन्द भएको थियो । अहिले तुइन खोला र चिसेन्जीबाहेक अन्यत्र काम बाँकी रहेको छैन, चिसेन्जीको सवै काम १०१५ दिनभित्र भ्याइने उल्लेख गर्दै इन्जिनियर आचार्यले भने, तुइन खोलामा गाह्रो भइरहेको छ । त्यहाँ मेसिनले काम गरेर पहाड फुटाउन नसक्ने पक्का भयो । विस्फोटक पदार्थ प्रयोग गर्नुपर्ने भयो । तुइन खोलामा ११ मिटर चौडा र ६० मिटर अग्लो पहाड हटाउनुपर्नेछ । ६० मिटर उचाइमध्ये हालसम्म २५ मिटर जति मात्रै घटाउन सकियो । बाहिर चर्केको जस्तो देखिए पनि भित्र निकै कडाखाले चट्टान रहेछ, आचार्यले भने, मेसिनले काम गर्दा आगोको झिल्का निस्कने, सानो चिरा र थोरै धूलो मात्रै निस्कने मज्जाले फुटाउन नसकिने भयो । दुई महिनामा आधा पनि उचाइ घटाउन नसकेपछि विस्फोटक पदार्थको सहारा लिनुपर्ने बाध्यात्मक अवस्था आएको उनले बताए । फागुन ३ गते चितवन जिल्ला प्रशासन कार्यालयमा बैठक बसेर यससम्बन्धी फाइल गृह मन्त्रालयमा पठाउने निर्णय भएको छ । फाइल गृह मन्त्रालय गइसकेको छ । गृह र रक्षा मन्त्रालय हुँदै सबै प्रक्रिया पूरा गरेर सुरक्षित तवरमा विस्फोट गराउने योजना छ, आचार्यले भने । नारायणगढ मुग्लिन सडक संघीय राजधानी काठमाडौं र पर्यटकीय सहर पोखरालाई देशको पूर्वी र पश्चिम भेगसँग जोड्ने मुख्य मार्ग हो । सानाठूला यात्रु बस मात्रै नभएर सामान ढुवानी गर्ने ठूला ट्रक पनि यही सडक हुँदै ओहोरदोहोर गर्छन् । यो सडकलाई राजधानी काठमाडौंको जीवन रेखा नै भन्ने गरिन्छ । नारायणगढ मुग्लिन सडक र नागढुंगा मुग्लिन सडक आयोजना (पश्चिम खण्ड) का प्रमुख किरण कार्कीका अनुसार नारायणगढ मुग्लिन सडक हुँदै दिनमा सानाठूला १५ हजार गाडी ओहोरदोहोर गर्छन् । यो सडकलाई एसियाली मापदण्डअनुरूपको दुई लेनको फराकिलो सडक बनाउने काम तीन वर्षअघि सकिएको थियो । तर सडक खण्डमा पर्ने पुलहरू पुराना र एकै पटक दुई वटा गाडी ओहोरदोहोर गर्न गाह्रो हुने साँघुरा थिए । सडकमा रहेका १८ पुलमध्ये बाटो विस्तार भएको केही समयपछि तीन वटा पुल मात्रै सडकअनुसारको दुई लेनका बनेका थिए । सडक चौडा भए पनि पुल साँघुरो हुँदा बाटो पार गर्न बढी समय लाग्ने गरेको छ । फराकिलो हुन बाँकी १५ वटा पुललाई पनि दुई लेनको बनाउन ०७६ सालको चैत १० मा निर्माण कम्पनीसँग सम्झौता भएको थियो । सवा अर्ब रुपैयाँ खर्च गरेर तीन वर्षभित्र पुल बनाउने सुरुको सम्झौता थियो । तर सम्झौतालगत्तै कोरोनाका कारण लकडाउन सुरु भयो । जसका कारण म्याद थपेर काम सम्पन्न हुने समय ०८० सालको पुससम्म पुगेको छ । बनाउनुपर्ने १५ मध्ये अहिलेसम्म नौ वटा पुलको काम मात्रै लगभग सकिएको इन्जिनियर आचार्यले बताए । बाँकी ६ मध्ये मुग्लिन नजिकको खहरे खोलामा काम नै सुरु भएको छैन । सिमलताल, कालीखोला, तोपेखोला, तुइन खोला र चिसन्जी खोलाको पुलमा पहाड काटेर काम गर्नुपर्ने थियो । गाडी चलाउँदै पहाड काट्दा तल ढुंगा झरेर कुनै दुर्घटना हुने खतरा देखेका कारण गाडी रोकेर काम गर्नुपर्ने बाध्यता आएको आयोजना प्रमुख कार्कीले बताए । अन्यत्र पहाड हटाउने काम सकिए पनि तुइन खोलामा समय लाग्ने देखिएको छ ।"
मेलम्चीको विकल्पमा लिफ्टिङ र जलाशययुक्त आयोजना,जलाशययुक्त खानेपानी आयोजनाको अध्ययन भक्तपुरको चाँगुनारायण नगरपालिकाको महादेव खोलामा जलाशय निर्माण गरिने भएको छ । त्यसका लागि परामर्शदाता नियुक्ति गरेर विस्तृत अध्ययन सुरु गरिएको छ । खानेपानी विभागका सिनियर डिभिजन इन्जिनियर सुरतकुमार बमका अनुसार करिब ४० देखि ४२ मिटरको उचाइको जलाशय (पोखरी) बनाएर सुक्खा मौसममा पानीको आपूर्ति गरिने योजनाअनुरूप अध्ययन सुरु गरिएको हो । उपत्यकामा पानीको स्रोत बढाउन बाँधमा बर्खाको पानी संकलन गरेर पोखरीमा जम्मा गर्ने योजना बनाएको इन्जिनियर बमले जनाए । उनका अनुसार करिब ८० करोड लिटर पानी जम्मा गर्न सकिने उक्त जलाशयको लम्बाइ करिब आठ सय र चौडाइ तीन सय मिटर हुनेछ । खानेपानी विभागका महानिर्देशक रमाकान्त दुवाडीका अनुसार आयोजना निर्माणका लागि अर्थ मन्त्रालयमा आवश्यक बजेटसम्बन्धी ब्रिफिङ भइसकेको छ । आयोजना सकभर नेपाल सरकारले आफ्नै लगानीमा निर्माण गरिनेछ दुवाडीले जानकारी दिए । आयोजना निर्माणका लागि करिब डेढदेखि दुई अर्ब लगानी हुने अनुमान रहेको छ । मेलम्चीको पानी तेस्रो पटक उपत्यकामा वितरण गरिएको छ । तर बाढीपहिरोका कारण २०७७ चैतमा पहिलो पटक वितरण गरिएको पानी पटकपटक बन्द गरिँदै आएको छ । २०७८ असारको बाढीले मेलम्चीको हेडवर्क्स क्षति गरेपछि बर्खामा पानी सुरुङमा पठाउन मिल्दैन । दोस्रो पटक २०७८ चैतमा वितरण गरिएको पानी तीन महिनामा २०७९ जेठमा बन्द गरिएको थियो । बाढीले क्षति गरेको हेडवर्क्सको मर्मत गरेर गत मंसिरमा पुनः पानी सुरुङमा प्रवेश गराइएको थियो । बाढीपहिरोको सम्भावना यथावत् रहेकाले मेलम्चीको पानी नियमित वितरणमा समस्या देखिएको आयोजनाका कार्यकारी निर्देशक कमलप्रसाद श्रेष्ठले जानकारी दिए । उनका अनुसार यही अवस्थामा अहिले पनि बर्खामा पानी बन्द गर्नुपर्छ ।
एसर्ईर्ई र शिक्षक परीक्षा एकसाथ,"चितवन (कास) माडी नगरपालिका९ कृष्णनगरको कृष्णनगर माध्यमिक विद्यालय (मावि) का ९ र १० लाई पढाउने ६ जना शिक्षकहरू सुशील महतो, बुद्धिराम महतो, भविश्वर शर्मा, विनोद अधिकारी, सन्ध्या गैरे र राधा सुवेदी चैत्र १८ गते हुने मावि तहको स्थायी शिक्षकको परीक्षाको तयारीमा जुटेका छन् । शिक्षकहरूलाई आफ्नो परीक्षाको मात्रै तयारी गर्नु छैन । कक्षा १० का विद्यार्थीको जीवनकै महत्त्वपूर्ण परीक्षा माध्यमिक शिक्षा परीक्षा (एसईई) पनि चैत १७ गतेबाट सुरु हुँदै छ । विद्यार्थीका लागि एसईई जति महत्त्वपूर्ण हो, शिक्षकका लागि शिक्षक सेवा आयोगले लिन लागेको परीक्षा पनि त्यत्तिकै महत्त्वपूर्ण छ । शिक्षक भविश्वरले माविमा पढाउन लागेको ६५६६ सालदेखि हो । त्यो बेला उनले निजी विद्यालयमा पढाउँथे । कृष्णनगर माविमा आएको पनि दुई वर्ष भएको छ । प्रदेश सरकारको अनुदानबाट उनी सामुदायिक विद्यालयको मावि शिक्षक बनेर आएका हुन् । स्थायी मावि शिक्षकका लागि हुन लागेको शिक्षक आयोगको परीक्षा उनका लागि अवसर हो । त्यसैले उनले शिक्षक परीक्षा पनि छुटाउन भएन । अर्कोतर्फ विद्यार्थीको जीवनकै महत्त्वपूर्ण एसएईई परीक्षाको तयारीलाई पनि समय दिनै पर्यो । आफ्नो तयारीमा लाग्दा विद्यार्थीको पढाइ बिग्रने हो कि, विद्यार्थीलाई ध्यान दिँदा आफ्ना लागि समय नपुग्ने हो कि भन्ने चिन्ता छ, भविश्वरले भने, विद्यार्थीलाई सफल बनाउनु हाम्रो मुख्य दायित्व हो । । धेरै शिक्षकलाई मर्का परे पनि मुख खोलेर कुरा नराखेको उनले सुनाए । कृष्णनगर माविको विद्यालय व्यवस्थापन समितिका अध्यक्ष नारदमणि पौडेल शिक्षकलाई दोहोरो दबाब हुने गरेर परीक्षा राख्न नहुने बताउँछन् ।एसईई पछाडि लान मिल्दैन, लैजानु पनि हुँदैन, विद्यालय व्यवस्थापन समितिका अध्यक्ष नारदमणि पौडेलले भने, तर सेवा आयोगले यसरी मावि शिक्षकलाई मर्का नपार्न परीक्षा अलि पछि लिए हुने हो । हाम्रो स्कुलमा समस्या परिसक्यो । अरू विद्यालयमा पनि यही समस्या होला । स्थायी दरबन्दीका शिक्षक नभई मावि कक्षा चलाएका विद्यालयमा यस्तो समस्या छ । शिक्षक सेवा आयोगका अध्यक्ष मधुप्रसाद रेग्मी राष्ट्रिय परीक्षा बोर्ड र लोक सेवा आयोगसँग सल्लाह गरेर नै शिक्षकको परीक्षा मिति निर्धारण गरेको बताउँछन् । शिक्षकहरूको परीक्षा शनिबार छ, शनिबार एसईई तालिका नरहेको उल्लेख गर्दै रेग्मीले भने, यो खुला परीक्षा हो । पढाइ रहेका मात्रै आउने हैनन् । अरू बेला राख्दा अरू परीक्षासँग जुध्न सक्छ । हाम्रो आफ्नै कार्य तालिका पनि छ । सबै विचार गरेर मिति तय भएको उनले जनाए ।"
बंगलादेश विद्युत् निर्यात गर्न भारतले आयोजनाको नाम माग्यो,"चिनियाँ टोली नेपालमा यसैबीच नेपालचीन प्रसारण लाइन कार्यप्रगतिबारे बुझ्न चिनियाँ टोली नेपाल आएको छ । मंगलबार हुने नेपालचीन विद्युत् व्यापार तथा प्रसारण लाइनको छलफलका लागि टोली नेपाल आएको हो । टोलीले विशेष गरी नेपाली पक्षसँग रातोमाटेरसुवागढीकेरुङ प्रसारण लाइनका विषयमा छलफल गर्ने बताइएको छ । चीनको स्टेट ग्रिड कर्पोरेसन उपप्रमुखको नेतृत्वमा चिनियाँ टोली आइतबार नेपाल आएको नेपालचीन अन्तरदेशीय रातामाटेरसुवागढीकेरुङ ४ सय केभी प्रसारण लाइनका आयोजना प्रमुख कोमलनाथ आत्रेयले जानकारी दिए । मंगलबार हाम्रो बैठक हुँदै छ । त्यसका लागि चिनियाँ टोली नेपाल आएको हो, उनले भने । चिनियाँ टोलीसँग हुने छलफलका विषयमा भने आत्रेयले खुलाएनन् । नेपाल विद्युत् प्राधिकरण र चिनियाँ सरकारी स्वामित्वको कम्पनी स्टेट ग्रिड कर्पोरेसन अफ चाइना (एसजीसीसी) बीच ०७५ असारमा आयोजना विकाससम्बन्धी साझेदारी सम्झौता (पीडीए) भएको थियो । तर, कोभिडलगायत कारण देखाएर आयोजनाको समय थपिँदै आएको छ । कोरोना महामारीअघि प्राविधिकस्तरमा दुई चरण छलफल पनि भए पनि यसले गति लिन सकेको थिएन । ०७८ चैतमा चिनियाँ विदेशमन्त्री वाङ यीको नेपाल भ्रमणमा हाई भोल्टेज सीमापार प्रसारण लाइन निर्माणको सम्भाव्यता अध्ययनको म्याद थपसम्बन्धी सम्झौतामा हस्ताक्षर भएको थियो । उक्त सम्झौताअनुसार सम्भाव्यता अध्ययनको म्याद सन् २०२४ सम्म छ ।"
विद्युत् व्यापारका लागि कोसेढुंगा,"नेपालभारत ऊर्जा सचिवस्तरीय संयुक्त निर्देशक समिति बैठक विद्युत् उत्पादन, प्रसारण र व्यापारका लागि कोसेढुंगा सावित भएको विद्युत् प्राधिकरणका कार्यकारी निर्देशक कुलमान घिसिङले बताएका छन् । नेपालले भारतको प्रसारण ग्रिड प्रयोग गरी बंगलादेशमा बिजुली निर्यातका लागि राखेको प्रस्तावलाई भारतले सकारात्मक रूपमा लिएको उनको भनाइ छ । अब नेपालबाट निर्यातका लागि जलविद्युत् आयोजनाको नाम पठाएपछि भारतले बंगलादेश निर्यातको सहमति दिने निर्णय भएको उनले जनाए । बंगलादेश विद्युत् निर्यात गर्ने आयोजनाको प्रस्ताव स्वीकृतिका लागि भारतको केन्द्रीय विद्युत् प्राधिकरणसमक्ष बढाउने र प्राधिकरणले आवश्यक परीक्षण गरी भारत सरकारले जारी गरेको विद्युत् आयातनिर्यात (क्रस बोर्डर) निर्देशिकाको परिधिभित्र रहेर सहमति दिने निर्णय भएको छ, घिसिङले भने, इन्डियन इनर्जी एक्सचेन्ज लिमिटेड (आईएक्स) को डेअहेड बजारमा प्रतिस्पर्धामार्फत विद्युत् बिक्री गर्न अहिले हामीले एक वर्षको स्वीकृति पाउँदै आएकामा यसलाई एक वर्षभन्दा बढाउन प्रस्ताव गरेका थियौं । यसलाई जाँच गरी पुनरावलोकन गर्ने र अन्य थप आयोजनाको बिजुली निर्यातका लागि हामीले पेस गरेका प्रस्तावलाई प्रक्रिया पुर्याएर स्वीकृति दिने सहमति भएको छ । साथै रियल टाइम मार्केटमा सहभागी हुन गरिएको प्रस्ताव परीक्षणका क्रममा रहेको भारतीय पक्षले जानकारी गराएको छ । टनकपुरबाट नेपालले विद्युत् आयात मात्र गर्दै आएकामा अब निर्यात पनि गर्न पाउने निर्णयले सुदूरपश्चिमबाट पनि निर्यातको बाटो खुलेको घिसिङको भनाइ छ । यसबाट सुदूरपश्चिम प्रदेशमा रहेका जलविद्युत् आयोजनाको बिजुली बर्खाका बेला भारतको केन्द्रीय प्रसारण प्रणालीमा निर्यातका लागि बाटो खुलेको छ, घिसिङले भने, हालका प्रसारण लाइनको क्षमता विस्तार गर्ने या २ सय केभीको नयाँ प्रसारण लाइन निर्माण गर्ने भन्नेबारे सम्भावित विकल्प खोज्न संयुक्त प्राविधिक समूहलाई बैठकले निर्देशन दिएको छ । नेपालले भारत हुँदै बंगलादेशसम्म ५० मेगावाटको बिजुली (लिखु ४) निर्यात गर्न गरेको प्रस्तावमा भारतले जाँच गरेर स्वीकृति दिने सहमति पनि भएको ऊर्जा सचिव दिनेश घिमिरेले बताए ।"
विपन्न वर्ग कर्जा सवा ४ अर्ब घट्यो,"बैंक तथा वित्तीय संस्थाले कुल कर्जाको न्यूनतम ५ प्रतिशत विपन्न वर्गमा प्रवाह गर्नुपर्ने राष्ट्र बैंकको निर्देशन छ । यसअनुसार गत आर्थिक वर्षको पुससम्म बैंक तथा वित्तीय संस्थाले कुल कर्जाको करिब ७४ प्रतिशत विपन्न वर्गमा प्रवाह गरेका थिए । उल्लिखित कर्जामध्ये करिब २५ प्रतिशत बैंक तथा वित्तीय संस्थाले सिधै र बाँकी ७५ प्रतिशत अप्रत्यक्ष (लघुवित्त संस्था, सहकारीमार्फत) रूपमा प्रवाह गर्दै आएका छन् । विपन्न वर्गमा प्रवाहित कुल ऋणमध्ये करिब ८५ प्रतिशत हिस्सा वाणिज्य बैंकहरूको छ । विपन्न वर्ग भन्नाले न्यून आय भएका र खासगरी सामाजिक रूपमा पिछडिएका महिला, जनजाति, दलित वर्ग, अन्धा, बहिरा, शारीरिक रूपले अपांगता भएका व्यक्ति, सीमान्तकृत समुदाय तथा साना किसान, कालिगड, मजदुर र भूमिहीन परिवारलाई जनाउँछ । विपन्न वर्गको आर्थिक तथा सामाजिक उत्थानका लागि सञ्चालन हुने स्वरोजगारमूलक लघु उद्यम सञ्चालन गर्न तोकिएको सीमासम्म प्रवाह हुने लघु कर्जालाई विपन्न वर्ग कर्जा मा गणना गर्ने सुविधा राष्ट्र बैंकले दिएको छ ।"
लमजुङको नयाँ गन्तव्य लिपे लेक पदमार्ग,"लेकका भेंडीगोठमा बस्न रुचाउनेलाई पनि बस्ने सुविधा छ । केही ठाउँमा बस्ने ठाउँ रहेको र केही ठाउँमा क्याम्पिङ गर्नुपर्ने उनको भनाइ छ । बेंसीसहरबाट सुरु हुने चक्रीय अन्नपूर्ण पदमार्गमा अहिले गाडी गुडिसक्यो । बेंसीसहर नपुग्दै पदयात्राका सौखिन पर्यटकललाई उच्च पहाडी तथा हिमाली यात्रा गराउन यो पदमार्ग सञ्चालनमा ल्याएका हौं, उनले भने ।लिपे लेक चक्रीय पदमार्गको प्रवर्द्धनका लागि व्यवसायी र दोर्दी गाउँपालिकाका जनप्रतिनिधि र कर्मचारीले यात्रा थालेका छन् । दोर्दी गाउँपालिकाका जनप्रतिनिधि र कर्मचारी साथै ट्रेकिङ एजेन्सी एसोसिएसन अफ नेपाल (टान) गण्डकी प्रदेश समितिका पदाधिकारी, सदस्य तथा व्यवसायीले यात्रा थालेका हुन् । पालिका अध्यक्ष अधिकारी, उपाध्यक्ष बिच्छबहादुर गुरुङसहित जनप्रतिनिधि र कर्मचारी साथै टान गण्डकी अध्यक्ष धर्मराज पन्थी, नेपाल माउन्टेनियरिङ एसोसिएसन गण्डकी प्रदेशका अध्यक्ष शेषकान्त शर्मालगायत छन् । टान गण्डकीका उपाध्यक्ष कृष्णप्रसाद आचार्यले संयोजन गरेको टोलीमा २५ जना सहभागी छन् । टोलीले हाल सञ्चालनमा ल्याइएको पदमार्गको अवलोकन तथा अध्ययन गर्नेछ । चक्रीय पदमार्गको पहिलो दिन शुक्रबार टोलीले इलमपोखरीमा क्याम्पिङ गरेका थिए । हामी नयाँ पदमार्गको प्रवर्द्धन गर्न चाहन्छौं । त्यसैले लिपे लेक पदमार्गको अध्ययन थालेका छौं, टान अध्यक्ष पन्थीले भने ।लिपे लेकबाट पूर्व, पश्चिम र उत्तरमा हिमालका मनमोहक दृश्य देख्न सकिन्छ । आँखै अगाडि माछापुच्छ्रे, अन्नपूर्ण, हिमालचुली, मनास्लु, गणेशलगायत हिमाल देख्न सकिने दोर्दी उपाध्यक्ष बिच्छबहादुर घलेले जनाए । मौसम खुला भएको समय काठमाडौंको शिवपुरीसमेत देख्न सकिन्छ । पदमार्गको शून्य बिन्दु नौथर शेरालाई मानिएको छ । काठमाडौंपोखराबाट तनहुँको डुम्रे हुँदै लमजुङ प्रवेशपछि भोटेओडारबाट अर्चलबोट भएर दोर्दी गाउँपालिका केन्द्र रहेको नौथर शेरा पुग्न सकिन्छ । बेंसीसहरबाट उदिपुर हुँदै पनि नौथर शेरा पुग्न सकिन्छ । दोर्दीको ग्रामीण भेगसम्म पनि यातायात पुग्ने भएकाले छोटो समयमा लागि पदयात्रा गर्न चाहनेका लागि यो पदमार्ग उपयुक्त रहेको पालिका अध्यक्ष अधिकारीले जनाए ।"
"भैंसेपाटी सडक : बहाना बनाउँदै, निर्माण पछि धकेल्दै","(काठमाडौं) प्रतिनिधिसभा सदस्यमा ललितपुर३ बाट निर्वाचित भएलगत्तै सांसद तोसिमा कार्कीले आफ्नो क्षेत्रमा अलपत्र सडक निर्माणका मुद्दा लिएर काठमाडौं उपत्यका सडक विस्तार आयोजना कार्यालय मध्यबानेश्वर पुगेकी थिइन् । सडक नबनेकै कारण लामो समयदेखि स्थानीयले धूलोहिलोको सास्ती खेप्नुपरेपछि निर्माण छिटो सक्नुपर्ने दबाब दिन उनले सरोकारवालालाई ताकेता गरिरहेकी थिइन् । नख्खुभैंसेपाटी र सोह्रखुट्टेबुङमतीचुनदेवी सडक निर्माणलाई प्राथमिकतामा राखेर मतदाताको घरदैलोमा पुगेकी उनले आफ्ना वाचा पूरा गराउनकै लागि ठेकेदार कम्पनीलाई पनि निर्माण छिटो गराउन दबाब दिएकी थिइन् । त्यति बेला काठमाडौं उपत्यका सडक विस्तार आयोजना कार्यालय प्रमुखले सुनेजस्तो गरे । तोसिमासमक्ष सडकका ठेकेदारहरूले पनि हुन्छ भने । तर सडकको अवस्था कार्की मतदातासामु पुग्दाजस्तो थियो, अहिले पनि उस्तै छ । अहिले सुक्खायाम । खनेर अलपत्र पारिएका सडकमा उड्ने धूलोले यहीँको त्यहीँ मानिस देख्न हम्मेहम्मे पर्छ । यही कारण होला, नख्खु उकालोमा त दुईपांग्रे सवारी नलडेको दिन हुँदैन । नख्खुभैंसेपाटी सडक निर्माण थालेको वर्षौं बित्यो । तर सडक अझै सकिने छाँट छैन । यस सडकखण्डको ठेक्का भएको ६ वर्ष भयो । अवस्था उस्तै छ । नख्खुखोलाबाट भैंसेपाटीतर्फ उकालो लाग्दै गर्दा धुलाम्मे सडक सुरु हुन्छ । धूलोका कारण ७ सय मिटर सडक पार गर्न यात्रुले ठूलै सकस बेहोर्नुपर्छ । यो सडक दुई खण्डमा बाँडेर ठेक्का लगाइएको छ । पहिलो खण्ड नख्खुखोलाभैंसेपाटी सोह्रखुट्टेको दूरी ३५२ किमि छ । ०७३ असार ३० मा भएको ठेक्काअनुसार ०७५ कात्तिक ३० भित्र काम सकिसक्नुपर्ने हो । तर अहिलेसम्म भौतिक प्रगति ७० प्रतिशत मात्र छ । ठेक्का लगाउने निकाय काठमाडौं उपत्यका सडक विस्तार आयोजनाका अनुसार ३५२ किमिमध्ये दुई किमि सडक मात्र कालोपत्र भएको छ । सुरु ठेक्का रकम २८ करोड ६२ लाख ५० हजार रुपैयाँ भए पनि अहिले लागत बढाएर ३० करोड ५ लाख रुपैयाँ पुर्याइएको छ । १९ करोड ९६ लाख ९६ हजार रुपैयाँ भुक्तानी नै भइसकेको छ । यस खण्डको ठेक्का आशिषबिरुवासीएम जेभीले लिएको हो । संयुक्त ठेक्का भए पनि सुरुवाती जिम्मा बिरुवा कन्स्ट्रक्सनले लिएको थियो । उसले काम नगरेपछि सीएम कन्स्ट्रक्सनले यसको काम गरिरहेको छ । मुख्य समस्या नै नख्खुदेखि भैंसेपाटी उकालोको ७ सय मिटरमा छ । उकालोमा घर भएका स्थानीय धूलोका कारण आजित छन् । धूलोकै कारण घरभाडा नलाग्दा थप मर्कामा परेको स्थानीयको गुनासो छ । चुनावताक भोट माग्न आउने जनप्रतिनिधि र सांसदका उम्मेदवार सबैजसोले चुनाव जित्नासाथ आफ्नो क्षेत्रका सडक निर्माणलाई पहिलो प्राथमिकतामा राख्छन् । चुनाव जितेर गएपछि यी समस्यालाई सबैले बिर्सिदिएको स्थानीयको आरोप छ । ६ वर्षदेखि धूलोबाट मुक्त हुन नपाएको स्थानीय अजरमान जोशीको गुनासो छ । अहिले फेरि धूलो उडेर बसिसाध्य छैन, उनले भने, नख्खु उकालोमै घर छ, सडकमा उड्ने धूलो सिधै घरभित्र पस्छ । अघिपछि भन्दा हिउँदमा बढी धूलो उड्ने भएका कारण प्रायः घरमा बिरामी नहुने कोही हुँदैनन् । अहिले खानेपानीको पाइप फुटेर समस्या भएको गुनासो ठेकेदारले गरेको उनको भनाइ छ । स्थानीयले सडक चाँडो बनाउनुपर्ने माग गर्दै कैयौं पटक आन्दोलन गरे । सडक बन्द गराए । ठेक्का लगाउने निकाय, सडक विभाग, जिल्ला प्रशासन, जनप्रतिनिधि, सांसद सबैलाई पटकपटक ध्यानाकर्षण गराए । तर अहिलेसम्म न निर्माणको काम सकियो, न समयमै काम नगर्ने ठेकेदारलाई कारबाही नै भयो । उल्टै म्याद थप गरेर सडक अलपत्र पार्नेलाई सरकारले प्रोत्साहन गरिरह्यो । भैंसेपाटी अपरिचित ठाउँ भने होइन, यो देशका भीआईपी बस्ने थलोका रूपमा परिचित छ । पूर्वउपप्रधानमन्त्री, पूर्वमन्त्री, बहालवाला मन्त्रीलगायत भीआईपी हरूको बाक्लो बसोबास यही क्षेत्रमा छ । कतार, इजिप्ट र म्यान्मारका दूतावास यहीँ छन् । मन्त्री, राष्ट्रियसभा अध्यक्ष, उपाध्यक्ष, प्रदेश प्रमुखलगायत सरकारी उच्चपदस्थ अधिकारीको आवास भैंसेपाटीमै निर्माणाधीन छ । तर झन्डावाला गाडीमा दैनिक हुइँकिने मन्त्रीको दृष्टि यस सडकमा पर्न सकेको छैन । पूर्वमन्त्री पम्फा भुसालको यो निर्वाचन क्षेत्र नै हो । यही क्षेत्रमा बस्ने रघुवीर महासेठ भौतिक पूर्वाधार तथा यातायातमन्त्री हुनुअघि नै सडकको ठेक्का लागेको थियो । तर उनले काम नगर्ने ठेकेदारलाई कारबाही गर्न आँट गरेनन् । पूर्वउपप्रधान तथा गृहमन्त्री वामदेव गौतम, पूर्वभौतिक पूर्वाधार तथा यातायातमन्त्री हृदयेश त्रिपाठी, पूर्व सिँचाइमन्त्री एवं सांसद एनपी साउद पनि यहीं बस्छन् । हालका उपप्रधान तथा अर्थमन्त्री विष्णु पौडेलको बसोबास क्षेत्र पनि यही पर्छ । अहिले मन्त्री आवासमा बसिरहेका उनले पनि यस सडक विस्तारको प्रगतिबारे चासो लिएका छैनन् । उपप्रधान एवं भौतिक पूर्वाधार तथा यातायातमन्त्री नारायणकाजी श्रेष्ठले यस सडकमा गुनासा धेरै आएकाले निर्माण चाँडो सक्न सम्बन्धित निकायलाई निर्देशन दिइसकेका छन् । खानेपानीको पाइपले समस्या भएको र त्यसको व्यवस्थापन भइरहेको मन्त्री श्रेष्ठका स्वकीय विजय गौतमले बताए । यस सडकको दैनिक अपडेट लिने काम भइरहेको छ । अहिलेसम्म ४ सय मिटर पाइप बिछ्याउने काम सकिएको जानकारी प्राप्त भएको छ, उनले भने, १५ दिनभित्र पाइप व्यवस्थापनको काम सकिने र त्यसलगत्तै सडक कालोपत्रको काम सुरु गर्ने प्रतिबद्धता निर्माण व्यवसायीले जनाएका छन् । दसैंअघि नै सडक कालोपत्रको काम सक्ने भनेका सीएम कन्स्ट्रक्सनका शान्तकुमार श्रेष्ठले भने अहिले खानेपानीको पाइप फुटेपछि काम गर्न समस्या भएको बताए । कालोपत्र गर्ने तयारी गर्दागर्दै पाइप फुटेर समस्या भएको हो, उनले भने, काठमाडौं उपत्यकाका खानेपानी लिमिटेडबाट पाइप व्यवस्थापनको काम भइरहेको छ । यो काम सकिनेबित्तिकै कालोपत्रको काम थाल्छौं । पाइप व्यवस्थापन गर्न १५ दिनभन्दा बढी लाग्ने भएकाले यसको काम सकिनेबित्तिकै सडकको काम गर्न समस्या नरहेको उनको दाबी छ । पाइप फुटेर पानी आइरहँदा भने कालोपत्र गर्न नमिल्ने उनको भनाइ छ । यतिका समय काम नगर्ने अनि अहिले आएर पाइप फुटेको बहानाबाजी गर्न नपाइने स्थानीयको भनाइ छ । यत्रो समय काम नगर्ने, अहिले काम गर्दा पाइप फुट्यो भनेर ढिलाइ गर्नुभएन, भैंसेपाटीका स्थानीय जोशीले भने, ठेक्का भएपछि निरन्तर काम गरेको भए पाइप फुट्ने समस्याबारे पहिल्यै थाहा हुन्थ्यो, आफैं काम गर्न चासो नदिने, सधैं बहानाबाजी गरेर ढिला गर्नेबाहेक केही भएन । यस सडकको म्याद पाँचौंपटक थप गरेर फेरि चैतसम्म पुर्याइएको छ । समस्या रहेको अर्को सडक हो, सोह्रखुट्टेबुङमतीचुनदेवी खण्ड । दोस्रो खण्ड सोह्रखुट्टेबुङ्मतीचुनदेवी सडकको अवस्था पनि उस्तै छ । ठेक्का लागेको पाँच वर्ष पुग्दा बल्ल सडकमा पर्ने घर भत्काउने र विद्युत्का पोल सार्ने काम सुरु छ । यही सडकको बुङमती खण्डमा फिरोज भण्डारीले किराना पसल गर्न थालेको १० वर्ष भयो । पसलमा राखेका सामान धुलाम्मे हुन्छन् । जसले गर्दा पुराना देखिने र बिक्रीमा समस्या हुने गरेको उनको गुनासो छ । सडकमा उड्ने धूलोका कारण परिवारका सदस्यमा रुघाखोकी कहिल्यै टुट्दैन । लुगा धोएर सुकाउने ठाउँ छैन, भण्डारीले भने । धूलो उडिरहेका बेला सुकाएका लुगा लगाउँदा जीउभरि एलर्जी आउने गरेको उनको गुनासो छ । कति पटक सडक बन्द गर्यौं, नेता सांसद गुहार्यौं, भो कसैले हाम्रा दुःख पीडा बुझेनन्, उनले भने, धूलोले बसिसाध्य नभएपछि दबाब दिन आइतबार दुई घण्टा सडक बन्द गर्यौं, अहिले धूलो उड्ने खण्डमा पानी हाल्न भने थालेका छन् । ठेक्का भएको लामो समय बित्दा बल्ल बिजुलीका पोल सार्ने काम सुरु भएको उनले बताए । धूलो उडेको उड्यै छ, काम गरेजस्तो गरे पनि अहिलेसम्म सकिएको छैन, भण्डारीले भने, दलका नेताहरूले सधैं चुनावी नारामा सडकलाई समेटिरहे । तर काम सकाउने गरी दबाब दिन कहिल्यै लागिपरेनन् । ठेक्का भएको सडकको दूरी १५५ किमि छ । यसको ठेक्का पप्पुमहालक्ष्मीवर्ल्डवाइड जेभीले लिएको हो । ०७४ साउन ११ मा भएको सम्झौताअनुसार ०७६ साउन १० मा काम सम्पन्न गरिसक्नुपर्ने हो । प्रगति ७५ प्रतिशत मात्र छ । संयुक्त ठेक्का भए पनि वर्ल्डवाइड निर्माण कम्पनीले काम गरिरहेको यो सडकको पाँचौं पटक म्याद थपेर चैतसम्म पुर्याइएको छ । तर थपिएको समयमा पनि निर्माणको काम सकिने अवस्था देखिन्न । यसको सुरु ठेक्का रकम २३ करोड ७२ लाख ४९ हजार रुपैयाँ हो । अहिले लागत बढाएर २६ करोड ९ लाख ४३ हजार रुपैयाँ पुर्याइएको छ । निर्माणमा प्रगति नभए पनि २० करोड ८ लाख ९९ हजार रुपैयाँ भुक्तानी भइसकेको छ । वर्ल्डवाइड निर्माण कम्पनीका रामशरण बुढाथोकी भने अझै पनि एक महिनाभित्र यस सडकको काम सकिने दाबी गर्छन् । सडकमा पर्ने घर भत्काउन नसक्दा काममा ढिलाइ भएको थियो, उनले भने, अब घर भत्काउन नदिए पनि यथास्थितिमै काम सक्न लागिपरेका छौं । भैंसेपाटी खण्डमा खानेपानीको पाइप व्यवस्थापन गर्ने काम भइरहेको काठमाडौं उपत्यका सडक विस्तार आयोजनाका सूचना अधिकारी महानन्द जोशी बताउँछन् । यस खण्डको ७ सय मिटरमा काम सुरु गर्दा पाइप फुटेर समस्या भयो, उनले भने, सडकको काम रोकेर पाइप व्यवस्थापनको काम भइरहेको छ । सोह्रखुट्टेचुनीखेल खण्डमा पनि काम भएको छैन । सोह्रखुट्टेको मुखैमा तीनवटा घर भत्काउन बाँकी रहेको उनको भनाइ छ । मन्दिर र कुखुराको खोर पनि सडकमा परेकाले यसको व्यवस्थापनको काम भइरहेको छ, उनले भने, चुनीखेलको उकालो सडक बीचमै खानेपानीको पाइप भएकाले यसको पनि व्यवस्थापनको गरिँदै छ । ह्युमपाइप, वाल लगाउने काम भने सकिएको उनको भनाइ छ । अहिले चैतसम्म म्याद दिइएको छ, क्रसर उद्योग बन्द हुँदा त्यसको असर यी सडकमा पनि पर्न गयो, उनले भने, जसको असर एक महिना बढी पर्यो, त्यसैले वैशाखसम्म दुवै खण्डको काम सकिएला भन्ने आसमा छौं ।"
उत्कृष्ट पत्रकार र कर्मचारी पुरस्कृत,"उत्कृष्ट पत्रकार र कर्मचारी पुरस्कृतवार्षिकोत्सवको अवसरमा कान्तिपुर दैनिकका तुफान न्यौपाने, ईकान्तिपुरका उपेन्द्रराज पाण्डेय, द काठमान्डु पोस्टका अनिल गिरी, फोटो पत्रकार केशव थापा, कान्तिपुर रेडियोकी दिवा भट्टराई र कार्यक्रम सञ्चालिका प्रियंका प्रसाईंलाई यस वर्षको उत्कृष्ट कर्मचारी अवार्डबाट पुरस्कृत गरिएको छ । अध्यक्ष एवं प्रबन्ध निर्देशक सिरोहियाले प्रमाणपत्र र नगदसहित उनीहरूलाई सम्मान गरे । यस्तै फाइनान्स विभागका भास्कर खनाल, मार्केटिङका सनोज पाण्डे, सर्कुलेसनका किशोर बस्नेत, प्रेसका विनोद सुवेदी, सर्कुलेसन विभागका डेलिभरी स्टाफ विकास केसी र प्रशासन विभागका चालक छिरिङ तामाङ उत्कृष्ट कर्मचारी अवार्डबाट सम्मानित भए ।यसैगरी कान्तिपुर दैनिककी मधु शाही, नारी मासिककी सुजाता मुखिया र कान्तिपुरका चितवन संवाददादता रमेशकुमार पौडेललाई प्रोत्साहन पुरस्कार बाट पुरस्कृत गरिएको छ । मार्केटिङका सन्तोष ढकाल, मानव संसाधनकी लक्ष्मी उप्रेती, प्रशासन विभागकी सरु महर्जन, फाइनान्सका सुरेश दयाल, प्रेसका अर्जुन मगर, आईटीका ललितकुमार चौधरी, प्रशासनका चालक पेमा दोर्जे तामाङ, सुरक्षा गार्ड होमनाथ दाहाल, भरतपुर प्रेसका यमकान्त भुसाल, पोखरा मार्केटिङकी सीतादेवी अधिकारी, विराटनगर स्क्यानिङ विभागका दीपेन्द्र लामा र नेपालगन्जका डिजाइन तथा लेआउट विभागका गोविन्द क्षेत्रीले पनि प्रोत्साहन पुरस्कार प्राप्त गरे । यस्तै, पब्लिकेशन्स्ले २१ जना डेलिभरी स्टाफलाई प्रोत्साहन पुरस्कारबाट पुरस्कृत गर्यो । जसमा बल्खु ड्रप प्वाइन्टका शिवराम विष्ट, वनस्थलीका मदन बस्नेत, चुच्चेपाटीका तुलाराम चौधरी, गौशालाका मोहन चौधरी, जोरपाटीका बिपुल श्रेष्ठ, कलंकीका शंकरलाल चौधरी, कौशलटारका विष्णुहरि अधिकारी, महाराजगन्जका गणेश विष्ट, नयाँ बानेश्वरका रोमनाथ भट्टराई, नयाँ बसपार्कका सविन महर्जन, न्यु प्लाजाका गणेश राउत, पुल्चोकका नानीबाबु अधिकारी, सातदोबाटोका सजित राजथला, सल्लाघारीका राजु त्वाती, सुविधानगरका हरेराम रायमाझी, ठमेलका शिवराम मगर, थानकोटका अनिश श्रेष्ठ, टोखा दोबाटोका गणेश कार्की, त्रिपुरेश्वरका ताराबहादुर थापा, प्वाइन्ट इन्चार्ज रमेश लुइँटेल र प्रेसका ध्रुव रायमाझीले पनि प्रोत्साहन पुरस्कार प्राप्त गरे ।कान्तिपुरले यस वर्षको कान्तिपुर पत्रकारिता पुरस्कार पनि प्रदान गरेको छ । प्रेस इन्स्टिच्युटले सञ्चालन गरेको आधारभूत पत्रकारिता तालिममा उत्कृष्ट भएका गगन ढकाल, दस जोड दुईअन्तर्गत पत्रकारिता विषयमा उत्कृष्ट हुने विद्यार्थी रिशेका जोशी र त्रिविअन्तर्गत पत्रकारिता विषयमा स्नातकतर्फ उत्कृष्ट अंक प्राप्त गर्ने अनुशा रोक्कालाई कान्तिपुर पत्रकारिता पुरस्कार प्रदान गरिएको थियो । पुरस्कारको राशि जनही ७ हजार र प्रमाणपत्र छ ।वार्षिकोत्सवको अवसरमा पब्लिकेशन्स्द्वारा आयोजित खेलकुद प्रतियोगिताका उत्कृष्टलाई पनि नगद र प्रमाणपत्र प्रदान गरियो । ब्याडमिन्टन प्रतियोगिताको महिला सिंगल स्पर्धामा रचना तामाङ प्रथम, सरु महर्जन द्वितीय र निलिशा श्रेष्ठ तृतीय भएका थिए । त्यस्तै पुरुष डबल स्पर्धामा प्रवीन कार्की र रामेश्वर विष्ट प्रथम, सन्देश कटुवाल र किशोर बस्नेत द्वितीय तथा निरज थापा र पूर्णबहादुर पुलामी तृतीय भएका थिए । प्रथम, द्वितीय र तृतीय हुनेलाई क्रमशः ५, ३ र २ हजार नगदसहित प्रमाणपत्र प्रदान गरियो । टेबलटेनिस प्रतियोगिताको महिला सिंगल स्पर्धामा रचना तामाङ प्रथम, सरु महर्जन द्वितीय र निलिशा श्रेष्ठ तृतीय भएका थिए । त्यस्तै डबल स्पर्धामा राजु भुजेल र हरिकृष्ण श्रेष्ठ पहिलो, सुशान्त सेढाईं र रचना तामाङ दोस्रो भएका थिए । त्यस्तै सन्देश कटुवाल र सर्वेश्वर महरा तेस्रो भएका थिए । टेबलटेनिस प्रतियोगितामा प्रथम, द्वितीय र तृतीय हुनेले पनि क्रमशः ५, ३ र २ हजार नगद र प्रमाणपत्र प्राप्त गरे ।"
सार्क महासचिव बंगलादेशबाट,"काठमाडौं (कास) पाकिस्तानले दक्षिण एसियाली क्षेत्रीय सहयोग संगठन (सार्क) मा आफ्नो छिमेकी अफगानिस्तानबिनै अघि बढ्न सहमति दिएपछि सार्क सचिवालयमा नयाँ महासचिव बंगलादेशबाट आउने टुंगो लागेको छ । अध्यक्ष राष्ट्र नेपाल र सार्क सचिवालयको लगातारको प्रयासपछि सार्क सचिवालय नेतृत्वविहीन हुनबाट जोगिएको छ । सार्कका महासचिव इसला विराकोनको आगामी फागुन १६ देखि तीनवर्षे कार्यकाल सकिँदै छ । उनी श्रीलंकाका हुन् । त्यसपछि सचिवालयको नेतृत्व खाली हुने र त्यसले क्षेत्रीय संगठनमा नकारात्मक प्रभाव पर्ने अवस्था थियो । सार्कको संस्थापक मुलुक पाकिस्तानले हालका लागि अफगानिस्तानलाई छाडेर अघि बढ्न सकिने सहमति दिएपछि सचिवालयको नेतृत्व टुंगो लागेको हो ।हामीले क्षेत्रीय सहकार्यलाई रोक्न हुन्न भन्ने हो, अफगानिस्तानको नयाँ सरकारलाई सार्कसहित विश्वका कुनै पनि मुलुकले मान्यता नदिएकाले हामी अहिलेका लागि महासचिव नियुक्तिमा अफगानिस्तानलाई छाडेर बंगलादेशमा जान तयार भएका हौं, काठमाडौंस्थित एक पाकिस्तानी कूटनीतिज्ञले कान्तिपुरसँग भने । परराष्ट्र स्रोतका अनुसार अब केही दिनपछि बंगलादेश सरकारले सार्क महासचिव नियुक्त गरेर नेपालमा पठाउनेछ । अफगानिस्तानलाई कुरेर बसिरहने हो भने सार्क सचिवालयमा महासचिवविहीन हुने अवस्था छ । श्रीलंकाका महासचिवले जिम्मेवारी पूरा गरेपछि सार्क सचिवालयमा महासचिवको नेतृत्व गर्ने जिम्मा सार्कको कान्छो सदस्य मुलुक अफगानिस्तानको हो । सार्क सचिवालयको नेतृत्व अंग्रेजी अल्फाबेटअनुसार चयन हुने गर्छ । अफगानिस्तान सन् २००७ मा सार्कको सदस्य बनेको थियो । नेपालसहित सात मुलुक सहमतिमै ए अफगानिस्ताको सट्टा बी बंगलादेशमा गएका हुन् । अघिल्लो पटक काबुलमा तालिवान सरकार हुँदा पाकिस्तानले मान्यता पाएको थियो । सन् २०२१ को अगस्टमा दोस्रो पटक तालिवान सत्तामा फर्केपछि भने पाकिस्तानले मान्यता दिएको छैन । यसअघि पाकिस्तानले अफगानिस्तानलाई छाडेर अघि बढ्न नहुने धारणा राखिरहेको थियो । तर अफगानिस्तानलाई लिएर अगाडि बढ्दा सार्क सचिवालय नै नेतृत्वविहीन हुने अवस्था आएपछि पाकिस्तानले बंगलादेशबाट महासचिव पठाउन सहमति जनाएको कूटनीतिक स्रोतले बतायो । सुरुआतमा सचिवालयमा अफगानिस्तानलाई छाडेर बंगलादेशमा जाने सवालमा नेपाल, बंगलादेश र श्रीलंका सहमत भए, भारतले पनि त्यसमा सहमति जनाएपछि भुटान र माल्दिभ्सले पनि माने । किनकि सार्कका सवालमा हालसम्म भारतले गरेको निर्णयमा भुटान र माल्दिभ्सले मान्दै आइरहेका छन्, कूटनीतिक स्रोतले भन्यो,पाकिस्तानले मान्छ कि मान्दैन भन्ने ठूलो प्रश्न थियो । तर पाकिस्तानले सार्क सचिवालय नै नेतृत्वविहीन अवस्थामा लामो समय रहन सक्ने अवस्था देखेपछि अफगानिस्तानलाई छाडेर बंगलादेशमा जाने कुरामा सहमत भएको हो । माघ २१ मा श्रीलंकाको ७५ औं स्वतन्त्रता दिवसको अवसरमा कोलम्बो पुगेर परराष्ट्रमन्त्री विमला राई पौड्यालले सार्कको संकट टार्नका लागि पहल गरेकी थिइन् । उनले सार्कका विदेशमन्त्रीहरूसँग सचिवालय नेतृत्वविहीन भन्ने खतरा रहेकाले त्यसलाई समाधान गर्नुपर्ने विषयमा कुराकानी गरेकी थिइन् । उनले भारतका विदेश राज्यमन्त्री तथा बंगलादेश, माल्दिभ्स र श्रीलंकाका विदेशमन्त्रीसँग साइडलाइन वार्ता गरेकी थिइन् ।"
मुक्तिनाथमा भारतका पूर्वसेनाध्यक्षहरू,"काठमाडौं (कास) नेपाल भ्रमणमा रहेका भारतीय सेनाका पूर्वसेनाध्यक्षहरूले आइतबार बिहान मुक्तिनाथको दर्शन गरेका छन् । महाशिवरात्रि तथा नेपाली सेनाको स्थापना दिवसको उपलक्ष्यमा आयोजित कार्यक्रममा सहभागिता जनाउन भारतका वर्तमान र पूर्वसेनाध्यक्षहरू शुक्रबार आएका हुन् । पूर्व सेनाध्यक्षहरू विश्वनाथ शर्मा, जोगिन्दर जसवन्त सिंह, दीपक कपुर र दलवीर सिंहले शनिबार टुँडिखेलमा भएको विशेष कार्यक्रममा दौरासुरुवाल लगाएर सहभागी भएका थिए । सेनाका अनुसार चारै जना पूर्वसेनाध्यक्षले आइतबार बिहान मुक्तिनाथ पुगेर दर्शन गरेका हुन् । उक्त अवसरमा भारतीय सेनाका पूर्वसेनाध्यक्ष तथा नेपाली सेनाका मानार्थ महारथी विपिन रावतका नाममा विपिन बेल चढाइएको थियो । भारतको पहिलो चिफ अफ डिफेन्स स्टाफ रावतको २०२१ डिसेम्बर ८ मा हेलिकोप्टर दुर्घटनामा मृत्यु भएको थियो । सैनिक स्रोतका अनुसार रावतले नेपाल भ्रमणको दौरान मुक्तिनाथ दर्शन गर्न फेरि आउने बताएका थिए । फेरि नआउँदै उनको मृत्यु भएपछि छोरीहरूलाई ल्याएर दर्शन गराउने तय गरिएको थियो । यस पटक पूर्वसेनाध्यक्षहरू आएकै अवसरमा मुक्तिनाथमा विपिन बेल चढाइएको हो । भारतका पूर्वसेनाध्यक्षहरूलाई सेनाको हेलिकोप्टरमा मुक्तिनाथको दर्शन गराइएको हो । सेना दिवसको अवसरमा नेपाली सेनाले आइतबार दिउँसो चिफ कन्क्लेभ गरेको थियो । उक्त अवसरमा भारतीय पूर्वसेनाध्यक्ष र नेपाली सेनाका पूर्वप्रधानसेनापतिहरूको उपस्थित थियो । नेपाली सेनाका अनुसार सैनिक मुख्यालय जंगी अड्डामा भएको उक्त कार्यक्रममा आपसी हितका विविध विषयमा छलफल भएको थियो ।"
नेपाली टिमको छनोट मंगलबार,"(काठमाडौं)१६ औं एसियन क्रसकन्ट्री च्याम्पियनसिपमा सहभागी हुने नेपाली टिमको छनोट फागुन ९ गते मंगलबार गोकर्णमा हुने भएको छ । नेपाल एथलेटिक्स संघले दोस्रोपल्ट आयोजना गर्न लागेको च्याम्पियनसिपबारे स्थानीय प्राविधिक निर्देशक चन्द्रबहादुर गुरुङले आइतबार आयोजित पत्रकार सम्मेलनमा भने, च्याम्पियनसिपमा व्यक्तिगत चार स्पर्धा र एक टिम हुनेछ र सबै स्पर्धामा नेपाली ५५ खेलाडी सहभागी हुनेछन् । क्रसकन्ट्रीमा नेपालीको प्रदर्शन र स्तरबारे उनले भने, हामीले दक्षिण एसियालीस्तरमा पदक जितेको भए पनि एसियन च्याम्पियनसिपमा सफलता पाएको छैन । टिम छनोटपछि दसदिने शिविर सञ्चालन गर्ने सोच भएको पनि उनले बताए । एसियन एथलेटिक्स एसोसिएसनको प्रतियोगिता एसियन क्रसकन्ट्री च्याम्पियनसिप फागुन २३ गते गोकर्णमा हुनेछ, जसमा सिनियर महिला र पुरुषका १० किलोमिटर तथा २० वर्षमुनिका जुनियर पुरुषको ८ किमि र महिला जुनियरको ६ किमि समावेश छन् । सबै कुरा एउटै ठाउँमा र व्यवस्थित भएकाले प्रतियोगिता स्थलका रूपमा गोकर्ण छनोट गरिएको हो, नेपाल एथलेटिक्स संघका अध्यक्ष राजीवविक्रम शाहले भने, एसियन एथलेटिक्समा ४५ देश समावेश छन् । ती देशबाट २ सय ६० देखि ३ सय खेलाडी प्रतिस्पर्धा गर्न नेपाल आउन सक्ने एसियन एथलेटिक्सले जानकारी दिएको छ । च्याम्पियनसिपको प्राविधिक पक्ष पनि एसियन एथलेटिक्सले सम्हाल्ने उनले बताए ।च्याम्पियनसिप आयोजनामा ३ करोड ६५ लाख ५५ हजार ५ सय रुपैयाँ खर्च हुने संघले जनाएको छ । प्रदेश सरकारले नीति तथा कार्यक्रममै एसियन क्रसकन्ट्रीका लागि ३० लाख छुट्याएको छ, वाग्मती प्रदेश खेलकुद विकास परिषद्का सदस्य सचिव सूर्यलाल भण्डारीले भने, एसियन एथलेटिक्सले २५ हजार अमेरिकी डलर (करिब ३२ लाख ८२ हजार रुपैयाँ) दिनेछ । सरकार, स्थानीय तह र निजी क्षेत्रबाट बाँकी बजेट ल्याउनेछौं ।"
भाग्यमानी सन्तोषीमाथि ठूलै भरोसा,"काठमाडौं (कास) नेपाली खेलकुदले धेरै भरोसा गर्न सक्ने खेलाडी हुन्, एथलेटिक्सकी सन्तोषी श्रेष्ठ । अध्ययनमा अब्बल उनी सायद भाग्यमानी पनि छिन् । त्यसैले त उनले त्यस्तो अवसर पाएकी छन्, जसबारे कमै मात्र चिताउन सक्छिन् । उनी आइतबार राति दुबई हुँदै इथोपियाको एडिस अबाबमा गएकी छन् । त्यहाँ उनले विश्व प्रसिद्ध खेलाडीसँगै उत्तिकै नाम कहलिएका प्रशिक्षकसँग प्रशिक्षणमा बिताउनेछिन् । यसक्रममा उनी अफ्रिकामा प्रशिक्षण लिन पाउने पहिलो नेपाली खेलाडी हुनेछिन् । त्यसपछि उनले एम्स्ट्रडममा पनि प्रशिक्षण लिनेछन् र केही प्रतियोगितामा सहभागिता पनि जनाउनेछिन् । यो सबै सम्भव भएको हो, ग्लोबल स्पोटर््स कम्युनिकेसन नामक संस्थाको मद्दतले । यो जस्तो विश्व खेलकुद र त्यसको व्यवस्थापनमा अब्बल ठहरिएको संस्था हो । एडिस अबाबमा रहने क्रममा सन्तोषीको प्रशिक्षक हुनेछन्, तेसोम अबसेरो । एम्स्ट्रडममा एक अथवा बढी औपचारिक मान्यता प्राप्त प्रतियोगिता खेल्ने कार्यक्रम पनि रहेको छ ।आइतबार नै आयोजित बिदाइ समारोहमा २९ वर्षीया सन्तोषीले भनिन्, म निकै भाग्यमानी पनि छु, किनभने म यति ठूलो कार्यक्रमका लागि चयन भएँ । म धेरैथोक नयाँ सिकेर आउने छु । म जितको मानसिकता बोकेर आउने छु । यसले मेरो व्यक्तिगत प्रदर्शनमा सकारात्मक असर पर्ने नै छ । यसबाहेक म नयाँ पुस्तालाई सहयोग गर्न सक्ने पनि हुनेछु । उनी ग्लोबल स्पोटर््स कम्युनिकेसनको कार्यक्रममा छानिने दक्षिण एसियाकै पहिलो तथा एसियाको दोस्रो खेलाडी हुन् ।नेपालमा भएको १३ औं दक्षिण एसियाली खेलकुदमा ऐतिहासिक स्वर्ण जितेकी सन्तोषी सम्भवतः एम्स्ट्रडमको बसाइपछि लन्डन जानेछिन् । यसबारे भने कार्यक्रम तय हुन बाँकी छ । त्यस दक्षिण एसियाली खेलकुदकै क्रममा सामान्य चोटग्रस्त रहेकी सन्तोषीको एम्स्ट्रडमको बसाइका क्रममा उनको चोटबारे पनि परीक्षण हुनेछ । उनका मेन्टर तथा प्रशिक्षक रहेका रघु वन्तले भने, उनलाई चोटले दुःख दिइरहेको धेरै भयो, अहिलेसम्म चोटका कारण पत्ता लगाउन सकिएको छैन । त्यसबारे पनि परीक्षण हुनेछ ।प्रशिक्षक वन्त मान्छन्, सबथोक योजनाअनुसार चल्ने हो भने सन्तोषीबाट अबको एसियाली खेलकुदमा धेरै आस गर्न सकिनेछ । सम्भवतः पदककै । सन्तोषीको मुख्य विधा अहिले पनि पाँच र १० किलोमिटर दौड नै रहेको छ । एसियाली खेलकुदमा महिला हाफ म्याराथन नरहेको हुनाले उनी तिनै मध्यम लामो दूरीको दौडमै केन्द्रित हुनेछिन्, म्याराथनका लागि अहिले नै प्रयास गर्ने योजना छैन । अफ्रिका र युरोप बसाइका क्रममा उनको प्रदर्शनमा सुधार आउने विश्वास पनि छ । वन्त थप्छन्, सन्तोषी निकै राम्रो खेलाडी हुन् । उनी कति राम्रो धाविका हुन्, यसको सहज अनुमान यस खेलका पारखीले मज्जाले गर्न सक्छन् । त्यसैले पनि उनी यति ठूलो कार्यक्रमका लागि चयन भएकी हुन् । फेरि सन्तोषीको शैक्षिक अध्ययन पनि अब्बल छ । त्यसैले उनी यस कार्यक्रममा छानिएकी हुन् । सन्तोषीलाई यसका लागि महत्त्वपूर्ण भूमिका निभाएका नेपाल ओलम्पिक कमिटीका महासचिव निलेन्द्रराज श्रेष्ठले पनि उनीबारे धेरै आस रहेको बताए ।बिदाइ समारोहमा राष्ट्रिय खेलकुद परिषद्का सदस्य सचिव टंकलाल घिसिङले भविष्यमा सन्तोषीलाई आवश्यक पर्ने सहयोगका लागि आफूहरू तयार रहेको बताए । उनले सन्तोषीको प्रदर्शनको नजिकबाट अध्ययन गरेको र एसियाली खेलकुद अगाडि विशेष प्रशिक्षणमा राख्न सकिने बताए । सन्तोषीले घरेलु प्रतिस्पर्धा तथा अन्तर्राष्ट्रिय प्रतियोगितामा धेरै पदक जितिसकेकी छन् । उनको नाममा महिलाको पाँच हजार दौड र हाफ म्याराथनको कीर्तिमान पनि रहेको छ ।"
मछिन्द्रलाई राजर्षि जनक कप,"(सर्लाही)मछिन्द्र फुटबल क्लबले सातौं राजर्षि जनक कप फुटबलको उपाधि जितेको छ । मछिन्द्रले सर्लाहीको वाग्मतीस्थित स्वर्गीय सन्तोष श्रेष्ठ स्मृति खेल मैदानमा आइतबार फाइनलमा जावलाखेल युथ क्लबलाई २१ गोलले पराजित गर्यो । मछिन्द्रले १० लाख रुपैयाँसहित ट्रफी र जावलाखेलले ५ लाख पाएका छन् । निकै प्रतिस्पर्धात्मक खेलको ३० औं मिनेटमा मछिन्द्रले पेनाल्टी गोलबाट अग्रता लियो । मछिन्द्रका अभिषेक गुरुङलाई जावलाखेलका खेलाडी आदित्य चौधरीले लडाएपछि प्राप्त पेनाल्टीमा विमल घर्तीमगरले गोल गरे । ३७ औं मिनेटमा सुनील खड्काको प्रयास मछिन्द्रका गोलरक्षक विशाल श्रेष्ठले विफल पारेपछि जावलाखेलले बराबरी गर्ने अवसर गुमाएका थियो । ८० औं मिनेटमा मछिन्द्रका सुजल श्रेष्ठले दोस्रो गोल गरे । सौरभ लिम्बूले गरेको प्रहार जावलाखेलका रक्षकले क्लियर गर्न नसकेपछि सुजलले त्यसलाई गोलको दिशा दिएका थिए । दर्शकको समर्थन पाएको जावलाखेलका लागि ८४ औं मिनेटमा विनोद केसीले गोल गरे । मछिन्द्रका दिवाकर चौधरीले दिएको ब्याकपास गोलकिपर विशालसमक्ष पुग्नुअघि नै विनोदले गोल गरे । तीन राष्ट्रिय खेलाडीसहित मैदानमा प्रवेश गरेको मछिन्द्रले आक्रामक खेल पस्केको थियो । प्लेयर अफ द म्याच मछिन्द्रका सुजलले १० हजार रुपैयाँ पाए । मछिन्द्रका विशाल उत्कृष्ट गोलरक्षक बन्न सफल भए । उत्कृष्ट स्ट्राइकर मछिन्द्रका विमल घर्तीमगर, उत्कृष्ट रक्षक जावलाखेलका सीमान्त थापा र उत्कृष्ट मिडफिल्डर जावलाखेलकै समिराज थोकर भए । प्रशिक्षकमा मछिन्द्रका प्रवेश कटुवाल उत्कृष्ट घोषित भए । उत्कृष्ट घोषित सबैले जनही २५ हजार रुपैयाँ पुरस्कार पाए । प्रतियोगिताका उत्कृष्ट खेलाडी आयोजक वाग्मतीका सिर्जन गौतम घोषित भए । उनले ५१ हजार रुपैयाँ पुरस्कार पाए । उदीयमान खेलाडीमा वाग्मतीका अभिषेक वाइवा घोषित भए । उनले २०० सीसीको बजाजको पल्सर मोटरसाइकल पाएका छन् ।मछिन्द्रका प्रशिक्षक कटुवालले निरन्तर खेल्नुपरेकाले खेलाडी थकित रहेकाले उत्कृष्ट प्रदर्शन हुन नसकेको बताए । उपाधिका लागि खेलिने खेल बराबरीको हुन्छ, विपक्षीले उत्कृष्ट प्रदर्शन गर्यो, उनले भने, निरन्तर खेल खेल्दा खेलाडी थकित भएका कारण उत्कृष्ट प्रदर्शन गर्न सकिएन । यता जावलाखेलका प्रशिक्षक सुनील श्रेष्ठले खेलाडीले उत्कृष्ट प्रदर्शन गरे पनि पहिलो गोल पेनाल्टीबाट खाएपछि मनोबल घटेको बताए ।"
मनाङ मर्स्याङ्दी फाइनलमा,"मकवानपुर (कास) मनाङ मर्स्याङ्दी क्लब पाँचौं संस्करणको स्थानीय तह सहिद स्मृति अन्तर्राष्ट्रिय फुटबल प्रतियोगिताको फाइनलमा प्रवेश गरेको छ । मनाङले नेपाल एपीएफ क्लबलाई पेनाल्टी सुटआउटमा ४२ गोलअन्तरले पराजित गर्यो । निर्धारित ९० मिनेटको खेल गोलरहित बराबरीमा टुंगिएपछि छिनोफानो सोझै टाइब्रेकरमार्फत गरिएको थियो । मनाङबाट सरोज योञ्जन, विसन गुरुङ, सैजामोल हेडविनसन र आशिष गुरुङले गोल गरे । एपीएफबाट नवीन लामा र सुदीप सिख्राकारले मात्र गोल गरे । सनी श्रेष्ठको प्रहार बारमा लागेर फर्किंदा दीपेश धिमालको प्रहार मनाङका गोलरक्षक दीप कार्कीले बचाए । गोलरक्षक कार्की म्यान अफ द म्याच घोषित हुँदै १० हजार रुपैयाँ प्राप्त गरे । मनाङ यस प्रतियोगिताको फाइनलमा प्रवेश गरेको पहिलो पटक हो । हिमालयन शेर्पा र एभिनियर एफसी क्यामरुनबीच सोमबार हुने खेलको विजेतासँग मनाङले फाइनलमा खेल्नेछ । अनुभवी र स्टार खेलाडीबिना मैदानमा उत्रिएको मनाङले एपीएफमाथि जित हात पारेको हो । मनाङका रोशन रानामगरले २८ औं मिनेटमा प्रहार गरेको फ्रिकिक बारमा लागेर फर्किंदा अग्रता लिनबाट चुकेको थियो ।"
भलाद्मी आसिफको दुई अवार्ड,"नेपाल र नामिबियाबीचको विश्वकप क्रिकेट लिग २ खेलपछि आसिफ शेखसँग दुई अवार्ड रहेका थिए । नेपालले ३ विकेटले जित हात पार्दा आसिफ ८१ रन बनाउँदै प्लेयर अफ द म्याच बनेका थिए । अघिल्लो महिना उनलाई विश्व क्रिकेटको सर्वोच्च संस्थाले आईसीसी स्पिरिट अफ क्रिकेट अवार्ड प्रदान गर्ने घोषणा गरेको थियो । संयोगले त्यो अवार्ड उनलाई शनिबार नामिबियासँगको खेलपछि नै प्रदान गरिएको थियो । नेपाली खेलाडीले पहिलो पटक आईसीसीको वार्षिकी अवार्ड पाएका हुन् । आईसीसीले वर्ष २०२२ मा गरेको प्रदर्शनलाई आधार मानेर विभिन्न १३ विधामा पुरस्कृत गर्दा आसिफलाई खेल भावनाको कदर गरेको भन्दै उक्त अवार्ड प्रदान गर्ने निर्णय गरेको थियो । क्रिकेट भलाद्मीको खेल हो । गत वर्ष यस्तै भलाद्मीपन देखाएका कारण आसिफ अहिले चर्चामा छन् । उनले गत वर्ष खेल भावना देखाउँदै गरेको उदारताका कारण उनी स्पिरिट अवार्डको हकदार भएका थिए । व्यवहारमा पनि आसिफ भलाद्मी छन् । सन् २०२२ को फेब्रुअरी १४ मा भएको एक खेल घटनामा देखाएको उदारताका लागि विकेटकिपर आसिफलाई आईसीसीले यो अवार्डबाट पुरस्कृत गरेको हो । अवार्ड पाउँछु भनेर आस गरेका थिएनन्, किनभने त्यसपछि पनि विश्व क्रिकेटमा यस्तो दृश्य दोहोरिएको थियो । अहिले उनलाई आफूले भन्दा पनि नेपाली क्रिकेटले यो अवार्ड पाएजस्तो लागेको छ । अहिले उनी अर्को अवार्ड नजिक छन् । नेपाल खेलकुद पत्रकार मञ्चले प्रदान गर्ने एनएसजेएफ पल्सर स्पोटर््स अवार्ड २०७८ मा उनी पिपल्स च्वाइस विधाको मनोनयनमा परेका छन् । उनीसँगै भलिबलकी उषा भण्डारी, फुटबलका अञ्जन विष्ट, पौडीकी डुवाना लामा र टेनिसकी अभिलाषा विष्टबीच को वढी चर्चित हुने होडबाजीमा छन् । यसको आफ्नै छनोट प्रणाली छ । यसमा खेल पत्रकार र राष्ट्रिय खेलका प्रशिक्षकले २५२५ प्रतिशत मत राख्नेछन् भने भोटिङबाट आएको ५० प्रतिशत मतबाट विजेता घोषणा गरिनेछ । फागुन २३ मा पल्सर स्पोर्ट्स अवार्डको दिन विजेता घोषणा गरिनेछ । ओमानको मस्कटमा चार राष्ट्र सम्मिलित ट्वान्टी२० अन्तर्राष्ट्रिय प्रतियोगितामा नेपालले आफ्नो अन्तिम खेल आयरल्यान्डविरुद्ध खेल्दै थियो । आयरल्यान्ड १८ ओभरमा ११३८ को दयनीय अवस्थामा थियो । आयरल्यान्डमाथि तोकिएको ओभरभित्र जित हात पारे नेपालले प्रतियोगिता जित्ने थियो । आयरल्यान्ड छिटो रन बटुल्न आतुर थियो । १९ औं ओभरको तेस्रो बलमा मार्क एडेयरले प्रहार गरेको बल लेगसाइडमा गएको थियो । नेपालका तीव्र गतिका बलर कमलसिंह ऐरी फलो थ्रुबाट केही अगाडि गएर बल नियन्त्रण गर्ने क्रममा ननस्ट्राइकबाट दौडिरहेका एन्डी म्याकब्रिनसँग ठोक्किन पुगे । लड्न पुगेका म्याकब्रिन उठेर स्ट्राइक एन्डमा जाँदा ढिला भइसकेको थियो । कमलसिंहले बल नियन्त्रणमा लिएर विकेटकिपर आसिफतर्फ फाले । तर विपक्षी खेलाडीलाई सजिलै रन आउट गर्न सक्ने भए पनि आसिफले रन आउट गरेनन् । उनले म्याकब्रिन ठोक्किएर लड्न पुगेको भन्दै रन आउट गरेका थिएनन् । उक्त घटनापछि आसिफ र म्याकब्रिनले हात मिलाउँदै खेल चालु गरेका थिए । अपर्झट आएको यस्तो क्षणमा के गर्ने भन्ने आसिफको पूर्वतयारी केही थिएन । स्टम्पनजिकै फिल्डिङ गरेका केही खेलाडीले रन आउट नगर भनेको उनले सुने । तर त्यसै पनि उनी रन आउट गर्ने पक्षमा थिएनन् । उनलाई स्कुलका प्रशिक्षक जहोर अन्सारीदेखि तत्कालीन प्रशिक्षक पुबुदु दासानायके सबैले यस्तै खेल भावना सिकाएका थिए । त्यसैले आफूले चिट गर्ने, विवाद गर्ने जस्ता भावना उनलाई कहिल्यै आएन भने स्वभावले पनि दिएन । आफू जस्ता छन्, त्यस्तै भलाद्मीपन आसिफले मैदानमा देखाए । सो खेलमा आयरल्यान्डले निर्धारित २० ओभरमा १ सय २७ रन बनाएको थियो । र, १ सय ११ रनमा अलआउट भएको नेपाल १६ रनले पराजित भएको थियो । हारे पनि खेल भावनामा नेपालले जित्यो । आसिफ शेखले पनि जिते ।"
प्रिन्सको ह्याट्रिक,"(विराटनगर)नेपाल पुलिसका प्रिन्स दाहालले लिनिङ १२ औं पुष्पलाल स्मृति राष्ट्रिय वरीयता ब्याडमिन्टन प्रतियोगिताको एकलतर्फ लगातार तीन संस्करणमा जित हात पार्दै ह्याट्रिक गरेका छन् । शीर्ष १६ वरीयताभित्रका पुरुष एकलतर्फको खेलमा आर्मीका प्रफुल महर्जनलाई आइतबार सोझो सेटमा हराउँदै राष्ट्रिय च्याम्पियन प्रिन्सले उपाधि उचालेका हुन् ।प्रिन्सले प्रफुललाई २११४, २११७ ले पराजित गरे । पहिलो सेट सहज जित निकालेका दाहालले दोस्रो सेटमा १८ ले पछि परेको अवस्थालाई सुधार गर्दै खेललाई आफ्नो पक्षमा पारे । प्रिन्सको साताभित्र प्रफुलमाथिको यो दोस्रो जित हो । यसअघि सुनसरीको इटहरीमा सम्पन्न प्रथम मुख्यमन्त्री सरगमाथा राष्ट्रिय वरीयता ब्याडमिन्टन प्रतियोगितामा पनि प्रफुललाई हराउँदै प्रिन्सले उपाधि उचालेका थिए । प्रिन्सले ५० हजार र प्रफुल्ले ३० हजार रुपैयाँ पाए । तेस्रो हुने विष्णु कटुवाल र रुकेश महर्जनले क्रमश ः १४ हजार र १२ हजार ५ सय रुपैयाँ पाए । उनीहरूलाई एमाले अध्यक्ष केपी शर्मा ओलीले पुरस्कार वितरण गरे ।महिला शीर्ष १२ वरीयताभित्रको एकलतर्फ आर्मीकी अनुमाया राईले ८ दिनअघि सुनसरीको इटहरीमा सम्पन्न प्रथम मुख्यमन्त्री सगरमाथा राष्ट्रिय वरीयता ब्याडमिन्टन प्रतियोगिताकी उपाधि विजेता एपीएफकी जेसिका गुरुङलाई १८२१, २११७, २१६ ले हराउँदै उपाधि हात पारिन् । पुष्पलाल स्मृति राष्ट्रिय वरीयता ब्याडमिन्टनमा अनुको यो लगातार दोस्रो जित हो । यस विधाको तेस्रो स्थानमा राष्ट्रिय च्याम्पियन आर्मीकी रसिला महर्जन र प्रार्थना देउवा रहे ।पुरुषको शीर्ष १६ वरीयतादेखि बाहेकको पुरुष एकलमा आर्मीका पविन लिनथेपलाई पराजित गर्दै एपीएफका सुजन थापाले उपाधि हात पारे । थापाले लिनथेपलाई २११५, २११३ ले पराजित गरे । आर्मीका हिमाल चन्द र एपीएफका प्रनिश सिंह ठकुरीले तेस्रो स्थानमा चित्त बुझाए । महिला शीर्ष १२ देखिबाहेकको एकलतर्फ आर्मीकी विश्ना विष्टले झापाकी अञ्जना राईमाथि १९२१, २११९, २११९ को कठिन जित निकाल्दै उपाधि जितिन् । पाँचथरकी रिना तामाङ र आर्मीकी टिसारानी शाक्य संयुक्त तेस्रो भए ।पुरुष यू१७ तर्फ एपीएफका रोशन साउदले जित हात पार्दै उपाधि उचाले । साउदले फाइनलमा आर्मीका अनिल मल्ललाई २१११, २११५ ले पराजित गरे । आर्मीका कविर केसी र दाङका सनौला रैनी संयुक्त तेस्रो भए । महिला यू१७ तर्फ आर्मीकी रिहाना शेरचनले आर्मीकै टिसारानी शाक्यलाई २११०, २११६ ले पराजित गर्दै उपाधि जितिन् । कास्कीकी निभा राई र ताप्लेजुङकी नुमा लिम्बू संयुक्त तेस्रो भए ।नेपाल ब्याडमिन्टन संघको प्राविधिक सहयोग रहेको प्रतियोगितामा शीर्ष १६ वरीयतामा रहेका पुरुष एकल, शीर्ष १२ वरीयतामा रहेका महिला एकल, शीर्ष १६ वरीयताबाहेकका पुरुष एकल, शीर्ष १२ वरीयताबाहेकका महिला एकल, पुरुष र महिला युगल, यू१७ छात्र र छात्रा एकल, भेट्रान ४५ वर्षमाथि र ५५ वर्षमाथि गरी १० विधामा करिब १ सय ९२ खेलाडीको सहभागिता थियो ।"
भद्रपुरको विजयी सुरुवात,"(भद्रपुर, झापा)आयोजक भद्रपुर ब्लेजर्सले प्रथम भद्रपुर झापा गोल्डकप फुटबल प्रतियोगितामा विजयी सुरुवात गरेको छ । भद्रपुरस्थित मेची रंगशालामा भएको उद्घाटन खेलमा पाहुना टोली जयगाउँ फुटबल क्लब भारतलाई २० ले पराजित गर्दै आयोजक टोली क्वाटरफाइनलमा पुगेको छ । भद्रपुरले दुवै गोल दोस्रो हाफमा निकालेको हो । दुवै गोल विदेशी खेलाडीले गरे । पहिलो गोल ५५ औं मिनेटमा स्टेफेन समिरले र दोस्रो गोल ८० औं मिनेटमा मिसौंके लौमौले गरे । जयगाउँका डिफेन्डरले क्लियर गर्न नसकेको बललाई भद्रपुरका मिसौंकेले नियन्त्रणमा लिँदै दिएको छोटो पासमा स्टेफेनले उत्कृष्ट प्रहार गर्दै गोलमा परिणत गरे । ८० औं मिनेटमा मैदानको करिब ४० यार्ड टाढाबाट एक्लै अघि बढाउँदै लगेको बललाई मिसौंकेले सुन्दर गोलमा परिणत गरे । निकै कमजोर देखिएको पाहुना टोली जयगाउँले खेल अवधिभर भद्रपुरको गोलपोस्टमा कुनै प्रभावकारी आक्रमण बुन्न सकेन । भद्रपुरले चौथो मिनेटबाटै जयगाउँको गोलपोस्टमा धावा बोलेको थियो । २४ औं मिनेटमा भद्रपुरका मिसौंकेले नजिकबाट गरेको प्रहार जयगाउँका गोलकिपर विशाल लामाले नियन्त्रणमा लिए । ५३ औं मिनेटमा भद्रपुरका स्टेफेनले जयगाउँका दुई जना डिफेन्डरबाट खोसेर अघि बढाइ गरेको प्रहार नजिकैबाट बाहिरियो । भद्रपुरका मिसौंके लौमौं प्लेयर अफ द म्याच भए । उनले २० हजार रुपैयाँ प्राप्त गरे । सोमबार नेपाल पुलिस क्लब र चर्च ब्वाइज क्लबबीच प्रतिस्पर्धा हुनेछ । गोल्डकपको विजेता टिमले १३ लाख तथा उपविजेताले ७ लाख रुपैयाँ प्राप्त गर्नेछन् ।"
