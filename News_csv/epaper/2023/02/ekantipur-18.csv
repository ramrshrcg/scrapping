शीर्षक,विवरण
"दाहालले दिइसके वचन, कांग्रेस ढुक्क","यसबीचमा सभापति देउवा आफैंले पटकपटक प्रधानमन्त्री दाहाललाई भेटेका छन् भने उपसभापति खड्का, महामन्त्री थापा र प्रमुख सचेतक रमेश लेखकसहित नेताहरूमार्फत पनि संवाद गरिरहेका छन् ।स्रोतका अनुसार राष्ट्रपति उम्मेदवारका विषयमा पनि नेताहरूबीच छलफल भएको छ । प्रधानमन्त्रीलाई त पुरानो सम्बन्धका हिसाबले सिटौला उम्मेदवार भए हुन्थ्यो भन्ने छ, उहाँले सभापति देउवासँग यो आशय राखिसक्नुभएको छ तर देउवाले राष्ट्रपतिमा पौडेललाई पहिले नै वचन दिएकाले समर्थन गर्न प्रचण्डजीलाई आग्रह गर्नुभएको छ, कांग्रेसका अर्का नेता भन्छन्, नाम टुंगो लाग्न बाँकी छ तर कांग्रेसले अघि सार्ने उम्मेदवारमा माओवादीलाई समस्या हुँदैन किनकि उहाँहरूको एक मात्र चासो सरकारको सुरक्षामा छ । कांग्रेस नेता पौडेलले महाधिवेशनमा अप्रत्यक्ष रूपमा र संसदीय दलको निर्वाचनमा प्रत्यक्ष रूपमा देउवालाई समर्थन गरेका थिए, अहिले देउवा गुन तिर्ने मनस्थितिमा रहेको उनीनिकट नेताहरू बताउँछन् । कांग्रेस प्रमुख सचेतक रमेश लेखकले पनि अब केही दिनमा नयाँ राजनीतिक कोर्स सुरु हुने दाबी गरेका छन् । बिहीबार सिंहदरबारमा कानुनविद्हरूसँगको छलफलपछि लेखकले भनेका थिए, नयाँ राजनीतिक कोर्स तय हुँदै छ । संविधानको रक्षा र कार्यान्वयनका विषयमा अहिलेको सत्ता गठबन्धनमा खटपट सुरु भइसकेको छ, प्रधानमन्त्रीजी व्यवस्थाको सुदृढीकरण, संविधानको रक्षा र सार्थक कार्यान्वयनका विषयमा प्रतिबद्ध हुनुहुन्छ । हामी पनि ती कुरामा स्पष्ट छौं । राष्ट्रपति निर्वाचनमा कांग्रेसले आफ्नै उम्मेदवार उठाउने र निर्वाचित गराउने दाबी पनि लेखकको थियो । एमालेसहित सात दलको गठबन्धनमा सरकार चलाइरहेका दाहाल ओलीसँग असहज महसुस गरिरहेका छन् । उच्चस्तरीय राजनीतिक संयन्त्रको संयोजकका रूपमा हस्तक्षेपकारी भूमिका देखाएको भन्दै दाहाल झस्किएका छन् । प्रधानमन्त्रीलाई कठपुतलीजस्तो बनाउन खोज्नुभएको छ, संसद् विघटन पनि ठीक थियो भनेर संसद्मा समेत बोलिदिनुभयो भनेपछि उहाँले सहकार्यलाई कति सजिलो बनाउनुभएको होला, हरेकले बुझ्न सक्छन्, दाहालका एक सहयोगीले भने, सहकार्य त कांग्रेससँगै सजिलो भन्ने निष्कर्ष छ, त्यहीअनुसार प्रक्रिया अघि बढ्दै छ ।कांग्रेसले चुनाव सकिएको तीन महिनासम्म समीक्षा बैठकसमेत गरेको छैन । सभापतिजीले माओवादीलाई विश्वासमा लिन ठूलो मिहिनेत गर्नुभएको छ । यति लामो समयसम्म चुनावी समीक्षा बैठकसमेत नगरेको भनेर आलोचना भइरहेको छ । तर, बैठक गर्दा माओवादीका विषयमा घोचपेच हुन्छ र त्यसले वातावरण बिग्रन्छ भनेर पनि बैठकलाई राष्ट्रपति निर्वाचनभन्दा पछिलाई धकेलिएको छ, एक पदाधिकारीले भने ।"
याद आइरहने आफन्तको खोजी,"(काठमाडौं)ठेगानाबेगरका आफ्नाहरूको खोजीमा भौंतारिनुजति अर्को पीडा के हुन्छ र ? ठ्याक्कै हुलिया खुट्याउन नसके पनि आमा र भाइको अनुभूति गराउने दुई आफन्त सधैं यादमा आइबस्छन् । उनीहरूलाई खोज्न भनेर अन्दाजी १८ वर्षका धीरज राई नपुगेको ठाउँ सायदै छैन । उनले किरात राई समुदायका थुप्रै कार्यक्रम भ्याए । स्कुलमा पढ्दा चिनजान भएका साथीको घर धरान गए, बजार र गल्ली चहारे । उनी संरक्षणमा रहेको बालगृहले भृकुटीमण्डपस्थित बालबालिका खोजतलास केन्द्र १०४, नेपाल प्रहरी, सशस्त्र तथा क्याम्पसका प्राध्यापकहरूसँग सम्पर्क गर्यो । तर कोही पनि आफन्त दाबी गर्न आएनन् । चार वर्षअघि काठमाडौंकै एक बालगृह हुँदै आश्रय दिन पुर्याइएको नुवाकोटको सनराइज अनाथालयले समेत उनको तस्बिरसहित कसैले यी बालक अथवा यिनका आफन्तलाई चिन्नुहुन्छ भने हामीलाई सम्पर्क गर्नुहोला भन्ने विवरण राखेर पोस्टर सार्वजनिक कार्यक्रम र सामाजिक सञ्जालमा राख्यो । उनको सपनामा आउने अभिभावक, आफन्तहरू फेला परेनन् । आफ्नो घर, ठेगाना कहाँ हो ? घर छाड्दाको उनको बाल मस्तिष्कले ख्यान राखेन । सानैमा गाउँदेखि काठमाडौंसम्म कहालीलाग्दा धुमिल सम्झना छन् । १३ वर्षअघि अन्दाजी ५ वर्षको हुँदा एक जना गाउँले दाइले काठमाडौं ल्याएर कोही व्यक्तिको घरमा बाल श्रमिक राखेर छाडे । त्यसपछि छोडिगएका दाइ भेट्न कहिल्यै फर्केनन् अथवा उनले चालै पाएनन् । ती गाउँले दाइ को थिए, उनी अड्कल काट्न पनि सक्दैनन् । अरू दुईतीन घरमा बाल श्रमिक भएर काम गरिसकेपछि प्रहरीले उद्धार गरेर बालगृहको जिम्मा लगाएका थिए । प्रहरीबाट उद्धार हुँदा आफू अन्दाजी नौ वर्षको रहेको उनी सम्झन्छन् । आफ्नो परिवार छोडेर काठमाडौं आउँदा बाआमा र भाइ गाउँको एउटा नेपाली कागज उद्योगमा काम गर्थे । कागज उद्योगको नजिकै ठूलो ढुंगा थियो । जहाँ उनी भाइसित खेल्न जान्थे । कागज उद्योगमुन्तिर एउटा विद्यालय थियो । यसबाहेक बाआमाको नाम, गाउँको ठेगाना उनलाई याद छैन । काठमाडौंमा आएर बाल श्रमिक बसेको एक घरमा घरमूलीको नाम ईश्वर भण्डारी र उनका छोरालाई आयुष भनेर बोलाउने गरिन्थ्यो भन्ने याद गर्छन् । भण्डारीको घरछेउमा एउटा ठूलो विद्यालय थियो तर नाम के थियो थाहा पाउँदैनन् । काठमाडौं आउँदै गर्दा गाउँबाट ६७ घण्टा हिँडेर धरान बजार हुँदै आएको बताएको आधारमा उनी आश्रित बालगृहहरूले धनकुटा, भोजपुर, ताप्लेजुङलगायत पूर्वी भेगमा आफन्तको खोजी गर्न प्रहरी, सशस्त्र तथा क्याम्पसका प्राध्यापक, बालबालिका खोजतलास केन्द्रमार्फत पहल गरे । आमाले सानैदेखि आफ्नो कुल, थर बिर्सनुहुन्न, हामी राई हौं भन्ने गर्थिन् । यही आधारमा उनले आफू राई समुदायको नै भएको बताउने गरेकाले पूर्वी भेगमा खोजी गरेको सनराइज अनाथालयमा कार्यक्रम व्यवस्थापक राजेन्द्र लामाले सुनाए । उनले धरान झरेको, आफूलाई आमाले राई हो भनेर भन्ने गरेको आधारमा खोज्यौं, तर भेट्न सकिरहेका छैनांैं, उनले भने, उनका बाले जहिल्यै आमालाई पिट्थे रे, त्यही भएर बुबालाई उति खोज्दैनन्, सपनामा आमा देखेँ, कहिले भाइ देखेँ भन्छन्, यो कुराले उनलाई धेरै मानसिक तनाव हुने गरेको छ । कक्षा ८ मा अध्ययनरत उनलाई बसुन्धराको एक होस्टलमा राखेर बालगृहले पढाइरहेको छ । पारिवारिक माहौलको अनुभव गराउन स्कुल पढ्दै चिनजान भएका धरानका एक साथीसँग पनि चाडपर्वमा पठाउने गरिएको छ । धरानतिर जाँदा आमा देखिहाल्छु कि, आफन्त भेटिहाल्लान् कि भनेर बजारबजार हेर्छन्, अनि निराश हुन्छन्, लामाले थपे, राईहरूको कार्यक्रममा सहभागी हुन कहिल्यै छुटाउँदैनौं, कार्यक्रममा जाँदा जति उत्साहित भएर निस्केका हुन्छन्, फर्किंदा नरमाइलो मान्छन् । सनराइज अनाथालय आइपुगेको चार वर्षदेखि नै उनीहरूले धीरजका आफन्त खोजिरहेका छन् । यस अनाथालयमा उनीजस्तै अरू तीन जनाको पनि परिवार खोज्दा पत्ता लागिरहेको छैन । राष्ट्रिय बाल अधिकार परिषद्को बालबालिकासम्बन्धी राष्ट्रिय स्थिति प्रतिवेदन ०७९ अनुसार देशभर ४३ जिल्लामा सञ्चालित ४१७ बालगृहमा १०,९०५ जना बालबालिका (बालक ५,०८१ र बालिका ५,८२४) संरक्षित छन् । सबैभन्दा बढी काठमाडौं उपत्यकामा २३७ बालगृह छन्, तिनमा ५,८९७ बालबालिका छन् । यी सबैजसोले सनराइज अनाथालयकै जसरी कुनै न कुनै समस्या झेलिरहेका छन् । पारिवारिक पुनर्मिलन हुन नसकेका, आत्मनिर्भर नभइसकेका १८ वर्ष नाघेकाहरूको चाहना, भावना र सरकारको मापदण्डबमोजिम व्यवस्थापन गर्न बालगृहहरूलाई हम्मे परिरहेको छ । बालगृह सञ्चालन तथा व्यवस्थापनसम्बन्धी मापदण्ड २०७९ अनुसार १८ वर्षभन्दा कम उमेरकालाई मात्रै बालगृहमा राख्न मिल्छ । उनीहरूलाई पारिवारिक वातावरणमा हेरचाह, खानपान, पढाइलेखाइलगायत संरक्षण गर्नुपर्छ । १८ वर्ष पूरा भएकाहरूलाई बालगृहले स्थानीय बालकल्याण अधिकारी र सम्बन्धित स्थानीय तहको रोहबरमा पारिवारिक पुनर्मिलन गर्नुपर्छ । पारिवारिक पुनर्मिलन गर्न नसकेका वा माध्यमिक तहसम्मको शिक्षा पूरा गरेका बालबालिकाको सवालमा बालगृहले उनीहरूको अभिलेख राख्ने, सीपमूलक तालिम, पालनपोषण र जागिरमा लगाउने, आत्मनिर्भर बनाउँदै पुनःस्थापनामा सहयोग गर्ने गर्नुपर्छ । बालगृहहरूको महासंघ नेपालकी केन्द्रीय अध्यक्ष दुर्गादेवी मैनालीले बालगृहलाई हालै लागू भएको मापदण्डअनुसार १८ वर्ष पूरा गरेका बालबालिकाको व्यवस्थापन चुनौतीपूर्ण भइरहेको बताइन् । पहिले दया, मायाले हतारमा बालगृह खोलिए पनि अहिले नीति नियमले बाँधको छ, नीतिअनुसारका संरचनाहरू तयार गरुन्जेल केही समय समस्या हुन सक्छ, उनले भनिन् ।बूढानीलकण्ठस्थित अनाथ तथा असहाय बालबालिकाको विकास संघका अध्यक्ष प्रकाशकुमार नेपालीले पनि मापदण्डहरू अक्षरशः पालना गर्न समस्या भइरहेको बताए । उमेरअनुसारको पढाइ हुँदैन । हाम्रोमा एक जना १८ वर्ष पूरा भएका छन्, ७ कक्षामा पढ्दै छन्, उनले भने, बालगृहमा राख्न मिल्दैन भनेर भएन, मानवीयताको हिसाबले हेर्नुपर्छ । उनको बालगृहमा १८ बालबालिका छन् । जसमध्ये १८ वर्ष कटेका एक जना कक्षा ७ मा छन् । १७ वर्षका अर्का बालक कक्षा ११ पढ्दै छन् ।ललितपुरमा २६ वर्षदेखि बालगृह सञ्चालन गर्दै आएकी रीता राईले पुनर्मिलन हुन नसकेकालाई आफ्नै घरमा राखेर स्वयंसेवामा लगाउने, ससाना बालबालिकालाई ट्युसन पढाउन लगाउने र कलेज पढाउने गरेको बताइन् । कतिपय अवस्थामा प्रमाण जुटाउन नसकेर जन्मदर्ता र नागरिकता बनाउन समस्या भइरहेको उनको भनाइ छ । तन्नेरी भएका छन्, किन नागरिकता पाएनौं भनेर सोध्छन्, उनले भनिन्, परिवार नभेटिएकालाई एसईई सकिनेबित्तिकै आफ्नै घरमा राख्छु, राज्यले घर बनाइदिएको छैन कहाँ राख्ने ? यतिन्जेल पालिहाले अन्तै जाओ भनेर भन्न मिलेन ।मापदण्डअनुसार बालगृह कम्तीमा २० जना बालबालिकालाई संरक्षण दिन सक्ने खालको हुनुपर्छ । जहाँ कम्तीमा १२ कक्षा पास गरेको एक जना बाल गृह प्रमुख वा व्यवस्थापक, दुई जना हेरचाहकर्ता, एक जना भान्सेसहयोगी, एक जना शिक्षक, एक जना मनोविमर्शकर्ता, स्वास्थ्यकर्मी र एक जना खेल मनोरञ्जन सहयोगी हुनुपर्छ । बालबालिकासम्बन्धी नियमावलीले भने बाल गृहले १८ वर्ष पुगेकालाई सोही बालगृहका रोजगारी दिएमा नियुक्ति र पारिश्रमिक, सेवा र सुविधासमेतको प्रत्याभूति हुने गरी व्यवस्था गर्नुपर्ने हुन्छ । बालगृहमा रहेका बालबालिका १८ वर्ष उमेर पूरा भइसकेपछि स्वतन्त्र रूपमा बस्न चाहेमा बालगृहले स्वतन्त्र सामूहिक बसोबासका लागि सहयोग गर्न सक्छ । काठमाडौंको गोकर्णेश्वर नगरपालिकामा बुद्धिस्ष्ट बालगृहकी संस्थापक रहेकी महासंघकी अध्यक्ष मैनालीले पारिवारिक पुनर्मिलन हुन नसकेकालाई सामाजिक पुनःस्थापनाका लागि नागरिकता बनाइदिएपछि व्यापार, व्यवसायमा लगाइदिने र विदेश जान्छु भन्नेलाई पठाउने गरेकी छन् । छुट्टै बस्नेलाई चारपाँच जनाको समूहमा क्षमताअनुसारको जागिर खोजिदिएर फ्लाट खोजेर राख्ने गर्छिन् । कतिपयलाई बालगृहको इन्चार्ज राख्ने, सहकारीको मार्केटिङमा काम लगाइदिने गर्छिन् । यति गर्दा पनि व्यवस्थापन गर्न चुनौती छ । १७ जना बालबालिका रहेको गृहमा १८ भन्दामाथि र २२ वर्षभन्दा मुनिका ३ जना छन् । सबैलाई एउटै कम्पाउन्डभित्र छुट्टाछुट्टै फ्लाटमा संरक्षण दिइरहेको उनले बताइन् । राज्यले १८ वर्ष पुगेपछि बालगृहमा राख्न हुँदैन भनेको छ तर संरक्षक नभएकालाई कहाँ राख्ने ? बाहिर छोड्देर गलत काम गर्यो भने कसले जिम्मा लिने ? उनले भनिन्, जन्मदर्ता र नागरिकता बनाइदिनै समस्या छ, बालगृहले त पहल गरिदिने हो । राष्ट्रिय बाल अधिकार परिषद्का उपाध्यक्ष बमबहादुर बानियाँ जन्मदर्ता र नागरिकता बनाउने कुरामा कानुनी समस्या आइरहेको बताउँछन् । महिनामा यस्ता समस्या १०१५ वटा आउँछन्, अनुसन्धान गरेर सहजीकरण गर्छौं, उनले भने । १८ वर्षभन्दा माथिकाको व्यवस्थापनबारे आफूहरूलाई पनि गुनासो आउने गरेको उनले बताए । मापदण्डअनुसार व्यवस्थापन गर्न सरकार र बालगृहबीच समन्वय र सहकार्य गर्नेछौं, उनले भने ।सरकारको स्रोतसाधनमा सञ्चालन भइरहेको नेपाल बाल संगठन (बाल मन्दिर) मा पनि यस्तै समस्या छ । बाल मन्दिरकी अध्यक्ष विद्या उपाध्याय न्यौपानेका अनुसार संरक्षणमा रहेका बालबालिकालाई एसईई पास गरिसकेपछि बिदाइ गर्ने चलन थियो । कतिपयलाई बाल मन्दिरमा र बाहिर काम लगाइन्थ्यो । अहिले कक्षा ११ र १२ समेत पढाउन थालेका छन् । यी कक्षामा अध्ययन गर्नेहरू नक्साल, सिफल, दोलखा, पाँचखालका गरेर १५ जना छन् । जसका अभिभावक नै हुँदैनन्, उनीहरूलाई बिदा गरे के गरी सर्भाइभ हुन्छन् भन्ने चिन्ता हुन्छ । यस्ता समस्यामा परेकालाई सरकारले घर बनाइदिनुपर्छ, उनी भन्छिन्, बालगृहमा आइपुगेका बालबालिका हेर्ने सरकारको दायित्व हो, तर पर्याप्त बजेट नै दिँदैन । बाल मन्दिरमा मानसिक असन्तुलन भएका, अपांगता भएका, आफन्त फेला नपरेका ५० वर्षभन्दा माथिका वयस्कलाई पनि एउटै कम्पाउन्डभित्र राखिएको छ । बालगृह महासंघ प्रदेश १ का सचिव जीवन घिमिरेले १८ वर्ष पूरा गरेका बालबालिकालाई सामूहिक रूपमा व्यवस्थापन गर्न राज्यले हरेक प्रदेशमा आवास गृह बनाइदिनुपर्ने बताए ।"
गैरकानुनी सम्पत्ति चोख्याउन फर्जी विवरण,पशुपालनबापत ११ लाख ५० हजार आम्दानी देखाइएकामा पूरै विवरण फर्जी विदेशी मुद्रा सटहीबापत ५१ लाख १८ हजार आम्दानी देखाइएकामा सबै अवैधकृषि आय १७ लाख ४० हजार भनिएकामा २ लाख ५ हजारमात्रै वैधजग्गा बिक्रीबापत ६९ लाख आय देखाइएकामा स्रोत खुल्ने २ लाख मात्रै १६ वर्षको घरभाडाबापत १८ लाख प्राप्त भएको देखाइएकामा १ लाख मात्रै वैधपत्नी र छोराका नाममा जीवन बिमाबापत ४ लाख आम्दानी भनिएकामा स्रोत खुल्ने २ लाख ८२ हजार मात्रैपैत्रिक सम्पत्तिमध्येको घर भाडाबाट ५ लाख आम्दानी उल्लेख गरेकामा १ लाख २५ हजार मात्रै वैधघर बनाउँदा १९ लाख १० हजार खर्च गरेको उल्लेख गरेकामा ४३ लाख ८९ हजार खर्च भएको पुष्टि
लघुवित्त कर्मचारीबाटै सदस्यका नाममा करोडौं ठगी,"(ओखलढुंगा)आरम्भ चौतारी लघुवित्त वित्तीय संस्थाका तत्कालीन शाखा प्रमुखले नै सदस्यहरूको नाममा नक्कली कागजात बनाएर करोडौं रकम ठगी गरेको खुलेको छ । जिल्ला प्रहरीमा परेको उजुरीमा शाखा प्रमुख ज्ञानेन्द्र सापकोटाले २ सय ५७ सदस्यको नामबाट ठगी गरेको आरोप उल्लेख छ । नक्कली कर्जा लिएको भनिएका ती सबै सदस्य सुनकोसी गाउँपालिका१ र २ बलखु सिस्नेरी क्षेत्रका हुन् । प्रमुख सापकोटा स्थानीय भएका कारण अधिकांश सदस्य यस घटनाबारे खुलेर बोल्न चाहँदैनन् । कर्मचारीबाटै ठगी भएको घटना सार्वजनिक हुनेबित्तिकै केही राजनीतिक दलका व्यक्तिबाटै ढाकछोपको प्रयास गरिएको थियो । सापकोटाबाट रकम असुली नभएपछि उक्त लघुवित्तले केही दिनअघि उनीविरुद्ध बिगोसहित ३ करोड ८४ लाख बराबर हिनामिना आरोपमा ओखलढुंगा प्रहरीमा उजुरी दिएको छ । पहिलो चरणको अनुसन्धानपछि बैंकिङ कसुर वा ठगी केमा मुद्दा चलाउने भन्ने टुंगो लाग्छ, डीएसपी दीपकबहादुर केसीले भने, उजुरीअनुसार बिगो तलमाथि हुन सक्ने देखिन्छ । लघुवित्तले आरोपित सापकोटाको केही जग्गासमेत संस्थाको नाममा लिएको छ । उक्त जग्गाको मूल्य बराबरको रकम बिगोबाट घटाएको छैन । त्यसैले यस विषयमा थप अनुसन्धान गर्नुपर्ने देखिएको प्रहरीले जनाएको छ । आरम्भ चौतारीका शाखा प्रमुख वैकुण्ठ लुइँटेल सबै समस्या केन्द्रीय कार्यालयले समाधान गरिसकेको भन्दै पन्छिए । हाम्रो संस्थामा देखिएको सबै समस्या केन्द्रले समाधान गरी नियमित काम गरिरहेका छौँ, उनले भने, त्यस्तो समस्या केही छैन । ठगी आरोपमा गत भदौमा सापकोटालाई निलम्बन गरिएको थियो । सापकोटासँग टेलिफोन सम्पर्कको प्रयास गर्दा सफल हुन सकेन । सामुदायिक लघुवित्त वित्तीय संस्थाकी सदस्य मोलुङ गाउँपालिका१ झगरपुरकी मीना राई नियमित बचत र भ्याएका बेला समूहको बैठकमा सहभागी हुन्थिन् । उनले संस्थाबाट कुनै कर्जा भने लिएकी थिइनन् । गत माघ १० मा समूहको बैठक बस्ने क्रममा उनको नाममा एक लाख ऋण लिएको खुल्यो । लघुवित्तकै कर्मचारी दीपक कोइरालाले नक्कली कागजात बनाएर उनको नाममा ऋण उठाएको थाहा पाएपछि उनले लघुवित्तको कार्यालयमा सोधपुछ गरिन् । कोइराला भने केन्द्रीय कार्यालय सरुवा भइसकेका थिए । मैले थाहा पाउँदा सम्बन्धित कर्मचारी यहाँबाट गइसकेको रहेछ, उनले भनिन्, मेरै नाममा कर्जा लिएको भन्ने सुन्दा सुरुमा त अचम्मै लाग्यो ।मोलुङ गाउँपालिका४ हर्कपुरकी खिनमाया कोइराला सामुदायिक लघुवित्तकै सदस्य हुन् । उनले पनि मीनाले जस्तै आफ्नो नाममा एक लाख कर्जा लिएर नतिरेको पत्र वडामा आएपछि मात्र थाहा पाइन् । लिँदै नलिएको ऋण मेरो नाममा देखिएपछि झन्डै घर झगडा भएन, उनले भनिन्, संस्थालाई जानकारी दिएका छौं, हामी मिलाउँछौं भनेका छन् । सीता खतिवडाले सोही लघुवित्तबाट एक लाख ऋण लिएकी थिइन्, तर एक लाख ५० हजार कर्जा लिएको उल्लेख हुँदा उनी छक्क परिन् ।सामुदायिक लघुवित्तका कर्मचारी कोइरालाले तीन वर्ष रामपुर केन्द्रमा बसेका बेला २८ जना सदस्यको नाममा नक्कली कागजात बनाएर करिब ३६ लाख रुपैयाँ दुरुपयोग गरेको देखिएको छ । सदस्यको नामबाट रकम दुरुपयोग गरी ठगी गरेको देखिएपछि संस्थाले उनलाई तीन महिनाअघि केन्द्रीय कार्यालय सरुवा गरी निगरानीमा राखेको छ । संस्थाको ओखलढुंगा शाखा प्रमुख उमेश पौडेलले कर्मचारीबाट समस्या देखिएको स्वीकारे । कोइरालाले सदस्यको नाममा रकम दुरुपयोग गरेको सत्य हो, उनले भने, अहिले उनी संस्थाकै निगरानीमा छन्, दुरुपयोग गरेको रकम फिर्ता गराउने काम भइरहेको छ । जिल्ला प्रहरीमा सामुदायिक लघुवित्तका विषयमा समेत मौखिक उजुरी परेको छ । प्रारम्भिक छानबिनमा ३६ लाख जति रकम सदस्यको नामबाट दुरुपयोग गरेको देखिएको जिल्ला प्रहरीले जनाएको छ ।यस्तै, आरम्भ चौतारीबाट नक्कली कागजात बनाएर कर्जा निकालेका कर्मचारी ज्ञानेन्द्र सापकोटाले पैसाजति मिटरब्याजमा लगानी गरेको उनका निकटहरू बताउँछन् । राजनीतिक दलका स्थानीय नेतामार्फत उक्त रकम मिटरब्याजमा लगानी गरिएको एक स्थानीयले बताए । उनले लघुवित्तबाट पैसा झिक्दै ब्याजको लोभमा अर्का व्यक्तिलाई दिए, उनले भने, ती व्यक्तिले साँवासमेत फिर्ता नगरेपछि उनी समस्यामा परेका हुन् । खासमा उनले पैसा दिएका व्यक्तिले पनि तेस्रो व्यक्ति भारतीय नागरिकलाई पैसा दिएको भन्ने सुनेका हौं ।आरम्भ चौतारीको घटना सार्वजनिक हुनेबित्तिकै सदस्यहरूले लघुवित्तविरुद्ध उजुरी दिन खोजेका थिए । संस्थाले समस्या समाधान गर्ने आश्वासन दिएपछि उजुरी दिएनन् । हाल एक कर्मचारीको समस्या देखाउँदै संस्थाले आफ्नो बचाउ गर्न थालेपछि कर्मचारीविरुद्ध उजुरी दिएका हुन् । संस्थाले आफ्ना कर्मचारीमाथि गर्ने नियमन तथा निगरानी प्रणाली कमजोर हुँदा अधिकांश लघुवित्तमा यस्तो समस्या देखिएको सरोकारवाला बताउँछन् । आरम्भ चौतारी लघुवित्त गोरखा शाखामा समेत यस्तै समस्या देखिएको प्रहरीले जनाएको छ ।"
छोटकरी,"ॅसरकारमै रहेका दलबाट संघीयतामाथि खतराबिर्तामोड (कास) प्रतिनिधिसभाका सभामुख देवराज घिमिरेले संसद्मा रहेका दलहरूबाटै शासन व्यवस्थामाथि खतरा बढेको आरोप लगाएका छन् । झापाको बिर्तामोडमा शुक्रबार सहारा नेपाल साकोसद्वारा आयोजित सभामुखलाई सम्मान तथा पत्रकार भेटघाट कार्यक्रममा बोल्दै उनले संविधानको कल्पनाभन्दा विपरीत गतिविधि एवं धारणा संसद् र सडकमा देखिन थालेको टिप्पणी गरे । संविधानले राजतन्त्ररहित व्यवस्था अंगीकार गरेको अवस्थामा सरकारमा रहेको पार्टी एमालेकै केन्द्रीय सदस्यले मुलुकमा राजतन्त्र चाहिन्छ भनेर मेचीमहाकाली अभियान गरिरहेकोप्रति उनले आपत्ति जनाए । केही दिनअघि एमाले केन्द्रीय सदस्य एवं मेडिकल व्यवसायी दुर्गा प्रसाईंले पूर्वराजा ज्ञानेन्द्र शाहको उपस्थितिमा झापाको पूर्वी नाका काँकडभिट्टाबाट सुरु गरेको मेचीमहाकाली अभियानबारे घिमिरेले भने, एमालेका केन्द्रीय सदस्य राजतन्त्र चाहिन्छ भन्दै युवालाई लिएर मेचीमहाकाली अभियानमा हिँडेका छन् । यसप्रति सरकारको दृष्टिकोण के हो ? पार्टीको दृष्टिकोण के हो ? स्पष्ट हुन जरुरी छ । निर्वाचन आयोगले तोकेको जरिवाना नबुझाउनेलाई माफीकाठमाडौं (कास) राष्ट्रपति विद्यादेवी भण्डारीले स्थानीय तह निर्वाचनमा खर्च विवरण नबुझाउने उम्मेदवारलाई निर्वाचन आयोगले तोकेको जरिवानाको रकम माफी दिएकी छन् । बुधबार मन्त्रिपरिषद् बैठकको सिफारिसमा नेपालको संविधानको धारा २७६ बमोजिम माफी मिनाहा भएको राष्ट्रपति कार्यालयका सहायक प्रवक्ता लीलाकान्त पौडेलले जारी गरेको विज्ञप्तिमा उल्लेख छ । स्थानीय तह निर्वाचनमा उम्मेदवार भएर निर्वाचन खर्चको विवरण नबुझाउँदा कारबाहीमा परेकाहरूले जरिवाना मिनाहा गराउन राष्ट्रपतिसमक्ष सामूहिक निवेदन दिएका थिए । आयोगले कानुनबमोजिम निर्वाचन खर्च नबुझाउने १ लाख २३ हजारभन्दा धेरैलाई जरिवाना तोकेर नाम सार्वजनिक गर्दै ६ महिनाभित्र जरिवाना तिर्न सूचित गरेको थियो । आयोगले खर्च विवरण नबुझाउने र ढिला बुझाउनेलाई कानुनबमोजिम समान जरिवाना तोकेको थियो ।"
चौतारा अस्पतालको अत्याधुनिक भवन बन्दै,"(सिन्धुपाल्चोक)भूकम्प र परकम्पले ध्वस्त भएको चौतारास्थित चौतारा अस्पतालले झन्डै पाँच वर्ष टेन्टबाट बिरामीको उपचार गर्यो । अहिले पनि भवन अभावमा मेडिकलसहित अन्य सेवा प्रभावकारी छैन । अहिले यो अस्पताललाई चिनियाँ मोडलमा ३९ शय्याको बनाउन निर्माणका काम थालिएको छ । चौतारा सागाचोकगढीका नगरप्रमुख कृष्ण सापकोटाका अनुसार छिट्टै अस्पताल अत्याधुनिक भवनबाट सञ्चालन गर्न काम भइरहेको छ । निर्माणमा संलग्न चिनियाँ अधिकारी र कामदार जिल्ला समन्वय समितिको पुरानो भवनमा आवासीय रूपमा छन् । चिनियाँ प्रतिनिधिद्वय बो लिउ र गोउ ब्याङगाङले अस्पताल निर्माणको काम हेरिरहेका छन् । बो चाइना क्वीयूएन इन्जिनियरिङ कर्पोरेसन (सीक्वीईसी) का तर्फबाट निर्माण कार्यका संयोजक र गोउ व्यवस्थापन प्रमुख हुन् । १ अर्ब १४ करोड लागतमा निर्माणाधीन अस्पताल भवनको काममा २५ चिनियाँ र ४० जना नेपाली कामदार खटिएका छन् । अस्पताल निर्माणको काम ३५ प्रतिशत पुगिसकेको छ । दैनिक १२ घण्टा काम चलिरहेको छ । यहाँ अत्याधुनिक प्रविधि र इन्जिनिरियङ अपनाइएको छ, सिभिल इन्जिनियरसमेत रहेका गोउले भने । उनका अनुसार निर्माणका मुख्य सामग्री चीनबाटै ल्याइएका छन् । नेपालको बालुवा, सिमेन्ट मात्रै प्रयोग गरिएको छ । भूकम्पपछि लडेको चौतारा अस्पताल पुनर्निर्माण गर्न २०७५ साउन ३० मा चीनको अर्थ मन्त्रालयअर्न्तगत एजेन्सी फर इन्टरनेसनल इकोनोमिक कोअपरेसन र नेपालको स्वास्थ्य तथा जनसंख्या मन्त्रालयबीच काठमाडौंमा सम्झौता भएको थियो । त्यही सम्झौतामा आधारमा ६ करोड १० लाख चिनियाँ आरएमबी सहयोग प्राप्त भएको उनले जानकारी दिए । गत भदौ अन्तिम साता सुरु भएको चाइना एड सिन्धुपाल्चोक हस्पिटल रिकभरी प्रोजेक्ट इन नेपाल परियोजनाले करिब १८ महिनामा काम पूरा गर्ने लक्ष्य राखेको छ । चाइना क्वीयूएन इन्जिनियरिङ कर्पोरेसन र सियान सिफाङ कन्स्ट्रक्सन सुपरभिजन कम्पनी लिमिटेडको मुख्य व्यवस्थापनमा चिनियाँ निर्माण कम्पनी हेवेई कन्स्ट्रक्सन ग्रुपले अस्पताल भवन निर्माण गरिरहेको हो । ३ हजार ७ सय ९० वर्गमिटर क्षेत्रफलमा ३९ शय्याको अस्पतालमा मेडिकल कम्प्लेक्स बिल्डिङ (३ स्टोरेज), वाटरपम्प रुम, टेम्पोररी मेडिकल वेस्टेज रुम, जेनेरेटर सेड निर्माणसँगै उपकरण र फर्निचर हुनेछन् । जसका लागि आवश्यक अत्याधुनिक सर्जिकल सामग्री चीन सरकारले उपलब्ध गराउने लिउले बताए । निर्माण कार्य द्रुत गतिमा अगाडि बढेको छ । संरचनामा कति समय खर्चने हामीले समयसीमा राखेका छौं । त्यसैले समयमै निर्माण सकेर नेपाली पक्षलाई हस्तान्तरण गरिने कार्ययोजना छ, लिउले भने ।भूकम्पको सात वर्षपछि जिल्लाभर रहेका एक जिल्ला अस्पताल, ७५ स्वास्थ्य चौकी, ४ सहरी स्वास्थ्य क्लिनिक र नौ स्वास्थ्य एकाइका भवन लगभग ठडिइसकेका छन् । केही निर्माणाधीन अवस्थामा छन् । अहिले जिल्ला आयोजना कार्यान्वयन एकाइ (अनुदान तथा पूर्वाधार) को जिम्मा सघन सहरी तथा भवन निर्माण आयोजना रामेछापले जिम्मा लिएको छ । इन्जिनियर कृष्ण ज्ञवालीका अनुसार स्वास्थ्य र शिक्षा क्षेत्रमा सिन्धुपाल्चोकका अधिकांश संरचना निर्माणले गति लिएको छ ।"
आकाशमुनि फर्निचर मेला,"(रौतहट)देबाहीगोनाही नगरपालिका४ का शंकरदेव साहले छोरी सञ्जुको बिहेका लागि फर्निचर मेलाबाट पलङ, कुर्सी, डाइनिङ र ड्रेसिङ टेबल किने । बजारमा यिनै सामान खरिद गर्दा उनलाई २ लाख रुपैयाँभन्दा बढी पर्थ्यो । मेलाबाट भने उनले १ लाख ६० हजारमै किने ।अघिल्लो वर्ष घरका लागि उनले मेलाबाट ६० हजारमा राम्रो डिजाइनको पलङ किनेका थिए । मेलामा सस्तो र छानीछानी सामान पाइने भएकाले उनले यहीँबाट किनेका हुन् । रौतहटको गरुडा नगरपालिका२ स्थित जयनगरमा लागेको फर्निचर मेलामा काठका आकर्षक फर्निचर पाइने हुनाले यतै आएको साहले सुनाए । छोरीको विवाहका लागि मेलाबाटै फर्निचरका सामान किनें, उनले भने, बाहिरभन्दा सस्तो र छानेर किन्न पाइने हुनाले मेलामै आएँ । उनी मात्र होइन, मेलामा राखिएका सामान छानेर किन्न पाइने हुनाले धेरैजसो यहीँ आउँछन् ।पहिला गाउँघरमै काठ किनेर मानिसले पलङ, दराज, कुर्सीलगायत सामान बनाउँथे । हिजोआज काठ र भनेजस्ता मिस्त्री पनि पाइँदैनन् । अब बाहिर किन्नुको विकल्प रहेन, साहले थपे । साहजस्तै धेरैजसो गाउँका मानिस मेलामा फर्निचरका सामान किन्न आउँछन् । पूर्वपश्चिम राजमार्गबाट झन्डै २१ किमि दक्षिण गएपछि शिवनगर बजार आउँछ । धार्मिक पर्यटकीय नगरीका रूपमा चिनिएको शिवनगरको आडैमा अहिले ठूलो मेला लागेको छ । मेला रमाइलो र मनोरञ्जनले भरिपूर्ण भने होइन । काठले बनाइएका विभिन्न प्रकारका सामान सजाएर राखिएको फर्निचर मेला हो ।मधेसकै सबैभन्दा ठूलो र आकर्षक मेला श्रीपञ्चमी (माघ १२) बाट सुरु भएको हो । यो एक महिनासम्म लाग्नेछ । मेलामा जिल्लाभरिका फर्निचर उद्योगमा बनाइएका सामान बिक्रीका लागि राखिएका छन् । फर्निचरका सामान हेर्न र खरिद गर्न सर्वसाधारणको भीड लागेको छ । श्रीपञ्चमीको अवसर पारेर सुरु भएको फर्निचर मेलामा भारतबाट समेत मानिस सामान हेर्न र किन्न आउँछन् । बजारमा प्लास्टिकका विभिन्न सामग्रीको माग बढे पनि काठको प्रयोग गर्नेहरू घटेका छैनन् भन्ने मेलाको भीडले देखाएको छ । डेढ साताअघिदेखि व्यापारी आफ्नो घर र उद्योगमा बनाएका सामान राखेर बसेका छन् । यहाँ बर्सेनि फर्निचर मेला लाग्छ । मेलामा विभिन्न जातका काठबाट बनाइएका दराज, कुर्सी, पलङ, टेबल, झ्याल, ढोका तथा फलामका कृषि औजार राखिएको छ । मेलामा सर्लाही, बारा र रौतहटका फर्निचर व्यवसायी आउँछन् । मुख्य गरी मेलामा काठबाट निर्मित फर्निचरको बिक्री हुन्छ । गाउँघरको काठ, प्लाइउडले बनेका धेरैजसो फर्निचर बजारको तुलनामा निकै सस्तोमा पाइने व्यवसायीको दाबी छ । केही समयदेखि चलेको आर्थिक मन्दीका कारण अघिल्लो मेलाको तुलनामा खरिद, बिक्री कम हुँदै गएको भन्दै निराश भएर बसेका व्यवसायी पनि मेलामा भेटिन्छन् । बैंकले ऋण दिन बन्द गरेको र गाउँघरमा सापट, पैसासमेत पाउन छाडेकाले मेलामा किनबेच घटेको विश्रामपुर गाउँका फर्निचर व्यवसायी बद्री ठाकुरले बताए । मेलामा सामान राखेको डेढ साताभन्दा बढी भइसक्यो । तर सोचेजस्तो व्यापार भएको छैन, उनले भने, आर्थिक मन्दीका कारण यस पटक मेलाको रौनक अलि घटेको छ । पछिल्लो समय काठ सहजै पाइन छाडेको फर्निचर व्यवसायी बताउँछन् । साल, कुकाठलगायतका फर्निचरलाई चाहिने काठ वनले दिन छाडेपछि समस्यामा परेका हुन् । एक दशकअघिसम्म सालको पलङ बनाउँथे । पछि सिसौका बनाउन थाले । अहिले प्लाई र टिकका बनाउन थालेका छन् । सालको मूल्य अहिले प्रतिक्युफिट ४ हजारभन्दा बढी पर्छ । मूल्य बढे पनि सहजै काठ पाउन नसक्ने व्यवसायी ठाकुरले सुनाए । पाँच वर्षअघिसम्म १०१५ हजारको लागतमा बन्ने पलङ अहिले ४० हजारसम्म खर्च लाग्ने गरेको उनको भनाइ छ । यस्ता सामग्री बनाउने कालिगड (मिस्त्री) को अभाव भने देखिन थालेको गरुडा नगरपालिका४ का पुराना फर्निचर व्यवसायी जयदत्त ठाकुरले सुनाए । नेपालमा काठको फर्निचर बनाएर परिवार पाल्न धौधौ पर्यो भनेर काठका मिस्त्रीहरू विदेश जान थाले, उनले भने, अब सोचेको जस्ता सामान बनाउन समस्या हुँदै गएको छ । भएकाहरू पनि महँगो ज्याला भन्छन् । काठ मिस्त्रीले दैनिक १ हजार लिने गर्छन् । पहिला ३ देखि ५ सयसम्ममा मिस्त्री पाइन्थ्यो । ०५२ सालदेखि काठका फर्निचरको व्यवसाय गर्दै आएका दत्तले मेलामा ठूलो संख्यामा पलङ, दराज, कुर्सी, टेबल, झ्याल, ढोकाका सामान बिक्रीका लागि राखेका छन् । मेलाका फर्निचर जनकपुर, पोखरा, काठमाडौं, वीरगन्ज, सर्लाही र बारासम्म पुग्ने गरेको पाइएको छ ।छिमेकी भारतको सीमावर्तीका स्थानीयसमेत फर्निचर खरिद गर्न यहाँ आउँछन् । बजारका सोरुममा राखिएका फर्निचरभन्दा मेलामा निकै सस्तो मूल्यमा पाइने ग्राहकको भनाइ छ । मेलामा २ करोडभन्दा बढीको कारोबार हुने व्यवसायीको दाबी छ । फर्निचरका सामान किन्न भित्री गाउँबाट मानिस ट्र्याक्टर र टायर गाडा लिएर आउँछन् । मेलामा रौतहटलगायत बारा, पर्सा र सर्लाहीका लोहार जातिले फर्निचरका सामान बनाएर ल्याएका छन् । मेलामा २ सयभन्दा बढी व्यापारी सहभागी रहेको बताइएको छ । जिल्लामा पछिल्लो समय विभिन्न पर्वका बेला मेला लाग्ने गर्छ । मेलामा मनोरञ्जनका सामग्री राखिएका हुन्छन् । तर फर्निचर मेला मधेस प्रदेशकै ठूलो हो । सबैभन्दा बढी भीड र बिक्री हुने भनेको शिवरात्रिमा हो । शिवरात्रिमा बाहिरबाट मानिस शिवनगर मन्दिर दर्शन गर्न आउँछन् । उनीहरू मेला पुगेर फर्निचरका सामान खरिद गर्छन् । अहिले व्यापारीहरू शिवरात्रिकै आस गरेर बसेका छन् । आफू मेलालाई व्यवस्थित गर्नेतिर लागिपरेको गरुडा नगरपालिकाका प्रमुख कन्थमणि जैसवालले जनाए । बजारका फलाम पसलमा भन्दा मेलामा खुर्पा, कोदालो, बन्चरो, चक्कु, खुकुरीलगायतका सामान सस्तोमा बिक्री भइरहेको धमौराका व्यापारी रामलखन ठाकुरले बताए । ग्राहकले भनेको जस्तै गरी कृषि औजारका सामान तत्कालै बनाएर दिने गरेका छौं, उनले भने, आँखा अगाडि बनाएका फलामे सामान मजबुत र टिकाउयुक्त हुन्छन् । सस्तो पनि हुने हुँदा बिक्री निकै हुन्छ । उनीहरू आफैंले फलाम राखेका छन् । त्यही फलाम गालेर सामान बनाएर दिन्छन् ।"
लगानी पर्खंदै फुकोट कर्णाली,"(काठमाडौं)सरकारी स्वामित्वमा रहेको नेपाल विद्युत् उत्पादन कम्पनी लिमिटेड फुकोट कर्णाली जलविद्युत् आयोजनामा लगानी जुटाउने अभियानमा लागेको छ । ४८० मेगावाट क्षमताको अर्धजलाशययुक्त उक्त आयोजनाको सम्भाव्यता अध्ययनलगायत काम सकिएपछि कम्पनी लगानी जुटाउने तयारीमा लागेको हो ।आयोजनाको अध्ययन तथा परीक्षण सुरुङ (टेस्ट टनेल) खन्ने कामसमेत अन्तिम चरणमा पुगेको छ । आयोजनाको पावरहाउससम्म पुग्न ५२० मिटर परीक्षण सुरुङ खन्नुपर्नेमा अब करिब ५० मिटर मात्रै बाँकी रहेको कम्पनीले जनाएको छ । विस्तृत परियोजना अध्ययन प्रतिवेदन सकिएर वातावरणीय प्रभाव मूल्यांकनको फाइल वन तथा वातावरण मन्त्रालयमा स्वीकृतिका लागि पुगेको कम्पनीले जनाएको छ । एनईए इन्जिनियरिङ कम्पनीले वातावरणीय प्रभाव मूल्यांकन गरेको आयोजनाको परीक्षण सुरुङ निर्माण वाइवा इन्फ्राटेकले गरेको हो । हाल अध्ययनको सम्पूर्ण काम सकिएर लगानी जुटाउने अन्तिम तयारी भइरहेको आयोजना प्रमुख हीरामान वाइवाले जानकारी दिए । पावरहाउससम्म पुग्न चाहिने परीक्षण सुरुङ तथा अन्य अध्ययन करिब सकिएको छ, उनले भने अब वन मन्त्रालयबाट वातावरणीय अध्ययन स्वीकृति पर्खाइमा छौं । लगानी जुटेको अवस्थामा तुरुन्त निर्माणमा जान सकिने आयोजना प्रमुख वाइवा बताउँछन् । ९२ अर्ब ३० करोड लागत अनुमान गरिएको आयोजनाका लागि भारतीय, चिनियाँ तथा कोरियन कम्पनीले चासो देखाएका छन् । पहिलो चरणमा भारतीय कम्पनी एनएचपीसी लिमिटेडसँग लगानीको छलफल भए पनि सरकारले हालसम्म सम्झौता गरेको छैन । एनएचपीसी लिमिटेडका अध्यक्ष अभयकुमार सिंहले भारतको एक पत्रिकालाई दिएको अन्तर्वार्तामा आफूहरूका फुकोट कर्णाली निर्माणको समझदारीपत्र पठाइएको र यसलाई नेपाल सरकारले हेरिरहेको बताएका थिए । कोरियन कम्पनी कोस्पो तथा केही चिनियाँ कम्पनीले पनि आयोजनामा चासो देखाएको बताइएको छ । कर्णाली नदीको पानीलाई टनेलमार्फत सान्नीत्रिवेणी३ सिस्नेगडामा ड्याम बनाएर सुरुङमार्फत भौरेकुनामा पुर्याउने गरी आयोजना निर्माण गरिनेछ । आयोजनाको पावरहाउस भौरेकुनामा बनाइनेछ । आयोजनामा डेढ किमि लामो र ११ मिटर व्यासको डाइभर्सन टनेलमार्फत कर्णालीको पानी फर्काएर मुख्य ड्याम निर्माण गरिनेछ ।रास्कोट नगरपालिका, सान्नीत्रिवेणी, पचालझरना गाउँपालिका र खाडाचक्र नगरपालिकाका केही भूभाग प्रभावित हुने ४ सय ८० मेगावाट क्षमताको आयोजनामा ६ किमि मुख्य टनेल निर्माण गरिनेछ । आयोजनाबाट वार्षिक २ हजार ४ सय ५५ गिगावाट आवर ऊर्जा उत्पादन गर्ने लक्ष्य रहेको आयोजनाले जनाएको छ । कर्णाली नदीको तीरमा पर्ने नरहरिनाथ र सान्नीत्रिवेणीको सिमाना भौरेकुनाभीरमा परीक्षणका लागि टनेल खन्ने काम करिब ५० मिटर बाँकी रहेको आयोजना प्रमुख वाइवाले बताए । १ सय ८० मिटरको ड्यामबाट पावरहाउसमा पानी ल्याइनेछ । सान्नीत्रिवेणी, रास्कोट र पचालझरनाको तल्लो भेगमा जलाशय हुने उनको भनाइ छ । पावरहाउसबाट उत्पादित विद्युत् ४ सय केभीको रेलिङ सबस्टेसनमा जोडेर राष्ट्रिय प्रसारण लाइनमा पठाउने योजना छ । वातावरण प्रभाव मूल्यांकनको काम सकिएर मन्त्रालयमा फाइल पठाइएको छ, उनले भने, डुबानमा पर्ने सबै जग्गाको मुआब्जाको काम पनि सकिएको छ ।"
एउटै भीर काट्दै बित्यो १२ वर्ष,"(जाजरकोट)मध्यपहाडी लोकमार्गअन्तर्गत जाजरकोट खण्डस्थित कार्की गाउँको मन्ताभीर काट्न लागेको झन्डै १२ वर्ष बित्यो । अझैसम्म उक्त खण्डको काम पूरा भएको छैन । दैलेख हुँदै जाजरकोटबाट रुकुम पुग्ने खण्डअन्तर्गतको मन्ताभीरको ट्र्याक खुले पनि अझै चौडा हुन सकेको छैन । अझै पनि मन्ताभीर काट्ने काम जारी छ । मन्ताभीर झन्डै २ सय मिटर दूरीको छ । हाम्रो विकास कस्तो छ भन्ने थाहा पाउन यही भीर हेरे हुन्छ, राजमार्गको अधिकांश खण्डतिर कालोपत्र भइसक्यो, स्थानीय अभियन्ता बालकुमार शर्माले भने, यहाँ त अझै भीर काट्न सकिएको छैन, यस्तै अवस्थामा रहे अझै १० वर्षसम्म पनि यो खण्ड कालोपत्र हुँदैन । भीर काट्ने जिम्मा लिएका निर्माण व्यवसायी र लोकमार्ग आयोजना कार्यालयले एकअर्कालाई आरोप लगाउँदै आएका छन् । मध्यपहाडी लोकमार्गअन्तर्गत जाजरकोट खण्डमा सडक निर्माणको काम ०६७ सालबाट सुरु भएको हो । तर झाप्रा र कार्कीगाउँबीचको मन्ताभीरमा सडक निर्माणको काम सुस्त हुँदा ठूला गाडी आउजाउमा समस्या छ । कुदुबाट सुयाडासम्मको ८२ किलोमिटरको सडक खुलिसकेको छ । अरू जिल्लाका खण्डमा गाडी चल्न थालिसके, यहाँ कालोपत्र त के सडकको पूरै खण्डमा ट्र्याक खुलेको छैन, सडक खुले स्थानीयको आउजाउ सहज हुने थियो, यहाँको उत्पादनले बजार पाउँथे, उनले भने, खाद्यान्न र दैनिक उपभोग्य सामानको ढुवानी सहज हुन्थ्यो ।लोकमार्गअन्तर्गत जाजरकोटको भेरी नगरपालिका१३ कुदुबाट स्याउली बजारसम्म कालोपत्र भएको छ । तर ठाउँठाउँमा गुणस्तरीय काम नहुँदा उप्किन थालिसकेको स्थानीय गोपाल बटालाले बताए । निर्माण व्यवसायीले भत्किएको सडक मर्मतमा ध्यान दिएका छैनन् । जगतीपुरबाट स्याउली बजारसम्मको अधिकांश सडक भत्किएको छ, उनले भने, राष्ट्रिय गौरवको आयोजनामा सरकारले पर्याप्त अनुगमन र नियमन नगर्दा गुणस्तरीय काम हुन सकेन । १७ किलोमिटर सडकको काम पूर्णरूपमा चौडा बनाएको र सडक कालोपत्रको काम जारी रहेको निर्माण व्यवसायी कम्पनी सिंह एन्ड ब्रदर्सका विश्वास उप्रेतीले बताए । कार्कीगाउँबाट थलहसम्मको २० किमि सडकमा पनि काम भइरहेको उनको भनाइ छ । थलहबाट दैलेखको सिमानासम्म २९ किमि सडक कालोपत्र सकिएको उनले जनाए । भत्किएको सडक बनाउन पनि पहल नभएको कार्कीगाउँका काशीराम कार्कीले बताए । निर्माण कम्पनीका प्रतिनिधि उप्रेतीले भने आयोजनाबाट रकम नपाएका कारण काम गर्न गाह्रो भएको गुनासो गरे । निर्माण कम्पनीलाई काम छिटो सक्न र गुणस्तरीय काम गर्न ताकेता गरिरहेको लोकमार्ग आयोजनाका प्रमुख युवराज पोखरेलको भनाइ छ ।"
कुडा कर्णालीको चौथो संस्करण सुरु,"(वीरेन्द्रनगर)सुर्खेतमा कर्णाली उत्सव कुडा कर्णालीका सुरु भएको छ । कर्णालीलाई चिन्ने र चिनाउने, बहस र विमर्श हुने उत्सवको चौथो संस्करण शुक्रबार सुरु भएको हो । सुर्खेतको बुलबुले उद्यानमा उत्सवको कर्णाली प्रदेशका मुख्यमन्त्री राजकुमार शर्माले उद्घाटन गरे । समृद्ध प्रदेश निर्माणका लागि छेडिएको बहसले कर्णालीको विकासमा सहयोग पुग्नेमा विश्वस्त रहेको उनले बताए । समस्या व्याख्या गर्नेहरूको कमी नभएको भन्दै उनले समाधानका विषयमा छलफल केन्द्रित हुनुपर्नेमा जोड दिए । त्यसका लागि निरन्तर छलफल र बहसको आवश्यक छ, उनले भने, हामीले चुनौती र सम्भावनाबारे बहस निरन्तर गर्न आवश्यक छ । वीरेन्द्रनगर नगरपालिकाका उपप्रमुख नीलकण्ठ खनालले यस्ता बहसले प्रदेश र स्थानीय सरकारलाई मार्गनिर्देशन हुने बताए । राष्ट्रिय योजना आयोगका सचिव केवलप्रसाद भण्डारीले कर्णालीका बासिन्दाको कुरा सुनाउने उद्देश्यले उत्सवको आयोजना गरिएको बताए । कर्णालीलाई संघीयता चाहिए पनि त्यसलाई धान्ने सामर्थ्यको अभाव महसुस भएको तर्क उनले गरे । उत्सवमा १६ वटा विषयगत सत्रहरू उत्सवमा सञ्चालन हुनेछन् । पहिलो दिन कर्णाली चिन्तन, कर्नाली खेल्दो छ, पैकेलोलगायत सत्र सञ्चालन भए । यो सहर र त्यो सहर छलफलमा सहभागी वीरेन्द्रनगरको गुरुयोजना बनाउने इन्जिनियर माधवभक्त माथेमाले ३५ वर्षपछि सुर्खेत आएको बताए । त्यतिबेला संयुक्त राष्ट्रसंघ विकास परियोजनाको जहाज १५ हजारमा चार्टर गरेर मेरो समूह सुर्खेत आएको थियो, उनले भने, काठमाडौं बसेर वीरेन्द्रनगर उपत्यका पत्ता लगाउन निकै कठिन भयो । माथेमाको समूहले त्यसबेला तीन चरणमा विकास गर्ने गरी योजना बनाएको थियो । जसमा पूर्वको इत्राम खोलादेखि पश्चिम खोर्के खोलाको बीचको भागलाई सरकारी लगानीमा सहरी विकास गर्ने, त्यसभन्दा उता भैरवस्थानदेखि ढोडेखालीसम्मको भागलाई स्थानीयको लगानीबाट विकास गर्ने र रत्न राजमार्गभन्दा तल्लो भागलाई सरकारी स्वामित्वमा कृषि क्षेत्रका रूपमा विकास गर्ने योजना थियो । वीरेन्द्रनगर नगर प्रमुख मोहनमाया ढकालले अहिलेसम्म वीरेन्द्रनगरको विकास योजनाबाहिर नगएको बताइन् । उनका अनुसार नगरमा कसरी विकास र व्यवस्थित गर्ने भन्ने विषयमा ६ महिना अध्ययन गरिएको छ ।"
ओलीदाहाल वार्ता जहाँको तहीं,"काठमाडौं (कास) राष्ट्रपति कसलाई बनाउने भन्ने विषयमा प्रधानमन्त्री पुष्पकमल दाहाल र एमाले अध्यक्ष केपी शर्मा ओलीबीच बिहीबार बालुवाटार र शुक्रबार बालकोटमा घन्टौं छलफल भए पनि ठोस सहमति जुट्न सकेको छैन ।पुस १० मा नाटकीय रूपमा गठबन्धन गरी सत्ता सहयात्रा थालेका दाहाल र ओली राष्ट्रपति निर्वाचनका विषयमा आआफ्ना अडानबाट टसमस भएका छैनन् । ओली पूर्वसहमति कार्यान्वयन हुनुपर्ने अडानमा छन् भने दाहालले राष्ट्रिय सहमतिमा जोड दिइरहेका छन् । राष्ट्रपति निर्वाचनमा माओवादी निर्णायक भएकाले दाहाल बलिया देखिएका छन् । उनले एकैपटक ओली र कांग्रेस सभापति शेरबहादुर देउवामाथि दबाब बढाइरहेका छन् । आफ्नो कार्यकाल कम्तीमा चार वर्ष पुर्याउने उनको रणनीति छ । यसैका लागि उनले अघि सारेको राष्ट्रपतिमा राष्ट्रिय सहमति को हतियारले ओलीलाई डर देखाएको छ भने देउवालाई आड ।राष्ट्रपति चयन विवाद कहाँ पुगेर टुंगिन्छ, अहिले भन्न सकिने अवस्था छैन, बालुवाटार स्रोतले भन्यो, राष्ट्रपति उम्मेदवार मनोनयन गर्ने दिनसम्म एउटा तस्बिर देखिनेछ ।बालकोट वार्तापछि दाहालले गठबन्धन अहिले पनि कायम रहेको, मिलेर अघि बढ्ने प्रतिक्रिया दिएका छन् । हामी सँगै छौं, टुटेको देखाउँदैन नि, उनले भने । राष्ट्रपतिमा छिट्टै सहमति गर्ने दाबीसमेत उनले गरेका छन् । दाहालले राष्ट्रपतिमा कांग्रेसले पनि मत दिने व्यक्ति चयन गर्नर् ओलीलाई प्रस्ताव गरेका छन् । राष्ट्रपति ओलीको खल्तीबाट हुन नहुने उनको अडान छ ।ओलीले भने गठबन्धनभित्रबाटै राष्ट्रपति चयन हुनुपर्ने बताएका छन् । यो गठबन्धन सजिलै बनेको होइन, त्यसैले गठबन्धनभित्रबाटै सहमति खोजौं, ओलीको भनाइ थियो । एमाले उपाध्यक्ष सुरेन्द्र पाण्डेले पनि सरकार बन्ने बेला भएको सहमति कार्यान्वयन हुनुपर्ने बताए । पूर्वसहमतिअनुसार जानुपर्छ भन्ने हाम्रो धारणा हो, उनले भने । एमाले र माओवादीबीच राष्ट्रपतिमा सहमति नभए यो गठबन्धन के हुन्छ ? सकेसम्म सहमति गरी यही गठबन्धनलाई निरन्तरता दिने प्रयास हुन्छ, माओवादी सचिव दीनानाथ शर्माले भने, अहिलेसम्म सम्बन्ध बिग्रिसकेको छैन ।हालसम्म ओली र दाहालले राष्ट्रपतिका लागि कुनै नाम सार्वजनिक गरेका छैनन् । एमालेबाट वरिष्ठ उपाध्यक्ष ईश्वर पोखरेल, अष्टलक्ष्मी शाक्यको नाम चर्चामा आउने गरेको छ । दाहालले आन्तरिक रूपमा नेपाल समाजवादी पार्टी एवं पूर्वप्रधानमन्त्री बाबुराम भट्टराईको नाम लिने गरेका छन् । कांग्रेस सभापति देउवाले माओवादीले समर्थन गरेको अवस्थामा रामचन्द्र पौडेललाई अघि सार्ने तयारी गरेका छन् । कांग्रेस नेता कृष्णप्रसाद सिटौलाले पनि राष्ट्रपतिमा आँखा लगाएको कांग्रेस नेताहरू बताउँछन् । एकीकृत समाजवादी अध्यक्ष माधवकुमार नेपाल, वरिष्ठ नेता झलनाथ खनाल, लोसपा अध्यक्ष महन्थ ठाकुरको नाम पनि यतिबेला राष्ट्रपति उम्मेदवारका लागि चर्चामा आउने नाम हुन् ।राष्ट्रपतिमा कुनै पनि दलको नेतामा सहमति जुटेन भने के गर्ने भन्नेबारे दलहरूबीच छलफल सुरु भएको छ । दाहाल र ओलीबीच पनि राजनीतिक दलका नेतामा सहमति हुन सकेन भने सबैलाई मान्य हुने उच्च नैतिकता भएको स्वतन्त्र व्यक्ति राष्ट्रपति चयन गर्ने विकल्पमा सामान्य कुरा चलेको छ । राष्ट्रपति कसलाई बनाउने भन्ने विवादका कारण करिब दुई महिनामै सत्ता गठबन्धनमाथि ग्रहण लागेको छ । भारतीय विदेश सचिव विनयमोहन क्वात्राको काठमाडौं भ्रमणपछि सत्ता गठबन्धन झन् कमजोर बन्न पुगेको नेताहरूको बुझाइ छ ।"
बालकोट पुगे चिनियाँ राजदूत,"काठमाडौं (कास) नयाँ सत्ता समीकरण र आसन्न राष्ट्रपति निर्वाचनले राजनीति गर्माएका बेला चिनियाँ राजदूत छन सङ एमाले अध्यक्ष केपी शर्मा ओलीलाई भेट्न शुक्रबार बेलुका बालकोट पुगेका छन् । प्रधानमन्त्री पुष्पकमल दाहाल ओलीलाई भेटेर निस्केलगतै राजदूत सङ दूतावासका दुई अधिकारीसहित ओली निवास पुगेका हुन् । भारतका विदेश सचिव विनयमोहन क्वात्राले दुईदिने औपचारिक भ्रमणका दौरान नेपालको राजनीतिक एजेन्डाबारे प्रधानमन्त्री तथा माओवादी अध्यक्ष दाहालसहित दर्जनभन्दा बढी नेतासँग भेटवार्ता गरी फर्केका थिए । उनी फर्किएको तीन दिनपछि सत्ता गठबन्धनको मुख्य साझेदार एमाले अध्यक्ष तथा पूर्वप्रधानमन्त्री ओलीलाई भेट्न चिनियाँ राजदूत बालकोट पुगेका हुन् । ओलीका तर्फबाट एमाले विदेश विभाग सदस्य तथा पूर्वराजदूत अञ्जान शाक्य र स्वकीय सचिव राजेश वज्राचार्य उपस्थित थिए । भेटवार्तामा के भयो भन्नेबारे ओली पक्ष कसैले पनि जानकारी दिएको छैन । नयाँ जिम्मेवारी सम्हाल्न आएपछि उनले ओलीलाई दोस्रो पटक भेटेका हुन् । यसअघि उनीहरूबीच बालकोटमै माघ ४ मा भेट भएको थियो ।चिनियाँ दूतावासका एक अधिकारीले राजदूत र एमाले अध्यक्ष ओलीबीच द्विपक्षीय सम्बन्धका विषयमा छलफल भएको दाबी गरे । एमाले अध्यक्ष पनि सरकारकै अंग हुनुहुन्छ । त्यसैले उहाँसँग भेटवार्ता भएको हो, उनले भने । एमालेमाओवादी मिलेर नेकपा बन्दा र त्यसलाई जोगाउने क्रममा पनि चीनले यस्तै सक्रियता देखाएको थियो । त्यसबेला नेपालका लागि तत्कालीन चिनियाँ राजदूत होउ यान्छीले नेकपा एकीकरण गर्न र पछि नेकपालाई जोगाइराख्न घरदैलो गरेकी थिइन् । चिनियाँ चासोका बाबजुत तत्कालीन नेकपा टिकिरहन सकेन । स्रोतका अनुसार चीन लामो समयदेखि वाम गठबन्धन चाहिरहेको छ । त्यहीअनुसार नेकपा विवाद मिलाउन चीनको भूमिका थियो, चीनलाई नजिकबाट बुझेका एक अधिकारीले भने, अहिले वाम गठबन्धनकै सरकार टिकाउन र राष्ट्रपतिको चयन पनि साझेदारीमै हुँदा चीनले राम्रो ठान्छ । चिनियाँ राजदूत सङको सक्रियता र भारतीय राजदूत क्वात्राको नेपाल भ्रमणअघि काठमाडौंमा अमेरिकाका तीन वरिष्ठ अधिकारी आएका थिए । बेलायत र युरोपेली संघबाट पनि भ्रमण भएको थियो । अमेरिकासहित पश्चिमा मुलुकले नेपालका बारेमा चासो राखे पनि उनीहरूले यहाँका अधिकारीहरूसँग गोप्य रूपमा भेटवार्ता गरेका थिएनन् । तर क्वात्राले प्रधानमन्त्री दाहालसँग फागुन १ गते राति गोप्य भेटवार्ता गरे । शुक्रबार चिनियाँ राजदूतसँग ओलीको भेटवार्ता पनि गोप्य जस्तै रह्यो । भेटवार्ताको तस्बिरबाहेक अरू केही जानकारी बाहिर ल्याइएको छैन । दाहालको गोप्य भेटवार्ता र ओलीको भेटवार्तामा कुनै पनि परराष्ट्र मन्त्रालयका अधिकारी उपस्थित थिएनन् ।"
च्याम्पियन स्कटिसमाथि जित,"(काठमाडौं)च्याम्पियन स्कटल्यान्डमाथि विश्वकप लिग२ मा ३ विकेटको जित हात पारेपछि दीपेन्द्रसिंह ऐरी शुक्रबार प्रशिक्षक मोन्टी देसाईको भनाइ स्मरण गर्दै थिए, १२ खेल छ, १२ फाइनल छ । २ खेल जितियो अब १० फाइनल बाँकी छ । एउटाएउटा म्याच गरेर अगाडि बढ्ने हो ।टिम अहिले एकदमै सकारात्मक हुनु जितको कारण रहेको उनी सुनाइरहेका थिए । कुशल मल्ल र दीपेन्द्रको अर्धशतकमा नेपालले स्कटल्यान्डविरुद्ध सानदार विजय पायो । कीर्तिपुरस्थित त्रिवि क्रिकेट मैदानमा २ सय ७५ रनको लक्ष्य ३ ओभरअघि नै पूरा गर्यो ।लिग २ मा नेपालको यो लगातार दोस्रो जित हो । कुशल भुर्तेलको शतक र कप्तान रोहित पौडेलको ७२ रनमा नेपालले मंगलबार नामिबियालाई २ विकेटले हराएको थियो । नेपालले स्कटल्यान्डलाई पराजित गरेको दोस्रो पटक हो । एकदिवसीय अन्तर्राष्ट्रिय मान्यता यथावत् राख्न नेपालले अब १० मध्ये ७ खेल जित्नुपर्छ । कुशल र दीपेन्द्रले छैटौं विकेटमा गरेको १ सय रनको साझेदारीले नेपाल लक्ष्यमा पुगेको थियो । कुशलले ६७ बल खेल्दै ९ चौका र ४ छक्कासहित ८१ रन बनाए । सन् २०२० मा अमेरिकासँग आफ्नो डेब्युमा ५० रन बनाएयता कुशलको यो पहिलो अर्धशतक हो ।दीपेन्द्रले गुलशन झासँग सातौं विकेटमा ४३ रनको साझेदारी गरे । उनले १ सय १६ बल खेल्दै ८ चौका र १ छक्का प्रहार गरे । गुलशनले २८ बलमा १ चौकासहित २७ रन बनाए । दीपेन्द्रले सोमपाल कामीसँग आठौं विकेटमा ५५ रनको अविजित साझेदारी गरे । विजयी चौका हानेका सोमपालले ३२ बल खेल्दै ३ चौकासहित २४ रन बनाए । क्रिस सोलको पहिलो ओभरमा कुशल भुर्तेलले ४ चौकासहित २३ रन जोडे पनि नेपालले त्यसपछि लगातार विकेट गुमाउन पुग्यो । सोलले भुर्तेललाई १६, ज्ञानेन्द्र मल्ललाई ४ र आसिफ शेखलाई ९ रनमा आउट गरे । रोहित ६ र सन्दीप जोरा ५ रनमा आउट भएपछि नेपालले ११ ओभरमा ७७ रन बनाउँदा ५ विकेट गुमाइसकेको थियो ।यसअघि माइकल लिस्कलले अविजित १ सय ७ रन बनाएपछि टस हारेको स्कटल्यान्डले ५० ओभरमा ९ विकेट गुमाई २ सय ७४ रन बनाएको हो । लिस्कले ७९ बलमै शतक पार गरे । जुन उनको पहिलो शतक हो । उनले ८५ बल खेली ३ चौका र ९ छक्का प्रहार गरे । लिस्कले ६५ रन बनाउँदा एकदिवसीय अन्तर्राष्ट्रियमा १ हजार रन छोए ।उनले मार्क वाटसँग आठौं विकेटमा ७६ रन जोडे । वाटलाई अन्तिम ओभरमा आसिफ शेखले २० रनमा रनआउट गरे । उनले ३१ बल खेल्दै १ चौका प्रहार गरे । त्यस्तै ज्याक जार्भिसले १ चौका र १ छक्कासहित २६, ब्रान्डन म्याकमुलेनले २२, क्रिस ग्रेभ्सले १६ रन बनाए । म्याथ्यु क्रस २ रनमै आउट भए । २५ ओभरभित्र १ सय ११ रन बनाउँदा नेपालले ६ विकेट लिइसके पनि स्कटल्यान्डले त्यसपछि आक्रामक खेलेको थियो । टोलीको इनिङ्समा नेपाली स्पिनर हाबी भए । कुशलले दुवै ओपनर क्रिस्टोफर म्याकब्रिज (२२) र कप्तान रिची बेरिङ्टन (१९) लाई आउट गरी नेपाललाई सानदार सुरुआत दिलाए । त्यसमा सन्दीप लामिछानेले ३ विकेट लिए । उनले १० ओभरमा २७ रन खर्चे । कुशल भुर्तेल, दीपेन्द्र र सोमपालले ११ विकेट लिए । स्कटल्यान्डले बुधबार नामिबियामाथि १० विकेट जित हात पार्दै उपाधि निश्चित गरेको थियो । जर्ज मुन्सीले ६१ बलमा १ सय ३ र कायल कोएट्जरले ४६ रन बनाएका थिए । तर यी दुबै ओपनरलाई स्कटल्यान्डले नेपालविरुद्ध खेलाएन । उनीहरूको स्थानमा ज्याक जार्भिस र टम म्याकेन्टसले एकदिवसीय अन्तर्राष्ट्रियमा डेब्यु गरे । नामिबियासँग ३ विकेट लिएका प्रमुख बलर सफ्यान सरिफलाई पनि स्कटल्यान्डले उतारेन । शनिबार नेपालले नामिबियासँग खेल्नेछ ।"
मनाङ सेमिफाइनलमा,मकवानपुर (कास) मनाङ मर्स्याङ्दी क्लब पाँचौं संस्करण सहिद स्मृति स्थानीय तह अन्तर्राष्ट्रिय फुटबल प्रतियोगिता२०७९ को सेमिफाइनल पुगेको छ । शुक्रबार हेटौंडास्थित पिप्ले क्याम्पा रंगशालामा आयोजक मकवानपुर ११ लाई २१ गोलले पराजित गर्दै मनाङले अन्तिम चारमा स्थान बनाएको हो । मनाङका सुमित श्रेष्ठले ११ औं र डिवान्डो ड्याङबोले ३९ औं मिनेटमा गोल गरे । मकवानपुरका विदेशी खेलाडी साहिदले ५३ औं मिनेटमा एक गोल फर्काए ।म्यान अफ द म्याच मनाङका कमल थापा भए । मनाङले फाइनल पुग्नका लागि एपीएफ क्लबसँग प्रतिस्पर्धा गर्नेछ । एपीएफ भने आर्मीलाई हराएर अन्तिम चारमा पुगिसकेको हो ।आयोजकका डिफेन्डरको गल्तीको फाइदा उठाउँदै मनाङका सुमितले गोल गरेका थिए । मनाङका लागि दोस्रो गोल हेडमार्फत् सम्भव भयो । सुमितको क्रसमा अफ्रिकन डिवान्डोले हेडर गरे । पहिलो हाफमा मनाङले बल पकडमा राखे पनि गतिलो मौका सिर्जना गर्न सकेन ।खेलको ३३ औं मिनेटमा आयोजकका सन्त गुरुङले गरेको हेड पोस्ट नजिकैबाट बाहिरिँदा अन्तर कम हुनबाट रोकियो । ३५ औं मिनेटमा मकवानपुरका विश्व श्रेष्ठको प्रहार मनाङको बारमा लागेर बाहिरियो । दोस्रो हाफमा मकवानपुर हाबी भए पनि खेल जित्न सकेन । ५३ औं मिनेटमा साहिदले हेडबाट गोल गरेर टोलीलाई खेलमा फर्काउने प्रयास गरेका थिए ।
मछिन्द्रको भेट जावलाखेलसँग,"सर्लाही (कास) राजर्षि जनक कप फुटबलको उपाधिका लागि मछिन्द्र फुटबल क्लबले आइतबार जावलाखेल युथसँग भिड्ने भएको छ । शुक्रबार दोस्रो सेमिफाइनलमा मछिन्द्रले सुदूरपश्चिम११ लाई ६२ ले हराउँदै फाइनलमा जावलाखेलसँग भेट पक्का गरेको हो । सन्तोष श्रेष्ठ स्मृति खेल मैदानमा छैटौं मिनेटमा दयानन्द सिंहले गोल गर्दै मछिन्द्रलाई अग्रता दिलाए । बक्सभित्र विमल घर्तीमगरले हेडमार्फत मिलाइदिएको बलमा दयानन्दले गोल गरे । १३ औं मिनेटमा विजय भुजेल, ३६ औं मिनेटमा देवेन्द्र तामाङ र ४० औं मिनेटमा पूजन उपरकोटीले गोल गरेपछि मछिन्द्र पहिलो हाफमा ४० ले अगाडि रह्यो । दोस्रो हाफमा सुदूरका फागुराम थारुले पेनाल्टी र भरत टमाटाले गोल गरे । मछिन्द्रका दीपेश घले र विमल घर्तीमगरले ११ गोल थपे । विमल नै म्यान अफ द म्याच भए ।"
राखेप कर्मचारी संघमा केसी,"काठमाडौं (कास) राष्ट्रिय खेलकुद परिषद् कर्मचारी संघको केन्द्रीय कार्यसमितिको अध्यक्षमा सरस्वती केसी निर्वाचित भएकी छन् । नेपालगन्जमा शुक्रबार सम्पन्न संघको अधिवेशनले केसीको नेतृत्वमा ३५ सदस्यीय कार्यसमिति निर्वाचित गरेको छ । दुई प्यानल बनाएर निर्वाचनमा गएका कर्मचारीहरूले केसीलाई अध्यक्ष चुनेका हुन् । वरिष्ठ उपाध्यक्षमा सुमन घले, उपाध्यक्षमा ध्रुवप्रसाद खनाल र महिला उपाध्यक्षमा पार्वती राई निर्वाचित भए भने महासचिवमा कुमार बस्नेत, उपमहासचिवमा गोपीकृष्ण निरौला, सचिवमा शैलेन्द्र श्रेष्ठ र मीनप्रसाद पोखरेल र कोषाध्यक्षमा रामकृष्ण घिमिरे चयन भएका छन् । निर्वाचन अधिकृत महेन्द्र राईका अनुसार सदस्यमा रेखा बस्नेत, विमला कार्की, सानुराजा केसी, दोवे तामाङ, पूर्णकुमार योञ्जन, अर्जुनबहादुर कार्की, ब्रम्हदेव यादव, विष्णुलाल श्रेष्ठ, अश्विनीकुमार अधिकारी, प्रवीन रानामगर, भीमलाल विक, ढाकादेवी पराजुली र दुर्गा बस्नेत चयन भएका छन् । प्रदेश समितिका अध्यक्षहरू केन्द्रीय समितिमा पदेन उपाध्यक्ष रहनेछन् ।"
बहुरूपी शिव,"नेपालभारतका कुनाकाप्चामा व्यापक रूपले मानिने शिवजी शिवरात्रिको दिन जन्मेको र अक्षय तृतीयामा उनको पार्वतीसँग बिहे भएको मानिन्छ । आज शिवजीको जस्तो स्वरूप सर्वमान्य छ, त्यस्तो मात्रै स्वरूप चाहिँ छैन । शिवजीको स्वरूप र लीलामा अनेक किसिमका परस्परविरोधी र विवादास्पद पक्ष देखिन्छन् । शिवजीका मूर्तिकलाको इतिहास हेर्दा होस् कि बेग्लाबेग्लै पुराणहरूमा तुलना गर्दा होस् उनको स्वरूप र चरित्र निर्विवाद छैन । अझ यजुर्वेदको रुद्राध्याय (१६) का शिवजीको स्वरूप त झन् उदेकलाग्दो छ । ऋग्वेदमा शैवहरूप्रति जस्तो दृष्टि छ, त्यो भन्दा पुराणहरूमा शिवजीको स्वरूप र दृष्टिमा आमूल परिवर्तन देखिन्छ । अझ ठाउँ ठाउँका जातिहरूका शिवपार्वती सम्बद्ध मिथकहरूले हामीलाई अच्चम्ममै पार्छन् । त्यसैले शिवमहिम्नस्तोत्र मा भनिएको छ, शिवजी, तिमी जस्तासुकै हौ, त्यस्तैलाई हाम्रो ढोग छ (यादृशोऽसि महादेव, तादृशाय नमो नमः) । झन् पुरातत्वले त शिवजीको इतिहासलाई हडप्पासँग मात्र होइन, मध्य एसिया, इरान, बहराइन, मेसोपोटामिया र इजिप्टसम्मै जोड्छ । धेरैजसो भक्तले चिनेको आजका शिवजीको स्वरूप पुराणहरूले परिभाषित गरेको हो, जहाँ उनको शिरमा गंगा नदी उम्रेको छ । अरू देउतालाई भन्दा शिवजीलाई चाहिँ जटामुकुट भएका (कपर्दी) देउता मानिन्छ । शिवजीलाई विशेषतः पुराणमा चन्द्रशेखर (चन्द्रमाको मुकुट लगाउने) र त्रिनेत्र (तिन आँखा भएका) भनेर चिनिन्छ । अरू देउताका तिनवटा आँखा छैनन् । शिवजी मात्रै रुद्राक्ष र सर्पको माला, चुरा लगाउँछन्, जिउमा खरानी धस्छन्, हात्तीको छाला ओढ्छन्, बाघको छालाको पेटानी लगाउँछन्, डमरु बजाउँछन्, त्रिशूल बोक्छन्, गोरुमा चढ्छन्, मागेर खान्छन् र धेरैजसो नांग्रभुतुंङ्गै हिँड्छन् । विष, भाङ, धतुरो खाने र बेलपत्रले छोपिने पनि शिवजीको चिनारी हो । शिवजी भूतप्रेतसँगै हिँड्छन्, मसान घाटमा बस्छन्, मान्छेका खप्परको माला लगाउँछन्, जेसुकै फत्फताउँदै हिँड्छन् र अरूले जेसुकै भनोस्, केही वास्ता गर्दैनन् । त्यति मात्रै होइन, अरूको मन बिच्क्याउन जानीजानी लाज, डर, घिन र आतेसलाग्दा असामाजिक आचरण पनि गर्छन् । छिटो खुसी हुने (आशुतोष) पनि उनै, डरलाग्दा (भैरव) पनि उनै, कालका पनि काल महाकाल उनै र संहारकर्ता पनि उनै ! शिवपार्वतीलाई जगत्पिता र जगन्माता मानेर भक्तहरू शिवलिंग, योनिपीठ र योनिर्लिंगहरूमा पनि पूजा गरेर श्रद्धा र भक्तिपूर्वक ढोग्छन् । शिवपार्वतीका कति तान्त्रिक भक्तहरू त आफैँलाई साक्षात् शिवजी, पत्नी अथवा कामिनीलाई साक्षात् पार्वती र दाम्पत्य प्रेमलीलालाई शिवपार्वतीकै पूजा ठान्छन् । शिवजी जस्ता छन्, त्यस्तै खानपान, वेशभूषा र आचरण भएको अर्को कुनै पौराणिक देउतै छैन । शिवजीमा यस्ता विरोधाभास देखेर कुनै कविले यस्तो हँस्यौली गरेको छ, गणेशजीको वाहनलाई शिवजीको सर्पले खान खोज्छ ! शिवजीको सर्पलाई कार्तिकेयको मुजुरले खान खोज्छ ! पार्वतीको सिंहले चाहिँ गणेशजीकै टाउको ताक्छ ! पार्वती कान्छी स्वास्नी (गंगा) लाई टाउकोमा टेकाएको भनेर गंगाको डाड गर्छिन् ! शिवजीको टाउकोको चन्द्रमालाई निधारको आगोले पिर्न खोज्छ ! घरपरिवारको यस्तो झगडा देखेर नै होला शिवजीले हलाहल बिख पिएका (अत्तुं वाञ्छति वाहनं गणपतेराखुं क्षुधार्तः फणीः, तञ्च क्रौञ्चपतेः शिखी र गिरिजासिंहोऽपि नागाननम् । गौरी जहृनुसुतामसूयति कलानाथं कपालानलो, निर्विण्णः स पपौ कुटुम्बकलहादीशोऽपि हालाहलम्) !पुराणहरूमा शिवजी (बासम, १९७५ इ, पुराणिक इन्साइक्लोपिडिया) लाई त्रिदेव (बह्मा, विष्णु र महेश) मध्ये एक मानिएको छ । ब्रह्मालाई सृष्टिकर्ता, विष्णुलाई पालनकर्ता र शिवलाई संहारकर्ताका रूपमा चिनाइएको छ । पहिले विष्णु, उनका नाइटोबाट ब्रह्मा र उनका तिघ्राबाट शिव प्रकट भएको चित्रण छ । पुराणहरूमा विष्णु ठुला कि शिव ठुला भन्ने होड देखिन्छ, जसमध्ये शैव पुराणमा विष्णुभन्दा शिव ठुला देखाइएको छ भने वैष्णव पुराणमा शिवभन्दा विष्णु ठुला देखाइएको छ । यसको नमुना तलका उपाख्यानमा देखिन्छ ःसतीको शोकमा विन्ध्याचलमा भौँतारिएका शिवजीलाई कामदेवले लुकेर आक्रमण गर्न पछ्यायो । शिवजी दारुकावनमा सप्तर्षिको आश्रममा भिक्षा माग्न पुगे । आफ्ना पत्नीहरूले शिवजीलाई पछ्याउलान् भनेर ऋषिहरूले उनको वास्ता गरेनन्, तर अरुन्धती र अनसूया बाहेक सबै ऋषि पत्नीहरू त शिवजीको पछि पो लागेछन् । त्यो देखेर ऋषिहरूले शिवजीलाई लिंग पतनको सराप दिए । शिवलिंग खसेर पृथ्वी छेडेर पाताल पुगेछ । ब्रह्मा र विष्णुले त्यसको छेउटुप्पै भेटेनन् रे ! अन्तमा उनीहरूले लिंग उठाउनु होस् भनेर शिवजीको स्तुति गरे रे ! तिमीहरू लिंग पूजा गर्छौ भने मात्रै म लिंग सम्हाल्छु भनेर शिवजीले भनेको ब्रह्माविष्णुले माने रे (वामन पुराण, ६) !पहिले ब्रह्माजीले शिवजीलाई सृष्टि गर्ने जिम्मा दिएका थिए । त्यसका लागि शक्ति आर्जन गर्न शिवजी पानीमुनि गए, तपस्या गर्न । शिवजी धेरै समय नफर्केपछि ब्रह्माजीले सृष्टि गर्ने जिम्मा प्रजापतिलाई दिए । शिवजी शक्ति आर्जन गरेर फर्कंदा त ब्रह्माले सृष्टि गर्ने जिम्मा अर्कैलाई दिएकाले शिवजीले रिसका झ्वाँकले अब यो लिंगको केही काम छैन भनेर लिंग हुर्याईदिए रे ! त्यसरी फालीदिएको लिंग भुइँमा ट्वाक्राक्क ठडियो रे ! देउताहरूका अगाडि शिवजी त भैरव नृत्य गर्न थाले रे ! देउताहरू डराएर शिवजीलाई शान्त हुन प्रार्थना गर्दा उनले रिसको आगो पानीमा हाली दिए । त्यसरी शान्त भएका शिवजीको लिंगको त्यसपछि देउताहरूले पूजा गर्न थाले (महाभारत, सौप्तिक पर्व) ।वैदिक साहित्यमा भएको इन्द्र र ब्रह्माको सर्वोच्च आसनबाट पौराणिक साहित्यमा उनीहरूलाई खँदारिएको छ र शिव र विष्णुको पुच्छरपुच्छर हिँड्ने लुते बनाइएको छ । पुराणहरूमा विष्णु चाहिँ सधैं देउताकै पक्षमा देखिन्छन् भने शिवजी चाहिँ प्रायः राक्षस, असुर र दानवहरूका पक्षमा देखिन्छन् । यसरी शिवको वरदान पाउनेहरूमा रुक्मि, वाणासुर, वृकासुर, इन्द्रजित, जरासन्ध, जयद्रथ आदि खलनायक देखिन्छन् । मूर्तिहरूमा (गोपीनाथ राव, हिन्दु आइकोनोग्रफी) शिवजीको जस्तो स्वरूप देखिन्छ, त्यो स्वरूप आधारभूत रूपमा पुराणहरूले परिभाषित (बासम, १९७५, पुरानिक इन्साइक्लोपिडिया) गरेको हो । वैदिक साहित्यमा देखिने शिवजीको स्वरूप चाहिँ पौराणिक स्वरूप भन्दा धेरै फरक छ । प्रायः हिन्दुहरूले चिनेका शिवजी वेदमा छैनन् । साँच्चै भन्ने हो भने शिवजी वैदिक देउता नभएर अवैदिक देउता हुन् । यजुर्वेदका रुद्र को स्वरूप (ज्वालाप्रसाद मिश्र, सं १९६९, वाजसनेयिश्रीशुक्लयजुर्वेदसंहिता, षोडशोध्यायरुद्राध्याय, ६५५६९४) हेर्दा पनि त्यस्तै लाग्छ । यजुर्वेदमा शिवजीलाई यसरी सम्बोधन गरिएको छ, पहाडमै रमाउने ए रुद्र, तिम्रा हातमा भएका घातक वाणहरूले हाम्रा युवा र छोरानाति नमारुन् (३) ! तिम्रो धनुषको ताँदो दुवैतिर फुस्काउ अनि तिम्रा हातमा भएका वाणहरू पनि पर मिल्काईदेउ (९) ! धनु ताँदो विनाको होस् ! ठोक्रो वाण विनाको होस् ! वाणहरू कतै नदेखिउन् अनि हतियार थन्क्याउने भाँडो रित्तो होस् (१०) ! तिमीसँग भएका हतियार र हातको धनुषले हामीलाई कतै चोट नपुर्याओस् (११) ! तिम्रा धनुषका हतियारले कतैतिरबाट पनि हामीलाई नताकुन् ! तिम्रो ठोक्रो हाम्रो नजिक नहोस् (१२) ! तिमी आफ्नो धनुषको ताँदो फुस्काएर अनि वाणहरूको टुँडो पनि फुकालेर हामीसँग भलो मन राख (१३) ! तिम्रा नअत्याउने हतियारलाई नमस्कार (१४) ! हाम्रा मान्य जनलाई नमार ! बालखलाई नमार ! तरुनालाई नमार ! हाम्रा गर्भस्थलाई नमार ! बाबुआमा, प्रियजन, हाम्रा सन्तान र हामीलाई नमार (१५) ! हाम्रा छोरानाति नमार ! हाम्रो आयु, हाम्रा गाईवस्तु र घोडा नमार ! हाम्रा रिसाहा वीरहरूलाई नमार ! हामी तिमीलाई निरन्तर यज्ञको हविका लागि निम्त्याउँछौँ (१६) ! आततायी रुद्रलाई नमस्कार (१८) ! हाम्रा छोरानातिलाई र वस्तुभाउलाई नतर्साउ (मा भेः) (४७) ! तिम्रा (रुद्रस्य) हतियार (हेतिः) हाम्रा लागि (नः) त्यागीदेउ (परिवृणक्तु) ! रिस (त्वेषस्य) लाई र दण्ड दिन मन लाग्ने दुर्मति सबै त्यागीदेउ (मीढ्व) ! जजमानको डर हटाउन धनुषबाट ताँदो फुकाल (अवतनुष्व) (मीडः) (५०) ! शान्त मनका भई देउ ! परको रुखमा आफ्नो हतियार राखेर मृगचर्म लगाएर हाम्रो छेउमा आउ ! ताँदो फुकालेको पिनाक धनुष बोकेर मात्र हाम्रा सामु आउ (५१) ! तिमी आफ्ना हजारौँ हातहतियार हामीभन्दा पर पुग्ने गरी फ्याँकीदेउ (५२६२) ! यो धर्तीमा भएका हजारौँ रुद्रका धनुषहरू हजारौं कोस पर हुत्याईदेउ (५४६३) !खुत्रुक्क पार्नेहरूका नाइकेलाई, चोरहरूका सरदारलाई, लुटेरालाई, बगलीमाराहरूका अन्तर्यामीलाई र वनका रक्षकलाई नमस्कार (२०) ! ठगलाई, धोका दिनेलाई, खड्गधारीलाई, वाणधारीलाई, तस्करहरूका नाइकेलाई, वज्र लिएर हिँड्नेलाई, हत्याराहरूका नाइकेलाई, खेतीपातीमा लुटपाट गर्नेका नाइकेलाई, हतियारधारीलाई, निशाचरहरूलाई, मान्छे काटेर पराईको धन लुट्नेहरूका नाइकेलाई नमस्कार (२१) ! छल गरेर फाइदा लिनेहरूका नाइकेलाई नमस्कार (२२) ! यजुर्वेदका उल्लिखित मन्त्रको अर्थ हेर्दा शिवजी मन्त्र रच्ने ऋषिकविकै पुर्खाले मान्ने कुलदेउता भएका भए त, आफ्ना देउताले बोकेका घातक हतियारहरू आफुलाई ताकेर हान्लान् भन्ने डरै हुँदैन । ती हतियारले आफ्नै रक्खे हुन्छ भन्ने भर र विश्वास भक्तलाई हुनुपर्थ्यो । अर्कातिर शिवजीका लागि रचिएका विशेषणहरू (२०२२) हेर्दा पनि कविको आत्मीयता भगवान्प्रति देखिँदैन ।शैव मूर्तिहरूको ऐतिहासिक विकासक्रम (गोपीनाथ राव, १९१६ इ, एलिमेन्ट्स अफ हिन्दु आइकोनोग्रफी २१) हेर्दा शिवजीको पूजा धेरैजसो मूर्तिमा भन्दा शिवलिंगमा हुन्छ । स्थिरताका दृष्टिले शिवलिंग पनि चल, अचल र क्षणिक गरी तीन किसिमको हुन्छ । शिवजीका स्थिर (स्थावर) लिंग पनि आधारभूत रूपमा मुखलिंग (पशुपतिनाथको जस्तो मुख पनि देखिने लिंग) र साधारण गरी दुई किसिमका हुन्छन् । मुखलिंहरू थोरै ठाउँमा मात्र छन् भने सामान्य लिंग नै व्यापक रूपमा पाइन्छन् । सामान्य शिवलिंग पनि अनेक किसिमका हुन्छन् । र, अनेक किसिमका लिंग र पिण्डिका बनाउने पदार्थ, बान्की, नाप समेतको फरकले लिंगहरूको वर्गीकरण गरिएको पाइन्छ । पशुपतिका जस्ता मुखलिंगहरू एकटाउके, दुईटाउके, तिनटाउके, चारटाउके र पाँचटाउके समेत हुन्छन् भने सामान्य लिंग पनि दुई किसिमका पाइएका छन् गुडिमल्लम (आन्ध्रप्रदेश) को परशुरामेश्वरको जस्तो साक्षात् पुरुषको जस्तो लिंग र ब्रह्मसूत्र नदेखिने सामान्य गोलाकार अथवा वर्तुलाकार लिंग । मलाई जनकलाल शर्माले मृगस्थलीमा पनि ब्रह्मसूत्र भएका लिंग देखाएका थिए भने सामान्य शिवलिंग त छाप्छाप्ती पाइन्छन् । पशुपतिकै लिंग पनि पहिले सामान्य लिंगबाट क्रमशः टाउका थपिँदै अहिलेको मुखलिंगको अवस्थामा आएको हो (डा वीणा पौड्याल र डा सोमप्रसाद खतिवडा) । गोपीनाथ राव (१९१६ इ, एलिमेन्ट्स अफ हिन्दु आइकोनोग्रफी, २१) अनुसार, शैव (शिव भक्त) हरू चार श्रेणीका हुन्छन् शैव, पाशुपत, सोमसिद्धान्ती र लाकुल (शैवागम) । तिनीहरू मध्ये पशुपतिनाथलाई मान्ने (पाशुपत) सम्प्रदाय सबैभन्दा पुरानो हो । शैवहरू वैदिक (वेदलाई मान्ने) र अवैदिक गरी दुई किसिमका हुन्छन् । अवैदिक शैवहरूलाई शिवजीले मासु र रक्सी खाँदै भक्ति गर्न हुने पाशुपत शास्त्र दिए (३) । उनीहरू अद्वैत वेदान्ती र मीमांसकलाई पशुवत् ठान्छन् भने वेदान्तीहरू चाहिँ आगमान्ती (पाशुपत, पाञ्चरात्र र अरू तान्त्रिक) लाई शूद्रवत् ठान्छन् ।पाशुपत (कालामुख कापाल र आगमान्त) शैवहरू दिनको ३ पल्ट खरानी धस्ने, खरानीमै लट्पटिने, अहा, अहा भनेर हल्ला गरीरहने, चर्को स्वरले शिवस्तुति पाठ गर्ने, छन्द मिले पनिनमिले पनि नाचीरहने, जिब्रो बटारेर गोरुजस्तै हुडु हुडु गरेर डुक्रिने (हुडुक्कार) गर्छन्, किनभने पाशुपतहरूलाई बौलाहाजस्तै आचरण गर्ने गुरुको उपदेश थियो । निद्रा नलागे पनि निदाएजस्तो देखिनु, मागेर खानु, छारे रोग भएको बिरामीले जस्तै लडिबडी खेलेर भर्याक भर्याक गर्नु, गोडा दुखेर गाह्रो भएजस्तो गरी खोच्याएर हिँड्नु, लंगडोजस्तो देखिनु, अर्थनबर्थको बोल्दै फत्फताउँदै हल्ला गर्नु, मागेर खानु, भेटे अर्काको जुठै पनि खानु आदि असामाजिक लाग्ने आचरण देखाउनु (२३) । पाशुपत दर्शनको यस्तै विधिले गर्दा शिव, शैव र शाक्त मन्दिरहरूमा अनेक किसिमका अश्लील मूर्तिहरू देखिन्छन् । कौलहरूले आधारचक्र (योनि) को पूजा गर्छन्, क्षपणकहरूले साक्षात् योनि र त्रिकोण यन्त्रको पूजा गर्छन् भने कापालिक र दिगम्बरहरूले ती दुवैको पूजा गर्छन् (२४) । जसरी एकै किसिमका दुइटा जन्तुमा केही फरक हुँदैन, त्यसैगरी शैव दीक्षा पाउनका लागि मान्छेका जुनसुकै जात, जाति र लिंगमा केही पनि फरक मान्नु हुँदैन (२४) । कालामुख शैवहरू चाहिँ कालै लगाउँछन् र तिनीहरू मान्छे र राक्षसका सन्तान मानिन्छन् (२५) । कालामुखहरू के भन्छन् भने यो लोक र परलोकका सबै इच्छा पुरा गर्न मान्छेको खप्परलाई खानपिन गर्ने भाँडो बनाउनुपर्छ, मसानघाटको खरानी जिउमा घस्नुपर्छ, लासकै मासु खानुपर्छ, गरुंङ्गो लौरोलाठो बोक्नुपर्छ, रक्सीको भाँडो थाप्नुपर्छ र त्यसै भाँडामा देउतालाई चढाउनुपर्छ (२६) । रुद्राक्षका माला र चुरा लगाउनु, कपालका लट्टा पाल्नु, जिउमा खरानी धस्नु र खप्पर बोकेर हिँड्नु कापालिकहरूका आचरण हुन् (२६) । कापालिकहरू कालामुख भन्दा उग्र आचरण गर्छन् । आनन्द प्राप्ति र मोक्षका लागि तिनीहरू ६ वटा म्द्रुाहरू आवश्यक ठान्छन् (२५) । भगासनमै बसेर निर्वाण (मोक्ष) पाउन सकिन्छ भन्ने उनीहरूको धारणा छ । उनीहरूमा केही औपचारिकता पुरा गरेर दीक्षा लिएपछि जुनसुकै जातका मान्छे पनि बाहुन हुन सक्छन् । कापालिक भएपछि जुनसुकै मान्छे साधु बन्छन् । कापालिकहरू मान्छेको हड्डीको माला लगाउँछन्, मसानको खरानी जिउमा घस्छन् र खप्परमा हालेर खाने कुरा खान्छन् (२७) । कापालिकहरू स्फटिकका माला लगाउने, अर्धचन्द्र लगाउने, मुण्डमाला लगाउने, डमरु बोक्ने, कल्ली लगाउने, लगौंटी र कन्धनी लगाउने अनि भैरव र भैरवी मान्ने हुन्छन् । शिवजीले जेजे गर्छन्, कापालिकहरूले त्यसैको सिको गर्छन् । कापालिकहरू बिहे पनि गर्छन् । उनीहरू पहिले नरवलि पनि गर्थे (२९) ।वैदिकहरू पहिले मन्दिर बनाउँदैनथे । तिनीहरू घरमै इष्टदेवता अथवा कुलदेवता थाप्थे र तिनै देउतामा मनमनै ब्रह्मस्वरूप मानेर ध्यान गर्थे, तर जब अवैदिकहरूले ठुल्ठुला मन्दिर (र मठ) बनाएर व्यापकता लिए अनि त बाध्य भएर अनार्य शिवलाई पनि ऋग्वेदकै रुद्र र अग्निमा जोडीदिएर उनीहरू पनि शिवजीको उपासना गर्न थाले, पहिले (ऋग्वेदमा) विरोध गरेको लिंगपूजा बिर्सेर शिवलिंगको पूजा पनि गर्न थाले । र, पूजामा हुडुक्कार पनि गर्न थाले । यो सबै पाशुपत धर्मको प्रभाव हो (३१३२) ।कापालिक, कालामुख र वामाचारी शैवहरू नंगैभुतुंगै महिला, केटाकेटीका अगाडि नै पर्नेगरी पनि गाउँ पस्थे र महिलाहरूलाई उत्तेजित पनि बनाउँथे । यसरी यसै लोकमा मोक्ष र आनन्द पाइन्छ भन्ने शैव धर्म धेरै पुरानो र आदिम हो । जब बौद्ध, जैन र वैदिकहरू त्यागको मार्ग लिईरहेका थिए, त्यतिवेलै कति वैदिकहरू चाहिँ शिवमार्गी भएछन्, तर कालान्तरमा उनीहरूको यस्तो आचरण अरू शैवहरूले नै पनि पचाउन सकेनछन् । परिणामस्वरूप शुद्ध शैव धर्मको उदय भयो र वामाचारीहरू लोप हुँदै गए (गोपीनाथ, ३०) । पछि वैदिक र तान्त्रिकबिच केही मात्रामा मेल भयो । यो पश्चिमतिर सरेको पौरस्त्य ज्ञानधर्म हो । शैवहरू ऋाफ्ना दुवै काँधमा लिंगको चिन्ह लगाउँछन्, रौद्रहरू निधारमा त्रिशूलको टिको लगाउँछन्, उग्रहरू उनीहरूका काँधमा डमरुको चिन्ह लगाउँछन्, भट्टहरू निधारमा लिंगको चिन्ह लगाउँछन्, जंगमहरू छातीमा त्रिशूलको चिन्ह लगाउँछन् र त्यसमाथि लिंगको माला लगाउँछन् भने पाशुपतहरू चाहिँ निधार, काँध, छाती र नाइटामा लिंगको चिन्ह लगाउँछन् रे (३५) !पछि शैव सम्प्रदायमा पनि परिवर्तन भयो ः दक्षिणमा वीरशैव (लिंगायत) र काश्मीरमा प्रत्यभिज्ञ शैव सम्प्रदाय बने । अभिनव गुप्त प्रत्यभिज्ञ शैव नै थिए । लिंगायत सम्प्रदायका बाहुन व्रतबन्ध गर्दैनथे, गलामा अथवा दाहिने हातमा जीवनभर एउटा शिवलिंग झुन्ड्याएर हिँड्थे । तिनीहरू जातभात मान्दैनथे, विधवा विवाह गर्थे, तर बाल विवाह गर्दैनथे (३२३३) । गोपीनाथको अनुसन्धानबाट पहिलो शिवलिंग भिटानाथ (इपू पहिलो श) को शिवलिंग (बरेली, उप्र) हो, जो पाँचवटा मुख (ईशान, सद्योजात, वामदेव, तत्पुरुष, अघोर) भएको मुखलिंग हो भने दोस्रो सबभन्दा पुरानो शिवलिंग हो गुडिमल्लमको परशुरामेश्वर लिंग । त्यो लिंग भुईँमै ठडिएको छ । पिण्डिका चाहिँ चारपाटे टंकीजस्तो लिंगको अघि त्यसभन्दा पाँच फुट जति गहिरो ठाउँमा खनेर बनाइएको छ, अन्यत्रको जलहरी जस्तो छैन । शिवजीको मूर्ति उन्मत्त पुरुष लिंगको अग्रभागमा बनाइएको छ । शिवजीका दुइटा मात्रै हात छन् । दाहिने हातले एउटा भेडो उँधोमुन्टो पारेर पछाडिका खुट्टा समाएको छ । देब्रे हातले चाहिँ कमण्डलु समाएजस्तो छ । देब्रे हातले नै मास्तिर पछिल्तिर धार पर्नेगरी बन्चरो काँधमा काखी च्यापेको छ । शिवजीको कपालमा लट्टा छैनन् । कपाल बाटेजस्तो छ र बाटेको कपाल अघिल्तिर अलिकति देखिने गरी टाउकामा फेटा गुथेको छ । मूर्तिको नाक थ्याप्चो छ । गालाका हाड अग्ला छन् । निधार सानो छ र भोटचिनियाँ जातिका जस्ता नेप्टा चिम्सा छड्के आँखा छन् । यस्ता आँखा भएकैले यस्ता शिवजीलाई विरूपाक्ष (आँखा छड्के भएका) भनिएको होला । किरातकालीन नेपालका विरूपाक्षको अनुहार पनि त्यस्तै छ । कानमा कुण्डल तुर्लुङ्ग झुन्डिएर काँधसम्म पुगेका छन् । दुवै पाखुरामा बाजु लगाइएको छ अनि दुवै नारीमा बेग्ला बेग्लै खालका पाँच पाँचवटा बाजु छन् । गलामा पनि धातुको हार छ । मूर्तिले जनई लगाएको छैन । मूर्तिले लिंगसमेत छ्याङ्छ्याङ्ती देखिने गरी तिघ्रा छोपिने धोतीजस्तो लुगा लगाएको छ । कन्धनी हो कि पटुका चाहिँ सर्पको जस्तो छ । मूर्तिले जटामुकुट र रुद्राक्षको जस्तो माला लगाएकै राक्षसयक्षको काँधमा टेकेको छ । जिउ कुप्र्याएको त्यस वाहनको कान चाहिँ गोरु (नन्दी ?) को जस्तो चुच्चो छ (६५) । भीतलिंग र गुडिमल्लम लिंगले शैव धर्मको आदिमताको चिनारी दिन्छन् ।लिंगपूजा, नाचगान र हल्ला गरेर धार्मिक चाड मनाउने अनि मनपरी यौन गतिविधि गर्ने चलन नेपालमा मात्र होइन, हाम्रो उपमहाद्वीप भरि छाप्छाप्ती छ । तान्त्रिक पूजाका अनेक प्रकारमा पनि त्यस्तो गतिविधि अथवा वाममार्ग वा वामाचार आजसम्म पनि चलीरहेकै छ । शैव र शाक्त मन्दिरका टुँडालमा, भित्तामा र थानथानका मूलपूजाकै रूपमा पनि त्यस्ता तान्त्रिक मूर्ति र चित्र जताततै देख्न सकिन्छ । नेपाल उपत्यकाका जात्राहरूकै रूपमा पनि त्यस्तो धार्मिक गतिविधि कुनै न कुनै रूपमा चलीरहेकै छ । वैदिकहरू त्यस्ता गतिविधिलाई अमर्यादित मानेर घृणा पनि गर्छन् ।जोन मार्सल (१९३१ इ) ले मोहन्जोदडोमा भेटिएको पुरुष मूर्तिमा सिङ नदेखेर त्यो देउताको मूर्ति होइन राजर्षि (प्रिस्टकिङ) अथवा पुरेतराजाको हो भन्ने ठहराएका थिए, तर मूर्तिका दुवै कानमुनि सिङ ज्ड्न सजिलो हुने खोबिल्टा भेटेर मूर्तिमा राँगाका सिङको मुकुट लगाउन र फुकाल्न मिल्ने अड्कल गर्दै त्यसलाई पर्पोलाले शिवजीको मूर्ति ठहर्याएका छन् (अस्को पर्पोला, १९९४ इ, डिसाइफरिङ द इन्डस स्क्रिप्ट, अध्याय १२ः२११) । मोहेन्जोदडोमा भेटिएको अर्को शिवजीको सिङ भएको मूर्तिमा योगासनमा पलेँटी कसेको त्यस्तै मूर्तिको एउटा हात घुँडा माथि राखिएको छ । सिंहासनको एउटा खुट्टो डमरु आकारको छ । घोडा, गाई र भेडा पाल्ने वैदिक आर्यहरूका संस्कृतिमा राँगो र भैँसी छैनन्, हडप्पा र मेसोपोटामियामा मात्रै छन् । भगवतीको महिषासुरसँगको युद्ध हडप्पालीसँगको युद्ध रहेछ । नेपालमा एउटै राँगाको टाउको पशुपतिनाथ (अथवा डोलेश्वर) र ढाड केदारनाथ भन्ने लोककथा छ । भर्खरै महेश्वर जोशीहरू (प्रकाशोन्मुख, लर्ड अफ केदार ः अ युनिक कल्चर फ्रम उत्तराखण्ड हिमालय) ले गढवालको एउटा ओढारमा राँगाको टाउको भएका सर्पको माला र चुरा लगाएका उर्ध्वरेता शिवजीको मूर्ति फेला पारेका छन् । त्यसको नाम उनले केदारेश्वर राखेका छन्, तर हाम्रो लोककथाले त शिवजीको डँडाल्नो मात्र केदार, टाउको त पशुपति भनेर चिन्छ । यस आधारमा सिन्धु बेँसीमा राँगाको मुकुट लगाउने शिवजी खसान क्षेत्रमा राँगाको टाउकै भएका भेटिएका हुनाले हाम्रो मिथक निकै प्राचीन भएको प्रमाणित हुन्छ ।देवी भागवत (पाँचौँ स्कन्ध) मा महिष नाम भएको असुरले दुर्गालाई मसँग बिहे गर भन्ने प्रस्ताव राखेको र भगवतीले महिषासुरलाई मारेको कथा छ । राँगोकै टाउको भएका शिवजीको मूर्ति गढवालमा भेटिनु र राँगाकै सिङको मुकुट लगाउने तपस्वी शिवको मूर्ति हडप्पामा भेटिनुबाट त महिषासुर नै शिवजी पो रहेछन् भन्ने बुझिन्छ । दक्षिण भारतको एउटा गाउँको धर्ममा महिषासुरसँग भगवतीको बिहे गर्ने चलन रहेछ (पर्पोला, १९९५ इ, १४२, २२०) ।दामोदर कोसाम्बी (१९६२ इ मिथ एन्ड रियालिटी ः स्टडिज इन द फर्मेसन अफ इन्डियन कल्चर, १९६४ इ, द कल्चर एन्ड सिभिलिजेसन अफ एन्सिएन्ट इन्डिया इन हिस्टोरिकल आउटलाइन) ले महाराष्ट्रका ठाउँ ठाउँमा आदिवासीहरूका समुदायमा भगवती र राँगो रूपका शिवजी (महिषासुर  म्हसोबा) ले एकअर्कासँग लडाइँ र बिहे गरेका मिथक, उत्सव तथा जात्रा पनि गर्ने चलन भएको सूचना दिएका छन् । दक्षिण भारतको कण्णपुरमा चाहिँ वलि दिउन्जेल लिंगो ठड्याइन्छ रे अनि भगवती विवाहको वार्षिक पूजा सकिएपछि लिंगो पनि ढालिन्छ रे अनि भगवती विधवा भएको मानेर शृंगार उतारिन्छ रे (पर्पोला, १९९४ इ, २२०) !आफ्नो संस्कृतिमा राँगो र भैँसी नभई नहुने नेपालमा दुइटा जाति छन् ः नेवार र यादव । दुइटै जातिको इतिहास र संस्कृति मिथिलासँग जोडिएको छ । यादवहरू श्रीकृष्णको द्वारकासँग सम्बद्ध छन् अनि द्वारका चाहिँ हडप्पाको सांस्कृतिक केन्द्रमै पर्छ । यसबाट नेपालमा हडप्पाको सांस्कृतिक प्रभाव लामै देखिन्छ ।"
ईश्वरको पुस्तकमा मेरो नाम छैन,"ईश्वरलाई गुहार्दागुहार्दै र तिनलाई पुकार्दापुकार्दै मेरो जीवनका सात दशक नाघे, तर तिनले मेरो शुभका निम्ति न कुनै सन्देश दिए न त कुनै सङ्केत नै । म त ईश्वरपीडित, रोगपीडित, परिवेशपीडित दुःखी मान्छे ! कस्तो मान्छे हुन पुगेछु म ! के म मान्छे त हुँ ? आफैंलाई नियाल्दै सोधें । लाग्यो म मान्छे होइन, हुँ के त ? सायद मलाई चिनाउने कुनै पद शब्दकोशमै छैन ! म दुर्बोध प्राणी ! जीवनभर भाषा र साहित्यको खेती गरें, आफैंलाई उमार्ने, हुर्काउने, बढाउने र चिनाउने पदको बीज रोप्नै बिर्सेछु ।मलाई लाग्यो ईश्वरको पुस्तकमा मेरो नामै छैन । न तिनले मेरा सद्गुण र सदाचारको विवरण राख्ने जरुरत देखे न त मेरा परहित र परोपकारका कृत्यहरूलाई अंकित गर्ने आवश्यकता नै ठाने । कि त तिनको लेखनदास साह्रै लट्ठक हुनुपर्छ, जो यो बुझ्दैन कि कसैको नाम छुट्नु भनेको साह्रै ठूलो गल्ती हुनु हो कि भने साह्रै धूर्त, जो ईश्वरको महिमामा एकदमै ईर्ष्यालु छ र मजस्ताको नाम छुटाएर तिनको न्यायप्रणालीलाई नै खलबल्याइदिन्छ । के पनि सम्भव छ भने ईश्वर आफैं त्यस्तो चाहन्छन्, जसबाट कि मर्त्यलोकका मानिसहरू दुःखमा भुटभुटिनुपर्दा तिनको महिमाको जोडदारले गान गरिरहून् । अँ त मैले ईश्वरलाई त्यागिदिएँ । एउटा चोटिलो, साह्रै दुःखद दुर्घटना !मेरो जीवनलाई चिर्ने गहिरो र धारिलो रेखा ! यदि कोही मलाई बुझ्न चाहन्छ भने मेरो जीवनको घोर क्राइसिसको यस अवस्थालाई बुझ्न प्रयत्न गरोस् । जीवनभर जसको उपासना गरियो उसैलाई छाड्नुपर्दा मलाई कति कष्ट भयो होला, जसलाई पहिल्याउने दुर्लभ पाठकको प्रतीक्षामा म बसिरहेको छु ।म एक नयाँ पुस्तक लेख्दै थिएँ, जहाँ ईश्वरको चर्चा आवश्यक थियो । जब तिनको सूचीपत्रमा मेरो नाम, मेरो जीवनवृत्त केही छैन भने तिनलाई मेरो पुस्तकमा स्थान किन दिइरहूँ ? अँ मैले मेरो पुस्तकबाट ईश्वरलाई हटाएँ । लाग्यो, मेरो यो ठूलो बहादुरी हो, मानौं युद्धमा विजयी भएको बहादुरी ! शिर केही हलुका भयो ।कैयौंपल्ट म मन्दिर गएको छु, भगवान्लाई फूलपाती र दक्षिणाहरू चढाएको छु, तिनका समक्ष नतमस्तक भएर तिनकै चरणकमलमा आफूलाई समर्पित गरेको छु, घरमा प्रार्थना गर्दा गर्दा म विह्वल भएको छु, आँखाबाट बर्सेका आँसुका धाराहरूमा पूरै भिजेको छु । त्यसबखत शरीरका स्नायुहरू कम्प महसुस गर्थे, देहले भूकम्पको धक्का महसुस गर्थ्यो । तिनको ध्यानमा लाग्दा मैले खानपानको समय बिर्सेको थिएँ, साथीलाई दिएको समय गुजारेको थिएँ, औषधि सेवनको नियमितता तोडेको थिएँ । तैपनि तिनले मलाई कहिल्यै पत्याएनन् ।देवगुरु बृहस्पतिलाई भेटेर सोध्न मन लागेको थियो के तपाईंले ईश्वरलाई नेपाली कला, कौशल, संस्कृति र साहित्यको शिक्षण दिनुभएन ? कि बिर्सनुभयो ? बाइकमा चढेर आंशिक पढाउन दौडने हेल्मेट शिक्षकहरूलाई पाठ्यक्रमको हेक्का नै हुँदोरहेनछ । हिजोआज देवगुरुलाई पनि कमाउने त्यही धन्दाले समातेजस्तो छ नत्र एक हातले ताली बज्दैन भन्ने उखान ईश्वरको कानमा किन पारिएन ? ईश्वरले बिर्से कि देवगुरुले ? जब ईश्वरले मलाई विश्वास गरेनन् तब एकतर्फी विश्वासमा लागेर दानवहरूका निम्ति हँस्सीको पात्र बन्ने विचार मैले छाडें ।दानवहरूभन्दा हुन् कि मूर्ख मनुष्यले दुःख नपाए कसले पाउनु ? ती हामीलाई गाली गर्दै हाम्रा शत्रुतिर लाग्छन् । न त ती हाम्रा निम्ति मन्दिर बनाउँछन् न त हाम्रो बलको मद्दत लिन इच्छा नै राख्छन् । यसैले ती सधैं हारिरहेकै छन् । जो केही दिँदैन, उसैतिर लाग्छन्, हामी दिन हात पसारिरहेछौं, डराएर भाग्छन्, हा हा मान्छे, तँ दुःख पाउन आएको होस्, दुःखमै तेरो जीवन बितिरहोस् ! एक दिन साथीले मलाई सोध्यो तँ मलाई कस्तो ठान्छस् ? छुचो मान्छे !संसारमा तैंले अरू कसैलाई छुचो देखिनस् ?धनी मान्छे छुचो हुन्छ माग्नेलाई एक मुठी मात्रै अन्न दियो भने पनि त्यसको दोब्बरतेब्बर फइदा कसरी उठाउने भन्ने अंकगणित उसको मनमा घुमिरहन्छ । ऊ माग्नेमाथि दया त देखाइटोपल्छ, तर त्यो उसको देखाउने दाँत मात्रै हो । भित्री दाँतले ऊ गरिबलाई टोकिरहन्छ । श्रमिक र पुँजीपतिका बीचको विरोधको छाया त्यहाँ छ ।साह्रै छुचो त ईश्वर नै हो । उसले अहिलेसम्म कसलाई के दियो ?भन्न त मान्छे भन्ला मैले यो पाएँ, त्यो पाएँ भनेर । ऊ भन्ला मैले ईश्वरलाई देखें, ऊ भन्ला ईश्वर दयालु छन्, मागेको दिन्छन् । यस्ता भनाइ पारदर्शी नभएकाले विश्वसनीय छैनन् । मुख छँदै छ, जिब्रो चलिहाल्छ, भन्न त के गाह्रो भो र ? व्यक्तिगत विश्वासलाई अरूमा थोपर्नु पो गलत ।सबभन्दा छुचो खोज्नु पर्यो भने ईश्वरको नाम लिए पुग्छ, निर्दय, कृपण, शोषक ईश्वर !म तिनका निम्ति आदरार्थीको मात्र प्रयोग आवश्यक ठान्दिन, कतै सामान्यार्थीलाई पनि स्थान दिन्छु । होच्याउन मात्रै आफ्नो प्रयोग भएको बुझ्दा सामान्यार्थी पदहरू दुःखानुभव गर्दा हुन्, आदरार्थीको जस्तै स्थान पाउँदा ती प्रसन्न नहुने कुरै भएन ।भगवान्ले चाहेको भए ती मलाई दर्शन दिन सक्थे, मान्छेका बीच असहज लाग्दो हो त एकान्तमा तिनलाई म पर्खेर बस्थें, म प्रायः फुर्सदमा रहन्छु, त्यसबखत कुराकानी गर्न मिल्थ्यो । प्रत्यक्ष भेट दिन अप्ठेरो महसुस हुँदा शकुनको, सपनाको भर्च्युअल माध्यम अपनाएर सम्पर्क बनाउन कसले रोक्थ्यो र ? कति निष्ठुर छन् भगवान् !कहिल्यै तिनी मेरासमक्ष देखा पर्नै चाहेनन् । तिनलाईजसरी भेटी चढाएर सत्तासीन नेताहरूको उपासना गरेको भए तिनीहरू मैकहाँ आउँदा हुन्, चिल्ला गाडीमा चढाएर लैजाँदा हुन्, स्वादिष्ट खाना खुवाएर र अभीष्ट वरदान दिएर मलाई सन्तुष्ट पार्दा हुन् । म त दुवै तर्फबाट ठगिएँ नेताहरूबाट र भगवानबाट ।मित्रहरू, अब के मैले ईश्वरको जप गरिरहनु उचित छ ? मैले ईश्वरलाई त्यागें किनभने तिनले मलाई त्यागे । अनीश्वरवादीनिरीश्वरवादी हुँदाको मजा अर्कै । न दमन न दवाव, नास्तिकका लागि यही त मुक्ति हो ।मन्दिरहरूले परस्पर कुरा गरे होलान् र मजस्तो निक्खरो उपासकले ईश्वरलाई त्यागेको हुँदा दुःख प्रकट गरे होलान्, तिनका गजुरदार शिरका शिखरहरूमा प्रातःकालीन घामका किरणहरूले मुस्कान जगाउन सकेनन् होला, ती मन्दिरभित्रका मूर्तिहरूको रुन्चे मुखको आभास पाएर पुजारी कसिलो हातले तिनीहरूलाई धोइदिन व्यस्त भयो होला, मजस्ता नास्तिकको सम्झनाले प्रार्थना परायणहरूको मनमा पनि चसक पस्यो होला ।के मेरो फेरि ईश्वरतिर प्रत्यावर्तन सम्भव होला ? अहँ, त्यो सम्भव हुने कुरै भएन । तिनलाई म यहीँबाट कडा शब्दमा भनिदिन्छु कि हे ईश्वर, तिमीले मबाट चाकरी पाउनसम्म पायौ, अब फेरि त्यसको आशा मबाट नगर । तिमी भनौला तँ जावो एउटा नास्तिक भएर के फरक पर्छ र ? मेरा श्रद्धालुहरू निरन्तर बढिरहेकै छन् ।ईश्वर, तिमीलाई छाड्दा म अवश्य खलबलिएँ, त्यो केवल क्षणिक थियो, केही कप चिया खाएर उड्ने छाँटको । मलाई गुमाउँदा तिम्रो मनले ठूलो आघात अनुभव गरेको हुनुपर्छ ।अब के गर्छौ ? चियासिया खाने बानी छैन क्यार तिम्रो कि देवदारुमा अभ्यास छ ? भित्रैदेखि छटपटाएर रोइरहूँ । मान्छौ भने तिमी यतै आऊ । विरोधी भए पनि म तिमीसित हात मिलाउन हिच्किचाउने छैन, मसित गफगाफमा बसेपछि तिम्रो चिन्ता हावामा उडेर जानेछ, नास्तिकको षड्यन्त्र भनेर नझस्कनू नि ! पूर्वआस्तिक भनेर मख्ख पर्नू ।त्यहाँ ऐसआराममा मस्त रहँदा तिमीले आफ्ना घरहरू बिर्सेजस्तो छ । तिमीलाई म तिम्रै मन्दिरका घरघरमा पुर्याइदिन्छु र त्यहाँको स्थितिसित अवगत गराइदिन्छु । तिमी भोक लाग्छ कि भनेर चिन्ता नगर । श्रद्धालुहरूले चढाएका स्वादिष्ट उपहारहरू खान पाउँदा तौल बढेर चिनीले छोयो कि भन्ने सन्देह भएपछि यहाँ सस्तैमा त्यसको परीक्षण भइहाल्छ । चिकित्सककहाँ पुर्याउने जिम्मा मेरो भो । खाँदै र पर्यटनको मजा लिंदै घुम्न पाउँदा तिमी स्वर्गको एकनासे, वाक्क लाग्दो अवस्थामा परिवर्तन आएको महसुस गर्नेछौ ।मैले यो बुझिसकेको छु कि तिमीलाई यता आउन कोभिड१९ को भय छ । ईश्वरमा पनि कस्तो कातरता ! मानिसहरू त सामना गरिरहेका छन् भने तिमीजस्ता ईश्वरले डराउनु आश्चर्यलाग्दो कुरा हो । एन्टिजेनपीसीआर परीक्षण गर्न यहाँ सजिलै छ । तिमी निर्धक्क आऊ । पर्यो भने क्वारेन्टिनमाआइसोलेसनमा बस्ने व्यवस्था म मिलाइदिन्छु ।कस्तो खोप दिने भन्ने निर्णय तिमी आफैंले गर्नुफर्छ डेमोत्रेटिक कि कम्युनिस्ट ? भेरोसिल कि कोभिसिल्ड ? औषधिमा ठूलो राजनीति चल्दै आएको छ, तर विश्व स्वास्थ्य संगठनले स्वीकृति दिएको खोपबारे तिमी शंका नगर । तिमीले अमेरिकी जोनसन एन्ड जोनसन खोप दिए पनि हुन्छ किनभने त्यो एकपल्ट दिए पुग्छ । एकपल्ट मात्रै दिइने हुँदा त्यो कडा छ भन्छन् । ज्वरो आइहाल्यो भने केही दिन सुतौला । नेपालमा स्वयं भगवान् खोप दिन आएको सुन्दा संसार आश्चर्यचकित हुँदो हो । मिडियाकर्मीहरू, सञ्जालकर्मीहरू तिमीलाई घेर्न आउँदा हुन् । साथी भएर गएको मेरो नाम पनि ठूलै अक्षरमा लेखिँदो हो, ठूलै दृश्यमा अंकित हुँदो हो, ठूलै आवाजमा घन्कदो हो । भगवान्को साथी भएको देखेर कैयौंकैयौं त मेरो चाकरीमा लाग्दा हुन् । तिनीहरूको याचक अनुहार देख्दा म भित्रभित्रै लज्जित हुँदो हुँ ।ईश्वरले मेरो मतलवै राखेनन् । ईश्वर, तिमी कति मतलबी ?एक दिन पत्नीले प्रश्न गरिन् तिमी मान्छेको ठूलो सम्पत्ति स्वतन्त्रता हो भन्छौ, त्यो स्वतन्त्रता प्राप्त हुन्छ कसरी ? मैले जवाफ दिएँ बाधालाई निर्मूल गरेर । मेरी बाधक तिमी हौ, तिम्रो बाधक म हुँ, तिमी स्वतन्त्र हुन खोज्छयौ भने मलाई तिमी त्यसै गरी त्याग जसरी कि मैले ईश्वरलाई त्यागें ।पुरुष कति खतरनाक हुन्छ भन्ने मलाई थाहा छ । तिमी मलाई छाड्न चाहन्छौ, म तिमीलाई यस जन्ममा त के, अर्को जन्ममा पनि छाड्न चाहन्नँ । तिमीलाई जसरी जन्मजन्मान्तरसम्म म साथमा राख्न चाहन्छु त्यसैगरी तिमीले त्यागेका ईश्वरलाई पनि म अनन्त जन्मसम्म पूजा गर्न छाड्दिनँ । पत्नीको यस कुराले मलाई झस्कायो । मैले त्यागेको ईश्वरलाई तिनले किन पूजा गर्ने ? ईश्वर, आचार्य पतञ्जलिले प्राचीन युगमै तिम्रो विशेषाधिकारमा कटौती गरिसके । ईश्वरलाई तिनले श्रेष्ठ पुरुष माने, जसलाई लक्ष्यमा राखी योगसाधना गर्दा मान्छे आफैं श्रेष्ठ पुरुष बन्छ । तिनी मान्छेमै विद्यमान ईश्वरलाई खोतलेर देखाउन चाहन्थे ।केही दिनअघिदेखि नै मेरो मनमा जे लाग्दै आयो त्यो अहिले सही सिद्ध हुन आयो पक्कै ईश्वरको मृत्यु भएको हो, ठूलो दुर्घटना ! कहिलेसम्म शोक मनाऊँ ? के दुनियाँ तिनको किरियापुत्री भएर बस्न तयार होला ? तिनी धेरै अघिदेखि नै सिकिस्त भएको हुनुपर्छ नत्र गजुर फालिँदा, शिखर ढालिँदा, सम्पूर्ण मन्दिर नै भत्काइँदा, मूर्ति क्षतविक्षत पारिँदा, प्रार्थना र भक्तिभाव गर्दा तिनले कुनै न कुनै किसिमको प्रतिक्रिया देखाउनैपर्थ्यो ।हो, ईश्वरको मृत्यु भयो । ईश्वरको पनि मृत्यु हुन्छ भन्ने कुरो अतीतमा कि हाम्रा पुराणकारहरूले बुझेका थिए र ब्रह्माको आयु तोकेका थिए कि आधुनिक युगमा नित्सेले बुझे र तिनको मृत्यु भएको डिस्कोर्स रचे ।यस्तो रिक्तताको भयानक खाडललाई त्यत्तिकै राख्ने कि त्यसलाई भर्ने ? दुवै विकल्प हाम्रा समक्ष छन् । दोस्रो विकल्प अपनाउने हो भने यो आवश्यक छ कि हामी ईश्वरलाई पुनर्जन्म दिऔं, नदिने हो भने पहिलो विकल्पको खाडलमा भास्सिएर जाऔं । हिजोसम्म हामीलाई ईश्वरले बनाएका थिए, अब आजदेखि हामी आफैं नयाँ ईश्वरको रचना गर्ने प्रण गरौं । पुनर्जन्ममा अवतरित भएका नौला ईश्वर कस्ता होलान् ? तिनी छुच्चो हुनेछैनन्, दानी हुनेछन्, कसरी ? उनीसित कुनै कुराको पनि याचना नगरेर, माग नगरेर । वासुदेव कृष्णको गीता भन्छ, स्वभावस्तु प्रवर्तते (५१४) । अर्थात् जब मान्छे काममा सक्रिय रहन्छ तब स्वभावकै अर्थात् प्रकृतिकै कार्यकारणभावको नियमले समृद्धि बर्सन थाल्छ मानौं भगवान् दानी भएर निस्के । वासुदेव कृष्ण हामीलाई केमा सचेत पार्छन् भने कार्यकारणभावमा आघात पुर्याउने कतिपय त्यस्ता शक्ति पनि हुन्छन्, जसले गर्दा काम र परिणामको सम्बन्ध टुट्न जान्छ, जसबाट अविचलित रहने उपाय हो अनासक्ति वा तटस्थता । एकदमै नियन्त्रित प्रयोगशालामा त सरोकारवालाको वा निकट व्यक्तिको प्रभाव पर्छ भन्ने मानिन थाल्यो भने खुला प्रयोगशालामा त घातक तत्त्वहरू घुमिरहेकै हुन्छन् ।अतीतमा हाम्रा निर्माता भगवान् थिए, जो हामीलाई बनाएर हामीमाथि नै तानाशाही चलाउँथे, वर्तमानमा आएर अब हामी तिनका निर्माता हुन पुग्यौं, जो उदार प्रवृत्तिबाट चल्नेछन् । दानवहरूले ईश्वरको त विरोध गरे, हाम्रो उपहास पनि गरे । सुरा र सुन्दरीका भोका तिनीहरूलाई के थाहा कि मनुष्यहरूले धेरै प्रगति गरिसकेका छन् भन्ने । मान्छेले गरेको प्रगतिलाई भगवान्ले त पहिल्याउन सकेनन् भने ती दनवपुत्रहरूको मूढताले पहिल्याउन सक्ने कुरै भएन ।हाम्रा ईश्वर ज्ञान, शक्ति, सौन्दर्य, उदारता, आनन्द, ऐश्वर्य आदि अनेक गुणले युक्त र परिपूर्ण हुन्छन् । ती प्रकृतिलाई, भौतिक जगत्लाई, जीवजन्तुलाई, मान्छेलाई, समाजलाई, राजनीतिलाई, उद्योग व्यवसायलाई, धर्तीदेखि अन्तरिक्ष र ग्रहसम्मका गतिविधिलाई स्वच्छ नियममा चल्न भित्रभित्रैबाट प्रेरणा दिइरहन्छन्, जो त्यसरी चल्दैनन् तिनको अन्ततः पतन भएर जाने निश्चिततामा तिनी अडिग रहन्छन्, तिनको कुनै हस्तक्षेप गर्ने इच्छा हुँदैन, वैधानिक भएर रहनुमा तिनी आफ्नो गौरव बुझ्छन् । हर एक क्षेत्रमा प्रगति गरेर मान्छेले आफ्नो स्वायत्तताको महत्त्व बुझिसक्यो । यसकारण, उसलाई ईश्वरको प्रत्यक्ष निगरानी आवश्यक पर्दैन । प्रत्यक्षतः दबाब दिनु मान्छेका प्रशंसा र सरापको भारी बोक्नु हो, जसबाट उनी माथि रहन चाहन्छन् । मान्छेले सीमा नाघ्नेका लागि महाभियोग तथा अदालती कारबाहीहरूको व्यवस्था मिलाएको छ, जसमा तिनी खुसी छन् । तिनी अन्तर्यामी, अन्तर्प्रेरक भएर हाम्रा साथी हुन आउँछन् । हामी तिनलाई, तिनका उत्तम गुणलाई आदर्श मानेर रोग, भोग, शोक, दुर्घटनाहरूसित लड्न अग्रसर भइहाल्छौं । अबका ईश्वर ती हुन्, जो हामीमाथि शासन गर्न होइन, हामीसित सहकार्य गर्न इच्छुक छन् । अमेरिकी दार्शनिक विलियम जेम्सको अभिमतमा ईश्वरको शक्ति सीमित छ, जसको खोज गर्दै सीमित शक्ति भएको मान्छे तिनलाई आन्तरिक सहयात्रामा ल्याउन चाहन्छ र पारस्परिक सहयोगले अशुभसित लढ्ने प्रयत्न गर्छ ।"
अभिलेख सुखद एकता र दुःखद विभाजनको,"लेखक ढाकाराम सापकोटाको किताब नेपाल कम्युनिस्ट पार्टी एमाले र माओवादी केन्द्रको एकतादेखि विभाजनसम्म ले दुई ठूला कम्युनिस्ट पार्टीको एकीकरण, फुटका तथ्य, विवरण र घटनाक्रमलार्ई अभिलेख गरेको छ । किताबका नौ अध्याय र २८ परिशिष्टमा सान्दर्भिक दस्ताबेज र लिखत छन् । यी दस्ताबेज र लिखतले नेकपा (एमाले) र नेकपा (माओवादी केन्द्र) बीचको एकीकरण, अन्तरद्वन्द्व र विभाजनका क्रममा भएका क्रियाकलापको तथ्यगत जानकारी गराउँछन् । किताबको सुरुमै नेपाल कम्युनिस्ट पार्टीको विकास र विभाजनबारे प्रकाश पारिएको छ । किताबमा लेखकले एक समय ३९ वटा कम्युनिस्ट नामका पार्टी वा समूह रहेको उल्लेख गर्दै हालैको विभाजनका विविध पक्ष बुझ्न सहज बनाएका छन् । दुई भिन्न प्रवृत्तिका दुई ठूला कम्युनिस्ट पार्टीबीचको अन्तरविरोध, सहकार्य र एकताको सन्दर्भमा लेखकले नेपाली राजनीतिको चुनावी पाटो एवं राज्य सञ्चालनको समेत विश्लेषण गरेका छन् । किताबमा जनताको बहुदलीय जनवादी कार्यक्रमको आधारमा संसदीय प्रतिस्पर्धात्मक राजनीतिक मार्गबाट अघि बढ्दै शक्तिशाली बनेको नेकपा (एमाले), जनयुद्ध र हिंसात्मक बाटोबाट राजनीतिमा स्थापित नेकपा (माओवादी) को संघर्ष र एकताको चर्चा गरिएको छ । त्यसै सन्दर्भमा दरबार हत्याकाण्डदेखि १२बुँदे सहमति, जनआन्दोलन, अन्तरिम संसद्, संविधानसभाको निर्वाचन, त्यसबीचका राजनीतिक गठजोड, अन्तविरोध र राज्य सञ्चालनका विभिन्न पक्षको विश्लेषण गर्दै कम्युनिस्ट पार्टीहरूको भूमिकामाथि विमर्श गरिएको छ । २०७२ सालमा नेपालको संविधान जारी भएपछि नेकपा (एमाले) र नेकपा (माओवादी) बीचको सम्बन्ध उतारचढावयुक्त थियो । त्यो सम्बन्धबीच पनि ०७४ को आम निर्वाचनमा दुवै पार्टीले संयुक्त उम्मेदवारी दिएर प्रतिनिधिसभामा झन्डै दुईतिहाइ स्थानमा विजय हासिल गरी अभूतपूर्व उपलब्धि प्राप्त गरेको प्रसंगलाई किताबमा उल्लेख गरिएको छ । आम निर्वाचनपछि केपी शर्मा ओलीको नेतृत्वमा बनेको सरकार र त्यसका सबलदुर्बल पक्षको सम्यक् विवेचना गरिएको छ । नेपालको राजनीतिक इतिहासमा कम्युनिस्ट पार्टीले निर्वाचनबाट ठूलो बहुमतका साथ सरकार निर्माण गरेको ऐतिहासिक सुनौलो अवसरको सदुपयोग वा दुरुपयोग के भयो ? देश र जनताका आवश्यकता एवं अपेक्षा के कति पूरा भए ? यी विषयमाथि सरकारका कामकारबाहीका तथ्यगत विवरणको विश्लेषणात्मक प्रस्तुतिद्वारा प्रस्ट पारिएको छ । मार्क्सवादी सिद्धान्तअन्तर्गत द्वन्द्ववादी मान्यताअनुरूप अन्तरविरोधहरूको व्यवस्थापन नहुँदा उत्पन्न समस्या तथा सरकारका कामकारबाहीबाट सिर्जित थप जटिलताबारे बुझ्न सहज बनाइएको छ । नेकपा (एमाले) र नेकपा (माओवादी केन्द्र) को एकीकरणपश्चात् अघि सारिएका सैद्धान्तिकवैचारिक आधार, पार्टी संगठन र जिम्मेवारीको संरचना तथा विवरणलाई लेखकले पार्टीको दिशा र अन्तर्य बुझिनेगरी विवेचना गरेका छन् । पार्टी एकीकरण हुँदाका वाचा र प्रतिबद्धतासँग अमिल्दा कामबाट छोटै समयमा मतभेद, विवाद र अन्तरविरोध उत्पन्न भएको विषयमाथि यहाँ चर्चा गरिएको छ । त्यसो हुनुका कारण, परिघटना, व्यवहारको चर्चाले नेपालको राष्ट्रिय राजनीतिको व्यक्तिपरक र स्वार्थी राजनीतिको प्रभावबाट कम्युनिस्ट पार्टी र त्यसका नेता कसरी ग्रसित रहेछन् भन्ने स्पष्ट चित्रण किताबमा छ । विगतमा सिद्धान्त, विधि, पद्धति, आदर्शबाट विचलित एवं सत्ताशक्तिको स्वार्थबाट निर्देशित राजनीति पछ्याउने नेताहरूको प्रवृत्ति र व्यवहारबाट नेपाल कम्युनिस्ट पार्टीमा विभाजन भएझैं नेकपा (एमाले) र नेकपा (माओवादी केन्द्र) पनि अन्तरविरोध र विभाजनको सिकार हुन पुगेको विश्लेषण लेखकले विभिन्न तथ्य, घटनाक्रमका आधारमा गरेका छन् ।२०७५ साल जेठ ३ मा पार्टी एकीकरण हुँदा तीन महिनामा संगठनात्मक एकीकरणको काम सम्पन्न गर्ने प्रतिबद्धता व्यक्त गर्दै विगतको विभाजनको दुःखद इतिहास कहिल्यै नदोहोरिने वाचाका साथ गरिएको एकता प्रधानमन्त्रीको जिम्मेवारी आधाआधा समय बाँडेर चलाउने भनी गरिएको गोप्य सहमति सार्वजनिक भएपछि कसरी चर्मरायो भन्ने कटु सत्यलाई लेखकले अभिलिखित गरेका छन् । नेकपाका दुई अध्यक्ष केपी शर्मा ओली र पुष्पकमल दाहाल प्रचण्ड को एक जहाजका दुई चालक को मधुर सम्बन्ध आशंका, मतभेद र विवादका कारण बिग्रँदै गएपछि त्यसले पार्टी पंक्तिलाई मात्रै होइन राष्ट्रपतिजस्तो संस्थालगायत राज्य संयन्त्रलाई कसरी नकारात्मक किसिमले प्रभावित गर्यो र अन्ततः प्रधानमन्त्रीले प्रतिनिधिसभा नै विघटन गरे भन्ने वस्तुवादी विश्लेषण किताबमा गरिएको छ । पार्टी अन्तरविरोध, मतभेद र विवादको भुमरीमा परेपछि त्यसबाट बाहिर निस्कन नेतृत्वले देश र जनताको सर्वोपरि हित तथा कम्युनिस्ट पार्टीको भविष्यप्रति जिम्मेवार र चिन्तित भएर मतभेदलाई न्यून गर्दै पार्टी एकता जोगाउने काम गर्नुपर्नेमा त्यसविपरीत दिशातिर पाइला चालेको इतिहासको अप्रिय पाटो पुस्तकले उजागर गरेको छ । पारस्परिक विश्वास द्वन्द्व, अविश्वास र घृणामा रूपान्तरण भएपछि पार्टी विधानले निर्दिष्ट गरेको विधि, पद्धति र संरचनागत दायित्व अर्थहीन बनेर गुटगत गतिविधि कसरी तीव्र बनेका थिए भन्ने पुस्तकको विवरणले त्यसबेला नेकपाभित्रको स्थिति झल्काउँछ । दुई कित्तामा विभाजित समूहका बैठक र तिनका निर्णय, एकअर्काविरुद्ध देशव्यापी भएका सभा र प्रदर्शन, आरोपप्रत्यारोप, संवैधानिक नियुक्तिले सिर्जना गरेको विवादको भुमरी, निर्वाचन आयोगमा पार्टीको आधिकारिताको दाबीप्रतिदावी, सर्वोच्च आदालतमा प्रतिनिधिसभाको विघटनविरुद्धका रिट निवेदन, प्रतिनिधिसभाको पुनःस्थापना र नेपाली कांग्रेसका सभापति शेरबहादुर देउवाको नेतृत्वमा पुष्पकमल दाहाल र माधवकुमार नेपाल पक्षसमेत सम्मिलित संयुक्त सरकारका विविध पक्षको पर्दा पुस्तकले उघारेको छ । नेकपाभित्र अन्तरसंघर्ष तीव्र हुनुका साथै राष्ट्रिय राजनीति र सरकार सञ्चालन अन्योलग्रस्त भइरहेका बेला सर्वोच्च अदालतको परमादेशअनुसार २०७७ साल फागुन २३ मा प्रतिनिधिसभाको बैठक बस्ने दिन नै सर्वोच्च अदालतका न्यायाधीश बमकुमार श्रेष्ठ र कुमार रेग्मीको इजलासले नेकपाको वैधतालाई समाप्त गरेको परिघटनाको पृष्ठभूमिमा रहेको शक्ति प्रभाव र सत्ता स्वार्थको परिवेशको विश्लेषण गरिएको छ । अदालतको फैसलापश्चात् नेकपा भंग भई नेकपा (एमाले) र नेकपा (माओवादी केन्द्र) पुनः अलगिने स्थिति सिर्जना भएपछि पार्टी नेतृत्वले एक भएर जानुभन्दा विभाजनलाई नै प्रश्रय दिएकाले नेपाल कम्युनिस्ट पार्टीले विगतमा भोगेको विभाजनको पीडादायी स्थितिको पुनरावृत्ति भएको विश्लेषण लेखकको छ । सात दशक लामो संघर्ष तथा अनेकौं आरोहअवरोहको सामना गर्दै जनता र सरकार दुवैतर्फ सशक्त कम्युनिस्ट पार्टीको रूपमा स्थापित नेकपाको विघटन र यसको प्रभावको समुचित समीक्षा गरिएको छ । यसले कम्युनिस्ट पार्टी र यसको बहुमतको सरकारबाट जनताले गरेको अपेक्षा पूरा हुने जनताको आशामा तुषारापात भएको र देशले खोजेको परिवर्तन एवं राज्य सञ्चालनको व्यवस्थापन हुन नसकेकोतर्फ लेखकले औंल्याएका छन् । राष्ट्रिय राजनीतिमा राष्ट्रिय हितको सर्वोच्चता, जनताको सेवा, कानुनी शासन, विधि र पद्धतिसम्मत मार्ग अनुसरण गर्ने विषयमा आएको विचलनको प्रभाव नेपालका कम्युनिस्टहरूमा पनि रहेको र त्यसले नेकपाको शक्तिशाली सरकारको विघटन र पार्टी विभाजनजस्तो देश तथा कम्युनिस्ट पार्टीका लागि हानिकारक परिस्थिति सिर्जना भएको पुस्तकमा गरिएको विश्लेषणले छर्लंग पार्छ । लेखककै शब्दमा भन्ने हो भने, कम्युनिस्ट पार्टीको नाम, दस्ताबेजमा कोरिएको सिद्धान्त र वास्तविक चरित्रका बीचमा रहेको विरोधाभासले गर्दा दस्ताबेजमा जति डरलाग्दा कम्युनिस्ट देखिँदै आएका थिए व्यवहारमा कहीं कतै त्यसको लेस मात्र पनि पाउँन गाह्रो भयो ।विभिन्न नामका कम्युनिस्ट पार्टीका दस्ताबेजहरू (विशेषतः नेकपा (एमाले) र नेकपा (माओवादी केन्द्र) को एकीकरण र विभाजनसँग सम्बन्धित दस्ताबेज), नेताहरूका लेखरचनालगायतका सन्दर्भ सामग्री एवं सञ्चारमाध्यममा प्रकाशित तथ्यविवरणको आधारमा लेखकले प्रस्तुति र विश्लेषणलाई प्रमाणिक तथा विश्वसनीय तुल्याउने अधिकतम प्रयत्न गरेका छन् । पुस्तक पढ्दै गर्दा विवाद र विभाजनको सन्दर्भमा कहीं नेकपा (एमाले) को नेतृत्वका कमीकमजोरीलाई सतहमा देखाएर प्रहार भएको हो कि जस्तो लाग्छ भने कहीं नेकपा (माओवादी केन्द्र) को नेतृत्वका गलत क्रियाकलापमाथि प्रहार भएजस्तो प्रतीत हुन्छ । त्यस्तै माधवकुमार नेपाल र झलनाथ खनालको भूमिकाको विवेचनामा पनि भेटिन्छ । यसबाट तथ्य र सत्य जतिसुकै तितो र अप्रिय भए पनि वास्तविकताको पक्षमा उभिएर लेखकीय बौद्धिक अभ्यासलाई लेखकले जीवन्त बनाउने प्रयास गरेको महसुस हुन्छ । यद्यपि पुस्तक प्रकाशित दस्ताबेज र सामग्रीमा आधारित भएकाले नेकपा (एमाले) र नेकपा (माओवादी केन्द्र) को एकीकरणबारे सुरुमा एउटै निर्वाचन चिह्न लिएर आम चुनावमा जाने भन्ने सहमति भंग हुनुको अन्तर्यजस्ता पक्ष यसमा छुटेका छन् । किताबमा नसमेटिएका केही पक्ष यस्ता छन् सचिवालय नबनाउने निर्णयविपरीत त्यसको गठन, राष्ट्रिय हितको सन्दर्भमा होली वाइन प्रकरण भनी चर्चित एसिया प्रशान्त क्षेत्रीय सम्मेलनबारे उत्पन्न मतभेद, एमसीसी र अमेरिकी राज्य साझेदारी कार्यक्रमबारे स्थायी कमिटीमा भएको बहसविवाद, राष्ट्रियतासम्बन्धी विषयमा संसदीय समितिहरूले सरकारलाई दिएका निर्देशन, सर्वोच्च अदालतको नेकपा भंग हुने फैसलापश्चात् पार्टी केन्द्रीय कार्यालय धुम्बाराहीमा भएको दुई पक्षीय वार्ता, दसबुँदे सहमतिपश्चात् पार्टी एकताका लागि केपी शर्मा ओली र माधवकुमार नेपालका बीचका अन्तरंग वार्ता एवम् दुई अध्यक्षको व्यवस्था गर्दै पार्टी एकता जोगाउने भनी गरिएको सहमति तथा त्यसको उल्लंघन । छुटेका यी विषय भविष्यमा अभिलिखित होलान् नै । नेपाल कम्युनिस्ट पार्टी तथा कम्युनिस्ट आन्दोलनकै अभूतपूर्व विजय, सम्भावना र सुनौलो अवसरको दुःखद अन्त्यको समग्र परिवेश, घटनाक्रम र परिणतिलाई सिलसिलाबद्ध रूपमा जान्नबुझ्न लेखकले महत्त्वपूर्ण सामग्री तयार गरी प्रस्तुत गरेका छन् । र, यसका राष्ट्रिय र बाह्य आयामको समेत खुलासा गरेका छन् । राष्ट्रिय जीवनलाई गम्भीर रूपमा प्रभावित गर्ने ऐतिहासिक घटनाक्रमलाई लिपिबद्ध गरेरै आजको पुस्ताले विगतबाट पाठ सिक्ने अवसर प्राप्त गर्न सक्छ भने भावी पुस्ताले इतिहासको प्रकाशमा वर्तमानलाई ठीकसँग बुझ्न सक्छ । देश र जनताको सर्वोपरि हितमा समर्पित हुन चाहने कुनै पनि विवेकी नेता, कार्यकर्ता र राजनीतिककर्मीले विगतका घटनाक्रमका सबल पक्ष ग्रहण गर्छ, दुर्बल पक्ष तथा वस्तुतथ्यले औंल्याएका कमीकमजोरीलाई विनम्रताका साथ हटाउँछ । यही मान्यतालाई मार्क्सवादको प्रयोगका सन्दर्भमा सफल क्रान्तिकारी नेताले व्यवहारमा आत्मसात् गर्नुका साथै सोहीअनुरूप अघि बढ्नु उपयुक्त हुने अनुभवजन्य निष्कर्ष निकालेको पाइन्छ ।दुई ठूला कम्युनिस्ट पार्टीको एकीकरण र विभाजनको इतिहासलाई लिपिबद्ध गरी छोटै समयमा जनसमक्ष ल्याउने लेखकको परिश्रम सराहनीय छ । पुस्तक नेपाली राजनीति, कम्युनिस्ट आन्दोलन, राष्ट्रिय राजनीतिमा चासो राख्ने अध्येता, अनुसन्धानकर्ताका लागि उपयोगी, जानकारीयुक्त र संग्रहणीय छ ।"
कोही किन बलिदानी होओस् !,"शाब्दिक संकटतथाकथित वर्ग शत्रु सफाया गर्ने उद्देश्यका साथ व्यक्ति हत्याको राजनीतिमा लागेका झापाली नक्सलपन्थीहरू सन् १९७० दशकतिरका मौलिक माओवादीहरू हुन् । साम्यवादका पञ्चदेवता मानिने मार्क्स, एन्जेल्स, लेनिन, स्टालिन र माओका तस्बिर तत्कालीन एमालेको भव्य बल्खु दरबारको बैठकबाट पोको पारीवरी तहखानामा थन्क्याइएको अमेरिकी राजदूत माइकल म्यालोनेस्कीको कार्यकालमा मात्रै हो । आफैं जनयुद्ध सञ्चालन गर्न नसकेका भए तापनि त्यस शब्दावलीप्रतिको मोह केही एमालेका कणहरू मा अद्यापि बाँकी छ । सन् १९९० पछिको चुनावी मोर्चामा अपेक्षित सफलता हासिल गर्न नसकेपछि अपेक्षाकृत सहज वातावरणको फाइदा लिँदै सशस्त्र द्वन्द्वको उठान गरेका राजनीतिक उद्यमीहरूले आफ्ना सुविधाका लागि मात्रै माओवादी नामपट अंगीकार गरेको कुरा अब स्पष्ट भइसकेको छ । तर, नामपटबाट सहजै भाग्न सकिँदैन । माओवादी कहलिने हो भने जनविद्रोह लाई जनयुद्ध भन्नैपर्ने हुन्छ । जनविद्रोह एवं जनयुद्धबीच आधारभूत फरक के हो भने तात्कालिक नाकामयाबीहरूका बावजुद विद्रोहीहरू कहिल्यै हार्दैनन् किनभने जनता रूपान्तरित हुन सक्छन्, हार स्वीकार गर्न सक्दैनन् । जनविद्रोहमा एउटा पुस्ता असफल भयो भने संघर्षको जिम्मेवारी अर्को पुस्तामा सर्छ । युद्ध भने प्रायशः एउटा पक्षको हार र जित वा दुवै पक्ष हार्ने सम्झौतामा टुङ्गिन सक्छ । पछिल्लो अवस्थामा युद्धका नायकहरू आफ्नो लाज छोप्न दुवै पक्ष जितेको भ्रामक शब्दजाल सृजना गर्छन् । दसवर्षे सशस्त्र संघर्षको दुवै पक्ष सामेल रहेका सत्तासीनहरूले आपसी सहमतिमै जनयुद्ध दिवस घोषणा गरेका हुन सक्छन् । माओवादीहरूको थाकेको नेतृत्वले सामाजिक एवं सांस्कृतिक रूपान्तरणका मुद्दाहरूलाई अलपत्र छाडेर वर्चस्ववादी मूलधारमा निसर्त सामेल भएको कुरामा अब कुनै शंका रहेन ।शब्दहरू सोचिएजति निरीह हुन्नन् । विद्रोहको साटो युद्ध शब्दावली स्वीकार गरिसकेपछि एक दशकका मानवीय एवं भौतिक क्षतिहरूको पनि वस्तुपरक आकलन गर्नुपर्ने हुन्छ । राजनीतिक विद्रोह वा सामाजिक एवं सांस्कृतिक द्वन्द्वका क्रममा भएका हिंसात्मक गतिविधिहरूलाई सत्य निरूपण तथा मेलमिलापमार्फत सल्ट्याउन सकिन्छ । युद्ध हो भने त लडाका वा सिपाहीले आफ्नो कर्तव्यपालन गर्ने क्रममा ज्यान गुमाएको ठहर्छ । बहादुरीपूर्वक लडेकाहरू वीरगति प्राप्त गरेको मानिन्छ । सके दुश्मन लाई मार्नु र नसके लडाइँमा मर्नु व्यावसायिक योद्धाहरूको पेसागत कर्म हो । सिपाहीलाई आदेश दिने अधिकारीका गतिविधिहरूको मूल्यांकन मानवाधिकारका अन्तर्राष्ट्रिय अभिसन्धि एवं मान्यताहरू अनुसार गर्नुपर्ने हुन्छ । सन् १९५१ को राणा शासनविरुद्धको जनक्रान्ति थियो । सन् १९९० को जनआन्दोलन संसदीय व्यवस्था पुनःस्थापनका लागि भएको थियो । सन् २००६ को वसन्त विद्रोह व्यापक जनाधिकार सुनिश्चित गर्नका लागि भएको थियो । युद्ध त औपनिवेशिक सत्ता वा शत्रुसँग लडिन्छ । त्यसो हो भने जनयुद्ध का क्रममा भएका हिंस्रक ज्यादतीहरूलाई रोम विधानको युद्ध अपराध, मानवताविरुद्धको अपराध, नरसंहार वा आपराधिक आक्रमणमध्ये कुन श्रेणीमा राख्ने भन्ने प्रश्न उठ्छ । आदेश दिनेको नृशंशतालाई न्यूरम्बर्ग सिद्धान्तअनुसार, निरूपण गर्ने अवस्था पनि आउन सक्छ । जनयुद्ध नामकरणको एउटा मात्र फाइदा के हो भने एक दशकको सशस्त्र संघर्षका पीडक र पीडितबीचको अन्तर भने राजनीतिक रूपमा समाप्त भएको छ ।समतामूलक समाज, प्रगतिशील अर्थराजनीति एवं जनपक्षीय शासन व्यवस्थाका लागि गरिने संघर्षहरूले स्वैच्छिक कार्यकर्ताहरूको जमात तयार गर्छ । उद्देश्य जतिसुकै पवित्र भए पनि युद्धको अर्थराजनीति जनसंघर्षभन्दा नितान्त फरक हुन्छ । पुष्पकमललाई प्रचण्ड र बाबुरामलाई लालध्वज मानेर संघर्षमा होमिएका सामान्यजनले के अब आफ्ना पूर्वसञ्चालकद्वयलाई आत्मसमर्पण गरिसकेका युद्ध सरदार मात्र ठहर्याउनुपर्ने हो ? सन् १९५१ को जनक्रान्ति सत्तासीनसँग गरिएको सम्झौतामा समाप्त भएपछि नेपाली कांग्रेसका अगाडि सरकारमा सामेल हुने वा नहुने नैतिक द्विविधा उत्पन्न भएको थियो । एकातिर जुन सत्ताको विरुद्ध हतियार उठाइएको थियो, त्यसैमा मिसिने हिचकिचाहट र अर्कोतिर सीमित उपलब्धि संस्थागत गर्ने बाध्यताका बीच सशस्त्र संघर्षका कमान्डरबाहेकका राजनीतिकर्मी सरकारमा सामेल हुन सकिने बाटो खोजिएको थियो । संविधानसभाको निर्वाचन नहुँदै भारतीय सल्लाह एवं राजा त्रिभुवनको निगाहमा सशस्त्र क्रान्तिका कमान्डर मातृकाप्रसाद कोइरालाले प्रधानमन्त्री हुन स्वीकार गरेपछि सशस्त्र द्वन्द्वको सार्वजनिक नैतिकता समाप्त भयो । कम्तीमा संविधानसभा निर्वाचन एवं गणतन्त्र घोषणाको प्रतीक्षा गरेर मात्रै सन् २००८ मा कार्यपालिकाको नेतृत्व सम्हालेका माओवादी अध्यक्ष दाहालको राजनीति आधा शताब्दीको उपलब्धि त थियो, तर संविधान नबन्दै हतारिएको त्यो कदम अन्ततः जनयुद्ध हारिएको स्वीकारोक्ति ठहरियो । शान्तिपूर्ण राजनीतिमा हारजित चक्रीय प्रवृत्ति हो । शब्दहरूको हेराफेरीमा अहिले हारेको भने केही आधारभूत अर्थराजनीतिक एवं सांस्कृतिक रूपान्तरणका सर्वमान्य मान्यताहरूले पनि हो ।चीनमा च्याङ काई शेक (१८८७ १९७५) त्यहाँको राष्ट्रवादी पार्टी कुओमिताङका नेता थिए । सन् १९८० को दशकमा माओवाद, सन् १९९० को दशकमा लेनिनवाद र सन् २००० पछि मार्क्सवाद परित्याग गरिसकेका एमालेका राजनीतिकर्मीहरूको राष्ट्रवाद आजभोलि कुओमिताङसँग मिल्दोजुल्दो एकल नेतृत्वमा चल्ने अल्पतन्त्रमा परिणत भएको छ । एमालेले तीन दशक लगाएर सम्पन्न गरेको राजनीतिक सार र तत्त्वको परिवर्तन एकताकाका प्रचण्डपथ का अनुयायीहरू एक दशकभित्र सम्पन्न गर्ने तरखरमा छन् । गिरिजाप्रसाद कोइरालाले भन्ने गरेको माले, मण्डले, मसाले एकै हुन भने उपेक्षापूर्ण अभिलक्षणन (कैरेक्टराइजेसन) बिलकुल सही साबित भएको छ । तर, उनी बाँचेका भए सायद आफ्नो अन्तर्दृष्टि सटीक ठहरिएकामा खुसी हुने थिएनन् । वामपन्थ रहेन भने मध्यवर्ती राजनीति आफ्नै अस्तित्व जोगाउन पनि झन्झन् दक्षिण मोडिँदै जान्छ । दक्षिण एसियाका बंगलादेश, पाकिस्तान एवं श्रीलंकासँगसँगै भारतका गुजरात, महाराष्ट्र एवं गंगा मैदानका सबैजसो राज्यहरूमा भएको त्यही हो । त्यसपछि राष्ट्रियताको परिभाषालाई वर्चस्ववादी नृजातीयताभित्र समेटिन्छ । प्रजातन्त्र बहुसंख्यकवादमा सीमित हुन्छ । समावेशितालाई सक्षमतन्त्रविरुद्ध उभ्याइन्छ । संघीयतालाई विखण्डनको बीउको रूपमा चित्रित गरिन्छ । धर्मनिरपेक्षताको राजनीतिक सिद्धान्त विधर्मी संस्कृति बन्न पुग्छ । सामाजिक न्यायको क्रमबद्ध सुनिश्चिततातिर लाग्ने सबै ढोकाहरू बन्द हुन्छन् । राजनीति उत्कृष्ट कर्म नभएर फगत पेसा बन्न पुग्छ । परिवारले क्षतिपूर्ति थाप्ने सहिदहरू को संख्या थपिँदै गए पनि स्वाधीनतालाई प्रेमिका मानेर मृत्यु आलिंगन गर्न तम्सिने सहिदहरू इतिहासका पानामा सीमित हुन जान्छन् ।आत्मत्याग गर्नेहरू हुतात्मा कहलिन्छन् । सार्वजनिक हितका लागि प्राण उत्सर्ग गर्ने बलिदानी हुन् । युद्धमा बहादुरीका साथ लड्दालड्दै मर्नेले वीरगति प्राप्त गर्छन् । अरबी भाषामा धर्मयुद्धमा मारिएकाहरूका लागि प्रयोग हुने शब्दबाट बनेको उर्दूको शहादत त रोमान्टिक अवधारणा हो । सहिदको कोही शत्रु नै हुँदैन भने ऊ युद्ध कोसँग लड्न जान्छ ? सत्यसँग प्रेम गर्ने र साक्षी बस्ने सहिद हुन्छन् । उर्दूमा त प्रेमिकाका लागि प्राण अर्पण गर्नेलाई सहिदएइश्क उपाधि पनि प्रयोग हुन्छ ! अहिलेलाई पतित र स्खलित माओवादीहरू ले दक्षिणपन्थीहरूसँग मिलेर राजनीतिलाई लेनदेनको व्यवसायमा रूपान्तरित गरिदिएका छन् । प्रत्येक पुस्ताले आफ्नो संघर्ष आफ्नै ढंगले गर्नुपर्ने रहेछ भन्ने पाठ सन् १९५१ को जनक्रान्तिबाट सिक्ने हो । यसपटक जाडोमा पानी परेन र सन् १९५१, सन् १९९० एवं सन् २००६ जस्तो वसन्त पनि आएन । सक्रिय प्रतीक्षाको विकल्प भने छैन । निरन्तर निगरानी एवं सतत् संघर्ष मानव समाजको नियति हुने रहेछ । रामायणको जस्तो निश्चितता सम्भव छैन् । आआफ्नै ढंगको महाभारत हरेक युगको त्रासदी हो ।"
साहित्यप्रति उत्तरदायी हुँदैन राजनीति,"प्रगतिवादी साहित्यसाधारणतया प्रगतिको अर्थ पहिलेको स्थितिभन्दा केही अघि बढ्नु, केही उन्नत हुनु हो । तर, साहित्यको व्यापक अर्थमा प्रगतिवादको परिभाषा निरन्तर परिवर्तनशील जीवन र जगत्सँग समानान्तर रूपले परिवर्तन हुँदै मानव समाजलाई उच्चता र उत्कृष्टतातर्फ लैजाने साहित्यिक प्रक्रिया हो । प्रगतिवादको यो विशिष्ट अर्थलाई मार्क्सवादले निश्चित गरिदिएको हो । मार्क्सवादी जीवन दर्शन द्वन्द्वात्मक ऐतिहासिक भौतिकवाद हो, जहाँ वस्तु चरम सत्य र चेतना त्यसको प्रतिविम्ब । यस चराचर जगत्मा सबै वस्तुहरू एकार्कासँग अन्योन्याश्रित र अविछिन्न रहेको हुन्छ, परिवर्तनशील वस्तुहरूमा विरोधी तत्त्वहरू हुन्छन् र आपसमा संघर्ष चलिरहन्छ । यसै प्रक्रियामा एकातिर विकास हुन्छ र अर्कोतिर विनाश पनि हुँदै जान्छ । अन्ततः यसरी प्रत्येक वस्तुले विकास नै गर्छ र प्रत्येक परिवर्तित स्थितिको रूप त्यसको पूर्ववर्ती रूपभन्दा केही प्रौढ र विकसित नै हुन्छ । प्रगतिवादले साहित्यलाई व्यक्तिगत होइन, समष्टिगत चेतना मान्छ । प्रगतिवादी साहित्यकारहरूले जनजीवनका सबै शोषित, पीडित र उपेक्षित स्थितिहरूलाई अभिव्यक्त गर्छन् । उनीहरूले प्राकृत, अपरिपक्व र स्थूललाई पनि त्यत्तिकै महत्त्व दिन्छन्, जति परिस्कृत, सुगठित र सूक्ष्मलाई । रूप र सौन्दर्यप्रति बढी सचेत भएर वास्तविकतालाई उपेक्षा गर्नु अथवा वैचारिकताको नाममा कोरा र नांगो वास्तविकता प्रस्तुत गर्नु दुवै प्रगतिवादी लेखकको दायित्व होइन ।उनीहरूले जीवनलाई यसको सम्पूर्णतामा स्वीकार गर्नुपर्छ । आर्थिक धरातलमाथि उभिएर उत्पादन सम्बन्धमा विकसित हुँदै आउने मानव समाजमा राजनीति र साहित्य माथिल्ला संरचना हुन् । कार्ल मार्क्सको भनाइ छ, मानव समाजको सम्पूर्ण इतिहास वर्गसंघर्षको इतिहास हो । र, माओको भनाइ छ, प्रत्येक व्यक्ति, जसलाई खान र लाउनुपर्छ, ऊसँग राजनीति हुन्छ । यी दुवै भनाइ अनुसार, साहित्य राजनीति होइन । यति हो, राजनीति साहित्यप्रति उत्तरदायी हुँदैन, तर साहित्य राजनीतिप्रति उत्तरदायी हुन्छ । साहित्य राजनीतिको कार्यभार सम्हाल्न अनुबन्धित छ । समाजमा घटित भइरहेका विविध र व्यापक पक्षहरूमा साहित्यकार हावाको गति र पानीको बहाव सदृश्य बन्नु र भिड्नुपर्छ, मानव जातिका असंख्य अनुभूति र परिणतिहरूलाई इमानदारीपूर्वक कलमबद्ध गर्नुपर्छ । मानव समाजको राजनीति यसरी साहित्यद्वारा सूक्ष्म र विस्तृत रूपमा प्रसारित भइरहेको हुन्छ । संक्षिप्तमा वर्गीय समाजमा साहित्य वर्ग निरपेक्ष रहनै सक्दैन, यही नै प्रगतिवादी साहित्यको स्पष्ट चिनारी हो । नेपालमा प्रगतिवादी साहित्यको विकासप्रकृतिमा मार्क्सवादको द्वन्द्वात्मक भौतिकवादी नियम निहित छ, साहित्य यसै अन्तर्गत रचिन्छ । एकथरी कट्टरपन्थी प्रगतिशील समालोचकहरू स्वतःस्फूर्त रूपमा समय सापेक्ष लेखिएको साहित्यलाई प्रगतिवादी भनी स्विकार्न तयार रहँदैनन् । उनीहरू एकांगी दृष्टिकोण राख्छन् । मार्क्सवाद प्रयोग नगरिएको साहित्यलाई साहित्य मान्न तयार हुँदैनन् । उदाहरणका निम्ति जनकवि गोकुल जोशीको कवितासंग्रहमा राजा त्रिभुवनलाई समर्थन गरेर लेखिएका चार पंक्तिलाई लिएर सम्पूर्ण काव्यलाई गुणगानवादी भनी आरोप लगाउँछन् । त्यस्तै, सुब्बा कृष्णलाल अधिकारीको मकैको खेती मा दुई पंक्ति मात्रै सामन्तवादविरोधी छन् भनी प्रगतिशील काव्य होइन भन्छन् । भक्तिधारा माध्यमबाट गरिएको विद्रोहको आवाजलाई धार्मिक सन्त परम्परा भनी उपेक्षा गरेका छन् समालोचकले । ठाडो हुकुमी शासन रहेका बेला त्यति लेख्नु पनि साहसपूर्ण मान्नुपर्छ । साहित्यलाई समयअनुकूल मूल्यांकन गरिनुपर्छ । मार्क्सवाद अध्ययन गरेपछि मात्र प्रगतिवादी साहित्य लेख्न सकिन्छ भन्ने दुराग्रह मात्र अल्पज्ञानको परिचय हो । मार्क्सवादको अभ्युदय अघि प्रगतिशील साहित्य लेखिएको थिएन भन्ने उदाहरण संसारको साहित्यिक इतिहासमा छैन । यस सिद्धान्तको घोषणा अघि पनि प्रगतिशील साहित्य प्रशस्त लेखिएका छन् । चिन्तन र सिर्जनाको स्तरअनुसार प्रायः के देखिन्छ भने लेखकले पहिले परिवार देख्छ र आफ्ना एवं आफूलाई राम्रा लागेका आफन्तलाई चिन्छ, तिनको साहित्य लेख्छ मेरी आमा मायालु छिन्, मेरो पाठशाला राम्रो छ आदिजस्ता कविताहरू । त्यसपछि बिस्तारै ऊ छरछिमेकहरूलाई देख्छ, गाउँटोललाई देख्छ, वरपरका रूख, पात, पहाड, हिमाल आदिलाई देख्छ, ऊ तिनकै गीत गाउँछ । यसरी नै ऊ देशसम्म पुग्छ, पछि देश भनेको देशवासीहरू रहेछन् भन्ने बुझ्छ, अब ऊ देशवासीहरूको भलो चिताएर साहित्य लेख्न थाल्छ । यसपछि ऊ संसारतर्फ बढ्छ, मानव मात्रतर्फ बढ्छ । यसै क्रममा अब उसले देशवासी र मानव मात्रको बारेको आफ्नो ठम्याइलाई एकचोटि जाँच्छ, त्यहाँबाट शोषक र शोषित दुवै वर्गहरूमा विभाजित मानवहरूलाई देख्छ (उत्साह ः एक संक्षिप्त अध्ययन, मूल्यांकन साप्ताहिक परिवार) । निस्पक्ष र इमानदारीपूर्वक मानव समाजका वास्तविकताहरूलाई लेखिदिने हो भने त्यहाँ वर्गसंघर्ष झल्किएकै हुन्छ भन्ने धारणा फ्रेडरिक एंगेल्सले पनि कतै व्यक्त गरेका छन् । यसै सार्वभौम कसीमा घोटेर नेपाली प्रगतिवादी साहित्यको विकासलाई सर्सरी दृष्टि फ्याँक्ने हो भने निम्नलिखित तथ्य फेला परेको देखिन्छन् । चरम सामन्तवादी शोषणको चक्कामा पिसिएको नेपाली समाजमा विद्रोहको आवाज उठाउन कसैको पनि साहस नभएको समय भक्तिधारा मात्र यस्तो विकल्प थियो, जसको माध्यमबाट विद्रोहको आवाज अभिव्यक्त गर्न सकिन्थ्यो । कारण यस भक्ति परम्पराका अनुयायीहरूलाई हिन्दु धर्म र संस्कारको नाताले शासकहरू सन्तहरूलाई ठाडो दमन गर्न सक्दैनथे । यसै सन्त परम्पराबाट आएको नेपाली प्रगतिवादी साहित्यको विकास यसरी भएको देखिन्छ ः १ विसं १८०४ मा पश्चिम नेपालमा जन्मेका शशिधर पौडेल (ब्राह्मण) तिनताक नेपालमा प्रचलित हुँदै गइरहेको सन्त परम्परा जोसमनी सन्त सम्प्रदाय को अनुयायी बनी विसं १८३६ मा जोसमनी मत प्रचार गर्दै गुल्मी रेसुंगामा मठ बनाई बसेका थिए । यही रेसुंगामा १०२ वर्ष उमेर पुगी १९०६ सालमा उनको मृत्यु भएको थियो । उनी प्रतिभाशाली विद्वान् थिए, सामाजिक परिवर्तनको उत्कट इच्छा राख्ने प्रगतिवादी कवि थिए । उनले सधुक्कडी र शुद्ध नेपालीमा थुप्रै ग्रन्थ लेखेका छन्, जसमा सामन्तवादी शोषण, धार्मिक पाखण्डपन, न्यायिक भ्रष्टाचार, जातिभेद र सतीप्रथाको प्रचण्ड विरोध गरेको पाइएको छ । यिनै प्रभावशाली सन्त कविको प्रभावमा परी तात्कालिक सामन्ती शासक रणबहादुर शाह स्वामी निर्वाणानन्दको नाउँ धारण गरी जोसमनी सम्प्रदायमा दीक्षित भए । र, शशिधरको परिवर्तनकारी चाहनालाई तत्काल पूरा गर्न तथा देशमा आमूल परिवर्तन ल्याउन रणबहादुर शाहले जातिभेद निर्मूल पार्न सहभोजको आयोजना गरेका थिए । तर, यस उग्र परिवर्तनको निम्ति तत्कालीन समाज तयार थिएन, ब्राह्मणवाद र वर्ण संस्कारलाई यति सजिलै हटाउन सक्ने स्थिति थिएन । राजाज्ञाको उल्लंघन गर्न नसक्दा जगन्नाथ मन्दिर स्थापना गरी त्यहीँ खिचडी पकाई केहीले सहभोज गरे, जुन मन्दिर भद्रगोल जेल अघि अद्यापि विद्यमान छ । २ यसै सन्त सम्प्रदायका दोस्रा प्रतिभाशाली र प्रगतिवादी कवि सन्त ज्ञान दिलदास विसं १८७८ तिर इलामको फिक्कल नामक गाउँमा जन्मेका थिए र यिनी लामिछाने थरका उपाध्याय ब्राह्मण थिए । यिनले पनि सामन्ती शोषण, ब्राह्मण शोषण, जातिभेद, धार्मिक पाखण्डपन, प्रशासनिक भ्रष्टाचार, व्यभिचार र वैद्यव्यको विरोधमा प्रशस्त दोहाहरू रचेका छन् । जाति भेदको विरोध गर्दै यिनले पूर्व ओखलढुंगाको मगर युवतीसँग अन्तरजातीय विवाह गरेका थिए । यसै सम्प्रदायको खोल ओडी सशस्त्र संघर्ष गर्छु भनी मनकामना मठमा बसेका लखन थापाको विद्रोहको भण्डाफोर भएपछि ज्ञान दिलदास पनि उक्त शंकामा गिरफ्तार गरिए र जमलमा नजरबन्द गरिए । लखन थापा र उनका सात जना चेलालाई जंगबहादुरले मृत्युदण्ड दिइसकेपछि यिनको रिहाइ भयो । आफ्नो मत प्रचार गर्दै दार्जिलिङ पुगी त्यहाँका तत्कालीन क्रिस्चियन धर्मका नाइके फादर ए टर्नबुललाई शास्त्रास्त्रमा हराई आफ्नो जितस्वरूप दार्जिलिङ हिल कार्ट रोडस्थित रंगबुल भन्ने ठाउँमा धाम बनाउने प्रशस्त जग्गा पाए । धाम अद्यापि त्यहीँ छ, पूजा हुन्छ । उनीद्वारा लिखित ग्रन्थहरू थुप्रै छन् । उनको मृत्यु १९४० कार्तिक २५ गतेको दिन भएको थियो । ३ शक्तिमाई, शक्तिमाता अथवा ठूली हजूर नाउँले प्रचलित साध्वी योगमायाको जन्म १९१७ सालमा भोजपुरको दिङ्लामा न्यौपाने परिवारमा भएको थियो । विवाहपश्चात् एउटी छोरीको आमा भइसकेपछि यिनी पछि जोसमनी सम्प्रदायबाट शिक्षित भएकी थिइन् । तर, पछि उनले यस सम्प्रदायलाई आफ्नै पारामा लगिन् । तत्कालीन राणा प्रधानमन्त्री जुद्धशमशेरसँग सोझै दोहोरो वार्ता गरी नेपालमा अन्याय, अत्याचार बन्द गर भनी सत्य धर्मको माग राखेकी थिइन् र भनेकी थिइन्, तिमीहरूले सक्दैनौ भने बेला आएपछि कसैले त नगरी छाड्ने छैन । तीन महिनाभित्र पनि प्रशासनमा केही परिवर्तन नभएको देख्दा यिनले आफ्ना २४० अनुचरहरूसँग आत्मदाह गर्ने निर्णय गरिन् । आत्मदाह गर्नुअघि उनले यस्तो समाचार श्री ३ मा पठाएकी थिइन्, यदि बूढा, पुराना, थोत्रा भइसकेका ऐन कानून लगाई हाम्रो सत्य कबोललाई बाधा डालेमा सो डाल्नेमा नयाँ उपद्रव कानून चल्ने छ । ऐन समयमा मेज माधवशमशेर गोलीगठ्ठासहित घटनास्थलमा गई यिनीहरूलाई पक्राउ गरे । १९९५ कार्तिक २७ गते योगमाया लगायत ११ जनालाई धनकुटा जेलमा राखे । तीन महिनापछि यिनको रिहाइ भयो । त्यसपछि पनि देशमा कुनै परिवर्तन नभएको देख्दा यो संसार बाँच्न लायक छैन भनी १९९८ असार २२ गते अरुण नदीको भीषण भेलमा सेना पुग्नुअघि नै आफ्ना ६८ जना अनुचरसँग जलसमाधिमा लीन भइसकेकी थिइन् । बाँकीलाई सेनाले बचाए । आशु कवियत्री योगमाया प्रखर बुद्धि र व्यक्तित्वकी धनी थिइन्, साहसी, जुझारु र न्यायप्रेमी महिला थिइन् । यिनका दोहाहरू पं चिन्तामणिद्वारा लिपिबद्ध भएका छन् । यिनीद्वारा लिखित काव्य सर्वार्थ योगवाणी मा सधुक्कडी र शुद्ध नेपाली दुवैमा दोहाहरू परेका छन् । यिनको कृतिमा सामन्तवादी शोषण, जातिभेद, ब्राह्मण शोषण, पाखण्ड, प्रशासनिक भ्रष्टाचार, व्यभिचारको मात्र होइन, नेपालमा प्रचलित जाली फटाहावाद, जाली तमसुक र भारतीय मुद्राको बढ्दो प्रभावको समेत विरोध गरिएको छ । सर्वार्थ योगवाणी प्रति प्रतिबन्ध लगाइएको थियो । पछि यो कृति कालिम्पोङबाट फेरि प्रकाशित भयो । जोसमनी सन्त सम्प्रदायका माथि उल्लिखित तीनै जना कविकवियत्रीका रचनामा वैराग्य र संन्यासको भाव पाइँदैन बरु जीवन र दुःखप्रति सम्वेदनशीलता, विद्रोह, व्यंग्य, राजनीतिक, सामाजिक आक्रोश र परिवर्तनको आह्वान मात्र पाइन्छन् ।"
समले दिएको त्यो मेडल,"एकाध साता पहिले काठमाडौं विश्वविद्यालयका नेपाली विभागका अध्यक्ष डा रामचन्द्र पौडेलको अप्रत्याशित फोन आयो । तिनले मलाई समको संस्मरण कार्यक्रममा वक्ताका रूपमा निम्त्याए । मलाई किञ्चित् आश्चर्य र खुसी लाग्यो । नाट्य विधामाथि समालोचना लेख्ने र आफैं नाटक लेख्ने व्यक्तिलाई उनले सम्झेको स्वाभाविक लाग्यो । तर, मैले विवशता पनि भनिहालें, मैले अब लामो ड्राइभ गर्न छोडिसकेको छु । म धुलिखेल आउन असमर्थ छु । उनले तुरुन्तै भने, यो कार्यक्रम हामीले समजीकै जन्मघरमा आयोजना गर्न लागेका छौं । सुनेको थिएँ काठमाडौं विश्वविद्यालयले समजीको जन्मघरलाई परिवारसँग सम्झौता गरेर रेट्रोफिटिङ गर्दै छ र सम संग्रहालय बनाउँदै छ । बालकृष्ण सम (१९५९२०३८) लाई अहिलेको नेपालमा सम्झिनेहरू थोरै हुँदै गए । उनको कला, साहित्य, रङ्गमञ्च, मूर्तिकला र नाट्य लेखनका विषयको अध्ययन गर्ने र गराउने विभाग, एकाइहरू हराउँदै गएको अवस्थाले चिन्तित मेरा निम्ति यो सुखद खबर हो । र, केही दिनमै त्यहाँ गएर सबै कुरा थाहा पाउनेछु भन्ने भावनाले उत्साहित भएँ । नेपालका सबै निर्देशक, नाट्यकर्मी र रङ्गमञ्च झन् खुसी हुनेछन् । विगतमा बालकृष्ण समको नाममा सम थिएटर बनाएका गुरुकुलका सुनील पोखरेल पक्कै खुसी होलान् । त्यो कार्यक्रममा गएर सबै कुरा थाहा पाएपछि विस्तृत लेख लेख्दै गरौंला । अहिलेलाई एकाध कुरा गरेर मेरा आफ्ना संस्मरणका केही पानाहरू पल्टाउन चाहन्छु । सम बस्ने घरमा अहिले उनका परिवार बस्छन् । यो म धेरै गइबस्ने र समलाई भेट्ने घरमा केही वर्षअघिसम्म पुगिरहेको हुँ । सम बस्ने घर र मेरा स्मृतिबारे लेखहरू लेखिसकेको छु । बालकृष्ण समलाई मैले पहिलो पटक संवत् २०२० सालमा उनको घरमा भेटेको थिएँ । त्यो बेला आईएको विद्यार्थी थिएँ । मजस्ता साहित्यमा संलग्न युवामा त्यो बेला बालकृष्ण समको ठूलो प्रभाव थियो । उनलाई भेट्ने चाहनाले त्यो साल ज्ञानेश्वरमा सम निवास सोध्दै पुगेको थिएँ । कमलपोखरी पुग्न एउटा खेतबारीजस्तो डिल चढें अनि त्यसपछि सोध्दै समजीको घर पुगें । कुनै पूर्वतयारी र फोन गर्ने कुरै भएन । त्यसै त तेह्रथुमको ठिटो, पारा गाउँले थियो मेरो । साथमा रघुकुमार चौधरी भन्ने साथी थिए, विराटनगरका । समको कम्पाउन्डमा पस्यौं । एउटा लहराले घेरिएको पर्खाल, स्निग्ध र अलग, हरियाली भएको परिवेश, अत्यन्तै राम्रो लाग्यो । एकाएक भित्तामा एउटा काठजस्तो बोर्डमा आँखा परे । त्यसमा लेखिएको थियो यो कुनै बास हो नाथ, मेरो जीवन मार्गको तिमीतिर म हिँड्नेछु स्वप्न पूरा भएपछि । यो भनाइ धार्मिक देखियो भनेर समले पछि यो कुनै बास हो एक, मेरो जीवन मार्गको कतैतिर म हिँड्नेछु स्वप्न पूरा भएपछि बनाए । समले हामी अठारउन्नाईसका ठिटाहरूलाई पनि वयस्कको जस्तै व्यवहार गरे । रूपरेखा पत्रिकाका तीन अङ्कमा आधुनिक कविता र दार्जिलिङका केही तन्नेरी कविहरू शीर्षकमा मेरो लेख भर्खरै धारावाहिक छापिएको थियो । मलाई लेख्न सक्छु भन्नेमा विश्वास भएकाले समसँग अन्तर्वार्ताकै शैलीमा कुराकानी गरें । पछि समज्यूसँग एक बिहान शीर्षकमा बिहान अङ्क ५, २०२० सालमा मैले लेख प्रकाशित गरें ।समजीको बैठक कोठा देखेर म चकित भएको थिएँ । चित्रकला, मूर्ति अनि किताब र काष्ठकलाले सजाइएको त्यो सानो संसार थियो । मैले त्यस्तो परिवेश अघि कहिल्यै देखेको थिइनँ । मेरा प्रश्नहरूले गर्दा होला, समजीले उता नजिकैको एउटा कोठामा लगे । त्यो मेरो निम्ति अर्को अद्भुत दृश्य थियो । समजीले काम गरिरहेको एउटा ठूलो क्यानभास थियो । यत्रतत्र छरिएका रंग र कुचीहरू अनि पानी र तेल मिसाएका रङ्गका सानासाना खोपिल्टा देखेर म द्रवित भएर खुलेको थिएँ । समजीले मूर्तिहरू, काठका कुँदेका नेवार झ्यालहरू अनि आफूले चीन, रुस जाँदा पाएका र ल्याएका मूर्ति, उपहारहरू देखाए । सबै राम्ररी मिलाएर राखिएका थिए । त्यहाँ चित्रकला गरिरहेको देखिने समजीका क्यानभास, तूलिका र रंग थिए । नाटक र रङ्गमञ्च बुझाउने विम्ब थिए । मलाई लाग्यो, मैले जीवनमा त्यही बिहान जिन्दगीभरिको शिक्षा पाएँ । नभन्दै विश्वमा अनेकौं ठाउँमा गएँ, कलाकार र लेखकका साधना कक्षहरूमा गएँ, ग्यालरीहरूमा गएँ । त्यो बिहान समजीकोमा देखेको कलेवर र नमुना नै मैले सधैं सर्वत्र देखें । पछि २०२५ सालतिर एमए अंग्रेजी पढ्न काठमाडौंमा आएपछि मेरो लेख छापिएको पत्रिका बिहान लिएर गएँ समजीकोमा । समजीले सोझै चिने । अनि पछि उनकोमा जाने मेरो बानी बाक्लो भयो । पहिले अलिक धेरै, पछि अलि ढिलो जान थालें । म्याडम मन्दाकिनीलाई राम्ररी चिनें । जनार्दन समलाई पनि भेटें । समजीकी एक जना छोरी पनि भेटें । अहिले कुनचाहिँ छोरी भेटें यकिन छैन, तर ज्वाला सम हुन् कि जस्तो लाग्छ । संगतमा समजीबाट नाटक लेख्नुपर्छ भन्ने प्रेरणा लिए पनि निकै पछि मात्र नाटक लेख्न थालें । संवत् २०२६ मा विजय मल्लको नाटक पत्थरको कथा मा रघुवीरको अभिनय गर्दा पहिलो भएँ र समजीको हातबाट मेडल पाएँ । अहिले त्यो मेडल हेर्दा भावुक हुन्छु । समजीको देहावसान भएको निकै वर्षपछि उनका नाति जीवन समलाई फोन गरें र उनको घर गएँ । समजीलाई कहिल्यै नदेखेकी जीवनकी श्रीमती कल्पनाले समको विषयमा मलाई बुझाउन खोज्दाका व्यग्र र सब्लाइम क्षण हेर्दा मभित्र कहीं एउटा रङ्गमञ्च खुल्यो । मैले तिनलाई पात्र बनाएर एकल नाटक लेखें । समजीले साधना गर्ने कोठा, स्टुडियो र उनको परिवेश १२ वैशाख २०७२ को भूकम्पले केही बद्लिएछन् । समजीका मैले पहिले देखेका शृङ्खला त्यहाँ थिएनन् । स्पेस थियो, तर आकार अलग थियो । बैठककोठा उही, तर पहिले मैले देखेकोमा केही परिवर्तन थिए । बाहिर समजीका जस्ता आँखा उनले नै पेन्ट गरेका प्रवेश गर्ने फप्लेटामा तिनै छन् । समजीको त्यो थलो उनै अर्ध्दमुदित आँखाबाट देखिएको त्यही समय हो, जसले मेरो मनमा ठूलो प्रभाव पारेको थियो । मैले लगेका युवापुस्ताका नाट्य कलाकार र संगीतकारलाई कल्पना समले भनेका कुरा तिनै खोजी र अर्धअमूर्त परिवेशका अभिव्यञ्जना थिए । वैशाख २०७३ मा सुष्मा कोइरालाले एकल अभिनय गरेको यो कुनै बास हो एक शीर्षकको त्यो मेरो नाटक हेर्न कल्पना सम, उनकी छोरी र परिवारका नारीहरू आए । नाटकपछि उनीहरू निर्देशक घनश्याम श्रेष्ठको समआवाससदृश मञ्चको सेनोग्राफीमा हराएर चित्र खिच्दै हिँडेको देख्दा लाग्यो, एउटा निकै लामो समयको यात्रा भएछ । मेरो छोटो एकल काव्यिक शैलीको नाटकको कथा सोझो छैन । यो घुमाउरो किसिमले अघि बढ्छ । यस नाटककी एकल पात्रा दिवासा समको घर परिसरमा सूत्रधार वा लेखकले भेटेकी नारी हुन् । नाटकको सुरुमै सूत्रधारले बोलेर यो सबै कुरा खोलिदिन्छ । ती नारी एउटा संरचनाभित्र भेटिएकी पात्र हुन् । तिनको चिन्तामा उदात्त यथार्थ छ । नाटक सुरु हुँदा नै द्वन्द्वसँगै तिनको मनका कुरा सुनिन्छन् । त्यो घरपरिसरमा विवाहित भएर आएकी कल्पनाले समलाई देखिनन् । ती नातिनी पुस्ताकी पात्राका चिन्ताले सजिलो उत्तर पाउँदैनन् । त्यसैले नाटक कल्पना समलाई प्रतिनिधित्व गर्ने दिवासाका मनको चिन्ता र खोजबाट सुरु हुन्छ अनि त्यसैमा अन्त्य हुन्छ । समको जन्मघरमा उनको जीवन, लेखन, कला र आलम्बन बुझाउने सामग्री राखिनेछन् । उनका चित्रकला, फोटोग्राफी, अध्ययन गरेका ग्रन्थ अनि अरू विम्ब र तिनले बुझाएको कलेवरले पहिलो आधुनिक नेपाली नाटक र रङ्गमञ्चको अभिव्यञ्जना दिनेछ । र, नेपाली नाट्यमञ्चचेतनामा त्यसको सुखद प्रभाव पर्नेछ ।"
