शीर्षक,विवरण
नागरिकलाई रैती नै ठान्ने 'ॅरमिता,"विशिष्ट व्यक्तिको सुरक्षा कार्यविधि २०७७ अनुसार राजकीय भ्रमण, संसद्को बजेट अधिवेशन, संयुक्त संसद्को पहिलो बैठक, विदेशी राष्ट्रप्रमुख र सरकार प्रमुखको निमन्त्रणामा हुने विदेश भ्रमण, नेपाल सरकारले तोकेको अन्य भ्रमण अति विशिष्ट सवारी हुन् । कार्यविधिमा भनिएको छ, अति विशिष्ट सवारीका बेला सडकमा समन्वय गरेर सुरक्षा व्यवस्थापन मिलाइनेछ । सडक खाली गराएर सवारी गर्ने विषय कतै उल्लेख छैन । तर सेना, प्रहरी, सशस्त्र र राष्ट्रिय अनुसन्धान विभागका अधिकारीले भक्ति प्रदर्शन गर्न सडक खाली गराउँदै आएका छन् । जसबाट राष्ट्रपतिसहित विशिष्टहरूप्रति नागरिक तहमा असन्तुष्टि चुलिँदो छ । तर, जनताबाट निर्वाचित विशिष्ट भने जनविरोध वास्ता नगरी राजामहाराजाजस्तै रमाउँदै आएका छन् । राष्ट्रपतिको सवारीमा निकट र भित्री सुरक्षा सेनाबाटै, मध्य सुरक्षामा सेना र प्रहरीबाट तथा बाहिरी सुरक्षामा निसानाबाज सेना खटाइएको हुन्छ । शीघ्र कारबाही टोली भनेर सेना र सशस्त्रलाई खटाइएको हुन्छ भने बाटो नियन्त्रणमा प्रहरी र सशस्त्र तैनाथ हुन्छन् । राष्ट्रपतिलगायत अति विशिष्टको सवारीबाट सडकमा अनावश्यक चाप नपरोस् भनेर केही वर्षअघि विकल्पमा बहस भए पनि सुधारको सुरुवात भएको छैन । सवारीका बेला सडकको एउटा लेन मात्रै खाली गराउने, त्यो पनि सवारी सकिनेबित्तिकै पूरै सडक खुलाउने बहस भएका थिए । राष्ट्रपति विदेश जाँदा निवासबाट विमानस्थलसम्म हेलिकोप्टर प्रयोगको विषय पनि उठेको थियो । तर, यी सबै विषय थाती रहे, एक पूर्वसुरक्षाकर्मी भन्छन् । नेपाल प्रहरीका पूर्वएआईजी प्रद्युम्न कार्की व्यस्त सडक बन्द गराएर नागरिकलाई बाटो हिँड्नै नदिने र हिँड्न खोज्नेलाई लाठी प्रहार गर्ने प्रवृत्ति गलत भएको बताउँछन् । विशिष्टको सवारी छ भन्दैमा नागरिक घण्टौं अडिएर बसिरहनुपर्ने होइन, कोही आपत्कालीन काममा पनि जानुपर्ने हुन सक्छ । सुरक्षाकर्मीले यस विषयमा ख्याल गर्नुपर्ने हो, उनी भन्छन् । घण्टौं सवारी बन्द भएर पुनः सुचारु गराउन खटिएका सुरक्षाकर्मीमा मानसिक र शारीरिक तनावले नकारात्मक परिणाम पनि ल्याउने गरेको उनको भनाइ छ ।पूर्वगृह सचिव खेमराज रेग्मी नागरिकलाई घण्टौं सडकमा उभ्याएर राष्ट्रपति सवार हुनु पुरानै संस्कारको निरन्तरता भएको बताउँछन् । विशिष्ट व्यक्तिहरूको आवागमन हुँदा सवारी व्यवस्थापन हुनुपर्छ तर राजामहाराजाको शाही ठाँट होइन, देश र परिवेश सुहाउँदो हुनुपर्छ, रेग्मी भन्छन्, तर, हाम्रोमा गणतन्त्रलोकतन्त्र आएपछि विशिष्ट भनाउँदाको ठाँट हटेन । यसले व्यवस्थाप्रति नै वितृष्ण फैलाउने जोखिम बढ्यो । उनले आफ्नो सवारीका क्रममा नागरिकले पाएका सास्तीबारे ख्याल गरेर राष्ट्रपति आफैंले तामझाम होइन, जनताले दुःख नपाउने गरी सवारी व्यवस्थापन गर्नु भनेर भन्न नसकेको टिप्पणी पनि गरे । यसले राष्ट्रपतिमा पनि शाही रवाफको भोक देखिएको छ, उनले भने ।"
राष्ट्रपतिका प्रश्नैप्रश्न,"बजारमा देखिएको मौद्रिक तरलता सूचकांकका कारण बैंक तथा वित्तीय संस्थाको ब्याजदर बढेको छ, जुन संकट हल गर्न तत्काल कदम चालिहाल्नु आवश्यक देखिएको छ, उनले भनिन्, तरलता अभावको स्थितिमा ब्याजदर बढ्न गई उत्पादन लागत बढ्नु स्वाभाविक हो । यसबाट उद्योगी व्यापारी मात्र होइन आम उपभोक्तासमेत मारमा पर्दछन् । पछिल्ला दिनमा निजी क्षेत्रमा देखिएको निराशा यसैको उपज हो । सम्बोधनको क्रममा उनले वार्षिक नीति तथा कार्यक्रम जस्तै हरेक क्षेत्रलाई समेटेर कमजोरी र सुधारको बाटो औंल्याइन् । कृषि क्षेत्रमा सुधार ल्याउन ५ वर्षभित्र रासायनिक मल उत्पादन गर्ने कारखाना सञ्चालनमा ल्याउनुपर्ने उनले सुझाइन् । मल कारखाना स्थापना गर्ने कार्यक्रम सधैं बनाए पनि यसले सार्थकता भने कहिल्यै नपाएकामा उनले गुनासो गरिन् । स्वदेशी उत्पादनको प्रयोग गर्न, कच्चा खाद्यवस्तुमा मूल्य अभिवृद्धि गर्ने खाद्य प्रशोधन उद्योग स्थापना गर्न र कृषिवस्तुको भण्डारण क्षमता बढाउन प्रोत्साहित गर्ने कार्यक्रम अविलम्ब सञ्चालन गर्न उनको सुझाव छ । युवा तथा शिक्षित बेरोजगारमा देखिएको चरम निराशाको अवस्था तोड्न सरकारले ध्यानकेन्द्रित गर्नुपर्ने उनले बताइन् ।सुशासनको प्रत्याभूत गराउन र आमनागरिकमा राज्यको अनुभूति दिलाउन नसकेको उनको भनाइ छ । सार्वजनिक सेवा प्रवाह चुस्त दुरुस्त हुनुपर्छ । सरकारी संयन्त्रको सेवा प्रवाहमा हुने ढिलासुस्ती र अनियमितता हटाउन नसकिए हामीले मुलुकमा सुशासन छ भनेर दाबी गर्नॅ निरर्थक हुन्छ, उनले भनिन्, त्यसैले नागरिकले घरदैलोमै सरकार छ भन्ने अनुभूत गर्न सक्ने गरी सेवा प्रवाहको व्यवस्था मिलाउनुपर्छ । नागरिकले घरैमा वा नजिकको वडा कार्यालयबाट सेवा लिन सक्ने प्रणालीको विकास गर्नुपर्ने उनले बताइन् । सरकारी सेवा सूचना प्रविधिको माध्यमबाट उपलब्ध गराउने भनिए पनि कतिपय सेवाका लागि झन् लामो लाइन बस्नुपर्ने बाध्यता देखिएको उनको भनाइ छ । केही स्थानीय तहको साक्षरता दर ५० प्रतिशत पनि नभएकाले विद्यालय शिक्षामा बृहत् सुधारको खाँचो औंल्याउँदै उनले स्वास्थ्यमा क्षेत्र पनि विकराल अवस्था रहेको बताइन् । सामान्य औषधि र न्यूनतम उपचारको अभावमा अकालमा ज्यान जाने अवस्था आउन दिनु हँॅदैन । हरेक नागरिकले देशभित्रै विशिष्ट स्वास्थ्य सेवा प्राप्त गर्ने गरी स्वास्थ्य क्षेत्रका कार्यक्रम कार्यान्वयन गर्न सरकारको ध्यान अवश्य जानेछ, उनले भनिन् ।पूर्वाधारको क्षेत्रका आयोजना कार्यान्वयनको गति अन्त्यन्त सुस्त र गुणस्तरहीन भएकोमा पनि उनले असन्तुष्टि व्यक्त गरिन् । निर्माण भएको छोटो अवधिमै जीर्ण हुने गरी पूर्वाधार विकास हुनु स्रोतको दुरुपयोग मात्र हो भन्ने मेरो बुझाइ छ, उनले भनिन्, पूर्वाधार आयोजनाको छनोट र निर्माणमा कनिका छराइको प्रवृत्ति छिट्टै बन्द हुनुपर्छ । प्रतिफल नदिने र आवश्यक अध्ययन विश्लेषणबिना राजनीतिक, प्रशासनिक दबाब र प्रभावमा कार्यान्वयन गरिने ससाना आयोजनाले एकातिर स्रोतको दुरुपयोगलाई बढावा दिन्छ भने अर्कातिर सोबाट प्रतिफल पनि प्राप्त हँॅदैन । आर्थिक, सामाजिक, उद्योग, रोजगार, पर्यटन, सार्वजनिक सेवा प्रवाह, शिक्षा, स्वास्थ्य, महिला, बालबालिका, युवा, ज्येष्ठ नागरिक, पूर्वाधार, जलस्रोत, जलवायु जस्ता मूल विषयमा राष्ट्रपति भण्डारीले आफूले सात वर्षको अनुभवमा देखिएका विषय प्रस्तुत गरेको बताइन् । सरकारले आगामी आर्थिक वर्षको नीति तथा कार्यक्रम तयार गर्दा यी सबैलाई समेट्दै सोका आधारमा बजेटमा आवश्यक स्रोत व्यवस्थापन गर्ने नै छ, उनले भनिन्, सरकारका कामकारबाहीमा सबै नागरिकबाट सकारात्मक सहयोग प्राप्त हुने अपेक्षा गर्दछु ।"
इलमी बनाउँदै विद्यालय,"विद्यार्थीलाई मद्दत गर्न विद्यालयमा आयस्रोत वृद्धि गर्नुपर्ने दायित्वबाट उक्त अभियानको अवधारणा ल्याइएको प्रअ वलीको धारणा छ । यस्तो उपायलाई छिमेकका विद्यालयले पनि पछ्याउँदै आएका छन् । हाल उक्त अवधारणाअनुसार सिद्धरत्न मावि हाङजाबाङ र काउलाबोटको विद्यालयले अनुसरण गरेको देख्न पाउँदा खुसी लागेको उनी बताउँछन् । स्थानीय समाजसेवी जयनारायण गौतमको नामबाट २०४१ सालमा स्थापना गरिएको उक्त विद्यालयमा हाल डेढ सय विद्यार्थी पढ्छन् । दलित समुदायको बाक्लो बसोबास रहेको क्षेत्रमा विद्यालय छ । आसपासका बसोबासीमा विपन्न परिवार धेरै छन् । उनीहरूका बालबालिका विद्यालयमा पढ्छन् । ती बालबालिकाका लागि शैक्षिक सामग्री प्रदान गर्न र खानबस्नको समेत व्यवस्था गर्नुपर्ने अवस्था छ । प्रअ वलीका अनुसार नयाँ भवन, थप जग्गा र होस्टलको समेत व्यवस्था भए गरिब विद्यार्थीलाई पढाइमा नियमित अवसर दिन सकिन्थ्यो । विद्यालयलाई नयाँ अभ्यासबाट सञ्चालन गर्ने योजनाबाट अभिभावकसमेत खुसी छन् । अभिभावकलाई सघाउँदै आएका निरन्तर शिक्षाका लागि वैकल्पिक शिक्षण सिकाइ परियोजनाका संयोजक धरेन्द्र डाँगीले शिक्षक, विद्यालय, विद्यार्थीबीचको आत्मीय समन्वयबाट शिक्षण सिकाइमा समेत सकारात्मक प्रभाव पारेको बताए । त्रिवेणी७ गैरीगाउँ गाङको वीरेन्द्र माविले पढ्दै कमाउँदै कार्यक्रम सञ्चालन गर्दै आएको छ । कमजोर आर्थिक अवस्थाका विद्यार्थीको छनोट गरी उनीहरूका अभिभावकलाई समेत आबद्ध गरेर व्यवसाय चलाउन विद्यालयले आर्थिक सहयोग गरेको हो । भर्ना भएका विद्यार्थीको छनोट गरी ७ वटा समूहमा बाँडेर ३ लाखभन्दा बढी रकम प्रदान गरिएको छ । प्रत्येक विद्यार्थीलाई खसी पाल्न १० हजार, माछा पाल्न १५ हजार, रैथाने जातका कुखुरा पाल्न १० हजार, तरकारी खेती गर्न ८ हजार रुपैयाँका दरले नगद सहयोग दिइएको प्रधानाध्यापक बरमान बुढामगरले बताए । विद्यार्थीको आर्थिक अवस्था कमजोर भएकाले परिवारसँग मिलेर व्यवसाय गर्न हामीले सहयोग दिने निर्णय गरेका हौं, विद्यालय व्यवस्थापन समितिका अध्यक्ष चित्रबहादुर झाँक्रीले भने, सबै पैसा हामीले विद्यार्थीसँगै भैलो खेलेर संकलन गरेका थियौं । त्यही बाँडेर विद्यार्थीलाई व्यवसायी बनाउन पढ्दै कमाउँदै कार्यक्रम चलाएका हौं । उनका अनुसार २०७९ को भैलो कार्यक्रममार्फत संकलित रकमबाट ७ समूहका दर्जनौं विद्यार्थीले व्यवसायी बन्ने अवसर पाएका छन् । गाङमै विद्यालयले संस्कारसहितको शिक्षा कार्यक्रमसमेत चलाइएको छ । जसअनुसार विद्यालयलाई आधार केन्द्र मानी व्यावहारिक ज्ञान प्रदान गर्ने लक्ष्य रहेको प्रधानाध्यापक बुढामगरले बताए । वीरेन्द्र माविले बोली, व्यवहार, शैली, सीप र ज्ञानको विस्तार गर्न यस्तो अभियान थालेको हो । हामीले बोलीमा शुद्धता ल्याउन आवश्यक छ । विद्यालयमा जे सिक्यो, त्यहीअनुसार जीवनमा व्यवहार बन्ने हो । त्यसैले हामीले संस्कारसहितको शिक्षा कार्यक्रम थालेका हौं, उनले भने । हाल विद्यालयमा ४ सयभन्दा बढी विद्यार्थी छन् । सानैबाट नयाँ कुरा सिक्ने हुटहुटी भएकालाई व्यवसायी बनाउने, सीप सिकाइने भएकाले विद्यालयले ल्याउने कार्यक्रमलाई सघाउने गरेको अभिभावक सिर्जना झाँक्रीले बताइन् । विद्यालयमा नयाँ अभियान थालेकाले मेरो सानो छोराले पनि नयाँ कुरा सिकिरहेको छ, उनले भनिन्, मलाई यो देख्दा निकै आनन्द लाग्छ । अभावग्रस्त र निम्न गुणस्तरीय शैक्षिक अभियानबाट माथि उठ्न विद्यालयले थालेका यस्ता नयाँ अभियानबाट प्रभावित भएको त्रिवेणी गाउँपालिकाका प्रमुख प्रशासकीय अधिकृत निमबहादुर केसीले बताए । विद्यालय नै अग्रसर भएर पढ्दै कमाउँदै र कमाउँदै पढाउँदै कार्यक्रम थालेकामा निकै खुसी लागेको छ, उनले भने, हामी पनि ती विद्यालयलाई सहयोग गर्ने नीति ल्याउँदै छौं । त्रिवेणीमा यसअघि निजी विद्यालयलाई सामुदायिक विद्यालयमा गाभिएको थियो । यहाँका हरेक विद्यालयलाई वास्तविक ज्ञानको केन्द्र बनाउन तल्लो कक्षाका विद्यार्थीका लागि बसाइ व्यवस्थापन अभियान पनि थालिएको छ । सबै विद्यालयमा शिशुदेखि कक्षा ४ सम्मका विद्यार्थीलाई कार्पेटमाथि राखेर व्यावहारिक ज्ञान दिने शैलीमा पढाइ हुने गरेको छ ।"
धरोहरलाई पुनर्जीवन,राजधानीको त्रिचन्द्र कलेज पुनर्निर्माणमा खटिएका कामदार । स्थापनाको १०४ वर्ष पुगेको कलेज भवनलाई २०७२ वैशाख १२ को भूकम्पले क्षति पुर्याएको थियो । भवन तथा सहरी पूर्वाधार विभागको केन्द्रीय आयोजना कार्यान्वयन इकाइ (भवन तथा आवास) ले पुनर्निर्माण सुरु गरेको हो । निर्माणका काम ३ वर्षभित्र पूरा गर्नुपर्ने गरी ३४ करोड ६७ लाखमा सम्झौता भएको छ । क्याम्पस भवन पुनर्निर्माणकै क्रममा घण्टाघरको घडीलाई पनि स्वचालित बनाउने योजना छ ।तस्बिर ः सन्जोग मानन्धरकान्तिपुर
सडक ताक्दै किसान,"(काठमाडौं)उचित मूल्य नपाएको आक्रोशमा गत शनिबार चितवनका किसान नारायणगढ बजारको व्यस्त क्षेत्र पुलचोकमा प्रदर्शनमा उत्रिए । उनीहरूले नाराबाजी मात्रै गरेनन्, दुई गाडी गोलभेंडा, दुई गाडी फर्सी र दुई गाडी अन्य तरकारी सडकमा फालेर प्रदर्शन गरे । यो विरोधको एउटै कारण हो, भारतबाट तरकारी आएपछि आफूहरूले मूल्य नपाउनु । आफ्ना माग सम्बोधन नभए चरणबद्ध आन्दोलन गर्ने उनीहरूको चेतावनी छ । चितवनका किसानले विरोध प्रदर्शन गरेको तीन दिन नबित्दै झापा बिर्तामोडका किसान पनि सडकमा उत्रिए । कुखुरा र अन्डाको उचित मूल्य नपाएको उनीहरूको गुनासो छ । करिब ४ सय कुखुरा र २० कार्टुन अन्डा सडकमा फालेर विरोध जनाएका थिए । उत्पादन गरेका कुखुरा र अन्डा बिचौलियाका कारण बिक्री नभएको उनीहरूको भनाइ छ । लगानीअनुसार उचित मूल्य नपाएपछि किसानले आफ्ना उत्पादन सडकमा फालेर विरोध प्रदर्शन गर्दै आएको धेरै भयो । तर, राज्यले उनीहरूको गुनासो सम्बोधन गर्न सकेको छैन । बिचौलियाबाट किसान मारमा परिरहेकै छन् । कोभिड र सरकारले जारी गरेको निषेधाज्ञाका कारण बिक्री नभएको भन्दै भक्तपुरका किसानले सडकमा दूध नै फालेर ०७७ भदौमा विरोध गरेका थिए । बिचौलियाकै कारण अन्डाको मूल्य नपाएको भन्दै ३ वर्षअघि चितवनका किसानले सडकमा अन्डा फालेका थिए । दुःख गरेर उत्पादन गरेको कृषि उपज बिक्री नहुँदा किसान हरेक वर्ष यसैगरी आक्रोशित हुने गरेका छन् । उनीहरूले आफूहरूका माग सम्बोधन गराउने र आक्रोश पोख्ने थलो सडकलाई नै बनाउने गरेको देखिन्छ । अर्थविद् केशव आचार्य बिचौलियाका कारण लागत र ज्याला उठ्न नसकेपछि विरोधस्वरूप किसानले आक्रोश पोखेको बताउँछन् । किसानको पहिलो प्राथमिकता पालिका र प्रदेश सरकार नै रहेको उनको भनाइ छ । मूल्य नपाउँदा र कृषि उपज बिक्री नहुँदा संगठित भएर पालिका र प्रदेश सरकारलाई नै गुहार्ने हो, उनले भने, सडकमा फाल्नु मात्रै समाधान होइन, किसानले अन्य विकल्प खोज्नुपर्छ । त्यसका लागि आफूले निर्वाचनमा जिताएर पठाएका प्रतिनिधिलाई झकझक्याउनुपर्छ । त्यसपछि माग सम्बोधन गराउन राष्ट्रिय सभा र प्रतिनिधिसभामार्फत दबाब सिर्जना गराउनुपर्छ । जिल्लाबाट चुनिएका नेताले बेवास्ता गरे तथ्यांक संकलन गरेर कृषक समूह (संघसंस्था) मार्फत प्रदेशहरूमा पत्रकार सम्मेलन गरेर दबाब दिन सकिने उनको भनाइ छ । स्वदेशी कृषि उपज बिक्री नहुनु र यसले मूल्य नपाउनुको प्रमुख कारण भारतीय उत्पादन र बिचौलिया हो । भारत सरकारले कृषिमा अनेक अनुदान दिएको छ, जसले गर्दा उत्पादन तुलनात्मक रूपमा सस्तो हुन्छ । नेपालको हकमा वास्तविक किसानले कमै मात्रामा अनुदान पाउँछन् । उत्पादित वस्तु बजारसम्म पुर्याउँदा विभिन्न तहमा हुने बिचौलियाले थप समस्या सिर्जना गर्छन् । यसको विकल्प सरकारले बजार नै खोजिदिने हो । तीनै सरकारले सहयोग गरे किसानले गोलभेंडाको सस, तरकारीको अचार, तरकारीको सुकुटी बनाएर बिक्री गर्न सक्ने आचार्यको भनाइ छ । शीतभण्डारको व्यवस्था भए अफ सिजनमा बिक्री गरेर किसानले आम्दानी गर्न सक्छन् । तर सरकारले त्यस्तो केही गरिदिएको छैन । केही पालिकाले दूधमा अनुदान दिएका छन्, पशु बिमाको प्रिमियम तिरिदिएका छन्, आचार्यले भने, किसानका लागि सबै पालिकाले सोचे आफ्ना उपज सडकमा फाल्नुपर्ने अवस्था आउन्न । किसानकै हकहितका लागि दर्जनभन्दा बढी संघसंस्था खोलिएका छन् । किसानको गुनासो सुन्न, सरकारसमक्ष समस्या प्रस्तुत गर्न र सरकारलाई सुझाव दिन सरकारीस्तरमा पनि राष्ट्रिय किसान आयोग छ । तर यी निकायले प्रभावकारी भूमिका निर्बाह नगर्दा किसानको मुद्दाको सुनुवाइ हुन सकेको छैन । मुलुकभरकै किसान समस्यामा रहेको र आयोगका तर्फबाट गर्नुपर्ने काम गरिरहेको किसान आयोगका अध्यक्ष प्रेमप्रसाद दंगालले बताए । किसानका समस्या समाधान गर्न आयोग लागिपरेको उनले दाबी छ । जिल्लामा समस्या छँदै छ, उपत्यकाकै किसान पनि पीडित छन् । चितवनका किसानले आफ्नो उत्पादन सडकमा फालेर विरोध गरेको भोलिपल्टै काठमाडौंको नार्गाजुन नगरपालिका, रामकोटका किसानले पनि प्रदर्शन गरेका थिए, उनले भने, उत्पादनको उचित मूल्य र बजारीकरणको मागसहित कृषि सामग्री र औजार, गाईबस्तुसहित माइतीघरमा आएर प्रदर्शन गर्ने उनीहरूको तयारी थियो, आयोगकै पहलमा प्रदर्शन रोक्यौं । किसानका मुद्दा सम्बोधन गर्न ११ बुँदे सहमति गरेर अर्थ, कृषि, उद्योग वाणिज्य तथा आपूर्ति र गृह मन्त्रालय पठाइसकेको उनको भनाइ छ । चितवनकै हकमा पनि किसानसँग छलफल गरेर सम्बद्ध निकायलाई लेखी पठाइएको उनको दाबी छ । आयोगले निर्बाह गर्नुपर्ने दायित्व गरिरहेको छ तर सरकारले कार्यान्वयन गरिदिएको छैन । आयोग फाइल बोकेर आफैं हिँड्नुपर्ने अवस्था छ, उनले भने, यद्यपि किसानले आफ्ना उत्पादन सडकमा फाल्नु अन्तिम विकल्प होइन ।राष्ट्रिय कृषक समूह महासंघ नेपालका अध्यक्ष नवराज बस्नेतले सरकारी नीति र बजेट आशालाग्दा देखिए पनि किसानका समस्यामा कहिल्यै सुनुवाइ नहुने गुनासो गरे । सुधार होला भनेर अपेक्षा गर्दागर्दै नभएपछि अन्तिम अस्त्र सडक नै हो, अध्यक्ष बस्नेतले भने । किसानले जसरी दूध, तरकारीलगायत कृषि उपज सडकमा फालेर विरोध गरिरहेका छन्, तिनबाट विभिन्न परिकार बनाउन सकिने आवाज पनि उठिरहेको छ । फलफूलबाट जुस आदि बनाउन सकिन्छ, अन्य परिकार पनि बनाउन मिल्ला, पूर्वकृषि सचिव योगेन्द्र कार्कीले भने, यस्ता काममा पालिका नै अग्रसर हुनुपर्छ । हाम्रो तरकारी वडामा उत्पादन हुन्छ, ७ सय ५३ पालिकाले न्यूनतम समर्थन मूल्य तोकेर खरिद गरिदिए फाल्नुपर्ने अवस्था आउँदैन । एउटा पालिकाले ८१० करोड बजेट छुट्याए पर्याप्त हुन्छ । यो सरकारको उत्तरदायित्व पनि हो । सरकारले कृषि उपजको बिमा गरिदिए अहिलेको समस्या धेरै समाधान हुने कार्कीको भनाइ छ । किसानका उत्पादन बजारसम्म ल्याइदिने दायित्व सरकारकै हो । स्थानीय र प्रदेश सरकारले आफ्नो भूमिका निर्बाह गर्नुपर्यो, किसान र बजारबीच पुलको भूमिका खेल्नुपर्यो, उनले भने, यद्यपि उत्पादन फाल्नु उचित होइन । फाल्नुभन्दा गुन्द्रुक, अचार बनाएर बिक्री गर्न सकिन्छ । किसानले उत्पादन गरेको दूध बिक्री नभए दुग्ध विकास संस्थानले खरिद गरिदिनुपर्ने उनले बताए । त्यसका लागि सरकारले स्पष्ट निर्देशन र बजेट स्वीकृति दिनुपर्ने जानकारहरू बताउँछन् । राज्यले आफ्नो दायित्व पूरा गरिदिए किसानले धेरै उत्पादन गर्न सक्छन् । उत्पादन सडकमा फाल्ने अवस्था पनि रहन्न, कार्कीले भने । कृषिविज्ञ कृष्ण पौडेल बाध्यात्मक अवस्थामा किसानले सडकमा उत्पादन फाल्नुपरेको बताउँछन् । उत्पादनदेखि भान्सासम्म आइपुग्दा ४५ वटा प्रक्रिया हुन्छ । त्यसमा राज्यले सहयोग नगरे किसानले आँट गर्न सक्दैनन्, उनले भने, राज्यले हरेक तहमा सहयोग गरिदिए सडकमा फाल्नुपर्ने अवस्था आउँदैन । स्थानीय सरकारलाई बलियो बनाएर स्रोत, जनशक्तिसहितको जिम्मेवारी दिन सके पनि समस्याको समाधान हुन्छ । विगतको तुलनामा किसानका समस्या सम्बोधन हुने क्रम बढेको गाउँपालिका राष्ट्रिय महासंघकी अध्यक्ष लक्ष्मी पाण्डेको दाबी छ । किसानको उत्पादनलाई अवमूल्यन नगर्न सबैलाई आग्रह गरिरहेको उनले बताइन् । विगतमा तरकारी, दूध, अन्डालगायतमा धेरै समस्या थियो, हिजोको भन्दा अहिले केही सुधार भएकै छ । कहीँकतै समस्या देखिए किसानका तर्फबाट समाधानको पहल गरिरहेका छौं, उनले भनिन्, पालिकाहरूले उनीहरूलाई उच्च प्राथमिकतामा राखेर काम गरिरहेका छन् । एकै पटक आमूल परिवर्तन हुन गाह्रो हुन्छ तर पनि निर्बाहमुखी किसानलाई तालिम दिएर व्यावसायिक बनाउने हाम्रो काम जारी छ । बजारको सम्भावनाको खोजी र व्यावसायिक बनाउन पूर्वाधार विकासको काम पनि भइरहेको उनले बताइन् ।"
सम्भव छ विवेकशील साझाको पुनरोदय ?,"(काठमाडौं)पुनरोदयको उद्देश्यका साथ विवेकशील साझाको पहिलो महाधिवेशन शुक्रबारबाट राजधानीमा सुरु भएको छ । दुई दिनसम्म चल्ने महाधिवेशनले पार्टीको पुरानो छविलाई पूर्ववत् अवस्थामा फर्काउन नीति र नेतृत्व छनोट गर्ने तयारी गरेको छ । महाधिवेशनमा सातै प्रदेशबाट एक हजार प्रतिनिधिको सहभागिता छ । उद्घाटनपछि शुक्रबारबाटै बन्दसत्र सुरु भएको छ । २०७० मा उज्ज्वल थापाले सुशासनका लागि वैकल्पिक शक्तिको नारासहित गठन गरेको विवेकशील साझाले ०७४ को निर्वाचनमा राम्रो प्रदर्शन गरे पनि त्यसयता पटकपटक टुटफुट भयो । २०७९ को निर्वाचनमा विवेकशीलले आशातित परिणाम ल्याउन सकेन । पछिल्लो ५ वर्षमा वैचारिकसहित विभिन्न विषयमा उतारचढाव देख्यौं, महाधिवेशनसम्म आइपुग्दा हिजो निराश भएका साथीहरूलाई पनि उत्साह प्रदान गरेको छ, बाहिरिनुभएका साथीहरूलाई घर फर्काउने प्रयास गरेका छौं, अध्यक्ष समीक्षा बाँस्कोटाले भनिन्, महाधिवेशनबाट नयाँ उत्साह र नयाँ जोसका साथ अघि बढ्ने, हिजो विवेकशील साझाले स्थापना हुँदा जुन मुद्दा उठाएको थियो, त्यसैलाई अंगीकार गरेर अघि बढ्न खोजेका छौं । विवेकशील साझाले स्थापना हुँदा लिएको नीतिमा अघि बढ्ने जनाएको छ । उद्घाटन कार्यक्रममा वैकल्पिक राजनीति अघि बढाउन नसक्ने भन्दै पार्टी छाडेका मिश्रका लागि महाधिवेशन नै झापड भएको अध्यक्ष बाँस्कोटाले टिप्पणी गरिन् । कति साथीहरूले रवीन्द्र मिश्रलाई गाली गरौं, त्यो गरौं भन्नुभएको छ, केही पनि गर्नु पर्दैन, यो महाधिवेशन नै उहाँका लागि सबैभन्दा ठूलो झापड हो, यो महाधिवेशनबाट उठेर विवेकशील साझाले वैकल्पिक राजनीति स्थापित गर्छ, बाँस्कोटाले भनिन्, हारिसकेको मानिसलाई हामीले फेरि किन हराउन जरुरी पर्यो र ? यो पार्टी उठायौं भने उहाँलाई ठूलो शिक्षा हुन्छ ।तत्कालीन अध्यक्ष रवीन्द्र मिश्रले मार्ग परिवर्तन ः विचारमाथि देश शीर्षकको दस्तावेज ल्याएपछि पार्टीभित्र कलह चर्किएको थियो । मिश्रले सार्वजनिक गरेको धारणाको मुख्य बुँदा स्थानीय तहलाई पुनःसंरचना र सुदृढ गर्ने तथा संघीयता खारेज गर्नुपर्ने भन्ने थियो । धर्मनिरपेक्षतालाई जनमत संग्रहबाट निष्कर्षमा पुर्याउनुपर्ने पनि मिश्रले दस्तावेजमा उल्लेख गरेका थिए तर पछि मिश्र आफ्नो समूहसँग विचार मेल खाने राप्रपामा प्रवेश गरेका थिए । मिश्रले भने २०७३ फागुनमा आफ्नो नेतृत्वमा साझा पार्टी गठन गरेका थिए । २०७४ को स्थानीय निर्वाचनको परिणामबाट उत्साहित साझा पार्टी र विवेकशील नेपाली दलले २०७४ साउन ११ मा एकता गरे । एकताको १७ महिनापछि २०७५ पुसमा विवेकशील साझा पार्टी फुट्यो । दुई वर्ष नपुग्दै २०७७ मंसिर २४ मा एकता भयो ।पार्टीका प्रवक्ता प्रकाशचन्द्र परियारले पछिल्लो समय पार्टीभित्र देखिएको वैचारिक विचलन हटाउँदै स्थापनाकालको नीतिलाई लिएर अघि बढ्ने बताए । हामी वैकल्पिक राजनीतिक मूलधारका रूपमा पुनःस्थापित हुने नीतिका साथ जाँदै छौं । हामीले २०४७ सालमा मत परिवर्तनका लागि अभियान चलायौं, अहिले त्यो क्रान्तिमा परिणात भएको छ, वैकल्पिक राजनीतिक स्पेस बढी नै छ, उनले भने, बीचमा जुन वैचारिक विचलन आएको थियो । त्यसलाई चिरेर अघि जान्छौं । उनले २०८४ को चुनावलाई लक्षित गर्दै पार्टीले काम अघि बढाउने बताए । विचार मिल्नेहरू व्यक्तिलाई संगठित गर्ने र समूह वा पार्टीसँग एकीकरण गर्ने नीति हुनेछ, उनले भने । २०६२०६३ आन्दोलनपछि नेपाल बन्द हुँदा त्यसको विरोध गर्नका लागि सुरु गरिएको नेपाल खुला छ अभियानले पछि विवेकशील पार्टीको रूप लिएको थियो । २०७० को चुनावमा सहभागी भएको सो समूहपछि स्वतन्त्र उम्मेदवार उठाएको थियो । २०७२ सालको भूकम्प र चिकित्सा शिक्षा सुधारका लागि गोविन्द केसीले चलाएको आन्दोलनमा समर्थन गरेर विवेकशीलले पार्टीका लागि सामाजिक आधार तयार पारेको थियो । प्रत्यक्ष प्रजातन्त्रको अभ्यास गर्ने नीतिबाट विवेकशीलले अन्य राजनीतिक दलभन्दा फरक देखिने कोसिस गरेको थियो । बाँस्कोटाले समाधानमुखी राजनीतिलाई प्रवर्द्धन गर्ने नीति महाधिवेशनले लिने बताइन् । अहिलेसम्म राजनीतिक प्रश्न गरेर समस्या देखाउने मात्रै काम भयो, अब हामी समाधानमुखी राजनीतिको नीति लिनेछौं, उनले भनिन् । बाँस्कोटाका अनुसार आत्मनिर्भर अर्थतन्त्रका लागि चार खम्बे नीति अघि सारिनेछ । जसमा कृषि, पर्यटन, जलविद्युत्लगायतलाई आत्मनिर्भर अर्थतन्त्रको खम्बा हो भनेर प्रवर्द्धन गर्ने विषय हुने उनले बताइन् ।"
विश्वासको मत जुटाउन शाहलाई पनि चुनौती,"(धनगढी)सुदूरपश्चिम प्रदेश प्रमुख देवराज जोशीसमक्ष नवनियुक्त मुख्यमन्त्री कमलबहादुर शाहसहित एकीकृत समाजवादीका नरेशकुमार शाही र कांग्रेसका प्रकाश देउवाले मन्त्री पदको शपथ लिएका छन् । बिहीबार मुख्यमन्त्री नियुक्त शाहले शुक्रबार कार्यविभाजन गरेका हुन् । शाहीलाई आर्थिक मामिला र देउवालाई भौतिक पूर्वाधारमन्त्री नियुक्त गरिएको हो । तर, शपथ लिएसँगै विश्वासको मतको चेपुवामा शाह पनि पर्ने देखिएको छ । चुनावताका आफ्नो नेतृत्वको सत्ता गठबन्धन टुट्दा केन्द्रदेखि प्रदेशसम्मका सबै सरकार गुमाएपछि निराश भएको कांग्रेस सुदूरपश्चिममा भने एक महिनामै सत्ता नेतृत्वमा फर्किन सफल त भयो तर ३० दिनभित्र विश्वासको मत प्राप्त गर्न नसके शाह पनि पदमुक्त हुनेछन् । विश्वासको मतका लागि २७ सांसदको आवश्यकता रहेको प्रदेशसभामा कांग्रेसका १९ सांसद छन् । चार सांसद रहेको एकीकृत समाजवादीलाई पनि महत्त्वपूर्ण मन्त्रालयको जिम्मेवारी दिएर सरकारको सहयात्री बनाइसकेको छ । त्यति हुँदा पनि कांग्रेस नेतृत्वको सरकार टिकिरहन अन्य चार सांसदको साथ जुटाउनुपर्ने खाँचो छ । यस्तो अवस्थामा कांग्रेस र नेकपा एसले नागरिक उन्मुक्ति र माओवादीको साथ खोज्ने छनक देखाएका छन् । माओवादी संसदीय दलका नेता खगराज भट्टले आफ्नो दल प्रमुख प्रतिपक्षीको भूमिकामा बस्ने बताइसकेका छन् । माओवादीसँग सभामुखबाहेक १० सांसद छन् । नागरिक उन्मुक्तिका सांसदहरूसँग प्रदेश तहमा कुनै छलफल छैन । उन्मुक्तिसँग ७ सांसद छन् । माओवादी र उन्मुक्तिसँग अहिलेको सरकारलाई समर्थनका लागि समान रूपमा छलफल हुन्छ, कांग्रेस सांसद मेघराज खड्काले भने, विश्वासको मत प्राप्त हुन्छ होला भन्ने नै लाग्छ । तत्काल अनिश्चयको अवस्था देखिएपछि अहिलेको सरकारले विश्वासको मत प्राप्त गर्नुको विकल्प नभएको कतिपय सांसद बताउँछन् । अहिलेको सरकारले विश्वासको मत नपाउने अवस्था भनेको मध्यावधिमा जाने बाटो हो, स्वतन्त्र सांसद तारा जोशीले भने, अहिलेको अवस्थामा एमालेबाहेक मध्यावधिमा जाने रुचि त कसैको नहोला । संविधानको धारा १६८ (३) अनुसार नियुक्त मुख्यमन्त्री शाहले विश्वासको मत प्राप्त गर्न नसके उपधारा (५) मा जानुपर्ने हुन्छ । कांग्रेस र माओवादी मिलेको अवस्थामा मात्र उपधारा (५) बमोजिम सरकार गठन हुन सक्नेछ । त्यो अवस्था आउनुभन्दा अहिलेकै सरकारलाई समर्थन गर्नु माओवादीका लागि बाध्यात्मक विकल्प हुने देखिएको बुझाइ स्वतन्त्र सांसद जोशीको छ । सबैका विकल्प साँघुरिएका छन् । माओवादी अप्सन देखिन्नन् । बरु त्यस्तो अवस्थामा उसले आधाआधा कार्यकाल सरकारको नेतृत्व गर्ने विकल्प रोज्न सक्छ भन्ने लाग्छ, उनले भने । माओवादी सांसद अक्कलबहादुर रावलले भने अहिल्यै केही भन्न नसकिने बताए । आफ्नो पार्टीका संरक्षक रेशम चौधरीको रिहाइको मागलाई मुख्य बटमलाइन बनाएको उन्मुक्तिले आगामी दिनमा कस्तो निर्णय लेला भन्ने यकिन छैन । अहिले त हामी केही भन्नै सक्दैनौं, प्रमुख सचेतक लक्ष्मणकिशोर चौधरी भन्छन्, हाम्रो माग पूरा गरे त हामी नै सहयोग गरिहाल्छौं नि । हेर्दै जाऔं, घटनाक्रम कसरी विकास हुन्छ ।सरकार प्रदेशको भए पनि सबै निर्णय केन्द्र तहमै भइरहेका छन् । शुक्रबार मन्त्रिपरिषद् विस्तार गर्ने क्रममा पनि प्रदेश संसदीय दलको कुनै भूमिका देखिएन । माथिको कृपा जसलाई भयो उही मन्त्री बन्ने हो र बन्यो, कांग्रेसका देउवानिकट एक सांसदले भने, प्रदेशमा त कुनै पनि निर्णय हुने कुरै भएन । भौतिक पूर्वाधारमन्त्रीमा नियुक्त देउवा कांग्रेस सभापति देउवाका आफ्नै भतिजा हुन् । सुदूरपश्चिममा भएको सत्ता फेरबदललाई धेरैले राष्ट्रपतिको निर्वाचनपछि पुरानै गठबन्धन ब्युँतिने पूर्वाभ्यासका रूपमा पनि अर्थ्याएका छन् ।"
योजना निर्माण ढिलाइले खानेपानीको समस्या,"(काभ्रे)काभ्रेको पाँचखाल नगरपालिका१० का गोपाल श्रेष्ठको परिवारलाई सुक्खायाम सुरु नहुँदै एउटा चिन्ताले सताउन थाल्छ, खानेपानीको जोहो कसरी गर्ने ? पाँचखाल बृहत् सहरी खानेपानी आयोजना समयमै सम्पन्न हुन नसक्दा यो वर्ष पनि पानी समस्या झेल्नुपर्ने मनस्थिति उनले बनाइसकेका छन् । तर समस्याको हल पाएका छैनन् । यो वर्ष आयोजना सम्पन्न भएर हरेक घरको धारामा २४ सै घण्टा पानी आउँछ भनिएको थियो, श्रेष्ठले भने, तर आउने कुनै छाँटकाँट छैन, काम नै सकिएको छैन भन्छन् । मुहान सुक्दै गएकाले बोरिङको पानी पनि कम आउन थालेको पाँचखाल१० का भीमसेन शिवभक्तिले बताए । बोरिङको पानी एकाध घण्टा मात्रै आउँछ, खानेपानीको जोहो गरिए पनि बस्तुभाउका लागि पानी जुटाउन गाह्रो हुन्छ, उनले भने, सुक्खा लागेपछि खानलाई जसोतसो जोहो गरे पनि बस्तुका लागि पानी लिन खोला नै धाउनुपर्छ । पुससम्ममा पानी आउँछ भनिए पनि माघमध्यसम्म पनि आउनेनआउने टुंगो नभएकोमा उनले निराशा व्यक्त गरे । पानीका पाइप बिछ्याइएको धेरै समय भइसक्यो, काम अझै सकेको छैन, अर्का स्थानीय रामकुमार दनुवारले भने, यो पानी आउला भनेर कुरेको वर्षौं भइसक्यो । पाँचखालवासीलाई दिएको आश्वासन अनुसार चाँडोभन्दा चाँडो खानेपानीको व्यवस्थापन गरिदिन उनले आग्रह गरे । पाँचखाल नगरपालिका१० का वडाध्यक्ष नारायणप्रसाद सापकोटाले बोरिङको पानी वितरण गरिए पनि सुक्खायाममा पानी सुक्ने भएकाले पर्याप्त मात्रामा वितरण गर्न नसकिएको बताए । नगरमा खानेपानीको अभाव हुन नदिन सबै वडामा डिप बोरिङमार्फत खानेपानीको व्यवस्थापन गरिएको नगरप्रमुख महेश खरेलले बताए । पाँचखाल सहरी खानेपानी तथा सरसफाइ (क्षेत्रगत) आयोजनाको ठेक्का हुवा स्वी कनकाई जेभी कम्पनीले पाएको हो । उक्त आयोजना नगर विकास कोष, पाँचखाल नगरपालिका र खानेपानी उपभोक्ताबीच २०७६ भदौ १२ मा सम्झौता भएको थियो । पाँचखालका १० वटा वडाका सात हजारलाई खानेपानी पुर्याउने लक्ष्यका साथ सुरु भएको परियोजना २०७९ पुस १५ भित्र सम्पन्न भइसक्नुपर्ने थियो । कोरोना संक्रमण तथा २०७८ असारसाउनमा सुनकोसीको बाढीले मुहान क्षेत्रका संरचनामा क्षति पुर्याएका कारण आयोजनाको काम केही धकेलिएको हुवा स्वी कनकाईका परियोजना प्रबन्धक इन्द्रमान सिं बस्नेतले जानकारी दिए । त्यसबाहेक पनि उनले खानेपानी वितरणका लागि प्रयोग हुने डीआई पाइप अभाव र अन्य थपिएका योजनाका कारण पनि निर्धारित समयमै काम सम्पन्न हुन नसकेको दाबी गरे । आयोजनाको भौतिक निर्माणको काम तीव्र रूपमा अघि बढेको जनाइए पनि सामग्री अभाव तथा विविध कारणले समयमै आयोजना सम्पन्न नभएको उपभोक्ता समितिका अध्यक्ष कुमारप्रसाद लामिछानेले बताए । हालसम्म भौतिक संरचना निर्माणको काम ७८ प्रतिशत सम्पन्न भएको पाँचखाल नगरपालिकाका प्रमुख महेश खरेलले जानकारी दिए । निर्माण व्यवसायीले काम सम्पन्न गर्नका लागि एक वर्ष म्याद थपका लागि प्रस्ताव गर्नुभएको छ, नगर प्रमुख खरेलले भने, हामीले दसैंअघिसम्म काम सम्पन्न गर्नका लागि आग्रह गरेका छौं । पाँचखाल नगरमा खानेपानी व्यवस्थापनका लागि भुम्लु गाउँपालिका१० बिमिरेस्थित सुनकोसी नदी किनारमा इनार तथा लिफ्टिङ प्रविधिका भौतिक पूर्वाधार निर्माणसँगै सडक पुर्याउने काम भइसकेकाले उक्त सडक ढलान तथा ग्राभेल गर्ने काम भइरहेको आयोजना प्रबन्धक बस्नेतले बताए । उनका अनुसार हाल मूल र रिजर्भ ट्यांकीसम्म पहुँचमार्गको काम भइरहेको छ भने एक हजार ७ सय घरमा धारा जडान कार्य सकिएको छ ।"
भाखा नाघेका ऋणीलाई राहत,"ऋणीलाई केही राहत र प्रचलित ब्याजदरभन्दा कममा ओभरनाइट तरलता सुविधासहित राष्ट्र बैंकले चालु आर्थिक वर्षको मौद्रिक नीतिको अर्धवार्षिक समीक्षा सार्वजनिक गरेको छ । शुक्रबार सार्वजनिक समीक्षामा तोकिएको भाखा नाघेको एक महिनाभित्र ऋणीले साँवाब्याज भुक्तानी गरे बैंकले हर्जाना ब्याज लिज नपाउने, २ करोड रुपैयाँसम्मको कर्जा एक पटकका लागि पुनःसंरचना र पुनर्तालिकीकरण गर्न पाइने, ७ प्रतिशत ब्याजदरमा ओभरनाइट तरलता सुविधा उपलब्धलगायत व्यवस्था राष्ट्र बैंकले गरेको छ । नयाँ व्यवस्थाअनुसार आउँदो जेठ मसान्तसम्मका लागि ऋणीले भुक्तान गर्नुपर्ने कर्जाको साँवाब्याज दायित्व भाखा नाघेको एक महिनाभित्र भुक्तान गरे बैंकले पेनाल (हर्जाना) ब्याज लिन नपाइने व्यवस्था राष्ट्र बैंकले गरेको छ । यसअनुसार ऋणीले माघ मसान्तमा तिर्नुपर्ने साँवाब्याज फागुनसम्म, फागुनमा तिर्नुपर्ने चैतसम्म, चैतमा तिर्नुपर्ने वैशाखसम्म, वैशाखमा तिर्नुपर्ने जेठसम्म र जेठमा तिर्नुपर्ने असारसम्म भुक्तानी गरेको अवस्थामा बैंकले हर्जाना ब्याज लिन नपाउने व्यवस्था राष्ट्र बैंकले गरेको हो । यस्तो व्यवस्थाले व्यापार व्यवसायमा आएको मन्दीका कारण समयमा साँवाब्याज भुक्तानी गर्न नसक्ने ऋणीलाई राहत पुग्ने राष्ट्र बैंकका प्रवक्ता गुणाकर भट्टको दाबी छ । यस्तो व्यवस्थाले सानाठूला सबै व्यवसायी लाभान्वित हुने उनको तर्क छ । ०८० जेठ मसान्तसम्मका लागि ऋणीले भुक्तान गर्नुपर्ने कर्जाको साँवाब्याज दायित्व भाखा नाघेको एक महिनाभित्र भुक्तान गरे पेनाल ब्याज लिन नपाइने व्यवस्था गरिनेछ, समीक्षामा भनिएको छ । यस्तै २ करोड रुपैयाँभन्दा कम रकमका सक्रिय वर्गमा रहेका कर्जा एक पटकका लागि पुनःसंरचना र पुनर्तालिकीकरण गर्न सकिने सुविधा बैंक तथा वित्तीय संस्थालाई राष्ट्र बैंकले दिएको छ । साना तथा मझौला व्यवसाय सञ्चालनलाई सहजीकरण गर्नकै लागि उक्त व्यवस्था गरिएको राष्ट्र बैंकको दाबी छ । साना तथा मझौला उद्योग व्यवसाय सञ्चालनलाई सहजीकरण गर्न बैंक तथा वित्तीय संस्थाबाट प्रवाह भई ०७९ पुस मसान्तमा सक्रिय वर्गमा रहेको दुई करोडसम्मको कर्जालाई उद्योग व्यवसायको नगद प्रवाह तथा आम्दानी विश्लेषण गरी ०८० असार मसान्तभित्र पुनःसंरचना तथा पुनर्तालिकीकरण गर्न पाउने व्यवस्था मिलाइनेछ, समीक्षामा राष्ट्र बैंकले भनेको छ ।मौद्रिक नीतिको समीक्षामार्फत राष्ट्र बैंकले कर्जाको गुणस्तर सम्बन्धमा कसिलो नीति बनाउने संकेत गरेको छ । कर्जाको गुणस्तरलाई थप सुदृढ बनाउन भन्दै अन्तर्राष्ट्रिय अभ्यासअनुसार नीतिगत व्यवस्था गरिने राष्ट्र बैंकले घोषणा गरेको छ । बैंक तथा वित्तीय संस्थाको कर्जाको गुणस्तरलाई थप सुदृढ बनाउन कर्जा वर्गीकरण तथा नोक्सानी व्यवस्थाअन्तर्गत निष्क्रिय वर्गमा वर्गीकृत भएको कर्जा नियमित हुनासाथ असल एवम् सूक्ष्म निगरानी वर्गमा वर्गीकृत गर्नेलगायतका व्यवस्थामा अन्तर्राष्ट्रिय असल अभ्याससमेतका आधारमा पुनरावलोकन गरिनेछ, समीक्षामा भनिएको छ ।हालको कर्जा वर्गीकरण तथा नोक्सानी व्यवस्थाअन्तर्गत निष्क्रिय वर्गमा वर्गीकृत भएको कर्जा नियमित हुनासाथ असल एवम् सूक्ष्म निगरानी वर्गमा वर्गीकृत गर्ने व्यवस्था छ । यी व्यवस्थालाई थप कसिलो बनाउन थालिएको राष्ट्र बैंकका प्रवक्ता भट्टले स्विकारे । यसलाई थप कसिलोभन्दा पनि थप व्यवस्थित बनाउन लागिएको हो, उनले भने, थप व्यवस्थित कसरी बनाउने भन्ने सम्बन्धमा छुट्टै नीतिगत व्यवस्था गर्नुपर्छ ।राष्ट्र बैंकले बैंक तथा वित्तीय संस्थाले कायम गर्नुपर्ने कर्जा र निक्षेपबीचको औसत ब्याजदर अन्तर तथा ऋणीबाट लिने प्रिमियमसम्बन्धी व्यवस्थाको अनुगमनलाई थप प्रभावकारी बनाइने घोषणा पनि गरेको छ । पछिल्लो समयमा प्रायः सबै बैंकले नियमविपरीत प्रिमियम बढाएर ऋणीबाट धेरै ब्याज असुली गरेकोलगायत विषयमा बैंकलाई सजक र जिम्मेवार बनाउन उक्त विषयमा हुने अनुगमनलाई थप प्रभावकारी बनाइन लागिएको राष्ट्र बैंकले प्रस्ट्याएको छ । बैंक तथा वित्तीय संस्थाले धेरै छोटो अवधिका लागि राष्ट्र बैंकबाट लिने सापटीको सुविधा (ओभरनाइट तरलता सुविधा) ७ प्रतिशत ब्याजदरमै उपलब्ध गराउने घोषणा राष्ट्र बैंकले गरेको छ । यो हाल बैंक तथा वित्तीय संस्थाले ओभरनाइट रिपोमार्फत लिँदै आएको अल्पकालीन सापटी हो । तर ओभरनाइट रिपो बैंक तथा वित्तीय संस्थाले सातामा एक पटक मात्र लिन सक्छन् भने ओभरनाइट तरलता सुविधा हरेक दिन उपलब्ध हुन्छ । यसअघि राष्ट्र बैंकले ८५ प्रतिशत ब्याजदरमा बैंक तथा वित्तीय संस्थालाई उपलब्ध गराउँदै आएको दैनिक तरलता सुविधाअन्तर्गतको ओभरनाइट तरलता सुविधा अब ७ प्रतिशत ब्याजदरमा उपलब्ध गराउने भएको हो । बैंक तथा वित्तीय संस्थालाई ८५ प्रतिशतको बैंक दरमा यस बैंकले उपलब्ध गराउँदै आएको दैनिक तरलता सुविधाअन्तर्गतको ओभरनाइट तरलता सुविधा ७ प्रतिशतको नीतिगत दरमा उपलब्ध हुने व्यवस्था मिलाइनेछ, समीक्षामा भनिएको छ । यस्तो व्यवस्थाले ब्याजदरमा कमी आउने राष्ट्र बैंकको दाबी छ । बैंकहरूले अब यसअघिको भन्दा १५ प्रतिशत बिन्दुभन्दा कम ब्याजदरमै दैनिक तरलता सुविधा पाउने भएपछि लागत कम हुने भएकाले स्वतः ब्याजदर पनि घट्ने राष्ट्र बैंकको तर्क छ । बजारमा चर्चा र लगानीकर्ताको अपेक्षा रहेका सेयर बजार सम्बन्धमा भने राष्ट्र बैंक मौन बसेको छ । समीक्षामा सेयर बजारसम्बन्धी नीतिगत व्यवस्था यथावत् राखिएको छ । तरलता सहज भएको र ब्याजदर घट्दो क्रममा रहेकाले बजारका माहोलले बिस्तारै सेयर बजारलाई सकारात्मक प्रभाव पार्ने राष्ट्र बैंकका अधिकारीहरूको दाबी छ । समीक्षामार्फत राष्ट्र बैंकले चालु आर्थिक वर्षको मौद्रिक नीतिमार्फत अवलम्बन गरेका कार्यदिशा यथावत् राखेको बताएको छ । सजगतापूर्वक कसिलो नीतिगत कार्यदिशा लिइएका कारण शोधनान्तर स्थितिमा क्रमशः सुधार आउन गई ०७९ असोजदेखि बचतमा रहन थालेको छ, समीक्षामा भनिएको छ, उपभोक्ता मूल्य वृद्धिदरमा पनि केही कमी आउन थालेको छ । यसअघि केही वस्तुको आयातमा लगाइएको प्रतिबन्ध र प्रतीतपत्र खोल्दा राख्नुपर्ने नगद मार्जिनसम्बन्धी व्यवस्था पूर्ण रूपले हटाइएको सन्दर्भमा आयात पुनः बढ्न गई बाह्य क्षेत्रमा दबाब पर्न सक्ने सम्भावना रहनाका साथै औसत मुद्रास्फीति अझै पनि लक्ष्यभन्दा माथि रहेकाले चालु वर्षको मौद्रिक नीतिमा लिइएको कार्यदिशालाई यथावत् राखिएको राष्ट्र बैंकले प्रस्ट्याएको छ । चालु आर्थिक वर्षको मौद्रिक नीतिमार्फत लिइएका लक्ष्य तथा प्रक्षेपणलाई यथावत् राखेको राष्ट्र बैंकले ब्याजदर करिडोर प्रभावकारी हुने र भुक्तानी प्रणालीमा कुनै व्यवधान आउन नदिने गरी तरलता व्यवस्थापन गरिने बताएको छ ।"
नदी प्रवाही आयोजनासँग १५ सय मेगावाटसम्म पीपीए,"सरकारको निर्णय स्वागतयोग्य ः इप्पानयसैबीच स्वतन्त्र ऊर्जा उत्पादकहरूको संस्था (इप्पान) ले नदी प्रवाहमा आधारित आयोजनालाई १५ सय मेगावाटसम्म पीपीए खुलाउने निर्णयको स्वागत गरेको छ । ४ वर्षदेखि अड्किएर बसेको पीपीए खुलाउने निर्णयले निजी क्षेत्र एवं सरोकारवालालाई उत्साहित तुल्याएको इप्पान अध्यक्ष कृष्णप्रसाद आचार्यले बताए । १५ सय मेगावाटको पीपीए मात्रै होइन, कनेक्सन एग्रिमेन्ट भएकाबाहेक ११ हजार मेगावाटभन्दा बढी क्षमताका आयोजना पीपीएका लागि तयारी अवस्थामा छन्, उनले भने, अब क्रमशः सबै खुला गर्दै जानुपर्छ । विद्युत् व्यापारमा पनि निजी क्षेत्रलाई सहभागी गराउनुपर्छ । अहिले विक्रेता र खरिदकर्ता दुवै प्राधिकरण मात्र रहेको हुँदा पनि निजी क्षेत्रलाई पनि यस्तो काममा सहभागी गराउनुपर्ने उनको भनाइ छ ।"
फर्जी कागजात राखेर बैंकबाट पौने ३ करोड ऋण,"(राजविराज)सप्तरीको राजविराजस्थित एनआईसी एसिया बैंकको शाखाबाट फर्जी कागजातका आधारमा २ करोड ८० लाख रुपैयाँ ऋण प्रवाह भएको खुलेको छ । अर्काको जग्गा आफ्नो रहेको भन्दै फर्जी लालपुर्जा, फर्जी रोक्का र फर्जी लिखतका आधारमा उक्त बैंकबाट राजविराज नगरपालिका९ घर भएकी आसमा खातुन प्रोप्राइटर रहेको एएस ट्रेडर्स एन्ड सप्लायर्सका नाममा गत मंगलबार २ करोड ८० लाख रुपैयाँ ऋण प्रवाह भएको हो । एनआईसी एसिया बैंक राजविराजका प्रबन्धक सन्तोष यादवले फर्जी कागजातकै आधारमा २ करोड ८० लाख ऋण प्रवाह भएको स्विकारेका छन् । कान्तिपुर दैनिकलाई प्राप्त प्रमाणअनुसार ऋण प्रवाह भएको कम्पनी एएस ट्रेडर्स एन्ड सप्लायर्स यही माघ ९ मा घरेलु तथा साना उद्योग कार्यालय सप्तरी राजविराजमा दर्ता भएको देखिन्छ । घरेलु तथा साना उद्योग कार्यालय सप्तरी राजविराजबाट जारी उद्योग दर्ता नम्बर प्राफरनं १०४५८७९८० मितिअन्तर्गत ०७९१०९ मा रजिस्टर दर्ता भएको छ, कागजातमा भनिएको छ, उक्त कम्पनीको कार्यालय सप्तरी जिल्ला राजविराज नगरपालिकामा छ । खातुन प्रोप्राइटर रहेको उक्त सप्लायर्सलाई बैंकले ऋण दिँदा उनकी सासू बसिरन खातुनका नाममा रहेको १० कट्ठा ५ धुर जग्गा धितोमा राखेको छ । तर उक्त जग्गा बसिरनका नाममा नभई अर्कै व्यक्तिको रहेको पाइएको छ । आफ्नी बुहारीको ऋणका लागि बसिरन खातुनले सप्तरीको साविक प्रसबनी गाविस ९ गको कित्ता नं २२१ को १० कट्ठा ५ धुर जग्गा धितोबापत दिएकी थिइन् । तर, उक्त जग्गा बसिरन खातुनको नभई रवीन्द्रकुमार यादवका नाममा दर्ता रहेको मालपोत कार्यालय सप्तरीले जनाएको छ । उक्त २२१ नम्बर कित्ताको जग्गा रवीन्द्रकुमार यादवका नाममा दर्ता रहेको र उनले तत्कालीन सिर्जना फाइनान्सबाट २० लाख रुपैयाँ ऋण लिँदा ०७४ साल चैत २८ देखि नै रोक्का छ । रवीन्द्रकुमार यादवका नाममा रहेको जग्गाको फर्जी लालपुर्जा बसिरन खातुनका नाममा र मालपोत कार्यालय नै नपुगी बाहिरै रोक्का कागज र लिखत बनाएर बैंकमा पेस गरी २ करोड ८० लाख ऋण निकालिएको हो । आफ्ना नामको जग्गाको फर्जी लालपुर्जा बनाई बैंकमा राखेर ऋण लिएको जग्गाधनी रवीन्द्रले थाहा पाएपछि यो प्रकरण बाहिरिएको हो । बैंकले ऋण दिँदा जग्गा रोक्काका लागि बैंक कर्मचारी नै जाने गरेका छन् । साथै रोक्काअगाडि बैंकले नै खटाएको व्यक्ति मूल्यांकन गर्नसमेत जाने गरेका छन् । शाखा प्रबन्धकले पनि कागजात अध्ययन गरेपछि मात्र ऋण दिने व्यवस्था छ । तर मालपोत कार्यालय नै नपुगी जग्गा रोक्का हुनु, मालपोत कार्यालयको फर्जी छाप, हस्ताक्षर प्रयोग गरेको कागजात पेस हुनु, त्यही कागजातका आधारमा ठूलो रकम ऋण दिनु, जग्गा मूल्यांकनमा बैंकले ध्यान नदिनुलगायत कारण उक्त घटनामा बैंकका राजविराज शाखा प्रबन्धक सन्तोषकुमार यादवसहितका कर्मचारीको समेत संलग्नताको आशंका गरिएको छ । बुधबार र बिहीबार प्रबन्धक यादव कार्यालय आएनन् । फर्जी कागजात पेस गरी उठाएको २ करोड ८० लाखमध्ये २ करोड ३० लाख मंगलबार नै विभिन्न व्यक्तिको खातामा सारिएको थियो । ५० लाख रुपैयाँ भने बैंकमा रहेको आसमा खातुनकै खातामा मौज्दात रहेको बताइएको छ । स्रोतका अनुसार फर्जी कागजात पेस गरी लिएको २ करोड ८० लाख रुपैयाँमध्ये १ करोड ९० लाख रुपैयाँ बिहीबार बैंकमा फिर्ता आएको छ । ऋणी आसमा खातुनको कर्जा खाताबाट मो समसादका नाममा सारिएको रकम विभिन्न पाँच जनाको खातामा सारिएको र एनआईसी एसिया बैंकले ती व्यक्तिलाई बिहीबार पत्राचार गरी सो ऋण प्रवाह गर्दा प्राविधिक समस्या भएको भन्दै जाँचबुझ गर्न रकम फिर्ता गरिदिन अनुरोध गरेको थियो । त्यसपछि ती व्यक्तिहरूबाट एक करोड ९० लाख रुपैयाँ फिर्ताको चेक आएको एनआईसी एसिया बैंक स्रोतले बतायो । एनआईसी एसिया बैंक राजविराजका शाखा प्रबन्धक यादवले पनि बैंकले जाँचबुझमा सहयोग गर्न पत्राचार गरेपछि केही व्यक्तिले रकम फिर्ता गरेको पुष्टि गरे । यद्यपि कति रकम फिर्ता आयो भन्ने विषयमा उनले बताएनन् । अर्को बैंकका कर्मचारी र केही व्यक्ति मिलेर फर्जी कागजात तयार पारी आफू र आफू आबद्ध बैंकलाई झुक्याएको उनको दाबी छ । अर्को बैंकका कर्मचारी र केही व्यक्ति मिलेर योजनाबद्ध रूपमा फर्जी कागजात बनाई मलाई झुक्याएर २ करोड ८० लाख ऋण निकाले, यादवले भने, यसमा मेरो संलग्नता छैन, भए कारबाही भोग्न तयार छु । फर्जी जग्गाको धनी बनाएकी बसिरन खातुनका पति मनिर मियाँका अनुसार उनका छोरा मो सद्धामका साथी मो समसादले आफ्नो एउटा जग्गा रहेको र उक्त जग्गा तिम्री आमाको नाममा पास गराई बैंकमा राखेर ऋण लिई व्यापार व्यवसाय गर्ने योजना सुनाएका थिए । समसादको योजनामा सद्धामले सहमति जनाएपछि रवीन्द्रकुमार यादवका नाममा रहेको जग्गा फर्जी रूपमा सद्धामकी आमा बसिरन खातुनका नाममा सारिएको थियो । फर्जी रूपमा बसिरनका नाममा दर्ता गरिएको अर्काको जग्गा नै बैंकमा धितो राखी २ करोड ८० लाख ऋण स्वीकृत गराइएको छ । ऋणको रकम सद्धामकी श्रीमती आसमा खातुनको खातामा आएपछि समसादको खातामा र त्यसपछि अन्य विभिन्न व्यक्तिका खातामा गरी २ करोड ३० लाख सारिएको थियो । मो समसाद अहिले सम्पर्कविहीन छन् । कानुनी प्रक्रियाअनुसार दृष्टिबन्धक नै नगरी बाहिरै फाइल बनाई मालपोत कार्यालयको छाप र दस्तखतसमेत किर्ते गरेको विषय सार्वजनिक भएपछि सप्तरी प्रशासनले चासो लिएको छ । यस प्रकरणमा मालपोत कार्यालयको छाप र दस्तखत किर्ते गरिएकाले आवश्यक कारबाहीका लागि प्रमुख जिल्ला अधिकारीलाई आग्रह गरिएको सप्तरी मालपोतका प्रमुख रामनारायण शर्माले बताए । सरकारी छाप दस्तखत गरी किर्ते कार्य गरिएको जानकारी मालपोत कार्यालयका प्रमुखबाट आएको र उक्त काममा संलग्नहरूलाई कारबाहीको दायरामा ल्याइने प्रमुख जिल्ला अधिकारी भूपेन्द्र थापाको भनाइ छ ।"
'नेपाललाई थोत्रा गाडीको डम्पिङ हुन दिनुहुन्न,"काठमाडौं (कास) उपप्रधान तथा अर्थमन्त्री विष्णु पौडेलले नेपालमा कमसल र पुराना सवारीसाधन भित्रिन नदिन सबै चनाखो हुनुपर्नेमा जोड दिएका छन् । नाडा अटोमोबाइल्स एसोसिएसन अफ नेपालको ४६औं वार्षिक साधारणसभाका अवसरमा पौडेलले सवारीसाधनलाई विलासिताका वस्तु मात्र मान्न नहुने पनि बताए । सरकारले विद्युतीय सवारीसाधनलाई प्रोत्साहनको नीति लिएसँगै यसप्रति नाडाले गरेको कार्य सराहनीय रहेको उनको भनाइ छ । विद्युतीय सवारीको प्रयोग बढाउन आवश्यक सहयोग गर्न सरकार तयार छ । तर नेपाल पुराना र थोत्रा सवारीको उद्गमस्थल बन्नबाट हामी सबैले रोक्नुपर्छ, अर्थमन्त्री पौडेलले भने । सवारीसाधनलाई सरकारले कहिल्यै विलासिताको वस्तुको सूचीमा नराखेको उनले बताए । राज्यले सबैभन्दा धेरै लगानी सडक क्षेत्रमा गर्ने भएकाले सोही सडकमा गुड्ने सवारीसाधनलाई विलासिताको वस्तुको सूचीमा राख्न नहुने उनको भनाइ छ । केही समयअघिसम्म मोबाइललाई विलासिताको साधन मानिए पनि यो अत्यावश्यक बनिसकेको छ । सवारीसाधन पनि केही समयअघि विलासिताको साधन थियो होला, अब त्यस्तो अवस्था रहेन, उनले भने । विद्युतीय चार्जिङ स्टेसनको पूर्वाधारमा सरकारले सहयोग गर्ने र त्यसमा व्यवसायी पनि अग्रसर हुनुपर्ने उनले बताए । अर्थतन्त्रका बाह्य सूचकमा केही सुधार देखिए पनि अन्य केहीमा सुधार हुन बाँकी रहेको उनको भनाइ छ । नयाँ सरकारसँगै अर्थतन्त्रमा सुधारको संकेत देखिएको र अटो क्षेत्रका समस्या पनि केही हदसम्म समाधान भएको नाडाका अध्यक्ष ध्रुव थापाले बताए । नेपालको अटोमोबाइल क्षेत्रले सबैभन्दा बढी कर तिर्ने गरेको छ । तर यसको व्यापार अहिले ८० प्रतिशत खस्किएको उनले जनाए । सरकारले विद्युतीय सवारीमा लिएको नीति राम्रो भए पनि पूर्वाधारमा समस्या रहेका कारण जुन किसिमले यसको प्रयोग बढ्नुपर्ने हो, त्यो बढ्न नसकेको थापाको भनाइ छ । अटोमोबाइल क्षेत्रले राजस्वमा २१ प्रतिशत योगदान गरेको र विज्ञापन बजारको ४० प्रतिशत हिस्सा ओगटेको उनको दाबी छ । अबको पाँच वर्षमा विद्युतीय सवारी आयात ५० प्रतिशत हाराहारी बढ्ने पनि उनले बताए ।"
दुबईबाट ल्याएको १९ केजी सुन जोगबनी पठाउने योजना थियो,"(काठमाडौं)त्रिभुवन अन्तर्राष्ट्रिय विमानस्थलबाट गत महिना १९ केजी अवैध सुनसहित पक्राउ परेका दुई जना सुडानी नागरिक मोरङको रानी नाका हुँदै भारत जाने तयारीका साथ नेपाल आएको खुलेको छ । भारतमा रहेका तस्करलाई अवैध सुन बुझाउन उनीहरू काठमाडौंबाट विराटनगर विमानस्थल हुँदै रानी नाकाबाट जोगवनी छिर्ने तयारीमा थिए । त्यसका लागि गत पुस ८ मा प्रतिव्यक्ति ४२ अमेरिकी डलर तिरेर दुई जनाले यती एयरलाइन्सबाट विराटनगर विमानस्थलसम्मको टिकट काटेको पनि भेटिएको छ । तर, सोही दिन दुबईबाट सुन लिएर आएका सुडानी नागरिक मोहम्मद अहमद डफल्ला साराफेल्डिन त्रिभुवन अन्तर्राष्ट्रिय विमानस्थलबाट बाहिरिन नपाउँदै पुस ८ मा पक्राउ परे । अध्यागमनबाट बाहिरिने क्रममा जब भन्सार एरियामा पुगे, हस्याङफस्याङको शैलीमा देखिएपछि उनलाई भन्सारका कर्मचारीले रोकेर प्रहरीलाई बोलाए । केहीबेरमै पक्राउ परेका उनको कम्मरमा सुन बाँधेको अवस्थामा फेला परेको थियो ।उनी नेपाल ओर्लिएलगत्तै डोमेस्टिक टर्मिनलबाट अर्को जहाजमा विराटनगर हुँदै रानी नाकाबाट भारत छिर्ने तयारीमा रहेको खुलेको स्रोतले बताएको छ । पक्राउअघि विमानस्थल अध्यागमन कार्यालयले उनलाई पर्यटकको हैसियतमा १५ दिनको अनअराइभल भिसा दिएको थियो । उनी पहिलो पटक नेपाल आएका थिए । सुन बोकेर आएका उनलाई रिसिभ गर्न विमानस्थल पुगेका अर्का सुडानी अहमद इब्राहिम मोहम्मद विमानस्थलबाटै समातिए । आफ्ना साथी सुनसहित यूएईबाट आए पनि विमानस्थल बाहिर ननिस्केपछि उनी खोज्दै भित्र छिरेका थिए । साथी यूएईबाट आएको तर भित्रै अलमलिएको भन्दै लिन पुगेका उनलाई प्रहरीले त्यहींबाट नियन्त्रणमा लिएको थियो ।उनी काठमाडौंबाट विराटनगर हुँदै भारतसम्म सुन पास गराउने योजनाका साथ गत मंसिर ५ मा यूएईबाटै पर्यटक भिसामा काठमाडौं आएका थिए । सिनामंगलको एक होटलमा बसेर सुन पास गराउने र यूएईबाट आएकालाई समन्वय गर्ने जिम्मा लिएका उनी १९ केजी सुन कारोबारमा भने उम्किन पाएनन् । त्यसअघि उनी कात्तिक १७ मा आएर तीन दिन बसेर यूएई फर्किएका थिए ।त्यसको दुई सातापछि मंसिर ५ मा पुनः पर्यटक भिसामै छिरेका थिए । अवैध सुन काठमाडौंबाट विराटनगर हुँदै भारत पठाउने सेटिङ पनि उनले नै मिलाउने गरेका थिए । त्यसअघि अर्कै सुडानी नागरिक काठमाडौंमा बसेर योजना बनाउने गरेकामा ती यूएई फर्किएपछि उनी आएका थिए । अरू १६ जना सुडानी पनि तस्करीको सञ्जालमा जोडिएको भेटिएको छ । तर, प्रहरीले अनुसन्धानका क्रममा रहेको भन्दै ती सुडानीहरूको नाम सार्वजनिक गरेको छैन । इब्राहिमको योजनामा भएका सुन तस्करीमा पछिल्लो पटक मात्रै १८ जना सुडानी यसरी नै नेपाल आएर फर्किएको खुलेको छ । पछिल्लो समय पुस ८ मा बरामद १९ केजी सुन प्रकरणको सञ्जालचाहिँ भत्किएको छ । तर, यो सञ्जालले यसैगरी विगतमा भारत पुर्याएको सुन रोक्न भने नेपालका सुरक्षा संयन्त्र र विमानस्थल प्रशासन संयन्त्र असफल भएका छन् । पछिल्ला दिनमा तस्करले भरिया प्रयोग गरेर कार्बनले बेरिएको अर्धठोस सुन ल्याउने गरेको भेटिएको छ । यस्तो सुन सुरक्षा जाँचका क्रममा मेसिनले पनि रिड नगर्ने हुँदा सहजै विमानस्थलको सुरक्षा घेरा पार गर्न सजिलो भएको छ । पछिल्लो पटक सुडानी गिरोहको एउटा सञ्जालले मात्रै ४ महिनाको अवधिमा कम्तीमा डेढ क्विन्टलसम्म सुन पार गराएको आशंका अनुसन्धानमा संलग्न अधिकारी गर्छन् । सुनसहित पक्राउ परेका मोहम्मदलाई विमानस्थल भन्सार कार्यालयले नियन्त्रणमा लिएर अनुसन्धान गर्दा तस्करीको सञ्जाल संगठित रूपमा सक्रिय भएको भेटेपछि थप अनुसन्धान गर्न प्रहरीको केन्द्रीय अनुसन्धान ब्युरोको जिम्मा लगाएको थियो । विमानस्थल भन्सार प्रमुख अरुण पोखरेलले संगठित रूपमा सुन तस्करी भइरहेकाले र त्यसमाथि थप अनुसन्धान आवश्यक देखिएर फाइल सीआईबीमा पठाइएको बताए । ब्युरोको अनुसन्धानमा उनीसहित १८ जना सुडानी र एक भारतीयको नाम खुलेको छ । तर, नेपालभारत सीमा क्षेत्रमा यूएईबाट आएको सुन रिसिभ गर्ने भारतीय नागरिक भगवान बाग भन्ने मानिस सक्कली वा बोलीचालीमा प्रयोग हुने नाम के भन्ने यकिन भइनसकेको स्रोतले बतायो । उनीसम्म पुग्न अझै अनुसन्धान भइरहेको र तस्करीका लेयर पत्ता लगाउन कोसिस भइरहेको अनुसन्धानमा संलग्न स्रोतले जानकारी दियो । सीआईबीका प्रहरी वरिष्ठ उपरीक्षक (एसएसपी) दिनेश आचार्यले यूएईबाट नेपाललाई ट्रान्जिट बनाएर तस्करले भारतसम्म सुन लैजाने गरेको केही तथ्य र प्रमाणबाट खुलेको र यससम्बन्धी अनुसन्धान जारी रहेको बताए । त्रिभुवन अन्तर्राष्ट्रिय विमानस्थलबाट १९ केजी अवैध सुनसहित पक्राउ परेका दुई जनामाथि संगठित अपराधको कसुरमा अनुसन्धान जारी छ, एसएसपी आचार्यले भने, सुन तस्करीमा सुडानी गिरोह पछिल्लो पटक निकै सक्रिय भएको देखियो । त्यहीमध्येको एउटा समूहको कारोबारको अनुसन्धान गर्दा यूएईमा बसेर काठमाडौं हुँदै भारत लैजाने गरेको देखिन्छ । त्यसमा विस्तृत अनुसन्धान भइरहेको छ ।सीआईबीको नियन्त्रणमा रहेका अहमदले आफू यूएईमा भएका मानिसले भनेअनुसार काम गरेको तर सुन पठाउने र रिसिभ गर्ने अनि बीचमा ओसारपसार गर्नेबीच एकअर्का अपरिचित रहेको बताएका छन् । हामीलाई केही पैसा दिने लोभमा काठमाडौं आएका हौं । एकले अर्कालाई चिनजान हुँदैन । ह्वाट्सएपबाट मात्रै कुराकानी हुन्छ, ती सुडानीले भनेका छन्, हामी पैसा पाउने लोभमा यहाँ आएका हौं ।प्रहरीका एक अधिकृतका अनुसार सुन तस्करीको सञ्जालमा जोडिएका थप सुडानीबारे अनुसन्धान भइरहेको र त्यस क्रममा यूएईमा रहेका केही शंकास्पद अरू व्यक्ति पनि अनुसन्धानको घेरामा रहेको बताए ।"
दिल्लीमा नेपाललाई लिएर चीन फोबिया किन ?,"(नयाँदिल्ली) नेपाल चीनतिर ढल्कियो । काठमाडौंमा बेइजिङको प्रभाव अत्यधिक बढ्यो । नेपालका पूर्वाधारमा चीनले कब्जा गर्यो । नेपाल चिनियाँ ऋणको पासोमा पर्दै छ ।दिल्लीका विश्लेषकबाट यस्तै धारणा बारम्बार आइरहेका हुन्छन् । नेपालमा कांग्रेससँगको गठबन्धन तोडेर माओवादी केन्द्रले एमालेसित नयाँ सरकार बनाएपछि यस्तो धारणा अझ बलियो भएको देखिन्छ । नेपालमा चिनियाँ अनुदान र ऋणमा कति परियोजना बन्दै छन् ? सरकार र कर्मचारीतन्त्रमा चीनको प्रभाव कति छ ? नेपालको सार्वभौम ऋणमा चिनियाँ हिस्सेदारी कति छ ? यस्ता विषयमा दिल्लीका धेरै विश्लेषकले वास्ता गरेको पाइँदैन । उनीहरूले नेपाल चीनको पकडमा पर्यो भनेरै आफ्नो निष्कर्ष सुनाइरहेका हुन्छन् । डेढ महिनाअघि पुष्पकमल दाहाल प्रधानमन्त्री बनेपछि भारतीय मूलधारका मिडियाले चीनको पहलमा कम्युनिस्ट गठबन्धन बनेको भन्दै समाचार प्रकाशनप्रसारण गरे । भारतीय प्रिन्ट, डिजिटल, टेलिभिजन तथा युट्युब च्यानल सबैजसोले एमाले र माओवादीको गठबन्धन चीनको डिजाइनमा बनेको प्रचार गरेका छन् । विशेषगरी हिन्दी भाषाका टेलिभिजन च्यानलले त्यसलाई बढाइचढाई प्रस्तुत गरिरहेका छन् । टेलिभिजनहरूले त नेपालमा बढ्दो चीनको प्रभाव शीर्षकमा बहस नै गराएका छन् । भ्रमपूर्ण खबर फैलाउनमा सदाझैं आजतक र सुधीर चौधरी अग्रपंक्तिमा छन् । चीनको ऋण सहयोगमा पोखरामा बनेको विमानस्थललाई चौधरीले भारतका लागि खतराका रूपमा चित्रण गरे । उनले पोखरा विमास्थल भारतीय नाका नजिक भएकाले रणनीतिक रूपमा खतरा भएको उनको विश्लेषण थियो, मानौं कि पोखरामा सेनाको एयरबेस बनेको छ र त्यहाँ अब युद्ध तालिम हुनेछ । भारतलाई घेराबन्दी गर्ने चीनको स्वार्थअनुसार पोखरा विमास्थल निर्माण भएको आशयका रिपोर्टले अन्य मिडियामा पनि ठाउँ पाए । इकोनोमिक टाइम्सले छापेको एक रिपोर्टमा पनि पोखरा विमानस्थललाई भारतीय सुरक्षा चासोसँग जोडिएको छ । साउथ एसियन युनिभर्सिटीका सहप्राध्यापक युवराज पोखरेल भारतीय मिडियाले एमाले नेता केपी शर्मा ओलीलाई कट्टर चीन समर्थक नेताका रूपमा चिनाएको बताउँछन् । ओलीको समर्थनमा दाहाल प्रधानमन्त्री बनेपछि नेपालमा चीन फ्याक्टर बलियो भएको भन्दै प्रचारबाजी बढेको उनको टिप्पणी छ । कांग्रेसमाओवादीको गठबन्धन चलिरहँदा नेपाल चीनपट्टि ढल्किएको भन्ने धारणा कम सुनिन्थ्यिो, अहिले फेरि बढ्न थालेको छ, उनले भने । दाहाल नेतृत्वको सरकार बन्नासाथ चीनले रसुवा नाका खोलेको, रेल्वे निर्माणका लागि सर्वेक्षण थालेको, चीनको सहयोगमा निर्मित पोखरा विमानस्थल उद्घाटन भएको भन्दै भारतीय मिडियाले मसला थपेको प्राध्यापक पोखरेलको भनाइ छ । जबकि यी सबै घटनाक्रम संयोग मात्र थिए । ओली प्रधानमन्त्री रहेका बेला दुवै मुलुकबाट जारी नक्साले आपसमा तिक्तता सिर्जना गरेको थियो । भारतले नेपाली भूमि लिपलेकसम्मै आफ्नो पट्टि पारेर सन् २०१९ नोभेम्बर २ (२०७६ कात्तिक १६) मा नक्सा जारी गरेपछि नेपालमा व्यापक विरोध गरेको थियो । दबाब बढेपछि नेपाल सरकारले कूटनीतिक वार्ताका लागि भारतलाई दुई पटक पत्र लेखेको थियो तर त्यसको जवाफ आएन । भारतीय रक्षामन्त्री राजनाथ सिंहले २०२० मे ८ (२०७७ वैशाख २६) मा लिपुलेक क्षेत्रमा सडक उद्घाटन गरेपछि आपत्ति जनाउँदै नेपालले भारतीय पक्षलाई कूटनीतिक नोट पठाएको थियो । भारतले त्यसलाई पनि बेवास्ता गरेपछि नेपाल सरकारले लिम्पियाधुरासम्मकै क्षेत्र आफ्नो पट्टि पारेर २०७७ जेठ ७ मा नयाँ नक्सा जारी गर्यो । त्यसपछि संसद्ले सर्वसम्मतबाट संविधान संशोधन गरे नयाँ नक्साअनुसार निशाना छाप पनि सच्यायो । नयाँ नक्सा जारी र संविधान संशोधनसम्बन्धी नेपालको कदमलाई चीनको इसारामा भएका भनी भारतमा प्रचार गरिएको थियो । भारतका तत्कालीन सेना प्रमुख जनरल एमएम नरवणेले नै नेपालले कसैको उक्साहटमा त्यो निर्णय गरेको भनेर चीनलाई बीचमा ल्याएका थिए । सीमा विवाद र नक्साको विषय नसेलाउँदै तत्कालीन प्रधानमन्त्री ओलीले रामको जन्म नेपालमा भएको दाबी गरेका थिए । उनले संसद्मै भारतबाट आएको कोरोना भाइरस अरूभन्दा खतरनाक रहेको टिप्पणी पनि गरे । ओलीले भारतको राष्ट्रिय चिह्न अशोकचक्रमाथि गैरजिम्मेवार अभिव्यक्ति दिए । यी सबैलाई भारतीय मिडियाले सिंगो नेपाल नै चीनको उक्साहटमा लागेको विश्लेषण प्रसारण गरे । २०७२ मा नयाँ संविधान जारी गर्दाताका नै भारत असन्तुष्ट थियो । संविधान जारी भएलगत्तै भारतले नेपालविरुद्ध नाकाबन्दी लगाएको थियो । नाकाबन्दीकै बेला प्रधानमन्त्री बनेका ओली चीनसँगको पारवहन सन्धि गरेका थिए । उनले सांकेतिक रूपमा चीनबाट पेट्रोलियम पदार्थको आयात गराएका थिए । प्रधानमन्त्री दाहाललाई पनि भारतीय मिडियाले चीननिकट नेताकै रूपमा चित्रण गर्छन् । २०६५ मा पहिलो पटक प्रधानमन्त्री भएका बेला उनले पहिलो विदेश भ्रमण चीनमा गरेका थिए । ओलम्पिक समापन समारोहको मौका पारेर उनी चीन गएका थिए । नेपालका प्रधानमन्त्रीले पहिलो विदेश भ्रमण भारतबाट गर्ने परम्परा दाहालले तोडेको भनेर त्यतिबेला टिप्पणी भएको थियो । भारत असन्तुष्ट बनेको थाहा पाएपछि उनले पहिलो राजनीतिक भ्रमण भारतबाटै हुने बताएका थिए । ९ महिनामै सत्ता बर्हिगमन हुँदा उनले भारतीय संस्थापनलाई दोष दिएका थिए । दाहाल दोस्रोपटक प्रधानमन्त्री भएका बेला सन् २०१७ मा चीनको महत्त्वाकांक्षी परियोजना बेल्ट एन्ड रोड इनिसिएटिभ (बीआरआई) मा नेपाल आबद्ध हुने सम्झौता भएको थियो । त्यसले पनि भारतीय पक्ष उनीप्रति सशंकित छ । सहप्राध्यापक पाखेरलेको बुझाइमा केही वर्षयता भारतका मिडिया र थिंक ट्यांकले दाहालभन्दा पनि ओलीलाई चीननिकट भनेर बुझ्ने गरेका छन् । तथ्यमा गएको देखिँदैन, हल्काफुल्का ढंगले गरिएका टीकाटिप्पणी एवं समाचारलाई समाज र थिंक ट्यांकले पनि गम्भीर रूपमा लिने गरेको देखिन्छ, पोखरेलले भने । मनोहर पर्रिकर रक्षा अध्ययन एवं विश्लेषण संस्थानका रिसर्च फेलो निहार नायक नेपाल सन्दर्भमा आउने त्यस्तो धारणालाई सम्पूर्ण भारतको सोच भन्न नमिल्ने बताउँछन् । नेपाल चीनतर्फ गयो भन्ने आशयका धारणालाई उनी कमजोर मान्छन् । त्यस्तो धारणा विकास गराउनुमा टेलिभिजन मिडिया प्रमुख कारक रहेको उनको विश्लेषण छ । भारतमा टेलिभिजनहरूको प्रभाव ठूलो छ, त्यहाँबाट आएका सूचनाको सत्यता जाँच गर्ने साधन केही छैन, उनले भने, एकथरी मानिसको दिमागमा नेपालमा चीन आइसकेको भन्ने छ । तर सबैको बुझाइ त्यस्तो छैन । साउथतिर जानुभयो भने फरक बुझाइ पाउनुहुन्छ ।चीनसँग भारतको द्वन्द्व भइरहेका बेला नेपालको समाचारमा चीन जोड्दा टीआरपी बढ्ने बुझाइमा भारतीय मिडियाको ध्यान केन्द्रित हुने गरेको नायकले बताए । नेपालबारे निरन्तर अध्ययन र विश्लेषण गरिरहने नायकले नेपालको बाटो हुँदै चीनबाट भारतलाई थ्रेट हुने आधार आफूले नदेखेको उल्लेख गरे । नेपाल र चीनबीच हुने सहयोग आदानप्रदान वा भ्रमणलाई भारतीय मिडियाले भ्रामक ढंगले नै प्रस्तुत गर्दै आएका छन् । भारत र चीनबीच सीमा क्षेत्रमा केही वर्षयता लगातार तनावको स्थिति छ । २०२० को अप्रिलमा दुई देशका सेना पूर्वी लद्दाखमा भिडेका थिए । पुरानो घटनाको चोट कायम रहेकै बेला ९ डिसेम्बरमा फेरि अरुणाचलपट्टि सैन्य झडप भएको छ । त्यसअघि सन् १९६२ मा भएको युद्धमा भारतले चीनसँग पराजय भोगेको थियो । ती घटनाहरूले भारतमा चीनलाई लिएर अविश्वास कायम छ । त्यस परिस्थितिका बीच गर्छ । र, त्यसले तथ्यसम्म नपुग्ने एकथरी मानिसमा नेपालसम्बन्धी दृष्टिकोणमा गलत धारणा बस्छ । गोरखपुरमा भारतको वायु सेवाको क्याम्प छ । चिनियाँ सेनाका लागि पोखरा विमानस्थलबाट उक्त स्थान लागि १० मिनेटको दूरीमा मात्रै रहेको कोणबाट पनि मिडियाले नेपालप्रति नकारात्मक भावका रिपोर्टिङ गरेका छन् । बनारस हिन्दु विश्वविद्यालय नेपाल अध्ययन केन्द्रका प्रमुख प्राध्यापक नृपेन्द्रप्रताप सिंह चीन नेपाल पसेको, चिनियाँ सेना पोखरा विमानस्थलबाट सजिलै गोरखपुर आइपुग्ने जस्ता अफवाहका कुनै आधार नरहेको बताउँछन् । यी एक्सन वा प्रमाण नहेर्ने व्यक्तिहरूबाट उत्पन्न अफवाह हुन्, उनले भने, नेपाल चीनतर्फ ढल्केको वा भारतविरुद्ध प्रयोग भयो आधार छैन । नेपालले विकासका लागि भारत र विश्वका अन्य मुलुकजस्तै चीनसँग पनि सहकार्य गर्छ । नेपाल र चीनबीचको त्यही सहकार्यलाई भारतका मिडियाले चीनको प्रभाव बढेको भनेर बुझ्ने गरेका छन् । नेपालको चीनसँग १४१४ किलोमिटर सीमा जोडिएको छ । भारतसँग १७५१ किलोमिटर खुला सीमा छ । भौगोलिक हिसाबले चीनपट्टिको सिमाना भारततर्फ जस्तो सहज छैन । चीनसँग आउजाउमा समस्या छ । भाषा, रहन, सहन र संस्कृतिमा समानता छैन । दक्षिणतिर भाषा, भेषभूषा, संस्कृतिलगायत धेरैमा निकटता देखिन्छ । व्यापारव्यवसाय, स्वास्थ्य उपचार, रोजगारीलगायतमा भारतमाथि निर्भरता छ । दिल्लीसँग बार्गेनिङ क्षमता बढाउन नेपालका सत्ताधारी दल र नेताले बेलाबेला चीन कार्ड प्रयोग गर्दा पनि भारतमा संशय बढ्ने गरेको छ । भारतका लागि पूर्व नेपाली राजदूत नीलाम्बर आचार्य नेपालले स्वतन्त्र ढंगले संविधान जारी गरेपश्चात् दिल्लीको एक तप्कामा चिनियाँ प्रभाव बढेको भन्ने बुझाइ परेको बताउँछन् । भारतले हस्तक्षेप गर्दा गर्दै पनि नेपालमा संविधान जारी भएको थियो, भारतले नाकाबन्दी लगाएपछि अर्कोतिर नाका खोल्ने प्रयास भयो, उनले भने, यसलाई एकथरीले गलत दृष्टिकोणबाट प्रचार गरे । ओली प्रधानमन्त्री भएका बेला आचार्य दिल्लीमा थिए । त्यति बेला सीमा विवाद उत्कर्षमा थियो । मिडिया, बुद्धिजीवी र सरकार नजिकका थिंक ट्यांकबाट नेपाल चीनतिर लाग्यो भन्ने आशयका टीकाटिप्पणी र प्रश्नको सामना आचार्यले गर्नुपरेको थियो । सरकारी तहका वार्ता र भेटमा त्यस्तो कुरा आएन । तर, उनीहरूको दृष्टिकोण कुनै न कुनै रूपमा आउँथ्यो, आचार्यले भने, सरकार निकट थिंक ट्यांकहरूबाट त्यस्ता धारणा आउँथे । मिडियाका कारण चीन नेपालमा प्रवेश गरिसक्यो भन्ने भ्रामक कुरा जनस्तरसम्म पुगेको छ । पूर्वराजदूत आचार्यका अनुसार ६० कै दशकमा नेपालले चीनसँग शान्ति तथा मैत्री सन्धि गर्नुका साथै कोदारी राजमार्ग निर्माण भएपछि नै भारतमा एकथरीले चिनियाँ प्रभाव बढेको भनेर बुझ्ने गरेका छन् । सन् १९६० मा बीपी कोइराला प्रधानमन्त्री भएका बेला चीनसँग शान्ति तथा मैत्री सन्धि भएको हो । त्यतिबेला भारतमा कोइरालाप्रति चीन बढी लचिलो हुन थालेको टिप्पणी गरिएको थियो । भारत सरकारमा रहेको एउटा समूहका व्यक्तिहरूलाई म चीनप्रति बढी लचिलो हुँदै छु भन्ने लाग्न थालेको थियो । उनीहरू मसँग खुसी थिएनन् । त्यसैले आफ्नो स्थिति प्रस्ट पार्न मैले नेहरूसँग छलफल गरें, कोइरालाले आफ्नो एक अन्तर्वार्तामा भनेका थिए, उहाँलाई आफ्नो अवस्था बुझाउन म सफल भएँ । भारतलाई विश्वासमा लिएर चीनसँग सहकार्य गर्ने नीति गिरिजाप्रसाद कोइरालासम्म पनि कायम थियो । उनले पनि नेताहरूलाई आफैंले सम्पर्क गरेर वा दूत पठाएर नेपालचीन सम्बन्धका बारेमा भारतको विश्वासमा लिने कोसिस गर्थे । पूर्वराजदूत आचार्य अहिले पनि त्यस्ता संवाद आवश्यक देख्छन् । भारतविरुद्ध हाम्रो भूमिबाट कुनै काम त हुन दिएका छैनौं । दिँदैनौं पनि । त्रुटिपूर्ण बुझाइलाई चिर्ने, खण्डन गर्ने र विश्वासमा लिने काम गर्नुपर्छ, उनले भने, त्यसका लागि विभिन्न च्यानल प्रयोग गर्नुपर्छ । नेता, मिडिया, थिंक ट्यांक सबैलाई उपयोग गर्न सक्नुपर्छ । उनले दुई देशबीचको सम्बन्धलाई असर पार्ने गरी आउने भ्रामक कुरा चिर्न दुवै देशको अग्रसरता आवश्यक रहेको बताए ।नेपालका लागि पूर्वभारतीय राजदूत रञ्जित राय भारत र नेपालबीचमा कायम घनिष्ठ सम्बन्धको तुलना अरू कुनै पनि देशसँग गर्न नसकिने बताउँछन् । नेपालमा जसको सरकार आए पनि भारतको सम्बन्ध अहं रहनेछ, उनले भने दूई देशबीचको कसिलो सम्बन्धका कारण नेपालमा भारतलाई कसैले विस्थापन गर्न सम्भव नै छैन । उनले चीनतर्फ लाग्यो भन्नु मिडियाको हतारको विश्लेषण मात्र रहेको र त्यसमा रणनीतिक दृष्टिकोण नरहेको बताउँछन् । ओली र दाहालको गठबन्धन चीनले गरायो भन्ने मतसँग आफू सहमत नरहेको समेत उनले बताए । सिधा कुरा हो, देउवाजी र प्रचण्डजीमा कुरा नमिलेर नयाँ राजनीतिक परिस्थिति बन्यो, उनले भने, कम्युनिस्ट गठबन्धनको पक्षमा चीन रहँदै आएकाले उसको हिसाबले त्यो सकारात्मक हुन सक्छ । तर, यसका लागि चीनको भूमिका रह्यो भन्ने मलाई लाग्दैन । प्राध्यापक सिंह सार्वभौम मुलुक नेपालले आफूखुसी आफ्नो लाभका लागि जोसँग पनि सहयोग लिन सक्ने बताउँछन् । त्यसमाथि कुनै अर्को पक्षले नियन्त्रण गर्ने सोच राख्छ भने त्यो गलत हो, उनले भने ।"
सोच बदल्न जरुरी छ,"भारत र नेपालबीचको सम्बन्ध धेरै पहिलेदेखि अत्यन्तै मित्रवत् छ । नेपालका बारेमा भारतभरि फरकफरक सोच छन् । दिल्लीमा एउटा, साउथमा अर्को र उत्तराखण्डमा अर्को धारणा पाउनुहुन्छ । एकथरी मानिस भारतभित्रै अर्को प्रान्तलाई लिएर दिने दृष्टिकोणसरह नै नेपालका बारेमा पनि टीकाटिप्पणी गर्छन् । त्यो बिल्कुल गलत हो । नेपाल एउटा सार्वभौम मुलुक हो, त्यो विदेश हो । जस्तो कि भारतका लागि श्रीलंका, चीन, अमेरिका वा बेलायत हो । भाषा, बोलीचाली, धर्म, संस्कृति, तीर्थस्थान सबैले दुई देशलाई जोडेको छ । दुवैतिरका मानिस एक अर्को देशमा सहजै तीर्थव्रत गर्न पुग्छन् । आउजाउ सहज छ । त्यसले पनि नेपाल विदेश हो र ? यो त आफ्नै हो भन्ने मानसिकता बनेको छ । नेपाललाई सानो भाइ भनेर अभिव्यक्ति दिन्छन् । त्यसले दुई राष्ट्र बराबरी हुन् भन्ने अन्तर्राष्ट्रिय सोचलाई नै अप्ठ्यारोमा पार्छ । बिग ब्रदर एटिच्युड गलत हो । सोचमा जबर्जस्त परिवर्तन जरुरी छ । नेपाल स्वतन्त्र सम्प्रभु राष्ट्र हो । त्यसरी नै हेर्न सक्नुपर्छ । नेपालले चीन र भारतसँग बराबरको सम्बन्ध रहेको भन्नासाथ यहाँ एकथरी सहरी मध्यम वर्गीयले नेपाल चीनतर्फ गयो भनी टिप्पणी गर्छन् । त्यस्तो सोच अलि बढी उत्तर भारतमा भेटिन्छ । अमेरिका या बेलायतले भारतलाई त्यस्तो भन्यो भने हामीलाई निश्चय पनि राम्रो लाग्दैन ।"
जुम्लामा सुविधासम्पन्न रंगशाला बन्दै,"(जुम्ला) चन्दननाथ नगरपालिका५ स्थित राजासीममा सुविधासम्पन्न फुटबल रंगशाला निर्माणका लागि आवश्यक प्रक्रिया सुरु भएको छ । सघन सहरी विकास तथा भवन निर्माण आयोजनाले करिब ५० करोड रुपैयाँको लगानीमा फुटबल रंगशाला बनाउन लागेको हो । राजासीममा अहिले धावक हरिबहादुर रोकायाको पहलमा कच्ची मैदान बनेको छ । तर वर्षायाममा हिलो र हिउँदमा धूलोमा अभ्यास गर्नुपर्ने बाध्यता छ । त्यस्तै केही समय हिमपातका कारण पनि अभ्यास गर्न नै समस्या हुने गरेको छ । सघन सहरी विकास तथा भवन निर्माण आयोजनाका सवइन्जिनियर चन्दबहादुर खड्काले राजासीममा बन्न लागेको रंगशाला कर्णाली प्रदेशकै नमुना हुने बताए । उनका अनुसार रंगशालाको टेन्डरसमेत आह्वान भइसकेको छ । एक महिनाभित्र मूल्यांकनको काम सकिन्छ, त्यसपछि निर्माणका अरू प्रक्रिया सुरु हुनेछन्, उनले भने, ५० करोड लगानीमध्ये १३ करोड रुपैयाँको काम यसै वर्ष सुरु हुनेछ । उनले ३७ करोड रुपैयाँको लगानीमा रंगशाला बाहिरका संरचनाहरू निर्माण हुने जानकारी दिए । उनका अनुसार २ वर्षभित्र रंगशाला निर्माणको सबै कामसक्ने गरी टेन्डर आह्वान गरिएको हो । आयोजनाका अनुसार रंगशालाभित्र ११ वटा संरचना बन्नेछन् । जसमा इन्डोरका सबै खेलहरू र आउटडोरका फुटबल, भलिबल, एथलेटिक्सलगायतका प्रतियोगिता हुनेगरी रंगशाला निर्माण गर्न लागिएको हो । रंगशाला करिब १० हजार दर्शक अट्ने क्षमताको हुने आयोजनाले जनाएको छ । रानीतालमा पार्क निर्माण, नगरपालिकाको भवनअगाडि सटर, जुम्ला बजारमा ढुंगा छाप्नेलगायत काम हुने सवइन्जिनियर खड्काले बताए । सघन सहरी विकास कार्यक्रमअन्तर्गत नै डोल्पाको ठूली भेरी नगरपालिकामा २५ करोड लागतमा रंगशाला निर्माणको काम पनि यसै वर्ष सुरु हुने उनले जानकारी दिए । जुम्लामा सुविधायुक्त रंगशाला निर्माण हुने भएपछि खेलाडी पनि उत्साही भएका छन् । कीर्तिमानी धावक हरिबहादुर रोकायाले अब दुई वर्षपछि नियमित अभ्यासका लागि भोग्दै आएका समस्याहरूको अन्त्य हुने अपेक्षा गरिएको बताए । धूलो माटोमा अभ्यास गराउनुपर्ने, मैदान अभावमा प्रतियोगिता आयोजना गर्नबाटै वञ्चित हुनुपर्ने बाध्यताबाट अब जुम्लाले मुक्ति पाउने भयो, उनले भने, खेल मैदान नहुँदा प्रतिभाशाली र राम्रा खेलाडीसमेत पलायन हुने समस्या अब हल हुने भयो । अहिले जुम्लामा आयोजना हुने फुटबल प्रतियोगिता नेपाली सेनाको टुँडिखेल मैदानमा खेलाउनुपर्ने बाध्यता छ । जिल्ला फुटबल संघका अध्यक्ष भरत बुढ्थापाले स्थानीय फुटबल खेलाडीले वर्षौंदेखि खेप्नुपरेको खेल मैदानको अभाव अब हट्ने बताए । कपडाको मोजाको फुटबल बनाएर फुटबलको अभ्यास गरेका जुम्लाका दुई दर्जन खेलाडीले राष्ट्रिय प्रतियोगितामा आफूलाई सहभागी बनाइसकेका छन्, उनले भने, अब रंगशाला निर्माणले फुटबल खेलको दायरा झनै फराकिलो हुने देखियो, अब हामी झन् राम्रा र उत्कृष्ट खेलाडी उत्पादन गर्न सक्छौं । उनले रंगशाला निर्माणसँगै दसौं राष्ट्रिय खेलकुद प्रतियोगिताका केही खेल पनि जुम्लामा सञ्चालन गर्न सकिने बताए ।"
शुक्र २७ औं स्थानमा,"(काठमाडौं)नेपाली प्रो शुक्रबहादुर राई कोलकातास्थित टलिगंज क्लबमा शुक्रबार एक ओभर ७१ स्कोर गर्दै पाँच खलाडीसँगै संयुक्त रूपमा २७ औं स्थानमा रहँदै टाटा स्टिल पीजीटीआई प्लेयर्स च्याम्पियनसिप टुंग्याएका छन् ।पीजीटीआई (प्रोफेसनल गल्फ टुर अफ इन्डिया) को नयाँ सिजन (२०२३) को पहिलो प्रतियागितामा शुक्रले कुल चार अन्डर २ सय ७६ स्कोर गरे । त्यसक्रममा उनले पहिलो र तेस्रो दिन समान दुई अन्डर ६८ खेलेका थिए भने दोस्रो दिन एक अन्डर ६९ को कार्ड बनाएका थिए । अघिल्लो दिन १९ औं स्थानमा रहेका उनका लागि अन्तिम दिनको सुरुआत राम्रो भएन । सुरुका दुई होलमा बोगीमा परे । नवौं, १२ र १४ औं होलमा एकएक स्ट्रोक जोगाउँदै बर्डी बनाए पनि १५ र १६ औं होलमा एकएक शट बढी खेल्दै बोगीमा परेपछि उनले शीर्ष २० मा रहने अवसर गुमाएका थिए ।उनले पहिलो दिन ६ बर्डी बनाएर पनि चार बोगी बेहोरे । दोस्रो दिन चार बर्डी गरेका उनी तीनपल्ट बोगीमा परेका थिए । तेस्रो दिन चार बर्डी र दुई बोगी खेलेका उनले उस्तै प्रदर्शनलाई अन्तिम दिन कायम राख्न सकेनन् । बंगलादेशका जमल होसेन तथा भारतीय गल्फरहरू त्रिशुल चिनप्पा, अर्जुन शर्मा र तापी घाईले पनि शुक्र समान चार अन्डर २७६ स्कोर गरे । भारु १ करोड पुरस्कारको प्रतियोगितामा शुक्रले भारु १ लाख ५ हजार ७ सय प्राप्त गरे । भारतीय प्रो सचिन वैश्यले १६ अन्डर २६४ स्कोर गर्दै उपाधिसहित भारु १५ लाख हात पारे ।क्याडी हुँदै गल्फ खेलाडी बनेका धरानका शुक्र गत सिजन १८ प्रतियोगिता खेल्दै आठ वटामा कट बनाएर धेरै पुरस्कार जितेको आधारमा तय गरिने वरीयता अर्डर अफ मेरिट मा ६७ औं स्थानमा रहेका थिए । उक्त सिजन भारु ४ लाख ६२ हजार १ सय ९८ कमाएका थिए । त्यसपछि गत साता टलिगंज क्लबमै भएको पीजीटीआई क्वालिफाइङ स्कुल (टुरका लागि अन्तिम चरणको छनोट) मा आठ अन्डर खेल्दै चौथो भएर नयाँ सिजनका लागि फुल कार्ड हासिल गरेका थिए । उनी गत सिजनको सूर्य नेपाल गल्फ टुर २०२१२२ का नम्बर एक खेलाडी पनि हुन् ।"
सहिद स्मृति कप आजदेखि,"मकवानपुर (कास) पाँचौं संस्करणको स्थानीय तह सहिद स्मृति फुटबल प्रतियोगिता २०७९ आजदेखि हुने भएको छ । हेटौंडा५ स्थित पिप्लेक्याम्पा रंगशालामा शनिबार सुरु हुने प्रतियोगितामा सात ए डिभिजन क्लब, एउटा विदेशी र आयोजकसहित १२ क्लबले प्रतिस्पर्धा गर्नेछन् । उद्घाटन खेलमा नव जनजागृति युवा क्लब सिमरा र आयोजक मकवानपुर ११ बीच प्रतिस्पर्धा हुनेछ । मकवानपुर जिल्ला फुटबल संघको आयोजनामा हुने प्रतियोगितामा ए डिभिजन टोली मनाङ मर्स्याङ्दी, फ्रेन्ड्स, हिमालयन शेर्पा, एनआरटी, सातदोबाटो, एपीएफ र त्रिभुवन आर्मी क्लब छन् । विदेशी क्लबमा एभिनियर एफसी क्यामरुन तथा आयोजक, वाग्मती युवा क्लब सर्लाही, वीरगन्ज युनाइटेड र नव जनजागृति छन् । फागुन १० सम्म हुने प्रतियोगिता विजेताले १५ लाख र उपविजेताले १० लाख रुपैयाँ प्राप्त गर्ने एन्फा केन्द्रीय सदस्य तथा मकवानपुर अध्यक्ष टीका लामाले जानकारी दिए । उनका अनुसार सर्वोत्कृष्ट खेलाडीलाई करिब ७ लाख रुपैयाँबराबरको बुलेट मोटरसाइकल प्रदान गरिनेछ । पछिल्लो दुई संस्करणबाट यस पुरस्कार राखिएको थियो । प्रतियोगिताका लागि हेटौंडा उपमहानगरपालिकाले २५ लाख तथा जिल्लाका सबै स्थानीय तहबाट नगद सहयोग रहने अध्यक्ष लामाले जानकारी दिए । प्रतियोगिताका उत्कृष्ट गोलरक्षक, डिफेन्डर, मिडफिल्डर, फरवार्ड र प्रशिक्षकले जनही २५ हजार रुपैयाँसहित ट्रफी प्राप्त गर्नेछन् । प्रत्येक खेलका म्यान अफ द म्याचले १० हजार रुपैयाँसहित ट्रफी प्राप्त गर्नेछन् । प्रतियोगितामा करिब एक करोड रुपैयाँभन्दा बढी खर्च अनुमान गरिएको छ । प्रतियोगिताको तयारी सकिएको छ । देशभर धेरै स्थानमा फुटबल प्रतियोगिता भइरहेको छ । जसका कारणले गर्दा खेल तालिका सार्वजनिक गर्न धेरै समय लाग्यो, अध्यक्ष लामाले भने । ए डिभिजन लिगको तयारीमा रहेका क्लबहरूलाई यस प्रतियोगिताले थप सहज हुने बताए । प्रतियोगिताको गत संस्करण आर्मीले जितेको थियो ।"
रसिलालाई रोक्दै जेसिका फाइनलमा,"(इटहरी)राष्ट्रिय च्याम्पियन आर्मीकी रसिला महर्जनलाई हराएर एपीएफकी जेसिका गुरुङ इटहरीमा जारी प्रथम मुख्यमन्त्री राष्ट्रिय र्याङकिङ खुला ब्याडमिन्टन प्रतियोगिताको फाइनलमा पुगेकी छन् ।शुक्रबार महिला एकलमा जेसिकाले विश्व वरीयतामा नेपालबाट प्रतिनिधित्व गर्नेमा उच्च स्थानमा रहेकी रसिलालाई १८२१, २११६, २११३ को कठिन प्रतिस्पर्धामा हराइन् । उपाधिका लागि जेसिकाले आर्मीकी अमिता गिरीविरुद्ध खेल्नेछिन् । अमिताले प्रतिद्वन्द्वी कस्तुरी कलेजकी सीमा राजवंशी रिटायर्ड हर्ट भएपछि सहजै फाइनल यात्रा गरिन् । पहिलो सेटमा २१६ ले गुमाएकी सीमाले दोस्रो सेटमा १८१२ को अग्रता लिइरहेको अवस्थामा घुँडामा चोट बोकेकी थिइन् ।पुरुष एकलतर्फ त्रिभुवन आर्मी क्लबका प्रफुल महर्जन र राष्ट्रिय च्याम्पियन पुलिसका प्रिन्स दाहाल फाइनल पुगेका छन् । प्रफुलले सेमिफाइनलमा पुलिसका विष्णु कटुवाललाई २१११, २५२३ ले र विश्व वरीयतामा जुनियरतर्फ पहिलो नम्बरमा रहिसकेका प्रिन्सले आर्मीका रुकेश महर्जनलाई २११४, २१९ ले हराएका थिए । युगलतर्फ प्रफुल र रुकेशको जोडीले उपाधिका लागि प्रिन्स र विष्णुको जोडीसँग प्रतिस्पर्धा गर्नेछ । प्रफुल जोडीले पुलिसका दीपक बोहरा र सुनील जोशीलाई २११४, २१८ ले हरायो । प्रिन्सको जोडीले पुलिसका जीवन आचार्य र एपीएफका विजित थापा मगरको जोडीलाई २११६, २११८ ले रोक्यो ।महिला युगलतर्फ आर्मीका अमिता गिरी र रसिला महर्जनको जोडी फाइनल पुगेको छ । उनीहरूको जोडीले झापाकी अञ्जना राई र धनकुटाकी अरुणा तामाङको जोडीलाई २११४, २१९ ले पराजित गर्यो । उपाधि जित उनीहरूले एपीएफकी जेसिका गुरुङ र सुनयना मुखियाको जोडीसँग खेल्नेछन् । जेसिकाको जोडीले एपीएफकी शोभा गौचन र पुलिसकी नीता लम्सालको जोडीलाई २११९, १७२१, २६२४ ले हरायो ।यू११ छात्रतर्फ एपीएफका आरुस सिम्खडा र भोजपुरका तयावुङ राई तथा छात्रातर्फ भोजपुरका रितु तामाङ र कास्कीकी निभा राई फाइनल पुगेका छन् ।यू१३ छात्रतर्फ एपीएफका आरुस सिम्खडा र आर्मीका रिजन मगर तथा छात्रामा आर्मीकी रिहाना शेरचन र टिसारानी शाक्य फाइनल पुगेका छन् ।भेट्रान ४५ वर्षमाथि सागर फिडका भजनलाल चौधरी र श्याम लामा तथा स्पोर्ट्स हबका सनबहादुर साम्बा र लाक्पा शेर्पाको जोडी फाइनल पुगेका छन् । ५५ वर्षमाथि सुनसरीका गणेश राई र भोजपुरका दानबहादुर तामाङको जोडीले गुवाहाटीका वास्तव नियोग र धादिङका विष्णुलाल श्रेष्ठको जोडीसँग खेल्नेछ ।"
सत्यवती र गुराँस एकेडेमी विजयी,"(धनगढी)फाप्ला क्रिकेट मैदानमा जारी विद्यालयस्तरीय यु१९ लिटिल फ्लावर टी२० प्रिमियर लिग क्रिकेटमा शुक्रबार सत्यवती एकेडेमी र गुराँस एकेडेमी विजयी भएका छन् । दुवै अत्तरियाका हुन् ।सत्यवतीले शारदा विद्या निकेतनलाई ६८ रनले हरायो । १ सय ६६ रनको लक्ष्य पछ्याएको शारदा १८३ ओभरमै ९७ रनमा समेटियो । तेस्रो जितसाथ सत्यवतीले सेमिफाइनलमा प्रवेश गर्ने सम्भावना बलियो बनाएको छ ।शारदाको ब्याटिङमा अशोक धामीले सर्वाधिक २५ रन बनाए । सत्यवतीका अभिषेक कोइरालाले ३, जित साउद र सुजन गौतमले २२ विकेट लिए । यसअघि टस जितेको सत्यवतीले २० ओभरमा ६ विकेट गुमाई १ सय ६५ रन बनायो । सत्यवतीका सुजन गौतमले ४० रन बनाए । सोनु अन्सारीले २१, अभिषेक कोइरालाले ३५, इमरान शेखले १९ र खगेन्द्र जोशीले १८ रन बनाए । शारदाका राज बलले २ तथा दीपक रोकाया, हृदय बिडारी र राजेन्द्र साउदले ११ विकेट लिए । प्लेयर अफ द म्याच सत्यवतीका सुजन गौतम भए ।दोस्रो खेलमा गुराँसले होली फेमिलीलाई ५ रनले हरायो । १ सय १५ रनको लक्ष्य पाएको फेमिलीले २० ओभरमा १ सय ९ रनमात्र बनायो । कैलाश क्षेत्रीले १९ रन बनाए । गुराँसका सचिन मल्लले ३ विकेट लिए । उनी प्लेयर अफ द म्याच भएका थिए । अभिषेक कुँवरले २, सौर्य श्रेष्ठ र रवि विष्टले ११ विकट लिए ।टस जितेको गुराँसले २० ओभरमा ७ विकेट गुमाई १ सय १४ रन बनायो । सचिन साउदले ३२ र विशाल विष्टले २४ रन बनाए । फेमिलीका प्रेम ठकुराठीले ३ विकेट लिए ।"
८ स्वर्णसहित पुलिस अगाडि,"काठमाडौं (कास) नेपाल पुलिस क्लबले दोस्रो कृष्णप्रसाद भट्टराई स्मृति राष्ट्रिय कराते प्रतियोगितामा शुक्रबार ५ स्वर्ण पदक थपेको छ । सातदोबाटोस्थित कराते एकेडेमी हलमा जारी प्रतियोगितामा दोस्रो दिन नेपाल एपीएफ क्लबले एक स्वर्ण पदक थप्यो भने त्रिभुवन आर्मी क्लबले पहिलो स्वर्ण जितेको छ । पहिलो दिन बिहीबार पुलिसले ३ र एपीएफले २ स्वर्ण जितेका थिए । १७ इभेन्टमध्ये १२ इभेन्टको छिनोफानो हुँदा पुलिसले सबैभन्दा धेरै ८, एपीएफले ३ र आर्मीले एक स्वर्ण जितेका छन् । प्रदेशका टोलीले भने अहिलेसम्म स्वर्ण जितेका छैनन् । शनिबार ५ इभेन्टमा प्रतिस्पर्धा हुनेछ ।पुरुष कुमुते ६० केजी तौल समूहमा एपीएफका मीनबहादुर तामाङले स्वर्ण, आर्मीका कीर्तन महर्जनले रजत तथा लुम्बिनी प्रदेशका यामबहादुर समाल र गण्डकी प्रदेशका सक्षम लामाले कांस्य जितेका छन् । यसअघि शुक्रबार नै पुलिसकी सोनी राईले ६१ केजी तौल समूहमा स्वर्ण, एपीएफका रमिता माझीले रजत तथा आर्मीकी सानुमाया थिङ र मधेस प्रदेशकी खुश्बु खड्काले कांस्य जितेका थिए ।पुलिसका सोनम लामाले ५५ केजी तौलमा स्वर्ण पदक जिते । त्यसमा एपीएफका सुविन खत्रीले रजत तथा गण्डकी अंकित गुरुङ र राम बिसीले कांस्य पदक जिते ।महिला ५० केजी तौलमा आर्मीकी मिस्ली श्रेष्ठले स्वर्ण पदक जित्दा सुदूरपश्चिम प्रदेशकी गरिमा मल्लले रजत, पुलिसकी सविना श्रेष्ठ र वाग्मती प्रदेशकी सोनु श्रेष्ठले कांस्य जितेका थिए ।पुरुष ८४ केजी तौलमा विप्लवलाल श्रेष्ठले स्वर्ण, एपीएफका तेन्जिङ शेर्पाले रजत तथा आर्मीका विपिनराज सिंह दर्जी र लुम्बिनी प्रदेशका नारायण गुरुङले कांस्य प्राप्त गरेका थिए । पुलिसकी एरिका गुरुङले ६८ केजीमाथि तौल समूहमा स्वर्ण जितेकी छन् । आर्मीकी विभूषा थापाले रजत तथा रोजिता ढुंगेल र वाग्मतीकी महिमा राईले कांस्य जितेका थिए । पुलिसका सञ्जय मोक्तानले ५० केजीमा स्वर्ण पदक जितेका थिए । उक्त तौलमा वाग्मतीका साइमन श्रेष्ठले रजत तथा प्रदेश १ का विशाल राई र आर्मीका विजय रिमालले कांस्य जितेका हुन् ।गोदावारी नगरपालिकाद्वारा आयोजित कृष्णप्रसाद भट्टराई खेल महोत्सव२०७९ अन्तर्गत कराते महासंघ जिल्ला प्रमुख डोजो ललितपुरले आयोजना गरेको राष्ट्रिय कराते प्रतियोगिता शनिबारसम्म चल्नेछ ।हरेक इभेन्टको स्वर्ण जित्नेले स्पोर्ट्स ब्रान्डको गिफ्ट भौचर प्राप्त गर्नेछन् । उत्कृष्ट १ महिला र १ पुरुष खेलाडीले नगदसहित केल्मीको गिफ्ट हाम्पर प्राप्त गर्नेछन् । च्याम्पियन टोलीले ट्रफीसहित १ लाख र दोस्रो हुने टोलीले ५० हजार रुपैयाँ प्राप्त गर्नेछन् ।"
नेपाल चियाउने हुकर दृष्टि,"चिन्तनपरम्परामा दरिलो वैश्विक हलचल ल्याउने पुस्तक द ओरिजिन अफ स्पिसिज (सन् १९५९) प्रकाशनको करिब एक वर्षपछि अक्सफोर्ड युनिभर्सिटीमा आयोजित एक सम्मेलनमा चार्ल्स डार्विन प्रतिपादित उद्विकास सिद्धान्तमाथि केही विद्वान्ले कडा आलोचनासहित भर्त्सना गरे । डार्विनीय सिद्धान्तको खरो बचाउ गर्नेमध्ये एक थिए जोसेफ डाल्टन हुकर । हुकर तिनै थिए, जो डार्विनका अनुसन्धानात्मक सामग्रीका पहिलो पाठक, समीक्षक र सुझाउकर्तासमेत रहे । डार्विनले आफ्नो पुस्तकको भूमिकामा स्थानाभावका कारण आफ्ना सहयोगी प्रकृतिविद्हरूप्रति धन्यवाद व्यक्त गर्न असमर्थ रहेको जनाउँदाजनाउँदै पनि हुकरलाई कृतज्ञता जनाउनुलाई अवसरको रूपमा उल्लेख गर्दै भनेका छन् डा हुकरले विगत १५ वर्षदेखि आफ्नो ज्ञानको बृहत् भण्डार र अब्बल विवेचनाबाट यथासम्भव मेरो सहायता गरेका छन् । डार्विनसँग लामो सहकार्य गरेका उनै वनस्पतिशास्त्री हुकरले पूर्वी नेपालका चार जिल्ला यात्रा गरे । विश्व राजनीतिक जगतमा हल्लीखल्ली मचाउने सानो पुस्तक द कम्युनिस्ट मेनिफेस्टो (सन् १८४८) प्रकाशनताका हुकर नेपालका इलाम, पाँचथर, तेह्रथुम र ताप्लेजुङ जिल्ला घुमेका थिए । तर, उनले सोलुखुम्बुसम्म पुग्ने मेसो मिलाएनन् । कारण त्यसताका सगरमाथाको सर्वोच्चता प्रमाणित नभएकाले धेरै पश्चिमाले जस्तै उनले पनि कञ्चनजङ्घालाई नै विश्वको अग्लो हिमाल ठानेका रहेछन् । राणा शासनको उदय हुँदै गरेको तत्कालीन परिवेशमा विदेशीका लागि स्थलगत अनुसन्धानको पाटो उति सहज थिएन । तर, संयोगवश जंगबहादुर राणाबाट सिपाही र सरकारी अधिकारीसहित अनुसन्धानअनुमति पाएका हुकरले त्यस यात्रालाई रोमाञ्चक शैलीमा अभिलिखित गरे, हिमालयन जर्नल अर नोट्स अफ अ नेचुरलिस्ट इन बंगाल, द सिक्किम एन्ड नेपाल हिमालयाज्, द खसिया माउन्टेन एटसेटरा (सन् १८५४) मा । तर, नेपाली भूगोल र वनस्पतिमाथि विज्ञले गरेको ऐतिहासिक कामबारे नेपालमा थोरै विद्वत्जनबाहेकका व्यक्ति र क्षेत्र अनविज्ञ नै रहिरह्यो । हस्त गुरुङले उक्त ग्रन्थबाट नेपालसम्बन्धी अंश खस नेपाली भाषामा अनुवाद गरी कञ्चनजङ्घा जुहार को स्वरूप दिएपछि मात्रै यताको वाङ्मयमले यति गहन अध्ययनबारे सुसूचित हुने मौका पायो ।हुकरको मनसायअनुसार, सिक्किमको उत्तरी क्षेत्र भ्रमण गर्ने अनुमति सुरुमै मिलेको भए आज हाम्रो हातमा यो पुस्तक सायदै हुन्थ्यो । कञ्चनजङ्घा जुहार यस्तो मिश्रित अनुभूति हामीलाई थमाएर सामुन्ने उभिएको छ कि एकातिर नेपाली भूगोलमाथि विश्वप्रसिद्ध वनस्पतिशास्त्रीले गरेको आधिकारिक अनुसन्धान हाम्रो वाङ्मयमा सम्पदाकै रूपमा थपिएको छ भने अर्कातिर करिब १ सय ६८ वर्षपछि मात्रै देवनागरी अवतारमा आउनुले हाम्रो अध्ययनको गहिराइ र फैलावटमाथि बलियो शंका पैदा उब्जाइदिएको छ । साथै वैयक्तिक पहल र निजी संस्थाबाट यस्तो पुस्तक प्रकाशन हुनुले हाम्रा विश्वविद्यालय र प्रज्ञाप्रतिष्ठानलाई समेत उनीहरूको संकुचित दायरा देखाइदिएर प्राज्ञिक लज्जाबोध गराइदिएको छ ।वनस्पति र चट्टानसम्बन्धी प्राविधिक शब्दप्रयोगको आधिक्य रहे पनि अनुवादकको भाषिक कौशलको कारण पुस्तक निकै रसिलो र पठनीय हुनुलाई कष्टसाध्य भूगोलको सहज अनि रोमाञ्चक यात्रासँग तुलना गर्न सकिन्छ । अनुसन्धान गर्न टोलीसहित हिँडेको अध्येताको यात्राले तुलनात्मक रूपमा समय खानु स्वाभाविक हो । तर, हुकर भने यात्रामा ठोकिने हावा, बादल, ढुंगा, माटो, वनस्पति, मानिस सबैसबैसँग सावधानीपूर्वक विधागत संवाद र विशिष्ट अनुभूति गर्छन् । उनी फरक भूगोलका पानीका विविध रङहरू, नदीको गहिराइ, फैलावट र तापक्रमसमेत बिस्तारै र सविस्तार प्रस्तुत गर्छन् । छुनजेर्मा भञ्जाङको भिरालो भित्ताका छिद्रमा झाडी देख्दा स्कटल्यान्डको क्रिप्टोग्रामा क्रिस्पा नामक उन्यूको झझल्कोमा पुग्ने उनी यताका हिमताल देख्दा स्कटल्यान्डकै ट्राउट माछा पाइने पर्वते खोला सम्झन्छन् अनि ताजा तोङ्बा पिउँदा फ्रान्सेली नरम वाइन नेगश अफ केप शेरीको स्वादलाई आफ्नो सम्झनामा बोलाउँछन् ।आफ्नो यात्रामा डायरीटिपोट गर्ने हुकरलाई पढिरहँदा पाठकलाई यस्तो अनुभूति हुन्छ कि मानौँ, हामी सुगन्धसहितको दृश्य आँखाले छामिरहेका छौँ । पाठकसमक्ष उनी बादलको चित्रात्मक वर्णन गर्छन् बादलका मसिना धर्सा आपसमा जोडिँदै गएका थिए । टुक्रे बादल फिँजारिएर पातला जालीदार तहजस्ता बनेका थिए । त्यसैमा एकपछि अर्को अर्को तह थपिँदै बाक्लो हुँदै गयो । दक्षिणी कुनाको तल्लो भेगबाट उठेको वायुले तिनमा प्रशस्त ओस थप्दै लगेर तल तल झारिरहेको थियो । यस्ता मनोहारी पंक्ति पुस्तकमा प्रशस्तै रहेकाले पाठकले वनस्पतिशास्त्रीको रूखो वर्णनभन्दा साहित्यको तिख्खर स्वाद पाउँछन् । वर्णनमा रहेको मोहक विस्तृतीकरणले सिकारु आख्यानकारलाई पनि शैलीगत प्रेरणा दिन सक्छ भने पर्यटकलाई पनि कुदेर भन्दा परिवेशलाई अनुभूतिको तहतहमा उक्लेर यात्रा गर्नु मीठो हुने सिकाइ दिन सक्छ । पहाड र हिमालका कारण विश्वमा आफ्नो बेग्लै परिचय बनाएको नेपाल प्राकृतिक र सांस्कृतिक विविधताले इन्द्रेणीमय भए पनि हामी आफैंले यसको स्वाद र फाइदा लिन सकेका छैनौँ सायद । नेपालमा जनताको भविष्यलाई दीर्घकालीन लाभ हुने गरी भूगोललाई चिन्ने काम पनि राज्यस्तरबाट भएको पाइँदैन । पछिल्लो समय समृद्धिसमृद्धि फलाक्दै नेपालका डाँडाकाँडा भीमकाय डोजरका तिखातिखा दाँतले दारेरउधिनेर क्षतविक्षत पारिएको छ । विज्ञहरूका अनुसार, भूकम्पीय जोखिमका आधारमा नेपालजस्तो भूगोल सधैं खतराको डिलमा झुन्डिरहेको हुन्छ । चट्टान, माटो, पानीको सतह र भूतलको विशिष्ट अध्ययन नगरी हामी विकासका नाममा विनाशलाई निमन्त्रण गर्दै छौँ । यस्तो विकराल परिवेशमा कञ्चनजङ्गा जुहार जस्तो पुस्तकको अध्ययनले प्राविधिक पाटोका पहेलीलाई फुकाउने सोच र संकेत मिल्न सक्छ । हुकरले आफ्नो यात्राको क्रममा अनेक ठाउँमा चट्टान र पानीबारे वैज्ञानिक विवरण दिएका छन् । उनी लेख्छन् खोला किनारभन्दा ५,००० फिटमाथिका पर्वत आग्नेय चट्टानले बनेका थिए । यसभन्दा मुनिका भिराला भूभागमा बलौटे पत्रेचट्टानका खण्ड थिए । हामी हिँडेको पखेरो उत्तरपश्चिमी पाटोतिर पसारिएको ज्यादै भिरालो थियो । यसका पाखा र भित्ता पनि आग्नेय चट्टानकै अंशले बनेका थिए । त्यसैले यहाँका खहरे खोलाले पखेराका भित्ता काट्न सक्तैनथे । पखेराले छाडेका चेपबाट खोला बगिरहेका थिए । खहरे खोलाको पानी कतै स्वच्छ र सफा थियो भने धमिलो र मैलो थियो । यो धमिलो मैलो पानीमा प्रशस्त मात्रामा आल्मुनिया मिसिएको थियो । कतिपय भूसतह धसिँदै सागरतिर सर्दै जाने हुनाले त्यस प्रकारका पखेरामा वृक्ष र वनस्पतिले समेत भूस्खलन र माटोको विचलन रोक्न नसक्ने कुरा हुकरले अघि सारेका छन् । देशको दुई तिहाइ भूखण्ड पहाडी क्षेत्र भएकाले कुनै पनि बृहत् परियोजनाका लागि पहाडचट्टान फुटाउनुअघि भौगर्भिक अध्ययन गर्नुपर्ने हुन्छ नै । यो पुस्तक पढ्दा सामान्य पाठकलाई पनि हाम्रो भूगोल र वनस्पतिबारे नयाँ चासो जाग्न सक्छ । कतिपय ठाउँमा अनुवादकले ऐतिहासिक प्रसंगलाई समेत थप प्रस्ट्याएर पठनलाई सहज बनाएका छन् ।हिमाल नजिकका कतिपय पहाडी क्षेत्र काठमाडौँ उपत्यकाभन्दा न्यानो रहेको अनुभव गर्छौं, हामी । हुकरका अनुसार, ठूला चट्टानले दिउँसो सूर्यको किरणबाट ताप ग्रहण गर्छ र राती त्यही ताप विसर्जन गरेर वरपर न्यानो बनाइदिन्छ । पहाडतिर गोठ राख्दा होस् या अपर्झट बास बस्दा ठूलो ढुंगाको आडओडार रोज्नुको कारण सायद यही न्यानोको खोजी हो । खोलाकिनारको साँघुरो उपत्यका चिसो हुने प्रक्रियालाई पनि हुकरले पुस्तकमा तार्किक ढंगले प्रस्तुत गरेका छन् । हेर्दा सामान्यजस्तो देखिने यस्ता कतिपय दृश्यघटनावलीलाई कार्यकारण शृंखलाको वस्तुतामा प्रस्तुत गरेर प्राकृतिक विज्ञानलाई सहज ढंगले बुझाएका छन् ।नेपालको भ्रमण गरी हिमालय क्षेत्रबाट स्थानीय वनस्पतिका नमुना संकलन र अध्ययन गर्ने पहिलो युरोपेली वनस्पतिशास्त्री हुकर सन् १८६५ देखि २० वर्षसम्म बेलायती रोयल बोटानिकल गार्डेनको निर्देशक भई काम गरे । उनको कार्यकालमा उक्त गार्डेनले विश्वप्रसिद्धि पाउनुमा हुकरले नेपालको पूर्वी क्षेत्र, बङ्गाल, सिक्किममा आएर गरेको वनस्पतिअध्ययनको योगदान रहेको हुनुपर्छ । उनी यताका हिमाली देवदारको अध्ययन गर्दा लेबनान, शिमला र किउ गार्डेनका देवदारलाई अनुभवपरक ढंगले तुलना गर्छन् । हिमाली भेगमा एक पटक यात्रा गर्दा अनेकन वनस्पतिमध्ये उनको ध्यान कपासे फूल फुल्ने कस्तूरी कमलले खिच्यो, जसमा पात र फूललाई मसिना भुवादार झुसले ढाकेको थियो । हुकरलाई लाग्यो, दयालु प्रकृतिले त्यस वनस्पतिलाई न्यानो राख्न मसिना भुवाको रूपमा सुन्दर उपहार दियो किनकि उनको अनुभवमा उच्च हिमाली भेगमा पाइने धेरैजसो वनस्पतिलाई हिमाली चिसोबाट बचाउने सुरक्षा कवच प्रकृतिले उपलब्ध गराएको छैन । हुकर कुनै रैथाने मात्रै नभई नौलो या आगन्तुक वनस्पति भेट्टाउनेबित्तिकै त्यसको बीजइतिहासका संकेतहरू खोज्न थाल्छन् । यो पुस्तक पढ्दै गर्दा पाठकीय मनमा जाग्ने जिउँदो जिज्ञासा हो जैविक विविधताले समृद्ध मानिने नेपाली भूगोलका वनस्पतिका औषधीय गुणबारे विस्तृत अध्ययन गरी जडीबुटीलाई देशको भरपर्दो आर्थिक स्रोतमा बदल्न सकिँदैन ?यस पुस्तकले हिमाल, वनस्पति, चट्टान र नदीको बखान मात्रै गर्दैन, १ सय ७५ वर्षअघिको नेपालको पूर्वी पहाडी समाजको एकसरो झलक पनि सचित्र वयान गर्छ । पूर्वी पहाडी र हिमाली जनजीवनका चालचलन, रहनसहन, घरको वनावट, खानपिन आदिलाई निकै मसिनो वर्णन गरेका हुकरले जातिगत आधारमा पनि केही परिचयात्मक वर्णन गरेका छन् । उनले भुटानीलाई ढिलासुस्ती गर्ने समुदायका रूपमा चित्रण गरेका छन् भने गोर्खाली लाई भलाद्मी र लेप्चालाई आत्मसंयमीका रूपमा खुलेर प्रशंसा गर्दै उनीहरूको कामबाट आफू सन्तुष्ट भएको उल्लेख गरेका छन् । उनले हिन्दुसमुदायका मानिसलाई अत्यन्त अल्छी र मगन्तेका रूपमा मात्रै चित्रण गरेका छैनन्, आफ्नो टोलीमा रहेका कथित उच्च जातीय हिन्दु ब्राह्मणलाई छक्कापन्जा गर्ने पात्रका रूपमा वर्णन गरेका छन् । उनले तोङ्बा र जाँडको भने पटकपटक चर्चा गर्दै प्रशंसामा लेखेका छन् तोङ्बा साँच्चै उत्तम पेय थियो । विशेषगरी गर्मीमा लामो यात्रा गर्दा शीतल ठाउँमा बसेर बाँसको भाँडोबाट तोङ्बाको चुस्की लिनु जत्तिको आनन्द मेरो सम्झनामा अरु छैन । चौंरीको मासुलाई स्वादिष्ट मान्ने हुकरले विशेषगरी जनजातीय खान्कीलाई रुचाएको देखिन्छ ।अभिवादनशैलीका समुदायगत विविधता र मृत्युसंस्कारलाई समेत रोचक ढंगमा चर्चा गरिएको कञ्चनजङ्घा जुहार मा तत्कालीन बसाइँसराइबारे यसरी वर्णन गरिएको छ दूरदराजको यस ठाउँमा जनसंख्या बढ्दै थियो । यहाँको प्राकृतिक स्वरूपमा पनि परिवर्तन आइरहेको थियो । प्राकृतिक प्रकोप बढ्न थालेपछि उपल्लो भेगमा बसेका नेपालका लिम्बू र खस जाति तल्लो भेगमा झरे । उनीहरूले छाडेका माथिल्लो भेगमा तिब्बती जातिका मानिस आएर बसे । हामीले दिनैपिच्छे १० वा १२ वटा तिब्बती समूह नुनको भारी बोकेर मेवागोलातिर झरिरहेको भेट्यौँ । पूर्वी पहाडको जनसांख्यिक अध्ययन गर्न रुचाउने अध्येताका लागि यो वर्णन थप महत्त्वपूर्ण हुन सक्छ । उनी नेपाल प्रवेश गर्दाताकाको ब्राह्मण बहुल इलाममा लेप्चाको आगमनबारे लेखेका छन् सन् १८२५ मा सिक्किममा दंगाफसाद र मारकाटको लहर चलेका बेला उताबाट भागेर लेप्चाहरू यहाँ बस्न आएका रहेछन् । यिनै लेप्चासँग एक जना यस्ता मानिस पनि बसेका थिए, जो कुनै समयममा सिक्किमका प्रभावशाली व्यक्तित्व रहेछन् । यिनलाई नेपाल सरकारले ठूलठूला जमिनका स्वामी बनाइदिएको रहेछ । नेपाल सरकारलाई नियमित रूपमा खसी, बोका, पाठापाठी, कुखुरा पठाइरहने ती व्यक्ति आफूलाई सिक्किमे काजी बताउँथे । तिनले फर्केर दार्जिलिङ बस्ने प्रबन्ध मिलाउन पहुँचवालासँग भनसुन गरिदिन हुकरसँग गनगन गरेछन् । यस प्रसंगले तत्कालीन राजनीतिक अवस्थाको शक्तिसम्बन्धलाई संक्षिप्त चित्रण गर्छ ।हुकरको यात्रामा परेका कतिपय सामान्य लाग्ने वर्णनहरू समाजशास्त्रीय कोणबाट बढी पठनयोग्य देखिन्छन् । तमोर उपत्यकाको यात्राक्रममा उनले बिहारको कोलगन्ज गाउँको चर्चा गरेका छन् हामी यहाँ आइपुग्दा यो गाउँ आगलागीले भस्म भएको थियो । माटाका भित्ताबाहेक घरका सबै चीज डढेका थिए । सबैजसो घरका भित्ता सेतो माटोले पोतिएका थिए । तिनमा हत्केलाका छाप लागेका थिए । त्यसको रातो रङ अझै चम्किरहेको थियो । यस बाहेक हात्ती, मयूर र बाघका चित्र पनि बनाइएका थिए । यस दृश्यमा चित्रित पूर्वी नेपालको सीमावर्ती भारतीय गाउँले घरका भित्तामा हत्केलाको रातो छापलाई सामान्य घरेलु कलाका रूपमा मात्रै पनि लिन सकिएला । तर, दसैँको सांस्कृतिक विस्तार र जनजातिमाथि राज्यले जबर्जस्ती दसैँ मनाउन गरेको हस्तक्षेपपूर्ण उर्दीको ऐतिहासिकता जाँचका लागिसमेत यस प्रसंगको थप अध्ययन र विमर्श सहयोगी हुन सक्ला । पूर्वी पहाडी समाजको विगत नियाल्न ढिलै भए पनि कञ्चनजङ्घा जुहार ले गतिलो आँखीझ्यालको काम गरेको छ । नेपालका थुप्रै वनस्पति पत्ता लगाएर ऐतिहासिक योगदान पुर्याएका हुकरको महत्त्वपूर्ण पुस्तक प्रकाशमा ल्याएर अनुवादक हस्त गुरुङ र प्रकाशक बुकहिल प्रकाशनले नेपाली वाङ्मयलाई गुनिलो ऋण लगाएका छन् भन्नका लागि कन्जुस्याइँ गर्नु हुँदैन ।"
युद्धका यादहरू,"गीतकार, आख्यानकार राजुबाबु श्रेष्ठको नयाँ कथासंग्रह बेनामे जर्नेल ले युद्धका कथा भन्छ । प्रहरी सेवाबाट निवृत्त उनी युद्ध, शान्ति, सुरक्षा विषयमा कथा लेख्छन् । संग्रहको पहिलो कथा जङ्गे पिलर ले सीमा क्षेत्रका नागरिकको देशप्रेम उत्खनन् गरेको छ । धनीदेव राम नामले धनी छन् । नागरिकताविहीन नागरिकले सिमानाको पिल्लर जोगाउन गरेको संघर्षबाट प्राप्त मृत्युले पाठकलाई भावुक बनाउँछ । सीमा जोगाउन उदासीन सरकार र सुरक्षा निकायले भिखारीदेव रामजस्ता देशभक्त नागरिकलाई अनागरिक बनाएर सीमापारिको नागरिक सम्झने प्रवृत्तिमाथि कथाले प्रहार गरेको छ । यमलोकमा सहिदहरू कथामा लेखक यमराज बनेका छन् । र, नेपाली राजनीतिमाथि बेजोड व्यङ्ग्य कसेका छन् । दलका कार्यकर्ताहरू मरेपछि पनि राजनीति गर्न छोड्दैनन्, संगठन गर्न छोड्दैनन्, बेतुकका माग राख्न सर्माउँदैनन् भन्ने विषयलाई कथामा रोमाञ्चक शैलीबाट उठान गरिएको छ । शीर्षक कथा बेनामे जर्नेल ले युद्धको पीडा, देशप्रेम र युद्धग्रस्त क्षेत्रमा उपस्थित हुने यूएनजस्ता संस्थाप्रति पीडित जनताको बुझाइ भन्छ । शान्ति सेनामा गएका नेपाली सुरक्षाकर्मीको मनोभावजस्ता कुरालाई कथाले उठान गरेको छ । युद्धको हरकबाट आजित सर्बियाली जनताले सहायताका लागि पुगेका शान्ति सेना या यूएन कर्मचारीप्रति गरेको व्यवहार र उनीहरूलाई फकाउन गरिएको प्रयास मीठो ढंगबाट चित्रण गरिएको छ । युद्धग्रस्त क्षेत्रमा काम गर्दाको त्रास, मनमा उर्लंने मानवीय विचार, बाध्यताले निम्त्याउने क्रूरताजस्ता विषय कथाले उठाएको छ । कथाको अन्त्य मार्मिक छ । देशभक्त सर्बियन आर्मी म्यान मारिनु, उसकी छोरी विक्षिप्त अवस्थामा भेटिनु र शान्ति सेनामा गएको लेखकसँग भएका जीवन अनि प्रेमका संवादले पाठकको मन दुख्छ । छोरीको बोझ कथामा नेपालको मधेस क्षेत्रको सामाजिक कुरूपपक्ष लेखिएको छ । छोरीलाई परिवारको बोझ सम्झने अशिक्षित आमाको चिन्तन छ कथामा । सामाजिक कुरीतिविरुद्ध उठ्न खोज्ने आधुनिक समयचेत भएकी युवतीको दुःखान्त घटना कथाले भन्छ । गुमनाम कमरेड मा माओवादी युद्धव्यवहारको अँध्यारो पक्षको चित्रण छ । सुदूरपश्चिमका सोझा गरिब गाउँलेलाई माओवादी र राज्य सत्ताले कसरी चेपुवामा पारेका थिए ? कथाले भन्छ । सत्तामा पुगेपछि माओवादीमा आएको आर्थिक मोह र उनीहरूको जीवनमा देखिएको परिवर्तन अनि माओवादीकै कारण परिवार ध्वस्त भएका कार्यकर्ताको बिचल्लीको कथा सुनाउँछ कथाले । नेपाली आमाबाले छोरीमाथि गरेको मानवीय अपराधको एउटा तस्बिर हो कथा बिहे नभएको लोग्ने । कथाले एक युवतीको यौन मनोविज्ञान केलाएको छ । सामाजिक कठोरताका कारण नेपाली चेलीहरूले आफ्नो स्वतन्त्र जीवन कसरी समाप्त पार्नुपरेको छ भन्ने दृष्टान्त कथाले दिन्छ । बाबुसाहेबको छोरो उत्कृष्ट यौनकथा हो । एउटी युवती गरिबी र सामाजिक अन्यायका कारण कसरी आफूभन्दा बूढो मान्छेसँग प्रेममा फस्छे भन्ने उत्खनन छ कथामा । यौन कुण्ठा र यौन मनोविज्ञानले भरिएको कथा हो झ्यालको चेपबाट । मान्छेलाई आर्थिक सम्पन्नताले मात्रै पुग्दैन, यौन सन्तुष्टि जीवनको महत्त्वपूर्ण अंश हो भन्छ कथा । आफ्नो श्रीमान्प्रति महिला दृष्टि कस्तो हुन्छ ? कथाले यो पक्ष उठान गरेको छ । माओवादी युद्धको धेरै प्रभाव छ यी कथामा । फेब्रुअरी १४ प्रेम कथा भईकन पनि युद्ध कथा बन्न पुगेको छ । सीमा भन्सारको दैनिक रस्साकस्सीको कथा हो बोर्डर पार । भन्सार छलेर सामान्य व्यापारी महिलाले सामान नेपाल ल्याउन खोज्दा प्रहरीमहिलाबीच हुने भिडन्त कथाको विषय हो । बहुविवाहप्रति कथाकार कठोर भएका छन् मोहम्मदीको चकलेट मा । सुडानी नागरिकले दोस्रो विवाह गरेको विषयमा कथाकारले गम्भीर आपत्ति छ । नेपाली मधेसी समुदायमा युवतीले भोग्नुपरेको भयानक परिदृश्यको कथा हो मुर्दाघरबाट । दाइजोकै कारण एक युवतीले आत्महत्या गर्नुपरेको दर्दनाक पीडा कथामा छ । मेयर मोतीलाल कथामा माओवादी युद्धको प्रभाव छ । मेयर बनेकैले एक मान्छेको जीवन समाप्त हुनु कथाको मुख्य सार हो । अमेरिकामा रहेका नेपालीको जनजीवनलाई कोरोनाले दिएको पीडा र स्वदेशको सम्झना अनि महत्त्वमाथिको त्रासपूर्ण मनोविज्ञान हो कोरोनाको देशबाट । यो संग्रहको अर्को युद्ध कथा हो सलाम गोतामे । यो कथा पढेपछि माओवादीसँग राज्यका सुरक्षाकर्मीले कस्तो अवस्थामा लडेका थिए भन्ने थाहा पाउँछन् पाठकले ।कथाकार राजुबाबु मानव जीवनका विविध पक्ष टिपेर कथा लेख्छन् । युद्ध, शान्ति, सुरक्षा, प्रेम, पीडा र मनोविज्ञानका यी कथा नेपाली समाज चियाउने झ्याल हुन् । यी कथा केही अर्थमा वर्णनात्मक पनि छन् । कथा लामो बनाउने लोभमा कथाकारले अनेक सन्दर्भ कथा जोडेका छन् । कथाको आयतन यत्ति नै हुन्छ भन्ने त छैन, तर आवश्यकताले मात्रै कथा लामो वा छोटो लेखिनुपर्छ ।"
नचारु दुःखान्त,"मृत्युपछिका नचारुमगर समुदायमा नचारुहरू मरे उसको मृत्युमा यो नाच नाचिन्छ । २० वर्षअघि मेरो हुजरबुवाको मृत्युपछि मैले यो नाच हेरेको थिएँ आफ्नै घरको आँगनमा । मृत्युपछि हजुरबाको लासवरिपरि चारपाँच जना नचारुहरू नाचिरहेको दृश्य अहिले पनि मेरो मस्तिष्कमा जीवित छ । दमले थलिएका ती बूढा नचारुहरू रातैभरि नाचेका थिए, दियालोबत्तीको मधुरो उज्यालोमा । अहिले त ती वृद्धहरूले पनि संसार छाडिसके । मेरा हजुरबा हर्कबहादुर बुढामगर नचारुका पछाउरे थिए । पछाउरे अर्थात् नाचको अन्तिममा नाच्ने नचारु । त्यो रातको नाचपछि मेरो गाउँबाट नचारु हराए । हजुरबाको स्मृतिसँगै नचारुको स्मृति पनि मेरो मस्तिष्कबाट हरायो । र, त्यही रातदेखि मेरो तकसेरा गाउँमा मैले नचारु नाचेको दृश्य देखेको छैन । के मेरो गाउँबाट यो नाच लोप भयो ? हो, यो नाच मेरो गाउँमा मात्रै होइन, थुप्रै अरू मगर गाउँबाट हरायो । यसरी सांस्कृतिक सम्पत्ति हराउँदै गए मपछिका पुस्ताले अहिलेका हामीमाथि र हाम्रा संस्कृतिका अनेक पक्षमाथि गम्भीर प्रश्न गर्नेछन् । तर, यो हेक्का राखोस् कसले ? किन लोप हुँदै छ नचारु ? मगर समुदायमा मान्छे मरिसकेको केही समयपछि बिसाउना लैजाने चलन छ । जन्ममृत्युको मिति, मृत्युको कारण लेख्ने चलन छ, सिली (घर छाउने ढुंगा) मा, तिलक भन्छन्, तर, पुथ्वीनारायण शाहको समयदेखि राणाकालसम्म आइपुग्दा ती ढुंगा हराए । र, त्यतिबेलै नचारुको इतिहास पनि हरायो । २० वर्षपछि । टुँडिखेलमा म देखिरहेको थिएँ नयाँ नचारु (भुमे गाउँपालिका रुकुमपूर्वका युवा थिए ती) । ती तरवाल का अनेक कला प्रदर्शन गरिरहेका थिए । यो ताजा दृश्यले म मेरो तकसेरा गाउँको पुरानो समयमा पसिरहेको थिएँ आँगनमा हजुरबाको लास र लासवरिपरि मसिनो उज्यालोमा नाचने नाचिरहेका नचारुहरू । अठार मगरात क्षेत्र अर्थात् मगर खाम (भाषा) बोल्ने समुदायमा नचारुको मृत्युपछि यो नाच ननाचेसम्म अहिले पनि गाउँबाट लास उठाउन पाइँदैन । उनीहरू फराउते नाच्छन् तरबार र ढाल नचाएर । त्यसपछि रानी चन्दा गीत गाउँछन् र मात्रै लास उठाउन अनुमति दिइन्छ । गाउँलेले लास उठाएपछि पनि बाटो खुलाउने आफ्नै विधि छ नचारुको । लासअघि नचारुहरू फराउते नाच्दै घाटसम्मै पुग्छन् । सेतो कपडासँगैका नचारु र लासको दृश्यले जोकोहीलाई रुवाउँछ । गाउँलेहरू लास गाड्नुअघि फेरि फराउते नाच्छन्, गाड्ने ठाउँ र लासलाई घुमाउँछन् । अनि मात्रै लास गाड्न अनुमति दिइन्छ ।अन्य गाउँमा हराइसकेको नचारुलाई भुमे गाउँपालिकाले जोगाइरहेको छ । र, यो संस्कृतिको सुन्दर पक्ष हो । आफूपछिका पुस्तालाई हस्तान्तरण गर्न यो नाच अब ननाचे मगर समुदायका पुर्खा नचारु नाच्थे भन्ने मिथ मात्रै बाँकी रहनेछ नेपाली समाजमा ।"
मामा त्रेब्सको कहानी,"(नेपाली महिलालाई हुने क्यान्सरको सूचीमा दोस्रो नम्बरमा छ स्तन क्यान्सर (२०२० को ग्लोबोक्यानको तथ्यांक) । स्तन क्यान्सरका भुक्तभोगी, यसका चिकित्सक र सेल्फ केयरसँगका केही प्रसंग समेटेर यो आलेख तयार पारिएको हो ।)"
