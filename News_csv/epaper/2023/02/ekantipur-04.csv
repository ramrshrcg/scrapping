शीर्षक,विवरण
"उमेरमा साहुको घर, बुढ्यौलीमा बेघर","बिहेपछि सन्तान पनि भयो तर श्रीमान्को देहान्तपछि भाइबुहारीको घरमा बसेर उनीहरूका छोराछोरी हुर्काइन् । जब शारीरिक रूपमा अशक्त भइन्, त्यसपछि भाइबुहारीले नै आश्रम पुर्याए । छोरी विदेश छे, कहिलेकाहीं भिडियो कल गर्छे, उनी भन्छिन्, भाइबुहारीले सम्झिँदैनन्, भतिजाभतिजी हुर्काएको याद आउँछ ।सीतादेवीलाई आश्रममा ल्याउन अधिकारकर्मी जुनु ढकालले सहजीकरण गरेकी थिइन् । गोदावरीमा रहेका सीतादेवीका आफन्त बुद्धिबहादुर खड्गीको समन्वयमा आश्रम पुर्याएको उनको भनाइ छ । बुद्धि दाइको घरमा थिइन् सीता आमा, ढकाल भन्छिन्, निकै दुःख पाएकी थिइन्, आश्रममा ल्याउन सघाएकी मात्रै हुँ । हातखुट्टा चल्दासम्म सबैले माया गरे पनि अशक्त भएपछि आश्रममा ल्याइदिएको सीताको भनाइ छ । साइँलो भाइसँग बस्थें, आश्रममा आएपछि एक पटक पनि भेट्न आएको छैन, आँसु पुछ्दै उनले भनिन्, शरीरमा दम हुँदा मात्रै सबै हुँदा रहेछन् ।पशुपतिको वृद्धाश्रम महिला बालबालिका तथा ज्येष्ठ नागरिक मन्त्रालयद्वारा सञ्चालित एक मात्र सरकारी वृद्धाश्रम हो । २३० जना क्षमता रहेको आश्रममा अरूकहाँ काम गर्दागर्दै त कति आफन्तबाटै ल्याइएका आमाहरू छन् । जसले जीवनभर आफू रित्याएर ममत्व र श्रम पोखिइरहे तर अहिले सबै गुमाए । आश्रम प्रमुख ओमप्रसाद पाण्डेले निर्देशिकाअनुसार कागज मिलाएर आफन्तले नै वृद्धवृद्धा ल्याउने गरेको बताउँछन् । खासगरी अरूका घरमा काम गर्ने वृद्धवृद्धाको श्रम शोषण भएको उनी बताउँछन् । बल हुन्जेल घरमा राखेर श्रम शोषण गराउने र अशक्त भएपछि कागज मिलाई झुक्काएर आश्रममा पुर्याउने गरेको अधिकारकर्मी सरला पन्थीले बताइन् । हिमालय वृद्धाश्रम केन्द्र गोंगबुकी अध्यक्षसमेत रहेकी उनले आफ्नै आश्रममा आश्रय पाएका अधिकांश आमाहरू घरेलु कामदार रहेको बताइन् ।दोलखा घर भएकी मनमाया थामी र ओखरपौवा घर बताउने चरीमाया अधिकारीले पनि वृद्ध हुन्जेल अरूकै घरमा काम गरेर बिताए । उनीहरूका नाममा नागरिकताबाहेक केही छैन । श्रम शोषण गरेर अन्तिममा फाल्न त पाइएन नि, चरीमाया भन्छिन्, हामीलाई केही न केही सुरक्षा सुविधा त दिनुपर्यो नि । कसले पहल गर्ने ?बाध्यतामा अरूको घरमा काम गर्ने तर बुढेसकालमा बेवास्ता गरिने यस्ता वृद्धाबारे राज्यले चासो राख्नुपर्ने सरला बताउँछिन् । उनीहरूलाई वृद्धाश्रम पुर्याउने घरबेटीलाई कानुनी दायरामा ल्याउन जरुरी छ, उनले भनिन्, सरकारी निकाय वा कुनै कम्पनीका कर्मचारीले निश्चित अवधिपछि पेन्सन सुविधा पाउँछन् तर साहुमहाजनका घरमा काम गरेर जीवन बिताउने वृद्धवृद्धाको यस्तो अवस्था छ, उनले भनिन् । संविधानको धारा ४१ मा ज्येष्ठ नागरिकलाई राज्यबाट विशेष संरक्षण र सामाजिक संरक्षणको हक हुने भनिएको छ । मानवअधिकार आयोगले २०७६०७७ मा ज्येष्ठ नागरिकको अवस्थामाथि तयार पारेको प्रतिवेदनमा ज्येष्ठ नागरिक विभिन्न कारण बेघर भएको उल्लेख छ । सन्तान नभएका ज्येष्ठ नागरिकलाई कसरी व्यवस्थापन गर्ने भन्ने सवालमा सरकारसमेत मौन रहेको प्रतिवेदनको निष्कर्ष छ । ज्येष्ठ नागरिकसम्बन्धी ऐन, २०६३ मा हेरविचार, स्याहारसम्भार तथा अधिकारबारे प्रस्ट छ । सामाजिक सुरक्षा ऐन, २०७५ मा सामाजिक सुरक्षा भत्तालगायतबारे उल्लेख छ । यद्यपि आश्रममा पुगेका बेसहारा ज्येष्ठ नागरिकका समस्या खोजीनिती गरिएको देखिँदैन । राष्ट्रिय ज्येष्ठ नागरिक महासंघका अध्यक्ष छत्रबहादुर प्रधानले समाजमा छोराछोरी र साहुबाट समेत शोषित वृद्धवृद्धाको पीडा कहालीलाग्दो रहेको बताए । वृद्धाश्रमसम्म ज्येष्ठ नागरिक कसरी पुगे, खोजी गरिनुपर्छ, उनी भन्छन्, त्यो काम राज्यको हो । हामी सहकार्य गर्ने संयन्त्र मात्र हौं ।"
बलात्कार आरोपमा निलम्बित सन्दीपलाई अनुशासनमा सफाइ,"लामिछानेविरुद्ध लागेको बलात्कारको आरोप अहिले अभियोगमा परिणत भएको छ । जिल्ला अदालतले तत्काल प्राप्त प्रमाणका आधारमा लामिछाने दोषी देखिएको भन्दै गत कात्तिक १८ मा पुर्पक्षका लागि थुनामा पठाउने आदेश गरेको थियो । फौजदारी कानुनमा तीन वर्षभन्दा बढी कैद हुन सक्ने कसुरमा तत्काल प्राप्त प्रमाणका आधारमा अभियुक्त दोषी देखिए थुनामा राखेर मुद्दाको पुर्पक्ष गर्ने प्रावधान छ । कसुर स्थापित भए लामिछानेलाई १० देखि १२ वर्षसम्म कैद हुन सक्छ । तर पाटन उच्च अदालतले गत पुस २८ मा लामिछानेलाई २० लाख धरौटीमा छाड्यो । उच्च अदालतले समेत लामिछानेलाई तत्काल प्राप्त प्रमाणका आधारमा दोषी देखिने भने पनि थुनामा नपठाएर धरौटीमा छाडेपछि महान्यायाधिवक्ताको कार्यालय सर्वोच्च अदालत पुगेको छ । सर्वोच्चका न्यायाधीश हरिप्रसाद फँॅयालको एकल इजलासले शुक्रबार लामिछानेलाई धरौटीमा छाड्ने उच्च अदालतको फैसलासहितका मिसिल झिकाउने आदेश दिएको छ । लामिछानेविरुद्ध लागेको अभियोग, तत्काल प्राप्त प्रमाण तथा जिल्ला र उच्च अदालतले गरेका आदेशसमेत भएको कैफियत प्रतिवेदन मगाउने आदेश भएको सर्वोच्चले जनाएको छ । उच्च अदालतले सर्वोच्चमा लामिछानेलाई धरौटीमा छाड्ने आदेश केका आधारमा भएको हो भन्नेबारे पनि छुट्टै रिपोर्ट बुझाउनुपर्नेछ । प्रतिवेदन प्राप्त भएपछि सर्वोच्चको संयुक्त इजलासले जिल्ला अदालतमा विचाराधीन मुद्दाको अन्तिम टुंगो नलागुन्जेल थुनामा राख्ने वा धरौटीमा छाड्ने निर्णय गर्नेछ । बलात्कारजस्तो जघन्य कसुरको अभियोगबाट सफाइ नपाउँदै क्यानले लामिछानेको निलम्बन फुकुवा गरेर बन्द प्रशिक्षणमा बोलाएकामा सार्वजनिक रोष व्यक्त भएको छ । लामिछाने शुक्रबार कीर्तिपुर मैदानमा अभ्यास गरिरहँदा दिनभर सामाजिक सञ्जाल प्रयोगकर्ताले क्यान नेतृत्वको विरोध गरे । क्यानको निर्णयको विरोध र बलात्कार प्रभावितप्रति संवेदनशील नभएकामा सरकार र विपक्षी दलको नेतृत्वलाई समेत खबरदारी गर्न शनिबार दिउँसो १ बजे माइतीघरमा भेला आयोजना गरिएको छ । क्यान अध्यक्ष चन्द कांग्रेसको बैतडी जिल्ला सभापतिसमेत हुन् । उनकै नेतृत्वले लामिछानेलाई राष्ट्रिय टिममा फर्काउने प्रक्रिया सुरु गरेकामा कांग्रेसका महामन्त्रीद्वय गगन थापा र विश्वप्रकाश शर्माको पनि आलोचना भएको छ । प्रश्न ओइरिएपछि दुवै महामन्त्रीले ट्वीटरमै प्रतिक्रिया दिएका छन् । थापाले बलात्कारजस्तो गम्भीर अभियोग लागेका व्यक्तिलाई कुनै पनि बहानामा विशेषाधिकार दिन नमिल्ने बताएका छन् । उनले भनेका छन्, एक साताअघि नै यो प्रसंग आउनासाथ क्यानका अध्यक्ष (जो कांग्रेसका जिल्ला सभापतिसमेत हुनुहुन्छ) लाई भेटेरै अदालतको फैसला नआउँदासम्म न्यायिक प्रक्रियामा रहेको यो विषयमा हतारमा कुनै पनि निर्णय नगर्न स्पष्टसँग भनेको थिएँ । उहाँले यस खालको निर्णय नगर्ने बताउनुभएको थियो । तर त्यसो हुन सकेन । अदालतमा विचाराधीन मुद्दामा क्यानले हतारोमा गरेको निर्णय गलत छ, तत्काल फिर्ता लिनुपर्छ ।अर्का महामन्त्री शर्माले नाबालिग बलात्कारको आरोप लागेका क्रिकेटर लामिछानेको विषयमा सरकारको मौनताबारे प्रश्न उठाएका छन् । उनले यस प्रकरणमा खेलकुदमन्त्रीको समेत जिम्मेवारीमा रहेका प्रधानमन्त्री पुष्पकमल दाहालले जिम्मेवारीपूर्ण जवाफ नदिएको उल्लेख गरेका छन् । आफूले क्यान अध्यक्षलाई फोन गरेर संस्थाले न्यायको नियम पालना गर्नुपर्छ या पर्दैन भनेर प्रश्न गरेको उनले उल्लेख गरेका छन् ।"
मलेसियामा घरेलु कामदार पनि !,"नेपाल र मलेसियाबीच ऐतिहासिक श्रम सम्झौता भनिए पनि यसको अझै पूर्ण कार्यान्वयन भएको छैन । मलेसियाको ग्लोब्स, इलोक्ट्रोनिक्स र प्लान्टेसन क्षेत्रका रोजगारदाताले मात्रै कामदारको शून्य नीतिलाई कार्यान्वयनमा ल्याएको छ । अन्य क्षेत्रमा जाने कामदारको लागत शुल्क बढेर ३ लाख ५० हजार रुपैयाँसम्म पुगिसकेको छ । यो विषयलाई श्रममन्त्री अर्यालले मलेसियाली गृहमन्त्रीसमक्ष राखेका छन् । अर्यालले निष्पक्ष तथा न्यायोचित भर्ना नीतिको प्रभावकारी कार्यान्वयन गर्नका लागि मलेसियालाई सहयोग गर्न आग्रह गरेका थिए । उनले श्रम सम्झौताको सेवा सर्त तथा सुविधा उपलब्ध गराउनुका साथै स्वदेशी तथा विदेशी कामदारबीच समान व्यवहार गर्न आग्रह गरे । बैठकमा मलेसियाली गृहमन्त्री इजमाइलले श्रम सम्झौता प्रभावकारी कार्यान्वयनको प्रतिबद्धता जनाएका थिए । मलेसियाले कामदार भर्ना प्रक्रियालाई छिटो र पारदर्शी बनाउने प्रक्रियामा काम गरिरहेको जानकारी दिएको छ । मलेसियाले नेपालका तर्फबाट कामदार भर्ना ढिलो भइरहेको प्रति ध्यानाकर्षण गराएको छ । कामदार ल्याउने स्रोत देशमध्ये सबैभन्दा झन्झटिलो प्रक्रिया नेपालमा भएको मलेसियाको ठम्याइ छ ।मलेसियामा जाने कामदारमा सबैभन्दा बढी इन्डोनेसिया, दोस्रोमा बंगलादेश र तेस्रोमा नेपाल पर्छ । शून्य नीतिमा कामदार लैजाने श्रम सम्झौता गर्नेमा नेपाल मात्रै स्रोत देश हो । कोभिडपछि गत अप्रिलबाट कामदार लैजान थालेको मलेसियाले पछिल्लो ६ महिनामा मात्रै दुई लाख नेपालीलाई रोजगारी दिइसकेको छ । अझ मलेसियाको संवेदनशील क्षेत्रमा रहेको औद्योगिक उत्पादन, निर्माण, खेती, प्लान्टेसन र सेवा क्षेत्रमा तुरुन्तै ५ लाख नयाँ कामदार भर्ना गर्नुपर्ने दबाबमा मलेसिया छ । यो संख्या इन्डोनेसिया, बंगलादेश र नेपालबाट लैजानुपर्ने अवस्था छ तर इन्डोनेसियामा बहुराष्ट्रिय कम्पनी खुल्न थालेकाले विगतमा जस्तो कामदार गएको छैन । मलेसियाका लागि बंगलादेश र नेपालबाटै कामदार भर्ना गर्नुपर्ने स्थिति छ । नेपालका म्यानपावर व्यवसायी भने श्रम सम्झौतालाई प्रभावकारी कार्यान्वयन गर्ने हो भने नेपालबाट लैजाने कामदारको कोटा निर्धारण हुनुपर्ने बताउँछन् । व्यवसायी भने करोडौं रुपैयाँको लगानीलाई जोखिममा राखेर मलेसियाबाट मागपत्र ल्याइरहेको दाबी गर्छन् । बैठकमा सहभागी श्रम, रोजगार तथा सामाजिक सुरक्षा मन्त्रालयका सहायक प्रवक्ता कविराज उप्रेतीका अनुसार नेपालका लागि छुट्टै कोटा तोक्ने विषयमा भने सहमति जुटेको छैन ।मलेसियाले नेपाली कामदारलाई उच्च प्राथमिकता राखेको भन्दै सेवा क्षेत्रअन्तर्गत पर्ने घरेलु कामदारका लागि खुला गर्न प्रस्ताव राखेको थियो । यो विषयलाई नेपालले संयुक्त प्राविधिक बैठकबाट टुंग्याउन खोजेको छ । गन्तव्य देशमध्ये सबैभन्दा बढी न्यूनतम तलब १५ सय रिंगेट (करिब ४५ हजार) पुर्याएपछि मलेसिया जाने नेपाली कामदारको आकर्षण बढेको छ । नेपाली कामदारको प्रमुख गन्तव्य कतार, साउदी अरब, संयुक्त अरब इमिरेट्स र कुवेतमा विगतका वर्षजस्तो कामदारको माग छैन । यी देशबाट कामदार माग नभएपछि आन्तरिक श्रम बजारमा मौज्दात रहेको श्रमशक्तिको दबाब मलेसियामा परेको छ । कामदारबीच पनि प्रतिस्पर्धा बढ्दा लागत शुल्क बढ्दै गएको छ । मलेसियन गृहमन्त्री इजमाइल सहितको टोलीले ईभिसाको सहजीकरण गर्ने अधिकार पाएको इन्द्र ट्राभल एन्ड टुर, हेल्लो ट्राभल र मलेसिया जाने कामदारको स्वास्थ्य जाँच गर्ने स्वास्थ्य परीक्षण केन्द्रमध्ये सिनामंगलस्थित अनमोल मेडिकल सेन्टरको अनुगमन गरेको थियो । उक्त सेन्टरसहित ३६ वटा स्वास्थ्य परीक्षण केन्द्र मलेसिया सरकारको विदेशी कामदार केन्द्रीय व्यवस्थापन प्रणाली (एफडब्लूसीएमएस) सँग जोडिएका छन् । मेडिकल अनफिट हुनेको संख्या बढेको भन्दै मलेसियाले स्वास्थ्य मापदण्ड बनाई २०१४ देखि स्वास्थ्य परीक्षणमा कडाइ गर्दै आएको छ ।स्वास्थ्य परीक्षण पास भएको रिपोर्टलाई सिधै मलेसियाको गृह मन्त्रालयले अपलोड गरेपछि मात्रै भिसा जारी हुने प्रावधान छ । शुक्रबार अनुगमनपछि मलेसियाका गृहमन्त्री इजमाइलले गुणस्तरीय स्वास्थ्य परीक्षणमा आफ्नो मन्त्रालयले जोड दिएको बताए । गृह मन्त्रालयले आवश्यकताअनुसार स्वास्थ्य परीक्षण केन्द्रको अनुगमन गर्न टोली पठाउने उनको भनाइ छ ।"
शून्य लागत नीतिमा कडाइ गर्छौं : प्रधानमन्त्री,"प्रधानमन्त्री पुष्पकमल दाहालले दक्ष जनशक्ति उत्पादनमा मलेसिया सरकारसँग सहकार्य गर्न तयार रहेको बताएका छन् । मलेसियाली गृहमन्त्री इस्माइलसँग शिष्टाचार भेटमा शुक्रबार उनले मलेसियाको न्यूनतम तलब १५ सय रिंगेट पुर्याएको प्रति धन्यवाद दिँदै शून्य लागतको नीतिलाई अझै कडाइका साथ लागू गर्ने प्रतिबद्धता व्यक्त गरेका थिए । मलेसियामा नेपाली श्रमिक र श्रम क्षेत्रलाई खुला, पारदर्शी, विश्वासिलो, प्रभावकारी र व्यवस्थित बनाउने विषयमा मलेसिया सरकारको सहयोग आवश्यक छ, उनले भने । मलेसियाका गृहमन्त्री इस्माइलले नेपाली कामदारको प्रशंसा गर्दै कामदारलाई सहज हुने गरी अन्य नीतिगत सुधारका लागि समेत गृहकार्य गरिरहेको बताए ।"
नजिकिँदै कांग्रेसमाओवादी,"(काठमाडौं)सत्ता गठबन्धनभित्र खटपट सुरु भएपछि कांग्रेस र माओवादीबीच अनौपचारिक संवाद सुरु भएको छ । राष्ट्रपति र गृह मन्त्रालयका विषयमा अविश्वास बढिरहँदा प्रधानमन्त्री पुष्पकमल दाहालले सरकारको स्थिरताका निम्ति कांग्रेससँग सहकार्य गर्ने विकल्पमा समेत छलफल थालेका छन् । प्रधानमन्त्री दाहालले बिहीबार पार्टीको आन्तरिक बैठकपछि सञ्चारकर्मीसँग सत्ता समीकरण नबदलिने बताए पनि एमाले अध्यक्ष केपी ओली शर्माको प्रस्तुति र सरकारमा सहभागी मन्त्रीहरूबाटै व्यक्त भइरहेका व्यवस्थाविरोधी अभिव्यक्तिले दाहाल गठबन्धनप्रति विश्वस्त हुन सकेका छैनन् । पुस १० मा गठबन्धनसँगै टुटेको विश्वासलाई जोड्न प्रधानमन्त्री दाहाल र कांग्रेस नेताहरूबीच संवाद चलिरहेको छ । सभापति शेरबहादुर देउवाले कांग्रेस उपसभापति पूर्णबहादुर खड्का र संसदीय दलका प्रमुख सचेतक रमेश लेखकसहितका नेतामार्फत दाहालसँग संवाद अघि बढाइरहेका छन् । फागुन २५ मा हुने राष्ट्रपति निर्वाचनलाई केन्द्रमा राखेर संवाद चलिरहे पनि पछिल्लो पटक सत्ता समीकरणको निरन्तरतामा जोखिम बढेपछि दुई दलका नेताबीच सम्भावित विकल्पका विषयमा पनि छलफल हुने थालेका छन् ।गृह मन्त्रालय नपाएको झोकमा एकातिर सत्ता गठबन्धनको तेस्रो ठूलो दल राष्ट्रिय स्वतन्त्र पार्टीले सरकारबाट बाहिरिने चेतावनी दिइरहेको छ भने अर्कातिर राष्ट्रपतिमा राष्ट्रिय सहमति गर्ने माओवादीको प्रस्तावले एमाले असन्तुष्ट बनेको छ । यही मौकाको उपयोग गर्दै कांग्रेस नेताहरूले पुस १० मा भएको गल्ती सच्याउन चाहेका छन् । माओवादीलाई एमालेबाट अलग गराएर अध्यक्ष दाहाल नेतृत्वकै सरकारलाई निरन्तरता दिने गरी पुरानै गठबन्धन ब्युँताउने कसरत कांग्रेस नेताहरूले गरिरहेका छन् ।पुस १० मा वार्तामा बस्नेहरूले उचित मूल्यांकन गरेर निर्णय लिन सकेनन्, नेताहरूलाई प्रचण्डजी अर्को गठबन्धनमा जाँदै जाँदैनन् भन्ने विश्वासमा परेर अडान राख्दा सबैथोक हातबाट फुस्कियो, कांग्रेसका एक पदाधिकारी भन्छन्, अहिल्यै गठबन्धन के हुन्छ भन्ने ठेगान छैन । यत्तिको खटपट हुँदैमा दौडिएर जाने कुरा हुन्न तर गठबन्धन भत्किने भयो भने प्रचण्डलाई प्रधानमन्त्री मानेर कांग्रेस अघि बढ्छ । प्रधानमन्त्री दाहाललाई अझै पनि पुस १० कै जस्तै स्थिति कांग्रेसभित्र उत्पन्न हुने हो कि भन्ने आशंका छ । पुस ८ सम्म दाहाललाई प्रधानमन्त्री स्वीकार्न तयार भएका कांग्रेस सभापति देउवाले त्यसपछि एकाएक प्रधानमन्त्रीको अडान लिएका थिए । केही गरी प्रचण्ड नेतृत्वको सरकार अप्ठ्यारोमा पर्यो भने कांग्रेस आफैं संविधानको धारा ७३ (३) अन्तर्गत ठूलो दलको हैसियतले प्रधानमन्त्री बन्न खोज्ने हो कि भन्ने आशंका छ, पुरानो गठबन्धनबाट प्रचण्डलाई प्रधानमन्त्री बन्न हिजो जुन शक्तिले रोकेको थियो, भोलि पनि त्यस्तै परिस्थिति बन्न सक्ने डर पनि छ, दाहालनिकट स्रोतले भन्यो, राष्ट्रपति निर्वाचनसम्ममा यही गठबन्धन जान सक्छ । त्यसपछिको स्थिति एमालेको भूमिकाले निर्धारण गर्छ ।माओवादीले राख्दै आएको आशंकाप्रति संकेत गर्दै कांग्रेस संसदीय दलका प्रमुख सचेतक रमेश लेखकले सरकार अस्थिर बनाउने खेलमा कांग्रेस सहभागी नहुने बताए । सरकारको स्थिरताका लागि हामीले सरकारलाई विश्वासको मत दिएका हौं, उनले भने, विपक्षीलाई सरकारको नजिक आउन नदिने र सत्तारूढ दलबाटै सरकारको क्षयीकरण गर्दै प्रधानमन्त्रीलाई एक्लै बनाएर मध्यावधि निर्वाचनतिर मुलुकलाई लैजाने प्रयत्न नहोस् भन्ने हाम्रो चाहना हो । संविधानको धारा ७६ (३) अन्तर्गतको सरकार निर्माणको पर्खाइमा भएको भए सरकारलाई किन विश्वासको मत दिन्थ्यौं ? सत्ता सहयात्री दलकै भूमिकाले सरकार अल्पमतमा परेमा कांग्रेस नेताहरूले प्रधानमन्त्रीमा दाहाललाई नै निरन्तरता दिने बताइरहेका छन् । पछिल्लो पटकको संवादमा कांग्रेस नेताहरूले दाहालमा रहेको आशंका हटाउन खोजिरहेका छन् । कांग्रेस प्रवक्ता प्रकाशशरण महतले प्रधानमन्त्री दाहालले वर्तमान समीकरणलाई निरन्तरता दिन्छन् कि पुरानै समीकरणमा फर्कने कोसिस गर्छन्, त्यसको आधारमा राजनीति कोर्स तय हुने बताए । सत्ता गठबन्धनमा खटपट भएर सहयोग खोज्ने अवस्था आएमा कसरी अघि बढ्ने भन्नेबारेमा समग्र कोर्समा छलफल हुन्छ, उनले भने, वैकल्पिक सोचअनुसार जान तयार हुनुभयो भने कांग्रेस पनि तयार छ । त्यसका लागि समझदारी बनाएर अघि बढ्न सकिन्छ । अहिले कांग्रेसको मुख्य सरोकार राष्ट्रपतिमा रहेको महतले बताए । सरकारलाई विश्वासको मत दिएका छौं, उहाँले पनि राष्ट्रपतिको निर्वाचनमा सहमति खोज्छु भन्दै आउनुभएको छ, सहमति खोज्छु भन्नुको अर्थ संविधानको रक्षाका लागि महत्त्व दिएको छु भन्ने आशय बुझ्न सकिन्छ, त्यसका लागि कांग्रेसको उम्मेदवार नै अहिलेको उपयुक्त विकल्प हो, उनले भने, राष्ट्रपति निर्वाचनमा प्रचण्डजी कांग्रेसकै उम्मेदवारको पक्षमा उभिनुहुन्छ भन्ने आशा हाम्रो छ । त्यसरी उभिँदा एमालेले कस्तो प्रतिक्रिया जनाउँछ, त्यसको आधारमा धेरै कुरा तय हुनेछन् ।माओवादी नेताहरूले भने एमालेसँगको गठबन्धनमा रहन नसकिने निचोडमा पुगेमा मात्रै राष्ट्रपतिमा कांग्रेस उम्मेदवारलाई साथ दिन सकिने बताउँदै आएका छन् । एमालेसँगको गठबन्धनलाई निरन्तरता दिने सोचका साथ अघि बढेमा राष्ट्रपतिमा एमाले र कांग्रेसबाट नभई कुनै स्वतन्त्र व्यक्तिमा पनि राष्ट्रिय सहमति हुन सक्ने दाहालनिकट एक नेताले बताए । दाहालको प्रस्ट संकेतबिना कांग्रेसले उम्मेदवारबारे निर्णय नलिने भएको छ । पार्टीबाट रामचन्द्र पौडेललाई उम्मेदवार बनाउने पक्षमा देउवा छन् तर माओवादीले एमालेसँगको समीकरणलाई तलमाथि नपार्ने नीति लिएको अवस्थामा कुनै गैरदलीय व्यक्ति पनि आउन सक्ने चर्चा सुरु भएको छ । एमाले जसरी पनि कांग्रेसको उम्मेदवार रोक्न चाहन्छ, कांग्रेसले पनि एमालेको उम्मेदवार रोक्न चाहेको छ । यस्तो बेला दुवै पक्षलाई चित्त बुझाउन प्रचण्डले गैरदलीय व्यक्तिलाई अघि सार्न सक्ने सम्भावना पनि छ, स्रोतले भन्यो, हाम्रो प्राथमिकता पार्टीको उम्मेदवारमा रहे पनि एमालेको राष्ट्रपति नहोस् भन्ने स्थितिमा विकल्प रोज्नुपर्ने अवस्था आउन सक्छ ।"
गठबन्धन जोगाउने प्रमुख जिम्मेवारी प्रधानमन्त्रीको : एमाले,"(काठमाडौं)गृह मन्त्रालयको विषयमा प्रधानमन्त्री पुष्पकमल दाहालले लिँदै आएको अडानविपरीत एमाले मध्यमार्गी समाधान खोज्नुपर्ने पक्षमा देखिएको छ । राष्ट्रिय स्वतन्त्र पार्टीले शनिबारसम्म गृह मन्त्रालय नपाए सरकारबाट बाहिरिने अल्टिमेटम दिएपछि प्रधानमन्त्रीले नै विवाद समाधानको पहल लिनुपर्ने एमालेको धारणा आएको हो । तर, अल्टिमेटपछि प्रधानमन्त्री दाहाल र रास्वपा सभापति रवि लामिछानेबीच वार्ता भएको छैन । गृह मन्त्रालयको विवाद मिलाएर गठबन्धन जोगाउने मुख्य जिम्मेवारी पनि प्रधानमन्त्रीको भएको एमालेको भनाइ छ । उच्चस्तरीय राजनीतिक संयन्त्रका संयोजक एवं एमाले अध्यक्ष केपी शर्मा ओली गृहजिल्ला गएका कारण गठबन्धनबीच विवाद मिलाउने पहल शुक्रबार पनि भएन । पछिल्लो भेटमा ओलीले गठबन्धन जोगाउने मुख्य पहल प्रधानमन्त्रीकै भएको भन्ने सन्देश दाहाललाई पनि दिइसकेको एमालेका नेताहरूले बताएका छन् ।रास्वपा सभापति लामिछाने गैरसांसदका रूपमा पुनः गृह मन्त्रालय फर्किन चाहन्छन् भने प्रधानमन्त्री दाहाल त्यसका लागि तयार छैनन् । गठबन्धन निर्माण हुँदा भएको सहमतिअनुसार रास्वपाले गृह मन्त्रालय पाउनुपर्ने तर्क गर्दै त्यसको कार्यान्वयन गर्न उसले शनिबारसम्मको अल्टिमेटम दिएको हो । प्रधानमन्त्री दाहाल भने राहदानी दुरुपयोगसम्बन्धी विषयमा उजुरी परेर छानबिनका क्रममा रहेकाले लामिछाने मात्रै नभएर गृह मन्त्रालयको जिम्मेवारी रास्वपालाई नै नदिने पक्षमा छन् । सर्वोच्च अदालतको पूर्ण पाठ नआउन्जेल जिम्मेवारी दिन नसकिने दाहालको भनाइ छ । गठबन्धनलाई दिगो बनाउने विषयमा सबै जिम्मेवार र परिपक्व बन्नुपर्छ । स्वाभाविक रूपमा प्रधानमन्त्रीज्यूले त्यसमा बढी जिम्मेवारी लिनुपर्छ, एमाले उपमहासचिव प्रदीप ज्ञवालीले भने, जुनजुन दल मिलेर यो सहकार्य सहयात्रा प्रारम्भ भएको छ र त्यसको बलमा पुष्पकमल दाहाल प्रधानमन्त्री बन्नुभएको छ । त्यसलाई जोगाउन पनि उहाँले बढी भूमिका खेल्नुपर्छ । ज्ञवालीका अनुसार व्यक्तिका विषयमा प्रश्न उठेकाले त्यसमा पुनर्विचार गर्नुस् भनेर भन्न सकिने भए पनि कार्यविभाजनका हिसाबले गृह मन्त्रालय स्वतन्त्र पार्टीको हो । स्वतन्त्र पार्टीलाई मन्त्रालय नदिने कुरा गर्नु पनि हुँदैन र त्यसले विश्वासको वातावरण पनि बन्दैन, उनले भने, प्रधानमन्त्रीले यस विषयमा ध्यान दिनुहुन्छ भन्ने लाग्छ । यो विषय समाधान हुन्छ र गरिनुपर्छ । बहुमतको सरकार नभएर विभिन्न दल मिलेर सरकार बनेकाले उनीहरूभित्रको संवेदनशीलतालाई ध्यान पनि राख्नुपर्ने उनको भनाइ छ । दलको संवेदनशीलता, सरोकार र आत्मसम्मान पनि हुन्छ, कमजोर बनाउने काम कसैले पनि गर्नु हुन्न, ज्ञवालीले भने, व्यक्तिका बारेमा कुरा उठे पनि त्यसमा जोड नगर्दा हुन्छ । गृह मन्त्रालय स्वतन्त्र पार्टीको हकको कुरा हो । एमालेका अर्का एक नेताले दाहालले गृह मन्त्रालयको बहाना बनाएर कांग्रेससित गठबन्धन बनाउन चाहेको आरोप लगाए । डेढ महिना नपुग्दै सहमति तोडेर कांग्रेससित गठबन्धन गर्नु राजनीतिक इमानदारिता होइन, उनले भने, कांग्रेसले सरकारलाई विश्वासको मत दियो भन्दैमा सरकार बन्ने सहमति र आधार बिर्सन हुँदैन ।सभापति लामिछानेबाहेक अन्य सांसदलाई गृह मन्त्रालयको जिम्मेवारी दिने पक्षमा एमाले रहेको छ । लामिछानेको सांसद पद खारेजपछि रास्वपाको १९ सिट भएको छ । मन्त्रालय बाँडफाँटमा ३ मन्त्री र एक राज्यमन्त्री उसको भागमा परेको छ । माओवादी सचिव लीलामणि पोखरेलले एउटा मन्त्रालयको विषयलाई लिएर गठबन्धन तोड्ने भन्ने विषय आए गलत हुने बताए । गृह मन्त्रालय पाए गठबन्धन रहन्छ, नपाए रहँदैन भन्नु गलत हुन्छ, उनले भने, सरकार निर्माण गर्ने बेला महत्त्वपूर्ण मन्त्रालय छाडेर माओवादीले त्याग गरेको छ । अहिले नागरिकताको विषयले रवि लामिछाने सांसद रहनुहुन्न, त्यसबेलाको अवस्था हेरेर उहाँ गृहमन्त्री हुनुभएको हो । अहिले राजनीतिक परिस्थिति फेरिइसक्यो । गठबन्धन जोगाउन उच्चस्तरीय संयन्त्रमा शीर्ष नेताले पहल लिने उनको भनाइ छ ।"
४१ परिवारलाई लालपुर्जा,"सिन्धुपाल्चोक (कास) जुगल गाउँपालिका२ लिदी लामाटोलको दुई सय ९ पहिरोपीडितमध्ये ४१ परिवारले दुई वर्षपछि स्थायी आवास निर्माणका लागि लालपुर्जा पाएका छन् । पालिकाका अध्यक्ष रेशम स्याङ्बोका अनुसार चौतारा साँगाचोकगढी नगर ४ देउरालीमा जग्गा व्यवस्थापन गरी लिदी लामाटोलका ती परिवारलाई जग्गाधनी पुर्जा दिइएको हो । मंगलबार जिल्लाको प्रतिनिधिसभा क्षेत्र नं १ का सांसद माधव सापकोटाले उनीहरूलाई लालपुर्जा हस्तान्तरण गरे । तीनै सरकारले पीडितका लागि जग्गा किन्न तीन लाख दिने र आवास निर्माण गर्न ५ लाख रुपैयाँ दिने सुनिश्चित भएको अध्यक्ष स्याङ्बोले बताए । जग्गा दिलाउने काममा संघले ६०, प्रदेश ३० र पालिकाले १० प्रतिशत बजेट छुट्याएका छन् । अन्य पूर्वाधारका लागि चौतारा साँगाचोकगढी नगरसँग समन्वय हुँदै छ, उनले भने । लिदी पहिरोपीडित मध्ये बासखर्कमा ६८, चनौटेमा २७ जना आश्रय लिएर बस्दै आएका छन् ।"
रामेछाप सडक अलपत्र,"रामेछाप (कास) निर्माण व्यवसायीले तोकिएको अवधिमा काम नगरेका कारण रामेछापमा पर्ने मध्यपहाडी राजमार्ग निर्माण अझै पूरा हुन सकेको छैन । रामेछापमा मध्यपहाडी राजमार्गको ४४ किलोमिटर खण्ड छ । त्यसमध्ये अझै साढे ४ किमिको ट्र्याक नै खनिएको छैन । ट्र्याक खनेको खण्डमा पनि तोकिएको मापदण्ड पूरा गरिएको छैन । मध्यपहाडी सडक आयोजना पूर्वी खण्डका आयोजना प्रमुख दीपेन्द्र पाण्डेका अनुसार निर्माण व्यवसायीलाई तोकिएको अवधिमै निर्माण सम्पन्न गर्न आयोजनाले बारम्बार पत्राचार गरेको छ । तर अझै आशालाग्दो गतिमा काम अघि बढेको छैन । पाण्डेका अनुसार पुस मसान्तसम्म मात्र म्याद भएको लोहनी एन्ड सिद्धबाबा निर्माण सेवाले ट्र्याक खोल्ने काम गरे पनि सन्तोषजनक नभएकाले सुधारका लागि पत्राचार गरिएको छ । ठेक्का सम्झौताको ९३ प्रतिशत भुक्तानी पाइसकेको उक्त कम्पनीले सित्खा क्षेत्रको ट्र्याक खोल्ने जिम्मा लिएको थियो । तोकिएको मापदण्डअनुसारको निर्माण नगरेकाले मापदण्डबमोजिमको निर्माण गर्न उक्त कम्पनीलाई पत्राचार गरिएको हो । हामीले पत्राचार गरिसकेका छौं, पाण्डेले भने, म्यादभित्र डिजाइनबमोजिमको सडक नबनाएको खण्डमा ठेक्का तोडेर कालोसूचीमा राख्ने प्रक्रिया थाल्छौं । रामेछाप खण्डमा पर्ने लुभुखोला, सित्खाखोला र तामाकोसीमा निर्माण गर्नुपर्ने पुलको काम पनि अधुरै छ । आयोजनाले विभिन्न खण्डमा ठेक्का लगाएकोमा केही खण्डमा भने काम भइरहेको छ । केही दिनअघि रामेछापका प्रमुख जिल्ला अधिकारी शोभाखर रेग्मीको अध्यक्षतामा भएको बैठकमा समयमा काम नगर्ने निर्माण व्यवसायीलाई ठेक्का तोडेर कालोसूचीमा राख्ने प्रक्रिया थाल्ने निर्णय भएको थियो । अब हामी त्यही निर्णयलाई टेकेर आवश्यक कदम चाल्छौं, उनले भने ।"
मिस नेपाल २०२३ को आवेदन खुला,"काठमाडौं (कास) द हिडेन ट्रेजरले मिस नेपाल२०२३ का लागि आवेदन खुला गरेको छ । ५ फिट ३ इन्चभन्दा बढी उचाइ र १८ देखि २७ वर्षसम्मका अविवाहित नेपाली नागरिक युवतीले चैत १ सम्म निःशुल्क आवेदन दिन पाउनेछन् । यस वर्षको प्रतियोगितामा मिस नेपाल वर्ल्ड, मिस नेपाल अर्थ र मिस नेपाल इन्टरनेसनल गरी मुख्य तीन विजेता हुनेछन् । यस्तै, डाबर अमला मिस ब्युटिफुल हेयर, सिटाफिल मिस हेल्दी स्किन, सोमर्स्बी मिस रिफ्रेसिङ, रियल मिस पपुलर च्वाइस र द काठमाडौं पोस्ट मिस इन्टेलेक्चुअल अवार्ड पनि वितरण गरिनेछ । टाटा मिस डिलाइट, बर्जर मिस ग्लामर, ब्रिज सिमेन्ट मिस कन्फिडेन्ट, क्रिएटिभ डी मिस फोटोजेनिक र फार्मेसी फेस अफ द इयर अवार्ड पनि दिइने आयोजकले जनाएको छ । सातै वटा प्रदेशका सहरमा अडिसन गरेर प्रतियोगी छानिने हिडेन ट्रेजरका अध्यक्ष दिवाकर राजकर्णिकारले जानकारी दिए । उनका अनुसार इटहरी, वीरगन्ज, काठमाडौं, पोखरा, नेपालगन्ज, सुर्खेत र धनगढीमा क्षेत्रीय अडिसन हुनेछ । यसका लागि मिति र स्थान भने घोषणा गर्न बाँकी छ । काठमाडौंमा भने मार्च १८ मा अडिसनको तयारी छ । मिस नेपाल २०२३ को ग्रान्ड फिनाले जेठ १३ गते शनिबार ललितपुरको गोदावरीस्थित सनराइज कन्भेन्सन सेन्टरमा हुने आयोजकले जनाएको छ । कार्यक्रमको प्रत्यक्ष प्रसारण कान्तिपुर टीभीबाट हुनेछ ।"
२ सांसदसहित ४७ विरुद्ध मुद्दा,"काठमाडौं (कास) पर्सा राष्ट्रिय निकुञ्ज कार्यालयले वन्यजन्तुको अवैध चोरी सिकारीको घटनामा संलग्न रहेको ठहर गर्दै दुई प्रदेश सांसद, गाउँपालिकाका एक पूर्वअध्यक्षसहित ४७ जनाविरुद्ध मुद्दा दायर गरेको छ । पर्सा ३ (१) का सांसद प्रमोदकुमार जैसवाल, काठमाडौंका ५ (२) का प्रदेश सांसद श्याम खड्का र सखुवा प्रसौनी गाउँपालिकाका पूर्वअध्यक्ष प्रदीप जैसवालविरुद्ध वन्यजन्तुको अवैध चोरी सिकारीमा मतियारका रूपमा मुद्दा दायर गरिएको पर्साका वार्डेन अशोक रामले कान्तिपुरलाई बताए । सांसद जैसवाल स्वतन्त्रबाट र खड्का कांग्रेसका निर्वाचित सांसद हुन् । गाउँपालिकाका पूर्वअध्यक्ष जैसवाल जसपामा आबद्ध छन् । उनीहरूलाई राष्ट्रिय निकुञ्ज तथा वन्यजन्तु संरक्षण ऐन, २०२९ को दफा २७ बमोजिम मुद्दा लगाइएको छ । कसुरदारलाई ५० हजार जरिवाना र एक वर्षसम्मको कैद हुने व्यवस्था छ । सांसद खड्काले आफ्नो नाममा दर्ता भएको हतियार अन्य व्यक्तिलाई प्रयोग गर्न दिएर वन्यजन्तुको सिकार गर्न लगाएको निकुञ्जले निष्कर्ष निकालेको छ । उनलाई निकुञ्जले हातहतियार खरखजाना ऐन, २०१९ बमोजिम थप कारबाहीका लागि जिल्ला प्रहरी कार्यालय पर्सालाई पत्रसमेत लेखेको छ । पक्राउ परेका प्रतिवादीहरू झापसदास थारू, नवराज बस्नेत, विशाल सहनी, दामोदार अधिकारी, म्लाङडोङ तामाङ, प्रकाश केसी, सुलम मियाँ अन्सारी, भोलाबहादुर मगरसहित ८ जनालाई ऐनको दफा २६ (३) बमोजिमको मुद्दा दायर गरिएको निकुञ्जका सूचना अधिकारी सूर्य खड्काले बताए । गत पुस ४ गते निकुञ्जको जमुनिया खोला क्षेत्रमा अवैध रूपमा प्रवेश गरी वन्यजन्तुको सिकार गरेको भन्दै ६ जना पक्राउ परेका थिए । उनीहरूको बयानका आधारमा सुलम मियाँ अन्सारी र भोलाबहादुर मगर पक्राउ परेका थिए । अनुसन्धानका क्रममा सांसद, गाउँपालिकाका पूर्वअध्यक्ष, प्रकाश केसी र सञ्जीव शाहीलाई तारिखमा राखेर निकुञ्जले छानबिन जारी राखेको थियो ।"
लुम्बिनीका गौरव,"जे पाण्डे (नेपालगन्ज), माधव ढुंगाना (भैरहवा), वीरेन्द्र केसी (अर्घाखाँची), घनश्याम गौतम (गुल्मी), माधव अर्याल (पाल्पा) र अमृता अनमोल (अर्घाखाँची)"
सहज बन्दै क्यान्सर उपचार,"तल्लो पेट र कम्मर दुख्ने समस्या देखिएपछि धादिङकी ५६ वर्षीया राममाया पौडेल दुई साताअघि वीर अस्पताल पुगिन् । उपचारमा चित्त नबुझेपछि परिवारले उनलाई भारतको दिल्लीस्थित राजीव गान्धी क्यान्सर अस्पताल एन्ड रिसर्च सेन्टर पुर्याए । वीरमा क्यान्सर रोग पत्ता लगाउन गरिएको डायग्नोसिस रिपोर्ट र उताको रिपोर्ट मिल्दोजुल्दो पाएपछि पौडेल स्वदेशमै उपचार गराउन बुधबार फर्किएकी छन् । तल्लो पेटमा क्यान्सर पुष्टि भएकी उनको अहिले नेपाल क्यान्सर अस्पताल एन्ड रिसर्च सेन्टर हरिसिद्धिमा उपचार भइरहेको छ । उपचार विधि भारत र नेपालमा एउटै रहेछ । खर्च पनि ५६ लाख रुपैयाँ नै लाग्ने, उनका आफन्त उमेश पण्डित भन्छन्, अपरेसन गराइसकेपछि ७८ महिना निरन्तर फलोअपमा बस्नुपर्छ । त्यसका लागि भारत बसाइ अत्यन्त महँगो हुने भएपछि फर्केका हौं ।सिन्धुपाल्चोककी ३९ वर्षीया प्रतिभा आलेलाई एक वर्षअघि दायाँ स्तनमा क्यान्सर भयो । भक्तपुर क्यान्सर अस्पतालमा २८ पटक रेडिएसन थेरापी गराएपछि अहिले पूर्ण रूपमा निको भइसकेकी छन् । बिरामीको चाप अत्यधिक भएकाले कुर्नुपर्दा क्यान्सर फैलिने डर थियो । तर पहिले जस्तो स्तन पूरै फाल्नुपर्ने अवस्था छैन, उनले सुनाइन्, अपरेसनपछि ६ पटक केमोथेरापी चढाइसकेको छु । क्यान्सरको उपचार शल्यक्रिया, केमोथेरापी, रेडियोथेरापी र हर्मोनथेरापी गरी चार प्रमुख विधिबाट गरिन्छ । कोषिका नष्ट गर्न शक्तिशाली रेडियो तरंगको प्रयोग गर्ने उपचार रेडियोथेरापी र क्यान्सरलाई खराब बनाउने हर्मोन रोक्न औषधिको प्रयोग गरिने उपचार हर्मोनथेरापी अहिले स्वदेशमै उपलब्ध छ । १० वर्षअघिसम्म क्यान्सरको उपचार गर्न चिकित्सक, उपकरण, ल्याबको अभावका कारण भारत, चीनलगायत मुलुकमा भर पर्नुपर्ने स्थिति थियो । क्यान्सर रोगका चिकित्सक सन् २००१ मा १० जना रहेकामा अहिले एक सय ५० जना पुगेका छन् । स्वदेशमै क्यान्सर पूर्ण रूपमा निको पार्न सकिने प्रविधि भित्रिइसकेको छ । यद्यपि क्यान्सरको उपचार गर्ने सरकारी अस्पतालको अवस्था भने नाजुक छ । विश्व स्वास्थ्य संगठन (डब्लूएचओ) को मान्यताअनुसार प्रत्येक १० लाख जनसंख्या बराबर एउटा रेडियोथेरापी मेसिन हुनुपर्छ । नेपालमा भरतपुर, भक्तपुर क्यान्सर अस्पताल र निजी अस्पतालका चार गरी जम्मा ६ वटा मात्र रेडियोथेरापी मेसिन सञ्चालनमा छन् । जनसंख्याका आधारमा नेपालमा अझै २५ वटा थप मेसिन आवश्यक पर्छ । त्रिवि शिक्षण अस्पताल, पाटन, सिभिल, सुशील कोइराला प्रखर क्यान्सर जस्ता ठूला अस्पतालमै रेडियोथेरापी सुविधा छैन । वीरमा भएको एउटा रेडियोथेरापीको कोबाल्ट६० मेसिन पनि बिग्रिएर २०७२ देखि थेरापी ठप्प छ ।प्रविधि, विज्ञलगायतको अभावका कारण पहिला ९५ प्रतिशत बिरामी भारतलगायत मुलुकमा जानुपर्ने बाध्यता थियो । अहिले ठीक उल्टो ९५ प्रतिशत बिरामीको उपचार नेपालमै हुन्छ, वरिष्ठ क्यान्सर रोग विशेषज्ञ डा मदन पिया भन्छन्, बाँकी ५ प्रतिशत विदेशमा उपचारका लागि जाने गरेका छन्, तिनमा रोग पत्ता नलागेका वा धनी वर्ग पर्छन् । सरकारले क्यान्सर रोगीहरूलाई सहुलियत रकम दिनुभन्दा पनि रोकथाममा लगानी गर्नुपर्ने उनको भनाइ छ ।विपन्न नागरिक औषधि उपचार कोष निर्देशिका, २०७५ अनुसार सरकारले क्यान्सरका बिरामीका लागि एक लाख रुपैयाँ दिँदै आइरहेको छ । वाग्मती प्रदेश सरकारले ५० हजार रुपैयाँ दिन्छ भने पालिकाहरूले पनि सहुलियत रकम दिने गरेका छन् ।क्यान्सरको उपचार गर्दै आइरहेका निजी अस्पतालका चिकित्सकहरू पनि राज्यले रोगको निदान गर्न छुट्टै नीति बनाउनुपर्नेमा जोड दिन्छन् । नेपाल क्यान्सर अस्पताल एन्ड रिसर्च सेन्टर हरिसिद्धिका संस्थापक एवं कार्यकारी अध्यक्ष डा सुदीप श्रेष्ठ भन्छन्, अहिले महँगो उपचारका कारण सर्वसाधारण उपचारबाट वञ्चित हुनुपरिरहेको छ । सरकारले एक लाख रुपैयाँ सहुलियत दिँदैमा जिम्मेवारी पूरा हुँदैन । सहरी क्षेत्रमा केन्द्रित उपचारलाई सातै प्रदेशमा विस्तार गर्न जरुरी छ । जिल्ला अस्पताललाई समेत क्यान्सरको रोग पत्ता लगाई निदान गर्न सक्ने गरी स्तरोन्नति गर्न उनले सुझाए । सरकारले सहुलियतमा जग्गा भाडामा दिने र उपकरण खरिदमा विशेष छुट दिएमा निजीले पनि सर्वसुलभ मूल्यमा उपचार गर्न सकिन्छ, उनले भने । सेन्टरकै मेडिकल डाइरेक्टर डा विजेशराज घिमिरेले सर्वसाधारणसम्म सहज पहुँच बनाउन सार्वजनिक निजी साझेदारी मोडेलमा सरकारसँग मिलेर काम गर्न तयार रहेको बताए । राज्यले चाहेमा अहिलेको भन्दा चार गुणा कम शुल्कमा उपचार गर्ने वातावरण बनाउन सकिन्छ, उनले भने, यसतर्फ राज्यको ध्यान जान सकेको छैन ।नेपालमा ३० हजार जना रहेको भनिए पनि वास्तविक तथ्यांक फेला पर्न सकेको छैन । गाउँघरतिर रोग पालेर बसेका थुप्रै रहेको क्यान्सर रोग विशेषज्ञ बताउँछन् । उनीहरूका अनुसार नेपालमा ५० देखि ६० हजार जना क्यान्सरपीडित छन् । स्वास्थ्य मन्त्रालयका सहप्रवक्ता समीर अधिकारीले निजी अस्पताल सञ्चालकलाई क्यान्सरलगायत घातक रोगको उपचार गर्न उपकरण खरिदमा राज्यले छुट दिने गरेको बताए । विशेष छुट भने दिने व्यवस्था छैन । सरकारले रोग पत्ता लगाउन स्वास्थ्यकर्मीलाई तालिम दिइरहेको छ । विशेषज्ञ चिकित्सक भने गाउँगाउँसम्म पठाउन सकिरहेका छैनौं, उनले भने, सरकारले रोगको उपचारभन्दा पनि रोग लाग्न नदिन पहिलो प्राथमिकतामा राखेर काम गरिरहेको छ । निजी साझेदारी मोडेलमा काम गर्ने विषयमा छलफल आवश्यक रहेको र रेडियोथेरापी मेसिन आवश्यक परे सम्बन्धित अस्पतालले मन्त्रालयमा प्रस्ताव गर्न सक्ने उनले बताए ।चिकित्सकहरूका अनुसार खानपानका कारण ४० प्रतिशत र धूमपानमद्यपानका कारण ३० प्रतिशत क्यान्सर रोग लाग्ने सम्भावना रहन्छ । पोलेको मासु, बोसो, सिसीमा प्याक गरिएका खाद्यपदार्थ हानिकारक रहेको क्यान्सर विशेषज्ञ डा पियाले बताए । क्यान्सर रोग एक तिहाइ रोक्न र एक तिहाइ उपचार गरेर निको बनाउन सकिन्छ, उनले भने, एक तिहाइ मात्र हो रोक्न नसकिने । शरीरमा नयाँ कोषिका बन्दा कहिलेकाहीं बिग्रिएको कोषिका टुक्रिएर धेरै हुन्छन् र ट्युमर बन्छ । कुनै हानिकारक हुन सक्छ र बढ्दै गएर यसले शरीरका अन्य भागमा समेत आक्रमण गर्छ ।"
भारतका बिरामी तान्दै,"सर्लाही मलंगवाका रामभजन पण्डित बिहीबार बिहान ८ नबज्दै भरतपुर७ कृष्णपुरमा रहेको बीपी कोइराला मेमोरियल क्यान्सर अस्पताल छिरिसकेका थिए । उनी श्रीमती रामवती देवीको उपचारका लागि आएका हुन् । अस्पतालको गेटमै कुपन वितरण हुन्छ, त्यसैका आधारमा काउन्टर अगाडि गएर पालो कुर्नुपर्छ । बोर्डमा नम्बर डिस्प्ले भएपछि काउन्टरमा गएर डाक्टरलाई भेट्ने समय लिनुपर्छ । बिहानै जाँदा पनि रामभजनले १४७ नम्बरको कुपन पाए । बाजुरा छेडेदह गाउँपालिका२ खप्तडका ५६ वर्षीय परशु बुढा भीडभन्दा बाहिर टुक्रुक्क बसेका थिए । उनका छोरा चक्र टिकट काउन्टरतिर गए । फोक्सोमा समस्या परेपछि उपचारका लागि कैलाली झरेका उनलाई भरतपुर जान भनियो । भदौदेखि उनी भरतपुर धाइरहेका छन् । पूर्वी नेपालका रामभजन र सुदूरपश्चिमका परशु मात्रै होइन क्यान्सरपीडितका लागि बीपी क्यान्सर अस्पताल भरपर्दो उपचार केन्द्र बनेको छ । क्यान्सरको मात्र उपचार हुने देशको ठूलो सरकारी अस्पताल यही हो । २०५६ असोजबाट सेवा आरम्भ गरेको अस्पतालमा उपचारका लागि सीमावर्ती क्षेत्रका भारतीय आउने गरेका छन् । चितवनमा निजी अस्पतालमा समेत क्यान्सरको उपचार सुरु भएको छ ।अस्पतालका सूचना अधिकारी गृहीनारायण महतोका अनुसार सन् २०२२ मा कुल एक लाख ६५ हजार ५० जना बिरामी आएका थिए, तीमध्ये तीन हजार ५ सय २० जना भारतीय थिए । अस्पतालले क्यान्सर परीक्षण, शल्यक्रिया, रेडिएसन थेरापी तथा केमोथेरापी विधिबाट उपचार गर्दै आएको छ । अस्पतालमा हाल पाँच सय शय्या छन् । सयभन्दा धेरै चिकित्सक छन् । शय्या त्यहीअनुसारका छन् । क्यान्सरको उपचार हुने यो अस्पताल नेपालकै मुख्य अस्पताल हो, अस्पतालका कार्यकारी निर्देशक डा देजकुमार गौतमले भने । २०४८ सालमा तत्कालीन प्रधानमन्त्री चीन भ्रमणमा जाँदा भएको समझदारीअनुसार चीनले निर्माण गरेर नेपाल सरकारलाई हस्तान्तरण गरेको अस्पतालका भवन चिटिक्कका छन् । फराकिलो क्षेत्रफलमा हरियालीभित्र अस्पताल छ ।हाम्रो अस्पतालमा नहुने भनेको बोन म्यारो प्रत्यारोपण र पेट स्क्यान सेवा हो । योबाहेक क्यान्सरसम्बन्धी सबै सेवा उपलब्ध छन्, कार्यकारी निर्देशक डा गौतमले भने, क्यान्सर भएनभएको समयमै पत्ता लगाए धेरै खाले क्यान्सर पूर्ण निको हुन्छन् । तर नेपालमा उपचारका लागि बिरामी अन्तिम अवस्थामा आउँछन् । जनचेतना नभएर पनि यसो भएको हो । अन्तिम अवस्थामा पुगेको क्यान्सरको गुणस्तरीय उपचार हुन पाउँदैन । त्यस कारण गुनासा पनि आउँछन् । बिरामीको चाप बढ्दै जाँदा रेडिएसन थेरापीमा पालो कुर्नुपर्ने अवस्था छ । चाँडै नयाँ मेसिन थपेर चाप घटाउने प्रयास भइरहेको अस्पतालको भनाइ छ । चितवनकी सामाजिक अभियन्ता बन्दना खाँण नेपालमै क्यान्सरको राम्रो उपचार हुन थालेको बताउँछिन् । उनलाई २०७२ भदौमा स्तन क्यान्सर भएको थियो । सुरुवाती चरणमै उनले बीपी क्यान्सर अस्पतालमा उपचार सुरु गरिन् । अहिले उनी क्यान्सरमुक्त भइसकेकी छन् । यहींको उपचारले मलाई पूर्ण निको भएको हो । यस्तै उपचारका लागि धेरै जना बाहिर गएको पनि देख्छु, सुन्छु । खास गरेर भारत जाने धेरै नै छन्, उनले भनिन् ।चितवन मेडिकल कलेज (सीएमसी) को भरतपुरमा रहेको शिक्षण अस्पतालले पनि माघ १२ गतेबाट क्यान्सरको उपचार सुरु गरेको छ । अस्पताल परिसरको छुट्टै भवनमा सीएमसीले सय शय्या छुट्याएको छ । परीक्षण, शल्यक्रिया, रेडियोथेरापी र केमोथेरापी जस्ता सबै खाले उपचार पद्धति उपलब्ध रहेको अस्पतालका निर्देशक डा दयाराम लम्सालले जानकारी दिए । दिनमा सय जना बिरामीलाई रेडियोथेरापी सेवा दिन सकिने अस्पतालले जनाएको छ । चितवनमा पालो पर्खनुपर्ने समस्याले बिरामीहरू भारत र उस्तै परे अन्य देश पनि जाने गरेका छन् ।"
स्तनको स्वपरीक्षण किन ?,"स्वास्थ्यप्रति सचेत रहँदारहँदै पनि चितवनकी दिलकुमारी रावल थापा (पार्वती) लाई पाँच महिनाअघि अचानक देब्रे स्तनमा हल्का पोलेको महसुस भयो । यो दुखाइ अग्रज र साथीभाइलाई सुनाइन् । उनीहरूले ४० देखि ५० वर्षको उमेरमा स्वास्थ्य उताढचढाव भइरहने हुँदा महिलामा स्तन क्यान्सर हुने सम्भावनाबारे बताउँदै चाँडै चिकित्सकलाई देखाउन सल्लाह दिए । ४५ वर्ष पुगेकी उनले सल्लाहलाई नकारिनन् । चितवन, काठमाडौं र भक्तपुरका क्यान्सर उपचार हुने अस्पतालमा जँचाइन् । तर रोग पहिचान हुन सकेन । एक महिनापछि गहुँको दानाजस्तो सानो गिर्खा पनि देखियो । यसपछि उनी दिल्ली गइन् । त्यहाँ पनि पहिलो जाँचमा रोग देखिएन । चिकित्सकले महिनावारी भएको एक सातामा फेरि आउन भने । दोस्रो पटकको परीक्षणबाट प्रारम्भिक चरणको स्तन क्यान्सर भएको पत्ता लाग्यो । स्तन क्यान्सरबारेका अध्ययन र यसका विशेषज्ञहरूले स्तनमा गिर्खा देखिनुलाई प्रारम्भिक लक्षण मान्छन् । नसर्ने रोग मानिने क्यान्सरको मुख्य कारक अन्तर्गत वंशाणुगत गुणलाई लिइन्छ । बढ्दो वातावरणीय परिवर्तन, खानपान तथा रहनसहनमा आएको परिवर्तनले पनि स्तन क्यान्सर हुन्छ । तर पार्वतीको जीवनमा यी कारक कति पनि मेल नखाने खालका छन् । मेरो पारिवारिक पृष्ठभूमिमा कसैलाई क्यान्सर भएको थाहा छैन, स्तनपान नगराएर क्यान्सर हुन्छ भन्छन्, त्यो पनि होइन रहेछ, राष्ट्रिय सभामा राष्ट्रिय सरोकार तथा समन्वय समितिमा सभापति रहेकी उनले सुनाइन् । गत कात्तिकमा अपरेसन गरेर एक महिना आराम गरेपछि उनी नियमित काममा फर्केकी छन् । एकदमै प्रारम्भिक चरणकै हुँदा उपचारमा पुगेकाले शतप्रतिशत निको हुनेमा उनी पूर्ण विश्वस्त छिन् । यस चरणमा उपचारमा पुग्ने एकदमै कम हुन्छन् । क्यान्सर उपचाररत उनीसित अरु थुप्रै स्तन क्यान्सर प्रभावित, सरोकारवालाहरू जोडिए । स्तनलाई महिलाको सौन्दर्यसित हेरिने हुँदा कति श्रीमान्ले अपरेसन गर्न नदिने रहेछन्, जीवनभन्दा ठूलो त अरू केही होइन, उनले समाजमा स्तन क्यान्सरप्रतिको दृष्टिकोण बदल्नुपर्ने बताइन् । पार्वतीको भोगाइ र सिकाइजस्तै पछिल्लो समय स्तन क्यान्सरको प्रवृत्ति फेरिएको छ । विशेषज्ञहरू रोग पहिचान र उपचारमा ढिला गर्न नहुने सुझाव दिन्छन् । जति छिटो रोग पत्ता लगाउन सक्यो, पूर्ण रूपमा निदान गर्न सकिन्छ, धेरै फैलियो भने निको हुँदैन, नियन्त्रण मात्रै गर्न सकिन्छ, वीर अस्पतालकी क्यान्सर विशेषज्ञ डा रमिला शिल्पकार भन्छिन्, तर हाम्रोमा गिर्खा आएकोनआएको वास्ता गर्ने चलनै छैन । अध्ययनहरूले नेपालमा ४० देखि ५० वर्ष उमेर समूहका महिलामा सबैभन्दा बढी २७ प्रतिशत, ५० देखि ६० वर्षमा २५ प्रतिशत र ३० देखि ४० वर्षमा १५ प्रतिशत स्तन क्यान्सर हुने गरेको देखाएका छन् । तर अस्पताल आएका १५१६ देखि ९८ वर्षका महिलामा पनि स्तन क्यान्सर देखिएको छ । औसतमा प्रति २० देखि २५ महिलामा एक जनालाई स्तन क्यान्सर हुन्छ । क्यान्सर रोग विशेषज्ञ डा शिल्पकार ४० वर्षभन्दा माथिका महिलाले वर्षमा एकचोटि म्यामोग्राम (स्तन क्यान्सर भए नभएको जाँच गर्ने प्रविधि) गर्न र स्तनमा समस्या महसुस भए तुरुन्तै उपचारमा जान सुझाव दिन्छिन् । गाउँघरका स्वास्थ्य संस्थामा सहजै परिक्षण सुविधासमेत नहुने हुँदा उत्तम उपाय भनेको स्वपरीक्षण नै रहेको उनको भनाइ छ । युट्युबतिर हेरेर आइडिया लिन सकिन्छ । महिनावारी भएको ५६ दिनपछि स्तन छाम्दा गिर्खा छछैन थाहा पाउन सकिन्छ, उनले भनिन्, महिनावारी रोकिएकाले महिनामा एकचोटि जुनसुकै समयमा चेक गर्नुपर्छ ।क्यान्सरबाट निको भएकी अभियन्ता बन्दना खाँड महिलाले कामकाजसँगै आफ्नो स्वास्थ्य हेरचाहलाई ख्याल राख्नुपर्ने तथा रोगले नच्यापी डाक्टर कहाँ नजाने बानीलाई सुधार्नपर्ने सुझाउँछिन् । उनलाई आठ वर्षअघि ४२ बर्षको उमेरमा पहिलो चरणको स्तन क्यान्सर थाहा भएको थियो । चार महिनायता दोस्रो चरणको स्तन क्यान्सरको उपचारमा रहेकी पत्रकार एवम् लेखक अमृता लम्सालको अनुभवमा क्यान्सर प्रभावितलाई मनोसामाजिक परामर्श अति आवश्यक छ । विदेशमा किमो सुरु गर्नुअघि मनोसामाजिक परामर्श दिन्छन्, यहाँ त के असर गर्छ, कस्तो पूर्वतयारी हुनुपर्छ भनेर थाहा नै दिइँदैन, ६० वर्षिया लम्सालले भनिन् । विश्व स्वास्थ्य संगठनको ग्लोबोक्यान २०२० को रिपोर्टअनुसार महिलामा हुने क्यान्सरमध्ये पाठेघरको मुखको क्यान्सर (१९४ प्रतिशत) पछि स्तन क्यान्सर (१७१ प्रतिशत) दोस्रो स्थानमा पर्छ । पाँच वर्षअघि नेपाल स्वास्थ्य अनुसन्धान परिषद्ले गरेको अध्ययनले ग्रामीण क्षेत्रमा पाठेघरको मुखको क्यान्सर र सहरी क्षेत्रमा स्तन क्यान्सर बढी रहेको देखाएको छ । स्तन क्यान्सर महिला मात्रै नभई पुरुषलाई पनि हुने गर्छ । तर पुरुषको तुलनामा महिलामा स्तन क्यान्सरको जोखिम सय गुणा बढी हुन्छ । बरु पुरुषको स्तन महिलाको जति ठूलो आकारमा नहुने हुँदा महिलामा देखिने पहिलो स्टेजको क्यान्सर पुरुषमा चौथो स्टेजमा पुगेको हुन सक्छ । पछिल्लो समय परीक्षण र उपचार प्रविधि बढ्दै गएको हुँदा स्तन क्यान्सर पहिचान र उपचार सहज हुन थालेको छ । उपचार पद्धति बदलिएको छ । पहिले स्तन क्यान्सर हुनेबित्तिकै अपरेसन गरेर स्तन पूरै काटेर फ्याल्नुपर्छ भन्ने थियो । उपचार प्रविधिको विकासले स्तन बचाएर अपरेसन गर्न पनि सकिने भएको छ । नेपाल क्यान्सर अस्पताल एन्ड रिसर्च सेन्टरमा स्तन क्यान्सर कार्यक्रम निर्देशक डा कपेन्द्रशेखर अमात्य सबैमा एकै लक्षण नदेखिने बताउँछन् । स्तन वा काखीको ठीकमुनि वा घाँटीमा गिर्खा आउनु, स्तनको मुन्टाबाट पिप बग्नु, रगत बग्नु, स्तनको छालामा रंग परिवर्तन हुनु, रातोपन हुनु, स्तनको छालामा घाउ आउनु, निरन्तर दुखाइ हुनु, स्तनको छालामा खोपिल्टो र रातोपनको विकास हुनु स्तन क्यान्सरको प्रमुख लक्षण र संकेत हुन् । ढिला बच्चा जन्माउने, स्तन नचुसाउने महिलामा स्तन क्यान्सर हुने सम्भावना बढि हुने हो, तर यिनै कारणले स्तन क्यान्सर भएको दाबी गर्न सकिँदैन । सबैमा एकनास हुँदैन, माथिका ८० प्रतिशत लक्षण स्तन क्यान्सर नहुन पनि सक्छन्, हामीलाई डर भनेको २० प्रतिशत लक्षणहरूको हो, जसले चाहिँ क्यान्सर भएको हुन सक्छ, उनले भने । चिकित्सकका अनुसार स्तन क्यान्सरमा प्रारम्भिक अवस्थामा देखिने लक्षण भनेको स्तनमा गिर्खा आउनु नै हो । स्तन क्यान्सर चौथो चरणसम्मको हुन्छ । प्रारम्भिक चरणमा पत्ता लागेको स्तन क्यान्सर प्रभावित १० वर्ष बाँच्ने दर ९० प्रतिशत हुन्छ । नेपालमा जुनसुकै चरणका स्तन क्यान्सर रोगीमध्ये उपचारमा आएका ८० प्रतिशतको निदान हुने गरेको पाइन्छ । सन् २०१८ मा नेपाल स्वास्थ्य अनुसन्धान परिषद्ले काठमाडौं उपत्यका, सिरहा, सप्तरी, धनुषा, महोत्तरी, पश्चिम र पूर्वी रुकुम गरी नौ जिल्लामा गरेको अध्ययनले प्रतिलाख महिलामध्ये सबैभन्दा बढी भक्तपुरमा २४९ प्रतिशत, काठमाडौं र ललितपुरमा २१५२१५ प्रतिशतलाई स्तन क्यान्सर भएको पाइएको थियो ।"
आधालाई जोगाउन सकिन्छ क्यान्सरबाट,"डब्लूएचओको सुझाव धूवाँसहित वा धूवाँरहित सुर्तीको उपयोग नगरौं शरीरको स्वस्थ तौल कायम राखौं प्रशस्त फलफूल, सागसब्जी, स्वस्थकर आहार लिऔं नियमित व्यायाम गरौं मदिराको प्रयोग सीमित गरौं सुरक्षित यौन अभ्यास गरौं हेपाटाइटिस ॅबी र एचपीभीविरुद्घ खोप लिऔं परावैजनी किरणको जोखिम कम गरौं अनावश्यक आयोनाइजिङ रेडिएसनको सम्पर्कबाट जोगिऔं सहरी वायु प्रदूषण र ठोस इन्धनको उत्पन्न धूवाँबाट बचौं नियमित चिकित्सा सेवा लिइराखौं"
सडकमै छरपस्ट तरकारी,"(चितवन) दुई साताअघिसम्म चितवनका किसानले २५ किलो अटाउने एक क्रेट टमाटरको मूल्य आठ सय रुपैयाँ पाएका थिए । सुरुमा भदौतिर दुई हजार रुपैयाँसम्ममा बिक्री हुने गरेको टमाटर यति बेला स्वाट्टै घटेर दुई सय रुपैयाँमा झरेपछि शुक्रबार चितवनका किसानले नारायणगढ बजारको व्यस्त क्षेत्र पुलचोकमा तरकारी छरेर विरोध गरे । भारतबाट तरकारी आएपछि मूल्य नपाएको किसानहरूको भनाइ छ । एक किलो टमाटर उत्पादन गर्न कम्तीमा पनि १७ रुपैयाँ हाराहारीमा खर्च लागेको छ । अहिले त खर्च नै नउठ्ने गरेर टमाटरको मूल्य झरेपछि बेच्नभन्दा फाल्न बाध्य भयौं, पश्चिम चितवन शुक्रनगमा तरकारी खेती गरेका किसान लेखनाथ भुसालले भने । पश्चिम चितवन क्षेत्रमा दुईदेखि २० बिघासम्म तरकारी खेती गर्ने किसान १३० हाराहारीमा छन् । यति बेला भारतबाट टमाटर धेरै नै आएको छ । त्यसैले हामीले मूल्य नपाएका हौं । अरू तरकारीको अवस्था पनि त्यही हो । अब हामी चरणबद्ध आन्दोलनमा जान्छौं । भारतीय तरकारी नरोकिँदासम्म आन्दोलन चल्छ, उनले भने । उनी किसानले गठन गरेको संघर्ष समितिका संयोजक पनि हुन् । संघीय सरकारले दीर्घकालीन र तत्कालीन रूपमा स्थानीय निकायले किसानको समस्या हटाउन पहल गर्नुपर्ने उनले बताए ।किसानहरूले दुई गाडी टमाटर, दुई गाडी फर्सी र दुई गाडी सबै खाले तरकारी सडकमा फालेका हुन् । नारायणगढमा रहेको तरकारी तथा फलफूल व्यवसायीको संस्था फलफूल तथा तरकारी थोक व्यवसायी संघका अध्यक्ष मुकुन्दप्रसाद गौतम यति बेला बजारमा भारतीय तरकारी आएको बताउँछन् । तर भारतीय तरकारीका कारण मात्रै नेपाली किसानले मूल्य नपाएको उनी स्विकार्दैनन् । यति बेला प्रायः तरकारीले मूल्य नपाउने समस्या हुन्छ । अघिल्ला वर्षमा त अझ तरकारी बारीमै रहने, कुहिने हुन्थ्यो, उनले भने, अहिले बजारमा त आएको छ । जताततै तरकारी भएका कारण मूल्य नआएको हो ।"
अरुण तेस्रोको मुआब्जा वितरण सुरु,"खोटाङ (कास) अरुण तेस्रो जलविद्युत् आयोजना प्रसारण लाइनका लागि खोटाङको साकेला गाउँपालिकामा अधिग्रहण गरिएको जग्गाको मुआब्जा दिन थालिएको छ । गत कात्तिकयता १६ जग्गाधनीलाई ८० लाख ८७ हजार ९ सय रुपैयाँ वितरण गरिसकिएको प्रमुख जिल्ला अधिकारी सूर्यप्रसाद सेढाईंले जनाए । साकेला१ बाँझेच्यानडाँडाका २९, वडा नम्बर २ रतन्छाका २०, वडा नम्बर ४ मात्तिमका १२ र वडा नम्बर ५ मात्तिमबिर्ताका १९ गरी ८० जग्गाधनीलाई मुआब्जा दिइनेछ । दिप्रुङ चुइचुम्मा गाउँपालिकाको करिब ९२ कित्ता जग्गा रोक्काका लागि साताअघि सार्वजनिक सूचना जारी गरिएको उनले बताए । उक्त पालिकामा पनि छिट्टै मुआब्जा वितरण प्रक्रिया बढाइने सेढाईंको भनाइ छ । साकेलामा ३९ र दिप्रुङ चुइचुम्मामा ४१ वटा टावर पोल राखिनेछ । यसले खोटाङको करिब ६ दशमलव ४ हेक्टर जग्गा अधिग्रहण गरिनेछ । संखुवासभाबाट भोजपुर, खोटाङको साकेला र दिप्रुङ चुइचुम्मा गाउँपालिका हुँदै उदयपुरको ढल्केबरबथनाहामा केन्द्रीय प्रसारण लाइन जोडिनेछ ।"
संकटमा दार्चुलाका गलैंचा उद्योग,"(दार्चुला)नेपालमै प्रसिद्ध मानिएको दार्चुलाको गलैंचाले पछिल्लो समय बजार पाउन छाडेको छ । परम्परादेखि नै यहाँका स्थानीयले तानबाट बुनेर गलैंचा बनाउने गरे पनि लागतअनुसारको प्रतिफल नपाउँदा उत्पादन घट्दै गएको हो । पहिले सौका समुदायका घरमा गलैंचा बुन्ने गरिएको थियो । पछि जिल्लाका अन्य समुदायका मानिसले पनि गलैंचा उत्पादनबाट आम्दानी गर्न थालेका थिए । बजारमा सस्तोमै चिनियाँ गलैंचा पाइन थालेपछि स्थानीय उत्पादन बिस्तारै हराउँदै गएको खलंगा बजारका व्यवसायी ललितप्रसाद भट्टले जनाए । ८१० वर्षअघिसम्म सरकारी काम विशेष र विकास निर्माणको निरीक्षणका लागि जिल्ला पुग्ने केन्द्रका कर्मचारी र यहाँका कार्यालयले दार्चुलाको चिनोका रूपमा गलैंचा राडीपाखी उपहार दिन्थे । जिल्लाको स्थानीय उत्पादन र घरेलु कच्चा पदार्थबाट बुनिएका गलैंचा चर्चित थिए । दार्चुलामा गलैंचा बजार खस्किएसँगै हालका वर्षमा उत्पादन पनि घटेको छ । हातले ऊन कातेर तानमा बुनेको गलैंचा थोरै मात्र पाइन्छ, भट्टले भने, रेडिमेड गलैंचाले स्थानीय उत्पादनलाई विस्थापित गर्दै छ । कम लागत र राम्रो सजावटको गलैंचा बजारमा सहज उपलब्ध हुन थालेपछि स्थानीय उत्पादन घटेको उनको भनाइ छ । गलैंचा तयार गर्न जिल्लाबाहिरबाट कच्चा पदार्थ ल्याउनुपर्ने र मिहिनेत पनि धेरै लाग्ने हुँदा स्थानीय प्रविधिबाट बुनिएको गलैंचाको लागत धेरै पर्छ । बढी समय लगाएर गलैंचा बुने एक महिनामा दुई वटा तयार गर्न सकिन्छ । अन्य काम पनि गर्नुपर्दा महिनाको एकमात्र बुनिने हुँदा मिहिनेत र लागत धेरै आउने ब्यास गाउँपालिका१ टिंकरखेडाकी जानकी बुढाथोकीले बताइन् । एउटा गलैंचा तयार गर्न ७८ हजार रुपैयाँको कच्चा पदार्थ लाग्ने उनको भनाइ छ । एक महिना बराबरको मिहिनेत जोड्ने हो भने लागत धेरै पुग्छ, उनले भनिन्, सामान्य गलैंचा १२१५ हजारमा तयार गर्न सकिन्छ । बजारमा चिनियाँ गलैंचा ५७ हजारमै पाइने हुँदा स्थानीय उत्पादन लोप हुन थालेको उनको भनाइ छ । दार्चुलामा मात्र बसोबास रहेको सौका समुदायका प्रत्येक घरमा गलैंचा बुन्ने तान र मेसिन भेटिन्छन् । तर धेरैजसोले मेसिन खोलेर राखेका छन् । केहीको घरमा गलैंचा बुन्ने मेसिन चालु अवस्थामा पनि छन् । सक्ने बेलासम्म गलैंचा बुन्छौं । म मरेपछि मेरो घरमा पनि तान बुन्ने कोही छैन, ७७ वर्षीया पार्वती बोहराले भनिन् । बूढापाका भएको घरमा मात्र तान भेटिने गरेको उनको भनाइ छ । अहिले थोरैले मात्र बिक्रीका लागि गलैंचा बुन्ने गरेका छन्, बोहराले भनिन्, रेडिमेड गलैंचा बजारमा नआउँदासम्म दार्चुलाको गलैंचा खोजीखोजी किन्ने गरिन्थ्यो । अहिले हातले बुनेको गलैंचा भारतीय बजारमा गएर खरिद गरेर ल्याउनुपर्ने अवस्था छ ।"
साफ यू२० पहिलो खेलमा पराजित,"काठमाडौं (कास) नेपाली यू२० महिला टिमले शनिबार साफ यू२० महिला च्याम्पियनसिपमा आयोजक बंगलादेशसँग ३१ को हार बेहोरेको छ । ढाकास्थित बीएसएसएस मोस्तफा कमल स्टेडियममा शुक्रबार पहिलो दिन नेपाली टिम प्रीति राईको कप्तानीमा उत्रेको थियो । दुई गोलले पछि परेको स्थितिमा नेपालका लागि एकमात्र गोल मनमाया दमाईले २४ औं मिनेटमा गरेकी थिइन् । बंगलादेशबाट साहिदा अख्तरले दुई र अक्लिमा खातुनले एक गोल गरे ।प्रतियोगितामा नेपाल र बंगलादेशसहित चार टिमको सहभागिता छ । डिफेन्डिङ च्याम्पियन भारतले उद्घाटन खेलमा भुटानलाई १२० ले हराएको थियो । भुटानविरुद्ध भारतबाट नेहा, अनिता र लिन्डाले ह्याट्रिक गरेका थिए । साबिक उपविजेता नेपालले आइतबार भुटानसँग खेल्नेछ । अर्को खेलमा बंगलादेश र भारतको प्रतिस्पर्धा हुनेछ । राउन्ड रोबिन लिगपछि शीर्ष दुई टोली फाइनल पुग्नेछन् ।"
समाज फेरिन्छ नै !,"अन्य विषयमा जस्तै यौनको सन्दर्भमा पनि समाजमा मूल्य, मान्यता र नैतिकताका मानकहरू हुनु स्वाभाविक हो, हुनु पनि पर्छ । तर, ती मानक कुनै लिंगविशेषका लागि बन्छ भने कसैलाई कमजोर बनाउन बन्छ भने त्यसलाई भत्काउनैपर्छ । समाजले बनाएका यस्ता मानक हाम्रा प्रगति र विकासका बाधक बन्छन् भने तिनलाई नाघ्ने र भत्काउने हिम्मत गर्नैपर्छ । आजका नारीमा यही लेखमा उल्लेख भएकी रोशनीको जस्तै आत्मविश्वास हुनैपर्छ । पुष्पा र सदीक्षाका निर्णयले अन्य कैयौं पुष्पा र सदीक्षालाई बल दिँदैनन् । समाजलाई बाँच्नयोग्य बनाउने हो भने विद्यमान यौनप्रतिको सामाजिक मनोविज्ञान फेरिनैपर्छ र यसको लागि यौनप्रति साँघुरो सोच राख्ने पुरुषले आफूलाई बदल्नैपर्छ । पुरुष साथीहरू ! के तपाईंको गलत सोच र व्यवहारले समाजलाई झन् क्रूर बनाएको त छैन ? एक पटक आफैंलाई छामी हेर्नुस् है । प्यारी साथी ! तिमीले त यो लेख अवश्य पढ्नेछौ, तिम्रो श्रीमान्लाई पनि पढ्न लगाऊ है ! समाज फेरिनैपर्छ र फेरिन्छ नै ।"
घरको शिक्षा : कस्तो शिक्षा ?,"मान्छेको मनोवृत्ति निर्माण गर्ने समय हो बाल्यकाल । यो बेला मस्तिष्कमा परेको छाप स्मृतिबाट हत्तपत्त हट्दैन । तर, बालबालिकामा कस्तो मनोवृत्ति निर्माण गर्ने ? हाम्रा घरहरूमा यस्तो प्रयास भएका छन् ? मेरो किताब घरको शिक्षा ः संस्कारयुक्त मनोवैज्ञानिक सिकाइ यो प्रश्नवरिपरि घुमेको छ । तीव्र गतिमा हिँड्छ बाल्यकाल । र, बाल्यकालले बालबालिकालाई तीव्र गतिमा सिकाउँछ, अनेक पाठ । व्यक्तिको मनोवृत्ति निर्माण हुने यहि समयको सिकाइले हो । तर, बालबालिकालाई के सिकाउने ? उनीहरूका मस्तिष्कमा कस्तो छाप छाड्ने ? राम्रो कि नराम्रो ? हामी चाहन्छौं राम्रो छाप छोडौं । उसलाई असल नागरिक बनाऊँ । तर, चाहेर मात्रै असल नागरिक बनाउँन सकिन्छ ? त्यसैले बालबालिकालाई हुर्काउने शैलीमाथि अब विमर्श गर्नु छ । हामी बालबालिका हुर्काउँछौं, तर अज्ञानतावश । त्यसैले हाम्रो सिकाइ नै कमजोर छ । सिकाइ कमजोर भएपछि बाल्यकालको छाप पनि कमजोर छ । र, सिकाइ राम्रो नभएरै त हामीले असल नागरिक उत्पादन गर्न सकेनौं । कस्तो वातावरणमा हुर्कायौं हामीले बालबालिका ? स्कुलले कस्तो शिक्षा दिए ? उत्तर सरल छ न अभिभावकले राम्रो वातावरणमा हुर्काए, न स्कुलले राम्रो शिक्षा दिए ।हामी नियम मान्नुपर्छ भन्छौं, तर नियम मान्ने सिकाइ भएन । लोकतन्त्र भन्यौं, तर लोकतान्त्रिक चरित्र सिकाएनौं । विधिको शासन भन्यौं, तर विधि मान्न प्रोत्साहन गरेनौं । यसको अर्थ सिकाइको जगै कमजोर छ । जग कमजोर भएपछि घर बलियो कसरी हुन्छ ? बालबालिकामा सकारात्मक छाप पार्न सकारात्मक व्यवहार गर्नुपर्छ । सकारात्मक व्यवहार गर्न उनीहरूको मनोविज्ञान बुझ्नुपर्छ । मनोविज्ञान बुझेर व्यवहार गर्न सजिलो छ ? अहँ छैन । लामो समय लाग्छ, मनोविज्ञान बुझेर व्यवहार गर्न । लामो समय कुर्ने धीरता छ ? छैन । अब पनि यसै गरेर हुन्छ ? अहँ हुँदैन । हाम्रो व्यवहार बदल्नुपर्छ । असल नागरिक उत्पादन गर्न बालबालिकालाई राम्रो वातावरणमा हुर्काउनुपर्छ । राम्रो शिक्षा दिनुपर्छ । संस्कारसहितको शिक्षा दिनुपर्छ । यसका लागि मनोवैज्ञानिक व्यवहार पहिलो सर्त हो । संस्कारयुक्त सिकाइको पहिलो सर्त भयरहित वातावरणमा हुर्कन पाउनुपर्छ हाम्रा बालबालिकाले । भयरहित वातावरणमा हुर्काउन पनि मनोविज्ञान बुझ्नैपर्छ । भय कसरी सिर्जना हुन्छ भन्ने बुझ्नुपर्छ । भयरहित वातावरण कसरी सिर्जना गर्ने ? भयरहित वातावरण सिर्जना गर्न भयले बालबालिकामा पार्ने असरबारे बुझ्नुपर्छ । भयले प्राज्ञवान् नागरिक बन्ने वातावरणमा अवरोध सिर्जना गर्छ । त्यही भएर भयरहित वातावरणमा बालबालिकालाई हुर्काउनुपर्छ भन्ने मेरो अभियान हो ।केही डर होस्, तर भय हुँदै नहोस् । डर पनि अहिलेको नहोस्, आजको नहोस्, सुदूर भविष्यको होस् । भोलिपर्सिको डर होस् । पढेनौ भने तिमीले राम्रो काम गर्न सक्दैनौ, अरूभन्दा पछि पर्छौ भन्ने खालको डर होस्, भय नहोस् । सकारात्मक असर पार्ने डर होस् । डराउनु भनेको सम्हालिन सिक्नु हो । सावधान हुन सिक्नु हो । भय भनेको आतङ्क हो, त्रास हो, सङ्कट हो, विपत्ति हो । डरको माथिल्लो रूप हो भय । हामीले बालबालिकालाई आतङ्कित बनाएका छौं पिटेर वा तर्साएर । त्रास फैलाएका छौं । विपत्तिको अवस्था सिर्जना गरिदिएका छौं । आना बालबालिकाप्रति माया छ । माया नभएर होइन, हाम्रा संवेगमा नियन्त्रण गर्न नसकेर बालबालिकामाथि आतङ्क मच्चाएका छौं । मैले अभिभावकीय आतङ्कका सिकार भएका अनगिन्ती बालबालिका देखेको छु । यस्ता अभिभावक देख्दा यिनको मस्तिष्कमा चेतनाको दियो कहिले बाल्ने होला भनेर चिन्तन गरिरहन्छु । बालबालिकाको मनोविज्ञान नबुझेर भयभीत बनायौं हामीले । आनो रिस नियन्त्रण गर्ने कला नजानेर भयभीत बनायौं । बालबालिकलाई बालबालिकाकै दृष्टिकोणबाट नहेरी हाम्रो दृष्टिकोणबाट हेर्यौं । बालबालिकाकै कोणबाट सोचिदियौं भने यो समस्या घटेर लगभग शून्यमै पुगिहाल्छ । कारण जे भए पनि हामीले भयभीत बनाइराख्यौं । चिन्ता र सरोकार यही हो ।बालबालिकाको मनोविज्ञान नबुझि मन नियन्त्रण गर्न सकिंदैन । यसका लागि सिकाइमै जानुपर्छ । शिक्षामै जानुपर्छ । मन नियन्त्रणमा राख्न अहिलेको आवश्यकता हो संयम शिक्षा । मैले देखेका शिक्षाका अनेकौं समस्यामध्ये एउटा हो मन वशमा राख्न नसक्ने नागरिक उत्पादन । संयम शिक्षा नपाएको मान्छे कुलतमा लागेको छ । संयम शिक्षा नपाएको मान्छे हत्यामा संलग्न छ, हिंसा गर्दै हिंडेको छ । व्यभिचारी बनेको छ । भ्रष्टाचारी बनेको छ । हत्या, बलात्कार, चोरी डकैटीमा संलग्न छ ।संयम शिक्षा सबैभन्दा अप्ठ्यारो शिक्षा हो । किनभने संयम संस्कारसँग जोडिएको छ । संस्कार मनसँग जोडिएको छ । संस्कार भनेको विधि हो, व्यवहार हो, विधि र व्यवहारको अभ्यास हो । अभ्यास गरेरै संस्कार निर्माण भएको हुन्छ । विगतमा गरिएका कार्य नै संस्कारको रूपमा मान्छेको मनमा गढिरहेको हुन्छ । मान्छेको जे संस्कार बस्छ, त्यही मनका रूपमा प्रकट हुन्छ । संस्कार भनेको मन बनाउने प्रक्रिया पनि हो । मन कस्तो बनाउने भनेर बाल्यकालमै अभ्यास गराउनुपर्छ । अभ्यासले नै हो सफल हुने । अभ्यासमा शक्ति हुन्छ । कठिन काम पनि अभ्यासमार्फत सजिलोसँग समापन गर्न सकिन्छ । हामी सोच्छौं शिक्षा दिने काम स्कुलको हो । सही हो । शिक्षा दिन भनेर पैसा तिरेर स्कुल भर्ना गरेका हुन्छौं । तर, स्कुल मात्र पर्याप्त होइन । बालबालिकाले स्कूलभन्दा बढि समय त घरमै बिताउँछन् । हामीले स्कुलको शिक्षालाई ध्यान दिएका छौं । तर, घरको शिक्षालाई ध्यानै दिएका छैनौं । घरबाट अनगिन्ती शिक्षा लिइरहेका हुन्छन् बालबालिकाले, पाइला पाइलामा । हामी खेलीखेली, बोलीबोली, व्यवहार गरीगरी शिक्षा दिइराखेका हुन्छौं । तर, कस्तो शिक्षा दिएका छौं ? यतातिर ध्यान दिएका हुँदैनौं । हामी कमजोरी नै यहीँनेर गर्छौं । घरमा सिकाउने नै असल अभ्यास हो । सिकाउनेभन्दा पनि असल अभ्यास गराउने हो । अभ्यासबाटै सिकाउने हो । आफ्नो जीवन सफल, सार्थक बनाउन शिक्षा लिन्छ मान्छे । सफल र सार्थक जीवन निर्माण गरेर सुखमय बनाउनु शिक्षाको उद्देश्य हो । शिक्षाले मानिसलाई सिर्जनशील बनाउनुपर्छ, विवेकवान् बनाउनुपर्छ । कुनै समस्याको विश्लेषण गर्ने, तर्क गर्ने, प्रस्तुत गर्ने र निचोडमा पुग्ने कला दिनुपर्छ शिक्षाले । यस्तो सीप प्रदान गर्नुपर्छ । माथि विमर्श गरिएका सम्पूर्ण कलाको विकास बालबालिकामा कति भयो ? र, कसरी भयो ? म यही हेर्छु, छोरो हार्दिकको गतिविधिमा । उसको यही सीप र कला हेर्न म उसलाई विभिन्न गतिविधिमा संलग्न पनि गराइराखेकै हुन्छु । विभिन्न रचनात्मक क्रियाकलापमा संलग्न गराउने मेरो अभ्यासको एक परिणाम हो, पाठकहरूका हातमा पुगेको किताब घरको शिक्षा ः संस्कारयुक्त मनोवैज्ञानिक सिकाइ ।"
'विद्रोही राजकुमार,"गोर्खा सैनिकको प्रशंसायारीले संस्मरणमा बेलायती सेनामा गोर्खाली फौजको प्रशंसा छुटाएका छैनन् । गोर्खालीहरू अफगानिस्तानमा पनि खटिएका थिए । गोर्खा फौजले पछिल्लो २ शताब्दी लडेका सबै युद्ध लडेको प्रसंग उल्लेख गर्दै यारीले बच्चै छँदादेखि गोर्खाबारेमा सुनेको बताएका छन् । स्यान्डहर्स्टमा सैन्य अभ्यासमा गोर्खा फौज दुस्मन फौजको भूमिकामा हुनुचाहिँ हास्यास्पद भएको उनको भनाइ छ । त्यति प्रिय फौजलाई दुस्मन फौजको भूमिकामा अभ्यास गराएको उनलाई मन परेन । आफूले लगाएको पहिलो सैन्य पोसाक पनि गोर्खा फौजकै भएको उनले बताएका छन् । उपहारका रूपमा घरमा खुकुरी त हुने भयो । अफगानिस्तानमा एकपटक गोर्खा फौज संकटमा पर्दा सहयोग गर्न नपाएकोमा उनको दुःखमनाउसमेत छ ।स्पेयर राजकुमार यारीको आत्मकथा हो । तर, यसमा मानवीय संवेदनाका विषय छन् । हरेक घरका कथाजस्ता हुन्छन्, दरबारका कथा पनि उस्तै हुन्छन् भन्छ किताबले । हरेक घरमा वा परिवारका सदस्यबीच मनमुटाव हुन्छ, तर प्रेसको आक्रमण हुँदैन । दरबारमा उत्तराधिकारीको क्रमअनुसार व्यवहार हुन्छ भन्ने यारीको संस्मरणमा छर्लंगै छ । आत्मकथालाई उनले सानै उमेरमा आमा गुमाउँदाको पीडा, परिवार र प्रेसको व्यवहारबाट मुक्ति पाउने माध्यम बनाएका छन् । तर, उत्तराधिकारीको क्रममा अगाडि भएको भए यारीको विद्रोह यस्तै हुन्थ्यो त ? यो प्रश्न उठ्नु स्वाभाविक हो ।"
कोसेली पढेपछि,"१ पूर्णमान मेरो ५२५३ वर्षअघिदेखिका साथी हुन् । त्यसबेला उनको सिन्धुपाल्चोकको लामोसाँघुमा नवरंग होटल थियो । कान्तिपुर कोसेली मा उनीबारे लेखिएको कथा गता साता पढें । धेरै पुराना प्रसंगहरू सम्झनामा आए । त्यसबेला म नेकपाको कार्यकर्ता थिएँ । होटलमा हाम्रो आउजाउ भइरहन्थ्यो । २ पूर्णमान रसिला, हँसिला र मिलनसार थिए । होटलका धेरै पारखी लाग्थ्यो । आउनेजानेलाई मीठो बनाएर खुवाउँथे । तर, उनको एउटा बानी साह्रै खराब थियो । झनक्क रिसाउँथे । दुवै दम्पतीबीच कहिलेकाहीँ नराम्रो झगडा हुन्थ्यो । हामी सम्झाउँथ्यौं । मान्दैनथे । ३ पूर्णमान होटलमा टोकरी र डोकामा धेरै कुखुराका भाले राख्थे । त्यसबेला ब्रोइलर थिएन । एक दिन होटलमा श्रीमतीसँग साह्रै झगडा परेछ । भाले जति टोकरीबाट थुत्दै टुक्राटुक्रा पारेर सडकमा फ्याँक्दै रहेछन् । होटल अरनिको राजमार्गमै थियो । रोक्न खोज्यौं, सकिएन । ४ पूर्णमान र श्रीमती लक्ष्मीलाई झगडा नगर्न धेरै सम्झायौं । भाले त्यसरी नमार्न रोक्न खोज्यौं, मानेनन् । सडक रगताम्य भयो । रमिते, तमासे सडकभरि भए । ५ करिब २ घण्टापछि झगडा के भएछ भनेर हामी होटलमा पुग्यौं । रिस मरेछ ! दुवै बूढाबूढी अघि फ्याँकेका भालेका टुक्रा मासु मिलेर टिप्दै रहेछन् । हामीलाई हाँसो पनि उठ्यो । अब सम्पत्तिको लोभ लाग्यो हैन ? व्यंग्य गर्दै हामीले भन्यौं । दुवैले लाज र अप्ठ्यारो माने । गल्ती भएछ भनेर स्वीकार गरे । म त्यो घटना कहिल्यै बिर्सन सक्तिनँ । ६ नवरंग होटलमाथि पञ्चायती प्रशासनको नजर नकारात्मक थियो । पछि उहाँले लामोसाँघु छोडेर आफ्नै पुरानो ठाउँ धुलिखेल फर्केर होटल नै राख्नुभएछ । उहाँलाई अप्ठ्यारो पर्ला भनेर भूमिगतकालमा म त्यहाँ पसिनँ । ७ पञ्चायतको अन्त्य भएर बहुदल आयो । म पनि १९२० वर्षको कठिन भूमिगत जीवनबाट खुला भएँ । त्यसबेला म नेकपा (माले) मा थिएँ । धुलिखेल होटलमा फेरि भेट भयो । बाँचेर फर्केको भनेर दुवै जनाले बधाई दिनुभयो । धेरै खुसी भयौं । त्यसपछि आआफ्नै व्यस्तताले धेरै भेट हुन सकेन । ८ उहाँबारे लामो लेख पढें, १४ माघको कोसेलीमा ज्ञाने ः पारिजातले रोजेको बाटो शिर्षकको । उहाँहरूको धेरै माया लाग्यो । छोरा हराएको पीडाले मलाई पनि धेरै नराम्रो महसुस भयो । यो लेखको पठनले धेरै पुराना कथाव्यथाहरू सम्झना भयो । धुलिखललगायत काभ्रेका पुराना साथीहरूलाई सम्झन पुगें । ९मेहनतपूर्वक लेख्नुभएकोमा यसका लेखक शुकदेव थपलियालाई धेरै धन्यवाद ! पूर्णमानजी पनि बूढै हुनुभएछ । दाह्रीकपाल सेताम्मे भएछ । म पनि ७४ लागें, उहाँ त ७६ नै पुग्नुभएछ । श्रीमती लक्ष्मी कस्तो हुनुहुन्छ, थाहा भएन । सँगै हुनुहोला । आफ्नो आस्था र विश्वास लाई बचाइराख्नुभएकामा ज्यादै खुसी लाग्यो । अन्त्यमा दुवै जनालाई मेरो हार्दिक नमस्कार ! फेरि पछि भेटौंला ! अमृतकुमार बोहरा१४ माघ, २०७९"
क्रसरोडका कथा,"फ्रेन्च भाषाको फ्लानर सुहाउँदो शब्द खोज्दै जाँदा फेला पर्छ फकिर । त्यही फकिरगिरीमा रमाउँदाका कथा छन्, विक्रमभक्त जोशीकृत चोभार ब्लुज मा । रमता जोगीजस्तो भएर हिँड्दा उनका पाइलैपिच्छे कथाकुथुंग्री अल्झिन्छन् । हरेक स्थान, पात्र, परिवेश, दृश्य र विम्बमा कथाको खात लाग्छन् । लाग्छ, काठमाडौं फ्लानरी सहर हो । काठमाडौंका भुइँमा पनि कथा छन्, भित्ताहरूमा पनि कथा नै छन् । जताततै कथैकथा छन् । यसका सबैजसो कथा काठमाडौंली र छेउछाउका परिवेशमा छन् । फ्लानर फेन्टासी भनौं वा सहरको सर्जरीका क्रममा विक्रम काठमाडौं उपत्यकाको उत्पत्ति, वाग्मती सभ्यता र नेवारी परम्पराको वैभवलाई खूब घतलाग्ने गरी खोतल्छन् । यहाँका देवीदेवता, किंवदन्ती, चाडपर्व, रीतिरिवाज, मन्दिर, जात्रा, संस्कृति, भाषा, वेशभूषा आदिबारे अथाह सूचना र ज्ञान भेट्छन् । लोककथा, लोकबोली, लोक लहजा, लोक व्यवहार, लोक परम्परा, लोक संस्कृतिप्रतिको लेखकीय सम्मोहनकै कारण यी कथाहरूले मौलिक स्वाद र रैथाने रङरोगन पाएका छन् ।विक्रमका कथाहरूले पाठकलाई बोसन डाँडा, फूलचोकी, बुङमती, खोकना, चोभार, चम्पादेवी आदि उपत्यकाका काँठक्षेत्र मात्रै डुलाउँदैन, धेरथोर नेवारी भाषा पनि सिकाउँछ । जस्तो ः च्वबहाः (चोभार), चिनियाम्हः किसिजा (चिनीको हात्ती), फल्चा (पाटी), ख्वाःपाः (मुखुण्डो), ग्वारामरी (डल्ले रोटी) । ख्याकको मिथक पढ्ने मौका पनि यसमै मिल्छ । काठमाडौंको सांस्कृतिक गरिमा झल्काउने कथा हो, ख्याक, मान्छे र कुकुर । कथाअनुसार, महादेव र पार्वतीले अभिमान वश छुट्टाछुट्टै सृष्टि गर्दा घोर अनर्थ हुन जान्छ । महादेवले कंकाल मात्रै सृष्टि गर्छन् भने पार्वतीले मांसपिण्ड मानव (ख्याक) मात्रै । कंकाल र ख्याकले एकाकार गरेर हेरपछि मात्रै सृष्टिले पूर्णता पाउँछ । त्यसैलाई अर्धनारीश्वर भन्ने गरिएको छ । काठमाडौंमा ख्याचा, बुख्याचा, बाख्याचा आदि ख्याकको चर्चा हुन्छ । कथाको पात्र सेतो ख्याक भूत होइन, संरक्षक रहेछ । खासगरी बालिकालाई गुफा राख्दा रक्षा गर्ने भनेर उसको पूजा गरिँदो रहेछ । यो जात्रा, अनि त्यो जात्रा पनि काठमाडौंकै सामाजिक र सांस्कृतिक विरासतको कथा हो । यसमा नेवारी जनजीवन र मौलिक संस्कृतिको सुन्दर पोर्टेट छ । इन्द्रजात्रामा पुलु किसी (मान्द्रोको हात्ती) बनाउने परम्पराबारे यसै कथाले थाहा दिन्छ । धिर्बाको विदेश यात्रा मा धीरमान छोरा भेट्न अस्ट्रेलियासम्म पुगेको छ । तर, हरेक दिन काठमाडौंको सम्झनाले आकुलव्याकुल छ । बिर्सिएको त्यो इमेल मा चिनी रोग, रक्तचाप र मृर्गौलाले थलिएकी कथाकारकै आमाको मृदु सम्झना छ । अनि म विरही भएँ मा एक दलित युवकको जोगी हुलियाप्रतिको करुणा भाव छ । जोगी भएपछि कसैले जात सोध्दैनन्, छोएको पानीमा प्रश्न गर्दैनन् । फ्लानर फेन्टासी मा बज्रबाराही देवीले बँदेलस्वरूप धारण अनि अंग्रेजीमा वार्ता स्वैरकल्पनाको उच्चतम प्रयोग हो । लाग्छ, संग्रहका १९ थान कथाले नछोएका कुनै विषय नै छैनन् । हरेक सामाजिक उहापोहमा कथाको चन्चुप्रवेश छ । अत्यल्प र झिनो कथानक समातेर हृदयस्पर्शी कथा लेख्ने शिल्प विक्रमसँग छ । कथामा घटनाको बिस्कुन सुकाउनैपर्छ भन्ने पनि छैन । मानवेत्तर पात्रका माध्यमबाट राजनीतिको कुरूप कमेडी कथिएको छ, म मोरिक्वल मा । कटाक्षकलामा यसलाई जर्ज अर्बेलको एनिमल फार्म कै अर्को संस्करण मान्दा हुन्छ । सुनको पोको मा बाढीको कहर छ भने चोभार ब्लुज मा पागलप्रेमीको बयान ।पर्खाल, यात्राका अनुत्तरित प्रश्नहरू, नीलो कमिज खैरो प्यान्ट जस्ता कथा सामाजिक विभेदलाई विषयवस्तु बनाइएको छ भने सम्झी बस्छु कताकता, अनिच्छित सम्बन्ध, अनि म विरही भएँ दुःखान्त प्रेमकथा हुन् । बोसन हाइट सन्तान पलायनपछि बाबुआमाको एक्लोपनमाथिको कथा हो । संग्रहका कति कथा बलिया छन्, कति फितला पनि छन् । कति कथा लेख्दालेख्दै झ्याउ लागेर टुंग्याएजस्ता पनि देखिन्छन् । यति हुँदाहुँदै पनि सरल भाषिक विन्यासका कारण यी कथाहरू पठनीय छन् ।विक्रम सकेसम्म रियल, रियल नहुँदा सर्रियल कथा लेख्न पुग्छन् । फेन्टासीको तड्का अनि म्याजिक रियालिजमको बुट्टा भर्छन् । तर, उनको कथाकारिता क्रसरोडमा छ । किनभने यी नियमित कथाजस्ता छैनन् । निबन्ध, नियात्रा र कथाको कोलाज बनेर उभिएका छन् । चलनचल्तीको कुनै लेखक भए चोभार ब्लुज लाई कम्तीमा कथा, नियात्रा र निबन्ध गरी तीन विधाको पुस्तक बनाउँथ्यो । तर, विक्रमले एकल विधाको सीमामा बस्न चाहेनन् वा सकेनन् । र, तथ्य, कथ्य र सन्देशको त्रिशंकुलाई निकथा भन्न रुचाएका छन् । यी कथाको रचनागर्भमा यात्रा छ । यात्राको आख्यानीकरण कठिनसाध्य हुने नै भयो । विधामिश्रण वा विधाभञ्जन जुनसुकै प्रयोग गर्न लेखक स्वतन्त्र छ । कति प्रयोग सफल भएका छन्, कति असफल । विक्रमले भनेजस्तो निकथा शब्द यसअघि चल्तीमा नआएकै पनि होइन । जर्मनीको डच बेले पुरस्कार पाएका कथाकार दिनेश सत्याल (सौरभ) अनि शंकर लामिछानेका कथालाई पनि यदाकदा निकथा भन्ने गरिएकै हुन् । नवप्रवेशी कथाकारले आफ्नो पहिलो कृतिलाई निकथा भन्ने उत्साह देखाउनु सुखद नै हो । तर, नयाँ विधा नै नित्याउने लेखक ब्लुजकै पछि किन लागे ? किनभने नेपाली साहित्यमै ब्लुज नाम जडिएको पुस्तकको सूची लामै छ । रोशन शेरचनले पचासको दशकमै भैरहवा ब्लुज नामक निबन्ध लेखेर मस्तिष्कहरूको मृत्यु मा समावेश गरेका छन् । पाश्चात्य संगीतका पारखी रोशनले ब्लुजलाई आफ्नै किसिमले अर्थ्याउने नै भए । उनैले चम्पारन ब्लुज निबन्धसंग्रह ल्याएपछि नेपाली साहित्यमा ब्लुजको बहार आएको आयै छ । बुद्धिसागरको कर्नाली ब्लुज, लव गाउँलेको अस्ट्रेलिया ब्लुज त्यसका दसीप्रमाण हुन् ।पहिलो वा दोस्रो प्रयोगमा ब्लुजको चमक थियो पक्कै । तर, अब चौथो वा पाँचौंमा जाँदा ब्लुज क्लिसे भइसक्यो । दासकिसानको दर्दभरि गाथामा आधारित लोकसंगीत ब्लुज को विशिष्ट पक्ष नभएको होइन । तर, हाम्रा लेखकहरूले त्यसलाई दुःख, पीडा, विरह, वेदना, उदासी वा उछ्वासको अर्थमा प्रयोग गर्दै आएका छन् । विक्रम पनि त्यसमा अपवाद रहेनन् । चोभार ब्लुज नामले केही अत्याए पनि कलाकार दीपक गौतमकृत आवरणचित्रले मजैले लोभ्याउँछ । खासगरी पातबिनाको रूख अनि नीलो आकाशमुनि पृष्ठभूमिको हरियो अनि प्राचीन मठमन्दिर र बस्तीको स्केचमा ज्यान छ । पुस्तकमा कथापिच्छे चित्रसमेत प्रयोग भएका छन् । कथा वा उपन्यासको आवरणसम्ममा चित्र ठीकै हो । बालसाहित्यमा बाहेक कुनै पनि साहित्यका पुस्तकमा चित्र राख्नु पाठकको कल्पनाशक्तिमाथि एकखाले अविश्वासजस्तो लाग्छ । अर्को कुरा, विक्रमजस्तो सक्षम कथाकारले शुभकामना, आभार, प्रकाशकीय, भूमिकाको कर्मकाण्डादिमा नफसेको भए जाती हुन्थ्यो । उनको पाकोपनका अगाडि यी कुरा फिक्का लाग्छन् । आजको दिनमा विक्रमभक्त जोशी सामाजिक सञ्जालमा नीलो टीको लगाएका कथाकार होइनन् । तर, उनले चोभार ब्लुज मार्फत आफ्नो साहित्यकारिताको छाप भने मजाले छाडेका छन् । ५० वर्ष लागेपछि कथा लेख्न थालेका उनीसँग इन्जिनियर, बैंकर आदिको परिचय भने नभएको होइन । उनी अंग्रेजी साहित्यका पनि अध्येता हुन् । संग्रहको नामदेखि कथाको शीर्षकसम्म नेपाङ्लिस प्रयोग त्यसको दृष्टान्त हो । तथापि उनको कथा भेन्चरमा प्रशस्तै एड्भेन्चर छ ।"
ग्रेटाको एलिनर अवतार,"शाश्वत सत्य हो मृत्यु । तर, कसैलाई गुमाउनुपरेको अवस्थामा यसको बोध गर्नु र स्वीकार गर्नु नितान्त गाह्रो विषय हो । विगत केही वर्षदेखि शारीरिक अस्वस्थताका बावजुद ग्रेटा राणाको अधिकांश समय लेखनपठनमै बितेको थियो । उनको सक्रियता हेर्दा यति छिट्टै उनलाई गुमाउनपर्ला भन्ने कल्पनासमेत कहिल्यै गरिनँ । उनलाई ब्रेन ट्युमर भएको थियो । र, केही समयदेखि उनी मस्तिष्कमा पानी जम्ने समस्याबाट पीडित थिइन् । कोभिड१९ को महामारीपछि उनको उपचारमा संलग्न डाक्टरले मानिसहरूसँगको बाक्लो भेटघाटबाट उनलाई पाबन्दी लगाएको थियो । मन हुँदाहुँदै कत्ति कुरा गर्न नपाएकामा उनी दुःखी अनि विचलित पनि थिइन् । छोरा सरित, बुहारी प्रमा अनि दुई नातिनीसँग उनको सम्बन्ध सुमधुर थियो । आफ्ना साहित्यिक कार्यक्रमहरूमा परिवार र नजिकका एकदुई साथीहरूको उपस्थिति उनका लागि निकै महत्त्वपूर्ण थियो । मलाई लाग्छ, पछिल्ला वर्षहरूमा विशेषतः श्रीमान् मधुकरशमशेर राणालाई गुमाएपछि नितान्त एक्लो भएकी ग्रेटाका सबैभन्दा नजिकको साथी भन्नु नै शब्द अनि चौबीसै घण्टा उनको सेवाका लागि राखिएका नर्स थिए । अविच्छिन्न रूपमा लेख्नु अनि पढ्नुका साथै ग्रेटा रंगमञ्चमा पनि सक्रिय थिइन् । झन्डै ८० को उमेर अनि प्रतिकूल परिस्थितिका बावजुद एकाग्र भएर आफूले रुचाएको काम निरन्तर गरिरहने उनको इनर्जी देखेर मलाई अचम्म लाग्थ्यो । सबैभन्दा अचम्म त आफ्नो जन्मथलो अनि देश छाडेर ६० वर्षीय वैवाहिक जीवनमा उनले नेपाललाई कर्मथलो बनाउन सकेकामा लाग्थ्यो ! ल ल लके आफ्नो ठाउँ, त्यहाँको परिवेश, आफ्ना मान्छे मिस गर्दिनथिइन् उनी ? आफूलाई नेपाली भन्न रुचाए पनि के तपाईंलाई आउटसाइडरजस्तो महसुस भयो कहिल्यै ? उनीसमक्ष मेरा प्रश्न यस्तै हुन्थे । ७ वर्षको उमेरमा पहिलो कविता लेखेको क्षण सम्झिँदै उनी भन्थिन्, बेलायतमा सानो हुँदा पानी परेपछि भिजेको चिसो माटोको मीठो सुगन्ध हुन्थ्यो, नेपालको त्यस्तै माटाको सुगन्धले मलाई मेरो घरको सम्झना आउँछ । चिराग बाङ्देलले बनाएको वृत्तचित्रमा घर सम्झेर भक्कानो छाडेर उनी रोएको दृश्य प्रत्येकपटक हेर्दा मेरो मन भरिएर आउँछ । उनको जीवनमा आधारित त्यो वृत्तचित्र सम्भवतः अन्तिम रेकर्डिङ भएको छ । यसमा म पनि आबद्ध हुन पाएकामा गौरव महसुस भएको छ मलाई ।ग्रेटा पेनिगंटन राणाको जन्म ७ फेब्रुअरी १९४३ मा बेलायतको कोइला खानीको सहर क्यासलफोर्ड योर्कसायरमा भएको थियो । संसारले प्रिभिलेजका रूपमा हेर्ने पश्चिमी समाजमा जन्मिनुहुर्किनु कस्तो थियो भन्ने मेरो एक प्रश्नको जवाफमा उनले आफ्नो बाल्यकाल द्वन्द्वपछिको नैराश्यता अनि अभावमा कठिन रहेको बताएकी थिइन् । आमा शिक्षिका भएकाले उनले आफ्नो प्रारम्भिक शिक्षा दुई वर्षको कलिलो उमेरमै सुरु गरिन् । तर, त्यो बेला लत्ताकपडा, खाद्यपदार्थ अनि किताब राशनका रूपमा पाइने बताएकी थिइन् । शिक्षिका आमाले अनिवार्य काम गर्नुपर्थ्यो र आफू पहिलो सन्तान भएकाले घर सम्हाल्ने काम ग्रेटाले कलिलो उमेरदेखि नै गर्नुपर्यो । पछि नेपालमा एउटा सम्भ्रान्त राणा परिवारमा विवाह भएर भित्रिएपछि भने आमाले भन्दा सासूआमाले असाध्यै माया गरेको सम्झना गर्थिन् उनी । ल ल लग्रेटासँगको मेरो पहिलो भेट चिराग बाङ्देलमार्फत समर आर्ट्स फेस्टिवलमा भएको थियो । दुईदिने महोत्सवको तयारी अनि तत्पश्चात् विभिन्न साहित्यिक कार्यक्रमको सिलसिलामा उनीसँग सामीप्य बढ्दै गयो । त्यसै महोत्सवमार्फत मैले भारतका लेखकद्वय जग र बनी सुरैया अनि पाकिस्तानका कवि इक्रम बसरासँग पनि नजिक हुने र उनीहरूका साहित्यबारे जान्ने मौका पाए । पछि उनी श्रीलंकाका लेखक रोमेश गुणशेखरालाई नेपाल बोलाउने तरखरमा थिइन्, तर दुर्भाग्यवश नेपालमा आएको महाभूकम्पले त्यो सम्भव भएन । पारिवारिक नाता आफ्नो ठाउँमा छँदै थियो, जसबारे उनका श्रीमान् मधुकरशमशेर राणा र म अक्सर गफ गर्थ्यौं । तर, त्यसभन्दा माथि मलाई ग्रेटाको व्यक्तित्व र उनले लेखेका किताबले प्रभाव परेका थिए । उनीसँगको सामीप्यता हामी दुवैको साहित्यप्रतिको रुचिकै कारण थियो । मैले त्यतिबेलासम्म उनका केही कवितासंग्रह र उपन्यास हिडन वुमन पढेको थिएँ । पेन इन्टरनेसनलका केही पुराना सक्रिय साहित्यकार र नयाँ पुस्ताका केही साहित्यकारसँग हातेमालो गरी हामीले प्यान एसिया क्रिएटिभिटी भनेर केही लेख्ने जमर्को पनि गरेका थियौं, तर त्यो संस्था लामो समयसम्म चलाउन सकेनौं ।साहित्यमा सबैभन्दा बढी रुचि उनलाई कवितामा थियो र लेखकको रूपमा आफ्नो हाइएस्ट फर्म या एक्सिलेन्स पनि उनी यसै विधालाई मान्थिन् । उनी बेन जोन्सन र विलियम शेक्सपियरबाट नितान्त प्रभावित थिइन् । उपन्यास, कविता अनि अनुवादमा लामो समयदेखिको उनको सक्रियताबारे धेरैलाई थाहा छ । तर, पछिल्लो समय उनले नाटक मञ्चनमा विशेष रुचि राख्न थालेकी थिइन् । एकाध नाटक मञ्चन भने पहिले पनि गरेकी थिइन् उनले द एम्बेसी स्टरलिङ प्लेयर्स मार्फत, जसबाट उठेको पैसा आर्थिक रूपमा कमजोर बालबालिकाको अध्ययनका निमित्त थियो । उनी मलाई निर्धक्क विश्वास गर्थिन् । मेरा कुनै पनि कुरालाई नाइँ भन्थिनन् । मेरो कुनै पनि कुरा, सरसल्लाह उनी उत्तिकै मनन पनि गर्थिन् । मेरो लागि आएको हरेक फोन कल उनको एउटा वाक्यबाट सुरु हुन्थ्यो, हे सगुना लिसन ! यसै सिलसिलामा एक दिन उनको फोन आयो । उनले त मलाई विलियम शेक्सपियरको नाटक अ मिड समर नाइट्स ड्रिम मा मुख्य हिरोइनको भूमिकामा पो लिन खोजेकी रहिछन् । हाँसो उठ्यो । मैले भने, मुख्य पात्र खेल्ने मेरो के हुती मुवा, बरु मै खोज्छु पात्रहरू । यसरी रंगमञ्चमा आफ्नो पहिचान स्थापना गरेका साथीहरू आशान्त शर्मा, सरोज अर्याल, दिव्य देव, उत्पल झा, आकांक्षा कार्की, गुञ्जन दीक्षित अनि आभास कर्माचार्यसँग कुराकानी भयो र सुरु भयो नाटकको तयारी । म र चिराग बाङ्देल त नाटकमा हुनैपर्ने थियो उनका लागि । मलाई आफूले निर्वाह गर्न सक्छुजस्तो लागेको ग्रे शेड भएको पात्र आफैं छानें । र, मूर्ख परी टिटानियाको भूमिका निभाएँ । उनको निर्देशनमा बनेको यस नाटकले उनलाई एउटा नयाँ परिवारको न्यानोपन दियो । उनी हाम्रो मुवाँ अनि हामी न्यु शेक्सपियर वालाज भयौं । यसमा दिव्य देवले मुख्य भूमिका निभाए र निर्देशनमा पनि निकै मद्दत गरे । त्यो नाटक सन् २०१६ मा मञ्चन भएको थियो । यसले ग्रेटामा एउटा नयाँ ऊर्जा थपेको थियो । न्यु शेक्सपियर वालाज ले हरेक वर्ष शेक्सपियरद्वारा लिखित कमेडी गर्ने प्रतिबद्धता जनाए पनि हामीले त्यो गर्न सकेनौं । यसका विभिन्न कारण थिए, तर मुख्य थियो आर्थिक पाटो । नाटक मञ्चन गर्न चाहिने आर्थिक सहयोग त्यसअघि नेपाल ब्रिटेन सोसाइटीसँग आबद्ध सञ्जीव पाण्डे, प्रतिमा पाण्डे अनि कलाकार चिरागले गरेका थिए । ग्रेटासँग आफ्नै फन्ड पनि थियो, तर पनि त्यो त्यति सजिलो काम थिएन । जसोतसो हामीले २०२० मा फेरि एकपटक अर्को कमेडी एज यु लाइक इट मञ्चन गर्ने निर्णय गर्यौं । लकडाउनले सबै कुरा ठप्प भएको त्यो बेला रंगमञ्चका कलाकार पनि फुर्सदिला, तर आर्थिक मन्दीको दौरबाट गुज्रिरहेका थिए । सबैलाई केही कुरामा अल्झिऊँ भन्ने थियो, जसले मानसिक रूपमा पनि तनावरहित राखोस्, तर अफसोस ग्रेटा यसपटक त्यति सक्रिय हुन सकिनन् । कारण प्रतिकूल स्वास्थ्य अनि डाक्टरले उनलाई संक्रमण नहोस् भनेर लगाएको पाबन्दी । यस्तोमा आशान्त शर्मा अघि बढे र निर्देशनको सम्पूर्ण अभिभारा आफ्नो काँधमा लिए । रिहर्सलका दौरान ग्रेटा हामीसँग अनलाइनमा जोडिइन् । प्रारम्भिक दौरको काम सबै अनलाइन नै भयो । राति अबेलासम्मै पनि उनी हामीसँग जोडिएर हामीलाई सबटेक्स्ट बुझाउँथिन् । केही साथीहरूले सुरु गरेको काम छोडे, केही नयाँ जोडिए, जसोतसो नाटक मञ्चन भयो । यसका दौरान मप्रति उनी झन् प्रोटेक्टिभ भएको पाएँ । ग्रेटा स्पष्ट वक्ता थिइन्, नो नन्सेन्स खाले । कतिपय अवस्थामा उनी डिस्मिसिभ लाग्थ्यो होला केहीलाई । उनको व्यक्तित्व अनि स्वभावको त्यो अभिभारा यसपटक भने मैले वहन गर्नुपरेको थियो र यो उनले महसुस गरेकी थिइन् । उनको सपना थियो आफ्ना कलाकारहरूलाई योर्कसायर लिएर जाने र त्यहाँ नाटक मञ्चन गर्ने, जुन अधुरै रह्यो । राज्यले यस्ता कार्यहरूमा उचित सहयोग नगर्ने मात्र होइन, पन्छिने कुरालाई लिएर उनी दुःखी हुन्थिन् । उनको यो सपना सायद एक मात्रै पूरा हुन बाँकी काम थियो भन्ने मलाई उनको पछिल्लो प्रकाशित किताब घोस्ट इन द ब्याम्बो पढेपछि अझै महसुस भयो । त्यस उपन्यासको मुख्य पात्र एलिनर धेरै हदसम्म उनी आफैं हुन् । उनले कतै भनेकी छन्, जीवनी लेखेँ भने मैले सायद धेरैको चित्त दुखाउनेछु, त्यसैले म आफ्ना कुरा उपन्यासका पात्रमार्फत भन्छु । घोस्ट इन द ब्याम्बो मा एउटा काल्पनिक सहर लपालिस्तानको कथा छ । वास्तवमा ग्रेटाले आफ्नो यौवनकालका कार्यक्षेत्र लाओस, अफगास्तिान अनि पाकिस्तानलाई लिएर त्यस काल्पनिक ठाउँको निर्माण गरेकी छन् । १९७० को दशकमा पहिलोपटक विवाहपश्चात् नेपाल आएकी ग्रेटाले नेपाल रेडक्रस सोसाइटी, समाज कल्याण मन्त्रालय अनि इसिमोडमा कार्यरत हुँदा यहाँको दुर्गम क्षेत्रमा काम गर्ने मौका पाइन् । पछि यही दुर्गम क्षेत्रका विशेषगरी महिला पात्रले उनका उपन्यास अनि कवितामा स्थान ओगटे । घोस्ट इन द ब्याम्बो उनले लेख्दै गरेको ट्रिलोजीको दोस्रो भाग थियो भने यसको अन्तिम किताब प्रकाशनका लागि तयार छ । साथै राणाकालीन समयका महिला पात्रहरूको सेरोफेरोमा लेखिएको हिडन वुमेन को दोस्रो संस्करण पनि केही समयअघि प्रकाशित भएको छ । ग्रेटाको निधनले नेपालमा रही अंग्रेजीमा कलम चलाउने अग्रज साहित्यिक अभियन्ताको एक अध्यायको अन्त्य भएको छ । जनवरी १, २०२३ मा म उनलाई निकै समयपछि भेट्न गएकी थिएँ । अफसोस धेरै ढिलो भयो ।"
समुन्नतिका आधार,"पर्यटकहरूका लागि व्यवस्थित होमस्टे, सुविधासम्पन्न होटल, रैथाने उत्पादनमा आधारित प्रदर्शनीबाट पनि स्थानीय अर्थतन्त्र चलायमान गराउन सकिन्छ । लुम्बिनीमा आउने पर्यटकको बसाइ अवधि लम्ब्याउन सकिने प्रचुर आधार छन् । धार्मिक महत्त्वका कारण लुम्बिनीमा आई सन्तान जन्माउन चाहने बौद्ध धर्मावलम्बीको संख्या ठूलो छ । सुविधासम्पन्न अस्पताललगायत पूर्वाधार निर्माण हुने हो भने यस्तो धार्मिक पर्यटनको पनि ठूलो सम्भावना छ । भैरहवा विमानस्थलको सफल सञ्चालन, लुम्बिनी विकास गुरुयोजनाको तीव्र कार्यान्वयन र पर्यटनका पूर्वाधारको विकास, स्थानीय समुदायसँग घुलमिल हुने वातावरण निर्माण, डिजिटल प्रविधिको प्रयोगले पनि पर्यटकहरूको बसाइ लम्ब्याउन सकिन्छ । स्थानीय वन्यजन्तुलाई असर नपर्ने गरी वातावरणीय रूपमा घुम्ने र बस्ने व्यवस्था गर्ने हो भने बाँके र बर्दियाका राष्ट्रिय निकुन्जले थप पर्यावरणीय पर्यटक आकर्षण गर्नेछन् । तराई मधेस र उत्तर भारतलाई लक्षित गरी गर्मीयाममा पर्यटक भित्र्याउन पाल्पा, तम्घास, नरपानी, गौमुखी, स्वर्गद्वारी, होलेरीलगायत ठाउँमा हिल स्टेसन निर्माण गर्न सकिन्छ । यसका लागि पर्यटन व्यवसायीलाई सहजीकरण गर्न जरुरी छ । औद्योगिक विकास र हरित सहरीकरण आर्थिक अवसरको खोजीमा बसाइँ सराइ तीव्र भएपछि सुनवलदेखि बाँसगढीसम्म तराई मधेसका र पाल्पादेखि थबाङसम्म पहाडका बजार केन्द्रहरू तीव्र रूपमा विस्तार हुँदै गएका छन् । स्थानीय पालिकाका केन्द्रहरू पनि सहरहरूमा परिणत हुँदै छन् । मानिस गाउँबाट सहरबजारतिर बसाइ सरिरहेका छन् । सहरहरू आर्थिक विकासका इन्जिन हुन् किनकि सहरीकरणले व्यापार व्यवसाय, साना तथा मझौला उद्योग, होटल, यातायात व्यवसाय विस्तार भई विविध रोजगारी अवसर सिर्जना हुन्छन् । यसले मिहिनेत गर्ने, जोखिम मोल्ने तथा सिर्जनशील नवप्रवर्द्धक उद्यमीलाई बढ्ने, फक्रने र आर्थिक तथा सामाजिक उन्नति गर्ने अवसर दिन्छ । तुलनात्मक रूपमा पूर्वाधारमा पहुँच र सबै प्रकारका जनशक्ति उपलब्ध हुने हुँदा सहरबजारले विविध क्षेत्रमा निजी क्षेत्रको लगानी आकर्षण गर्छ । सहरीकरणले सार्वजनिक पूर्वाधारमा प्रतिव्यक्ति लगानी कम हुने भएकाले सरकारको लगानीबाट पनि धेरै उपलब्धि प्राप्त गर्न सकिन्छ । त्यसैले प्रदेश र स्थानीय सरकारहरूले समन्वयतात्मक तरिकाले लगानीमैत्री वातावरण सिर्जना गर्न जरुरी छ । न्यूनतम आवश्यक भौतिक तथा सामाजिक पूर्वाधारलाई हरित पूर्वाधारको दृष्टिकोणबाट विकास गर्ने, हरेक स्थानीय सरकारले औद्योगिक विकासको सम्भावना बोकेको स्थानलाई उद्योगका लागि जग्गा उपलब्ध गराउने, प्रदेशमा भएका विशेष आर्थिक क्षेत्र र औद्योगिक कोरिडोरको विस्तार एवं सफल व्यवस्थापन गर्ने हो भने पनि लगानीकर्ता उत्साही हुनेछन् । उद्योग क्षेत्रमा आन्तरिक तथा बाह्य लगानी आकर्षण गरी प्रविधि हस्तान्तरण तथा व्यवस्थापकीय क्षमता अभिवृद्धि गर्न र दोहोरो कर तथा अनावश्यक शुल्क हटाउन र प्रक्रियागत सुधार गर्न सके उद्योग स्थापनामा सहजता कायम हुन्छ ।अहिले विभिन्न कारणले लुम्बिनी प्रदेशका उद्योगहरूको उपयोग क्षमता औसत ५० प्रतिशत हाराहारी मात्र देखिन्छ । उद्यमीहरूको क्षमता विकास गरी औद्योगिक क्षेत्रमा स्वदेशी कच्चा पदार्थको उत्पादन तथा खपत वृद्धि गर्नॅपर्छ । उत्पादनमूलक जमिन प्रशस्त भएको प्रदेशमा कृषि उत्पादनको प्रचुर सम्भावना छ । त्यसैले यसलाई उद्योगसँग जोड्न तथा औद्योगिक आपूर्ति शृंखला प्रभावकारी बनाई तुलनात्मक लाभ र प्रतिस्पर्धी क्षमताका निर्यातमूलक उद्योगमा लगानी बढाउन अहिले भएका नीतिगत र प्रक्रियागत अप्ठ्याराहरूलाई हटाएर स्थानीय उत्पादनलाई प्रवर्द्धन गर्ने हो भने रोजागारीका अवसरहरू बढ्नेछन् । यसबाट आयात प्रतिस्थापन हुनेछ र नजिकको भारत तथा अन्य देशमा निर्यात पनि बढ्नेछ । लुम्बिनी प्रदेशसँग भारतीय सडक तथा रेल सञ्जाल र ठूलो बजारको सन्निकटताले निर्यात बढाउने ठूलो सम्भावना छ । यसका लागि निर्यातमा रहेका कर तथा गैरकरका समस्या संघीय सरकारसँग समन्वय गरी सुल्झाउन सकिन्छ । दाङ, प्यूठान, रोल्पा अर्घाखाँची, गुल्मी, पाल्पालगायतका पहाडी भूभागमा सिमेन्ट उद्योगका लागि चाहिने चुनढुंगालगायतको ठूलो भण्डार छ । लुम्बिनी प्रदेशले सिमेन्ट उद्योगलाई प्रमुख प्राथमिकतामा राखेर नयाँ प्रविधिको प्रयोगमा प्रोत्साहन गर्नॅपर्ने देखिन्छ, ताकि प्रदूषण कम होस् र उत्पादकत्व पनि बढोस् । अर्गानिक र स्वच्छ ऊर्जा उपलब्धता गराई हरेक उत्पादनलाई जिरो कार्बन उत्पादन को प्रमाणीकरण गर्ने व्यवस्था मिलाउनुपर्छ, जसले गर्दा यस्ता उत्पादनको बजारमूल्य बढी प्राप्त गर्न सकिनेछ । लुम्बिनी इँटा बनाउने प्रदेश पनि हो । बसाइँ सराइले बस्ती बढ्ने र घर बन्ने क्रम बढ्दो छ । वातावरणलाई असर नगर्ने गरी चुरेभन्दा उत्तरमा रहेका पहाडका ढुंगालाई सडकमा बिछ्याउन सकिन्छ, इँटा र आयातित टायलको विकल्पमा पनि प्रयोग गर्न सकिन्छ । यसका लागि स्थानीयस्तरमा सीप विकास र वातावरणीय हिसाबले उचित प्रविधिको पहुँचका लागि सहजीकरण गर्नॅपर्छ । त्यसपछि औद्योगिकीकरणमा टेवा पुग्छ र इँटाभट्टाले पार्ने वातावरणीय प्रभाव पनि कम हुन्छ । पूर्वाधारको विकासयस प्रदेशमा रहेका सडकहरू जोखिमयुक्त छन् । धेरै बस्ती बजारसँग नियमित रूपमा जोडिँदैनन् । यस्तो अवस्थामा आपूर्ति शृंखलालाई गतिशील राख्न र औद्योगिक विकासका लागि पूर्वाधार निर्माण तथा विस्तारमा जोड दिन जरुरी छ । नेपालका २४ वटा राष्ट्रिय गौरवका आयोजनामध्ये ५ वटा लुम्बिनी प्रदेशमा निर्माणाधीन छन् । उत्तरदक्षिण जोड्ने कालीगण्डकी कोरिडोरको केही भाग यही प्रदेशमा पर्छ । लामो समयसम्म चर्चामा सीमित रहेको नौमुरे जलविद्युत्, माडीखोला जलविद्युत्, दाउन्नेदेखि चन्द्रौटासम्मको निर्माणाधीन ४ लेन सडक, अमेरिकी सहयोगमा बन्ने चन्द्रौटाशिवखोला सडक, राष्ट्रिय गौरवका र अन्य सिँचाइ आयोजना, कालीगण्डकी डाइभर्सन बेलैमा निर्माण सक्ने हो भने प्रदेशको अर्थतन्त्र गतिशील बन्छ । ग्वारखोला र सुराइनालगायतका चुरे क्षेत्रमा सिँचाइ र खानेपानीका लागि जलभण्डारको निर्माण, देउखुरीमा प्रदेश राजधानीको पूर्वाधार तथा नेपालगन्जको सुक्खा बन्दरगाह (जहाँसम्म रेलवे सेवा पनि विस्तार हुनेछ), विभिन्न सडक लगायतका पूर्वाधार पनि गुणस्तरीय रूपले बेलैमा निर्माण गर्ने हो भने थुप्रै रोजगारीका अवसर सिर्जना हुन्छन् । यसबाट प्रदेशकै अर्थतन्त्रमा टेवा पुग्नेछ । स्वस्थ जनता भए मात्र विकास निर्माण जनशक्तिको ऊर्जा उपयोग गर्ने अवसर बढ्छ । त्यसैले लुम्बिनी प्रदेशले हरेक जिल्लामा सुविधासम्पन्न अस्पताल, दाङमा मेडिकल कलेज स्थापना तथा विकास गर्नॅपर्ने देखिन्छ । नदीले धेरै ठाउँमा फाँटका बस्ती तथा खेतीयोग्य जमिन कटान गरी ठूलो नोक्सानी गरेको छ । त्यस्तो नोक्सानी रोक्नका लागि पनि प्रदेश सरकारले संघ र स्थानीय सरकारसँग मिलेर वृक्षरोपण तथा बायोइन्जिनियरिङका साथै तटबन्ध गर्नॅपर्नेछ । अति दुर्गम र जोखिममा रहेका बस्तीलाई स्वैच्छिक रूपमा सहज ठाउँमा बसाइ सर्ने व्यवस्था मिलाउनुपर्छ । यसका लागि अनुदानमार्फत प्रोत्साहन गर्न सके छरिएका बस्तीहरू कम हुनेछन्, सरकारको सार्वजनिक पूर्वाधार जस्तै सडक, खानेपानी, विद्युत्, विद्यालय र स्वास्थ्यचौकी निर्माण जस्ता कार्यमा ठूलो विकास खर्च जोगिनेछ ।जलवायु परिवर्तनले निम्त्याएका जोखिम, भूकम्पलगायतका विपत्लाई ध्यान दिएर स्थानीय जनशक्तिको क्षमता विकास गर्दै निजी तथा सार्वजनिक पूर्वाधार निर्माणमा प्रोत्साहन गर्ने नीतिगत बाध्यताको व्यवस्था गरिनुपर्छ । सबै तहका सरकारले सम्भव हुने हरेक क्षेत्रलाई डिजिटलाइजेसनमा लानुपर्छ । प्रदेश सरकारले ऊर्जा तथा औद्योगिक पूर्वाधार निर्माणमा निजी, संघीय सरकार र निजी तथा सरकारी साझेदारी औजार प्रयोगसमेतबाट पनि लगानी गर्ने र आवश्यक पर्दा बहुराष्ट्रिय संस्थाबाट सहुलियत ऋण लिने वातावरण तयार गर्न सक्नुपर्छ । स्थानीय पूर्वाधार, जल, जंगल, विद्यालय जस्ता सार्वजनिक निकाय एवं संघसंस्था उपभोक्ता, सामुदायिक संस्था, गुठी आदिबाट सञ्चालन गराउने प्रावधान राख्नुपर्छ ।सीप र उद्यमशीलतासामाजिक गतिशीलता बढिरहेका बेला प्रदेशका धेरै युवा रोजगारीका लागि अदक्ष मजदुरका रूपमा बाहिरिने गरेका छन् । यता मुलुकभित्रै उद्योगहरूले भने दक्ष र अर्धदक्ष जनशक्तिको खाँचो बेहोरिरहेका छन् । जनशक्तिको विदेश पलायन रोकी अर्धदक्ष र दक्ष श्रमशक्ति उत्पादन गर्नॅ लुम्बिनी प्रदेशको अति महत्त्वपूर्ण तथा पहिलो प्राथमिकताको विषय हो ।कृषिको उत्पादन नबढ्नु तथा स्थानीय साधन र स्रोतको परिचालनबाट उद्यम गर्ने वातावरण सिर्जना नहुनुका पछाडि धेरै कारण छन्, तर त्यसमा उपयोगीमूलक शिक्षा र दक्षता विकासका लागि सीपमा सहज पहुँच नहुनु नै मुख्य हुन् । विद्यालयको सिकाइ र पढाइको गुणस्तर खस्किँदै गएको र विद्यार्थीले विद्यालय छाड्ने क्रम नरोकिएको अवस्थामा प्रदेशको विकास लागि आवश्यक जनशक्तिको उपलब्धता सुनिश्चित हुने तयार गर्नॅ प्रदेश र स्थानीय सरकारको दायित्वभित्र पर्छ । निजी क्षेत्रसँग समन्वय गरी युवामा उद्यमी बन्न सक्ने सीप विकास गर्न जरुरी छ । विद्यालयस्तरको शिक्षामा रूपान्तरण गरी स्थानीय साधन र स्रोतको उपयोगमार्फत उद्यमी बन्न सक्ने ज्ञान दिलाउन प्रदेश र स्थानीय सरकारले पहल गर्नॅपर्नेछ । विदेशबाट सीप सिकेर फर्केका युवा जनशक्तिलाई यहीं अवसर दिलाउन सक्नुपर्छ । उत्पादनमूलक सीप, प्रविधि र पँॅजीमा पहुँच बढाई युवाको उद्यमशीलता र सिर्जनशीलता अधिकतम परिचालन गराउनुपर्छ । आन्तरिक तथा बाह्य लगानीकर्तालाई आवश्यक पर्ने जनशक्ति उपलब्ध गराउन सक्नुपर्छ । स्वदेशी तथा वैदेशिक लगानीकर्ताले अन्य सुविधाका साथसाथै दक्ष जनशक्तिको उपलब्धता पनि हेर्छन् । अन्त्यमा, जसरी १९ औं शताब्दीमा समाज र अर्थ व्यवस्थामा सुधार र रूपान्तरणबाट, २०औं शताब्दीमा पँॅुजीवादमा सुधारबाट र २१ औं शताब्दीमा विश्वव्यापीकरणमा समाहित हुँदै सुधार गरी समाजवादको बाटोमा जान सकिन्छ भनेर बहस गरिएको थियो । त्यसैगरी हाम्रो प्रदेशले पनि उपलब्ध साधनस्रोत, जनचेतना, जनताको प्राथमिकता र आकांक्षा, तीव्र रूपमा भइरहेको बसाइँसराइ, जलवायु परिवर्तन, प्रविधिमा भएको छलाङलाई ध्यानमा राखेर विकासका प्राथमिकता समयानुकूल तय गर्नुपर्छ, जसले गर्दा प्रदेशका जनताले एकै पुस्तामा समुन्नतिको महसुस गरून् ।"
लुम्बिनी बन्दा बन्छ देश,"हामीले जिम्मेवारी सम्हाल्दा संघीयताको आधार तयार पार्ने मुख्य दायित्व थियो । सुरुमा हामीले कस्ता प्रदेश बनेका छन्, तिनको सामर्थ्य के छ भन्ने आकलन गर्यौं । त्यो बेला आर्थिकसामाजिक हिसाबले सात प्रदेशमध्ये लुम्बिनी चौथो स्थानमा थियो । कार्यालय स्थापना, कर्मचारी प्रबन्ध, प्रदेशको आवधिक योजना तर्जुमा र कानुन निर्माण जस्ता आधारभूत कुराबाट हामीले काम थालेका थियौं । कर्मचारी प्रदेशमा जान नमानिरहेको सन्दर्भमा कर्मचारी व्यवस्थापनसम्बन्धी मापदण्ड तयार पार्यौं । जसले गर्दा म रहँदासम्म लुम्बिनी प्रदेशमा कर्मचारी उपस्थितिको औसत समय अन्य सबै प्रदेशभन्दा लामो भयो । कानुन आयोग बनाएर प्रदेश सरकार सञ्चालनका लागि आधारभूत कानुन समयमै बनायौं । संघीय सरकारले कतिपय कानुन नबनाएका कारण केही कानुन निर्माण बाँकी नै रहे तर प्रदेशका लागि आवश्यक आधारभूत कानुन समयमै बनाउन लुम्बिनी अग्रणी रह्यो । एक वर्षभित्रै प्रदेशको आवधिक पञ्चवर्षीय योजना बन्यो । दोस्रो वर्षदेखि त्यसमा आधारित काम सुरु भयो । आवधिक योजना निर्माण र बजेट विनियोजन गर्दा प्रदेशमा समेटिएका साविकका तीनवटा अञ्चललाई जोडेर साझा मनोविज्ञान तयार पार्ने कुरालाई प्राथमिकतामा राख्यौं । सबैको सहमतिमा भर्जिन ल्यान्ड मा प्रदेशको राजधानी बनायौं । प्रदेश राजधानीलाई केन्द्रमा राखेर जिल्लाहरूलाई सडक सञ्जालमा जोड्ने योजना बनायौं । सबै पालिकाका केन्द्र सडकले जोड्ने योजना तयार गर्यौं । यस्तो योजना लुम्बिनीबाहेकका प्रदेशमा देखिएको छैन । दुई वर्ष कार्यान्वयन गरेपछि बल्ल संघीय सरकारले त्यसको अपनत्व ग्रहण गर्यो । लुम्बिनीका सबै पालिकामा सडक कालोपत्रे गर्न सुरु गर्यौं । प्रदेशको दीर्घकालीन हितलाई ध्यान दिँदै केही रणनीतिक सोचहरू अगाडि सार्यौं । भारतको सघन जनसंख्या भएको भूभागसँग जोडिएका कारण लुम्बिनीमा हिल स्टेसनको सम्भावना छ । त्यसका लागि पाल्पादेखि रोल्पासम्म पर्यटकीय सडक सञ्जाल विकास गर्ने उद्देश्यले जीवराज आश्रित कृष्णसेन इच्छुक मार्ग का रूपमा रणनीतिक सडकको अध्ययन अगाडि बढेको छ । तराईका सामुदायिक वनभित्रमा बोटानिकल गार्डेन तथा जियोलोजिकल गार्डेन जस्ता एजुकेसनल पार्क निर्माण गर्ने योजना बन्यो । यसले वन संरक्षणसँगै रोजगारी पनि सिर्जना गर्नेछ । विश्वव्यापी तापमान वृद्धिसँगै कृषिमा आइपर्ने चुनौतीसँग जुध्न स्मार्ट एग्रिकल्चर भिलेज को अवधारणा बनेको छ । गरिबी निवारणका लागि सीमान्तकृत समुदाय लक्षित मुख्यमन्त्री ग्रामीण विकास तथा रोजगार कार्यक्रम तयार छ । अत्यन्त गरिबलाई कृषिसँग जोड्न राज्यका तर्फबाट उनीहरूको लिजबापतको रकम तिरिदिने कार्यक्रम हो यो । अति गरिबले जमिन भाडामा लिएर कृषि गर्न सकुन् भन्ने उद्देश्य लिइएको छ ताकि लुम्बिनी प्रदेशमा कृषिबाट विस्थापित बनेका कमैया, कमलरीलाई मजदुरी छुटाएर कृषिमा फर्काउन सकियोस् । सबैलाई शुद्ध र स्वच्छ पिउने पानी उपलब्ध गराउन वास प्लान तयार छ । यस्तो योजना बनाउने लुम्बिनी पहिलो प्रदेश हो । हामीले यो योजनाअन्तर्गत प्रदेशमा एक वर्षमा ४० हजार धारा जडान गर्यौं । धेरै प्रदेशले केन्द्रले हस्तान्तरण गरेका आयोजना बनाउन नसकेर फिर्ता गरे, हामीले निर्माण गर्यौं । सुरुकै वर्षदेखि हामीले औसत २ सय किमिका दरले सडक कालोपत्र गर्न सफल भयौं । त्यस हिसाबले सबै प्रदेशले काम गर्ने हो भने एक वर्षमा देशभरमा १४ सय किमि सडक कालोपत्रे हुन सक्नेरहेछ । ग्रामीण सडकको सबैभन्दा ठूलो समस्या खोलाखोल्सामा पुलको अभाव हो । त्यसका लागि हामीसँग जनशक्ति अभाव छ । हामीले अन्तर्राष्ट्रिय दातृ निकायबाट प्राविधिक जनशक्ति प्राप्त गरेर पुल निर्माण प्रक्रिया सुरु गर्यौं । मैले छाड्दा १ वर्षमा ६० वटा पुल निर्माण गर्ने आधार तयार भएको थियो । त्यस्तै तीन वटा औद्योगिक क्षेत्रका लागि जमिन उपलब्ध गराइएको छ । औद्योगिक क्षेत्र निर्माण गर्न भविष्यका लागि आवश्यक पर्ने सबैभन्दा धेरै जमिन सुनिश्चित गराउने प्रदेश पनि लुम्बिनी भएको छ । मोतीपुर क्षेत्रमा करिब ८ सय बिघा, नौबस्तामा ५ सय बिघा र घोराहीमा ५ सय बिघा जमिन उपलब्ध भएको छ । अर्को, भन्सार आधारित करिडोर र त्यसमा आधारित सहरीकरणको सम्भावना छ । तीन महानगर र त्यसमा आधारित सेटलाइट सिटी को परिकल्पना गरिएको छ । बुटवललाई केन्द्र बनाएर महानगर र त्यसको वरपर सेटलाइट सिटी बनाउने, दाङ उपत्यकालाई केन्द्रमा राखेर घोराही तुलसीपुरलाई महानगरका रूपमा र राप्तीका पहाडी भूभागलाई सेटलाइट सिटीका रूपमा विकास गर्ने र नेपालगन्ज कोहलपुरलाई आधार बनाएर सेटलाइट सिटी तयार गर्ने दीर्घकालीन सोचले आर्थिक विकासलाई स्थायित्व दिन सक्छ भनेर अध्ययन गराइएको छ । केन्द्रका केही रणनीतिक योजनाले पनि लुम्बिनीको विकासमा विशेष अर्थ राख्छन् । जस्तो, गौतम बुद्ध अन्तर्राष्ट्रिय विमानस्थलमा इन्ट्री पोइन्ट को स्वीकृति नहुँदा समस्या आइराखेको छ । त्यसलाई हल गर्दा लुम्बिनीको विकासमा सार्थक योगदान पुग्न सक्छ । लुम्बिनी प्रदेशमा शिक्षाका क्षेत्रमा दुई समस्या छन् । पहिलो, बालिकाकिशोरीहरू शिक्षामा प्रोत्साहित छैनन् । त्यसका लागि हामीले सीमान्तकृत समुदायका किशोरीलाई उच्च शिक्षामा आउन छात्रवृत्तिको व्यवस्था गर्यौं । दलित, कमैयाका छोरीहरूलाई उच्च शिक्षामा छात्रवृत्ति दियौं । विज्ञान पढ्ने सबै छात्रालाई छात्रवृत्ति दिन सुरु गर्यौं । त्यसपछि सामुदायिक क्याम्पसमा विज्ञान पढ्ने छात्राको संख्या उल्लेख्य बढ्यो । दोस्रो समस्या, मुस्लिम समुदायमा छात्राको पठनपाठनमा हो । उनीहरूलाई मूलधारको शिक्षा प्रणालीसँग जोड्न मदरसा बोर्ड गठन गरेर सुधारको जिम्मा लगाएका छौं । सुधारका यस्ता प्रयासमा राजनीतिक अस्थिरताले प्रभाव पारेको छ । मैले ६ वटा मन्त्रालयबाट चलाएको प्रदेश सरकारमा १६१७ वटासम्म मन्त्रालय बनाउने बेथिति देखापर्यो । विसंगति बढेका छन् । तर पनि संघीयता कार्यान्वयनका हिसाबले लुम्बिनी र अन्य प्रदेशले एउटा गति पक्रिएका छन् । संघीयता कार्यान्वयनमा प्रशासनिक व्यवस्थापन मुख्य पक्ष हो । त्यसका लागि प्रदेश सेवा आयोग गठन गरिएको छ । संरचनागत हिसाबले प्रदेश सरकार स्वयंले गर्ने कुरा सकिएको छ । संघीय सरकारको सहयोगमा हुनुपर्ने निजामती कर्माचारीको समायोजन र प्रहरी समायोजन बाँकी छ । यीबाहेक अन्य कुरामा धेरै प्रगति भएको छ । समग्रतामा मुलुकलाई संघीयतामा रूपान्तरण गरेर त्यसले पूर्ण रूपमा काम गर्न प्राकृतिक स्रोत तथा वित्त आयोगले संविधानले दिएको जिम्मेवारी पूरा गर्नुपर्छ । संघ, प्रदेश र स्थानीय तहको कार्यजिम्मेवारीका आधारमा स्रोत बाँडफाँट गर्ने आफ्नो मुख्य जिम्मेवारी आयोगले पूरा नगरेका कारण अहिले कसलाई कति स्रोत आवश्यक छ भन्ने आकलन हुन सकेको छैन । त्यसैले प्रदेशहरू स्रोतमा अलि कमजोर भएका छन् । लुम्बिनी प्रदेश मिनी नेपाल हो । यहाँ नेपालको एड्भान्स समाजको विशेषता पनि छन्, अत्यन्त पछौटे समाजको पनि । त्यसैले लुम्बिनी बन्दा देश बन्छ भन्ने म ठान्छु । लुम्बिनीमा कृषिको आधुनिकीकरण नै विकासको आधार हो । मेरो यस्तो निष्कर्ष लुम्बिनी प्रदेशका लागि मात्र नभएर देशकै हकमा पनि लागू हुन्छ । कृषि नबदलेसम्म देशको अर्थतन्त्र बदलिँदैन । त्यसपछि कृषि र खनिजमा आधारित उद्योगको स्थापना हो । तेस्रो चरणमा हामी जाने भनेको पर्यटनमा हो । त्यो नै समृद्धिको आधार हो । योजनाबद्ध रूपमा काम गरियो भने कृषिलाई ५ वर्षमा बदल्न सकिन्छ भने १० वर्षभित्रमा कृषि र उद्योगमा काम गर्न सक्छौं । त्यसपछि पर्यटन । यसरी २० वर्षपछिको नेपाललाई समृद्ध बनाउन सकिन्छ । लुम्बिनीका माध्यमबाट त्यो आधार तयार पार्न सकिन्छ । अहिले प्रदेश त्यसमा केन्द्रित हुन सकेको छैन । योजनामा प्रतिबद्ध भएर लाग्दा आजसम्म नभएका काम पनि सम्पन्न गर्न सकिन्छ भन्ने हामीले स्थापित गरेका छौं । पुँजीगत खर्च कम हुने समस्या नेपालको एउटा रोगका रूपमा रहेको छ । तर, तेस्रो वर्ष पुग्दा लुम्बिनीमा हामीले शतप्रतिशत पुँजीगत खर्च गरेर देखायौं । यो अहिले नेपालमा पुँजीगत खर्च ज्यादा र साधारण खर्च कम भएको प्रदेश नै हो । संघ र स्थानीय तह दुवैमा साधारण खर्च ज्यादा छ । प्रदेशको संरचना काम गर्नका लागि उपयुक्त रहेछ भन्ने यसले देखाउँछ । केन्द्रीय सञ्चित कोषबाट स्रोतको बाँडफाँट गर्न संविधानले दिएको जिम्मेवारी प्राकृतिक स्रोत तथा वित्त आयोगले पूरा गरेमा भविष्यमा संघीयता कार्यान्वयन सहज हुँदै जानेछ । कसलाई कति स्रोत चाहिन्छ भन्ने वैज्ञानिक विश्लेषणमा आधारित मापदण्ड बनाएर स्रोत विनियोजन गरिदिनुपर्छ । त्यसो भए प्रदेशहरूले आफ्नो स्रोतको व्यवस्थापनमा ढुक्क भएर काम गर्न सक्छन् । वैदेशिक सहायता वा ऋण प्राप्त गर्नेबारे पनि स्पष्टता नहुँदा अन्योल सिर्जना भएको छ । नियन्त्रणकारी प्रबन्धहरू ज्यादा भएका कारण प्रदेश र पालिकाले यसलाई प्रयोग गर्न नसक्ने स्थिति छ । केन्द्रको नियमन जरुरी त छ, तर प्रदेशहरूलाई आफ्नो पहलकदमीद्वारा स्रोत परिचालन गर्न सक्ने बनाए मात्रै उनीहरूले आफ्नो क्षमता देखाउन सक्छन् ।"
सद्भावको सहर,"नेपालगन्ज धार्मिक दृष्टिले अति संवेदनशील छ । ०५४ सालको हिन्दुमुस्लिम समुदायबीचको धार्मिक दंगापछि यहाँ विभिन्न घटनाक्रम भए । पछिल्लो चारपाँच वर्षमा धार्मिक सद्भावका लागि विभिन्न धर्मगुरुको संयोजकत्वमा राजनीतिक दलका टोली मिलेर सौहार्दपूर्ण वातावरणमा नेपालगन्जलाई रूपान्तरित गरियो । तर पछिल्लो समयमा जबजब निर्वाचन आउँछ, धार्मिक नारा अघि सारिहालिन्छ । ०५४ सालको धार्मिक दंगाले ऐतिहासिक सहर क्षणभरमै कुरूप बन्यो । भौतिक क्षति धेरै भएकाले त्यसको लेखाजोखा भएन । उक्त घटनाले नेपालगन्जलाई धार्मिक रूपमा विभाजित मात्र गरेन, धार्मिक सम्प्रदायलाई आपसमा सशंकित र त्रसित बनायो । कसको बच्चा कुन टोलमा गयो, अब भरे सकुशल फर्किन्छफर्किंदैन भन्ने डर भयो । यो त्रास वर्षौं कायम रह्यो । पछि बिस्तारै सेलाउँदै गए पनि फेरि ०६२०६३ सालको मधेस आन्दोलनले त्रास बढायो । घटनाको बीउ राजनीतिक थियो । तर, त्यसलाई साम्प्रदायिक (पहाडीमधेसी) दंगाका रूपमा भड्काइयो । त्यसपछि पनि सामान्य किसिमका घटना भइरहे । जब चुनाव आउँछ, जातीय नारा अघि सारिन्छ । ०७४ सालको चुनावमा यस्तै दृश्य देखिए । ०७९ को चुनावमा छिमेकी देश भारतबाट समेत मान्छे ल्याएर घुसपैठ गराइयो । अहिले पनि स्वार्थको राजनीति गर्नेहरूले नेपालगन्जलाई ०५४ सालकै अवस्थामा पुर्याउन खोजेका छन् । गत मंसिरमा भएको चुनावमा यस्तै दृश्य देखिए । मैले बाँकेबाट तीन पटक चुनाव लडें । यस पटकको चुनावमा अघिपछिको चुनावमा साथ दिएका मतदाताले तपार्इं मान्छे राम्रो तर मेरो विचार परिवर्तन भयो भन्दै अर्कैतिर लागेको पनि संकेत गरे । के विचार परिवर्तन भयो भनेर प्रश्न गर्दा धार्मिक हिसाबले म तपाईंको धर्मभित्र परिनँ भन्नेहरू पनि थिए । यस्तो मानसिकता परिवर्तन गराउने काम छिमेकी देश र हाम्रा यहीँका राजनीतिक दलहरूले गरे । सस्तो लोकप्रियताका लागि उनीहरूले नानाथरी नारा अघि सारे । तिनले विकास निर्माणका मूल एजेन्डालाई ओझेल पार्छन् । यहाँको समाजको चाहना भने फरक छ सबै समुदाय आपसमा मिलेर बस्नुपर्छ । देशको संविधान र कानुनले सबै समुदायलाई आआफ्नो धर्म र संस्कृतिअनुसार बाँच्न पाउने अधिकार दिएको छ । तर यहाँका केही राजनीतिक दल आफ्नो स्वार्थसिद्ध गर्न नेपालगन्जमा धार्मिक एकता रहोस् भन्ने चाहन्नन् । पहिलापहिला होली मिलन कार्यक्रम हुन्थे । होली खेल्नेले खेल्थे । नखेल्नेले मिठाई खान्थे । होलीका बेला रङ नखेले पनि अंकमाल गरेर विभिन्न समुदायले खुसी साटासाट गर्दै शुभकामना दिन्थे । एकअर्काप्रति सम्मान आदानप्रदान हुन्थ्यो । दीपावलीमा भुजियालगायत परिकारसहित चुरा पुर्याउन इष्टमित्रको घर जाने चलन थियो । त्यहीँ खाना खान्थ्यौं । चाडबाड खुसीयाली साटासाट गर्ने माध्यम बन्थे । त्यसमा एउटा भाव र आत्मीयता झल्कन्थ्यो । मुसलमानको पर्व इदमा अन्य समुदाय सेवाई खान आउँथे । अहिले यसलाई राजनीतिक रूप दिइयो । यस्ता कार्यक्रममा नेता मात्र पुग्छन् । आम समुदाय, आम नागरिकलाई राजनीतिक दल र राजनीतिकर्मीले टाढा बनाइसकेका छन् । यो राम्रो होइन । राजनीतिक दलहरूले सोच्नुपर्ने भएको छ विगत र अहिले यस क्षेत्रमा के परिवर्तन भयो ? के विकास भयो ? हाम्रा भोलिका एजेन्डा के हुन् ? शैक्षिक क्षेत्रमा के सुधार भयो ? निर्वाचित हुनेले स्वास्थ्य, रोजगारीका क्षेत्रमा के गरे ? अब यस क्षेत्रमा उद्योग व्यवसायको विस्तार र कृषि, पर्यटन सबै दलका चुनावी एजेन्डा हुनुपर्छ । धर्म भनेको निजी जीवनको कुरा हो । मैले एउटा धर्म मान्छु, अर्कोले अर्को धर्म मान्छ । तर शिक्षा, स्वास्थ्य, पूर्वाधार, व्यापार व्यवसाय, पर्यटन सामाजिक विषय हुन् । यिनै विषयको प्रवर्द्धनमा लाग्नुपर्छ । शिक्षा, स्वास्थ्य, पर्यटन, उद्योग व्यवसाय, कलकारखानाको विकास गरेर देशलाई समृद्धितिर अघि बढाउनुपर्छ । पहिला नेपालगन्ज जातीय सद्भाव कायम राख्ने सहरका रूपमा चिनिन्थ्यो । अहिले कताकता त्यो भड्किँदै गएको हो कि भन्ने पनि लाग्न थालेको छ । तसर्थ हामीले जनप्रतिनिधिले नेता मिलाउनेभन्दा पनि समाज मिलाउनेतर्फ लाग्नुपर्छ । जात एवम् धर्मका आधारमा बस्तीबस्तीबीच फाटो ल्याउने काम गर्नु हुन्न । नेपालगन्ज एक जमानामा नेपालकै सबैभन्दा समृद्ध र २४२५ जिल्लालाई सेवा दिने सहरका रूपमा परिचित थियो । कर्णाली र सुदूरपश्चिमलाई सेवा दिने नाका नेपालगन्ज नै थियो । तर अहिले यस्तो छैन । अब यहाँको पूर्वाधार, पर्यटन र कृषि क्षेत्रको विकास कसरी गर्ने, बहस चलाउन ढिलो भइसकेको छ ।"
'भौतिक पूर्वाधारले मात्र विकास पूरा हुँदैन,"राजधानी व्यवस्थापन, कर्मचारीका असन्तुष्टि, सरकारमा संलग्न साना दलको व्यवस्थापन गर्दै अघि बढ्ने अप्ठ्यारा कति छन् ?अघिल्लो प्रदेश सरकारको तुलनामा अहिलेको सरकारको स्वरूप अलिक फरक खालको छ । तर, त्यत्तिकै हामी जिम्मेवार पनि हुनुपर्छ । किनभने, यो प्रदेशको सम्पूर्ण जिम्मेवारी दलहरूको काँधमा छ । हामी आपसी झगडा र स्वार्थमा अल्झियौं भने हाम्रो लक्ष्य पूरा हुँदैन । अहिले सरकार बनेर जुन विश्वासको मत प्राप्त भएको छ । जुनजुन दलबाट हामीले साथ पाएका छौं । तिनका बीचमा सहकार्य गरेर अगाडि बढ्छौं । पुँजीगतभन्दा बढी नियमित खर्चमा गयो भन्ने लागेको छ । त्यसैले हामीले सरकारको स्वरूप परिवर्तन गर्ने निर्णय गर्दै १३ मन्त्री र ४ राज्यमन्त्रीबाट १० मन्त्रीमा झारेका छौं । त्यो खर्च कटौतीको पहिलो निर्णय हो । यो प्रदेशको जिम्मेवारी अहिले प्रदेशसभामा रहेका सबै राजनीतिक दलकै भूमिकामा निर्भर छ । त्यसमा प्रमुख प्रतिपक्ष दलको महत्त्वपूर्ण भूमिका छ । प्रदेशको उन्नतिका लागि हामी सबै सहकार्य गरेर अगाडि बढ्नुपर्छ ।प्रदेश राजधानी गुरुयोजनाअनुसार नै बन्छ कि परिवर्तन हुन्छ ?कतिपय संरचना अस्थायी पनि बनाउँदै छौं । त्यसैले त्यस्तो लागेको हुन सक्छ । मास्टर प्लानविपरीत जाने कुरै छैन । त्यसबारे सोच्न पनि सक्दैनौं । तीनवटा पालिका अर्घाखाँचीको शीद्दगंगा, दाङको राप्ती र गढवा गाउँपालिकालाई आधार बनाएर राप्ती नदीको बेसमा हामी अघि बढ्ने छौं । नदी सभ्यतामा आधारित सुन्दर सहर बनाउने, त्यससँग जोडिएको सार्वजनिक जग्गामा राजधानी निर्माण गर्ने कुरा तलमाथि पर्दैन । जहाँसम्म अलि हतार भयो भन्ने कुरा छ । यहाँ (बुटवल) बसेर स्थायी राजधानीको निर्णय कार्यान्वयन नहुने हो कि भन्ने विषय हामीलाई पनि लाग्यो । त्यहीं गएर दुःखसुख गरेर बनाउँदै जाँदा चाँडो हुन्छ कि भन्ने हामीले देख्यौं । यसअघिको क्याबिनेटले निर्णय गरेको यो विषय कार्यान्वयन गर्न पूर्ण सहमत छौं । त्यो गर्नैपर्छ । तपाईंको कार्यकाल पाँच वर्ष ढुक्क हुने अवस्था हो ?मैले ढुक्क भएर चलाउन सकिन्छ भनेर नै सहकार्य र छलफलबाटै सरकार फर्मेसन गर्दै छु । सबैबाट जुन विश्वास पाएको छु, त्यस हिसाबले ढुक्कले पाँच वर्ष काम गरेर देखाउँछु ।"
प्रदेशको औचित्य,"हाम्रोजस्तो मुलुकमा प्रदेशको औचित्य छैन । ढिलोचाँडो यसको खारेजी अनिवार्य छ । हामी त घोषित रूपमै प्रदेश खारेज गर्नुपर्छ भनिरहेका छौं । हाम्रो उद्देश्य पनि त्यही हो । एउटा प्रदेशलाई मात्र लिएर विकास हुँदैन । सिंगो देशलाई लिनुपर्छ । यसका लागि नीतिनियम परिवर्तन गर्न आवश्यक छ । प्रदेश त अहिले नेताकार्यकर्ता पाल्ने थलो मात्र बनेको छ । हजारौं नेता प्रदेशले पालेको छ । यति धेरै जनप्रतिनिधिलाई सेवा सुविधा दिँदा पैसाले पनि कति पुग्छ र । संघका मन्त्रालय पनि घटाउनुपर्छ । स्थानीय तहहरूलाई घटाएर आधामा झार्नुपर्छ । जिल्ला समन्वय समिति पनि खारेज गरेर स्थानीय तहलाई बलियो बनाउनुपर्छ । खालि ८१० जना नेताको व्यवस्थापनका लागि जिल्ला समन्वय समिति बनाइएका छन् । पञ्चायतकालमा ५५ जना सांसद थिए । छुटेको वर्गलाई मनोनीत गरिन्थ्यो । भारतजस्तो त्यति ठूलो देशमा ५ सय सांसद छन् । हाम्रो यति सानो देशमा संघमा ३ सय ३४ सांसद छन् । प्रदेशमा ५ सयभन्दा बढी सांसद छन् । सांसदको संख्या संघमा १ सयबाट बढाउनु हुँदैन । यति धेरै सांसद किन चाहियो ? समानुपातिक पनि किन चाहियो ? प्रत्यक्ष निर्वाचित हुन नसकेका जाति, वर्ग, लिंगलाई कोटा निर्धारण गरेर मनोनीत गर्नु रामो हुन्छ । ७ सय ५३ स्थानीय तहलाई आधामा झार्नुपर्छ । बाँकेकै कुरा गर्नुस् न । यहाँका ८ पालिकालाई घटाएर एउटा महानगर र दुई वटा पालिका बनाए काफी हुन्छ ।हामीकहाँ गाह्रो पनि छ । ठेकेदार मन्त्री भइरहेका छन् । मुद्दा लागेका व्यक्ति मन्त्री हुने, म्यानपावर मालिक, एजेन्ट मन्त्री हुने र स्वयं प्रधानमन्त्रीमाथि पनि विभिन्न आरोप लागेका छन् । लोकतन्त्रमा जनता जागृत हुनुपर्यो । गलत मान्छेलाई जिताउनु भएन । भ्रष्टाचारीलाई जिताउनु भएन । जेलबाट निस्केकालाई २५ किलोको फूलमाला लगाइदिएर जयजयकार गर्छन् । जेलमै भएकालाई चुनाव जिताइदिन्छन् । देश जहाँको त्यहीँ छ तर एउटै मान्छेलाई सात पटक प्रधानमन्त्री बनाउन जिताइरहेछौं । त्यसले के सन्देश दिन्छ ?म स्वयं पहिले नेपालगन्ज उपमहानगरपालिकाको पूर्वप्रमुख भएकाले विकासको अवधारणा अघि सार्न त्यति बेला सहज थियो भन्ने लाग्छ । नियम कानुनमा लचकता थियो । नगर प्रमुखलाई काम गर्न सहज थियो । अहिले ठेक्कापट्टा र उपभोक्ताको व्यवस्थाले काम गर्न समस्या छ । झन्झटिलो गराइएको छ । खरिद ऐनमा भएका प्रावधानले गर्दा विकासका काम गर्न असहज छ । सुशासनका नाममा काम गर्न नसक्ने कठिन खालका नियम बनेका छन् । जनतासम्म सेवा पुर्याउनै गाह्रो छ । पहिले संघीय सरकारले स्थानीय सरकार जस्तो कि नगरपालिका, उपमहानगरपालिका र गाउँपालिका प्रमुखका कुरा सजिलै सुन्थे । अहिले त सुन्दैनन् । कार्यकारी अधिकृतको माध्यमबाट संघबाट केही नियम कानुन आउनेबाहेक संघ सरकारसँग पालिकाका प्रमुखको सम्बन्ध नै छैन भन्दा पनि हुन्छ । पहिले स्थानीय तहलाई निकै कम बजेट दिइन्थ्यो । अहिले बजेटको मात्रा बढेको भए पनि पर्याप्त भने छैन । एक हदसम्म स्थानीय तह पहिलेभन्दा अहिले आर्थिक रूपमा बलिया भएका छन् । काम गर्नलाई पैसाको अभावचाहिँ छैन । संघले पहिले पनि काम गर्न हस्तक्षेप गर्थ्यो, अहिले पनि गरेकै छ । प्रशासकीय अधिकृतमार्फत विभिन्न बहानामा स्थानीय तहलाई संघले काम गर्न नदिने, नियन्त्रण गर्ने काम गरेकै छ । प्रदेश संरचना हामीकहाँ कहाँनिर आवश्यक छ भन्ने जनताले महसुस नै गर्न पाएका छैनन् । हुन त संघको तुलनामा प्रदेशमा बजेट पनि थोरै होला । बजेट पनि राजनीतिक दृष्टिकोणले मात्र चलाइयो । मुख्यमन्त्री र मन्त्रीसँग राजनीतिक विचार मिल्ने पालिका प्रमुखकहाँ बजेट धेरै पठाइन्छ । प्रदेशले फरक राजनीतिक पार्टीका प्रमुख भएको पालिकामा निकै कम बजेट पठाउने र सौतेलो व्यवहार गर्ने गरेको छ । संघको त एउटा मापदण्ड छ, त्यहीअनुसार बजेट पठाउँछ । प्रदेश त राजनीतिक स्वार्थले चल्छ । प्रदेशमा कुन मन्त्रीले योजना सिफारिस गर्यो भन्ने आधारमा मात्रै बजेट विनियोजन गर्ने रहेछन् । मुलुकमा केचाहिँ राम्रो कुरा भएको छ र राम्रो भन्नु ? गणतन्त्र आएको छ । संघीयता आएको छ । तर, विकास आशावादी ढंगले अघि बढेकै छैन । छिमेकी देश कहाँ पुगे, हामी कहाँ छौं ? गौरवका योजना सफल हुन सकेका छैनन् । हामी आर्थिक संकटतिर गइरहेका छौं । अधिकारै अधिकार छन् तर अधिकार किन्ने पैसा छैन । नेता मात्रै छन्, अब त्यसैलाई अधिकार भन्ने त होला । स्थानीय तह र कर्मचारीतन्त्रबीच विवाद छ । कर्मचारीतन्त्र द्वन्द्वकालको समयमा निकै बलियो भयो । अहिले त धेरै ठाउँमा ब्युरोक्रेसीले काम गर्नै दिँदैन । यसलाई सुधार्नुपर्छ । ब्युरोक्रेसी पनि नेताबाट सञ्चालित छ ।यहाँ त सरुवाबढुवाको कुरा पनि सिफारिसमा चलेका छन् । कानुन, राजनीतिमा ब्युरोक्रेसीलाई स्थानीय तहको संख्याका कुरामा पनि आमूल परिवर्तन गर्नुपर्ने देखिन्छ । नियमकानुन सुधार्नुपर्छ । यो कुरा सबैले बुझेका छन् । राजनीतिक नेताले ब्युरोक्रेसी र ब्युरोक्रेसीले नेताहरूलाई चलाउनु दुर्भाग्यको कुरा हो । नियम कानुनमार्फत ब्युरोक्रेसीले काममा अवरोध गर्न सक्छ । राजनीतिज्ञले उनीहरूलाई सरुवाबढुवामा अप्ठ्यारो पार्छन् । तर, आआफ्नो स्वार्थमा यिनीहरू एकआपसमा मिल्छन् पनि । वास्तवमा गुणदोषका आधारमा कर्मचारीको सरुवाबढुवा हुनुपर्छ । पार्टीको आस्था र सदस्यताका आधारमा सरुवाबढुवा हुनुभएन । कर्मचारी र शिक्षकका पार्टीगत संगठन त बन्नै दिनु हुँदैन । तर, उनीहरूबाटै राजनीति चलेको छ ।"
तथ्यचित्र,"लुम्बिनीको कुल जनसंख्या ५१ लाख २४ हजार २ सय २५ छ । यो नेपालको कुल जनसंख्याको १७५५ प्रतिशत हो । कुल गार्हस्थ्य उत्पादन (जीडीपी) मा यस प्रदेशको हिस्सा १४१ प्रतिशत छ । गत आर्थिक वर्षमा प्रदेशको आर्थिक वृद्धिदर ५३६ प्रतिशत रहने केन्द्रीय तथ्यांक विभागको प्रक्षेपण छ । लुम्बिनीमा बैंक तथा वित्तीय संस्थाको संख्या २ हजार १ सय ८६ छ । यो नेपालभरको बैंक तथा वित्तीय संस्थाको १९२६ प्रतिशत हो । यस प्रदेशमा बैंकका प्रतिशाखाले २ हजार ३ सय ४४ जनालाई वित्तीय सेवा दिइरहेका छन् । नेपालको कृषि उत्पादन र उत्पादनमूलक उद्योगका हिसाबले पनि यो प्रदेश पाँचौं स्थानमा छ । वन क्षेत्रका हिसाबले पनि पाँचौं नै छ । नेपालको कुल वन क्षेत्रको १४७४ प्रतिशत हिस्सा यसले ओगटेको छ । प्रतिव्यक्ति आयका हिसाबले लुम्बिनी चौथो स्थानमा छ । गत आर्थिक वर्षमा यस प्रदेशका नागरिकको प्रतिव्यक्ति आय ११०३ अमेरिकी डलर छ । प्रदेशमा कुल ५६२२ विद्यालय छन् । यो नेपालको कुल विद्यालय संख्याको १६३५ प्रतिशत हो । प्रादेशिक रूपमा तुलना गर्दा ऊर्जा उत्पादनका हिसाबले यस प्रदेशको हिस्सा ३१ मेगावाट छ । यस प्रदेशका ९४९१ प्रतिशत नागरिकमा ऊर्जा पहुँच पुगेको छ । लुम्बिनीमा ६५६ उद्योग दर्ता भएका छन् । तिनमा १ खर्ब ७१ अर्ब रुपैयाँ लगानी भएको छ । उद्योग संख्या र लगानीका हिसाबले यस प्रदेशको हिस्सा क्रमशः ७५७ र ६८१ प्रतिशत छ । यस प्रदेशमा ५ हजार ४७५ किमि सडक निर्माण भएको छ । यो नेपालभरको कुल सडक सञ्जालको १४१४ प्रतिशत हो । यस क्षेत्रमा ३ लाख ६ हजार डिम्याट खाता खुलेका छन् । यो नेपालमा खुलेको कुल डिम्याट खाताको करिब १११४ प्रतिशत हो । लुम्बिनीका ४ लाख ४७ हजार २ सय ६४ जनशक्ति रोजगारीका लागि निजी प्रतिष्ठानमा आबद्ध छन् । यहाँ ७७ वटा मात्र विदेशी लगानीका उद्योग दर्ता भएका छन् । यो नेपालभर रहेका कुल विदेशी लगानीका उद्योगका हिसाबले १४३ प्रतिशत मात्र हो ।गत असारसम्म लुम्बिनीमा ११ लाख ६४ हजार ९ सय ३३ वटा सवारीसाधन दर्ता भएका छन् । यो नेपालभर दर्ता भएका कुल सवारीसाधनको २२७ प्रतिशत मात्र हो । आर्थिक वर्ष ०७८७९ मा यस प्रदेशबाट १ लाख १३ हजार ५ सय ६२ जनाले वैदेशिक रोजगारीका लागि श्रम स्वीकृति लिएका छन् ।निर्यातका हिसाबले भने यस प्रदेशमा प्रशस्त सम्भावना छ । यहाँबाट रोजिन र रोजिन एसिड, पोलिस्टर यार्न, कफी, अदुवालगायत वस्तु निर्यातको सम्भावना छ ।"
पहिचानको पर्खाइ,"जातीय पहिचानबारे एउटा सान्दर्भिक प्रसंग छ । एक जना प्रजाले बादशाह अकबरलाई चुनौती दिए, सरकार मेरो पहिचान खुलाइदिनुपर्यो । बादशाहले उनको पहिचान खुलाउन मन्त्रीहरूलाई निर्देशन दिए । मन्त्रीहरूले ती प्रजाको पहिचानबारे खोतल्न अनेक भाषामा प्रश्न गरे । ती प्रजा भारतमा बोलिने सबै भाषा बोल्न सक्थे । भाषाले उनको पहिचान खुल्न सकेन । मन्त्रीहरूले अनेक समुदायले खाने परिकार खुवाए । यसले पनि उनीहरूको प्रयास सफल हुन सकेन । अन्ततः दरबारका सबैभन्दा चलाख मन्त्री वीरबललाई उक्त जिम्मेवारी दिइयो । वीरबललाई उनको पहिचान पहिल्याउन कम्ती सकस भएन । वीरबलले एउटा जुक्ति निकाले । प्रजा मस्त निदाएको मौका छोपेर उनले एक बाल्टी पानी खन्याइदिए । प्रजाको निद्रा भंग भयो । रिसले चुर भएका प्रजाले आफ्नो मातृभाषामा गाली गर्न थाले । र, त्यही भाषाबाट उनको जातीय पहिचान खुल्यो ।नेपालमा पहिलो संविधानसभा निर्वाचनपछि राज्य पुनःसंरचनाका क्रममा सबैभन्दा बढी जातीय पहिचानको मुद्दा उठ्यो । संविधानसभाको राज्य पुनःसंरचना समितिले कुनै व्यक्ति वा समुदायको पहिचान जातिका आधारमा गरिनु नै जातीय पहिचान हो भन्यो । उसले कुनै प्रदेश वा संघीय एकाइको नामकरण उत्पीडित जाति (राष्ट्र) को ऐतिहासिक सभ्यता, भाषिक, सांस्कृतिक, ऐतिहासिक पृष्ठभूमि, पुर्ख्यौली थातथलोको पहिचानका आधारमा प्रदेशको नामकरण गर्न पनि सुझायो । उदाहरणका लागि लिम्बुवान, किरात, शेर्पा, तामसालिङ, खसान, नेवाः, तमुवान, मगरात, थरुहट र कोचिला प्रदेश विभिन्न जातिको पहिचान, भाषा र ऐतिहासिक सभ्यतासँग जोडिएका थातथलोका नाम हुन् ।संविधानसभा निर्वाचनअघि जातीय पहिचानको मुद्दा सुषुप्त थियो । माओवादीले सुरु गरेको सशस्त्र विद्रोह शान्ति प्रक्रियामा आइरहँदा राज्य पुनःसंरचनाको मुद्दा अघि बढेको हो । माओवादीले नेवाः, मधेस, मगरात, कोचिला, थारुवान, किरात प्रदेशको सपना बाँडेपछि पहिचानसम्बन्धी मुद्दाको बहसले उग्रता लियो । जातीय पहिचानको पक्ष र विपक्षमा खुला बहस हुन थाल्यो । कतिपय विद्वान्को तर्क छ, जातीय पहिचानको मुद्दाले विखण्डनकारीलाई बल पुग्छ । कतिपयले पहिचानको मुद्दालाई दबाउन खोजे देशमा विद्रोहले स्थान पाउने संकेत गर्छन् । श्रीमान्ले श्रीमतीको अस्तित्व नस्विकारे के हुन्छ ? बाबुले छोरालाई अधिकार दिएन भने के हुन्छ ? सहजै अनुमान गर्न सकिन्छ । त्यसो त पहिचानको मुद्दा श्रीमान्श्रीमतीको अधिकारको झगडाजस्तो सहज भने होइन । तर, यी उदाहरणले पनि केही संकेत जरुर गर्छन् ।नेकपा एमालेलगायत ठूला दलले वर्गसंघर्षको मुद्दालाई बलियो गरी उठान गर्दै आएका छन् । उनीहरूको तर्क छ, जातीय पहिचानको मुद्दाले मुलुकलाई कमजोर बनाउँछ, जातीय मुद्दाले जातजातिबीच फाटो ल्याउँछ, देश गृहयुद्धमा जान्छ । एमालेले आदर्श मान्दै आएको लेनिनले भने जातीय मुद्दालाई यसरी परिभाषा गरेका छन् जातीय पहिचान र वर्गर्संघर्षको मुद्दा एक रथका दुई पांग्रा हुन् । कुनै जातिको पहिचानसहित उनीहरूको उत्थान र विकासबिना वर्गसंघर्षको मुद्दा अधुरो रहन्छ । कुनै एक जातिको विकास भएर मात्रै मुलुक समृद्ध बन्न सक्दैन । देश बन्न सबै समुदायको पहिचान र विकास हुन आवश्यक छ र हुन्छ । पहिचानकै मुद्दा उठाउने क्रममा २०७२ भदौ ७ र ८ मा टीकापुर घटना भयो । अखण्ड सुदूरपश्चिम र थरुहट प्रदेश पक्षधरले पहिचानको मुद्दा उठाए । थरुहट पक्षधरले कञ्चनपुरदेखि चितवनसम्म थरुहट प्रदेश हुनुपर्ने माग उठाए । उनीहरूको मागको वैज्ञानिक आधार यस्तो छ १ कञ्चनपुरदेखि चितवनसम्म थारूहरूको बाक्लो बासोबास छ ।२ भाषा, रहनसहन, भेषभूषा, खानपान मिल्छ । बिहेबारी चल्छ । ३ चितवनदेखि कञ्चनपुरसम्म रहेका गाउँको, घरको नाम मिल्छ । जस्तो ः कपिलवस्तुमा गुलरिया गाउँ छ । बर्दियामा पनि त्यही नामका गाउँ छन् । ठाकुरद्वारा, बनकटवा, मैनापोखर, पिपरी सबै गाउँको नाम मिल्छ । यसले के पुष्टि गर्छ भने यी गाउँबाट विस्थापित भएर अन्य जिल्लामा बसोबास गर्दा त्यही गाउँको पहिचानका आधारमा नाम राखे ।४ कञ्चनपुरदेखि चितवनसम्मका थारू कुलदेउताको नाम पनि मिल्छ । पर्वहरू पनि समान छन् ।५ थारूहरू आदिवासी धर्तीपुत्र हुन् । उनीहरूले तराईको घनघोर जंगललाई गुल्जार बनाए । बस्नयोग्य बनाए । मलेरिया, हैजाजस्ता रोगसँग लडे । बाघ, भालुसँग लडे । ६ यो वर्ष थारू समुदायले माघमा थारू संवत् २६४६ मनाए । यो संवत्ले गौतम बुद्धको जन्ममितिसँग सम्बन्ध राख्छ । अर्थात् थारूहरूले यो भूमिमा ३ हजार वर्षदेखि बसोबास रहँदै आएको यसले पुष्टि गर्छ ।७ थारूहरूका आफ्नै परम्परागत कानुन र प्रथा छन् । ३ हजार वर्षदेखि एकै ठाउँमा बसोबास गरिरहेका थारू समुदायलाई शासकहरूले जातीय पहिचान दिएनन्, थरुहट प्रदेश नाम दिएनन् र उनीहरूको बसोबासको क्षेत्रलाई नै टुक्र्याउने नीति लिए । लुम्बिनी प्रदेशको संरचना यसकै पछिल्लो उदाहरण हो । कञ्चनपुर, कैलालीको थारू बहुल तराईलाई सुदूरपश्चिम प्रदेशमा गाभे । थारूहरूको बहुल प्रदेश हुन नदिन लुम्बिनी प्रदेशमा गैरथारू जिल्ला गुल्मी, अर्घाखाँची, पाल्पा, रुकुम पूर्वलाई गाभियो । नवलपरासीका आधा थारू जनसंख्यालाई गण्डकी प्रदेशमा गाभियो । राज्यको यस्तो प्रदेश पुनःसंरचनाप्रति थारू समुदायको ठूलो चित्तदुखाइ छ । शासकहरूले पहिचान दिएर धर्तीपुत्र समुदायलाई गौरवबोध गराउनुको साटो वितृष्णा फैलाएको थारू अगुवाहरूको बुझाइ छ ।सबै समुदायले आफ्नो पहिचानको मुद्दा उठाउन पाउनु संवैधानिक अधिकार हो । कर्णालीको आफ्नै पहिचान छ । मधेसको पहिचान छुट्टै छ । थरुहट (लुम्बिनी) को आफ्नै पहिचान छ । कर्णालीले आफ्नो पहिचानको मुद्दा उठाइरहँदा तराई र मधेसको टाउको दुखाइ कहिल्यै हुनुहुँदैन । कुनै समुदायले वैज्ञानिक कारणसहित पहिचानको मुद्दा उठाउँदा अर्को समुदायको टाउको दुखाइ हुनुहुँदैन । एकअर्काको पहिचानको सम्मान गर्न सक्दा नै मुलुक समृद्ध बन्नेछ । छिमेकी देश भारतकै प्रदेश संरचना हाम्रा लागि नजिर बनेका छन् । हालको उत्तराखण्ड र उत्तर प्रदेश पहिले एउटै प्रदेश थियो । बहराइच क्षेत्रमा अवधि र हिन्दी बोलिन्छ भने उत्तराखण्डमा गढवाली । भेषभूषा मिल्दैनथ्यो । सरकारले उक्त प्रदेशलाई भाषाका आधारमा दुई प्रदेश बनायो । असम, बिहार, गुजरात प्रदेश पहिचानका उदाहरण हुन् । पहिचानका आधारमा प्रदेशको नामकरण गर्नु भनेको इतिहासलाई जीवित राख्नु हो, देशबाट छुट्टिन पाउने अधिकार दिनु होइन । कुनै जातिको योगदानका आधारमा पहिचानसहितको प्रदेशको नामकरण गर्दैमा विखण्डनकारी कार्य हुन सक्दैन । नेपालको सन्दर्भमा मधेस प्रदेश त्यसको नमुना होइन र ? मधेस प्रदेशमा गैरमधेसीको उपस्थिति छैन र ? थारूबहुल क्षेत्रलाई थरुहट प्रदेशको पहिचान दिँदैमा मुलुक विखण्डनतर्फ जाने हो र ? धर्तीपुत्र भन्ने अनि पहिचान दिन डराउने शासकहरूको मनोवृत्ति कदापि उचित मान्न सकिँदैन । पहिचानको संकट (आइडेन्टिटी क्राइसिस) पदावली विकास मनोविज्ञ एरिक एरिक्सनले पहिलो पटक प्रयोगमा ल्याएका हुन् । जातीय पहिचानको सवालमा विश्व उदाहरण हेर्ने हो भने भेनेजुएलामा २ प्रतिशत (झन्डै ३ लाख) आदिवासीको जनसंख्या छ तर राष्ट्रिय, प्रादेशिक र स्थानीय तह सबैमा उनीहरूको प्रतिनिधित्वको सुनिश्चितता संविधानबाटै गरिदिएको छ । छुट्टै मन्त्रालय छ ।"
पहाडको गाथा,"हजारौं मान्छेको भीडमा एक हातमा चमचम चम्कने खुँडा, खुकुरी वा तरबार, अर्को हातमा ढाल वा रुमाल । नयाँ पहिरन, घाँटीमा जमराको माला । सुरुमा ढाल र तरबारसहितको लडाइँको अभिनय, त्यसपछि भट्याउँदै वाख्खै, वाख्खै भन्दै बाजाको तालमा नाचगान । पाल्पा, गुल्मी, अर्घाखाँची र प्यूठान क्षेत्रमा बडादसैंको पूर्णिमामा कोतका पटाङ्गिनीमा हुने यो रमाइलो संस्कृति सराय नाच हो । सामान्य बुझाइमा बडादसैंमा नाच्ने नाच भए पनि यसमा युद्धको झल्को दिने अभिनय र प्रदर्शनी रहेकाले यो विजयोत्सव पनि भएको कतिपयको तर्क छ । कतिपयले सराय भुरेटाकुरे राज्यको पालामा हुने युद्ध भन्छन् त कतिले दैत्य र नवदुर्गाको लडाइँ र विजयको गाथाका रूपमा अर्थ्याउँछन् । सराय शब्द मगर भाषाको सरङ्या स्याई बाट अपभ्रंश भएको लेखक मीन श्रीश मगरको भनाइ छ । सरङ नक्कल गर्नॅ, सरङ्या नक्कल गर्ने व्यक्ति र स्याईको अर्थ नाच हुन्छ, उनले आफ्नो भार्सेअर्कुल राज्यको इतिहास बाट उद्धृत गर्दै भने, युद्धको नक्कल वा अभिनय गरेर नाचिने नाचको अर्थमा सराय नाच जनजिब्रोमा प्रचलित भएको बुझिन्छ । वास्तविकता जे भए पनि सराय नाच युद्ध र विजयोत्सव हो भन्ने नाचको प्रकृतिमै झल्कन्छ । किनभने, त्यसमा युद्धको अभिनय नाचका रूपमा प्रस्तुत गरिन्छ । ऐतिहासिक १२ मगराँत तथा चौबीसे राज्यको राजधानी धुर्कोट कोटमा सराय नाचको परम्परा धान्दै आएका केरमान गन्धर्वका अनुसार सराय नाचको क्रममा सुरुमा छिमेली नाच हुन्छ, दोस्रोमा हुहु, तेस्रोमा तुरी, चौथोमा पट्टा, पाँचौंमा सराय नाच र छैटौंमा देवता भित्र्याउने चलन छ । उनका अनुसार छिमेलीमा ५५ जनाको लाइन लगाएर हातमा ढाल, तरबार, खुँडा, कुखुरी र रुमाल लिएर नाच्ने गरिन्छ । यो हेर्दा सैनिकहरू पंक्तिबद्ध भएर परेड खेलेको जस्तै देखिन्छ । हुहु मा हतियार समाएका दुई समूह आमनेसामने भई एकअर्कालाई झम्टन गएजस्तै गरी नाच्छन् । यो एक समूह अर्कोमाथि आक्रमण गर्न गएजस्तो देखिन्छ । तुरी खेल्दा सराय नाच खेलाउने मुख्य नाइकेमध्ये दुई जनाले एकअर्कामा सवालजवाफ गर्दै नाच्छन्, जुन युद्धमा कमान्डरहरूले अन्तिम लडाइँपूर्व वार्ता गरेजस्तो देखिन्छ । त्यसपछि खेलिने पट्टामा दुई जना मात्र हातमा ढाल लिएर लडाइँ गरेजस्तै अभिनयमा नाच्छन् । जुन कमान्डरहरूको अन्तिम लडाइँजस्तो देखिन्छ । यो क्रम सकिएपछि कोटको प्रांगणमा गोलो घेरामा एक जनाले विभिन्न कथा भन्दै भट्याउने र अरूहरूले वाक्खै वा हो भनेर दिनभर नाच्ने चलन छ । यी सबैमा फरकफरक तालमा बाजा बजाइन्छ र त्यही तालमा अभिनय गर्ने तथा नाच्ने गरिन्छ । नाच सकिएपछि सराय बक्साउने चलन छ । जसमा सबै हतियार एक ठाउँमा जम्मा पारी कोटभित्रबाट फूलअक्षता चढाएर पूरा गरिन्छ । पाल्पा, गुल्मी, अर्घाखाँची, बागलुङ, स्याङ्जा र प्यूठानका विभिन्न शक्तिपीठहरूमा सराय नाचको ठूलो महत्त्व छ । सराय नाच कसरी पहाडमा भित्रियो भन्नेबारे फरकफरक धारणा रहेको पाइन्छ । यो पर्व सेनराजाहरूसँगै भारतको राजस्थानबाट आएको पाल्पाका लेखक तथा विश्लेषक अनिल श्रेष्ठले बताए । राजस्थानबाट सेनहरू आउँदा सराय नाच पनि ल्याएका हुन् भन्ने विश्वास छ, उनले भने, त्यसअघि खस साम्राज्यको पालामा यस्तो प्रचलन रहेको पाइँदैन । अर्घाखाँचीमा अर्घा भगवती मन्दिर र कोटमुनि पाथ्रावाङको शिलामा रक्तार्ध दिने गुरुङ राजालाई हराएर ठकुरी राज्य स्थापना गरेका जिल्ला राईले विजयोत्सवका रूपमा सराय खेलाउन र खेलाडीलाई दही केरा खुवाउन सुरु गरेका थिए भन्ने मान्यता छ । प्यूठानका केवी मसाल ५ सय ६३ वर्ष पहिले दानवीय स्वभावका जाँट राजालाई मारेको सम्झनामा सराय नाच्ने परम्परा थालिएको किंवदन्ती रहेको जनाउँछन् । जाँट वंशीय राक्षसी स्वभावका ती राजाले चाहेका बेला स्थानीयले बालबालिका (बलि) चढाउनुपर्ने कारण आक्रान्त बनेर उनकै भारदार र श्रीमतीकै योजनामा राजालाई लखेटेर डल्ले भन्ने ठाउँमा मारेको किंवदन्ती छ, उनले भने, त्यसैले यतातिर डल्ले सराय भनिन्छ । गुल्मीको धुर्कोटमा हुने सराय नाच अन्यत्रभन्दा फरक रहेको धुर्कोटका केरमान गन्धर्वले बताए । हाम्रा बाजेबराजुदेखि बुबा र बुबाको शेषपछि हामी छोराहरूले सरायका सबै तरिका सिकाउँदै आएका छौं, उनले भने, हामीले सबैभन्दा पहिला धुर्कोट कोटबाटै सराय नाच सुरु भएको भन्ने सुन्दै आएका हौं । धुर्कोट राज्य साढे ४ सय वर्ष पहिला १२ मगराँतअन्तर्गतको भुरेटाकुरे राज्यसमेत रहेकाले अन्य चौबीसे राज्यभन्दा पुरानो राज्य पनि हो । त्यसैले भुरेटाकुरे राजाका पालामा सुरु भएको भनिएको र नाचको क्रममा युद्धका सबै प्रक्रिया पूरा गरेको देखिने भएकाले धुर्कोटको सराय अन्यत्रभन्दा कथानक छ । अध्येता दीन पन्थीका अनुसार सराय नाच पहिला मुख्य कोटहरूमा खेलिने भए पनि अहिले नयाँ बनेका मन्दिरहरूमा पनि खेल्न थालिएको छ । पाल्पाको छहरामा दमिनी सराय नाच चर्चित छ । अहिले सराय पहाडी जिल्लाबाट विस्तार भएर तराई र गाउँबाट सहरसम्म पुगेको त्रिभुवन विश्वविद्यालयका विद्यावारिधि शोधार्थी गणेश श्रीपालीको भनाइ छ ।"
श्रम संसार,"लुम्बिनी श्रमशक्तिको हिसाबले महत्त्वपूर्ण प्रदेश हो । राष्ट्रिय श्रम सर्वेक्षण२०१७१८ को प्रतिवेदनअनुसार लुम्बिनी प्रदेशमा ३४ लाख ३७ हजार श्रमशक्ति छ । यतिको ऊर्जावान युवा श्रमशक्ति लुम्बिनीको समग्र विकासमा प्रयोग भएको छैन । झन्डै ८४७ प्रतिशत युवाशक्ति अनौपचारिक रोजगारीमा आबद्ध छन् । औपचारिक क्षेत्रमा १५३ प्रतिशत मात्रै छन् । अझ काम नै नपाउने अवस्थामा ११२ प्रतिशत युवा देखिन्छन् । लुम्बिनीको तराई क्षेत्रमा औद्योगिक र पर्यटन क्षेत्रको विकास त भइरहेको छ तर यस क्षेत्रका उद्योगले सबैलाई जीवन धान्न पुग्ने रोजगारी दिन सकिरहेका छैनन् । रोजगारी प्राप्त गर्ने युवाले १२ महिना नै काम गर्न पाउने सुनिश्चित छैन । हाम्रोमा श्रम बजारले झेलिरहेको सबैभन्दा ठूलो समस्या भनेको कामसँग तालमेल मिलाउने जनशक्ति नहुनु हो । यो अहिले लुम्बिनीले मात्रै होइन, नेपालकै आन्तरिक श्रम बजारले झेलिरहेको समस्या हो । उद्योग प्रतिष्ठान वा रोजगारदाताले कामदार भेटेका छैनन् । कामदारले रोजगारी भेटिरहेका छैनन् । आफूले चाहेको सीपयुक्त जनशक्ति नपाउँदा लुम्बिनीका उद्योगीले भारतबाट कामदार झिकाइराख्नुपरेको भेटिन्छ । हाम्रा युवा भने खाडी तथा मलेसियातिर उडिरहेका छन् । यसमा त्रुटि भनेकै नेपालको श्रम बजारसँग मेल खाने गरी जनशक्ति उत्पादन गर्न नसक्नु हो । हामीले हरेक वर्ष ठूलो परिणाममा व्यापार घाटा बेहोरिरहेका छौं । हामी आयातमुखी अर्थतन्त्रमा बाँचिरहेका छौं । नेपालमा सम्भावना भएका उद्योगहरू पनि आत्मनिर्भर बन्न सकेका छैनन् । जबसम्म हामी आयातमुखी अर्थतन्त्रलाई नै टेवा दिन्छौं, यसमै रमाउँछौं, औद्योगिक उत्पादन, कृषिजन्य उत्पादन बढाउँदैनौं तबसम्म रोजगारी त कम नै हुन्छ । फेरि रोजगारी त सरकारी क्षेत्रले मात्रै सिर्जना गर्ने होइन, जुन सम्भव पनि हँॅदैन । रोजगारी सिर्जनामा महत्त्वपूर्ण भूमिका खेल्ने त निजी क्षेत्रले नै हो । अहिले जति रोजगारी देखा परिरहेको छ, त्यो पनि आकर्षक छैन । कामअनुसारको दाम र सेवा सुविधा उपलब्ध छैन । आफ्नो भविष्यप्रति युवा भयभीत देखिन्छन् ।नेपालमा हामीले प्रधानमन्त्री रोजगार कार्यक्रममार्फत पनि रोजगारी सिर्जनाको प्रयत्न गर्यौं । न्यून आय भएका युवालाई सामाजिक न्याय प्रदान गर्ने हिसाबले एक प्रकारको सामाजिक सुरक्षाका दृष्टिले त्यो कार्यक्रम ल्याएका थियौं । लुम्बिनी प्रदेशमा मात्रै १ लाख ३ हजार ९ सय ३८ जनाले आफूलाई बेरोजगारमा सूचीकृत गरेका छन् । उनीहरूलाई स्थानीय तहले छनोट गरेको आयोजनामा रोजगार दिनुपर्ने नीति छ । त्योबाहेक आईटी (सूचना प्रविधि), कृषि वनलगायतको क्षेत्रमा रोजगारीको सम्भावना के छ भनेर हेर्नुपर्छ । अध्ययन गर्नुपर्छ । सरकारले अन्तरमन्त्रालय समन्वयमार्फत रोजगारी सिर्जना गर्ने कम्पनीहरूलाई अलि प्रोत्साहन गर्न सक्छ । रोजगारी सिर्जना गरिदिएबापत राज्यले पहिचान गर्ने नीति ल्याउने कोसिस पनि हामीले गरेका थियौं । तर त्यो प्रभावकारी भएन । ठीक ढंगले समन्वय हुन सकेन । अर्कातिर उद्योगहरू आज खुल्ने, दुई वर्षपछि बन्द हुने प्रवृत्तिले नयाँ खालका उद्योग व्यवसायीलाई प्रभाव पारेकै छ । जीवनयापनलाई पुग्ने आम्दानी नभएपछि ऊर्जाशील श्रमशक्तिको विकल्प वैदेशिक रोजगारी हुने नै भयो । लुम्बिनीबाट गत वर्ष मात्रै ५८ हजार ६ सय ८३ जना काम गर्न बाहिर गए । वैदेशिक रोजगारीमा गएका थोरै युवाले मात्र विकसित देशमा अवसर प्राप्त गरेका छन् । खासगरी मलेसिया र खाडी देशहरूमा अलि जोखिमपूर्ण काम गर्न नेपाली युवा बाध्य छन् । लुम्बिनी प्रदेशबाट जानेको प्रमुख गन्तव्य खाडी र मलेसिया नै हो । गत आर्थिक वर्षको विवरण मात्रै हेर्ने हो भने पनि लुम्बिनी प्रदेशबाट सबैभन्दा बढी साउदी अरब (२५ हजार), कतार (१० हजार) र यूएई (८ हजार) गएका छन् । त्यसरी जानेहरूको सीपको अवस्था हेर्ने हो भने नाजुक छ । हाम्रो प्रदेशबाट व्यावसायिक ००५ प्रतिशत, उच्च दक्ष ००१, दक्ष ३७२, अर्धदक्ष ७६ र अदक्षमा ५४९ प्रतिशत युवा गएका छन् । यसले हाम्रो प्रदेशको श्रमशक्तिको सीपको अवस्था दर्शाउँछ । हामी सीपयुक्त जनशक्ति उत्पादनमा चुकिरहेका छौं । शिक्षा र सीपको अभाव भएका युवाले वैदेशिक रोजगारीमा तलब र अन्य सेवा सुविधा पनि कम नै पाउँछन् । अदक्षभन्दा सीपयुक्त जनशक्तिले अन्तर्राष्ट्रिय श्रम बजारमा सुरक्षित काम पाउँछन्, सुविधा पनि राम्रो हुन्छ । त्यसैले बाहिर जानुपर्ने बाध्यताका युवालाई श्रम बजारका लागि दक्ष बनाउन जोड दिनुपर्छ । गुणस्तरीय रोजगारी प्राप्तिका लागि सोच्नुपर्छ । वैदेशिक रोजगारीमा युवा गइरहेका छन्, रेमिट्यान्स पनि आइरहेको छ, राज्य चलिरहेकै छ । त्यसैले पनि रोजगारी सिर्जनामा राज्यले विशेष ध्यान दिइरहेको छैन । रोजगारी सिर्जना प्राथमिक विषय हो भन्नेमा ध्यान पुगेको छैन । हामीले हाम्रो जनशक्तिलाई लुम्बिनीभित्र होस् वा अन्य प्रदेशमा, अधिकतमलाई देशभित्रै रोजगारी सिर्जनामार्फत अवसर दिन सक्नुपर्छ । हाम्रा विकास निर्माणका धेरै काम अहिले पनि ठप्प छन् । विकासको प्रारम्भिक अवस्थामा छौं । युवाशक्तिलाई दक्ष बनाएर यहींको रोजगारीमा जोड्न र देशभित्र काम गर्ने भावना जगाउन ध्यान दिनुपर्थ्यो । युवाको ऊर्जा, गतिशीलता, चेतना र सम्भावनालाई उपयोग गरेर देशलाई समृद्ध बनाउन हामी कहीँ न कहीँ चुकिरहेका छौं । जबसम्म कामका लागि देशबाहिर जानुपर्ने बाध्यता रहिरहन्छ, तबसम्म त्यसलाई व्यवस्थित गर्न हामीले ध्यान दिन जरुरी छ । लुम्बिनी प्रदेशको अर्को महत्त्वपूर्ण विषय भनेको वैदेशिक रोजगारीले बसाइँसराइमा पारेको प्रभाव पनि हो । शिक्षा, स्वास्थ्य, सडक र अन्य सम्भावनालाई हेरेर पहाडबाट तराईतिर मानिस झरिरहेका छन् । यसलाई वैदेशिक रोजगारीले झन् बढावा दिएको छ । वैदेशिक रोजगारीमा गएर कमाएको सानो बचतले लगानी गर्ने अन्य क्षेत्र भेट्दैनन् अनि तराई झरेर घडेरी किन्छन्, घर बनाउँछन् । रोल्पा, रुकुम, प्यूठान जिल्लाबाट दाङ झर्ने, अर्घाखाँची, गुल्मीलगायतको ठाउँबाट कपिलवस्तु र रूपन्देहीमा सर्ने क्रम बढिरहेको छ । तीव्र बन्दै गइरहेको बसाइँसराइलाई नियन्त्रण गर्न पहाडको विकास गर्न जरुरी छ । मूलतः शिक्षा र स्वास्थ्य सेवालाई गुणस्तरीय बनाउन ध्यान दिनुपर्छ । जबसम्म यो सम्भावनालाई पहाडमा सहज बनाइँदैन, तबसम्म बसाइँसराइ बढिरहन्छ । हामीले पहाडमा बिस्तारै कालोपत्र सडक बढाइरहेका छौं । पालिकास्तरमा अस्पताल बनाइरहेका छौं । यसले भौतिक पूर्वाधारसँगै रोजगारी पनि सिर्जना भइरहेको छ । विद्यालयमा शैक्षिक सुधारका प्रयत्न भइरहेको छ । पहाडबाट निर्वाचित प्रतिनिधिहरूले बसाइँसराइका पछाडि रहेका कारणलाई सम्बोधन गर्ने हिसाबले पहाडको विकासमा जोड दिनुपर्ने अवस्था छ । पहाडमा जनसंख्या घट्दै जाने, तराईमा जनसंख्या बढ्दै जाँदा पहाडको सम्भावना कम त भएकै छ । केही समययता मध्यपहाडी राजमार्ग, मदन भण्डारी राजमार्ग, अन्य राष्ट्रिय राजमार्गमार्फत यातायातमा सुविधा पुर्याउने गरी काम भइरहेका छन् । स्वास्थ्य सेवा बढाउने प्रयास पनि चलिरहेको छ । सहरमा जसरी अंग्रेजी माध्यमबाटै पढाउन थालेर विद्यार्थीलाई बाहिर जानबाट रोक्ने प्रयत्न पनि भइरहेको छ । सिमेन्ट कारखाना खुलिरहेका छन् । रोजगारीको सम्भावना देखा परिरहेका छन् । शिक्षा, स्वास्थ्य र पर्यटक क्षेत्रको विकासमा अगाडि बढ्दा अस्थायी प्रकृतिको रोजगारी भए पनि सिर्जना हुन्छ । हामीले शिक्षालाई सीप र प्रविधिसँग जोड्न सकेका छैनौं । हामीले प्राप्त गर्ने शिक्षा कागजी मात्रै छ । यो किताबमा सीमित छ । सीपयुक्त जनशक्ति निर्माणमा प्राथमिकता दिनुपर्छ । राज्यले सीपमा लगानी बढाउन सक्नुपर्छ । जबसम्म सीपयुक्त जनशक्ति उत्पादनमा लगानी गर्न सक्दैनौं, सीप दिने संस्थाहरूको विकास हुन सक्दैन, तबसम्म गुणस्तरीय सीप पाउने वातावरण सिर्जना हुँदैन । हामीले केही प्रयत्न गरेका थियौं तर त्यसलाई कार्यान्वयन गर्न पाएनौं । उद्योगसँग जोड्ने, अन द जब दिनेजस्ता योजना पनि ल्याएका थियौं । काम गर्दैगर्दा सीप पनि सिकोस् भन्ने सोचेका थियौं । यो काम गर्दागर्दै सरकारबाट बाहिरिनुपर्यो । आन्तरिक श्रमलाई मर्यादित तथा श्रम बजारलाई सबल बनाउन भयरहित वातावरणमा उद्योग व्यवसाय चल्नुपर्छ । रोजगारी प्रदान गर्नेहरूलाई समाज र राज्यले प्रोत्साहन गर्नुपर्छ । रोजगारदाताका कठिनाइलाई सम्बोधन गर्नुपर्छ । श्रमिकको जीवन मर्यादित होस्, काम सम्मानित होस् । उनीहरूको सामाजिक सुरक्षा, न्यूनतम तलबको सुनिश्चितता, मर्यादित कार्यस्थल, उनीहरूले पाउने बिदा, उपचार, सुविधा, व्यवहारमा परिवर्तन गर्नुपर्छ । नेपालमा लगानीकर्ताको संरक्षण र प्रोत्साहन गर्ने गरी राज्यको नीति र व्यवहार नआएसम्म चाहे वैदेशिक रोजगारीबाट फर्केका युवाको लगानी होस् वा देशभित्रै काम गरेका युवाको लगानी होस्, अगाडि बढ्दैन । हामी विदेशी वस्तु बेच्ने वा उपभोग गर्ने बजारका रूपमा मात्रै रहन्छौं । विदेशी सामान बेच्ने बजारमा परिणत भएपछि देशभित्र भएको रोजगारीको अवसर पनि क्रमशः घट्दै जान्छ । यस्तो खालको अर्थतन्त्र हाम्रा देशमा पनि आइरहेको छ । त्यसैले बेलैमा हामी नयाँ ढंगले अघि बढ्नुपर्छ । उद्यमीलाई प्रोत्साहन र संरक्षण गर्ने नीति ल्याउनुपर्छ । अस्थिर नीति, झन्झटिलो प्रक्रिया हटाउनुपर्छ । उत्पादित वस्तु बजारमा लैजाने बेला राज्यले संरक्षकत्वको भूमिका निर्वाह गर्न जरुरी छ । युवा जनशक्तिको क्षमतालाई भरपूर उपयोग गरेर मुलुकलाई समृद्धितर्फ डोर्याउनुपर्छ । हामी जनसांख्यिक लाभलाई प्रयोग गरेर अगाडि बढ्नुपर्छ । पहिलो प्राथमिकता देशभित्र रोजगारी सिर्जना र नेपालको आर्थिक, सामाजिक र पूर्वाधार विकासलाई दिनुपर्छ ।"
आधुनिक शिक्षामा फड्को,"धेरै विद्यार्थीको चिन्ता हुन्छ उच्च शिक्षाका लागि कहाँ जाने र के पढ्ने ? तर, शिक्षाको हब लुम्बिनी प्रदेशका विद्यार्थीमा यस्तो चिन्ता छैन । प्रदेशभित्रै आधुनिक शिक्षा चिकित्साशास्त्रदेखि सूचना प्रविधि र प्राविधिक विषयमा अध्ययन हुन्छ । यिनले व्यक्तिलाई काम, दाम र नाम तीनै चीज दिन्छन् । यही कारण लुम्बिनीमा उच्च शिक्षा लिन कर्णाली, सुदूपश्चिम र गण्डकी प्रदेशबाट समेत उल्लेख्य संख्यामा विद्यार्थी आउने गरेका छन् ।रूपन्देही प्रदेशको सबैभन्दा बढी आधुनिक र उच्च शिक्षा प्रदान गर्ने शिक्षालय रहेको जिल्ला हो । त्यसपछि बाँके, दाङ र पाल्पामा पनि आधुनिक शिक्षालय फैलिएका छन् । प्रदेशमा चिकित्साशास्त्र पढाउने चार कलेज छन् । तीमध्ये युनिभर्सल साइन्स मेडिकल कलेज भैरहवा र देवदह मेडिकल कलेज रूपन्देहीमा छन् । पाल्पामा लुम्बिनी मेडिकल कलेज र बाँकेमा नेपालगन्ज मेडिकल कलेज छन् । त्यहाँ एमबीबीएस र बीडीएस पढाइ हुन्छ । देवदहबाहेक तीन वटामा स्नातकोत्तर तह पोस्ट ग्राजुएट (पीजी) तहको समेत पढाइ हुन्छ । प्रदेशमा बीएस्सी नर्सिङ, प्याथोलोजी, फिजियोथेरापी, रेडियोलोजी, फार्मेसी, जनस्वास्थ्यलगायतको पढाइ हुन्छ । दाङमा आयुर्वेदशास्त्र पढाइन्छ । प्रदेशका मेडिकल कलेजमा झन्डै ५ हजार विद्यार्थी अध्ययनरत छन् । रूपन्देहीको तिलोत्तमामा सरकारी मेडिकल कलेज स्थापनाको प्रक्रियामा छ ।सबैभन्दा ठूलो भैरहवाको युनिभर्सल मेडिकल कलेजमा १ हजार ३ सय विद्यार्थी छन् । सन् १९९७ मा खुलेको यस कलेजमा १० प्रतिशत भारतीय विद्यार्थी छन् । एमबीबीएस, बीडीएस र एमडी एमएस, एमडीएस, एमएम, एमपीएचको अध्ययन हुने यस कलेजमा बीएस्सी नर्सिङ, बीएम नर्सिङ, प्याथोलोजी, फिजियोथेरापी, रेडियोलोजिस्ट, बी फार्मेसी, ल्याब टेक्नोलोजिस्ट, जनस्वास्थ्यको समेत पढाइ हुने क्याम्पस प्रशासन प्रमुख कमलराज ढकालले बताए । यहाँबाट उत्पादित जनशक्ति विश्व बजारमा बिक्ने र स्वास्थ्य शिक्षालाई यसले पर्यटनसित जोड्न सकेको उनको दाबी छ । धेरै युवतीको रोजाइको विषय अहिले नर्सिङ भएको छ । स्वदेश मात्र होइन, विदेशमा समेत माग भएपछि युवतीको आकर्षण यसतर्फ बढेको हो । प्रदेशमा नर्सिङ पढाइ हुने १५ वटा क्याम्पस छन् । यद्यपि पीसीएल नर्सिङ बन्द भएपछि अहिले नर्सिङ पढाउने कलेज घटेका छन् । चिकित्सा शिक्षा आयोगले नतिजा आएको ५ देखि ६ महिनापछि मात्रै भर्ना खोल्दा बीएस्सी नर्सिङ पढ्ने धेरै विद्यार्थी भारततर्फ जान थालेको लुम्बिनी मेडिकल कलेजका अध्यक्ष गोपालबहादुर पोखरेलले बताए । यही कारण ४० जनाको सिट भए पनि यस वर्ष लुम्बिनी मेडिकल कलेजमा १३ र नेपालगन्जमा ३ जना मात्रै विद्यार्थी भर्ना भएका छन्, उनले भने, यसैले पीसीएल नर्सिङ खोल्न र बीएस्सी नर्सिङको भर्नामा सुधार जरुरी छ ।उच्च शिक्षामा झन्डै २० हजार विद्यार्थी पढाउन सक्ने क्षमता रहेको प्रदेशमा साधारणतर्फ विज्ञान, व्यवस्थापन, मानविकी र शिक्षा संकायमा आकर्षक विषय पत्रकारिता, होटल म्यानेजमेन्ट, कानुन, ग्रामीण विकासलगायत पढ्न पाइन्छ । पढ्नकै लागि काठमाडौं जाने विद्यार्थी स्वात्तै घटेका छन्, प्याब्सन लुम्बिनी प्रदेशका अध्यक्ष लालहरि पाण्डेले भने, राम्रो अंक ल्याएर संघीय राजधानी जाने सोच बनाएका धेरै अभिभावकले आफ्ना छोराछोरीलाई प्रदेशभित्रकै कलेजमा पढाएका छन् ।कुनै पनि संकाय पढेर मात्र हँॅदैन । पढाइअनुसारको रोजगारी भयो भने मात्रै विद्यार्थीको आकर्षण बढ्छ । त्यस्ता जनशक्तिलाई बजारले खोज्छ र पत्याउँछ पनि । पछिल्लो समय लुम्बिनीमा प्राविधिक शिक्षाका त्यस्ता नयाँ संकाय खुलेका छन्, जसले पढाइसँगै रोजगारी पनि सिर्जना गरिदिएका छन् । फुड टेक्नोलोजी, होटल म्यानेजमेन्ट र इन्जिनियरिङजस्ता विषयका स्नातक र डिप्लोमा तह पढाउने थुप्रै क्याम्पस यहाँ खुलेका छन् । पश्चिम नेपालको प्रमुख औद्योगिक सहर हो रूपन्देही । यहाँ ठूला र नयाँ प्रविधिका उद्योग खोल्ने क्रम बढ्दै जाने तर सीपयुक्त जनशक्ति नहुँदा उद्योगधन्दामा देशबाहिरबाट मजदुर ल्याउनुपर्ने बाध्यता छ । यही बाध्यता हटाउन नेपालमै पहिलो पटक ०२० सालमा रोजगारमूलक प्राविधिक शिक्षा बुटवल टेक्निकल इन्स्टिच्युट (बीटीआई) को स्थापना भएको थियो । ०७८ सालदेखि काठमाडौं विश्वविद्यालय र बीटीआईबीच चारवर्षे बिटेकको पढाइ हुन थालेको छ । उच्चस्तरीय प्राविधिक शिक्षा दिन ०६८ मा बुटवलको तामनगरमा कोरियानेपाल बहुप्राविधिक शिक्षालय स्थापना भएको छ । यसको उद्देश्य स्वरोजगार बनाउन तथा विदेशी श्रम बजारमा पनि सम्मानजनक काम पाउने दक्ष जनशक्ति उत्पादन गर्ने हो । ४० करोड लगानीमा निर्मित शिक्षालयमा मेकानिकल्स, अटोमेकानिकल्स र इलेक्ट्रिक, इलेक्ट्रिसियन विषयमा दुईवर्षे डिप्लोमा कोर्स पढाइ हुन्छ । अहिलेसम्म ५ हजारभन्दा बढीले सीप सिकेर स्वरोजगार बनेका छन् । लुम्बिनीमा तीन वटा विश्वविद्यालय नै छन् । बुद्ध जन्मस्थल रूपन्देहीमा लुम्बिनी बौद्ध विश्वविद्यालय छ । ०६७ सालदेखि शैक्षिक कार्यक्रम थालेको विश्वविद्यालयले बौद्ध दर्शनसँगै स्नातकोत्तरमा डिजास्टर रिक्स इन्जिनियरिङ एन्ड म्यानेजमेन्ट तथा कन्स्ट्रक्सन इन्जिनियरिङ एन्ड म्यानेजमेन्ट र स्नातकमा टुर एन्ड ट्राभल, कानुनजस्ता विषयसमेत पढाउने गरेको छ । काठमाडौं, बुटवल, देवदह र लुम्बिनीमा स्नातक र स्नाकोत्तर तह सञ्चालन गरेको लुम्बिनी विश्वविद्यालयमा १ हजार ४ सय ८ विद्यार्थी छन् । अब छिट्टै तिलौराकोटमा पढाइ सुरु गर्दै छ । विश्वविद्यालयका सम्बन्धन प्राप्त आठ वटा र तीन वटा सहकार्यमा सञ्चालित क्याम्पस छन् । बजारको माग बढी भएका आधुनिक विषय पढाउन थालेकाले पढाइ पूरा गर्नासाथ ९० प्रतिशत विद्यार्थीले रोजगारी प्राप्त गर्ने रजिस्ट्रार तिलकप्रसाद आचार्यले बताए ।संस्कृत शिक्षालाई सर्वसुलभ बनाई संस्कृत वाङ्मयभित्रका आध्यात्मिक मूल्यमान्यतालाई प्रवाहित गराउन एवं ज्ञान विज्ञानको समन्वय गराउन दाङमा नेपाल संस्कृत विश्वविद्यालय छ । ०११ सालमा दाङस्थित बिजौरीमा जनता महाविद्यालयको स्थापना भएको थियो । त्यससहित ५ विद्यापीठ जोडेर ०४३ सालमा यो विश्वविद्यालय बनेको हो । उच्च तहसम्म संस्कृत शिक्षा, आयुर्वेद, वास्तुशास्त्र, वास्तु इन्जिनियरिङ र शिक्षाशास्त्र पढाइ हुने विश्वविद्यालयमा ३ हजार ८ सय विद्यार्थी अध्ययनरत छन् । १८ आंगिक र १२ वटा सम्बन्धन प्राप्त क्याम्पस छन् । उत्पादित ९९ प्रतिशत विद्यार्थी स्वरोजगार भएको विश्वविद्यालयका रजिस्ट्रार माधव अधिकारीको दाबी छ । संस्कृत, आयुर्वेद, वास्तुशास्त्र र वास्तु इन्जिनियरिङको बजारमा माग बढेको बढ्यै छ, उनले भने । प्रदेश सरकारले बाँकेमा लुम्बिनी प्राविधिक विश्वविद्यालय स्थापना गरेको छ । जसले अहिले बजारको मागअनुसारका आधुनिक र रोजगारमूलक शिक्षाको पाठ्यक्रम बनाइरहेको छ । विश्वविद्यालयको उच्च शिक्षालाई श्रम बजारसँग जोड्ने र उच्च शिक्षामा विपन्न वर्गका विद्यार्थीको पहुँच बढाउने लक्ष्य रहेको मुख्यमन्त्री लीला गिरीले बताए । पढाइ सकेर प्रमाणपत्र बोक्ने मात्रै होइन, गरिखाने शिक्षा हो प्राविधिक शिक्षा, उनले भने, यसै पनि शिक्षाको हब हो लुम्बिनी प्रदेश । अब गरिखाने प्राविधिक शिक्षाको हब बनाउन चाहन्छौं ।लुम्बिनी प्रदेशमा देशकै नमुना उच्च शिक्षा दिने क्याम्पस छन् । कृषि विज्ञानमा उच्च शिक्षा दिन सरकारीस्तरको पक्लिहवा कृषि क्याम्पस छ । सीटीईभीटीअन्तर्गतका शिक्षा दिन दाङमा राप्ती प्राविधिक शिक्षालयसहित ४५ शिक्षालय छन् । प्रदेशमा कक्षा १११२ सञ्चालन भएका सामुदायिक ४ सय ९४ र संस्थागत १ सय ५० गरी ६ सय ४४ मावि छन् । सामुदायिक ८८, आंगिक १६ र निजी ८० गरी १ सय ८५ वटा क्याम्पसले उच्च शिक्षा प्रदान गर्छन् । सामुदायिक क्याम्पसमा रूपन्देहीको तिलोत्तमा र न्यु होराइजन कलेजले विज्ञान र व्यवस्थापनमा राष्ट्रिय रूपमै उत्कृष्ट नतिजा ल्याउने गरेका छन् । यहाँ त्रिभुवन, पूर्वाञ्चल, काठमाडौं र पोखरा विश्वविद्यालयअन्तर्गतका थुप्रै क्याम्पस छन् । तिनले सिभिल, कम्प्युटर, अटोमेकानिक्स, इन्जिनियरिङ पढाउँछन् । सूचना प्रविधितर्फ बीएस्सी, सीएसआईटी, बीआईटी, बीसीए, बीआईएमलगायत आधुनिक विषय पढाइ हुन्छ । शिक्षालाई जीवनोपयोगी, व्यवसायी र रोजगारमूलक बनाउने यी विषय पढ्न बाहिरी प्रदेशबाट पनि धेरै विद्यार्थी आउने गरेका छन् । सामुदायिक क्याम्पसमध्ये ०७० मा ३५ जना विद्यार्थीबाट सुरु भएको बुटवलको कालिका क्याम्पस बीसीएमा देशकै उत्कृष्ट नतिजा ल्याउनेमा पर्छ । अहिले बीबीएस, बीसीए र बीएड पढाइ हुने क्याम्पसमा ३ हजार विद्यार्थी पढ्छन् । क्याम्पस प्रयोगात्मक र व्यावहारिक सिकाइमा केन्द्रित छ । यसको परिणाम धेरै विद्यार्थी बिहान क्याम्पस पढ्ने र दिउँसो त्यसअनुसारका काम गर्ने वा आफैंले व्यवसाय गर्नेछन् । क्याम्पसका प्राचार्य घनश्याम पाठकले बीसीए र बीबीएस अध्ययन गर्ने ९० प्रतिशत विद्यार्थी पढाइसँगै रोजगारीमा जोडिने बताए । प्रदेशमा उच्च शिक्षा अध्ययन र पूर्वाधारमा उल्लेख्य लगानी भएको छ । यसले उच्च शिक्षाको गुणस्तर परिवर्तन र प्रयोगात्मक बनाउन सघाएको छ । यद्यपि, समयअनुसारका आधुनिक विषयलाई प्रदेशका १२ वटै जिल्लामा पुर्याउन चऽनौती छ । शिक्षा विकासका पूर्वाधारको पनि पूर्वाधार हो । जसरी रगत गतिलो भयो भने शरीर स्वस्थ हुन्छ, त्यसैगरी शिक्षा गतिलो भए व्यक्ति, समाज र देश राम्रो हुन्छ, पूर्वशिक्षामन्त्री एवं हालका प्रदेश सांसद बसिउद्धिन खानले भने, त्यसका लागि शिक्षामा सरकारी लगानी बढाउन र उच्च शिक्षालाई सस्तो र सर्वसुलभ बनाउन जरुरी छ ।"
कोइलाबास कहानी,"कोइलाबासमा कोइला छैन । दाङ सदरमुकाम घोराहीदेखि २१ किमि उत्तरका पहाडमा कोइलाखानी छन् । त्यहाँ २७ वर्षदेखि कोइला उत्खनन भइरहेको छ । तर कोइलाबास कोइलाबिनै ७२ वर्षदेखि चर्चित छ ।कोइलाबास कुनै बेला देशकै ठूलो नाकाका रूपमा परिचित थियो । राज्यविरुद्ध विद्रोहको आक्रोश पोख्ने माध्यमका रूपमा पनि यो पटकपटक चिनियो । गोबरडिहाका भक्तनारायण चौधरी नेतृत्वको मुक्ति सेनाले ००७ सालमा कोइलाबासमा आक्रमण गरेको थियो । ०१८ फागुन ९ को राति गणेशकुमार शर्मा नेतृत्वको मुक्ति सेनाले आक्रमण गर्यो । ०५९ पुस ३ मा माओवादीले आक्रमण गर्यो । माओवादी विद्रोहका क्रममा यहाँका सबै सरकारी कार्यालय विस्थापित भए । पटकपटकको आक्रमण र नेपालभारत प्रवेशको मुख्य द्वार भएका कारण कोइलाबास ००७ सालदेखि नै चर्चामा छ ।सदरमुकाम घोराहीदेखि ५६ किमि दक्षिणपूर्वमा रहेको कोइलाबास त्यस समय नेपालको एक मुख्य नाका थियो । भारतीय सहर तुलसीपुर, कानपुर, लखनउ, बनारस जानआउन यही नाका प्रयोग हुन्थ्यो । राप्तीका पहाडी जिल्लाबाट नुन लिन आउने बजार नै कोइलाबास थियो । पहाडको घिउ बेच्ने र तराईको मकै, गहुँ, धान, तोरी बेच्ने बजार पनि यही थियो । पहिले मानिसहरू विकल्प नभएका कारण पनि पैदल हिँडेरै कोइलाबास पुग्थे । अनाज, जडीबुटी र निगालाका कलम खरिद गर्ने डिपोहरू यहीं थिए । रोल्पा र दाङका घोडा व्यापारी निरन्तर घोराहीकोइलाबास आउजाउ गर्थे । कोइलाबासका सामान यता ल्याउँथे, यताका सामान उता पुर्याउँथे । रुकुम, रोल्पा, सल्यानबाट पैदल हिँडेर मानिसहरू नुन र अन्य सामान किन्न कोइलाबास पुग्थे । यस क्षेत्रको चहलपहल हुने मुख्य बजार नै कोइलाबास थियो । यसको कहानी कहालीलाग्दो नै छ । भारतसँग जोडिएको जिल्लाको ८३ किमि सीमा क्षेत्रमा ३१ नाका छन् । जसमध्ये सबैभन्दा व्यवस्थित नाका कोइलाबास मात्रै हो । कोइलाबास अहिले गढवा गाउँपालिका८ मा पर्छ । ०१९ सालमा महेन्द्र राजमार्ग निर्माण सुरु भयो । त्यसपछि यातायातका कारण कोइलाबासभन्दा कोहलपुर, नेपालगन्ज हुँदै जमुनाहा नाका र चन्द्रौटादेखि कृष्णनगर हुँदै बढनी नाकाबाट भारत आवतजावत हुन थालेको थियो ।राजमार्ग नबन्दासम्म काठमाडौं पनि कोइलाबासबाट भारत हुँदै जानुपर्थ्यो । राजमार्ग बन्दा कोइलाबास पुग्ने राम्रो सडक थिएन । गाडी चल्ने बाटो नभएका कारण कोइलाबासको चहलपहल बिस्तारै कम हुँदै गयो । ०४० सालपछि त कोइलाबास पूर्ण रूपमा खण्डहर हुन पुग्यो । कोइलाबास बजार सुक्दै गएपछि धेरैजसो व्यवसायी विस्थापित भएर लमही, घोराही, तुलसीपुर र भारतमा गएर बस्न थाले । पहिले वीरगन्जपछिको धेरै राजस्व उठ्ने नाकामा पर्ने कोइलाबास त्यसपछि सुनसान भएको गढवा गाउँपालिका८ कोइलाबासका पूर्ववडाध्यक्ष सद्दाम सिद्धिकीले बताए । भारतले भन्सार खोलेको छैन । भारतमा भन्सार सञ्चालन नहुँदासम्म कोइलाबासमा चहलपहल हुँदैन, उनले भने, सरकारले भारतसँग भन्सार खोल्न प्रयास गर्नुपर्छ अनि कोइलाबासको रौनक फर्काउन सकिन्छ । अहिले लमहीकोइलाबास सडक कालोपत्र भइसकेको छ । कोइलाबास आउजाउ गर्न सहज छ ।राजा महेन्द्रको प्रत्यक्ष शासनकालमा भारतको बिडला कम्पनीले दाङको उत्तरी क्षेत्रको महाभारत शृंखलाभित्र रहेको कोइलाखानी उत्खनन गर्न अनुमति मागेको थियो । राजा महेन्द्रले कोइलाबासघोराही सडक निर्माण भएपछि मात्र अनुमतिका लागि सोच्न सकिने बताएपछि बिडला कम्पनीले कोइलाबासको सडक निर्माण थालेको हो । जंगल विनाश हुन थालेपछि त्यतिबेला सडक निर्माण रोकिएको थियो । ०१८ सालमा तत्कालीन जिल्लाका बडाहाकिम दामोदर घिमिरेले सडक निर्माणमा निरन्तरता दिएका थिए । दाङ देउखुरीका सबै गाविसका सडकको पहलकदमी गरेका घिमिरेले गाउँ पञ्चायतमार्फत उर्दी जारी गरेपछि जनश्रमदानबाट समेत कोइलाबासको सडक निर्माणको काम अघि बढेको थियो । त्यसपछि भारतीय कम्पनीले सडक निर्माणको जिम्मा लिएको थियो तर पूरा हुन सकेन । लामो समयको प्रयासपछि मात्रै हुलाकी राजमार्गअन्तर्गत सडक कालोपत्रको काम पूरा भएको गढवा गाउँपालिकाका पूर्वअध्यक्ष सहजराम अहिरले बताए । समयमै सडक बनेको भए कोइलाबासको यो हालत हुने थिएन । बजार विस्थापित हुने थिएन, अहिरले भने, सडकमा भएको उतारचढावले नै बजारमा पनि बदलाव आयो । भएका पसल अन्यत्र सरे । मानिसको आउजाउ पनि घट्यो । सडक निर्माण भइसकेपछि बिस्तारै कोइलाबासले काँचुली फेर्न थालेको उनको भनाइ छ । सडकले केही उत्साह जगाएको छ । अहिले कोइलाबास हुँदै भारत आउजाउ गर्ने क्रम बढिरहेको छ, उनले भने, यसले स्थानीय व्यवसायको विकास गर्न सहयोग पुर्याइरहेको छ । कोइलाबासमा बिस्तारै व्यावसायिक लगानी पनि बढ्दै गएको छ ।कोइलाबास नाकामा व्यावसायिक कारोबार हुन नसक्दा अपेक्षा गरे जस्तो चहलपहल हुन नसकेको कोइलाबास भन्सार कार्यालय प्रमुख वसन्त रजौरेले बताए । भारतले कोइलाबास नाकाबाट कारोबार गर्न इच्छा नदेखाएका कारण नेपालको भन्सार सुकेको छ । भारतको इच्छा नहुँदासम्म कोइलाबास नाका चल्न सक्दैन, उनले भने, हाम्रो पहलकदमीले केही हुँदैन । भारत सरकारसँग उच्चस्तरको पहल गर्न सकेमा मात्रै यहाँ चहलपहल बढाउन सकिन्छ ।प्यूठानको स्वर्गद्वारी जाने र घुम्न आउने केही यात्रुका कार र मोटरसाइकलबाट मात्रै केही राजस्व उठ्ने गरेको रजौरेको भनाइ छ । राजस्वका अन्य स्रोत केही पनि नभएको उनले गुनासो गरे । व्यापारिक कारोबार केही पनि छैन, रजौरेले भने, सडक बनेर पनि कोइलाबासको अवस्थामा सुधार हुन सकेन । कारोबार नहुने भएकै कारण सरकारले वार्षिक १४ लाख ७८ हजार रुपैयाँ मात्र राजस्व उठ्ने लक्ष्य दिएको उनी बताउँछन् । उक्त लक्ष्य प्राप्त गर्न पनि कठिन हुने अवस्था रहेको उनले जनाए । ०४५ सालमा नेपालभारतबीच भएको विवादमा ६ महिनासम्म कोइलाबास नाका बन्द भयो । त्यसपछि कोइलाबासमा भारतीय पक्षले भन्सार खुला गरेको छैन ।पटकपटक आक्रमण गरी सरकारी कार्यालय विस्थापित गराउने काम भएपछि फेरि यसको रौनक फर्काउन कठिन भएको कोइलाबासका व्यवसायी पदमबहादुर रावलले बताए । शान्ति प्रक्रियापछि बिस्तारै कार्यालय स्थापना हुने क्रम सुरु भए पनि बजारको चहलपहल र जनसंख्या कम भएका कारण खुलेका कार्यालयमा पनि उत्साह छैन । थप कार्यालय खोल्नेतर्फ पनि चासो बढेको छैन । राष्ट्रिय जनगणना ०५८ मा १ हजार ३ सय ५४ जनसंख्या रहेको कोइलाबासमा ०६८ मा ८ सय ६८ मा झरेको छ । पहिलेको कोइलाबास गाविस अहिले गाउँपालिकाको एउटा वडामा सीमित छ ।कोइलाबासमा पहिले भन्सार, विद्युत्, इलाका हुलाक, स्वास्थ्य चौकी, सीमा प्रहरी चौकी, राष्ट्र बैंकको सटही काउन्टर, नेपाल बैंक लिमिटेडको शाखा, वन विभाग, क्वारेन्टिन चेक पोस्ट, जडीबुटी निकासी, जनकपुर चुरोट कारखाना र साल्ट ट्रेडिङका कार्यालय थिए । अहिले वडा कार्यालय, भन्सार, इलाका हुलाक, विद्युत्, नेपाल प्रहरी र सशस्त्र प्रहरी इकाई मात्रै छन् । लमहीकोइलाबास सडक कालोपत्र भएपछि बिदा मनाउन र रमाउन आउने भारतीयको संख्या केही बढेको छ । अहिले लमहीबाट नियमित बस चलिरहेका छन् । कोइलाबासमा पहिले खानेपानीको समेत समस्या थियो । अहिले बोरिङमार्फत पानी विस्तार भएको छ । पहिले पानी लिन ५ किमि टाढा भारतको जरवा जानुपर्ने बाध्यता थियो । कोइलाबासमा बसोबास नभएपछि पुराना घर भत्किए । अहिले पनि कतिपय घरका भग्नावशेष मात्रै बाँकी छन् । सडकले सहज बनाएपछि बिस्तारै होटल र पसल खुल्न थालेका छन् । बिदामा घुमघाम गर्ने क्रम बढ्दै गएको छ । कोइलाबासमा चर्चित रामजानकी मन्दिर छ । यहाँ पनि अहिले भक्तजनको भीड लाग्ने गरेको छ । बजारको उत्तरतर्फ डाँडामा भ्युटावर निर्माण भएको छ, जहाँबाट पूरै कोइलाबाससहित भारतीय भूमि अवलोकन गर्न सकिन्छ ।"
सुस्ताको दुःख,"तत्कालीन राजा महेन्द्रले २०२२ सालमा सुस्तामा चार सय परिवारको बस्ती बसाले । यो कुरा भारतलाई पचेन । उसले आफ्ना सैनिकमार्फत नेपाली पक्षलाई दुःख दिन थाल्यो । नेपालीले डटेर सामना गरे । यो भूमि नेपालको नै हो भन्ने प्रमाणित गर्न राजाले सुस्तावासीलाई जग्गाधनी पुर्जा दिने नीति ल्याए । २०२७ सालमा नापनक्सा गर्न खटिएको टोलीलाई नै भारतीय पक्षले लखेटे । सरकारले प्रहरी परिचालन गरेर नापनक्सा गरी २०३१ सालमा जग्गा धनीपुर्जा वितरण गर्यो । त्यसपछि स्थानीय ढुक्क भएर बसेका थिए । २०३४ सालमा नारायणी नदीले धार परिवर्तन गर्दा बस्ती बगरमा परिणत भयो, स्थानीय बिचल्लीमा परे । सरकारले अधिकांश बाढीपीडितलाई सुरक्षित स्थान भन्दै नारायणी नदीवारि स्थानान्तरण गर्यो । तर खनजोत र वर्षभरि गरिखाने जग्गा नारायणीपारि भएकाले विस्थापितहरू बिस्तारै फेरि पुरानै थातथलो फर्किन थाले । तर भारतीय पक्षले दुःख दिने क्रम रोकिएको छैन । त्यसका भुक्तभोगी हुन ओमप्रकाश चौधरी । सुस्ता५ का ओमप्रकाशका बुबा २०२२ सालमा सुस्तामा बसोबासका लागि आएका थिए । यही सुस्ताबस्तीमा हुर्किएका ओमप्रकाशले भारतीय ज्यादती र नेपाली पक्षको निरीहता धेरै देखेका छन् । उनका बुबाका नाममा रहेको तीन बिघा जग्गा अहिले पनि भारतीय पक्षले विवादित भन्दै खनजोत गर्न दिएको छैन । बुबाले जग्गाधनी पुर्जा पनि पाउनुभयो । तर २०६२ सालदेखि खनजोत गर्न पाइएको छैन । भारतीय पक्षले खेती गर्न दिएको छैन । हाम्रो भूमि आफ्नो हुन सकेन, उनले भने, राजनीतिक व्यवस्था फेरियो भन्छन् तर हाम्रो अवस्था उस्तै छ ।भारतसँगको विवादकै कारण सुस्ता नाम नसुन्ने नेपाली विरलै छन् । भारतीय एसएसबीको ज्यादती र नेपाली भूमि अतिक्रमण पटकपटक भइरहन्छ । त्यतिबेला राष्ट्रियअन्तर्राष्ट्रिय रूपमा सुस्ताको चर्चा हुन्छ । अधिकांश शीर्ष नेता र विद्यार्थी संगठनका अगुवाले सुस्ताका विषयमा चर्को भाषण गरिसकेका छन् । अहिले पनि विभिन्न संघसंस्था र व्यक्तिगत रूपमा पनि सुस्तावासीको समस्या बुझ्न आइरहेकै हुन्छन् । सुस्तावासीले आफ्नो पीरमर्का सुनाउनु खोलामा गीत गाउनु जस्तै बनेको छ । कतैबाट सुनुवाइ भएको छैन । स्थानीय सरकार आएपछि शिक्षा, स्वास्थ्य, सञ्चार र विद्युत्का क्षेत्रमा केही काम भएका छन् तर भारतीय पक्षको दादागिरी रोक्न र लालपुर्जा भएको जमिन फिर्ता ल्याउन सरकारले पहल नै नगरेको सुस्ता अभियानका प्रवक्ता रवीन्द्र जयसवालले बताए । अहिले पनि प्रसूति सेवादेखि सामान्य रोगको उपचार गराउन नारायणी नदीमा जोखिमपूर्ण यात्रा गरेर सदरमुकाम परासी आउनुपर्ने बाध्यता छ । रातको समयमा डुंगा चल्दैन । आपत्कालीन अवस्थामा जंगलको बाटो हुँदै एसएसबीको कडा जाँच छिचोलेर भारतीय अस्पतालमा जानुपर्ने बाध्यता छ । नेपाली भूमि जोगाउन सीमामा वर्षौंदेखि संघर्ष गरिरहेका छौं, एक स्थानीयले भने, तर, हामीलाई राज्यले गुमेको भूमि फिर्ता र विकासको सुविधा दिएको छैन । समस्या सुन्छन्, जान्छन्, काम गर्दैनन् । तीनतिर नारायणी नदी र एकतिर भारतीय सिमाना रहेको सुस्ता पुग्नका लागि नेपालबाट स्थलमार्ग छैन । सुस्ता भारतको विहार सीमासँग जोडिएको छ । त्यहाँ पुग्न अहिले पनि ठाडीघाटबाट नारायणी नदीमा करिब आधा घण्टा डुंगामा जोखिमपूर्ण यात्रा गर्नुपर्छ । सवारीसाधन र अन्नपात पनि डुंगामार्फत नै वारिपारि गराउनुपर्ने स्थानीयको बाध्यता छ । बर्खायाममा नारायणी नदीमा उच्च वेगको बाढी आउँछ । त्यतिबेला स्थानीयले भारतीय भूमि प्रयोग गर्छन् । नारायणी नदीमा पुल निर्माणका लागि स्थानीयले माग गरेको वर्षौं भइसकेको छ । लामो संघर्षपछि झोलुंगे पुल निर्माण त सुरु भयो तर ६ वर्षमा पनि पूरा भएन । ठेकेदार फरार भएपछि झोलुंगे पुल निर्माण नै अलपत्र परेको छ । पुल निर्माण ठेक्का लगाउँदा भने २०७५ पुसमै सक्ने सम्झौता थियो । तर ठेकेदार कम्पनीको लापरबाहीले काम हुन सकेन, सुस्ता गाउँपालिका अध्यक्ष टेकनारायण उपाध्यायले भने । पुल निर्माणमा ६० प्रतिशत मात्र काम सकिएको छ । एक हजार ५ सय ७१ मिटर लामो र १ दशमलव ६ मिटर चौडाइको निर्माणाधीन पुलका १४ वटा पिलरमध्ये १० वटा मात्र बनाइएका छन् । पुल बनाउने ठेक्का भने त्रिशूली आश्रय जेभी कन्स्ट्रक्सन कम्पनीले २७ करोड रुपैयाँमा लिएको हो । स्थानीयले काम नगर्ने ठेकेदारको सम्झौता रद्द गरेर नयाँ प्रक्रियाबाट काम अघि बढाउन आग्रह गरेका छन् । २०४० सालमा भारतीय सुरक्षाकर्मीले नेपाली भूमिमा पसेर अतिक्रमण गर्नुका साथै दुर्व्यवहार गर्न खोज्दा सुस्तावासीले लखेटेका थिए । त्यसैलाई कारण बनाएर १०१५ जना युवाविरुद्ध वारेन्ट जारी गरेर जुनसुकै समयमा पनि पक्राउ गर्न सीमा सुरक्षा बललाई निर्देशन दिएको थियो । सीमाका लागि यसरी लड्ने हामीलाई सरकारले नागरिकता पनि दिएको छैन, स्थानीय मुन्ना खाँले भने, सत्यतथ्य बुझेर प्रक्रिया पूरा भएका नेपालीलाई नागरिकता दिनुपर्छ ।सुस्ता गाउँपालिका५, सुस्तामा करिब पाँच सय घरधुरी छ । वर्षौंदेखि बसोबास गर्दै आएका अधिकांशसँग नागरिकता छैन । सुस्तामा ३ सय ५० जना मात्र मतदाता रहेका छन् । सुस्तामा अहिले सोलार प्यानलमार्फत बिजुली पुगेको छ । अधिकांश सडक पक्की बनेका छन् । हामीले सुस्तामा न्यूनतम आवश्यकता पूरा गर्ने योजना बनाएका छौं । नागरिकता समस्या बढी छ । त्यो केन्द्रीय सरकारले गर्ने काम भयो । हामीले सहजीकरण गर्नेछौं, सुस्ता गाउँपालिकाका अध्यक्ष उपाध्यायले भने, सीमास्तम्भ नै नहुँदा बढी समस्या छ । पश्चिम नवलपरासीको नेपालभारत सीमामा १६ वटा सीमास्तम्भ छन् । जिल्लाको सनहीदेखि कुडियासम्म सीमास्तम्भ भए पनि सुस्ताको २४ किलोमिटर क्षेत्रमा सीमास्तम्भ छैन ।"
सहर सबैको रहर,"बुटवलका मुख्य धाँजाइतिहासका पानामा अंकित हुने महत्त्वपूर्ण घटना त जगजाहेर भइहाल्छन् । ती पढिन्छन् गौरवका वा विस्मयका साथ । खासमा इतिहास त मान्छेले नै निर्माण गर्छ । सहर भौतिक भूगोल मात्र होइन । भौतिक भूगोलले मान्छेलाई स्थान उपलब्ध गराउँछ । उक्त स्थानलाई गुलजार गराउने मानवीय प्रयत्नले हो । मान्छेमान्छेबीचको अन्तर्क्रिया, वस्तु र सेवाको विनिमय र साझा अभ्यास गरिने सांस्कृतिक कर्महरूले बस्तीको निर्माण गर्छ । मान्छेको यिनै प्रयत्नले भौतिक भूगोल मानवीय भूगोलमा परिणत हुन्छ । यस प्रक्रियालाई सामाजिक शास्त्रको भाषामा मानवीय भूगोल निर्माण (प्लेस मेकिङ) भनिन्छ । मानवीय भूगोल निर्माणका क्रममा बुटवल अनेक चरणबाट गुज्रिएको छ । ती चरणलाई मसिनो गरेर केलाउने हो भने समयको यात्रामा अनेक धाँजा देखापर्छन् । ती धाँजाका अनेक पृष्ठभूमि र सन्दर्भलाई केलाउने हो भने अनेकौं पाठ सिक्न सकिन्छ । आज बुटवल भन्नासाथ हाम्रो मस्तिष्कमा बन्ने चित्र निकै फराकिलो छ । बुटवल अहिले तीन महत्त्वपूर्ण भूगोलमा समेटिएको छ । एउटा, मुख्य बुटवल । मुख्य बजार र बस्ती समेटेको गोलपार्कदेखि योगीकुटीसम्म, रामनगरदेखि नेपालगन्ज रोडसम्मको क्षेत्रलाई मुख्य बुटवल मान्न सकिन्छ । यो मुख्य बजारको वरिपरि रहेको भागलाई परिधिको बुटवल हो । रानीगन्ज, बुद्धनगर, नयाँगाउँलगायतलाई परिधिमा गणना गर्न सकिन्छ । परिधिसँग जोडिएका र मुख्य बुटवलबाट अलि दूरीमा रहेका तर बुटवल उपमहानगरपालिकामा पर्ने भागलाई सीमान्त बुटवल भनी वर्गीकरण गर्न सकिन्छ । मोतीपुर, सेमलार, हीरापुर आदि सीमान्त बुटवल हुन् । हाम्रो वर्तमान मानसिकतामा बुटवल भन्नासाथ आउने चित्र यही हो । तर, बुटवल सधैं यस्तो थिएन । बुटवल त खासमा बटौली थियो । बटौली तिनाउको पश्चिमी किनारमा नुवाकोट डाँडाको फेदमा गुजुप्प परेको थियो । गणेश मन्दिरदेखि गढीटोलसम्म फैलिएको थियो । अहिले सानो लाग्ने त्यो आयतन कुनै बेला साह्रै गुलजार र विशाल लाग्थ्यो । त्यसैले त होला, १९९७ सालमा जेल तोडेर भागेका गणेशमान सिंह यही बाटो भारत जाँदा गुलजार बुटवल देखेर छक्क परेका थिए । काठमाडौंमा हुर्केका र कोलकाता पढेका गणेशमानलाई पनि बुटवलको घनत्वले विस्मित पारेको थियो । यो यस्तो ठाउँ थियो,जहाँ तराईले आफ्नो पहिचान गुमाउँथ्यो र पहाड बन्थ्यो । पहाडले पहिचान गुमाउँथ्यो र तराई बन्थ्यो । त्यसैले गणेशमानले आफ्नो संस्मरण मेरो कथाका पानाहरूमाबऽटवललाई प्रतीकात्मकसहर सम्बोधन गरेका छन् । गणेशमानको प्रतीकात्मक सहरको पहिलो मोड भनेकै स्थायी बसोबासको सुरुवात हो । सेनकालीन ग्रीष्म बजारकारूपमा स्थापित बुटवल स्थायी बजार भने थिएन । मंसिरदेखि फागुनचैतसम्म गुलजार हुने बुटवल गर्मी सुरु हुनासाथ औलोको भयले आआफ्नो भूगोलमा लाखापाखा लागिहाल्थ्यो । बुटवललाई स्थायी बनाउने यात्रा भन्सारको विस्तारसँग जोडिएको छ । पाल्पाका तत्कालीन बडाहाकिम खड्कशमशेरले आम्दानी बढाउने उद्देश्यले सेठ नारायणप्रसाद प्रधानलाई कार्य सुम्पेको रवीन्द्रप्रसाद प्रधानले द यात्रा पुस्तकमा उल्लेख गरेका छन् । उक्त पुस्तकमा सामेल गरिएको दस्ताबेजका आधारमा १९५०सालबाट बटौलीले स्थायित्व पाएको पुष्टि हुन्छ । बुटवललाई स्थायित्व प्रदान गर्न यहाँ पहाडका मान्छे ओर्लिए । उत्तर भारतका व्यापारी आइपुगे । अवधीभाषी र मारवाडीको साथमा मुस्लिम पनि आइपुगे । त्यसैले त पुरानो बुटवलको सानो क्षेत्रफलमा गणेशमन्दिर पनि देख्न सक्छौं, पद्म चैत्य विहार र रजाएमुस्तफा मस्जिदसम्म घुम्न सक्छौं । बुटवलको बस्ती विस्तार इतिहासमा अर्को मोड खस्यौलीको विकास हुनु हो । तिनाउ नदीपूर्वको खस्यौली परित्यक्त थियो । त्यहाँ केही भट्टीहरूमात्र थिए । त्यो परित्यक्त भूगोलमा २०२० सालबाट चहलपहल हुन थाल्यो । २०२० सालमा यहाँ बुटवल टेक्निकल इन्स्टिच्युट (बीटीआई) स्थापना भयो । दक्ष कामदारको उत्पादनका लागि बीटीआई स्थापना भएको थियो । यसको मुख्य श्रेय नर्वेका अड्हफ्टनलाई जान्छ ।२०२७ सालमा तिनाउ परियोजनाबाट विद्युत् उत्पादन सुरु भयो । सुरुवातदेखि विद्युत् घरायसी खपतका लागि मात्र नभई उद्योगका लागि पनि प्रयोग गरिएको थियो । एकातर्फ विद्युत् र अर्कोतर्फ दक्ष जनशक्तिको उत्पादनले उद्योग स्थापनाको सम्भावना बढायो । त्यसलाई साथ दियो, राजमार्ग निर्माणले । नौ वर्षको अथक प्रयत्नले निर्मित बेलहियादेखि पोखरासम्मको सिद्धार्थ राजमार्ग २०२९ सालमा उद्घाटन भएको थियो । बुटवल प्लाइउड, गोबर ग्यास प्रालि, बुटवल उड इन्डस्ट्रिज, नेपाल हाइड्रो एन्ड इलेक्ट्रिक प्रालि, घिउ प्रशोधन उद्योगलगायत राइस मिल, साबुन फ्याक्ट्री, कपडा उद्योग आदि स्थापना हुन थाले । सडक, ऊर्जा र दक्ष जनशक्तिको उपलब्धताले उद्योगहरूको स्थापनालाई जोड दियो । त्यस्तैऔद्योगिक क्षेत्र स्थापना भयो । स्थायित्वको प्रयासपछि यो बुटवलको अर्को महत्त्वपूर्ण मोड थियो । बुटवल व्यापारको केन्द्रबाट औद्योगिक नगरको यात्रामा लम्कियो । ती कैयौं उद्योग अहिले बन्द भइसकेका छन् । आयात प्रतिस्थापन उद्योगको भूमिका खेलेका बुटवल उड इन्डस्ट्रिज, बुटवल प्याइउड फ्याक्ट्री, घिउ प्रशोधन उद्योगदेखि चर्चित बुटवल धागो कारखाना बन्द भइसकेका छन् । उद्योगतर्फ बुटवलले दरिलो पाइला चालेको थियो तर किन बन्द भए यी उद्योगहरू? यी उद्योग बन्द हुनुका कारणहरू खोतल्नाले नेपाली आर्थिक इतिहासको एउटा महत्त्वपूर्ण पाठको पट्टाक्षेप हुने सम्भावना देखिन्छ । सहर चुम्बकजस्तो हुन्छ । यसले मान्छेलाई सपना देखाउँछ । त्यही सपनाको खोजीमा मान्छेहरू गाउँबाट सहर आउँछन् । बुटवल पनि यस्तै रहरैरहरको सहर हो । एकपटक भलाकुसारीमा बुटवलका इतिहास अध्येता विमलबहादुर शाक्यले भनेका थिए, बुटवलमा बाँच्न गाह्रो छैन । जे काम गरे पनि मान्छे बाँचिहाल्छ ।आन्तर्यमा जीवन ऊर्जा संरक्षण गरेको बुटवलमा डोकोमा फलफूल र तरकारी बेच्न हिँडेका महिलाहरू देखिन्छन् । हिउँदमा मुस्ताङदेखि जुम्लासम्मका घुमन्ते व्यापारी देखिन्छन् । भारतका विभिन्न ठाउँका मान्छेहरू चिया बेच्दै, रिक्सा चलाउँदै हिँडेका भेटिन्छन् । २०७६को पुसको चिसोमा पंक्तिकारले केही रिक्सा हाँक्ने मजदुरसँग कुराकानी गरेको थियो । कुराकानीको खास विषय इलेक्ट्रिक अटो रिक्साको प्रचलन प्रचऽर भएको बेलामा पनि उनीहरू किन पाइडल मारीमारी रिक्सा चलाइरहेका छन् भन्ने थियो । कुराकानीका सिलसिलामा एक मजदुरले बुटवल रोज्नुको कारण सुनाएका थिए । उनी भारतका विभिन्न सहर पुगेका रहेछन् । अनेकौं काम गरेका रहेछन् । उनकोअनुभवमा भारतकासहरमा अनुभव गर्न नसकेको अपनत्व उनले बुटवलमा पाएका थिए । उनलाई बुटवल सुरक्षित लाग्यो । बुटवलसँग यस्ता अनेकौं कथा छन् । बुटवलले धेरैलाई सहरिया बनाएको छ । पछिल्लो समय बुटवलमा होटल, क्याफेदेखि निजी अस्पतालहरूको थुप्रो लागेको छ । धरातलीय यथार्थबाट हेर्दा बुटवलले परनिर्भरताको खेती गरेजस्तो देखिन्छ । बुटवल झिलिमिली देखिन्छ । उन्मुक्त र स्वतन्त्र देखिन्छ । तर, सारमा बुटवल परनिर्भरताको चक्र चलाउने दलाल अर्थतन्त्रको केन्द्र बनेको छ । होटल, रेस्टुराँ, पब, बार आदिमा भएको लगानीले पुँजीलाई लगानी र पुनः लगानीको चक्रमा प्रयोग गरेको छैन । यसले केवल केहीछिनबजारलाई चलायमान गराएको छ । पुँजी यो सहरमा नाचेको छ र दोब्बरतेब्बर भएर सीमा नाघेको छ । यसरी सहरले दलाल अर्थतन्त्रको पुनःउत्पादन गरिरहेको छ । उद्योगको जग बसाल्दै गरेको बुटवल औद्योगिक प्रगतितर्फ लम्कँदै गएको थियो । उद्योगले सेवा क्षेत्रलाई थप विस्तार गराउँदै जाँदा रोजगारीका अवसरहरू पनि सिर्जना हुने सम्भावना बढ्दो थियो । तर, यी सम्भावना खुम्चिँदै गएका छन् । सम्भावना खुम्चिँदै जाँदा सहरको आश्रय दिने क्षमता पनि कमजोर हुँदै जान्छ । बुटवलको यो क्षमता बढाउन हाम्रा राजनीतिक प्रयास पनि उत्तिकै आवश्यक छ । ऐतिहासिक विरासत बोकेको बुटवलको पहिचान के हो ? यो व्यापारिक थलो मात्र हो वा औद्योगिक नगरी पनि ? यो शिक्षाको केन्द्र बन्दै छ कि पर्यटन र होटल व्यवसायको ? बुटवलको दीर्घजीवनका लागि यसको पहिचान निर्दिष्ट हुन जरुरी छ । प्रदेश राजधानीको अवसर गुमेपछि बुटवल प्रशासनिक केन्द्र पनि बन्ने अवसरबाट वञ्चित भएको छ । त्यस्तै,वैकल्पिक सडक सञ्जालको विस्तारसँगै बुटवलको पहाड र मधेसका विभिन्न ग्रामीण भेगसँगको सम्बन्ध पनि खुकुलो बन्दै छ । अब दलाल अर्थतन्त्र पुनःउत्पादन गर्ने बजारमात्र बन्ने कि आत्मनिर्भरताको सम्भावना पनि बोक्ने भन्ने बुटवलको ज्वलन्त प्रश्न बन्न पुगेको छ ।"
