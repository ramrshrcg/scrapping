शीर्षक,विवरण
अन्तिमका ती ६ मिनेट,१०ः५७ः१६ बजेजहाजमा गति बढ्नुपर्नेमा फेरि अर्को सावधानीको संकेत सुनिन्छ । त्यसको एक सेकेन्ड नबित्दै अर्को सावधानीको संकेत सुनिन्छ । त्यतिबेला जहाज जमिन सतहभन्दा ३ सय ६८ फिट माथि थियो । जहाजले अन्तिम फन्को लिने क्रममा थियो । इन्जिन पावर (हाई प्रेसर टर्बाइन) पंखाको गति ७३ बाट ७७ प्रतिशतमा पुर्याइन्छ । तर प्रोपेलर (ब्लेड) सँग इन्जिनको पावर जोडिँदै जोडिँदैन । यो भनेको न्युट्रल मोड मा एक्सेलेरेटर पूरै लिएको गाडीको अवस्था जस्तै हो । त्यस्तै यहाँ पनि इन्जिन र ब्लेडको सम्बन्ध विच्छेद भएको देखिन्छ ।१०ः५७ः१८ बजेजति गर्दा पनि पावर नआएपछि अञ्जुले जहाजको कमान्ड क्याप्टेन केसीलाई हस्तान्तरण गर्छिन् । अनि फेरि अञ्जु इन्जिनबाट पावर नै आएको छैन भन्छिन् । १०ः५७ः२४ बजेजहाज ३ सय ११ फिटमा आइपुग्छ । ककपिटमा थर्रर कम्पन आउँछ । जहाजले कम्पनको संकेत (स्टिक सेकर) पनि दिन्छ । ककपिट थर्किएपछि क्याप्टेन केसी जहाजको नोज (अगाडिको भाग) उठाउन कन्ट्रोल कोलमले एंगल अफ अट्याक बढाउन खोज्छन् । १०ः५७ः२६ बजेककपिट दोस्रो पटक थर्किन्छ । त्यसपछि जहाज एकाएक बायाँतर्फ कोल्टे पर्छ । जहाजभित्रको रेडियो अल्टिच्युटले जमिनबाट २ सय फिट मात्रै माथि रहेको अलर्ट दिन्छ । किरा कराएजस्तो किर्रर किर्रर आवाज दुवै पाइलटको हेडसेटमा सुनिन्छ । जहाज फेरि थर्रर हुन्छ । १०ः५७ः३२ बजेजहाज ड्याम्मै ठोक्किएको आवाज सुनिन्छ । तीन सेकेन्डपछि जहाजको सीभीआर र एफडीआर दुवै उपकरण डाटा र अडियो रेकर्ड ठप्प हुन्छ ।
कानुनभन्दा माथि रहने हठबाट पछि हटे 'माननीय,"जसपा सांसद प्रदीप यादव र नागरिक उन्मुक्त पार्टीका सांसद गंगाराम चौधरीले भने पुर्पक्षका लागि थुनामा पठाउँदैमा निलम्बन गर्न नहुने मत राखेका थिए । कसैले नियोजित रूपमा फसाउन पनि सक्ने भएकाले मुद्दा चल्दैमा निलम्बन गर्दा राजनीति नै सकिने उनीहरूको तर्क थियो । लेखकले भने युरोपेली मुलुकमा आरोप लाग्नेबित्तिकै पार्टीको सदस्यबाट समेत निलम्बन गरिने उदाहरण प्रस्तुत गरेका थिए । उनको प्रस्तावमा एमाले नेता नेम्वाङले सहमति जनाउँदै भ्रष्टाचारको एक वर्ष सजाय हुने मुद्दामा समेत निलम्बन हुने भएकाले फौजदारीमा पनि निलम्बन हुने प्रावधान राख्नुपर्ने बताएका थिए । अहिले समितिले कस्तो नियमावली बनाउँछ भनेर सिंगो देशले हामीलाई हेरिरहेको छ । बाहिर त सांसदलाई बचाउने को हुन्, निलम्बन गर्न नदिने को हुन्, को नरम निलम्बनको पक्षमा छ, को छैन भनेर हेरिरहेका छन्, एमाले संसदीय दलका उपनेता नेम्वाङले भने अदालतले थुनामा राख्नु भनेसम्म हामीले पनि निलम्बन गरौं, अदालतले थुनाबाट रिहा गरेसँगै तुरुन्तै निलम्बन फुकुवा गरौं । निलम्बन नगरी सेवासुविधा मात्रै स्थगित हुने व्यवस्था भए अपराधमा मुछिएका सांसदले कारागारमा पनि लोगो लगाइरहन पाउने थिए ।यसैगरी, कुनै पेसा व्यवसायमा संलग्न सांसद सम्बन्धित विषयका समितिमा बस्न नपाउने प्रावधान नियमावलीमा राखिएको छ । यसअघि निर्णय प्रक्रियामा मात्रै भाग लिन नपाउने प्रावधान थियो । सहमति जुटेको नियमावलीको मस्यौदामा भनिएको छ, समितिको कार्यक्षेत्रसँग स्वार्थ बाझिने समितिमा सम्बन्धित सदस्यलाई मनोनयन गरिने छैन । प्रतिनिधिसभाको बैठक हलमै पत्रकारका लागि लबी रिपोर्टिङ व्यवस्थित बनाउने प्रावधान पनि नियमावलीमा राखिएको छ । प्रतिनिधिसभामा प्रस्तुत गरिने महाभियोग प्रस्तावलाई ५ महिनाभित्र टुंगो लगाइसक्नुपर्ने स्पष्ट व्यवस्था पनि गर्न लागिएको छ । महाभियोगको प्रस्ताव अधुरै रहेर संसद्को कार्यकाल समाप्त भए त्यसलाई पछिल्लो संसद्ले स्वीकार गर्ने वा नगर्ने विषयमा भने यकिन गरिएको छैन । त्यही कारण अघिल्लो सभामा दर्ता भएर अधुरै रहेको तत्कालीन प्रधानन्यायाधीश चोलेन्द्रशमशेर जबराविरुद्धको महाभियोग प्रस्तावबारे अन्योल कायमै छ । संसदीय समिति १० वटा हुने सहमति भएको छ । यसअघि रहेको सूचना प्रविधि विकास समितिलाई शिक्षा, स्वास्थ्यमा गाभ्ने प्रस्ताव छ । त्यस्तै, नियमावलीको मस्यौदामा प्राकृतिक प्रकोप, महामारीका कारण भौतिक उपस्थितिमा बैठक बस्न नसके प्रविधिको प्रयोग गरी बैठक बस्न सक्ने प्रावधान राखिएको छ । नियमकानुनको आधार नभएकै कारण यसअघि कोरोना महामारीका बेला बैठक बस्न सकेको थिएन । सभाका कम्तीमा एक चौथाइ सदस्यले सभामुखलाई बैठक बस्न सकिने जानकारी गराए कार्य व्यवस्था परामर्श समितिको परामर्शमा भर्चुअल बैठक बस्न सक्ने प्रावधान नियमावलीमा राखिएको छ । समितिको बैठक पनि भर्चुअल रूपमा बस्न सक्नेछ ।"
चुमनुव्रीमा पहिलो पटक गाडी,"(गोरखा)तिब्बतसँग जोडिएको उत्तरी चुमनुव्री गाउँपालिकामा पहिलो पटक सवारी र मालवाहक साधन पुगेका छन् । चुमनुव्री३ जगतबगरमा बुधबार जिप, ट्रक र ट्र्याक्टर पुगेका हुन् । यसअघि सडक सञ्जाल विस्तार नभएको गाउँपालिकाभरि नै सवारी पुगेका थिएनन् । बेनिघाटआरुघाटलार्के सडक खण्डअन्तर्गत गत वर्ष दोभानसम्म मात्रै सवारी पुगेको थियो । नेपाली सेनाले लार्के सडकको ट्र्याक खोल्ने क्रममा जगतबगरसम्म गाडी गुड्ने सडक निर्माण गरेको हो । दुर्गम गाउँमा गाडी पुगेपछि स्थानीय उत्साहित बनेको जगतका गणेश कार्कीले बताए । आज १४ वटा गाडी गाउँ आए, उनले भने, अहिले परीक्षणका लागि गाडी गुडाइएको रहेछ, परीक्षण भएपछि गाडी आउन सक्छ भन्ने भयो, अब जनतालाई सजिलो पर्छ । जगतबगरसम्म गाडी चले उत्तरी गोरखाका स्थानीयको पैदल दूरी छोटिनेछ । बर्खामा सवारी नगुडे पनि हिउँदमा सहज बन्ने स्थानीयको अपेक्षा छ । सबैभन्दा सजिलो ढुवानीमा हुन्छ, अहिले माछाखोलाबाट जगतबगर खच्चडमा सामान ल्याउँदा प्रतिकिलो २० रुपैयाँ तिर्नुपर्छ, गाडीबाट भए एक केजीमा झन्डै १५ रुपैयाँ घट्छ, कार्कीले भने । जगतबगर चुमनुव्रीको सबैभन्दा तल्लो गाउँ हो । जगतबगरबाट पनि चुमनुव्रीअन्तर्गत सामागाउँ र छेकम्पार पुग्न कम्तीमा २ देखि ३ दिन पैदल हिँड्नुपर्छ । नेपाली सेनाले पाङसिङसम्म सडकको ट्र्याक खोलेकाले छिट्टै उपल्लो क्षेत्रमा पनि गाडी गुड्नेमा आफूहरू आशावादी रहेको चुमनुव्री३ का वडाध्यक्ष रामकुमार गुरुङले बताए । जगतबगरसम्म गाडी आइपुग्दा पनि धेरै सुविस्ता हुन्छ, उनले भने । तिब्बत सीमा जोड्ने लार्के सडक निर्माणको जिम्मा पाएको सेनाले हालसम्म ३१ किलोमिटर ट्र्याक खोलेसँगै चुमनुव्री सडक सञ्जालले जोडिएको हो । बेनिघाटलार्के सडक खण्डअन्तर्गत हावाडाँडाबाट काम थालेको सेनाले चुमनुव्रीको पाङसिङसम्म ट्र्याक खोल्न खण्ड छुट्याएर काम गरिरहेको छ । अघिल्लो वर्ष धार्चे गाउँपालिका३ को दोभानसम्म गाडी गुडेको थियो । धार्चे७ हावाडाँडादेखि वडा ३ को दोभानसम्म ट्र्याक पूरा भएसँगै १८ किलोमिटर सडक सडक विभागलाई गत वर्ष हस्तान्तरण गरिएको छ । धार्चेको केन्द्र नजिकै माछाखोलामा बेलिब्रिज राखेपछि आउजाउ सहज बनेको छ । दोभानसम्म गाडी गुडेसँगै उत्तरी क्षेत्रमा दैनिक उपभोग्य सामग्रीको ढुवानी मूल्य घटेको थियो । लार्केभन्ज्याङसम्मको उक्त सडकको ट्र्याक खोलिएसँगै गुम्दा लापु, उहिया, काशीगाउँ, केरौँजा, सिर्दिवास, बिही, प्रोक र सामागाउँवासी प्रत्यक्ष लाभान्वित हुनेछन् ।बेनीघाटदेखि लार्केसम्म १ सय ५४ मध्ये ६२ किलोमिटर सडक विभाग र हावाडाँडादेखि लार्केसम्म ९२ किलोमिटर ट्र्याक खोल्ने जिम्मा नेपाली सेनाले पाएको छ । २०७४ वैशाख ११ बाट सडकको काम सुरु भएको थियो । सुरुमा लार्के खण्ड निर्माणको सुरुवात सडक विभागले गरेको थियो । लापुको हावाडाँडा भीरमा कडा चट्टान भेटिएपछि मन्त्रिपरिषद्को निर्णयबाट ट्र्याक खोल्ने जिम्मा सेनालाई दिइएको हो ।"
राष्ट्रपतिबारे माओवादीको निर्णय कुर्दै कांग्रेस,"(काठमाडौं)कांग्रेसले माओवादीसँगको समझदारीमै राष्ट्रपति पदको उम्मेदवार टुंगो लगाउने तयारी गरेको छ । माओवादी अध्यक्ष एवं प्रधानमन्त्री पुष्पकमल दाहालले राष्ट्रिय सहमतिमा राष्ट्रपति चयन हुनुपर्ने अडान राखिरहेका कारण कांग्रेसले मुलुकको सर्वोच्च पद आफ्नो पोल्टामा पर्ने आशा राखेको छ । सरकारलाई विश्वासको मत दिएर दाहाललाई फकाउन सुरु गरेका कांग्रेस नेताहरू पछिल्लो समय राष्ट्रपति पद पाउनेमा थप विश्वस्त हुँदै गएको देखिन्छ । राष्ट्रपति निर्वाचनका लागि माओवादीको निर्णायक मत छ । राष्ट्रिय सहमतिको कुरा गरिरहे पनि माओवादीले एमालेसँगको सत्ता गठबन्धन छाड्ने, नछाड्ने प्रस्ट भइसकेको छैन । एमाले र कांग्रेस दुवैका उम्मेदवारलाई समर्थन नगरेर उसले बीचको बाटो लिने आशंका पनि कांग्रेस नेताहरूले गरिरहेका छन् । बीचको विकल्पका रूपमा कांग्रेस र एमालेबाहेकका दल वा गैरदलीय क्षेत्रबाट राष्ट्रपति बनाउने हुन सक्छ । यस्तो विकल्पमा जान नहुने मत पार्टीभित्र बलियो रहेकाले एमालेसँगको गठबन्धन छाडेर माओवादी पुरानै गठबन्धनमा आउने विकल्प बलियो रहेको कांग्रेस नेताहरू बताउँछन् । कांग्रेस सभापति शेरबहादुर देउवाले नेताहरूसँग अनौपचारिक कुराकानीमा नेता रामचन्द्र पौडेललाई राष्ट्रपतिका लागि अघि सार्ने बताउने गरेका छन् । कांग्रेसमा पूर्वमहामन्त्री कृष्णप्रसाद सिटौलाले पनि राष्ट्रपतिमा चाहना राखेका छन् । प्रतिनिधिसभा सदस्य निर्वाचनमा झापा३ बाट राप्रपाका अध्यक्ष राजेन्द्र लिङ्देनसँग पराजित सिटौलाले प्रधानमन्त्री दाहालसँगको पूर्वसम्बन्धका आधारमा माहोल बनाउन खोजिरहेका हुन् । तर, देउवाको रोजाइ पौडेल नै रहेको कांग्रेसका एक नेताले बताए । माओवादीको प्रस्ट धारणा बनिनसकेका कारण उम्मेदवार चयनमा प्रधानमन्त्री दाहालकै निर्णय पर्खिरहेको कांग्रेसका एक पदाधिकारीले बताए । कांग्रेसले राष्ट्रपति पाउने कि नपाउने प्रचण्डजीको हातमा छ । एमालेसँगको गठबन्धन तोडेर कांग्रेससँग आउनु हामी र माओवादीका लागि पनि अवसर हो, कांग्रेसका एक पदाधिकारीले भने, ओलीजीले अघि सारेको व्यक्तिलाई माओवादीले सघाउँछ भन्नेमा त विश्वास छैन । बरु ओलीसँग पनि सम्बन्ध नबिगार्ने र कांग्रेससँग पनि नटाढिने गरी प्रचण्डजीले नै बीच बाटो लिन्छन् कि भन्ने आशंका हो । दाहालले बीचको बाटो लिए अहिलेको सत्ता गठबन्धन कायमै रहन सक्ने ती पदाधिकारीले बताए । प्रचण्डले बीचको बाटो लिए भने ओलीजी सर्वनाश भन्दा अर्धनाश ठीक भन्ने ठाउँमा पुग्न सक्छन् । हामी पनि एमालेले अघि सारेको व्यक्ति राष्ट्रपति हुनुभन्दा विकल्पमा जानुपर्ने ठाउँमा आउन सक्छौं । त्यसैले पनि उम्मेदवार चयनमा हामीले हतारो नगरेका हौं । कांग्रेससँग निकट हुन खोज्नुमा दाहालका तीन स्वार्थ देखिन्छन् । पहिलो, आफ्नो प्रधानमन्त्रित्व कम्तीमा चार वर्ष पुर्याउने । दोस्रो, शान्ति प्रक्रियाका काम पूरा गर्ने । र तेस्रो, एमाले अध्यक्ष केपी शर्मा ओलीको त्रासबाट मुक्त हुने । एमालेले पुस १० मा दाहाललाई प्रधानमन्त्री बनाउने बेला भएको भद्र सहमतिअनुसार राष्ट्रपति पद आफूहरूले पाउनुपर्नेमा जोड दिइरहेको छ । तर, ओलीले राष्ट्रपतिमा कसलाई अघि सार्न खोजेका छन् भन्ने कुनै संकेत गरेका छैनन् । कांग्रेसले प्रधानमन्त्री दाहाललाई विश्वासको मत दिएपछि परिस्थिति बदलिएको तर्क गर्दै माओवादीले एमाले अध्यक्ष ओलीको खल्तीबाट निकालिने उम्मेदवार लाई समर्थन नगर्ने प्रस्ट जनाउ दिइसकेको छ । भारतीय विदेश सचिव विनयमोहन क्वात्राले सोमबार र मंगलबार भएका राजनीतिक भेटघाटमा समेत राष्ट्रपतिको उम्मेदवारका विषयमा कांग्रेस नेताहरूसँग विशेष चासो राखेका थिए । क्वात्राले कांग्र्रेस सभापति देउवाका साथै नेता शेखर कोइराला, बालकृष्ण खाँण र रमेश लेखकसँग यस विषयमा छुट्टाछुट्टै कुराकानी गरेका थिए । उनले पार्टीको आन्तरिक एकताका विषयमा समेत चासो राखेको स्रोतले जनाएको छ । शेखर कोइरालासँग रामचन्द्र पौडेल नै उम्मेदवार भए तपाईंको पोजिसन के हुन्छ भन्ने जिज्ञासा राख्नुभएछ, शेखर दाइले शेरबहादुरजीले अघि सार्ने उम्मेदवारकै पक्षमा आफूहरू रहने जवाफ दिनुभएछ, देउवानिकट स्रोतले भन्यो, राष्ट्रपतिमा कांग्रेसले अघि सार्ने उम्मेदवारका विषयमा कुनै विवाद हुँदैन भन्ने सन्देश क्वात्रालाई दिइएको छ । एमालेबाहिरबाट राष्ट्रपति बनाउनुपर्ने पक्षमा कांग्रेस र माओवादीसहितका राजनीतिक दल मात्रै नभएर भारतसहितका शक्ति राष्ट्रसमेत जोडिएको अनौपचारिक संवादमा नेताहरूले बताउने गरेका छन् । राष्ट्रपति विद्यादेवी भण्डारीका असंवैधानिक र विवादास्पद कदम नै यो स्थितिका कारण रहेको कांग्रेस नेताहरूको भनाइ छ । राष्ट्रपति कस्तो व्यक्ति बन्ने भन्ने चासो बढिरहेकै पृष्ठभूमिमा भारतीय र अमेरिकी अधिकारीहरूको भेटघाट बाक्लो हुन थालेको बुझाइ छ । प्रधानमन्त्रीका प्रमुख राजनीतिक सल्लाहकार हरिबोल गजुरेलले गठबन्धन नभत्किने गरी राष्ट्रपतिमा राष्ट्रिय सहमति खोज्ने प्रयत्न माओवादीले जारी राखेको बताए । तर, एमाले अध्यक्ष ओली आफैंले गठबन्धन टुट्ने संकेत गरिसकेकाले राष्ट्रपतिका विषयमा निर्णय के हुन्छ, अहिले भन्न नसकिने उनको भनाइ छ । राष्ट्रपतिको पात्र र समर्थनका विषयमा हामी बहसमै छौं । एमाले र कांग्रेसले आफ्नो पार्टीबाट बनाउन खोजिरहनुभएको छ । हामीले जसको भए पनि राष्ट्रिय सहमतिबाट गरौं भन्दै आएका छौं, उनले भने । सकभर गैरदलीय व्यक्ति नहोस् भन्ने पक्षमा आफूहरू रहेको तर दुवै पक्षको अडानले कहाँ पुगेर सहमति हुन्छ भन्न सकिने अवस्था नरहेको गजुरेलले बताए । जसमा सहमति हुन्छ, उही राष्ट्रपति बन्छ, उनले भने । कांग्रेसका केन्द्रीय सदस्य एनपी साउद उम्मेदवारका विषयमा अहिल्यै औपचारिक निर्णय लिनु अपरिपक्व हुने बताउँछन् । उम्मेदवार तय अन्तिम घडीमा हुने हो । अनौपचारिक तहमा को हुने भन्ने छँदै छ तर माओवादीसँग प्रस्ट कुरा नगरी औपचारिक निर्णय लिन हुन्न, पार्टीले कसलाई उम्मेदवार बनाउने भन्ने तय गर्न सभापतिलाई जिम्मा दिनुपर्छ, उनले भने, पहिला त माओवादीसँग अनौपचारिक तहमा भए पनि कुरा टुंगिनुपर्यो । कांग्रेस सभापति देउवा भने राष्ट्रपति पद लिने मात्रै नभएर तत्कालीन पाँचदलीय गठबन्धन नै ब्युँताउने प्रयत्नमा छन् । कांग्रेसले अघि सार्ने उम्मेदवारलाई माओवादीले समर्थन गर्ने निर्णय लिए एमाले सत्ताबाट अलग्गिने देउवाको बुझाइ छ । तर, गठबन्धन जोगाउन माओवादीले राखेकै प्रस्तावलाई एमालेले स्वीकार गर्ने सम्भावना पनि कायमै रहेको नेताहरू बताउँछन् । देउवाले पुस १० पछि विकसित अविश्वास हटाउन दाहालसँग अनौपचारिक संवाद जारी राखेका छन् । उनले सहयोगीका रूपमा उपसभापति पूर्णबहादुर खड्का र संसदीय दलका प्रमुख सचेतक रमेश लेखकलाई पनि बेलाबखत अघि सार्ने गरेका छन् । दाहाललाई प्रधानमन्त्री पद दिनै हुन्न अडान राख्नेमध्येका नेता ज्ञानेन्द्रबहादुर कार्कीका ठाउँमा देउवाले यस पटक लेखकलाई अघि सारेका हुन् । सभापति देउवाको सम्पूर्ण शक्ति पार्टीले अघि सार्ने उम्मेदवारलाई राष्ट्रपति बनाउने र त्यसैको जगमा पुस १० मा गुमेको पाँचदलीय गठबन्धन ब्युँताउने प्रयत्न छ, कांग्रेसका एक नेताले भने, गठबन्धन ब्युँतिए गुमेको साख फर्कने विश्वासमा देउवा हुनुहुन्छ । त्यसले आत्मविश्वास पनि बढ्छ ।देउवाप्रति माओवादीको अविश्वास पूरै हटिसकेको देखिँदैन । पुस १० को घटनाले दाहालमा अविश्वास बढाएको छ । एमालेसँगको गठबन्धन छाड्दा देउवाले संवैधानिक छिद्रको प्रयोग गरेर आफैं प्रधानमन्त्री बन्ने लोभ फेरि पनि राख्ने हुन् कि भन्ने आशंका पनि प्रचण्डमा देखिन्छ, देउवानिकट स्रोतले भन्यो । पुस ८ सम्म दाहाललाई प्रधानमन्त्री दिन राजी भएका देउवा भारत र आफ्नै पत्नी आरजु राणासहितका सहयोगीको विश्वासमा परेर प्रधानमन्त्री नदिने ठाउँमा पुगेका थिए । त्यसैका कारण गठबन्धन टुटेको थियो । फेरि कुनै शक्ति केन्द्रको प्रभावमा परेर दाहालले त्यस्तै कदम चाल्ने हुन् कि भन्ने आशंका भने भारतीय विदेश सचिव क्वात्रासँगको भेटपछि टुटेको हुन सक्ने स्रोतले जनाएको छ । राष्ट्रपति पद पाउने र पुरानो सत्ता गठबन्धन ब्युँतिने सम्भावना देखेरै कांग्रेसले माओवादीप्रति कहीँ कतै आलोचना र विरोध नगर्ने नीति लिएको छ । बुधबार संसद्मा बोल्दै कांग्रेस सांसद प्रदीप पौडेलले राष्ट्रपति निर्वाचनमा एमाले अध्यक्ष ओलीले भनेजस्तै कांग्रेसले ढोक्सा नै थापेको बताए । उनले राष्ट्रपतिको निर्वाचनबाट देशको अभिभावक र संविधानको संरक्षक चुन्न सबैको कोसिस हुने बताए । हामीलाई थाहा छ, अहिले कसैकसैलाई रबरस्टाम्प राष्ट्रपति चाहिएको छ । नेपाली कांग्रेसले त्यस्तो हुन दिँदैन, उनले भने, संवैधानिक मर्यादा रक्षाका लागि देशको अभिभावक राष्ट्रपति हो । संविधानका मान्यताहरू अक्षुण्ण राख्ने दत्तचित्त व्यक्तिलाई राष्ट्रपति बनाउन कांग्रेसले कोसिस गर्छ । एमाले अध्यक्ष ओलीले सुपर प्रधानमन्त्री का रूपमा संसद्मा फुर्ती देखाएकै कारण सत्ता गठबन्धन संकटमा परेको पनि उनको भनाइ थियो । माओवादीसँग सम्बन्ध सुधारमा केन्द्रित रहेका कारण सभापति देउवाले पार्टीका काम नै ठप्प पारेका छन् । निर्वाचनको समीक्षा गर्न बोलाइएको केन्द्रीय कार्यसमितिको बैठकको मिति तीन पटक सारेर अनिश्चित कालका लागि स्थगन गरिएको छ । सभापति निर्वाचित भएको ६ महिनाभित्र पूर्णता पाउनुपर्ने पार्टीका संरचनाहरू एक वर्ष कटिसक्दा गठन हुन सकेका छैनन् । भ्रातृ संस्थाको पूर्णता र पुनर्गठनको मुद्दा पनि थाती छ । तैपनि कांग्रेस जिम्मेवार नेताहरू पार्टी संगठन ठप्प भएको, संसदीय भूमिका कमजोर भएको र सरकारका गलत निर्णयमा समेत मौन छन् । नेता साउद राष्ट्रपतिको निर्वाचनअघि पार्टीको गतिविधि खासै नहुने देखिएको बताउँछन् । अब पार्टीका सबै गतिविधि राष्ट्रपति निर्वाचनपछि नै जान्छ । त्यसपछि केन्द्रीय कार्यसमितिको बैठक बस्ने, नीति महाधिवेशनको तिथि तोक्ने र भ्रातृ संस्थासहित पार्टीको संरचनालाई पूर्णता दिने काम हुन्छ, उनले भने । कांग्रेस नेता प्रदीप पौडेलले भने राष्ट्रपति र गठबन्धनलाई ब्युँताउने प्रयत्न गर्दा पनि पार्टी र संसद्को कामकारबाहीलाई प्रभावकारी बनाउन सकिने बताउँछन् । यही निहुँमा पार्टीको काम रोक्नु उचित छैन । लक्ष्य तलमाथि हुन नदिएर पनि पार्टीका कामलाई आफ्नो लयमा अघि बढाउन सकिन्छ तर नेतृत्व त्यसका लागि तयार भएको लाग्दैन, उनले भने ।"
राष्ट्रपतिबारे माओवादीको निर्णय कुर्दै कांग्रेस,"(काठमाडौं)कांग्रेसले माओवादीसँगको समझदारीमै राष्ट्रपति पदको उम्मेदवार टुंगो लगाउने तयारी गरेको छ । माओवादी अध्यक्ष एवं प्रधानमन्त्री पुष्पकमल दाहालले राष्ट्रिय सहमतिमा राष्ट्रपति चयन हुनुपर्ने अडान राखिरहेका कारण कांग्रेसले मुलुकको सर्वोच्च पद आफ्नो पोल्टामा पर्ने आशा राखेको छ । सरकारलाई विश्वासको मत दिएर दाहाललाई फकाउन सुरु गरेका कांग्रेस नेताहरू पछिल्लो समय राष्ट्रपति पद पाउनेमा थप विश्वस्त हुँदै गएको देखिन्छ । राष्ट्रपति निर्वाचनका लागि माओवादीको निर्णायक मत छ । राष्ट्रिय सहमतिको कुरा गरिरहे पनि माओवादीले एमालेसँगको सत्ता गठबन्धन छाड्ने, नछाड्ने प्रस्ट भइसकेको छैन । एमाले र कांग्रेस दुवैका उम्मेदवारलाई समर्थन नगरेर उसले बीचको बाटो लिने आशंका पनि कांग्रेस नेताहरूले गरिरहेका छन् । बीचको विकल्पका रूपमा कांग्रेस र एमालेबाहेकका दल वा गैरदलीय क्षेत्रबाट राष्ट्रपति बनाउने हुन सक्छ । यस्तो विकल्पमा जान नहुने मत पार्टीभित्र बलियो रहेकाले एमालेसँगको गठबन्धन छाडेर माओवादी पुरानै गठबन्धनमा आउने विकल्प बलियो रहेको कांग्रेस नेताहरू बताउँछन् । कांग्रेस सभापति शेरबहादुर देउवाले नेताहरूसँग अनौपचारिक कुराकानीमा नेता रामचन्द्र पौडेललाई राष्ट्रपतिका लागि अघि सार्ने बताउने गरेका छन् । कांग्रेसमा पूर्वमहामन्त्री कृष्णप्रसाद सिटौलाले पनि राष्ट्रपतिमा चाहना राखेका छन् । प्रतिनिधिसभा सदस्य निर्वाचनमा झापा३ बाट राप्रपाका अध्यक्ष राजेन्द्र लिङ्देनसँग पराजित सिटौलाले प्रधानमन्त्री दाहालसँगको पूर्वसम्बन्धका आधारमा माहोल बनाउन खोजिरहेका हुन् । तर, देउवाको रोजाइ पौडेल नै रहेको कांग्रेसका एक नेताले बताए । माओवादीको प्रस्ट धारणा बनिनसकेका कारण उम्मेदवार चयनमा प्रधानमन्त्री दाहालकै निर्णय पर्खिरहेको कांग्रेसका एक पदाधिकारीले बताए । कांग्रेसले राष्ट्रपति पाउने कि नपाउने प्रचण्डजीको हातमा छ । एमालेसँगको गठबन्धन तोडेर कांग्रेससँग आउनु हामी र माओवादीका लागि पनि अवसर हो, कांग्रेसका एक पदाधिकारीले भने, ओलीजीले अघि सारेको व्यक्तिलाई माओवादीले सघाउँछ भन्नेमा त विश्वास छैन । बरु ओलीसँग पनि सम्बन्ध नबिगार्ने र कांग्रेससँग पनि नटाढिने गरी प्रचण्डजीले नै बीच बाटो लिन्छन् कि भन्ने आशंका हो । दाहालले बीचको बाटो लिए अहिलेको सत्ता गठबन्धन कायमै रहन सक्ने ती पदाधिकारीले बताए । प्रचण्डले बीचको बाटो लिए भने ओलीजी सर्वनाश भन्दा अर्धनाश ठीक भन्ने ठाउँमा पुग्न सक्छन् । हामी पनि एमालेले अघि सारेको व्यक्ति राष्ट्रपति हुनुभन्दा विकल्पमा जानुपर्ने ठाउँमा आउन सक्छौं । त्यसैले पनि उम्मेदवार चयनमा हामीले हतारो नगरेका हौं । कांग्रेससँग निकट हुन खोज्नुमा दाहालका तीन स्वार्थ देखिन्छन् । पहिलो, आफ्नो प्रधानमन्त्रित्व कम्तीमा चार वर्ष पुर्याउने । दोस्रो, शान्ति प्रक्रियाका काम पूरा गर्ने । र तेस्रो, एमाले अध्यक्ष केपी शर्मा ओलीको त्रासबाट मुक्त हुने । एमालेले पुस १० मा दाहाललाई प्रधानमन्त्री बनाउने बेला भएको भद्र सहमतिअनुसार राष्ट्रपति पद आफूहरूले पाउनुपर्नेमा जोड दिइरहेको छ । तर, ओलीले राष्ट्रपतिमा कसलाई अघि सार्न खोजेका छन् भन्ने कुनै संकेत गरेका छैनन् । कांग्रेसले प्रधानमन्त्री दाहाललाई विश्वासको मत दिएपछि परिस्थिति बदलिएको तर्क गर्दै माओवादीले एमाले अध्यक्ष ओलीको खल्तीबाट निकालिने उम्मेदवार लाई समर्थन नगर्ने प्रस्ट जनाउ दिइसकेको छ । भारतीय विदेश सचिव विनयमोहन क्वात्राले सोमबार र मंगलबार भएका राजनीतिक भेटघाटमा समेत राष्ट्रपतिको उम्मेदवारका विषयमा कांग्रेस नेताहरूसँग विशेष चासो राखेका थिए । क्वात्राले कांग्र्रेस सभापति देउवाका साथै नेता शेखर कोइराला, बालकृष्ण खाँण र रमेश लेखकसँग यस विषयमा छुट्टाछुट्टै कुराकानी गरेका थिए । उनले पार्टीको आन्तरिक एकताका विषयमा समेत चासो राखेको स्रोतले जनाएको छ । शेखर कोइरालासँग रामचन्द्र पौडेल नै उम्मेदवार भए तपाईंको पोजिसन के हुन्छ भन्ने जिज्ञासा राख्नुभएछ, शेखर दाइले शेरबहादुरजीले अघि सार्ने उम्मेदवारकै पक्षमा आफूहरू रहने जवाफ दिनुभएछ, देउवानिकट स्रोतले भन्यो, राष्ट्रपतिमा कांग्रेसले अघि सार्ने उम्मेदवारका विषयमा कुनै विवाद हुँदैन भन्ने सन्देश क्वात्रालाई दिइएको छ । एमालेबाहिरबाट राष्ट्रपति बनाउनुपर्ने पक्षमा कांग्रेस र माओवादीसहितका राजनीतिक दल मात्रै नभएर भारतसहितका शक्ति राष्ट्रसमेत जोडिएको अनौपचारिक संवादमा नेताहरूले बताउने गरेका छन् । राष्ट्रपति विद्यादेवी भण्डारीका असंवैधानिक र विवादास्पद कदम नै यो स्थितिका कारण रहेको कांग्रेस नेताहरूको भनाइ छ । राष्ट्रपति कस्तो व्यक्ति बन्ने भन्ने चासो बढिरहेकै पृष्ठभूमिमा भारतीय र अमेरिकी अधिकारीहरूको भेटघाट बाक्लो हुन थालेको बुझाइ छ । प्रधानमन्त्रीका प्रमुख राजनीतिक सल्लाहकार हरिबोल गजुरेलले गठबन्धन नभत्किने गरी राष्ट्रपतिमा राष्ट्रिय सहमति खोज्ने प्रयत्न माओवादीले जारी राखेको बताए । तर, एमाले अध्यक्ष ओली आफैंले गठबन्धन टुट्ने संकेत गरिसकेकाले राष्ट्रपतिका विषयमा निर्णय के हुन्छ, अहिले भन्न नसकिने उनको भनाइ छ । राष्ट्रपतिको पात्र र समर्थनका विषयमा हामी बहसमै छौं । एमाले र कांग्रेसले आफ्नो पार्टीबाट बनाउन खोजिरहनुभएको छ । हामीले जसको भए पनि राष्ट्रिय सहमतिबाट गरौं भन्दै आएका छौं, उनले भने । सकभर गैरदलीय व्यक्ति नहोस् भन्ने पक्षमा आफूहरू रहेको तर दुवै पक्षको अडानले कहाँ पुगेर सहमति हुन्छ भन्न सकिने अवस्था नरहेको गजुरेलले बताए । जसमा सहमति हुन्छ, उही राष्ट्रपति बन्छ, उनले भने । कांग्रेसका केन्द्रीय सदस्य एनपी साउद उम्मेदवारका विषयमा अहिल्यै औपचारिक निर्णय लिनु अपरिपक्व हुने बताउँछन् । उम्मेदवार तय अन्तिम घडीमा हुने हो । अनौपचारिक तहमा को हुने भन्ने छँदै छ तर माओवादीसँग प्रस्ट कुरा नगरी औपचारिक निर्णय लिन हुन्न, पार्टीले कसलाई उम्मेदवार बनाउने भन्ने तय गर्न सभापतिलाई जिम्मा दिनुपर्छ, उनले भने, पहिला त माओवादीसँग अनौपचारिक तहमा भए पनि कुरा टुंगिनुपर्यो । कांग्रेस सभापति देउवा भने राष्ट्रपति पद लिने मात्रै नभएर तत्कालीन पाँचदलीय गठबन्धन नै ब्युँताउने प्रयत्नमा छन् । कांग्रेसले अघि सार्ने उम्मेदवारलाई माओवादीले समर्थन गर्ने निर्णय लिए एमाले सत्ताबाट अलग्गिने देउवाको बुझाइ छ । तर, गठबन्धन जोगाउन माओवादीले राखेकै प्रस्तावलाई एमालेले स्वीकार गर्ने सम्भावना पनि कायमै रहेको नेताहरू बताउँछन् । देउवाले पुस १० पछि विकसित अविश्वास हटाउन दाहालसँग अनौपचारिक संवाद जारी राखेका छन् । उनले सहयोगीका रूपमा उपसभापति पूर्णबहादुर खड्का र संसदीय दलका प्रमुख सचेतक रमेश लेखकलाई पनि बेलाबखत अघि सार्ने गरेका छन् । दाहाललाई प्रधानमन्त्री पद दिनै हुन्न अडान राख्नेमध्येका नेता ज्ञानेन्द्रबहादुर कार्कीका ठाउँमा देउवाले यस पटक लेखकलाई अघि सारेका हुन् । सभापति देउवाको सम्पूर्ण शक्ति पार्टीले अघि सार्ने उम्मेदवारलाई राष्ट्रपति बनाउने र त्यसैको जगमा पुस १० मा गुमेको पाँचदलीय गठबन्धन ब्युँताउने प्रयत्न छ, कांग्रेसका एक नेताले भने, गठबन्धन ब्युँतिए गुमेको साख फर्कने विश्वासमा देउवा हुनुहुन्छ । त्यसले आत्मविश्वास पनि बढ्छ ।देउवाप्रति माओवादीको अविश्वास पूरै हटिसकेको देखिँदैन । पुस १० को घटनाले दाहालमा अविश्वास बढाएको छ । एमालेसँगको गठबन्धन छाड्दा देउवाले संवैधानिक छिद्रको प्रयोग गरेर आफैं प्रधानमन्त्री बन्ने लोभ फेरि पनि राख्ने हुन् कि भन्ने आशंका पनि प्रचण्डमा देखिन्छ, देउवानिकट स्रोतले भन्यो । पुस ८ सम्म दाहाललाई प्रधानमन्त्री दिन राजी भएका देउवा भारत र आफ्नै पत्नी आरजु राणासहितका सहयोगीको विश्वासमा परेर प्रधानमन्त्री नदिने ठाउँमा पुगेका थिए । त्यसैका कारण गठबन्धन टुटेको थियो । फेरि कुनै शक्ति केन्द्रको प्रभावमा परेर दाहालले त्यस्तै कदम चाल्ने हुन् कि भन्ने आशंका भने भारतीय विदेश सचिव क्वात्रासँगको भेटपछि टुटेको हुन सक्ने स्रोतले जनाएको छ । राष्ट्रपति पद पाउने र पुरानो सत्ता गठबन्धन ब्युँतिने सम्भावना देखेरै कांग्रेसले माओवादीप्रति कहीँ कतै आलोचना र विरोध नगर्ने नीति लिएको छ । बुधबार संसद्मा बोल्दै कांग्रेस सांसद प्रदीप पौडेलले राष्ट्रपति निर्वाचनमा एमाले अध्यक्ष ओलीले भनेजस्तै कांग्रेसले ढोक्सा नै थापेको बताए । उनले राष्ट्रपतिको निर्वाचनबाट देशको अभिभावक र संविधानको संरक्षक चुन्न सबैको कोसिस हुने बताए । हामीलाई थाहा छ, अहिले कसैकसैलाई रबरस्टाम्प राष्ट्रपति चाहिएको छ । नेपाली कांग्रेसले त्यस्तो हुन दिँदैन, उनले भने, संवैधानिक मर्यादा रक्षाका लागि देशको अभिभावक राष्ट्रपति हो । संविधानका मान्यताहरू अक्षुण्ण राख्ने दत्तचित्त व्यक्तिलाई राष्ट्रपति बनाउन कांग्रेसले कोसिस गर्छ । एमाले अध्यक्ष ओलीले सुपर प्रधानमन्त्री का रूपमा संसद्मा फुर्ती देखाएकै कारण सत्ता गठबन्धन संकटमा परेको पनि उनको भनाइ थियो । माओवादीसँग सम्बन्ध सुधारमा केन्द्रित रहेका कारण सभापति देउवाले पार्टीका काम नै ठप्प पारेका छन् । निर्वाचनको समीक्षा गर्न बोलाइएको केन्द्रीय कार्यसमितिको बैठकको मिति तीन पटक सारेर अनिश्चित कालका लागि स्थगन गरिएको छ । सभापति निर्वाचित भएको ६ महिनाभित्र पूर्णता पाउनुपर्ने पार्टीका संरचनाहरू एक वर्ष कटिसक्दा गठन हुन सकेका छैनन् । भ्रातृ संस्थाको पूर्णता र पुनर्गठनको मुद्दा पनि थाती छ । तैपनि कांग्रेस जिम्मेवार नेताहरू पार्टी संगठन ठप्प भएको, संसदीय भूमिका कमजोर भएको र सरकारका गलत निर्णयमा समेत मौन छन् । नेता साउद राष्ट्रपतिको निर्वाचनअघि पार्टीको गतिविधि खासै नहुने देखिएको बताउँछन् । अब पार्टीका सबै गतिविधि राष्ट्रपति निर्वाचनपछि नै जान्छ । त्यसपछि केन्द्रीय कार्यसमितिको बैठक बस्ने, नीति महाधिवेशनको तिथि तोक्ने र भ्रातृ संस्थासहित पार्टीको संरचनालाई पूर्णता दिने काम हुन्छ, उनले भने । कांग्रेस नेता प्रदीप पौडेलले भने राष्ट्रपति र गठबन्धनलाई ब्युँताउने प्रयत्न गर्दा पनि पार्टी र संसद्को कामकारबाहीलाई प्रभावकारी बनाउन सकिने बताउँछन् । यही निहुँमा पार्टीको काम रोक्नु उचित छैन । लक्ष्य तलमाथि हुन नदिएर पनि पार्टीका कामलाई आफ्नो लयमा अघि बढाउन सकिन्छ तर नेतृत्व त्यसका लागि तयार भएको लाग्दैन, उनले भने ।"
गोंगबु घटना तोडफोड र आगजनी गर्ने ६ पक्राउ,"काठमाडौं (कास) गोंगबु क्षेत्रमा तोडफोड र आगजनी गरेको आरोपमा थप ६ जना पक्राउ परेका छन् । प्रहरीका अनुसार पक्राउ पर्नेमा उदयपुर घर भई काठमाडौं तारकेश्वर बस्ने ४० वर्षीय विक्रम राई, नुवाकोट घर भई टोखा बस्ने ३० वर्षीय रामहरि भण्डारी, लमजुङ घर भई तारकेश्वर बस्ने २३ वर्षीय विवेक श्रेष्ठ, काभ्रे घर भई काठमाडौं बस्ने ३१ वर्षीय राजेश तामाङ, प्युठान घर भई गोंगबु बस्ने १८ वर्षीय दीपेन्द्र पुन मगर र काभ्रे घर भई काठमाडौं बस्ने २० वर्षीय आशिष खड्का छन् ।प्रहरीको गाडी, प्रहरी बिट र ट्राफिक आइल्यान्डमा तोडफोड तथा आगजनीमा संलग्न रहेको आशंकामा अन्य ९१० जनालाई पनि नियन्त्रणमा लिई सोधपुछ तथा छानबिन भइरहेको प्रहरीले जनाएको छ । सोमबार यातायात मजदुर संघ तथा संगठनले ट्राफिक कारबाहीको विषयलगायत विभिन्न १० बुँदे माग राखी गरेको विरोध प्रदर्शनका क्रममा हिंसात्मक घटना भएको थियो । पक्राउ परेकामाथि मुलुकी अपराध संहिता २०७४ को परिच्छेद २६ को दफा २८५ बमोजिम आपराधिक उपद्रव गर्न नहुने कसुरसम्बन्धी मुद्दा दर्ता गरी काठमाडौं जिल्ला अदालतबाट ३ दिनको म्याद लिएर अनुसन्धान भइरहेको प्रहरीले जनाएको छ । मोबाइल पसलमा लुटपाट मच्चाएको आशंकामा सोमबारै ४ जना पक्राउ परेका थिए । सोमबारको घटनामा प्रहरीका दुईवटा गाडी पूर्ण रूपमा जलेर नष्ट हुनुका साथै दुईवटा मोबाइल पसलबाट करोडौंको सामान लुटपाटसमेत भएको थियो । घटनामा संलग्नलाई कानुनी दायरामा ल्याउनुपर्ने माग सर्वत्र उठेसँगै प्रधानमन्त्री पुष्पकमल दाहालले समेत प्रहरी महानिरीक्षक धीरजप्रताप सिंह तथा सशस्त्र प्रहरी महानिरीक्षक राजु अर्याललगायत सुरक्षा निकायका प्रमुखलाई बोलाएर कारबाही प्रक्रिया अगाडि बढाउन निर्देशन दिएका थिए । घटना नियन्त्रणमा लिन बालाजु प्रहरी वृत्तले समयमै यथोचित कदम नचालेको भन्दै त्यहाँका डीएसपी रविन विष्टलाई काठमाडौं उपत्यका प्रहरी कार्यालय, रानीपोखरी तानिएको छ । मजदुर संगठनहरूले नयाँ बसपार्क परिसरमा विरोध कार्यक्रम राखेका थिए । तर, बसपार्क व्यवस्थापन जिम्मा पाएको ल्होत्से बहुउद्देश्यीय प्रालि प्रशासनले कार्यक्रम राख्न नदिएपछि उनीहरू रुष्ट भएका थिए । मजदुरले नाराबाजी गर्न थालेपछि ल्होत्से समर्थित र पहिचान नभएका व्यक्तिले मजदुरको कार्यक्रम बिथोलेकाले परिस्थिति हिंसात्मक बन्न पुगेको आन्दोलनरत पक्षको दाबी छ । दुवै पक्ष आम्नेसाम्ने बनेसँगै प्रदर्शनले उग्ररूप लिँदा प्रहरीका भ्यान र बिटमा आगजनी गरिएको थियो भने मोबाइल पसल तोडफोड गरी लुटपाट मच्चाइएको थियो । अरू बेला सडकमा हुने प्रदर्शनमा अश्रुग्यास, पानीका फोहोरा प्रहार गरेर घटना नियन्त्रणमा लिने प्रहरीले सोमबार भने बल प्रयोग गरेन । जसका कारण लुटपाट र हिंसात्मक घटना हुन पुगेको हो । हाल गृह मन्त्रालयसमेत सम्हालिरहेका प्रधानमन्त्री दाहालकै पार्टी माओवादी र सत्ता गठबन्धनकै एमाले समर्थित यातायात मजदुरहरूले आन्दोलन गरेका कारण प्रहरी बल प्रयोग गर्नबाट हच्किएको जानकार बताउँछन् ।"
एनिमेसनमा सिर्जनाको जोस,"(काठमाडौं) डेढ दशकअघि भिनाजुको अन्त्येष्टिका लागि नेपाल फर्कंदा किरणभक्त जोशीले डिज्नी छोडिएला भन्ने सोचेका पनि थिएनन् । करिब १८ वर्ष विश्व प्रख्यात कम्पनी डिज्नीमा बिताएर नेपाल आउँदा धेरैले जोशीलाई भन्थे, ओहो, नेपाललाई माया गरेर फर्क्यौ । खासमा अमेरिकाबाट भान्जाभान्जी ल्याउने जिम्मेवारीले किरणलाई नेपाल फर्काएको थियो । त्यतिबेलाको बसाइमा साथीहरूले एनिमेसन स्टुडियो खोल्न हौस्याए । जनआन्दोलन भर्खरै सकिएको थियो । दुई साताको बिदा थपे अनि सुरु भयो नेपाली आर्टिस्टहरू भेट्ने मेलो । उक्त अवधिमा उनले २८ युवालाई भेटे । अन्तिम दिन अनिश खड्कासँग भेट भयो । अनिशको डिजाइन जब देखे, दंग परे । सबै डिजाइन गज्जबका । किरणले एनिमेसनमै अनिशलाई सक्रिय रहन उत्साह के दिएका थिए, निन्याउरो मुख बनाउँदै उनले भने, दाइ यो त मेरो प्यासन भएर गरेको हुँ । मेरा बुबाआमाले यो क्षेत्र बुझ्दैनन् । त्यसैले बिजनेस पढ्नुपरेको छ । तपाईंले मलाई प्लेटफर्म दिनुभएन भने अबको २३ वर्षमा मलाई बैंकमा भेट्नुहुन्छ ।एनिमेसनमा आफ्नो भविष्य देख्न चाहने युवाको यस्तो निराशाले किरणको मथिंगल हल्लाइदियो । स्टुडियोबारे सोच्न बाध्य भए । त्यही रात अमेरिकामा रहेका परिवारसँग सल्लाह लिए, डिज्नी छोडेर नेपालमा स्टुडियो खोल्ने । मलाई अनिशको कुराले तानिरह्यो । धेरैले तेरो करियर खत्तम हुन्छ भन्दै मूर्ख भने, किरणले ती दिन सम्झिए । अनिशसँग भेटेको भोलिपल्ट १९ युवालाई फेरि भेटे । अनि, डिज्नीको यात्रा टुंग्याएर फर्कने वाचासहित अमेरिका उडे । सन् २००८ मा नेपाल फर्केपछि नक्सालमा २५ वटा कम्प्युटर राखेर अफिस सुरु गरे, इन्ससेन्ट रेन । त्यसयता, इन्ससेन्ट रेन ले हडताल, कर्फ्यु, लोडसेडिङबीच संघर्ष गरिरह्यो । युवालाई एनिमेसनमा डोर्याउँदै गरिएको निरन्तरको मिहिनेतले हलिउडलाई स्टुडियो चिनाउन किरण सफल बने । अर्थात्, विश्वका थुप्रै ठूला ब्यानरका प्रोजेक्ट (आर्ट एनिमेसन, भीएफएक्स) मा नेपाली प्रतिभा जोड्दै अनिशजस्ता युवाको सपना साकार गराउँदै आएको छ यो स्टुडियोले । १५० भन्दा बढी फिल्म, १७५ टीभी सिरिज, लोकेसन बेस इन्टरटेन्टमेन्ट मा काम गरिसकेको स्टुडियोले एचबीओ, पिकक, एप्पल प्लस, डिज्नी प्लस, एमाजोन प्राइम, नेटफ्लिक्सका प्रोजेक्ट गर्दै आइरहेको छ । यसअघि लुपर मा भिज्वल इफेक्ट्स, अमाजोनको ज्याक रायम, रेड स्यारो, नेटफ्लिक्सको सिरिज अफ अन्फोर्चुनेट इभेन्ट, ग्याङस्टर स्क्वाड, मिलियन वेज टु डाई, मिस्टर रोबर्ट लगायतका थुप्रै प्रोजेक्टमा स्टुडियो संलग्न भइसक्यो । करिब २ सय ४५ जनालाई रोजगारी, २ सयलाई एनिमेसनभीएफएक्स अध्यापन गराउँदै आएको इन्ससेन्ट रेन पछिल्लो समय युवा पुस्ताका लागि विश्व बजारमा पुग्ने खुड्किलो बन्दै छ । त्यही भीडमा पर्छन्, नेपसाइडजका ग्यानोन चित्रकार । र्याप संगीत गर्दै आइरहेको नेपसाइडजका सदस्यहरू सन् २०१० तिर आआफ्नो बाटो लागे । कोही बिदेसिए, कोही नेपालमै करियर खोज्नतिर लागे । त्यति बेला केही नयाँ गरौं भन्ने सोचेर र्यापर ग्यानोन इन्ससेन्टमा जोडिए । भिज्वल इफेक्ट्समा पहिल्यैदेखि रुचि । आफैं पनि सिक्थे । स्टुडियोमा आबद्ध भएसँगै भिज्वल इफेक्ट्स सिके अनि यतै भविष्य देखे । र्याप गाइरहँदा पनि म्युजिक भिडियोमा कसरी भीएफएक्सको प्रयोग हुन्छ होला ? भन्ने जान्न खोजिरहन्थे । त्यसैले सुरुवातदेखि नैभिज्वल इफेक्ट्सतिर तानिए । सयभन्दा बढी प्रोजेक्टमा काम गरिसकेका ग्यानोन स्टुडियोले आफूलाई अन्तर्राष्ट्रियस्तरको गुणस्तरीय काम गर्न सिकाएको बताउँछन् । अहिले उनी जोन विक च्याप्टर४ मा काम गर्दै छन् । सुरुवाती दिनमा लुपर मा काम गरेका क्षण उनले बिर्सेका छैनन् । उक्त फिल्म हेर्न त्यसमै काम गरेका साथीहरूसहित उनी सिभिल हल पुगेका थिए । फिल्म सकिनेबित्तिकै दर्शक उठ्न थाले । तर, उनीहरूको ध्यान क्रेडिट टाइटलमै थियो । त्यतिबेला अरूले यिनीहरू किन त्यसै बसेको होला भनेर सोचे होला । तर, जब हाम्रो नाम स्क्रिन आयो, नेपालमा बसेर त्यस्तो फिल्मको पर्दामा आफ्नो नाम आउँदा खुसी लाग्यो, ग्यानोन पुराना दिन सम्झन्छन् । अहिले त यति धेरै ठूला प्रोजेक्टमा काम गरिसके, त्यतिबेलाको झैं खासै वास्तासमेत हुँदैन । यहाँ सिक्ने भनेको क्वालिटीको काम हो । यस्तो काम गर्न नेपालमा मात्र होइन, विदेशमा पनि गाह्रै छ, ग्यानोनले भने, यदि यो स्टुडियोमा यति वर्ष काम गरेर अन्तर्राष्ट्रिय स्टुडियोमा जानुपर्यो भने सजिलै मौका प्राप्त गर्न सक्छु । अहिले त इन्ससेन्ट रेनको पनि ठूलो नाम भइसक्यो । २५ वर्षीया सुजिता प्रजापति एनिमेसनमा थुप्रै सम्भावना देख्छिन् । एसएलसीताका उनी आफ्नो भविष्यलाई लिएर अलमलमा थिइन् । आफ्नो उमेर समूहका साथीहरूले नर्सिङ रोजे । लहलहैमा नर्सिङ पढिन् । तर, त्यहाँको पढाइ खर्च बेहोर्न नसक्ने देखेपछि साइन्स अध्ययनलाई निरन्तरता दिइन् । चित्र कोर्न मन पराउन उनलाई भने जिन्दगीमा केही नपुगेझैं, केही नमिलेझैं लाग्थ्यो । २०७२ को महाभूकम्पमा असनको पुरानो घरमा मुस्किलले बाँचेपछि भने उनलाई लाग्यो, नाफाको जिन्दगीमा अब आफूलाई मनपर्ने कुरा गर्छु । त्यसपछि ललितकलामा आर्ट्स पढिन् । त्यतिबेला हलिउडको काम गर्ने कम्पनी भन्ने हिसाबले इन्ससेन्ट रेन को विषयमा सुनेकी थिइन् । ललितकलामा सबै जना ट्रेडिसनल आर्टतिर, उनलाई डिजिटल आर्ट मन पर्ने । तर, सिक्ने ठाउँ नभेटेपछि आफैं सिक्न थालिन् । नेप्लिज इज इन आर्ट्स भन्ने पेजमा पोस्ट गरिरहन्थिन् । त्यही क्रममा इन्ससेन्टकै कन्सेप्ट आर्टको लिड आर्टिस्ट दीप शाक्यको नजरमा परिन् । एक दिन शाक्यले नै सुजितालाई स्टुडियोमा आबद्ध हुन प्रस्ताव राखे । त्यतिबेला मलाई मेरो सिकाइले यस्तो कम्पनीमा काम गर्न सक्छु होला त ? भन्ने थियो । तर, जब मैले मेरा सबै राम्रा कामहरू उहाँहरूलाई देखाएँ, काम पाइहालें, उनले एक वर्षअघिको कुरा सम्झिन् । २५ वर्षीया सुजिता अहिले कन्सेप्ट आर्ट डिपार्टमेन्ट मा सक्रिय छिन् । उनी प्रिप्रोडक्सनको काम गर्छिन् । लिखित अथवा मौखिक रूपमा आएको आइडियालाई डिजिटली आर्टमार्फत भिज्वलाइज गरिदिने काम सुजिताको हो । निर्देशकलेखकको भिजनलाई चित्रमा कोरिदिने काम उनी संलग्न डिपार्टमेन्टले गर्छ । कथा, चरित्र, सेट कस्तो हो भन्ने कुराको ब्लुप्रिन्ट दिनेजस्तो काम हो मेरो, उनले भनिन् । मेटाभर्सकै शैलीको जीवर्ल्ड, गोर्खा भर्सेस निञ्जालगायतको प्रोजेक्टमा उनी व्यस्त छिन् । सुजितासँगै कन्सेप्ट डिपार्टमेन्टमा काम गर्छिन्, २४ वर्षीया मतिना मास्के । इन्ससेन्ट रेनमा जोडिएको ७ महिना भयो । अस्ट्रेलियामा इकोनोमिक्समा स्नातक गरिसकेपछि केही गर्ने सोचले नेपाल फर्केकी थिइन् । यसअघि उनी डिजिटल आर्टलाई रहरका रूपमा अभ्यास गर्थिन् । लकडाउनको समयमा डिजिटल आर्ट बनाउँदै इन्स्टाग्राममा पोस्ट्याइन् । त्यही क्रममा इन्ससेन्टले बोलायो । रहर कुनै दिन करियरमा परिणत होला भन्ने मतिनाले कहिल्यै सोचिनन् । आमाले आर्टमा जान हौसला दिइरहन्थिन् तर उनले त्यसमा कहिल्यै भविष्य देखिनन् । स्टुडियोले मतिनालाई आफ्नो रहरमा बाँच्न सक्ने बनाएको छ । अहिले त एनिमेसन, गेम डेभलपमेन्टको छुट्टै इन्डस्ट्री छ । यहाँ काम गरें भने राम्रो होला भनेर स्टुडियोमा आबद्ध भएँ । कलाकारका हिसाबले राम्रो पारिश्रमिक पाइरहेको छु । करियरमा प्रगति भइरहेको छ । परिवारको साथ पनि छ । आफूलाई गर्न मन लागेको कुरा गर्न पाएर खुसी छु, उनले भनिन् । स्टुडियोकै निर्माणमा बन्दै गरेको गोर्खा भर्सेस निञ्जामा अहिले उनी काम गर्दै छिन् । अहिले टूडी एनिमेसन, ब्लेन्डर एनिमेसन सिक्दै छु । हामीजस्ता युवाका लागि करियरका हिसाबले यो स्टुडियो अन्य ठूला अवसरहरूका लागि खुड्किलो हो, उनले सुनाइन्, डिजिटल माध्यम सजिलो छ र मनोरञ्जनात्मक पनि छ । तपाईं हरेक दिन गेम खेलिरहनुभएको हुन्छ । त्यो पनि डिजिटल माध्यम हो । डिजिटल मिडियम मनोरञ्जनात्मक भएर पनि युवाहरू यता तानिएको हो जस्तो लाग्छ । ट्रेनीका रूपमा इन्ससेन्ट रेन प्रवेश गरेकी सञ्चिता लामा अहिले सुपरभाइजर भइसकिन् । ललितकलामा पढेकी उनी यसअघि टूडी आर्टिस्टका रूपमा अर्कै कम्पनीमा काम गर्थिन् । थ्रीडीमा तालिम खुलेको छ भन्ने सुन्नेबित्तिकै स्टुडियोमा जोडिइन् । तालिम लिएसँगै काम थालिन् । अहिले उनको जिम्मा एनिमेसनमा आबद्ध सबैलाई नियाल्ने हो । एनिमेसनमा युवा जमात ढल्किनुको पछाडि प्रविधि कारक रहेको सञ्चिताको अनुभव छ । म जतिबेला एनिमेसनमा लागें, त्यतिबेला अवसरहरू कम थिए । प्रविधिले गर्दा युवाको लगाव एनिमेसनमा धेरै भएको हो, उनले भनिन्, सामाजिक सञ्जालले पनि युवालाई यता ढल्काएको हो जस्तो लाग्छ । जति जना युवासँग मैले कुरा गरेको छु, उनीहरू कोही गेम खेलेर यता आएका छन्, कोही एनिमेसन हेरेर । किरणको निर्देशनमा बनेको लघु एनिमेसन फिल्म मण्डला, बबल हेड लगायतका थुप्रै एनिमेसनमा सञ्चिताले काम गरिसकिन् । एनिमेसनमा लाग्ने युवाका लागि विश्व बजारमा थुप्रै सम्भावना रहेको उनको धारणा छ । किरण, विश्वमा अहिले डिजिटल आर्टिस्टको अभाव रहेको बताउँछन् । त्यही अभावको परिपूर्तिका लागि दक्ष जनशक्ति निर्माण गर्न इन्ससेन्ट रेन एकेडेमी खोलेर किरणले १ सय २२ विद्यार्थीलाई पढाउन सुरु गरिसके । स्ट्रिमिङ प्लेटफर्म बढ्न थालेसँगै कन्टेन्टको आवश्यक हुन थाल्यो । पहिला त एउटै टेलिभिजनमा परिवारले हेर्नुपर्थ्यो । अहिले त हातहातमा सबैले केही न केही कन्टेन्ट हेर्न पाउने भए । त्यसैले ठूला कम्पनीले मेटाभर्सलाई भविष्यका रूपमा लिँदै आइरहेका छन्, उनले भने, लाइभ एक्सन फिल्म, मेटाभर्सको छुट्टै संसार बनाउन, कन्टेन्ट निर्माण गर्न प्रविधिले हामीलाई सहज बनाइदिएको छ । त्यसैले अब डिजिटल आर्टिस्टको आवश्यकता पर्नेछ । अवसर नपाएका, बेरोजगार नेपाली युवाले यो अभावको परिपूर्ति गर्न सक्छ । किरणले यही युवा जोससँग मिलेर थुप्रै एनिमेसन फिल्म निर्माण गर्ने सोचेका छन् । स्टुडियोकै कोसीईओ दीपा चिपालु जोशी भने एनिमेसनमा महिलाको सहभागिता बढाउन वुमन इन एनिमेसन नामक गैरनाफामूलक संस्था खडा गर्ने तयारीमा छिन् ।"
क्यास्ट्रो क्युबाका प्रधानमन्त्री,सन् १९५९ मा आजकै दिन (फेब्रुअरी १६) मा फिडेल क्यास्ट्रो क्युबाको प्रधानमन्त्री बनेका थिए । क्यास्ट्रोले आफ्नो नेतृत्वमा तानाशाही सैनिक जर्नेल फुल्गेन्सियो बाटिस्टालाई पराजित गर्दै देशमा कम्युनिस्ट शासन स्थापित गरेका थिए । सन् १९२६ को अगस्ट १३ मा जन्मिएका क्यास्ट्रो १९६५ को अक्टोबर ३ मा कम्युनिस्ट पार्टीको प्रथम सचिव बनेका थिए । आफ्नो नेतृत्वमा क्रान्ति सफल भएपछि देशको प्रधानमन्त्री बनेका उनी १९७६ डिसेम्बर २ सम्म देशको प्रधानमन्त्री रहेका थिए । त्यसयता उनी सन् २००८ को फेब्रुअरी २४ सम्म क्युबाको राष्ट्रपति थिए । हवाना विश्वविद्यालयमा अध्ययन गर्दाताका राजनीतिक रूपमा निकै सक्रिय क्यास्ट्रोले सन् १९५३ मा बाटिस्टा नेतृत्वको सरकार ढाल्न असफल प्रयास गरेका थिए । त्यसलगत्तै एक वर्षपछि जेल परेका उनले रिहा भएलगत्तै राहुल क्यास्ट्रो र चे ग्वेभारासँग मिलेर क्रान्ति अघि बढाएका थिए । त्यसपछि उनीहरूले गरेको क्रान्ति सफल भएको हो । क्रान्ति सफल भएसँगै चिढिएको अमेरिकाले सन् १९६१ मा उनलाईअपदस्थ गर्ने प्रयाससमेत गरेको थियो । क्यास्ट्रोको सन् २०१६ को नोभेम्बर २५ मा ९० वर्षको उमेरमा निधन भएको थियो ।
मिस नेपाल वीरगन्ज अडिसन शुक्रबार,"पर्सा (कास) मिस नेपाल२०२३ को वीरगन्ज अडिसन शुक्रबार हुने भएको छ । आयोजक हिडेन ट्रेजरले बुधबार पत्रकार सम्मेलन गरेर शुक्रबार ९ देखि ११ बजेसम्म अडिसन हुने जनाएको हो । मिस नेपाल प्रतियोगितामा निःशुल्क सहभागी हुन पाइने हिडेन ट्रेजरका प्रमोद कंसाकारले बताए । प्रतियोगितामा सहभागी हुन चाहनेलाई बिहीबार अभिमुखीकरण कार्यक्रम हुने उनले बताए । गत वर्ष ८ जनाले वीरगन्जबाट अडिसन दिएका थिए ।कंसाकारले वीरगन्जले पहिलो मिस नेपाल रुबी राणा र त्यसपछि अर्को मिस नेपालका रूपमा उषा खड्गी दिएकाले वीरगन्जलाई अति महत्त्वका साथ लिइएको बताए । वीरगन्जले पहिलो मिस नेपाल र अर्को मिस नेपाल गरी २ मिस नेपाल दिएको छ, उनले भने, अघिल्ला वर्षहरूमा कोरोना कहरबीच पनि वीरगन्जबाट उत्साहजनक सहभागिता थियो, यस वर्ष कुनै बाधा अवरोध नरहेकाले वीरगन्जबाट थप सहभागिता हुनेमा हामी आशावादी छौं ।पत्रकार सम्मेलनमा गत वर्षकी मिस नेपाल अर्थ २०२२ सरिशा श्रेष्ठ पनि सहभागी थिइन् । उनले मिस नेपाल अर्थ तथा फिलिपिन्समा मिस अर्थ २०२२ प्रतियोगितामा सहभागिता जनाउँदाको आफ्नो अनुभव सुनाएकी थिइन् । पेसाले चिकित्सक रहेकी श्रेष्ठले उक्त प्रतियोगितामा वेस्ट इको भिडियो (एसिया) जित्न सफल आफ्नो वृत्तचित्रसमेत प्रस्तुत गरेकी थिइन् । त्यसैगरी, मिस नेपाल इन्टरनेसनल न्यान्सी खड्काले जापानको टोकियोमा आयोजित मिस इन्टरनेसनल२०२२ मा सहभागी हुँदाको अनुभव सुनाएकी थिइन् ।"
सुरक्षाको बहाव,"काठमाडौं (कास) अभिनेत्री सुरक्षा पन्त र कमलमणि नेपाल अभिनीत फिल्म बहाव को फस्टलुक सार्वजनिक भएको छ । चैत २४ देखि सार्वजनिक प्रदर्शनमा आउन लागेको प्रमोद कँडेल निर्देशित उक्त फिल्मको फस्टलुकमा अभिनेत्री पन्तलाई सुगासहितको पिँजडामा प्रस्तुत गरिएको छ । उक्त थिम पोस्टरले सुरक्षाले पिँजडाभित्रको सुगामा पन्तको चरित्रलाई प्रतिविम्बित गर्न खोजिएको छ । स्वर्णिम इन्टरटेनमेन्ट र योङ स्टार सिनेमाको प्रस्तुति रहेको बहाव नयाँ चीजको खोजीमा भइरहेको अवस्थाको विद्रोह रहेको निर्देशक कँडेलले बताए । अभिनेत्री पन्तले भने उतारचढावको परिस्थितिबाट गुज्रिएको अवस्थामा अघि बढ्दा आउने हलचललाई कसरी सन्तुलित रूपमा अगाडि बढाउन सकिन्छ भन्ने कथा फिल्ममा देखाइएको बताइन् । श्रीधर पौडेलको निर्माण रहेको फिल्ममा अफरान अली, सूर्य शर्मा भट्ट, ईश्वरी सिंह, हीरालाल कँडेल र पवन श्रेष्ठलगायतको पनि अभिनय रहेको छ । सुजन बडालको सम्पादन, वसन्त सापकोटा, सुशान्त गौतम र रिकेश गुरुङको संगीत रहेको फिल्ममा स्वतन्त्रता कैद गर्नेहरूका लागि मार्गप्रशस्त गर्ने कथा रहेको निर्माता पौडेलले जनाए । कार्तिकेय स्मिता कर्नाटकको छायांकन रहेको फिल्मलाई आरआर फिल्म्सले वितरण गर्दै छ ।"
नेपालगन्जमा 'नीलो फूल,"नेपालगन्ज (कास) लैंगिक तथा यौनिक अल्पसंख्यक व्यक्तिको इच्छाविपरीत विवाह गराइदिँदा महिलाले भाग्यलाई दोष दिनुपरेको छ । बच्चा जन्माउन नसक्दा महिलाले बोक्सीको आरोप खेप्नुपरेको छ । विवाह गरेर ल्याएकी महिलालाई नर्कको जीवनबाट छुटकारा दिलाउन अनेक संघर्ष गर्छन् । यस्तै विषयवस्तुलाई समेटेर निर्माण गरिएको सर्ट फिल्म नीलो फूल सोमबारदेखि नेपालगन्जमा प्रदर्शन गरिएको छ । फिल्म हेर्न हल पुगेकामध्ये अधिकांश युवा थिए । समयमै परिवारले आफ्ना छोराछोरीको भावना नबुझ्दा यस्ता कतिपय सन्तान भित्रभित्रै पिल्सिनुपरेको २० वर्षीया प्रकृति थापाले बताइन् । आजसम्म हामीले पढेका मात्र थियौं, आज एलजीबीटीक्यूआईका बारेमा फिल्मको छोटो सन्देशले धेरै कुरा बुझाएको छ, उनले भनिन्, समाजका कारण मान्छे खुल्न सक्दैन । एउटा व्यक्तिले आफ्नो भावना खुलस्त नभन्दा एउटा परिवार नै मानसिक रूपमा कसरी विवश हुनुपरेको छ भन्ने सन्देश यस फिल्मले दिएको छ । अधिकारकर्मी कमला पन्तले समाजमा पुरुष र महिलाको मात्रै चर्चा गरिरहँदा अहिलेको संविधानले तेस्रोलिंगीको पनि व्यवस्था गरेको बताइन् । तर, यसको वास्तविकता के हो, यसको समाधान के हो, विकल्प के हो भन्नेजस्ता प्रश्नमा खासै चर्चा भएको छैन, उनले भनिन्, मानवअधिकारको दृष्टिकोणबाट मान्छेलाई मान्छे भएर बाँच्ने वातावरण बनाइदिने दायित्व राज्यको हो ।फिल्म निर्देशक सुनीलबाबु पन्तले २३ वर्षअगाडि सन् २००१ मा लैंगिक तथा यौनिक अल्पसंख्यक व्यक्तिको मानवअधिकार र स्वास्थ्यमा काम गर्न नील हीरा समाज नामक गैरसरकारी संस्था स्थापना गरेका थिए । उनले नै लैंगिक तथा यौनिक अल्पसंख्यकको पहिचान र अधिकार माग गर्दै सर्वोच्च अदालतमा रिट निवेदन दिएका हुन् । पहिलो संविधानसभाका सदस्य पन्तको रिटमा सर्वोच्च अदालतले २०६४ पुस ६ गते सरकारका नाममा निर्देशनात्मक आदेश दिएको थियो । तर समलिंगी विवाहको कानुन भने अहिलेसम्म बन्न सकेको छैन । जसका कारण नीति निर्माणकर्तालाई प्रश्न गर्नैका लागि नीलो फूल निर्माण गरेको पन्तको भनाइ छ ।"
म्यानपावर कम्पनीको विकल्प खोज्दै मलेसिया,"(काठमाडौं)मलेसियाले नेपालसहित स्रोत देशबाट कामदार ल्याउन म्यानपवार कम्पनीको विकल्प खोज्न थालेको छ । म्यानपावर कम्पनीहरूले कामदारसँग चर्को शुल्क लिने गरेकाले मलेसियाले अर्को माध्यममा जाने तयारी गरेको हो । मलेसिया रोजगारदाताहरू भने सरकारी संयन्त्रबाट कामदार ल्याउनुपर्ने पक्षमा छन् । मलेसियाका प्रधानमन्त्री अनवर इब्राहिम, गृहमन्त्री फुउद्दिन नासुसन इजमाइल र मानव संसाधनमन्त्री भी शिवकुमारले म्यानपावर कम्पनीको विकल्प खोज्नुपर्ने औपचारिक धारणा सार्वजनिक गरिसकेका छन् । म्यानपावर कम्पनीले कामदारसँग चर्को शुल्क उठाउँदा मलेसियाको अन्तर्राष्ट्रिय बजारमा बदनाम भएको उनीहरूको निष्कर्ष छ । यसले मलेसियाको उत्पादन निर्यातमा पनि प्रतिबन्ध लागेको त्यहाँको सरकारले जनाएको छ । मलेसियाका रोजगारदाता कम्पनीले नेपालसहित १५ वटा स्रोत देशबाट मलेसियन म्यानपावर कम्पनी (एमआरए) मार्फत कामदार लैजाने गरेका छन् । नेपालबाट एमआरएले यहाँका म्यानपावर कम्पनीबाट कामदार लिने गर्छ । मलेसियाले म्यानपावर कम्पनीबिना कामदार ल्याउन उचित संयन्त्र के हुन्छ भनेर हेरिरहेको छ, मलेसियाका मानव संसाधनमन्त्री भी शिवकुमारले भनेका छन्, हामी कामदार आपूर्तिमा उच्च नाफा नलिने सुनिश्चितता गर्न चाहन्छौं ।पछिल्लो समयमा मलेसियाबाट निर्यात हुने प्राकृतिक स्रोतका उत्पादनदेखि ग्लोब्स र इलोक्ट्रोक्निस कम्पनीहरू न्यायोचित भर्ना प्रक्रियालाई कार्यान्वयन गर्न बाध्य छन् । सुरक्षा गार्ड, पर्यटन क्षेत्र, फर्निचर, सरसफाइ र साना औद्योगिक उत्पादनका काममा जाने कामदारले कम्तीमा तीन लाख रुपैयाँ तिर्ने गरेका छन् । कोभिड महामारीमा अवरुद्ध भएपछि गत वर्ष अप्रिलबाट मलेसियाले कामदार लिइरहेको छ । अप्रिल यता मात्रै नेपालबाट करिब दुई लाख युवा गइसकेका छन् । गत महिना मलेसियामा भेटिएका चक्रबहादुर शाहीले तीन लाख २० हजार रुपैयाँ तिर्नुपरेको सुनाए । जाजरकोटबाट चरी जसरी उडाएर ल्याउने होइन । एकपटक काठमाडौं आउन मात्रै ५ हजार रुपैयाँ खर्च लाग्छ । म्यानपावरलाई मात्रै तीन लाख २० हजार रुपैयाँ तिर्नुपर्यो, उनले भनेका थिए, ऋण मात्रै तिर्न एक वर्ष लाग्छ ।नेपाली म्यानपावर कम्पनीहरूले मागपत्र हात पार्न मलेसियाका तेस्रो पक्ष (एजेन्ट) लाई कमिसन बुझाउने प्रतिस्पर्धा चल्नाले कामदारको बढी रकम तिर्नुपरिरहेको छ । मलेसियाका प्रधानमन्त्री इब्राहिमले एक मन्तव्यमा बंगलादेश र इन्डोनेसियाका कामदारले २० हजारदेखि २५ हजार रिंगेट (७ लाख ५० हजार रुपैयाँ) सम्म बुझाउने गरेको जानकारी दिएका थिए । नेपालीले भने ३७ सय रिंगेट (एक लाख ११ हजार रुपैयाँ) दिइरहेको उनको भनाइ थियो । उच्च रकम लिने एजेन्सीलाई गृह मन्त्रालयले रोक्छ, प्रधानमन्त्री इब्राहिमको गत बुधबारको मन्तव्य उद्धृत गर्दै मानव संसाधनमन्त्री शिवकुमारले भनेका छन्, कामदार ल्याउन रोजगारदाताले सिधै कामदारसँग नै सम्बन्ध राख्नुपर्छ । नेपालबाट शून्य लागतमा कामदार लैजाने रोजगारदाताले भने सिधै कामदारसँग अन्तरवार्ता लिने गरेका छन् । ती रोजगारदाता कम्पनीले म्यानपावर कम्पनीलाई अन्तरवार्ता दिन इच्छुक कामदार भेला गर्न र श्रम स्वीकृति लिने प्रक्रियामा मात्रै संलग्नता गराउँछन् । कामदार छनोटको जिम्मा रोजगारदाताकै हुन्छ । मलेसियाको निजी रोजगारदाता राष्ट्रिय संगठन र मलेसियन रोजगारदाता महासंघले कामदार भर्ना प्रक्रियामा तेस्रो पक्ष (एजेन्ट) संलग्नता हटाउन सके आधुनिक दासको अन्त्य हुने र मलेसियाको छविमा सुधार आउने वक्तव्य दिएका छन् । सरकारसरकार (जी टु जी) मार्फत कामदार ल्याउने संयन्त्र बनाउनुपर्छ । यसले रोजगारदाता र कामदारको दुवैको स्वार्थ पूरा हुन्छ । कामदारको सुरक्षा हुन्छ, विज्ञप्तिमा महासंघका अध्यक्ष सयद हुसेन सयद हुसमानले भनेका छन् ।मानव संसधानमन्त्री शिवकुमारले गृहमन्त्री इजमाइलले हालै गरेको नेपाल, इन्डोनेसिया र बंगलादेश भ्रमण कामदारको भर्नासँग सम्बन्धित रहेको बताए । तत्कालीन श्रम, रोजगार तथा सामाजिक सुरक्षामन्त्री डोलप्रसाद अर्याल र गृहमन्त्री इजमाइलको टोलीबीच माघ २० मा सोल्टी होटलमा भएको बैठकमा दुई मुलुकबीचको श्रम सम्झौतालाई प्रभावकारी रूपमा कार्यान्वयन गर्ने समझदारी भएको थियो । बैठकमा सहभागी श्रम प्रवक्ता डण्डुराज घिमिरेका अनुसार मलेसिया पारदर्शी रूपमा कामदार भर्ना गर्न प्रतिबद्ध थियो । गृहमन्त्री इजमाइलले कामदारले तिनुपर्ने शुल्क हटाउन प्रयत्नशील रहेको पनि जानकारी दिनुभएको थियो, घिमिरेले कान्तिपुरलाई भने । नेपाल र मलेसियाबीचको श्रम सम्झौतामा रोजगारदाताले नेपालको म्यानपावर कम्पनी वा तेस्रो पक्षको संलग्नमा कामदार भर्ना गर्न पाउने व्यवस्था छ । त्यसका लागि मलेसियाको म्यानपावर कम्पनी प्रयोग गरे नेपालका म्यानपावरलाई सेवा शुल्कबापत ५ सय रिंगेट तिर्नुपर्छ । रोजगारदाताले सिधै नेपालको म्यानपावर कम्पनीमार्फत कामदार भर्ना गरे सेवा शुल्कबापत एक हजार रिंगेट तिर्नुपर्ने प्रावधान छ । नेपालले सरकारी संयन्त्रमार्फत दक्षिण कोरिया र इजरायलमा मात्रै कामदार पठाउने गरेको छ । सरकारी संयन्त्रमार्फत नै कामदार पठाउन जापानसँग भएको सम्झौता भने कार्यान्वयनमा आएको छैन । वैदेशिक रोजगार व्यवसायी संघका पूर्व अध्यक्ष रोहण गुरुङले म्यानपावर ब्यवसायीहरूबीच अस्वस्थ्य प्रतिस्पर्धा हुँदा र आचार संहितालाई पालना नगर्दा मलेसिया सरकारले पनि म्यानपावरको विकल्प खोज्ने वातावरण बन्दै गएको बताए । श्रम प्रवक्ता घिमिरेले मलेसिया सरकारी संयन्त्रमार्फत नै कामदार लान इच्छुक भए नेपाल तयार हुने बताए । हामीले एक दशकदेखि कोरियामा ईपीएस प्रणालीमार्फत कामदार पठाइरहेका छौं । यो सफल मोडल हो । मलेसियामा पनि हामीसँग भएको संयन्त्रबाट कामदार पठाउन सक्छौं, उनले भने । मलेसियाको श्रम कानुनले कामदारसँग कुनै पनि किसिमको शुल्क उठाउन निषेध गरेको छ । मलेसियाले नेपाल, बंगलादेश, भारत, भियतनामलगायत १५ देशबाट दक्ष र अदक्ष कामदार लैजाने गरेको छ । श्रम, रोजगार तथा सामाजिक सुरक्षा मन्त्रालयका अनुसार गत आर्थिक वर्षमा नेपालबाट लगिएका कामदारमध्ये ५३२ प्रतिशत दक्ष, ७ प्रतिशत अर्धदक्ष र ३९८ प्रतिशत अदक्ष कामदार थिए । यसमा कति शून्य लागतमा गए, कतिले म्यानपावर कम्पनीलाई भिसा र टिकटसहितको खर्च व्यहोरे भन्ने अभिलेख श्रम मन्त्रालयसँग छैन ।"
जेल पर्ने सांसदको पद निलम्बन होस्,"हत्या, बलात्कार, लागूऔषध, चोरीडकैतीजस्ता फौजदारी अपराधमा पुर्पक्षका लागि थुनामा पुगेका सांसदहरूको पद निलम्बन हुने गरी प्रतिनिधिसभा नियमावली मस्यौदा समितिले गरेको सहमति सकारात्मक छ । निलम्बन गर्नेनगर्ने लामो माथापच्चीबीच समितिले गरेको यस्तो व्यवस्थालाई सदनले पनि सहर्ष पारित गर्नुपर्छ । अपराधको राजनीतीकरण प्रवर्द्धन नगर्न र कानुनका अगाडि सबै समान भन्ने विधिको अवधारणाको सम्मान गर्न यसो गर्नु जरुरी छ । समितिको बैठकका दौरान सुरुमा कति दलका सांसदहरूले अरू सुविधा गुमे पनि अदालतबाट अन्तिम फैसला नहुँदासम्म पद निलम्बन गर्न नहुनेमा जोड दिएका थिएÙ अब सदनमा कुनै पनि दल तथा सांसदले यस्तो दलिल गर्नु हुन्न । समान अभियोगमा अरू सार्वजनिक पदधारीभन्दा फरक र लचिलो सुविधा राखेर सांसदहरूलाई छुट्टै अभिजात वर्गको नागरिक बनाउने यत्न भएमा संसद्को गरिमा मात्र घट्नेछैन, लोकतन्त्र नै बदनाम हुनेछ । तसर्थ, नैतिक राजनीतिको मूल्यमान्यता बोध गर्दै प्रतिनिधिसभाले मस्यौदा समितिले गरेको यो व्यवस्थालाई सदर गर्नु जरुरी छ । विद्यमान नियमकानुन अनुसार फौजदारी मुद्दा लागेका कर्मचारीहरू स्वतः निलम्बित हुन्छन् । भ्रष्टाचार निवारण ऐनमा अनुसन्धानका लागि हिरासतमा लिएको अवधिभर र मुद्दा दायर भएकामा मुद्दा किनारा नलागेसम्म स्वतः निलम्बन हुने व्यवस्था छ । निजामती सेवा ऐन अनुसार पनि कर्मचारीलाई कुनै अभियोगको जाँचबुझ गर्नुपरेमा निलम्बन गरिन्छ । संघीय संसद् सचिवालय सम्बन्धी ऐन२०६४ मै पनि विभिन्न अभियोगमा कर्मचारीलाई जाँचबुझका लागि निलम्बन गरिने प्रावधान छ । तापनि हत्या, बलात्कारजस्ता जटिल फौजदारी मुद्दामा मुछिएका सांसदहरूको पदचाहिँ पुर्पक्षका लागि थुनामा जाँदा पनि निलम्बन नहुने व्यवस्था राखिएको भए सबै जनावर समान छन्, केही जनावर अरूभन्दा अझ बढी समान छन् भन्ने जर्ज अर्वेलको व्यंग्योक्तिको पुनर्पुष्टि हुन जान्थ्यो । सांसदहरूका लागि यस्तो छुट लोकतन्त्रका दृष्टिमा सर्वथा कल्पनातीत छÙ अन्तिम घडीमै भए पनि समितिका सांसदहरूले यो तथ्य बुझ्नु सराहनीय छ ।अर्को, कानुनतः सार्वजनिक पदधारी व्यक्ति फरार मात्रै हुँदा पनि निलम्बित हुन्छ । मुलुकी फौजदारी कार्यविधि संहिताले पक्राउ पुर्जी जारी भएर अदालतमा उपस्थित नहुँदा पुर्जी जारी भएको ३६ दिनमा सार्वजनिक पद धारण गरेको व्यक्ति स्वतः निलम्बनमा पर्ने व्यवस्था गरेको छ । तर अरू सार्वजनिक व्यक्तिका हकमा लागू भैरहेको यो कानुनबाट सांसद भने उन्मुक्त छन्, जुन पनि आफैंमा हास्यास्पद छ । यो विरोधाभासपूर्ण अवस्थाको अन्त्यका लागि सांसदहरूको पद अदालतले थुनामा पठाएपछि वा त्यस्तो अवस्थामा फरार रहेमा पनि स्वतः निलम्बित हुने व्यवस्था गरिनुपर्छ । आफ्ना लागि आफैंले कानुन बनाई विशेष न्याय को व्यवस्था गर्ने छुट संसद् सदस्यहरूलाई छैन, हुनु हुँदैनÙ भोलि प्रतिनिधिसभाका सदस्यहरूले पनि यस विषयमा हेक्का पुर्याउनुपर्छ । खासमा कुनै सांसद वा दलप्रति लक्षित भएर होइन, समग्र संसद् तथा राजनीतिकै छवि बेदाग बनाउनका लागि थुनामा पुगेमा सांसदहरूको पद जाने व्यवस्था गर्नु जरुरी छ । त्यसैले संसद् सदस्यलाई विशेषाधिकारका पक्षमा कुनै पनि सांसद वा दल उभिन आवश्यक छैन । यस्तो अडान राखेमा उनीहरू अपराध र अपराधी का पक्षधरजस्ता देखिन्छन् । प्रहरी हिरासतमा पुग्नेबित्तिकै नभएर अदालतले थुनामा पठाएपछि मात्र निलम्बन हुने प्रावधान राख्दा राज्यप्रशासनले वक्रदृष्टि राखी अमुक दल वा सांसदलाई फसाउन खोज्छ कि वा यस्तो कानुनी व्यवस्थाको दुरुपयोग गरिन्छ कि भन्ने आशंका पनि गरिरहनु पर्दैन । किनभने, कसुरको स्तर, प्रमाणको भार र थुनाबाहिर रहँदा सबुत नष्ट गर्ने सम्भावना लगायतका पक्षमा विचार पुर्याएरै अदालतले पुर्पक्षका लागि थुनामा पठाउने हो । त्यसैले यस्तो विषयमा स्पष्ट व्यवस्था गरी प्रतिनिधिसभाले कसैलाई पनि सांसद भएकैमा उन्मुक्ति नमिल्ने गरी नियमावली टुंग्याउनु अत्यावश्यक छ । बरु, अरू सार्वजनिक पदधारीहरूका हकमा पनि समान व्यवस्था मिलाउन संसद्ले अग्रसरता लिनु उचित हुन्छ । निश्चय पनि, अभियोग लाग्नेबित्तिकै कोही अपराधी ठहरिँदैन, तर यही तर्कका आधारमा जेलै परिसक्दा पनि सांसदहरूको पद कायमै रहिरह्यो भने त्यसले लोकतन्त्रको विद्रूपीकरण बढाउनेछ, संसद्को गरिमा एक भद्दा मजाकजस्तो बन्नेछ, र दण्डहीनताले थप प्रश्रय पाउनेछ । संविधानले संसद्मा दिएको अभिव्यक्तिलाई लिएर यसका कोही पनि सदस्यलाई पक्राउ गर्न नपाइने व्यवस्था गरेकै छ, यही नै सांसदहरूको विशेषाधिकार हो । फौजदारी अभियोगमै मुद्दा चलेपछि भने सांसदले कुनै पनि विशेष अधिकार खोजिरहनु हुन्न । सांसदहरूलाई राज्य वा प्रहरी प्रशासनले फसाउन सक्छ भन्ने लाग्छ भने त त्यो सम्भावना अरू सर्वसाधारण नागरिकमाथि अझ बढी हुन्छ । त्यसैले त्यस्तो अवस्था नै ननिम्त्याउने गरी सम्बन्धित कानुनहरूमा पो सुधार गर्नुपर्छÙ आफ्नो हात, जगन्नाथ गर्नु हुँदैन । कानुनका दृष्टिमा सबै समान हुन् भन्ने संविधानवाद तथा विधिको शासनको सर्वमान्य सिद्धान्तको संसद् र सांसदहरूले परिपालना गर्नैपर्छ, यस दृष्टिमा मस्यौदा समितिको निचोड सही छ, जसको पदचापलाई अब प्रतिनिधिसभाले पनि पछ्याउनुपर्छ ।"
सम्पादकलाई चिठी,आफ्नो हातमा छ भनेर आफूलाई सहज हुने नियमकानुन बनाउनु नैतिक दिबालिया हो । कानुन सानाठूला सबैलाई बराबर हुनुपर्छ । सांसद हुँदैमा अपराधमा क्षमा ! रामप्रसाद पन्त
जातजातिको वर्गीकरणमा मानवशास्त्र,"नेपालमा जनगणनाको सुरुआत विक्रम संवत् १९६८ मा भए पनि वैज्ञानिक रूपमा भने २००९१० सालदेखि मात्र थालिएको हो । यद्यपि हालको राष्ट्रिय तथ्यांक कार्यालयले जातजातिगत विवरण भने २०४८ सालको जनगणनादेखि मात्र लिन थालेको हो । यस जनगणनाले नेपालमा बसोबास गर्ने अन्य समूहबाहेक जम्मा ६० जातजातिको विवरण संकलन गरेको थियो । २०५८ सालको जनगणनामा आइपुग्दा यो संख्या बढेर १०० पुग्यो, जसमा २०६८ मा २१ नयाँ जातजाति थपिए । नखुलेको जातजातिको संख्या पनि १०४ प्रतिशत रहेको जानकारी राष्ट्रिय तथ्यांक कार्यालयबाट प्रकाशित जनसंख्याको विवरणमा उल्लेख छ । यो जनसंख्याको जातिगत पहिचान स्थापित भएको खण्डमा जातजातिको संख्यात्मक विवरण २०७८ सालको जनगणनामा अझै बढ्नेछ । यस तथ्यलाई राष्ट्रिय तथ्यांक कार्यालयका कर्मचारीहरू पनि स्वीकार गर्छन् । ३० वर्षयता जातजातिको संख्या बढ्दै गएको मात्र छैन, यसले बहुजातीय, बहुसांस्कृतिक, बहुभाषिक नेपाली समाजमा जातीय वर्गीकरणलाई साँच्चिकै पेचिलो बनाएको छ । जनगणनाको परिणाम निष्कासन गर्ने बेला विभिन्न जातजातिका संगठनहरू आफूलाई अलग जातिको पहिचान दिनुपर्ने मागसहित आउने गरेका र त्यसको प्रतिकारमा हामीलाई टुक्र्याइदिनु भएन भनेर आउने अर्को समूह पनि उत्तिकै रहेको भनाइ राष्ट्रिय तथ्यांक कार्यालयका कर्मचारीहरूको छ । बहुजातीय नेपाली समाजमा यसरी आउने डेलिगेसन ले त जातजातिको वर्गीकरणलाई झन् पेचिलो बनाउँदै लगेको छ । यो वर्गीकरण साँच्चै हुन नसकेर पेचिलो बनेको हो कि यसलाई पेचिलो बनाइएको हो, अनुसन्धानको विषय हो । यसबारे सोधखोज गर्ने जिम्मेवारी कसको हो त ? सरकारले नै यसको उत्तरदायित्व लिनुपर्छ । सरकारले यसको दायित्व कसलाई दिने राष्ट्रिय तथ्यांक कार्यालयलाई कि जनजाति आयोग वा विश्वविद्यालयलाई ? कि छुट्टै निकाय गठन गर्ने ? सोच्न आवश्यक छ । नेपालका सन्दर्भमा जातीय वर्गीकरणमा सृजित जटिलताहरू सबै जातजातिमा एकै किसिमका छैनन् । आदिवासी जनजाति र तराई मूलका जातजातिमा यो समस्या अझ जटिल देखिन्छ । यसलाई सम्बन्धित समूहका आयोगका पदाधिकारीहरू र जनजातिका अगुवाहरू पनि स्वीकार गर्छन् । २०४८ सालमा राई जातिमा सूचीकृत समूह २०५८ सालमा याक्खा र नुराङमा छुट्टियो । २०६८ मा तिनै समूह पुनः विच्छेदन भई राई जातिमा १२ नयाँ थर थपिएका छन् । किरात राई यायोक्खाले राई जाति एउटै भएकाले यसलाई नटुक्र्याउन राष्ट्रिय तथ्यांक कार्यालयलाई अनुरोध गर्दै आएको छ भने नयाँ थपिन चाहने समूहहरूले भने भाषिक रूपमा अलग भएकाले आफूहरूलाई छुट्टै जातिका रूपमा कायम राखिदिन निवेदन दिएका छन् । यो समस्या अन्य जातजातिमा पनि छ । कर्णाली क्षेत्रमा बसोबास गर्ने मस्टोपूजकहरूले मस्टो पूजा गर्ने भएकाले आफूहरूलाई क्षत्री समूहबाट अलग गरी खसमा राख्नुपर्ने आवाज उठाउँदै आएका छन् । गुरुङ र घलेमा समेत यो जटिलता छ । थारूहरू पनि विभिन्न उपथरमा विभाजित भएकाले एउटै जाति समूह हो वा अलगअलग भन्नेबारे अन्योल छ । जातजातिलाई वर्गीकरण गर्दा थर अर्थात् परिवारको नामलाई मुख्य आधार मान्ने गरिएको छ । उदाहरणका लागि, तत्कालीन केन्द्रीय तथ्यांक विभागले किसान थर लेख्ने सबैलाई एउटै जातीय समूहमा राखेर प्रतिवेदन निकाल्यो । तर झापाका किसान र बागलुङसहित अन्य भेगमा बस्ने किसानले एउटै जात वा जातिलाई प्रतिनिधित्व गर्दैनन् । झापाकै किसानहरूले आफूलाई नगसियानगेसिया पनि भन्न रुचाउँछन् जसमध्ये केही परिवारले जनगणनाको समयमा गणकलाई किसान थर उल्लेख नगरीकन नगसियानगेसिया पनि लेखाएका हुन सक्छन् (भारतको सरकारी कागजातमा किसानलाई नगसियानगेसिया भनेर पनि उल्लेख गरेको पाइन्छ) । यसरी फरक थर लेखाउने हो भने किसानकै दुईतीन थर हुन सक्छन् । त्यस्तै, माझी थर जनजाति समूहमा र कर्णाली प्रदेशमा क्षत्रीहरूमा पनि पाउन सकिन्छ । यसरी थरलाई जातिगत समूहका रूपमा बुझिनाले जातीय वर्गीकरणका अनेकौं जटिलताका दृष्टान्तहरू नेपाली समाजको जातजातिगत संरचनामा पाउन सकिन्छ । यसले जातिगत वर्गीकरणको बहसलाई जटिल बनाउँदै छ । त्यसैले केन्द्रमा बसेर सूक्ष्म अध्ययन र अनुसन्धानबिनै उत्पादन गरिने तथ्यांकहरूले जातजातिगत विवरणका बारेमा भ्रामक सूचना मात्र दिँदैनन्Ù व्यक्ति, समूह र राज्यको तहमा समेत असर पुर्याइरहेका हुन्छन् । गलत सूचनामा आधारित भएर पुनरुत्पादन गरिने ज्ञानले त झन् भयावह परिणाम निम्त्याउँछ । त्यसैले यसलाई बेलैमा चिर्न आवश्यक छ । नेपालका हिमाली र पहाडी भेगका जातजातिका बारेमा मानवशास्त्रीय अध्ययनहरू त भएका छन् तर ती संख्यात्मक रूपमा ठूलो समूहमा रहेका गुरुङ, राई, लिम्बू, थकाली, शेर्पा, तामाङ, मगर, बाहुनक्षत्री आदिमा मात्र सीमित छन् । अल्पसंख्यक जातजातिका बारेमा अध्ययन भएको पाइँदैन । क्षेत्रगत रूपमा तराईका जातजातिका बारेमा अझै पनि बृहत् अध्ययन हुन सकेको छैनÙ भएका पनि किसान, राजवंशी, धिमाल, सतार, थारू आदिमा सीमित छन् । तराईका जात समूहका बारेमा त नगण्य अध्ययन भएको देखिन्छ । यसले गर्दा ती जातजातिबीचको सम्बन्ध के हो, तिनीहरूको वंशपरम्परा के हो, विभिन्न जातीय समूहबीच आनुवंशिक सामीप्य कस्तो छ आदिका बारेमा बुझ्ने यथेष्ट प्रयास हुन सकेको छैन । छिटफुट रूपमा भएका अध्ययनहरू प्रकाशनमा पनि आएका छैनन्, सार्वजनिक पहुँचभन्दा पर छन् । यसले गर्दा पनि ती जातजातिका बारेमा केन्द्रको कर्मचारीतन्त्रले थाहा पाउन सक्दैन । थाहा नपाउनु भनेको नजान्नु मात्र होइन, सूचना संश्लेषण गर्दा गलत सूचना प्रवाह हुनु पनि हो । नेपाली समाजमा दुईतीन पिँढीमै थर परिवर्तन भएका उदाहरणहरू प्रशस्त छन् । केही समयअघि हामी केही साथी एक मित्रको घर गएका थियौं, बुवाप्रति श्रद्धाञ्जली दिन भनेर । बुवा र दुई छोराको थर एउटै रहेछ भने अर्का छोराको फरक । यस दृष्टान्तले नेपाली समाजमा थर स्थिर नभई गतिशील हुने रहेछ भन्ने देखाउँछ । यसरी परिवर्तन हुन सक्ने थरले जातजाति वर्गीकरणमा जटिलता उत्पन्न गर्न सक्छ । निश्चय नै जातजाति वर्गीकरण नेपाली समाजका लागि जटिल बनेको छ । तर, जटिलतालाई खोतल्ने बाटो के त ? बाटाहरू छन्, पहिल्याउनुपर्छ । यसका लागि जातजातिको इतिहास, भाषासँगको सम्बन्ध, सांस्कृतिकराजनीतिक सम्बन्ध आदिलाई केलाउनुपर्छ र गहन अध्ययनअनुसन्धान गर्नुपर्छ । मानिसले थरलाई एक पिँढीबाट अर्को पिँढीमा जाँदा परिवर्तन गर्दो रहेछ तर भाषा एक दिन, एक महिना, एक वर्ष, एक पिँढीमा मानिसले परिवर्तन गर्न सक्दैन । यसैले पनि भाषालाई एउटा आधार बनाएर जातिगत वर्गीकरण गर्न सकिन्छ । नेपालका सन्दर्भमा राज्यले विभिन्न समयमा लिएका नीतिहरूले पनि जातलाई उत्पादन (बढाउने र खुम्च्याउने) गर्दै आएका छन् । अहिले आधुनिकीकरण र जातजातिका रूपमा आउने विश्वव्यापी बहसले यसलाई बढाउन र खुम्च्याउन महत्त्वपूर्ण भूमिका खेलेको छ । त्यसैले जातीय वर्गीकरणको बहसलाई बुझ्न थर वा पारिवारिक नामलाई मात्र ख्याल गरेर हुँदैन, यी विभिन्न आयामसँग जोडेर हेर्नुपर्छ । छिमेकी मुलुक भारतमा ३,००० भन्दा बढी जात र २५,००० भन्दा बढी उपजात छन्Ù ७०५ भन्दा बढी आदिवासी समूह छन् । भारतमा जातजातिलाई अध्ययन गर्न सरकारी निकाय गठन गरी संस्थागत गरिएको छ । यसले जातजातिका बारेमा मानवशास्त्रीय सर्वेक्षण र अध्ययन गर्ने, प्रतिवेदनहरू प्रकाशन गर्ने गरेको छ । यी मानवशास्त्रीय अध्ययनहरूले भारतमा भएका जातजातिको वर्गीकरणलाई सहजीकरण र सरलीकरण गरेका छन् । नेपालमा पनि जातजातिको वर्गीकरणबारे राम्रो निकाय बनाएर मानवशास्त्रीय अनुसन्धान गर्नु ढिलो भइसकेको छ । त्रिभुवन विश्वविद्यालयको मानवशास्त्र विभागलाई यसको जिम्मा लगाउन पनि सकिन्छ । मानवशास्त्र विभागले गर्ने अनुसन्धानले जातजातिको सूक्ष्म विश्लेषणसहितको विवरण दिन्छ । यसले गर्ने अध्ययनअनुसन्धानले पक्कै पनि जातजातिको वर्गीकरणका बारेमा अहिले बढ्दै गएको जटिलतालाई केलाउन र त्यसलाई सहजीकरण गर्न मद्दत गर्नेछ ।नेपालमा जातजातिको वर्गीकरण सांस्कृतिक पक्षबाट मात्र गर्ने काम भएको छ, जुन पर्याप्त देखिँदैन । आनुवंशिकता पनि हेर्नुपर्छ । त्यसका लागि अब सामाजिक, सांस्कृतिक तथा भाषिक मानवशास्त्रको मात्र होइन, जैविक मानवशास्त्रीय अध्ययनको पनि आवश्यकता छ ।"
पर्यटकलाई चिढ्याउने कि रिझाउने ?,"दोलखाको कालिञ्चोक देशकै एउटा महत्त्वपूर्ण पर्यटनस्थलका रूपमा स्थापित भइरहेको छ । कालिञ्चोक फेदैको कुरीमा निम्न, मझौला र अब्बल खाले होटल खुलेका छन् । आजकल कालिञ्चोक आउने पर्यटक ठगिएका सम्बन्धी गुनासो सामाजिक सञ्जालमा प्रशस्तै सुनिन्छ, यदाकदा सञ्चार माध्यममा पनि आउँछ । धार्मिक तथा पर्यटकीय स्थलका रूपमा सर्वत्र परिचित हुँदै गइरहेको क्षेत्रबारे यस्तो विषय आउनुले उक्त क्षेत्रको पर्यटन व्यवसायलाई नै कमजोर बनाउँछ । तसर्थ कालिञ्चोक घुम्न आउनेहरू आफू ठगिएको महसुस नगरून् भन्नेमा सर्तक हुनु आवश्यक छ ।सर्वप्रथम पर्यटकले पहिल्यै दरभाउ बुझ्ने, मेनु हेरेर मात्र वस्तु र सेवा लिने गर्नुपर्छ । अर्को, कालिञ्चोकका पर्यटन व्यवसायीहरूले पनि आफ्नो धर्म निर्वाह गर्नुपर्छ । कालिञ्चोक महँगो हुँदै गएको मलाई पनि अनुभव छ । खाना तथा बासको पनि पैसा बढी लिइन्छ । अझ मद्यपान गर्नेहरूका खल्ती रित्तिएको पत्तै हुँदैन । मनोरञ्जन मात्र होइन दर्शन गर्ने मनसायले आश्रय लिनेहरूलाई पनि कालिञ्चोक महँगो हुँदै गइरहेको छ । त्यसो त करिब ३ हजार ८ सय ४२ मिटर अग्लो कालिञ्चोकमा ढुवानी कठिन छ । बेंसी र राजमार्ग छेउछाउभन्दा ठण्डीमा व्यवसाय गर्दा अधिक कठिनाइ हुन्छ नै । चिसो छल्न विशेष लगानी गर्नुपर्ने भएकाले सेवा र वस्तुहरूको मूल्य स्वाभाविक रूपमा बढी पर्न जान्छ । तर, पर्यटकहरूले आफू ठगिएकै महसुस गर्नु, आफ्ना व्यथाहरू ओकल्नै पर्ने अवस्था आउनुका कारणहरू भने सबैभन्दा पहिला व्यवसायीहरूले खोजी गर्नुपर्छ । कालिञ्चोक मात्र होइन, त्यहाँको प्रवेशमार्ग अरनिको राजमार्गमा पनि ठगिएको महसुस गर्नेहरू छन् । अरू पर्यटकीय स्थानको हालत पनि उस्तै छ । राजमार्गका होटलहरूमा मूल्यसूची नभएकाले साहुजीले भनेको हिसाब तिरिन्छ । जोडजाडमा वास्ता गरिन्न । केही होटलले किस्तीभर विभिन्न प्रकार खान्की ग्राहकको टेबलमा राख्दिन्छन् । देख्दा गज्जब लाग्छ तर पैसा तिर्ने बेला खङ्ग्रङ्ङ परिन्छ । कतिपय स्थानमा बासी खाना पनि खुवाइन्छ । ती स्वास्थ्यकर र गुणस्तरीय हुँदैनन् । म आफैंले यस्तो अनुभव गरेको छु । अरनिको राजमार्ग छेउका रिसोर्टमा प्रतिव्यक्ति एक रातको २५ सयदेखि ३५ सय रुपैयाँसम्म तिरिन्छ । सामान्य होटलमा पनि शुल्क बढी नै हुने गर्छ । अझ सुनकोसी किनारका रिसोर्ट तथा होटलहरूको भाउ त झन् चर्को छ । कतिमा त व्यवस्थापन पनि राम्रो छैन । केही दिनअघि मेरो एक साथी अफिसका अरू कर्मचारीसँगै प्याकेजमा नगरकोट गएका थिए । होटलसँग ५० हजारको सम्झौता रहेछ । उनले एक बोतल नेपाली वाइन थप लिएछन् । भोलिपल्ट ७ सय ५० रुपैयाँ लेबल गरेको नेपाली वाइनको ३ हजार तिर्नुपरेछ । व्यवसायीका अनुसार उद्योगबाट अन्तःशुल्कसहित एक बोतल वाइन ४ सय रुपैयाँ जतिमा बाहिरिन्छ । तर, रिसोर्ट तथा होटल हेरी ६ हजार रुपैयाँसम्म तिनुपर्छ । पैसा तिर्नुपरे पनि सो अनुसार सुविधा र सन्तुष्टि मुख्य कुरा हो, जुन पर्यटकले विरलै अनुभव गर्ने गर्छन् ।नेपाली पर्यटकले आफ्नो आर्थिक सामर्थ्य अनुसार स्वदेशका सानाठूला होटल र रेस्टुराँ चहारेकै हुन्छन् । ठमेलका डिस्को, डान्स र अन्य मनोरञ्जनस्थलमा सयको वस्तुलाई हजारसम्म तिर्नुपर्छ । किन्तु, यसबारे पर्यटकलाई पहिल्यै जानकारी हुन्छ । र, अतिरिक्त मूल्य भार बोक्न तयार भएरै मनोरञ्जन गरिन्छ । केही समयअघि राजधानीको ठमेलको एउटा होटलमा बस्दा साथीहरू सबैको खल्ती रित्तिने गरी बिल आएको थियो । अस्वाभाविक लाग्ने बिल लिएर ठगीको आरोप लगाएर प्रहरी चौकी नै पुग्नुपरेको थियो । उल्टो प्रहरीबाट थाहा हुँदाहुँदै किन जानुभयो भन्ने जवाफ आयो । पोखरा, चितवनजस्ता पर्यटकीय स्थलका व्यथाहरू पनि यस्तै छन् । तर यसबारे खुलेर बाहिर आउँदैनन् । दुईतीन दशकअघिसम्म कालिञ्चोकका साँघुरा गोठहरूले हजारौं पर्यटकलाई आश्रय दिन्थे । त्यहीँ गोठका रैथानेहरूको सहारामा हजारौं धार्मिक र प्राकृतिक पर्यटकहरू गीत गाउँदै, नाच्दै रातभर मज्जा लिन्थे । जनैपूर्णेका दिन हजारौं मानिस चरिकोटबाट करिब छ घण्टाको पैदलयात्रापछि कालिञ्चोक पुग्थे । रातभर गोठ, ओडार, कुटी र जंगलहरूमा आगो तापेर रमाइलो गर्थे । म आफैंले ती जात्राहरूमा, यस्तो परिवेशको मज्जा लिएको छु । समयसँगै फेरिएको कालिञ्चोकमा प्रशस्त सुविधा थपिएका छन् । तैपनि त्यो बेलाजस्तो मज्जा अहिले छैन । पर्यटकहरूका लागि सुविधासम्पन्न वातावरणसँगै त्यसको शुल्कलाई पनि ध्यान दिनुपर्छ । कसै गरी पनि पर्यटकलाई ठगिएको महसुस गराउनु हुन्न । त्यस्तै पर्यटन क्षेत्रमा सकारात्मक प्रचारको जरुरी हुन्छ । पछिल्ला दिनहरूमा सकारात्मकभन्दा नकारात्मक प्रचारबाजीले दोलखा छिर्नेबित्तिकै उमङ्गित हुने ठाउँहरू क्रमशः ओझेल पार्दै छन् । कालिञ्चोक बदनाम हुँदा दोलखाका चर्चित जिरी, शैलुङ, लामाबगर, दोलखा बजारको भीमेश्वर र रोल्वालिङजस्ता पर्यटन क्षेत्र ओझेलमा पर्दै छन् । कालिञ्चोकमा भूस्वामित्व विवादले तारे ब्रान्डका होटलहरू खुल्न सकेका छैनन् । गुठी र सामुदायिक वनको खिचातानी छ । दुई सरकारी निकायको द्वन्द्व समाधान नभएसम्म कालिञ्चोक व्यवस्थित हुन सक्दैन । लगानीहरूकर्ताहरू जहिल्यै त्रासमा छन्Ù मनग्गे लगानी गरेर थप जोखिम मोल्नुभन्दा जेनतेन चलाऊ पैसा कमाऊ भन्ने नीतिमा देखिन्छन् । वार्षिक करिब एक लाख स्वदेशी तथा विदेशी पर्यटकले यात्रा गर्ने चरिकोटदेखि कालिञ्चोकसम्मको सडकलाई हालसम्म पक्की नहुनुले तीनै तहका सरकारहरू पर्यटन उद्योगप्रति गम्भीर नभएको देखिन्छ । यसले पर्यटकको यात्रालाई असहज त बनाएकै छ, उनीहरू महँगोमा पनि पर्छन् । कच्ची सडकको फाइदा लिँदै सवारीसाधनहरूले सकेको भाडा उठाउने गरेका छन् । भाडादर तोकिदिने, त्यसको नियमन गर्ने निकाय मौन छन् । प्रहरीले पनि कालिञ्चोक चल्ने गाडीहरूको नम्बर मात्र टिप्छन् । नियामक निकायहरू नै कालिञ्चोकका होटल र केबलकारका स्पोन्सर को पासोमा फस्ने गरेको सुनिन्छ । खासमा दोलखाका पर्यटकीय क्षेत्रहरू लामो समय राजधानीबाट दोलखा जोडिने लामोसाँघुजिरी सडकको स्तरोन्नतिको सिकारमा परे । २०७२ सालको भूकम्पको झड्काले पर्यटन व्यवसायीको दाँत फुकालिदियोÙ कोभिड महामारीले थलै बसालिदियो । जारी विश्वव्यापी आर्थिक मन्दीको मार पनि परिरहेको छ । यो कठिनताका बीच दोलखाका पर्यटन व्यवसायीले इज्जत धान्न आत्मसमीक्षा गर्नैपर्छ । व्यापारमा नाफा लिनु धर्म हो, ठग्नु अपराध हो । नाफा अनुसार सेवासुविधा दिँदा उपभोक्ताले ठगिएको ठान्दैनन् । यो क्षेत्रका व्यवसायीले अण्डा खाइरहने कि कुखुरा भन्नेतर्फ विचार पुर्याउनुपर्छ । कमीकमजोरी सच्याएर कालिञ्चोकको पर्यटन फस्टाउने वातावरण बनाउने अन्ततः त्यहाँका लगानीकर्ताहरू नै हुन् । मानन्धर एमाले, दोलखाका उपाध्यक्ष हुन् ।"
उकालो यात्राको सुस्त गति,"गान्धी कसका हुन् ?महात्मा गान्धी भारतमा जन्मिएका भए पनि विश्वनागरिक हुन् । नेपालको एउटा वृत्तमा उनलाई जहिले पनि केवल भारतीय नेताका रूपमा हेर्ने संकीर्णता अझै छ । महात्मा गान्धीका नामले विश्वप्रसिद्ध मोहनदास करमचन्द गान्धी भौतिक रूपमा मारिएको ७५ वर्ष भयो । तर आज पनि विश्वभरि उनको प्रासंगिकताबारे फराकिलो विमर्श हुँदै छ ।११ फरवरी १९५९ मा महात्मा गान्धीको दिल्लीस्थित समाधि राजघाटमा मार्टिन लुथर किङ जुनियर आदराञ्जलि प्रकट गर्न पुगेका थिए । उनीसँग उनकी पत्नी कोरेटा किङ पनि थिइन् । भनिन्छ, राजघाटमा श्रद्धासुमन अर्पित गर्दैगर्दा उनका आँखाबाट आँसु अविरल बगिरह्यो । कसैले सोधे, तपाईंका आँखामा आँसु किन ? मार्टिनले आकाशतर्फ हेर्दै जवाफ दिए, गान्धीबाट मलाई शक्ति प्राप्त हुन्छ । उनी मेरा मार्गदर्शक हुन् । म गान्धीले देखाएको सत्य र अहिंसाको बाटोमा हिँडेर अमेरिकामा वञ्चितिमा परेका अश्वेतहरूको पक्षमा संघर्ष गर्नका लागि प्रेरित हुने गर्छु । गान्धीको समय र तत्पश्चात् न्याय र अधिकारका लागि हुने जनसंघर्षमा गान्धीलाई सम्झिने गरिन्छ । मार्टिनको कक्षमा केवल एउटै चित्र थियो गान्धीको । ४ अप्रिल १९६८ मा निग्रो गान्धी मार्टिन लुथर किङ जुनियर मारिए । कोरेटाले पतिको शवलाई महात्मा गान्धीको तस्बिरमुनि राखिदिइन् । र भनिन्, तिम्रा हत्याराहरूले यिनलाई पनि बाँच्न दिएनन् । महात्मा गान्धीको जीवन एउटा उत्तम कविताजस्तै छ जसलाई अनुभूति गर्नु शब्दातीत हुन्छ ।बीपीले महात्मा गान्धीका बारेमा पटकपटक आफ्नो अभिमत राखेका छन् । नेहरू स्मारक पुस्तकालय तथा संग्रहालयको मौखिक इतिहास विभागका लागि डा हरिदेव शर्मासँगको अन्तर्वार्तामा बीपीले भनेका छन्, बीसौं शताब्दीका राजनीतिक विचारकमध्ये गान्धीजी नै सबैभन्दा बढी मौलिक विचारक हुनुहुन्थ्यो । मलाई लाग्छ, यस बेला मार्क्सभन्दा पनि बढी सान्दर्भिक गान्धी नै हुनुहुन्छ ।गान्धीको सम्पूर्ण जीवन स्वतन्त्रता र स्वाधीनता शब्दलाई अर्थ दिने कोसिस थियो । चिन्तक प्रदीप गिरिले लेखे, गान्धीको कर्म र चिन्तनमा साध्यभन्दा साधनले ज्यादा महत्त्व राख्दछ । हामीले भोलि बनाउने समाज अहिंसक हुनै सक्दैन । अनैतिक माध्यमबाट सृजित समाज नैतिक हुन सक्दैन भन्ने गान्धीको अटल निश्चय थियो । यसै निश्चयले गान्धीले हिंसा र अनैतिकताका आधारमा हुने कुनै विद्रोह र क्रान्तिको समर्थन गरेनन् । गान्धीका निम्ति अहिंसा, सत्याग्रह र सर्वोदय वा समतामूलक समाज अलगअलग कुरा होइनन् । यी कुरा अन्योन्याश्रित छन् । के यो हो त ? हाम्रो नेपालको अनुभवले हामीलाई के सिकाएको छ ?धेरै जनालाई लाग्न सक्छ, शान्त भएर गान्धीको अहिंसालाई मान्न सकिँदैन । शान्त बस्नुलाई कमजोरी ठानिने हो कि भन्ने तिनलाई लाग्छ । तर, गलत कुराको प्रतिकार गर्नु र शान्त रहनु सर्वथा भिन्न हुन्छ । अहिंसामा आस्था राख्नुको अर्थ गलत कुराको विरोध गर्नबाट जोगिनु होइन । गान्धीले अहिंसाको माध्यमबाटै गलत कुराहरूको विरोध गरे । तर आज त्यो बाटो समाएर हिँड्न सकिन्छ ? यो कठिन त छ तर मुस्किल होइन । गान्धीको बाटो कमजोरको बाटो होइन । यो तात्कालिक लाभहानिको बाटो पनि होइन । अहिंसाको बाटो दीर्घकालिक हुन्छ । लोकतन्त्र कोही निर्वाचित भएर शक्तिमा पुग्नु मात्र होइन, न त केवल कसैलाई मतदान गरेर आफ्नो प्रतिनिधित्व हस्तान्तरणको सीमित प्रक्रिया होÙ यो त मूल्यआधारित जीवन पद्धति हो ।"
पशुपतिनाथमा महाशिवरात्रि चहलपहल,"(काठमाडौं) महाशिवरात्रिका लागि पशुपति क्षेत्र सिँगारेर भकिझकाउ बनाइएको छ । रंगरोगन गरिनुका साथै बत्ती र फूलले सिँगारिएको छ । साधुसन्त आउने क्रम सुरु भएको छ । पशुपति क्षेत्र विकास कोषले शिवरात्रिको तयारी भइरहेको जनाएको छ । महाशिवरात्रि पर्व व्यवस्थापन गर्न संस्कृति पर्यटन तथा नागरिक उड्डयनमन्त्री सुदन किरातीको संयोजकत्वमा मूल समारोह समिति गठन भएको छ । मूल समितिअन्तर्गत आठवटा उपसमिति गठन भएको कोषका प्रवक्ता रेवतीमरण अधिकारीले बताए । शिवरात्रिलाई मध्यनजर राखेर स्वच्छ पशुपति, सफा पशुपति अभियान सञ्चालन गरिएको छ । रातको समयमा पनि सफाइ भइरहेको अधिकारीले जानकारी दिए । कोषका अनुसार पर्वका दिन सुरक्षा व्यवस्था कडा बनाइने छ । मेला व्यवस्थापनका लागि करिब ५ हजार सुरक्षाकर्मी परिचालन हुनेछन् । दर्शनमार्गमा सीसीक्यामेरा जडान गरी प्रहरीले निगरानी गर्नेछ । आवश्यकताअनुसार नेपाल प्रहरी र सशस्त्र प्रहरी बलका कमान्ड पोस्ट स्थापना गरी विशेष सुरक्षाको प्रत्याभूति दिइने प्रवक्ता अधिकारीले बताए । दर्शनमार्गमा ब्यारिकेड जडानलगायतको कार्यमा नेपाली सेनाको विशेष सहयोग रहनेछ, अधिकारीले भने, मन्दिरभित्रको भीड व्यवस्थित गर्न सेनाको सहयोग लिइनेछ । लाम सहजीकरणका लागि नेपाल कोर क्षेत्र बाहिर स्काउटका करिब ४ हजार स्वयंसेवक परिचालन गरिनेछ । पशुपति मन्दिरको मुख्य क्षेत्रमा डाक्टर, नर्स, औषधि र बेडसहित सेनाको नेतृत्वमा स्वास्थ्य शिविर रहनेछ । सशस्त्र र नेपाल प्रहरीसमेतको गरी ५० वटा संघसंस्थाले स्वास्थ्य सेवा प्रदान गर्नेछन् । आपत्कालीन अवस्थाका लागि एम्बुलेन्स र दमकलको समेत व्यवस्था हुनेछ । यातायात व्यवस्थापनका लागि ५ ठाउँमा पार्किङ गर्ने व्यवस्था मिलाइएको छ । तिलगंगा, पशुपति क्षेत्र विकास कोष कार्यालय, महानगरीय प्रहरी वृत्त गौशाला, सिफलको चौर र गुह्येश्वरी क्षेत्रमा गाडी पार्क गर्ने व्यवस्था मिलाइएको छ । सवारी चापलाई ध्यानमा राखेर एयरपोर्ट चाबहिल सडकको आधा भागमा सवारी चलाउन दिने र आवश्यकताअनुसार डाइभर्सनको समेत व्यवस्था गरिनेछ । भक्तजनका जुत्ताचप्पल सुरक्षित राखिदिन चार ठाउँमा व्यवस्था गरिएको छ । भुवनेश्वरी चोक, बज्रघरको दक्षिण, दक्षिणामूर्ति, राम मन्दिर नजिक र वाग्मतीपारि जुत्ता राख्ने व्यवस्था गरिएको छ । भक्तजनलाई दर्शनका लागि बिहान ३ बजेदेखि चारै ढोकाबाट दर्शनको व्यवस्था हुनेछ । विशेष पूजा बिहान र साँझ ६ बजेपछि मात्र हुनेछ । दर्शनार्थी मन्दिरबाट बाहिर निस्किएपछि कोर क्षेत्र भित्र र बाहिरचाहिँ जयबागेश्वरी, बज्रघर अगाडि दक्षिण ढोका, तिलगंगामा वेद विद्याश्रमका बटुकबाट चन्दन वितरण गर्ने व्यवस्था मिलाइएको छ ।ज्येष्ठ नागरिक, शारीरिक अपांगता भएकालाई छुट्टै दर्शनमार्गको व्यवस्था मिलाइएको छैन तर सुरक्षाकर्मीसँग समन्वय गरेर सिधै दर्शन गर्न पाइने अधिकारीले जानकारी दिए । गत वर्षको भन्दा फरक गरी यसपटक शंकराचार्य पुजन महोत्सव आयोजना गरिएको छ । आगामी आइतबारदेखि तीन दिन महोत्सव आयोजना गरिएको छ । यी दिन पुरी मठका जगतगुरु शंकराचार्य सरस्वती निश्चलानन्द स्वामीको विशेष सत्संग प्रवचन राखिएको छ । शिवरात्रिको अवसरमा यस्तो प्रकारको कार्यक्रम पहिलोपल्ट आयोजना गर्न लागिएको हो, अधिकारीले भने । विभिन्न संघसंस्थाबाट आवास, भोजनको व्यवस्थासमेत मिलाइएको छ । निःशुल्क भोजनका लागि सयवटा संघसंस्थाले अनुमति लिएका छन् । ती संस्थाले भोजन, पानी, चिया वितरण गर्नेछन् । आवास क्षेत्रनजिक शौचालयको पनि व्यवस्था मिलाइएको छ ।"
अन्धविश्वासले लिँदै छ ज्यान,"(काठमाडौं)अन्धविश्वासका कारण महिलाहरूले चरम यातना भोग्नुपरेको छ । गम्भीर घाइते मात्र नभएर कतिपयको ज्यानसमेत गएको सरकारी तथ्यांक छ । प्रहरी प्रधान कार्यालयका अनुसार अन्धविश्वास (बोक्सीको आरोप, झारफुक) का कारण मुलुकभर पछिल्लो ३ वर्षमा ७ जनाको मृत्यु भइसकेको छ भने ५० जना अभियुक्त पक्राउ परेका छन् । ०७७७८ मा २ जना, ०७८७९ मा ४ र चालु आर्थिक वर्षमा १ जनाको मृत्यु भएको छ । १ जना घाइते छन् ।राजधानीमै झारफुकको बहानामा यातना भोगेकी रूपा (सविता) राई डेढ महिना अस्पतालमा बसेर डिस्चार्ज भएकी छन् । तातो तेल र पानीले पोलेको छातीको घाउ झन् गहिरिँदै गयो, तीनपल्ट अपरेसन भइसक्यो, उनले भनिन्, गतसाता छातीमा प्लास्टिक सर्जरी गरेको छ । सुनसरी बराहक्षेत्र नगरपालिका६ कालाबन्जराकी ३३ वर्षीया उनी ६ महिनाअघि खाना खान मन नलाग्ने, निद्रा नलाग्ने र काप्ने समस्याले सताएपछि आफन्तको सल्लाहअनुसार झारफुक गर्न भन्दै काठमाडौं आएकी थिइन् । आफूलाई माता बताउने सचिना सारू मगर र रूपाकी दिदीकी छोरी संगमसमेत गरी ५ जनाले हात बाँधेर तातो तेल र पानी खन्याउँदा उनी सख्त घाइते भइन् । प्रहरी अस्पताल महाराजगन्जका चिकित्सकका अनुसार उनको शरीरको १८ प्रतिशत भाग जलेको थियो । उनलाई यातना दिनेमध्ये माता भनिने तारकेश्वर८ जरंखु बस्ने १९ वर्षीया सचिना र सहयोगी २६ वर्षीय पदम आलेमगरलाई पुर्पक्षका लागि थुनामा पठाइएको छ । घटनामा संलग्न संगम राईलाई ४० हजार रुपैयाँ धरौटीमा छाडिएको छ । १८ वर्षीय सागर मगर र चितवन घर भई तारकेश्वर बस्ने १८ वर्षीय अजित तामाङलाई आफन्तलाई जिम्मा लगाइएको छ । पेट दुखेर अस्वस्थ भएकी ललितपुरको महालक्ष्मी६ गासी लुभुकी सुष्मा श्रेष्ठ महर्जनलाई २०७८ भदौ १८ मा श्रीमान्ले धामीझाँक्रीकहाँ पुर्याए । नागार्जुन३ ठूलोभर्याङस्थित सानोबुबा नाता पर्ने दीपेन्द्रकुमार थिङको कोठामा लगेर झारफुकको नाममा यातना दिएको उनको भनाइ छ । शरीरमा बोक्सी चढेकाले भगाउनुपर्छ भन्दै थिङले श्रीमान्लाई हात समाउन लगाएर लट्ठीले कुटपिट गरेका थिए । त्यसक्रममा मलमूत्रसमेत खुवाइएको सुष्मा बताउँछिन् । घटनामा जनार्दन पाण्डे र दसनारायण महर्जन पनि संलग्न रहेको उनको भनाइ छ । श्रीमान् जितेन्द्रसहित थिङ र महर्जनलाई गत असोज १३ मा काठमाडौं जिल्ला अदालतले बोक्सीको आरोपसम्बन्धी कसुरमा ५५ वर्ष कैद र २५२५ हजार रुपैयाँ क्षतिपूर्तिको फैसला गरेको छ भने पाण्डे ५० हजार रुपैयाँ धरौटीमा रिहा भएका छन् । घर फर्किने अवस्था नरहेपछि सुष्मा जिल्ला अदालत ललितपुरमा अंश मुद्दा लडिरहेकी छन् । त्यसैगरी, २०७८ पुस २४ गते नागार्जुन नगरपालिका१ रानीवन पानीट्यांकीमा उपचार गराउन भन्दै झारफुकका लागि राखिएकी सिन्धुपाल्चोक चौतारा घर भई मध्यपुर थिमि मगरगाउँ बस्ने १४ वर्षीया रोशनी श्रेष्ठको मृत्यु भयो । माता भनिने ४८ वर्षीया उमा शाही ठकुरीको यातनाका कारण मृत्यु भएको प्रहरी अनुसन्धानले देखाएको छ । दुई सातासम्म झारफुक गर्ने घरमा राखेर ठकुरीले कुचो र रुद्राक्षको मालाले पटकपटक कुटपिट गरेको र बेहोस भएपछि मनमोहन मेमोरियल अस्पताल सीतापाइला पुर्याउँदा चिकित्सकले मृत घोषणा गरेका थिए । २०७८ माघ २० मा जिल्ला अदालत काठमाडौंले माता भनिने ठकुरीलाई कर्तव्य ज्यानसम्बन्धी कसुरमा पुर्पक्ष थुनामा पठाएको छ । नागरिक सचेत भई यस्ता कार्यविरुद्ध लागे मात्रै त्यसमा संलग्न व्यक्ति निरुत्साहित हुने काठमाडौं प्रहरी उपरीक्षक दिनेशराज मैनाली बताउँछन् ।"
अनुसन्धानबाट आरोप पुष्टि नभएको सम्पत्ति कर तिरी अभिलेख गर्न सकिने,"(काठमाडौं) सबै पक्षको अनुसन्धानबाट व्यक्तिलाई लागेको आरोप पुष्टि हुन नसकेको अवस्थामा मात्र स्रोत नखुलेको सम्पत्तिको कानुनबमोजिम कर तिरेर अभिलेख गर्न सक्ने नीतिगत व्यवस्था सरकारले गर्न लागेको छ । सोमबार संघीय संसद्मा पेस भएको सम्पत्ति शुद्धीकरण (मनी लाउन्डरिङ) निवारण तथा व्यावसायिक वातावरण प्रवर्द्धनसम्बन्धी केही ऐनलाई संशोधन गर्न बनेको विधेयकमार्फत सरकारले यस्तो व्यवस्था प्रस्ताव गरेको हो । सम्पत्तिको स्रोत खुलेको छैन तर व्यक्तिलाई लागेको आरोप कतैबाट पनि पुष्टि हुन नसकेको अवस्थामा त्यस्तो सम्पत्तिमा कर तिरेर अभिलेखीकरण गर्न पाउने व्यवस्था सरकारले गर्न लागेको छ । विधेयकमा सम्बद्ध कसुरबाट प्राप्त भएको भन्दा बढी स्रोत खुल्न नसकेको सम्पत्ति जफत हुने व्यवस्था पनि छ । कानुन न्याय तथा संसदीय मामिलामन्त्री ध्रुवबहादुर प्रधानले सबै पक्षबाट अनुसन्धान गर्दा पनि व्यक्तिलाई लागेको आरोप पुष्टि नभएको अवस्थामा त्यसलाई थप अनुसन्धानका लागि आन्तरिक राजस्व विभागमा पठाइने बताए । विभागको अनुसन्धानमा पनि कसुर नगरेको पाइएमा मात्र त्यस्तो सम्पत्तिलाई कर तिरेर अभिलेख गर्न दिने भनेको हो, उनले भने, अवैध सम्पत्तिलाई कर तिरेर वैध बनाउन दिने भन्ने होइन । विधेयकमा पनि आन्तरिक राजस्व विभागले करसम्बन्धी कसुर गरे वा नगरेको यकिन गरी त्यस्तो कसुर गरेको नपाइएमा त्यस्तो व्यक्तिको सम्पत्तिलाई चालु आर्थिक वर्षको आय मानी प्रचलित कानुनबमोजिमको अधिकतम कर निर्धारण गरी असुल गर्नुपर्ने उल्लेख गरिएको छ । यसरी कर असुल गरिएको व्यक्तिको नाम, थर र ठेगाना विभागको वेबसाइटमा राखी आय तथा राजस्वसम्बन्धी विवरण विभाग र वित्तीय जानकारी इकाईमा पठाउनुपर्नेछ । तर करसम्बन्धी कसुर गरेको देखिएमा विभागले आफैं अनुसन्धान गर्नुपर्ने भए आफैं गर्न र अनुसन्धान गर्ने निकाय अर्को रहेछ भने सम्बन्धित निकायमा लेखी पठाउनुपर्ने प्रावधान पनि प्रस्तावित विधेयकमा छ । अन्यत्र जेसुकै कुरा लेखिएको भए तापनि कर असुल गरिएको वा जफत गरिएको सम्पत्ति कुनै कसुरबाट प्राप्त भएको देखिएमा प्रचलित कानुनबमोजिम कारबाही गर्न वा मुद्दा चलाउन बाधा पर्ने छैन, विधेयकमा भनिएको छ । यस्तै, वार्षिक ५० करोड रुपैयाँभन्दा बढीको कारोबार गर्ने बचत तथा ऋण सहकारीको नियमन तथा सुपरिवेक्षण नेपाल राष्ट्र बैंकमार्फत हुने व्यवस्था गर्न विधेयकमा प्रस्ताव गरिएको छ । यसअघि जारी भएको सहकारी नियमावली ०७५ मा पनि त्यस्ता बचत तथा ऋण सहकारी संस्थाको नियमन राष्ट्र बैंकमार्फत हुने व्यवस्था थियो । अहिले सोही व्यवस्था सहकारी ऐनमै राख्न प्रस्ताव गरिएको छ । तर उक्त व्यवस्था कार्यान्वयनमा राष्ट्र बैंकले चासो देखाएको छैन । बरु सहकारीलगायत गैरबैकिङ संस्था नियमनका लागि राज्यले छुट्टै संयन्त्र स्थापना गर्नुपर्ने सुझाव राष्ट्र बैंकले दिँदै आएको छ । यस्तै, बचत तथा ऋण सहकारी संस्थामा व्यक्तिले २५ लाख रुपैयाँभन्दा बढी बचत गर्न नपाउने व्यवस्था पनि प्रस्ताव गरिएको छ । सहकारी ऐन ०७४ मा व्यक्तिगत बचतको सीमा तोकिएको थिएन । संस्था आफैंले सदस्यको व्यक्तिगत बचतको सीमा संस्थाको विनियममा तोक्न सक्ने व्यवस्था थियो । उक्त व्यवस्थाको ठाउँमा अहिले सीमा तोकिएको हो । यो दफा प्रारम्भ हुँदाको बखत कायम रहेको व्यक्तिगत बचतलाई दफा प्रारम्भ भएको मितिले पाँच वर्षभित्र सीमाभित्र ल्याइसक्नुपर्नेछ, विधेयकमा भनिएको छ ।यद्यपि विधेयकबाट उक्त व्यवस्था हटाउन सहकारीका केन्द्रीय संघसंस्था, महासंघलगायतले तीव्र रूपमा लबिइङ गरिरहेका छन् । उक्त व्यवस्था कार्यान्वयनमा आए सहकारी संघसंस्था टिक्न नसक्ने उनीहरूको दाबी छ । यस्तै, धितोपत्र बजारसँग सम्बन्धित कसुरको अनुसन्धान ३० दिनपछि प्रहरीलाई बुझाउने व्यवस्था पनि धितोपत्रसम्बन्धी ऐन ०६३ को संशोधित विधेयकमा प्रस्ताव गरिएको छ । यसरी प्रतिवेदन प्राप्त भएपछि सरकारी वकिलले मुद्दा चल्ने वा नचल्ने निर्णय गरी मुद्दा चल्ने भए अनुसन्धानको काम पूरा भएको ३५ दिनभित्र सम्बन्धित जिल्ला अदालतमा मुद्दा दायर गर्ने व्यवस्था पनि विधेयकमा छ । यस्तै, एउटा कम्पनीलाई एकभन्दा बढी क्यासिनो सञ्चालन गर्न नदिने व्यवस्था पनि पर्यटन ऐन ०३५ को संशोधित विधेयकमा गरिएको छ । जसअनुसार ऐन प्रारम्भ हुँदा कुनै कम्पनीले एकभन्दा बढी क्यासिनो सञ्चालन गरिरहेको अवस्थामा ०८० असारभित्र कुनै एक क्यासिनो मात्र सञ्चालन गर्न विधेयकमा भनिएको छ । अन्य क्यासिनो सञ्चालन गर्न चाहेमा ०८१ असारभित्र अलगअलग कम्पनी स्थापना गरी क्यासिनो सञ्चालन गर्न कानुनबमोजिम अनुमति लिनुपर्नेछ, प्रस्तावित विधेयकमा भनिएको छ । क्यासिनोको कुल चुक्ता पुँजीको १० प्रतिशत वा सोभन्दा बढी सेयर वा स्वामित्व खरिद, बिक्री वा कुनै तरिकाले हस्तान्तरण गर्नुअघि सम्बन्धित मन्त्रालयबाट तोकिएबमोजिम स्वीकृति लिनुपर्ने व्यवस्था विधेयकमा छ । यस्तै, घरजग्गा किनबेचसम्बन्धी काम गर्न अनिवार्य रूपमा स्वीकृति लिनुपर्ने प्रस्ताव मालपोत ऐन ०३४ को संशोधित विधेयकमा गरिएको छ । कुनै शुल्क लिई वा नलिई कसैको घर वा जग्गा खरिद वा बिक्री गर्न सहयोग गर्ने, परामर्श दिने वा व्यावसायिक रूपमा सेवा उपलब्ध गराउने कामलाई घरजग्गासम्बन्धी कारोबार भनेर प्रस्ट पारिएको छ । अनुमति नलिई घरजग्गासम्बन्धी कारोबार गरेको पाइए बिगो खुलेको अवस्थामा बिगोबमोजिम र नखुलेको अवस्थामा १० लाख रुपैयाँसम्म जरिवाना हुन सक्ने व्यवस्था पनि विधेयकमा प्रस्ताव गरिएको छ ।सम्पत्ति शुद्धीकरणसम्बन्धी केही ऐनलाई संशोधन गर्न बनेको विधेयकलाई द्रुत गति (फास्ट ट्र्याक) मा अघि बढाउने सरकारको निर्णयअनुसार सोमबार प्रतिनिधिसभा संसद्मा पेस भएको छ । सम्पत्ति शुद्धीकरण मामिलामा निगरानी राख्ने अन्तर्राष्ट्रिय निकाय एसिया प्रशान्त समूह (एपीजी) र फाइनान्सियल एक्सन टास्क फोर्स (एफएटीएफ) सँग सम्बन्धित मापदण्डअनुरूपका कानुन निर्माण गर्न नसक्दा नेपाल ग्रे लिस्ट (नकारात्मक सूचीमा) पर्ने जोखिम बढेपछि सरकारले उक्त विधेयक द्रुत गतिमा अघि बढाउन लागेको हो । केही ऐनलाई संशोधन गर्न बनेको विधेयकमा दुई दर्जनभन्दा बढी ऐन संशोधन गरिएको छ ।"
म्याद सकिएको तीन वर्षमा ७२ प्रतिशत प्रगति,"(म्याग्दी)गण्डकी प्रदेशको लाइफलाइन मानिएको कालीगण्डकी करिडोरअन्तर्गत बेनीजोमसोमकोरला अन्तरदेशीय सडकको काम सुस्त छ । ०७६ मंसिरमा निर्माण सक्ने गरी ठेक्का लागेको सडकको माघ मसान्तसम्म ७२ प्रतिशत मात्र भौतिक प्रगति छ । ०७३ मंसिर १२ मा कालीगण्डकी करिडोरअन्तर्गत बेनीजोमसोमकोरला सडक आयोजना स्थापना भएर १ सय ८६ किमि लामो सडक ७ मिटर कालोपत्रसहित ११ मिटर चौडा बनाउन ७ अर्ब ३५ करोड रुपैयाँमा ठेक्का लागेको थियो । आयोजनाले काम छिटोछरितो सम्पन्न गर्न बेनीजोमसोम ४ र जोमसोमकोरला ७ गरी ११ प्याकेज बनाएको थियो । बेनीजोमसोमकोरला सडक निर्माण गर्न हालसम्म ६ अर्बभन्दा बढी खर्च भइसकेको आयोजनाले जनाएको छ । त्यसमा जोमसोमकोरला खण्डमा ३ अर्ब रुपैयाँभन्दा बढी खर्च भएको छ । घाँसाजोमसोमसम्म करिब २ अर्ब र बाँकी रकम बेनीघाँसा खण्डमा खर्च भएको हो । खर्चमा आयोजनाले निर्माण गरेकानिर्माणाधीन गरी १८ पुल समावेश छन् ।आयोजना स्थापना भई ठेक्का लागेयता बेनीजोमसोमकोरलासम्म सडक स्तरोन्नति गर्न १० अर्ब ३५ करोड लागत अनुमान रहेकामा ७ अर्ब ५५ करोडमा ठेक्का लागेको हो । आयोजनाको ७२ प्रतिशत भौतिक प्रगति छ, कालीगण्डकी करिडोर बेनीजोमसोमकोरला आयोजना प्रमुख जगत प्रजापतिले भने, बाढीपहिरो र कोरोनाका कारण आयोजना समयमा नसकिँदा लागत बढेको छ । भौगोलिक जटिलता पनि छन् । केही निर्माण व्यवसायी पनि सक्षम देखिएनन् । सबै व्यवसायीलाई थप भएको म्याद पनि असार मसान्तमा सकिँदै छ । अझै काम गराउन सके धेरै गर्न सकिने उनको भनाइ छ । जोमसोमकोरला १ सय १० किमि दूरीको सडकको ९० प्रतिशत भौतिक प्रगति छ । बेनीजोमसोम ७४ किमिमध्ये मुस्ताङ खण्डमा पर्ने घाँसासोमसोम ३६ किमि सडकको ८० प्रतिशत र म्याग्दीमा पर्ने बेनीघाँसा ३८ किमिमा ७० प्रतिशत भौतिक प्रगति छ । बेनीघाँसा सडक खण्डको ३८ किमिमध्ये १५ किमि क्षेत्र अति कठिन हो । यही कठिन भूगोलमा डिजाइन रिभ्यु गरी भीरकाटेमा ३ सय ५० मिटर लामो सुरुङमार्ग खन्न डिजाइन भइरहेको छ । अर्को २ किमि सडकमा रहेका १० वटा पहिरोको पनि थप अध्ययन भएको छ । एक सय ८६ किमिमध्ये २९ किमि सडक कालोपत्र भएको छ । थप एक सय किमि सडक कालोपत्र गर्न ठेक्का लागेको छ । थप १ सय २ किमि सडक कालोपत्र गर्न ठेक्का लाग्न बाँकी छ । बाँकी सडक कालोपत्र गर्न ५ अर्ब लागत अनुमान छ । भीरकाटेमा ३ सय ५० मिटर लामो सुरुङमार्ग बनाउन ८० करोडभन्दा बढी र सडकमा आएका पहिरोग्रस्त १० स्थानमा संरक्षणको काम गर्न थप ६० करोडभन्दा बढी लागत अनुमान गरिएको छ । सबै जिल्ला सदरमुकाम मोटरबाटोले जोड्ने नीतिअनुसार ०५८ मंसिरदेखि बेनीजोमसोम सडक निर्माण सेनालाई दिइएको थियो । सेनाले ०६४ फागुन २३ मा सेना दिवसको अवसरमा पाइलट ट्र्याकमा यातायात खुला गरेको हो । द्वन्द्वकालमा पटकपटक माओवादी अवरोध झेलेको यस सडकले ०६३ पछि मात्र गति लिएको हो । ९० करोड ५६ लाख १० हजार अनुमान गरिएकामा सेनाले हालसम्म ५७ करोड ८ लाख रुपैयाँभन्दा बढी खर्च भएको छ ।"
सरकारको नीतिले विद्युत्मा लगानी आएन,"काठमाडौं (कास) सरकारको नीतिका कारण जलविद्युत् क्षेत्रमा विदेशी लगानी आउन नसकेको विद्युत् उत्पादकहरूले बताएका छन् । बुधबार ऊर्जा सम्मेलनका लागि आयोजना गरिएको पत्रकार सम्मेलनमा स्वतन्त्र ऊर्जा उत्पादकहरूको संस्था (इप्पान) ले सरकारी नीति झन्झटिलो हुँदा लगानी नआएको जनाएको हो । इप्पानका अध्यक्ष कृष्णप्रसाद आचार्यले सरकारलाई लगानीको वातावरण सहज बनाउन पटकपटक अनुरोध गरेको बताए । हामीले सरकारलाई पटकपटक एकद्वार नीति बनाउनुस् भन्दै आएका छौं, उनले भने, भारतीय ऊर्जा उत्पादकहरू आउन पनि चाहिरहेका छन् । तर सरकारको नीतिले रोकेको छ । विद्युत् व्यापारको लाइसेन्स निजी क्षेत्रले माग गरेको ४ वर्ष भइसक्दा पनि नपाएको उनको भनाइ छ । निजी क्षेत्रलाई विद्युत् व्यापारको लाइसेन्स दिए धेरै समस्या समाधान गर्न तयार छौं, उनले भने । अहिले विद्युत् उत्पादनलाई सात वटा मन्त्रालय, २२ वटा विभागमा पुग्नुपर्ने र स्थानीयस्तरमा पनि अवरोध हुँदा बाह्य लगानी नआउने गरेको उनी बताउँछन् । अध्यक्ष आचार्यका अनुसार ऊर्जा मन्त्रालयमा एकद्वार प्रणाली राखेर सबै समस्या समाधान गर्न इप्पानले माग गरे पनि सुनुवाइ भएको छैन । अहिले नेपाली लगानीकर्ताले २ सय मेगावाटसम्मका आयोजना बनाउन सक्ने क्षमता विकास भइसकेको हुँदा त्यसभन्दा माथिको लगानीका लागि अन्तर्राष्ट्रिय क्षेत्रलाई भित्र्याउन सकिने उनको भनाइ छ । हाल अरुण तेस्रोलगायतका केही आयोजना भारतीय निर्माणकर्ताले बनाउने तयारी गरिरहेको हुँदा केही अन्तर्राष्ट्रिय लगानीकर्ता आएका छन् । तर अझै अन्यलाई आकर्षित गर्न केही नीतिगत सुधार आवश्यक भएको इप्पानको भनाइ छ । हाल निजी क्षेत्र नदी प्रवाही आयोजनामा मात्र लागेको भन्ने प्रश्नमा व्यवसायीले हरेक ठाउँमा प्रतिफल हेर्ने हुँदा अन्य आयोजनाको लागत उच्च भएका कारण पनि आकर्षित नभएको जनाएका छन् । अन्य आयोजनामा पनि निजी क्षेत्र जान तयार रहेको र त्यसमा सरकारले सहजीकरण गरिदिनुपर्ने आचार्यको भनाइ छ । जलविद्युत्मा ठूला लगानीकर्ता भित्र्याउने उद्देश्यका साथ इप्पानले आगामी चैत १४ र १५ मा ऊर्जा सम्मेलन गर्ने भएको छ । सम्मेलनमा केही ठूला आयोजनाको डिल हुने इप्पानका उपाध्यक्ष आशिष गर्गले बताए । भारतको पब्लिक सेक्टर एनएचपीसी लिमिटेड नेपालमा आइसकेको छ, उनले भने, निजी क्षेत्र भने अझै पर्ख र हेरको अवस्थामा छ । ऊर्जा सम्मेलनमा लगानी गर्न अनुरोध गर्छौं । भारतका ठूला विद्युत् व्यापार कम्पनीसँग दीर्घकालीन विद्युत् खरिद सम्झौता (पीपीए) का लागि प्रयास गर्ने तयारीसमेत ऊर्जा सम्मेलनमा गरिने उपाध्यक्ष गर्गले बताए । एउटा निकायले एउटा मात्रै काम गरे राम्रो हुने अर्का उपाध्यक्ष मोहनकुमार डाँगी बताउँछन् । प्राधिकरणले प्रसारण लाइन बनाउने र व्यापारको काम गर्यो भने निजी क्षेत्रले बनाउने, हाइड्रो इलेक्ट्रिसिटी इन्भेस्टमेन्ट एन्ड डेभलपमेन्ट कम्पनी (एचआईडीसीएल) ले लगानी ल्याउने गरोस्, उनले भने, यसले विद्युत् व्यापार, लगानीलगायतमा सहज हुन्छ । हरित ऊर्जाको बजार विस्तारीकरण भन्ने नाराका साथ इप्पानले आठौं संस्करणको पावर समिट गर्न लागेको हो । सम्मेलनमा ३० भन्दा बढी देशका तीन सय प्रतिनिधिसहित ऊर्जा, जलस्रोत तथा सिँचाइ मन्त्रालयका उच्च अधिकारीहरू, पावर ट्रेडिङ कम्पनीहरू, विद्युत् उत्पादकहरू, वित्तीय संस्थाहरू, प्रसारण तथा वितरण कम्पनीहरू, परामर्शदाता कम्पनीहरू, विक्रेताहरू, थिंक ट्यांकहरू र अन्य ऊर्जा क्षेत्रका सरोकारवाला गरी करिब आठ सय जना सहभागी हुने आयोजकले जनाएको छ ।"
स्कटल्यान्ड लिग टु च्याम्पियन,"मुन्सीको शतकत्रिविको जुन पिचमा नामिबियाले एकपछि अर्को विकेट गुमाएको थियो, त्यहीं स्कटल्यान्डले कति राम्रो खेल्यो भने एक विकेट पनि गुमाएन । प्लेयर अफ द म्याच जर्ज मुन्सी र केएल कोएट्जरले विना विकेट क्षति टिमलाई जितसम्म पुर्याए । त्यो २२१ ओभर थियो । यसले देखाउँछ, स्कटल्यान्डको बलमात्र चम्केको थिएन, ब्याट अझ बढी दमदार ढंगले चलेको थियो । मुन्सीले ६१ बलमा १ सय ३ रन बनाए । उनी पूरा खेलकै नायक साबित भए र १२ चौका तथा ७ छक्काको वर्षा गरे । उनको प्रदर्शन अगाडि कोएट्जर सहनायक भए । उनी किन भाग्यमानी रहे भने उनले कीर्तिपुरमा खेलिएको एक उत्कृष्ट इनिङ्सलाई एक छेउबाट हेर्न पाए । उनले ७२ बलमा ४६ रन बनाए । उनको ब्याटबाट पनि ७ चौका निस्क्यो । नामिबियाका लगभग सबै बलर उपायविहीन देखिए । विशेषतः स्कोल्ट्ज र बेन सिकोंगो निकै महँगो साबित भए ।"
एभिनियर सेमिफाइनलमा,(मकवानपुर)एभिनियर एफसी क्यामरुन हेटौंडामा जारी पाँचौं सहिद स्मृति स्थानीय तह फुटबल प्रतियोगिताको सेमिफाइनल पुगेको छ ।पिप्ले क्याम्पा रंगशालामा बुधबार क्यामरुनले वीरगन्ज युनाइटेडलाई २० ले पराजित गरेको हो । एभिनियरको जितमा यानिक योहानाले ३ढ औं र साबाले ७४ औं मिनेटमा गोल गरेका थिए । टिम्बा टिम्बाले मिलाइदिएको बलमा यानिकले गोल गर्दै टिमलाई अगाडि बढाएका थिए । उनको प्रहारमा वीरगन्जका गोलरक्षक प्रमिजय चौधरीले कुनै मौका जनाएनन् । साबाले दोस्रो गोल मैदान छिरेको पहिलो मिनेटमै गरे । उनले रिचार्ड विल्सनको क्रसलाई सहर्ज पोस्टतर्फ प्रहार गरेका थिए ।खेलमा वीरगन्जले पनि धेरै मौका पाएको थियो । विशेष गरी वीरगन्जका सिसन थापा र कृपा चौधरीले पाएको मौका सदुपयोग गर्न सकेनन् । कृपाले ४० र ६५ औं मिनेटमा बक्स नजिकैबाट प्रहार गरेको फ्रिकिक तासोह एलियनले उत्कृष्ट बचाउ गरे । सिसनले ८५ औं मिनेटमा प्रहार गरेको बल पोस्ट नजिकैबाट बाहिरियो । क्यामरुनी टोलीमा अग्ला र शारीरिक रूपमा बलिया खेलाडीको बाहुल्यता थियो । उनीहरूविरुद्ध वीरगन्जका खेलाडीले उत्कृष्ट प्रदर्शन गर्दै दर्शकको मन जितेका थिए । म्यान अफ दी म्याच वीरगन्जका उमेश कार्की भए । उनले १० हजार रुपैयाँ पाए । एभिनियरका प्रशिक्षक आशिक थापा मगरले आफ्ना खेलाडीको प्रदर्शनमा गुनासो गरे । हामी उपाधि जित्नका लागि आएका टोली हौं । हाम्रो खेलाडीले खेल्नै सकेनन् । असाध्यै कमजोर खेले । उनले खेलाडी घाइते भएका कारण पनि टिममा समस्या रहेको बताए । एभिनियरले पहिलो हाफमै दुई खेलाडी परिवर्तन गरेको थियो । बिहीबार त्रिभुवन आर्मी र एपीएफबीच प्रतिस्पर्धा हुनेछ ।
वाग्मती बाहिरियो,"सर्लाही (कास) राजर्षि जनक कप फुटबल प्रतियोगिताको आयोजक वाग्मती युवा क्लब बाहिरिएको छ । मछिन्द्र फुटबल क्लबले बुधबार आयोजक बाग्मतीलाई टाइब्रेकरमा ५३ ले पराजित गरेको छ । वाग्मतीस्थित सन्तोष श्रेष्ठ स्मृति खेल मैदानमा निर्धारित समय र अतिरिक्त २० मिनेटको खेलमा ११ गोलको बराबरीमा सकिएपछि टाइब्रेकरमा पुगेको छ थियो । पहिलो पेनाल्टी प्रहार गर्न पुगेका वाग्मतीका देवा गुरुङ गोल गर्न चुक्दा टिम पराजित भएको हो । देवाको प्रहार मछिन्द्रका गोलरक्षक विशाल श्रेष्ठले रोकेका थिए । मछिन्द्रका कप्तान सुजल श्रेष्ठसहित विमल घर्ती मगर, पुजन उपरकोटी, देवेन्द्र तामाङ र दिवाकर चौधरीले गोल गरे । आयोजक वाग्मतीबाट कप्तान सुमन चाम्लिङ राई, अमर श्रेष्ठ, अभि लामा मात्र गोल गर्न सफल भए । मछिन्द्रका गोलरक्षक विशाल श्रेष्ठ म्यान अफ द म्याच भए । उनले १० हजार पुरस्कार पाए । मछिन्द्रले सेमिफाइनलमा सुदूरपश्चिम११ सँग खेल्नेछ ।"
मञ्जुश्री अल्ट्रा रेस हुने,"काठमाडौं (कास) प्रदेश खेलकुद विकास परिषद् वाग्मती प्रदेश र स्वतन्त्र सामाजिक प्रतिष्ठान पोखराको संयुक्त आयोजनामा फागुन २० देखि २२ सम्म तेस्रो मञ्जुश्री अन्तर्राष्ट्रिय अल्ट्रा ट्रेल रेस हुने भएको छ । काठमाडौं, भक्तपुर र ललितपुर तीनै जिल्लाको भूगोल समेटेरे ट्रेल रेस हुन लागेको हो । उपत्यकाको उत्पतिसँग जोडिएको ऐतिहासिक व्यक्तित्व मञ्जुश्रीको नामबाट भइरहेको अल्ट्रा ट्रेल रेसमा करिब ४० देशका ३ सय ५० धावकको सहभागिता रहने जनाइएको छ । प्रतियोगितामा ६ विधामा रेस हुनेछ । १०० माइल, १०० किमि, ५४ किमिमा महिला तथा पुरुष अन्तर्राष्ट्रिय अल्ट्रा ट्रेल रेस हुनेछ । त्यस्तै २४ किमि, १० किमि र ५ किमिको दूरीमा पनि रेस हुने परिषदका सदस्यसचिव सूर्यलाल भण्डारीले बताए ।"
प्रिन्स र रसिला क्वाटरफाइनलमा,"(विराटनगर)नेपाल पुलिसका प्रिन्स दाहाल र आर्मीकी रसिला महर्जन विराटनगरमा भइरहेको लिनिङ १२ औं पुष्पलाल स्मृति राष्ट्रिय वरीयता ब्याडमिन्टन प्रतियोगिताको क्वाटरफाइनलमा पुगेका छन् । नेपाल खेलकुद महासंघअन्तर्गत राष्ट्रिय ब्याडमिन्टन संघको आयोजनामा भइरहेको प्रतियोगितामा शीर्ष १६ वरीयता पुरुष एकलको समूह बी प्रिन्सले पुलिसका जीवन आचार्यलाई २१९, २११४ ले पराजित गरे । उनले समूहका तीनै खेलमा जितेका छन् । सोही समूहबाट उपविजेता भएर कास्कीका विधान अधिकारी पनि क्वाटरफाइनल पुगे । विधानले एक जित र एक वाकओभर पाए । समूह ए बाट पुलिसका विष्णु कटुवाल विजेता भएर अगाडि बढे । उनले २ खेलमा जित र एक वाकओभर पाए । बुधबार विष्णुले आर्मीका रुकेश महर्जनलाई १९२१, २११६, २१५ ले पराजित गरे । रुकेश पनि उपविजेता भएर क्वाटरफाइनल पुगे । रुकेशले एक जित र एक वाकओभर पाए ।समूह सी बाट एपीएफका क्षितिज खनाल विजेता र देवराज राना उपविजेता बन्दै क्वाटरफाइनलमा पुगे । क्षितिजले तीनै खेलमा जित निकाले । क्षितिजले देवराजलाई २११५, १८२१, २११८ हराए । समूह डी बाट आर्मीका प्रफुल महर्जन विजेता र पुलिसका सुनील जोशीले उपविजेता भएर क्वाटरफाइनलमा पुगे । प्रफुलले सुनीललाई २१६, २११३ ले हराए । अब विष्णुले देवराज, प्रफुलले विधान, रुकेशले क्षितिज र सुनिलले प्रिन्ससँग प्रतिस्पर्धा गर्नेछन् । महिलातर्फ शीर्ष १२ वरीयता समूह ए बाट आर्मीकी रशिला महर्जन र पुलिसकी नीता लम्साल, समूह बी बाट आर्मीकी अमिता गिरी र एपिएफकी शोभा गौचन, समूह सी बाट आर्मीकी अनुमाया राई र एपीएफकी सुनयना मुखिया उपविजेता तथा समूह डी बाट एपीएफकी जेसिका गुरुङ र आर्मीकी प्रार्थना देउवा क्रमशः विजेता र उपविजेता हुँदै क्वाटरफाइनल पुगेका छन् । रशिलाले नीतालाई २११४, २३२१, अमिताले शोभा गौचनलाई १३२१, २११५, २११५, अनुमायाले सुनयनालाई २११९, २१७ र जेसिकाले प्रार्थना देउवालाई २११०, २२२० ले पराजित गरे ।"
दार्जिलिङलाई उपाधि,"(इलाम)जिल्लाकै सर्वाधिक पुरस्कार राशिको पवित्रहाङमा कप महिला फुटबल प्रतियोगिता दार्जिलिङको एफसी क्लबले जितेको छ । माङसेबुङस्थित प्रस्तावित आत्मानन्द रंगशालामा बुधबार फाइनलमा मोरङ मिक्लाजुङको नवदीप युवा क्लबलाई सडनडेथमा पराजित गर्दै दार्जिलिङले उपाधि जितेको हो ।दार्जिलिङले २ लाख १ सय ६७ रुपैयाँ र उपविजेता मोरङले १ लाख १ सय ६७ रुपैयाँ पुरस्कार पाए । निर्धारित समयमा दुवै टिमबाट ११ गोल भएको थियो । पहिलो हाफको ३८ औं मिनेटमा सोनिया मारकले गोल गर्दै दार्जिलिङलाई अग्रता दिलाइन् । दोस्रो हाफको २७ औं मिनेटमा मोरङका पूर्णिमा राईले गोल गर्दै खेल बराबरीमा फर्काइन् । त्यसपछि टाइब्रेकरमा पनि नतिजा बराबरी भएपछि सडनडेथमा दार्जिलिङले जित निकाल्न सफल भयो । दार्जिलिङले ७६ गोलमा नतिजा निकाल्यो । सर्वाधिक गोलकर्ता दार्जिलिङकी सोनिया मारक, उत्कृष्ट खेलाडी मोरङकी पूर्णिमा राई, उत्कृष्ट डिफेन्डर दार्जिलिङकी प्रिया तामाङ र उत्कृष्ट गोलकिपर दार्जिलिङकी सुष्मा गुडिया घोषित भए ।"
एपीएफ विजयी,"काठमाडौं (कास) सातौं एपीएफ स्कुल कप आमन्त्रित फुटबल प्रतियोगितामा बुधबार आयोजक नेपाल एपीएफ स्कुलले राराहिल मेमोरियल स्कुललाई ७० ले पराजित गर्यो । विजेताका विकास बोहराले ह्याट्रिक, रोहित गोलले २, तेन्जिङ शेर्पा र डम्बर बिकले समान एक गोल गरे ।निशान बुढाथोकीको ह्याट्रिकमा ल्याबोरेटोरी स्कुलले सैनिक आमाविलाई ३१ ले हरायो । मोर्डन इन्डियनले पुष्पाञ्जलीलाई ४३ ले हरायो । पुष्पाञ्जलीबाट सविन कार्कीले ह्याट्रिक गरे । ब्लुम नेपालले क्रियटिभ एकेडेमीलाई ३० ले पराजित गर्दा राजकुमार रावलले २ र सविन बुढाले एक गोल गरे ।"
