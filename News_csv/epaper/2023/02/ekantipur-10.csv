शीर्षक,विवरण
३७ औं तारिखमा एउटा मजदुर,"भन्सारले २ लाख ३० हजार बिगो तय गरेको रहेछ । उनी सम्झन्छन्, मेरो साथमा एक रुपैयाँ पनि थिएन, तर दुईचार ठाउँ फोन गरेर ऋण खोजें, जोडबल गरेर रकम जम्मा गरेपछि मलाई छाडियो । उनी धरौटीमा छुटे, तर भन्सारले गाडी लग्न दिएन । मुद्दा मैले जितें भने मात्रै गाडी फिर्ता पाइन्छ, अन्यथा जफत हुन्छ भने हाकिमले उनी भन्छन्, मसँग उपाय के रह्यो र ?चैत १० मा उनी हिरासतबाट मुक्त भए, त्यही साँझ सरकारले लकडाउन घोषणा गर्यो । डेरामा भएको रासन केही दिनमा सकियो, त्यही बेला विभिन्न संस्थाले राहत सामग्री पनि बाँड्न थाले । एभिन्युज टीभीले पनि त्यस्तै कार्यक्रम चलाएको थियो, मैले फोन गरेपछि केही दाल, चामल ल्याएर गुजारा चलाएँ उनी भन्छन् । लकडाउन खुलेपछि मात्र द्रोण दाङ गए । द्रोणलाई लागेको थियो, अर्धन्यायिक निकाय भन्सारले केही दिनमै निर्णय दिनेछ र गाडी फिर्ता हुनेछ । त्यसैले दाङबाट छिट्टै फर्किए । तर, भनेजस्तो भएन । एकातिर, लकडाउन लम्बिएकाले महिनौंसम्म कार्यालय बन्द थिए । उनको मुद्दा त्यसै थन्कियो । गाडी नियन्त्रणमै रह्यो । उता, किस्ताको बक्यौता बढिरहेको थियो, उनले ज्यालामजदुरी गर्नुपर्ने अवस्था आइहाल्यो । अड्डा अदालत सहजरूपमा खुल्न थालेपछि पनि उनले गाडी फिर्ता पाएनन्, बरु तारिखमा धाउनुपर्ने पर्चा पाए । उनले आफू निर्दोष भएकाले सामान ढुवानी गराउने रामहरि लुइँटेल र सशस्त्रका गुल्मपति भानुभक्त लम्साललाई झिकाएर अनुसन्धान गर्नुपर्ने जिकिर दोहोर्याए । तर, भन्सारका हाकिमले उनको कुरा सुनेनन् । सशस्त्रको ब्यारेकबाट चोरीको सामान आउँछ भनेर मैले त कल्पना पनि गर्ने कुरा भएन, तर हजार पटक भन्दा पनि भन्सारका हाकिमले सुन्दै सुनेनन्, सशस्त्रका गुल्मपतिलाई हामी झिकाउँला, तपाईं तारिखमा आउँदै गर्नुस् भनेर फर्काइरहे द्रोण सुस्केरा हाल्छन् । होइन, मेरो गाडी जफत नै हुने ठहर्छ भने जफत गरिदिनोस्, म आफ्नो बाटो लागौंला, तर हरेक महिना१५ दिनमा तारिख धाउन सक्दिनँ भनेर पनि उनले भन्सारका हाकिमलाई भनेका छन् । तर, भन्सारका हाकिमको मुड बदलिएको छैन, बरु लगातार हाकिम बदलिएका छन् । सुरुमा मुद्दा लगाउँदा विमानस्थल भन्सारमा शम्भुप्रसाद मरासिनी हाकिम थिए, पछि लक्ष्मीप्रसाद निरौला आए । उनी गए, महेश भट्टराई आए । उनी पनि सरुवा भएपछि अरुण पोखरेल आएका छन् । पोखरेलले पनि तारिख थमाउनेबाहेक अरू केही गरेका छैनन् । अनुसन्धान भएर निर्णय आउनु कता हो कता, तारिखमाथि तारिख, तारिखमाथि तारिख । एक वर्ष नाघेपछि द्रोणले २०७७ चैत ३१ मा अख्तियार दुरुपयोग अनुसन्धान आयोगमा निवेदन दिए । आफूमाथि अन्याय भएको भन्दै छिटो मुद्दा टुंग्याएर न्याय दिलाइदिन उनले अख्तियार गुहारेका थिए । यति गर्दा पनि तारिखबाट मुक्ति नमिलेपछि उनी सर्वोच्च अदालत पुगे । गत २०७९ असार ३ मा दर्ता भएको रिटमा उनले न्यायको हकअनुसार छिटो मुद्दा छिनोफानो गराइपाऊँ भनी माग गरेका छन् । सुनेको थिएँ सर्वोच्चमा रिट हालेपछि तुरुन्तै सुनुवाइ हुन्छ रे उनी भन्छन्, तर, मेरो रिटमाथि सुनुवाइको पेसी नै २०८० जेठ २५ का लागि तोकिएको छ ।अदालतबाट राहत नपाएपछि उनले आफूमाथि परेको मर्काबारे भिडियोहरू बनाएर सामाजिक सञ्जालमा पनि राख्न थाले । यहीबीचमा उनले मुख्यसचिव शंकरदास बैरागीलाई म्यासेज गरेका थिए । सयौं पटक फोन गर्दा पनि तपाईंको फोन उठ्दैन । आज ३४ महिना हुँदा पनि मेरो केसमा केही निर्णय भएको छैन । किन यति लापरबाही भयो ? यसको जिम्मेवार तपार्इं र तपाईं नेतृत्वको निजामती संगठन हो उनको यो म्यासेज पाउनासाथ मुख्यसचिव बैरागीले फोन गरे । यो केस सिधै मैले हेर्ने होइन, तर मैले सम्बन्धित निकायलाई भनिदिएको छु, अब तपार्इंको काम हुन्छ भन्नुभयो, मलाई केही भरोसा लागेको थियो द्रोण भन्छन् । मुख्यसचिवको ढाडस पाएपछि भन्सार कार्यालय गएर द्रोणले वर्तमान हाकिम पोखरेलसामु बिन्ती बिसाए । तर पनि प्रक्रिया चलिरहेको छ भनेर झुलाउने काम जारी रह्यो । भन्सार प्रमुख पोखरेल भने कानुनी प्रक्रिया भएकाले समय लागेको बताउँछन् । भन्छन्, लुइँटेललाई पक्राउ गर्न प्रहरीलाई पत्र पनि काटेका थियौं, उनी फेला परेनन् भन्ने जवाफ आयो । थप १५ दिनमा पनि उनी पक्राउ नपरे हामी निर्णय गर्छौं, अबचाहिँ । गुल्मपतिको विषयमा उनले केही बोलेनन् । उता, द्रोणलाई भने तीन वर्षदेखि भन्सार कार्यालयमा थन्किएको गाडीको के हाल भयो होला भन्ने चिन्ता छ । भन्सारले मलाई जरिवाना नगरी गाडी फिर्ता दियो भने पनि पार्टपुर्जा के भए होलान्, मर्मत गरेर चलाउन नै कति लाख लाग्ने हो ! कहालिँदै भन्छन्, त्यसमाथि यातायात कर नतिरेको तीन वर्ष भयो, चर्को जरिवानासहित तिर्नुपर्छ, महिनैपिच्छे तिर्नुपर्ने ऋणको किस्ता त छँदै छ ।सुरुमा उनी चाहन्थे, उनलाई फसाउनेमाथि अनुसन्धान होस्, दोषीले सजाय पाओस् । अब त्यो आशा पनि बाँकी छैन । आफूले न्याय पाउने कि नपाउने पनि टुंगो छैन । यही अन्योलबीच उनी शुक्रबार ३७ औं तारिखमा भन्सार कार्यालय जाँदै छन् । जहाँ उनले यसो भन्ने ठानेका छन्, सक्नुहुन्छ भने मलाई फसाउने रामहरि लुइँटेल र सशस्त्रका तत्कालीन गुल्मपति भानुभक्त लम्साललाई झिकाएर कारबाही गर्नुस्, सक्नुहुन्न भने मलाई नै दोषी भनेर दण्ड दिनुस् । तर, बिन्ती छ, यो मुद्दा छिनिदिनुस् ।"
"सुदूरको सरकार ढल्यो, परकम्प काठमाडौंसम्म","राष्ट्रिय स्वतन्त्र पार्टी (रास्वपा) संघीय सरकारबाट बाहिरिएको तीन दिनमै गठबन्धन नेतृत्वकै प्रदेश सरकार ढलेको हो । नागरिकता प्रकरणमा सर्वोच्च अदालतको आदेशले सांसद पद गुमाएपछि पुनः नेपाली नागरिकता कायम गराएका रास्वपा सभापति रवि लामिछाने पुनः गृह मन्त्रालयमा फर्कन चाहेका थिए । गृह नपाएको निहुँमा रास्वपा सरकारबाट बाहिरिएपछि नै सत्ता साझेदार दलहरूबीच अविश्वास छ । रास्वपाले सरकार समर्थन भने कायमै राखेको छ । केपीजी र प्रचण्डबीच एकआपसमा अविश्वास हुनुभएन । जेजे आशंका छन्, छलफलबाट समाधान गर्नुपर्छ, एमाले उपाध्यक्ष युवराज ज्ञवालीले भने ।गठबन्धनमा रहेका दलहरूबीच अविश्वास बढ्दै जाँदा ओली नेतृत्वको उच्चस्तरीय राजनीतिक संयन्त्रको बैठक बस्न सकेको छैन । बिहीबार बस्ने भनिएको संयन्त्रको बैठक अन्तिम समयमा स्थगन गरेर प्रधानमन्त्री दाहाल र एमाले अध्यक्ष ओलीले भेटवार्ता गरेका थिए । संयन्त्रमा सदस्य रहेका जसपा अध्यक्ष उपेन्द्र यादवले सरकार र राष्ट्रपति चुनावलगायतका विषयमा छलफल गर्ने एजेन्डा तय भए पनि बैठक बस्न नसकेको बताए । उनका अनुसार बैठक शुक्रबारलाई तय गरिए पनि बस्ने, नबस्ने निश्चित छैन । प्रधानमन्त्री दाहाल र सत्ता साझेदार दलका नेताहरूबीच राष्ट्रपति निर्वाचनका विषयमा पनि अविश्वास छ । कांग्रेसले दाहाललाई विश्वासको मत दिएपछि राष्ट्रपति निर्वाचनमा आफ्नो पार्टीको उम्मेदवारलाई माओवादीको मत आउँदैन कि भन्नेमा एमाले सशंकित छ । दाहालले आफू प्रधानमन्त्री बन्ने बेला एमालेलाई राष्ट्रपति पद दिने समझदारी गरेका थिए । विश्वासको मतपछि दाहालले राष्ट्रपतिका लागि राष्ट्रिय सहमति हुनुपर्ने बताउँदै आएका छन् । पार्टी केन्द्रीय समितिको भर्चुअल बैठकलाई सम्बोधन गर्दै बिहीबार उनले सबैलाई स्वीकार्य हुने पात्रलाई राष्ट्रपतिको उम्मेदवार बनाउनुपर्ने बताएका छन् । सबैलाई मान्य हुने गरी राष्ट्रिय सहमतिबाट राष्ट्रपति चयन गर्नुपर्छ । त्यस्तो साझा व्यक्ति एमाले, कांग्रेस, माओवादी वा बाहिरबाट पनि हुन सक्छ, दाहालको भनाइ उद्धृत गर्दै माओवादी केन्द्रीय सदस्य रामदीप आचार्यले भने, तर राष्ट्रको अभिभावकका रूपमा संविधान, कानुनअनुसार चल्ने राष्ट्रपति चयन गर्नुपर्ने रहेछ, विगतका अनुभवले त्यस्तो देखायो । एमाले अध्यक्ष ओलीले एमालेको उम्मेदवारमा राष्ट्रिय सहमति खोज्नुपर्ने बताउँदै आएका छन् । नेताहरूका अनुसार भावी राष्ट्रपतिको विषयमा आफूले अघि सारेको पात्रलाई कन्भिन्स गर्न ओलीले दाहाललाई लगातार भेटिरहेका छन्, तर दाहाल आश्वस्त भएका छैनन् । एमाले उपमहासचिव प्रदीप ज्ञवालीले गठबन्धनमा चुनौती भए पनि त्यसलाई जोगाउने बताए । बिहीबारको पार्टी केन्द्रीय सचिवालय बैठकले मुलुकमा राजनीतिक स्थायित्व र आर्थिक सुधारका लागि गठबन्धनलाई बलियो बनाएर अघि बढ्ने निर्णय गरेको उनको भनाइ छ । मुलुकलाई सही राजनीतिक दिशा दिन गठबन्धनलाई टिकाएर लैजानुपर्छ भन्ने संकल्प गरेका छौं, बैठकपछि ज्ञवालीले भने । उनले रास्वपा सरकारबाट बाहिरिनु दुःखद् भएको बताए । सत्ता गठबन्धनमा भएको शक्तिको बाँडफाँट कार्यान्वयन नहुँदा उहाँहरू सरकारबाट बाहिरिनुभएको छ, ज्ञवालीले भने, उहाँहरूलाई गृह मन्त्रालय दिएर भए पनि सरकारमा राख्नुपर्थ्यो, व्यक्ति को हुन्थ्यो, त्यो उहाँहरूको कुरा थियो ।प्रधानमन्त्री दाहालसँग अर्को साझेदार दल राप्रपा पनि असन्तुष्ट छ । कानुनमन्त्री ध्रुवबहादुर प्रधानले संघीयताविरोधी अभिव्यक्ति दिएपछि प्रधानमन्त्री दाहालले आपत्ति जनाएका थिए । उनले राष्ट्रिय सभामा बोल्दै संघीयताविरोधी अभिव्यक्ति दिने मन्त्रीसँग स्पष्टीकरण लिने चेतावनी दिएका थिए । राप्रपाका महामन्त्री धवलशमशेर राणा भने आफूहरूले गठबन्धनलाई धोका नदिने बताउँछन् । गठबन्धनमा समस्या त देखियो तर राप्रपाले धोका दिँदैन, हाम्रो कारण सरकारलाई अप्ठ्यारो पर्दैन, उनले भने । सत्ता साझेदार अर्को दल जनमत पार्टी भने रोजेको मन्त्रालय नपाएर असन्तुष्ट छ । जसपा सरकारमै सहभागी छैन । जसपा अध्यक्ष यादव गठबन्धन दलमा विश्वास घट्दै गएकाले तत्काल सरकारमा सहभागी हुने सम्भावना कम रहेको बताउँछन् । सरकार नै अस्थिर छ, हामी सहभागी भएर के गर्ने ? उनले भने ।"
नाबालिग बलात्कारको सफाइ नपाउँदै राष्ट्रिय टोलीमा सन्दीप,"कसुर स्थापित भएका लामिछानेलाई १० देखि १२ वर्षसम्म कैद हुन सक्छ । यस्तो कानुनका आधारमा जिल्ला अदालतले उनलाई थुनामा पठाएको थियो तर पाटन उच्च अदालतले गत पुस २८ मा लामिछानेलाई २० लाख धरौटीमा रिहा गर्न आदेश दियो ।उच्च अदालतले लामिछानेलाई तत्काल प्राप्त प्रमाणका आधारमा दोषी देखिने भने पनि थुनामा पठाउनुको साटो धरौटीमा छाडेपछि महान्यायाधिवक्ताको कार्यालय सर्वोच्च अदालत पुगेको छ । सर्वोच्च अदालतका न्यायाधीश हरिप्रसाद फँॅयालको एकल इजलासले शुक्रबार लामिछानेलाई धरौटीमा छाड्ने उच्च अदालतको फैसलासहितका मिसिल झिकाउने आदेश दिएको छ । लामिछानेविरुद्ध लागेको अभियोग, तत्काल प्राप्त प्रमाण तथा जिल्ला र उच्च अदालतले गरेका आदेशसमेत भएको कैफियत प्रतिवेदन मगाउने आदेश भएको सर्वोच्च अदालतले जनाएको छ । उच्च अदालतले सर्वोच्चमा लामिछानेलाई धरौटीमा छाड्ने आदेश केका आधारमा भएको हो भन्नेबारे पनि छुट्टै रिपोर्ट बुझाउनुपर्नेछ । मुद्दाको अन्तिम टुंगो नलाग्दै नेपाल क्रिकेट संघ (क्यान) को माघ १७ मा बसेको बोर्ड बैठकले लामिछानेमाथिको निलम्बन फुकुवा गर्ने निर्णय गरेको थियो । प्रतिबन्ध फुकुवा गरेसँगै क्यानले उनलाई खेलमा फर्काउँदै राष्ट्रिय टोलीमै समावेश गरेको हो ।लिग२ मा नेपालको यो सातौं शृंखला हो । नेपालले फेब्रुअरी १४ मा नामिबियासँग पहिलो खेल खेल्नेछ । फेब्रुअरी १५ मा नामिबिया र स्कटल्यान्ड, फेब्रुअरी १७ मा नेपाल र स्कटल्यान्ड, फेब्रुअरी १८ मा नेपाल र नामिबिया, फेब्रुअरी २० मा नामिबिया र स्कटल्यान्ड तथा फेब्रुअरी २१ मा नेपाल र स्कटल्यान्डबीच खेल हुनेछ ।"
भग्नावशेषमा जीवनको आस,"(काठमाडौं)अघिल्लो दिन परिवारसँगै सकुशल सुतेका थिए, यी दिदीभाइ । भोलिपल्ट बिहानैको शक्तिशाली भूकम्पले उनीहरूको घर पनि तहसनहस बनाइदियो । उत्तरी सिरियामा कंक्रिटमा चेपिएर बसेका यिनै दिदीभाइको तस्बिरभिडियो अहिले भाइरल बनिरहेको छ । उद्धारका लागि आग्रह गरिरहेको दृश्यले धेरैको आँखा रसाएका छन् ।मलाई यहाँबाट बाहिर निकाल्नुस्, बरु म तपाईंका लागि जे पनि गर्न तयार छु । म तपाईंको नोकर हुनसमेत तयार छु, भवनको भग्नावशेषले च्यापिइरहेको अवस्थामा मारियम नाम गरेकी यी बालिका अनुनयविनय गरिरहेकी देखिन्छिन् । उद्धारकर्ताले खिचेको भिडियोले उनीहरूले गरेको आग्रह हृदयविदारक त छ नै, यसले त्यहाँको दर्दनाक अवस्थालाई पनि चित्रण गरेको छ ।एउटा हातले सँगै च्यापिइरहेका भाइको टाउकामाथि हात राखेर उनले सुरक्षा दिइरहेकी छन् । आफ्नो हात निष्फिक्री चलाउन सक्ने अवस्थामा रहेकी उनले आफू र भाइलाई जोगाउन हरसम्भव प्रयास गरिरहेकी देखिन्छिन् । उनको भाइको नाम हो इलाफ, उनीहरूका अभिभावकका अनुसार इलाफको अर्थ हुन्छ सुरक्षा । तीन सन्तानका साथ सोमबार बिहानसम्म हामी सुतिरहेका थियौं, अचानक जमिन हल्लिन थाल्यो । त्यसपछि माथिबाट सिमेन्टका कंक्रिट हाम्रो टाउकामाथि झर्न थाले । हामी सबै त्यहीँ थिचियौं र दुई दिनसम्म कंक्रिटमा च्यापिएर रह्यौं, मुस्ताफा जुहिर अलसायेद (बालिकाका बुबा) ले भने, त्यो क्षण अहिले सम्झिँदा पनि शरीर सिरिङ्ग हुन्छ, हामी चिच्याइरह्यौं । च्यापिएकै अवस्थामा अब आफू बाँच्दिनँ जस्तो लागेपछि कुरानका अक्षरहरू जप्न थालेको उनले सम्झिए । कसैले सुनिहाल्छन् कि भन्ने झिनो आसमा चिच्याएको थिएँ । मानिसहरूले हाम्रो आवाज सुने र उद्धार गरियो, आँसुले भरिएका आँखा पुछ्दै उनले भने, धन्य अल्लाह हामी बाँच्यौँ । हामीलाई जजसले जीवन दिए, सबैलाई धन्यवाद । भिडियोमा मारियम र इलाफलाई सकुशल उद्धार गरिसकेपछि त्यहाँका स्थानीयहरू खुसीले चिच्याइरहेका देखिन्छन् । ठूलठूला संरचनाका भग्नावशेषमा थिचिएका उनीहरूजस्तै टर्की र सिरियाका कैयौंको जीवन कठ्यांग्रिँदो ठन्डीसँगै विलीन भइरहेको छ । टर्कीको एक सहर अन्तक्यामा उद्धार गरिरहेको आपत्कालीन उद्धार टोलीले अचानक एक बालिकाको आवाज सुन्यो । केही समयको प्रयासपछि उनलाई उद्धार गर्न सफल भएको दुई घण्टापछि उनका बुबालाई पनि उद्धार गर्यो । आफ्नो परिवारलाई सकुशल देखेपछि अर्धचेत अवस्थामा रहेका उनले उद्धारकर्ताको कानमा सासले भरिएको स्वरमा भनेका थिए आई लभ यू अल । टर्की र सिरियाका विभिन्न स्थानमा उद्धारकर्ताहरू जीवित उद्धार गर्ने आसमा भूकम्पले ढलाएका भवनका भग्नावशेष खोतलिरहेका छन् । टर्कीको गाजियान्टेपमा रहेको १० तले भवनको भग्नावशेष अगाडि एक युवा अधैर्य भएर बसिरहेका थिए । कठ्यांग्रिँदो मौसममा कापिरहेका उनमा भवनले थिचिएका आफ्ना साथी मुस्तफाको पत्तो लाग्छ कि भन्ने ठूलो आस जीवितै थियो । यहाँको अवस्था एकदम खराब छ, जाडो र हाइपोथर्मियाका कारण उसलाई जीवितै उद्धार गर्न कठिन छ, आँखाभरि आँसु पार्दै अल्प्तेकिन तालान्सीले भने, हामी अरू त के नै गर्न सकौंला र ? प्रार्थनाबाहेक । ३० डिग्री फरेनहाइटभन्दा मुनिको जाडोले पनि मुस्ताफालाई जीवित भेटिने सम्भावना क्षीण हुँदै गइरहेका थियो । बुधबार टर्कीको दक्षिणी सहर इस्केन्देरुनमा भूकम्पका कारण ढलेको भवननजिकै कोही चिच्याइरहेको आवाजले त्यहाँ खटिएका उद्धारकर्ताहरूको ध्यान तान्यो । आवाजसँगै बाहिर बसिरहेका मानिसको कोलाहल एक्कासि बन्द भयो । यहाँसम्म कि त्यहाँ नजिकै चलिरहेका क्रेन, डोजरलगायतका मेसिन नै बन्द गरेर सबै जनाको ध्यान त्यतैतर्फ मोडिएको थियो । करिब १० मिनेटपछि त्यहाँ पुरिएकी एक महिला जीवितै रहेको भन्दै उद्धारकर्ताले एम्बुलेन्सलाई बोलाए । त्यहाँ जम्मा भएर बसिरहेका मानिसहरूको आँखा खुसीका आँसुले भरिए । गाडीको बोनटमा ती महिलाले आफ्ना हत्केलाले मुख छोपिरहेकी थिइन् । उनीसँगै एउटै भवनमा बस्दै आएका परिवारका केही सदस्य भने अझै बेपत्ता छन् । यो अपार्टमेन्टमा थिचिएर पनि जीवितै उद्धार गरिएकी उनी नै एक व्यक्ति हुन् । उनलाई जीवित उद्धार गर्दैगर्दा केही दूरीमा अर्को शवलाई बाहिर निकालिएको थियो । उनको शव अगाडि रहेको एम्बुलेन्स नजिकै उनका छोरा एकोहोरो आमाको मृत शरीरलाई नियालिरहेका थिए । केही चमत्कार भइदिए पनि हुने नि सबै सकुशल भइदिए कति राम्रो हुने थियो, उनीहरूसँगै उभिएकी एक महिलाले रुँदै भनिन् । कठ्यांग्रिने जाडोमा पनि उद्धारकर्ताको खटाइलाई विश्वले प्रशंसा गरिरहेको छ भने उद्धारमा ढिलाइ भएको भन्दै आलोचना पनि उत्तिकै छ । टर्की र सिरियाको उत्तरपश्चिम क्षेत्रमा गएको शक्तिशाली भूकम्पमा परेर १५ हजारभन्दा बढीको मृत्यु भइसकेको छ, कैयौं बेपत्ता छन् । गत सोमबार बिहान स्थानीय समयअनुसार ४ बजेर १७ मिनेट जाँदा गएको ७८ र त्यही दिनको अर्को ७५ म्याग्निच्युडको भूकम्पले टर्किस र सिरियाली नागरिक यतिबेला शोकमा परेका छन् । अस्पतालहरू घाइतेले भरिएका छन् ।विश्व स्वास्थ्य संगठन (डब्लूएचओ) ले भूकम्पमा परी मृत्यु हुनेको संख्या २० हजार पुग्न सक्ने आकलन गरेको छ । टर्कीका अधिकांश भागमा हिउँ परिरहेकाले पनि उद्धारमा कठिनाइ भइरहेको अधिकारीहरूले जनाएका छन् । परकम्प आउने क्रम नरोकिएकाले अग्ला भवनमा नबस्न आग्रह गरिएको छ । विमानस्थलका टर्मिनलमा समेत भूकम्पपीडितहरूले आश्रय लिइरहेका छन् । भूकम्पमा अहिलेसम्म ५ हजार ७ सयभन्दा बढी भवन भत्किएका छन् । डब्लूएचओका अनुसार करिब १४ लाख बालबालिका प्रभावित हुने भएका छन् । १७९ किमि गहिराइसम्म पुगेको भूकम्पको धक्का सिरिया र लेबनानसम्म पुगेको छ । अदाना, मलातिए, ओसमानिया, एस्केमदेरन, किलिस, साम्ले उर्फासहित १० क्षेत्रमा असर पुगेको छ । भूकम्पपछि आवास, खानेपानी, इन्धन र बिजुलीको अभावमा अझै धेरै भूकम्पपीडितको मृत्यु हुन सक्ने डब्लूएचओले बताएको छ । सहरमा रहेका अधिकांश अग्ला संरचना ढलेका छन् । सिरियाको सिभिल डिफेन्स संगठन ह्वाइट हेल्मेटले उद्धारका केही यस्ता भिडियो सार्वजनिक गरेको छ, जुन अहिले चौतर्फी फैलिरहेका छन् । कोहीलाई ४० घण्टा त कोहीलाई ५० घण्टापछि जीवितै उद्धार गरिएको छ । ह्वाइट हेल्मेटले ट्वीटरमार्फत एक भिडियो सार्वजनिक गर्दै लेखेको छ, चमत्कार बारम्बार भइरहेको छ । यो भिडियोमा सिरियाको इदलिबमा भूकम्पमा परी फसिरहेका करम नाम गरेका बालकलाई उद्धार गरेको दृश्य देखिएको छ । भग्नावशेषबाट निकाल्दै गर्दा हँसिलो चेहरा बनाएका उनलाई अँगालो मार्दै उद्धारकर्ताहरूले अल्लाहहुअकबरको नारा लगाइरहेको देखिन्छ । धेरै देश र विश्वव्यापी सहायता एजेन्सीले भूकम्प प्रभावित क्षेत्रमा उद्धार टोली र राहत सामग्री प्रदान गरिरहेका छन् । यसै क्रममा चिनियाँ उद्धार टोली पनि चार्टर्ड विमानबाट टर्कीको भूकम्प प्रभावित क्षेत्रमा पुगेको छ । अमेरिकी अधिकारीले पनि उद्धारका लागि टोली पठाइएको बताएका छन् । संयुक्त राष्ट्रसंघले पनि विभिन्न सहायता एजेन्सी पठाएर सहयोग गरिरहेको जनाएको छ । भूकम्पबाट थिचिएका, घाइते भएकाहरूको उद्धारमा सरकार उदासीन रहेको र आवश्यकभन्दा ढिलो गरी उद्धारकार्य गरिरहेको सरकारका आलोचकहरूले आरोप लगाएका छन् । (अन्तर्राष्ट्रिय सञ्चारमाध्यमको सहयोगमा)"
गाजियान्टेप छाड्दै नेपाली,"(काठमाडौं) टर्कीमा गएको विनाशकारी भूकम्पको केन्द्रबिन्दु गाजियान्टेपमा रहेकी झापाकी गुड्डु राई बुधबार साँझ मार्डिन सहर पुगेकी छन् । यो इराकको बोर्डरसँग जोडिएको सहर हो । राईसँग काभ्रेकी सुस्मिता भट्टराई र चितवनकी सुनाम शाह पनि छन् । उनीहरू गाजियान्टेपस्थित एक स्टोरमा काम गर्दै आएका थिए । राईले गाजियान्टेपभन्दा मार्डिन सुरक्षित स्थल रहेको बताइन् । हामीलाई कम्पनीले आफ्नै गाडीमा हालेर मार्डिन ल्याइदिएको छ । यो सुरक्षित स्थानमा आइपुग्न ६ घण्टा लाग्यो । अहिले कुनै समस्या छैन । एउटा कोठामा नेपाली र इन्डोनेसियन गरी ७ जनालाई राखिएको छ, उनले भनिन्, यहाँ आइपुगेपछि बल्ल ज्यान बाँचेको महसुस भएको छ । बाटो खुलेपछि इस्तानबुल जान्छौं । उनीहरूलाई बितेको तीन रात भने सम्झँदै अत्यास लाग्छ । भूकम्प गएको बिहान उनीहरू आफ्नै होस्टलको नौ तलामा सुतिरहेका थिए । म र इन्डोनेसियाको साथी एउटै कोठामा थियौं, एक्कासि ठूलो आवाज आयो । हामी बसेको भवन निकैबेरसम्म हल्लियो । हल्लाउन छोडेपछि बाहिर निस्कियौं । पानी र हिउँ परिरहेको थियो, उनले भनिन्, झन्डै तीन सय मिटर टाढा मात्रै खुला पार्क थियो । ठूला भवनको बीच बाटोबाट भाग्दै गयौं । उनीहरू बिहान नौ बजेसम्म पानीमै भिजेर बसेका थिए । पार्कमा जोजो थिए, सबै आफ्ना गाडीभित्र थिए । हामी र होटलमा बस्न आएका पर्यटक मात्रै खुल्ला चउरमा हिउँपानीमा भिजेर बस्नुपर्यो, राईले भनिन्, त्यो बेला मैले घरलाई निकै सम्झिएँ, देशलाई सम्झिएँ । बिहान ९ बजेतिर बोसले गाडी पठाइदिएपछि एउटा होटलमा लगेर राखियो । तर, छिनछिनमा परकम्पले उनीहरूलाई शान्तसँग बस्न दिएन ।उनीहरूका अनुसार पहुँच हुनेहरूले धमाधम गाजियान्टेप छाडिरहेका छन् । घरेलु कामदार भने आफ्ना मालिकसँगै बाहिर निस्किएका छन् । घरेलु काममा संलग्न काभ्रेकी रमिला लामा मालिकसँगै अर्को सहर अन्तालिया पुगेकी छन् । हामी बस्ने घर ४२ तलाको थियो, २२ तलामा हामी बस्थौं । म काम गर्ने घरमा साना बच्चा पनि छन्, लामाले भनिन्, मालिकहरू साथमा भएकाले गाजियान्टेप छोड्न समस्या भएन । सिन्धुलीकी शर्मिला स्याङ्तानले आफूहरू अर्को ठाउँमा पुगेको बताइन् । बच्चा लिएर भाग्दा सिसाले बुढीऔंलामा चोट लागेको उनले बताइन् । अहिले हामी सबै एकै ठाउँमा छौं, उनले भनिन्, मालिकले चिन्ता लिनु पर्दैन भन्या छन् । बाटोहरू सबै खुलेपछि नेपाल फर्किने मन छ । भूकम्प प्रभावित क्षेत्रमा कति नेपाली कार्यरत छन् भन्ने यकिन विवरण छैन । टर्कीस्थित गैरआवासीय नेपाली संघसँग सम्पर्क गर्नेको संख्या २८ पुगेको छ । जसमध्ये १४ जना विद्यार्थी छन् । वैदेशिक रोजगार विभागका अनुसार पछिल्लो ५ वर्षभित्र मात्रै ५ हजार ५ सय १६ जना गएका छन् । जसमा ३ हजार ४ सय ८८ जना पुरुष र २ हजार २८ जना महिला छन् । अधिकांश महिला घरेलु कामदार छन् । एनआरएन टर्कीका महाचिव विनोद पौडलका अनुसार धेरै नेपाली भूकम्प प्रभावित क्षेत्रभन्दा बाहिर छन् । गाजियान्टेप विश्वविद्यालयमा अध्ययनरत सिमरा बाराका १९ वर्षीय सकिल शेखले आफूहरूलाई पनि सहर छोडेर सुरक्षित स्थानतर्फ जान विश्वविद्यालयले अनुरोध गरिरहेको बताए । अहिले उनी म्युजियममा बसिरहेका छन् । छुट्टाछुट्टै सेल्टरमा पाल्पाकी मारिया शाह र नेपालगन्जका नूर बसेका छन् । यहाँ भएका विद्यार्थीलाई चिनेजानेका कोही साथी वा आफन्त छ भने अरू सहरमा जाऊ भनिरहेको छ । साथी वा आफन्त भएकाहरू गइरेहका छन्, शेखले भने, अरू सहरमा जान बस पाइरहेको छैन । सबै भरिएका छन् । मान्छेहरू सहयोगका अपेक्षा गरिरहेका छन् । मेरो त राहदानी पनि साथमा छैन । गाजियान्टेपमै रहेकी भारती श्रेष्ठले आफूहरू चिसोबाट प्रभावित बनेको बताइन् । उनको समूहमा ५ नेपाली महिला छन् । एकदमै चिसो छ । होस्टलबाट निस्किँदा जे लुगा लगाएको थियो, अहिले पनि त्यही छ, उनले भनिन्, हिटिङ सिस्टम पूरै बन्द छ । अझै एक साता यसरी नै बस्नुपर्छ भनिरहेका छन् । तलब आउने बेला समस्यामा परेको उनले सुनाइन् । कम्पनीले अरू सहरमा सार्ने कुरा गरेको छैन, आफैं जाने कुरा भएन, उनले भनिन्, साथमा पैसा नहुँदा खानेकुरा र कपडा किन्न सकिएको छैन ।"
राजनीति सुधार्न निर्वाचन प्रणाली नै फेर्न सुझाव,"(काठमाडौं)निर्वाचन प्रणाली खर्चिलो र धेरै कमीकमजोरी रहेको भन्दै एक अध्ययनले परिमार्जन गर्न सुझाव दिएको छ । नेपाल ल क्याम्पस र नीति अनुसन्धान प्रतिष्ठानले गरेको अध्ययनले निर्वाचन प्रणालीको प्रभावकारिता, निर्वाचन व्यवस्थापन र सञ्चालनलाई स्वतन्त्र, निष्पक्ष र प्रभावकारी तथा मितव्ययी बनाउन सुधारको आवश्यकता औंल्याएको हो ।प्रधानमन्त्री तथा मन्त्रिपरिषद्को कार्यालयमा बिहीबार अध्ययनको प्रारम्भिक प्रतिवेदन प्रस्तुत गर्दै नीति अनुसन्धान प्रतिष्ठानका कार्यकारी अध्यक्ष विष्णुराज उप्रेतीले निर्वाचनको खर्च पारदर्शी नभएको गुनासो रहेको निष्कर्ष सुनाए । उनले मूलतः हालको निर्वाचन प्रणाली र व्यवस्थापनमा सुधारका लागि दुई सुझाव अघि सारेका छन् । उनका अनुसार हालको प्रणालीभित्रै ऐन र नीतिमा परिमार्जन गरी तत्कालै सुधार गर्न सकिन्छ । त्यस्तै, निर्वाचन प्रणालीमै समेत परिमार्जन गर्न सकिने अध्ययनको निष्कर्ष छ । कार्यकारी अध्यक्ष उप्रेतीले राजनीतिक सहकार्य, व्यापक राष्ट्रिय बहस र राजनीतिक सहमति भए संविधानको धारा २६५ मा भएको संवैधानिक आयोगहरूको पुनरावलोकनसम्बन्धी प्रावधानको व्यवस्थाबमोजिम निर्वाचन प्रणालीमा परिमार्जन गर्न सकिने बताए । अध्ययनले उम्मेदवार छनोट, निर्वाचन प्रचार प्रसार र निर्वाचन खर्चका विषयमा समेत सुझाव दिएको छ । कार्यकारी अध्यक्ष उप्रेतीका अनुसार दलको साधारण सदस्यता वितरण प्रक्रियालाई सहज बनाई साधारण सदस्यहरूले मतदान प्रक्रियामार्फत प्रत्यक्ष तथा समानुपातिक उम्मेदवार छनोटको व्यवस्था गर्नुपर्ने, समानुपातिक उम्मेदवारको सूची तयार गर्दा साधारण सदस्यहरूबाट प्राप्त मतको आधारमा क्रम निर्धारण गर्नुपर्ने अध्ययनको सुझाव छ । मतदातालाई उम्मेदवार अस्वीकार गर्ने अधिकार दिनुपर्ने माग पनि अध्ययनका क्रममा आएको उप्रेतीले जानकारी दिए । प्रचार प्रसारको अवधि छोटो समय रहने गरी कानुनमै तोकिनुपर्ने अध्ययनको सुझाव छ । छिटो, प्रभावकारी, वातावरणमैत्री, कम खर्चिलो र सुरक्षा चुनौती कमका लागि नेपाल विज्ञान तथा प्रविधि प्रज्ञा प्रतिष्ठान (नास्ट) बाट सिफारिस भएका विद्युतीय मतदान मेसिन प्रयोग गर्नु उपयुक्त देखिन्छ, उप्रेतीले अध्ययनको निष्कर्षबारे भनेका छन् ।आशंका र अनिश्चितता सम्बोधन गरी स्वतन्त्र र निष्पक्ष निर्वाचनका लागि राष्ट्रपति, उपराष्ट्रपतिसहित सबै तहका निर्वाचनको मिति ऐनमा नै तोक्नुपर्ने अध्ययनको सुझाव छ । अध्ययनले निर्वाचनमा राजनीतिक दल र उम्मेदवारले गर्ने खर्च पारदर्शी नभएको देखाएको छ । अध्ययनमा सहभागी गराइएका उत्तरदातामध्ये ७८ प्रतिशतले राजनीतिक दल र उम्मेदवारको आम्दानी र खर्च पारदर्शी नभएको जवाफ दिएका छन् । निर्वाचन खर्चलाई पारदर्शी बनाउन चन्दादाताको पहिचान र चन्दाको परिमाण सार्वजनिक गर्ने कानुनी व्यवस्था गर्नुपर्ने, राजनीतिक दलहरूले आर्थिक कारोबार पूर्णरूपमा बैंकिङ विद्युतीय माध्यमबाट गर्ने कानुनी व्यवस्था गर्नुपर्ने, व्यक्ति वा संस्थाले चन्दा दिन पाउने अधिकतम रकम र उम्मेदवारले निर्वाचनमा गर्ने खर्चको हक तोक्नुपर्ने सुझाव पनि अध्ययन प्रतिवेदनमा उल्लेख छ । अध्ययनको निष्कर्षका बारेमा छलफलपछि प्रधानमन्त्री पुष्पकमल दाहालले अहिले नै संविधानका व्यवस्थाको हेरफेर वा त्यसमाथि टिप्पणी गर्ने बेला भइनसकेको बताएका थिए । हामीले संविधानमा भएका व्यवस्थाको कार्यान्वयन नै गरिसकेका छैनौं, कार्यान्वयन नै नगरी संविधान राम्रो भएन नभनौं, दाहालले भनेका थिए । अध्ययनमाथि छलफलमा पूर्वप्रधानमन्त्रीहरू माधवकुमार नेपाल र झलनाथ खनाल, कांग्रेस नेता पुष्पा भुसाल, एमाले नेता रमेश बडाल, माओवादी केन्द्रका नेता लीलामणि पोखरेल, जसपाका नेता प्रकाश अधिकारी, राष्ट्रिय स्वतन्त्र पार्टीका नेता गणेश ढकाल, लोकतान्त्रिक समाजवादी पार्टीका केशव झा, नेमकिपाका नेता प्रेम सुवाल, राष्ट्रिय जनमोर्चाका अध्यक्ष चित्रबहादुर केसी, एकीकृत समाजवादीका नेता रामकुमार भट्टराई, राप्रपाका जनक प्याकुरेल, नागरिक उन्मुक्ति पार्टीका गंगाराम चौधरीलगायतले पनि बोलेका थिए । छलफलमा निर्वाचन आयोगका पदाधिकारी पनि सहभागी थिए ।"
फरार सांसदलाई निलम्बन गर्न माग,"काठमाडौं (कास) प्रतिनिधिसभा नियमावली मस्यौदा समितिमा सदस्यहरूले फौजदारी अपराधमा अभियुक्त भई फरार रहेका सांसदलाई निलम्बन गरी सेवासुविधाबाट वञ्चित गर्नुपर्ने माग गरेका छन् । समितिको बिहीबारको बैठकमा बोल्ने सांसदले फरार हुनु कानुन र अदालतको अवज्ञा भएकाले निलम्बन गर्नुपर्ने बताएका हुन् । संघीय संसद्का पदाधिकारी तथा सदस्यहरूको पारिश्रमिक र सुविधासम्बन्धी ऐन २०७३ र प्रतिनिधिसभा नियमावली २०७५ मा फरार रहेका सांसदको निलम्बन र सुविधा सम्बन्धमा कुनै प्रावधान छैन । यस पटक पनि पुरानै व्यवस्थालाई निरन्तरता दिन खोजिएपछि समिति सदस्यहरूले विरोध जनाएका हुन् ।महोत्तरी२ बाट निर्वाचित एमाले सांसद लक्ष्मी कोइरी महतोलाई उच्च अदालत जनकपुरले थुनामा राखेर सशस्त्र प्रहरीका सहायक निरीक्षक थमन बिकको हत्या मुद्दाको अनुसन्धान गर्न आदेश दिएको थियो । तर, कोइरीले संसद् प्रवेश गरेर प्रधानमन्त्री पुष्पकमल दाहाललाई विश्वासको मतसमेत दिएका थिए । प्रहरीले उनलाई फरारको सूचीमा रहेकाले अदालतको आदेश पालना गर्नका लागि सहयोग गरिदिन भन्दै संसद् सचिवालयलाई पत्राचारसमेत गरेको छ । कैद भुक्तान नगरी फरार अवस्थामै सांसद निर्वाचित भएर आएका नागरिक उन्मुक्ति पार्टीका सांसद अरुण चौधरी पनि संसदीय प्रक्रियामा सहभागी भएका थिए । उनी हाल पक्राउ परेर जेल चलान भइसकेका छन् । संसद् सचिवालय फरार सांसदलाई निलम्बन गर्न र सुविधाबाट वञ्चित गर्न मौन रहेको भन्दै सबै दलका सांसदले विरोध गरेका हुन् ।एमाले सांसद महेश बर्तौलाले कानुनमा फरार सांसदलाई निलम्बन गर्न र सुविधा रोक्ने प्रावधान नियमावलीमा राख्न कुनै बाधा अड्चन नभएको बताए । सांसदका हकमा उच्च नैतिकता, जवाफदेहिता देखाउनुपर्ने हुन्छ । त्यसैले फरार रहेका सांसदहरूका विषयमा नियमावलीमा लेख्नुपर्छ, त्यस्तो लेख्न केही चिजले बाधा गर्छ भन्ने लाग्दैन, फरार सांसदलाई तलब सुविधा दिन रोक्नुपर्छ र निलम्बनको प्रावधान नियमावलीमा राख्नुपर्छ, उनले भने ।एमालेकै सांसद विद्या भट्टराईले नियमावलीमा विगतमा कुनै व्यवस्था नगरिएको भए पनि यस पटक नयाँ बुँदा थप्नुपर्ने बताइन् । अपराधमा संलग्न भएको आरोप लागेपछि फरार हुने प्रवृत्ति अन्त्य गर्न सांसद अग्रसर हुनुपर्ने उनको भनाइ थियो । अभियोग लागेपछि फरार हुने प्रवृत्ति छ, त्यसलाई निरुत्साहित गर्ने हो भने नियमावलीमा निलम्बनको व्यवस्था लेखेर जाऊँ, उनले भनिन् । कांग्रेस सांसद दिलेन्द्रप्रसाद बडूले कानुनलाई चुनौती दिने व्यक्ति सांसद हुनु गम्भीर विषय भएको बताए । उनले भने, फरार भनेको कानुनलाई चुनौती हो । सांसद संसद्मा १० दिन लगातार अनुपस्थित हुन्छ भने पदमुक्त हुने व्यवस्था छ तर फरार रहेर संसद्मा अनुपस्थित हुँदा पनि पदमुक्त नहुने भयो, उनले भने ।सांसदलाई कानुन लाग्दैन भन्ने सर्वसाधारणमा गढेको भाष्य फेर्नका लागि पनि फरार हुने सांसदलाई निलम्बन गर्नुपर्ने माओवादीका हितराज पाण्डेको भनाइ थियो । फरार सांसद निलम्बन नहुने कुराले संसद्को गरिमालाई घटाएको छ । फरारलाई निलम्बन गर्न मिल्दैन भन्ने कुन कानुनले भन्छ ? बरु त्यस्तो कानुनलाई संशोधन गरौं, उनले भने, निलम्बनको व्यवस्था नराख्ने हो भने सांसदलाई कानुन लाग्दैन, सर्वसाधारणलाई मात्रै लाग्छ भन्ने प्रश्नको जवाफ कसरी दिन्छौं ?कानुन निर्माण गर्ने थलोमा पुगेको व्यक्तिले कानुनी कारबाहीलाई सहयोग गर्नुको सट्टा फरार हुनुलाई गम्भीर रूपमा लिनुपर्ने राष्ट्रिय स्वतन्त्र पार्टीकी सांसद सोबिता गौतमको भनाइ थियो । उनले भनिन्, सूचना नदिईकन १० पटकसम्म बैठकमा आएन भने पद नै रिक्त हुने तर फरार भएको अवस्थामा केही पनि नगर्ने ?कांग्रेस सांसद रमेश लेखकले कैदमा रहेका र रहनुपर्ने दुवै प्रकारका सांसदलाई निलम्बन गर्नुपर्ने बताए । उनले भने, अदालतको फैसलाले कैदमा रहनुपर्ने तर नरहेको स्थिति हुनाले कैदमा रहेको अवस्था वा रहनुपर्ने दुवै अवस्थामा निलम्बन गर्नुपर्ने व्यवस्था गर्नुपर्छ । त्यो अवधिसम्म सुविधा नपाउने व्यवस्था गरौं । फरार सांसदको हकमा कुनै व्यवस्था नराखी बिहीबारको बैठक स्थगित भएको छ । नियमावली मस्यौदाबारे आगामी बैठकबाट केही व्यवस्था गरिने समिति सचिवालयले जानकारी दिएको छ । समिति यो विषयमा शुक्रबार बस्ने बैठकमा छलफल गरी टुंगोमा पुग्नेछ, नियमावली मस्यौदा समितिका सचिव एकराम गिरीले भने ।"
"धनगढीमा प्रदेशसभा, काठमाडौंमा उन्मुक्तिका सांसद","(काठमाडौं) राष्ट्रिय राजनीतिको मुद्दो सुदूरपश्चिम प्रदेशको सरकार ढलेको छ । नागरिक उन्मुक्ति पार्टीले जे माग राखेको थियो, त्यो सम्बोधन गर्ने अधिकार नभएका मुख्यमन्त्री राजेन्द्रसिंह रावलले पद गुमाएका छन् । संवैधानिक व्यवस्थाअनुसार रावलले बिहीबार प्रदेशसभामा विश्वासको मत माग्दै गर्दा नाउपाका सातै जना सांसद काठमाडौंमा थिए । रावलले करिब ५० मिनेट लामो वक्तव्य दिँदै विश्वासको मत मागेका थिए । तर सभामुख भीमबहादुर भण्डारीले मुख्यमन्त्रीको प्रस्तावलाई छलफल र निर्णय प्रक्रियामै लगेनन् । प्रदेशसभा नियमावलीको नियम १४३ (५) मा मुख्यमन्त्रीले प्रस्तुत गरेको प्रस्तावमा छलफल गर्न सभामुखले समयावधि निर्धारण गर्ने र प्रस्ताव तथा छलफलमा उठेका प्रश्नहरूको जवाफ दिने व्यवस्था छ । माओवादी केन्द्रबाट सभामुख बनेका भण्डारीले भने मुख्यमन्त्री रावलले राखेको प्रस्तावलाई नै छलफलमा लाने कि नलाने भनेर निर्णयार्थ प्रस्तुत गरेका थिए । यसका लागि उनले ध्वनि मत विभाजन गराएका थिए । माननीय मुख्यमन्त्री राजेन्द्रसिंह रावलले पेस गरेको विश्वासको मत प्राप्त होस् भन्ने प्रस्तावमाथि छलफल गरियोस् भन्ने प्रस्तावलाई निर्णयार्थ प्रस्तुत गर्दछु, सभामुख भण्डारीले भनेका थिए । लगत्तै उनले हुन्छ भन्नेभन्दा हुन्न भन्ने संख्या अधिक भएको भन्दै विश्वासको मतको प्रस्ताव अस्वीकृत भएको घोषणा गरेका थिए ।सभामुख भण्डारीले अपनाएको प्रक्रियाप्रति एमालेका सांसद धर्मराज पाठकले नियमापत्ति जनाएका थिए । विश्वासको मत लिनेजस्तो गम्भीर प्रक्रियामा छलफलै नगराई ध्वनि मत लिन मिल्दैन । यसबाट मत परीक्षण पनि हुन सकेन । बैठकअघि सर्वदलीय बैठकमा हरेक संसदीय दलका नेताले बोल्ने समझदारीको पनि उल्लंघन भयो, उनले भनेका थिए । कांग्रेस सांसद मेघराज खड्काले सभामुखले छलफल गराएको भए पनि हुने, तर सभामुखको निर्णय नै अन्तिम हुने भएकाले टिप्पणीको विषय नभएको बताए । सभामुख भण्डारीले नियमापत्तिको बेवास्ता गर्दै विश्वासको मतको प्रस्ताव अस्वीकृत भएको घोषणा गरेलगत्तै मुख्यमन्त्री रावलले प्रदेश प्रमुख देवराज जोशीसमक्ष राजीनामा बुझाएका थिए ।राजीनामा स्वीकृतिपछि साँझ करिब ७ः१५ मा प्रदेश प्रमुख जोशीले संविधानको धारा १६८ (३) बमोजिम कांग्रेस संसदीय दलका नेता शाहलाई मुख्यमन्त्री नियुक्त गरे । उक्त धारामा संविधानको धारा १६८ (१) र १६८ (२) बमोजिम नियुक्त मुख्यमन्त्रीले विश्वासको मत प्राप्त गर्न नसके प्रदेशसभाको सबैभन्दा ठूलो दलको नेतालाई मुख्यमन्त्री नियुक्त गर्ने उल्लेख छ ।नाउपाले गत पुस २७ मा रावललाई समर्थन नदिएको भए सुदूरपश्चिममा पहिलो चरणमै धारा १६८ (३) बमोजिम कांग्रेसले सरकार बनाउने अवस्था थियो । कांग्रेसले उतिबेलै आफ्नो नेतृत्वमा १६८ (२) बमोजिमको सरकार बनाउन नाउपालाई समर्थन दिने प्रस्ताव राखेको थियो । ५३ सदस्यीय सुदूरपश्चिम प्रदेशसभामा कांग्रेसका १९ र नाउपाका ७ गरी २६ सांसद छन् । बहुमतका लागि आवश्यक १ सांसद स्वतन्त्रबाट वा एकीकृत समाजवादीबाट जुटाउने कांग्रेसको योजना थियो । नाउपाले भने आफ्ना नेताहरूलाई जेलमुक्त गराउने एकसूत्रीय एजेन्डा बोकेर प्रधानमन्त्री पुष्पकमल दाहाललाई समर्थन र विश्वासको मत दियो । दाहाल र एमाले अध्यक्ष केपी शर्मा ओलीले जेलमै पुगेर रेशमको जेलमुक्ति प्रक्रिया थाल्ने आश्वासन दिएका थिए । नाउपा अध्यक्षसमेत रहेकी रेशमपत्नी रञ्जिता श्रेष्ठले आफ्नो पार्टीको प्रमुख सरोकारलाई सम्बोधन गर्ने आश्वासन पूरा नभएपछि सुदूरपश्चिम प्रदेश सरकारलाई काँध थाप्न नसकेको बताइन् । नाउपाले सुदूरपश्चिममा सभामुख चयन प्रक्रियामै सत्ता गठबन्धनलाई अप्ठ्यारो पारेको थियो । सभामुख चयनका लागि पहिलो पटक भएको निर्वाचनमा नाउपा सहभागी भए पनि केही सांसदको अनुपस्थिति र बदर मतका कारण बहुमत पुगेन । दोस्रो पटकको निर्वाचनमा नाउपा तटस्थ बस्दा निर्णय हुन सकेन । प्रधानमन्त्री दाहाल र एमाले अध्यक्ष ओलीसँगको वार्तापछि माघ ३ मा भएको तेस्रो पटकको निर्वाचनमा सभामुखमा माओवादीका भीमबहादुर भण्डारीलाई नाउपाले मतदान गर्यो । सत्ता गठबन्धनले सुदूरपश्चिम प्रदेशसभाको उपसभामुख पद दिँदा नाउपाले अस्वीकार गर्यो । सुदूरपश्चिम सरकार जोगाउन एमाले अध्यक्ष ओलीले भरमग्दुर प्रयास गरेका थिए । उनले बिहीबार दिउँसो प्रधानमन्त्री दाहालसँग छुट्टै वार्ता गरेका थिए । वार्तापछि निस्केका ओलीले सञ्चारकर्मीसँग सरकार जोगिन्छ भन्दै छोटो प्रतिक्रिया दिएका थिए । नाउपा अध्यक्ष श्रेष्ठले भने दाहाल र ओली दुवै जना इमान्दार नभएको बताइन् । उहाँहरूले के वार्ता गर्नुहुन्छ थाहा छैन, हामीसँग त भेटघाटै भएको छैन, बिहीबार दिउँसो उनले कान्तिपुरसँग भनिन्, पहिले त आश्वासन दिइएको थियो, अहिले त्यही पनि छैन ।श्रेष्ठले बिहीबार सामाजिक सञ्जालमा हार्नेहरूले हो आत्मसमर्पण गर्ने ! योद्धाहरू त सहिद भएर मर्छन् तर परिचय मर्न दिँदैनन् भन्दै गठबन्धनका नेताहरूप्रति आक्रोश पोखेकी छन् । सुदूरपश्चिम प्रदेश सरकार ढलेपछि उनले राज्य टीकापुर घटनाप्रति अनुदार रहेको आरोप लगाएकी छन् । संविधान निर्माणका क्रममा सुरु भएको थरुहट आन्दोलन हिंसात्मक हुँदा २०७२ भदौ ७ मा टीकापुर घटना भएको थियो, जसमा सात प्रहरी र एक बालकको मृत्यु भएको थियो । घटनाको अर्को दिन थारूहरूका घर जलाइएका थिए भने ५८ जनामाथि मुद्दा चलाइएको थियो । मुद्दा चलाइएकामध्ये ३१ जना फरार छन् । बाँकी २७ जनामध्ये कैलाली जिल्ला अदालत र उच्च अदालत दिपायलबाट सजाय सुनाइएका ७ जना जेलमा छन् । रेशमसहित ६ जनाले जन्मकैद र एक जनाले १० वर्षको सजाय भोगिरहेका छन् । जिल्ला अदालतले तीन वर्षको सजाय तोकेका लक्ष्मण थारूलाई उच्च अदालतले जन्मकैद हुने फैसला सुनाएको छ । उच्च अदालतको आदेश आउनुअघि नै जिल्ला अदालतले तोकेको तीन वर्षको सजाय पूरा गरेका उनी जेलमा छैनन् । सुदूरपश्चिम प्रदेशसभा संसदीय दलका नेता रामेश्वर चौधरीले विश्वासको मतका लागि मौखिक आश्वासन दिन खोजिए पनि आफूहरूले नमानेको बताए । यस्ता आश्वासन हामीले यसअघि थुप्रै पटक पाइसकेका थियौं, अहिले लिखित सहमति गरेर रिहाइको प्रक्रिया थाल्नुपर्ने अडान थियो, उनले भने, उहाँहरूले सोझासिधा थारू समुदायका नेताहरूलाई फेरि पनि झुक्याउन खोज्नुभयो, हामीले मानेनौं । नाउपाका प्रमुख सचेतक लक्ष्मणकिशोर चौधरीले सत्ता नेतृत्वले आफ्ना मागलाई अत्यन्तै हल्का रूपमा लिएकाले एमाले नेतृत्वको सरकार ढलेको बताए । नाउपाले राष्ट्रिय सभा सदस्यका लागि बुधबार लुम्बिनीमा भएको निर्वाचनमै सत्ता गठबन्धनसँग सम्बन्ध टुटाउने संकेत दिइसकेको थियो । राष्ट्रिय सभा निर्वाचनमा सत्ता गठबन्धनले एमालेका कुमार दसौंदीलाई उठाउँदा नाउपाले राजेन्द्रवीर रायलाई उम्मेदवार बनाएको थियो । प्रदेशसभाको दोस्रो कार्यकालमा शाह कांग्रेसबाट मुख्यमन्त्री बन्ने पहिलो हुन् । अन्य ६ वटै प्रदेशमा गैरकांग्रेस मुख्यमन्त्री छन् । तत्कालीन सत्ता गठबन्धन भत्केपछि कांग्रेसले केन्द्रदेखि प्रदेशसम्म सत्ता गुमाएको थियो । अब उनले ३० दिनभित्र प्रदेशसभाबाट विश्वासको मत लिनुपर्नेछ । त्यतिबेला कांग्रेसले नाउपाको साथ अवश्य खोज्नेछ । नाउपा प्रमुख सचेतक चौधरीले भने भविष्यबारे अहिल्यै टिप्पणी नगर्ने बताउँछन् । उहाँ मुख्यमन्त्री बन्नुभएको छ, यसमा हाम्रो कुनै टिप्पणी छैन, विश्वासको मत दिने कि नदिने भन्ने त उतिबेलै थाहा होला, उनले भने । माओवादीका संसदीय दलका नेता खगराज भट्टले आफ्नो दल प्रमुख प्रतिपक्षीको भूमिकामा बस्ने बताए । मुख्यमन्त्रीले प्रस्ताव गरेको विश्वासको मतको परीक्षण नहुँदै राजीनामा दिएकाले संविधानको धारा १६८ (२) बाट नयाँ सरकार बन्ने सम्भावना हुँदाहुँदै धारा १६८ (३) बाट मुख्यमन्त्री चयन गरिएकामा उनले असन्तुष्टि जनाए । अबको एक महिना उहाँले चलाउनुहुन्छ, त्यसपछि फेरि हाम्रो पालो आइहाल्छ, उनले भने ।"
एक गलत जवाफको मूल्य खर्ब डलर,"(क्यालिफोर्निया)ह्वाट न्यु डिस्कभरिज फ्रम द जेम्स वेब स्पेस टेलिस्कोप (जेडब्लूएसटी) क्यान आई टेल माई नाइनइयर वल्ड अबाउट ? अर्थात्, जेम्स वेब स्पेस टेलिस्कोप (जेडब्लूएसटी) मार्फत् कुन नयाँ कुरा पत्ता लाग्यो, जुन मैले ९ वर्षको उमेरका बच्चालाई बताउन सक्छु ?गुगलले हालै विकास गरेको च्याटबट बार्ड लाई सोधिएको प्रश्न हो यो । ओपन एआई कम्पनीको एआई टुल च्याट जीपीटीसँग प्रतिस्पर्धा गर्न विकास गरिएको बार्ड भने यस प्रश्नको उत्तर दिने क्रममा गलत जानकारी दिएको छ । घुमाउरो शैली सोधिएको प्रश्नको जवाफ बार्डले गलत र अपुरो जानकारी उल्लेख गरेको छ । जेडब्लूएसटीले नै सबैभन्दा पहिलो सौर्य प्रणाली बाहिरको फोटो खिचेको हो, बार्डले जवाफ दिने क्रममा उल्लेख गरको छ । तर सौर्य प्रणाली बाहिरको तस्बिर भने पहिलोपटक युरोपियन साउदर्न अब्जर्बेटरीको भेरी लार्ज टेलिस्कोप (भीएलटी) ले खिचेको थियो । अमेरिकी अन्तरिक्ष एजेन्सी नासाका अनुसार उक्त तस्बिर सन् २००४ मा खिचिएको थियो । युट्युबमा प्रत्यक्ष प्रसारण भइरहेको कार्यक्रममा बार्ड ले गलत जवाफ दिएको विषयमा सबैभन्दा पहिले समाचार संस्था रोयटर्सले समाचारमा उल्लेख गरेको हो । ओपन एआई कम्पनीको एआई टुल च्याट जीपीटीसँग प्रतिस्पर्धा गर्न केहि दिन अघिदेखि परीक्षणमा ल्याएको च्याटबट बार्ड को उत्तरका कारण गुगलले ठूलो घाटा व्यहोरेको छ । बार्ड को गलत जवाफका कारण कम्पनीको सेयरमूल्यमा एकै दिनमा एकसय अर्ब डलरको गिरावट आएको हो । एआई (आर्टिफिसियल इन्टेलिजेन्स) सर्च इभेन्टमा बार्ड ले गलत जवाफ दिएका कारण एक दिनमै अल्फाबेट कम्पनीको सेयरमा ९ प्रतिशतले गिरावट आएको हो । उक्त गिरावटका कारण गुगलको माउ कम्पनी अल्फाबेटले एकसय अर्ब अमेरिकी डलर गुमाएको बीबीसीले उल्लेख गरेको छ । प्रचारप्रसारका लागि गरिएको कार्यक्रममा सोधिएको प्रश्नको जवाफ नै गलत दिएपछि नयाँ च्याटबटबारे आलोचना समेत सुरु भएको छ ।अल्फाबेटले बार्ड को प्रवर्द्धनका लागि सामाजिक सञ्जाल ट्वीटर राखेको भिडियोमा उक्त च्याटबटले जटिल प्रश्नहरूको जवाफ सही र निकै सरल रूपमा दिने दाबी गरेको थियो । तर त्यसको केहीबेरमै सोधिएको प्रश्नको जवाफ भने बार्डले गलत दिएको हो । गुगलका प्रवक्ताले भने बार्ड परीक्षणकै क्रममा रहेकाले यसले गलत जवाफ दिएको स्वीकार गरेका छन् । उनले सर्वसाधारणका लागि सार्वजनिक गरिनुअघि सबै कमजोरी हटाइसकिने उनको दाबी छ । हामीले आन्तरिक परीक्षणसँगै बाह्य प्रतिक्रिया समावेश गरेर बार्डको जवाफ दिने क्षमतालाई थप गुणस्तरीय र सुरक्षित पार्नुका साथै वास्तविक सूचना दिनसक्ने बताउने छौं, प्रवक्ताले भनेका छन् । आर्टिफिसियल इन्टेलिजेन्ट्स (एआई) लाई विकास गर्न सन् २०१५ मा स्थापित संस्था ओपन एआईले नोभेम्बर ३० मा च्याट जीपीटी सार्वजनिक गरेको थियो । एआई मोडलमा आधारित च्याट जीपीटी ले प्रयोगकर्ताले सोधेका जुनसुकै विषयमा प्रश्नको उत्तर निकै सहज र संवादात्मक शैलीमा दिने गर्छ । जसका कारण पछिल्लो समय यो निकै लोकप्रिय हुँदै गइरहेको छ । यसअघि सर्च इन्जिनमार्फत प्रश्नको जवाफ खोज्दा सम्बन्धित क्षेत्रका वेबसाइटका लिंक दिने गरेकोमा च्याट जीपीटी भने खोजेको जस्तो उत्तर दिने गर्छ । यसको प्रयोगले कुनै पनि विषयमा सटिक जवाफ पाइने मात्र होइन, प्रतिवेदन लेखनलगायतका काम पनि सहज रूपमा गर्न सकिन्छ । लोकप्रियता बढेसँगै माइक्रोसफ्टले आफ्नो सर्च इन्जिन बिङ मा च्याट जीपीटी समावेश गरिसकेको छ । जसका कारण गुगलले पनि आफ्नो सर्च इन्जिनमा समावेश गर्ने भन्दै बार्ड विकास गरेको हो । पछिल्लो समय लोकप्रियता बढेसँगै च्याट जीपीटीले गुगललगायतका सर्च इन्जिनलाई नै विस्थापित गर्न सक्ने आकलन गर्न थालिएपछि गुगलले बार्ड ल्याएको हो । लाम्डा प्रविधिमा तयार गरिएको बार्ड पनि च्याट जीपीटीजस्तै एआईमा आधारित छ र यसले पनि च्याट जीपीटीकै शैलीमा उत्तर दिने बताइएको थियो । त्यसका साथै, हालसालै भएका घटना तथा त्यससम्बन्धी विवरणसमेत उपलब्ध गराउने भएकाले प्रयोगकर्ताका लागि च्याट जीपीटीभन्दा बार्ड प्रभावकारी हुने गुगलको दाबी थियो । तर पछिल्लो घटनासँगै यसको प्रभावकारिताबारे भने प्रश्न चिह्न खडा भएको छ ।"
विश्व च्याम्पियन र कम्प्युटरबीच चेस,सन् १९९६ मा आजकै दिन (फेब्रुअरी १०) मा विश्व चेस च्याम्पियन ग्यारी कास्पारोभ र डिप ब्लु कम्प्युटरबीच खेल सुरु भएको थियो । अमेरिकी कम्पनी आईबीएमले निर्माण गरेको डिप ब्लु चेस खेल्ने कम्प्युटर हो । ६ सेटको खेल कास्पारोभले ४२ ले जितेका थिए । त्यसको अर्को वर्ष भएको खेलमा भने उनी डिप ब्लु सँग पराजित भएका थिए । १९९७ को मे ११ मा भएको खेलमा भने विश्व च्याम्पियन कास्पारोभले एकमात्र खेलमात्र जितेका थिए । डिप ब्लु ले एक खेल जितेका थियो भने तीन खेल बराबरीमा टुंगिएका थिए । कैयौं दिनसम्म चलेको खेलका विषयमा विश्वका प्रमुख सञ्चारमाध्यमहरूले समाचार तथा रिपोर्टहरू प्रकाशनप्रसारण गरेका थिए । आईबीएमको आरएस६०००एसपी कम्प्युटरमा एकअर्कासँग जोडिएका २ सय ५६ वटा प्रोसेसर प्रयोग गएिको थियो । र उक्त कम्प्युटरले चेस खेल्ने क्रममा २० करोडवटा विभिन्न चाल चल्ने जनाइएको थियो । अजरबैजानको बाकु (तत्कालीन सोभियत संघ) मा सन् १९६३ को अप्रिल १३ मा जन्मिएका ग्यारी कास्पारोभ १९८५ मा २२ वर्षको उमेरमा चेसको विश्व च्याम्पियन बनेका थिए । कास्पारोभ कम्प्युटरसँग पराजित हुने पहिलो विश्व च्याम्पियनसमेत हुन् । ६ वर्षको उमेरबाट चेस खेल्न सुरु गरेका उनी १६ वर्षको उमेरमा सोभियत युनियनको च्याम्पियन बनेका थिए । उनले सन् १९७९ मा १६ वर्षको उमेरमा पहिलो अन्तर्राष्ट्रिय प्रतियोगिता जितेका थिए । उनी १९८० मा अन्तर्राष्ट्रिय ग्रान्डमास्टरसमेत भएका थिए ।
मिस नेपाल अडिसन इटहरीबाट,"सुनसरी (कास) मिस नेपाल२०२३ को देशव्यापी अडिसनको सुरुवात सुनसरीको इटहरीबाट हुने भएको छ । आयोजक संस्था दि हिडन ट्रेजरले बिहीबार इटहरीमा पत्रकार सम्मेलन गरी माघ २८ बाट अडिसन हुन लागेको जनाएको छ । कान्तिपुर मिडिया ग्रुप (केएमजी) अफिसियल मिडिया रहेको मिस नेपाल२०२३ को इटहरीमा हुने अडिसनमा इच्छुकलाई सहभागी हुन हिडन ट्रेजरले आग्रह गरेको छ । सातै प्रदेशका प्रमुख सहरमा अडिसन गर्ने तयारीको लागि मिस नेपालको टोली इटहरी आइपुगेको हो । इटहरीपछि वीरगन्ज, पोखरा, नेपालगन्ज, सुर्खेत, धनगढीमा र अन्त्यमा काठमाडौं अडिसन गर्ने तयारी रहेको उक्त ट्रेजरका अध्यक्ष दिवाकर राजकर्णिकारले बताए । उनले अघिल्लो संस्करणदेखि मिस नेपालले देशव्यापी पहुँच पुर्याउन क्षेत्रीय अडिसनको थालनी गरेको बताए । मिस नेपाल२०२३ का लागि आगामी जेठ १३ मा ललितपुरको गोदावरीमा ग्रान्ड फिनालेको आयोजना गरिने बताइएको छ ।"
कलामा समर्पित परिवार,"(पोखरा) दुईतले घरको चोटा, कोठा, भर्याङ, भित्ताभरि सजाइएका एक्रेलिक र पानी रङका चित्र । कला सिर्जना गर्ने छुट्टै कोठा । पोखराको रानीपौवामा कलाकार बुद्धि गुरुङले आफ्नै घरलाई आर्ट ग्यालरी बनाएका छन् । बुद्धिज् एटलियर मा उनका तीन छोरी ज्योति, कृति र हेमकान्ति चित्र कोरिरहेका भेटिन्छन् । स्थापित कलाकार गुरुङको पानी रङलाई चलाउने आफ्नै मौलिक शैली छ । पानी रङमा पातलो ब्रसको प्रयोग गरेर मसिनो प्याच चलाउने चिनियाँ र भारतीय शैली हो । गुरुङले मसिनो ब्रसले नै मोटो प्याच चलाउँछन्, जसलाई बोल्ड प्याच भनिन्छ । यही बोल्ड प्याच शैलीको अनुकरण तीन छोरीले गरेका छन् । रङको पारदर्शी प्रयोग, सन्तुलित रङ संयोजनको माध्यमबाट सशक्त प्रभाव उत्पन्न गर्न सक्ने खुबी यो शैलीमा देखिन्छ । कलाकार दुर्गा बराल बात्स्यायन सँग चित्रकला सिकेका गुरुङले ०३६ बाट व्यावसायिक कलाकारिताको यात्रा सुरु गरे । पानी रङमा बढी खेल्ने बरालकै सिको गर्दै उनले आफ्नो कला यात्रा अघि बढाए । दुर्गा बराल, यादवचन्द्र भुर्तेल, कृष्णप्रसाद श्रेष्ठ, गोपाल श्रेष्ठ, बुद्धि गुरुङ, हरेराम जोजिजु, आलोक गुरुङलगायत कलाकारको प्रयासले पोखरा पानी रङको माध्यमबाट कला क्षेत्रमा चिनियो । पोखराले पानी रङको पाठशाला को उपमा पायो । गुरुङले पोखराको नागढुंगामा कलाकार यादवचन्द्र भुर्तेलसँग मिलेर १५ वर्ष फाइन आर्ट ग्यालरी चलाए । त्यसपछि राजदुर जोशीसँग सहकार्य गरेर नागढुंगा कन्टेम्पोररी आर्ट ग्यालरी चलाए । ०४२ देखि एसओएस हर्मन माइनर स्कुलमा कला शिक्षक नियुक्त भए । कलाकारिताबाटै आर्जित रकमले ०५६ मा रानीपौवामा घर बनाएर बुद्धिज् एटलियर खोले । अरू कलाकार पनि आवश्यक पर्दा यहाँ बसेर काम गर्न सकुन् भनेर एटलियर भनिएको हो, उनले भने, यो कला सिक्ने थलो पनि हो । उनी कला शिक्षक भएपछि तीन छोरी एसओएसमै पढे । विद्यालयमा बुबासँगै कलाकारिता सिके । कलाकार नै बन्ने अठोट भने घरको माहोलले बनायो । यादवचन्द्र भुर्तेल, गोपाल श्रेष्ठ, विश्वरत्न शाक्य आफ्नो घरमा आउजाउ गर्दा कलाका विषयमा हुने कुराकानी छोरीहरूले चाख मानेर सुन्ने गरेको गुरुङ सम्झन्छन् । कलाकार बन्न वातावरण र संगत चाहिने रहेछ, जुन छोरीहरूले पाए, उनी भन्छन्, मसँग आएका कलाकारसँगको सम्पर्क, संगतले छोरीहरूले पनि कलायात्रा सुरु गरे । आमा हरिमायाको चाहनाले पनि तीन जनाले नै कलाकारिता अँगालेको कान्छी छोरी हेमकान्ति बताउँछिन् । तीन जना नै एउटै क्षेत्रमा स्थापित भएको हेर्ने इच्छा आमाको रहेको उनले सुनाइन् । चित्र नकोरे पनि गहिरो गरी बुझ्ने र सुझाव दिने गर्नुहुन्छ, आमाबारे उनले भनिन्, उहाँको प्रेरणाले पनि हामीले कलाकारितालाई निरन्तरता दिइरहेका छौं । विभिन्न चित्रकला प्रतियोगितामा पुरस्कृत हुँदा व्यावसायिक कलाकारिता अँगाल्न थप बल पुगेको उनले सुनाइन् । बुबाले चित्रकलामा लाग्नुपर्छ भनेर कहिल्यै दबाब दिएनन् । बुद्धि गुरुङ आफ्ना छोरीहरूमा फरकफरक खुबी देख्छन् । ठूली छोरी ३७ वर्षीया ज्योति आफ्नो अन्तर्मनको भावनालाई चित्रको माध्यमबाट अभिव्यक्त गर्छिन् । बिक्रीका लागि भनेर कहिल्यै चित्र बनाइनन् । आफ्नो भित्री मनमा जे आउँछ त्यसलाई सिर्जनामा उतार्नु खास कलाकारिता हो, आफूतिर हेरेर बुबाले यसो भनेपछि ज्योति मख्ख भइन् । कलामा नयाँनयाँ प्रयोग गर्ने खुबी हेमकान्तिमा भएको गुरुङले बताए । ऊसँग नेतृत्व गर्ने, निर्धक्क भएर बोल्ने खुबी पनि छ, एटलियर बसिरहेका तीन छोरीतिर फर्किएर उनले भने, त्यसैले उसको चित्र अलि बढी बिक्छ । हेमकान्तिको सोचलाई पूरा गर्न ज्योतिले मेरुदण्डको भूमिका खेलेको बुबाले बताइरहँदा तीन जनाले एकअर्कालाई हेरे । माइली छोरी कृति भने विवाह गरेर ६ वर्षअघि जापान पुगिन् । ३४ वर्षीया उनी अहिले बिदामा नेपाल आएकी छन् । पोखराका विद्यालयमा कला शिक्षकका रूपमा काम गरिरहेकै बेला उनले नेपाल छोड्नुपर्यो । जापान पुगे पनि कलाकारितालाई भने निरन्तरता दिइन् । नेपालमा हुने चित्रकला प्रदर्शनीमा आफ्ना सिर्जना पठाइन् । तीन दिदीबहिनीको सामूहिक चित्रकला प्रदर्शनी भने सिर्जनशील कलाकार समूहले ०६९ असोजमा गरेको थियो । पोखरामा भएको थ्री सिस पानी रङ चित्रकला प्रदर्शनी ले उनीहरूलाई व्यावसायिक कलाकारका रूपमा स्थापित गर्यो । जापान हुँदा कृतिलाई सुत्केरी भएपछि मानसिक रूपमा अस्वस्थ हुने अवस्था पोस्टपार्टम डिप्रेसन भयो । छोरीलाई हेर्न सक्दिनँ कि, आफ्नो कारण उसलाई केही हुन्छ कि भनेर आत्तिएँ, तातेताते गर्दै एटलियरको कोठामा यताउता गरिरहेकी छोरीतिर हेरेर उनले भनिन्, आत्महत्या गर्नेसम्मको सोच आयो । श्रीमान्को सहयोगले छोरीलाई केयर सेन्टरमा राखेर उनी उपचारका लागि डेढ महिना मानसिक अस्पतालमा बसिन् । त्यतिबेला उक्त अवस्थाबाट निस्किन चित्रकलाले सहयोग पुर्यायो । पहिला मैले पेन्टिङ गर्छु भन्दा डाक्टरले पत्याएनन्, मुहारमा खुसी ल्याउँदै उनले भनिन्, पछि माछापुच्छ्रेको चित्र बनाएर डाक्टरलाई दिएँ । अहिले पनि अस्पतालमा त्यो चित्र झुन्डिरहेको छ । आफ्नो पोखरालाई प्रस्तुत गर्न पाउँदा खुसी लाग्यो । अब जापानमै चित्रकला प्रदर्शनी गर्ने उनको इच्छा छ । नेपालमै बसेको भए यिनीहरूभन्दा अगाडि पुग्थें, ठट्यौली पारामा उनले यसो भन्दा एटलियर हाँसोले गुञ्जियो ।ज्योति र हेमकान्तिले पोखराकै विभिन्न विद्यालयमा कला शिक्षकका रूपमा काम गर्छन् । एटलियरमै पनि कला सिकाउँछन् । हेमकान्ति अन्तर्राष्ट्रिय जल रङ समाज (आईडब्ल्यूएस) ग्लोबलको नेपाल प्रतिनिधि हुन् । दुई जनाले फ्रान्स, युक्रेन, बुल्गेरिया, भियतनाम, पोल्यान्ड, बोलिभिया, टर्की, बंगलादेशलगायत देशमा भएका सामूहिक चित्रकला प्रदर्शनीमा आफ्ना चित्र पठाएका छन् । ३२ वर्षीया हेमकान्ति सन् २०१७ मा एकल चित्रकला प्रदर्शनी यात्रा, द जर्नी मा प्रस्तुत भइन् । नेपालभित्रै सामूहिक चित्रकला प्रदर्शनीमा भने दुवै जना धेरैपल्ट सहभागी भएका छन् । छोरीहरूको चित्रमा मौलिक नेपालीपन हुने भएकाले विदेशमा छनोटमा पर्ने गरेको बुद्धि गुरुङको भनाइ छ । हिमाल, गाउँ, चिटिक्क परेका घर, गोठ, टौवा, बाटोलगायतका ल्यान्डस्केप शैलीको प्रभाव पोखराबाट देशभर फैलिएको उनी मान्छन् । पानी रङमा यहाँको ल्यान्डस्केप चित्र नेपालको मौलिक पहिचान हो, नेपाल ललितकला प्रज्ञा प्रतिष्ठानअन्तर्गत परम्परागत शिल्पकला विभागका प्रमुख भइसकका ६६ वर्षीय उनी भन्छन्, छोरीहरूले अन्तर्राष्ट्रिय प्रदर्शनीमा त्यसलाई निरन्तरता दिऊन् ।आईडब्ल्यूएस ग्लोबलको प्रतिनिधि भएपछि हेमकान्ति र ज्योतिले बुद्धिज् एटलियरसँगको सहकार्यमा चित्रकलालाई फेसनसँग जोडेर कार्यशाला गरे । ०७७ असारमा कार्यशालामा बनाइएका चित्र, फेसन डिजाइनर, नेल आर्ट, फेस पेन्ट, प्रतिस्थापन कला समेटेर नो गट्स, नो स्टोरी कार्यक्रम गरे । गत वर्ष चैतमा पहिलो पोखरा अन्तर्राष्ट्रिय कला महोत्सव भयो । महोत्सवमा ३५ देशका कलाकारको चित्र प्रदर्शनीमा राखिएको थियो । अब अन्तर्राष्ट्रियस्तरको एकल चित्रकला प्रदर्शनी गर्ने लक्ष्य रहेको हेमकान्तिले सुनाइन् । बुबाको बोल्ड प्याच शैलीलाई अन्तर्राष्ट्रिय रूपमा स्थापित गर्ने तीन छोरीको धोको छ । भन्छन्, बुबालाई मास्टर अफ बोल्ड प्याचका रूपमा स्थापित भएको हेर्ने हो ।"
मिर्गौला प्रत्यारोपणमा लैंगिक असमानता,"(काठमाडौं)उदयपुरका ३५ वर्षीय सुरेश दनुवार काभ्रेको नालास्थित विद्यालयमा पढाउँछन् । पत्नी राधिकाकुमारी दुई सन्तान र घरव्यवहार सम्हाल्छिन् । सुरेशको खुट्टा अचानक सुन्निन थाल्यो । बनेपास्थित डेरादेखि नालासम्म हिँडेरै विद्यालय आउजाउ गर्ने भएकाले सुन्निएको भन्ठाने, वास्ता गरेनन् । टेक्नै नसक्ने गरी सुन्निन थालेपछि अस्पताल गए । नसाको औषधि खाँदै थिए, दसैंमा माछामासु खाएपछि व्यथाले झन् चाप्न थाल्यो । उनी भक्तपुरको सहिद धर्मभक्त राष्ट्रिय प्रत्यारोपण केन्द्र पुगे । मिर्गौला फेल भएको पत्ता लाग्यो ।डायलसिस सुरु गरेको एक महिनापछि चिकित्सकले मिर्गौला दाता खोजेर चाँडै प्रत्यारोपण गर्न सुझाए । पत्नी मिर्गौला दिन तयार भइन् । मिर्गौला दिनेलाई केही समस्या हुन्न भनेर डाक्टर र त्यहाँ आउने बिरामीले भने, राधाकुमारीले भनिन्, अरू कोही छैनन्, म मरे पनि श्रीमान् बाँचे भने बच्चाहरू पाल्छन् भनेर तयार भएँ । डायलसिस सुरु गरेको एक वर्षपछि गत साता सुरेशले पत्नीबाट मिर्गौला प्रत्यारोपण गराएका छन् । केन्द्रले सेवा थालेको १० वर्षमा एक हजार सात जनाको मिर्गौला प्रत्यारोपण भइसकेको छ । ०६९ माघमा केन्द्रले सेवा सुरु गरेको हो । प्रत्यारोपण सेवा लिएका लाभग्राहीको विवरण राखेर केन्द्रले हालै १००० सफल मिर्गौला प्रत्यारोपण स्मारिका निकालेको छ, जसमा महिलाबाट मिर्गौला लिने पुरुष अधिक देखिन्छन् । वीर अस्पतालमा भने हालसम्म १८० जनाको प्रत्यारोपण गरिएको छ तर मिर्गौला दाताको लैंगिकता छुटिने गरी तथ्यांक नराखिएको सूचना अधिकारी सागर मिश्रले बताए । प्रत्यारोपण सेवाले हजारौं मिर्गौला बिरामीलाई अकालमा मृत्युको मुखबाट नयाँ जीवनमा फर्काए पनि मिर्गौला दिने र लिनेबीच लैंगिक असमानता देखिन्छ । परिवारमा पुरुष सदस्यको मिर्गौला प्रत्यारोपण गर्नुपर्दा दाताका रूपमा महिलालाई अघि सारिन्छ वा राधिकाकुमारीझैं आफैं अघि सर्छन् । वैदेशिक रोजगारीमा रहेका युवा स्वदेश फर्कंदा मिर्गौलाको समस्यासहित फर्किने दर बढिरहेको अध्ययनहरूले देखाएका छन् । मिर्गौला दानमा लैंगिक असमानता रहिरहने हो भने महिला नै प्रभावित हुने सम्भावना छ ।म कमाइ गर्ने मान्छे, मैले दिएँ भने कमजोर हुन्छु भन्ने मानसिकता पुरुषमा छ तर महिलामा समर्पण भाव छ, छोराको मिर्गौला फेल भयो भने आमा दिन तयार भइहाल्छिन् । बाउको मिर्गौला फेल भयो भने छोरीहरूले दिन्छु भन्छन्, दिन्छु भन्ने छोरा कम छन्, प्रत्यारोपण केन्द्र भक्तपुरका कार्यकारी निर्देशक एवं कलेजो र मिर्गौला प्रत्यारोपण विशेषज्ञ डा पुकारचन्द्र श्रेष्ठ भन्छन्, श्रीमतीको मिर्गौला मिलेन भने माइतीबाट भए पनि ल्याऊ भन्छन्, सासूले दिने कि, सालीले दिने भनेर । यसले एकदमै ठूलो लैंगिक विभेद देखाउँछ । कोही पुरुषले पत्नीलाई मिर्गौला दिने इच्छा राखे पनि परिवारले रोक्छन् । भारतको पटनामा मिर्गौला फेल भएकी पत्नीलाई पतिले दिन चाहँदा दाजुभाइले रोकेपछि भागेर केन्द्रमा आएर सेवा लिएको डा श्रेष्ठले सुनाए । अंग दानसम्बन्धी ऐनअनुसार अंग ग्रहण गर्नेको नजिकको नातेदार (पति, पत्नी, छोराछोरी, धर्मपुत्र, धर्मपुत्री, बाबुआमा, धर्मपुत्र वा पुत्री राख्ने बाबुआमा, भतिजा, भतिजी, सासू, ससुरा, भदाभदै, भिनाजु, ज्वाइँ, जेठान) लगायतलाई प्रत्यारोपणका लागि प्राथमिकतामा राखिन्छ । चितवनको भरतपुर२९ का कर्णबहादुर मगर पोखरामा र्याफ्टिङमा काम गर्थे । पाँच वर्षअघि जापान उडेका उनले त्यहाँ पनि र्याफ्टिङमै काम पाए । एक वर्षपछि कमजोरी महसुस हुने, काम गर्न नसक्ने, सास फेर्न गाह्रो हुने समस्या देखियो । जँचाउँदा मिर्गौला फेल भएको थाहा भयो । उनलाई पहिल्यैदेखि उच्च रक्तचाप थियो । कामको व्यस्तताले उतिधेरै वास्ता गरेका थिएनन् । सातामा तीन पटक डायलसिस गराएर बाँकी समय काममा जान्थे । डायलसिसभन्दा प्रत्यारोपण दीर्घकालीन हुने भएपछि घरमा सल्लाह भयो परिवारभित्र जसको मिर्गौला मिल्छ, उसैबाट प्रत्यारोपण गराउने । प्रत्यारोपणकै लागि गत वर्ष उनी नेपाल आए । बुबाले मिर्गौला दिने मनसाय राखेपछि ६ महिनाअघि उनीहरू भक्तपुरको प्रत्यारोपण केन्द्र पुगे । तर, उनको मुटुमा समस्या देखियो । आमा र बहिनी पनि अघि नसरेका होइनन् । प्रेसर र सुगर भएकाले आमाले दिन मिलेन । बहिनीलाई भने दाइले रोके । बिहे गरेर गएको मान्छे, भोलि परिवारले नमीठो वचन लगाउलान्, बरु मै दिन्छु भनेर माइलो दाइले रोक्नुभयो र आफैं दिने हुनुभयो, उनले भनिन् । ३३ वर्षीय कर्णलाई उनका माइला दाइले मिर्गौला दिएपछि सोमबार केन्द्रमा प्रत्यारोपण गरिएको छ । विशेषज्ञ डा श्रेष्ठको भनाइमा पछिल्ला वर्ष मिर्गौला रोगीको संख्या थपिँदो छ । संसारभर मधुमेह र उच्च रक्तचाप बढेको छ, उच्च रक्तचापले मिर्गौलालगायत अंगमा पनि हान्छ, मिर्गौलामा प्रोटिन चुहिने रोग पनि बढी देखिन्छ, उनले भने, वैदेशिक रोजगारीमा जानेहरू कडा गर्मीमा काम गर्छन्, खानपानमा ध्यान दिँदैनन्, जीउ दुख्यो भनेर जथाभावी औषधि खाने गर्दा मिर्गौला फेल हुने क्रम बढेको छ । उनले भनेजस्तै अत्यधिक गर्मी, तनाव, अधिक कार्यभार, निर्जलीकरण, अनिद्रा र मोटोपनाले आप्रवासी कामदारको मिर्गौलामा जोखिम देखिएको अध्ययनले देखाउँछन् । आप्रवासी नेपाली कामदारमा मिर्गौला स्वास्थ्यको जोखिम बारे एक वर्षअघि प्रकाशित जर्नलमा मलेसियालगायत खाडी मुलुकबाट फर्केका कामदारमा मिर्गौलासम्बन्धी समस्या उच्च रहेको उल्लेख छ । उक्त अध्ययनमा खाडी मुलुकबाट फर्केका ४० वर्षमुनिका ३८ जना (३२ पुरुष र ६ महिला) लाई सहभागी गराइएको थियो । नेपालको ग्रामीण भेगका उनीहरू कामकै सिलसिलामा बिरामी भएर स्वदेश फर्केका हुन् । उत्तरदातामध्ये धेरैजसो (९२१ प्रतिशत) मिर्गौलासम्बन्धी समस्या भएका थिए । आप्रवासी कामदारमा सामान्य नेपालीको तुलनामा मिर्गौलासम्बन्धी समस्या उच्च (७६३ प्रतिशत) हुन सक्ने भएकाले वैज्ञानिक जाँच गर्न आवश्यक रहेको निष्कर्ष निकालिएको थियो । दुई वर्षअघि प्रकाशित नेपाली आप्रवासी कामदारहरूमा दीर्घकालीन मिर्गौला रोग सम्बन्धी जर्नलले अध्ययन अवधिमा ६३६ प्रतिशतले डायलसिस सेवा सुरु गरेको, ६८ प्रतिशतको प्रत्यारोपण गरिएको उल्लेख गरेको छ । यस्तै, २५ प्रतिशतमा मिर्गौलाको समस्या सुरु भएको र चाँडै डाइलसिसको तयारीमा रहेको, २३ प्रतिशतको मिर्गौला रोगका कारण मृत्यु भएको र २३ प्रतिशत फलोअपमा नआएको अध्ययनमा देखाइएको छ । वैदेशिक रोजगारीबाट फर्केका औसत ३७३८ वर्षका ४४ जनालाई सर्वेक्षणमा संलग्न गरिएको थियो । तीमध्ये ९५ प्रतिशत पुरुष थिए । मलेसियाबाट फर्केका २७३ प्रतिशत र खाडीबाट फर्केका ७२७ प्रतिशत सहभागी थिए । एक वर्षको फरकमा प्रकाशित यी दुई जर्नललाई अध्ययन गर्दा वैदेशिक रोजगारीबाट फर्केका नेपाली कामदारमा दीर्घकालीन मिर्गौला रोगको मात्रा वृद्धि भइरहेको अनुमान लगाउन सकिन्छ ।पुरुष दाता अघि नसर्ने हो भने बढ्दो मिर्गौला रोगीको उपचार गर्न महिलामाथि नै बोझ थपिने देखिन्छ । गत वर्ष प्रकाशित एक अध्ययनले ०७७ चैतसम्म देशभरका १ हजार ५ सय जनाको प्रत्यारोपण हुँदा मिर्गौला दाताहरूमा ७५ प्रतिशत महिला थिए भने प्राप्तकर्ता पुरुष ८४ प्रतिशत । सरकारले २०७४ सालदेखि प्रत्यारोपणका लागि प्रतिबिरामी ५ लाख ५० हजार रुपैयाँ अनुदान दिँदै आएको छ । नेपालमा प्रत्यारोपण सुरु हुनुअघि एक जनाको प्रत्यारोपणका लागि छिमेकी देश जाँदा ५० लाखसम्म खर्च गर्नुपर्थ्यो । नेपालमा भक्तपुरको प्रत्यारोपण केन्द्र, शिक्षण अस्पताल, वीर अस्पताललगायत निजी अस्पतालमा मिर्गौला प्रत्यारोपण हुँदै आएको छ ।"
पूर्वन्यायाधीश उपाध्यायको प्रमाणपत्र नक्कली,"काठमाडौं (कास) पूर्वजिल्ला न्यायाधीश ओमकार उपाध्याय नक्कली प्रमाणपत्रमा दोषी ठहर भएका छन् । विशेष अदालतका न्यायाधीशहरू यमुना भट्टराई, बलभद्र बाँस्तोला र खुसीप्रसाद थारूको इजलासले उपाध्यायलाई दोषी ठहर गर्दै तीन हजार रुपैयाँ जरिवाना पनि तोकेको अदालतका प्रवक्ता दीपेन्द्रनाथ योगीले जानकारी दिए ।उपाध्यायले भारतबाट स्नातक उत्तीर्णको प्रमाणपत्र ल्याएर नेपाल ल क्याम्पसबाट बीएल उत्तीर्ण गरेका थिए । त्यसपछि २०५० सालमा शाखा अधिकृतको रूपमा न्याय सेवा प्रवेश गरेका उनी २०६३ असार २३ मा जिल्ला न्यायाधीश नियुक्त भएका थिए । उनीविरुद्ध न्याय परिषद्मा भारतबाट ल्याएको स्नातक तहको प्रमाणपत्र नक्कली भएको उजुरी परेको थियो । छानबिन गर्दा प्रमाणपत्र नक्कली भएको ठहर भएपछि न्यायपरिषद्ले २०७६ जेठ १९ मा विशेष अदालतमा मुद्दा दर्ता गरेको परिषद्का प्रवक्ता मानबहादुर कार्कीले जानकारी दिए । तनहुँ जिल्ला अदालतमा कार्यरत रहेका न्यायाधीश उपाध्यायले परिषद्ले अनुसन्धान थालेपछि पदबाट राजीनामा दिएका थिए । तर, उनको राजीनामा स्वीकृत भएको थिएन । राजीनामा स्वीकृत भएको भए परिषद्ले मुद्दा चलाउन पाउँदैनथ्यो । परिषद्ले बहालवाला न्यायाधीशलाई मात्र भ्रष्टाचारमा (नक्कली प्रमाणपत्रमा पनि भ्रष्टाचार मुद्दा चल्छ) मुद्दा चलाउन पाउने कानुनी व्यवस्था छ । न्यायाधीश पदमा नरहेको अवस्थामा भने अख्तियार दुरुपयोग अनुसन्धान आयोगले मुद्दा चलाउनुपर्थ्यो । न्यायाधीश उपाध्यायविरुद्ध विशेष अदालतमा मुद्दा दर्ता भएपछि भने उनको राजीनामा स्वीकृत भएको थियो ।"
सरकारी वकिलको कार्यालयले मगायो रविको राहदानी विवरण,"काठमाडौं (कास) राष्ट्रिय स्वतन्त्र पार्टी (रास्वपा) का सभापति रवि लामिछानेले दोहोरो राहदानी लिएको भन्दै उजुरी परेपछि जिल्ला सरकारी वकिलको कार्यालय काठमाडौंले कागजात संकलन सुरु गरेको छ । सरकारी वकिलको कार्यालयले अध्यागमन विभाग, जिल्ला प्रशासन कार्यालय, काठमाडौं र राहदानी विभागलाई बुधबार पत्राचार गरी लामिछानेको राहदानीसम्बन्धी कागजात मगाएको छ । जिल्ला सरकारी वकिलको कार्यालय, काठमाडौंका प्रमुख सहन्यायाधिवक्ता अच्युतमणि नेउपानेले लामिछानेका नाममा राहदानी जारी भएनभएको र उक्त राहदानी प्रयोग भएनभएको विवरण मागिएको जानकारी दिए । जाहेरी परेपछि हामीले तीनवटै निकायलाई पत्राचार गरेर कागजात मगाएका छौं । जवाफ आएपछि थप प्रक्रिया सुरु हुन्छ ।लामिछानेले अमेरिकी नागरिकका हैसियतमा नेपाल आई राहदानी (पासपोर्ट) लिएर फौजदारी अपराध गरेको विषयमा अनुसन्धान र कारबाहीको माग गर्दै अधिवक्ता युवराज पौडेलले दिएको जाहेरी प्रहरीले दर्ता नगरेपछि मंगलबार जिल्ला सरकारी वकिलको कार्यालय, काठमाडौंमा पेस भएको थियो । रवि लामिछानेले गरेको कसुर तत्काल प्रचलित राहदानी ऐन, २०२४ को दफा ५ को खण्ड (ख) र हाल प्रचलित राहदानी ऐन, २०७६ को दफा २१ को खण्ड (क) ले निषेधित गरेको जानीजानी झुटो विवरण दिई राहदानी लिने प्रकृतिको कसुर भएको हुनाले वारदात भएको मितिमा तत्काल प्रचलित रहेको राहदानी ऐन, २०२४ को दफा ५ को खण्ड (ख) को व्यवस्थाअनुसार निज कसुरदार रवि लामिछानेलाई पाँच वर्षसम्म कैद र हदैसम्म जरिवानासमेत गर्ने गरी कानुनबमोजिम मुद्दा चलाई पाऊँ, निवेदनमा भनिएको छ ।लामिछानेले अमेरिकी नागरिक बनेपछि कायम नरहेको नागरिकता (२०५० सालमा जिल्ला प्रशासन कार्यालय काठमाडौंबाट जारी) प्रयोग गरी २७ मे २०१५ मा ०८८३४८३८ नम्बरको नेपाली राहदानी लिएका थिए । त्यतिबेला उनी नातेदार भिसामा ५१२९६६९८१ नम्बरको अमेरिकी राहदानी बोकेर नेपाल आएका थिए । लामिछाने चितवन२ बाट प्रतिनिधिसभा सदस्य निर्वाचित भएपछि राहदानीका सम्बन्धमा छानबिन गर्न गृह मन्त्रालयमा उजुरी परेको थियो ।गृहले काठमाडौं जिल्ला प्रशासन कार्यालयलाई छानबिन प्रक्रिया अगाडि बढाउन निर्देशन दिएको थियो । जिल्ला प्रशासनले प्रहरीलाई अनुसन्धानका लागि निर्देशन दिएको थियो । प्रहरीले छानबिन गरिरहेकै बेला लामिछाने गृहमन्त्री बनेका थिए । त्यसपछि उक्त अनुसन्धान तथा छानबिन प्रक्रिया रोकिएको थियो ।"
खाग तस्करीमा १५ पक्राउ,"काठमाडौं (कास) संरक्षित वन्यजन्तु गैंडा चोरीसिकार गरी अवैध रूपमा गैंडाको खाग (आखेटोपहार) ओसारपसार तथा खरिद बिक्री गर्ने १५ जनालाई केन्द्रीय अनुसन्धान ब्युरोले पक्राउ गरेको छ ।विशेष सूचनाका आधारमा वातावरण तथा वन्यजन्तुसँग सम्बन्धित अपराध रोकथाम, नियन्त्रण तथा अनुसन्धानका लागि पुस १९ मा ब्युरोबाट खटिएको प्रहरी टोलीले काठमाडौं७ सरस्वतीनगर टोलबाट गैंडाको १ थान (तौल ५२२ ग्राम) सहित झापा भद्रपुर नगरपालिका१० बस्ने ४५ वर्षीय इन्द्रमणि आचार्य र बाँके कोहलपुर नगरपालिका११ का ४१ वर्षीया जमुनाकुमारी शर्मालाई पक्राउ गरेको थियो । उनीहरू पक्राउ परेपछि अनुसन्धानका क्रममा उक्त आखेटोपहार २० लाखमा बेच्न डिल भएको बयानको आधारमा १३ जना पक्राउ परेको प्रहरीले जनाएको छ । ब्युरोले अनुसन्धानकै क्रममा माघ १२ मा पाल्पा भुवनपोखरीका ६२ वर्षीय बाबुलाल भट्टराईलाई सीतापाइला चोकबाट, कैलाली मखुरियाका ६१ वर्षीय गजाधर सापकोटालाई गोगंबुबाट र कैलाली घोडाघोडीका ३६ वर्षीय प्रताप चौधरीलाई सीतापाइलाबाट पक्राउ गर्यो । माघ २० मा भोजपुर अरुण गाउँपालिका२ घर भई चाबहिल बस्ने ४५ वर्षीय डम्बरकुमार आलेमगरलाई लगनखेलबाट, गोरखा पालुङटारका ४७ वर्षीय खानबहादुर रानालाई हात्तीसारबाट, स्याङ्जा पुतलीबजारका ४६ वर्षीय निर्मल शाहीलाई जमलबाट पक्राउ गरेको ब्युरोका प्रवक्ता एसपी सञ्जयसिंह थापाले बताए । त्यसैगरी, माघ २२ मा स्याङ्जा वालिङ नगरपालिका८ जैसीपधेंराकी ३८ वर्षीया हरिमाया रानालाई सोही स्थानबाट, माघ २४ मा चितवन भरतपुर महानगर८ बस्ने ४० वर्षीया सम्झना चेपाङ भन्ने कमला तामाङलाई भरतपुर गौरीगन्ज सल्यानीबाट पक्राउ गरेको हो । प्रहरीले अनुसन्धानकै क्रममा बुधबार (माघ २५) मा थप ५ जनालाई पक्राउ गरेको छ । पक्राउ पर्नेमा चितवन कालिका नगरपालिका९ शेरबास बस्ने ३९ वर्षीय राजु भन्ने सोमबहादुर चेपाङलाई सोही स्थानबाट, चितवन इच्छाकामना गाउँपालिका७ पदमपुरकी ३० वर्षीया तुलसी चेपाङ, ३९ वर्षीय वीरमान वाइबा, चितवन कालिका नगरपालिका९ शेरबास बस्ने ३० वर्षीय राधाकृष्ण चेपाङ, भरतपुर महानगरपालिका८ गौरीगन्ज सल्यानी बस्ने ५२ वर्षीय आइतबहादुर तामाङलाई भरतपुर हाकिमचोकबाट पक्राउ गरेको छ । रुट टु रुट अप्रेसन सञ्चालन गरेर ब्युरोले प्रहरी टोली परिचालन गरेको जनाएको छ ।"
लघुवित्तका कारण कसैको उठीबास नहोस्,"मुलुकको बृहत्तर समुन्नतिको ध्येय राखी दूरदराजका विपन्न र सीमान्तीकृत वर्गको वित्तीय पहुँच विस्तार र आय आर्जन वृद्धि गर्न स्थापना भएका लघुवित्त वित्तीय संस्थाकै कारण लक्षित समूहकै उठीबास लाग्ने अवस्था आउनु निःसन्देह चिन्ताको विषय हो । देशभर लघुवित्तपीडितको संख्या बढ्दै जाँदा आत्महत्या गर्नेहरू पनि थपिँदै छन् । सुदखोर मिटरब्याजीकै अर्को अवतारका रूपमा लघुवित्तहरू प्रकट भएको आरोप पीडितहरूको छ । ५५ जिल्लामा संघर्ष समिति बनाइसकेका उनीहरूले यस्ता संस्था खारेजै गर्नुपर्ने सम्मका माग गर्न थालेका छन् । यसबाट लघुवित्तको कार्यशैली तथा अभ्यासमा गम्भीर प्रश्न उठेको छ, जसबारे यथोचित समीक्षा हुनुपर्छ ।लघुवित्तको अवधारणा आफैंमा नराम्रो पक्कै होइन । यस्ता संस्थाहरूले साना कर्जा लगानीका माध्यमबाट गरिबी निवारणमा सघाएका र कृषि, ग्रामीण तथा मूल्य शृंखलामा आधारित वित्तीय सेवा प्रदान गरेका सफल विश्वउदाहरणहरू अनेकन् छन् । नेपालमा पनि लघुवित्तको घोषित दायित्व न्यून आय भएका व्यक्तिलाई सदस्य बनाई तिनीहरूबाट नियमित बचत संकलन गरी सामूहिक जमानीमा कृषि तथा लघु उद्यम व्यवसाय सञ्चालन गर्न बिनाधितो लघु कर्जा प्रवाह गर्नु हो । आफ्ना सदस्य वा अरूलाई उचित धितो लिई लघु उद्यमव्यवसाय कर्जा प्रवाह गर्न पनि यिनलाई छुट छ । तर वित्तीय अनुशासनको सीमाभित्र बसी उद्देश्यअनुरूप काम गर्नुको सट्टा जसरी पनि अधिक नाफा कमाउन खोज्दा लघुवित्तहरू विपन्नका सहयोगी नभएर नवसामन्त मा परिणत भएका हुन् । पछिल्लो समाचार अनुसार, ब्याजलाई पनि साउँमा जोड्दै असुल गर्ने लघुवित्तका कारण डडेलधुरामा मात्रै ४० भन्दा बढी परिवार बेपत्ता भएका छन् । संस्थाका कर्मचारीले रातदिन खेद्न थालेपछि घरमा ताला लगाएर उनीहरू अन्यत्र लागेका हुन् । गाउँमा बसेकाहरू पनि यस्ता संस्थाका ज्यादतीविरूद्ध समिति नै बनाएर संघर्ष गर्दै छन् । समस्या कति भयावह छ भने, लघुवित्तबाट पीडितहरूको संघर्ष समितिका अनुसार, कैलाली र कञ्चनपुरमा मात्र दुई वर्षयता ४४ जना पीडितले आत्महत्या गरेका छन्, जसमध्ये ३६ महिला छन् । सुदूरपश्चिम प्रदेशका पहाडी जिल्लामा पनि लघुवित्तको ऋणले घरबार गुमाएकै कारण ३४ जनाले आफ्नो ज्यानै लिएको समितिको तथ्यांक छ । लघुवित्तबाट विभिन्न तवरमा ऋणीहरू ठगिने गरेका छन् । पहिलो त, ऋण पाउँदा नै उनीहरूलाई सबै रकम दिइन्न । सेवाशुल्क र पहिलो महिनाको किस्ता अग्रिम कटाइन्छ । यसो गर्दा ऋणीहरू सबै रकम उपयोग गर्नबाट वञ्चित हुन्छन् भने संस्थालाई स्वतः बचत प्राप्त हुन्छ । तापनि किस्ता कुल ऋणबाटै तिराइन्छ । दोस्रो, भाका अनुसार किस्ता बुझाउन नसक्दा उक्त रकम तत्काल साउँमा जोडिन्छ । तेस्रो, त्यसरी जोडिएको साउँ र किस्ताको अलग्गै जरिवाना तिर्नुपर्छ । चौथो, सुरुमा आवश्यक साक्षरता दिनुभन्दा पनि ऋण लिन बढी हौस्याउने गरिन्छ । पाँचौं, राष्ट्र बैंकले १५ प्रतिशत ब्याजदरको सीमा तोकिदिए पनि प्रायः लघुवित्तले घुमाउरो बाटाबाट अधिक रकम असुल्छन् । सेवाशुल्कका अतिरिक्त पनि थोरै अवधि (मासिकत्रैमासिक) का लागि कर्जा प्रवाह गर्ने, पुरानो कर्जाको अवधि सकिनुअगावै आफैं थप रकम दिएर चुक्ता गर्न लगाउने र पुनः नयाँ कर्जा प्रवाह भएको देखाउने अधिकांशको प्रवृत्ति छ । यसबाट लघुवित्तको खराब कर्जा कम देखिए पनि सेवाग्राहीलाई ऋणको भारले थप थिच्न थाल्छ । छैटौं, बहुबैंकिङ समस्या उस्तै छ । नियमतः यस्ता संस्थाबाट एक जनाले बिनाधितो ७ लाख र धितोमा १५ लाख रुपैयाँभन्दा बढी ऋण लिन पाइँदैन । तर, डडेलधुरामा मात्रै एउटै व्यक्तिलाई छिमेकी लघुवित्त, निर्धन लघुवित्त, स्वदेशी लघुवित्त, नाडेप लघुवित्त र किसान लघुवित्तले ऋण दिएका उदाहरण छन् । चार वर्षअघिको राष्ट्र बैंककै एक अध्ययन अनुसार पनि लघुवित्तका ऋणी घरपरिवारमध्ये ७० प्रतिशतले एकभन्दा बढी संस्थाबाट ऋण लिएका छन् । सातौं, यस्ता संस्थाले राष्ट्र बैंकको निर्देशनविपरीत आवास निर्माण, घरजग्गा, टेलिभिजन, मोबाइल खरिदजस्ता अनुत्पादक क्षेत्रमा पनि कर्जा प्रवाह गरेका छन् । र आठौं, ऋण उठाउने क्रममा लघुवित्तहरू क्रूर रूपमा प्रस्तुत हुने गरेका छन् । ऋणब्याज असुल गर्न घरमा भएका वस्तुभाउदेखि जग्गासमेत आफैं बिक्री गराएका उदाहरण उत्तिकै छन् । त्यसो त समस्या ऋणीमा पनि छ, कतिपयले आफ्नो क्षमता नहेरी पाएजति रकम लिने गरेका छन् । त्यसको उचित व्यवस्थापन गर्न नसक्दा उनीहरूको बिल्लिबाठ हुने गरेको हो । र, राष्ट्रबैंकले प्रभावकारी अनुगमन नगर्दा यस्तो बेथिति मौलाउन पाएको हो । इजाजत दिएपछि तदनुरूप कार्य भएनभएको जाँच्ने दायित्व उसले अनिवार्य रूपमा निर्वाह गर्नुपर्छ ।समग्रमा, आफ्ना सदस्य तथा ऋणीको हितलाई बेवास्ता गर्दै जसरी पनि धेरैभन्दा धेरै मुनाफा आर्जन गर्ने ध्याउन्नमा लघुवित्तहरू लागेकैले समस्या निम्तिएको हो । ऋणीको कर्जा भुक्तानी क्षमता, आम्दानीको स्रोत, कर्जा उपयोगिता लगायतका पक्ष बेवास्ता गरी जसरी पनि ऋण लगानी गर्ने सोचले यस्तो अवस्था आएको हो । जबकि, बैंक तथा वित्तीय संस्था सम्बन्धी ऐन अनुसार लघुकर्जा उपलब्ध गराउनुअघि सम्बन्धित कार्यको मूल्यांकन गरी सम्भाव्यता जाँच्ने दायित्व लघुवित्तहरूकै हो, जसमा उनीहरू जानीजानी चुकिरहेका छन् । यसकै दुष्परिणामस्वरूप, थोरै मात्र सम्पत्ति हुनेहरू ऋण लिएर महँगो चक्रवर्ती ब्याजको चंगुलमा फस्दा घरबार गुमाउन बाध्य हुने गरेका हुन् । निश्चय पनि केही लघुवित्तहरू नियमानुसारै चलेका पनि छन्, तर अधिकांशका कारण देशभर बेथिति बढेको छ । विपन्नहरूको उठीबास लाग्न थालिसकेकाले बेलैमा सम्बोधन नभए यसले ठूलो सामाजिक समस्या निम्त्याउने प्रस्ट देखिन्छ, जसबाट मुलुकको समग्र वित्तीय प्रणालीमै पनि असर पर्न सक्छ । तसर्थ सरकार, नियामक निकाय, लघुवित्त सञ्चालक लगायतका सरोकारवालाले समस्या सम्बोधनका निम्ति ठोस पहल थाल्न ढिला भैसकेको छ । करिब ६० लाख घरपरिवारले सेवा लिएको लघुवित्तको कार्यशैलीमा पुनर्विचार गरी र नियमनको पाटोलाई प्रभावकारी तुल्याई नागरिकहरूलाई मारमा पर्नबाट जोगाउन सम्बन्धित सबैको उचित ध्यान जानुपर्छ । विपन्न वर्गको वित्तीय पहुँच सुनिश्चित गर्न र उनीहरूलाई लाभान्वित तुल्याउन यस्ता संस्थामा आमूल सुधार हुनैपर्छ ।"
सम्पादकलाई चिठी,"हरेक पेट्रोलपम्पमा चार्जिङ स्टेसनविद्युतीय सवारी बढे, चार्जिङ स्टेसन बढेन समाचार सान्दर्भिक छ । विद्युतीय सवारीलाई प्रवर्द्धन गर्ने नीति सरकारले लिए पनि सो अनुरूप काम भएको छैन । चार्जिङ स्टेसन पर्याप्त भेटिन्नन् । त्यसैले दीर्घकालीन रूपमा हरेक पेट्रोलपम्पमा सरकारी अनुदानमा अनिवार्य कम्तीमा एक चार्जिङ स्टेसन हुनुपर्ने व्यवस्था लागू गर्नुपर्छ । हाललाई सहरी क्षेत्रमा २३ किलोमिटरको दूरीको एक पेट्रोलपम्पमा कम्तीमा एक चार्जिङ स्टेसन हुनुपर्छ । त्यस्तै राजमार्गहरूमा हरेक २०२५ किलोमिटरको पेट्रोलपम्पमा एक चार्जिङ स्टेसन अनिवार्य राख्नुपर्छ । यसो गरे मात्र विद्युतीय साधनप्रति आकर्षण बढ्नेछ । विद्युतीय साधन किन्न खोज्नेहरूलाई प्रोत्साहन हुनेछ । सुरुमा अनुदान दिएर भए पनि सरकारले यो काम गरिहाल्नुपर्छ । पर्याप्त चार्जिङ स्टेसन भए मात्र विदेशी मुद्राको बचत र स्वदेशी विद्युत्को खपत हुने थियो । यस्तो अति आवश्यक काम नगरी विद्युतीय सवारीको प्रवर्द्धन हुन सक्दैन । राजेन्द्र सञ्जेल, बुटवल"
पितृसत्ताले खोसेको पहिचान,"मधेश प्रदेशकी सीमा (परिवर्तित नाम) बाह्र वर्षकी हुँदा आफ्नै विद्यालयका गुरुद्वारा सीमापारिको सहरको सर्कसमा बेचिइन् । उनी केही वर्षपछि नेपाल त फर्किइन् तर घरमा पस्न स्वीकृति पाइनन् किनकि उनका बाबुले आफ्नो अनुमतिबेगर घरबाट हिँडेको र परिवारको इज्जत फालेको भन्दै आफ्नो व्यवस्था आफैं गरी बाहिरै बस्नू भने । नेपाल फर्कंदा उनी बालिग भइसकेकी भए पनि नेपाली नागरिकताको वर्तमान प्रावधान अनुसार नागरिक भइसकेकी थिइनन् । अनि नागरिक हुने सम्भावना पनि पातलिँदै थियो किनकि घर फर्कन नदिने मनसायका साथ बाबुले जारी गरेको घरमुली उर्दी सँग उनी न लड्न सक्थिन् न त जबर्जस्ती घरमा प्रवेश गर्न नै । आमा, दिदीहरू र भाइ त उनलाई घरमै बसेको देख्नै चाहन्थे तर यो कुरा उनीहरूको निर्णयबाहिरको हुन्थ्यो किनकि परिवारका सबैजसो निर्णय बाबुले गर्थे । र त्यो बाबुको पारिवारिक इजलास लाई चुनौती दिनु भनेको छोराछोरी र श्रीमतीको औकातभन्दा परको विषय थियो । यस्तो परिपाटी अद्यापि हाम्रो समाजमा छँदै छ । सब चुपचाप बस्नुको विकल्प थिएन । निर्णयकर्ता त बाबु, श्रीमान् लगायतको भूमिकामा रहेका पुरुषहरू नै हुन्, केही अपवादबाहेक, यो नेपाली समाजको नबदलिएको चरित्र हो । अझ कतिपय सांस्कृतिक समूह र वर्गका लागि त महिला भनेको परिवारका लागि घरेलु श्रमिक हो भने अधिकांशका लागि सौन्दर्य हो, इज्जत हो, शोभा हो, गृहलक्ष्मी होÙ तर कसैका लागि पनि सार्वभौम नागरिक होइन । अनि जापानकी प्रसिद्ध लेखिका मातासु योयोरीले भनेझैं महिला पुँजीवादी बजारका लागि एउटा वस्तु हो जसलाई यौन र गैरयौन श्रमका साथै उत्पादन प्रबर्धनका लागि मनलाग्दी प्रयोग गर्न सकिन्छ ! यही होइन त हाम्रो समाजले समग्र रूपमा निर्माण गरेको महिलाको पहिचान ?बाबुको आदेश सुनेपछि सीमा घरको दलिनमा राखेको आफ्नो झोला लिएर निस्किन् । तर जाने कहाँ, उनीसँग उत्तर थिएन । त्यति मात्र होइन, एउटी युवती आफ्नो घर भनिएको चौघेराबाट साँझपख एकाएक निकालिएकी थिइन् र लैंगिक दृष्टिकोणबाट जहिल्यै विषालु नंग्रा ठड्याएर बसिरहेको समाजको दोबाटामा पुगेकी थिइन्, भय, डर, निराशा, आक्रोश र त्रासले भरिएको मनोविज्ञानसहित । उनीसँग हिँड्ने बेला आमाले रुमालमा पोको पारेर थमाएका गहुँका दुइटा सुक्खा रोटी थिए र भाइले आफ्ना खुट्टाबाट निकालेर दिएका प्वाल परेका एक जोर चप्पल ! उनकै शब्दमा, जन्मघरको चिनो थिए भाइले दिएका खिइएका चप्पल । अलिक पर दिदीको घर थियो, उनले त्यहीँ रात बिताइन् । र, भोलिपल्ट लागिन् जनकपुरतिर, बाँच्ने उपायको खोजीमा ! कैयौं हन्डर र हिंसाका पर्खालसँग जुध्दै सीमा अनेक प्रकारका श्रम गरेर जीविका चलाउँदै थिइन्, होटलमा काम गर्ने स्थानीय एक युवाले बिहे गर्छु भनी महिनौं यौन शोषण गर्यो । अलिक पछि सिलिगुडीतिर राम्रो काम पाइन्छ, उतै बिहे गरी बसौंला भनी जान कर गरेपछि उनी मन नलागे पनि सहमत भइछन् । किनकि उनीसँग जीवनमा केही रोज्ने होइन, बाँच्ने झिनो त्यान्द्रोको मात्र आवश्यकता थियो त्यति बेला । अनि यौनिकताको तातो फलामले डामिएको उनको पहिचानको सन्दर्भमा समाजमा बुझिएको, भनिएको र व्यवहारमा उतारिएको सामाजिक सम्बन्धका नातागोता, आफ्नापराईको कुनै अर्थ थिएन । आशंकाबीच अर्को जोखिम उठाइन् र लागिन् त्यो युवाको पछिपछि भारततिर ! तर सिमाना काट्ने बेला उनी भागेर दोस्रो पटक बेचबिखनमा पर्ने सम्भावनाबाट जोगिन सकिछन् । यस्तै उतारचढावका चरण पार गर्दै उनी एक स्थानीय महिलाको सहयोगमा एउटा गैससको आश्रयमा पुगिन् र आफूलाई सुरक्षित महसुस गरिन् । दाताको अनुदानमा सञ्चालित गैससका अल्पकालीन कार्यक्रमहरूद्वारा मनोविमर्श लगायतका जीवनोपयोगी सरसल्लाहले उनमा जीवनप्रति अलि आशा जाग्यो । केही सीपमूलक तालिम पनि लिइन् जसले उनमा आफ्नै व्यवसाय गर्ने ऊर्जा थपिदियो । उसै त लैंगिक रूपमा विषाक्त नेपाली समाज, त्यसमाथि झन् उनी जन्मेहुर्केको मधेश प्रदेशको साँघुरो समाज ! तैपनि उनले केही मनकारी हातहरू र आफ्नै दिदीभिनाजुबाट थोरै सहयोग जम्मा पारी आफूले जानेको सीप बमोजिम महिला सैलुन खोल्ने विचार गरी तयारी थालिन् । सैलुन दर्ता लगायतका काममा दिदीभिनाजुले सहयोग गर्ने भए तर प्रक्रियामा गाँठो पर्यो नागरिकताको एउटा कागजको खोस्टोले गर्दा ।अब सीमालाई भावनात्मक रूपमा नाता सम्बन्ध नरहे पनि रगतको नाताले तय हुने आफ्नो कानुनी पहिचानको भीख माग्न उनै उर्दीवाला बाबुको शरणमा जानुको विकल्प रहेन, जसले पितृसत्ताका पर्खालहरूले घेरिएको घररूपी स्थानबाट छोरीलाई निकालेका थिए । तर सीमालाई बाबुको सामना गर्ने आँट अझै आइसकेको थिएन । उनले त्यो पर्खालभित्र पसी आफ्नो पहिचान खोज्नका लागि समन्वय गरिदिन दिदीभिनाजुसँग सहयोग मागिन् । र दिदीभिनाजुहरूले सक्दो प्रयास पनि गरे ! निकै प्रयासका बावजुद उनले बाबुबाट न नागरिकताका लागि सहयोग पाइन् न त आफ्नो जीविकोपार्जनको आधार ठानिएको सैलुन नै खोल्न सकिन् ।त्यसो त नागरिकता व्यक्तिविशेषको राज्यसँगको औपचारिक सम्बन्धलाई स्थापित गर्ने कानुनी धारा मात्र नभई सामाजिक न्यायप्राप्तिको जग र व्यक्तिको राज्यप्रतिको दायित्व निर्धारण गर्ने आधार पनि हो, तर नेपालको नागरिकता प्राप्तिको प्रावधान सामाजिक न्याय स्थापित गर्ने होइन बरु असमानताका छिद्रहरूलाई झन् गहिर्याउने खालको छ भन्नेमा सायदै द्विविधा होला । किनकि जतिसुकै व्याख्या तन्काए पनि, तर्कवितर्क गरे पनि र जतिसुकै दीपावली मनाए पनि कानुनी भाषामा नेपाली महिलाको देश छैनÙ उनीहरूलाई नेपाली राज्यले चिन्दैन ! त्यति मात्र होइन, समाजले चिथोर्छ अनि बजारले नंग्याउँछ पनि । त्यसैले त हाम्रो घरपरिवार, बजार, समाज, राज्य र तिनका हाँगाबिँगा मर्दाना (मास्कुलाइन) प्रकृतिका छन् र तिनले पुरुषत्व संस्थागत गर्नतिर सम्पूर्ण शक्ति खर्चिन्छन् । अनि त्यो पुरुषत्व पनि नेपाली समाजमा विशिष्ट प्रकृतिको पाइन्छ जसले सबै सांस्कृतिक समुदायका पुरुषभन्दा पनि निश्चित जाति, वर्ग, समुदाय र पारिवारिक पृष्ठभूमिबाट आएकाहरूको सोच र विचारलाई राज्यका स्थानीयदेखि शीर्ष तहसम्मका सबैजसो निकायमा संस्थागत गर्न वातावरण बनाउनेतिर जोड दिन्छ । यसलाई पुष्टि गर्नका लागि नागरिकताको प्रावधान एउटा उत्कृष्ट उदाहरण हो । संघीय लोकतन्त्रको खोलमा परिवर्तनको नेतृव गरेका हाम्रा पुरानानयाँ सबै खाले राजनीतिक पार्टीहरूले व्यवहारमा प्रयोग गरेको लैंगिक समावेशीको खाका यसैको अर्को उदाहरण हो ।यस्ता थुप्रै उदाहरण हामी सम्झन सक्छौं । तर सीमाहरू बेचिएकै आधारमा सामाजिक रूपले घरपरिवारबाटै निकालिनुपर्ने, आर्थिक रूपले कहिले गैससको शरण त कहिले यौन बजारमा लिलामी हुनुपर्ने अवस्थाले हाम्रा राजनीतिक नाराहरूÙ सामाजिक न्यायका अन्तर्रास्ट्रीय, क्षेत्रीय र राष्ट्रिय प्रतिबद्धताहरूÙ नवउदारवादका धरातलमा तय गरिएका आधारभूत मानव अधिकारका मापदण्ड र तिनलाई संस्थागत गर्न भनेर लिपिबद्ध गरिएका समानताका हरफहरू सबै एकै पटक बेकामे हुन्छन् । इज्जतको खोलले ढाकिएको लैंगिक यौनिकता र त्यो यौनिकताको धारमा रेटिएको महिला पहिचान नंग्याउन पुरुषमैत्री राज्यले जेजति हर्कत गर्छ, त्यो बेलाबेला सतहमा आइरहने तर राज्यले ढाकछोप गर्ने किशोरी बलात्कारका घटनाहरूले पनि कैयौं पटक प्रस्ट पारिसकेका छन् ! राज्यलाई र उसको उत्तरदायित्वबिनाको नाफाखोर पुँजीवादी बजारलाई पल शाह र सन्दीप लामिछानेहरू चाहिन्छन् न कि तिनले प्रताडित गरेका किशोरीहरू । हो, त्यसै भयो सीमाको जीवनमा पनि । किशोरी अवस्थामै आफ्नै गुरुको भूमिकामा रहेको मानव तस्कर र भविष्यको जीवनसाथी बन्ने भनेर दृश्यमा आएको युवाका बारेमा उनले आफूले आश्रय लिएको गैससमार्फत उजुरी गर्दा न प्रशासनले उजुरी सुन्यो न त उनका बाबुको भूमिकामा रहेका घरमुली ले साथ दिए । र त उनले जीविकोपार्जनका उपायहरू मौसम अनुसार फेर्नुपर्छ किनकि व्यक्तिका अनुभूतिहरू, प्रसिद्ध महिलावादी लेखिका इस्टिफी ज्याक्सनले आफ्नो अनुसन्धानमा भनेझैं, ऊ बाँचेको समाजले निर्देश गर्छ न कि उसको राज्यले लिपिबद्ध गरेका समानताका विभेदी हरफहरूले । यो तर्क राज्यविहीन महिलाको सन्दर्भमा अझ बढी लागू हुन्छजस्तो लाग्छ । वर्षौं भइसक्दा आज पनि सीमा औपचारिक रूपमा नेपाली नागरिक हुन सकेकी छैनन् तर उनलाई नंग्याएको नेपालको यौन बजारले एउटी अनागरिक आमा बनाइसक्यो र हालसम्म सहयोग गरेका मनकारीहरूबाट टाढा पुर्यायो । किनकि पहिलेको कठिन अवस्थामा उनलाई साथ दिने दिदीभिनाजु पनि अहिले नजिक छैनन्, न त उनलाई सुरुआती समयमा आश्रय दिने गैससहरू नै । उनले सहयोग माग्न जाँदा, गैससका पदाधिकारीहरू सीमाजस्ता एकल आमाहरूलाई सहयोग गर्न दाताको अनुदान छैन भन्छन् अनि दिदीभिनाजुलाई अब इज्जतको डर लाग्न थालेको छ । किनकि सीमा अब किशोरी बहिनी, अनागरिक महिलाबाट बाबुको ठेगान नलागेको बच्चाको अनागरिक आमा बनिसकेकी छन् ! यही होइन त हामीले भन्ने गरेको सामाजिक न्यायको मर्म ?सामाजिक अपहेलना, प्रशासनिक अर्घेल्याइँ, पारिवारिक हेला, गैससको पनि असमर्थता र राज्यको बहिष्करणका बीच आफूजस्तै अन्य एकदुई युवतीसँगै बाँच्ने उपायको खोजीमा काठमाडौं उक्लेकी सीमा सिंहदरबारको नाकैमुनि ठेलामा कहिले तरकारी त कहिले चटपटे बेची बिहानबेलुका आमाछोराका लागि जाउलो जुटाउँदै थिइन् । तर नेपाली समाजको वर्गीय चारित्रिक विभेद नबुझेका सम्भ्रान्त जमातको प्रतिनिधित्व गर्ने काठमाडौं महानगरका सनकी प्रमुखले सीमाको ठेलागाडा पनि हुत्त्याइदिए । यो लामो शृंखला पार गर्दैगर्दा अब सीमा नेपाली समाजले भन्ने गरेको र चाहेको सौन्दर्य, घरको इज्जत, समाजको शोभा, उनको बच्चाको पत्तो नलागेको बाबुको घरकी गृहलक्ष्मी र आफ्नो प्रदेशका नगरहरूबाट लखेटिएर रोजीरोटीका लागि सम्भावना देखेको बालेनहरूको सहरकी श्रमिक पनि होइनन् । आखिर सीमा अब को हुन् त ? नेपाली राज्य संरचनालाई सोध्नुपर्ने सम्भवतः यो नै आजको प्रमुख प्रश्न होला, यदि महिलाको सार्वभौम पहिचानलाई पितृसत्ताको विषाक्त जन्जिरबाट फुत्काउने हो भने ।मुलुकको प्रत्येक प्रदेश र गाउँमा, सबै सांस्कृतिक समुदायमा, सबै राजनीतिक विश्वासमा हजारौं होइन, लाखौं सीमा छन् । ती सबै आफ्नै समुदाय, संस्कृति र राजनीतिक आस्थाहरूबाट पनि अपरिचित छन् । तिनको पहिचानको मुद्दा कहीँकतै पनि कहिल्यै चुनावी र सामाजिक न्यायको मुद्दा हुँदैन, किनकि ती अपरिचितहरू नागरिक होइनन्, केवल यौन बजारमा मनलाग्दी लिलाम गर्न सकिने वस्तु हुन् जुन लिलामीमा सहरिया धनाढ्य, पुरुषनियन्त्रित समाजले गण्यमान्य भनिएका मात्र होइन, सुरक्षा र अन्य प्रशासनिक मुखियाहरू, राजनीति गर्ने नेतासमेत सामेल हुन्छन् र तिनै अनागरिकहरूको यौन र गैरयौन श्रमको दोहन गर्छन् । यही होइन हाम्रो राज्यले भन्ने गरेको सामाजिक न्यायको चरित्र ?"
नयाँ पुस्ताले हिँड्नुपर्ने अबको बाटो,"भोलिको मुद्दाविश्व स्वास्थ्य संगठनले सन् २०३० सम्ममा डिप्रेसन संसारको सबैभन्दा ठूलो रोग बन्ने बताइरहेको छ । धेरै देशले त्यसैले आर्थिक समृद्धिभन्दा नागरिकको खुसी लाई प्राथमिकता दिन थालेका छन् । दुबईले त ह्याप्पिनेस र वेलबिइङ मन्त्रालय नै खडा गरेको छ । अन्य देशमा पनि खुसी मन्त्रालय छन् । दिल्ली र भुटानले समेत यो कुरालाई अंगीकार गरेका छन् । न्युजिल्यान्डले सन् २०१९ मा बजेट बनाउँदा वेलबिइङ लाई नीतिको केन्द्रमा राखेको थियो । अब संसार यता जाँदै छ र यो हाम्रो नेतृत्वले बुझ्न जरुरी छ ।कुपोषण हाम्रो देशको ठूलो समस्या हो । भोककै कारण मानिसहरूले ज्यान गुमाइरहेका छन् । एकातिर भोकलाई समस्या देखिरहँदा अर्को वर्गको समस्या भने मोटोपन हो । मोटोपनकै कारण धेरैलाई सुगर, प्रेसरजस्ता रोग लागिरहेको छ । मोटोपन भोलिको राष्ट्रिय मुद्दा हो । मोटोपन भोलिको राजनीतिक मुद्दा पनि हो । कतिपय देशमा चुनावी घोषणापत्रमा एक केजी तौल घटाउने नागरिकलाई यति डलर दिने भनेरै लेखिएको हुन्छ ।निकट भविष्यमा प्रतिकूल वातावरणीय प्रभावका कारण वातावरण संरक्षण सम्बन्धी मुद्दा अझै जोडतोडले उठ्नेवाला छ । जनावरको अधिकारको मुद्दा अझै तात्नेवाला छ । प्रविधिले ल्याएको विकृतिका बारेमा अझै खरा प्रश्नहरू उठ्नेवाला छन् । प्रविधिले नागरिकको गोपनीयतालाई हनन गरेको विषय उठ्नेवाला छ । डाटा सेक्युरिटीमा हाम्रो देशले के गर्छ, त्यो भोलिको राष्ट्रिय मुद्दा बन्नेवाला छ । र, अबका दिनमा मानवताको मुद्दा सबैभन्दा जोडतोडले उठ्नेवाला छ । रोबोटले हाम्रा जागिर खाइदिनेवाला छ । प्रतिनिधिमूलक लोकतन्त्रबाट संसार सहभागितामूलक र संलग्नतामूलक लोकतन्त्रमा प्रवेश गर्दै छ । सामाजिक सञ्जालको अल्गोरिदमले पार्ने प्रभाव, च्याटजीपीटीजस्ता एआईले ल्याउने उलटपुलट पनि हाम्रो अबको राजनीतिक मुद्दा हो । आजका आवश्यकताबारे सचेत भइरहँदा हामीले भोलिको मुद्दालाई पनि बिर्सिन हुँदैन ।अन्त्यमा, रुसमा केही महिनाअघि गुगलमा सबैभन्दा धेरै खोजिएको कुरा थियो, आफ्नो हात कसरी भाँच्ने ? जब पुटिनले आम नागरिकलाई सेनामा भर्ती हुन भने, तब नागरिकले आफू बिरामी छु वा अपांग छु भनेर सेनामा भर्ती नहुन यसो गरिरहेका थिए । शासक गलत पर्यो भने नागरिकले कति दुःख पाउँछन् भन्ने यो एउटा नमुना हो ।अबको राजनीति डेलिभरीको राजनीति हो । नागरिकको जीवन सहज बनाउने राजनीति हो । जातका नाममा, धर्मका नाममा, भूगोल वा क्षेत्रीयताका नाममा वा लोकप्रियतावादमा रमाएर सजिलो भोटको राजनीति गर्नेहरूले नागरिककेन्द्रित राजनीति गर्न सक्दैनन् । देशले नयाँ नेपाल बनाउन तयार, नयाँ भविष्य कोर्न तयार, नयाँ खुसी अनि नयाँ समृद्धिका लागि खाकासहित तयार नयाँ नेतृत्वसहितको दल खोजेको छ । विक्रम संवत् २१०० मा मुलुक कस्तो बनाउने भन्ने नै अबको राजनीतिको मुद्दा हुनुपर्छ ।"
मोदीको नजर अदालतमाथि,"भारतमा सुप्रिम कोर्ट र हाई कोर्टमा न्यायाधीशको नियुक्ति प्रक्रिया चरम विवादमा तानिएको छ । त्यसले केन्द्र सरकार र अदालतबीच द्वन्द्व बढाएको छ । न्यायाधीश नियुक्ति, सरुवा लगायतको सिफारिस गर्न प्रधानन्यायाधीशको अध्यक्षतामा अन्य चार वरिष्ठ न्यायाधीश रहेको कमिटी बनाइएको छ । पाँचसदस्यीय यो कलेजियम ले नै सुप्रिम कोर्ट र हाई कोर्टमा नियुक्त वा सरुवा गर्नुपर्ने न्यायाधीशहरूका नाम केन्द्र सरकारसमक्ष सिफारिस गर्छ । राष्ट्रपतिले त्यस सिफारिसलाई निर्णयमा बदल्छन् । कलेजियमको सिफारिसमा थपघट गर्ने वा अस्वीकार गर्ने सुविधा सरकारलाई हुन्न । नेपालमा न्यायपरिषद्ले न्यायाधीश नियुक्ति, सरुवा वा बढुवाको निर्णय लिन्छ । त्यसमा सरकारका मन्त्री तथा मनोनीत व्यक्ति सदस्य हुन्छन् । भारतमा भने कलेजियम प्रणालीले सरकारको सहभागिताको ठाउँ राखेको छैन । कलेजियम संविधानमा भएको व्यवस्था होइन, सुप्रिम कोर्टले आफ्नै आदेशबाट स्थापित गरेको प्रणाली हो । त्यसले न्यायालयलाई राजनीतिक प्रभावबाट मुक्त गरेको छ । तर, नरेन्द्र मोदी नेतृत्वको सरकारले न्यायाधीश नियुक्ति प्रक्रियामा सरकारको भूमिका हुनुपर्ने दबाब बढाएको छ । न्यायाधीश नियुक्ति प्रक्रियामा आफ्नो कहीँकतै निर्णायक भूमिका नपाएपछि सरकारले कलेजियम प्रणालीको तीव्र आलोचना गरिरहेको छ । विगतमा बौद्धिक बहसमा मात्रै सीमित रहेको यो विषयमा यति बेला सरकार र अदालत आमनेसामने छन् । कानुनमन्त्री किरण रिजिजु आफैं अघि सरेर अदालतविरुद्ध एकपछि अर्को अभिव्यक्ति दिइरहेका छन् । अदालतले संविधानको अपहरण गरेर कलेजियम स्थापित गरेको उनको भनाइ छ । अदालतले पनि प्रतिक्रियामा चेतावनीको भाषा प्रयोग गरिरहेको छ । सरकारले पछिल्ला तीन वर्षमा कलेजियमका अठार सिफारिसलाई फिर्ता पठाएको छ । त्यस्ता सिफारिसलाई कलेजियमले पुनः पठाएर सरकारलाई उसको अधिकार सम्झाउने क्रम दोहोरिइरहेको छ । सिफारिसलाई सरकारले महिनौं दराजमा थन्क्याउनु सामान्य भइसकेको छ । भारतमा न्यायपालिकाकार्यपालिका विवाद पहिलो पटक भएको भने होइन । विगतमा इन्दिरा गान्धीले न्यायालयदेखि राष्ट्रपतिसम्मका अधिकार कटौती गरेकी थिइन् । उनको समयमा न्यायालयसँगको टकराव अत्यधिक थियो । सन् १९७१, प्रधानमन्त्रीका रूपमा आफ्नो दोस्रो कार्यकालमा गान्धी शक्तिशाली महिला नेत्रीका रूपमा उदाइरहेकी थिइन् । आम चुनावमा भारतीय कंग्रेस पार्टी अपार बहुमतले विजयी भएको थियो । कंग्रेसले ३५२ सिट जित्दा दोस्रो स्थान पाएको सीपीएमले २५ सिट मात्रै ल्याएको थियो । त्यही वर्ष डिसेम्बरमा पाकिस्तानसँगको लडाइँमा जित र बंगलादेश विभाजनको सफलताले गान्धीको जयजयकार बढेको थियो । अमेरिका र चीनजस्ता शक्तिशाली देशको साथ पाकिस्तानलाई थियो र गान्धीले अमेरिकी चेतावनीलाई बेवास्ता गर्दै पाकिस्तान टुक्र्याई बंगलादेश दिएकी थिइन् । संसद् र अन्तर्राष्ट्रिस्तरमा बलियो नेत्रीका रूपमा स्थापित हुँदै गरेकाले गान्धी देशको आन्तरिक मामिला आफूले चाहेअनुकूल चलाउन चाहन्थिन् । आफ्नो कुनै पनि निर्णयमा बाधाव्यवधान उनलाई स्वीकार्य थिएन । तर, सुप्रिम कोर्टका निर्णय र आदेशहरूमार्फत उनलाई चुनौती मिलिरहन्थ्यो । यसबाट दिक्क भएकी उनले न्यायालयलाई आफूअनुकूल हिँडाउने सोचिन् र स्थापित परम्परालाई मिच्दै मार्च १९७३ मा वरीयताक्रममा चौथो नम्बरमा रहेका न्यायाधीश एएन रेलाई प्रधान न्यायाधीश (चिफ जस्टिस) मा नियुक्त गराइन् । प्रधान न्यायाधीशको अवकाशपछि त्यस स्थानमा रोलक्रममा वरिष्ठ रहेकालाई नियुक्ति गर्ने अभ्यासलाई गान्धीले आफ्नो शक्तिको बलमा मिचेकी थिइन् । त्यही बेला सुप्रिम कोर्टले संविधानलाई संशोधन गर्ने संसद्को शक्तिलाई सीमित गर्ने, तेह्र न्यायाधीशको बेन्चमा साता जनाको बहुमतले संसद्लाई संविधानको प्रस्तावनाको मूल ढाँचामा छेडछाडको अधिकार नरहेको फैसला दिएको थियो । त्यस फैसलाबाट गान्धी असन्तुष्ट थिइन् । त्यस अगाडि बैंकहरूको राष्ट्रियकरण र राजामहाराजाहरूलाई दिइँदै आएको सुविधा कटौतीको सरकारी निर्णयमा पनि अदालतको आदेश गान्धीका लागि अनुकूल थिएन । सरकारको नीति र दर्शनलाई अदालतबाट सहयोग नभइरहेको गान्धीको बुझाइ थियो । पछिल्लो फैसलामा सहभागी तेह्र न्यायाधीशमध्ये सरकारका पक्षमा बढी मुखर हुने न्यायाधीश थिए एएन रे । रोलक्रममा उनीअगाडि रहेका तीन न्यायाधीश सरकारलाई असर गर्ने फैसला सुनाउने पंक्तिमा थिए । न्यायाधीश रेले त्यसको पुरस्कार पाए । कनिष्ठ न्यायाधीश सुप्रिम कोर्टको नेतृत्वमा उकालिएपछि वरिष्ठता क्रममा अगाडि रहेका जेएम शेलात, केएस हेगडे र एएन ग्रोवरले राजीनामा दिएका थिए । उक्त घटना भारतमा न्यायालयमाथि कार्यपालिकाद्वारा गरिएको गम्भीर हस्तक्षेपका रूपमा चित्रित छ । न्यायपालिकासँगको टकरावकै कारण गान्धीले संकटकाल (इमर्जेन्सी) लगाएकी थिइन् । सन् १९७१ को लोकसभा चुनावमा गान्धीले रायबरेली क्षेत्रबाट राज्यशक्तिको दुरुपयोग गरेर चुनाव जितेको आरोपसहित इलाहाबाद हाई कोर्टमा मुद्दा थियो । चुनावमा तोकिएको सीमाभन्दा बढी पैसा खर्च गरेको र चुनाव जित्न प्रधानमन्त्री पदको दुरुपयोग गरेर राज्यको स्रोतसाधन चलाएको उनीमाथि आरोप थियो । त्यही मुद्दाले गर्दा पहिलो पटक कुनै प्रधानमन्त्री अदालतमा बयानका लागि उपस्थित हुनुपरेको थियो । १२ जुन १९७५ मा न्यायाधीश जगमोहन सिन्हाले गान्धीलाई दोषी ठहर गर्दै उनको चुनाव रद्द गर्ने फैसला सुनाएका थिए । फैसलापूर्व सिन्हालाई सुप्रिम कोर्टको न्यायाधीश बनाइदिने लोभ गान्धीका तर्फबाट दिइएको थियो । तर, उनले त्यस्तो प्रस्तावलाई अस्वीकार गर्दै कठोर फैसला सुनाएका थिए । गान्धीले पुनरावेदन गरिन् । तर २४ जुनमा सुप्रिम कोर्टले अन्तिम फैसला नआएसम्मका लागि संसद्मा हुने कुनै पनि मतदानमा गान्धीले भाग लिन नपाउने आदेश दियो । यद्यपि उनको सांसद र प्रधानमन्त्री पद कायमै राखेको थियो । अदालतको आदेशपछि पार्टीभित्र र बाहिरबाट गान्धीको राजीनामा माग्न थालियो । त्यही पृष्ठभूमिमा २५ जुनको मध्यरात गान्धीले देशैभर संकटकाल लगाइन् । गान्धीले लगत्तै संविधानको ३८ औं र ३९ औं संशोधन गराइन् । पहिलो संशोधन सुप्रिम कोर्टलाई संकटकाल को न्यायिक समीक्षा गर्ने अधिकारबाट वञ्चित गर्नका लागि थियो । अर्को, संशोधनमा प्रधानमन्त्रीको चुनावलाई सुप्रिम कोर्टमा चुनौती दिन नसकिने र त्यस्तो विषयको सुनुवाइ संसद्द्वारा गठित संवैधानिक संस्थाले गर्ने व्यवस्था गरियो । गान्धीको चुनाव सम्बन्धी फैसला आउने मुखैमा त्यस्तो संशोधन गरिएको थियो । संविधान संशोधनको कारण देखाएर अदालतले गान्धीसँग सम्बन्धित चुनावी मुद्दालाई निष्क्रिय गरेको थियो । २१ महिनाको संकटकालका दौरान गान्धीले स्वतन्त्र न्यायपालिकालाई कार्यपालिकासामु घुँडा टेकाउन हरसम्भव कोसिस गरेकी थिइन् । उनले संकटकाललाई समर्थन हुने गरी फैसला नदिने न्यायाधीशहरूको सरुवा गर्ने, माथिल्लो अदालतमा जानबाट रोक्ने लगायतका खेल खेलिन् । न्यायाधीशहरूलाई डरत्रास देखाउने र लोभ्याउने काम त्यस अवधिमा प्रशस्तै भए । कार्यपालिकाको त्यस्तो व्यवहारका बावजुद भारतको न्यायालयले आफ्नो साख बचाइराख्न जनताको अधिकार सुरक्षित हुने फैसला दिन भने छोडेन । यसरी इन्दिरा गान्धीका पालामा न्यायपालिका संघर्षका साथ शक्ति सञ्चय गर्दै अगाडि बढेको थियो । सन् १९८१ कै एउटा फैसलामा अदालतले कलेजियम प्रणालीलाई चर्चामा ल्याइसकेको थियो । तर, कार्यान्वयनमा भने १९९३ को फैसलाबाट आयो । संविधानको धारा १४२(२) मा न्यायाधीश नियुक्ति सम्बन्धी व्यवस्था छ, जसमा राष्ट्रपतिले न्यायाधीश नियुक्तिपूर्व प्रधानन्यायाधीशको सल्लाह लिने भनिएको छ । सुरुमा प्रधान न्यायाधीश र दुई वरिष्ठ न्यायाधीश रहने कलेजियमलाई १९९८ मा अदालतलकै आदेशले पाँचसदस्यीय बनाइएको हो । इन्दिरा गान्धीपछि शक्तिशाली प्रधानमन्त्रीका रूपमा मोदीको उदय भएको छ । दोस्रो कार्यकाल प्रधानमन्त्री चलाउँदै छन् । संसद्मा अत्यधिक बहुमत छ । मोदीकै कारण भाजपाले एकपछि अर्को प्रदेश जितेको छ । विपक्षी कमजोर छन् । अपवादबाहेक सबै मिडियालाई सरकारले प्रभावमा राखेको छ । सरकारको विरोधमा लाग्ने र विपक्षी कित्तामा रहेकालाई साइजमा राख्न सरकारी एजेन्सीहरूको दुरुपयोग बढेको छ । मोदी सरकारलाई थोरै भए पनि प्रश्न र चुनौती अदालतबाट मात्रै छ । सन् २०१४ मा मोदी नेतृत्वमा आएयता न्यायालयमाथि प्रभाव बढाउने कोसिस जारी छ । २०१४ मै सरकारले न्यायाधीश नियुक्तिमा आफ्नो सहभागिताको उपाय निकाल्न संविधान नै संशोधन गर्दै राष्ट्रिय न्यायिक नियुक्ति आयोगको व्यवस्था गर्यो । प्रधानन्यायाधीशको अध्यक्षतामा रहने त्यस आयोगमा कानुनमन्त्री र दुई जना मनोनीत सदस्य रहने प्रावधान राखियो । तर, सुप्रिम कोर्टले त्यस संशोधनलाई न्यायपालिकाको स्वतन्त्रता र शक्ति पृथकीकरणको सिद्धान्तविपरीत भन्दै असंवैधानिक ठहर गरिदियो । कलेजियम प्रणालीलाई खारेज गर्ने सरकारको प्रयत्न विफल हुन पुग्यो । अहिले पुनः त्यस विषयलाई सरकारले अगाडि बढाउन खोजेको छ । गत महिना कानुनमन्त्री रिजिजुले प्रधान न्यायाधीश डीवाई चन्द्रचुडलाई कलेजियममा सरकारको प्रतिनिधित्व गराउन पत्र लेखेका छन् । उपराष्ट्रपति तथा राज्यसभा अध्यक्ष जगदीप धनखड पनि पनि कलेजियम प्रणालीमाथि प्रश्न उठाएर सरकारसँग उभिएका छन् । उनले संसद्ले बनाएको कानुनलाई अदालतले खारेज गर्न नसक्ने भनेका छन् । गत साता बम्बे हाई कोर्टमा लयर्स एसोसिएसनले उपराष्ट्रपति धनखड र कानुनमन्त्री रिजिजुविरुद्ध संविधान र कानुनमाथि विश्वास नराखेको भन्दै मुद्दा दायर गरेको छ । सुप्रिम कोर्टले ७३ औं वार्षिकोत्सव मनाउँदै गर्दा कलेजियम विवादका कारण न्यायीक स्वतन्त्रतामाथि चुलिएको दबाबबाट आफूलाई कसरी बाहिर निकाल्छ, त्यो भने भविष्यमा हुने अदालतका फैसलाहरूमाथि नै निर्भर छ ।"
मर्मत नगर्दा थन्किए एम्बुलेन्स,"सात अस्पताललाई एम्बुलेन्समकवानपुर वाग्मती सरकारले प्रदेशका सात अस्पताललाई एम्बुलेन्स हस्तान्तरण गरेको छ । कुल ३ करोड ७० लाख रुपैयाँ लागतमा खरिद गरिएका सात एम्बुलेन्स बुधबार हस्तान्तरण गरिएको हो । तत्कालीन स्वास्थ्य मन्त्री निमा लामाको कार्यकालमा एम्बुलेन्स खरिद गरिएको हो । भक्तपुर अस्पताल, बज्रबाराही चापागाउँ अस्पताल ललितपुर, टोखा चण्डेश्वरी अस्पताल काठमाडौं, पशुपति चौलागाईं स्मृति अस्पताल दोलखा, मेथिनकोट अस्पताल काभ्रे, रामेछाप अस्पताल र बकुलहर रत्ननगर अस्पताल चितवनलार्इं ख वर्गको एम्बुलेन्स हस्तान्तरण गरिएको हो ।प्रतिएम्बुलेन्स ५२ लाख ९० हजार रुपैयाँ लागतमा खरिद गरेको स्वास्थ्य आपूर्ति व्यवस्थापन केन्द्रका प्रमुख अर्जुनप्रसाद सापकोटाले बताए । उनका अनुसार केन्द्रमार्फत गतवर्ष पनि ५ वटा एम्बुलेन्स खरिद गरी प्रादेशिक अस्पताललाई उपलब्ध गराइएको थियो । एम्बुलेन्स हस्तान्तरण गर्दै स्वास्थ्य मन्त्री रामेश्वर श्रेष्ठले प्रदेशका सबै नागरिकसम्म स्वास्थ्य सेवा पुग्न नसकेको बताएका छन् । उनले गरिब, विपन्न, सीमान्तकृत, लोपोन्मुख समुदायका नागरिकको स्वास्थ्यमा पहुँच पुर्याउनका लागि सरकार गम्भीर भएर काम गरिरहेको बताए ।"
बिमा संस्थानका पूर्वकर्मचारीको हत्या,"काठमाडौं (कास) लुटपाटको उद्देश्यले बिमा संस्थानका पूर्वकर्मचारीको हत्या भएको खुलेको छ । घटनामा संलग्न भएको आरोपमा एक जना पक्राउ परेका छन् ।मंगलबार बिहान ६ः४० बजे काठमाडौं९ रुद्रनगर शान्तिमार्ग सडकखण्डमा पुरुषको शव फेला परेको थियो । बेवारिसे शव फेला परेपछि प्रहरी परिसर काठमाडौं, काठमाडौं उपत्यका अपराध अनुसन्धान कार्यालय, प्रहरी वृत्त गौशालाले अनुसन्धान थालेको थियो । प्रहरीले सीसी क्यामेरा फुटेजका आधारमा मोरङ सुन्दरहरैचा नगरपालिका७ का ३२ वर्षीय रामबहादुर थापालाई बुधबार पक्राउ गरेको थियो । थापा पक्राउ परेपछि शवको पहिचान भएको काठमाडौं प्रहरी प्रवक्ता एसपी सीताराम रिजालले बताए । हत्या गरिएका व्यक्ति पर्सा वीरगन्जका ध्रुवबहादुर खड्का हुन् ।लुटपाथको मौका खोज्दै हिँडेका थापाले खड्काको शरीरको आवरण हेरेर सहयोगी भाव देखाउँदै एकान्तमा पुर्याएर लुटपाट गरेको र आफू फस्ने सोचेर हत्या गरेको पुष्टि भएको एसपी रिजालले बताए । मृतक खड्काको साथबाट मोबाइल १ थान, धनमाल, फोटोलगायत कागजाज झिकेर थापा फरार भएका थिए । प्रहरीले झोला र साइकलको सिटको खोल काठमाडौं६ सरस्वतीनगरमा, ज्याकेज कालोपुल रुद्रमती मार्गमा, मृतकको फोटो, सिमकार्डलगायत कागजात रहेको पर्स धुम्बाराहीस्थित बाँसको झाडीमा फेला पारेको थियो । खड्का राष्ट्रिय बिमा संस्थानबाट दुई वर्षअघि निवृत्त भएका थिए । धेरै पैसा हुन सक्ने अनुमान गरेर आक्रमण गरेको प्रारम्भिक अनुसन्धानबाट खुलेको छ । थापा यसअघि ०७७ सालमा गाँजासहित पक्राउ परेका व्यक्ति हुन् । उनीविरुद्ध मुलुकी अपराध संहिता २०७४ को परिच्छेद १२ को दफा १७७ बमोजिमको कसुरमा काठमाडौं जिल्ला अदालतबाट बिहीबार ५ दिनको म्याद थप गरी अनुसन्धान थालेको प्रहरीले जनाएको छ ।"
"निक्षेप बढ्यो, ऋण सुस्त","(काठमाडौं)लगानीयोग्य रकम अभावमा झन्डै २ वर्षदेखि सुस्त बैंक तथा वित्तीय संस्थाले कर्जा प्रवाह गरेका थिएनन् । अहिले तरलता सहज छ । तर, कर्जा प्रवाहको गति सुस्त छ । विगतमा बैंकमा पैसा नहुँदा ग्राहकले कर्जा पाउन सकेका थिएनन् । अहिले माग नहुँदा बैंकले कर्जा प्रवाह गर्न नसकेको जानकारहरू बताउँछन् ।राष्ट्र बैंकको तथ्यांकअनुसार बैंक तथा वित्तीय संस्थामा पछिल्ला महिनामा निक्षेप बढिरहेको छ । कर्जा प्रवाह भने अपेक्षित रूपमा बढ्न सकेको छैन । चालु आर्थिक वर्षको ६ महिनामा बैंक तथा वित्तीय संस्थाको निक्षेप संकलन ४२ प्रतिशत र कर्जा ३० प्रतिशतले बढेको छ । वार्षिक बिन्दुगत आधारमा गत आर्थिक वर्षको पुसदेखि चालु आर्थिक वर्षको पुससम्म निक्षेप ९४ र निजी क्षेत्रमा प्रवाहित कर्जाको वृद्धिदर ४ प्रतिशत छ । उल्लिखित तथ्यांकले पनि निक्षेपको भन्दा कर्जाको वृद्धिदर कम देखिन्छ ।आर्थिक गतिविधि सुस्ताएका बेला महँगो ब्याजदरमा कर्जा लिएर व्यवसाय विस्तार गर्दा लागतसँगै नोक्सानको जोखिम पनि उच्च हुने भएकाले उद्योगी व्यवसायीले कर्जा माग नगरेको पूर्वबैंकर एवं वित्तीय क्षेत्रका जानकार परशुराम कुँवर क्षेत्रीले बताए । ब्याजदर घटेर एकल अंकमा नझर्दासम्म ठूलो परिमाणमा कर्जा प्रवाह हुँदैन, उनले भने, आर्थिक गतिविधि सुस्ताएका बेला उद्योगी व्यवसायीले महँगो ब्याजदरमा किन कर्जा लिने ? अहिले कर्जा माग नहुनुको कारण यही हो ।अर्थतन्त्रको अवस्था र उच्च ब्याजदरका कारण बैंक तथा वित्तीय संस्थामा कर्जा माग बढ्न नसकेको राष्ट्र बैंकका पूर्वकार्यकारी निर्देशक नरबहादुर थापाले बताए । पछिल्ला महिनामा बाह्य क्षेत्र सन्तुलित अवस्थामा रहेको तथ्यांकहरूले देखाएकाले अब आर्थिक गतिविधि बढाउन सरकारले व्यापक रूपमा पुँजीगत खर्च गर्नुपर्ने उनको भनाइ छ । बाह्य सूचकहरू सहज अवस्थामा रहे पनि निजी क्षेत्रतर्फको कर्जा ४ प्रतिशतले मात्र बढेको छ । यसले आर्थिक गतिविधि चलायमान बनाउन र अपेक्षित रूपमा रोजगारी सिर्जना गर्न सक्दैन, उनले भने, अब सरकारले उत्पादन वृद्धि र रोजगारीका अवसर सिर्जना गर्न पहलकदमी बढाउनुपर्यो । सरकारी खर्च वृद्धि हुँदा लगानीकर्ताको मनोबल बढ्ने भएकाले निजी क्षेत्रबाट पनि कर्जा माग बढ्ने उनले बताए । अहिले ब्याजदर वृद्धि, चालु पुँजी कर्जासम्बन्धी मार्गदर्शन, आर्थिक गतिविधि सुस्तलगायत कारणले निजी क्षेत्रले कर्जा लिन नचाहिरहेको उनको भनाइ छ । अपेक्षित रूपमा कर्जाको माग बढ्न नसकेको बैंकरहरू पनि स्विकार्छन् । माघ लागेपछि त कर्जाको माग बढ्ने अनुमान थियो । व्यवहारमा त्यस्तो देखिएन । सरकारी वित्त (पुँजीगत खर्च, राजस्व आदि) असन्तुलनमा रहेकाले उद्योगी व्यवसायीहरू पर्ख र हेरको अवस्थामा देखिन्छन्, बैंकर्स संघका अध्यक्ष सुनील केसीले भने, कर्जा नै प्रवाह नभएको होइन । बिस्तारै बढ्दो छ । तर अपेक्षित रूपमा नबढेको सत्य हो । गत पुस मसान्तअघि बैंकहरूले नै कर्जा प्रक्रिया रोकेका थिए । अहिले बैंकहरू तयारी अवस्थामा रहे पनि कर्जा मात्र सुस्त छ, उनले भने ।अर्थतन्त्रका बाह्य सूचकमा सुधार आएसँगै आयात पनि घटेकाले कर्जाको माग घटेको हुन सक्ने केसीको आकलन छ । धेरै कर्जाको माग आयातसँग सम्बन्धित नै हुन्छ । आयात निरन्तर घटिरहेकाले कर्जा माग पनि नबढेको हुन सक्छ, उनले थपे, आयात नियन्त्रणका लागि यसअघि राज्यद्वारा गरिएको नीतिगत व्यवस्था खुला भएपछिको असर आयातमा देखिन बाँकी छ । यसकारण ऋणी पनि पर्ख र हेरको अवस्थामा हुन सक्छन् । आयात घटिरहेको र रेमिट्यान्स बढेकोलगायत कारण निक्षेपमा भने सुधार देखिरहेको उनले जानकारी दिए ।वित्तीय प्रणालीमा तरलताको अवस्था सहज भए पनि निजी क्षेत्रतर्फको कर्जा प्रवाह अपेक्षित रूपमा बढ्न नसकेको राष्ट्र बैंक अनुसन्धान विभाग प्रमुख प्रकाशकुमार श्रेष्ठले बताए । अन्तरबैंक ब्याजदर ८ प्रतिशतबाट ४ प्रतिशतमा झरेको, स्थायी तरलता सुविधा (एसएलएफ) शून्य रहेका बेला पनि वित्तीय प्रणालीमा पर्याप्त तरलता छ, उनले थपे, ब्याजदर घट्दो क्रममा रहेकाले अब बिस्तारै कर्जा माग पनि बढ्ला । आन्तरिक र बाह्य विभिन्न घटनाक्रमले उद्योगी व्यवसायी पर्ख र हेरको अवस्थामा रहेका हुन सक्छन् । अर्थतन्त्रका बाह्य क्षेत्रमा सुधार आएकाले त्यसलाई संस्थागत गर्दै सरकारले पुँजीगत खर्च बढाउनुपर्यो, बैंक तथा वित्तीय संस्थाले पनि उत्पादनमूलक क्षेत्रमा कर्जा प्रवाह बढाउनुपर्ने उनको सुझाव छ । अब सरकारको पुँजीगत खर्च पनि बढ्ने, बैंक तथा वित्तीय संस्थाले पनि कर्जा प्रवाह बढाउने भएकाले आर्थिक गतिविधिमा सुधार आउँछ, उनले थपे ।राष्ट्र बैंकका अनुसार गत साउनयता हरेक महिना निक्षेपको वृद्धि कर्जाको भन्दा बढी छ । आयात घटेको, रेमिट्यान्स बढेकोलगायत कारण निक्षेप बढेको जानकारहरूले बताउँदै आएका छन् । गत पुसमा मात्र बैंक तथा वित्तीय संस्थाको कुल निक्षेप १ खर्ब ४ अर्ब रुपैयाँले बढेको छ भने कर्जा ६४ करोड रुपैयाँले मात्र बढेको देखिन्छ । राष्ट्र बैंकको तथ्यांकअनुसार नेपालको बैंकिङ प्रणालीमा अहिले (गत सोमबार) सम्म कुल निक्षेप ५३ खर्ब ६५ अर्ब रुपैयाँ पुगेको छ । कुल ४८ खर्ब १९ अर्ब रुपैयाँ कर्जा प्रवाह भएको छ । गत आर्थिक वर्षको पुस मसान्तदेखि गत पुस मसान्तसम्म (एक वर्षमा) मात्र बैंक तथा वित्तीय संस्थामा करिब ४ खर्ब १५ अर्ब रुपैयाँ निक्षेप थपिएको छ । गत आर्थिक वर्षको पछिल्लो ६ महिनामा २ खर्ब ५४ अर्ब र चालु आर्थिक वर्षको पहिलो ६ महिनामा १ खर्ब ६१ अर्ब रुपैयाँ निक्षेप बैंकमा संकलन भएको हो ।तर सोही अवधिमा करिब ९२ अर्ब रुपैयाँ मात्र कर्जा प्रवाह भएको छ । गत आर्थिक वर्षको पछिल्लो ६ महिनामा ३३ अर्ब र चालु आर्थिक वर्षको पहिलो ६ महिनामा ५९ अर्ब रुपैयाँ कर्जा प्रवाह भएको छ । कर्जा प्रवाहभन्दा ४ गुणा बढी निक्षेप संकलन हुँदा पनि बैंकले कर्जा प्रवाह बढाउन सकेका छैनन् । विगतमा तरलता अभाव हुँदा बैंक तथा वित्तीय संस्थाले ठूलो परिमाणमा एसएलएफ लिएका थिए भने करिब सवा १ खर्ब रुपैयाँ पुनर्कर्जा लगानीमा थियो । हाल बैंक तथा वित्तीय संस्थाले एसएलएफ लिएका छैनन् भने लगानीमा रहेको पुनर्कर्जा करिब ११ अर्ब रुपैयाँ मात्र छ । तर, यसअघि राष्ट्र बैंकले रिपोमार्फत बजारमा पठाएको ५० अर्ब रुपैयाँको परिपक्वको अवधि यही माघ मसान्तमा सकिँदै छ । एक सातापछि बजारबाट ५० अर्ब रुपैयाँ राष्ट्र बैंकमा फर्किंदा वित्तीय प्रणालीमा तरलताको अवस्था सहज रहने राष्ट्र बैंकका अधिकारीहरू बताउँछन् ।"
"भूमिगत तार, वार न पार","दोस्रो चरणमा बानेश्वर, बालाजु, कुलेश्वर, कलंकी, कीर्तिपुर, जोरपाटी, साँखु, पेप्सीकोलालगायतका ठाउँमा काम भइरहेको छ । दोस्रो चरणको ठेक्का भारतीय लार्सेन एन्ड टर्बो लिमिटेड (एलएनटी ग्रुप) कम्पनीलाई दिइएको छ । ३० महिनाका लागि दिइएको ठेक्काको काम ५५ प्रतिशत मात्रै काम सकिएको छ । तेस्रो चरणको ठेक्का पनि भारतीय कम्पनी टाटा इन्जिनियरिङले पाएको छ । तेस्रो चरणको काम हाल ३० प्रतिशत हाराहारीमा पुगेको छ । विद्युतीय तार भूमिगतसँगै इन्टरनेट, टेलिफोन, केबल टेलिभिजन लाइन तथा अप्टिकल फाइबरलगायत संरचनालाई भूमिगत गर्ने काम पनि भइरहेको छ । सडक विभागले समयमै अनुमति नदिएका कारण पनि आयोजनाको काम लम्बिएको प्राधिकरण बताउँछ । प्राधिकरणले सडक खन्न कतिपय स्थानमा अनुमति माग्दा समयमै अनुमति नपाएकाले समय केही लम्बिएको आयोजना प्रमुख प्रधान बताउँछन् । तर महानगरभन्दा बाहिरको स्थानमा भने खासै समस्या नभएको उनको भनाइ छ ।हामीले सडक खन्न अनुमति माग्दा समयमै नपाएका कारण पनि प्रक्रिया ढिलो भएको हो । त्यसमा पनि हाम्रा ठेकेदारले पनि सडक नपुरिदिँदा समयमा विभागले अनुमति दिएन, उनले भने, काम नसकिएका कारण पुनः ८ महिना म्याद थपिएको छ । अबको केही समयमा पूरा होला । काम सुरु गर्दा सडक विभागले समयमा अनुमति नदिएका कारण पनि काममा ढिलाइ भएको प्राधिकरणको गुनासो छ । नगरपालिका क्षेत्रमा तुलनात्मक रूपमा काम गर्न सजिलो भएको भएको थियो । काठमाडौं महानगरमा भने सोचेअनुरूप काम गर्न सकिएन, उनले भने ।महाराजगन्ज, बूढानीलकण्ठ, धापासीलगायतका क्षेत्रमा तुलनात्मक रूपमा बढी प्रगति देखिएको छ । यी क्षेत्रमा हाल तार अन्डरग्राउन्ड गर्ने काम अन्तिम चरणमा पुगेको छ । तर भित्री सडकमा भूमिगत गर्ने काम तुलनात्मक रूपमा सुस्त भएको प्रधानको भनाइ छ । उपत्यकाका भित्री भागमा विद्युत् वितरण प्रणाली अस्तव्यस्त रहेका कारण यसमा केही ढिला भएको हो, उनले भने, हाल पुतलीसडकलगायत केही मुख्य ठाउँको काम बाँकी छ । यो सकिएपछि पहलिो चरणको काम सकिन्छ । तार उच्च प्रविधियुक्त भूमिगत र स्वचालित विद्युत् वितरण प्रणाली वितरण गर्ने गरी काम गरिरहेको प्राधिकरणको दाबी छ । अहिले काठमाडौंमा सुरु भएको यो योजना उपत्यकाका भक्तपुर तथा ललितपुर र बाहिरका महानगरपालिका र उपमहानगरमा कार्यान्वयन गर्ने प्राधिकरणको योजना छ । हाल ललितपुरका लागि खन्ने सामग्री आइरहेको र भक्तपुरको ठिमी क्षेत्रमा तार भूमिगत गर्ने काम सुरु भएको प्रधानले जानकारी दिए ।उपत्यकासँगै चितवन र पोखराका केही स्थानमा पनि बिजुली तार भूमिगतको काम अगाडि बढेको छ । चितवनको भरतपुरको राजमार्ग क्षेत्रमा तार भूमिगत गर्ने काम भइरहेको उनले बताए । सडक विभाग भने प्राधिकरणको ठेकेदारले एकै पटक सम्पूर्ण ठाउँको अनुमति मागेका कारण पनि दिन नसकिएको बताउँछ । एकै पटकमा अनुमति दिँदा ठेकेदारले सडक भत्काएर मात्रै छाडेपछि सबै ठाउँमा एकैपटकमा अनुमति दिन नसकिएको विभागको भनाइ छ ।प्राधिकरणले व्यवस्थित तरिकाले ठाउँठाँउको अनुमति माग्दा विभागले नरोकेको सडक विभागका उपमहानिर्देशक तथा प्रवक्ता भीर्माजुन अधिकारी बताउँछन् । हामीले कुनै ठाउँमा अनुमति माग्दा रोकेका छैनौं । तर उहाँहरूलाई काम गर्ने ठाउँको एकै पटकमा अनुमति चाहिएकाले हामीले नदिएको हो, उनले भने, कुन क्षेत्रमा कहिले गर्ने र सडक मर्मतको काम कति समयमा सक्ने भन्ने स्पष्ट खाका आएको खण्डमा हामीले तुरुन्तै अनुमति दिएका छौं ।सडक विभाग र विद्युत् प्राधिकरणबीच सम्झौता भएको र त्यसका आधारमा विभागले अनुमति दिने गरेको भौतिक पूर्वाधार तथा यातायात मन्त्रालयका सहसचिव एवं प्रवक्ता शिव नेपालको भनाइ छ । सर्त पालना नगरेको र सडकका खाल्डाखुल्डी पनि नपुरेको हुँदा सबै ठाउँको एकैपटक अनुमति दिन नसकिएको नेपाल बताउँछन् । सडकमा प्राधिकरण, काठमाडौं उपत्यका खानेपानी लिमिटेडलगायतले खनेर खाल्डाखुल्डी पारेका हुन्छन्, तर गाली खाने भने हामीले ? उनले भने, यसमा हामीले अलिकति नियमन गर्न खोजेकै हौं । जथाभावी खन्न नदिएकै हौं, उनले भने ।"
व्यापारी नआउँदा १८ रुपैयाँ किलोमै अदुवा,"(सल्यान)बन्गाडकुपिण्डे नगरपालिका९ जयतपानीका किसान चन्द्रबहादुर रोकाले १० रोपनी जग्गामा झन्डै दुई दशकदेखि व्यावसायिक अदुवा खेती गर्दै आएका छन् । गत वर्ष उनले प्रतिकिलो ३० रुपैयाँमा अदुवा बिक्री गरेर करिब ४ लाख रुपैयाँ कमाएका थिए । यस वर्ष बाहिरका खरिदकर्ता नआएपछि स्थानीय बजारमा प्रतिकिलो १८ रुपैयाँमै अदुवा बेचिरहेका छन् । सिद्धकुमाख गाउँपालिका५ दहका नेवबहादुर खड्काले अघिल्लो वर्ष प्रतिकिलो ४० रुपैयाँमा अदुवा बेचेका थिए । गत वर्ष प्रतिकिलो ३० रुपैयाँमा अदुवा बेचे । झन्डै १२ रोपनी जग्गामा अदुवा खेती गरिरहेका उनले यस वर्ष १८ रुपैयाँमै चित्त बुझाउनुपरेको छ । अन्न लगाउने जग्गामा अदुवा खेती गरिरहेका छौं, उनले भने, आफैं बाहिर लिएर बिक्री गर्न सकिन्न, गाउँमा आएका व्यापारीले बर्सेनि भाउ घटाइरहेका छन् । सल्यानका किसानले उत्पादन गरेका अदुवाको भाउ प्रत्येक वर्ष खस्कँदै गएको छ । तीन वर्षअघिसम्म प्रतिकिलो ४० देखि ५० रुपैयाँमा बिक्री हुँदै आएको अदुवा गत वर्ष २५ देखि ३० रुपैयाँमा बिक्री भयो । यस वर्ष मूल्य १८ देखि २० रुपैयाँमा झरेको छ । बाहिरी जिल्लाबाट आउने व्यापारीले ठाउँअनुसार भाउ तोक्दा पनि किसान समस्यामा परेका हुन् । अघिल्ला दुई वर्ष कोरोना महामारीका कारण अदुवा बिक्रीमा समस्या भएको थियो । यस वर्ष भने भाउ नपाएपछि किसानलाई मर्का परेको छ ।सल्यानका झन्डै ५ हजार किसान परिवार अदुवा खेतीमा निर्भर रहेको जिल्ला कृषि विकास कार्यालयको तथ्यांक छ । खेती गर्दा हुने दुःखअनुसारको भाउ पाइएन, सिद्धकुमाख गाउँपालिकाका रेशम बोहराले भने, स्थानीय व्यापारीले भाउमा पनि एकरूपता कायम गरेका छैनन् । प्रत्येक वर्ष भाउमा आउने गिरावटका कारण कतिपय किसानले अदुवा लगाउन छाडेको उनको भनाइ छ । उनले १० रोपनी जग्गामा अदुवा खेती गरेका छन् । गत वर्ष उनले झन्डै १ सय ३३ क्विन्टल अदुवा प्रतिकिलो ३० रुपैयाँमा बिक्री गरी करिब ४ लाख रुपैयाँ कमाएका थिए । गत वर्षकै हाराहारीमा अदुवा उत्पादन भए पनि २ लाख २० हजार मात्र आम्दानी भएको उनले गुनासो गरे । भर्खरै खनेको अदुवा गुणस्तरीय नभएको भन्दै स्थानीय व्यापारीले बढी मोल नदिएको उनको भनाइ छ । अदुवा खेतीका लागि नेपालभरि नै सल्यानको माल्नेटा प्रख्यात छ । जिल्लामा सबैभन्दा बढी अदुवा उत्पादन हुने ठाउँ पनि माल्नेटा नै हो । अर्ग्यानिक अदुवालाई विभिन्न खोट लगाई व्यापारीले बढी भाउ दिन नमान्ने माल्नेटाका किसान दलबहादुर गिरीले बताए । गत वर्ष उनले झन्डै एक सय क्विन्टल अदुवा उत्पादन गरेका थिए । गत वर्ष प्रतिकिलो ३० रुपैयाँमा अदुवा बिक्री भएको थियो । उनले यस वर्ष उत्पादित अदुवा घरमै थन्क्याएर राखेका छन् । पोहोर यस बेलासम्म सबै अदुवा सकिन्थ्यो, उनले भने, घाटा आएर कसरी अदुवा बिक्री गर्ने ? राम्रो भाउ नआएपछि अदुवा कहाँ लगेर बिक्री गर्ने भन्ने चिन्ताले गाउँभरिका किसान आजित भएको उनको भनाइ छ । बिचौलियाका कारण अदुवाको भाउ खस्किँदै गएको उनको गुनासो छ । भाउ बर्सेनि घटाउन व्यापारीले ठूलो चलखेल गर्ने उनले बताए । मूल्यमा हुने घटबढले विभिन्न समस्या निम्त्याइरहेको छ । माल्नेटाका करिब १ हजार परिवार अदुवा खेतीमा निर्भर रहेको उनले जनाए । प्रत्येक वर्ष माल्नेटाको करिब ३ सय टन अदुवा जिल्ला बाहिर जाने गरेको कृषि विकास कार्यालयको तथ्यांक छ । यसबाट झन्डै २ करोड रुपैयाँ भित्रिने गरेको कार्यालयका सूचना अधिकारी रेशमबहादुर बस्नेतले जनाए । भारतमा उत्पादन घट्यो वा अन्य जिल्लाबाट गएन भने मूल्य बढ्छ, उनले भने, नत्र मूल्य घट्ने समस्याले किसानलाई समस्या बनाएको छ । जिल्लाभरि करिब ३ हजार हेक्टर क्षेत्रफलमा अदुवा उत्पादन हुने गरेको छ । अदुवाबाट जिल्लामा करिब २० करोड रुपैयाँसम्म भित्रिने गरेको उनले बताए । जिल्लामा उत्पादित अदुवा काठमाडौं, बुटवल, नारायणगढलगायत ठूला सहरमा जाने गरेको छ । एक दशकदेखि भारतमा गइरहेको अदुवा ३ वर्षअघिसम्म युरोपका देशमा पनि गइरहेको थियो ।"
धितो लिलामीको सूचनामा तस्बिर निषेध,काठमाडौं (कास) अब बैंकहरूले ऋणीको धितो लिलामीका लागि सूचना जारी गर्दा व्यक्तिको फोटो प्रकाशन गर्न नपाइने भएका छन् । नेपाल राष्ट्र बैंकले बैंक तथा वित्तीय संस्थाहरूलाई एकीकृत निर्देशन जारी गर्दै धितो लिलामीका लागि सार्वजनिक गरिने सूचनामा प्राकृतिक व्यक्तिको फोटो प्रकाशन गर्न नपाइने व्यवस्था गरेको हो । हालसम्म बैंकहरूले धितो लिलामीका लागि सूचना सार्वजनिक गर्दा व्यक्तिहरूको विवरण फोटोसहित पत्रपत्रिकामा सार्वजनिक गर्दै आएका थिए । ऋणीले समयमै बैंकको साँवा तथा ब्याज भुक्तानी गर्न नसके बैंकहरूले सार्वजनिक सूचना जारी गर्दै भुक्तानीका लागि आग्रह गर्छन् । भुक्तानी गर्न ऋणी नआए धितो लिलामी गर्ने सूचना जारी गर्छन् । सूचना जारीपछि पनि ऋण चुक्ता नभए बैंकले धितो लिलामी बिक्री गरी त्यसबाट साँवाब्याज रकम असुल गर्न सक्ने व्यवस्था छ । यसैगरी अब कुनै पनि संस्थागत निक्षेपकर्ताले कुनै पनि बैंक तथा वित्तीय संस्थामा मुद्दतीमा निक्षेप रकम जम्मा गर्दा कम्तीमा ६ महिना राख्नैपर्ने भएको छ । हालसम्म संस्थाहरूले कम्तीमा ३ महिना अवधिसम्म मुद्दती निक्षेपमा रकम राख्न पाउने व्यवस्था थियो । व्यक्तिगत निक्षेपकर्ताका हकमा भने कम्तीमा ३ महिनाको मुद्दती खाता हुनुपर्ने पुरानै व्यवस्था राखिएको छ । मुद्दती निक्षेपको समयावधि नसकिँदै पूर्वनिर्धारित ब्याजदर कायम रहने गरी ग्राहकले चाहेका बखत जहिले पनि झिक्न पाउने गरी मुद्दती निक्षेप बैंकले स्वीकार गर्न पाउने छैन । बैंकहरूले निक्षेपमा प्रदान गर्ने ब्याजदर अघिल्लो महिनाको तुलनामा औसतमा १० प्रतिशत मात्रै परिवर्तन गर्न पाउने व्यवस्था छ । मुद्दती खातामा हाल वाणिज्य बैंकहरूले ११ प्रतिशतसम्म ब्याजदर प्रदान गर्दै आएका छन् । अन्य प्रकारका खाताको तुलनामा मुद्दती खातामा सबैभन्दा धेरै रकम जम्मा हुने गरेको छ ।
अर्थ संक्षेप,"बजारमा सामसङका एस २३ सिरिजका स्मार्टफोनकाठमाडौं (कास) नेपाली बजारमा सामसङले ग्यालेक्सी एस २३ सिरिजका स्मार्टफोन ल्याएको छ । एस सिरिजका ग्यालेक्सी एस २३, ग्यालेक्सी एस २३ प्लस र ग्यालेक्सी एस २३ अल्ट्रा स्मार्टफोन नेपालमा सार्वजनिक गरिएको हो । एस सिरिजका फोन उत्कृष्ट रहेको सामसङका निर्देशक प्रणयरत्न स्थापितको दाबी छ । ग्यालेक्सी एस २३ अल्ट्रामा २०० मिलियन पिक्सल क्यामेरासाथ उच्च प्रविधि जडित रहेको उनले बताए । ग्यालेक्सी एस २३ सिरिजको फोन आधिकारिक प्रिअर्डर वेबसाइट वा नजिकको सामसङ स्टोरबाट बुक गर्न सकिने कम्पनीले जनाएको छ । एस २३ अल्ट्राको मूल्य १२ र ५१२ जीबीमा २ लाख ९ हजार ९९९ रुपैयाँ, १२ र २५६ जीबीमा १ लाख ९१ हजार ९९९ रुपैयाँ, एस २३ प्लस (८ र २५६ जीबी) को १ लाख ५१ हजार ९९९ रुपैयाँ र एस २३ (८ र २५६ जीबी) को मूल्य १ लाख २७ हजार ९९९ रुपैयाँ तोकिएको कम्पनीले बताएको छ । बोटका ब्लुटुथयुक्त स्मार्टवाच काठमाडौं (कास) भारतीय ब्रान्ड बोटले नेपाली बजारमा ब्लुटुथयुक्त स्मार्टवाच ल्याएको छ । तीमध्येको एक बोट एक्सटेन्ड प्रोमा १७८ इन्चको एमोलेड डिस्प्ले छ । यो फास्ट चार्जिङबाट ३० मिनेटमै चार्ज हुने र १० दिनसम्म टिक्ने कम्पनीको दाबी छ । एक्सटेन्ड प्रोमा १० वटा सम्पर्क नम्बर सेभ गर्न र कल गर्न सकिने वितरक कम्पनी टेलिटकले जनाएको छ । यसमा ७ सयभन्दा धेरै एक्टिभ मोड छन्, कम्पनीले जारी गरेको विज्ञप्तिमा भनिएको छ, वास्तविक समयमा हृदयको गति ट्र्याकिङ गर्न मिल्ने यो धुलो र पानी प्रतिरोधी हुन्छ । यसको मूल्य ७ हजार ४९९ रुपैयाँ रहेको कम्पनीको भनाइ छ । अर्को १६९ इन्चको एचडी कर्भ डिस्प्ले रहेको वेभ कल मा ब्लुटुथ कल गर्न सकिने पनि कम्पनीले जनाएको छ । यसमा भएको एयरडोप्स ४११ एएनसीले २५ डीबीसम्मको वातावरणीय हल्लालाई शान्त गर्न सक्नेछ, विज्ञप्तिमा भनिएको छ, यसको मूल्य ४ हजार ९९९ रुपैयाँ तोकिएको छ । इन्फोटेकमा विविध अफर काठमाडौं (कास) भृकुटीमण्डपमा जारी क्यान इन्फोटेक २०२३ मा प्रदर्शनीकर्ता कम्पनीबीच आफ्ना सेवा र उत्पादनको बजारीकरण गर्ने प्रतिस्पर्धा चलेको छ । बिहीबार मेलाको तेस्रो दिन सकिँदा अवलोकनकर्तालाई आकर्षित गर्न कम्पनीहरूले क्यान इन्फोटेक विशेष अफर तथा स्किम ल्याउने क्रम बढेको छ । कम्पनी तथा ब्रान्डहरूले सेवाग्राहीलाई एकै थलोबाट आफ्ना उत्पादन एवं सेवाबारे जानकारी प्रदान गरिरहेका छन् । नेपालमै उत्पादित प्रविधि, नवप्रवर्तन क्षेत्रमा हासिल भएका अनुसन्धान र उपलब्धि तथा सूचना प्रविधिमैत्री स्टार्टअप व्यवसायमा अवलोकनकर्ताको चासो बढेको आयोजकले जनाएको छ । विगतका इन्फोटेकको तुलनामा यसपालि युवाहरूको आकर्षण बढेको क्यान महासंघका महासचिव चिरञ्जीवी अधिकारीले बताए । कम्पनीहरूले वस्तु खरिद तथा बुकिङमा छुट, निःशुल्क परामर्श, कोडिङ च्यालेन्ज तथा रमाइला खेल सञ्चालन गरिरहेका छन् । ग्लोबलको ॅमेरी उनीलाई काठमाडौं (कास) ग्लोबल आईएमई बैंकले नयाँ विशेषतासाथ मेरी उनीलाई मुद्दती खाता योजना ल्याएको छ । महिलाको नाममा बचत गर्न वा बचत गर्ने बानी बसाल्न, व्यक्तिगत खातामा महिलालाई राम्रो प्रतिफल दिन र आर्थिक रूपमा सशक्त बनाउने उद्देश्यले यो खाता सञ्चालनमा ल्याइएको बैंकले जनाएको छ । दुई लाख रुपैयाँ न्यूनतम मौज्दातमा खोल्न सकिने मेरी उनीलाई मुद्दती खातामा आकर्षक ब्याज दिइने बैंकले जनाएको छ । यो खाता ६ महिनादेखि २ वर्षसम्मका लागि खोल्न सकिनेछ । यस खातासँगै बैंकले निक्षपकर्ताको ५ लाख रुपैयाँसम्म दुर्घटना बिमा, २ लाख रुपैयाँसम्म गम्भीर रोग बिमा र १ लाख रुपैयाँसम्मको औषधोपचार बिमा उपलब्ध गराइदिने बताइएको छ । ट्राफिक प्रहरीलाई नाडाको उपकरण काठमाडौं (कास) नाडा अटोमोबाइल एसोसिएसन अफ नेपालले ट्राफिक प्रहरीलाई मोनिटरिङका लागि पाँच थान हाइटेक एड्भान्स्ड सीपीयू तथा सम्बन्धित उपकरण हस्तान्तरण गरेको छ । नाडाले एक औपचारिक कार्यक्रममार्फत काठमाडौं उपत्यका ट्राफिक प्रहरी कार्यालय प्रमुख मीरा चौधरीलाई राजधानीको सेन्ट्रल ट्राफिक मोनिटरिङका लागि उक्त उपकरण सहयोग गरेको हो । सामाजिक उत्तरदायित्वअन्तर्गत सहयोग प्रदान गरिएको नाडाका अध्यक्ष ध्रुव थापाले बताए । राजधानीको ट्राफिक व्यवस्थापनलाई चुस्त बनाउन विगतको समयदेखि नै विभिन्न भौतिक सहयोग प्रदान गर्दै आएको उनको भनाइ छ ।"
कर्णालीमा किन बस्दैनन् कर्मचारी ?,"(सुर्खेत)डोल्पामा जिल्ला अस्पताल स्थापना भएको झन्डै एक दशक बित्यो । तर, अहिलेसम्म दरबन्दीका डाक्टर आएका छैनन् । २०६० सालमा स्थापना भएको अस्पतालमा ३ जना विशेषज्ञ डाक्टर र ४ जना मेडिकल अधिकृतको दरबन्दी छ । अस्पताल छात्रवृत्ति र करारका डाक्टरले धानिएको छ ।जुम्लास्थित सडक डिभिजन कार्यालयले पनि लामो समयदेखि कर्मचारीकै अभावमा छ । १२ जना सबइन्जिनियरको दबरबन्दी भए पनि ३ जना मात्र कार्यरत छन् भने ५ जना इन्जिनियरमध्ये २ जनाले धानेका छन् । लेखा अधिकृत पनि छैनन् । साबिक कर्णाली अञ्चलका सबै जिल्लाहरूमा सडक निर्माणको काम हेर्नुपर्छ । प्राविधिक कार्यालयमै प्राविधिक कर्मचारीको अभाव भयो, कार्यालय प्रमुख राजीव श्रेष्ठले भने, कसरी काम गर्ने ? कर्मचारी अभावका कारण यो वर्ष कार्यान्वयन हुने १३ वटा सडक र पुल निर्माणको टेन्डर अझै हुन सकेको छैन । दुर्गम जिल्ला भएकाले एक जना कर्मचारी फिल्ड जाँदा पनि ३४ दिन लाग्ने उनले बताए ।कर्णालीका सबैजसो जिल्लामा कर्मचारीहरूको अभाव छ । हुम्लामा १० वटा सरकारी कार्यालयहरू अहिले पनि निमित्तकै भरमा छन् । त्यस्तै जुम्लाका ९, डोल्पाका १२ र कालीकोटका ५ सरकारी कार्यालय पनि निमित्तकै भरमा रहेको मुख्यमन्त्री तथा मन्त्रिपरिषद्को कार्यालयले जनाएको छ । कार्यालयमा कर्मचारीहरू नबस्ने समस्या हुन थालेपछि अनुगमन गरेर कडाइ गर्न थालिएको जुम्लाका प्रमुख जिल्ला अधिकारी मुकेशकुमार केशरीले बताए । उनका अनुसार चिसो घटेपछि बल्ल कार्यालय प्रमुखहरू जिल्लामा आउन थालेका छन् । उनका अनुसार एक पालिकाबाहेक जिल्लाका सबै स्थानीय तह निमित्तले नै चलाइरहेका छन् ।७९ स्थानीय तह रहेको कर्णालीमा २६ पालिका निमित्तका भरमा छन् । ती पालिकामा स्वास्थ्य, पशु, कृषि तथा शिक्षा शाखाका प्राविधिक कर्मचारीको भरमा प्रशासनिक काम हुँदै आएको छ । कालीकोटमा खाडाचक्र, रास्कोट नगरपालिका, शुभकालिका, महावै र पलाता गाउँपालिका निमित्तको भरमा छन् । ८ स्थानीय तह रहेको डोल्पामा त्रिपुरासुन्दरी नगरपालिका, जगदुल्ला, मुड्केचुला र काइके गाउँपालिका प्राविधिक कर्मचारीकै भरमा छन् । हुम्लाका सिमकोट, नाम्खा, चंखेली, अदानचुली र ताजाकोट, सल्यानको बन्गाडकुपिण्डे र शारदा नगरपालिका, जाजरकोटको छेडागाड, कुसे, जुनीचाँदे र शिवालय गाउँपालिकामा पनि प्रमुख प्रशासकीय अधिकृत छैनन् । जुम्लाको चन्दननाथ नगरपालिका पनि निमित्तकै भरमा चलेको छ । दैलेखको चामुण्डाबिन्द्रासैनी नगरपालिका, रुकुम पश्चिमको मुसीकोट, चौरजहारी र आठबीसकोट नगरपालिकामा पनि प्रमुख प्रशासकीय अधिकृत छैनन् । कार्यालयमा अन्य कर्मचारीहरूको पनि अभावै छ ।कर्णाली प्रदेशका मन्त्रालयले पनि लामो समयदेखि कर्मचारी अभावकै समस्या झेलिरहेका छन् । मुख्यमन्त्री तथा मन्त्रिपरिषद्को कार्यालयमा ६३ को दरबन्दीमा ३५ जना मात्र कार्यरत छन् । प्रदेशसभा सचिवालयमा ३४ को दरबन्दीमा १८ र सामाजिक विकास मन्त्रालयमा १ हजार ७० को दरबन्दीमा ८ सय ६४ जना कार्यरत छन् । त्यस्तै भौतिक निर्माण तथा सहरी विकास मन्त्रालयमा २ सय २१ को दरबन्दीमा ५७, आर्थिक मामिला तथा योजना मन्त्रालयमा ७६ को दरबन्दीमा ६६ जना छन् । भूमि व्यवस्था, कृषि तथा सहकारी मन्त्रालयमा १ सय ३८ जना कर्मचारीको दरबन्दी रिक्त छ ।प्रदेशमा कर्मचारी भर्नाको काम गर्दै आएको लोकसेवा आयोग आफैं कर्मचारी अभाव झेलिरहेको छ । ४५ को दरबन्दी भएको आयोगमा २१ जनाको मात्र पदपूर्ति भएको छ भने कर्णाली प्रदेश योजना आयोगमा १४ को दरबन्दीमा ९ जना मात्र कार्यरत छन् । कर्णालीले सबैभन्दा बढी प्राविधिक कर्मचारीहरूको अभाव खेप्नु परेको मुख्यमन्त्री कार्यालयका सचिव प्रेमप्रसाद आचार्यले बताए । उनका अनुसार कर्णालीमा सातौंदेखि १० औं तहका कर्मचारीहरूको अभाव धेरै छ । इन्जिनियरको अभावले विकास निर्माणका कामहरू अलपत्र छन्, उनले भने, निजामती सेवा ऐनको अभावले गर्दा पनि कर्मचारीको व्यवस्थापनमा समस्या भइरहेको हो । अहिले भने प्रदेश सरकारले प्रदेश लोकसेवाबाट आएका कर्मचारीहरूको विवरण राख्न सुरु गरेको छ । कर्णालीमा कर्मचारीहरूको आकर्षण बढाउन प्रदेश सरकारले आर्थिक वर्ष २०७६७७ सालदेखि प्रोत्साहन भत्ता पनि उपलब्ध गराउन थालेको छ । मुगु , डोल्पा र हुम्लाका कर्मचारीहरूलाई मासिक १० हजारका दरले सरकारले प्रोत्साहन भत्ता दिने गरेको हो । त्यस्तै कालीकोट र जुम्लामा खटिने कर्मचारीहरूलाई ८ हजार, सल्यान , रुकुम पश्चिम, जाजरकोट र दैलेखमा कार्यरत कर्मचारीलाई ६ हजार रुपैयाँ तथा सुर्खेतको हकमा ४ हजार प्रोत्साहन भत्ता दिने गरिएको हो । चिकित्सकहरूले भने १ सय ३५ प्रतिशतसम्म प्रोत्साहन भत्ता पाउने गरेका छन् ।प्रदेश सरकार मातहतका ८० वटा कार्यालयमा निमित्तको भरमा सञ्चालन हुँदै आएका छन् । माथिल्लो तहका कर्मचारी कर्णाली आउन नमान्दा अधिकांश कार्यालयहरू निमित्तको भरमा चलेका हुन् । भूमि व्यवस्था, कृषि तथा सहकारी मन्त्रालय मातहतका १९ कार्यालय निमित्तको भरमा छन् भने उद्योग, पर्यटन, वन तथा वातावरण मन्त्रालयअन्तर्गतका २१ कार्यालय पनि कनिष्ट कर्मचारीले चलाएका छन् । त्यस्तै भौतिक पूर्वाधार विकास मन्त्रालयका १० र सामजिक विकास मन्त्रालयका १९ वटा कार्यालयमा दरबन्दीअनुसारका प्रमुख छैनन् । आर्थिक मामिला तथा योजना मन्त्रालयअन्तर्गतका लेखा नियन्त्रण इकाइ पनि दुई जना कर्मचारीको भरमा छन् । प्रदेश सरकार मातहत अहिले ७ मन्त्रालय छन् भने मन्त्रालय मातहत १ सय ११ कार्यालय छन् । त्यस्तै कर्णाली प्रदेश योजना आयोग, प्रदेश लोक सेवा आयोग, प्रदेश सुशासन केन्द्र, मुख्य न्यायाधिवक्ताको कार्यालय र प्रदेशसभा सचिवालयलाई पनि प्रदेश सरकार मातहत राखिएको छ । मुख्यमन्त्री कार्यालयका सचिव आनन्द सारुका अनुसार कर्णालीमा कम्तीमा करिब ८ सय कर्मचारीको अपुग छन् । त्यसमा पनि माथिल्लो तहका कर्मचारी कम छन्, उनले भने, ऐन पास हुनेबित्तिकै कर्मचारी व्यवस्थापनको कामलाई तीव्रता दिइनेछ । कर्मचारीहरू कर्णालीमा एक त आउन नचाहने र आए पनि तोकिएको अवधिसम्म बस्न नमान्दा सन्तोषजनक वित्तीय प्रगति हुन नसकेको पूर्व सहसचिव खम्बराज थानीले बताए । चालु आर्थिक वर्षको ६ महिनामा कर्णाली सरकारले ९ प्रतिशत बजेट मात्र खर्च गर्न सकेको छ । प्रदेश सरकारले यो वर्ष झन्डै ३२ अर्बको बजेट ल्याएको छ । कर्मचारी अभावकै कारण ३२ प्रतिशतभन्दा बढी विकास बजेट खर्च हुन सकेको छैन ।कर्मचारीहरू बढुवाका लागि बढी नम्बर पाउन मात्र कर्णालीमा आउने गरेको उनको आरोप छ । कर्णालीमा आए उनीहरूको कार्यसम्पादनको नम्बर धेरै आउँछ । त्यसैले उनीहरू कर्णालीमा त आउँछन्, तर प्रक्रिया मिलाएर छोटो समयमै फर्किन्छन्, उनले भने, कर्मचारीतन्त्रमा देखिएको यो अस्थिरताले विकास निर्माणसँगै कर्णालीको आर्थिक, सामाजिक तथा प्रशासनिक क्षेत्रमा ठूलो असर परिरहेको छ ।निजामती सेवा ऐन२०४९ अनुसार निजामति कर्मचारीहरूको कार्यक्षमता मूल्यांकन गर्दा १६ प्रतिशत अंक भौगोलिक क्षेत्रमा काम गरेको आधारमा दिइन्छ । जसअनुसार राजपत्रांकित तृतीय र द्वितीय श्रेणीका कर्मचारीहरूले क वर्गका जिल्लामा ४, ख वर्गमा ३२५ र ग मा २५० अंक दिइन्छ । कर्णालीका हिमाली जिल्लाहरू डोल्पा, हुम्ला, मुगु, कालीकोट, जुम्ला पहाडी जिल्लाहरू जाजरकोट र रुकुम पश्चिम क वर्गमा पर्छन । त्यस्तै ख वर्गमा सल्यान र दैलेख तथा ग वर्गमा सुर्खेत पर्छ ।कर्णाली सरकार गठन भएको झन्डै ६ वर्षमा मन्त्रालयहरूको नेतृत्व गर्ने सचिवको फेरबदल छोटो समयमै हुने गरेको छ । अहिलेसम्म ५३ जना सचिव कर्णालीका ८ मन्त्रालयमा आएको मुख्यमन्त्री कार्यालयको तथ्यांक छ । यो अवधिमा सबैभन्दा बढी आन्तरिक मामिला तथा कानुन मन्त्रालयमा १० जना सचिव फेरिएका छन् । प्रदेश सरकारले निजामती ऐन बनाउन नसक्दा पनि कर्मचारी टिकाउन समस्या भएको पूर्व उपसचिव टेकबहादुर खत्री बताउँछन् । आर्थिक मामिला तथा योजना मन्त्रालय र सामाजिक विकास मन्त्रालयमा ८८ जना सचिव फेरिएको मुख्यमन्त्री कार्यालयको तथ्यांक छ ।गत चैत २४ मा कानुन मन्त्रालयले प्रदेशसभा सचिवालयमा निजामती कर्मचारीहरूको व्यवस्थापन तथा खटनपटनका लागि निजामती कर्मचारी ऐन पेस गरेको थियो । उक्त विधेयक गत जेठ १८ मा विषयगत समितिमा गएर सामान्य छलफल गरिएको भए पनि पारित हुन नसकी थन्किएको छ । जसका कारण कर्णालीले कर्मचारी खटनपटनका लागि संघीय सरकारकै मुख ताक्नुपर्ने अवस्था रहेको खत्रीको भनाइ छ । आन्तरिक मामिला तथा कानुनमन्त्री कृष्णबहादुर जीसीले अघिल्लो विधेयकमा थप सुधारसहित निजामती कर्मचारी ऐन फेरि संसदमा पेस गर्ने तयारी गरिएको बताए ।मध्यपश्चिम विश्वविद्यालयका उपप्राध्यापक दुर्गाप्रसाद सापकोटाले कर्मचारीले सबैभन्दा काम गर्ने वातावरण हेर्ने पनि बताए । उनका अनुसार वृत्ति विकासको अवसर कस्तो छ र त्यसले करिअरमा कस्तो प्रभाव पार्छ भन्ने विषय पनि यसमा जोडिएको छ । कर्णाली एक त दुर्गम छ, त्यसमा पनि नेपालको प्रशासनतन्त्रमा धेरै कर्मचारी बाहिरका छन्, धेरै कर्मचारीले घरपायक र सुविधासम्पन्न ठाउँ खोज्छन्, परिवार र आफ्नो लागि यातायात, बजार, विद्यालय, अस्पताललगायतको सुविधा पनि उनीहरूलाई चाहिएको हुन्छ, उनले भने, सबैलाई अनुकूल ठाउँ चाहिएको छ ।"
को हुन् मुख्यमन्त्री शाह ?,सुदूरपश्चिमको तेस्रो मुख्यमन्त्रीमा नियुक्त कांग्रेस संसदीय दल नेता कमलबहादुर शाह कैलाली क्षेत्र नम्बर २ (१) बाट नाउपाका रतनबहादुर थापालाई पराजित गर्दै प्रदेशसभामा पुगेका हुन् । ५१ वर्षीय शाहले २०४४ सालमा नेविसंघबाट राजनीति सुरु गरेका हुन् । उनी २०५८ देखि एक दशकसम्म नेपाल तरुण दलको केन्द्रीय सदस्य हुँदै केन्द्रीय उपाध्यक्ष भएका थिए । हाल उनी कांग्रेसका महासमिति सदस्य छन् । उनी २०७० मा कैलाली २ बाट संविधानसभा सदस्य लड्दा पराजित भएका थिए ।
सुदूरपश्चिम ११ विजयी,(सर्लाही)फागुराम थारुले अतिरिक्त समयमा निर्णायक गोल गरेपछि सुदूरपश्चिम ११ बिहीबार सातौं राजर्षि जनक कप फुटबल प्रतियोगिताको क्वाटरफाइनल पुगेको छ । सुदूरपश्चिमले युनाइटेड खर्साङ क्लब दार्जिलिङलाई २१ ले पराजित गरेको हो । निर्धारित समयको खेल ११ को बराबरीमा टुंगिएपछि नतिजा छिनोफानोका लागि २० मिनेट थपिएको थियो । त्यसको छैटौं मिनेटमा फागुरामले फ्रिकिकमा गरेको सानदार गोल सुदूरपश्चिमलाई पहिलो खेलमा जित दिलाउन पर्याप्त बन्यो । गगनदीप सिंहलाई लडाएपछि प्राप्त फ्रिकिकमा फागुरामले झन्डै २५ यार्ड टाढाबाट गरेको प्रहारले दार्जिलिङका गोलरक्षकलाई कुनै अवसर दिएन । फागुराम नै प्लेयर अफ द म्याच बने । उनले १० हजार रुपैयाँ पुरस्कार पाए । सुदूरपश्चिमले क्वाटरफाइनलमा ए डिभिजनको नवप्रवेशी चर्च ब्वाइज एफसीसँग खेल्नेछ । यसअघि दार्जिलिङ टोलीले खेलमा अग्रता लिएको थियो । नयन प्रधानले वान टु पासमा गोल गरेर दार्जिलिङलाई ३७ औं मिनेटमा अग्रता दिलाएका थिए । त्यसको तीन मिनेटपछि नै भरत टमाटालाई कर्नर छेउबाट सिधै गोल गरेर धनगढीलाई बराबरीमा ल्याएका थिए । उनले कठिन एङ्गलबाट गरेको प्रहारमा पनि दार्जिलिङका गोलरक्षक रुपक कोयाले भेउ पाउन सकेनन् । सुदूरपश्चिमले पटकपटक अग्रता लिने अवसर गुमाएको थियो । दीपेश श्रेष्ठको प्रहार पोलमा लागेर फर्किएपछि विमल ओलीले खाली पोस्टमा गोल गर्ने अवसर चुकाएका थिए । त्यसलगत्तै दार्जिलिङका कप्तान राज राउतको प्रहार पोस्टमा लागेर फर्किएको थियो । इन्ज्युरी टाइममा गोल गर्न नसक्नु खर्साङ टोलीको दुर्भाग्य बन्यो । खुला अवसरमा प्राप्त मौकामा मिलन राईले पोस्टलक्षित प्रहार गर्न सकेनन् । वाग्मती युवा क्लब सर्लाही र वाग्मती नगरपालिका खेलकुद विकास समितिको आयोजनामा प्रतियोगितामा सन्तोष श्रेष्ठ स्मृति मैदानमा भइरहेको छ । आयोजकले सेमिफाइनल अघिसम्मको खेलमा दर्शकका लागि प्रवेश शुल्क नलाग्ने घोषणा गरेको छ । वाग्मती नगरपालिकाभित्र उद्घाटन खेलका लागि सार्वजनिक विदा घोषणा गरी दर्शकलाई निःशुल्क प्रवेश दिएको आयोजकले क्वाटरफाइनलसम्म दर्शकलाई खुला प्रवेश दिन लागेको हो ।
नेपाली यू२० टिम फाइनलमा रोकियो,(काठमाडौं)नेपाली टिम साफ यू२० महिला च्याम्पियनसिप २०२३ को फाइनलमा बिहीबार आयोजक बंगलादेशसँग ३० ले पराजित भएपछि उपविजेतामै सीमित भएको छ ।ढाकास्थित मुस्तफा कमल रंगशालामा नेपाली टिमले पहिलो हाफको अन्त्यतिर दुई गोल बेहोर्यो । दोस्रो हाफमा केही अवसर सिर्जना गर्यो तर गोल गर्न सकेन । अन्त्यतिर अर्को गोल पनि खेप्नुपर्यो । तीनै गोल नेपाली डिफेन्सको गल्तीमा भएको हो ।डिफेन्सले क्लियर गर्न नसकेको बल उपयोग गर्दै साहेदा अख्तर रिपाले ४२ औं मिनेटमा गोलको खाता खोलेकी थिइन् । इन्ज्युरी समयमा सामसुनाहर जुनियरले गोल गरेपछि बंगलादेशले अग्रता दोब्बर बनायो । उन्नोती खातुनले ८७ औं मिनेटमा तेस्रो गोल गरिन् ।चार देश सहभागी च्याम्पियनसिपको समूह चरणमा पनि बंगलादेशले नेपाललाई पराजित गरेको थियो । त्यतिबेला बंगलादेशले ३१ को जित हात पारेको थियो । भुटानमाथि ४० को जित निकालेको नेपाली टिम निर्णायक खेलमा भारतलाई ३१ ले हराएर फाइनलमा पुगेको थियो । बंगलादेश अपराजित रहँदै च्याम्पियन भएको हो । बंगलादेशले यो प्रतियोगिता तेस्रोपल्ट जितेको छ ।बंगलादेशी महिला टिमले चार महिनायता दोस्रोपल्ट नेपाललाई पराजित गर्दै उपाधि जितेको हो । उसले दशरथ रंगशालामा गत असोजमा सम्पन्न साफ महिला च्याम्पियनसिप २०२२ को फाइनलमा घरेलु टिमलाई ३१ ले पन्छाउँदै उपाधि जितेको थियो । त्यसबेला पनि सामसुनाहर जुनियरले एक गोल गरेकी थिइन् ।
चन्चलालाई दोहोरो स्वर्ण,काठमाडौं (कास) दोस्रो कृष्णप्रसाद भट्टराई स्मृति कराते प्रतियोगितामा बिहीबार नेपाल पुलिस क्लबले ३ र एपीएफ क्लबले २ स्वर्ण पदक जितेका छन् । सातदोबाटोस्थित कराते एकेडेमी हलमा पहिलो दिन महिला एकल कातामा पुलिसकी चन्चला दनुवारले स्वर्ण पदक जितिन् । उनीसम्मलित पुलिस टिमले टिम कातामा पनि स्वर्ण जित्यो । कुमुतेतर्फ पुलिसकी पुष्पका लामाले ४५ केजी तौलमा स्वर्ण जितिन् । उनले फाइनलमा आर्मीकी ममता महर्जनलाई ४ः१ ले हराइन् । एपीएफकी दीपा लामा र प्रदेश १ की प्रतिमा राईले कांस्य जिते । एकल कातामा कर्णालीकी एलिशा रास्कोटी मगरले रजत तथा वाग्मतीकी मीरा खाती र प्रदेश १ की रोश्मा राईले कांस्य जिते । महिला टिम कातामा आर्मीले रजत तथा एपीएफ र वाग्मतीले रजत जितेका थिए । पुरुषतर्फ एपीएफका सोनिम मानन्धरले एकल काता र उनको एपीएफ टिमले टिम कातामा स्वर्ण जिते । एकल कातामा पुलिसका महसुस मोक्तानले रजत तथा मधेसका रेहान जाभेद र आर्मीका विजय लिम्बुले कांस्य जिते । गोदावारी नगरपालिकाद्वारा आयोजित कृष्णप्रसाद भट्टराई खेल महोत्सव २०७९ अन्तर्गत नेपाल कराते महासंघ जिल्ला प्रमुख डोजो ललितपुरले आयोजना गरेको राष्ट्रिय कराते प्रतियोगितामा १० टोलीको सहभागिता छ । माघ २८ सम्म चल्ने प्रतियोगितामा १७ इभेन्टमा प्रतिस्पर्धा हुनेछ । च्याम्पियन टोलीले ट्रफीसहित १ लाख र दोस्रोले ५० हजार रुपैयाँ प्राप्त गर्नेछन् ।
काष्ठमण्डपलाई एक्सेल्सियर कप,काठमाडौं (कास) काष्ठमण्डपले नवौं एक्सेल्सियर कपमा बिहीबार दोहोरो उपाधि जितेको छ । काष्ठमण्डप गर्ल्स बास्केटबल र यू१२ ब्वाइज फुटबलमा च्याम्पियन बन्यो । आयोजक द एक्सेल्सियर स्कुलको कोर्टमा भएको गर्ल्स बास्केटबल फाइनलमा हसना अर्यालले ८ स्कोरमा काष्ठमण्डपले संस्कृति स्कुललाई १९१८ स्कोरले पराजित गर्यो । यू१२ ब्वाइज फुटबल फाइनलमा काष्ठमण्डपले एक्सेल्सियरलाई २१ ले हरायो । दुवै गोल सुप्रिम बोहराले गरे । एक्सेल्सियरका कृष पाण्डेले १ गोल फर्काए । यू१६ ब्वाइज फुटबलमा न्यु इराले उपाधि जित्यो । न्यु इराले उपाधि भिडन्तमा ग्रिनफिल्ड नेसनल स्कुललाई १० गोलले हरायो । न्यु इराका पेम्बा तामाङले निर्णायक गोल गरे ।ब्वाइज बास्केटबलमा जेनिथले फाइनलमा रेडियन्ट पब्लिकमाथि ६८५८ को जित दर्ता गर्दा सुशील शाहीले ३४ स्कोर गरे । बास्केटबलमा जेनिथका सुशिल शाही र गर्ल्समा काष्ठमण्डपकी रिया राई मोस्ट भ्यालुएबल प्लेयर चुनिए । फुटबल यू१६ तर्फ न्यु इराका पेम्बा तामाङ र निरोभ रायमाझी तथा यू१२ मा काष्ठमण्डपका सहज ढकाल र एक्सेल्सियरका अंशुमान वैद्य क्रमशः उत्कृष्ट खेलाडी र गोलरक्षक बने ।
रूपेश र सिन्दिरा विजयी,"भक्तपुर (कास) राष्ट्रियस्तरको बी डिभिजन बुद्धिचाल प्रतियोगिताको उपाधि रूपेश जैसवालले जितेका छन् । बिहीबार सम्पन्न ९ राउन्डसम्म चलेको स्पर्धामा उनले साढे ७ अंक बटुले । ६ अंक बटुलेका प्रकाशचन्द्र नेपाल, केशव श्रेष्ठ, क्षितिज भण्डारी, पुरुषोत्तम सिलवाल, राजन सुवेदी, राजीव कार्की र सुरवीर लामा ए डिभिजन प्रतियोगितालाई छनोट भएका छन् ।महिलातर्फ ५ अंकसहित सिन्दिरा जोशी प्रथम भइन् । कृतिसरा अधिकारी, शान्ति धिमाल, पूजा भण्डारी, पूनम प्रसाईं, बनिता कपाली, रिया श्रेष्ठ, खुश्बु थापा र मार्सल तामाङ ए डिभिजनका लागि छनोट भएका छन् । थिमि बोडेमा भएको प्रतियोगितालाई मध्यपुर थिमि नगरपालिकाले मुख्य प्रायोजन गरेको थियो । ३४ पुरुष र १३ महिला खेलाडीले प्रतिस्पर्धा गरेको संयोजक भक्तपुर बुद्धिचाल संघका उपसभापति पूर्णसुन्दर श्रेष्ठले जानकारी गराए ।"
