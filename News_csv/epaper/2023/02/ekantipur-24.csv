शीर्षक,विवरण
'नीतिगत सुधार नहुँदा साइबर असुरक्षा,"तथ्यांक संरक्षण सम्बन्धमा नेपाल आर्मी, प्रहरी, अस्पताल, विद्यालयलगायत विभिन्न निकायले के काम गर्ने भन्नेबारे सरकारको स्पष्ट नीति हुनुपर्छ, उनले थपे । नेपालमा भुक्तानी सेवा प्रदायक कम्पनीहरूले प्रयोगमा ल्याएका हार्डवेयर तथा सफ्टवेयर सुरक्षाका विषयमा आफूहरूले सूक्ष्म निगरानी गरिरहेको नेपाल राष्ट्र बैंक भुक्तानी प्रणाली विभागका निर्देशक कृष्णराम धुजुले दाबी गरे । भुक्तानी सेवा प्रदायकको कुनै एक ठाउँमा साइबर आक्रमण भए त्यसबाट समग्र सिस्टमलाई असर पर्ने भएकाले आफूहरू संवेदनशील रहेको उनको भनाइ थियो । हालसम्म नेपाल राष्ट्र बैंकले नै डिजिटल भुक्तानीलाई प्रवर्द्धन गर्दै आएको उल्लेख गर्दै धुजुले यो वर्ष डिजिटल भुक्तानी प्रणाली वर्ष भनेर मनाइरहेको सुनाए । राष्ट्र बैंकले २०७४ देखि २०७७ सम्ममा भुक्तानी प्रणालीका लागि १० वटा भुक्तानी प्रणाली सञ्चालक (पीएसओ) तथा २७ वटा भुक्तानी प्रणाली प्रदायक (पीएसपी) लाइसेन्स दिएको छ, उनले भने, प्रविधिको विकाससँगै भुक्तानीका लागि पनि नयाँ प्रविधिको विकास भएको छ ।साइबर सुरक्षा विज्ञ विजय लिम्बूले नेपालमा साइबर सुरक्षाबारे नीतिगत ढाँचा मात्र बनेको जनाउँदै आवश्यक ऐन तत्काल चाहिएको बताए । बलियो पूर्वाधार र कमजोर नीतिगत सुधारले विभिन्न तहमा भएको र त्यसलाई नियन्त्रणका लागि साइबर ऐन खाँचो रहेको प्रस्ट पार्ने उनको भनाइ थियो । डेटा सुरक्षा ऐन, सूचना सुरक्षा व्यवस्थापनलगायतको ऐन चाहिएको छ, उनले भने, सरकारी तहमा भएको साइबर आक्रमणबारे कतै उजुरी भएका हुँदैनन् । त्यसलाई कानुनी दायरामा ल्याउन पनि ऐन चाहिन्छ । यस्ता ऐन नल्याई पूर्वाधार र डेटा सुरक्षातर्फको काम गर्न गाह्रो रहेको उनको भनाइ छ । कानुनी रूपमा वातावरण नबनेसम्म प्रविधिको सुरक्षासमेत दिन नसकिने लिम्बूले बताए । नागरिकको डेटा कहाँकहाँ छ भनेरसमेत पहिचान गर्नुपर्छ । डेटा रहेको त्यो उद्योग थाहा पाउनुपर्यो, उनले भने, जटिल पूर्वाधार कुन हो, थाहा पाउनुपर्छ । बैंकको डेटा लिक भयो भने ठूलो कुरा मान्दिनँ । अस्पतालको डेटा लिक भयो भने मेरा लागि ठूलो हुन्छ । अस्पतालको डेटा दुरुपयोग भयो भने नागरिकको ज्यानसमेत जान सक्छ । डेटालाई वर्गीकरण गरेर चिनौं । संविधानमा रहेको राष्ट्रिय सुरक्षा भन्ने विषयमा साइबर सुरक्षा भनेर राख्न सोच्नुपर्नेमा उनले जोड दिए । पूर्वाधारलाई सुरक्षा दिन नीति नियमको अभाव रहेको उनले पनि औंल्याए ।राष्ट्रिय स्वतन्त्र पार्टीकी सांसद सुमना श्रेष्ठले डिजिटलाइजेसनका विषयलाई सांसदहरूले सदनमा उठाउनुपर्ने बताइन् । साइबर सुरक्षा संवादका विषयमा सरकारी निकायबीच समन्वयको अभाव रहेको उनको विश्लेषण छ । सांसदलाई डिजिटल प्रविधिको तालिम उपलब्ध नभएको पनि उनले बताइन् । सरकारी निकायहरूबीच समन्वयकारी संसाधन अभाव रहँदा गुगलकै भर पर्नुपरेको श्रेष्ठको भनाइ छ ।अधिक प्रयोग, न्यून साक्षरता सत्रमा साइबर सुरक्षा विज्ञ विवेक राणाले सार्वजनिक निकायमा अनलाइन सेवाबाट आवेदन लिइए पनि अन्य काम डिजिटल हुनै नसकेको बताए । त्यही कारण अनलाइन आवेदन प्रणाली झन्झटिलो बनेकाले सर्वसाधारणको विश्वास घटेको उनको भनाइ थियो । साइबर सुरक्षा सूचकांकमा नेपाल पहिलेभन्दा माथि गए पनि अपराध बढिरहेको राणाले बताए । सरकारले डिजिटल इकोनोमीको कुरा गरिरहे पनि नेपालमा डिजिटल प्लाटफर्म नै विकास हुन नसकेको उनको भनाइ छ । उनले भने, आईटी गभर्नेन्सका कुरा नै राम्ररी गर्न सकेका छैनौं, हाम्रो सोच आईटीमै केन्द्रित छ । डिजिटल गभर्नेन्स परको कुरा । आईटी र डिजिटल फरक विषय हुन् । सामान्य एउटा डिभाइस किन्दा पनि हामीले त्यसको सुरक्षाका विषय नसोची मूल्यमा बढी सोच्ने गरेको उनको भनाइ छ । नियोटेरिक नेपालका प्रबन्ध निर्देशक सञ्जय गोल्छाले आफूलाई नपरेसम्म साइबर सुरक्षा सर्वसाधारणको प्राथमिकता पर्ने नगरेको बताए । नेपालमा हाल धेरै डेलिभर सर्भिस सञ्चालनमा छन् । उनीहरूले हाम्रो डेटा संकलन गर्छन् । यसमा अलि बढी नियमन गर्नुपर्छ, उनले भने, कम्पनीहरू पनि सचेत हुनुपर्छ । प्रबन्ध निर्देशक गोल्छाले कम्पनीको अनुशासनलगायतमा अलि कडाइका साथ लाग्नुपर्ने बताए । नेपालमा खाना डेलिभरी गर्ने, राइड सेयरिङ, इन्टरनेट सर्भिस प्रोभाइडर सबैले ग्राहकको व्यक्तिगत डेटा मागेका हुन्छन् । यसमा नियामकले राम्रोसँग अध्ययन गर्नुपर्छ, उनले भने । साइबर अपराध बाहिरबाट आउने कुरा मात्र नभएको गोल्छाले बताए । यसमा कम्पनीको अनुशासन, नियामक सबैको भूमिका हुन्छ । र्यान्समवेयर इमेलहरू आएका हुन्छन्, यसमा हामी धेरै झुक्किने गरेका छौं, उनले भने, पहिलेभन्दा केही साक्षरता बढेको देखिन्छ । सबै प्रकारका अपराध मसँग हुँदैन, अरूसँग मात्रै हुन्छ भन्ने कुराले मानिस समस्यामा पर्छन् ।नेपाल प्रहरीको साइबर ब्युरोका प्रमुख एसएसपी नविन्द अर्यालले साइबर सुरक्षाको कार्यान्वयनका लागि प्रयोगकर्ता पनि साक्षर हुनुपर्ने बताए । पछिल्लो समय अनलाइन पोर्टल र अनलाइन कारोबारका नाममा साइबर ठगी भइरहेको उनको भनाइ छ । साइबर सुरक्षालाई थप मजबुत बनाउन दक्ष जनशक्तिका साथै क्षमता विकासमा विशिष्टीकृत रूपमा अध्ययन गरेर सुरक्षा रणनीति बनाउनुपर्नेमा अर्यालले जोड दिए । पछिल्लो समय डेटिङ पोर्टलको दुरुपयोग बढिरहेको छ । त्यस्तै विद्युतीय कारोबारसम्बन्धी ठगी पनि बढिरहेको छ । ओटीपी, वालेटलगायतका कुरामा सेवाग्राही ठगिएका छन्, उनले भने । वित्तीय तथा विभिन्न क्षेत्रमा देखिएको साइबर असुरक्षा सामना गर्न प्रमाणित सफ्टवेयरहरूको प्रयोग हुनुपर्ने एसएसपी अर्यालले बताए ।नेपाल दूरसञ्चार प्राधिकरणका अध्यक्ष पुरुषोत्तम खनालले नेपालमा साइबर अपराधका घटना लुकाउने प्रवृत्ति बढ्दै गएको बताए । अपराधका घटना लुकाएरभन्दा बाहिर ल्याउँदा समाधानका प्रयास हुने उनको भनाइ छ । घटनाका आधारमा सरकार र नीतिनिर्माताले आवश्यक कानुन बनाउन सक्छन् तर घटना लुकाउने प्रवृत्तिले प्रभावकारी काम हुन सकेको छैन, उनले भने ।प्रभु बैंककी चिफ अपरेटिङ अफिसर रश्मि पन्तले पछिल्लो समय बैंकिङ क्षेत्रले दैनिक रूपमा साइबर असुरक्षासम्बन्धी घटनाहरू सामना गरिरहेको बताइन् । उनले यस्ता घटना सामान्य ट्रेन्डजस्तै भएको बताइन् । बैंकमा दैनिक एउटादुइटा मात्र घटना आउँदैनन् । फेसबुक, इन्स्टाग्रामलगायत विभिन्न सञ्जालबाट यस्ता घटना आउँछन्, उनले भनिन् । केही समयअघि एटीएम ह्याक गरेर पैसा निकालिएको उदाहरण दिँदै उनले भनिन्, झट्ट हेर्दा बैंक पीडित भयो, तर त्योसँग जोडिएका अरू कम्पनी पनि थिए । समग्र अर्थतन्त्रमा असर पर्यो । बैंकिङ ठगीमा सधैं प्रविधिगत त्रुटि मात्र नहुने पनि उनले प्रस्ट पारिन् ।"
राष्ट्रपति पद 'लिलामी गर्ने खेलमा दाहाल,"सांसद रामसहायप्रसाद यादवलाई उपराष्ट्रपतिका रूपमा अघि सार्ने उसको तयारी छ । रामसहायलाई उपराष्ट्रपति बनाएर उनको निर्वाचन क्षेत्र बारा२ बाट सांसद बन्ने जसपा अध्यक्ष उपेन्द्र यादवको मनोकांक्षा छ । अध्यक्ष यादवले जसपालाई उपराष्ट्रपति दिने विषयमा प्रधानमन्त्री दाहाल सकारात्मक रहेको बताएका छन् । हाम्रो पार्टीले उपराष्ट्रपति पाउने अवस्था भयो भने रामसहायजी नै उम्मेदवार बन्ने सम्भावना छ, यसका लागि अन्य दलबीच वार्ता भइरहेको छ, जसपा प्रवक्ता सुमनले भने । माओवादीका एक पदाधिकारीले एमालेले एकीकृत समाजवादीका अध्यक्ष नेपाललाई राष्ट्रपतिको आश्वासन दिएर पार्टी एकताको प्रयास गरेपछि समाजवादी मोर्चालाई आकार दिने प्रयास गरिएको बताए । नेपालका लागि एमालेभन्दा माओवादीसहितको मोर्चा सहज र राजनीतिक रूपमा अनुकूल हुने उनको भनाइ छ । एमालेको दाउ एकीकृत समाजवादीलाई मिलाएर सबैभन्दा ठूलो दल बन्ने देखियो तर हाम्रो प्रयास छुट्टै मोर्चा बनाएर प्रभावशाली र निर्णायक शक्ति बन्ने रहेको छ, ती पदाधिकारीले भने । माओवादी तेस्रो ठूलो दल भए पनि राष्ट्रपतिको निर्वाचनमा एमाले वा कांग्रेससँग मात्र मिल्दा बहुमत पुग्दैन । राष्ट्रपति निर्वाचनका लागि एकीकृत समाजवादी २ हजार ५ सय ७४ मतभारसहित चौथो र जसपा २ हजार १ सय ४५ मतभारसहित छैटौं ठूलो शक्तिका रूपमा छन् । माओवादी ७ हजार ७ सय ४५ मतभारसहित तेस्रो शक्तिका रूपमा छ । तीनवटै दलको १२ हजार ४ सय ६४ मतभार भने निर्वाचनको समीकरण निर्माण गर्न र मत परिणाम प्रभावित गर्न हस्तक्षेपकारी हुन्छ । त्यही कारण पाँचदलीय गठबन्धनलाई ब्युँताउनेभन्दा समाजवादी मोर्चाबाट संवाद गर्ने रणनीतिमा तीन दल लागेका हुन् । रणनीति सफल भए प्रस्तावित समाजवादी मोर्चाबाटै राष्ट्रपति, उपराष्ट्रपति र प्रधानमन्त्री बन्ने अवस्था आउन सक्छ । तीन दलबीच भएको समझदारीलाई कांग्रेसले मान्यो भने पुरानो गठबन्धन ब्युँतिन सक्छ तर कांग्रेसले के गर्छ भनेर अहिल्यै भन्न सकिने अवस्था छैन, जसपा प्रवक्ता सुमनले भने ।"
४ वर्षमा ८ ठेकेदार प्रगति १० प्रतिशत,"(दाङ)घोराहीतुलसीपुर सडक खण्डअन्तर्गत तुलसीपुर७ पर्सेनीमा चार लेन बनाउन थालेको चार वर्ष पूरा भयो । यसबीच करिब १० प्रतिशत मात्रै काम भएको छ । डेढ वर्षमा काम सक्ने गरी भएको ठेक्का सम्झौताको म्याद पाँच पटक थप भइसकेको छ ।चार लेन बनाउन भत्काउन थालेयता यस सडकमा भएका दुर्घटनामा २५ जनाको ज्यान गइसकेको जिल्ला ट्राफिक प्रहरी कार्यालयका प्रमुख प्रहरी निरीक्षक कर्ण मल्लले बताए । हालसम्म ५९ वटा दुर्घटना भएको र त्यसमा ८१ सवारीसाधन परेको उनले जानकारी दिए । उनका अनुसार दुर्घटनामा ९४ जना घाइते भएका छन् । सडक भत्काएर अलपत्र छोड्दा र बीचबीचमा खाल्डा हुँदा दुर्घटनाको जोखिम रहेको उनले बताए । सडक साँघुरो भएका कारण सवारीसाधन सञ्चालनमा धेरै सावधानी अपनाउनुपर्ने अवस्था छ, उनले भने, यति छोटो दूरीको सडकमा धेरै मानवीय तथा भौतिक क्षति भइसक्यो ।सडकको दुवैतिर बाटो काटेर छोडिएको छ । गाडी सजिलै पास हुन सक्ने अवस्था छैन । छेउमा गए गाडी पल्टिने, सडकमै रहे अर्कोसँग ठोक्किने अवस्था छ । ठूल्ठूला खाल्डा खनेर छाडिएको छ । जोखिमपूर्ण सडकमा कति बेला कसको ज्यान जान्छ, भरै छैन । सरकार र भारतको एक्जिम बैंकको ऋण सहयोगमा २०७५ माघ १४ मा सम्झौता भई सडक निर्माण सुरु भएको हो । घोराहीको बबई खोलादेखि तुलसीपुरसम्म २८१९ किलोमिटर सडक फोर लेन तथा दुई लेन बन्दै छ । बबईदेखि घोराही बजारसम्म ६५३ किमि दुई लेन, घोराहीदेखि थापाचोक सर्रा ४०५ किमि फोर लेन, थापा चोकदेखि नारायणपुर ३५ किमि दुई लेन, नारायणपुरदेखि खैरा २१ किमि फोर लेन, खैरादेखि दुधराससम्म ३७ किमि दुई लेन र दुधरासदेखि तुलसीपुरसम्म ८३१ किमि चार लेन निर्माण गर्ने योजना छ । सुरुमा २०७७ वैशाख २९ सम्म सडक निर्माण गर्नुपर्ने सर्त थियो । समयमा काम सम्पन्न नभएपछि २०७८ जेठ ६ सम्म, २०७८ साउन २७ सम्म, २०७८ पुस १९ सम्म, २०७९ वैशाख २९ सम्म र २०८० असार ३१ सम्म सक्ने गरी पटकपटक म्याद थपिएको छ । म्याद थप भए पनि अहिले फिल्डमा कुनै काम भइरहेको छैन । सडक निर्माणको म्याद पाँच पटक थप्दा पनि भौतिक प्रगति ९६९ र आर्थिक प्रगति १४२३ प्रतिशत मात्रै भएको चार लेन सडक आयोजना कार्यालय लमहीका प्रमुख आशिष थापाले बताए । निर्माण कम्पनीले ठूलो लापरबाही गरिरहेको छ । काम गर्ने प्रतिबद्धता गरेर म्याद थपाउने तर काम नगर्ने प्रवृत्तिले सडकको दुर्दशा भएको छ, उनले भने, सडकमा हेर्दा नतिजा केही देखिएको छैन । सडकको अवस्था सुधार नभएपछि म्याद थपको पनि उपलब्धि भएको छैन ।सडक निर्माणको बजेट १ करोड २१ लाख ८२ हजार ३ सय १ अमेरिकी डलर रहेको उनले बताए । सडक निर्माणको ठेक्का भारतको तथ्य इन्जिनियरिङ एन्ड इन्फ्रा प्रोजेक्ट प्रालिले लिएको छ । उक्त कम्पनीले नेपालमा आफैं आएर काम गरेको छैन । विभिन्न व्यक्तिलाई आधिकारिक प्रतिनिधि तोक्ने काम गरेको र अहिलेसम्म मानिसहरू फेर्नेबाहेक उल्लेख्य नतिजा देखाउन नसकेको थापाले बताए । काम गर्छौं भनेर प्रतिबद्धता गरेपछि केही हुन्छ कि भन्दै म्याद थप्यौं, एउटाले काम नगर्दा अर्कोले म गर्छु भन्दै आए, उनले भने, अर्को व्यक्तिले केही गर्ला कि भन्ने भयो । यसरी व्यक्ति फेर्दैमा यत्रो वर्ष बित्यो, काम हुन सकेन ।निर्माण सुरु भएयता आठ पटक ठेकेदार फेरिइसकेका छन् । मुख्य ठेकेदार तथ्य इन्जिनियरिङ एन्ड इन्फ्रा प्रोजेक्टका प्रबन्ध निर्देशक प्रवीण ब्रह्मदेव पाण्डे एक पटक मात्रै सडक हेर्न पुगेका छन् । गत मंसिर ११ मा घोराही आएका पाण्डेले अब आफैं उपस्थित भएर काम गर्ने प्रतिबद्धता जनाएका थिए । त्यसपछि न उनी सडकमा देखिए, न त उनले खटाएका मानिसले काम गरे । जिम्मेवारी दिएका व्यक्तिहरू आठ पटक फेरिइसकेका छन् । सुवास श्रेष्ठ, अनुप पाण्डे, जनक डाँगी, फेरि अनुप पाण्डे, एकेन्द्र खड्का र विजय पाठकले सडकमा हात हाल्दै, छोड्दै गरे । अन्त्यमा २०७८ फागुन २६ देखि श्रेष्ठ कन्स्ट्रक्सनका रोशन श्रेष्ठले सडक निर्माणको काम गरे । फेरि पछिल्लो डेढ महिनादेखि सुशीलजंग रायमाझीले जिम्मेवारी लिएको चार लेन सडक आयोजना प्रमुख थापाले जानकारी दिए । जति ठेकेदार फेरिए पनि प्रगति केही छैन । हामी पनि के गर्ने भन्नेबारे पटकपटक लेखेर सडक विभागमा पठाइरहेका छौं, उनले भने, यसबारे पर्याप्त छलफल भएको छ तर निकास के हुने भन्ने यकिन छैन । अब यसरी लामो समय बस्न नहुने र केही निकास निकाल्ने योजनामा विभाग र कार्यालय रहेको उनले बताए । म्याद थप्ने तर फिल्डमा केही काम नहुने भएको धेरै समय भइसक्यो, उनले भने, अब यसरी म्याद थपेर हुँदैन । केही विकल्प खोज्नुपर्छ भन्ने भएको छ । छिट्टै केही निकास निस्कन्छ ।सडकले साह्रै सास्ती भएपछि जिल्ला प्रशासन कार्यालयले माघ १७ मा चार लेन सडक आयोजनालाई ८ बुँदे प्रश्न गर्दै पत्र पठाएको थियो । काम नहुनुको कारण के हो ? कार्य योजना के छ ? सम्झौता अवधिमा काम सकिने आधार के ? अहिलेसम्म भएका प्रयास के छ भन्ने विषयमा प्रशासनले जवाफ मागेको थियो । चार लेन अयोजनाले सडकको अवस्थाबारे प्रशासन कार्यालयका साथै जिल्लास्तरमा भएका धेरै छलफलमा सबैलाई जानकारी दिँदै आएको थापाले बताए । सडकको विषयलाई दलहरूले निर्वाचनको एजेन्डासमेत बनाए । सबै दलले चार लेन निर्माणका लागि पहल गर्ने प्रतिबद्धता जनाए । निर्वाचन जितेका सांसदले पनि यसको निकास निकाल्ने आश्वासन दिएका थिए तर केही पनि थप प्रगति हुन सकेको छैन ।सडकको सम्झौता प्रक्रिया र यसको काम गर्ने प्रक्रिया जटिल भएकाले तत्कालै उचित निकास निस्कन नसकेको दाङ२ बाट निर्वाचित नेपाल सरकारका प्रवक्ता एवं सञ्चार तथा सूचना प्रविधिमन्त्री रेखा शर्माले बताइन् । हामीले यो सडकको विषयमा निरन्तर कुरा उठाइरहेका छौं, जिल्लावासीले पनि हामीलाई गर्ने प्रश्न यही नै हो, उनले भनिन्, अब यो योजनाबाट निकास निस्कने अवस्था देखिएको छैन । नेपाल सरकारले नै बजेट सुनिश्चित गर्दा मात्रै काम अघि बढ्ने अवस्था छ । यसबारे सम्बन्धित मन्त्रालयमा कुरा गरिरहेको उनले बताइन् । हाम्रो आफ्नै बजेट सुनिश्चित नभई ठेक्का तोड्दा पनि काम हुने अवस्था नभएकाले ढिला भएको छ, शर्माले भनिन्, बजेटसहित ठेक्का तोडेर नयाँ प्रक्रिया थाल्नुपर्छ । ठेक्का तोड्दा र कम्पनीलाई कालोसूचीमा राख्दा भारतीय निर्माण कम्पनीलाई केही फरक नपर्ने भएकाले झनै समस्या भइरहेको चार लेन आयोजनाको भनाइ छ । यो आयोजनाको सम्झौतामा मुख्य ठेकेदार भारतकै हुनुपर्ने उल्लेख छ । नेपालको कम्पनी सहयोगी मात्र बन्न सक्छ । ठेक्का तोडेर नयाँ ठेक्का लगाउन पनि भारतको नै अनुमति चाहिन्छ । नयाँ ठेक्का गर्न नयाँ खर्चको मूल्यांकन गर्नुपर्छ । नयाँ मूल्यांकनअनुसार भारतबाट बजेट सुनिश्चित हुने कुरा पक्का छैन । फेरि अर्को भारतीय कम्पनीले आएर काम गर्ने कुरा पनि भरपर्दो छैन । यो जटिलताका कारण सडकको अस्तव्यस्तता लम्बिँदै गएको मन्त्री शर्माले बताइन् । अब यसको कुनै न कुनै निकास निस्कन्छ, उनले भनिन्, हामी यसको उचित समाधान खोज्छौं ।सडकको अवस्था बिग्रिँदा दिनहुँ नागरिकले नेता, सरकारी अधिकारी र ठेकेदारलाई गाली गरिरहेका हुन्छन् । घोराहीतुलसीपुर यात्रा गर्नेहरू धुलाम्मे भएका हुन्छन् । दैनिक ५ सयभन्दा बढी गाडी चल्ने गरेको र सडकका कारण गाडीमा टुटफुट तथा दुर्घटनाले क्षति पुगिरहेको त्रिसिद्धेश्वरी यातायात प्रालिका अध्यक्ष सुरेश हमालले बताए । सडक साँघुरो भएर गाडी चलाउन कठिन छ, खाल्डाले गर्दा गाडी मर्मतमा बढी नै खर्च भइरहेको छ, उनले भने, सडकको सिधा मार यातायात व्यवसायीमाथि परिरहेको छ । हामीले जति भन्दा पनि सडक सुधार्न कसैले ध्यान दिएको छैन । कतिपय ठाउँमा स्थानीय युवाले खाल्डा पुर्ने काम गरिरहेका छन् । कतिपयले सडक निर्माण नभएको विरोधमा चक्काजाम र सडक कार्यालय घेराउका कार्यक्रम गरिरहेका छन् । जति दबाब दिँदा पनि सरकारी निकाय गैरजिम्मेवार भइरहेका छन्, दाङ जिल्ला उद्योग वाणिज्य संघका पूर्वअध्यक्ष नारायणप्रसाद भुसालले भने, सडकको धूलोले नागरिकको स्वास्थ्यमा जोखिम भइरहेको छ । सडकमा दुर्घटना बढिरहेका छन् । सडकछेउमा व्यापार गर्ने अवस्था छैन ।सडक नबनेकामा निरन्तर आलोचना हुने गरेपछि गाली छल्न बेलाबेला घोराही र तुलसीपुर उपमहानगरले आआफ्नो क्षेत्रमा ढुंगा, माटो हालेर खाल्डा पुर्ने काम गरिरहेका छन् । दुर्घटनाको जोखिम भएपछि र नागरिक तहबाट धेरै गुनासो आएपछि सडकमा खाल्डा पुर्ने काम गरिरहेको घोराहीका प्रमुख नरुलाल चौधरीले बताए । ठेक्का लागिसकेको सडक हाम्रो कार्यक्षेत्रमा पर्दैन, तैपनि जनतालाई सास्ती भएपछि हामीले खाल्डा पुर्ने काम गरिरहेका छौं, उनले भने, यसले हाम्रो आर्थिक भार बढेको छ । उता ठेक्का लागेको काम हुन सकेको छैन ।सडकले दुर्घटना बढाई नागरिकको जनजीवन नै अस्तव्यस्त हुन थालेपछि निर्माण कम्पनीलाई सरोकारवालासामु राखेर काम अघि बढाउन प्रतिबद्धता जाहेर गर्न लगाएको तैपनि उपलब्धि नभएको जिल्ला समन्वय समिति प्रमुख नित्यानन्द शर्माले बताए । सडकले धेरै दुःख दिएपछि हामीले यसमा चासो राख्यौं, निर्माण कम्पनीलाई १५ दिनमा काम थाल्ने प्रतिबद्धता गरायौं तर पनि काम भएन, उनले भने, निर्माण व्यवसायी जिम्मेवार नहुँदा सडकको अवस्था बिग्रिँदै गएको छ । सडक निर्माणकर्ता परिवर्तन भइरहँदा आवश्यक समन्वय गर्न कठिन भइरहेको प्रमुख जिल्ला अधिकारी सुशील वैद्यले बताए । ठेकेदार कतिबेला फेरिन्छन्, थाहै हुँदैन । एउटा आउँछ गर्छु भन्छ, उसले काम गर्दैन, फेरि अर्कोले जिम्मा लिइसकेको हुन्छ, उनले भने, हामीलाई ठेकेदार खोज्नै समस्या भएको छ । ठेकेदारलाई जिम्मेवार बनाउन हामी निरन्तर लागिरहेका छौं । यो समस्यालाई गम्भीर रूपमा लिएर पहलकदमी गरिरहेका छौं ।"
संसद् बिजनेसविहीन,"(काठमाडौं)सरकार बनिसक्यो । सदन यतिका दिन चलिसक्यो । संसद्मा विधेयक पेस भएका छैनन् । शून्य र विशेष समयमा सीमित छौं । संसद् आफ्नो पार्टीको विचार राख्ने चुनावी सभाजस्तो मात्रै भएको छ । माओवादीका सांसद महेन्द्रबहादुर शाहीले प्रतिनिधिसभा बैठकमा बुधबार व्यक्त गरेको भनाइ हो यो । संसद्लाई बिजनेस दिने सरकारले हो । सरकारको नेतृत्व शाहीकै दल माओवादीका अध्यक्ष पुष्पकमल दाहालले गरेका छन् । संसद् प्रभावकारी हुन नसकेको गुनासो सत्ता गठबन्धनकै अरू सांसदको पनि छ । उनीहरूले संसद्लाई बिजनेस मागिरहेका छन् । संसद्को हिउँदे (विधेयक) अधिवेशन पुस २५ मा सुरु भएको हो । डेढ महिनामा सरकारले सम्पत्ति शुद्धीकरण (मनी लाउन्डरिङ) निवारण तथा व्यावसायिक वातावरण प्रवर्द्धनसम्बन्धी केही ऐनलाई संशोधन गर्ने विधेयक मात्रै संसद्मा दर्ता गरेको छ । यो विधेयक पनि अन्तर्राष्ट्रिय निकाय फाइनान्सियल एक्सन टाक्सफोर्स (एफएटीएफ) को ग्रे जोन बाट मुलुकलाई जोगाउन ल्याइएको हो । अघिल्लो प्रतिनिधिसभाबाट पारित भइसकेको यो विधेयक राष्ट्रिय सभाबाट रोकिएको थियो । सरकारले अध्यादेशमार्फत उक्त कानुन संशोधन गर्न सिफारिस गरेको भए पनि राष्ट्रपति विद्यादेवी भण्डारीले रोकेकी थिइन् । त्यसबाहेक राष्ट्रिय सभाबाट पारित भएको खाद्य सुरक्षासम्बन्धी विधेयकमाथि प्रतिनिधिसभामा छलफल भएको छ । अघिल्लो प्रतिनिधिसभाको कार्यकाल सकिएपछि निष्क्रिय भएका अरू विधेयकलाई सरकारले फेरि संसद्मा दर्ता गर्न सकेको छैन । कर्णाली प्रदेश सरकारको नेतृत्व गरिसकेका सांसद शाहीले बुधबार प्रतिनिधिसभा बैठकमा विशेष समय लिएरै संघीय कानुन नबन्दा प्रदेश र स्थानीय तहले भोगिरहेको समस्याबारे बोलेका थिए । कानुन नबनेकै कारण स्थानीय र प्रदेश तहमा कर्मचारी नियुक्तिमा समस्या भएको छ । गृह मन्त्रालयको भूमिका लिएका मन्त्रालय प्रदेशमा गठन भएका छन् । प्रहरी सबै संघीय मातहतमा छ । प्रदेश र स्थानीय तहको काम प्रभावकारी बनाउनका लागि प्रशासकीय संरचना तयार गर्न संघीय निजामती ऐन आवश्यक छ, उनले भने, प्रदेश सरकारमा जाने सचिवहरू संघका हुन्छन् । संघका सचिव, प्रदेशका मन्त्रीहरू काम गर्ने तादाम्य मिलेको छैन । प्रदेशका सचिव कसले राख्ने ? प्रशासनिक संरचना के हुने ? अन्योल छ ।केन्द्रले दिने अनुदानमा स्थानीय र प्रदेश सरकार चलिरहेको सांसद शाहीले बताए । आफ्नै खुट्टामा उभिएर प्रभावकारी काम गर्न सक्ने बनाउन संघीय कानुन बनाउनुपर्ने हुन्छ । अघिल्लो प्रतिनिधिसभाले यो काम अधुरै छाडेको छ, उनले थपे, अब हामी यो मामिलामा बढी केन्द्रित हुनुपर्नेछ । मुलुकको समस्यामा संसद् केन्द्रित हुन नसके आगामी निर्वाचन पार्टीका सदस्य मात्रै मतदान केन्द्रमा पुग्ने शाहीको भनाइ थियो । कर्मचारी व्यवस्थापनसम्बन्धी निजामती कर्मचारी विधेयक अघिल्लो प्रतिनिधिसभाको विषयगत समितिले टुंग्याएर सदनमा रहेका बेला सरकारले फिर्ता लिएको थियो । संसद्मा भएको विधेयक फिर्ता लिए पनि सरकारले कर्मचारी व्यवस्थापन गर्ने अर्को विधेयक दर्ता गरेको छैन । प्रतिनिधिसभाको बैठक बुधबारसम्म ११ पटक बसेको छ । सरकारले बिजनेस नदिएकै कारण संसद्को बैठक शून्य र विशेष समयमै सीमित भएको छ, जसपाका सांसद प्रदीप यादवले भने । बैठकमा विशेष समय नै दुई घण्टाभन्दा बढी चल्ने गरेको छ । तर शून्य र विशेष समयमा सांसदले उठाएका विषयमा पनि सरकारले जवाफ नदिएको भन्दै सांसदहरूले विरोध गर्न थालेका छन् । अघिल्लो पटक शून्य समयमा मैले सरकारसँग जवाफ मागेकी थिएँ, जवाफ कहिले कोमार्फत हामीले पाउने ? माओवादी सांसद कल्पना मियाँ कुसारीले शून्य समयमा भनिन् । एमाले सांसद ईश्वर रिजालले शून्य समयमा उठाइएको विषयलाई शून्य बराबरको मूल्य नबनाउन सरकारलाई आग्रह गरे । माओवादी सांसद लेखनाथ दाहालले बुधबारको बैठकमा संसद्लाई समस्या थन्क्याउने मात्रै नभई समाधान निकाल्ने थलो बनाउनुपर्ने बताए । सरकारले संसद्लाई बिजनेस दिनुपर्छ । संसद्ले सांसदहरूलाई काम दिनुपर्छ । विगतबाट शिक्षा लिनुपर्छ । हामीलाई गल्ती गर्ने छुट छैन, उनले भने ।सरकारले संसद्मा कुनै बिजनेस नदिए पनि सांसदले उठाएको प्रश्नको जवाफ दिएर संसद्प्रति उत्तरदायी हुनुपर्ने संसद् सचिवालयका एक पदाधिकारीले बताए । बिजनेस पनि नदिनु अनि सदन चलेका बेला सांसदले उठाएको र खबरदारी गरेको विषयमा जवाफ पनि नदिनु सरकारको कमजोरी देखियो, उनले भने । कांग्रेसका प्रमुख सचेतक रमेश लेखकले सरकारले संसद्लाई बिजनेस दिनै नसक्ने अवस्था नरहेको बताए । नयाँ विधेयक बनाइरहनु पर्दैन । अघिल्लो संसद्मा छलफल भए पनि कार्यकाल सकिएपछि निष्क्रिय भएका विधेयकलाई अघि बढाए मात्रै पुग्छ, उनले भने । जसपाका यादवले संसद्लाई बिजनेस दिन नसक्नु सरकारको अक्षमता भएको बताए । संसद्को प्रमुख बिजनेस नै विधेयक हो, उनले भने, विधेयकमा ध्यानै नदिनु सरकारको कमजोरी हो । संघीयता मजबुत बनाउन आवश्यक पर्ने विधेयकसमेत सरकारले ल्याउन नसकेको उनको भनाइ छ । सांसद यादवले नागरिकता विधेयकलाई सरकारले प्राथमिकता नदिएको गुनासो गरे । जन्मसिद्ध नागरिकका सन्तान नागरिकता नपाएर राज्यविहीन बन्नुपरेको समस्यालाई पनि सरकारले चासो नदिएको उनको भनाइ छ । सरकारले नागरिकता अध्यादेश ल्याउँछ, न्यायालयले रोक्छ । न्यायालयले आदेश दिन्छ, सीडीओले रोक्छ । संसद्ले नागरिकता विधेयक पास गर्छ, राष्ट्रपतिले रोक्छ । यो मुसाबिरालोजस्तो छक्याउने खेल आखिर कहिलेसम्म ? उनले संसद् बैठकमा भने, नागरिकता विधेयक पारित नभएकै कारण १ लाख ७० हजार जन्मसिद्ध नागरिकका झन्डै ६ लाख सन्तान नागरिकता पाउनबाट वञ्चित रहेका छन् ।नागरिकता विधेयक संघीय संसद्बाट दोहोर्याएर पारित गरिए पनि राष्ट्रपति विद्यादेवी भण्डारीले प्रमाणीकरण गरेकी थिइनन् । नागरिकतासम्बन्धी अद्यावधिक कानुनको अभावमा जन्मसिद्ध नागरिकका सन्तानले नागरिकता नपाउँदा न बैंकमा खाता खोल्न पाएका छन्, न सरकारी निकायमा जागिर खान । उनीहरू उच्च शिक्षा लिन, मतदान गर्न, सवारी चालक अनुमतिपत्र लिन पनि वञ्चित छन् । बाबुआमा नेपाली हुने तर छोराछोरी विदेशी हुने पनि कहीं हुन्छ ?, यादवले भने, नागरिकता विधेयक संसद्मा चाँडै दर्ता गरी सुपरफास्ट ट्र्याकबाट पारित गरेर जन्मसिद्ध नागरिकका सन्तानलाई तत्काल नागरिकता उपलब्ध गराउने व्यवस्था होस् । कानुन न्याय तथा संघीय मामिलामन्त्री ध्रुवबहादुर प्रधानले संसद्लाई बिजनेस दिन सरकार लागिरहेको बताए । एक साताभित्र संसद्मा ३४ वटा विधेयक दर्ता गर्ने तयारी रहेको उनको भनाइ छ । नागरिकता, निजामती कर्मचारी, बेपत्ता पारिएका व्यक्तिको छानबिन, सत्य निरूपण तथा मेलमिलाप आयोगसम्बन्धी विधेयक सरकारको प्राथमिकतामा रहेको उनले बताए । सरकारले संवैधानिक परिषद्, सार्वजनिक खरिदसम्बन्धी विधेयक पनि चाँडै संसद्मा दर्ता गर्ने उनले जानकारी दिए ।"
प्रदेशसभा पनि सुस्त,"(काठमाडौं)प्रदेश सरकारले बिजनेस नदिँदा सात वटै प्रदेशसभाले दोस्रो कार्यकालको दुई महिना बित्दासम्म लय पकड्न सकेका छैनन् । प्रदेशसभाको समय सभामुखउपसभामुख चयन र सरकारलाई विश्वासको मत दिनेमै बितेको छ । केही प्रदेशले अध्यादेशलाई प्रतिस्थापन गर्नेसम्बन्धी विधेयक प्रदेशसभामा लगे पनि त्यसमाथि प्रभावकारी छलफल हुन सकेको छैन । अन्य प्रदेशको तुलनामा मधेस प्रदेशसभाले केही गति लिएको देखिन्छ । प्रदेशसभाले ७ वटा विषयगत समिति गठन गरेको छ । यसका साथै प्रदेशसभाले आर्थिक वर्ष २०७८७९ मा विकास निर्माणको भुक्तानी रोकिएको विषयमा अध्ययन गर्न उपसभामुख बबिताकुमारी इसरको संयोजकत्वमा विशेष संसदीय समिति गठन गरेको छ । वाग्मती प्रदेशसभाले वाग्मती प्रदेशसभामा सोमबार मदन भण्डारी स्वास्थ्य विज्ञान प्रतिष्ठान ऐन२०७६ संशोधनसम्बन्धी विधेयक पेस गरेको छ । पूर्वमुख्यमन्त्री राजेन्द्रप्रसाद पाण्डेको पालामा वाग्मती सरकारले अध्यादेश जारी गरेको थियो । प्रदेशसभा सचिवालयका प्रवक्ता मनोजकुमार गुप्ताका अनुसार बुधबारको बैठकमा निजामती कर्मचारीसँग सम्बन्धित दुई वटा अध्यादेश प्रतिस्थापन विधेयक संसद्मा पेस भएका छन् । अध्यादेशलाई प्रतिस्थापन गर्नैपर्ने बाध्यात्मकबाहेकका अन्य विधेयक संसद्मा आउन सकेका छैनन्, सायद सरकारले तयारी गर्दै होला, प्रवक्ता गुप्ताले भने, प्रतिस्थापन विधेयकमाथि छलफल सुरु भएको छ, अर्कोतर्फ प्रदेशसभाका विषयगत समिति गठन नहुँदा प्रदेशसभाले गति लिन अझै केही समय लाग्ने देखिन्छ ।वाग्मती प्रदेशसभामा प्रतिनिधित्व गरेका दलहरूबीच नेतृत्वका विषयमा विवाद हुँदा संसदीय समिति गठन हुन सकेका छैनन् । प्रदेशसभामा पाँच वटा समिति छन् । गण्डकी प्रदेशसभामा दुई वटा प्रतिस्थापन विधेयकबाहेक दर्ता भएका छन् । प्रदेशसभाका सूचना अधिकारी उपसचिव प्रेम सुवेदीका अनुसार सोमबार प्रदेशसभामा पेस भएको प्रदेश निजामती सेवाको गठन, सञ्चालन र सेवाको सर्तसम्बन्धी व्यवस्था गर्न बनेको विधेयक तथा स्थानीय सेवाको गठन, सञ्चालन, सेवाको सर्तसम्बन्धी व्यवस्था गर्न बनेको विधेयकमाथि सैद्धान्तिक छलफल सुरु भएको छ । यसबाहेक गण्डकी प्रदेशसभाको बुधबारको बैठकले ११ सदस्यीय नियमावली मस्यौदा समिति गठन गरेको छ । समितिमा कांग्रेसबाट विन्दुकुमार थापा, चम्पादेवी खड्का, महेन्द्रध्वज जीसी, नन्दप्रसाद न्यौपाने, एमालेबाट गोविन्दबहादुर नेपाली, सुधीरकुमार पौडेल, भीमबहादुर कार्की, माओवादी केन्द्रबाट सुशीला सिम्खडा, कुसुम बुढा, फणीन्द्र देवकोटा र राप्रपाबाट विन्दु अधिकारी पहाडी सदस्य छन् ।प्रदेश १ प्रदेशसभामा बुधबारको बैठकमा प्रदेश निजामती सेवाको गठन, सञ्चालन र सेवाका सर्तहरूको सम्बन्धमा व्यवस्था गर्न बनेको अध्यादेशलाई प्रतिस्थापन गर्न बनेको विधेयकमाथि छलफल सुरु भएको छ । यसबाहेक प्रदेश १ सभाले नयाँ बिजनेस पाउन सकेको छैन । प्रदेशसभाका ७ वटा विषयगत समिति अझैसम्म गठन हुन सकेका छैनन् ।लुम्बिनी प्रदेशसभाले सभामुख तथा उपसभामुखको चयन र मुख्यमन्त्रीलाई विश्वासको मत दिने प्रयोजनमै समय बिताएको छ । कर्णाली प्रदेशसभाले पनि गति लिन सकेको छैन । हालसम्म प्रदेशसभाका ५ वटा बैठक बसेका र ती बैठकको समय सभामुख तथा उपसभामुख चयन र सरकारलाई विश्वासको मत दिनेमा खर्चिएको प्रदेशसभा सचिव जीवराज बुढाथोकीले बताए । अघिल्लो सभामा पेस भएका विधेयकहरू निष्क्रिय भइसकेका छन्, अब सरकारले नयाँ विधेयक पेस गरेर सदनलाई बिजनेस दिनुपर्छ, उनले भने, अहिलेसम्म कुनै पनि विधेयक नआउँदा प्रदेशसभाले काम पाउन सकेको छैन । सरकारले बिजनेस नदिए पनि संसदीय समिति, कार्य व्यवस्था परामर्श समितिजस्ता संरचना गठन गरेर प्रदेशसभालाई गतिशील बनाउन सकिने अवस्था भए पनि ढिलाइ भइरहेको उनले बताए । कर्णाली प्रदेशसभामा अर्थ तथा प्राकृतिक स्रोत, सार्वजनिक लेखा, प्रदेश मामिला र सामाजिक विकास गरी चार वटा संसदीय समिति छन् । कर्णाली प्रदेशका आन्तरिक मामिला तथा कानुनमन्त्री एवं प्रवक्ता कृष्णबहादुर जीसी अघिल्लो सरकारले प्रदेशसभामा पेस गरेका विधेयकलाई थप अध्ययन र सुझावका आधारमा परिस्कृत गर्नुपर्ने भएकाले केही ढिलाइ भएको बताउँछन् । सरकारले केही विधेयकहरू संसद्मा लैजानका लागि तयारी गरिरहेको छ, यसका साथै मुख्यमन्त्रीले संसद्लाई गतिशील बनाउन दलहरूसँग संवाद पनि गरिरहनुभएको छ, उनले भने, संसद्का विषयगत समिति गठन र कार्य व्यवस्था परामर्श समितिलाई पूर्णता दिनका लागि सभामुखले प्रक्रिया सुरु गरिरहनुभएको होला । प्रदेशसभालाई गतिशील बनाउने जिम्मेवारी सरकार र संसद्का साथै राजनीतिक दलहरूको पनि भएकाले सरकारले यसका लागि पहल गरिरहेको उनले बताए ।सुदूरपश्चिममा प्रदेशसभालाई बिजनेस दिने सरकारकै भविष्य अनिश्चित छ । माघ २६ मा तत्कालीन मुख्यमन्त्री राजेन्द्रसिंह रावलले विश्वासको मत लिन नसकेपछि सोही दिन प्रदेशसभामा ठूलो दलको हैसियतले कांग्रेसका कमलबहादुर शाह मुख्यमन्त्री बनेका छन् । उनले पनि ३० दिनभित्र विश्वासको मत लिनुपर्नेछ । राष्ट्रपति निर्वाचनले राष्ट्रिय राजनीतिको समीकरणमा उतारचढावको सम्भावना बढिरहेका बेला सुदूरपश्चिम सरकारको भविष्य थप अन्योलमा देखिन्छ । प्रदेशसभा सचिवालयका प्रवक्ता नरेन्द्रबहादुर पालले सरकारको अस्थिरताको प्रत्यक्ष असर प्रदेशसभामा परेको बताए । सरकारको ध्यान विश्वासको मत कसरी लिने भन्नेमै छ, यस्तो अवस्थामा प्रदेशसभाले बिजनेस पाएन भन्नुको अर्थ हुँदैन, उनले भने, सरकारले विश्वासको मत लिएर स्थायित्व ग्रहण गरेपछि मात्र के कति बिजनेस दिइयो भन्ने कुराको समीक्षा सुरु होला ।"
'साइबर सुरक्षा नीति बनाउन सरकार तयार,"सञ्चार तथा सूचना प्रविधिमन्त्री रेखा शर्माले सामाजिक सञ्जालको व्यापक प्रयोगसँगै साइबर अपराधका घटना दिनानु दिन बढ्दै जाँदा सामाजिक हिंसाको स्वरूप पनि फेरिएको बताएकी छन् । कान्तिपुर मिडिया ग्रुपले बिहीबार आयोजना गरेको साइबर सुरक्षा संवादमा उनले साइबर सुरक्षाका सवालमा मानव संसाधन र प्रविधिमा लगानी केन्द्रित गर्ने बेला आएको जनाएकी छन् । मन्त्री शर्माले सूचना प्रविधिको प्रयोगलाई सहज, विश्वसनीय र सुरक्षित बनाउन सरकारले कानुनी र नीतिगत व्यवस्था गर्दै आएको जानकारी दिइन् । हाल सूचना तथा सञ्चार प्रविधि नीति २०७२, विद्युतीय कारोबार ऐन २०६३ र विद्युतीय कारोबार नियमावली २०६४ छन् । ती कानुनी र नीतिगत व्यवस्थाअनुसार साइबर नैतिकता र सुरक्षाका लागि सञ्चार तथा सूचना मन्त्रालय र मातहतका निकायले आवश्यक कार्यक्रम तर्जुमा गरी लागू गरिरहेको मन्त्री शर्माले बताइन् । विद्यमान कानुनका आधारमा विद्युतीय हस्ताक्षरसम्बन्धी व्यवस्था गरी सरकारी निकायको विद्युतीय अभिलेखको सम्प्रेषण, प्राप्ति र स्वीकारलाई सहज र सुरक्षित बनाइएको छ । साइबर सुरक्षालाई ध्यानमा राखी राष्ट्रिय सूचना प्रविधि आकस्मिक सहायता समूह गठन गर्नुका साथै सञ्चार तथा सूचना प्रविधि मन्त्रालयमा सेक्युरिटी अपरेसन सेन्टर सञ्चालनमा ल्याइएको छ, उनले भनिन्, त्यसबाट सरकारी डेटा सेन्टरलाई जोडेर त्यसको अनुगमन गर्ने व्यवस्था मिलाइएको छ ।मन्त्री शर्माका अनुसार हाल सूचना प्रविधि विभागमार्फत सरकारी सूचना प्रणालीको सुरक्षण परीक्षण गर्ने व्यवस्था पनि मिलाइएको छ । सबै सरकारी निकायले एउटै सुरक्षित इमेल प्रणाली प्रयोग गर्नुका साथै सूचना प्रणालीमा प्रयोग हुने पासवर्डलाई व्यवस्थित र विश्वसनीय बनाउन आवश्यक कानुनी व्यवस्था गरिएको उनले बताइन् । सरकारी निकायहरूले प्रयोग गर्ने वेबसाइट र एप्लिकेसनको निर्माण गभर्मेन्ट इन्टरप्राइजेज आर्किटेक्चर (जीईए) को मापदण्डअनुसार गर्ने व्यवस्था मिलाइएको उनले जानकारी दिइन् । सञ्चार मन्त्रालयमा अवस्थित राष्ट्रिय साइबर सुरक्षा अनुगमन केन्द्रमार्फत सूचना तथा सञ्चार पूर्वाधार, सरकारी वेबसाइट र एप्लिकेसनलगायत अन्य वेब सेवामा हुन सक्ने सुरक्षा चुनौती तथा सूचना तथा प्रविधिको माध्यमबाट हुन सक्ने अपराधजन्य गतिविधिलाई रोक्न निरन्तर अनुगमन गरिँदै आएको पनि मन्त्री शर्माले बताइन् । सूचना प्रविधिमार्फत हुने अपराधजन्य क्रियाकलाप पत्ता लगाउन नेपाल प्रहरी र प्रमाणीकरण नियन्त्रकको कार्यालयमार्फत डिजिटल फोरेन्सिक ल्याब सञ्चालनमा रहेको पनि उनले जानकारी दिइन् । सूचना तथा सञ्चार प्रविधिको क्षेत्रमा विभिन्न कानुनी र नीतिगत व्यवस्था भए पनि साइबर सुरक्षाका सवालमा यो अपुग भएको सरकारले बोध गरेको छ, उनले भनिन्, हालैका दिनमा सरकारका वेबसाइट अवरुद्ध भएका घटनाले हामीलाई थप संवेदनशील बनाएको छ । सरकार जतिसक्दो चाँडो साइबर सुरक्षा नीति निर्माण गरी कार्यान्वयनमा ल्याउन प्रतिबद्ध रहेको मन्त्री शर्माले बताइन् । साइबर सुरक्षा नीति २०७९ को मस्यौदा अन्तिम चरणमा पुर्याइएको र सूचना प्रविधि ऐनको व्यवस्था गर्न सूचना प्रविधिसम्बन्धी विधेयक संसद्मा पेस गर्न गृहकार्य भइरहेको उनले सुनाइन् । आम नागरिकमा साइबर सुरक्षासम्बन्धी पर्याप्त चेतनाको अभावले व्यक्तिगत तथ्यांकमाथि सुरक्षा चुनौती पनि बढ्दो छ, उनले थपिन्, यसको नियन्त्रणका लागि साइबर सुरक्षा जागरुकतालाई राज्य र जनस्तरबाट साझा अभियानकै रूपमा अघि बढाउनुपर्ने आवश्यकता देखिएको छ । त्यसमा आवश्यक सहयोग र सहजीकरण गर्न सरकार प्रतिबद्ध छ ।साइबर सुरक्षाका सवालमा मानव संसाधन र प्रविधिमा लगानी केन्द्रित गर्ने बेला आएको मन्त्री शर्माले बताइन् । आफ्नै भूउपग्रह र सफ्टवेयर निर्माण गरी देशको राष्ट्रिय स्वाधीनता र सार्वभौमिकता रक्षा गर्न अब ढिलाइ गर्नु हुँदैन भन्ने पछिल्ला कतिपय घटनाबाट समेत थप शिक्षा प्राप्त भएको छ, उनले भनिन् । उनले जोखिम र चुनौतीलाई सम्बोधन गर्न सरकारी, गैरसरकारी र निजी क्षेत्रले साझा प्रयासमा साइबर सुरक्षा रणनीति र कार्ययोजना बनाई लागू गर्न आवश्यक रहेको उनको भनाइ थियो ।"
गायनमा पूर्वका चम्किला तारा,"िििनेपाल आइडल सिजन२ अघि अस्मिता अधिकारी पारिवारिक सदस्य र साथीसंगीले मात्रै चिन्थे । जब आइडलमा उनले दमदार प्रस्तुति दिन थालिन् तब अस्मिताको चिनारी देशव्यापी बन्यो । यिनको गायकीप्रति सिंगो देशको नजर सोझियो । तिम्रो मायाले बाँधेर राख उनको डेव्यु गीत हो । यो गीत निकै हिट भयो । साथै अस्मिताको परिचयमा कोसेढुंगा बन्यो । साली मनपर्यो, आँखामा बसाउँ मलाई, लज्जावती झार, माया गरौंला, बाबरी रंगमा जस्ता हिट गीतकी यी सर्जकको बाल्यकालदेखिको सपना थियो, गायन र नर्सिङ । सानैदेखि साँचेको सपना अन्ततः पूरा गरिन् । गायनसँगै उनी नर्सिङ पेसामा आबद्ध छिन् । भारतीय गायिका नेहा कक्कडको सांगीतिक यात्राको प्रस्थान बिन्दु पनि भजन नै थियो । अस्मिताको पनि भजनबाटै गायनप्रति झुकाव भएको हो । यसै वर्ष प्रतिष्ठित छिन्नलता प्रतिभा पुरस्कार पाएपछि गायनमा थप ऊर्जा मिलेको उनी बताउँछिन् । यस्तो प्रतिष्ठित पुरस्कार पाउनु मेरा लागि ठूलो कुरा हो, उनले थपिन्, पुरस्कारले थप मिहिनेत गर्ने उत्साह दिएको छ ।"
तेन्दुलकरको दोहोरो शतक,"सन् २०१० मा आजकै दिन (फेब्रुअरी २४) मा भारतीय क्रिकेटर सचिन तेन्दुलकरले एकदिवसीय अन्तर्राष्ट्रिय क्रिकेटमा पहिलो पटक दोहोरो शतक बनाएका थिए । दक्षिण अफ्रिकाविरुद्ध ग्वालियरमा भएको खेलमा तेन्दुलकरले १४७ बल खेल्दै नटआउट २ सय रन बनाएका थिए । त्यसक्रममा उनले २५ चौका र ३ छक्का बनाएका थिए । उक्त खेलमा भारतले ५० ओभरमा ३ विकेट गुमाएर ४ सय १ रन बनाएको थियो । त्यसयता भने दुई महिलासहित १० खेलाडीले एकदिवसीय खेलमा दोहोरो शतक बनाएका छन् । उनीहरू रोहित शर्मा (तीनपटक), मार्टिन गुप्टिल, अमेलिया केर, बेलिन्दा क्लार्क, वीरेन्द्र सहवाग, क्रिस गेल, फखर जमान, इशन किशन, शुबम गिलले दोहोरो शतक बनाइसकेका छन् । एकदिवसीयमा दोहोरो शतक बनाउने सबैभन्दा धेरै खेलाडी भारतका छन् । एकदिवसीय अन्तर्राष्ट्रिय खेलमा रोहित शर्माले हालसम्मकै ठूलो व्यक्तिगत स्कोर बनाएका छन् । सन् २०१४ मा श्रीलंकाविरुद्धको खेलमा उनले २ सय ६४ रन बनाएका थिए । त्यसका लागि उनले कोलकातास्थित इडेन गार्डेन रंगशालामा १ सय ७३ बल खेलेका थिए । पहिलो दोहोरो शतक बनाउने महिला खेलाडी भने बेलिन्दा क्लार्क हुन् । सन् १९९७ मा डेनमार्कविरुद्धको खेलमा उनले नटआउट २ सय २९ रन बनाएकी थिइन् ।"
छड्के२ को ट्रेलर सार्वजनिक,"काठमाडौं (कास) यस वर्षको प्रतीक्षित सिनेमा छड्के २ को अफिसियल ट्रेलर सार्वजनिक भएको छ । अनमोल केसीको मुख्य भूमिका रहेको फिल्म तीनवटा ग्याङको लडाइँको कथामा केन्द्रित छ । अनमोलको स्टारडमका कारण पनि सिनेमा प्रतीक्षित बनेको छ ।रोयल मनाङ ग्याङ, बारुलाज ग्याङ र ग्रिन ग्याङको कथा बोकेको फिल्म हो, छड्के२ । जसको उद्देश्य मनाङको प्राकृतिक स्रोतको संकलन र त्यसबाट प्राप्त धन आर्जन गर्नु हो । तीनवटा ग्याङमध्ये एउटा ग्याङको नेताका रूपमा अभिनेता अनमोललाई प्रस्तुत गरिएको छ । फिल्ममा शरीरभरि ट्याटु र हातमा हमेसा खुँडा बोकेर बुलेट बाइक चढेर आफ्नो ग्याङको नेतृत्व गरिरहेका देखिन्छन् अनमोल । निगम श्रेष्ठको लेखन तथा निर्देशन रहेको फिल्ममा अनमोलका अलवा रोविन तामाङ, कमलमणि नेपाल, देवकुमार श्रेष्ठ, सृजना सुब्बा, देवु श्रेष्ठ, रेशा आले मगर, इयान स्कट क्लेमेन्ट, सन्तोष मिजार, अफरान अलि, निगम श्रेष्ठ, चिरञ्जीवी अधिकारी र कुमार घलानलगायत कलाकारले अभिनय गरेका छन् ।मस्को सिंह र राजेन्द्र सापकोटाको छायांकन रहेको फिल्ममा राजकुमार उप्रेतीको एक्सन र रवि चौधरी तथा लोकेश बज्राचार्यको सम्पादन छ । निर्भाना फिल्म स्कुल, काभ्रे फिल्म्स र मेधा प्रोडक्सनको ब्यानरमा निर्मित सिनेमामा प्रशान्त गिरी र देवकुमार श्रेष्ठ निर्माता तथा कार्यकारी निर्माणमा निर्भाना फिल्म स्कुल र लक्ष्मण काफ्ले छन् ।"
इन्स्टामा सेलेनाका फलोअर जेनरका भन्दा बढी,"न्युयोर्क (एजेन्सी) पपस्टार तथा हलिउड अभिनेत्री सेलेना गोमेज सामाजिक सञ्जाल इन्स्टाग्राममा सबैभन्दा बढी पछ्याइने महिला बनेकी छन् । ३० वर्षीया पपस्टार गोमेज अमेरिकी व्यवसायी तथा सञ्चारकर्मी काइली जेनरलाई उछिन्दै दोस्रोपटक शीर्षस्थानमा पुगेकी हुन् । यसअघि सेलेनालाई पछि पार्दै काइली इन्स्टाग्राममा सबैभन्दा बढी पछ्याइने महिला बनेकी थिइन् । सेलेनालाई हाल इन्स्टाग्राममा ३८ करोड ८ लाख ५३ हजार २९३ जनाले पछ्याएका छन् । तर काइलीका भने ३८ करोड ४ लाख ८ हजार २७४ जना फलोअर छन् । इन्स्टामा सबैभन्दा बढी फलोअर भएकी महिलाको शीर्ष स्थानमा उक्लेसँगै सेलेनाका फ्यानले सामाजिक सञ्जालमा खुसी व्यक्त गरेका छन् । र एकपटक विश्वमा सबै कुरा सही ठाउँमा आएको छ । रानी आफ्नो गद्दीमा फर्केकी छन्, एक ट्वीटर प्रयोगकर्ताले लेखेका छन् । त्यस्तै अर्का एक सामाजिक सञ्जाल प्रयोगकर्ताले पनि गोमेजलाई रानीको संज्ञा दिएका छन् । इन्स्टाग्रामकी वास्तविक रानी बल्ल आएकी छन्, अर्का प्रयोगकर्ताले लेखेका छन् । त्यसैमा तेस्रो व्यक्तिले पनि पहिलो स्थानमा आउन उनी जत्तिको योग्य अरू कोही नभएको लेखेका छन् । केही वर्षयता गोमेजले सामाजिक सञ्जाल विषाक्त भएको भन्दै आएकी थिइन् । हालै प्रकाशित भ्यानिटी फेयर म्यागेजिनलाई दिएको अन्तरवार्तामा सेलेनाले आफू समाजिक सञ्जालमा क्रियाशील नहुनुको कारणबारे उल्लेख गरेकी थिइन् । मानिसहरूले मलाई नराम्री वा मूर्ख भन्न सक्छन् । अथवा, जेजस्ती छु, त्यो भन्न सक्छन् । तर यी मान्छे (सामाजिक सञ्जाल प्रयोगकर्ता) लाई विस्तृत चाहिन्छ, उनले भनाइ छ, म निरन्तर रोइरहन्थें । मलाई लगातार चिन्ताले सताउँथ्यो । मैले केही गर्न सक्दैनथें । खासमा यो मेरो समयको बर्बादी मात्र थियो । त्यसैगरी ब्रेकअपको बेला पनि आफूले सामाजिक सञ्जालमा घृणा व्यहोरेको उनको भनाइ छ । ब्रेकअपको बेला म कठिन समयबाट गुज्रिएँ । अब भने म मेरो सम्बन्धका विषयमा सामाजिक सञ्जालमा कुनै प्रतिक्रिया देख्न चाहन्नँ । सामाजिक सञ्जालमा कैयौं राम्रा कमेन्टहरू हुने भए पनि आफूलाई एकदुई नकारात्मक टिप्पणीले तनाव उत्पन्न हुने उनको भनाइ छ । गोमेज र जेनरपछि इन्स्टाग्राममा सबैभन्दा धेरै फलो गरिएकी महिला सेलिब्रेटी एरियाना ग्रान्डे हुन् । उनलाई ३५ करोड ७० लाख फलोअर छन् । त्यस्तै, किम कार्दसियनका ३४ करोड ६० लाख बियोन्सेका र २९ करोड ३० लाख फलोअर छन् ।"
वार्षिक क्यालेन्डरमा पृथ्वी जयन्ती र जनयुद्ध दिवस,"काठमाडौं (कास) सरकारले पुस २७ लाई राष्ट्रिय एकता दिवस (पृथ्वी जयन्ती) र फागुन १ लाई जनयुद्ध दिवस घोषणा गरेर वार्षिक क्यालेन्डर स्वीकृत गरेको छ । मन्त्रिपरिषद् प्रशासनिक समितिको केही दिनअघि बसेको बैठकले अहिले कायम रहेका धार्मिक, सांस्कृतिक, राजनीतिक दिवस, पर्वलगायत बिदालाई कायम गर्दै २०८० को सरकारी क्यालेन्डरमा पृथ्वी जयन्ती र जनयुद्ध दिवस थप गरेको हो ।गृह मन्त्रालयबाट गएको फाइलमा फागुन १ लाई जनयुद्ध दिवसका रूपमा समेट्नेबारे केही उल्लेख गरिएको थिएन । मन्त्रिपरिषद्मा पेस भएको फाइल थप अध्ययन गरेर निर्णय लिन भन्दै मन्त्रिपरिषद्कै प्रशासनिक समितिमा पठाइएको थियो । समितिको संयोजक उपप्रधान तथा भौतिक पूर्वाधारमन्त्री नारायणकाजी श्रेष्ठलाई तोकिएको छ । समितिको सचिवमा प्रधानमन्त्री कार्यालयका सचिव गणेशप्रसाद पाण्डे छन् । पाण्डेकै संयोजकत्वमा गृह र पर्यटन मन्त्रालयका सचिवसहितको टोलीले पुस २७ लाई राष्ट्रिय एकता दिवस तथा पृथ्वी जयन्ती र फागुन १ लाई जनयुद्ध दिवसमा समेटेर वार्षिक बिदाबारे टुंगो लगाएको थियो । सचिवको संयन्त्रबाट तयार पारिएको प्रतिवेदन उपप्रधानमन्त्री श्रेष्ठले प्रशासन समितिको सचिवालयमार्फत स्वीकृतिका लागि प्रधानमन्त्री तथा मन्त्रिपरिषद् सचिवालयमा पठाउन निर्देशन दिए । सोहीअनुसार सचिव पाण्डेले प्रतिवेदन मुख्यसचिव शंकरदास बैरागीलाई पठाए । बैरागीले जस्ताको तस्तै प्रतिवेदन कार्यान्वयनमा लैजाने गरी सदर गरेर फाइल गृहमा पठाएका हुन् । सरकारको यो निर्णयसँगै अब फागुन १ गते जनयुद्ध दिवस का रूपमा संस्थागत भएको छ । एमाले अध्यक्ष केपी शर्मा ओलीले बिहीबार एक कार्यक्रममा सरकारले फागुन १ लाई जनयुद्ध दिवस घोषणा गरेकामा आपत्ति जनाए । आफ्नो पार्टीसमेत सहभागी सरकारले गरेको निर्णयलाई उनले हिंसा सुरु भएको दिन भन्दै दुःखद् भनेर टिप्पणी गरेका छन् । ०५२ फागुन १ बाट सुरु भएको द्वन्द्वको १० वर्षमा राज्य र माओवादी दुवै पक्षबाट गम्भीर मानवअधिकार उल्लंघनका घटना र अर्बौं रुपैयाँको भौतिक सम्पत्ति नोक्सान भएको छ । द्वन्द्वकालमा भएका मानवअधिकार उल्लंघनका घटनाको सत्यतथ्य पत्ता लगाउन सत्य निरूपण र मेलमिलाप तथा बेपत्ता व्यक्तिको खोजबिनसम्बन्धी दुईवटा आयोगले काम टुंग्याएका छैनन् ।मानवअधिकार उल्लंघनका कतिपय घटना अझै अदालतमा विचाराधीन छन् । सत्य निरूपण तथा मेलमिलाप आयोगमा राज्य र माओवादीबाट पीडित बनेका पक्षका हजारौं उजुरीको चाङ छ तर त्यसको टुंगो नलागी सशस्त्र द्वन्द्वलाई सरकारले जनयुद्ध दिवस घोषणा गरेको हो ।२०६२६३ को जनआन्दोलनपछि सरकारले पुस २७ मा दिइँदै आएको पृथ्वी जयन्ती तथा राष्ट्रिय एकता दिवसको बिदा कटौती गरेको थियो । पछिल्लो आमनिर्वाचनबाट संसद्मा बलियो उपस्थिति रहेको राप्रपाको सर्तअनुसार सरकारले बिदा दिने निर्णय गरेको थियो । बाँकी अघिल्लै वर्षका बिदालाई निरन्तरता दिइएको छ ।"
स्ववियु र विद्यार्थी संगठनको अस्तित्वमा प्रश्न,"प्रजातन्त्र र जनअधिकारका मुद्दाहरू बुलन्द बनाउने सवालमा नेपाली विद्यार्थी संगठनहरूको ऐतिहासिक भूमिकामा सन्देह छैन । खास गरी दलहरू प्रतिबन्धित रहेको पञ्चायती व्यवस्थामा जनताका राजनीतिक अधिकारका पक्षमा पैरवी गर्न यी संगठनहरूले पुर्याएको महत्त्वपूर्ण योगदानको सराहना गर्न कन्जुस्याइँ गर्नुपर्दैन । क्याम्पसहरूमा हुने स्वतन्त्र विद्यार्थी युनियन (स्ववियु) को चुनाव विद्यार्थी आन्दोलनकै देन हो, जसले त्यति बेलाको निर्दलीय व्यवस्थामा पनि राजनीतिक अधिकारको अभ्यास गर्ने विरल अवसर प्रदान गरेको थियो । तर आज राजनीतिक दृष्टिले मुलुकले निकै ठूलो फड्को मारिसक्दा पनि उही शैलीका विद्यार्थी संगठन र उस्तै तरिकाको स्ववियु चुनाव आवश्यक छ कि छैन भन्ने प्रश्न गम्भीर छ ।कार्यतालिकै प्रकाशित भइसकेको अवस्थामा स्ववियु चुनावको ढाँचा अहिल्यै परिवर्तन हुन नसक्ला । परन्तु उचित विमर्शबाट भोलि निर्वाचित स्ववियुको भूमिकामाथि पुनर्विचार गर्न अवश्य सकिन्छ । र, मूल प्रश्न आजका विद्यार्थी संगठनहरू कस्ता हुनेबनाउने भन्ने हो, त्यसतर्फ भने यो अवसरमा घोत्लिनै पर्छ । विद्यार्थी संगठन स्वयं, तिनका नेतृत्व र सम्बन्धित मातृदलका नेताहरूले यस्ता संगठनहरूको वर्तमान कार्यशैली र भूमिकामा व्यापक समीक्षा गरी यिनीहरूको अस्तित्व र उद्देश्यमा पुनरवलोकन गर्नैपर्छ । बदलिएको मुलुकको परिप्रेक्ष्यमा विद्यार्थी नेतृत्वको दायित्व अभ्यासगत रूपमै पुनर्परिभाषित हुन जरुरी छ । विद्यार्थी कल्याण तथा हकहितका मुद्दा उठाउन, उनीहरूका सहयोगार्थ विभिन्न गतिविधि सञ्चालन गर्न र क्याम्पसका प्राज्ञिकप्रशासनिक नीति निर्माणमा विद्यार्थीसरोकारको प्रतिनिधित्व गर्न स्ववियुको भूमिका अहं हुन सक्नेमा शंका छैन । आम विद्यार्थीलाई सघाउने हेतुले कुनै न कुनै नामरूपका विद्यार्थी परिषद्हरू विकसित भनिएका देशका विश्वविद्यालयहरूमा पनि हुने गर्छन् । यसको ठीक विपरीत, नेपालका स्ववियुहरू भने चुनाव जित्ने विद्यार्थी संगठनको राजनीतिक क्रीडास्थलमा सीमित छन् । अब विद्यार्थी संगठनहरूबारे त केही भन्नै पर्दैन, यी सम्बन्धित राजनीतिक दलका छायाभन्दा बढी केही हुन सकेका छैनन् । विद्यार्थी राजनीतिका नाममा वर्षौंदेखि अलिकति पनि सिर्जनात्मक कार्य गर्न नसकेका यी संगठनहरूले उपद्रव गर्न र भाँडभैलो मच्चाउन भने टोलका दादा समूह लाई नै पनि सहजै बिर्साउने गरेका छन् । हुन त, विद्यार्थी राजनीतिमा आज पनि कहीकतै चाँदीको घेरा होला, तर त्यो देखिने तहमा छैन । अपवादस्वरूप एकदुई कलेजमा कुनै संगठनले राम्रै काम गरेका पनि होलान्, तर विद्यार्थी राजनीतिको मूल प्रवृत्ति त्यस्तो छैन । आज विद्यार्थी संगठनहरू राजनीतिक दलका मुद्दा बोकेका कारण मात्रै बदनाम छैनन्, उद्दण्ड संगठनकै पर्यायजस्ता पनि बनेका छन् । दुई वर्षअघि त्रिभुवन विश्वविद्यालयअगाडि एक उपप्राध्यापकमाथि भएको सांघातिक हमलामा संलग्नहरूमा यस्तै संगठनमा आवद्ध विद्यार्थी थिए, जसलाई कानुनी दण्डबाट जोगाउन माउ पार्टीका नेताहरू नै लागिपरेका थिए । शिक्षकलाई कालो मोसो दल्ने, चिट चोर्न नदिएको निहुँमा पिट्नेदेखि भौतिक पूर्वाधार तोडफोड र आगजनी गर्नेसम्मका उदेकलाग्दा अरू उदाहरण पनि पर्याप्त छन् । क्याम्पसमा शैक्षिक वातावरण कायम गर्दै विद्यार्थी हकहितको संरक्षणका लागि परिकल्पित युनियन र त्यसका लागि क्रियाशील हुनुपर्ने विद्यार्थी संगठनहरूको ध्येयमा आज शैक्षिक तथा प्राज्ञिक उन्नयनको सवाल सर्वथा गायब छ । वर्तमान शैक्षिक संकटप्रति यिनलाई केही मतलबै छैन । नत्र भने, विश्वविद्यालयमा महिनौंसम्म ताला ठोक्ने बहुलट्ठीपूर्ण कार्यमा यिनै विद्यार्थी संगठन अग्रपंक्तिमा हुँदैनथे । यस्ता संस्थाहरू सिर्जनशील हुन्थे भने समस्या समाधानका रचनात्मक उपाय पनि खोज्थे । अझ, जानकारहरूका अनुसार विद्यार्थी संगठनका प्रतिनिधिहरू विश्वविद्यालयका पदाधिकारी चयन, क्याम्पसविभागका प्रमुख नियुक्ति, कलेजका सम्बन्धन, भर्नालगायत विषयमा मोलमोलाइमा पनि संलग्न हुने गरेका छन् । दलीय राजनीतिको प्रस्थानबिन्दु मानिने विद्यार्थी संगठनबाटै भ्रष्ट आचार सिक्दै अघि बढेकाहरू भोलि देशै चलाउन ठाउँमा पुग्दा कस्ता होलान् ? भविष्यको राजनीतिप्रति चिन्ता गर्नेहरूले सोच्नैपर्ने अर्को विषय हो यो । यिनै कारण प्रस्ट हुन्छ आज स्ववियु र विद्यार्थी संगठनको औचित्यमाथि नै प्रश्न छ । यी संगठनहरूलाई यथावस्थामै अघि बढाउनु भनेको विद्यार्थी राजनीतिका सारा विसंगतिहरूको सहर्ष अनुमोदन गर्नु हो । तसर्थ, विशुद्ध शैक्षिकप्राज्ञिक सवाल तथा विद्यार्थी हकहितका विषयमा मात्र यस्ता संगठनलाई केन्द्रित गर्ने गरी नयाँ शिराबाट बहस प्रारम्भ गर्नु अपरिहार्य छ । स्ववियुको चुनावको वर्तमान ढाँचा र विद्यार्थी संगठनहरूको घोषितअघोषित लक्ष्य र कार्यशैली सबैमा सुधार आवश्यक छ । यसका निम्ति सर्वप्रथम त, भोलिका कर्णधार मानिएका आजका विद्यार्थीलाई कुन रूपमा अघि बढाउने अर्थात् उनीहरूको राजनीतिक व्यवहार कस्तो हुने भन्नेमा सम्बन्धित मातृदलहरू प्रस्ट हुनैपर्छ । दोस्रो, विद्यार्थी स्वयंले आफूहरू दलीय दासमा सीमित हुने कि यो देशलाई समुन्नत बनाउनका निम्ति प्राज्ञिक उन्नयनको अभियानमा आफूलाई केन्द्रित गर्ने भन्नेमा स्पष्ट निर्क्योल गर्नैपर्छ । तेस्रो, आम चुनावको झल्को दिने शैलीको वर्तमान स्ववियु निर्वाचनको पद्धति बदल्न विश्वविद्यालयले नै कानुनी सुधार गर्नुपर्छ, स्ववियुहरू राजनीतिक दलको झन्डाभन्दा परै रहनुपर्छ । सबैको सुझबुझपूर्ण निर्णय र व्यवहार भएमा विद्यार्थीराजनीति संशुद्धिको मार्गतर्फ अघि बढ्न सक्छ, शैक्षिक प्रगतिका निम्ति विद्यार्थी संगठनहरू सहायक हुन सक्छन्Ù नत्र विद्यार्थी राजनीति देशकै राजनीतिलाई विकृत तुल्याउने प्रस्थानबिन्दुभन्दा बढी केही हुने छैन ।"
सम्पादकलाई चिठी,"नेताको मान्छे भए निर्दोष प्रजातन्त्र दिवसको दिन राष्ट्रपति विद्यादेवी भण्डारीले आजीवन जेल सजाय भोगिरहेका विभिन्न दलका नेता तथा कार्यकर्ताहरूलाई आममाफी दिएर प्रजातन्त्रको उत्सव मनाइन । राष्ट्रपति भण्डारीले मन्त्रिपरिषद्को सिफारिसमा आममाफी दिने निर्णय गरेकी हुन् । नेता तथा तिनका कार्यकर्ताका लागि जेल सजाए भयो भने त प्रजातन्त्र नै भएन न नि ! उनीहरूले त जस्तो अपराध गरे पनि छुट पाउनुपर्छ । सजाय पाउने भनेको सर्वसाधारणले न हो । अदालतले सर्वस्वसहित आजीवन काराबास भनेका व्यक्तिलाई त छुटाउन नेताहरू मरिहत्ते गर्छन् । तिनीहरू छुट्दा केके नै गरेर आएको जस्तो गरी अबिर तथा फूलमालाले स्वागत गरेको देख्दा अचम्म लाग्छ । आममाफी पाउने भनेकै नेता तथा तिनका कार्यकर्ताले हो सर्वसाधारण त यो देशको आपराधी हुन् किन माफी दिने ? हिजो राजतन्त्रमा राजाको नजिक रहेकाले आममाफी पाउँथे, अहिले नेताका मान्छेले पाउँछन् । यस्तो देख्दा लाग्छ, हिजो र आजको व्यवस्था उस्तै छ । आममाफी आफूले गर्दै नगरेको अपराधको सजाय पाएको व्यक्तिले पाउनुपर्थ्यो । यहाँ त नेताको मान्छे भएपछि निर्दोष भइन्छ । देश नेताको इसारामा चल्ने भयो, विधि, पद्धति तथा नियमअनुसार चल्ने भएन । नेतालाई कुर्सी भए पुग्यो । शक्तिमा बस्नका लागि जोसँग पनि सम्झौता गर्न पछि नपर्ने नेताहरू भएपछि जनताको के लाग्छ ! जनताले जसको विश्वास गर्यो उसैले विश्वास घात गर्छ । फेरि नेताको विश्वास नगरे कसको विश्वास गर्ने ? यस्तो तैरतरिका हेर्दा लाग्छ, गणतन्त्र नेताका लागि आएको हो, जनताका लागि होइन । पुरुषोत्तम घिमिरे, जोरपाटी, काठमाडौं"
राष्ट्रपति बजारको कि विचारको ?,"बजार भर्सेस विचार (देश)अहिले सबैमा एउटै जिज्ञासा छ भोलिको नेपालको राष्ट्रपति को होला ? यो प्रश्नको उत्तर त्यति सजिलो छैन । साक्षात् भगवान् प्रकट भए र सोधियो भने पनि अरू कुरा मिलाउन सक्लान् तर नेपालको राजनीतिबारे भविष्यवाणी गर्न अवश्य पनि गाह्रो हुनेछ । त्यो किनभने नेपालको राजनीति विभिन्न तत्त्व (आन्तरिक र बाह्य) ले जकडिएको छ । विचारको प्रधानता र राजनीतिक इमानदारीमा व्यापक क्षयीकरण भएको छ । त्यसो त यो अवस्था नेपालको मात्र होइन, स्थापित लोकतन्त्र मानिने पश्चिमा मुलुकहरू पनि राजनीतिक अनिश्चितताको चक्रव्यूहमा फस्दै गएका छन्, जसका पछाडि विभिन्न कारण देख्न सकिन्छ । साँच्चै भन्ने हो भने, बीसौं शताब्दीको सबभन्दा लोकप्रिय राजनीतिक विचारधाराहरू एक्काइसौं शताब्दीमा आएर धरापमा पर्न गएका छन् । हामी सबैसँग हिजोको अनुभव छ तर भविष्यका लागि योजनाहरू भए पनि तिनले काम गर्लान् भन्ने ग्यारेन्टी छैन ।अहिले संसारभरिको राजनीति बजारले निर्धारण गर्दै छ । बजारको प्रधानता भएको समयमा विचारको ठूलो भूमिका हुँदैन । स्वभावैले बजारमा विभिन्न पात्र हुन्छन् र तिनको राजनीति, भूराजनीति तथा अरू धेरै थोकसँग सम्बन्ध हुने गर्छ । बजारमा किनमेल र नाफानोक्सान हेरिन्छÙ राजनीतिका बजारहरूले पनि जसरी फाइदा हुन्छ, त्यो किसिमको राजनीति निर्माण गर्छन्, जुन हामीले भोग्दै आएका छौं । विचारको क्षयीकरण तथा बजारको वर्चस्व भएकैले पछिल्ला वर्षहरूमा यसको संसारभरि विचारविहीन राजनीतिक दलहरूको उदय भएको पाइन्छ । यिनीहरूले राजनीतिको बजारीकरण देखेका छन् र त्यो बजारमा आफूलाई उभ्याउने कोसिस गर्दै छन् । मूल प्रवाहको राजनीतिमा देखिएको अविश्वासको बजारीकरण गरेर आफूलाई राजनीतिमा स्थापित गर्ने कोसिस गर्छन् । विचारको क्षयीकरण पुराना राजनीतिक दलहरूमा पनि भएको छ । ती दलहरू पनि बजारको प्रभावबाट पीडित भइसकेका छन् । हामी अहिले जुन अवस्थामा छौं, त्यहाँ राजनीतिक विचारमा क्षयीकरण, बजारको प्रभाव र राजनीतिक संस्कारको चरम अभाव छ । यो अहिले हामी सबैले भोगेको तीतो सत्य हो । यस्तो अवस्थामा राष्ट्रपति को बन्ला भनेर यकिन गर्न अप्ठ्यारो हुन्छ । बजार र विचारका सन्दर्भमा एउटा रोचक प्रसंग छ । सन् २००७ अमेरिकामा फेडरल रिजर्भ बैंकका अध्यक्ष एलन ग्रिनस्पानलाई सन् २००८ मा अमेरिकाको राष्ट्रपति को बन्ला भनेर प्रश्न गरियो । उनको उत्तर थियो, अहिलेको समयमा को राष्ट्रपति बन्छ भन्ने प्रश्न महत्त्वपूर्ण होइन, त्योभन्दा महत्त्वपूर्ण बजारले कसलाई राष्ट्रपति बनाउँदै छ भन्ने हो । त्यो किनभने आज संसारको राजनीति बजारले सञ्चालन गर्छ । नवउदारवादी भूमण्डलीकरण र अर्थराजनीतिले राजनीतिक बजारमा आएका विकृतिहरूको पनि विश्वव्यापीकरण गरेको छ र यसबाट हामी पनि चोखा छैनौं । अर्थात्, बजार साम्राज्यवादको प्रभुत्व भएको समयमा राष्ट्र र जनताको चाहनाअनुसार राष्ट्रपति पाउनु हाम्रो जस्तो राजनीतिक अवस्था भएको मुलुकमा त्यति सजिलो छैन । माथि भने जस्तै, कुन पार्टीलाई सत्तामा ल्याउने, कसलाई सत्ताच्युत गर्ने, कुन व्यक्तिलाई नेतृत्वमा स्थापित गर्ने र कसको बहिर्गमन गर्नेजस्ता पक्ष स्वार्थसमूहहरू र बजारले निर्माण गरेको अर्थराजनीतिले निर्धारण गर्दै छ । बजारको साम्राज्यवादको विकास सन् १९४५ पछि निर्माण भएको विश्वव्यवस्थाले गरेको हो जुन अहिले चरम बिन्दुमा पुगेको जस्तो देखिन्छ । भूगोलमा आधारित साम्राज्यवादको पतनपछि विचार र बजारको संघर्षमा बजारको विजय हुन गएको छ ।अन्त्यमा, नेपालको आन्तरिक राजनीति गठबन्धन बनाउने र भत्काउनेमा मात्रै केन्द्रित छ, जसले गर्दा राजनीतिक दल र आम नागरिकबीच दूरी बढेको छ । यस्तो अवस्थामा आम नागरिकले राष्ट्रिय अभिभावक खोज्छ न कि दलको आज्ञाकारी व्यक्ति । तर त्यो अभिभावकले शक्ति र सौम्यताबीच सन्तुलन गर्न सक्नुपर्छ । शक्ति र सौम्यताको सबभन्दा ठूलो उदाहरण ऋषि विश्वामित्र र श्रीरामबीचको सम्बन्ध हो । रामको सौम्यता देखेरै विश्वामित्रले दशरथको सेनालाई छोडेर उनलाई साथै जंगलमा लगेका थिए । शासकीय सत्तामा बस्ने व्यक्तिहरूले राम्रो कुरा इतिहासबाट पनि सिक्नुपर्छ, किनकि आम नागरिकले यस्तै उदाहरण दिन्छन् । तर अहिले जुन हिसाबले मुलुकको राजनीति अगाडि बढ्दै गएको छ, त्यसले भोलिका दिनमा पनि राज्य र आम नागरिकका लागि खासै महत्त्व राख्दैन । राजनीतिक दलहरू, स्वार्थ समूहहरू र भूराजनीतिकर्मीहरूबीचको संघर्षमा कसले बाजी मार्छ, यसै भन्न सकिने अवस्था छैन ।"
सम्झनामा एउटा 'रोल मोडल,"अहिले देश ठूलो द्विविधामा छ । वर्तमानका राजनीतिक खेलाडीहरूले या त लोकतान्त्रिक राजनीतिको गाम्भीर्यलाई बुझेका छैनन् या लोकतान्त्रिक राजनीतिको हैसियत नै अलिकति खस्किएको छ । नेपालको बौद्धिक समुदायले यो कुरा राम्रोसँग बुझेको देखिएको छैन कि, पारम्परिक नजरले राजनीतिलाई हेर्ने हो भने यहाँ पाइलापाइलामा हरेक विषयको प्रगति अवरुद्ध हुन्छ । निर्दलीय पञ्चायत व्यवस्थामा राजा र उनका पञ्च कार्यकर्ता राजनीतिको आधुनिकीकरणसँग डराएका थिए । दुर्भाग्यवश, त्यसपछि स्थापित संवैधानिक राजतन्त्रसहितको बहुदलीय प्रजातान्त्रिक व्यवस्था र अझ त्यसपछि स्थापित संघीय लोकतान्त्रिक गणतन्त्र पनि राजनीतिको आधुनिकीकरणसँग उत्तिकै डराएको देखिन्छ । महेन्द्रनारायण निधि अलग हुनुहुन्थ्यो । उहाँ भन्नुहुन्थ्यो, हामी सात सालदेखि अहिलेसम्म निरन्तर लोकतन्त्रको खोजीमा छौं । तर, हाम्रा लागि अहिलेसम्म व्यवहारमा लोकतन्त्र आएको छैन । लोकतन्त्रले मानिसको जीवनलाई कसरी सुखी र सम्पन्न बनाउँछ, यसको व्याख्या त प्रशस्त भएको छÙ सिद्धान्ततः नेपालका राजनीतिक नेताहरूले लोकतन्त्रको परिभाषाहरू नबुझेका पनि होइनन्Ù तर व्यवहारमा त्यसको सदुपयोग हुन सकेको छैन । सभ्यताको समयचक्रअनुसार हाम्रो समाजमा परिवर्तन आएन । नेपाली समाजको स्वरूपमा केही आलंकारिक परिवर्तन आए पनि लोकतन्त्रले मानिसको जीवनचक्रलाई आक्रामक ढंगले प्रभावित गर्न सकेको छैन । भारतमा महात्मा गान्धीले मानिसको स्वतन्त्रता र आत्मचेतनालाई अत्यधिक महत्त्व दिनुभयो । महात्मा गान्धीको अभियान नै थियो नागरिक समाजको जागरण । नेपालमा सात सालको क्रान्तिपछि नागरिक समाजको निर्माण सुरु भएको थियो । राजा महेन्द्रले निर्दलीय पञ्चायत व्यवस्थाका नाममा तानाशाही शासन सुरु गरेर त्यसलाई छिन्नभिन्न गराइदिए । नागरिकलाई संगठित हुन दिएनन् । राजाको तानाशाही शासनको अन्त्य नभएसम्म देशमा आर्थिक विकास सम्भव हुँदैन । त्यो बेला यो पंक्तिकार निधिजीसँगै जलेश्वर जेलमा थुनिएको थियो । निधिजी र म, हामी दुवैका विरुद्ध अञ्चलाधीशको कार्यालयले राजकाज मुद्दा चलाएको थियो । निधिजी साँचो अर्थमा लेखक र विचारक हुनुहुन्थ्यो । उहाँमा पत्रकारिताप्रति अनुराग थियो । जनकपुरबाट प्रकाशित हुने साप्ताहिक पत्रपत्रिकामा नेपाली भाषामा र भारतको पटनाबाट प्रकाशित हुने साप्ताहिक पत्रपत्रिकामा हिन्दी भाषामा नियमितजसो आफ्ना विचार प्रवाहित गरिरहनुहुन्थ्यो । प्रजातन्त्र दिवसको उपलक्ष्यमा उहाँको एउटा लेख पटनाको हिमालेशिया साप्ताहिकको २०२६ फागुन १९ को अंकमा प्रकाशित भएको थियो । लेखमा निधिजीले राजतन्त्रको विरोध गरेको अत्तो थाप्दै जनकपुर अञ्चलाधीशले उहाँका विरुद्ध आननफानन राजकाज मुद्दा चलाएर तीन वर्ष कैद र तीन हजार रुपैयाँ जरिवाना गरेका थिए । जनकपुरका अञ्चलाधीश थिए दामोदरशमशेर जबरा । उनी निर्दलीय पञ्चायतका हार्ड लाइनर र दरबारका विश्वासपात्र मानिन्थे । मलाई पनि निधिजीको लेखको प्रचारप्रसार गरेको र राजसंस्थाप्रति घृणा फैलाएको अभियोगमा राजकाज मुद्दा चलाएर जेलमा राखिएको थियो । हिमालेशिया मा प्रकाशित निधिजीको लेख विचारोत्तेजक थियो । उहाँले नेपाली राजनीतिको मूल समस्याको चर्चा गर्दै आर्थिक समृद्धि, सामाजिक सन्तुलन र नैतिक सुधारको आवश्यकतामा जोड दिनुभएको थियो । उहाँले लेख्नुभएको थियो, देश सबैको साझा हो । आजको पिछडापन र अभाव मेटी हाम्रो देश, हाम्रो समाज र हाम्रो सरकारले विश्वको विकसित देश, समाज र सरकारको दाँजोमा पुग्नु छ । आजको युग विज्ञान र योजनाको युग हुनाले हाम्रो दृष्टि र क्रियाकलाप योजनाबद्ध र वैज्ञानिक हुनुपर्छ । आवश्यकता र औकातलाई विचार गरी योजनाबद्ध कार्यहरूद्वारा मात्र ध्येयप्राप्ति सम्भव छ । इच्छा र दिखावा मात्रैले सफलता सम्भव छैन । विदेशी सहायता र ऋणको सदुपयोग राष्ट्रिय साधनस्रोत बढाउनमा हुनुपर्छ । देश र समाजको कल्याणमा नै व्यक्ति र सरकारको पनि कल्याण छ भन्ने कुरा विशेष गरी सत्तामा रहेका आधिकारिक व्यक्तिहरूले बुझ्नुपर्छ । देश र समाजको योजनाबद्ध विकासका लागि दक्ष र स्थायी प्रशासन अत्यावश्यक छ । प्रजातन्त्रोत्तर कालको उन्नाइस वर्षले देश र समाजलाई दक्ष र स्थायी प्रशासन दिन सकेको छैन । दक्ष र स्थायी प्रशासन दिन नसकेको जिम्मेवारी अधिकारसम्पन्न शासक र नेतृ वर्गमै बढ्ता छ । अधिकार आफूमा राखेर अथवा दुरुपयोग गरेर जिम्मेवारी अथवा दोषारोपण अरूमा गर्नु अनुचित र अपराध हो । अनुचित र अपराध जसबाट भए पनि इतिहास र इतिहासनिर्माता (जनता) ले क्षमा गर्दैन । इतिहास निर्माता सर्वसाधारण (जनता) ले दक्ष एवं स्थायी प्रजातान्त्रिक प्रशासनका लागि कठोर कदम चाल्दछ । आज प्रजातन्त्रका दुश्मनले खेलिरहन पाएझैं भोलि पनि खेलिरहन पाउने छैनन् । दलगत राजनीति र संसद् नेपाल र नेपालीका लागि अफाप भयो भन्नु एकपक्षीय र स्वार्थी कुरा हो । किनभने परिणाम र प्रभाव अझै मौजुद छ र यसका पक्ष र विपक्षमा जनमत लिइएको छैन । यदि केही क्षणका लागि अफाप नै भएको छ मानौं भने पनि निरंकुश राजतन्त्र र राजतन्त्रात्मक पञ्चायत त उहिले नै अफाप भएको छ । निरंकुश राजतन्त्रात्मक पञ्चायत कमसेकम नेपालका लागि नयाँ वस्तु छैन । आज त नयाँ वस्तु र मान्यताको खोजी छ । मनुष्य मात्रलाई स्वतन्त्र सम्पन्न र विकासोन्मुख गराउने वस्तु र मान्यता विश्वको कुनै पनि व्यक्ति, समाज र देशबाट आउँछ भने स्तुत्य र ग्रहणीय छ । व्यक्तिगत र समष्टिवादबीचको संघर्ष सृष्टिको आदिकालदेखि नै रहेको प्रमाण इतिहास नै छ । आज पनि बीसौं शताब्दीको युगमा विश्वमानवले जनताका लागि जनताद्वारा जनताको सरकार चाहेको छ । जनताको स्वरूप र कार्य बालिग जनताको निर्णायक मतले गर्नेछ, जुन कि कुनै पनि पाशविक शक्तिभन्दा सक्षम, सबल र स्थायी हुन्छ । म विद्यार्थी जीवनदेखि नै भारतका समाजवादी नेता डा राममनोहर लोहियाका विचार र चिन्तनबाट प्रभावित भएको थाहा पाएपछि निधिजी निकै खुसी हुनुभएको थियो । निधिजी स्वयंलाई पनि डा लोहियाले व्यक्तिगत रूपमा राजनीतिमा सक्रिय हुन उत्प्रेरित गरेका थिए । जलेश्वर जेलमा निधिजीले मलाई सात सालको क्रान्तिको पृष्ठभूमि, मधेशको राजनीति र देशको विकासमा राजनीतिक दलको भूमिका र महत्त्वका बारे नियमित रूपमा केही न केही बताइरहनुहुन्थ्यो । उहाँमा लोकतन्त्रप्रति अदम्य उत्साह थियो । जोस र जाँगरको त कुरै नगरौं । निधिजी भन्ने गर्नुहुन्थ्यो, संसारमा एउटै मात्र मानिस हुन्थ्यो भने कुनै पनि व्यवस्था, नियम र नियमनको आवश्यकता रहने थिएन । तर, परिस्थिति भिन्न छ । यहाँ जनसमूह बाक्लो छ । प्रत्येक मानिसले आफ्नै लागि बढी सेवा, बढी सुविधा, शान्ति र स्वतन्त्रता चाहेको छ । मानवीय स्वार्थको सन्तुलन मिलाएर पारस्परिक सद्भाव र सहयोग कायम गर्न नियम र नियन्त्रणको खाँचो हुन्छ । मानव जाति स्वभावैले उद्योगी तथा स्वार्थप्रिय प्राणी हो । उसले आफ्नो स्वार्थको प्राप्तिका लागि आफ्नै प्रयत्नद्वारा प्रकृतिमाथि विजय प्राप्त गर्न खोज्छ । मानवले ज्ञान र विज्ञानको साधना गर्न थालेपछि प्रकृतिलाई आफ्नो काबुमा लिन सक्षम हुँदै गयो । त्यस बेला मानिसको एक मात्र लक्ष्य आफ्ना सुख, शान्ति र सुविधाका लागि प्रकृतिउपर विजय प्राप्त गर्नु थियो । त्यो लक्ष्यमा स्थिर रहन सकेको भए मानिसको पतन हुने थिएन होला । आफ्नो स्वार्थका लागि मानिसले मानिसको शोषण गर्न थाल्यो । जसको लाठी उसको भैंसी को नीतिमा आधारित एकतन्त्रीय शासनको दबदबाको कारण यही हो । निधिजी सत्पुरुष हुनुहुन्थ्यो । उहाँ मधेशमा जन्मिनुभएको र मधेशमै हुर्किनुभएको थियो । तर, उहाँमा कतै असमानता थिएन । निधिजीको खुबी के थियो भने उहाँले मधेशपहाडको राजनीति कहिल्यै गर्नुभएन । उहाँले नेपालको राजनीति गर्नुभयो । लोकतान्त्रिक आचरणका निधिजीका लागि नेपाली कांग्रेसको विकल्प थिएन पनि । सरोजप्रसाद कोइराला, रुद्रप्रसाद गिरि, रामेश्वरप्रसाद सिंह, रामनारायण मिश्र, बोधप्रसाद उपाध्यायलगायतका नेताहरूसँग मित्रता र प्रतिस्पर्धा गर्दै अगाडि बढेका निधिजी राजनीतिक इमानका प्रतिमान हुनुहुन्थ्यो ।निधिजीका बारेमा मेरा रचनाधर्मी मित्र प्राध्यापक राजेन्द्र विमल भन्नुहुन्छ, उहाँ नव्य गान्धीवादी हुनुहुन्थ्यो । लोकतन्त्र र जनताका अधिकारको रक्षाका लागि प्राणको आहुति दिन पनि तयार । मधेशको यो भेगमा जन्मिएका निधि सत्यवादी हुनुहुन्थ्यो । उहाँ हाम्रो पुस्ताको रोल मोडल हुनुहुन्छ ।"
संस्कारबिनाको राजनीति,"संस्कारले हरेक क्षेत्रलाई मर्यादित र सुसंस्कृत बनाउँछ । मुलुकलाई राजनीतिले गतिमान बनाउने भएकाले यो सुसंस्कृत हुनु अझ अपरिहार्य छ । संस्कार सहितको राजनीतिक व्यवस्थाले शासन सञ्चालनलाई पद्धतिमा ल्याउने मात्र नभई सबै क्षेत्रमा सकारात्मक भाव पनि प्रवाह गर्छ । यो समुन्नत राजनीतिको आधार स्तम्भ पनि हो । लोकतान्त्रिक व्यवस्थामा सबै नागरिक समान सार्वभौमसत्ता सम्पन्न हुन्छन् । सार्वभौम अधिकारको प्रयोग गरेर तिनले चुनावमार्फत आफ्ना प्रतिनिधि राज्य सञ्चालनका लागि पठाउँछन् । नागरिकले तोकेको कार्यभारअनुसार देशलाई विकास, अग्रगति दिँदै समग्र जनताको समुन्नत जीवनस्तर बनाउनु राज्य सञ्चालकहरूको आधारभूत कर्तव्य हुन आउँछ । यसबाहेक आमजनमा असल संस्कारको प्रवाह गर्ने, निष्ठा र मर्यादायुक्त विधिपद्धतिको विकास गर्ने र विश्व समुदायसामु सभ्य र सुसंस्कृत देशका रूपमा चिनाउने अभिभारा पनि राज्य संचालनमा जोडिने सबै दल तथा नेताहरूको दायित्वभित्र पर्छ । यसका लागि सर्वप्रथम उनीहरूकै व्यवहार र चरित्र मर्यादित हुनु जरुरी छ । तर २०४६ सालयताको प्रजातान्त्रिक अभ्यास नियाल्दा अझै राजनीतिक दल र नेताहरूको व्यवहार संस्कारयुक्त हुन सकेको देखिँदैन । पछिल्लो समय राजनीतिमा इमानदारी, नैतिकता र संस्कारको संकट अझ टड्कारो बनिरहेको छ । राजनीतिमै जीवन बिताएका परिपक्व नेताहरू नै यस मामिलामा कमजोर देखिएका छन् । एकअर्कालाई न्यूनस्तरको गालीगलौज गरिरहेका छन् । विशेषतः ठूला कम्युनिस्ट पार्टीहरूको एकता र विग्रहका क्रममा देखिएका असंगत पक्षहरू ज्यादै क्षोभपूर्ण रहे । मिल्दा एउटै ज्यान, एउटै प्राण भन्ने र छुट्टिँदा भित्तैसम्म पुर्याउने रबैयाले शीर्ष नेताहरूको उमेरगत परिपक्वतालाई नै उपहास गरेको थियो । नेकपा एमाले र माओवादी केन्द्रबीच २०७५ जेठ ३ मा एकीकरणको घोषणा हुँदा ती दलका शीर्ष नेताहरूको एकात्मकता बेजोडकै देखिन्थ्यो । केपी शर्मा ओलीले भनेका थिए, हिन्द महासागरमा गएर कोसी र सेतीको पानी कुन हो छुट्याउन सकिँदैन । हामी एकीकृत मात्रै हैन अन्तरघुलित भएका छौं । ओलीकै शैली पछ्याउँदै पुष्पकमल दाहालले भाषण गरे, हाइड्रोजन र अक्सिजन मिलेपछि बनेको पानीबाट ती दुई तत्त्व छुट्याउन सकिन्न । नेकपामा पनि अब न एमाले छ, न माओवादी । नेकपा छुट्टै यौगिक बनिसक्यो । एकता भंग भएपछि यस्तो भाषा कुन हदसम्म तल झर्यो जगजाहेरै छ । दुई दलबीच तित्ततापूर्ण सम्बन्ध निर्वाचनपछिको सत्ता समीकरणसम्म आइपुग्दा पूरै उल्टिनु आश्चर्यजनक छ । यसबाहेक नेताहरूका सम्बन्धको क्षणभंगूरता र केटाकेटी पारालाई पनि पार्टी एकता र विग्रह प्रक्रियाले उजागर गरेको छ ।अन्य दल र नेताहरू पनि यस मामिलामा मर्यादित हुन सकेका छैनन् । अर्को दलसँग मात्र हैन, आफ्नै दलका फरक गुट उपगुटहरूबीचको तिक्तता मजैसँग पोखिने गरेको छ । दलहरूबीच एकता र गठबन्धनको आधार विचार र सिद्धान्त होइन, सत्ता बन्ने गरेको छ । दलहरूको कमजोरी सुध्रिन नसक्दा आमजन आजित छन् । यसैका कारण वैकल्पिक शक्ति भनेर उदाएका केही व्यक्ति तथा दलले स्थानीयदेखि संसदीय निर्वाचनमा अप्रत्यासित जनमत हासिल गरे । राजनीतिमा युवापंक्तिको प्रवेशप्रति जनतामा ठूलै उत्साह देखियो तर तिनले पनि आफूलाई फरक सावित गर्न सकेनन् । नयाँ धार सत्तालोलुपताले अझ बढी ग्रस्त देखियो । नागरिकतासम्बन्धमा सर्वोच्च अदालतमा मुद्दा चलिरहेकै बेला राष्ट्रिय स्वतन्त्र पार्टीका सभापति रवि लामिछानेले स्वार्थ बाझिने गृह मन्त्रालयको नेतृत्व सम्हाले । सर्वोच्चको फैसलाले एकैचोटि उनको सबै पद खोसिदियो । नयाँ नागरिकता लिएकै दिन पार्टीभित्र पूर्ववत् वर्चस्व जमाएका लामिछानेले दोहोरो राहदानीसम्बन्धमा अनुसन्धान जारी रहेकै बेला गैरसांसदका रूपमा फेरि गृहमन्त्री बन्न हदैसम्मको हतारो देखाए । फैसलाको पूर्णपाठ कुर्ने धैर्यसमेत उनमा देखिएन । पुनः गृह मन्त्रालय नपाएपछि आफ्नो पार्टीका मन्त्रीहरूलाई राजीनामा गर्न लगाए । युवा राजनीतिकर्मीहरूले राजनीतिमा निष्ठा र संस्कार स्थापित गर्छन् भन्ने आमअपेक्षामा एकपछि अर्को तुषारापात भइरहेको छ । लामो समय बेलायतमा रहेका, नेपाल फर्किएपछि राजनीतिमा होमिएका सञ्चारकर्मी रवीन्द्र मिश्र र उनको पार्टीबाट पनि फरक संस्कारको अपेक्षा गरिएको थियो । तर उनले राजनीतिमा न अग्रगामी मानक स्थापित गर्न सके न त पार्टीलाई टुटफुटको शृंखलाबाट जोगाउन नै । अन्ततः राजसंस्थाको वकालत गर्दै राष्ट्रिय प्रजातन्त्र पार्टीमा समाहित भएर पश्चगमनतर्फको यात्रा पो गरे । त्यस्तै चुनावको दौरान मात्र होइन, काठमाडौं महानगर प्रमुख बनिसकेपछि पनि मतदाताको बालेन क्रेज डगमगाएको थिएन । तर काठमाडौंको यावत् समस्या यथावत् राखेर उनको प्रमुख लक्ष्य भुइँतहका मान्छेको रोजीरोटी खोस्ने तथा डोजर आतंक चलाउने भयो । आफ्नो आलोचना सुन्न, मान्छेसँग भेट्नसमेत नचाहने र आफूले ठानेको गरेरै छाड्ने हठले उनी ग्रस्त देखिन्छन् । नगरवासीको मतलाई न्याय गर्नुपर्छ भन्ने भाव उनमा पटक्कै देखिएको छैन ।विचार र सिद्धान्त नमिल्नेहरूसँग पद र सत्ताकै लागि गठबन्धन बन्ने र दिशान्तर हुने अवस्थाले दलहरूबीच विश्वासको संकट त्यति नै चुलिएको देखिन्छ । गठबन्धन सरकार चलाउने नाममा विधिको शासनलाई बेवास्ता गरिएको छ । व्यक्तिगत तथा व्यावसायिक हितसँग जोडिएको व्यक्तिहरूले स्वार्थ बाझिने गरी तालुकदार मन्त्रालयको जिम्मेवार पाएका छन्, जुन लोकतन्त्रको आधार स्तम्भ सुशासनको बर्खिलाप मानिन्छ । सरकारमा रहेर संविधानका आधारभूत मान्यता र प्रावधानविरुद्ध बोल्ने छुट मन्त्रीहरूले पाइरहेका छन् । तैपनि प्रधानमन्त्री निरीह छन् । राजनीतिलाई जनसेवाको भावले हेर्नुपर्छ भन्ने लोकतन्त्रको मान्यता हो । तर, यहाँ राजनीति कमाउने पेसा भइरहेको छ । उद्योगीव्यवसायीको भन्दा राजनीति गर्नेले सम्पन्न र समृद्ध जीवन बाँचिरहेका देखिन्छन् ।सन् १९६३ मा दुई राजनीतिक शास्त्री गाब्रियल अल्मोन्ड र सिड्नी भोर्वाले जर्मनी, इटाली, मेक्सिको, बेलायत र अमेरिकामा आधारित भएर राजनीतिमा संस्कारसम्बन्धी अध्ययन गरेका थिए । जसको निचोड थियो जनता राजनीतिक प्रक्रियामा समाहित हुन्छ कि हुँदैन भन्ने कुरा राजनीतिक संस्कारले निर्धारण गर्छ । यसलाई आधार मान्दा, नेपालमा दलहरूका व्यवहारकै कारण लामो समय अमजनले राजनीतिलाई फोहोरी खेल मानिरहे । यसले गर्दा नयाँ पुस्ता राजनीतिप्रति आकर्षित नै हुन सकेन । यसपालि पढेलेखेका र नयाँ परिपाटी बसाल्ने आत्मविश्वासका साथ धेरै युवा स्थानीय र संसदीय निर्वाचनमा उम्मेदवार भए । उल्लेख्य मात्रामा युवा उम्मेदवारलाई मत दिएर नागरिकले पनि पुराना अनुहारप्रतिको वितृष्णालाई राम्रैसँग झल्काए । तर, आफूलाई वैकल्पिक शक्तिको रूपमा दाबी गरेर जनमत बटुल्नेहरूले पनि समग्र राजनीतिक संस्कार सुधार्नुको साटो झन् बढी खराब मानक स्थापित गरिरहेका छन् । यस्तोमा प्रश्न उठ्छ अब राजनीतिमा कहिले संस्कार स्थापित हुन्छ ?"
म्याद गुज्रिएका खाद्य फेला,"नुवाकोट (कास) महँगी र बजार भाउ नियन्त्रण गर्न जिल्लामा बजार अनुगमन थालिएको छ । बिहीबार विदुर नगरपालिका १ र २ वडाभित्रका ठूला खाद्यान्न, मदिरा, फार्मेसीलगायत पसल तथा गोदामको स्थानीय प्रशासनको अगुवाइमा बजार अनुगमन गरिएको हो ।अनुगमन टोलीले उपभोक्तालाई ठगिनबाट सचेत गराउन खरिद गरेका वस्तुको उत्पादन मूल्य र सकिने मिति हेरेर मात्र लिन तथा म्याद गुज्रेका वस्तु उपभोक्तालाई नदिन बिक्रेतालाई समेत सचेत गराएको छ । बजार अनुगमनको क्रममा म्याद गुज्रेका विभिन्न ब्रान्डका चकलेट, गरमसला, तितौरा, तिलका लड्डु, पेयपदार्थ, सुर्तीजन्य पदार्थलगायत बरामद गरिएको छ ।अनुगमनका क्रममा नाम चलेका बिक्रेताहरूले आफ्नो व्यवसायको नाम बोर्ड र मूल्यसूचीसमेत नभएको पाइएको छ । सहायक प्रमुख जिल्ला अधिकारीको संयोजकत्वमा गएको टोलीले अनुगमन गरेका थिए ।"
कोरियाबाट फर्केर मेवा खेती,"(रामेछाप)दक्षिण कोरियाबाट फर्केका एक युवकले गाउँमै लाखौं रुपैयाँ कमाउन थालेका छन् । उनले थप २ जनालाई रोजगारीसमेत दिएका छन् । रामेछापको खाँडादेवी८ गागलमा पर्ने कालेमालेका जनकलाल तामाङले मेवा खेती गरेर आर्थिक आर्जन गर्न थालेका छन् । उनको मेवा खेतीको यतिबेला जिल्लाका विभिन्न भागमा चर्चा हुन थालेको छ । । मेवा फार्ममा पुग्नेले प्रतिकेजी ५०६० रुपैयाँमा मेवा पाउन थालेका छन् । बजारमा मेवाको मूल्य प्रतिकेजी १ सय ५० सम्म चलेको छ । तामाङ ७ वर्ष दक्षिण कोरिया काम गरेका थिए । मासिक २ लाखभन्दा बढी कमाउँथे । कोरोना संक्रमण बेला स्वदेश आएका थिए । उनको कोरिया यात्रा पूर्णविराम लाग्यो । आफ्नो खाली रहेको जग्गामा मेवाको व्यावसायिक खेती गर्न थाले । आज उनको कमाइले गति लिएको छ । पाकेको मेवा बजारमा पुर्याएर जोखेर बेच्नु परम्परागत चलन निरन्तर छँदै छ । तामाङले मेवा मेवाको चकलेट र जुस बनाउने उद्योग गाउँमै स्थापना गर्ने सपना साकार पार्न कुदिरहेका छन् । चाडै काम भइदियो भने अबको ४ महिनामा उद्योग सञ्चालन गर्ने तयारीमा जुट्दै छु, तामाङले भने, थकाइ मार्दिनँ, आफ्नै माटोमा केही गरेर देखाउँछु । तामाङले मेवा खेती गरेको स्थान जिल्ला सदरमुकामबाट झन्डै २५ किलोमिटर टाढा पर्छ । चकमन्न गाउँको बीचमा पर्ने कालोमालेमा आफ्नो र दाजुभाइको समेत गरी ३८ रोपनी जग्गामा मेवा लगाएका छन् । दुई वर्षअघि लगाएका बिरुवाबाट राम्रो फल लागेपछि उनी अझ खेती विस्तारका लागि हौसिएका हुन् । मैले अरूको जग्गा भाडामा लिएर थप ३० रोपनी जग्गामा मेवा खेती गर्ने गरी जग्गाको व्यवस्थापन गर्दै छु, तामाङले भने । दुई वर्षअघि ५ हजार बिरुवा लगाएका तामाङले सबै बिरुवा जोगाएर फलाउन सकेनन् । किरालगायतको संक्रमणले झन्डै १ हजार २ सय बिरुवा खेर गए । अहिले उनको फार्ममा ३ हजार २ सय मेवाको बोट हुर्केका छन् । प्रतिबोट ८ सय जति खर्च लागेको बताउने तामाङले कालेमालेको माटोमा मेवा फलाउन झन्डै ३५ लाख खर्चिसकेका छन् । लगानी थप्ने योजना बुनिरहेका छन् । बल भएका बेला विदेशमा गएर काम गर्दा कमाइएला तर वृद्ध अवस्थामा के गर्ने ? तामाङ भन्छन्, त्यसैले आफ्नै गाउँठाउँमा गरिखाने केही गर्नुपर्छ भनेर जुटेको हुँ ।मेवा सबैले रुचाउने फल भएकाले बजारको अभाव नभएको उनी बताउँछन् । रोपेको ५० दिनदेखि फल लाग्न थाल्ने मेवाले ७ महिनामा उत्पादन दिन्छ । हालसम्म ११ हजार ८ सय केजी मेवा काठमाडौंको बजारमा पुर्याएको उनले बताए । यो वर्ष करिब ३५ हजार केजी मेवा बिक्री गर्ने लक्ष्य लिएका छन् । एउटै दाना ५ केजीसम्मको मेवा फल लाग्ने गरेको छ । एक पटक लगाएको बिरुवाले ३ वर्षसम्म राम्रो उत्पादन दिने उनले जनाए ।"
जलविद्युत्लाई कर्जामा बैंकको बेवास्ता,"(काठमाडौं)पछिल्ला महिनामा नयाँ जलविद्युत् आयोजनामा लगानी गर्न बैंक तथा वित्तीय संस्था अनिच्छुक देखिएका छन् । खासगरी गत पुसयता प्रायः बैंकले नयाँ आयोजनामा लगानी सम्झौताका लागि अस्वीकार गर्न थालेको व्यवसायीको गुनासो छ । जलविद्युत्मा गरेको लगानीको परिपक्व अवधि लामो र लागत धेरै हुनेलगायत कारण देखाउँदै सम्झौता गर्न नचाहेको स्वतन्त्र ऊर्जा उत्पादकहरूको संस्था नेपाल (इप्पान) का उपाध्यक्ष गणेश कार्कीले बताए ।यसअघि तरलता अभाव भएको बेला बैंकहरूले निर्माणाधीन आयोजनामा किस्ता दिन ढिलाइ गरेका थिए । अहिले तरलता अवस्था सहज भए पनि नयाँ लगानी गर्ने रुचि देखाएका छैनन्, उनले भने, जसले विद्युत् खरिद सम्झौता (पीपीए) पछि लगानी जुटाउन समस्या छ । चार वर्षदेखि बन्द पीपीए नेपाल विद्युत् प्राधिकरणले गत माघ २६ मा खुला गरेको थियो । पीपीएपछि आयोजनाले लगानी जुटाउनुपर्ने हुन्छ । यही समयमा लगानी गर्न बैंक अनिच्छुक भइदिँदा आयोजना निर्माण गर्न पुँजीको समस्या हुने कार्कीको भनाइ छ । विगतमा बैंकले समयमा किस्ता नदिएकै कारण निर्माणाधीन आयोजनाको लागत बढेको उनको गुनासो छ । बैंकहरूले किस्ता नदिने र नयाँ लगानी पनि नगर्ने हो भने पैसाको अभावले जलविद्युत् आयोजना नबन्ने निश्चित छ, उनले भने ।ब्याजदर वृद्धिले आयोजनाको लागत बढाएकाले पनि व्यवसायी मर्कामा परेको इप्पानका अर्का उपाध्यक्ष मोहनकुमार डाँगीले बताए । केही वर्षअघि एकल अंकमा रहेको ब्याजदर अहिले १२१३ प्रतिशत पुग्दा आयोजनाको लागत धेरै बढेको छ, उनले भने, पीपीएको दर स्थिर हुने तर लागत बढ्दा थेग्नै नसक्ने अवस्था छ । बैंकले ब्याजदर परिवर्तन गर्नकै लागि पनि किस्तामा ढिलाइ गर्ने गरेको उनको आरोप छ ।प्राधिकरणले गत माघमा १ हजार ५ सय मेगावाटका लागि पीपीए खुलाएको थियो । जसअनुसार रोलक्रमका आधारमा ६६ वटा कम्पनी पीपीएका लागि छनोट भएका छन् । पीपीएपछि ती आयोजना निर्माणका लागि करिब ३ खर्ब रकम लाग्ने व्यवसायी बताउँछन् । तर बैंकले चासो नदिँदा हाल निर्माणाधीन आयोजनाका लागि करिब २ खर्ब र नयाँका लागि ३ खर्ब गरी कुल ५ खर्ब रुपैयाँ लगानी कसरी जुटाउने भन्नेमा व्यवसायी चिन्तित रहेको उपाध्यक्ष डाँगीको भनाइ छ । बैंकले जलविद्युत् व्यवसायीलाई केही समय पर्खिन आग्रह गर्ने गरेको ऊर्जा उद्यमी कुमार पाण्डे बताउँछन् । जलविद्युत् क्षेत्रमा ठूलो लगानी चाहिने हुँदा पर्खिन आग्रह गरेका हुन सक्छन्, उनले भने, बैंकहरूले पहिला गरेको लगानीमा पनि थोरै थोरै गरेर पैसा दिइरहेको छ, त्यही भएर ठूला लगानी गर्न डराएका हुन सक्छन् ।राष्ट्र बैंकको निर्देशनअनुसार आउँदो असारसम्म बैंकहरूले जलविद्युत् क्षेत्रमा प्रवाह गर्नुपर्ने लगानी सीमा पुगिसकेकाले पनि अहिले थप लगानीका लागि उत्साहित नभएको हुन सक्ने नेपाल बैंकर्स संघका कार्यकारी सदस्य तथा एभरेस्ट बैंकका प्रमुख कार्यकारी अधिकृत सुदेश खालिङले बताए । राष्ट्र बैंकले जारी गरेको निर्देशनअनुसार प्रायः बैंकहरूले जलविद्युत्मा लगानी गरिसकेका छन् । यसले गर्दा पनि लगानी नगरेको हुन सक्छ, उनले भने, बैंकहरूले सुरुवाती योजना गरेको विद्युत् उत्पादन, लगानी फिर्ता अवधिलगायत धेरै कुरामा मेल नखाएका कारण पनि लगानी निश्चितता नभएको हो ।राष्ट्र बैंकको निर्देशनअनुसार कर्जा प्रवाह गर्नैपर्ने अवस्थामा बाहेक बैंकहरूले आयोजनाको अवस्था हेरेर मात्र लगानी गर्ने खालिङले बताए । बैंकहरूले यसअघि लगानी गरेको आयोजनाको अनुभवले पनि जलविद्युत्मा लगानी गर्दा के कस्ता समस्या आउँछ र लगानी फिर्ताका लागि कति समय कुर्न पर्छ भन्ने पाठ सिकाएका कारण यस क्षेत्रमा कर्जा प्रवाहमा केही कमी भएको हो, उनले थपे । नेपाल राष्ट्र बैंकका प्रवक्ता गुणाकर भट्ट राष्ट्र बैंकले बैंकहरूलाई ०८३ असार मसान्तसम्म जलविद्युत् क्षेत्रमा कुल कर्जाको १० प्रतिशत लगानी पुर्याउन लक्ष्य दिएको बताए । यसमा बैंकहरूले आयोजनाको सम्भावना, जोखिमलाई हेरेर लगानी गर्ने हो, उनले भने ।"
लुम्बिनीको भेटी सटही प्रक्रियामा,"भैरहवा (कास) लुम्बिनीमा जम्मा भएको विदेशी मुद्राको सटही प्रक्रिया अघि बढेको छ । नेपाल राष्ट्र बैंकको परिवर्त्य मूल्यको सूचीमा नपरेका मुलुकका श्रद्धालुले लुम्बिनीमा भेटी तथा दानस्वरूप चढाएका नोट लामो समयदेखि सटही हुन सकेको थिएन । सटही हुन नसकेका मुद्रामा म्यानमारको ११ करोडभन्दा धेरै क्याट, भियतनामको ८ करोड ९९ लाख दोङ, इन्डोनेसियाको ३ करोड रुपिह, कम्बोडियाको ६२ लाखभन्दा धेरै रिइल, लाओसको ३१ लाखभन्दा धेरै लाओसियन किप र श्रीलंकाको २२ लाखभन्दा बढी रुपियाँ छ । भुटान, मंगोलिया, बंगलादेश, पाकिस्तान, मेक्सिको, ओमन, अर्जेन्टिना, फिलिपिन्स, मकाउ, पेरु, अफगानिस्तान, इरान, न्युजिल्यान्ड, ब्राजिल, रसिया, युक्रेन, टर्की, पोल्यान्ड, ब्रुनाइ, इजिप्ट, स्विडेन, मौरिसस, चिली, लेवनान, जोर्डन, ताइवानलगायत ३९ राष्ट्रका नोट सटही हुन सकेका छैनन् । यी नोट २०७२ सालयताको भएको र यी राष्ट्रका मुद्रा अमेरिकी डलरसँग परिवर्त्य गर्दा १ करोड १७ लाखभन्दा धेरै नेपाली रुपैयाँ हुन आउँछ । नेपाल राष्ट्र बैंक लुम्बिनी प्रादेशिक कार्यालय भैरहवाका उपनिर्देशक जीवनप्रकाश पाण्डेले लुम्बिनीमा रहेका ती मुद्रा सटहीका लागि प्रक्रिया अघि बढाइएको बताए । नेपाल राष्ट्र बैंकमार्फत ती मुद्रा परिवर्त्य गर्न सैद्धान्तिक सहमति भएको छ, उनले भने, अब लुम्बिनी विकास कोषले कुन कुन मुलुकका कति कति दरका कति नोट छन्, राष्ट्र बैंकसमक्ष ल्याउनुपर्ने हुन्छ । त्यसपछि सटहीका लागि नेपाल राष्ट्र बैंकको सिंगापुरस्थित एजेन्सी बैंकमा पठाइनेछ । प्रक्रिया सकिन तीनदेखि चार महिना लाग्न सक्छ । च्यातिएको, केरमेट गरिएको, अबिर वा रङ लत्पतिएको नोट भने साटिने छैन ।उपयोगमा नहुँदा केही नोट गलेर धुजाधुजा भइसकेका छन् । ती नोटको सटही गर्न कोषले यसअघि नेपाल राष्ट्र बैंकसमक्ष पत्राचार गरेको भए पनि ठोस निर्णय हुन सकेको थिएन । ती विदेशी नोट उपयोगमा ल्याउन नसक्नु लुम्बिनी विकास कोष र सरकारको कमजोरी नै हो, लुम्बिनी विकास कोषका कोषाध्यक्ष ढुण्डीराज भट्टराईले भने, अब भने बल्ल ती नोटलाई सटही प्रक्रियाका लागि नेपाल राष्ट्र बैंकको ठोस निर्णयसहित प्रक्रिया अघि बढेको छ ।"
राराका संरचना सारिँदै,"मुगु (कास) रारा राष्ट्रिय निकुञ्ज स्थापना भएको करिब ४७ वर्षपछि भौतिक संरचना तालभन्दा बाहिर सार्न थालिएको छ । २०३२ सालदेखि रारा ताल परिसरमा निर्माण गरिएका संरचना माथिल्लो मिलिचौर सार्न थालिएको हो । यो वर्ष झन्डै ५९ लाख रुपैयाँ बजेटमा मिलिचौरमा निकुञ्जको कार्यालय सुरु गरिएको छ । निकुञ्ज विभागको परिपत्रअनुसार निकुञ्ज कार्यालयसहित नेपाली सेनाको ब्यारेक, होटललगायत संरचना ५ वर्षभित्र बाहिर सारिसक्ने निकुञ्जका संरक्षण अधिकृत विश्वबाबु श्रेष्ठले बताए । रारा तालको प्राकृतिक सुन्दरता बचाउन र पर्यटक आगमनमा वृद्धि गर्न यो कार्यक्रम ल्याइएको हो, उनले भने, अब ताल नजिकै कुनै पनि निकायले भौतिक संरचना निर्माण गर्न पाउने छैन । माथिल्लो मिलिचौरबाट रारा ताल पुग्न करिब आधा घण्टाको पैदल दूरी छ । मिलिचौर फराकिलो भएकाले निकुञ्जका सबै पूर्वाधार अट्ने र कुनै पनि खेललगायत गतिविधि सञ्चालन गर्न सहज हुने उनको भनाइ छ ।"
आर्मी सेमिफाइनलमा,(बिर्तामोड)त्रिभुवन आर्मी क्लब प्रथम भद्रपुर झापा गोल्डकप फुटबल प्रतियोगिताको सेमिफाइनलमा पुगेको छ । पाहुना टोली भुटानको ड्रुक ल्हायुल फुटबल क्लबलाई २० ले पराजित गर्दै आर्मीले गोल्डकपको अन्तिम चारको यात्रा तय गरेको हो ।भद्रपुरस्थित मेची रंगशालामा बिहीबारको खेलमा आर्मीको जितमा जितेन्द्र कार्की र सुशान्त चौधरीले गोल गरे । खेलको तेस्रो मिनेटमै जितेन्द्रले गोल गरेर आर्मीलाई अग्रता दिलाएका थिए । उनले बक्स एरिया नजिकबाट प्रहार गरेको फ्रिकिक गोलमा परिणत भयो । पहिलो हाफमा एक गोलमै सकिएको थियो । खेलको सुरुमै गोल खाएपछि निरास बनेको भुटानी टिमले आर्मीमाथि दबाब बढाउन सकेन । ६४ औं मिनेटमा सुशान्तले अर्को गोल थप्दै आर्मीको जित सुनिश्चित गरेका थिए । बारमा ठोक्किएर फर्किएको बललाई पेनाल्टी एरियामा रहेका उनले सहजै गोल गरे । भुटानविरुद्ध आर्मीले दोस्रो रोजाइका खेलाडी मैदानमा उतारेको थियो । भुटानको डिफेन्सलाइन निकै कमजोर देखियो । अधिकांश समय बल आफ्नो नियन्त्रणमा राखेको आर्मीले भुटानका खेलाडीबाट दबाब महसुस गर्नुपरेन । आर्मीले गोल्डकपको फाइनल प्रवेशका लागि शनिबार संकटासँग सेमिफाइनलमा प्रतिस्पर्धा गर्नेछ । खेलमा आर्मीका जितेन्द्र कार्की म्यान अफ द म्याच भए । उनले २० हजार रुपैयाँ प्राप्त गरे । शुक्रबार अन्तिम क्वाटरफाइनलमा एपीएफ र काउवार्न बजार प्रगति संघ बंगलादेशबीच प्रतिस्पर्धा हुने आयोजक समितिका महासचिव जीवनकुमार श्रेष्ठले बताए । फागुन १६ सम्म चल्ने गोल्डकप विजेताले १३ लाख र उपविजेताले ७ लाख रुपैयाँ प्राप्त गर्नेछन् ।
अगाडि आए सुवास,"पोखरा (कास) सूर्य नेपाल गल्फ टुरअन्तर्गत वेस्टर्न ओपनमा बिहीबार साबिक विजेता एमेच्योर गल्फर सुवास तामाङ ४ अन्डर ६५ को कार्ड बनाएर शीर्षस्थानमा उक्लिएका छन् । ६९ पारको हिमालयन गल्फ कोर्समा ३६ होल समाप्तिमा समग्रमा १ अन्डर १ सय ३७ स्कोरसहित सुवासले भुवन नगरकोटीलाई एक स्ट्रोकले पछि पारे । पहिलो दिन अगाडि रहेका भुवनले बिहीबार २ ओभर ७१ स्कोर गरे । उनी समग्रमा इभन पार १ सय ३८ को कार्डसहित दोस्रो स्थानमा झरे ।समग्रमा १ ओभर १ सय ३९ स्कोरसहित भेट्रान गल्फर रामे मगर र सञ्जय लामा संयुक्त तेस्रो स्थानमा छन् । रामेले १ अन्डर ६८ र सञ्जयले इभन पार ६९ को कार्ड बनाए । नेपाल नम्बर एक शुक्रबहादुर राईले दलबहादुर लामासँग समग्रमा ४ ओभर १ सय ४२ सहित संयुक्त पाँचौं स्थानमा रहे । शुक्रले इभन पार ६९ र दलले २ ओभर ७१ स्कोर गरे । समग्रमा ५ ओभर १ सय ४३ को नतिजामा जयराम श्रेष्ठ सातौं स्थानमा छन् । उनले १ अन्डर ६८ को स्कोर निकाले । सद्भाव आचार्यले ५ ओभर ७४ को खराब प्रदर्शन गर्दा समग्रमा ७ ओभर १ सय ४५ सहित आठौं स्थानमा तल झरे । एमेच्योरतर्फ भने उनी दोस्रो स्थानमा छन् । समग्रमा ८ ओभर १ सय ४६ को नतिजामा भुवनकुमार रोक्का, धनबहादुर थापा र एमेच्योर प्रज्वल थापा संयुक्त नवौं स्थानमा छन् । ३६ होलको समाप्तिमा १६ ओभर १ सय ५४ सम्म स्कोर गरेका २१ प्रोफेसनल र ७ एमेच्योर खेलाडीले कट बनाएका छन् । प्रोफेसनल खेलाडी दीपक आचार्य, सुर्यप्रसाद शर्मा, दिनेश प्रजापति, रवि खड्का, शिवराम पौडेल, नीरज तामाङ, भूबहादुर गुरुङ, टंकबहादुर कार्की, कृष्णमान राजबाहक, कमल तामाङ, प्रदीपकुमार लामा, सबिन सापकोटा, बलभद्र राई तथा एमेच्योर गल्फर अजित बिके, सुरेश तामाङ, महेन्द्र फगामी र युवराज भुजेलले कट बनाएका छन् ।"
प्रधानमन्त्रीद्वारा बधाई र बिदाइ,"काठमाडौं (कास) प्रधानमन्त्री पुष्पकमल दाहालले आईसीसी विश्वकप क्रिकेट लिग २ खेल्न जाने नेपाली राष्ट्रिय क्रिकेट टोलीलाई बिहीबार बिदाइ गरेका छन् । राष्ट्रिय खेलकुद परिषद् (राखेप) का संरक्षकसमेत रहेका प्रधानमन्त्री दाहाल र राखेपका सदस्यसचिव टंकलाल घिसिङले टोलीलाई बिदाइ गरे ।दुबईमा हुने लिग २ मा नेपालले यूएई र पपुवा न्युगिनीसँग खेल्ने छ । फागुन १५ देखि २२ सम्म हुने प्रतियोगिताका लागि नेपाली टोली शनिबार यूएई जाँदै छ । नेपालले सोमबार पपुवा न्युगिनीविरुद्ध आफ्नो पहिलो खेल खेल्नेछ । सोही अवसरमा लिग २ अन्तर्गत कीर्तिपुरमा स्कटल्यान्ड र नामिबियाविरुद्ध भएको खेलमा शतप्रतिशत जित निकालेको नेपाली टोलीलाई नगदबाट सम्मान गर्ने घोषणा गरिएको थियो । प्रधानमन्त्री दाहालले जित हात पारेको टोलीका खेलाडीलाई जनही २ लाख पुरस्कार प्रदान गर्ने घोषणा गर्दै दुबईका लागि सफलताको शुभकामना व्यक्त गरे । सदस्यसचिव घिसिङले उत्कृष्ट जित हासिल गर्दै सारा नेपालीलाई खुसी पारेकामा टोलीप्रति आभार व्यक्त गर्दै बधाई दिए । कप्तान रोहित पौडेलले प्रधानमन्त्रीले भेटरै बधाई दिएर खेलाडीको हौसला बढाएकोमा खुसी प्रकट गरे ।नामिबिया र स्कटल्यान्डसँग खेलेको टोलीबाट सन्दीप लामिछाने र सूर्य तामाङलाई हटाइएको छ । नाबालिग बलात्कारका आरोपी क्रिकेटर सन्दीपलाई अदालतले उपत्यका छाडेर जाने अनुमति दिएको छैन । उनको र सूर्यको स्थानमा आरिफ शेख, श्याम (मौसम) ढकाल र प्रतिश जिसीलाई टोलीमा राखिएको छ । श्याम र प्रतिश पहिलो पटक राष्ट्रिय टोलीमा परेका हुन् ।"
धनगढी एकेडेमी च्याम्पियन,"(लुम्बिनी)धनगढी क्रिकेट एकेडेमीले पाँचौं खड्गप्रसाद गौचन स्मृति यू१९ राष्ट्रिय क्रिकेटको उपाधि जितेको छ । पूर्वराष्ट्रिय क्रिकेटर शक्ति गौचनको स्टार क्रिकेट एकेडेमीको आयोजनामा भएको प्रतियोगिताको बिहीबार फाइनलमा धनगढीले एक्सिलेन्स क्रिकेट सेन्टर काठमाडौंलाई २ विकेटले हरायो । सिद्धार्थ क्रिकेट रंगशालामा टस हारेको एक्सिलेन्सले ३९२ ओभरमा सबै विकेट गुमाएर १ सय ४९ रन बनायो । स्मिथ बुढाले ४६, ओमकार यादवले २५ र सिद्धार्थ साउदले २० रन जोडे । धनगढीका निशान्त रेग्मीले ६ ओभरमा १ मेडन राख्दै २३ रन खर्चेर २ विकेट लिए । सचिन साउद र नीरज ऐरले २२ विकेट लिए । मध्यम स्कोरको लक्ष्य पछ्याएको धनगढीले ३१ ओभरमा ८ विकेट गुमाएर जित पायो । धनगढीका नीरजले ३५ बलमा अविजित ३९ तथा रवीन्द्र कुँवरले ३० रनको योगदान गरे । एक्सिलेन्सका करण घर्तीमगर, ओमकार यादव र सौर्य श्रेष्ठले २२ विकेट लिए । खेलमा नीरज ऐर म्यान अफ द म्याच बने ।धनगढीले ३० हजार र एक्सिलेन्सले १५ हजार रुपैयाँ पुरस्कार पाए । धनगढीका सौर्य श्रेष्ठ म्यान अफ द सिरिज भए । उनले ५ हजार पाए । उनी उत्कृष्ट बलर भए । धनगढीका निशान्त रेग्मी उत्कृष्ट ब्याटर चुनिए । न्यु होराइजनका सुमन खनाल इमर्जिङ प्लेयर बने । दुवैले समान ३ हजार पुरस्कार पाए । क्रिकेटर शक्ति गौचनले आफ्ना पिताको स्मृतिमा ५ वर्षदेखि उमेर समूहको राष्ट्रियस्तरको क्रिकेट गर्दै गरिरहेका छन् ।"
चर्चितको प्रतिस्पर्धामा डुवाना,"काठमाडौं (कास) बृहत राष्ट्रिय खेलकुदको एकै प्रतियोगितामा एउटै खेलाडीले सबैभन्दा धेरै १२ स्वर्ण जितेका छन् । करिश्मा कार्की (पाँचौं संस्करण, काठमाडौं) र गौरिका सिंह (आठौं संस्करण, नेपालगन्ज) पछि धेरै स्वर्ण जित्ने कीर्तिमान डुवाना लामाको नाममा आएको छ ।डुवानाले गण्डकी प्रदेशमा सम्पन्न नवौं राष्ट्रिय खेलकुदमा त्यो सफलता पाएकी हुन् । फिस्टेल एकेडेमीको पौडीपोखरी (सर्ट कोर्स) मा डुवानाले पाँच राष्ट्रिय कीर्तिमानसहित ९ स्वर्ण र १ रजन पदक जितेकी थिइन् । पौडीमा एकै खेलाडी दर्जनभन्दा बढी स्पर्धामा सहभागी हुन पाउँछन् । ३५ स्वर्णका लागि भएको प्रतियोगितामा डुवानाले सर्वाधिक स्वर्ण जितेकी हुन् । तीन वर्षअघि नेपालगन्जमा उनले ५ स्वर्ण र ६ रजत जितेकी थिइन् ।त्यसो त २०७६ मंसिरमा नेपालमै सम्पन्न १३ औं दक्षिण एसियाली खेलकुदमा गौरिका सिंहले ४ स्वर्ण जित्दा १३ वर्षीया डुवानाले जितेको २ रजतको चर्चा ओझेलमा पर्यो । दक्षिण एसियाली स्तरमा पौडीको दुई रजत पनि ठूलो उपलब्धि हुन्थ्यो । व्यक्तिगतमा दुई र रिलेमा तीन कांस्य जितेर डुवानाले त्यतिबेलै आफूलाई भावी स्टारका रूपमा संकेत गरिसकेकी थिइन् । यतिबेला उनको चर्चा फरक ढंगले भइरहेको छ । १६ वर्षीया यी किशोरी एनएसजेएफ पल्सर स्पोर्ट्स अवार्डमा पिपल्स च्वाइस विधाको मनोनयनमा परेकी छन् । समर्थक, प्रशिक्षक र खेलपत्रकारको मतका आधारमा विजेता घोषणा हुने यो अवार्डमा उनीसँगै क्रिकेटका आसिफ शेख, टेनिसकी अभिलाषा विष्ट, फुटबलका अञ्जन विष्ट र भलिबलकी उषा भण्डारी छन् । पिपल्स च्वाइस विजेता हुन ईसेवा भोटिङबाट ५० प्रतिशत, फेसबुक लाइकबाट २५ प्रतिशत तथा मञ्च सदस्य खेल पत्रकार र राष्ट्रिय खेलका प्रशिक्षकको १२१२ प्रतिशतको मतभार निर्धारण गरिएको छ । ९ विधामा प्रदान गरिने स्पोर्ट्स अवार्ड फागुन २३ प्रज्ञा प्रतिष्ठानमा हुने आयोजक नेपाल खेलकुद पत्रकार मञ्च (एनएसजेएफ) ले जनाएको छ । १३ औं सागपछि थाइल्यान्डमा स्थायी बसोबास सुरु गरेयता डुवानाको प्रदर्शनमा उल्लेख्य सुधार भएको छ । त्यसअघि पनि उनले नेपालमा स्कुल बिदा हुँदा थाइल्यान्डमा प्रशिक्षण गर्ने गरेकी थिइन् । नेपालमा सुविधासम्पन्न पूर्वाधार नहुँदा आफ्नो करिअरका लागि परिवारबाट टाढा रहनु नेपाली पौडी खेलाडीको बाध्यता हो । मनाङकी डुवानाले साढे ५ वर्षको उमेरदेखि पौडी खेल्न थालेकी हुन् । ए डिभिजन क्लब मनाङ मर्स्याङ्दीको पदाधिकारी रहिसकेका बुवा मुखिया लामाले छोरीको चाहना पूरा गर्न कुनै कसर बाँकी राखेका छैनन् । ६ वर्षमै लिटिल एन्जल्स अन्तरस्कुल पौडी प्रतियोगितामा कान्छी खेलाडीको पुरस्कार पाएयता डुवानाले आफू सहभागी कुनै पनि घरेलु प्रतियोगितामा खाली हात हुनु परेको छैन । प्रशिक्षक शुभ श्रेष्ठले डुवानालाई स्विमिङको पहिलो र आधारभूत ज्ञान दिएका थिए । सानोमा पानीलाई असाध्यै माया गर्ने र तैरिने प्रयास गरेको देखेपछि प्रशिक्षणमा राखेका हौं । ८ वर्षको हुँदा यू१० विधामा स्वर्ण जित्न थालिसकेकी थिइन्, बुवा मुखिया स्मरण गर्छन् । घरेलु प्रतियोगितामा डुवानाले त्रिभुवन आर्मी क्लबको प्रतिनिधित्व गर्छिन् । नवौं राष्ट्रिय खेलकुदमा पनि उनले आर्मीकै लागि पदक जितेकी हुन् । उनको बटरफ्लाइ र ब्रेस्टस्ट्रोक डुवानाको मनपर्ने विधा हो । त्यसैले उनले आफूलाई सोही विधामा परिस्कृत गर्दै लगेकी छिन् । डुवानाले गत असारमा हंगेरीमा आयोजित १९ औं फिना विश्व च्याम्पियनसिप र त्यसको दुई महिनापछि पेरुमा आयोजित आठौं फिना विश्व जुनियर च्याम्पियनसिपमा भाग लिएकी थिइन् । दुवैमा ५० र १०० मिटर ब्रेस्टस्ट्रोकमा प्रतिस्पर्धा गरेकी थिइन् । उम्दा करिअरको सपना साकार पार्न तीन वर्षदेखि डुवानाले थाइल्यान्डमा प्रशिक्षण गरिरहेकी छन् ।"
सातदोबाटोको सान,सातदोबाटोस्थित एन्फा कम्प्लेक्समा बिहीबार सुरु केपी ओली कप फुटबलमा प्रतिस्पर्धा गर्दै नेपाल पुलिस (रातो) र सातदोबाटो युथका खेलाडी । उद्घाटन खेलमा सातदोबाटो २१ ले विजयी भयो । विजेताबाट दुवै गोल दीपकसिंह ठकुरीले गरे । पुलिसबाट प्रवीण थापाले एक गोल फर्काए ।
