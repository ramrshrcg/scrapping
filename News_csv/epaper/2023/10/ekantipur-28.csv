शीर्षक,विवरण
हिन्दुमुस्लिम मिलेर मनाए दसैं,"शुक्रबार पनि उनी सिउडेनीमा हालेको लिंगेपिङमा मस्तसित मच्चिए । उनलाई पिङ हल्लाउन रविन नेपालीले सघाइरहेका थिए । टीकाको दिन धर्ती छाड्नुपर्छ भन्ने चलन हिन्दु समुदायमा हुन्छ, हामी पनि सँगै पिङ खेलेर धर्ती छाड्छौं, उनले भने । विगतका केही वर्ष गाउँमा पिङ हाल्ने चलन घट्दै गएकामा भने करिमल्लालाई चित्त बुझेको छैन । ऊबेलाको समय नै रमाइलो हुन्थ्यो, रोटेपिङ, लिंगेपिङ भन्थे, फूलपातीदेखि दसैंसम्म बाजा बजाएर नाचगान हुन्थ्यो, अहिले पहिलेको जस्तै रमाइलो दसैं छैन, उनले भने । पालुङटार३ डुम्रीडाँडामा झन्डै ४० परिवार मुस्लिम समुदायको बसोबास छ । सोही संख्यामा विभिन्न जातजातिका बासिन्दा गुम्रीडाँडामा बस्छन् । यहाँका हिन्दु, मुस्लिम समुदाय आपसी सद्भाव साटासाट गरी चाडपर्व मनाउँदै आएका छन् । हामी यहाँ हिन्दुमुस्लिम बराबरी छौं, दुवै समुदायको चाडपर्व मिलिजुली मनाउँछौं, उनले भने । तीन दशकअघिसम्म दसैंमा गाउँका जिम्वाल र मुखियाको घरमा करिमल्ला दसैंको दिन पुग्थे । गाउँमा भोज चल्थ्यो ।जिम्वाल मुखियाकहाँ गएपछि केरा, दही, चिउरा खाएर रमाइलो गर्थ्यौं, उनले भने, पञ्चायत गएपछि जिम्वाल मुखियाकहाँ जाने चलन पनि हट्दै गयो । शुभकामना साटसाट गरी आसपी सद्भावका साथ दसैं मनाउने पुरानो चलन भने अझै कायम रहेको पालुङटार३ कै जान मोहम्मद मियाँ बताउँछन् । दसैंका बेला उनको परिवारले कुमार कुँवरको घर पुगेर शुभकामना आदानप्रदान गरे । दसैंका दिन छिमेकीको घरमा गयौं, आफ्नै घरमा पनि चेलीबेटी बोलाएर रमाइलो गर्यौं, जान भन्छन्, फूलपातीका दिनदेखि नै हामी सबै परिवार जम्मा भएका छौं । वैदेशिक रोजगारीको सिलसिलामा जापान रहेका शम्शेरदिन मियाँ पनि चार महिनाअघि इद मनाउन घर फर्किएका थिए । अब दसैंतिहार मनाएर मात्र जापान फर्कने उनको योजना छ । इद मान्नका लागि गाउँ आएको थिएँ, दसैंतिहार पनि नजिकिएपछि रोकिए, उनले भने, विदेशमा बस्दा चाडपर्वको निकै मिस हुन्छ, अब तिहार पनि आउँदै छ, देउसीभैंलो खेलेर मात्र फर्कने हो । दसैं, तिहार, इदलगायतका चाडपर्व परिवार सँगै बसेर मान्न पाउँदा खुसी लाग्ने शम्शेरदिन बताउँछन् । दसैंका अवसरमा उनले फेसबुकमार्फत शुभकामना आदानप्रदान गरे । पिङ खेलेर रमाए । सानैदेखि यही गाउँमा हुर्कियौं, दसैंतिहार औधी रमाइलो लाग्छ । दसैंका दिन छिमेकी नवराज रोकाको घरमा गएर मनायौं, उनले भने, धर्म अलग भए पनि हामी नेपाली एकै हौं । इदमा हामीले उहाँहरूलाई बोलायौं, उहाँहरूको चाडपर्वमा हामी जान्छौं, विदेशमा बस्दा पनि चाडपर्वका बेला गाउँका यस्तै रमाइला कुरा सम्झिरहन्छु । मेलापात, अर्मपर्मदेखि गाउँमा हुने सामूहिक कार्यमा सबै समुदायका व्यक्ति हातेमालो गरेर अघि बढेको पालुङटार३ का अजुदिन मियाँ बताउँछन् । विवाह व्रतबन्ध, मर्दापर्दा सबै सँगै हुन्छौं, हाम्रो यहाँ कुनै भेदभाव छैन, उनले भने, समुदायका मान्छे नमिल्ने हो भने भारोपर्म नै चल्दैन, अहिले धान काट्ने बेला भएको छ, एउटा छिमेकीमा आज काट्यो, भोलि अर्कोको पालो गर्ने चलन छ । पालुङटार३ का वडाध्यक्ष रवीन्द्र अधिकारी गाउँमा हुने भोजभतेरदेखि, जनश्रमदानसम्म सुखदुःखमा सबैको हातेमालो हुने गरेको बताउँछन् । गोरखाको गोरखा नगरपालिका१ र २, पालुङटार३, सिरानचोक गाउँपालिका३ मा मुस्लिम समुदायको बसोबास छ । यहाँ सबै समुदायका व्यक्ति बसेर चाडपर्वमा शुभकामना आदानप्रदान, सामूहिक भोजन, सांस्कृतिक कार्यक्रम आयोजना गरी खुसीयाली मनाउने गर्छन् । सद्भावको सहरमा रौनक बाँकेको नेपालगन्ज उपमहानगरपालिका५ गणेशपुरका ३० वर्षीय अजिज मलिकलाई दसैं सुरु भएपछि नवरात्रिको माहोलले लोभ्याउँछ । उनलाई नवदुर्गामा बज्ने धुनले बडो आनन्द मिल्छ । घटस्थापनापछि राति प्रायः उनी साथीभाइ सँगै हुन्छन् । दसैंका दिन साथीभाइ कहाँ टीका थाप्न जान्छन् । उनले यसरी दसैंमा टीका थाप्न थालेको पाँच वर्ष भयो । आजकाल फोटोचाहिँ खिच्दिनँ, धेरैले देखाउनका लागि टीका लगाउँछन् भन्न थालेपछि मन कुँडियो, उनले भने, हामी नयाँ पुस्ताका युवा हौं, सबै धर्म र पर्व आफ्नो जस्तै लाग्छन् । दसैंमा टीका नलगाए मनले मान्दैन । नेपालगन्ज उपमहानगरपालिकाकी सपना भट्टराई यसपालिको दसैंमा पनि आफ्ना मुस्लिम साथीसंगीलाई घरमा स्वागत गरिन् । हरेक चाडका बेला उनका मुस्लिम साथीहरू कोसेली लिएर घरमा पुग्छन् । एउटै समाजमा रहेकाले एकअर्काको चाडबाडमा रमाउनुपर्छ । दसैंतिहार जस्ता चाडबाडमा मुस्लिम साथीहरू मेरो घरमा आउँछन् । मिठोमसिनो जे पाक्छ खाएर जान्छन् । म पनि उनीहरूको इद, बकरइदमा जान्छु शुभकामना साट्छौं । धर्म फरक भए पनि नेपालगन्जमा हिन्दु र मुस्लिम समुदायको भावनात्मक सम्बन्ध निकै बलियो रहँदै आएको सपना सुनाउँछिन् । जसरी इदमा हामी मुस्लिम समुदायको घरमा गएर इच्छाएको परिकार खाँदै दक्षिणा लिएर आउँछौं, त्यसैगरी मुस्लिम दिदीबहिनी दसैंमा मेरो घरमा आएर जे पाकेको छ इच्छाअनुसार खाएर जान्छन् । उहाँहरूको धर्ममा टीका लगाउनु हुँदैन तर दसैं टीकाका दिन खुसी साट्न अवश्य आउनुहुन्छ । नेपालगन्ज३ एक्लैनीकी साहिदा बानो दसैंका दिन सबै काम छाडेर पनि इदमा आफ्नो घरमा आउने हिन्दु समुदायका साथीहरूको घरमा पुग्ने गरेकी छन् । चाडबाड भनेकै शान्ति, सद्भाव र प्रेम साटासाट गर्ने माध्यम हो, धर्म फरक भए पनि हामीले हरेक चाडबाड मिलेर मनाउँदै आएका छौं, साहिदाले भनिन्, यस्ता पर्वले नै आपसमा आत्मीयता बढाउन सद्भाव कायम राख्न टेवा पुग्छ । हिन्दुमुस्लिम समुदायको मिश्रित बसोबास रहेको नेपालगन्ज सहरमा दुवै समुदायका चाडपर्व मिलेर मनाउँदै आएका छन् । मुस्लिम समुदायले मनाउने इद, बकरइद तथा मोहरम र हिन्दुको दसैं र तिहार, होली जस्ता पर्वमा दुवै समुदायका व्यक्ति उत्तिकै आफ्नोपन महसुस गर्ने बताउँछन् । नेपालगन्जका व्यवसायी उद्योग वाणिज्य संघका पूर्वअध्यक्ष अब्दुल वाहिद मन्सुरीले करिब तीन दशकदेखि दसैंतिहारमा साथीभाइकहाँ टीका थाप्ने गरेका हुन् । एकअर्काको संस्कार परम्परा मान्नु भनेको आफ्नो धर्म त्याग्नु कदापि होइन, उनले भने, एकअर्काको धर्म संस्कारमा सहभागी हुनु भनेको समाजमा शान्ति, मेलमिलाप कायम राख्ने एउटा प्रयास पनि हो । नेपालगन्जका बासिन्दा जनता समाजवादी पार्टीका नेता तथा पूर्वमन्त्री मोहम्मद इस्तियाक राई दसैंको टीकाजमरा मात्रै लगाउँदैनन् यहाँको ओम शान्ति ब्रह्मकुमारी संस्थामा पुगेर माताको हातबाट टीका थाप्ने गर्छन् । यहाँका हिन्दुमुस्लिमसहित सबै धर्मावलम्बीबीचको सद्भावले अन्तर्राष्ट्रियस्तरमा समेत चर्चा पाएको पूर्वमन्त्री राई बताउँछन् । सबैको आस्था, समुदाय, जात र संस्कार फरक छ । यो समाज वर्षौंदेखि मिलेर बसेको छ । यस्तो समाज अन्यत्र कमै हुन्छ, उनले भने, धर्म, संस्कार आस्था नमिलेर केही हुँदैन । भावना मिलेपछि समाज कसैले बिथोल्न सक्दैन । नेपालगन्जका धर्मगुरुहरूको उदाहरणीय सम्बन्धले नेपालगन्जको सद्भावलाई थप बलियो बनाएको छ । नेपालगन्ज सहरको सुन्दरता नै यहाँको सामाजिक सद्भाव हो । जो विश्वका अन्य सहरमा समेत चर्चामा छ, इस्लाम धर्मगुरु मौलाना अब्दुल जब्बार मन्जरी भन्छन्, यो कसैले चाहेर पनि भत्काउनतोड्न सक्दैन । प्रसिद्ध शक्तिपीठ बागेश्वरी मन्दिरका मूल महन्त चन्दनाथ योगीले दसैंमा जहिले पनि सबैभन्दा पहिले इस्लाम धर्मगुरुको शुभकामना आउने गरेको बताए । हाम्रो पर्वमा इस्लाम धर्मका मौलानाले सुरुमा शुभकामना दिनुहुन्छ, उहाँहरूको पर्वमा मैले नै शुभकामना दिने पहिलो हुन्छु । अन्तरधार्मिक सामाजिक सद्भाव समिति बाँकेका संयोजकसमेत रहेका योगीले भने, सायद यस्तो सद्भाव विश्वमा कतै पाइँदैन होला ।"
शान्ति प्रक्रिया र जलवायु परिवर्तनका मुद्दा प्राथमिकतामा,"लुम्बिनीबाट काठमाडौं फर्केर सोही दिन बेलुकी संघीय संसद्को दुवै सदनलाई सम्बोधन गर्ने कार्यक्रम तय छ । त्यसपछि संसद्कै परिसरमा पत्रकार सम्मेलन गर्नेछन् । कात्तिक १५ गते बुधबार महासचिव गुटेरेस नेपालको आफ्नो चारदिने भ्रमण पूरा गरी फर्कने कार्यक्रम रहेको छ ।महासचिवकै भ्रमणका लागि न्युयोर्कस्थित यूएनका लागि नेपालका स्थायी प्रतिनिधि लोकबहादुर थापा नेपाल आइसकेका छन् । थापाको नेतृत्वमा रहेको स्थायी प्रतिनिधिको कार्यालय र यूएन तथा नेपाल सरकारबीच समन्वय गरेर महासचिवको नेपाल भ्रमणको मितिदेखि कार्यतालिका तय गरिएको हो । सन् २००८ मा यूएनका तत्कालीन महासचिव बान कि मुनले नेपालको भ्रमण गरेका थिए । संयोगले त्यस बेला पनि महासभामा भाग लिन जाँदा तत्कालीन प्रधानमन्त्री दाहालले नै मुनलाई निम्तो दिएका थिए । १५ वर्षपछि तेस्रो पटक प्रधानमन्त्री भएका दाहालले फेरि महासभामा महासचिव गुटेरेसलाई पनि भ्रमणको निम्तो दिएलगत्तै नेपाल जान तयार भएका हुन् । सन् २००८ अक्टोबरको अन्तिम साता नेपाल आउँदा काठमाडौंमा जनयुद्ध बाट पहिलो पटक संसदीय राजनीतिमा आएको माओवादीको सरकार थियो । त्यस बेला महासचिव मुनले नेपालको शान्ति प्रक्रिया र नेपालले संयुक्त राष्ट्रसंघ मातहत रहेर संसारका विभिन्न मुलुकमा गएर नेपाली सुरक्षाकर्मीले गरेको योगदानका बारेमा चर्चा भएको थियो । साथै, उनी गौतम बुद्धको जन्मथलो लुम्बिनी गएका थिए । साथै, उनले सगरमाथालाई पनि अवलोकन गरेर फर्केका थिए । महासचिव गुटेरेसको भ्रमणका दौरान नेपालले केही महत्त्वपूर्ण विषयहरूलाई प्रस्तुत गर्ने र उनीमार्फत विश्वलाई नै सन्देश दिने गृहकार्य रहेको परराष्ट्र स्रोतले जनाएको छ ।नेपालले महासचिव गुटेरेसलाई नेपालमा लगेर सबैभन्दा महत्त्वपूर्ण रूपमा जलवायु परिवर्तनको असर नेपालजस्ता मुलुकमा कसरी परिरहेको छ भन्ने सन्देश संसारभर दिन चाहेको छ । नेपालमा विश्वकै सर्वोच्च शिखर सगरमाथा छ । पछिल्लो समय जलवायु परिवर्तनका कारण हिमाली क्षेत्रमा हिउँ पग्लने क्रम बढ्दो छ, जसले गर्दा पर्यावरणमा असर परिरहेको छ । महासचिव गुटेरेसले सोलुखुम्बुको स्याङ्बोचे र अन्नपूर्ण सर्किट अवलोकन गरेर जलवायु परिवर्तनले पारेको असरलाई संसारभर सन्देश प्रवाह गर्न लागेका हुन् ।महासभामा भाग लिन पुगेका प्रधानमन्त्री दाहालले यूएनको मुख्यालयमा भएको क्लाइमेट एम्बिसन समिट लाई पनि सम्बोधन गरेका थिए । त्यस क्रममा अति कम विकसित मुलुक (एडीसी) का अध्यक्ष तथा नेपालका प्रधानमन्त्रीका हैसियतमा दाहालले नेपालको राष्ट्रिय लक्ष्य सन् २०४५ सम्ममा नेटजिरो (शून्य कार्बन उत्सर्जन) मा पुग्ने बताएका थिए । नेपालले पेरिस सम्झौतालाई पालना गर्न प्रतिबद्ध रहेको उनले जनाएका थिए । पेरिस सम्झौताको मुख्य उद्देश्य पृथ्वीमा बढ्दो तापक्रमलाई १५ डिग्री सेल्सियसभन्दा बढ्न नदिने हो । त्यसका लागि सदस्य मुलुकहरूले कार्बन उत्सर्जनलाई हटाउँदै जानेछ । एलडीसीका अध्यक्षसमेत रहेका प्रधानमन्त्री दाहालले एलडीसीले जलवायु परिवर्तनको असर भोगिरहेको उल्लेख गरेका थिए । उनले एलडीसी मुलुकहरूले ३३ प्रतिशत मात्र कार्बन उत्सर्जन गरेको बताउँदै एलडीसी मुलुकहरूलाई जलवायु परिवर्तनको सामना गर्न ५ कुरा गर्नुपर्ने प्रस्ताव पनि राखेका थिए ।नेपाल सरकारले महासचिव गुटेरेसको भ्रमणका दौरान उनलाई र विश्वलाई नै दिन खोजेको अर्को सन्देश नेपालको आन्तरिक शान्ति प्रक्रिया र संक्रमणकालीन न्यायका विषयमा रहेको स्रोतले बतायो । दाहालले यूएनको ७८ औं महासभामा सम्बोधन गर्दै संक्रमणकालीन न्यायको बाँकी काम पूरा गर्नु आफ्नो मुख्य राजनीतिक एजेन्डा रहेको बताएका थिए । उनले नेपालले स्वदेशमा विकसित शान्ति प्रक्रिया टुंग्याउने चरणमा पुगेका विश्व समुदायलाई जानकारी दिएका थिए । हामी अब तार्किक रूपमा हाम्रो अद्वितीय, राष्ट्रिय स्वामित्वको तथा स्वदेशमा विकसित शान्ति प्रक्रिया समाप्त गर्न नजिक छौं, दाहालको भनाइ थियो, प्रधानमन्त्री तथा बृहत् शान्ति सम्झौताको सहहस्ताक्षरकर्ताको हैसियतमा मैले प्रमुख सरोकारवालाहरूबीचको दूरीलाई पूरा गर्न र सहमति निर्माण गर्न गम्भीर प्रयास गरिरहेको छु । पटकपटक अन्तर्राष्ट्रिय समुदायले प्रश्न उठाइरहने विषयमाथि टिप्पणी गर्दै दाहालले पीडितका सरोकारलाई सम्बोधन गर्न तथा संक्रमणकालीन न्याय प्रक्रियालाई व्यापक रूपमा नेपाली समाजको स्वामित्वमा राख्न संक्रमणकालीन न्यायसम्बन्धी संशोधन विधेयक संघीय संसद्मा पेस गरिएको पनि जानकारी दिएका थिए । उनले प्रस्तावित संक्रमणकालीन न्यायसम्बन्धी संशोधन विधेयकमा व्यापक परामर्श प्रक्रियामार्फत विकसित हुने, पीडित केन्द्रित दृष्टिकोण लिने र पीडितको अधिकारका रूपमा परिपूरणलाई मान्यता दिने पनि दाबी गरेका थिए । संक्रमणकालीन न्यायको प्रक्रियामा मानवअधिकारको गम्भीर उल्लंघनका लागि कुनै पनि आममाफी हुने छैन । शान्ति, न्याय र मेलमिलापको माध्यमबाट देशमा दिगो शान्ति स्थापना गर्नॅ र समाजमा सद्भाव कायम गर्नॅ परम उद्देश्य हो, प्रधानमन्त्री दाहालको भनाइ थियो, म अन्तर्राष्ट्रिय समुदायलाई हाम्रो शान्ति प्रक्रियाको अन्तिम चरणको निष्कर्षमा सद्भाव र समर्थनका लागि अपिल गर्दछु । सफल द्वन्द्व रूपान्तरणको यो दुर्लभ उदाहरणलाई उचित रूपमा मान्यता दिन चाहन्छु । दाहालले महासचिवको भ्रमणका दौरान नेपाल अब राजनीतिक गतिले स्थिर आकार लिएको उल्लेख गर्दै अबको ध्यान आर्थिक रूपान्तरणमा रहेको सन्देश दिन चाहेको पनि स्रोतले बतायो । दाहालले यूएनकै सम्बोधनका क्रममा नेपाल राजनीतिक उपलब्धिलाई सामाजिकआर्थिक विकासले मात्र दिगो बनाउन सक्ने कुरामा सचेत रहेको उल्लेख गरेका थिए ।उनले नेपाल अहिले अल्पविकसित मुलुकहरूको अध्यक्षको हैसियतमा आफ्नो सामूहिक हितको रक्षा गर्न र त्यसलाई प्रवर्द्धन गर्न यूएन प्रणालीलगायत सबै सान्दर्भिक फोरममा एलडीसीसँग सहकार्यमा सक्रिय रूपमा संलग्न हुने प्रतिबद्धता पनि व्यक्त गरेका थिए ।महासचिव गुटेरेसको भ्रमणमा नेपालका सुरक्षाकर्मीहरूले यूएन मातहत रहेर संसारका द्वन्द्वग्रत मुलुकमा पुर्याउँदै आएको शान्ति स्थापनाका बारेमा पनि चर्चा हुनेछ । नेपालले सन् १९५८ देखि विश्वमा शान्ति स्थापनाका लागि योगदान गर्दै आइरहेको छ । नेपाल अहिले संख्याको हिसाबमा सबैभन्दा बढी शान्ति सैनिक पठाउने मुलुकमा विश्वमै दोस्रो नम्बरमा रहेको छ । महासचिव गुटेरेसलाई नेपाली शान्ति सैनिकको सम्बन्धमा पनि नेपाल भ्रमणमा जानकारी गराइनेछ । स्रोतका अनुसार त्यसले नेपालले आगामी दिनमा थप शान्ति सैनिक पठाउन र यूएनका माथिल्लो तहमा पनि नेपाली पदाधिकारीहरूलाई पुग्नका लागि सहज हुनेछ ।"
साझा धारणा बनाउन दाहालओली भेटवार्ता,"नेपालमा संयुक्त राष्ट्रसंघीय मिसन (अनमिन) माओवादी लडाकु समायोजन र हतियार व्यवस्थापनमा सहयोग गरेपछि २०६७ सालमा फर्केको थियो । पीडित तथा राष्ट्रियअन्तर्राष्ट्रिय समुदायले गम्भीर मानवअधिकार उल्लंघनका दोषीलाई आममाफी दिन नहुने बताउँदै आएका छन् । संसदीय समितिमा सात महिनादेखि विचाराधीन संक्रमणकालीन न्यायसम्बन्धी विधेयकमा सहमति नजुटेपछि संक्रमणकालीन न्यायसम्बन्धी विधेयकका विवाद मिलाउन प्रमुख दलका शीर्ष नेताहरूको जिम्मामा आएको छ । प्रतिनिधिसभामा विचाराधीन बेपत्ता पारिएका व्यक्तिको छानबिन, सत्य निरूपण तथा मेलमिलाप आयोग ऐन, २०७१ लाई संशोधन गर्न बनेको विधेयक मा सत्ता गठबन्धन र एमालेबीच सहमति हुन नसक्दा पारित हुन सकेको छैन । मानवअधिकारका गम्भीर उल्लंघनका घटनालाई कसरी निरूपण गर्ने भन्नेबारे तत्कालीन द्वन्द्वरत पक्ष सरकारको नेतृत्व गरेको कांग्रेस र विद्रोही माओवादीको प्रस्तावलाई एमालेले अस्वीकार गर्दै आएको छ । उसले नेपालको द्वन्द्वबाट सिर्जित समस्या नेपालकै कानुनअन्तर्गत निरूपण हुनुपर्नेमा जोड दिँदै मानवअधिकारका गम्भीर घटनाका दोषीलाई आममाफी दिन नहुने अडान राख्दै आएको छ ।प्रधानमन्त्री दाहाल र कांग्रेस सभापति शेरबहादुर देउवाबीच शान्ति प्रक्रियालाई टुंगोमा पुर्याउनेमा मतभेद छैन । गत फागुनमा सत्ता गठबन्धन निर्माण गर्दा शान्ति प्रक्रियालाई निष्कर्षमा पुर्याउने विषय प्राथमिकतामा राखिएको थियो । संसद्मा पेस भएको सत्य निरूपण तथा मेलमिलाप र बेपत्ता छानबिन खोजबिनसम्बन्धी विधेयकमा सहमति जुटाउन सरकारले गम्भीर पहल नगरेको एमालेले आरोप लगाउँदै आएको छ । प्रधानमन्त्री दाहालले शुक्रबारसहित यसअघि तीन पटक ओलीलाई भेटेर शान्ति प्रक्रिया टुंग्याउन साथ खोजे पनि सफल हुन सकेको छैन । दाहाल र ओलीबीच शान्ति प्रक्रिया टुंगोमा पुर्याउनेसम्बन्धी कात्तिक १०, असोज २०, भदौ २०, वैशाख २१ मा एक्लाएक्लै भेटवार्ता भए पनि सहमति जुट्न सकेको छैन ।"
सकियो दसैं,असोज २८ मा घटस्थापनासँगै विधिवत् रूपमा सुरु भएको बडादसैंको शनिबार अन्तिम दिन अर्थात् कोजाग्रत पूर्णिमा । हिन्दु धर्मावलम्बीहरूको ठूलो चाडका रूपमा रहेको दसैंमा विजयादशमीका दिनदेखि कोजाग्रत पूर्णिमासम्मै टीकाजमरा लगाउने गरिन्छ । मंगलबार परेको टीकाका दिन राष्ट्रपतिले सर्वसाधारणलाई टीका लगाइदिएका थिए । घरघरमा मान्यजनबाट टीका ग्रहण गरिने यो पर्वमा विभिन्न शक्तिपीठमा समेत पूजाअर्चना गरिएको छ । यही अवसरमा दोलखामा खड्ग जात्रा सम्पन्न भयो भने तलेजु मन्दिरमा भक्तजनको भीड लाग्यो । चंगा उडाएर तथा पिङ खेलेरसमेत दसैंलाई अझ रमाइलो बनाउने चलन छ । घर फर्किएकाहरू दसैं समापनसँगै आआफ्नो पेसाव्यवसाय तथा अध्ययनका लागि गन्तव्यतिर लाग्ने क्रम सुरु भइसकेको छ ।
सकस बन्दै हुम्लाको लाइफलाइन,"चीनतर्फ अत्याधुनिक संरचना, नेपालतर्फ शून्य पाँच वर्षकै अवधिमा चीनले आफ्नोतर्फ हिल्सा र लाप्चा दुवै नाकामा व्यवस्थित र अत्याधुनिक भवन निर्माण गरिसकेको छ । कर्णाली नदीबाटै विद्युत् निकालेर आफ्नो क्षेत्र उज्यालो बनाएको छ । सडक पीच छ । तर, नेपालतर्फ न विद्युत् छ, नत भौतिक पूर्वाधार । सशस्त्रको २५ जनाको टोली आठ कोठाको एउटा घरमा भाडामा बसेको छ । नेपाल प्रहरी पनि भाडामा नै छ । एक वर्षअघि मात्रै हिल्सामा सोलारबाट बत्ती बल्न सुरु भएको हो । चीनले कर्णालीबाट हाइड्रो पावर बनाएर बत्ती बाल्दा नेपालको भूभाग भने सोलारको भरमा निर्भर छ । लाप्चामा सीमा सुरक्षा बल छैन । हिल्सामै बसेको टोलीले दुई महिनामा एकपटक लाप्चासमेत पुगेर निगरानी गर्छ । सशस्त्रसँग यातायातको साधन छैन । घोडा, मोटर केही छैन । हिँडेरै दुई दिन जान र दुई दिन फर्कन लाग्छ, सशस्त्र प्रहरी निरीक्षक यादव भन्छन्, सरकारले दुईवटा मोटरसाइकल दिएको छ । त्यो पनि नेपालगन्जसम्म अड्किएर बसेको छ । लाप्चा क्षेत्रमा त मोबाइलका नेटवर्कसमेत छैन । चीनको सीमाबाट २३ किमिवरै नेपाली भूमिमा चीनको जीपीएस टिप्छ । मोबाइलमा चिनियाँ समय देखाउँछ । यसले बेलाबखत लाप्चाबाट मानसरोवरको दर्शन गर्न पुग्ने भारतीयहरू हेलिकोप्टर ल्यान्ड गर्नसमेत डराउने गरेको स्थानीय जयपति रोकायाले बताए । भारतीय पर्यटकलाई चीनले मानसरोवर दर्शनका लागि भिसा दिन रोकेकाले कतिपय लाप्चाबाटै दूरदर्शन गरेर फर्कने गरेका छन । प्रमुख जिल्ला अधिकारी श्रीनाथ पौडेल मानसरोवरको गेटवे निर्माणका लागि एक अर्ब बजेट प्रस्ताव गरिएको बताए । पूर्वाधारमा सहजता भएमा लाप्चाबाटै मानसरोवरको दर्शन गर्न भारतीयको संख्या बढ्ने उनको भनाइ छ । बोर्डरमा स्थायी बीओपी बनाउने, लाप्चा बोर्डरमा पनि अर्को बीओपी थप्ने विषयमा तयारी भइरहेको उनले बताए । बोर्डरमा क्वारेन्टाइनसमेत छैन । क्वारेनटाइन राख्नका लागि पनि सरकारसँग माग भइरहेको उनले बताए ।"
परराष्ट्रमन्त्री साउद आइतबार अमेरिका जाँदै,"पूर्वराजदूतसँग छलफल अमेरिका भ्रमणको गृहकार्यका लागि परराष्ट्रमन्त्री साउदले शुक्रबार अमेरिकाका लागि नेपालका पूर्वराजदूतहरूसँग छलफल गरेका छन् । परराष्ट्र मन्त्रालयमा भएको छलफलमा पूर्वराजदूतहरू युवराज खतिवडा, सुरेश चालिसे र अर्जुन कार्कीको सहभागिता थियो । उहाँहरूले नेपाल र अमेरिका सम्बन्ध, आफ्नो अनुभव, विद्यमान चुनौती र आगामी दिन गर्न सकिने सहकार्यको सम्भावनाका बारेमा महत्त्वपूर्ण अनुभव बताउनुभयो, परराष्ट्रमन्त्री साउदले भने, नेपालअमेरिका सम्बन्ध महत्त्वपूर्ण भएको र विद्यमान भूराजनीतिक जटिलतामा यसलाई नयाँ सन्दर्भमा विकसित गरेर लानुपर्ने पनि उहाँहरूले बताउनुभयो ।"
प्रदेश राजधानीमा बढ्दै निजी क्षेत्रको लगानी,"(देउखुरी, दाङ)राप्ती उपत्यकालाई लुम्बिनी प्रदेशको स्थायी राजधानी घोषणा गरेपछि स्थानीय नारायण केसीले अर्घाखाँची सातमारामा सुविधासम्पन्न होटल सञ्चालन गरेका छन् । राजधानीले अवसरका ढोका खुलेको भन्दै उनले एक करोड रुपैयाँ लगानीमा आरामदायी १६ कोठा भएको सूर्य होटल सञ्चालन गरेको बताए । प्रदेश संसद् चलेका बेला सांसद होटल बुकिङ गरेरै बस्छन् । देउखुरीदेखि भालुवाङ नजिकैको सातमारा र भालुवाङ ६ किलोमिटर दूरीमा छ । सांसद, कर्मचारी, प्रदेशमा योजना माग्न आउने जनप्रतिनिधि, दलका नेतालगायतले होटलमा बस्ने, भोजन गर्ने उनले बताए । राजधानीले गर्दा सांसद, कर्मचारीसहित दलका नेताले खाना, खाजा र कोठा बुकिङ गरेर बस्दा बिजनेस बढेकै छ, उनले भने, राजधानी तोक्नुअघि सांसद, नेता र कर्मचारी हाम्रा ग्राहक थिएनन् । मन्त्रालयमा काम लिएर राजधानी आउजाउ गर्नेले व्यवसायको रौनक बढाइदिएका छन् । यहाँ बस्नलाई शीतल हावापानी, दाङको भालुवाङ र अर्घाखाँची सातमारा बीचमा राप्ती नदी दुवैतिरका अग्ला पहाडमा हरियाली सुन्दर दृश्य भएकाले यो स्थान बस्नेखानेको रोजाइमा पर्ने उनले बताए । होटलमा आएका पाहुना तथा पर्यटकलाई राप्ती नदी, राप्ती पुल, जंगलसहितको दृश्यले मोहित बनाउँछ । यहाँ पर्यटकको पहिलो रोजाई राप्ती पुलमा तस्बिर खिच्ने र टिकटक बनाउने हुन्छ, केसीले भने, सामाजिक सञ्जालमा राखिने तस्बिर र भिडियोले यस क्षेत्रको आकर्षण बढाएको छ । सरकारी गाडी चढ्नेले पनि रोकेरै तस्बिर खिच्छन्, त्यसैले यहाँको महत्त्व बढ्दै गएको उनको ठम्याइ छ । भालुवाङ पहिलेदेखि नै यस क्षेत्रको व्यापारिक बजार हो । पहिलेदेखि चहलपहल हुने यस स्थानमा सांसद, दलका नेताकार्यकर्ता, सरोकारवाला, कर्मचारी ग्राहकका रूपमा थपिएकाले राजधानी आएपछि व्यवसाय बढेको व्यापारी बताउँछन् । राजधानी उपत्यकाअन्तर्गत राप्ती गाउँपालिकाका ९ वटै वडा, गढवा गाउँपालिकाको १, २ र ३ सहित अर्घाखाँचीको शीतगंगा नगरपालिका ८ र ९ वडाको क्षेत्रफल पर्छ । राप्ती उपत्यकालाई आधुनिक सहरका रूपमा विकास गर्ने भन्दै ३६ महिनादेखि प्रदेश सरकारले जग्गा रोक्का गरी राखेको छ । लुम्बिनी प्रदेश पूर्वाधार विकास प्राधिकरणले आधुनिक सहरका लागि अध्ययनसहितको कामको प्रक्रिया अघि बढाएको जनाएको छ । केही युवा व्यवसायी आधुनिक सहर निर्माणपछि ठूला होटल खोल्ने योजनामा छन् । आधुनिक सहर विकासमा सम्भावनाका ढोका खुलेको भन्दै यस क्षेत्रका व्यवसायी र स्थानीय उत्साहित छन् । उद्योग, व्यवसाय, शिक्षा, स्वास्थ्य, कृषि, पर्यटन, रोजगार, होटल व्यवसाय जस्ता क्षेत्रमा विभिन्न विकासका सम्भावना देखिएको राप्ती उद्योग वाणिज्य संघका पूर्वअध्यक्ष सुरज खड्काले बताए । प्रदेश राजधानी आसपास क्षेत्रमा औद्योगिक क्षेत्र विस्तार हुने आशामा हामी छौं, प्रदेश सरकारका सबै कार्यालय यहाँ अझै पूर्ण छैनन्, मन्त्रालयका पूर्वाधार बन्दै छन्, उनले भने, पूर्ण भएपछि बिस्तारै विकास होला । राजधानी आएपछि होटलहरूमा लगानी भने धमाधम बढ्दो छ । कारोबार वृद्धि छ । ठूला होटल सञ्चालनले यस क्षेत्रमा दूध, तरकारी, मासुका लागि लोकल र बोइलर कुखुरासहित खसीबोकाको माग बढेकाले उत्पादनमा वृद्धि हुँदै गएको उनले बताए । यसले किसानलाई समेत प्रभाव पारेको छ । पूर्वपश्चिम राजमार्गमा आउजाउ गर्नेको खाना, खाजा खानेको रोजाइमा भालुवाङ र सातमारा पर्छ । त्यसैले होटल व्यवसायमा ग्राहक थपिएका छन् । राजधानी आउनुअघि भालुवाङ क्षेत्रमा ठूला क्षमताका होटल थिएनन् । अहिले होटलहरू थपिने र क्षमता वृद्धि हुने क्रम बढ्दो रहेको उनले बताए । राजधानी घोषणा हुनु अगाडि नै सातमारामा होटल एभरल्यान्ड सञ्चालनमा थियो । अहिले प्रदेश सरकार र अन्य संघसंस्थाका विभिन्न कार्यक्रम भइरहेका छन् । कार्यक्रममा मुख्यमन्त्री, पूर्वमुख्यमन्त्री, मन्त्री, सांसद दलका नेता आउँछन् । दिनहुँजसो चहलपहल बढ्दो छ, होटल सञ्चालक दामोदर खनालले भने, सेवा थपेर विस्तार गरेका छौं । व्यवसाय बढ्दो छ । राजधानीले यस क्षेत्रको बिजनेसलाई हौस्याएको उनले बताए । होटलमा धेरै पाहुनाले यहाँको रैथाने उत्पादनको खानाका परिकार रोज्छन् । स्थानीय उत्पादन तरकारी, मासुजन्य परिकार, कोदो, फापरको रोटी तयार गर्छौं, उनले भने, हामीले स्थानीय उत्पादन किनेरै विभिन्न खानाका परिकार बनाउँछौं । स्थानीय खाजा, खाना नै पाहुनाको पहिलो रोजाइमा पर्छ । होटलमा पाहुनाले स्थानीय उत्पादनका खानाका परिकार रुचाएपछि अर्घाखाँची र दाङका किसानबाट लोकल कुखुरा, अण्डा, खसीबोका, बंगुर, भैंसीको दूध, मकै, गहुँ, कोदो, फापर, जौं, तरकारीलगायतका वस्तु खरिद गर्ने उनले बताए । यसले किसानलाई उद्यमी बनाएको छ, उनले भने, उनीहरूको पनि राजधानी आएपछि आम्दानी बढेको छ । कृषिबाटै आफ्नो आम्दानी वृद्धि हुने देखेपछि यस क्षेत्रका किसान उत्साहित छन् । यस क्षेत्रमा थारू समुदायका महिलाले आफूले फलाएको तरकारी ढकियामा राखेर होटलमा बिक्री गर्न ल्याउँछन् । जलजला होटलका सञ्चालक जितबहादुर घर्तीमगरको होटलमा सागको मुठा, तरकारी ल्याइदिने नियमित किसान छन् । राजधानी आएपछि मेरोमा रोल्पा, रुकुम र प्यूठानका सांसद संसद् चल्दा होटलमा कोठा बुकिङ गरेर बस्छन्, उनले भने, अरू बेला पनि नेता, सांसद, जनप्रतिनिधिले कोठा बुकिङ गर्छन् । व्यापार बढ्को छ । राप्ती उपत्यकाभित्र दाङ र अर्घाखाँची जिल्ला पर्छ । पहाडमा उत्पादन भएको तरकारी, मासु र खाद्यवस्तु खानलाई स्वादिलो हुने भएकाले भरसक अर्घाखाँचीबाट लोकल कुखुरा ल्याएर विभिन्न परिकार बनाइने उनले बताए । गाडी रिजर्भ गरेर पूर्वपश्चिम राजमार्गमा आउजाउ गर्ने यात्रुले यहाँ खाना र खाजा खान छिर्ने गर्छन्, उनले भने, स्थानीय परिकारको खाना र विशेष गरी लोकल कुखुरा, कालिजको झोल, फापरको रोटी उनीहरूको रोजाइमा पर्छ ।अर्घाखाँची जलुकेका युवा रमेश खड्काले गाउँमै बंगुर र लोकल कुखुरा फार्म खोलेका छन् । पछिल्लो समय कुखुराको माग बढ्कोे उनले बताए । राजधानी आएपछि होटल तथा फ्रेस हाउसमा बंगुर र कुखुराको माग बढ्यो, उनले भने, कुखुराको संख्या थपेको छु, आम्दानी झन्डै दोब्बर भएको छ । यही कमाइले छोराछोरीको पढाइ र घरखर्च धानेको छु । राजधानी घोषणा हुनअघि नै भालुवाङमा सञ्चालनमा रहेको होटल पौवाले क्षमता र सेवा विस्तार गरेको छ । मन्त्रालय र विभिन्न संघसंस्थाका कार्यक्रम, तालिम, गोष्ठी धेरै पौवामा हुन्छन् । यहाँ दैनिक चहलपहल बढ्दो छ । राजधानी देउखुरीदेखि करिब ३० किमि पश्चिम क्षेत्रको लमही र ७० किमि घोराहीमा पनि राजधानीलाई लक्षित गरी ठूला होटल खुलेका छन् । बुटवलबाट राजधानी दाङमा सर्ने कुरा चल्दै गर्दा लमहीमा होटल मन्त्र खुल्यो । सञ्चालक ऋषि खनालले राजधानी आएपछि व्यवसाय वृद्धि भएको बताए ।"
इजरायलमा मारिएका गणेशको २० दिनपछि अन्त्येष्टि,"(बझाङ) भूकम्पले असोज १६ मा घर भत्काएपछि माइलो छोरा गणेशले इजरायलबाट फोन गरेर जयपृथ्वी नगरपालिका११ का धनलाल नेपालीलाई अब भत्किएको घरमा नबस्नू, अर्को नबनाउन्जेल टिनको छाप्रो बनाएर सुरक्षित बस्नू भनेका थिए । यतिबेला धनलाललाई छोराले ढाडसमा भनेका तिनै अन्तिम संवादले चिमोटिरहेको छ । यता मेरो चिन्ता नगर्नू, तपाईंहरू सुरक्षित बस्नू भन्थ्यो । आफैं लास भएर आयो । हमास विद्रोहीको आक्रमणमा परी इजरायलमा मृत्यु भएका गणेशको दाहसंस्कार गर्ने क्रममा धनलाल पटकपटक भक्कानिए । मृत्युको २० दिनपछि गणेशको शव बझाङ ल्याइएको हो । शुक्रबार दाहसंस्कार गरिएको छ । गणेशको मृत्युको खबर सुनेदेखि छिनछिनमा बेहोस हुने गरेकी आमा लक्ष्मी आउजी पुत्र वियोगमा विक्षिप्त बनेकी छन् । उनलाई बिहीबार पनि अस्पताल भर्ना गरिएको थियो । भाइको मृत्युको खबर सुनेदेखि आमाको होस नै ठेगानमा छैन, गणेशका दाइ विकासले भने, पटकपटक अस्पताल लगेर स्लाइन चढाउने गरेका छौं । घटनाका दिनदेखि नै आमाले खानसुत्न छोडेको उनले बताए । २०५५ सालमा जन्मिएका गणेश पढाइमा अब्बल थिए । उनका चार दिदी, एक दाजु र दुई भाइ छन् । चितवनको प्रेरणा कलेजबाट आईएस्सी पास गरेका उनी कैलालीको टीकापुर बहुमुखी क्याम्पसमा छात्रवृत्तिमा कृषि विज्ञानमा स्नातक पढिरहेका थिए । आठौं सेमेस्टरको इन्टर्नसिप गर्न गत भदौमा इजरायल गएका उनको ११ महिनापछि फर्किने योजना थियो । लर्न एन्ड अर्न कार्यक्रमअन्तर्गत उनलाई सुदूरपश्चिम विश्वविद्यालयले इजरायल पठाएको थियो । पढाइमा मात्रै नभएर गीतसंगीत र साहित्यमा पनि गणेशको क्षमता अरूमा भन्दा अब्बल थियो, सहप्राध्यापक लालबहादुर बोहराले भने, सबैसँग मिल्ने, निकै मिहिनेती र होनहार युवा गुमाउनु पर्दा निकै दुःख लागेको छ । सुदूरपश्चिम विश्वविद्यालयअन्तर्गत टीकापुर बहुमुखी क्याम्पसको कृषि संकायतर्फ स्नातक तह अन्तिम वर्षमा अध्ययनरत ४९ जना विद्यार्थी लर्न एन्ड अर्न कार्यक्रमअन्तर्गत इजरायल गएका थिए । गएको एक महिना नबित्दै केही विद्यार्थीहरू इजरायलमाथि हमासले गरेको आक्रमणको सिकार भए । उक्त आक्रमणमा परी गणेशसहित १० जनाको मृत्यु भइसकेको छ भने एक जना विद्यार्थी विपिन जोशी अझै सम्पर्कविहीन छन् ।"
दुर्घटनामा परेका हेलिकोप्टर पाइलटको निधन,काठमाडौं (कास) सोलुखुम्बुको लोबुचेमा दुर्घटनामा परेको मनाङ एयरको हेलिकोप्टरका पाइलट प्रकाशकुमार सेढाईंको उपचारका क्रममा भारतको मुम्बईस्थित नेसनल बर्न्स सेन्टरमा निधन भएको छ । मनाङ एयरका प्रबन्धक राजु न्यौपानेका अनुसार ५४ वर्षीय क्याप्टेन सेढाईंको उपचारका क्रममा १० औं दिनमा मुम्बईमा निधन भएको हो । उनको शवलाई बिहीबार इन्डियो एयरको नियमित उडानबाट काठमाडौं ल्याई पशुपति आर्यघाटमा अन्त्येष्टि गरिएको थियो । दुर्घटनालगत्तै उनलाई हेलिकोप्टरबाट लुक्ला हुँदै ह्याम्स अस्पताल भर्ना गरिएको थियो । न्यौपानेका अनुसार उनलाई थप उपचारका लागि त्यही दिन राति श्री एयरलाइन्सको जहाज चार्टर गरी मुम्बई लगिएको थियो । यो दुर्घटनासँगै मनाङ एयर हेलिकोप्टरविहीन भएको छ ।नागरिक उड्डयन प्राधिकरणले यसको इजाजतपत्र पनि निलम्बन गरेको छ ।
खण्डग्रास चन्द्रग्रहण नेपालका सबै भागबाट देख्न सकिने,"(काठमाडौं)कोजाग्रत पूर्णिमाको रात लाग्ने खण्डग्रास चन्द्रग्रहण नेपालबाट देख्न सकिनेछ । खण्डग्रास ग्रहणको सुरुवात शनिबार राति १ बजेर २० मिनेटबाट हुनेछ । जसको अधिकतम ग्रहण १ बजेर ५९ मिनेटमा पुग्नेछ । त्यसपछि घट्दै गएर राति २ बजेर ३८ मिनेटमा सकिनेछ । यो खण्डग्रास चन्द्रग्रहण नेपालका सबै भूभागबाट देखिनेछ, बीपी कोइरालाल मेमोरियल प्लानेटोरियम तथा अब्जरभेटरी तथा विज्ञान संग्रहालय विकास समितिका कार्यकारी निर्देशक सनतकुमार शर्माले भने, नेपालका साथसाथै युरोप, अफ्रिका र एसियाको पूरै भूभागबाट र अस्ट्रेलिया तथा उत्तर र दक्षिण अमेरिकाको केही स्थानबाट देखिनेछ । खण्डग्रास चन्द्रग्रहणको कुल अवधि १ घण्टा १८मिनेटको हुनेछ ।कोजाग्रात पूर्णिमाका दिन लाग्ने पृथ्वीको सघन छायाले अधिकतम समयमा चन्द्रमाको ६ प्रतिशत मात्रै ढाक्नेछ, नेपाल एस्टोनोमिकल सोसाइटीका अध्यक्ष सुरेश भट्टराईले भने, राति २ बजे आसपास चन्द्रमा हेर्दामात्रै ग्रहण भएको जस्तो लाग्नेछ । थोरै भाग मात्रै ढाक्नेछ । चन्द्रग्रहण छोटो समय देखिने भए पनि त्यस रातको आकाश अवलोकनका लागि मौसम भने अनुकूल रहनेछ । जल तथा मौसम विज्ञान विभागले शनिबार रातिको केही पहाडी क्षेत्रमा बदली भए पनि देशको अधिकांश भूभागको आकाश सफा रहने जनाएको छ । सुदूरपश्चिम, कर्णाली र लुम्बिनी प्रदेशलगायत देशको पहाडी भूभागमा आंशिकबदली तथा बाँकी भूभागमा मौसम सामान्यतया सफा रहनेछ, जल तथा मौसम विज्ञान विभागले तीनदिने पूर्वानुमानमा भनिएको छ । गत वर्ष कात्तिक ८ गते सूर्यग्रहण र २२ गते चन्द्रग्रहण लागेको थियो । गत वर्ष चान्द्रमासअनुसार कार्तिक कृष्ण औंसीमा सूर्यग्रहण र कार्तिक शुक्ल पूर्णिमामा चन्द्रग्रहण लागेको थियो । पृथ्वीले सूर्यलाई परिक्रमा गरिरहँदा चन्द्रमाले पनि पृथ्वीलाई परिक्रमा गरिरहेको हुन्छ । यस क्रममा पृथ्वी जब सूर्य र चन्द्रमाको बीचमा पर्न जान्छ, तब पृथ्वीको छाया चन्द्रमामा पर्दछ । चन्द्रमाको आफ्नो प्रकाश नभएका कारण पृथ्वीको उक्त छायाले चन्द्रमा छेकिन्छ, जसलाई चन्द्रग्रहण भनिन्छ । सूर्य, पृथ्वी र चन्द्रमा पूर्णिमा वा औंसीको समयमा एउटै सरल रेखामा पर्न सक्ने भए पनि सबै पूर्णिमा चन्द्रग्रहण सम्भव हुँदैन किनभने चन्द्रमाको कक्षीय धरातलले पृथ्वीको कक्षीय धरातलमा करिब ५ डिग्रीको कोण बनाएको हुन्छ । चन्द्रमाको कक्षले पृथ्वीको कक्षीय धरातललाई दुई बिन्दुमा काटेको हुन्छ । यी दुई बिन्दुलाई प्राचीन ज्योतिष शास्त्रमा राहु र केतु नाम दिइएको छ ।"
एक्लो रुटले जिप सफारीमा भीड,"रोकिएको डुंगा सफारी सुरु निकुञ्ज आउने पर्यटक यहाँका खोलानालामा डुंगा सफारी गर्दै रमाउँछन् । मध्यवर्ती सामुदायिक वनहरूले पनि आडका खोलामा डुंगा सफारी गर्दै आएको छ । निकुञ्ज सिमाना हुँदै बग्ने राप्ती र नारायणीमा पनि ठाउँठाउँमा डुंगा सफारी हुन्छ । राप्ती नदीको सौराहा डुंगाघाटदेखि दुधौरासम्म हुने डुंगा सफारी कोरोना आएसँगै बन्द थियो । यो पर्यटक यामदेखि सौराहा राप्ती डुंगाघाटबाट पनि डुंगा सफारी फेरि सुरु भएको छ । राप्तीमा सौराहा डुंगाघाटदेखि चढेर पश्चिम दुधौरातिर बग्दै गर्दा वनजंगलको हरियालीसँगै चराको आवाज र गतिविधिले पर्यटक मन्त्रमुग्ध हुन्छन् । दुर्लभ घडियाल र मगर गोही राप्ती बगरमा पाहार ताप्दै गरेका हुन्छन् । चर्दै र आहाल खेल्दै गरेका गैंडा पनि भेटिन्छन् । सौराहादेखि दुधौरासम्म ४५ मिनेट डुंगा सफारी गर्दा जीवजन्तुका अनेकौं गतिविधि हेर्न सकिन्छ, पर्यटन व्यवसायीसमेत रहेका संरक्षणकर्मी रामकुमार अर्यालले भने । सौराहा डुंगाघाटदेखि दुधौरासम्म जान १५ वटा डुंगा छन् । दुधौरामा डुंगाबाट झरेर खोरसोर हुँदै बाहिर निस्कँदा छोटो जंगल सफारी गरेझैं हुन्छ । सौराहा साथै राप्ती नदीमा पटिहानी, कसरा, ध्र्रुबाघाट, मेघौली गोलाघाट र नारायणी नदीमा नवलपरासी (बर्दघाट सुस्ता पूर्व) को कुजौली र अमलटारीघाटबाट डुंगा सफारी गर्ने गरेको निकुञ्जका सूचना अधिकारी रहेका सहायक संरक्षण अधिकृत तिवारीले बताए ।"
दुई महिनामा थपियो ७ अर्ब विपन्न वर्ग कर्जा,"(काठमाडौं)चालु आर्थिक वर्षको पहिलो दुई महिना (साउन र भदौ) मा बैंक तथा वित्तीय संस्थाले विपन्न वर्गमा थप ७ अर्ब १३ करोड रुपैयाँ कर्जा प्रवाह गरेका छन् । गत आर्थिक वर्षको दुई महिनाको तुलनामा चालु आर्थिक वर्षको सोही अवधिमा विपन्न वर्गमा प्रवाह भएको कर्जा २३ प्रतिशतले बढी हो । गत आर्थिक वर्षको दुई महिनामा यो क्षेत्रमा प्रवाह भएको कर्जा ३१ प्रतिशतले बढेको थियो । गत भदौसम्म बैंक तथा वित्तीय संस्थामा प्रवाह भएको विपन्न वर्ग कर्जा कुल ३ खर्ब १४ अर्ब ८२ करोड रुपैयाँ छ । गत असार मसान्तमा यस्तो कर्जा ३ खर्ब ७ अर्ब ६९ करोड रुपैयाँ थियो । गत आर्थिक वर्षका पछिल्ला महिनामा विपन्न वर्गमा प्रवाह भएको कर्जा घटेको थियो । अर्थतन्त्र शिथिल रहेको र लघुवित्त वित्तीय संस्थाको कर्जा प्रवाहमा संकुचन आएपछि गत आर्थिक वर्षमा विपन्न वर्ग कर्जामा कमी आएको थियो । यद्यपि चालु आर्थिक वर्षको सुरुदेखि नै तरलताको अवस्था सहज हुनुका साथै कर्जा माग पनि बढ्न थालेकाले विपन्न वर्ग कर्जा पनि बढेको जानकार बताउँछन् । गत आर्थिक वर्षभर नै लघुवित्तको कर्जा प्रवाह प्रभावित भएकाले विपन्न वर्ग कर्जा प्रभावित भएको लघुवित्त वित्तीय संस्थाले जनाएका छन् । गत आर्थिक वर्षमा एकभन्दा बढी संस्थामा ऋण प्रवाह गर्न नपाइने, ब्याजदरमा सीमालगायत कारण लघुवित्त वित्तीय संस्थाले आक्रामक रूपमा कर्जा प्रवाह गरेका छैनन् । यसको असर विपन्न वर्ग कर्जामा परेको होला, एक लघुवित्त वित्तीय संस्थाका प्रमुख कार्यकारी अधिकृतले भने, कर्जा घट्नुमा माग पक्ष र आपूर्ति पक्ष दुवै कारण छन् । माग पक्षअन्तर्गत ग्राहकबाट आउने मागमा पनि कमी आएको छ भने आपूर्ति पक्षअन्तर्गत पनि संस्थाले आक्रामक कर्जा प्रवाह गरेका छैनन् ।लगानी वातावरण खस्किएको, लघुवित्त संस्थाहरूले आक्रामक रूपमा कर्जा विस्तार नगरेको लगायत कारण समग्र कर्जा घटेको ती अधिकारीले बताए । विविध कारणले जोखिम मोलेर लगानी विस्तार गर्ने वातावरण पनि छैन, ती अधिकारीले थपे, बैंक तथा वित्तीय संस्थाबाट उच्च ब्याजदरमा कर्जा लिएर लघुवित्त वित्तीय संस्थाले आक्रामक रूपमा कर्जा विस्तार गर्न चाहेका पनि छैनन् । यद्यपि चालु आर्थिक वर्षको सुरुदेखि नै विपन्न वर्ग कर्जा बढ्न थालेको उनको भनाइ छ ।गत आर्थिक वर्षको मौद्रिक नीतिमार्फत राष्ट्र बैंकले बैंक तथा वित्तीय संस्थालाई विपन्न वर्गमा कर्जा प्रवाह गर्न दिइएको न्यूनतम सीमा परिमार्जन नगरी त्यसको दायरा बढाएको थियो । यसअनुसार महिला उद्यमीद्वारा लघु उद्यम तथा स्वरोजगारमूलक व्यवसाय सञ्चालन गर्न परियोजना धितोमा प्रवाह हुने २० लाख रुपैयाँसम्मको कर्जालाई विपन्न वर्ग कर्जामा गणना हुने व्यवस्था गरिनेछ । यस्तो कर्जाको अनिवार्य बिमा गर्नुपर्ने र वास्तविक कृषि व्यवसायीलाई २० लाख रुपैयाँसम्म कृषि व्यवसाय सञ्चालन गर्न परियोजना धितोमा प्रवाह हुने कर्जालाई विपन्न वर्ग कर्जामा गणना हुने व्यवस्था मौद्रिक नीतिमा छ ।उल्लिखित क्षेत्रमा प्रवाह भएको कर्जा पनि विपन्न वर्गमा गणना गर्न पाइने भएपछि बैंक तथा वित्तीय संस्थाले साना कर्जा (ऋणी) प्राथमिकतामा पर्ने सम्भावना नरहेको जानकार नै बताउँछन् । यस्तो व्यवस्थापछि वास्तविक विपन्न वर्गमा कर्जा नजाने हो कि भन्ने आशंका उत्पन्न भएको थियो । यी व्यवस्थाले बैंकहरूलाई साना ऋणीमा जानैपर्ने बाध्यता सिर्जना गरेको छैन । तोकिएको क्षेत्रमा मात्र कर्जा प्रवाह गरे पनि राष्ट्र बैंकको निर्देशन पालना हुने वित्तीय क्षेत्रका जानकारहरूको भनाइ छ ।बैंक तथा वित्तीय संस्थाले कुल कर्जाको न्यूनतम ५ प्रतिशत विपन्न वर्गमा प्रवाह गर्नुपर्ने राष्ट्र बैंकको निर्देशन छ । यसअनुसार गत आर्थिक वर्षको जेठसम्म बैंक तथा वित्तीय संस्थाले कुल कर्जाको करिब ६४ प्रतिशत विपन्न वर्गमा प्रवाह गरेका थिए । उल्लिखित कर्जामध्ये करिब २५ प्रतिशत बैंक तथा वित्तीय संस्थाले सिधै र बााकी ७५ प्रतिशत अप्रत्यक्ष (लघुवित्त संस्था, सहकारीमार्फत) रूपमा प्रवाह गर्दै आएका छन् ।"
एक कुशल बैंकरको अवसान,"ॅबैंकिङ क्षेत्रलाई अपूरणीय क्षतिबीके श्रेष्ठको निधनले नेपालको बैंकिङ क्षेत्रमा अपूरणीय क्षति पुगेको बैंक तथा वित्तीय संस्था परिसंघ नेपाल (सिबिफिन) ले बताएको छ । नेपालको बैंकिङ क्षेत्रमा उनले पुर्याएको योगदानप्रति पनि सिबिफिनले सम्मान व्यक्त गरेको छ । उहाँका युगान्तकारी कर्म र पहल नेपालको बैंकिङ इतिहासमा स्वर्णिम अक्षरमा दर्ज हुनेमा हामी पूर्ण विश्वस्त छौं, सिबिफिनले जारी गरेको विज्ञप्तिमा भनिएको छ, कुशल नेतृत्व क्षमता, नवीन एवं दूरदर्शी सोचहरूलाई नेपालको बैंकिङ क्षेत्रमा लागू गर्दै आउनुभएका श्रेष्ठको योगदानबाट एभरेस्ट बैंक दिगो, अब्बल र विश्वासिलो बैंकका रूपमा स्थापित हुन सफल भएको छ । गुणस्तरीय, विश्वासिलो र सर्वसुलभ बैंकिङ सेवाको विकास एवं विस्तारमा क्रियाशील श्रेष्ठका काम सबैका लागि उत्प्रेरणा र ऊर्जाका स्रोत बनिरहने विज्ञप्तिमा जनाइएको छ ।"
टिकटकमा ग्याजेटको चाडपर्व लहर,आयातमा थोरै गिरावटभन्सार विभागको पछिल्लो तथ्यांकअनुसार आर्थिक वर्ष ०८०८१ को भदौसम्म ३ लाख ६६ हजार ४ सय ८१ वटा स्मार्टफोन आयात भएका छन् । ५ अर्ब ३६ करोड ५२ लाख ११ हजार रुपैयाँ बराबरका ती फोन भित्र्याउँदा सरकारले १ अर्ब ५ लाख ३६ रुपैयाँ राजस्व संकलन गरेको छ । यही अवधिमा गत आर्थिक वर्षमा ६ अर्ब १८ करोड ८ लाख ९६ हजार रुपैयाँ बराबरका ४ लाख ३८ हजार ९ सय ८५ स्मार्टफोन भित्रिएका थिए । त्यसबापत सरकारले १ अर्ब १५ करोड ३२ लाख ४८ हजार रुपैयाँ राजस्व उठाएको थियो ।
सुदूरपश्चिम सरकार र महासंघबीच लगानी प्रवर्द्धन सहकार्य,काठमाडौं (कास) सुदूरपश्चिम सरकार र नेपाल उद्योग वाणिज्य महासंघबीच लगानी प्रवर्द्धन र विकासका गतिविधि सञ् चालनका लागि सहकार्य गर्ने विषयमा समझदारी भएको छ । महासंघमा आयोजित एक कार्यक्रममा सुदूरपश्चिमका मुख्यमन्त्री कमलबहादुर शाह र महासंघ अध्यक्ष चन्द्रप्रसाद ढकालले सझदारीपत्रमा हस्ताक्षर गरे । समझदारीअनुसार प्रदेश सरकार र महासंघले सुदूरपश्चिममा लगानी प्रवर्द्धन गर्न र प्रदेशको आर्थिक विकास एवं समृद्धिमा योगदान पुर्याउन सहकार्य गर्ने प्रतिबद्धता जनाइएको छ । यसअन्तर्गत प्रदेश सरकार र महासंघको संयुक्त आयोजनामा आगामी फागुन २३ र २४ मा सुदूरपश्चिम लगानी तथा विकास सम्मेलन आयोजना गरिनेछ । उक्त सम्मेलन सफल पार्न महासंघको सम्पूर्ण संयन्त्रले काम गर्ने ढकालले बताए । भारत र चीनमा बिजनेस समिट आयोजना गरेको र अब प्रदेशहरूमा पनि लगानी सम्मेलन आयोजना गर्न लागिएको उनको भनाइ छ । महासंघको तेस्रो कार्यकारिणी समिति बैठकले सबै प्रदेशमा लगानी सम्मेलन आयोजना गर्ने निर्णय गरेको थियो । सोही सन्दर्भमा सुदूरपश्चिम प्रदेश सरकारसँग पहिलो सम्झौता भएको हो । यसले प्रदेशमा आर्थिक विकासका लागि सहयोग पुग्ने अध्यक्ष ढकालले बताए । महासंघसँगको सहकार्यमा निर्धारित लगानी तथा विकास सम्मेलन प्रभावकारी हुने मुख्यमन्त्री शाहको विश्वास छ । सम्मेलनका अवसरमा सुदूरपश्चिममा लगानीको प्रतिबद्धता आउने उनको विश्वास छ । प्रदेश सरकार लगानी सहजीकरणका लागि सहयोगी रहने उनको प्रतिबद्धता छ । सुदूरपश्चिममा लगानीको पर्याप्त अवसर भएको तर लगानी आउन नसकेको अवस्थामा प्रदेश सरकारले सहजीकरण गर्ने सुदूरपश्चिमका अर्थ तथा योजनामन्त्री नरेश शाहीले बताए । आगामी सम्मेलनले पनि यसमा सहयोग पुग्ने उनको धारणा छ ।
'पर्यावरणीय दिगोपना सुनिश्चित गर्दै आर्थिक अवसर सिर्जना गरौं,काठमाडौं (कास) पर्यावरणीय दिगोपना सुनिश्चित गर्दै आर्थिक अवसर सिर्जना गर्नुपर्नेमा उद्यमी व्यवसायीले जोड दिएका छन् । यसका लागि उद्योग क्षेत्रमा हरित वृद्धि (ग्रिन ग्रोथ) को अवधारणा महत्त्वपूर्ण हुने उनीहरूको धारणा छ । वातावरणका इस्युहरूमा नेपालले गरेका विश्वव्यापी प्रतिबद्धता पूरा गर्न व्यापार र उद्योग क्षेत्रका लागि हरित वृद्धिको अवधारणा महत्त्वपूर्ण हुने उद्यमी व्यवसायीले बताए । नेपाल उद्योग वाणिज्य महासंघले आईएलओको सहयोगमा स्ट्रेन्थेन इम्प्वयर्स क्यापासिटी फर इम्प्रुभ्ड डिसेन्ट वर्क थ्रु प्रमोटिङ वर्क वेज्ड लर्निङ स्किल याजवेल याज सेफ्टी एन्ड हेल्थ परियोजना सञ्चालन गरिरहेको छ । सोही परियोजनाअन्तर्गत धनगढीमा आयोजित कार्यस्थलमा आधारित सीप विकास तथा ग्रिन इकोनोमी विषयक कार्यक्रमका सहभागीले हरित वृद्धि अभ्यास अँगाल्दा वातावरण र समाजलाई समेत फाइदा पुग्ने जनाए । महासंघले निजी क्षेत्रलाई वातावरण परिवर्तनका मुद्दामा सचेत गराउँदै दिगो आर्थिक विकासमा काम गर्न सहयोग पुर्याउने अभिप्रायले यो कार्यक्रमको आयोजना गरिएको महासंघका उपाध्यक्ष एवं वस्तुगत परिषद्का सभापति हेमराज ढकालले बताए ।
अर्थ संक्षेप,"एनसेलको रिचार्जमा बोनस अफरकाठमाडौं (कास) चाडपर्वको अवसरमा एनसेल आजियाटा लिमिटेडले आफ्ना प्रिपेड तथा पोस्टपेड ग्राहकका लागि आकर्षक रिचार्जमा बोनस अफर ल्याएको छ । अब ब्यालेन्स रिचार्जमा डेटा बोनसस्वरूप पाइने कम्पनीले जनाएको छ । दसैंको उपलक्ष्यमा ल्याइएको योजनाअन्तर्गत एनसेलका प्रिपेड तथा पोस्टपेड ग्राहकले २०० वा त्यसभन्दा बढीको रिचार्जमा डेटा बोनस प्राप्त गर्नेछन् । यो योजना कात्तिक १५ सम्म रहने बताइएको छ । ग्राहकले रिचार्ज गरेको रकमका आधारमा २ हजारदेखि ८ हजार एमबी बोनस डेटा प्राप्त गर्ने विज्ञप्तिमा उल्लेख छ । एनसेलका अनुसार २०० देखि ४९९ रुपैयाँसम्म ब्यालेन्स रिचार्ज गर्ने ग्राहकले ४०० एमबी अल टाइम डेटा र बेलुका ११ देखि बिहान ६ बजेसम्म प्रयोग गर्न सकिने १६ सय एमबी डेटा बोनस पाइनेछ । बैंकर्स संघ र फाइनान्सियल लिटरेसीबीच वित्तीय साक्षरता सम्झौताकाठमाडौं (कास) नेपाल बैंकर्स संघ र फाइनान्सियल लिटरेसी नेपालबीच वित्तीय साक्षरतासम्बन्धी समझदारी भएको छ । सम्झौतापत्रमा संघका कार्यकारी निर्देशक अनिल शर्मा र फाइनान्सियल लिटरेसी नेपालका मुख्य प्रबन्धक रमेश शर्माले हस्ताक्षर गरे । सम्झौताअनुसार विभिन्न प्रदेशमा वित्तीय साक्षरतासम्बन्धी कार्यक्रम सञ्चालन गर्ने जनाइएको छ । दुवै संस्था मिलेर वित्तीय साक्षरताका कार्यक्रम अगाडि बढाउँदा प्रभावकारी काम हुने पूर्वगभर्नर चिरञ्जीवी नेपालले बताए । सम्झौताले वित्तीय साक्षरता तथा बैंकिङ प्रवर्द्धनमा सकारात्मक परिवर्तन ल्याउने संघका अध्यक्ष सुनील केसीको अपेक्षा छ । सम्झौताअनुसार संयुक्त रूपमा विभिन्न प्रदेशमा वित्तीय साक्षरतासम्बन्धी कार्यक्रम सञ्चालन गरिने फाइनान्सियल लिटरेसी नेपालका अध्यक्ष भुवन दाहालले जनाए । ११ यातायात कार्यालयमा एनआईएमबीको क्यूआर भुक्तानीकाठमाडौं (कास) नेपाल इन्भेस्टमेन्ट मेगा बैंक लिमिटेड (एनआईएमबी) ले देशभरका ११ यातायात व्यवस्था कार्यालयमा क्यूआर कोडमार्फत भुक्तानी गर्न मिल्ने व्यवस्था गरेको छ । यातायात व्यवस्था कार्यालय बिर्तामोड, जनकपुर, नेपालगन्ज, सुर्खेत, इटहरी, हेटौंडा, सल्लाघारी, ठूलो भर्याङ, सानो भर्याङ, नारायणगढ, महेन्द्रनगरबाट यो सुविधा सञ्चालनमा ल्याइएको बैंकका सूचना अधिकारी बिजेन्द्र सुवालले जनाए । क्यूआर कोडमार्फत विभिन्न शीर्षकमा राजस्व तिर्न मिल्ने भएको हो । डिजिटल भुक्तानी हुँदा यातायात व्यवस्था कार्यालयमा हुने नगद कारोबारमा कमी आउनेछ । कोपिलालाई एभरेस्टको ५ लाख काठमाडौं (कास) एभरेस्ट बैंक लिमिटेडले २९ औं वार्षिकोत्सवका अवसरमा संस्थागत सामाजिक उत्तरदायित्वअन्तर्गत कोपिला भ्याली सेवा समाज सुर्खेतलाई ५ लाख रुपैयाँ दिएको छ । बैंकका नायब महाप्रबन्धक केशवप्रसाद पौडेलले कोपिला भ्याली सेवा समाज सुर्खेतका तर्फबाट ब्लिंकनाव फाउन्डेसनका राष्ट्रिय प्रतिनिधि डा एसपी कलौनीलाई चेक हस्तान्तरण गरे । वार्षिकोत्सवका अवसरमा बैंकको प्रधान कार्यालयमा २५ वर्ष पूरा गरेका २८ जना कर्मचारीलाई बैंकका प्रमुख कार्यकारी अधिकृत सुदेश खालिङले विशेष सम्मानसमेत गरे । देशभर बैंकका १२७ शाखा, ३ एक्सटेन्सन काउन्टर र ७ प्रादेशिक कार्यालय छन् । विद्यालयलाई नेसनल लाइफको सहयोगकाठमाडौं (कास) बझाङको जयपृथ्वी नगरपालिका४ स्थित बाल विकास माध्यमिक विद्यालयको पुस्तकालय पुनर्निर्माणका लागि नेसनल लाइफ इन्स्योरेन्स कम्पनीले आर्थिक सहयोग दिएको छ । विद्यालयका प्रधानाध्यापकलाई कम्पनीका प्रमुख कार्यकारी अधिकृत सुरेशप्रसाद खत्रीले आर्थिक सहयोग हस्तान्तरण गरे । कम्पनीको सामाजिक उत्तरदायित्वअन्तर्गत विद्यालयलाई सहयोग गर्न पाउँदा आफूलाई खुसी लागेको खत्रीले जनाए । सहयोगबाट पुस्तकालय पुनर्निर्माणमा विद्यालयलाई केही हदसम्म भए पनि राहत मिल्ने उनको भनाइ छ ।"
छाडा चौपायाले जताततै समस्या,"(कञ्चनपुरकपिलवस्तु)चालक रामलाल रानालाई रातिको समय अटोरिक्सा चलाउन निकै डर लाग्छ । सकभर साँझ नहुँदै घर पुगिसक्छन् । महेन्द्रनगर बजार क्षेत्र तथा राजमार्गमा छाडा चौपायाका कारण दुर्घटनाको जोखिमले निकै सावधान रहन्छन् । कहाँनिर कतिबेला ठोक्किने हो थाहै हुँदैन, रानाले भने, बजार, सडकभर छाडा चौपायाको हूल हुन्छ । रातिको समयमा दुर्घटनाको जोखिम झनै बढी हुने उनले बताए । छाडा चौपायाका कारण महेन्द्रनगर र आसपासका क्षेत्रमा रातमा यात्रा गर्न निकै कठिन भइरहेको छ । दुर्घटनासमेत हुने गरेका छन् । जिल्ला ट्राफिक प्रहरी कार्यालयका अनुसार पछिल्लो पाँच वर्षमा छाडा चौपायाका कारण राजमार्ग क्षेत्रमा मात्रै २१ वटा दुर्घटना भइसकेका छन्, जसमा १ जनाको मृत्यु र २३ जना घाइते भएका छन् । यसैगरी १७ चौपाया मरेका छन् । अधिकांश दुर्घटना रातिको समयमा भएका छन्, कञ्चनपुरका ट्राफिक प्रमुख प्रहरी निरीक्षक नरेश विकले भने, राति सडकभरि गाईगोरु हुन्छन्, अँध्यारोमा ठोक्किएपछि मात्रै चालकले थाहा पाउँछन् । ट्राफिक प्रहरीले दुघर्टना न्यूनीकरणका लागि गत वर्ष केही चौपायामा रेडियम (अँध्यारोमा टल्किने पदार्थ) लगाएको थियो । तर रेडियम महँगो पर्ने र बजेट अभावका कारण सबैलाई लगाइएन । यस पटक पनि गाईगोरुको घाँटीमा लगाउने तयारी भइरहेको प्रहरी निरीक्षक विकले बताए । पूर्वपश्चिम रागमार्गमा पर्ने स्थानीय तहहरूसँग पनि यसबारे समन्वय भइरहेको विकले बताए । उनका अनुसार सबैभन्दा बढी समस्या महेन्द्रनगर र आसपासको क्षेत्रमा छ । भीमदत्त नगरपालिकासँग व्यवस्थापन नहुँदासम्म दुर्घटना न्यूनीकरणका लागि गाईगोरुको घाँटीमा रेडियम लगाउने, सडकमा बस्ने गाईगोरुलाई अन्त सार्नेलगायतमा सहकार्य गरिने उनले बताए । सवारीसाधनलाई मात्रै नभएर छाडा चौपाया कृषकलाई समेत मुख्य चुनौती बनेका छन् । खेतमा तारबार लगाउनुका साथै रातभरि चौकीदारी गर्नुपर्ने बाध्यता रहेको कृषकहरू गुनासो गर्छन् । तारबार लगाएर पनि खेती जोगाउन मुस्किल भएको छ, भीमदत्त नगरपालिका१० का जनक भट्टले भने, हूल नै पसेर खेती केही बाँकी राखेको छैन । उनका अनुसार दिनभरि सडकमा डुल्ने गाईगोरु राति खेतमा पस्ने र अघाएपछि पुनः सडकमै गएर बस्ने गरेका छन् । अचेल खेतीपाती जोगाउन हरेकजसो कृषकले खेतमा तारबारले घेरेका छन् । काँडे तार र खम्बादेखि जडानमा समेत एउटै कृषकले ४०५० हजारसम्म खर्च गरेका छन् । जसले तारबार लगाउन सकेन उसले खेती भित्र्याउनै पाउँदैन, भट्टले भने, बाली उम्रेदेखि नभित्र्याउँदासम्म पहरा नदिई सुखै छैन । चौपाया धपाउन कृषकले धारिलो हतियार प्रहार गर्दा कैयौं गाईगोरु घाइते भएरै मर्ने गरेका छन् । छाडा चौपायको समस्या सुरु भएको करिब १ दशक भयो । स्थानीय तहका पछिल्ला निर्वाचनमा उम्मेदवारका मुख्य मुद्दा नै छाडा चौपाया व्यवस्थापन थियो । २०७४ यता जनप्रतिनिधिले छाडा चौपाया व्यवस्थापनका लागि हरेक स्थानीय तहले डेढदुई करोडसम्म खर्च गरेका छन् । हामीले सामुदायिक चौपाया व्यवस्थापनका लागि अक्षय कोष स्थापना र सञ्चालन कार्यविधि निर्माण गरेका छौं, भीमदत्त नगरपालिकाका प्रवक्ता महेन्द्र खड्काले भने, त्यहीअनुसार हामी कार्ययोजना बनाइरहेका छौं । उनका अनुसार नगरपालिकाले आर्थिक वर्ष ०८०८१ का लागि सामुदायिक चौपाया व्यवस्थापन गर्न अक्षय कोष स्थापनाका लागि १ करोड रुपैयाँ छुट्याएको छ । भीमदत्त नगरपालिकाले स्थानीय तहको पहिलो निर्वाचनलगत्तै वडा १९ बाग्फाँटामा गौशाला निर्माण गरेको थियो । त्यहाँ हेरालुसमेत राखिएका थिए । अहिले उक्त गोठ रित्तै छ । जमिनको लिज सकिएपछि गाईगोरु पनि छैनन् । उक्त क्षेत्रमा मात्रै गोठ निर्माणदेखि, हेरालु र चाराका लागि एक करोड रकम खर्च भएको छ । भीमदत्तकै आर्थिक सहयोगमा वडा ९ मा पनि गौशाला बनाइएको छ । यहाँ अहिले पनि ५० गाईगोरु राखिएका छन् । त्यतिबेला पालिकाले घरपालुवा गाईगोरुमा ट्यागसमेत लगाएको थियो । छाड्नेलाई कारबाही गर्ने उद्देश्यले ट्याग लगाए पनि त्यो कार्यान्वयन भने भएन । व्यवस्थापनकै लागि कञ्चनपुरका डेढ सय गाई पहाडी जिल्ला बझाङ र बाजुरा पनि पठाइयो । त्यसपछि भने पहाडतर्फ पठाउन पनि बन्द भयो । बेदकोट नगरपालिकाले यसपालि छाडा चौपाया व्यवस्थापनका लागि ४० लाख बजेट छुट्याएको छ । जसअन्तर्गत गौशाला सञ्चालनदेखि चौपायाको आहारा व्यवस्थापनलगायत गतिविधि गरिनेछन् । छाडा चौपाया व्यवस्थापन आहाराका लागि ठेक्का खोल्ने तयारीमा छौं, बेदकोट नगरपालिकाका प्रमुख प्रशासकीय अधिकृत पदमराज भट्टले भने । बेदकोटले गत वर्ष पनि छाडा चौपाया व्यवस्थापनका लागि ४० लाख रुपैयाँ थियो । बेदकोट८ को धारापानी क्षेत्रमा निर्माण गरिएको गौशालामा क्षमताभन्दा बढी गाईगोरु भएका कारण अहिले राख्नै समस्या भएको छ । गत वर्ष स्थानीयले छाडा चौपाया नगरपालिका परिसरमै हुलेपछि केही दिन कामकाज नै बन्द भयो । स्थानीयले खेतीपाती जोगाउन नसकिने भन्दै नगरपालिकाविरुद्ध आन्दोलनै गरेका थिए । दोधारा चाँदनी नगरपालिकाले ८ वटा सामुदायिक वनमा घेरबार गरेर साढे ७ सय गाईगोरु राखेको छ । हरेक सामुदायिक वनमा ११११ हजार तलबमा २ जना हेरालु पनि राखेको छ । ६ वर्षमा करिब २ करोड खर्च भइसकेको छ, दोधारा चाँदनीका प्रमुख प्रशासकीय अधिकृत गणेश मिश्राले भने, वर्षेनी २५३० लाख खर्च भइरहेको छ । पालिकाले यस वर्ष पनि २५ लाख बजेट छुट्याएको छ ।जिल्लामा रहेका ७ नगरपालिका र २ गाउँपालिकाले छाडा चौपाया व्यवस्थापनका लागि बर्सेनि ठूलो रकम खर्च गरिरहेका छन् । हरेक स्थानीय तहले वर्षमा २०२५ लाखदेखि १ करोडसम्म बजेट छुट्याउने गरेका छन् । स्थानीय तहमा जनप्रतिनिधि आएपछिको ६ वर्षमा कञ्चनपुरमा मात्रै १० करोड हाराहारी बजेट खर्च भएको देखिन्छ । तर पनि समस्या समाधान हुनुको साटो झन्झन् विकराल बन्दै गएको छ । दिगो रूपमा व्यवस्थापन गर्न नसके यो समस्या अझै विकराल बन्दै जाने देखिन्छ । स्थानीयले छाड्ने क्रम नरोकिने तथा सही ढंगले व्यवस्थापन नहुँदा यो समस्या समाधान हुन नसकेको हो । सुदूरपश्चिम प्रदेश सरकारको कृषि भूमि व्यवस्था तथा सहकारी मन्त्रालयले छाडा चौपाया व्यवस्थापनमा सहयोग गर्ने उद्देश्यले ५ करोड बजेट छुट्याएको मन्त्रालयका सचिव मदनसिंह धामीले बताए । उनका अनुसार पशु सेवा विज्ञ केन्द्र कञ्चनपुर र कैलालीमा २२ करोड तथा पशु सेवा निर्देशनालय दिपायललाई १ करोड बजेट छट्याइएको हो । स्थानीय तहले व्यवस्थापन गर्न खोजेमा संरचना, दाना र हेरालुलगायतका लागि उक्त बजेट छुट्याइएको हो, उनले भने । धामीका अनुसार चौपाया व्यवस्थापनका लागि विभिन्न अध्ययन भएका छन् । तर कार्यान्वयन हुन सकेका छैनन् । जमिनको अभाव, हेरालु राख्ने आर्थिक समस्या र भौतिक संरचना निर्माणलगायतका कारण समस्या भएको छ । तीनै तहका सरकारले समन्वय र सहकार्य गरेर मात्रै यसको व्यवस्थापन गर्न सकिने उनले बताए । कपिलवस्तुको तौलिहवाका व्यवसायीको एक वर्षदेखि एउटै समस्या छ, छाडा चौपाया । अहिले यहाँको दक्षिणी सीमाका पालिकामा छाडा चौपायाले दैनिकी प्रभावित बनाएका छन् । लुम्बिनीतौलिहवा सडक खण्डको लवनी, पकडी, बर्रोहिया र दोहनी चोकमा छाडा चौपाया सडकमै बस्दा हिँडडुलमै समस्या हुने गरेको छ । सदरमुकामको बजार क्षेत्र जमुवार, जिल्ला प्रशासन, नयाँटोल, गौढी चौक, आनन्दबाग र भिक्षु चोकका सडकमा पनि हूलका हूल छाडा चौपाया सडकभरि हुन्छन् । छाडा चौपायाले सदरमुकाम तौलिहवाका सडक, चोक, गल्ली र हाटबजार छाडा चौपायाले निकै समस्या थपेका छन् ।समस्या बजार हुँदै गाउँसम्म बढ्दै गएको छ । यशोधरा, शुद्धोदन र कपिलवस्तु नगरपालिकाका केही वडाले गोठाला राखेरै छाडा चौपायाको निगरानी थालेको छ । चौपायाले गर्दा निकै समस्या भइरहे पनि नियन्त्रणका लागि ठोस योजना बनाउन नसकेको कपिलवस्तु नगरपालिकाका प्रमुख प्रशासकीय अधिकृत गणेशप्रसाद अर्यालले बताए । छिमेकी बुद्धभूमि नगरपालिकाले वन क्षेत्रमा गौशाला बनाउन काम थालेको छ । त्यही आफूहरूले छुट्याएको २० लाख बजेट दिएर सहकार्य गर्न योजना बनाएको बताए । कपिलवस्तु नगरपालिकासहित शुद्धोधन, मायादेवी र यशोधरा गाउँपालिका तथा महाराजगन्ज, बुद्धभूमि र कृष्णनगर नगरपालिकामा यो समस्या बढ्दो छ । कपिलवस्तु जिल्ला अदालतले छाडा चौपाया व्यवस्थापनमा गरेको प्रगति विवरण पठाउन यहाँका १० स्थानीय तहलाई अर्को आदेश गरेको छ । आदेश कार्यान्वयन नभएको भन्दै चौतर्फी गुनासो बढेपछि अदालतले यसअघि दिएको निर्देशनअनुसार के कस्ता काम भए त्यसको जवाफ लेखी पठाउन आदेश गरेको हो । जिल्ला न्यायाधिवक्ता प्रकाश मरासिनीले गत भदौ १२ मा स्थानीय तहलाई छाडा चौपाया व्यवस्थापन गर्न आदेश दिएका थिए । एक महिना भइसक्दा पनि स्थानीय तहले जानकारी नगराएपछि अदालतको अर्को आदेश आएको बताए । गत असोज ९ मा जिल्ला न्यायाधीश रामानन्दप्रसाद अधिकारीले छाडा चौपाया व्यवस्थापनमा स्थानीय तहले हालसम्म के कस्ता काम सम्पन्न गरेका छन् त्यसको जवाफ यथाशीघ्र पठाउन आदेश गरेका हुन् । आदेशबमोजिम गत असोज ११ गते १० वटै पालिकालाई पत्राचार गरिएको जिल्ला न्यायाधिवक्ता मरासिनीले बताए । गत भदौ १२ मा चौपायाको उचित नियन्त्रण र व्यवस्थापन गरी राजमार्गलाई निर्बाध आगमनको व्यवस्था मिलाउन कपिलवस्तु अदालतले जिल्लाका १० स्थानीय तहलाई आदेश दिएको थियो । छाडा चौपायाको नियन्त्रणका लागि पालिकालाई अदालतले पहिलो पटक आदेश गरेको थियो । शुद्धोधन गाउँपालिकाले भने छाडा चौपाया व्यवस्थापनको काम सुरु गरेको गाउँपालिकाका अध्यक्ष प्रमुख कमलेशशरण चौधरीले बताए ।"
पलेशाहरू खोज्ने जिम्मेवारी,"(काठमाडौं)केही न केही जित्न नसक्नेलाई अपसोच छैन । प्रशिक्षक कविराज नेगीलाई भने स्वर्ण जित्न नसकेकोमा अप्ठ्यारो लागेको छ । पलेशा गोवर्धनले हाङचउ एसियाली पारा गेम्समा ऐतिहासिक कांस्य जितिन् । उनका प्रशिक्षक कविराजको पहिलो प्रतिक्रिया थियो, माफ गर्नुहोला है, मैले आफ्नो वचन राख्न सकिनँ । धेरै भयो, कहींकतै भेट्दा पनि पारा तेक्वान्दोका यी गुरु दोहोर्याएर भन्ने गर्थे, यसपल्ट त हाम्रो स्वर्णकै सम्भावना छ । केही हुन्छ है अब ।तर उनलाई पलेशाको उपलब्धिमा उत्तिकै गर्व भने छ । राम्रो खेलेकै हो नि, हाङचउ छँदै भएको कुराकानीमा कविराज भन्थे, सायद हाम्रो केही तयारी पुगेन कि ? सबैभन्दा पहिला पलेशाकै कुरा । त्यसै पनि प्रायः मुखभरी हाँसो बोकिरहने उनी एसियाड कांस्य पदकलाई लिएर उत्तिकै खुसी थिइन् । उनले के४४ महिला ५७ केजीमुनि कांस्य जितेकी थिइन् । नेपाली खेलकुदमा अब उनको नाम यसरी दर्ता भएको छ, त्यसलाई कसैले मेटाउन सकिने छैन ।अब हाजिरीजवाफमा सोधिने छ, नेपालका लागि पारा एसियाली खेलकुदमा पहिलो पदक जित्ने खेलाडी को हो ? उत्तर त पलेशा नै भयो । यो त लोकसेवा आयोगको जाँचमा आउन सक्ने प्रश्न पनि भयो । यसरी उनले नेपाली खेलकुदलाई ठूलो गुन त लगाएकी छिन् । त्यसमाथि फरक प्रकारले सक्षम हुनेले खेलमा लागेर देशका लागि के कस्तो गर्न सक्छन् वा भनौं, देशको नाम राख्न सक्छन्, पलेशाको त्यसको राम्रो उदाहरण पेस गरेकी छन् । नेपाली खेलकुद यसका लागि उनीप्रति कृतज्ञ हुनै पर्छ । पलेशा भन्छिन्, मैले पनि खेलेको त स्वर्णकै लागि हो । तर सकिनँ । मैले खेलेको स्पर्धामा स्वर्ण पदक जितेकी खेलाडीलाई मैले यसअघि पनि सजिलै पराजित गरिसकेकी थिएँ । सायद यसपल्ट मेरो तयारी अपुग रह्यो कि ? तर मैले जति खेलें, त्यसमै खुसी छु र कांस्य पदकका लागि गर्व छ । पछिल्लो समय उनी चीनमै थिइन् । सांघाईस्थित तोङ्ची विश्वविद्यालयमा पलेशाले इन्जिनियरिङको आर्टिटेक्चर विधामा स्नातक गरिरहेकी छन् ।त्यसैले सांघाईबाटै हाङचउ पुगिन् र खेलेर उतै फर्किन् । त्यहाँ छँदा पढ्दै पारा एसियाली खेलकुदका लागि तयारी गरिरहेकी थिइन् । काठमाडौंमा छँदा जस्तो सजिलो थिएन । भन्छिन्, नेपालमा छँदा आमाले सहयोग गर्नुहुन्थ्यो, त्यसैले धेरै सजिलो थियो । यहाँ एक्ली छु, सबै आफैं गर्नुपर्छ, त्यसैले गाह्रो छ । उनी प्रशिक्षक कविराजसँग भने नियमित सम्पर्कमा थिइन् । आफ्नो देशका लागि खुसी खुसी खेलिन् र पदक पनि जितिन् । यसबीचको खास कुरा के हो भने कविराजले अर्कै खेलाडीबाट ठूलो आस राखेका थिए । ती खेलाडीमा वर्षौदेखि मिहिनेत गरिरहेका थिए । तर, तिनै खेलाडी विदेश पलायन भएपछि यी प्रशिक्षक स्तब्ध जस्तै देखिन्थे । ठूलो प्रतियोगिताको ठीक अगाडि उनी विदेशतिर हराइन् । कम्तीमा उनको नाम भने उल्लेख नगरौं । जेहोस्, कविराजले भावनात्मक रूपमा चोट लागेको महसुस गरिरहेका थिए । त्यसैले उनी केही विरक्तिएका हुन् ।त्यही घाउमा अहिले पलेशाले मलम लगाइदिएकी छन् । त्यसैले पनि कविराजले खुलेर भन्न सक्नुपर्छ, खेलाडी होस् त पलेशाजस्तै । तर यहाँनिर अब अर्को प्रश्न छ, के पलेशाले आफ्नो खेलजीवन जारी राख्ने छिन् त ? सायद छैनन् । उनी आफैं भन्छिन्, मैले ठ्याक्कै निर्णय गरेकी छैन । तर अब उनले आफ्नो पढाइमा ध्यान दिएको राम्रो । उनले जति गर्नुपर्ने थियो गरिसकिन् । नेपालका लागि उनले चीनमा जितेको पहिलो अन्तर्राष्ट्रिय पदक पनि थिएन ।यसअघि पनि उनले देशका लागि थुप्रै उपलब्धि चुमिसकेकी छन् । सबै उत्तिकै गर्व गर्न लायक । अब धेरै पढेर फरक तरिकाले नेपाली पारा खेलकुदमा सहयोग गर्ने हो पलेशाले । त्यसैले त हो, प्रशिक्षक कविराजमाथि एउटा अर्को बोझ थपिएको छ, पलेशाजस्तै अरू खेलाडी खोज्ने काम । यस कामलाई जिम्मेवारी नै भनौं न । यी तेक्वान्दो गुरु साँच्चै दिनरात नभनेर काममा खटिरहेका हुन्छन् । सायद आर्थिक रूपमा उनले यसका लागि खासै केही पाएका छैनन् ।तर, उनलाई काम गर्नुमै खुसी छ । जतिबेला भेटे पनि व्यस्त देखिन्छन् र हतारमै हुन्छन् । पलेशाले देखाएको खेल र कविराजको मिहिनेतले प्रस्ट पारेको छ, नेपालले पारा खेलकुदमा धेरै गर्न सक्छ । कविराज यत्तिकै रोकिनुहुन्न । अरू धेरै खेलाडी उत्पादन गर्न सक्नुपर्छ । यसका लागि नेपाली खेलकुदसँग आबद्ध सबैले सहयोग गर्नुपर्छ । पलेशा आफैं पनि भन्छिन्, हामीले केही बढी मिहिनेत भने गर्नुपर्छ, नसक्ने के नै छ र ?"
साबिक विजेताको हार,"विराटनगर (कास) चौथो पथरी शनिश्चरे प्रिमियर लिग टक्षेत्रीलाई छैटौं डानी२० क्रिकेटको उद्घाटन खेलमा रोयल किङले साबिक विजेता सात बाघलाई ३४ रनले हराएको छ । पहिलो ब्याटिङ गरेको रोयलले ८ विकेट गुमाई १ सय ३४ रनको लक्ष्य प्रस्तुत गरेको थियो । शिवन यादवले ३७, महेश कार्कीले २७ र सन्जय प्याक्राले १७ रनको योगदान गरे । सात बाघका फिर्दोस अन्सारीले ४ र अश्विन महतले ३ विकेट लिए ।जवाफी ब्याटिङमा सात बाघ १७५ ओभरमा अलआउट हुँदै सय रनमा समेटियो । उसकालागि फिर्दोस अन्सारीले २६, अश्विन महतले २५ र पुकार राईले १७ रनको योगदान गर्दा कुनै पनि ब्याटरले दोहोरो अंक छोएनन् । रोयलका शिवन यादव, राज बस्नेत, दिवश राजवंशी र सुभाष भण्डारीले समान दुई विकेट लिए । रोयलका शिवन यादव म्यान अफ द म्याच भए ।प्रतियोगितामा नगरभित्रका सात फ्रेन्चाइज क्लबको सहभागिता छ । कात्तिक २५ सम्म चल्ने प्रतियोगिता विजेताले एक लाख ३१ हजार र उपविजेताले ७१ हजार रुपैयाँ जित्नेछन् । सहभागी टिमले अक्सनबाट खेलाडी खरिद गरेर टिम निर्माण गरेका थिए । प्रत्येक क्लबलाई बढीमा ५० हजार रुपैयाँसम्ममा खेलाडी खरिद गर्ने अवसर दिइएको थियो । आयोजक समितिका अध्यक्ष विरोज मगरका अनुसार प्रतियोगिताको मुख्य प्रायोजकमा पथरी शनिश्चरे नगरपालिका र स्थानीय शिक्षण संस्था छन् ।"
क्षेत्रीलाई छैटौं डान,काठमाडौं (कास) अन्तर्राष्ट्रिय तेक्वान्दो प्रशिक्षक भजिन्द्रबहादुर क्षेत्रीले विश्व तेक्वान्दो मुख्यालय (कुकिवान) बाट तेक्वान्दोको छैटौं डान प्राप्त गरेका छन् ।आफूले प्रस्तुत गरेका चार भिडियो र थेसिसमा उत्तीर्ण भएपछि कुकिवानबाट क्षेत्रीले छैटौं डान पाएका हुन् । लामो समयदेखि तेक्वान्दोमा लागेका क्षेत्रीले खेलाडीका रूपमा विश्व वरीयताको जी टू प्रतियोगिता कोरिया ओपन २००८ मा रजत पदक जितेका थिए । तेक्वान्दोमा पुर्याएको योगदानको कदरस्वरुप क्षेत्रीलाई कोरियाली सरकारले सन् २०१८ मा मानार्थ नागरिक पदवी प्रदान गरेको थियो । क्षेत्रीले सन् २००७ मा अन्तर्राष्ट्रिय मास्टर्स कोर्स पनि उत्तीर्ण गरेका थिए ।
राजीव र सुस्मिता च्याम्पियन,"काठमाडौं (कास) भक्तपुर५ का राजीव चिकबन्जार र ओखलढुंगा७ की सुस्मिता खड्का तेस्रो अल नेपाल अन्तरवडा टेबलटेनिस प्रतियोगितामा च्याम्पियन बनेका छन् । पुरुषमा सिंगल्समा राजीव र महिलामा सुस्मिता विजेता भए । स्पिन इभेन्टद्वारा आयोजित प्रतियोगिताको पुरुष फाइनलमा राजीवले सिरहा२ का कृष्ण थापा मगरलाई ११८, ११७, १०१२, ७११, ११९ को सेटमा हराए । बेलकोटगढी८ का गणन्जय दाहाल र सिन्धुपाल्चोक६ का सुजन गडाल संयुक्त तेस्रो भए ।खेलप्रेमी सुमन खड्गीको मुख्य प्रायोजनामा भएको प्रतियोगिताको महिला फाइनलमा सुस्मिताले भुक्तपुर२ की मन्जु सुवाललाई ११७, ११७, १११ को सोझो सेटमा हराइन् । कीर्तिपुर६ की योङ्गी पौडेल र भक्तपुर६ की यशस्वी अवालले तेस्रो स्थानमा चित्त बुझाए । पुरुषमहिला सिंगल्समा शीर्ष तीन स्थान हात पार्नेले क्रमशः ३० हजार, १५ हजार र ७ हजार ५ सय रुपैयाँ पुरस्कार प्राप्त गरे ।सातदोबाटोस्थित कराते हलमा भएको प्रतियोगितामा १० इभेन्टमा प्रतिस्पर्धा भएको थियो । यू१६ ब्वाइज सिंगल्समा कीर्तिपुर६ का जयस्नु महर्जन र गर्ल्समा कीर्तिपुर६ की योङगी पौडेलले स्वर्ण जिते । टिम इभेन्टको पुरुषमा ललितपुर६ र महिलामा भक्तपुर२ ले स्वर्ण हात जित्यो । भेट्रान सिंगल्सको पुरुष ४० वर्षमाथि काठमाडौं २६ का चन्दन शाही, ५० वर्षमाथि ललितपुर ६ का राजेन्द्र कपाली र ६० वर्षमाथि धरानका राजन सुब्बा तथा महिला ४० वर्षमाथि काठमाडौं२९ की इन्दिरा पराजुलीले पहिलो स्थान हात पारेका थिए । टिम इभेन्टबाहेक अन्य स्पर्धामा पहिलो हुनेले १० हजार, दोस्रोले ५ हजार र तेस्रोले २ हजार ५ सय रुपैयाँ पुरस्कार पाए । टिम इभेन्टमा नगद पुरस्कार थिएन । प्रतियोगितामा दिनेश बोहरा, रोज शाही, सिरा शाक्य र मेरिशा श्रेष्ठ उदीयमान खेलाडी भए । विजेतालाई बागमती प्रदेशका सांसद मीनकृष्ण महर्जन, आयोजक स्पिनका अध्यक्ष सुमन शाक्यलगायतले पुरस्कृत गरे । चारदिने प्रतियोगितामा करिब ४ सय खेलाडीले प्रतिस्पर्धा गरेको स्पिनका सचिव ज्याकी महर्जनले जनाएका छन् ।"
