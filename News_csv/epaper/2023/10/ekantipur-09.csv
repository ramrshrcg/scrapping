शीर्षक,विवरण
"१० नेपालीको मृत्यु, दुई दिनदेखि ४७ जना बंकरमा","गोली लागेपछि आत्तिँदै एम्बुलेन्स मागिराख्दा आफूहरूले कोही गर्न नसकेकोमा लुइसले दुःख व्यक्त गरे । लगभग घण्टा, दुई घण्टा र तीन घण्टाको फरकमा एकपछि अर्को गरी घाइते साथीले पानी पानी भन्दै फोन गर्थे । उनीहरू मलाई बचाऊ बचाऊ गोली लागेको छ भनेर कराउँथे, उनले भने, हामीले उद्धार गर्न नेपाली दूतावासलाई फोन गर्यौं, एनआरएनलाई गुहार माग्यौं । तर कसैबाट पनि केही सीप लागेन । साथीहरू एकपछि अर्को गरी सम्पर्कविहीन हुँदै गए ।लुइसका अनुसार विपिनलाई भने आक्रमणकारीहरूले बन्धक बनाएर लगेका छन् । हामीलाई साथीहरूको सबै विवरण विपिनले नै दिइरहेका थिए । दिउँसो २ बजेतिर आक्रमणकारीले लिएर गयो । त्यसपछि उनी कसैको सम्पर्कमा छैनन्, लुइसले भने । लुइसको ११ जनाको टोलीसहित ४७ जना नेपाली आइतबार रातिसम्म बंकरमै छन् । उनीहरू फरकफरक कृषि फार्मका हुन् ।एउटा बंकरभित्रका हामी ११ जनाले शनिबार बिहान ७ बजेदेखि अहिलेसम्म खान पनि पाएका छैनौं । पानी मात्रै खाएर चिसो बंकरभित्र बसेका छौं । चिसोले गर्दा स्वास्थ्य बिग्रिँदै गएको छ, उनले कान्तिपुरसँग बिलौना पोख्दै भने, सबैलाई पखाला लागेको छ । तातो पानी खान पनि पाइएको छैन । सरकार, दूतावास सबै हामी उद्धार गर्छौं भनिरहेका छन्, नआत्तिई बस्नु भनेर झूटो आश्वासन मात्रै दिइराख्नुभएको छ । हाम्रो ज्यान जोगिन्छ कि जोगिँदैन, बुझिदिनुपर्यो ।सेदोत नेगेभमै रहेको मिभ्टाहिम सोरसिम फार्ममा १५ जना नेपाली विद्यार्थी छन् । फार्ममा रहेकी धनगढीकी कल्पना शर्माले शनिबारको रात आफ्ना लागि जिन्दगीकै सबैभन्दा लामो रात रहेको बताइन् । रातभरि घरको याद आयो । देशको याद आयो । केही नभए पनि देशमा शान्ति थियो, सन्तुष्टि थियो । टाउको मात्रै दुख्दा पनि ख्याल राख्ने परिवार हुनुहुन्थ्यो । यस्तो आपत् पर्दा यता सुनाउने ठाउँसम्म पनि भएन, शर्माले कान्तिपुरसँग भनिन्, रातभर श्वास पनि फेर्न नसकिने बंकरभित्र पानी मात्रै खाएर बस्दा घरको साह्रै याद आएको छ । बेपत्ता साथीहरूलाई सम्झिँदै रातभर आँसु थामिएन, मन थामिएन । अहिले मृत्यु भएको खबर सुनेदेखि हामी सबैको मन आत्तिएको छ ।ती विद्यार्थीहरू गत भदौ १८ र १९ गते प्रयोगात्मक सिकाइका लागि ११ महिनाको अर्न एन्ड लर्न प्रोग्राम का लागि सेदोत नेगेभ क्षेत्रमा पुगेका थिए । उनीहरू सुदूरपश्चिम विश्वविद्यालयको कृषि संकायका आठौं सेमेस्टरका विद्यार्थी हुन् । यो विश्वविद्यालयले सेदोत नेगेभ कृषि तालिम केन्द्रमा ४९ जना नेपाली विद्यार्थीहरू पठाएका थिए । जसमध्ये ११ जना छात्रा छन् । उनीहरू बसेको क्षेत्र द्वन्द्वग्रस्त हमास नियन्त्रित गाजा क्षेत्रबाट नजिकै पर्छ । ४९ जना विद्यार्थीहरूलाई ६ वटा समूहमा विभाजन गरी अलगअलग कृषि फार्ममा पठाइएको थियो । ३२ जना कृषि विद्यार्थीहरू भने विभिन्न कृषि फार्ममा रहेको बंकरमा सुरक्षित छन् ।परराष्ट्रमन्त्री एनपी साउदले प्रतिनिधिसभाको आइतबारको बैठकमा हाल इजरायलमा ४ हजार ५ सय नेपाली केयर गिभरका रूपमा कार्यरत रहेको जानकारी दिए । साउदले बैठकलाई इजरायलमाथि प्यालेस्टिनी विद्रोही हमासले गरेको आक्रमणबारे जानकारी दिँदै इजरायलमा रहेका नेपालीको अवस्था यकिन गर्न र उद्धारका लागि सम्पूर्ण सरकारी संयन्त्र परिचालन गरिएको बताएका छन् । इजरायलमा हाल अध्ययन गरिरहेका २ सय ६५ जना नेपाली विद्यार्थी इजरायल सरकारको लर्न एन्ड अर्न कार्यक्रमअन्तर्गत गएका थिए । यसमध्ये कृषि विश्वविद्यालयबाट १ सय १९, त्रिविबाट ९७ र सुदूरपश्चिम विश्वविद्यालयबाट ४९ जना गएका हुन्, परराष्ट्रमन्त्री साउदले भने, सुदूरपश्चिम विश्वविद्यालयबाट गएका ४९ विद्यार्थीमध्ये १७ जना नेपाली दक्षिणी इजरायलको किवुज अलुमिन भन्ने स्थानमा अध्ययनरत हुन् ।इजरायलको अवस्थाबारे जानकारी लिन र त्यहाँ रहेका नेपालीको उद्धारलगायतका विषयमा निर्णय लिनका लागि प्रधानमन्त्री पुष्पकमल दाहालको अध्यक्षतामा आइतबार बिहान बैठक बसी संयन्त्र स्थापना गरिएको पनि परराष्ट्रमन्त्री साउदले जानकारी दिए । इजरायलमा रहेका नेपालीको सुरक्षाको प्रत्याभूति गर्न परराष्ट्र मन्त्रालयले सम्पूर्ण संयन्त्र परिचालन गरिसकेको पनि मन्त्री साउदले जानकारी दिए ।इजरायलस्थित नेपाली दूतावासले इच्छुक नेपालीलाई उद्धार गरी स्वदेश फिर्ता गराउन नेपाल सरकारले आवश्यक प्रबन्ध गर्ने जनाएको छ । परराष्ट्र मन्त्रालयले अलपत्र परेका नेपालीलाई आवश्यक जानकारी, सहयोग र सहजीकरण गर्न सम्पर्क व्यक्तिहरू तोकी विवरण सार्वजनिक गरेको छ । मन्त्रालयका दुई सहसचिव, एक उपसचिव, एक शाखा अधिकृत, राजदूत कान्ता रिजाल (९७२५४५८६४४२३) र प्रथम सचिव अर्जुन घिमिरे (९७२५२८२८९३००) मा सम्पर्क गर्न अपिल गरिएको छ ।"
सुन तस्करीमा महरालाई उन्मुक्ति,"सीआईबीले भेपको आवरणमा भएको सुन तस्करीसम्बन्धी अनुसन्धान प्रतिवेदन बुझाइसकेको छ । पक्राउ परेका तीन जना र एक फरारलाई सूचीमा राखेर प्रतिवेदन ल्याइएको छ, उनले कान्तिपुरसँग भने, प्रतिवेदन अध्ययनका क्रममा छ, सम्भव भएसम्म मंगलबारसम्म अभियोगपत्र अदालतमा पेस गरिसक्छौं ।सीआईबीले भेप प्रकरणमा पूर्वसभामुख महराका छोरा राहुलसहित तिब्बती मूलका बेल्जियन नागरिक दावा छिरिङ, चिनियाँ सुन तस्करका सहयोगी लोकेन्द्र पौडेल र फरार रहेका निमा गुरुङविरुद्ध ९ केजी ११५२४ ग्राम सुन तस्करी अभियोगमा ८ करोड ५५ लाख २८ हजार ३ सय ७४ रुपैयाँ बिगो कायम गरेर संगठित अपराध र भन्सार छलीको अभियोगमा मुद्दा चलाउन राय दिएको हो । राहुललाई चिनियाँ तस्करको सहयोगीका रूपमा प्रतिवादी बनाउन भनिएको छ । भेपको सुनमा प्रतिवादी बनाइएका दावा छिरिङ ६१ केजी सुन र त्यसको अनुसन्धानबाट खुलेका थप तस्करी प्रकरणमा हाल पुर्पक्षका क्रममा कारागारमै छन् ।सीआईबीले दावा छिरिङसँग कारागारबाटै झिकाएर बयान लिएको थियो । भेप प्रकरणमा चिनियाँ गिरोहका दावाजिन वाङ, आसिन पेङ, ली फेङ पेङ, झाङजिन च्वाँ, ली हसङ र लिन नामका अर्का चिनियाँ गरी ६ जनालाई सीआईबीले फरार सूचीमा राखेको छ । हाल फरार विदेशीका हकमा नेपालमा पक्राउ परेका बखत अनुसन्धानबाट खुलेबमोजिम हुने गरी मुद्दाको अभियोजन गर्नॅपर्ने सीआईबीको राय छ । दावाजिन ६१ केजी सुन प्रकरणमा पनि फरार छन् ।२०७९ पुस १० मा दुबईबाट चिनियाँ तस्करले ल्याएको ७ सय ३० थान भेप शंका लागेर त्रिभुवन अन्तर्राष्ट्रिय भन्सार कार्यालयले नियन्त्रणमा लिएको थियो । गोदाम सिल गरेर भेप राखिएपछि सुन तस्कर दावाजिनसहितको समूहले महरामार्फत छुटाउन भन्सार कार्यालयका अधिकारीलाई दबाब दिएका थिए । पूर्वसभामुख महरा र उनका छोरा राहुलले राज्य शक्तिको दुरुपयोग गरी सुनसहितका भेप छुटाउन चलखेल गरेका थिए । भन्सारले भेप लिलामीमा लैजाने निर्णय लिएपछि लिलामी सकार्न पनि चिनियाँ तस्करले महराका बाबुछोरामार्फत दबाब दिएका थिए । त्यस क्रममा महराबाबुछोराले नै भन्सारका कर्मचारीदेखि चिनियाँ सुन तस्करसम्मलाई २ सय ५६ पटक फोन सम्पर्क गरेको खुलिसकेको छ ।सीआईबीलाई दिएको बयान कागजमा आफूले सामान छुटाउन आग्रह गरेको स्विकारेका पूर्वसभामुख महराले भेपमा सुन थियो भन्ने आफूलाई थाहा नभएको जिकिर गरेका छन् । पछि भन्सार गोदामबाटै सुनसहितका भेप चोरिएपछि मात्र चिनियाँले सुन लुकाएर ल्याएको खुलेको थियो । त्यसपछि यो विषयको अनुसन्धान गर्न भन्सार प्रमुख अरुण पोखरेलले सीआईबीसमक्ष पत्र पठाएका थिए । त्यसको अनुसन्धान गर्ने क्रममा महरा बाबुछोराको सुन तस्करसँग सम्बन्ध खुलेको थियो । तर २०८० असार २७ मा सरकारी वकिल कार्यालयले अदालतमा मुद्दा दायर गर्दा महरा बाबुछोरालाई प्रतिवादी बनाएको थिएन ।सीआईबीलाई दिएको बयानमा राहुलले आफू सन् २०१२ मा चीनको छन्दु जाँदा दावाजिनसँग चिनजान भएको जिकिर गरेका छन् । दावाजिनले चीनबाट फलफूल आयात गरी बिक्री गर्ने काम गर्दै आएको छु भनेका थिए । ६ महिना छेन्दुमा बसेर नेपाल फर्किएपछि दावाजिनसँग बेलाबखत फोनमा सामान्य कुराकानी हुन्थ्यो, राहुलले बयानमा भनेका छन्, मलाई हाल यकिन मिति याद भएन, दावाजिनले मेरो मोबाइलमा कल गरी भेप त्रिभुवन अन्तर्राष्ट्रिय विमानस्थलमा रोकिएको छ, के भएको हो निकाल्न मिल्छमिल्दैन बुझिदिनुपर्यो भनी अनुरोध गरेका कारण मैले प्रमुख भन्सार अधिकृतलाई फोन गरी भेप एयरपोर्टमा रोकिएछ, के भएर रोकिएको हो भनी सोधपुछ गर्दा भेप जफत भएको छ, भन्सार तिरेर पनि फिर्ता दिन मिल्दैन, यो लिलामी प्रक्रियामा अगाडि बढ्छ भनेका थिए । त्यसपछि पनि दावाजिन वाङले मलाई पटकपटक फोन गरी उक्त भेपको के भइरहेको छ बुझिदिनुपर्यो भनेका थिए । राहुलले आफूले प्रमुख भन्सार प्रशासक अरुण पोखरेललाई कार्यकक्षमै गएर जफत भएको भेप के गर्न सकिन्छ भनेर कुराकानी गरेको स्विकारेका छन् । भेपको सुन तस्करी अनुसन्धान अघि बढेपछि राहुलले आफ्ना चार वटा मोबाइल लुकाएका थिए । पटकपटक ती मोबाइल सीआईबीले माग्दा हराएको भनेर पन्छिएका थिए ।मैले प्रयोग गरेको मोबाइल आइफोन १३ प्रोम्याक्स फुटेर बिग्रियो । दुईतीन पटक बनाउँदा पनि नबनेपछि घरमा फ्यालेको थिएँ । आइफोन १४ प्रोम्याक्स मेरो साथी गोपाल शर्माको हो । उक्त मोबाइल मैले उसैलाई नै फिर्ता गरेको हो । हुवाईको फोन मैले घरमा नै राखेको थिएँ । मेरो आफन्तले घरमा खोज्दा ती फोन फेला नपरेको भनी मलाई जानकारी गराएकाले मैले उक्त मोबाइलहरू उपलब्ध गराउन सक्दिनँ, उनले बयानमा भनेका थिए । तस्करीको पोल खुल्ने डरले राहुलले मोबाइल लुकाएको एक अनुसन्धान अधिकारीको भनाइ छ ।महरासँग सम्बन्ध खुलेका दावाजिनसहितको गिरोहले ११ महिना अवधिमा मात्रै ३ सय ६३ केजी सुन तस्करीबाट भित्र्याएको खुलेको थियो । सञ्चारमाध्यम र जनस्तरको दबाबका कारण मात्र अनुसन्धानको दायरामा तानिएका उनीहरूमाथि त्यसपछि मात्र सीआईबीले संगठित अपराधका दफासहित पुनः अनुसन्धान अघि बढाएको थियो ।"
लाहुरे गाउँकी किशोरीले जितेको त्यो रजत,"प्रतिद्वन्द्वी सोफिया ओलम्पिक, वर्ल्ड, एसियनसहित प्रिमियर लिग१ को मल्टिगेम मेडलिस्ट खेलाडी थिइन् । महिला ६८ केजी तौल समूहकी प्रतिस्पर्धी एरिकाले एसियाडमा जुन स्तरको प्रदर्शन गरिन्, त्यो उच्च प्रशंसा गर्नुपर्ने खालको रहेको उनका प्रशिक्षक कुशल श्रेष्ठ बताउँछन् । दक्षिण एसियाली खेलकुदका स्वर्ण विजेता रहिसकेका प्रशिक्षक श्रेष्ठ भन्छन्, एरिकाको पर्फमेन्सका कारण एसियाडमा कुनै न कुनै पदक जित्छौं भन्ने विश्वास थियो । त्यो विश्वास एरिकाले पूरा गरेकी छन् । उनले उच्च प्रदर्शन गरिन् । पहिलो ठूलो अन्तर्राष्ट्रिय प्रतिस्पर्धामा नेपाली खेलाडीबाट यो स्तरको प्रदर्शन पाउनु हाम्रा लागि गर्वको विषय हो । ७ कक्षा पढ्दै गर्दा कराते सिक्न थालेकी एरिकामा खेलबाटै केही गर्छु भन्ने अठोट र आत्मविश्वास थियो । एरिकाले त्यही अठोट चिनियाँ भूमि हाङचउमा पूरा गरिन् । आमा रत्न गुरुङले छोरीबारे सुनाइन्, छोरीले हामीलाई सधैं भन्ने गर्थिन्, तपाईंहरू चिन्ता नगर्नुस् म यही खेल (कराते) बाट केही गरेर देखाउँछु ।२ सय ५३ सदस्यीय नेपाली टोलीमा रजत पदक जित्ने उनीमात्र भइन् । एक कांस्य पदक महिला कबड्डी टिमले जितेको थियो । एरिकाले जितेको पदक नेपालले २५ वर्षपछि एसियाली खेलकुदमा जितेको व्यक्तिगततर्फ पहिलो रजत थियो । सन् १९५१ को पहिलो संस्करणदेखि एसियाली खेलकुदमा सहभागिता जनाउँदै आएको नेपाललाई १९९८ बैंकक एसियाडमा तेक्वान्दोकी सविता राजभण्डारीले रजत दिलाएकी थिइन् । त्यसपछि २०१८ को जाकार्ता एसियाडमा प्याराग्लाइडिङ टिमले रजत जितेको थियो । करातेतर्फ एसियाडमा पदक जित्ने एरिका चौथो खेलाडी भइन् । यसअघि सीता राई (१९९४), समरबहादुर गोले (१९९८) र विमला तामाङ (२०१४) ले कांस्य जितेका थिए । करातेमा पछिल्लोपल्ट कांस्य जित्ने विमला र एरिका दुवै धादिङका हुन् । तर, दुवैले काठमाडौंमै सिकेर सफलता पाएका हुन् । विमला बालाजु डोजोकी उत्पादन थिइन् भने एरिकाले आफ्नो प्रशिक्षण करिअर मनमैजु डोजोबाट सुरु गरेकी हुन् । खेलमा लाग्न एरिकालाई परिवारबाट कुनै रोकटोक थिएन, पूर्ण साथ थियो । बच्चाहरूकै शिक्षा र खुसीका लागि भनेर त एरिकाका बुबाआमा काठमाडौंलाई कर्मभूमि बनाएर बसिरहेका थिए । झन्डै २० वर्षयता उनीहरू राजधानीमा भाडाको घरमै जीवन बिताइरहेका छन् । राजधानीसँगै जोडिएको जिल्ला हो धादिङ । बत्तीमुनि अँध्यारो भनेजस्तै उपत्यकाको सामीप्यमा रहेर पनि धादिङ धेरै कुरामा पछाडि छ । उत्तरी क्षेत्रको विकटता भनिसाध्य छैन । एरिकाको घर त्यही क्षेत्रको लाहुरे गाउँ (मधुवन) मा हो । तत्कालीन साङ्कोस गाविस८ को मधुवन गाउँ अहिले जिल्ला सदरमुकाम धादिङबेंसी रहेको नीलकण्ठ नगरपालिका१३ भित्र पर्दछ । दशकयता भने सडक यातायातले छोएको यस गाउँ पुग्न नत्र सदरमुकामबाट घण्टौं हिँड्नुपर्थ्यो । विद्यालय जान पनि जंगलको बाटो घण्टौं हिँड्नुपर्ने अवस्था थियो ।दुई दशकअघिको त्यही अवस्थाका कारण राजधानी छिरेका गुरुङ दम्पती (विनोद र रत्न) छोरीहरूको राम्रो शिक्षा दिलाउन र भविष्य उज्ज्वल पार्न राजधानीमै अल्मलिए । तर दसैंतिहार, अन्य चाडपर्वहरू र आइपरेका कामका लागि उनीहरू गाउँ पुगिरहेका ह्न्छुन् । विनोद ट्रेकिङ गएर कमाइ गर्छन् भने रत्न छोरीहरू हुर्काइबढाइमै लागिन् । एरिका १९ वर्षकी भइन् भने अर्की १० वर्षकी छन् । एरिका नेपालटारस्थित एनआर कलेजमा बीबीएस अध्ययनरत छिन् । जेठी छोरीको सफलताले गुरुङ परिवारमा यतिबेला खुसियाली छाएको छ ।बच्चाकै भविष्यका लागि भनेर काठमाडौंमा दुःखसुख गरेर बस्यौं । संघर्ष गरिरहेका छौं । कोठा भाडामै बसेर जेनतेन गुजारा गरेका छौं । आज छोरीले देशका लागि यति ठूलो सफलता पाउँदा एकदमै गौरवान्वित भयौं, हामीले आफ्ना दुःख बिर्सिएका छौं, बालाजु मनमैजुमा रहेकी आमा रत्नले खुसी बाँडिन्, छोरीले हाम्रा लागि मात्र होइन, सिंगो देशलाई नै खुसी दिएको सुन्दा झनै गर्व महसुस भइरहेछ ।परिवारका उनीहरूले सबै सँगै बसेर टेलिभिजनबाट एरिकाको खेल हेर्न भने पाएनन् । आमा रत्न त घरमै थिइन् भने विनोद ट्रेकिङलाई एभरेस्ट बेसक्याम्प पुगेका थिए । मैले एउटा खेल टीभीमा हेरें, उनको बुबा त ट्रेकिङ जानुभएकाले हामी परिवार सँगै बसेर त हेर्न पाएनौं । छोरीले भिडियो पठाएकी थिई । त्यसमा हेर्यौं । उसले पनि राम्रो किक प्रहार गरेकी थिई, छोरीको खेलबारे आमाको प्रतिक्रिया थियो । बुबाले पनि छोरीको खुसी आफूसँग फोनबाट साटेको रत्नले सुनाइन् ।गत वर्ष गण्डकीमा सम्पन्न नवौं राष्ट्रिय खेलकुदमा स्वर्ण पदक जितेपछि एरिका एसियाडको प्रारम्भिक टोलीको छनोटमा परेकी थिइन् । एसियाड खेल्न चीन पुग्नुअघि नेपाली टोलीले इन्डोनेसियामा एसियन सितेरियो कराते च्याम्पियनसिप खेल्नुका साथै प्रशिक्षण पनि गरेको थियो । च्याम्पियनसिपमा एरिकाले स्वर्ण जितेर आफू एसियाडको पदक दाबेदार रहेको संकेत दिएकी थिइन् । त्यहाँको प्रदर्शन आफ्ना लागि प्लस प्वाइन्ट भएको एरिकाले स्विकारेकी छन् । अब एरिकासँगै उनको परिवारको परिचय फेरिएको छ । एरिका हाङचउ एसियाडकी रजत विजेता खेलाडी बनेकी छन् । रत्न र मनबहादुर एसियाड रजत विजेता छोरीकी आमाबुबा बनेका छन् ।"
माछापालनको सुपरजोन सियारी,"डिलमा होटलरेस्टुराँसियारीको परिचय माछामा मात्रै सीमित छैन । माछा पालन गरिएका पोखरीका डिलमा आकर्षक होटल तथा रेस्टुराँ खोलेर त्यहाँबाट माछाका अनेकन स्वाद पस्किएर पनि आम्दानीका थप अवसर सिर्जना गरिरहेको छ । कतिपयले पोखरीमाथि नै होटलरेस्टुराँ निर्माण गरेका छन् । यस्ता होटल र रिसोर्टका कारण सियारी माछा पर्यटकको गन्तव्य पनि बनिरहेको छ । सियारीको बीच छपियामा रहेको लुम्बिनी प्यालेस रिसोर्ट अहिले आकर्षणको केन्द्र बनेको छ । उक्त रिसोर्टले डुंगामा चढेर कोठासम्म पुग्ने र पोखरीको बीचमै रहेको कोठामा रात बिताउन मिल्ने पोन्ड भिल्ला तयार गरेको छ । त्यस्तै स्थानीय माछा पालक गौरव गौतमले ०७४ यता सियारी४, शिवपुरमा रिसोर्ट सञ्चालन गरिरहेका छन् । ३ करोड रुपैयाँ लगानीमा सियारी फिस भिलेज रिसोर्ट चलाइरहेका उनको रिसोर्टमा माछाको झोल, फ्राई, माछाको सेकुवा, स्टिम माछा, माछा तावा, माछाको मःम, माछा चिल्ली, बोनलेस, फिसबल, फिस फिंगर, माछाको छोइला, सुकुटी लगायत डेढ दर्जन परिकार उपलब्ध छन् । कतिपय फोन गरेर आउनुहुन्छ, उनले भने, अहिले माछाका भुरा बिक्री पनि गर्छु, त्यसबाट पनि राम्रै आम्दानी भइरहेको छ ।मत्स्य व्यवसायी संघ रूपन्देहीका निवर्तमान अध्यक्ष पुण्यप्रसाद चौधरीले ०५८ सालबाट माछापालन थालेका थिए । साबिकको मानमटेरिया गाविस (हाल शुद्धोधन४) मा ७ बिघामा भुरा उत्पादन तथा ह्याचरी सञ्चालन गरिरहेका छन् । उनले ७ महिनादेखि ७ करोड रुपैयाँ लगानी गरेर सखिया फिस रिसोर्टसमेत सञ्चालन गरेका छन् । चौधरीका अनुसार उक्त वडा सियारी गाउँपालिकाको सँधियार वडा हो । यसलाई पनि छपिया माछा क्षेत्र भनेर चिन्ने गरिन्छ । पालिका अर्को भए पनि माछा उत्पादन गर्ने क्षेत्र भएकाले छपियालाई पनि माछा गाउँ नै भन्ने गरिन्छ, उनले भने, हामीले पनि त्यही भनेरै चिनाउँछौं । उनको रिसोर्टमा पोखरीमाथि बसेर खाने ठाउँ बनाएको छ । माछा हेर्दै तिनकै परिकार खाँदाको बेग्लै आनन्द यहाँ आउने ग्राहकले उठाइरहेको उनले सुनाए । चौधरीका अनुसार सियारीमा यस्ता सानाठूला गरेर १० वटा रिसोर्ट सञ्चालनमा छन् । जसमा ५ देखि ९० करोड रुपैयाँसम्म लगानी भएको उनले बताए । यहाँ उत्पादित माछा रूपन्देहीको भैरहवा र बुटवलका अलावा पोखरा र काठमाडौंसम्म पुग्ने गर्छन् । तर, माछा पालकहरूलाई सरकारी अड्चन कायमै छ । प्रशासनले भेटनरी सर्टिफिकेट माग्छ, चौधरीले भने, हामीलाई राति ३ बजे बजार पुर्याउनुपर्ने हुन्छ, प्रमाणपत्र खोज्न कता जानू ?"
झलनाथ खनाल प्रतिष्ठानमा १८ करोड भ्रष्टाचार,"(काठमाडौं)सर्पदंश उपचार केन्द्र स्थापनार्थ राज्यको ढुकुटीबाट रकम खर्च हुने गरी पूर्वप्रधानमन्त्री तथा नेकपा एकीकृत समाजवादीका नेता झलनाथ खनालका नाममा खोलिएको प्रतिष्ठानको बजेट हिनामिना अभियोगमा मधेस प्रदेशका तत्कालीन मन्त्री र सचिवसहित ७ जनाविरुद्ध भ्रष्टाचार मुद्दा दायर भएको छ ।नेपाल सरकार र मधेस प्रदेशको बजेटले आर्थिक दायित्व बेहोर्ने गरी केन्द्र स्थापनार्थ झलनाथ खनाल स्वास्थ्य विज्ञान प्रतिष्ठान (हाल राष्ट्रिय स्वास्थ्य विज्ञान तथा अनुसन्धान परिषद्) का लागि विनियोजित १७ करोड ९८ लाख ३३ हजार रुपैयाँ रकम हिनामिना गरेको कसुरमा अख्तियार दुरुपयोग अनुसन्धान आयोगले तत्कालीन मन्त्री, सचिव तथा प्रतिष्ठानका ४ पदाधिकारीविरुद्ध आइतबार मुद्दा दायर गरेको हो । अख्तियारले मधेस सरकारका तत्कालीन मन्त्री विजय कुमार, तत्कालीन सचिव प्रेमकुमार श्रेष्ठ, लालबन्दी नगरपालिकाका तत्कालीन प्रमुख मानबहादुर खड्का, प्रतिष्ठानका अध्यक्ष रेवतीप्रसाद पन्त, महासचिव नवराज भण्डारी, कोषाध्यक्ष नीरज भण्डारी तथा र सदस्य देवेन्द्र रायलाई बिगो, कैद र जरिवाना तथा हिनामिना भएको रकम असुल गर्नुपर्ने मागदाबी लिएको छ । उनीहरूविरुद्ध सर्त र सम्झौताअनुसार काम नै नगरी सरकारी सम्पत्ति हानिनोक्सानी गरेको अभियोग लगाइएको छ । आर्थिक दायित्व शून्य रहेको गैरसरकारी संस्थालाई राज्यको ढुकुटीबाट हुने खर्चको सबै अधिकार रकम हिनामिना गर्ने नियतले नै दिइएको अख्तियारको अभियोगपत्रमा उल्लेख छ । समपूरक अनुदान रकम सर्पको विष संकलन, प्रशोधन, उत्पादन केन्द्र स्थापनाका निमित्त भौतिक संरचना निर्माणका लागि प्रचलित कानुनअनुसार लेखा उत्तरदायी अधिकृतले कार्यान्वयन गर्ने गरी अख्तियारी प्रदान भएको अवस्थामा आफूलाई नभएको अधिकार प्रयोग गरी कानुनविपरीत लागत साझेदारी शून्य रहेको गैरसरकारी संस्थालाई सरकारी रकम उपलब्ध गराई सोही संस्थाबाटै कार्यक्रम कार्यान्वयन र खर्चको लेखांकन गरेर बदनियतपूर्वक सरकारी रकम निकासा दिएको अभियोग लगाइएको छ । उक्त संस्थाबाट पहिलो चरणको सबै रकम खर्च भइसक्दासमेत योजनाको उद्देश्य प्राप्तितर्फ शून्य प्रगति भई अन्य स्वीकृत नभएका विषयमा सरकारी रकम खर्च गरी गराई १७ करोड ९८ लाख ३३ हजार रुपैयाँ हानिनोक्सानी गरेकामा त्यति नै रकम बिगो कायम गरी मन्त्री र नगर प्रमुखलाई सजाय गर्न अख्तियारले माग गरेको छ ।तत्कालीन सचिव श्रेष्ठविरुद्ध समपूरक अनुदान दुरुपयोग गर्न पनि शून्य लागत रहेको गैरसरकारी संस्थालाई खर्च अधिकार दिएर कानुनविपरीत निर्णय गरेकामा सजाय गर्न माग गरिएको छ । उनीविरुद्ध ३ करोड २७ लाख बिगो, त्यति नै जरिवाना र कैद सजायको माग गरिएको छ । प्रतिष्ठानका अध्यक्ष पन्त, महासचिव भण्डारी, कोषाध्यक्ष भण्डारी र सदस्य रायविरुद्ध अख्तियारले हिनामिना भएको रकमलाई बिगो कायम गरी कैद र जरिवाना असुल गर्न मागदाबी लिएको छ । २०७१ मंसिर १९ मा कम्पनी रजिस्ट्रार कार्यालयमा र माघ २३ मा समाज कल्याण परिषद्मा उक्त प्रतिष्ठान दर्ता भएको देखिन्छ । २०७० को संविधानसभा निर्वाचनमा सर्लाहीबाट चुनाव उठेका खनालले त्यसलगत्तै सर्पदंश उपचार केन्द्र स्थापना गर्ने भन्दै आफ्नै नाममा प्रतिष्ठान खोल्न लगाएका थिए । यही प्रतिष्ठानमार्फत सर्पदंश उपचार केन्द्र स्थापना गर्ने आवरणमा सरकारी ढुकुटीबाट खर्च हुने गरी मधेश सरकार, लालबन्दी नगरपालिका र प्रतिष्ठानबीच ७२ करोड रुपैयाँको आयोजनामा सञ्चालन गर्ने समझदारी भएको थियो । त्यसको पहिलो चरणको काममा विनियोजित करिब १८ करोड रुपैयाँ हिनामिना भएको अख्तियारको अनुसन्धानबाट पुष्टि भएको हो । अख्तियारका प्रवक्ता भोला दाहालले सर्पदंश उपचार केन्द्र स्थापना गर्ने नाममा संघ र प्रदेश सरकारबाट विनियोजित रकम काम नगरी हिनामिना गरेको पुष्टि भएपछि प्रतिवादीविरुद्ध बिगो, कैद र जरिवानाको मागदाबी लिएर विशेष अदालतमा मुद्दा दायर गरिएको बताए ।प्रतिष्ठानलाई रकम दिन सुनियोजित रूपमा आर्थिक वर्ष २०७६७७ मा संघ सरकारले वार्षिक नीति तथा कार्यक्रममै गर्मीयाम सुरु भएसँगै यस प्रदेशका आठ वटै जिल्लामा सर्पदंश उपचारका लागि आगामी वर्ष केन्द्र स्थापना गरी एन्टिभेनम पर्याप्त मात्रामा उपलब्ध गराइने भनी योजना ल्याएको थियो । जसमा सर्पदंशसम्बन्धी कच्चा पदार्थ उत्पादन, प्रशोधन तथा अनुसन्धानका बारेमा विस्तृत अध्ययन गरिनुका साथै स्नेक ह्याचरीको व्यवस्था गर्न कार्यक्रम सञ्चालन गर्ने भनिएको थियो । त्यसबेला केपी ओली नेतृत्वमा एमाले र माओवादी सम्मिलित सरकार थियो । त्यसकै आधारमा मधेश सरकारले प्रतिष्ठानलाई रकम अनुदान दिएको थियो ।मधेश सरकारको बजेट वक्तव्यको बुँदा ३३ मा नेपाल सरकार र प्रदेश सरकारको लागत सहभागिताका आधारमा सर्पको विष संकलन, प्रशोधन, उत्पादन गर्न स्नेक ह्याचरी केन्द्र स्थापना गरी खोप बनाउन आवश्यक कच्चा पदार्थ संकलन गरिने भनिएको थियो । केन्द्रको भौतिक संरचना निर्माण गर्न मधेश सरकारले १४ करोड ७१ लाख ३३ हजार रुपैयाँ छुट्याएको थियो । वार्षिक विकास कार्यक्रममा संघ र प्रदेश सरकार तथा प्रतिष्ठानको सहकार्यमा भन्दै ३ करोड २७ लाख रुपैयाँ बढाएर स्वीकृत गराइयो । ५ वर्षे आयोजनाका रूपमा अनुमानित लागत ७१ करोड ९८ लाख ३३ हजार २ सय कायम गरेर मधेश प्रदेश र स्थानीय तह अनि प्रतिष्ठानका पदाधिकारी मिलेर पहिलो चरणको काम अघि बढाउन विनियोजित रकम हिनामिना गरेका हुन् ।संघ र प्रदेशले समान ३३ करोड ९९ लाख १६ हजार ६ सय र बाँकी रकम लालबन्दी नगरपालिकाले बेहोर्ने गरी समझदारी भएको थियो । त्यहीअन्तर्गत ३ वर्षे आयोजना तय गरेर सुरुमा केन्द्र र प्रदेशको लागतमा कुल २४ करोड ५२ लाख २२ हजार लागत अनुमान स्वीकृत भयो । त्यसमध्ये १४ करोड ७१ लाख ३३ हजार २ सय रुपैयाँ मधेश सरकार र बाँकी ९ करोड ८० लाख ८८ हजार ८ सय रुपैयाँ संघ सरकारको समपूरक अनुदानका रूपमा विनियोजन गर्ने सम्झौता भएको थियो । संघले आव २०७६७७ मा ३ करोड २७ लाख र ०७७७८ मा २ करोड ७७ लाख विनियोजन गरेको थियो । त्यसपछिका तीन आवमा आयोजना निर्माणका लागि मधेश सरकारले बजेट नै मागेन । केन्द्रले पनि माग नभएको बजेट निकासा दिएन । पहिले नै विनियोजित रकम खर्च गर्न मधेश सरकार, लालबन्दी नगरपालिका र प्रतिष्ठानबीच २०७६ पुस २४ मा त्रिपक्षीय समझदारी भएको देखिन्छ । त्यसपछि माघ १५ मा प्रतिष्ठानले पत्रमार्फत रकम निकासा गरिदिन नगरपालिकालाई पत्र पठाएको थियो । नगरपालिकाले भोलिपल्टै कोष तथा लेखा नियन्त्रण कार्यालय सर्लाहीलाई रकम निकासा गरिदिन पत्र लेख्यो । पत्रअनुसार लेखाले फागुन १३ मा ९ करोड र २०७७ असार २६ मा ८ करोड ९८ लाख ३३ हजार गरी १७ करोड ९८ लाख ३३ हजार रुपैयाँ प्रतिष्ठानको खाता रहेको लक्ष्मी बैंकमा जम्मा गरिदियो । तर, पूर्वसर्तअनुसार काम नभएपछि केन्द्रले थप अनुदान रकम निकासा दिएन ।आयोजना स्थापना तथा सञ्चालन सहजीकरण गर्न निर्देशक र प्राविधिक गरी दुई वटा समिति बनाइए । निर्देशक समितिमा लालबन्दी नगरपालिकाका प्रमुख अध्यक्ष, मधेशका आर्थिक मामिला तथा योजना मन्त्रालयका सचिव र प्रतिष्ठानका अध्यक्षलाई सदस्य राखियो । आयोजना सञ्चालन गर्न नियमित अनुगमन, वार्षिक कार्यक्रम, वित्तीय प्रगति विवरण, लेखापरीक्षण, प्रगतिलगायत विवरण पेस गर्नुपर्ने सर्त समेटिए । तर, न काम अघि बढ्यो, न प्रगति विवरण नै तयार पारियो । आयोजना सञ्चालन गर्ने पक्षबीचकै मिलेमतोमा सरकारी रकम हिनामिना भएको अख्तियारको अनुसन्धानले पुष्टि गरेको हो ।खर्च अधिकारको दुरुपयोग गरी प्रतिष्ठानले सेटिङमै परामर्शदातादेखि ठेकेदार छनोट गरेको थियो । सर्पदंश उपचार केन्द्र स्थापनार्थ अर्गनाइजेसन रिसोर्स म्यानेजमेन्ट सर्भिस शीर्षकमा ललितपुरको आईटी इकोलाई परामर्शदाता चयन गरिएको थियो । उसलाई प्रतिष्ठानबाट ४ करोड ७४ लाख ६० हजार रुपैयाँ भुक्तानी गरेको देखिन्छ । त्यस्तै आयोजनाका लागि २०७७ साउन १४ मा जग्गा खरिद सम्झौता भएकोमा जग्गा किन्नु अगावै साउन ३१ सम्मका विभिन्न मितिमा २ करोड ९८ लाख ५९ हजार ३ सय ७० रुपैयाँ भुक्तानी गरिएको देखिन्छ । एन्टिभेनम प्रोडक्सन एन्ड रिसर्च सेन्टरको भवन बनाउन ३१ करोड ४८ लाख ६७ हजार २ सय ३७ रुपैयाँ लागत अनुमान तयार पारेकामा श्री शर्मा धुलिखेल (जेभी) लाई ३० करोड ६९ लाख ६२ हजार ८ सय ३३ रुपैयाँमा ठेक्का दिएकामा २४ महिनाभित्र सम्पन्न गर्ने गरी २ करोड ३० लाख २२ हजार २ सय १३ रुपैयाँ पेस्की दिइएको थियो ।त्यहीबीच रकम दुरुपयोगको आरोपमा मधेश सरकार, लालबन्दी नगरपालिका र प्रतिष्ठानविरुद्ध अख्तियारमा उजुरी परेको थियो । त्यसको अनुसन्धान गर्ने क्रममा अख्तियारले प्रतिष्ठानका लागि विनियोजित रकम काम नै नगरी भ्रष्टाचार भएको ठहर गरेको हो । मुद्दामा प्रतिवादी बनाइएका तत्कालीन मन्त्री विजय कुमारले आयोजनाको खर्च गर्न स्थानीय तह र सम्बन्धित प्रतिष्ठानलाई जिम्मेवार बनाएको र त्यसका लागि मधेश सरकारले बजेट दिएकाले यसमा आफ्नो कसुर पुष्टि नहुने जिकिर गरेका छन् । उनले उपचार केन्द्रका लागि बजेट विनियोजन गरेर आफूले असल नियत र पदीय दायित्व पूरा गरेको तर कार्यकारी अधिकार प्रतिष्ठान र स्थानीय तहको भएको जिकिर गरेका छन् । तर, अख्तियारले रकम हिनामिनामा मधेशका आर्थिक मामिलामन्त्री र सचिवले योजनाबद्ध रूपमा हिनामिनामा सघाएको ठहर गरेको छ । लालबन्दी नगरपालिकाका तत्कालीन प्रमुख खड्काले बयानमा आफूहरूले सर्तबमोजिम नै काम गरेको दाबी गरेका छन् । यसमा कानुनअनुसार खर्च भयोभएन भन्ने विषयमा रकम विनियोजन गर्ने निकाय नै जिम्मेवारी हुनुपर्ने दाबी गरेका छन् । सम्झौताबमोजिम निकासा भएकाले हामीलाई कारबाही हुनुपर्ने जस्तो लाग्दैन । प्रदेश र संघ सरकारको कार्यक्रम भएको हुनाले बजेट आर्थिक वर्षको सुरुमै तयार हुन्छ । त्रिपक्षीय सम्झौता नगरपालिकालाई पछि जानकारी हुने भएकाले नगरपालिकाले खासै अध्ययन गरेको हुँदैन, खड्काले बयानमा भनेका छन् । मधेशका तत्कालीन सचिव श्रेष्ठले प्रदेश मन्त्री, लालबन्दी नगरपालिका र प्रतिष्ठानबीच त्रिपक्षीय सम्झौता भएको आधारमा संघीय सरकारबाट समपूरक अनुदान उपलब्ध गराइदिन सिफारिस गरिएको बाहेक आफ्नो भूमिका नभएको दाबी गरेका छन् । तर, बजेट खर्च गर्ने समितिमा सचिवसहितको संयन्त्र बनाइएको थियो । सोही संयन्त्रमार्फत बदनियतपूर्ण रूपमा रकम हिनामिना गरेको अख्तियारको अभियोगपत्रमा उल्लेख छ । प्रतिष्ठानका अध्यक्षसहितका पदाधिकारी र सदस्यले कानुनबमोजिम काम भएको जिकिर गरेका छन् ।"
वन्यजन्तु उद्धारमा रचना,"(सौराहा, चितवन)चितवनको सौराहास्थित जैविक विविधता केन्द्रकी प्रमुख हुन रचना शाह । नेपालको जैविक विविधता अध्ययन तथा अनुसन्धानमा अग्रणी मानिएको केन्द्र स्थापना भएको चार दशकमा प्रमुख हुने उनी पहिलो महिला पनि हुन् । राष्ट्रिय प्रकृति संरक्षण कोषको यो कार्यालयले वन्यजन्तुको उद्धार एवं व्यवस्थापनसहित अनुसन्धान गर्छ । त्यसका साथै केन्द्रले कोषमार्फत सरकारलाई मार्गदर्शन एवं सुझावहरू दिँदै आएको छ ।जावलाखेलको सदर चिडियाखाना क्षेत्रफलको हिसाबले सानो भए पनि त्यहाँ हजारभन्दा बढी वन्यजन्तु तथा चारचुरुंगी छन् । चितवन आउनुअघि उनी सदर चिडियाखानामा लामो समयसम्म वन्यजन्तु संरक्षण शिक्षासम्बन्धी कार्यक्रम र वन्यजन्तु व्यवस्थापनमा सक्रिय थिइन् । पहिलो महिला प्रमुख भएर आउँदा उनलाई महिला भएकाले कार्यालय आउने र हाजिर गर्नेलगायतका आरोप खेप्नुपर्यो । तर आलोचकका यस्ता आरोप उनले गलत सावित गर्दै संरक्षणको क्षेत्रमा आफूलाई कुशल व्यवस्थापकका रूपमा उभ्याएकी छन् ।हालै उनको नेतृत्वमा पहिलो पटक चितवनबाट कोसीमा गैंडा स्थानान्तरण गर्न पठाइयो । वन्यजन्तुको स्थानान्तरणको काम निकै नै कठिन हुन्छ । भने जस्तो सजिलो कहाँ छ र ?, शाह भन्छिन्, टिमलाई राम्रोसँग मोबिलाइज गर्न सकिएन भने सफल हुन सक्दैन । यसमा गैंडा पक्रने, खोर तयार गर्ने, खोरमा बस्न योग्य बनाउनेदेखि लिएर सुरक्षित स्थानसम्म पुर्याउने काम हुन्छ । यसमा समय र बजेट दुवैको खर्च हुन्छ । गैंडा स्थानान्तरणमा कुनै पनि किसिमका प्राविधिक समस्या नआईकन सफल भएकोमा उनी दंग छिन् । भन्छिन्, मैले सफलतापूर्वक रूपमा गैंडा स्थानान्तरणको सम्पूर्ण प्राविधिक कामको नेतृत्व गर्ने मौका पाएँ । उनको भनाइ पनि यही पुष्टि गर्छ । चितवनदेखि कोसीसम्म लैजाँदा कुनै पनि किसिमको प्राविधिक समस्या आएनन् । शाहले गैंडा स्थानान्तरण गर्दा प्राविधिक पक्षको नेतृत्व गर्ने पहिलो महिलाका रूपमा नेपालको संरक्षणमा इतिहास रचेकी छन् । त्यस्तै, उनैको नेतृत्वमा हालै केन्द्रका भेटनेरियन चिकित्सकले एउटा जंगली हात्तीको रेडियो कलर जडान गर्न सफल भए । शाह भन्छिन्, सबै स्टाफ र भेटनेरियनको संयुक्त प्रयासमा जंगली हात्तीको रेडियो कलर गर्न सफल भयौं ।७ महिनादेखि चितवनमा रहेकी उनको नेतृत्वमा केही समयअघि ध्वाँसे चितुवाको उद्धार भएको थियो । सबैले माया मारेर मर्छ नै होला भन्ने अवस्थामा हामीले उद्धार गरेर ल्याएका थियौं । अहिले स्वस्थ भएको छ, उनले भनिन् । यसमा उनी निकै नै खुसी देखिन्छन् । सदर चिडियाखानामा वन्यजन्तुको उद्धार हुँदा चितुवालगायतका जीवहरू हुने भए पनि चितवनमा बाघ, गैंडा, जंगली हात्तीलगायत जीवको उद्धारसँगै समुदायमा काम गर्दाको अनुभव छुट्टै भएको उनले सुनाइन् ।ठाउँ अभाव भए पनि जावलाखेलको पहिचान बनेको सदर चिडियाखानामा हजारभन्दा बढी जीव व्यवस्थापन गर्नु र एउटा सिंगो निकुञ्जमा आएर काम गर्दाको अनुभव कस्तो रह्यो भन्ने प्रश्नमा उनी समुदायमा आधरित भएर काम गर्ने पाटो महत्त्वपूर्ण भएको उनले सुनाइन् । सदर चिडियाखानाकी पूर्वप्रमुख शाहले गैंडा, बाघ, भालु, सर्प, चित्तल र अरू चराचुरुंगीहरूको व्यवस्थापन गरिरहँदा चितवनमा धेरै ठूला प्रजातिहरूको उद्धार गर्नुपरेको अनुभव सुनाइन् । उनले चितुवाको उद्धार र बाघको उद्धार फरक भएकाले व्यवस्थापन र कसरी ह्यान्डल गर्ने भन्ने विषयमा विविधता हुने गरेको बताइन् ।केन्द्रको परिसरमै बस्ने उनी बिहान सबेरै रामदेव र पूजालाई खोज्छिन् । बाघको आक्रमणबाट बाँचेका दुई वटा भाले गैंडा हुन् रामदेव । पूजालाई पनि जंगलबाट उद्धार गरेर ल्याइएको उनले बताइन् । उनको क्वार्टरसँगै रामदेवका होल्डिङ एरिया छन् । सामान्यतः १८ देखि २० प्रतिशत गैंडाहरू प्रायः बाघ आक्रमण र बाढीले बगाउने गरेको उनले सुनाइन् ।जंगलमा घाइते अवस्थामा एक्लै भेटिएको गैंडालाई उद्धार गरिने उनले सुनाइन् । २३ दिनसम्म एक्लै हिँडिरहेको बच्चालाई माउले लगेन भने उद्धार गर्ने गरिएको उनले जानकारी दिइन् । देवलाई देवनगरबाट र रामलाई नवलपरासी क्षेत्रको जंगलबाट उद्धार गरेर जैविक विविधता केन्द्र परिसरमा उपचार गरेर राखिएको हो ।वन्यजन्तुको स्याहारसुसार गर्न त्यति सजिलो छैन । संरक्षणकर्मी शाह भन्छिन्, वन्यजन्तु राख्न ठूलो चुनौती छ । एउटा घरमा पालेको कुकुरको रेखदेख गर्न त यत्रो विघ्न समय चाहिन्छ झन् वन्यजन्तुको व्यवस्थापन गर्ने काम कठिन हो । म बच्चा हुँदा घरमा पालेका गाईभैंसी र कुकुरहरूप्रति माया लाग्थ्यो । बिरामी हुँदा पनि म हेर्ने र स्याहार्ने गर्थें । डाक्टर हुने रहर पूरा नभएपछि वन्यजन्तुको क्षेत्रमा काम गर्छु भन्ने अठोटले यहाँसम्म आइपुगें, उनले भनिन् । संरक्षण शिक्षाको भूमिका वन्यजन्तु संरक्षणमा महत्त्वपूर्ण हुने उनले बुझाउँदै आएकी छन् । निकुञ्ज र संरक्षण क्षेत्रमा लागेका मानिसलाई वन्यजन्तुबारे थाहा हुन्छ । तर सहरमा बस्ने विद्यार्थी र मानिसलाई वन्यजन्तुप्रति त्यति धेरै ज्ञान हुँदैन, संरक्षणकर्मी शाह भन्छिन्, हामीले आफ्नो क्षेत्रबाट के गर्न सकिन्छ भनेर संरक्षण शिक्षामा लाग्यौं । सफल पनि भयौं । वन्यजन्तु चिडियाखानामा राख्नु भनेको मनोरञ्जन मात्रै हैन, शिक्षाको स्रोत पनि रहेको उनको भनाइ छ । उद्धार गरेर चिडियाघरमा राखिने वन्यजन्तु भनेको जंगलमा बस्ने जीवको दूत पनि रहेको उनले उल्लेख गरिन् । वन्यजन्तुहरूलाई शिक्षामार्फत जोगाउन सकिएन भने भोलिका दिनहरूमा डाइनोसरहरूजसरी नै लोप हुन सक्ने खतरा बढेर जान्छ ।वन्यजन्तुको संरक्षणको क्षेत्रमा काम गर्दा निकै नै चुनौती हुन्छ । नयाँ पुस्ताले धेरै काम गर्नुपर्ने उनले सुझाव दिइन् । प्राकृतिक रूपमा नै महिला र पुरुषलाई कुनै पनि क्षेत्रमा काम गर्दा केही फरकपना हुन्छ । उनी भन्छिन्, मान्छेलाई पनि एउटा महिलाले चलाएको केन्द्र हो, मानिसहरू मोबिलाइज गर्न सक्दिन भन्थे । कोठामा बसेर के गर्ने भन्थे । उनले भनिन् । तर त्यसलाई उनले गलत सावित गरिदिइन् । ६० जनाकोटिमको नेतृत्व गरेकी उनले प्राणीशास्त्र विभागसहित युरोपबाट पनि पनि डिग्री लिएकी छन् । लामो समयदेखि काम गर्दै आएकीउनी परस्थानीय संरक्षणमा दक्षता राख्छिन् । प्राकृतिक बासस्थानभन्दा बाहिर रहेका जीवजन्तुको संरक्षण गर्न परस्थानीय प्रजातिको संरक्षण महत्त्वपूर्ण हुन्छ ।"
मलालामाथि आक्रमण,सन् २०१२ मा आजकै दिन (अक्टोबर ९) मा मलाला युसुफजाईमाथि तालिवानले आक्रमण गरेको थियो । महिला शिक्षाका लागि अभियान सञ्चालन गरेकी युसुफजाईलाई तालिवानले कुनै समय आफ्नो नियन्त्रणमा रहेको स्वाटमा आक्रमण गरेको थियो । तालिवानले मलाला को हो ? भन्दै सोधेलगत्तै उनको टाउकोमा गोली हानेका थिए । आक्रमणमा उनका दुई साथीसमेत घाइते भएका थिए । आक्रमणपछि तत्कालै सेनाको सहयोगमा अस्पताल पुर्याइएकी मलालालाई थप उपचारका लागि बेलायत लगिएको थियो ।आक्रमणका बेला मलाला १५ वर्षकी थिइन् । त्यसको दुई वर्षपछि उनलाई महिला शिक्षाका लागि गरेको योगदानको कदर गर्दै नोबेल शान्ति पुरस्कार प्रदान गरिएको थियो । उनी सबैभन्दा कम उमेरमा नोबेल शान्ति पुरस्कार पाउन सफल व्यक्ति हुन् ।११ वर्षको उमेरमा तालिवान शासनको जीवनबारे बीबीसी उर्दुमा लेखेको परिचयविहीन डायरीका कारण मलालाले मानिसहरूको ध्यान केन्द्रित गर्न सफल भएकी थिइन् । उनले विद्रोहीको दबाबको खुलासा गर्दै महिला शिक्षाको वकालत गरेकी थिइन् । साथै उनले सार्वजनिक रूपमा त्यस्ता मुद्दाबारे वकालत गरेपछि उनी तालिवानको नजरमा परेकी थिइन् ।
स्याङ्तानलाई तामाङ सेलो अवार्ड,"काठमाडौं (कास) दोस्रो राष्ट्रिय एक्टिभ म्युजिक अवार्ड २०८० मा सर्वोत्कृष्ट तामाङ सेलो गायिकाको अवार्ड सुस्मिता स्याङ्तानले प्राप्त गरेकी छन् । उनले तामाङ सेलो गीत सगुन छ्योइजी बाट अवार्ड प्राप्त गरेकी हुन् ।एक्टिभ इन्टरटेनमेन्ट प्राइभेट लिमिटेडद्वारा आयोजित कार्यक्रम नेपाल सरकारका कानुन, न्याय तथा संसदीय मामिलामन्त्री धनराज गुरुङको प्रमुख आतिथ्यतामा चलचित्र विकास बोर्ड चाबहिलको सभाहलमा सम्पन्न भएको हो । एक्टिभ इन्टरटेनमेन्टका कार्यकारी प्रमुख विजेन्द्र नौबागेको सभापतित्वमा कार्यक्रम सम्पन्न भएको हो ।बिरिसु मिडियाका निर्देशकसमेत रहेकी स्याङ्तान रोयल फिल्मस्ले आयोजना गरेको चौथो ज्योति फिल्मस् अवार्डमा कला सम्मान, पहिलो लामटाङ राष्ट्रिय म्युजिक अवार्ड २०८० मा सर्वोत्कृष्ट सेलो गायिकाको अवार्डसमेत प्राप्त गरिसकेकी छन् ।"
प्राध्यापक छनोट रोक्न त्रिविमा सुनियोजित तालाबन्दी !,"(काठमाडौं)सत्तारूढ कांग्रेसनिकट नेपाल विद्यार्थी संघमाथि प्रतिस्पर्धामा सहभागी सहप्राध्यापकको सेटिङमा पटकपटक त्रिभुवन विश्वविद्यालय सेवा आयोगको कार्यालयमा तालाबन्दी गरेको आरोप लागेको छ ।नेविसंघ त्रिवि समितिको लेटर प्याडमा सभापति विष्णु बडैलाले विज्ञप्ति जारी गर्दै गत बिहीबारदेखि सेवा आयोग कार्यालयमा तालाबन्दी गरेका छन् । सेवा आयोग अध्यक्ष घनश्याम भट्टराई र सदस्य हेमराज ढकाललाई विश्वविद्यालय प्रवेशमा समेत रोक लगाइएको छ । तालाबन्दीका कारण समाजशास्त्र र हिन्दी विषयका प्राध्यापक र सहप्राध्यापकको छनोट अन्तर्वार्ता रोकिएको छ । आयोगको दैनिक प्रशासनिक काम पनि ठप्प भएको प्रमुख केदारनाथ ढकालले जनाए । तालाबन्दी गर्नुको कारण भने सेवा आयोगले सञ्चालन गर्न लागेको अन्तर्वार्ता अनियमितता र अपारदर्शी रहेको आरोप लगाइएको छ ।नेविसंघको नाममा समाजशास्त्र विषयको अन्तर्वार्तालाई लक्षित गरी तालाबन्दी गरिएको यो पहिलो पटक भने होइन । दुई वर्षअघि पनि नेविसंघको सोही समूहले तालाबन्दी गरेका कारण समाजशास्त्र विषयको उक्त अन्तर्वार्ता रोकिएको थियो । प्राध्यापक, नेविसंघ विद्यार्थीको सेटिङमा कसरी तालाबन्दीको तानाबाना बुनियो भन्ने कुरा बुझ्न समाजशास्त्र केन्द्रीय विभागको आन्तरिक राजनीतिक किचलो, सेवा आयोगको विज्ञापन हेर्न जरुरी रहेको त्रिविका एक प्राध्यापकले बताए ।सेवा आयोगले समाजशास्त्रमा १ जना प्राध्यापक आन्तरिक बढुवा प्रक्रियाबाट माग गर्दै ०७७ फागुन ९ मा विज्ञापन गरेको थियो । समाजशास्त्र विभागका प्रमुख तथा सहप्राध्यापक युवराज लुइँटेल र विभागकै सहप्राध्यापक टीकाराम गौतम प्राध्यापक पदका लागि मुख्य प्रतिस्पर्धी छन् । राजनीतिक रूपमा लुइँटेल एमाले र गौतम कांग्रेसका हुन् । उनीहरूसहित सहप्राध्यापक सुशीलकुमार यादव पनि प्रतिस्पर्धामा छन् । सबै विषयमा गरी प्राध्यापकका लागि ६३ र सहप्राध्यापक पदका लागि ८० वटा विषयमा आन्तरिक विज्ञापन गरिएको थियो । लगभग ती सबै विषयमा अन्तर्वार्ता भएर प्राध्यापक, सहप्राध्यापक नियुक्तिका लागि सिफारिस भइसकेको तर समाजशास्त्रको अन्तर्वार्तामा अवरोध हुँदै आएको छ । आयोग स्रोतका अनुसार विभागीय प्रमुख लुइँटेल अनुभव र ज्येष्ठताका आधारमा प्राध्यापकमा बढुवा हुने निश्चित छ । तर लुइँटेलकै पूर्वविद्यार्थी गौतम नेविसंघका विद्यार्थीलाई उचालेर तालाबन्दी गर्दै उनलाई रोक्न लागिपरेको ती प्राध्यापकको आरोप छ । सँगै विज्ञापन भएका अन्य विषयका प्राध्यापक, सहप्राध्यापकले दुई वर्ष ग्रेड बढुवा खाइसके, उनले भने, समाजशास्त्रमा आफू हुन नसके अर्कोलाई पनि प्राध्यापक हुन नदिने दूषित खेल चलिरहेको छ । एक सय पूर्णाङ्कबाट गरिने बढुवामा अन्तर्वार्तामा १० अंकभार मात्रै हुन्छ । लुइँटेल र गौतमको आन्तरिक द्वन्द्वमा तालाबन्दी गर्ने पक्ष प्रयोग भएको देखिन्छ । तालाबन्दीमा संलग्न अधिकांश नियमित विद्यार्थी पनि होइनन्, त्रिविका ती पदाधिकारीले भने, जुनियरले म प्राध्यापक बन्दिनँ भन्ने ठानेपछि सिनियरलाई रोक्ने इगो बोकेर लागिपरेको देखिन्छ । बढुवामा चित्त नबुझे लापरबाही पुनरावलोकन आयोग, अदालत जान सकिने विकल्प हुँदाहुँदै बलपूर्वक अवरोध गरिएको उनको टिप्पणी छ । १८ गते (गत बिहीबार) अरू विषयको अन्तर्वार्ता भयो । पाँच बजेपछि आएर ताला लगाइयो, सेवा आयोगका एक कर्मचारीले भने, १९ गते समाजशास्त्रको अन्तर्वार्ता थियो । त्यसलाई रोक्नका लागि नै भनेर तालाबन्दी गरिएको देखियो । सोही अन्तर्वार्ता ०७९ साउनमा पनि नेविसंघको सोही समूहले तालाबन्दी गर्दा रोकिएको थियो । पुरानो विज्ञापनको नतिजा प्रकाशन नगर्दा आयोगले नयाँ विज्ञापन पनि गर्न सकेको छैन । ०७९ साउन १५ देखि १७ सम्म समाजशास्त्रसहित अन्य विषयका अन्तर्वार्ताको मिति तोकिएको थियो । नेविसंघको नाममा ०७९ साउन १३ देखि सेवा आयोगको कार्यालयको मूलगेट तथा कार्यालय भवनको प्रवेशद्वारमा अनिश्चितकालीन तालबन्दी गरेका कारण अन्तर्वार्ता स्थगित भएको थियो । त्यसअघि ०७८ माघ ७ देखि सञ्चालन हुन लागेको अन्तर्वार्ता पनि उक्त समूहको दबाबका कारण सेवा आयोगले कोभिड महामारीको कारण देखाउँदै स्थगित गरेको स्रोतले जनायो । आरोपित गौतमले अन्तर्वार्ता स्थगित गर्नु पर्नाका कारण सेवा आयोग र सरोवालाहरूसँग बुझ्नुपर्ने बताए । यो सेवा आयोगसँग जोडिने कुरा हो । किन परीक्षा स्थगित गरियो, उहाँहरूलाई सोध्नुपर्छ । सम्बन्धित पक्षलाई सोध्नुपर्छ, उनले भने । तपाईंलाई विद्यार्थी प्रयोग गरेर तालाबन्दी गर्न लगाउनुभयो भन्ने आरोप लागेको छ नि भन्ने प्रश्नमा उनले आरोप लगाउने मान्छे देखाउन आग्रह गरे ।तालाबन्दीमा ३ वर्षअघि समाजशास्त्र विभागकै उपप्राध्यापक प्रेम चलाउनेमाथि आक्रमण गर्ने नेविसंघका विद्यार्थी समूह जोडिएको छ । आक्रमणमा संलग्न रहेको आरोप लागेका योगेन्द्र रावलले तालाबन्दीको नेतृत्व गरेको प्रत्यक्षदर्शी विद्यार्थी, त्रिवि कर्मचारीले बताए । लुइँटेल विभागीय प्रमुख नियुक्ति भएर आएपछि विभागमा भएको तालाबन्दीसँग जोडेर चलाउने सोही समूहबाट कुटिएका थिए । त्यतिबेला नेविसंघ अध्यक्ष हरि आचार्य र सचिव योगेन्द्र रावल थिए । उनीहरू कुटपिटमा संलग्न रहेको कर्तव्य ज्यान मुद्दा जिल्ला अदालतमा विचाराधीन छ । लुइँटेलअघि तुलसीराम पाण्डे विभागीय प्रमुख थिए । पाण्डेलाई हटाएर केही समय गौतम विभागीय प्रमुख बने । विश्वविद्यालयले वरिष्ठताका आधारमा विभागीय प्रमुख नियुक्ति गर्ने मापदण्ड ल्याएपछि गौतम हटेर लुइँटेलले नियुक्ति पाए । विभागीय प्रमुख छाड्नुपरेकोमा टीकाराम सर आक्रोशित थिए, विभागका एक अध्यापकले भने, त्यतिबेला पनि नेविसंघको नाममा अहिलेकै समूहले ३ महिनासम्म तालाबन्दी गरेको थियो । त्यही केसमा चलाउने सर कुटिए । सहप्राध्यापक गौतम र नेविसंघको उक्त समूहको सोही बेलादेखि साँठगाँठ रहेको विभागका अध्यापकहरू बताउँछन् ।नेविसंघका केन्द्रीय अध्यक्ष दुर्जाङ शेर्पाले पछिल्लो तालाबन्दी गर्ने नेविसंघको आधिकारिक कार्यसमिति नभएको जनाए । विष्णु बडैला नेविसंघको सदस्य त हुन् तर त्रिविमा आधिकारिक समिति छैन, शेर्पाले भने, तालाबन्दी खोल्न भनेका छौं, नखोले कारबाही हुन्छ । नेविसंघ केन्द्रीय समितिले चैतमा स्ववियु निर्वाचनअघि नै त्यहाँको समितिलाई बर्खास्त गरेको थियो । शेर्पाले नेविसंघको तालाबन्दी गर्ने नीति नरहेको पनि बताए । नेविसंघ त्रिवि कीर्तिपुरका विद्यार्थीले समेत सेवा आयोगमा गरिएको तालाबन्दीको विरोध गरेका छन् । करिब १८ जना नेविसंघका विद्यार्थीले सामूहिक विज्ञप्ति जारी गर्दै तालाबन्दी र अराजक गतिविधि बन्द हुनुपर्ने माग राखेका छन् । केन्द्रीय समितिको निर्देशनअनुसार विश्वविद्यालयमा तालाबन्दी गर्न नहुने स्मरण गराइएको छ । तालाबन्दी छलफल र परामर्शबिनै गरिएकाले कुनै समर्थन रहेको उल्लेख छ । गत असोज १९ को तालाबन्दीले हिन्दी विषयको पनि अन्तर्वार्ता रोकिएको छ । समाजशास्त्रको अन्तर्वार्ता रोक्ने उद्देश्यले गरिएको तालाबन्दीले हिन्दी विषयका प्रतिस्पर्धी पनि मर्कामा परेको एक सहप्राध्यापकले कान्तिपुरसँग भने ।स्ववियु विश्वविद्यालय क्याम्पस कीर्तिपुरले पनि तालाबन्दीप्रति असन्तुष्टि जनाएको छ । स्ववियू अध्यक्ष श्यामराज ओझाले विज्ञप्ति जारी गर्दै सेवा आयोगको समस्या, वार्ता, छलफल र न्यायिक तरिकाले गर्न र अन्तर्वार्ता सुचारु गर्न माग गरेका छन् । उनी नेविसंघका तर्फबाट अध्यक्षमा निर्वाचित भएका हुन् । प्रतिपक्षी एमालेनिकट अनेरास्ववियुले नियोजित र षड्यन्त्रपूर्वक तालाबन्दी गरेर अन्तर्वार्ता रोकिएको आरोप लगाएको छ । त्रिवि जिल्ला कमिटीका अध्यक्ष समीरराज बिष्टद्वारा जारी विज्ञप्तिमा अमुक व्यक्तिको स्वार्थपूर्तिका लागि तालाबन्दी गरिएको उल्लेख छ । तालाबन्दीको कारण देखाएर सेवा आयोग अध्यक्षले अन्तर्वार्ता स्थगित गरेकाले उनलाई समेत कारबाही गर्न माग गरिएको छ । अनेरास्ववियु केन्द्रीय कमिटीका अध्यक्ष समिक बडालले सेवा आयोग अध्यक्ष घनश्याम भट्टराई र नेविसंघको सेटिङमा निश्चित स्वार्थ पूरा गर्न तालाबन्दी गराएर अन्तर्वार्ता रोकिएको दाबी गरेका छन् । अन्तर्वार्ता तत्काल सुरु गर्न भन्दै विज्ञप्तिमार्फत बडालले माग गरेका छन् । त्रिवि प्राध्यापक संघले पनि तालाबन्दीको विरोध गरेको छ । सभापति बसन्त ढकालले तालाबन्दी, प्रवेश निषेध बन्द जस्ता क्रियाकलापले आयोगको नियमित कार्यमा अवरोध सृजना भई प्राध्यापक, कर्मचारीको नियुक्ति, वृत्तिविकास र पदोन्तिमा असर पुगेको जनाइएको छ । असहमति भए न्यायिक प्रक्रियाबाट हल गर्न संघले अपिल गरेको छ ।"
आचार्यको उम्मेदवारमा उपेक्षा,"(काठमाडौं)विश्व स्वास्थ्य संगठन (डब्लूएचओ) को दक्षिण पूर्वी एसियाको निर्देशकमा नेपालका उम्मेदवार शम्भु आचार्यको पक्षमा कूटनीतिक प्रयास फितलो देखिएको छ । डा आचार्यको प्रतिस्पर्धामा बंगलादेशकी साइमा शेखको पक्षमा त्यहाँको सरकारले अभियान नै सञ्चालन गरे पनि नेपालबाट भने आचार्यको पक्षमा खासै प्रयास नभएको सरोकारवालाले गुनासो गरेका छन् । सरकारले डाआचार्यको उम्मेदवारी मन्त्रिपरिषद्बाट अनुमोदन गरे पनि जिताउन पर्याप्त सहयोग नगरेको उनीहरूको भनाइ छ ।ललितपुरमा आइतबार आयोजित एक कार्यक्रममा सरोकारवालाले आचार्यलाई जिताउन सरकारले दक्षिण तथा दक्षिण पूर्वी एसिया क्षेत्रका राष्ट्रसँग आवश्यक पहल नगरेको र नेतृत्वदायी भूमिकासमेत नलिएको गुनासो गरेका हुन् । कोभिड महामारी जस्तो ठूलो संकटबाट भर्खरै तंग्रिएको यस क्षेत्रको जनस्वास्थ्य विषयमा खेलबाड नगर्नेसमेत सचेत गराएका छन् । जनस्वास्थ्यविद् प्राडा रिता थापाले आचार्य क्षेत्रीय निर्देशकका लागि योग्य र सक्षम उम्मेदवार भएको बताइन् । डाथापाले नेपाल सन् १९५३ देखि विश्व स्वास्थ्य संगठनमा आबद्ध भएकाले पनि नेपालले क्षेत्रीय निर्देशकमा दाबी गर्नु स्वाभाविक रहेको बताइन् ।उनले भनिन्, नेपालले स्वास्थ्य क्षेत्रमा लामो समयदेखि राम्रो काम गरिरहेको छ । यो त नेपालले पाउने सम्मान हो । अर्को देशको दाँजोमा हाम्रो देशले उच्च प्राथमिकतामा लिएर लैजानुपर्यो । डा आचार्य तीन दशकदेखि डब्लूएचओमै कार्यरत हुन् । आगामी अक्टोबर ३० मा दक्षिण पूर्वी एसिया क्षेत्रको क्षेत्रीय निर्देशकका लागि भारतको नयाँदिल्लीमा निर्वाचन हुँदै छ । अर्की उम्मेदवार साइमाको योग्यतामाथि भने प्रश्न उठेको छ । अन्तर्राष्ट्रिय जर्नलहरूले उनको योग्यतामाथि प्रश्न उठाउँदै समाचार तथा सम्पादकीय प्रकाशित गरेका छन् । नागरिक अगुवा कनकमणि दीक्षितले सरकारले आचार्यको उम्मेदवारीलाई कमजोर बनाउन लागेको आरोप लगाए । दीक्षितले भने, सार्क देशमा बंगलादेश र नेपालबीच निकै सौहार्दपूर्ण सम्बन्ध छ । अब यस्तो बेलामा बंगलादेश रिसाउला कि भनेर नेपाल पछि हट्ने हो त ? सरकार एक हदसम्म पछाडि हट्न चाहेको हो कि भन्ने लागेको छ ।अन्तर्राष्ट्रिय संघसंस्थामा लामो अनुभव संगालेका विश्व पराजुलीले विश्व स्वास्थ्य संगठनको उच्च तहमा नेपालले उम्मेदवार दिनु गौरवको विषय भएको बताए । उनले स्वास्थ्य क्षेत्रको सुदृढीकरणमा विश्व स्वास्थ्य संगठन क्षेत्रीय निर्देशकको महत्त्वपूर्ण भूमिका रहने भन्दै मतदान गर्न सम्बन्धित देशलाई आग्रह गर्दै नेपालले आचार्यलाई नोमिनेट गर्नु गौरवको विषय भएको बताए । दक्ष नेपाली यो पोस्टमा हुनुभयो भने नेपालीलाई गौरव हुन्छ । उहाँको योगदानले साउथ इस्ट्रन रिजनलाई पनि फाइदा गर्छ, उनले भने ।डब्लूएचओले २१ अप्रिलमा उम्मेदवारीका लागि दक्षिणपूर्वी एसिया क्षेत्रका मुलुकहरूलाई पत्राचार गरेको थियो । आचार्यसँगै प्रतिस्पर्धामा बंगलादेशबाट प्रधानमन्त्री शेख हसिना वाजेदकी छोरी साइमा वाजेद छिन् । आचार्य डब्लूएचओका महानिर्देशक टेड्रोस अधानोम घेब्रेयसस्को मातहतमा कन्ट्री स्टाटेजी एन्ड सपोर्ट डिपार्टमेनट को निर्देशक पदमा छन् ।"
फेरि अर्को डरलाग्दो ध्रुवीकरणको संघारमा विश्व,"इजरायल र प्यालेस्टाइनबीच ७५ वर्षदेखि जारी तनाव फेरि अर्को युद्धका रूपमा विस्फोट हुँदा नेपाली नागरिकसमेत घानमा परेका छन् । गाजामा रहेको प्यालेस्टाइनी कट्टरपन्थी समूह हमासले इजरायलको दक्षिणी क्षेत्रमा गोलाबारी गर्दा कम्तीमा १० नेपाली विद्यार्थीको ज्यान गएको छ भने केही घाइते भएका छन् । रोजगारी र सीप सिक्न कैयन् नेपाली इजरायलमा छन् । इजरायलको दक्षिणी क्षेत्र किवुज अलुमिनमा कृषिसम्बन्धी प्रयोगात्मक सिकाइका लागि एक महिनाअघि मात्र पुगेका सुदूरपश्चिम विश्वविद्यालयका १० विद्यार्थी शनिबार बिहान हमासको आक्रमणमा परेका हुन् । घाइते भएका र जोखिमयुक्त क्षेत्रमा रहेका अन्य नेपालीको उद्धार र उपचार प्रबन्ध मिलाउन सरकारले तत्काल पहल थाल्नुपर्छ ।हमासले शनिबार बिहान इजरायलविरुद्ध अहिलेसम्मकै ठूलो आक्रमण गरेको हो । उसले इजरायली कब्जा अनियन्त्रित अपरेसन अलअक्सा फ्लड सुरु भएको जनाएको छ । हमासले शनिबार बिहान अचानक एकसाथ करिब पाँच हजार रकेट प्रहार गर्नुका साथै दक्षिणी इजरायलभित्र प्रवेश गरेर आफ्ना सैनिक तथा नागरिकलाई बन्धक बनाएपछि इजरायलले युद्धको अवस्था घोषणा गरेको छ । जवाफी हमलामा उत्रिएको इजरायलले यो युद्ध लामो र कठिन हुने भन्दै प्यालेस्टाइनले अहिलेसम्म अनुमानसमेत नगरेको मूल्य चुकाउनुपर्ने चेतावनी दिएको छ । इजरायलले प्यालेस्टाइनी सहर गाजालक्षित आक्रमण तीव्र बनाइरहेको छ । दुवैतिर हताहती हुनेको संख्या आइतबार राति नै हजार नाघिसकेको छ । अहिले दुवैतर्फको आक्रोश हेर्दा यो संख्या कैयौं गुणा बढ्ने स्थिति छ । यसले विश्वलाई फेरि ध्रुवीकृत गर्ने, साधन र स्रोत युद्धमा खर्च हुने र अमूल्य मानवजीवन पनि होमिने स्थिति छ । यो परिदृश्य कल्पना गर्दा पनि अत्यासलाग्दो छ । इजरालयमाथि हमला भएपछि उसको समर्थनमा अमेरिका, जर्मनी, फ्रान्सलगायतका पश्चिमा देशहरू खुलेर अगाडि आएका छन् । उनीहरूले इजरायललाई आवश्यक सम्पूर्ण सहयोग निःसर्त दिने घोषणा पनि गरेका छन् । यता साउदी अरब र कतारजस्ता देशहरूले इजरायलकै आक्रमकताका कारण यो हिंसा भएको टिप्पणी गरिसकेका छन् । हमासको आक्रमणप्रति समर्थन जनाउँदै इरानमा र्यालीहरू नै भएका छन् । इरानको समर्थनप्राप्त लेबनानी इस्लामिक सैन्य समूह हिजबुल्लाहले आइतबारै इजरायलको पश्चिमी क्षेत्रमा रकेट प्रहार गरेर स्थिति थप तनावपूर्ण बनाइदिएको छ । हमासले पनि आक्रमण गर्न आफूहरूलाई इरानको प्रत्यक्ष सहयोग रहेको जनाइरहेको छ । वर्षौंदेखि भूराजनीतिक भुमरीमा परेको त्यस क्षेत्रमा युद्ध चर्कंदै जाँदा क्षेत्रीय र वैश्विक ध्रुवीकरण बढ्ने सम्भावना देखिँदै छ । साढे सात दशकअघि स्वतन्त्र मुलुकका रूपमा इजरायल स्थापित भएदेखि नै प्यालेस्टाइनसँग संघर्ष चल्दै आएको छ । यो संघर्ष भूमिसँग मात्र सम्बन्धित छैन, धर्मसँग जोडिएको छ । दीर्घकालीन शान्तिका लागि संयुक्त राष्ट्रसंघलगायत निकायले पटकपटक प्रयास गरेका पनि हुन् तर मुख्य गरी इसाई, इस्लाम र यहुदी तीनै थरीको महत्त्वपूर्ण धार्मिकस्थल जेरुसेलमका कारण निकास निस्कन सकेको छैन । जेरुसेलमलाई धार्मिक प्रतिष्ठाको विषय बनाएर सजिलै गुमाउन वा अरू कसैको नियन्त्रणमा पार्न कुनै पनि पक्षले चाहेको छैन । धार्मिकराजनीतिक स्वार्थका कारण यसरी युद्धहरू हुँदै गर्दा निहत्था मानिसले ज्यान गुमाउँछन् । यसैपालि हमासले आक्रमण गर्दा युद्धसँग कुनै साइनो नभएको नेपालका नागरिकले ज्यान गुमाए । इजरायलप्यालेस्टाइन युद्ध नरोकिए त्यसको बाछिटा कहाँसम्म पुग्छ, भन्न सकिने अवस्था छैन । आइतबार मात्र इजिप्टमा दुई इजरायली पर्यटकको गोली हानी हत्या गरिएको छ । युद्धमा सामेल नै नभएको व्यक्ति यसरी मारिँदै जानु दुर्भाग्यपूर्ण छ । संसारका कुनै पनि मुद्दा युद्धबाट वारपार भएको दृष्टान्त विरलै छ । बरु वार्तासंवादबाट युद्धलाई शान्तिमा रूपान्तरण गरिएका उदाहरण प्रशस्त छन् । सैन्य शक्तिका हिसाबले बलियो मानिने रुसले त युक्रेनमाथि आक्रमण थालेको दुई वर्ष हुन लाग्दा पनि वारपार कता हुने हो भन्ने यकिन हुन सकेको छैन । त्यसको असर भने प्रत्यक्षअप्रत्यक्ष रूपमा सिङ्गो विश्वले भोगिरहेको छ । अमेरिकी नेतृत्वको गठबन्धन फौजले अफगानिस्तानमा तालिबानमाथि आक्रमण गरेर परास्त गरेको थियो तर अमेरिकी फौज फिर्ता हुनासाथ तालिबान सत्तामा आएको छ अर्थात् हजारौं मानिसको हताहती र अर्बौं खर्चपछि त्यहाँको स्थिति पूर्ववत् अवस्थामै पुगेको छ । इजरायल र प्यालेस्टाइनले पनि आपसी संघर्षबाट केही पाएका छैनन्, गुमाइरहेका मात्र छन् । यसबाट पनि दुवै पक्षले पाठ सिक्न सक्नुपर्छ र वार्तासंवादमार्फत दीर्घकालीन शान्तिको खोजी गर्नुपर्छ । यसमा विश्व समुदायले पनि दबाब र सहजीकरण गर्न सक्नुपर्छ ।"
गरिबहरूको पेटमा युद्धको बाछिटा,"फेरि अर्को युद्ध सुरु भएको छ । प्यालेस्टाइनइजराइल युद्धको यो नयाँ प्रकरण कहाँ पुगेर टुंगिने हो यकिन छैन । युद्धबाट हुने धनजनको क्षतिको आकलन अहिले नै गर्ने अवस्था छैन । यदि युद्ध लम्बियो भने हजारौं मानिसको मृत्यु हुने निश्चित छ । तर युद्धरत पक्षले भविष्यको कहालीलाग्दो सम्भावित क्षतिको ख्याल नगरी आआफ्नै अडान अघि सारेका छन् । युद्ध सुरु भएको अवस्थामा बाह्य स्वार्थ र हतियारको बिक्रीको विषयले पनि स्थान लिने गरेको छ । पछिल्लो उदाहरण रसिया र युक्रेन युद्ध हो । उक्त युद्ध वर्ष दिन बित्दा पनि रोकिएको छैन । रोकिने लक्षण पनि छैन । तर युद्धमा हजारौं मानिसको मृत्यु भइसकेको छ । लाखौं मानिस अंगभंग र विस्थापित भएका छन् । हजारौंले अभिभावक गुमाएका छन् । टुहुरा बालबालिकाको बिचल्ली भएको छ । मुलुकको भौतिक संरचना ध्वस्त भएको छ । सिरियाको अवस्था पनि त्यस्तै छ । बाह्य मुलुकको स्वार्थले सिरिया र युक्रेन ध्वस्त भएको छ । आज युक्रेनको राजधानी किभ र खारकिब खरानी भएको छ । यद्यपि युद्ध रोकिने पहल कतैबाट भैरहेको छैन । कमसेकम हमास र इजरायलले युक्रेन र सिरियाबाट शिक्षा लिनुपर्थ्यो । आफ्ना नागरिकलाई युद्धभूमिमा होम्नु कुनै पनि मुलुकको बहादुरी होइन । यो कुरा जेलेन्स्की र पुटिनले त बुझ्लान् नै हमास र इजरायलका नेताहरूले पनि बुझ्न सकेको देखिएन । उनीहरूले कुरा बुझेनन् भन्दैमा विश्व समुदायले पहल गर्नुपर्दैन ? पहल मात्र होइन तत्कालै युद्ध रोक्न संयुक्त राष्ट्र संघले शान्ति सेनालाई सीमावर्ती क्षेत्रमा पठाउनुपर्छ । युद्धका लागि कुनै पनि मुलुकले हतियार बेच्न नपाउने उर्दी जारी गर्नुपर्छ । अन्यथा यो युद्ध पनि रसियायुक्रेनजस्तै वर्षौंसम्म लम्बिन सक्छ । युद्ध रोक्न कडा दबाब नदिने हो भने राष्ट्र संघको औचित्य पनि बिस्तारै कम हुँदै जानेछ । राष्ट्र संघको स्थापनाको प्रमुख उद्देश्य नै विश्व शान्ति हो । तर राष्ट्रसंघ अहिले आफ्नो उद्देश्यमा असफल देखिँदै छ । यो दुःखद कुरा हो । इजरायलप्यालेस्टाइन युद्ध यस पटक मात्र भएको होइन । यासेर अराफातको पालादेखि नै यी दुवै मुलुकबीचको युद्ध सुनिँदै आएको हो । एउटै सहर जेरुसेलमलाई दुवैले राजधानी मान्ने, एउटै राष्ट्रलाई दुवैले आफ्नो स्वामित्व ठान्ने यसअघि पनि देखिएको हो । अहिलेको द्वन्द्व पछिल्लो रूप मात्र हो । यसपालि युद्धको सुरुआत हमासले गरेकाले मुख्य दोषी उही भएको छ । किनकि जसले सुरु गर्यो, त्यो नै पहिलो दोषी हो । दोषी जवाफी हमला गर्ने होइन, सुरुमा आक्रमण गर्ने नै हुन्छ । हजारौं मानिसको मृत्यु हुनुअगावै राष्ट्र संघ र विश्व समुदायले पहल गर्नुपर्छ । आगोले घर खरानी भैइसकेपछि पहल गर्नुको अर्थ हुँदैन । राष्ट्र संघको पहलमा तत्कालै शान्ति सेना र रेडक्रस युद्धभूमिमा पठाऔं र युद्धविराम गर्न दबाब दिऊ । सधैं युद्धभन्दा पनि बर्लिनको जस्तै विशाल पर्खाल लगाऔं । पर्खाल अहिलेको जस्तो जालीको बार काटेर भित्र छिर्ने अवस्था नहोस् । युद्धले विनाश त गर्छ नै त्योभन्दा धेरै गरिबको पेटमा सिधै असर गर्छ । गरिबी निवारणमा लाग्नुपर्ने पैसा युद्धमा सकिन्छ । युद्धकै कारण युक्रेनबाट आउने सूर्यमुखी तेल र गहुँ विश्व बजारमा आपूर्ति हुन छाडेको छ । जसबाट विश्वभरिकै गरिबहरू मारमा परेका छन् । महँगीका कारण गरिबलाई एक छाक भोकै बस्नुपर्ने बाध्यतामा पुर्याएको छ । युद्धको कारण उपभोग्य वस्तुको मूल्य महँगो हुँदा धनीले किनेर खाएका छन् । गरिब भोकै छन् । गोपाल देवकोटा, गोकर्णेश्वर नपा८ काठमाडौं"
सद्भाव नबिथोलौं,"धर्म कुनै जातिविशेषको पेवा होइन । हरेक व्यक्तिलाई धार्मिक स्वतन्त्रता रहेको हुन्छ । धर्म व्यक्तिको रोजाइ हो । तर कसैले कसैको धर्मसंस्कृतिमाथि मनलाग्दी बोल्न र लेख्न भने पाइँदैन । कसैको आस्थामा प्रहार गर्न पनि पाइँदैन । संविधानमा नेपाल धर्मनिरपेक्ष राष्ट्र उल्लेख छ । त्यसकारण पनि धार्मिक स्वतन्त्रता रहेको छ । कसैले अरूको धर्मका बारेमा प्रचारप्रसार गरेर लोभ देखाएर आक्रमण गर्नु ठीक होइन । व्यक्तिले इच्छा अनुसार धर्म अँगाल्न सक्छ । धर्मलाई ठूलोसानो भनेर समाजमा भ्रम सृजना गर्नु ठीक होइन । हामी सबै सचेत बनौं, सजग रहौं । अहिले समाजमा नचाहिँदा हौवा फैलाएर दाजुभाइबीच नै सदभाव बिगार्न कोही व्यक्ति वा समूह सक्रिय भएर लागेको छ । यसलाई हामीले निरुत्साही गर्नुपर्छ । हिजो हामी मिलेर बसेका थियौं, आज पनि मिलेर बसेका छौं । भविष्यमा पनि मिलेर बस्छौं भन्ने सन्देश दिनु जरुरी छ । धर्मको नाममा विखण्डन ल्याउने अवसरवादीहरूलाई निरुत्साहित पार्दै सकारात्मक सन्देश दिनुपर्छ । इसाई, हिन्दु र मुस्लिमबीच फाटो ल्याउन खोज्ने तत्त्वदेखि सावधान रहनुपर्छ । चार जात छत्तीस वर्णको फूलबारीमा सबै मिलेर बस्दा नै सुगन्ध आउँछ । हाम्रो धर्मसंस्कृति, रीतिरीवाज र चाडबाडहरू सबैको आआफ्नो ठाउँमा उत्तिकै महत्त्व छ । त्यसैले एकले अर्कालाई उचाल्ने तत्त्वबाट हामी बचौं । यस्ता विषयमा कसैको कुरा सुन्नेभन्दा पनि आफैं सचेत हुनु उपयुक्त हुन्छ । सामाजिक सञ्जाल र अन्य सोसल मिडियामा नचाहिँदा भड्किला शब्द प्रयोग गरेर समाजमा आतंक फैलाउने जोकोहीलाई पनि राज्यले कारबाही गर्नुपर्छ । राज्य मौन बस्दा त्यस्ता अराजक गतिविध गर्नेहरूको मनोबल बढ्छ । देशका विभिन्न ठाउँमा जातीय दंगा भड्काउने काम भएको छ । कतिपय ठाउँमा कर्फ्यु लगाउनुपर्ने अवस्था सृजना भएको छ । धरानबाट सुरु भएको जातीय झगडा अहिले हरेक ठाउँमा देखिँदै छ । भविष्यमा हुने अराजकतालाई नियन्त्रण गर्न एकआपसमा मिल्नुको विकल्प छैन । पुरुषोत्तम घिमिरे, जोरपाटी, काठमाडौं"
हरित अर्थतन्त्रको जग बसालौं,"मुलुकको अर्थतन्त्र दिनप्रतिदिन नाजुक बनिरहेको यथार्थबाट हामी अनभिज्ञ छैनौं । विगत ३४ वर्षदेखि बदलिएको राजनीतिले मुलुकमा बहुआयामिक समृद्धि स्थापना हुने जनअपेक्षा थियो । तर कुन क्षेत्रलाई प्राथमिकता दिँदा ग्रामीण गरिबी न्यून पार्न सकिन्छ, त्यसको ठोस योजना कुनै पनि सरकारले बनाएका छैनन् । यसले अहिले अर्थतन्त्रकै कारण मुलुकमा अन्धकार थपिएको छ । निराशाबाट घेरिएका सर्वसाधारणलाई हातमुख जोड्नसमेत कठिन हुन थालेको छ ।विश्वका सबैजसो मुलुकले कृषि क्षेत्रलाई प्राथमिकता दिएर आफ्ना उत्पादन विश्वभर फैलाएका छन् । आफू पनि कृषिमा आत्मनिर्भर भएका छन् । तर कृषिप्रधान देश भनिएको नेपालको कृषिक्षेत्र तहसनहस बनाइएको छ । कृषियोग्य भूमि छाडेर कृषकहरू लाखापाखा लागेका छन् । पहिले घरघरमा कृषि र पशुसेवाका प्राविधिकले पुर्याएको सेवाबाट कृषक वञ्चित छन् । केन्द्रदेखि गाउँसम्मको संरचना लथालिंग छ । कृषि प्राविधिकहरू सेवाभन्दा राजनीतिक संघ, संगठनमा संलग्न भएका छन् । उनीहरू स्वार्थसिद्धिमा लागेका छन् । प्रतिनिधिसभा, प्रदेशसभाका सांसदलाई कृषिमा आमूल परिवर्तन र हरित क्रान्तिको विषयमा खासै चासो छैन । प्राज्ञिक वर्ग र पाका नेताले भरिएको राष्ट्रिय सभाका सभासद्, विश्व परिवेश बुझेका योजना आयोगका सदस्यहरू कसैले पनि कृषि क्षेत्रको उत्थानमा ध्यान दिएको देखिँदैन । यो अवस्था आउनु दुर्भाग्य हो । हिटलरले सफायाको अभियान थालेपछि यहुदीहरू भागेर इजराइल पुगेका थिए । पानीको चरम अभाव भएपछि बालुवामा लट्पटिँदै कृषि अर्थतन्त्रलाई उचाइमा पुर्याएको इतिहास रहेको छ । उनीहरूले संकटमा गरेको मिहिनेतले हरितगृहको प्रविधि विश्वव्यापी बनाएको घटना हाम्रो नेतृत्वले सुनेको नसुन्यै गरेको छ । हाम्रो हिमालदेखि तराईसम्मका सबै क्षेत्र हरितगृहभन्दा कम छैनन् । जहाँबाट बाह्रै महिना अलगअलग प्रकृतिका कृषि उत्पादन प्राप्त गर्न सकिन्छ । हिमाली भेगका भेडाच्यांग्रा, याक, चिज, स्याउ, आलु लगायत कृषि क्षेत्र तथा पशुपालनबाट हुने उत्पादनको सम्भावना प्रचुर रहेको छ । मुलुकको तल्लो भेगमा उत्पादित कृषि उत्पादनको माग देश विदेशमा उच्च छ । राष्ट्रिय गौरवका आयोजनाका नाममा देश डुबाउने पोखरा र भैरहवा अन्तर्राष्ट्रिय विमानस्थलजस्ता संरचना होइन, घरघरमा कृषि क्रान्तिको लहर पुर्याए मात्र अर्थतन्त्रलाई मद्दत गर्छ । ७ सय ५३ वटै पालिकालाई केन्द्रले बिजिनेस प्लान बनाउन मार्गनिर्देश गरेर हरित अर्थतन्त्रको स्तम्भ खडा गर्न सकिन्छ । यसले मात्र मुलुकलाई आत्मनिर्भर बनाएर अर्थतन्त्रलाई पनि सघाउन सक्छ । भुवनेश्वर शर्मा, चन्द्रागिरि२, काठमाडौं"
सार्वभौम जनता : मालिक कि भीड ?,"आखिर जे डर थियो, जानीनजानी मुलुक त्यही बाटोतिर अग्रसर छ । राजनीतिक अस्थिरता र संक्रमणबाट पटकपटक गुज्रँदै आएको देश फेरि त्यस्तै अर्को महासंकटको डिलमा उभिएको छ । एकातर्फ, साम्प्रदायिक र धार्मिक हिंसा भड्काएर अराजकताको आगोमा राजनीतिको रोटी सेक्ने प्रपञ्च गरिराखेको स्वार्थ समूह हाबी हुन खोज्दै छ भने अर्कातर्फ लोकतन्त्रका आवरणमा दलालतन्त्र को बोलवाला बढिरहेको छ । तत्काललाई हिंसा भड्काउने कुत्सित मनसाय मत्थर भए पनि जोखिम टरिसकेको छैन । धरान, मलंगवा, नेपालगन्जमा भएका असहिष्णु र निन्दनीय क्रियाकलापहरू ट्रेलर मात्रै हुन् । अवाञ्छित अभीष्ट बोकेको देशीविदेशी स्वार्थ समूह नियोजित अस्थिरता सृजना गर्दै पूरै फिल्म देखाउने मिसनतर्फ उद्यत छ । यति नै बेला संघीय गणतन्त्रका हिमायतीहरू निर्लज्ज भएर लोकतन्त्रको हुर्मत लिइराखेका छन् । यसैको पछिल्लो नजिर हो हत्याजस्तो जघन्य अपराध गरेर सजाय खेपिरहेका एक गुण्डा नाइकेको राजनीतिक आबद्धता र प्रभावका आडमा गरिएको कैद सजाय मिनाहा । हुन त सर्वोच्च अदालतले प्रचण्ड नेतृत्वको गठबन्धन सरकारको यो कर्तुतमाथि डन्डा चलाएको छ, तर नीचताको यो हदमा ओर्लिएर गरिएको विधिको उपहासले सामान्य जनता (कमन म्यान) न्याय खोज्न कहाँ जाने भनेर बिलखबन्दमा परेका छन् । यस पटक यो स्तम्भमा नेपाली राजनीतिलाई तिनै कमन म्यान को नजरबाट हेर्ने प्रयत्न गरिएको छ । राजनीतिक, दलीय वा कुनै नेताको आग्रहबाट टाढा, दुःखजिलो गरेर दैनिकी टार्ने एउटा कमन म्यानको नजरबाट अहिलेको राजनीति नियाल्दा कस्तो देखिएला ? राजनीति सामान्य जनताका लागि यति दुरूह बन्दै गएको छ, तिनले न टेक्ने लौरी भेट्छन् न त समाउने हाँगो नै ।जनता भनेको कुनै देशमा बस्ने मान्छेहरूको समष्टि हो भनेर नेपाली बृहत् शब्दकोशले अर्थ्याउँछ । राजनीतिशास्त्रले पनि कुनै निश्चित भूगोलमा राजनीतिकसामाजिक लगायत विभन्नि अधिकारसहित बस्ने मानिसहरूलाई जनता भनेर परिभाषित गर्छ । समाजशास्त्री चैतन्य मिश्रका शब्दमा, जनतामा आमपना, अमुकपनाका साथै केही हदको समानपना निहित छ (लोकतन्त्र र आजको मार्क्सवाद, पृ १८) । जनताका अनेक परिभाषा र प्रयोग भएका छन् । जनता शब्दको खपत राजनीतिक बजारमा जति सायदै कतै होलाÙ हरेक सन्दर्भमा इति र अन्त्य जनताकै हकअधिकारको कुराबाट गरिन्छ । यसरी हेर्दा जनता कुनै चित्रकारको अमूर्त चित्रझैं लाग्छ । यद्यपि यो विश्लेषण जनताबारे गरिएका जटिल परिभाषा र अर्थहरू खोज्न केन्द्रित छैन । यहाँ उल्लेख गर्न खोजिएको जनताको प्रतिनिधि पात्र सर्वोच्च अदालतको ढोकैमा ढलेकी भारती मानन्धर हुन् । कुनै पनि नेपाली जनसाधारणले भोग्ने नियति भारतीको भन्दा भिन्न छैन । किनभने, कारण अनेक छन् । लोकतान्त्रिक आन्दोलनको अगुवाइ गरेर संघर्षले खारिएको भनिएको एउटा सिङ्गो राजनीतिक पुस्ता नै बेकामे साबित भएको छ । त्यसपछिको दोस्रो पुस्ता जोखिम मोल्न नसक्ने अवसरवादी प्रवृत्तिको छ । केही गर्ला कि भन्ने आशा गरिएको नवोदित पुस्ता प्रियतावादको घुम्टोमा छ । सरकारप्रशासनयन्त्र कामचोर र भ्रष्ट छ । समाजमा जनमत निर्माण गर्ने, राजनीतिक नेतृत्वलाई खबरदारी र दबाब दिने मिडियानागरिक समाज आफैं विभाजित, कमजोर र निरीह बन्दै छ । यही मौका छौप्दै एउटा तप्का सिनो भइसकेको राजसंस्था बोकेर हिँडेको छ । स्वदेशीविदेशी स्वार्थसमूहबाट परिचालित व्यक्ति अनि समूहहरू धर्म र सम्प्रदायका नाममा नियोजित द्वन्द्व उत्पादन को प्रयत्नमा छन् । यो सबै अवस्था टुलुटुलु हेरेर बस्ने नियतिमा छन्, जनता । सार्वभौम नेपाली जनतालाई कसैले इतिहासनिर्माता भने त कसैले मालिक को संज्ञा दिए । तर, खासमा नेपाली जनताको हालत छट्टु सेवकहरूबाट प्रताडित एउटा निरीह मालिकको जस्तै छ । वर्तमान नेपाली राजनीतिले एउटा निरीह मालिकको कथा सम्झाउँछ, जो सेवकहरूबाट पटकपटक ठगिन्छ । कथा यस्तो छ एक वृद्ध मालिकले आफ्नो सुसारका लागि एक सेवक राख्छ । मालिकले सेवकलाई दैनिक एक लिटर दूध पिलाउने जिम्मेवारी दिन्छ । सेवक काम पाएकामा उत्साहित हुन्छ र मालिकलाई नियमित रूपमा एक लिटर दूध पिलाउँछ । केही दिनमै सेवकको नियत बिग्रन्छ । उसलाई लोभ लाग्न थाल्छ अनि मालिकको एक लिटर दूधबाट एकचौथाइ चोरेर आफैं पिउन थाल्छ र मालिकलाई चौथाइ पानी मिसाएर दिन थाल्छ । सेवकको चोरी थाहा पाएको छिमेकीले त्यो मालिकलाई दूधमा घोटाला भइरहेको छ भनेर सजग गराइदिन्छ । सचेत भएको मालिकले सेवकको निगरानी गर्न अर्को सेवक राख्छ । दोस्रो सेवकको जिम्मेवारी हुन्छ, दूधचोर सेवकको निगरानी गर्नु । नयाँ सेवकले केही दिन राम्रै निगरानी गर्छ । तर, केही दिनपछि उसमा पनि लालच जन्मिन्छ । अब दुवै सेवक मिलेर एकएक चौथाइ दूध चोर्न थाल्छन् र त्यति नै पानी मिसाएर मालिकलाई पिलाउन थाल्छन् । छिमेकीले दुवै सेवकबाट ठगी भइरहेको सुराक फेरि मालिकलाई दिन्छ । अब मालिक दुई सेवकको निगरानीका लागि तेस्रो सेवक राख्ने निधोमा पुग्छ । तर, कथा उही दोहोरिन्छ । अब तीन सेवक मिलेर एकएकचौथाइ दूध चोर्न थाल्छन् र एकचौथाइ दूधमा तीनचौथाइ पानी मिसाएर मालिकलाई पिलाउँछन् । वृद्ध मालिक झन् कमजोर हुँदै जान्छ । छिमेकीले चिन्तित भएर सबै सेवकको ठगीबारे पुनः सचेत गराइदिन्छ । मालिक हार मान्दैन र इमानदार सेवकको खोजीको प्रयत्न जारी राख्छ । ऊ तीन सेवकको निगरानी गर्न चौथोको व्यवस्था गर्छ । तर, यस पटक अवस्था झन् गम्भीर बन्छ । चारै जना मिलेर एकएक चौथाइ दूध पिउन थाल्छन् । र, अब मालिकका लागि दूध नै बच्दैन । त्यसपछि चारै सेवक मिलेर एउटा जुक्ति गर्छन् । मालिक निदाएको मौका पारेर उनीहरू दूधको मलाई बूढाको जुँगामा दलिदिन्छन् । बिहान उठेपछि मालिक सेवकहरूलाई सोध्छ, हिजो तिमीहरूले मलाई दूध पिलाएनौ ? तर, सेवकहरू एकस्वरमा जवाफ दिन्छन्, तपाईंले हिजो बेलुकी नै पिइसक्नुभयो त । उनीहरू मालिकलाई ऐना देखाउँदै जुँगामा लागेको मलाई प्रमाणका रूपमा पेस गर्छन् । र, वृद्ध मालिक पत्याउन विवश हुन्छ । त्यो मालिक र नेपाली जनताको विवशतामा के फरक छ र ? राजनीतिक नेतृत्वले भाषणहरूमा जनतालाई मालिक र आफूलाई सेवक भने पनि व्यवहारमा नेपाली जनताको नियति कथाको मालिकको जस्तै छ । राजनीतिक सिंहासनमा विराजमान शासक वर्गले जनतालाई निरन्तर ठग्दै आएको छ । प्रश्न उठ्छ, जनता निरीह बनिरहने कि छट्टु सेवकहरूलाई सबक पनि सिकाउने ? खासमा नेपाली जनताको इतिहास गर्विलो छ । दास, रैती, प्रजा हुँदै जनता र नागरिक श्रेणीमा उक्लेका आम नेपालीजनको चेतको असली परीक्षण हुने समय आएको छ । यस अर्थमा यो बेला असफल राजनीतिक नेतृत्व मात्रै होइन, सामान्य जनता पनि कठघरामा छन् । नेपाली समाज चरम निराशाको चरणमा छ । दिनहुँ हुने भेटघाटहरूमा सकारात्मक ऊर्जा प्राप्त मुस्किलले हुन्छ । आर्थिक सूचकहरू ओर्लंदा मान्छेका दैनिकीहरू प्रभावित छन्् । सामाजिक सद्भाव बिथोलिँदै गएको छ । मासिनहरू देशमा बस्न नसक्ने देखेर बिदेसिने प्रवृत्ति ह्वात्तै बढेको छ । राजनीतिप्रति वितृष्णा चुलीमा पुगेको छ । यी र यस्ता अनेक नकारात्मक सूचकहरूले यो राजनीतिक प्रणालीमाथि प्रश्नचिह्न लगाइदिएका छन् । एक थरी भन्छन् व्यवस्था बदलियो, अवस्था बदलिएनÙ त्यसकारण अवस्था बदल्न लाग्नुपर्छ । अर्को थरीलाई लाग्छ व्यवस्था नै अवस्था नबदलिनुको कारक होÙ व्यवस्था नै बदल्नुपर्छ । हो, यहीँनेर इतिहासनिर्माता भनिएका जनताको चेतको परीक्षण हुने हो । विधिको उपहास गर्ने, भ्रष्टाचार र कुशासन बढाउने राजनीतिक नेतृत्व माफीलायक छैन । जनस्तरमा परीक्षण भएर असफल भइसकेको शीर्ष राजनीतिक पुस्ताप्रति विश्वास जागृत हुने अवस्था देखिँदैन । असफल भइसकेको यो पुस्ताकै बिदाइ अनिवार्य छ । तर, के निराशा र आक्रोश बढेको मौका छोपेर इतिहासमा परीक्षण भएर असफल भई मिल्किएको राजसंस्था र धार्मिक अतिवादको औचित्य फेरि स्थापित हुन सक्छ ? केही थान नेताको अक्षमताको मूल्य संघर्ष र बलिदानबाट आएको सिङ्गो प्रणालीले चुकाउनुपर्ने हो ? फेरि पनि प्रश्न उठ्ने जनतासामु नै हो । दुई साताअघि यसै स्तम्भमा मैले लेखेको थिएँ, विस्थापित भइसकेको निरंकुशतन्त्रको हिमायती राजसंस्थालाई जनताले विकल्पका रूपमा हेरेका छैनन् ।राप्रपाका वरिष्ठ उपाध्यक्ष रवीन्द्र मिश्रले भक्तपुरमा पूर्वराजावरिपरि उपस्थित जनसमुदायको भिडियो राख्दै सामाजिक सञ्जालमार्फत प्रतिवाद गरे, जनता भनेका को हुन् ? यो भिडियोमा देखिएका जनता होइनन् र ?मिश्रको प्रतिवादले प्रतिप्रश्न जन्माउँछ, पूर्वराजाको वरिपरि झुम्मिएको जनसमुदाय राजसंस्था ब्युँताउन व्यग्र समूह हो त ? के भक्तपुरको भीडले राजसंस्था पुनर्जीवनको मुद्दा अनुमोदन गर्छ ?गर्दैन । बरु यसले जनता शब्दको अर्को एउटा दुरुपयोगको शृङ्खला थप्छ । शासकहरूले जनताको प्रयोगदुरुपयोग गरेका अनेक सन्दर्भ छन् । जनता शव्दको प्रयोगबिना राजनीतिक अभीष्ट बोकेकाहरूको दोकान चल्दैन । तानाशाहहरू पनि जनताको दुहाई दिन्छन्, विद्रोहीले पनि दिन्छन् । दलहरूले त दिने भइहाले । आआफ्नै आग्रह र सुविधा अनुसार सबै जनताकै दुहाई दिन्छन् । भक्तपुरमा पूर्वराजा जाँदा उपस्थित जनतालाई एमाले अध्यक्ष केपी ओलीले भीडको तमासा भनिदिए । राजावादीहरूले त्यही भीडमा राजभक्तहरू देखे । राजनीतिक स्वार्थ र आग्रहका आधारमा जनता परिभाषित हुने गर्छन् भन्ने ताजा दृष्टान्त हो यो । कतिसम्म भने, धर्म र सम्प्रदायका नाममा बढेको असहिष्णु चरित्र र क्रियाकलापलाई समेत एक थरीले अहिले जनताको विद्रोह भनेर चित्रण गर्न थालेका छन् । जबकि अहिले मौलाइरहेको धार्मिक अतिवादका पछाडि नियोजित र विषाक्त स्वार्थ लुकेको वास्तविकता छिपेको छैन । जबजब सहिष्णु समाजमा धर्म, जात र सम्प्रदायका नाममा यस्तो अवाञ्छित गतिविधि गर्ने प्रयास हुन्छ, सन् ९० को दशकमा बनेको एउटा भारतीय सिनेमा क्रान्तिवीर का दृश्यहरू झलझली मस्तिष्कमा आउँछन् । नाना पाटेकरका शक्तिशाली संवादहरू भएको यो सिनेमाले भारतीय समाजमा हिन्दुमुस्लिमबीच दंगा भडकाएर धर्मको आडमा कसरी राजनीतिक नेतृत्व, व्यापारी र गुण्डा माफियाहरूले शासनसत्ता र अर्थतन्त्रमा हालीमुहाली गरेका छन् भन्ने यथार्थ चित्रण गर्छ । तीन दशकअघि क्रान्तिवीर ले चित्रण गरेजस्तै सहिष्णु चरित्र भएको हाम्रो समाजको सद्भाव यति बेला जोखिममा छ । जनताको सचेतताको आवश्यकता यहीँनेर छ । जनताको नाम र आवरणमा गरिएका अभियान र आन्दोलनहरूले कहीँ इतिहास निर्माण भएका छन् त कहीँ इतिहासलाई नै कलंकित तुल्याएका छन् । धार्मिक अतिवादले समाजलाई कहाँ पुर्याउँछ भन्ने दृष्टान्तका लागि दक्षिण छिमेकीलाई हेर पुग्छ । सीमित राजनीतिक स्वार्थको बलिवेदीमा भारतको सामाजिक सद्भाव बिथोलिँदाका दुष्परिणाम कति दुरूह छन्, उदाहरण थुप्रै छन् । सबैभन्दा पछिल्लो पाँच महिनादेखि मणिपुरमा सल्केको जातीय द्वन्द्वको ननिभेको आगो हो । त्यसकारण, अहिले धर्म र सम्प्रदायका नाममा दक्षिणतिरबाटै आयातित विषाक्त हावा संकटग्रस्त नेपाली राजनीतिको प्राणवायु हुन सक्दैन । यो तथ्यलाई नजरअन्दाज गर्दै एउटा तप्का धार्मिक अतिवादको आडमा राजनीतिक तुष्टीकरणको प्रयत्नमा छ । निराश जनमतलाई यसको हतियार बनाउन उद्यत यो तप्काको यो नियत डरलाग्दो छ । जनसचेतता यहाँ आवश्यक छ । एकातिर जनताले आफ्नो निरीहता त्याग्दै छट्टु सेवकहरूलाई सबक सिकाउनु छ भने अर्कोतिर सार्वभौम जनतालाई भीडमा परिणत गर्ने स्वार्थ समूहहरूको प्रपञ्च खुट्याउन सक्नुपर्छ । जनताको एउटा ठूलो तप्कालाई थाहा छ, राज्यसत्ताको चरित्र जनताको चेतना र विवेकमा निर्भर हुन्छ । अनि जनताको विवेकको परीक्षा मूलतः निर्वाचनका बेला हुन्छ । निर्वाचनमा दण्डित र पुरस्कृत गर्नुका अलावा जनताले राजनीतिक नेतृत्वलाई खबरदारी गर्न र दबाब दिन छोड्नु हुँदैन । तर, अहिले जसरी राजनीतिको एउटा पुस्ताको असफलतालाई आधार बनाएर लोकतान्त्रिक मूल्यपद्धतिमाथि अतिवाद हावी हुन खोज्दै छ, त्यो सौताको रिसले श्रीमान्को फ्रवृत्ति सही होइन । जनताको मौन बहुमत (साइलेन्ट मेजोरिटी) ले यसमा मुख खोल्न ढिलो गर्नु हुन्न ।"
संरचनागत सुधारको पर्खाइमा अर्थतन्त्र,"शिथिलताका कारण र उपायनेपाली अर्थतन्त्र यो अवस्थामा आइपुग्नुका थुप्रै कारणमध्ये प्रमुख हो निजी क्षेत्रको विकासका लागि अवलम्बन गर्नुपर्ने संरचनागत सुधार नहुनु । निजी क्षेत्रको लगानीका लागि बाधक बनेका ऐनकानुनहरूमा सुधार गरिएन । लगानी सम्मेलनहरू त भए तर स्वदेशीविदेशी लगानीमा रहेका नीतिगत नियमनकारी एवं प्रक्रियागत अवरोधहरू हटाइएनन् । विषम परिस्थितिलाई अवसरका रूपमा लिएर यस्ता अवरोधहरू हटाउनुपर्दछ । विदेशी लगानी, प्रविधि तथा बजारबिना नेपालको निजी क्षेत्रको विकास नहुने यथार्थलाई आत्मसात् गरी नीतिगत सुधारका लागि सबैले हातेमालो गर्न जरुरी छ । बंगलादेशलाई हेरे पुग्छ । तयारी पोसाक, फर्मास्युटिकल र सूचना तथा प्रविधिजस्ता निर्यातजन्य क्षेत्रहरूमा बाह्य लगानी तथा प्रविधि भित्र्याएर निजी क्षेत्रको विकासमार्फत बंगलादेश प्रतिव्यक्ति आयमा भारत र पाकिस्तानलाई जित्न सफल भएको हो ।संरचनागत सुधारका अतिरिक्त सरकारी क्षेत्रबाट अपेक्षित रूपमा पुँजी निर्माण हुन सकेको छैन । तीन तहका सरकार छन्, तर पुँजीगत खर्चले तीव्रता लिन सकेको छैन । तीनै तहका सरकारको एकीकृत बजेट बचतमा छ । स्थानीय तहको खर्च हुन नसकेको र राष्ट्र बैंकमा रहेको नगद मौज्दात वाणिज्य बैंकहरूलाई बिनाब्याज ऋण लगानी गर्ने सुविधा सात वर्षयता उपलब्ध हुँदै आएको छ । यो सुविधा अन्तर्गत बैंकहरूले प्रयोग गर्दै आएको ७० अर्बदेखि १०० अर्बसम्मको स्रोत उपयोगको प्रयोजनप्रति संवेदनशील हुन आवश्यक छ ।डेढ दशकयता खास गरी वित्तीय क्षेत्रका नीतिनिर्माताहरूको ध्यान बैंक तथा वित्तीय संस्थाहरूको सख्या घटाउनेमा रह्यो । पछिल्लो समय मेगा मर्जरले प्रश्रय पाउदा वाणिज्य बैंकहरूको संख्या ३२ बाट २० मा झर्यो । कुनै समय विकास बैंकहरूको संख्या ८८ रहेकामा हाल १७ मा झरेको छ । वित्त कम्पनीको संख्या पनि ७९ बाट १७ मै आइपुगेको छ । यस्तो मर्जरबाट उद्यमशीलता तथा निजी क्षेत्रको विकासमा कति मद्दत मिल्यो, समीक्षा हुन जरुरी छ ।यो परिमाणको मर्जरले ब्याजदर तथा तरलता उतारचढावको समस्यालाई सम्बोधन गर्नुपर्ने हो । मर्जरपश्चात् वित्तीय स्रोत परिचालनमा हुन गएको अधिकेन्द्रीकरणलाई वित्तीय स्रोतको कुशल बाँडफाँट, वित्तीय पहुँचको सदुपयोग तथा पुँजी बजारको विकासमा केन्द्रित गर्नुपर्ने आवश्यकता छ । बैंक तथा वित्तीय संस्थाहरूको मर्जरपछि कतिपय निजी क्षेत्रका बैंकहरूमा जनशक्ति व्यवस्थापन चुनौतीपूर्ण हुँदै गएको छ । धेरैले जागिर गुमाउनुपरेको र कतिपय बैंकमा कार्यालय समय अगाडि र पछाडि पनि लामो समयसम्म खटिनुपर्ने अवस्थाका कारण हिजो आकर्षणको केन्द्र रहेका बैंकहरूप्रति विकर्षण बढेकाले समेत युवाहरूको विदेश पलायन बढेको हो । बदलिँदो परिस्थितिमा बैंक तथा वित्तीय संस्थाहरूलाई व्यावसायिक ढंगले व्यवस्थापन गर्नुपर्ने चुनौती छ ।पछिल्लो समय लघुवित्त र बचत तथा ऋण सहकारीहरूमा समस्या देखिन थालेको छ । अर्थतन्त्र चलायमान गराउनमा यी संस्थाहरूको हिजो महत्त्वपूर्ण भूमिका थियो । समस्या देखिनासाथ यी संस्थाहरूसँग जोडिएका लाखौं मानिस तथा घरपरिवारले वित्तीय पहुँच गुमाएका कारण पनि अर्थतन्त्रमा मन्दी देखिएको हो । यी संस्थाहरूको नियमनका लागि दोस्रो तहको छुट्टै नियमनकारी निकाय स्थापनाबारे बजेटमा उल्लेख भए अनुसार संस्था खडा नगरिएकाले पनि मुलुकमा उद्यमशीलताको वातावरण बन्न सकेको छैन ।राष्ट्रिय तथा अन्तर्राष्ट्रिय गैरसरकारी संस्थहरूको गतिविधि बिस्तारै सुक्दै गएका कारण पनि अर्थतन्त्र चलायमान हुन नसकेको हो । रुसयुक्रेन युद्धको प्रभावस्वरूप गैरसरकारी संस्थाहरूको गतिविधि नेपालमा घट्दै गएको छ । यस पृष्ठभूमिमा अर्थतन्त्र चलायमानका लागि दातृ निकायको सहयोग परिचालन गर्न नेपालले थप प्रयास गर्नुपर्ने देखिन्छ ।कतिपय मुलुकले अप्ठेरो स्थितिमा आर्थिक सुधार अगाडि बढाई प्रगति गरेका थुप्रै उदाहरण छन् । अप्ठेरो स्थितिलाई आर्थिक सुधारको अवसरका रूपमा नेपालले लिनुपर्ने हुन्छ । अहिलेको आवश्यकता नीतिगत चेरी पिकिङ होइन कि समग्र नीतिगत सुधार हो । कोभिड महामारीमा कृषिमा आत्मनिर्भरतालाई प्रमुखता दिइएको थियो । यो वर्ष खडेरीका कारण कतिपय ठाउँमा धान रोपाइँ हुन सकेन । तराईमधेशमा धानको बीउ उमार्न र रोपाइँका लागि अल्पकालीन बोरिङ सिँचाइको व्यवस्था गर्न सकिएको भए यस्तो कमी आउने थिएन । अर्थतन्त्रलाई चलायमान गर्न कित्ताकाट खुला गरिएको छ । आशा गरौं, यसले काम गर्नेछÙ कृषिमा आत्मनिर्भरताको उद्देश्यप्राप्तिमा सहयोग गर्नेछ ।कित्ताकाट खुलेपछि सुधारको दोस्रो एजेन्डाका रूपमा सेयर धितो कर्जाको १२ करोड सीमा पुनरवलोकनलाई लिइएको छ । ५७ लाख लगानीकर्ता जोडिएको यो मुद्दाको सम्बोधनपछि आम मानिसमा रहेको चरम निराशा चिरिने आशा गर्न सकिन्छ ।कृषिले जस्तै उद्योग क्षेत्रले पनि पछिल्लो समय राम्रो प्रगति गर्न सकेको छैन । औद्योगिकभन्दा बढी व्यापारिक प्रयोजनका लागि बैंक कर्जा प्रयोग भइरहेकाले पनि औद्योगिक क्षेत्र फस्टाउन नसकेको हो । २०४४ सालपछि नयाँ औद्योगिक क्षेत्र सञ्चालनमा आएको छैन । नेपाल सरकारले केही ठूला आकारका औद्योगिक पार्कको घोषणा त गरेको छ तर तिनको विकास गरिएको छैन । सञ्चालनमा रहेका १० औद्योगिक क्षेत्रमध्ये ८ वटा मित्रराष्ट्रको वित्तीय सहयोगमा बनेका हुन् । तीमध्ये २ वटा मात्र नेपाल आफैंले स्थापना गरेको अनुभवलाई आधार मान्दा घोषणा गरिएका ७ वटा ठूला औद्योगिक क्षेत्र विकासका लागि निजी क्षेत्रले पहलकदमी लिनुपर्छ । औद्योगिक क्षेत्रहरूमा घरेलु, लघु, साना तथ मझौला र ठूला वैदेशिक एवं बहुराष्ट्रिय लगानीमा स्थापित उद्योगहरू छन् । नेपालमा हाल लघु, साना तथा मझौला उद्योगव्यवसायहरूको जगेर्ना भएको छ भने यिनै औद्योगिक क्षेत्रहरूमा भएको छ । विराटनगर, वीरगन्ज र भैरहवा औद्योगिक करिडोरमा पनि साना, मझौला तथा ठूला उद्योगहरू सञ्चालनमा छन् । औद्योगिक क्षेत्र तथा करिडोरमा सञ्चालित उद्योगव्यवसायलाई केन्द्रविन्दुमा राखेर नीतिगत सुधारको प्याकेज ल्याउने हो भने मुलुकमा उत्पादन तथा रोजगारीका अवसरहरूको विस्तारमा सहयोग मिल्ने देखिन्छ ।सानोतिनो प्रयासले मात्र अर्थतन्त्र चलायमान हुने देखिँदैन । मौद्रिक नीति रामवाण भइदिएको भए हुन्थ्यो, तर यसका आफ्नै सीमा छन् । सरकारी वित्त नीतिको चर्चासमेत हुँदैन । परिणाम निकाल्न यी दुवै नीति कमान्डका साथ सञ्चालन हुनुपर्छ । पछिल्लो समय मौद्रिक नीति धेरै गिजोलिएको छ । कर्मचारीतन्त्र लाचार नभई बलियो बनाइएको भए सरकारी वित्त नीतिले पनि काम गर्थ्यो ।कतिपयले नीतिगत चेरी पिकिङ को वकालत गरेको देखिन्छ । वित्तीय स्रोतको अधिकेन्द्रीकरण भएको अवस्थामा नीतिगत चेरी पिकिङ ले क्षणिक लाभ त देला तर समस्याको दीर्घकालीन समाधान गर्दैन । साथै नीतिगत चेरी पिकिङ ले गर्दा वित्तीय पहुँचको थप दुरुपयोग हुने जोखिम रहन्छ । अहिले समस्या ऋण गार्हस्थ्यको पनि हो । एकातिर ऋण गार्हस्थ्य, अर्कातर्फ आर्थिक मन्दीको अवस्थाले बृहत्तर नीतिगत सुधार प्याकेजको माग गर्दछ । अहिले वित्तीय क्षेत्र संवेदनशील अवस्थामा पुगेको छ । जग्गाको मूल्यवृद्धिले आकाश छोएको छ, ७६ प्रतिशत बैंक कर्जा घरजग्गाको धितोमा बन्धक छ । कतिपयले यसलाई गर्वका साथ लिएका त छन् तर यो वित्तीय क्षेत्रको जोखिमपूर्ण अवस्थाको द्योतक हो । आर्थिक गतिरोधको अन्त्य एकल उपायका रूपमा मौद्रिक प्रोत्साहनले मात्र हुन्छ वा बहुउपायबाट हुन्छ, विचार पुर्याउनुपर्ने देखिन्छ । अर्थतन्त्रको संरचनागत सुधारका लागि अब अरू ढिलो गर्नु हुँदैन ।"
कामकाजी महिला र घट्दो स्तनपान,"पछिल्लो नेपाल जनसांख्यिक तथा स्वास्थ्य सर्वेक्षण२०२२ अनुसार देशमा ५६ प्रतिशत सुत्केरी महिलाले मात्र पूर्ण स्तनपान गराउँछन् । अर्थात्, सय जनामा केवल ५६ आमाले मात्र बच्चा जन्मिएको ६ महिनासम्म शिशुलाई आफ्नो दूध मात्रै चुसाउनेखुवाउने गरेका छन् । जबकि यसअघि सन् २०१६ मा भएको जनसांख्यिक तथा स्वास्थ्य सर्वेक्षणमा चाहिँ पूर्ण स्तनपान गराउने आमाहरू ६६ प्रतिशत रहेको पाइएको थियो । यो तथ्यांकमा पछिल्ला ७ वर्षको अवधिमा नेपालमा पूर्ण स्तनपान गराउने महिला १० प्रतिशतले घटेको देखिन्छ । त्यसअघि सन् १९९६ मा पूर्ण स्तनपान गराउने नेपाली आमाको संख्या ७५ प्रतिशत रहेकामा सन् २०११ मा ७० प्रतिशत हुँदै हाल ५६ प्रतिशतमा झर्नुले पछिल्ला २७ वर्षमा नेपालमा पूर्ण स्तनपान गराउने महिलाको संख्या २७ प्रतिशतले घटेको देखाउँछ । दिगो विकास लक्ष्यप्राप्तिका लागि शिशुको पूर्ण स्तनपानलाई एक प्रमुख आधारका रूपमा ग्रहण गरी नेपालले सन् २०३० सम्ममा पूर्ण स्तनपान गराउने आमाहरूको संख्या ९० प्रतिशत पुर्याउने लक्ष्य राखेको परिप्रेक्ष्यमा त्यो संख्या उल्टै उल्लेख्य रूपमा घट्नु चिन्ताको विषय हो । अझै पनि सयमा ४४ सुत्केरी आमाले जन्मेको ६ महिनाभित्रै पनि आफ्नो शिशुलाई बट्टाको कृत्रिम दूध वा गाईभैंसीको दूध खुवाउने गरेको र यस्तो संख्या बर्सेनि बढिरहँदा त्यसले उल्लिखित दिगो विकासको लक्ष्यप्राप्तिमा चुनौती खडा गरिरहेको छ । आखिर पूर्ण स्तनपानको दरमा भैरहेको यस्तो गिरावटका लागि जिम्मेवार कारकहरू केके हुन् त ? समाजमा शिक्षा, चेतना र स्वास्थ्यको पहुँचमा वृद्धि भैरहेको यथार्थका बीच आमा र बच्चा दुवैको दीर्घकालीन स्वस्थ जीवनका लागि अनिवार्य मानिएको शिशु स्तनपान भने किन घटिरहेको छ ? पूर्ण स्तनपानका फाइदाबारे बखान गरिरहँदा र महिलाहरूलाई स्तनपानको महत्त्वबारे उपदेश दिइरहँदा अब उल्लिखित सवालहरूबारे पनि विचार पुर्याउनु अत्यावश्यक भैसकेको छ । स्तनपानमैत्री कार्यस्थलको सुनिश्चितता, सबै सरोकारवालाको प्रतिबद्धता भन्ने नाराका साथ हालै यो वर्षको स्तनपान सप्ताह मनाइयो । रोजगारी तथा अर्थोपार्जनमा महिला सहभागिता बढ्दै गर्दा पूर्ण स्तनपान गराउने आमाहरूको संख्या घट्दै जाँदा कार्यस्थललाई स्तनपानमैत्री बनाउनुपर्ने आवश्यकताबोध गरिनु अवश्य पनि सकारात्मक पक्ष हो । पछिल्लो समय महिलाहरूको श्रम सहभागिता दरमा वृद्धि हुनु तर कार्यस्थल शिशु तथा स्तनपानमैत्री नहुनुका कारणले गर्दा कामकाजी महिलाहरूले आफ्ना शिशुलाई चाहेर पनि स्तनपान गराउन पाएका छैनन् । बढ्दो आधुनिकीकरण, सहरीकरणसँगै पेसाव्यवसायमा संलग्नतामा भएको बढोत्तरी र व्यस्तताका कारण आमाहरूले शिशुहरूलाई पर्याप्त स्तनपान गराउन पाइरहेका छैनन् । जनचेतनामा व्यापक अभिवृद्धि हुँदाहुँदै पनि पूर्ण स्तनपान गराउने महिलाको संख्यामा बर्सेनि उल्लेख्य गिरावट आउनुमा कार्यस्थलमा शिशु स्तनपान कक्ष तथा शिशु स्याहार कक्षको अभाव मुख्य कारक रहेको देखिन्छ । कानुन बमोजिमको सुत्केरी बिदा सकिएपछि आमाहरू काममा फर्किनुपर्ने तर आफ्नो कार्यस्थलमा शिशु स्याहार तथा स्तनपान कक्षको अभावका हुँदा बच्चालाई घरमै छाडेर काम जान बाध्य हुन्छन् । यसले गर्दा उनीहरू दिनभर बच्चालाई आफ्नो दूध चुसाउनबाट वञ्चित हुनुपरेको छ । निजामती सेवामा रहेका महिलाहरूले तलबी सुत्केरी बिदा जम्मा ९८ दिन मात्रै पाउँछन् । बेतलबी सुत्केरी बिदा ६ महिनासम्म पाइने भए पनि जागिरले परिवार धान्नुपर्ने महिलाहरू ९८ दिनपछि नै बच्चालाई घरमा छाडेर काममा फर्किन बाध्य हुन्छन् । गैरसरकारी तथा निजी क्षेत्रमा कार्यरत महिलाका लागि त यस्तो न्यूनतम सुविधाको समेत अभाव छ । यद्यपि सुरक्षित मातृत्व तथा प्रजनन स्वास्थ्य अधिकार ऐन२०७५ मा सबै रोजगारदाताले आफूकहाँ कार्यरत सुत्केरी आमाहरूलाई दुई वर्षसम्म कार्यस्थलमा स्तनपान गराउन सक्ने व्यवस्था गर्नुपर्ने र कार्यस्थललाई शिशु स्तनपानमैत्री बनाउनुपर्ने उल्लेख छ । तर यो प्रावधान अहिलेसम्म सबै सरकारी निकायमै त लागू हुन सकेको छैन, निजी क्षेत्र, बजार तथा अनौपचारिक श्रम क्षेत्रमा पूर्ण कार्यान्वयन आउनु झन् आकाशको फलजस्तै हो । विश्व स्वास्थ्य संगठनका अनुसार, विश्वका आधा अर्बभन्दा धेरै कामकाजी महिलालाई सम्बद्ध मुलुकको कानुनले अत्यावश्यकीय मातृ सुरक्षा दिन सकेको छैन । यस्तै कारणले समेत विश्वमा ६ महिनाभन्दा कम उमेरका शिशुमध्ये ४८ प्रतिशतले मात्र पूर्ण स्तनपान गर्न पाएका छन् । विश्वका २० प्रतिशत मुलुकमा मात्र रोजगारदाताले सम्बद्ध महिलालाई तलबी बिदाका साथै स्तनपानका लागि सुविधा उपलब्ध गराउनुपर्ने कानुन बनाएका छन् । यसबाट विश्वभर नै कार्यस्थलको अड्चन महिलालाई स्तनपानबाट वञ्चित गराउने एक प्रमुख कारक रहेको पुष्टि हुन्छ ।हुन त महिलाहरूले आफ्नो शिशुलाई पूर्ण स्तनपान नगराउनुमा केवल कार्यस्थलको मात्र दोष छैन र यसका विभिन्न कारण छन् । कसैका लागि यो बाध्यता बनेको छ भने कसैका लागि रहर वा देखावटीको परिणाम । तथ्यांक अनुसार शिशु जन्मेको एक घण्टाभित्र दूध चुसाउने आमाहरू ५५ प्रतिशत मात्र छन् । शिशु जन्मिएपछि सबैभन्दा पहिले आमाको दूध चुसाउनुपर्नेमा नेपालमा हरेक १० मध्ये ३ शिशुलाई घिउ, मह तथा चिनी चटाउने गरिएको पनि सर्वेक्षणले देखाएको छ । साथै शल्यक्रिया गरेर जन्माइएका शिशुलाई पहिलो पटक आमाको दूधको साटो अन्य चीज खुवाउने गरिएको छ । आधुनिकताको प्रवेशसँगै कतिपय नयाँ आमामा आफ्नो दूधभन्दा बट्टाको फर्मुला मिल्क बढी पोषणयुक्त तथा राम्रो हुन्छ भन्ने भ्रमणपूर्ण बुझाइ छ । नेपालमा त्यस्तो फर्मुला मिल्कको बिक्रीवितरणमा कानुनतः बन्देज लगाइएको भए पनि आमाको दूधको साटो शिशुलाई खुवाउनका लागि भन्दै अनेक खालका बोतलबन्द चीजहरू बजारमा प्रचुर मात्रामा उपलब्ध छन् । कतिपय आधुनिक आमालाई बच्चाले दूध चुस्दा आफ्नो शरीर बिग्रिन्छ भन्ने डर पनि छ । स्तनपान लज्जाको विषय होइन, बच्चाको अधिकार हो । अनि आमा र बच्चाको स्वास्थ्यसँग सम्बन्धित विषय हो । एक अध्ययन अनुसार, पहिलो पटक आमाको दूध चुसाउन २ घण्टादेखि २३ घण्टासम्म ढिलो गर्दा शिशुको मृत्यु हुने जोखिम ३३ प्रतिशतले बढ्छ । जन्मेको दुई दिनसम्म पनि दूध चुस्न नपाउने बच्चामा यस्तो जोखिम झनै दोब्बर हुन्छ । जन्मेको एक घण्टाभित्र आमाको दूध खान नपाउँदा विश्वमा हरेक वर्ष ७ करोड ८० लाख शिशु मृत्युको उच्च जोखिममा पर्ने गरेका छन् । तर विडम्बना, विश्वमा हरेक ५ नवजात शिशुमध्ये २ जनाले मात्र जन्मेको एक घण्टाभित्र आमाको दूध चुस्न पाएका छन् । कुपोषणका कारण बर्सेनि विश्वका २७ लाख बालबालिका ज्यान गुमाउन बाध्य छन् र यस्तो प्राणघातक कुपोषणका लागि पूर्ण स्तनपानको अभाव एउटा प्रमुख कारक बन्ने गरेको छ । पछिल्लो समय आफूखुसी शल्यक्रियाबाट बच्चा जन्माउने क्रम बढ्नु र सोही अनुसारको प्रसवपश्चात्को चिकित्सा सुविधा नहुनाले पनि बच्चाले सुरुमै दूध चुस्न पाउने समय घर्किने गरेको र सुरुमा आमाको दूधको साटो बट्टाको दूध खुवाउने चलन बढेको पाइन्छ । आमाको दूधको विकल्पका रूपमा बच्चालाई खुवाइने बट्टाका दूध लगायतको प्रचार तथा बजारीकरणलाई सीमित गर्नका लागि कडा कानुनी उपाय अपनाउनु र भएका कानुनको प्रभावकारी कार्यान्वयन गर्नु आवश्यक छ । विश्वमा करोडौं बालबालिका कुपोषणको सिकार बनिरहेको र आमाको दूध चुस्न नपाउनु त्यसको एउटा मुख्य कारक रहेको अवस्थामा बाल कुपोषण निवारणको सबैभन्दा वैज्ञानिक तथा सस्तो उपाय मानिएको स्तनपानको प्रवर्द्धनलाई बाल तथा मातृशिशु स्वास्थ्यको प्रमुख पाटोका रूपमा प्राथमिकता दिनुपर्छ ।स्तनपानले महिलामा डिप्रेसन, डिम्बाशय र स्तन क्यान्सरको जोखिम कम गर्नुका साथै अधिक रक्तस्रावको समस्या पनि न्यूनीकरण गर्ने डाक्टरहरू बताउँछन् । पूर्ण स्तनपान गर्न पाएका बच्चाहरूमा कुपोषण, उच्च रक्तचाप तथा मधुमेहजस्ता रोगहरूको जोखिम कम हुन्छ । आमाको दूधले बच्चाको रोगप्रतिरोधी क्षमता बढाउनुका साथै स्वस्थ रूपमा वृद्धि र विकासका लागि आवश्यक पोषक तत्त्व दिने गर्दछ । आमाको पहिलो बिगौती दूध जसलाई बच्चाको पहिलो भ्याक्सिन पनि भनिन्छ मा उच्च मात्रामा पोषक तत्त्व तथा रोगनाशक एन्टीबडीहरू पाइन्छन् । तर परम्परागत समाजमा आमाको यस्तो दूध बच्चालाई खुवाउन नहुने र दुहेर फ्याँक्नुपर्ने मान्यता छ । स्तनपानले आमालाई दिने आत्मीयता, सहानुभूति, आत्मसन्तुष्टि तथा मानसिक र शारीरिक स्वास्थ्य अतुलनीय नै छ । स्तनपानका कारण बच्चाको स्वास्थ्य उपचार तथा खाना खर्चमा हुने बचतका साथै शारीरिक र बौद्धिक विकासमा गर्ने योगदान कम महत्त्वको छैन । मुलुकको भविष्यका रूपमा रहेका आजका शिशुहरूले पूर्ण स्तनपान गर्न पाउने अवसर भने घटिरहेको छ र आमाको दूधबाट वञ्चित शिशुहरूको संख्या बढिरहेको छ । यसका लागि अन्य पक्षका अतिरिक्त महिलाको श्रम सहभागिताको वृद्धि र स्तनपानमैत्री कार्यस्थलको अभाव प्रमुख रूपमा जिम्मेवार देखिएको सन्दर्भमा सरकार तथा सबै रोजगारदाताले सुरक्षित मातृत्व तथा प्रजनन स्वास्थ्य अधिकार ऐन२०७५ बमोजिम शिशु स्तनपानलाई प्रवर्द्धन गर्ने कार्यव्यवहार र लचकताको अवलम्बन गर्नुफर्ने देखिन्छ ।"
१९ महिना बित्दा ग्वार्को फ्लाइओभर निर्माणमा खोइ प्रगति ?,"यसबारे व्यवसायीसँग छलफल गरेर त्यहीअनुसार ट्राफिक जामको समस्या कम हुने गरी काम अघि बढ्छ । ईपीसी ठेक्का भएकाले फाउन्डेसनको काम सकिसकेपछि मात्र थप भुक्तानी दिइने उनले जनाए ।चार लेन सडकको बीच खण्डमा ३५ मिटर लामो पुल आवतजावतको संरचनासहित दूरी ५४० मिटर रहने फ्लाइओभरको ठेक्का रकम १७ करोड ६ लाख ८८ हजार रुपैयाँ हो । यसमध्ये पेस्कीका रूपमा १ करोड ३७ लाख २० हजार रुपैयाँ भुक्तानी दिइएको निर्देशक शाक्यले बताए । पाइल राख्ने ठाउँमा कालोमाटो भएकाले बलियो नहुने भएपछि डिजाइन परिवर्तन गरिएको भौतिक पूर्वाधार तथा यातायात मन्त्रालयका सचिव केशवकुमार शर्माको भनाइ छ । डिजाइन परिवर्तन गर्दा निर्माणमा केही ढिलाइ भएकै हो, केही दिनअघि प्रतिनिधिसभाको पूर्वाधार समितिले आयोजना गरेको छलफलमा उनले भने, फागुनसम्म निर्माण सक्ने गरी काम भइरहेको छ । बढीमा असारसम्म फ्लाइओभरबाट सवारी साधन चल्छन् । चीन सरकारले चक्रपथ विस्तारको पहिलो खण्ड कोटेश्वरकलंकी सडक ८ लेनमा विस्तार गरेर ०७५ माघमा नेपाल सरकारलाई हस्तान्तरण गरेको थियो । यही खण्डमा अहिले फ्लाइओभर निर्माणको काम भइरहेको छ । एकान्तकुना र सातदोबाटोको डिजाइन सकियो सरकारले ०७९८० को बजेट वक्तव्यमा उपत्यकाको ग्वार्को, सातदोबाटो र एकान्तकुनामा फ्लाइओभर निर्माण गर्ने र कोटेश्वर तथा नयाँ बानेश्वरमा अन्डरपास निर्माण थाल्ने उल्लेख गरेको थियो । तर ग्वार्कोबाहेक अन्यत्र काम सुरु भएको छैन । सातदोबाटो र एकान्तकुनामा फ्लाइओभर बनाउन १ अर्ब ३४ करोड रुपैयाँ लाग्ने जनाइएको छ । यी दुवै खण्डको डिजाइनको काम सकिएको र डिजाइनमाथि छलफल भएपछि स्रोत सुनिश्चितताको माग गरिने निर्देशक शाक्यले बताए । यी दुवै ठाउँको डिजाइन तयार भइसकेको छ, उनले भने, ठेक्का प्रक्रियामा जान स्रोत सुनिश्चितता चाहिन्छ, त्यसका लागि असोजभित्रै भौतिक पूर्वाधार तथा यातायात मन्त्रालयमार्फत अर्थ मन्त्रालयसँग स्रोत सुनिश्चितता माग गर्छौं । कोटेश्वरमा अन्डरपास निर्माणमा जापान सहयोग नियोग (जाइका) ले अध्ययन गरिरहेको छ । त्रिभुवन अन्तर्राष्ट्रिय विमानस्थलको केही भाग च्यापेर सुरुङ बनाइने र जडीबुटीमा सानो फ्लाइओभर राख्ने गरी सामान्य डिजाइन बनाउने काम भइरहेको विभागले जनाएको छ । नयाँ बानेश्वरको अन्डरपासको पूर्वसम्भाव्यता अध्ययनको काम सकिएको छ । कलंकीको जस्तै बिजुलीबजारबाट संसद् भवनअघिसम्म अन्डरपास बनाउने गरी अध्ययन भए पनि यसमा थप काम अघि बढ्न सकेको छैन ।"
तथ्यांक बाहिरिने डरले सेवाप्रदायकले टेरामक्स लागू गरेनन् : प्राधिकरण,"टेरामक्स स्थापनाका लागि आफूहरूले नियमकानुनपूर्वक काम गरेको र प्रविधि ल्याएदेखि नै कार्यविधि बनाउने विषयमा सेवा प्रदायकलाई सहकार्यका लागि अनुरोध गर्दा पनि उनीहरूले आलटाल गरेको अध्यक्ष खनालको भनाइ छ ।सन् २०१७ मा फोरजी सेवा सुरु भएयता मोबाइल डेटाको खपत ४ सय प्रतिशतले बढ्नुका साथै सिम र नेटवर्क विस्तारसमेत आक्रामक रूपले हुँदा पनि राजस्व झन्डै २५ अर्बले घटेको देखिएको उनले उल्लेख गरे । यही गतिमा राजस्व घट्दै गए अबका केही वर्षमा नेपालको दूरसञ्चार क्षेत्र ध्वस्त हुन्छ, यो सरासर राज्यलाई भएको प्रमाणित घाटा हो, खनाल भन्छन्, हाम्रो प्रयास यो गिरावट कसरी भएको हो भनेर पत्ता लगाउने हो । अहिलेसम्म हाम्रो अनुगमन सेवा प्रदायकले जे प्रिन्ट गरेर दिन्छन्, त्यसैमा आधारित छ । हामीले तटस्थ रूपमा जाँच गर्न तेस्रो पक्षको चार्टर्ड एकाउन्टेन्ट र प्राविधिक पठाउँदा उनीहरूले सहयोग नगरेका थुप्रै उदहारण पनि छन् ।अहिलेको दूरसञ्चार ऐन ल्यान्डलाइन प्रविधि हाबी हुँदाको अवस्थालाई ध्यानमा राखेर बनाइएकाले अहिलेका सेवा र गुणस्तर मापनका लागि छुट्टै प्रविधि आवश्यक परेको खनालको दाबी छ । आफूहरूले दूरसञ्चार सेवामा हुने आपराधिक क्रियाकलापको निरीक्षणन्यूनीकरण गर्न तथा सेवाप्रदायकहरूको नेटवर्कबाट हुने राष्ट्रिय तथा अन्तर्राष्ट्रिय कलको सेवा मापन गरी यो सेवाको गुणस्तर जाँच गरी दूरसञ्चार ऐन ०५३ को दफा १३ (छ) अनुसार यो सेवा स्थापना गर्न लागिएको प्राधिकरणको प्रस्टोक्ति छ । दूरसञ्चार सेवालाई विश्वासिलो, गुणस्तरीय र भरपर्दो बनाई दूरसञ्चार प्रविधिमा हुने नयाँ प्रविधिको विकासअनुसारको उपयोग सुनिश्चित गर्न सोही ऐनको दफा १७ अनुसार टेरामक्स प्रविधि लागू गर्ने पहल गरेकाले आफूहरूले प्रचलित कानुनविपरीत हुने गरी कुनै कार्य अगाडि नबढाएको प्राधिकरण नेतृत्वको भनाइ छ ।"
३ करोड जनतालाई ९५ वटा मात्र सहुलियत पसल,"(काठमाडौं)सरकारले हरेक वर्ष जारी गर्ने बजेट वक्तव्यमा एउटा वाक्य छुट्दैन, सहुलियत मूल्यमा खाद्य वस्तु बिक्री गर्ने सहुलियत पसल सञ्चालन गरिनेछ । चालु आर्थिक वर्षको बजेटमा पनि यही वाक्य दोहोर्याइएको छ । छुटको खाद्यान्न नेपालका दुर्गम भेगसम्म पुर्याउन भनेर सरकारले सहकारी संस्थामार्फत छुट दिने घोषणा गरेको पनि छ । तर त्यसअनुसार कार्यान्वयन कहिल्यै भएको छैन । सहुलियत मूल्यमा खाद्य वस्तु बिक्री वितरण गर्ने पसल सञ्चालन गर्न सहकारी संस्थालाई प्रोत्साहन गरिनेछ, बजेट वक्तव्यमा भनिएको छ । तर वास्तविकता भने फरक छ । सरकारले विगतका वर्षझैं आइतबारदेखि सहुलियत पसल सञ्चालनमा ल्याएको छ । तर बजेटमा भनिए जसरी न सहुलियत पसलको संख्या बढाइएको छ, न नेपालका दूरदराजमा यस्ता पसलको पहुँच नै पुगेको छ । सरकारले सार्वजनिक गरेको जनगणनाअनुसार नेपालको कुल जनसंख्या २ करोड ९१ लाख हाराहारी छ । तर त्यसको तुलनामा सहुलियत पसल (बिक्री केन्द्र) ९५ वटा मात्रै सञ्चालनमा छन् । सहुलियत पसल नामकरण गरिएका बिक्री केन्द्र उपत्यकामै केन्द्रित छन् । उद्योग वाणिज्य तथा आपूर्ति मन्त्रालयका अनुसार खाद्य व्यवस्था तथा व्यापार कम्पनीले ४९, साल्ट ट्रेडिङ कर्पोरेसनले ३५ र दुग्ध विकास संस्थानले ११ आउटलेटबाट आफ्ना सामानमा छुट दिएका छन् । बजेटमा घोषणा भएअनुसार सहुलियत पसल सञ्चालन गर्न सके दुर्गमवासीलाई धेरै राहत हुन्थ्यो । तर विडम्बना सहुलियत पसल औपचारिकतामा मात्रै सीमित भयो । छुट पसल उपत्यकामा मात्रै सीमित रहे, त्यो पनि सीमित क्षेत्रमा मात्रै, मन्त्रालयका एक सहसचिवले भने, हरेक वर्ष एउटै स्थानबाट मात्रै सेवा दिइयो । उपत्यकामै पनि विविधीकरण गर्न सकेनौं । तीन संस्थाले सञ्चालन गर्ने सहुलियत पसलमा सीमित खाद्य वस्तुमा मात्रै छुट दिइएको छ । छुटमा बिक्री हुने केही खाद्यान्नको मौज्दात हेर्दा सहुलियत पसल औपचारिकताका लागि मात्र सञ्चालित देखिन्छन् । सरकारले सस्तो मूल्यमा चिनी बेच्ने भने पनि खाद्यसँग चिनी छैन । साल्टसँग भएको चिनी तिहारसम्म पुग्दैन । थप आउने छाँट छैन, उपभोक्ता अधिकार अनुसन्धान मञ्चका अध्यक्ष माधव तिमिल्सिनाले भने, सहुलियत पसलका नाममा सरकारले कर्मकाण्ड मात्र पूरा गरेको छ । सहुलियत पसलबाट केही हुनेखानेले मात्रै सुविधा पाए, वास्तविक गरिब अनि असहायले पाएनन् ।वास्तविक असहायलाई सहुलियत दिन उपत्यकाभन्दा जिल्लामै बिक्री केन्द्र राखेर छुट दिनुपर्ने तिमिल्सिनाको भनाइ छ । जिल्लामा सञ्चालन नभएसम्म सर्वसाधारणले राहत पाउन नसक्ने उनी बताउँछन् । विगतकै नजिर हेर्दा सहुलियत पसलमा सर्वसाधरणभन्दा सरकारी कर्मचारीको ओइरो लाग्छ । सीमित ठाउँमा सञ्चालन हुने पसल वरिपरिकाले मात्रै सुविधा पाउने हुन्, उनले भने, साँच्चै छुट दिन गाउँपालिकास्तरबाटै सहुलियत पसल सञ्चालन गर्नुपर्छ । उद्योग, वाणिज्य तथा आपूर्तिमन्त्री रमेश रिजालले भने सरकारले सञ्चालनमा ल्याएका सहुलियत पसलले बजारको अनियन्त्रित मूल्यवृद्धि नियन्त्रण गर्ने दाबी गरे । सहुलियत पसलबाट धेरैभन्दा धेरै लाभ लिन उनले उपभोक्तालाई आग्रह गरे । तर सीमित ठाउँमा मात्रै सञ्चालनमा आएका पसलबाट धेरै सर्वसाधारण लाभ लिन नसक्ने उपभोक्ता अधिकारकर्मी बताउँछन् । मंसिर ३ सम्म सञ्चालन हुने सहुलियत पसलमा खाद्य व्यवस्था तथा व्यापार कम्पनीले खाद्यवस्तुअनुसार ७ रुपैयाँदेखि २० रुपैयाँसम्म छुट दिने कम्पनीका बिक्रीवितरण विभाग प्रमुख भीम थापाको भनाइ छ । खाद्यले उपत्यकासहित ४३ जिल्लाका ४९ बिक्री केन्द्रबाट छुट दिनेछ । काठमाडौंको थापाथली, रामशाहपथ, नख्खु र भक्तपुरको सूर्यविनायकमा रहेका बिक्री केन्द्रबाट छुट दिइने जनाइएको छ । यी बिक्री केन्द्रबाट चामल, दाल, गहुँ, आटा, पीठो, मैदा, तोरीको तेल, सनफ्लावर तेल, भटमासको तेल र चिउरामा प्रतिकिलो ७ रुपैयाँसम्म छुट दिन्छौं । कर्णालीको सिमी, गेडागुडी, फापरको दाना, चिनो र कागुनोमा प्रतिकिलो १० रुपैयाँ छुट हुन्छ । दुग्ध विकास सस्थान (डीडीसी) को घिउमा प्रतिलिटर २० रुपैयाँ छुट पाइन्छ, उनले भने । डीडीसीले घिउ, बटर र पनिरमा छुट दिने जनाएको छ । उसले उपत्यकामा ३ र जिल्लामा ८ वटा बिक्री केन्द्रबाट छुट दिने बताएको छ । उपत्यकामा लैनचौर, न्युरोड र खुमलटारबाट छुट सुविधा पाइन्छ । जिल्लाको हकमा विराटनगर, जनकपुरढल्केवर, जनकपुर, हेटौंडा, कोहलपुर, नेपालगन्ज, अत्तरिया र धनगढी क्षेत्रमा भएको बिक्री केन्द्रबाट तीन वस्तुमा छुट दिन्छौं, डीडीसीका महाप्रबन्धक सञ्जीव झाले भने । एक लिटर घिउमा २०, ५ सय ग्राम पनिरमा ५० र २ सय ग्राम पनिरमा २० रुपैयाँ छुट दिइने उनले जनाए । २ सय ५० ग्रामको टेबल बटरमा ५०, १ सय ग्राम टेबल बटरमा २० रुपैयाँ छुट दिइने उनले बताए । साल्ट ट्रेडिङ कर्पोरेसनले काठमाडौंका ८ वटा केन्द्रमार्फत सुपथ मूल्यमा नुन, तेल, चिनी, चिउरा वितरण गर्ने जनाएको छ । बाहिर रहेका २७ बिक्री केन्द्रबाट पनि छुट दिइने साल्टका सहमहाप्रबन्धक कुमार राजभण्डारीको भनाइ छ । नुनमा २, चिउरामा ७ र तेलमा ७ रुपैयाँ छुट दिनेछौं, उनले भने । साथै कर्पोरेसनले ३ वटा घुम्ती पसलमार्फत उपभोग्य वस्तु पुर्याउने तयारी भइरहेको जनाएको छ ।"
अर्थ संक्षेप,"टाटा मोटर्सको बडादसैं बडा अफर काठमाडौं (कास) नेपालका लागि टाटा मोटर्सको एकमात्र आधिकारिक वितरक सिप्रदी ट्रेडिङले दसैं, तिहार र छठपर्वका अवसरमा नयाँ गाडी खरिदकर्तालाई अफर सार्वजनिक गरेको छ । योजनाअन्तर्गत ग्राहकले टाटा आइस रेन्जका गाडी किन्दा ७ लाख ३० हजार रुपैयाँसम्म फाइदा पाउने कम्पनीले जारी गरेको विज्ञप्तिमा उल्लेख छ । योजनामा नगद छुट, वार्षिक सवारी करमा छुट, एक वर्षको बिमा सुविधा, एक्सचेन्ज बोनस र एक्सेसरिज प्राप्त गर्न सकिने बताइएको छ । टाटा ईभी गाडीमा पनि आकर्षक अफर रहेको कम्पनीले जनाएको छ । चाडपर्वका बेला टाटा मोटर्सको सोरुममा गएर नयाँ तथा अत्याधुनिक डिजाइनका उत्पादन एच फाइभ, सफारी, नेक्सन, टियागो, टिगोर, पन्च, नेक्सन ईभी, टिगोर ईभी, टियागो इभीलगायत आइस र ईभी रेन्जका गाडी अवलोकन र टेस्ट ड्राइभ गर्न सक्ने पनि कम्पनीले बताएको छ । फोनपेको नयाँ सुपरयात्रा अभियान काठमाडौं (कास) भुक्तानी सेवाप्रदायक फोनपेले फोनपे सुपरयात्रा नामक नयाँ अभियान सञ्चालन गरेको छ । मोबाइल बैंकिङ एपमार्फत एयरलाइन टिकट खरिद गर्दा ग्राहकबीच डिजिटल भुक्तानीको सहजता झल्काउनु अभियानको उद्देश्य रहेको कम्पनीले जारी गरेको विज्ञप्तिमा उल्लेख छ । अभियानअन्तर्गत एक भाग्यशाली ग्राहकले उपहारस्वरूप म्याकबुक एयर प्राप्त गर्ने बताइएको छ । अतिरिक्त लाभका रूपमा नयाँ ग्राहकले प्रोमो कोड सुपरयात्रा २०० प्रयोग गरी आफ्नो पहिलो एयरलाइन टिकट किन्दा २ सय रुपैयाँ क्यास ब्याक पाउने विज्ञप्तिमा जनाइएको छ । फोनपे बिल्स, फोनपेका सेवामध्ये एक हो, जहाँ ग्राहकले एयरलाइन्स टिकटका साथसाथै बिजुली, पानी, टीभी, इन्टरनेट, सरकारी राजस्व, शिक्षालगायत सेवाको प्रत्यक्ष भुक्तानी गर्न सक्छन् । ईसेवा र सीबीएल मनी ट्रान्सफरबीच रेमिट्यान्स भुक्तानी सम्झौता काठमाडौं (कास) ईसेवा मनी ट्रान्सफर र मलेसियाको सीबीएल मनी ट्रान्सफरबीच रेमिट्यान्स भुक्तानी सम्बन्धमा सम्झौता भएको छ । सम्झौतासँगै मलेसियामा बसोबास तथा काम गर्दै आएका नेपालीले सीबीएल मनी ट्रान्सफरको १५ शाखा वा मोबाइल एपबाट नेपालमा ईसेवा मनी ट्रान्सफरमार्फत रेमिट्यान्स पठाउन सक्नेछन् । सीबीएल मनी ट्रान्स्फरबाट पठाएको रेमिट्यान्स ईसेवा मनी ट्रान्सफरका भुक्तानी केन्द्र, बैंक तथा वित्तीय संस्था तथा ईसेवाका क्यास प्वाइन्ट र प्रयोगकर्ताले वालेटबाट सहजै प्राप्त गर्न सक्नेछन् । सम्झौतापत्रमा ईसेवा मनी ट्रान्सफरका तर्फबाट प्रमुख कार्यकारी अधिकृत अजेश कोइराला र सीबीएल मनी ट्रान्सफरका तर्फबाट प्रमुख कार्यकारी अधिकृत मोहम्मद सैदुर रहमान फराजीले हस्ताक्षर गरे । वर्ल्डलिंकका ग्राहकलाई खल्ती तथा सामसङको चाडपर्व अफरकाठमाडौं (कास) इन्टरनेट सेवा प्रदायक कम्पनी वर्ल्डलिंकका ग्राहकले चाडपर्वका अवसरमा सामसङ ब्रान्डका विद्युतीय सामग्री खरिदमा आकर्षक तथा विशेष छुट पाउने भएका छन् । अफरअन्तर्गत वर्ल्डलिंकका ग्राहकलाई सामसङ उत्पादनमा साढे १५ हजारसम्मको छुट प्रदान गरिने कम्पनीले जारी गरेको विज्ञप्तिमा उल्लेख छ । यसअनुसार छुट आठ केजी क्षमताको सामसङ फ्रन्ट लोड इको बबल वासिङ मसिन खरिदमा सबैभन्दा धेरै अर्थात् १५ हजार ५०० रुपैयाँ छुट पाइने बताइएको छ । छुट सुविधाका लागि वर्ल्डलिंकका काउन्टरमा गएर अथवा अनलाइनबाट तीन वा १२ महिनाको इन्टरनेट प्याकेज खरिद तथा रिन्यु गर्नुपर्नेछ । आईजीआई र नीलकण्ठ नगरबीच निर्जीवन बिमा सम्झौता काठमाडौं (कास) आईजीआई प्रुडेन्सियल इन्स्योरेन्स लिमिटेड र नीलकण्ठ नगरपालिकाबीच नगरवासीको बालीनाली, पशुपन्छी तथा किसानको व्यक्तिगत दुर्घटना बिमा गराउने सम्बन्धमा सम्झौता भएको छ । सम्झौतापत्रमा आईजीआई प्रुडेन्सियल इन्स्योरेन्स लिमिटेडका मुख्य प्रबन्धक शिवप्रसाद लामिछाने र नीलकण्ठ नगरपालिकाका तर्फबाट प्रमुख प्रशासकीय अधिकृत पुरुषोत्तम सुवेदीलेे हस्ताक्षर गरे । सम्झौतापछि नीलकण्ठ नगरपालिकाका किसानले पशुपन्छी तथा बालीनालीको बिमा आईजीआई प्रुडेन्सियल इन्स्योरेन्स लिमिटेडबाट गर्न सक्ने बताइएको छ । किसानको पशुपन्छी, बालीनालीको बिमापछि सम्पत्तिको हानिनोक्सानी भए त्यसको क्षतिपूर्ति तुरुन्त प्राप्त गर्न नगरपालिकाले आईजीआई प्रुडेन्सियल इन्स्योरेन्ससँग सम्झौता गरेको सुवेदीले जनाए । मेटलाइफद्वारा एक अर्ब डलरभन्दा बढीको अनुदान काठमाडौं (कास) मेटलाइफ फाउन्डेसनले अमेरिकी डलर एक अर्बभन्दा बढी सहयोगको घोषणा गरेको छ । मेटलाइफको उपस्थिति रहेका समुदायलाई बलियो बनाउन यसले महत्त्वपूर्ण योगदान गरेको फाउन्डेसनले जारी गरेको विज्ञप्तिमा उल्लेख छ । विश्वभरका अल्पसंख्यक समुदायको आवश्यकतालाई सम्बोधन गर्नमा मेटलाइफ केन्द्रित रहेको विज्ञप्तिमा जनाइएको छ । परिवार, व्यवसाय र समुदायहरूलाई समर्थन र संरक्षण गर्नु सधैं हाम्रो रणनीतिको केन्द्रमा छ, मेटलाइफका अध्यक्ष एवं सीईओ, मिसेल खलफले भने, मेटलाइफ फाउन्डेसनले हामीलाई आफ्ना उद्देश्य पूरा गर्न मद्दत गर्छ । मेटलाइफ फाउन्डेसनले नेपाललाई ११ मिलियन डलरभन्दा बढीको अनुदान दिएको र यसले स्थानीय समुदायलाई दिगो भविष्यतर्फको यात्रामा आशाको किरणका रूपमा काम गरिरहेको पनि दाबी गरिएको छ ।"
इजरायल र हमासबीच युद्ध जारी,"जेरुसेलम (एजेन्सी) प्यालेस्टाइनको विद्रोही समूह हमासले आक्रमण सुरु गरेको दोस्रो दिन आइतबार दक्षिण इजरायलका विभिन्न सीमा क्षेत्रमा हमास र इजरायली सेनाबीच भिडन्त भएको छ । हमासको आक्रमणयता आइतबार साँझसम्म कम्तीमा ४ सय इजरायलीको मृत्यु भएको बीबीसीले उल्लेख गरेको छ । दर्जनौं इजरायलीलाई बन्धक बनाइएको छ । यस्तै, इजरायलको जवाफी कारबाहीमा परी गाजा क्षेत्रमा ३ सय १३ जनाको मृत्यु भएको छ भने २ हजारभन्दा बढी घाइते भएको प्यालेस्टिनी अधिकारीले जनाएका छन् । इजरायलको सुरक्षा परिषद्ले औपचारिक रूपमा युद्ध स्थिति को घोषणा गरेको प्रधानमन्त्री कार्यालयले जनाएको छ । यो घोषणापछि सरकारलाई महत्त्वपूर्ण सैन्य गतिविधि गर्न अनुमति मिलेको छ । इजरायलका प्रधानमन्त्री बेन्जामिन नेतान्याहुले गाजा क्षेत्रका स्थानीयलाई विस्थापित हुन चेतावनी दिँदै उक्त क्षेत्रलाई निर्जन स्थल का रूपमा बदल्ने घोषणा गरेका छन् । प्यालेस्टाइन समर्थित विद्रोही समूह हमासले शनिबार इजरायलतर्फ मिसाइल आक्रमण गरेको थियो । त्यसयता प्यालेस्टाइन र इजरायलबीच फेरि युद्ध चर्किएको हो । यसबीच लेबनानस्थित विद्रोही समूह हिजबुल्लाह पनि यस युद्धमा जोडिएको छ । इजरायल नियन्त्रित सिब्बामा आइतबार हिजबुल्लाहले मोर्टार आक्रमण गरेको हो । संयुक्त राष्ट्रसंघका महासचिव एन्टोनियो गुटेरेसले इजरायलमाथि हमासको आक्रमणको निन्दा गरेका छन् । हमासद्वारा ठूलो संख्यामा इजरायलीमाथि अपहरण र आक्रमण भएको घटनाले आफू स्तब्ध भएको गुटेरेसले जनाएका छन् । अपहरण गरिएका सबैलाई तत्काल रिहा गर्न पनि उनले सम्बन्धित पक्षलाई आग्रह गरेका छन् । अमेरिकी राष्ट्रपति जो बाइडेनले इजरायललाई चाहिने सबै उपयुक्त सहयोग गर्न आफूहरू तयार रहेको बताएका छन् । इजरायली प्रधानमन्त्री नेतान्याहुलाई टेलिफोन गर्दै उनले इजरायली सरकार र जनतालाई सहयोग गर्न अमेरिका तयार रहेको बताएको टाइम्स अफ इजरायलले जनाएको छ । सन् १९६७ को मध्यपूर्वको युद्धपछि इजरायलले पूर्वी जेरुसेलममाथि कब्जा गरेको थियो । त्यसपछि उसले पूरा जेरुसेलमलाई आफ्नो राजधानी दाबी गर्दै आएको छ । प्यालेस्टाइनले भने पूर्वी जेरुसेलमलाई भविष्यको एक सार्वभौम र स्वतन्त्र मुलुकको राजधानी का रूपमा लिँदै आएको छ । यही विषयमा प्यालेस्टाइन र इजरायलबीच विवाद रहँदै आएको छ भने पटकपटक यसले युद्धको रूप लिएको छ । सन् २०१४ को जुलाईदेखि अगस्टको बीचमा भएको द्वन्द्वमा २ हजार २ सय ५१ प्यालेस्टिनी मारिएका थिए । तीमध्ये १ हजार ४ सय ६२ त सर्वसाधारण नै थिए । त्यस्तै इजरायलका ६ सर्वसाधारणसहित ६७ जना सैनिक मारिएका थिए ।पछिल्लो पटक २०२२ अगस्टमा इजरायली सेनाले प्यालेस्टिनी विद्रोही अखडामा हवाई आक्रमण गर्दा ४४ जनाको मृत्यु भएको थियो । प्यालेस्टिनी विद्रोही समूहले १ हजारभन्दा बढी रकेट आक्रमण गरेपछि इजरायलले जवाफी कारबाही गरेको दाबी गरेको थियो । त्यसअघि सन् २०२१ मा रमदानकै महिना इजरायलप्यालेस्टाइन द्वन्द्व चर्किएको थियो । ११ दिनसम्म लम्बिएको हिंसात्मक द्वन्द्वमा गाजा क्षेत्रका २ सय ५० जना र इजरायलका १३ जना मारिएका थिए । इजिप्टबाट कब्जामा लिएको ३८ वर्षपछि इजरायली सेना गाजाबाट एकतर्फी हटेको थियो । त्यस क्षेत्रलाई उसले प्यालेस्टाइनलाई छाडिदिएको थियो । त्यसयता कैयौं पटक इजरायल र प्यालेस्टाइनबीच द्वन्द्व चर्किंदै आएको छ ।"
अफगानिस्तानमा भूकम्पमा परी २ हजारको मृत्यु,"काबुल (एजेन्सी) अफगानिस्तानमा शनिबार गएको भूकम्पमा परी २ हजारभन्दा बढी व्यक्तिको मृत्यु भएको तालिबान सरकारले बताएको छ । तालिबानका प्रवक्ता जबिउल्लाह मोजाहिदका अनुसार भूकम्पमा परी २ हजार ५३ जनाको मृत्यु भएको छ भने १ हजार २ सय ४० जना घाइते भएका छन् । यस्तै १ हजार ३ सय २० घर पूर्ण तथा आशंका रूपमा भत्किएका छन् । मृत्यु हुनेको संख्या अझै बढ्न सक्ने तालिबान सरकारले आशंका गरेको समाचार संस्था सीएनएनले उल्लेख गरेको छ । इरानको सीमानजिकै रहेको पश्चिमी अफगानिस्तानमा ६३ म्याग्निच्युडको भूकम्प गएको थियो । भूकम्पको केन्द्रविन्दु पश्चिमी सहर हेरातबाट ४० किलोमिटर टाढा पर्छ । प्रवक्ता मोजाहिदका अनुसार उद्धार टोली हेरात पुगेको छ । यस्तै, खाद्यान्न, पानी, औषधि र लत्ताकपडा पनि घटनास्थलतर्फ पठाइएको छ । भूकम्पले हेरात सहर नजिकका १२ गाउँमा क्षति पुर्याएको अनुमान गरिएको छ । उद्धार टोलीले भग्नावशेषमा खोजी कार्य जारी राखेको तालिबान सरकारले जनाएको छ ।"
"कर्नाटकमा आगलागी, १४ को मृत्यु","नयाँदिल्ली (रासससिन्ह्वा) भारतको दक्षिणी राज्य कर्नाटकस्थित पटका पसलमा आइतबार आगलागी हुँदा कम्तीमा १४ जनाको मृत्यु भएको छ । उक्त घटनामा कैयौं व्यक्ति घाइते भएको स्थानीय प्रहरीले जनाएको छ । कर्नाटक राज्यको राजधानी बेंग्लोरको एटिबेल क्षेत्रमा आगलागी भएको र घाइतेलाई उपचारका लागि स्थानीय अस्पतालमा भर्ना गरिएको प्रहरीले जनाएको छ ।मृत्यु हुनेमा अधिकांश पसलका कर्मचारी रहेको समेत प्रहरीले जानकारी गराएको छ । पसल मालिक तथा जग्गा मालिकलाई अग्नि सुरक्षा मापदण्ड पूरा नगरेको आरोप लागेको छ । प्रारम्भिक अनुसन्धानमा घटनापछि प्रहरी हिरासतमा रहेका पसल मालिकको लापरबाहीका कारण उक्त दुःखद् दुर्घटना भएको देखिन्छ, मुख्यमन्त्री सिद्धारमैहाले बताए ।उनले दुर्घटनास्थलको भ्रमणपछि भने, वास्तवमा के भएको थियो हामीलाई थाहा छैन, तथापि, हामीलाई पसलमा आवश्यक कुनै सुरक्षा मापदण्ड अपनाइएको थिएन भन्ने जानकारी मिलेको छ । पसलको हालसालै अनुमतिपत्र नवीकरण गरिएको छ । पसलमा आगो निभाउने यन्त्र फेला परेको छैन । यो पसल मालिकको पूर्ण लापरबाही हो । कर्नाटकका उपमुख्यमन्त्री डीके शिवकुमारले आइतबार घटनास्थलको निरीक्षण गरेका छन् । मृतकका आफन्तजनलाई राहतस्वरूप जनही ५ लाख भारतीय रुपैयाँ दिने राज्य सरकारले यसपहिले नै घोषणा गरेको छ ।"
आममाफीको विरोधमा बार्सिलोनामा प्रदर्शन,मेड्रिड (रासस) वामपन्थी सरकारका लागि राजनीतिक समर्थनको बदलामा क्याटालान पृथकतावादीलाई आममाफी दिने योजनाको विरोध गर्न दक्षिणपन्थी अधिकारीहरूले स्पेनको बार्सिलोनामा आइतबार प्रदर्शन गरेका छन् । स्पेनबाट पृथक् हुने क्षेत्रको विरोध गर्ने एक नागरिक समूह सोसिटाट सिभिल क्याटालाना (एससीसी) को आह्वानमा भएको उक्त प्रदर्शनमा हजारौंले आममाफी हुँदैन भन्दै स्पेनी र क्याटालानको झन्डा बोकेर विरोध गरेका थिए । प्रधानमन्त्रीका रूपमा आफ्नो भूमिका पुनः सुरु गर्न सक्ने गरी सन् २०१७ मा स्वतन्त्रता माग गरेकामा कानुनी कारब ाहीको सामना गरिरहेका क्याटालान पृथकतावादीलाई उनीहरूको समर्थनको बदलामा आममाफीको प्रस्ताव गर्ने कार्यवाहक प्रधानमन्त्री पेड्रो सान्चेजको योजनाको विरोधमा प्रदर्शन गरिएको हो ।उक्त प्रस्तावप्रति स्पेनमा दक्षिणपन्थी र उग्र दक्षिणपन्थीहरूका साथै सान्चेजको सोसियलिस्ट पार्टीभित्रका केहीले चर्को प्रतिक्रिया दिएका छन् । उनीहरूले सत्तामा रहिरहन आममाफीलाई मोलमोलाइको विषय बनाउन नसकिने बताएका छन् । बार्सिलोनाको गार्डिआ अर्बाना प्रहरीले प्रदर्शनमा ५० हजारभन्दा बढी सहभागी भएको जनाएको छ । तर प्रदर्शनकारीले तीन लाख बढी प्रदर्शनमा जम्मा भएको बताएका छन् ।
"चीनको दोहोरो शतक, भारतको छलाङ","कडा सुरक्षा व्यवस्थासमापन अगाडि हाङचउमा कडा सुरक्षा व्यवस्था अपनाइएको थियो । कार्यक्रम आयोजना स्थल स्टेडियमको वरिपरि सबवेसमेत बन्द गरिएको थियो । बिहानदेखि नै एथलेटिक भिलेजको छेउछाउ पनि कडा सुरक्षा व्यवस्था कायम राखिएको थियो । समापन समारोहमा सहभागी हुने खेलाडी तथा खेल पदाधिकारीको सुविधाका लागि दिउँसोदेखि नै भेला भएर आउने, जाने व्यवस्था गरिएको थियो । प्रतियोगिताका क्रममा पूरा सहरमै ट्राफिक खुकुलो बनाउँदै सहभागीलाई सजिलो बनाइएको थियो ।"
भारत नयाँ शक्ति,"हाङचउ अपेक्षाअनुसार चीनले नै पदक तालिकाको शीर्षस्थान हात पार्यो । प्रश्न थियो, यसपल्टको एसियाली खेलकुदमा चीनले कति पदक जित्नेछ ? चीनको अपेक्षा थियो, स्वर्णमा दुई सयको जादुयी आँकडा पार गर्ने । आखिरमा चीनले त्यही काम गर्यो । चीनले पाँच वर्ष अगाडि इन्डोनेसियामा भएको एसियाली खेलकुदमा १ सय ९९ स्वर्ण जितेको थियो । चीन त्यसलाई उछिन्न चाहन्थ्यो, त्यो इच्छा पनि पूरा भयो । चीनले आइतबार प्रतियोगिताका सबै स्पर्धा समाप्त हुँदा २ सय १ स्वर्ण जितेर कीर्तिमान बनायो ।चीनको नाममा १ सय ११ रजत र ७१ कांस्य पनि रह्यो । त्यसो भनेको कुल ३ सय ८३ पदक । त्यसपछि जापान र दक्षिण कोरिया आए । त्यो पनि अपेक्षित नै थियो । जापानले ५२ स्वर्ण, ६७ रजत र ६९ कांस्य जित्यो भने दक्षिण कोरियाको भागमा ४२ स्वर्ण, ५९ रजत र ८९ कांस्य रह्यो । कुल पदक संख्यामा दक्षिण कोरिया अगाडि रह्यो । लामो समय भएको छ, एसियाली खेलकुदको सबैभन्दा ठूलो महोत्सवमा यिनै तीन देशको सुरुआती तीन स्थानमा वर्चस्व रहने गरेको । यसपल्ट प्रश्न अर्को पनि थियो, यी तीन देशपछि चौथोमा आउने को त ?यसका लागि केही नभए पनि ६ भन्दा बढी देश होडमा थिए र यसमा निर्णायक छलाङ मारेको छ, भारतले । भारतको यो छलाङलाई जादुयीभन्दा पनि हुन्छ । कुल १ सय पदक जित्ने लक्ष्य बनाएको भारतले २८ स्वर्ण जित्यो भने ३८ रजत र ४१ कांस्य पनि हात पार्न सफल रह्यो । कुल १ सय ७ पदक । अहिले चीनमा पदक तालिकालाई केही कसैको चर्चा छ भने त्यो भारतकै रहेको छ । भारतले सय पदकको अर्को जादुयी आँकडा छुनुलाई पनि गज्जब मानिएको छ । एसियाली खेलकुदमा भारतको यो अहिलेसम्मकै सबैभन्दा उच्च प्रदर्शन हो । भारतीय मिडियाले पनि यो सफलतालाई खुबै महत्त्व दिएको छ ।भारतका लागि एथलेटिक्सले सर्वाधिक पदक भित्र्याएको थियो, त्यसमा नीरज चोपडाले एथलेटिक्समा जितेको स्वर्ण पनि पर्छ । भारतीय ओलम्पिक कमिटीका अध्यक्ष पीटी उषाले पनि एसियाली खेलकुदमा आफ्नो देशको प्रदर्शन ऐतिहासिक रहेको बताएकी छन् । उनको भनाइ थियो, हाम्रो पालामा केही पनि थिएन भन्दा हुन्छ । अहिले सबथोक छ । खेलकुदमा भारत निकै बलियो भएको छ । उनका लागि उनले भारतीय सरकारलाई पनि धन्यवाद दिएकी छन् किनभने नरेन्द्र मोदीको सरकारले खेलकुदमा अहिले पैसाको खोलो बगाइरहेको छ ।ब्याडमिन्टन र टेबलटेनिस जस्ता खेलमा पनि भारत शक्तिका रूपमा स्थापित हुनुलाई विशेष अर्थमा हेरिएको छ । भारतपछि उज्जेकिस्तान, चिनियाँ ताइपेई, इरान, थाइल्यान्ड, बहराइन र उत्तर कोरिया शीर्ष दसमा रहे । अन्तिम पदक तालिकामा भने सहभागी ४५ देशमध्ये ४१ देशले पदक जित्न सके । पदक जित्न असफल देश रहे, भुटान, माल्दिभ्स, यमन र टिमोर लिस्टे । दक्षिण एसियाली देशमध्ये भारत अगाडि रह्यो नै, त्यसपछि श्रीलंका रह्यो, एक स्वर्ण, दुई रजत र दुई कांस्यसहित । पाकिस्तानको भागमा एक रजत र दुई कांस्य रहे ।त्यसपछि त नेपाल नै रह्यो, एक रजत र एक कांस्यसहित । त्यसमा एक पदक करातेबाट आएको थियो भने अर्को कपर्दीबाट । बंगलादेश दुई कांस्यमै सीमित रह्यो । नेपालको पछाडि ओमान, इराक, लाओस, बंगलादेश, कम्बोडियो, लेवनान, प्यालेस्टाइन र सिरिया जस्ता देश रहे । अन्तिम दिनको खेलमा नेपालका लागि करातेमा सविना श्रेष्ठले चुनौती पेस गरेकी थिइन् र यो एकै खेलमा मात्र सीमित रह्यो । उनी महिला ५० केजी तौल समूहमा चीनकी ली रनरानविरुद्धको खेलमा ३१ ले पराजित भइन् । नेपाललाई करातेले थप सुखद समाचार सुनाउन सकेन ।"
टाइम्सको जित निरन्तर,"काठमाडौं (कास) टाइम्स इन्टरनेसनल कलेजले नेसनल बास्केटबल लिगमा आफ्नो विजय यात्रालाई कायमै राखेको छ । टाइम्सले त्रिपुरेश्वरस्थित राष्ट्रिय खेलकुद परिषद् कभर्डहलमा आइतबार गोल्डेनगेट इन्टरनेसनल कलेजलाई ८९६५ स्कोरमा पराजित गर्यो । टाइम्स ५ खेल खेल्दै सबैमा जित हात पारी अंक तालिकाको शीर्षस्थानमा रहेको छ । कीर्तिपुर बास्केटबल क्लब ५ खेलमा ८ अंक जोडी दोस्रो स्थानमा छ । लिगमा तेस्रो जित हात पार्ने क्रममा कीर्तिपुरले रोयल स्पोर्ट्स सेन्ट्रललाई १०२९३ ले पराजित गर्यो । रोयलले पनि ५ खेलबाट ८ अंक जोडेको छ र टोली तेस्रो स्थानमा छ । कीर्तिपुर सुरुआतदेखि खेलमा हावी भएको थियो र टोलीले पहिलो क्वाटरमै ३५१४ को फराकिलो अग्रता बनाएको थियो । टोलीले दोस्रो क्वाटर ६५३१, तेस्रो ७७५९ को अग्रतासँगै खेल आफ्नो पक्षमा पारेको थियो । कीर्तिपुरका जयदीप २८ स्कोर गर्दै प्लेयर अफ द म्याच भए । श्रेयषबहादुर शाहको २१ अंकबाट प्रेरित टाइम्सले गोल्डेनगेटमाथि प्रभावशाली जित हात पारेको हो । टाइम्स पहिलो क्वाटरमा २३१८ स्कोरले अगाडि थियो । टोली दोस्रो क्वाटर ४६३३, तेस्रो ६६५२ को अग्रताका साथ खेलमा हावी भएको थियो ।"
फिनिक्स र केयू सेमिफाइनलमा,"काठमाडौं (कास) फिनिक्स कलेज र काठमाडौं विश्वविद्यालय (केयू) एपेक्स अन्तरकलेज क्रिकेट प्रतियोगिताको सेमिफाइनलमा पुगेका छन् । फिनिक्सले रत्नराज्य (आरआर) लक्ष्मी क्याम्पसलाई र केयूले लिभरपुल कलेजलाई समान ७ विकेटले पराजित गरे । मूलपानीको तल्लो क्रिकेट मैदानमा आइतबारका दुवै खेल पनि लो स्कोरिङ रहे । पहिला ब्याटिङ गरेको आरआर १३१ ओभरमा ४१ रनमा अलआउट भयो । राजकुमार श्रेष्ठले ३९ बलमा २५ रनबाहेक आरआरबाट अन्यले दोहोरो स्कोर बनाउन सकेनन् । हिमांशु चौधरीले ६ रन जोडे । प्लेयर अफ द म्याच किरन चन्दले फिनिक्सबाट ४ विकेट लिए । उनले ४ ओभरमा १५ रन खर्चेका थिए । क्रिस ऐरले २ र रवीन्द्र भुसालले १ विकेट लिए ।फिनिक्सले ७३ ओभरमै ४६ रन बनाएको थियो । समिर विष्ट १७ बलमा १७ र राजकुमार शाह ८ बलमा ८ रन बनाई अविजित रहे । लक्की कडायतले १३ रन बनाए । आरआरका यमन जोशीले २ र कृष्ण परियारले १ विकेट लिए । अर्को खेलमा पहिला ब्याटिङ गरेको लिभरपुल १८३ ओभरमा ५६ रनमा अलआउट भयो । सुजित यादवले अविजित १६, रिषभ यादवले ९ र प्रत्युष जोशीले ८ रन बनाए । केयूका शीतल न्यौपानेले ४ ओभरमा १२ रन खर्चेर ३ विकेट लिए । उनी प्लेयर अफ द म्याच चुनिए । आशिष चौलानीले २ र सार्थक न्यौपानेले १ विकेट लिए ।केयूले १२ ओभरभित्रै लक्ष्य पूरा गर्यो । शाश्वत पौडेलले २९ बलमा २१, विशाल देवकोटाले २० बलमा १८ र सुशान्त पौडेलले १३ रन बनाए । लिभरपुलका विशाल केसीले २ र चुनचुन यादवले १ विकेट लिए । एपेक्स कलेजको आयोजनामा हब इन्टरनेसनलको प्रस्तुति रहेको प्रतियोगितामा केयूले ब्लुबर्ड कलेजसँग र फिनिक्सले कान्तिपुर कलेज अफ म्यानेजमेन्ट एन्ड इन्फरमेसन टेक्नोलोजी (केसीएमआईटी) सँग सेमिफाइनलमा प्रतिस्पर्धा गर्नेछन् । दुवै सेमिफाइनल सोमबार हुनेछ भने फाइनल मंगलबार हुनेछ ।"
