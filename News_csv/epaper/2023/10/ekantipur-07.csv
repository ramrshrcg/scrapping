शीर्षक,विवरण
"फरक धर्म, मजबुत सम्बन्ध","सागर धम्मलाई तराईको स्वाद मन पर्छ, तिवारीलाई पहाडको । मधेशमा नागपञ्चमीमा बनाइने गोझिया गुलगुलालगायतको पकवान भिक्षुलाई मन पर्छ । तिवारी त्यही लिएर पुग्छन् । उता तिवारीलाई शाकाहारी भोजन मन पर्छ । भिक्षुले उनलाई शाकाहारी भोजन बेलाबेला खुवाउँछन् । पण्डित तिवारीले खानपानले पनि आपसी सद्भाव र मित्रता कसिलो बनाउन सक्ने बताए । उनले आफूहरूबीच धार्मिक कुरामा पनि छलफल हुने र कतिपय फरक धारणामा छलफल गर्दै एकमत हुने गरेको सुनाए । भिक्षु धम्मले सुनाए, हामीबीच राम्रो समझदारी छ । त्यही भएर दशकदेखिको हाम्रो मित्रता प्रगाढ हँॅदै गएको छ । लुम्बिनीको मायादेवी मन्दिरनजिकै हिन्दु धर्मावलम्बीहरू कराही चढाउने र केश मुण्डन गर्न आउने गरेका छन् । यसले धार्मिक वातावरण बिग्रनुभन्दा सुनमा सुगन्ध थपिएको भिक्षु सागर धम्मले बताए । भने, यस्तो अभ्यासले लुम्बिनीप्रति हिन्दु धर्मावलम्बीको पनि अपनत्व बढेको छ । मत बाँडिन्छ तर मन मिल्छ लिम्बू जातिको सर्वोच्च सामाजिक संस्था किरात याक्थुङ चुम्लुङका केन्द्रीय उपाध्यक्ष चन्द्रकुमार आङदेम्बेले गत वर्ष दसैंमा रातो टीका र जमरा लगाएर फेसबुकमा फोटो पोस्ट गरे । यो विषयमा बहस उठेपछि उनले चुम्लुङको केन्द्रीय समिति बैठकमा दसैं र तिहार मात्रै नभएर कुनै पनि चाडपर्व जातिविशेषले मात्रै मनाउनुपर्छ भन्ने होइन, समाजका सबै वर्ग, समुदायमाझ सहअस्तित्व रहेको सन्देश दिनुका साथै सद्भाव कायम राख्न आफूले दसैंको टीका लगाएको बताए । ४८ वर्षीय आङदेम्बे दसैंमा टीका र जमरा मात्रै लगाउँदैनन्, भ्याएसम्म ब्राह्मण समुदायका अगुवाको घरघरमा पुगेर शुभकामना साटासाट पनि गर्छन् । कुनै पनि चाडपर्व र संस्कृतिलाई एउटा जाति र धर्मविशेषमा सीमित राख्दा फैलिनुको साटो हराउँदै जाने भएकाले सबैले सबैको अस्तित्व स्वीकार गर्नॅ जरुरी छ, उनले भने । सामाजिक सद्भावका लागि सबैले एकअर्काको धर्म, परम्परा र चाडबाडको सम्मान जरुरी ठान्ने आङदेम्बे किरात लिम्बूको चासोक तङ्नामा क्षत्री, बाहुनहरू ढोल नाचुन्, तीजमा लिम्बुनीहरू बाहुनीसँगै नाचगान गरेर मनोरञ्जन लिऊन्, बौद्ध जयन्तीमा राई, लिम्बू, बाहुन र नेवार एकै ठाउँ भेला भएर शान्तिका लागि प्रार्थना गरून् भन्ने चाहन्छन् । म त्यही भएर सबै पर्व र उत्सवमा सम्बन्धित समुदायमा पुगेर रमाउँछु, उनले भने । पाँचथरकै पुराना पत्रकार ५४ वर्षीय कृष्ण ओझा आदिवासी जनजाति समुदायले आयोजना गरेका जुनसुकै कार्यक्रममा पुग्दा त्यहाँ भेटिएका बाजा बजाउने ध्याउन्नमा हुन्छन् । उनी च्याब्रुङ, साकेला, तामाङ र सेलोमा रमाउँछन् । भन्छन्, जातमा बाहुन हुँ तर पारि गाउँमा च्याब्रुङ बज्दा उफ्रिएर पुगौं, धान नाचेको देख्दा साथ दिऔं अनि तामाङ सेलोमा डम्फु बोकेर नाच्न थालौंजस्तो लाग्छ । आङदेम्बे र ओझा सद्भाव, भाइचारा र सहअस्तित्वको अभ्यास गर्ने दुई जना प्रतिनिधि उदाहरण मात्रै हुन् । आस्था, समुदाय, जात र संस्कार नमिलेर के हुन्छ ? भावना मिलेपछि समाज बिथोलिँदैन, ओझाले सुनाए, शान्ति र सद्भाव कायम रहन्छ भन्नेमा हामी दुवै एकमत छौं, हाम्रो सहकार्य, एकता र सद्भाव पचासको दशकदेखि स्थिर छ । उनीहरू जब समाजमा विभाजनको कुरा सुन्छन्, मेरो धर्म राम्रो भन्दै अर्को धर्मको उछितो काढेको सुन्छन्, तब एकआपसमा भेटेर चिन्ता साटासाट गर्छन् । आङदेम्बेले भने, यस्तो बेला हामी समाज भाँडिन लाग्यो भनेर सुर्ताउँछौं, छलफल गरेर सम्हाल्ने विकल्प खोज्छौं । २०५४ सालदेखि आङदेम्बे र ओझा मित्रताको कसिलो सम्बन्धमा छन् । मर्दापर्दा एकै ठाउँ भेला हुने, दुःखसुख बाँड्ने, अप्ठ्यारोमा परेकालाई मद्दत गर्ने, मलामी, बिहे भोज, सुद्धाइँ र फजेजस्ता कार्यमा सँगसँगै पुग्छन् उनीहरू । आङदेम्बे र ओझा राजनीतिक विचारले एकै ठाउँमा छैनन् । चुनावमा उनीहरूको मत बाँडिए पनि समाजका मुद्दाहरूमा उनीहरू एकै ठाउँमा उभिन्छन् । शाहीकालको अँध्यारो होस् कि जनआन्दोलनको उभार, संविधानसभा निर्वाचन होस् कि संघीयता निर्धारणका क्रममा भएका विभिन्न आन्दोलन, उनीहरू सँगै भेटिन्छन् । आङदेम्बेले थपे, मिलेर बसेको समाज भाँड्न केही मान्छे लागेका छन् । विदेशमा बसेर सामाजिक सञ्जालको दुरुपयोग गर्नेहरू पनि सक्रिय छन् । यिनको निगरानी जरुरी छ ।धर्म फरक, प्रेम उस्तै एक साताअघि बाजुराको कोल्टी क्षेत्रका विभिन्न धार्मिक मठमन्दिरमा प्रसिद्ध चौदशी पूजा चल्यो । कोटिलाको कैलाश देवताको माण्डौमा पनि धुमधामसँग चौदशी पूजा भयो । कोटिलाको पूजामा गजबको दृश्य देखिन्थ्यो । धार्मिक अनुष्ठानका बेला कैलाश मन्दिरको प्रांगणमा दायाँतिर वडाध्यक्ष गजेन्द्रबहादुर शाही, बायाँतिर शिक्षकसमेत रहेका गाउँका अगुवा वीरजंग शाही थिए । उनीहरूको बीचमा मुस्लिम धर्मावलम्बी वयोवृद्ध खोदाबक्स मियाँ । तीनै जनाको घाँटीमा हजारी फूलका माला थिए । को हिन्दु, को मुस्लिम ? न केही भेदभाव थियो, न केही फरक । सबैप्रति समान सम्मान झल्किन्थ्यो । दुवै समुदायका स्थानीय बासिन्दाले हिन्दुहरूको उक्त धार्मिक अनुष्ठानमा सामेल भएर भक्तिभाव प्रकट गरे । सबैले हंसखुस भएर पूजाआजा गरे । बुढीनन्दा नगरपालिकामा पर्ने कोटिला गाउँमा हिन्दु र मुस्लिम धर्मावलम्बीहरूको मिश्रित बसोबास छ । झन्डै दुई सय परिवारको बसोबास रहेको कोटिलामा २२ परिवार मुस्लिम धर्मावलम्बी छन् । तर, उनीहरूबीच कुनै सामाजिक विभेद छैन । मुस्लिमको पूजामा हिन्दु सहभागी हुन्छन्, हिन्दुको पूजामा मुस्लिम । हामी त जिउँदाका जन्ती, मर्दाका मलामी, मियाँले भने, आपसी भाइचारा र सामाजिक व्यवहारले हामीलाई बाँधिराखेको हो । उनीहरूको धर्मकर्म, पूजापाठ, रहनसहन र खानपानको तौरतरिका आआफ्नै छ । तर, समुदायका बीच गज्जबको भाइचारा छ । कसैले कसैलाई धार्मिक आस्थालाई लिएर होच्याउँदैनन् । टीकाटिप्पणी हुँदैन, सम्मान गर्छन्, वडाध्यक्ष शाहीले भने, मस्जिद निर्माण गर्दा हामी जान्छौं, हाम्रो मस्टाको मन्दिर बनाउँदा उहाँहरू आउनुहुन्छ । दुवै समुदायका घरभित्र आआफ्नै धार्मिक आस्था र परम्परामा दृढ छन् । यतिसम्म कि गाउँमा हिन्दु चेलीको बिहे हुँदा मुस्लिम समुदायकाले गाउँले अभिभावकको भूमिका निर्वाह गर्दै कन्याको गोडा धुन्छन् भने मुस्लिमतर्फ चेलीबेटीको बिहेवारी हुँदा अर्को समुदायकाले त्यसै सद्भाव साट्छन्, स्थानीय शिक्षक रवीन्द्र शाहीले भने । थोरै संख्यामा भए पनि आफ्नो समुदायले धार्मिक आस्थालाई लिएर कहिल्यै अपहेलित हुनु नपरेको मियाँले बताए । तीन वर्षअघि मुस्लिमहरूले गाउँमा व्यवस्थित मदरसा निर्माण गरे । पोहोर साल मस्जिद र कबरस्थान पुनर्निर्माण गरे । हिन्दु धर्मावलम्बीहरूले पनि कैलाशमाडौंको मन्दिर सुधारे । हाम्रो मन्दिर बनाउन उहाँहरू श्रमदानमा जुट्नुभयो, उहाँहरूको काममा हामीले डटेर श्रमदान गर्यौं, वडाध्यक्ष शाहीले भने । सर्लाहीको मलंगवा नगरपालिका१० का सद्दाम हुसेन धोबीले ७ वर्षअघि विष्णु गाउँपालिका२ सिमराकी रिंकुकुमारी झासँग बिहे गरे । मन मिलेपछि माया बस्यो अनि उनीहरू प्रणयसूत्रमा बाँधिए । हिन्दु र मुस्लिमबीच बिहे भएर के भो र ? उनीहरू दुवैले एकअर्काको धर्मको सम्मान गर्छन् । शुक्रबार सद्दाम नमाज पढ्न मस्जिदमा जान्छन् । श्रीमती रिंकु सन्तोषी माताको व्रत बस्छिन् । सद्दामले सुनाए, हामी मन मिलेर विवाह गरेका हौं, समुदायले हाम्रो सम्बन्धमा कुनै प्रभाव पार्न सक्दैन ।सबैसँग भाइचाराअसारे रोपाइँको चटारोमा गोरखा नगरपालिका४ फिनामका मोहम्मद अब्फजल मियाँ ट्र्याक्टर दुर्घटनामा घाइते भए । घरमूली नै बिरामी परेपछि मियाँका परिवार खेत रोपाइँका लागि अर्मपर्म गर्नै नसक्ने अवस्थामा पुगे । तर उनको रोपाइँ रोकिएन । छरछिमेकी सबै स्वतःस्फूर्त जम्मा भए र रोपाइँ सके । फिनामस्थित आरुस्वाँरा र मेलबिसौनीका ९४ घरमध्ये ५५ घर मुस्लिम समुदायको बसोबास छ । तर सुखदुःखमा उनीहरू एकै ठाउँमा उभिन्छन् । आआफ्नो रीति र परम्परा मनाउँछन् तर एकअर्काको धर्म र परम्पराप्रति सम्मान गर्छन् । के मुस्लिम के हिन्दु, दुःख परेपछि सबै गाउँले आएर रोपाइँमा सघाउनुभयो, मोहम्मदका भाइ जमिल मियाँले सुनाए, रोपाइँमा ४२ जना थियौं, आधाजसो गैरमुस्लिम हुनुहुन्थ्यो । उहाँहरूले पर्म पनि लिनुभएन, रोपाहार र बाउसे सबै काम गरिदिनुभयो । जमिलले वर्षौंदेखि गाउँमा हिन्दु, मुस्लिम समुदाय मिलेर बसेको सुनाए । ९४ घरधुरीको एउटै टोल विकास संस्था छ । पदाधिकारी र सदस्यहरूमा पनि सबैले मिलिजुली नेतृत्व गर्ने गरेका छन् ।गोरखा नगरपालिका२ की सरिफा मियाँ २०५० सालदेखि महिला स्वास्थ्य स्वयंसेविकाको भूमिकामा छिन् । मुस्लिम, हिन्दु दुवै समुदायमा सरिफाको अभाव खड्किन्छ । नियमित खोप, भिटामिन, जुकाको औषधि खुवाउन बालबच्चा छुट्छन् कि भनेर चनाखो बन्छिन् । बालबच्चामा कुनै स्वास्थ्य समस्या देखिए स्वास्थ्यचौकी र अस्पताल जान घचघच्याउँछिन् । गोरखा२ को ताप्ले, ४ को फिनाम, भीमसेन थापा गाउँपालिका६ अश्राङको झिंगटेमा मुस्लिम समुदायको बाहुल्य छ । वर्षौंदेखि यस क्षेत्रमा हिन्दु मुस्लिम समुदायले एकअर्काको संस्कृतिलाई पनि सम्मान गर्ने गर्छन् । हिन्दु समुदायमा कसैको बिहे भयो भने आफूहरूलाई पनि बोलाउने चलन रहेको स्थानीय तेज बकस मियाँले बताए । व्रतबन्ध, शुभ कार्य केहीमा पनि छुटाउनु हुन्न, हाम्रा छोराछोरीको बिहेमा पनि हामी उहाँहरूलाई छुटाउँदैनौं, उनले भने, अहिलेसम्म धर्मका नाममा विभेद भएको थाहा छैन । धर्मले स्थानीयको सहकार्यमा कहिल्यै अवरोध नगरेको र मेलापातमा मुस्लिम गैरमुस्लिम समुदाय सँगसँगै हुने गरेको उनले सुनाए । हाम्रोमा मगर, क्षत्री, नेवार सबैजसो छन्, केही पर्व भयो भने पनि बोलाउनु हुन्छ, हाम्रो सबै कुरा दोहोरो छ, उनले भने, दुःखबिराम पर्दा गाउँकै छिमेकीले नहेरे कसले हेर्ने ? गोरखाका विभिन्न गाउँमा ३ हजारभन्दा बढी मुस्लिम समुदाय छन् । राजा पृथ्वीनारायण शाहले राज्य विस्तारका क्रममा १७९९ मा नुवाकोट आक्रमण गर्दा युद्धमा हार भएपछि हातहतियारको प्रबन्ध गर्न बनारस पुगेको इतिहास छ । तत्कालीन समयमा बनारसबाट हातहतियारसँगै सेस जवार, भेसासिं र ममताकीलाई सँगै ल्याएर शाहले सैनिक सुदृढीकरण अभियान चलाएको सुन्दै आएको गोरखा नगरपालिका२ का अध्यक्ष रहमतुल्ला मियाँले बताए । पालुङटारको डुम्रेडाँडा, सिरानचोकको हर्मीलगायतका गाउँमा पनि मुस्लिम समुदाय बस्दै आएका छन् । मियाँले भने, हाम्रो धार्मिक सहिष्णुता भएको जिल्ला हो, मुस्लिमको बकर इद, मोहम्मद जयन्तीलगायतका चाडपर्वमा हिन्दुहरूलाई पनि आमन्त्रण गर्छौं, दसैंतिहार पर्वमा हामीले पूजाआजा नगरेपछि खुसीयाली साटासाट गरेर मनाउँछौं । गोरखा२ का जीवन बानियाँ मुस्लिम र हिन्दुबीच राम्रो भाइचारा रहेको बताउँछन् । अर्मपर्म, भोजभतेर सबैमा दुवै समुदायका व्यक्ति समावेश हुन्छौं, उनले भने, हाम्रो वडाध्यक्ष नै मुस्लिम समुदायबाट हुनुहुन्छ, दुःखबिराम पर्दा एकले अर्कोलाई हेर्ने, सरसापट लिने सबै छिमेकीबाट नै हो । अटुट दोस्तीसर्लाहीको हरिपुर नगरपालिका३ फरहदवाका लालमहम्मद शेख र विपेन्द्र महतो धेरैजसो सँगै भेटिन्छन् । निर्वाचित वडाध्यक्ष शेख र मेडिकल सञ्चालक विपेन्द्रको दोस्तीयारी २५ वर्षभन्दा पुरानो छ । मन मिल्ने साथी भएकाले उनीहरू सुख र दुःख मात्रै बाँड्दैनन्, हार्दिकता र स्नेह पनि साटासाट गर्छन् । महतोको घरमा हुने छठको प्रसाद खान शेख आइपुग्छन् । शेखको घरमा हुने दाहालगायतका पर्वमा महतो आइपुग्छन् । उत्सवमा मात्रै होइन, दुःखबिराममा पनि एकअर्कालाई भरथेग गर्छन् । विपेन्द्रले फरक धर्म मान्ने भए पनि आफूहरूको आत्मीयतामा कहिल्यै कमी नआएको बताए । हामी दुई जनाको मन मिलेर दोस्ती भएको हो, उनले भने, अढाई दशकभन्दा बढी समयदेखि नै एकअर्काका दुःखसुखमा सामेल छौं । शेख र विपेन्द्र एकअर्कालाई भेट्दा सुरुमा नमस्कार गर्छन् अनि एकअर्कासँग गला मिलाउँछन् । पछिल्ला महिनामा धार्मिक समुदायबीच विभाजन ल्याउने प्रयास भइरहेकामा उनीहरूको साझा चिन्ता छ । वडाध्यक्ष शेखले केही तत्त्व मिलेर बसेको समाज भाँड्न लागिरहेको बताए । दुवै समुदाय भड्काएर समाज खलबल्याउने प्रयास भइरहेका बेलामा हाम्रो दोस्तीमा कुनै असर पर्दैन, उनले भने, हामी आज पनि मिलेर बसेका छौं, भोलि पनि मिलेर नै बस्छौं ।"
भ्रममा पार्ने सञ्जालका विज्ञापन,"(काठमाडौं)कोभिडपछि काठमाडौंको नागार्जुनकी माया (परिवर्तित नाम) ले आफूलाई मन परेका सारी र कुर्ता इन्स्टाग्राम र टिकटकबाटै किनमेल थालिन् । विज्ञापन आफ्नो इन्स्टाग्राम टाइमलाइनमा आइपुगेपछि ग्राहकका रिभ्यु हेर्ने अनि चित्त बुझ्यो भने अर्डर गरिहाल्थिन् । अर्डर गरेपछि रिभ्यु मा भनिएकै गुणस्तरको सामान समयमै ढोकामा आइपुग्थ्यो । काठमाडौंमा भीडभाड छिचोलेर पसलपसल चहार्दै, बार्गेनिङ गर्दै सामान किन्नुपर्ने झन्झटबाट पनि मुक्ति मिलेझैं सहज लाग्थ्यो उनलाई ।सामान किन्ने बेला सचेत हुने उनी गत वर्ष नराम्ररी फसिन् । उनी इन्स्टाग्राम टाइमलाइन हेर्दै थिइन्, २ हजार ८ सयमा चिटिक्क परेको सिल्क सारीको विज्ञापन आइपुग्यो । व्यक्तिगत नामको इन्स्टाग्राम खातामा देखाइएको विज्ञापन उनले सधैं खरिद गर्दै आएको अनलाइन पसलभन्दा फरक थियो । विदेशमा सपिङ गरिने सुविधा पनि उल्लेख थियो । मन परेको सारीका रिभ्यु हरू पढिन् । उनले लगाउँदै आएको सारीकै ब्रान्ड र गुणस्तरको ठानेर म्यासेज लेखेर अर्डर गरिन् । सारी अर्डर गरेको चौबीस घण्टाभित्रै ढोकैमा आइपुग्यो । र्यापिङ गरिएको सारी खोलेर हेर्दा चिप्लिएर भुइँतिर सोहोरियो । मलाई सारी लगाउन मन परेन, यति चिप्लो परेछ कि जीउमा कसरी हालौं भयो, उनले भनिन्, सिल्क सारी बजारमै गएर किन्दा यति चिप्लो थिएन । उनले त्यो सारी एकपटक पनि लगाउन नसकेरै दराजमै थन्किएको छ । यसपछि उनले अनलाइन सपिङ गर्नै छाडिदिइन् । सामानको फोटो, भिडियो, विवरण र रिभ्यु पढेर किन्ने हो, तर रिभ्युचाहिँ कति सत्य हो भनेर विश्वास गर्नै नसकिने भयो, बेकारमा पैसा फाल्नुभन्दा भनेर अनलाइन सपिङ गर्नै छोडिदिएँ, उनले बताइन् ।हेटौंडाका प्रदीप कँडेलले अनलाइन किनमेल स्टोर दराज ले बुट्टा भरेका प्लास्टिकका गमलाहरूको विज्ञापन गरेको आफ्नो फेसबुक टाइमलाइनमा देखे । सस्तो मूल्यमा पाइने भएपछि उनले अर्डर गरे । गमला घरैमा आइपुगेपछि खोलेर हेर्दा उनी चकित परे । आफू ठगिएको भन्दै ०७९ असार ८ गते आफ्नो टिकटक खातामा भिडियो बनाएर हालेका छन् (जुन भिडियो सामाजिक सञ्जालमा भाइरल भएको थियो ।) १० पिसको २ सय ९० रुपैयाँ भन्यो, देखाउनलाई चाहिँ यो भन्दा चार गुणा ठूलो कस्तो राम्रो चिटिक्क परेको बुट्टा भर्या देखाको छ अनि अर्डर गरें र आइपुग्यो, टिकटक भिडियोमार्फत आफू ठगिएको बताउँदै खरिद गरेका गमला देखाउँदै उनले भनेका छन्, फेरि डेलिभरी गर्नेलाई पनि कति राम्रो तालिम दिएको हुँदोरहेछ भने पैसो नदिएसम्म मरे पनि सामान नदिने, पोकाबाट खोल्दै नखोल्ने, पैसा ठ्याक्कै दिनेबित्तिकै झोला थमाइदिने, कुलेलम ठोकिहाल्ने । इन्स्टाग्राम, फेसबुक पेज, ग्रुप, टिकटक जस्ता सामाजिक सञ्जालमा देखिने विज्ञापनमा लोभिएर किनमेल गर्दा ठगी, हैरानी हुनबाट बच्न उपभोक्ता, ग्राहक स्वयं सचेत हुनुपर्ने र सरकारले अनुगमन गर्नुपर्ने उनी सुझाउँछन् । हजारमा छवटा टिसर्ट भनेर फेसबुकतिर विज्ञापन देखाएको हुन्छ, गुणस्तरीय आउला त ? ग्राहकले अर्डर गर्नुअघि सोच्नुपर्यो, कँडेलले भने, हामीले सामान किन्दा वा यातायात खर्चमा सरकारलाई कर पनि त बुझाएका हुन्छौं भनेपछि त अनलाइन सपिङलाई सरकारले अनुगमन गर्नुपर्यो नि, यसो भयो भने ग्राहक, उपभोक्ता ठगिने कम हुने थियो ।एक महिनाअघि बझाङका भुवन सिंहले फेसबुक टाइमलाइन स्क्रोल गर्दै जाँदा साङ्ला मार्ने विषादीको विज्ञापन देखे । उनको घरमा पनि साङ्लाले असाध्यै दुःख दिएको भएर चाख लाएर हेरे । भिडियोमा विषादी खाएको साङ्लालाई अर्कोले छुँदासमेत मर्ने देखाएको थियो । उनले विषादी खरिद गर्ने सोचेर उक्त विज्ञापनमा उल्लेख गरिएको टेलिफोनमा सम्पर्क गरे । विषादीले साङ्ला नमरे पैसा फिर्ता हुने विज्ञापनवालाले बताए । औषधिको ८ सय र काठमाडौंबाट कुरियर गरेको थप १ सय गरी ९ सय रुपैयाँ अनलाइन पेमेन्ट गरिदिए बझाङमै डेलिभर गरिदिने भए । विषादी आइपुगेपछि उनले कोठाभरि छरिदिए । तर, दुई दिनसम्म लगातार विषादी छर्दा एउटा पनि साङ्ला मरेन । भिडियोमा जे देखाएको थियो, केही काम गरेन, उनले सुनाए । गुनासो गर्न उनले विषादी अर्डर गरेकै नम्बरमा फोन गरे, उठाएनन् । मैले फेरि अर्डर गर्ने बहानामा उनीहरूलाई म्यासेन्जरमा लेखें, उनीहरूले फोन गरेपछि मैले कम्प्लेन गर्दा किनिसकेको कुरा कसरी फिर्ता हुन्छ भन्न थाले, उनले भने, के कचकच गर्नु भनेर त्यो पेज रिपोर्ट गरिदिएँ, विज्ञापनचाहिँ देखाइरहेको हुन्छ बेलाबेला, यसरी विज्ञापनमा लोभ्याएर भयानक ठग्ने रहेछन् ।विद्युतीय विज्ञापन तथा व्यापारमा व्यापारी र ग्राहकले अनलाइन माध्यममै विज्ञापन गरेर, बार्गेनिङ गर्ने, अनलाइनबाटै वा नगद भुक्तानी गर्ने, ढोकैमा पुर्याइदिने अभ्यास छ । विक्रेता र ग्राहक आमनेसामने नहुने हुँदा ठगिने जोखिम हुने गरेको छ । यकिन सरकारी तथ्यांक नभए पनि नेपालमा कोभिडपछि नै अनलाइन (खासगरी सामाजिक सञ्जाल) मा विज्ञापन र पसलबजारहरू फस्टाएको देखिन्छ । विक्रेताले आफ्नो वेब पेज, इन्स्टाग्राम, फेसबुक पेज तथा मार्केट प्लेस, फेसबुक ग्रुप, टिकटकलगायतका सामाजिक सञ्जालमा वस्तु वा सेवाको आकर्षक फोटो, भिडियोजन्य विज्ञापन हालेर ग्राहक लोभ्याउने प्रवृत्ति बढेको छ । तर, विक्रेताले इमानदारी नदेखाउँदा, यसको नियमन नहुँदा, सामाजिक सञ्जालका विज्ञापनमा भर पर्दा, उपभोक्ता वा ग्राहक सचेत नहुँदा ठगिने, हैरानी, दुःख खेप्ने क्रम पनि उत्तिकै बढेको छ । अनलाइन किनमेलप्रतिको विश्वसनीयतामा पनि आशंका पैदा भएको पाइन्छ । विज्ञापन बोर्डको अध्यक्ष लक्ष्मण हुमागाईं भन्छन्, विज्ञापनलाई उपभोक्ताले भेरिफिकेसन गर्दैनन्, सामाजिक सञ्जालमा भ्रमपूर्ण विज्ञापन, प्रचारप्रसारले उपभोक्तालाई नकारात्मक असर पार्छ, विश्वसनीयता घटाउँछ, आर्थिक, स्वास्थ्यमा क्षति गराउँछ, यसकारण विज्ञापन सत्यमा आधारित हुनुपर्छ भनिएको हो ।उपभोक्ता हित संरक्षण मञ्चका महासचिव एवं अधिवक्ता विष्णुप्रसाद तिमिल्सिनाले अनलाइन, सामाजिक सञ्जालमा विज्ञापन देखेर वस्तु तथा सेवा रोजेर लिन पाइने सुविधा भए पनि विज्ञापनमा देखिएजस्तो गुणस्तरीय सामान नपाइने गुनासो दिनानुदिन बढ्दै गएको बताउँछन् । उपभोक्तालाई भ्रममा पार्दै छन्, चित्त नबुझेमा सात दिनमा फिर्ता गर्नुपर्ने प्रावधान भएर मात्रै के गर्नु ? व्यक्तिपिच्छेका सामाजिक सञ्जालमा विज्ञापन गरेको हुन्छ, तिमिल्सिना भन्छन्, व्यापारव्यवसाय दर्ता छछैन ख्याल हुँदैन, सामान पुर्याउन आउँदा ल्याइदिनेले हेर्न दिँदैन, चित्त नबुझे फोन गर्यो उठाउनै छाड्छ, अनि उपभोक्ता गल्छ, अनुगमन, नियमन गर्नुपर्ने निकायहरूले पनि हेर्दैनन्, उसले दिनमा दुईतीन जनालाई ठग्न पायो भने फाइदामा जान्छ, यसरी ठगी भइरहेको छ । वाणिज्य, आपूर्ति तथा उपभोक्ता संरक्षण विभागका महानिर्देशक गजेन्द्रकुमार ठाकुरले विज्ञापन हेरेर खरिद गरेको वस्तु तथा सेवामा ठगिएको, हैरानी, दुःख पाएको भन्दै दैनिक ६७ वटा (सामाजिक सञ्जालसहित) उजुरी आउने गरेको बताए । वस्तु वा सेवाको बजार प्रवर्द्धन वा बिक्री, वितरण गर्न वा त्यस्तो वस्तु वा सेवाको प्रचारप्रसारका लागि गरिने विज्ञापन तथा तत्सम्बन्धी व्यवसायकै अनुगमन, नियमन तथा कार्यान्वयनका लागि सरकारले ०७७ सालमा विज्ञापन बोर्ड पनि स्थापना गरेको छ । गत वर्ष बोर्डमा उपभोक्तालाई असर पार्ने, हैरानी, दुःख गर्ने खालका विज्ञापनविरुद्ध ३१ वटा उजुरी परेका थिए ।०७८ को जनगणनाअनुसार देशभर स्मार्टफोन प्रयोगकर्ता ७३ प्रतिशत, कम्प्युटरल्यापटप प्रयोगकर्ता १५ प्रतिशत, इन्टरनेट प्रयोगकर्ता ३७८ प्रतिशत छन् । इन्टरनेट र स्मार्टफोन प्रयोगले अनलाइन विज्ञापन र व्यापारको सम्भावना भविष्यमा झनै बढ्ने देखाउँछ । पछिल्ला वर्षमा हरेक व्यापार, व्यवसाय, सेवा क्षेत्रहरू सामाजिक सञ्जालमा जोडिएका छन्, विज्ञापन गरिरहेका छन् र वस्तु तथा सेवा किनबेच भइरहेको छ । तर बेलैमा नियमन नगर्ने हो भने सामाजिक सञ्जालमा विज्ञापनकिनमेलको नाममा ठगी धन्दा मौलाउने जोखिम रहेको उपभोक्ता हित संरक्षण मञ्चका महासचिव एवं अधिवक्ता विष्णुप्रसाद तिमिल्सिनाको भनाइ छ ।वाणिज्य, आपूर्ति तथा उपभोक्ता संरक्षण विभागका महानिर्देशक ठाकुरले सामाजिक सञ्जालमा गरिने विज्ञापन, व्यापारको सवालमा स्पष्ट कानुन नभएकाले नियमन गर्न कठिनाइ भइरहेको बताए । यही भएर विद्युतीय व्यापारको विधेयक संसद्मा छ, तैपनि उजुरी आयो भने उपभोक्ता संरक्षण ऐनअन्तर्गत कारबाही गरिरहेका छौं, उनले भने, विज्ञापनमा भ्रम सिर्जना गरेर गुणस्तरहीन सामान दिएको, फिर्ता नगरेको, उपभोक्तालाई दुःखहैरानी दिएको आयो भने हामी आफैं र विज्ञापन बोर्डसँग पनि मिलेर कारबाही, चेतावनी गर्छौं, नापतौलसँग सम्बन्धित आयो भने नापतौल विभाग पठाउँछौं, कैद सजाय आजसम्म गरेको छैन किनभने अदालतमा जाने हो केस हामीले कैद गराउने होइन । हालै संशोधित विज्ञापन (नियमन गर्ने) पहिलो संशोधन नियमावली, ०८० विद्युतीय माध्यम वा सामाजिक सञ्जालमा गरिने विज्ञापनलाई समेटिएको छ । यस्ता विज्ञापनले विज्ञापन ऐन तथा नियमावलीका मापदण्ड पालना गर्नुपर्ने, आधिकारिक च्यानलबाट प्रकाशन वा प्रसारण गर्नुपर्ने र प्रकाशन वा प्रसारण गर्ने सञ्चार माध्यम वा विज्ञापन एजेन्सी विज्ञापन बोर्डमा सूचीकृत भएको हुनुपर्नेछ । विद्युतीय माध्यम वा सामाजिक सञ्जालमा व्यक्तिले गरेको विज्ञापनको सवालमा उसलाई विज्ञापन गर्न पाउने उसको स्वतन्त्रता छ तर उसले भ्रमित बनाएको, दुःखहैरानी दिएको उजुरी आएमा मात्रै निगरानी गर्छौं, प्रहरीमा पठाउँछौं, विज्ञापन बोर्डका अध्यक्ष लक्ष्मण हुमागार्इंले भने । सामाजिक सञ्जाललगायत कुनै पनि माध्यमबाट भ्रमपूर्ण विज्ञापन भएको रहेछ, त्यसबाट उपभोक्तालाई क्षति पुगेको भए क्षतिपूर्ति दिलाउने र त्यस्ता विज्ञापनदातालाई एक वर्ष कैद तथा १० हजार रुपैयाँसम्म जरिवाना हुने कानुनी व्यवस्था रहेको उनले बताए । संशोधित नियमावलीमा विज्ञापन आमसञ्चारमा होस् वा व्यक्तिगत होस् उपभोक्तामैत्री बनाउन सचेतना बढाइने बोर्डको लक्ष्य छ ।सामाजिक सञ्जालमा भ्रमपूर्ण विज्ञापनले उपभोक्ता मात्रै ठगिएका छैनन्, सही र मर्यादित व्यवसाय गर्नेलाई पनि असर पारेको ईकमर्स साइटहरूको साझा फोरमका संयोजक एवं मेरोकिराना अनलाइन स्टोरका संस्थापक सागरदेव भट्टको बुझाइ छ । मेरो २० वटा सामान छ, जसरी नि बेच्छु, फाइदा उठाउँछु, हिँड्छु भन्नेलाई यसले खासै असर नपार्ला तर उसले ग्राहकलाई ठगेको कारण सबै अनलाइन व्यवसायीलाई नकारात्मक तरिकाले हेरिने भयो, उनले भने, दीर्घकालीन अनलाइन माध्यममा व्यवसाय गर्छु भन्नेको छविमा समेत असर पार्छ, यसो हुन नदिन व्यवस्थित गर्नैपर्छ । व्यवस्थित गर्ने भनेर कडाइ गर्न पनि नमिल्ने बताए । विद्युतीय व्यापार विधेयक संसद्मा पेस भएको छ, यसले वेब पेज बनाउनुपर्ने भनेको छ, उनले थपे, कम्पनीमार्फत जानुपर्ने भनेको छ, कसैले घरमा अचार बनाएर फेसबुकमा विज्ञापन गरेकै भरमा जीविका चलेको छ तर उसलाई प्रबन्धपत्र, नियमावली बनाउने क्षमता पनि नहुन सक्छ । उसले व्यवसाय गर्नै नपाउने भने हुनु हुँदैन भन्ने भट्टको तर्क छ । सामाजिक सञ्जालबाट उपभोक्ता ठगिए भनेर सरकार यसो गर्न खोज्दै छ, ठगिएका छन्, कोभिडका बेला धेरै ठगिए, उनले भने, यसकारण सानो लगानीमा चलेका अनलाइन व्यवसायीलाई जीविका बन्द नहुने गरी नागरिकता नम्बर राखेर प्यान दर्ता गराएर, भोलि उसले ग्राहक ठग्यो भने उपभोक्ता संरक्षण ऐनबाट कारबाही गर्ने गरी ल्याउनुपर्यो, सरकारले राजस्व पनि उठाउन सक्यो, अनि ठगिनबाट पनि जोगिने भयो । अबको युग ईकमर्सको हो । पहिले कम्पनी दर्ता गर्न शुल्क लाग्थ्यो, अहिले लाग्दैन । भोलि ईकमर्समा अनुदानका कुरा होलान्, अनौपचारिकलाई औपचारिक र व्यवस्थित गरौं भनेर मस्यौदामा राखिएको हो, कोही कसैलाई निरुत्साहित गर्न खोजिएको होइन, वाणिज्य, आपूर्ति तथा उपभोक्ता संरक्षण विभागका महानिर्देशक ठाकुरले भने ।"
सांसदले गरे शिक्षा विधेयकमा व्यापक हेरफेरको संकेत,"(काठमाडौं)संसद्मा विचाराधीन विद्यालय शिक्षासम्बन्धी विधेयकमा सांसदले व्यापक हेरफेर गर्नुपर्ने धारणा राखेका छन् । शुक्रबार विधेयकमाथिको सैद्धान्तिक छलफलमा बोल्दै सत्ता र प्रतिपक्षी सांसदले विधेयकमा रहेका कमीकमजोरी सच्याएर मात्र शिक्षा विधेयक पारित गर्न सकिने बताएका हुन् ।सरकारले सरोकारवालासँग छलफल, संवाद नगरी विधेयक संसद्मा दर्ता गरेकोप्रति पनि अधिकांश सांसदले असन्तुष्टि जनाएका छन् । प्रतिपक्षी सांसदले विधेयक फिर्ता लिएर पुनर्लेखन गर्नुपर्ने माग राखे भने सत्तारूढ सांसदले संसदीय प्रक्रियाअन्तर्गत नै समितिबाट परिमार्जन गरेर विधेयकमा हेरफेर गर्न सकिने जिकिर गरे । संविधान र संघीयताको मर्म भावनाअनुसार मात्रै विधेयक टुंगोमा पुर्याउनुपर्नेमा सांसदहरू एकमत देखिएका छन् । जिल्ला शिक्षा कार्यालय राख्दा संविधान र संघीयताको मर्म पूरा नहुने औंल्याउँदै उनीहरूले माध्यमिक तहसम्म स्थानीय तहको एकल अधिकार रहेको प्रस्ट्याए । छलफलमा करिब ८० सांसदले भाग लिँदै विधेयकमाथि आफ्नो भनाइ राखेका थिए ।सांसदले संविधानले व्यवस्था गरेको कक्षा १२ सम्मको शिक्षा निःशुल्कको ग्यारेन्टी हुनुपर्ने भन्दै त्यसका लागि निजी विद्यालयले शुल्क लिन पाउने तर सामुदायिक विद्यालयले लिन नपाउने व्यवस्था हुन नसक्ने जिकिर गरे । निजी विद्यालयको व्यवस्थापनबारे स्पष्ट हुनुपर्ने धारणा राख्दै निजी र सामुदायिक विद्यालयका विषयमा विधेयक विभेदकारी रहेकाले सदनले दुई खाले शिक्षा प्रणालीलाई अन्त्य गर्ने बाटो समात्नुपर्नेमा सांसदहरूले जोड दिए । शिक्षकसँग गरेका सम्झौतालाई विधेयकको अंग बनाउन पनि व्यापक हेरफेरको आवश्यकता रहेको उनीहरूले औंल्याए । सरकारले सम्झौतालाई संसद्मा पेस नगरेकामा उनीहरूले आपत्ति जनाए । कांग्रेस सांसद गगन थापाले संविधान र पाठ्यक्रमको अपेक्षा पूरा गर्ने गरी शिक्षा विधेयक पास गर्ने कार्यभार संसद्को रहेको बताए । शिक्षा विधेयक अपेक्षा र अवस्था नहेरी खण्डखण्डमा उल्टोपाल्टो पारेर संसद्मा आएको छ, उनले भने, त्यसलाई सुल्टो पारेर अघि बढाउने काम संसद् र संसदीय समितिको हो । उनले विद्यार्थीलाई केन्द्रमा राखेर शिक्षणलाई सबैभन्दा आकर्षक पेसा हुने गरी विधेयक अघि बढाउनुपर्ने बताए । विद्यार्थी कक्षाकोठामा नटिक्ने र सबैले नसिक्ने अवस्था छ, सांसद थापाले थपे, विद्यालय तह पूरा गरेपछि त्रिभुवन विश्वविद्यालयतिर हैन, त्रिभुवन अन्तर्राष्ट्रिय विमानस्थलतर्फ जान्छन् । यो अवस्थालाई शिक्षा विधेयकले सम्बोधन गर्न सक्नुपर्ने उनले औंल्याए । विधेयक जनतामा लगेर पुनर्लेखन गर्नुपर्ने माग पनि उठेको छ । आवश्यक परे त्यो काम संसदीय समितिले पनि गर्न सक्छ, उनले भने ।प्रतिपक्षी सांसदले विधेयक फिर्ता लिएर पुनर्लेखन गर्नुपर्ने आवाज उठाएका थिए । एमाले सांसद रघुजी पन्तले सरकारले उल्टो बाटोबाट विधेयक अघि बढाएकाले फिर्ता लिनुपर्ने माग गरेका थिए । सरकारले विधेयक दर्ता भए पनि सम्झौता गर्ने होइन । सरकारले शिक्षकसँग गरेको सम्झौता मान्न संसद् बाध्य छैन, उनले भने, विधेयक प्रस्तुत गर्ने उल्टो तरिका भयो । उनले सरकारले शिक्षकसँग संविधानविपरीत सम्झौता गरेको आरोप लगाए । यो संघीयता र संविधानसँग मेल नखाने देखिन्छ । स्थानीय तहको अधिकारविपरीत जान सकिँदैन, सांसद पन्तले भने । सरकारले जिम्मेवार र परिपक्वताका साथ विधेयक पेस गरेको भए सरोकारवालासँग सम्झौता गर्नुपर्ने परिस्थिति नआउने उनले बताए । माओवादी केन्द्रका सांसद वर्षमान पुनले शिक्षा विधेयकमा सरकारले गर्न नसकेका कतिपय काम संसद्ले गर्नुपर्ने अवस्था आएको बताए । सरकार स्वयंले विधेयक संसद्ले परिमार्जन गर्छ भनेर स्वीकार गरेको छ, उनले भने, त्यसैले पनि सांसदको भूमिका बढेर आएको छ । यसमा सदनले पर्याप्त काम गर्नुपर्छ । उनले संविधानको मूल मर्म र भावनाअनुसार मात्रै विधेयकलाई अघि बढाउन सकिने पनि प्रस्ट्याए । संघीय स्वरूपमा जाँदा विधेयकमा कतिपय कुरा अपुग छन्, त्यसलाई संसद्ले पूरा गर्नुपर्छ । स्थानीय, प्रदेश सरकारका सरोकारलाई पनि सम्बोधन गर्दै जाने पर्याप्त ठाउँ छ । विधेयकलाई त्यहीअनुसार अघि बढाउन सकिन्छ, पुनले भने ।कांग्रेस मुख्य सचेतक रमेश लेखकले संविधानको मूल्य, मान्यता र भावनाअनुसार सरोकारवालाका चिन्ता र चासोलाई पनि समेटेर शिक्षा विधेयक निष्कर्षमा पुर्याउने बताए । विद्यार्थी, अभिभावक, शिक्षकको भावना समेट्नुपर्छ । संविधानअनुसार संसदभित्रैबाट गम्भीरतापूर्वक टुंगो लगाउन सकिन्छ, उनले भने । कांग्रेस महामन्त्री तथा सांसद विश्वप्रकाश शर्माले सरकारले विधेयकमा गरेका कमजोरीलाई संसद्ले सच्याउने प्रतिबद्धता जनाए । सरकार र प्रतिपक्ष दुवैका लागि शिक्षा र समाज चाहिन्छ । दुवै पक्ष एक ठाउँमा उभिएर विधेयकको अपरेसन गर्नुपर्छ, उनले भने । एमाले सचेतक महेश बर्तौलाले भने शिक्षकसित सरकारले गरेको सहमति विधेयकको अंग कसरी बन्छ भन्दै शिक्षामन्त्रीलाई प्रश्न गरेका थिए । विधेयक संसद्मा दर्ता भएपछि शिक्षकहरूले आन्दोलन गर्नुपर्यो । त्यसको जानकारी संसद्लाई छैन, उनले भने, सरकारले शिक्षकसँग गरेको सहमति कार्यान्वयन नगर्न दाउपेच त गरेको छैन ? सहमति पालना हुनुपर्छ । बर्तौलाले संविधानले निःशुल्क विद्यालय शिक्षा भने पनि विधेयकले त्यसको उल्लंघन गरेको जनाए । विधेयकमा निजी विद्यालयले शुल्क लिन पाउने व्यवस्था छ ।माओवादी केन्द्रका सांसद जनार्दन शर्माले विधेयकमा रहेका संविधान र संघीयताविरोधी प्रावधानलाई संसद्ले सच्याउने बताए । शिक्षा विधेयक औपचारिकतामा पास गर्नेभन्दा पनि गम्भीरतापूर्वक निष्कर्षमा पुग्नुपर्छ, उनले भने, संविधानसँग अन्तरविरोधी कुरालाई विधेयकले संशोधन गर्नुपर्छ । कक्षा १२ सम्मको शिक्षालाई एकरूपता गर्नुपर्छ । माओवादी केन्द्रका मुख्य सचेतक हितराज पाण्डेले व्यापक छलफल गरेर मात्रै विधेयक पारित गरिने प्रतिबद्धता जनाए । संविधानले माध्यमिक तहसम्मको शिक्षालाई निःशुल्क र आधारभूत तह अनिवार्य भनेको छ । त्यसलाई दरिलो बनाउनुपर्छ, उनले भने, स्थानीय तहको अधिकार विधेयकले अतिक्रमण गरेको छ । माध्यमिक शिक्षा स्थानीय तहमा नै व्यवस्थित गरिनुपर्छ । राष्ट्रिय स्वतन्त्र पार्टीका उपाध्यक्ष तथा सांसद डोलप्रसाद अर्यालले माध्यमिक तहको अधिकार स्थानीय तहमा हुनुपर्ने र जिल्ला शिक्षा कार्यालय राख्दा संविधानको व्यवस्थाविपरीत हुने टिप्पणी गरे । निजी विद्यालयको व्यवस्था अस्पष्ट छ । शिक्षाको वर्गीय विभेदलाई विधेयकले कायम राखेको छ, उनले भने, निजीमा पढ्ने युरोप, अमेरिका र सरकारीमा पढ्ने दुबई, कतार जाने परिपार्टीको अन्त्य कहिले र कसरी हुन्छ ? सांसद गोकुल बाँस्कोटाले विधेयकमा धेरै पक्षमा विरोधाभास रहेको टिप्पणी गरे । सरकारले व्यापक छलफलबिना विधेयक ल्याएकाले शिक्षकसँग फरक खालको सम्झौता गरेको उनले बताए । उनले भने, व्यापक छलफल नगरी विधेयक ल्याउँदा अलमल भएको छ । पुनर्लेखन गरिनुपर्छ । पूर्वशिक्षामन्त्री तथा कांग्रेस सांसद अर्जुननरसिंह केसीले शिक्षा विधेयकलाई सरोकारवाला र विज्ञका सुझावका आधारमा निष्कर्षमा पुर्याउनुपर्नेमा सुझाव दिए । उनले भने, विद्यालयलाई प्राज्ञिक र ज्ञानको स्थल बनाउनुपर्छ, राजनीतीकरण हैन । केसीले निजी विद्यालयलाई नियन्त्रणभन्दा पनि नियमन गर्नुपर्ने बताए । राप्रपा अध्यक्ष तथा सांसद राजेन्द्र लिङ्देलले सरकारले विधेयक फिर्ता नलिए पनि संसद्ले पुनर्लेखन गर्नुपर्ने जनाए । विधेयकले सम्बन्धित क्षेत्रमा सकारात्मक आशा जगाउन सकेको छैन । शिक्षामा विकास र सुधारबिना अरू विकास अपूर्ण र अधुरो हुन्छ, उनले भने, शिक्षकले दलीय क्रियाकलाप गर्न नपाउने हुनुपर्छ, उनले भने । सांसद प्रदिप यादवले शिक्षा विधेयकमा व्यापक संशोधनको जरुरी रहेको बताए । विधेयक सामुदायिकलाई विस्थापन र निजीलाई पोस्न त आएको हैन ?, उनले प्रश्न गरे । शिक्षकका जायज मागलाई विधेयकमा समेट्न उनले सुझाव दिए ।पूर्वशिक्षामन्त्री तथा रास्वपा सांसद शिशिर खनालले सार्वजनिक शिक्षामा रूपान्तरण गर्ने आत्मा विधेयकले नल्याएको टिप्पणी गरे । जिल्ला र केन्द्रलाई बलियो बनाउने गरी आयो । प्रअको नियुक्ति, विद्यालय रेखदेख, अनुगमन र पुरस्कार जिल्लाबाटै हुने भनिएको छ, उनले प्रश्न गरे, जिल्ला कति प्यारो भएको हो ? १० औं हजारको बलिदानबाट आएको संघीयता कसका लागि हो ? विद्यालय कर्मचारी र ईसीडी शिक्षकको दायित्वसमेत सरकारले लिनुपर्नेमा उनले जोड गरे । निःशुल्क शिक्षाको ग्यारेन्टी हुन नसकेकामा पनि खनालले असन्तुष्टि जनाए । संविधानले निःशुल्क शिक्षा भनेको छ । सर्वोच्चले शिक्षालाई पब्लिक गुड भनेको छ । निजी विद्यालय व्यवस्थापन गर्ने अवधारणा विधेयकमा खै ? उनले भने । सुझावका लागि विधेयक नागरिक तहमा पठाउनुपर्ने उनले माग राखे । शिक्षा तथा स्वास्थ्य समितिकी सांसद विद्या भट्टराईले विद्यालय शिक्षा भनेर विधेयक ल्याउनु नै अवधारणागत रूपमा गलत रहेको टिप्पणी गरिन् । सरोकारवालासँग छलफल नभएकाले पनि अस्पष्ट भएको हो, उनले भनिन्, शिक्षाले वर्ग निर्माण गरेको छ, समानता कसरी कायम गर्ने भन्ने बोलेको छैन । मौलिक हक कार्यान्वयनको विषयमा पनि विधेयकले बोलेन, धेरै कुरा छुटेको छ । उनले शिक्षक सेवा आयोगको खुला प्रतिस्पर्धाबाट मात्रै शिक्षक नियुक्ति गर्ने व्यवस्था लागू गर्नुपर्ने जनाइन् ।सांसद चन्द्रकान्त राउत शिक्षा विधेयक संघीयताविरोधी रहेको उल्लेख गरे । जिल्ला शिक्षा कार्यालय राख्ने, केन्द्रमा मात्र परीक्षा बोर्ड, शिक्षक सेवा आयोग मात्र राख्ने व्यवस्था संघीयता विरोधी छ, उनले भने । शिक्षकलाई निजामतीको भन्दा बढी सेवासुविधासहित गुणस्तर सुनिश्चितता गर्ने जिम्मा पनि उनीहरूलाई दिनुपर्ने उनले जनाए । सांसद ठाकुर गैरेले शिक्षा विधेयकले आशा, भरोसा र विश्वास दिन नसकेको गुनासो गरे । संविधानसम्मत पनि छैन, अधिकार कुण्ठित गरिएको छ । अनिवार्य तथा निःशुल्क शिक्षाको संवैधानिक व्यवस्थालाई बेवास्ता गरेको छ, उनले भने । उनले पुनर्लेखन गरेर विधेयक पुनः पेस गर्नुपर्ने औंल्याए । सांसद चित्रबहादुर केसीले विद्यालय शिक्षा स्थानीय तहलाई नै जिम्मा दिनुको विकल्प नरहेको बताए । सांसद प्रदीप पौडेलले विधेयकले खुसी र आशा सञ्चार गर्न सकेन भने पनि संसद्ले सच्याउने ठाउँ रहेको जनाए । सत्तारूढ माओवादी केन्द्रका सांसद लेखनाथ दाहालले विधेयकले संविधानलाई समेत बेवास्ता गरेको जनाए । सांसद रञ्जुकुमारी झाले दलको शीर्ष नेताहरू गम्भीर नहुँदा शिक्षा प्रणाली धरापमा पर्दै गएको बताइन् । राप्रपा सांसद ज्ञानबहादुर शाहीले सांसदका छोराछोरी विदेश पढ्न जान नपाउने व्यवस्था गर्नुपर्ने माग राखे । निजी विद्यालयलाई सरकारीकरण गर्न नसके सरकारीलाई निजीकरण गरेर भए पनि विभेद अन्त्य गर्नुपर्ने उनको भनाइ थियो । एमाले सांसद सराज अहमद फारुकीले शिक्षा विधेयकले विपन्नका कुरा समेट्न नसकेको जनाइन् । शिक्षा विधेयकबाट मदरसालगायत परम्परागत शिक्षालाई समकक्षता दिएर मूलधारमा ल्याउनुपर्छ, उनले भने । अर्का सांसद छिरिङ डन्डुप लामा भोटेले किसान, मजदुरका बालबालिकाको हितमा शिक्षा विधेयक आउनुपर्ने जनाए । निजी र सरकारीमा विभेद हट्नुपर्छ । माननीयका छोराछोरी विदेश पढ्न जान रोक्नुपर्छ, उनले भने । सांसद जाबेदा खादुनले विधेयक त्रुटिपूर्ण र विभेदकारी रहेको औंल्याइन् । संविधानमा शिक्षा मौलिक हक हो । कोही पनि वञ्चित हुनुहुँदैन भनिएको छ । माविसम्म निःशुल्क हुन्छ भन्ने उल्लेख छ तर लाखौं विद्यार्थी विद्यालय बाहिर छन्, उनले भनिन्, तिनलाई विधेयकले समेट्न सकेको छैन ।"
मेडिसिटीमा पुनर्योजी चिकित्सा र स्टेम सेल सम्मेलन सुरु,"(काठमाडौं)नख्खुस्थित मेडिसिटी अस्पतालमा पुनर्योजी चिकित्सा र स्टेम सेल सम्मेलन शुक्रबारदेखि सुरु भएको छ । उक्त सम्मेलनमा अमेरिका, इटाली, पाकिस्तान, भारत, श्रीलंकासहित नेपालका ५५ जना चिकित्सकहरूको सहभागिता रहेको छ । सम्मेलन शनिबारसम्म चल्नेछ ।सामान्य भाषामा स्टेम सेल भनेको शरीरको कच्चा पदार्थ जस्तै हो । यो कोषबाटै शरीरका अधिकांश भागमा कार्यगत क्षमता भएको विकसित कोष वा अंगको निर्माण हुन्छ । यो उपचार पद्धतिमा शरीरका यो विशेष कोष निकालेर बिरामीको समस्या परेको भाग (क्षतिग्रस्त तन्तु वा अंग) मा प्रत्यारोपण गरिन्छ । जसका कारण खराब भएका भाग वा अंग पुनर्योजित हुन सक्छ । औषधि वा अन्य चिकित्सकीय प्रक्रियाद्वारा निको पार्न नसकिएका समस्याका लागि यो एउटा उपयोगी विकल्प हुन सक्ने अनुसन्धानले देखाएको छ । नेपालमा पनि यस प्रकारको उपचार पद्धति केही समस्याका लागि प्रयोग गर्न सुरु भइसकेको छ । चिकित्सकहरूका अनुसार यो उपचार पद्धतिद्वारा हाल कपाल प्रत्यारोपण, घुँडा खिइएको समस्याका लागि प्रयोग भइरहेको छ भने भविष्यमा मिर्गौला, कलेजो, यौनरोग लागेकालाई मात्र नभई पक्षघात र अल्जाइमर जस्ता गम्भीर रोगको उपचारका लागि समेत प्रयोगबारे अनुसन्धान भइरहेको छ ।डा अजय साहका अनुसार यो उपचार प्रविधि भित्रिए सर्वसाधारणले स्वदेशमै गम्भीर प्रकृतिका रोगको समेत सहजै उपचार पाउने सम्भावना बढेर जान्छ । यो अन्य उपचार विधिको तुलनामा महँगो पनि छैन, उनले भने, सरकारले स्वीकृति दिएमा चाँडै परीक्षण सुरु गर्छौं । उनका अनुसार यो उपचार पद्धति परीक्षणका लागि स्वास्थ्य मन्त्रालयबाट स्वीकृति प्राप्त भइसकेको छ । नेपाल स्वास्थ्य अनुसन्धान परिषद्मा स्वीकृतिका लागि प्रक्रियामा छ, उनले भने । विकसित देशहरूमा स्टेम सेल प्रत्यारोपण गरेर विभिन्न प्रकारका समस्याको उपचार सुरु भइसकेको छ ।"
नेपाल र रोमानियाबीच श्रम सम्झौता,"(काठमाडौं)संस्थागत रूपमा सबैभन्दा बढी नेपाली श्रमिक गएको युरोपको रोमानियासँग नेपालले शुक्रबार श्रम सम्झौता गरेको छ । पछिल्लो तीन वर्षमा मात्रै १० हजार नेपाली श्रमिक रोमानिया पुगिसकेका छन् । श्रम, रोजगार तथा सामाजिक सुरक्षामन्त्री शरतसिंह भण्डारीले रोमानियाकी श्रममन्त्री सिमोना बुकुरा ओप्रेक्स्कुसँग रोमानियाको राजधानी बुखारेस्टमा द्विपक्षीय श्रम समझदारीपत्रमा हस्ताक्षर गरे । युरोपियन महादेशमा श्रम सम्झौता हुने रोमानिया पहिलो मुलुक हो । यो श्रम सम्झौताले नेपालबाट रोमानिया आउने नेपाली श्रमिकको भर्ना प्रक्रियालाई व्यवस्थित बनाउनेछ । यसले मर्यादित भर्ना प्रक्रियाले प्रोत्साहन गर्नेमा विश्वास लिएका छौं, श्रममन्त्री भण्डारीले कान्तिपुरसित भने, रोमानियासँग श्रम बजारको फराकिलो सम्भावना छ । दुई देशबीच सम्बन्धलाई यो सम्झौताले श्रम कूटनीतिमार्फत थप बलियोमा लगेको छ । नेपाल र रोमानियाबीचको कूटनीतिक सम्बन्ध कायम भएको ५५ वर्ष भयो । रोमानियामा धेरै नेपाली होटल, निर्माण, उद्योग र पशुपालनका क्षेत्रमा जाने गरेका छन् । विश्व बैंकको प्रतिवेदनअनुसार रोमानियाले विदेशी लगानीकर्तालाई प्रोत्साहन गर्ने नीति लिएपछि रोजगारीका अवसर खुल्न थालेका हुन् । स्थानीय नागरिक अन्य विकसित मुलुक जाने गरेका कारण रोमानियाका कम्पनीले सस्तो ज्यालामा काम गर्ने नेपाली लैजान थालेको हो ।द्विपक्षीय वार्तामा रोमानियाका श्रममन्त्री ओप्रेक्स्कुले नेपाली श्रमिकको हकहित सुरक्षा कायम गर्ने प्रतिबद्धता व्यक्त गरेकी थिइन् । रोमानियाको श्रम बजारमा ठूलो संख्यामा नेपाली श्रमिकको माग छ । पारदर्शी रूपमा श्रमिक छनोट गर्नुका साथै छोटो अवधिमा श्रमिकको भर्ना प्रक्रियामा समन्वय र सहकार्य गर्नेछौं, उनले भनिन् । नेपालले श्रमिक भर्ना प्रक्रियालाई सरलीकृत र छरितो बनाउन छिट्टै नेपाली दूतावास खोल्ने जानकारी रोमानियालाई दिएको छ । गत भदौ २५ मा प्रधानमन्त्री पुष्पकमल दाहालको अध्यक्षामा बसेको उच्चस्तरीय बैठकले तीन सदस्यीय टोली रहने गरी ड्राइपोस्टिङ अवधारणा अनुसार रोमानियासहित १० मुलुकमा नेपाली दूतावास खोल्ने निर्णय गरेको थियो । आप्रवासी कामदारको माग प्रमाणीकरण, प्रवेशाज्ञा जारी गर्न लाग्ने गरेको लामो समयावधि तथा श्रम स्वीकृतिका कार्यलाई थप सरलीकरण गर्ने पनि समझदारी भएको छ, श्रम मन्त्रालयद्वारा जारी विज्ञप्तिमा भनिएको छ । रोमानियामा नेपाली श्रमिकहरूका लागि सम्भावित सीपयुक्त श्रम बजारको पहिचान गर्नुका साथै महिला श्रमिकहरूलाई समेत लक्षित गरी सुरक्षित वैदेशिक रोजगारलाई संयोजन गर्ने जस्ता कार्यलाई प्राथमिकतामा राखी आपसी सहकार्य गर्ने रोमानियाले बताएको छ । दोहोरो करार, आधारभूत अंग्रेजी भाषाको ज्ञान तथा व्यावसायिक सीपजस्ता विषयहरूमा आपसी समन्वय र सहकार्यबाट समाधान र व्यवस्थापन गर्न सहमति कायम भएको छ ।रोमानियामा रहेका नेपाली श्रमिकमध्ये ३३३ दक्ष, ८१ अर्धदक्ष र ५८४ प्रतिशत अदक्ष रहेको वैदेशिक रोजगार विभागले जनाएको छ । रोमानियाले आफ्नो नागरिकका लागि न्यूनतम ज्याला ६ सय डलर निर्धारण गरेको छ । नेपालीले भने मासिक ५ सय ५० डलर मात्र पाउने गरेका छन् । रोमानियाले ठूलो संख्यामा आप्रवासी कामदारहरूको माग रहेकाले कार्य स्वभाव, इमान्दारिता, लगनशीलताका कारण नेपालबाट ठूलो संख्यामा श्रमिक लैजाने सम्भावना रहेको बताएको छ । रोमानियाले नेपालबाट कामदार छोटो समयमा इथिकल रिक्रुटमेन्टु मार्फत ल्याउने कानुनी प्रावधान तथा व्यवस्थापनका बारेमा चासो व्यक्त गरेको छ ।दुवै पक्षको श्रमसँग सम्बन्धित निकायबीच समन्वय र सहकार्य गरी द्विपक्षीय श्रम समझदारीको प्रभावकारी कार्यान्वयन गर्न दुवै पक्षबाट प्रतिबद्धतासमेत व्यक्त भएको छ ।"
कोरला नाका खोल्ने आश्वासन मात्रै,"(पोखरा)प्रधानमन्त्री पुष्पकमल दाहाल चीन जानुअघि गण्डकी प्रदेशका उद्योगी व्यवसायीले मुस्ताङको कोरला नाका खोल्न र पोखरा विमानस्थलमा चिनियाँ सहरबाट उडान सञ्चालन गर्न पहल गर्नुपर्ने मागपत्र पोखरामै भेटेर बुझाए । दाहाल चीन भ्रमणबाट फर्किइसकेपछि उनले यी दुवै एजेन्डामा चीन सकारात्मक रहेको प्रतिक्रिया दिए पनि कहिले खुल्छ भन्ने यकिन छैन । दाहालको भ्रमणपछि चीनले सीमावर्ती पालिकाका स्थानीयका लागि मात्रै खुला गर्ने निर्णय गरेको छ । गृह मन्त्रालयको अनुमतिपत्र (पास) का आधारमा तिब्बतसँग सीमा जोडिएका उपल्लो मुस्ताङका लोमन्थाङ र लोघेकरदामोदरकुण्ड गाउँपालिकाका स्थानीयले मात्रै वारपार गर्न पाउँछन् । उक्त पासका आधारमा दुई गाउँपालिकाका स्थानीय चीनतर्फ ३० किलोमटर परसम्म जान पाउँछन् । चिनियाँ पनि नेपालतर्फ ३० किमिसम्म आउन पाउँछन् । कोरला नाका पूर्ण रूपमा नखुल्दा उपल्लो मुस्ताङीले खुसी मनाउन सकेका छैनन् । यसअघि कोरला नाकामा हरेक वर्ष असार र भदौमा अन्तरदेशीय व्यापार मेला सञ्चालन हुँदै आएको थियो । दुई देशका प्रशासन तथा सुरक्षा निकायको समन्वयमा नाकाबाट चीनतर्फ १० किलोमिटर क्षेत्रमा व्यापार मेला हुने गर्थ्यो । यताको स्याउ, आलु, पिठो, पस्मिना, जडीबुटी उता बिक्थ्यो । उताबाट भेडा, च्याङ्ग्रा, लत्ताकपडा यता भित्रिन्थ्यो । इलाका प्रशासन कार्यालय लोमन्थाङले स्थानीयलाई एक दिवसीय प्रवेश पास उपलब्ध गराउँथ्यो । कोभिड महामारीपछि यो नाका चिनियाँ पक्षले बन्द गर्यो ।लोमन्थाङ गाउँपालिकाका अध्यक्ष टसी न्हर्वु गुरुङका अनुसार अब उक्त मेला नहुने चिनियाँ पक्षले बताएको छ । वर्षभरि नै गृह मन्त्रालयको पासका आधारमा उपल्लो मुस्ताङी वारपार गर्न पाउँछन् । कोरोना अगाडिसम्म आफ्नो परिचयपत्र देखाएरै ३० किलोमिटर परसम्म जान पाइन्थ्यो, उनले भने, अहिले नाका खुल्यो भने मात्रै गृह मन्त्रालयको पासको अर्थ छ, नत्र कुनै फाइदा छैन । नाका खुल्दा उपल्लो मुस्ताङीलाई राहत हुने र गण्डकी प्रदेशकै अर्थतन्त्रमा सहयोग पुग्ने उनी बताउँछन् । भन्छन्, कोरलामा भन्सार, अध्यागमन कार्यालय खुलेर वारपार व्यापार हुने हो भने रोजगारी सिर्जना हुन्थ्यो, व्यापार बढ्थ्यो । व्यापारिक मात्र नभई पर्यटकीय दृष्टिकोणले पनि कोरला नाका महत्त्वपूर्ण भएको लोघेकर दामोदरकुण्ड गाउँपालिकाका लोप्साङ छोम्पेल विष्ट बताउँछन् । कोरला नाका सञ्चालन हुँदा उत्तरदक्षिण जोड्ने सबैभन्दा छोटो बाटो कोरलात्रिवेणी सडक हुने उनको भनाइ छ । कोरलाबाट ४५ किलोमिटरमा तिब्बतको ढोङ्वासेन छ, त्यहाँबाट ६ सय किलोमिटर सडक यात्राबाट मानसरोवर पुगिन्छ, उनले भने, नाका खोल्न सके नेपालबाट कैलाश जाने सबैभन्दा छोटो बाटो यही हुन्छ । नेपालतर्फ कुनै संरचना नबनेकाले पनि चीनले नाका खोल्न आनाकानी गरेको उनको बुझाइ छ । दशगजाको २४ नम्बर पिलरपारि चीनले भव्य संरचना बनाइसक्दा नेपालतर्फ भने कुनै तयारी छैन । चीनले कोरलाबाट ढोङ्वासेनतर्फ १० किलोमिटर सडक कालोपत्र गरिसकेको छ । कोरलापारि भन्सार, अध्यागमन र सुरक्षा निकायका लागि दुई वटा भवन बनाइसकेको छ । झन्डै ३० किमि पर लिझीमा सुक्खा बन्दरगाह तयार छ । समुद्री सतहबाट ४ हजार ६ सय ६० मिटरको उचाइमा रहेको कोरलामा नेपालतर्फ भने सुक्खा बन्दरगाहका लागि जग्गा छुट्याइएको छ । सुक्खा बन्दरगाह बनाउन पुग्ने गरी १ हजार ७ रोपनी मुस्ताङ भन्सार कार्यालयको नाममा आएको छ । पार्किङ, कार्यालय, चेकपोस्ट, सुरक्षाका लागि त्यति जग्गा पर्याप्त हुने ठानिएको छ । मेला हुन छाडेपछि सीमाबाट १४ किलोमिटर तल नेचुङमा रहेको मुस्ताङ भन्सार कार्यालय अहिले बन्दजस्तै छ । १०७ रोपनीमा भन्सार कार्यालयको दुई कोठे भवन छ । भन्सारमा ३ कर्मचारी छन् । सदरमुकाम जोमसोममा सम्पर्क कार्यालय बनाउन ७ रोपनी जमिन भन्सारको नाममा भए पनि कुनै पूर्वाधार बनेको छैन । बरु जोमसोममै कोठा भाडामा लिएर कार्यालयका सामग्री राखिएको छ । हाल भन्सार कार्यालय रहेको नेचुङमा ०७७ जेठबाट सशस्त्र प्रहरी बलको बोर्डर आउट पोस्ट (बीओपी) राखिएको छ । बीओपीमा २७ सशस्त्र प्रहरी छन् । गृहको पास दिन इलाका प्रशासन कार्यालय लोमन्थाङले स्थानीयको विवरण संकलन गरिरहेको छ । एक सातापछि पास वितरण सुरु हुने मुस्ताङका प्रमुख जिल्ला अधिकारी जनकराज पन्तले बताए ।"
असोज २२ बाट दसैंलाई अग्रिम टिकट बुकिङ,(काठमाडौं)दसैंका लागि असोज २२ बाट अग्रिम टिकट बुकिङ खुला हुने भएको छ । भौतिक पूर्वाधार तथा यातायातमन्त्री प्रकाश ज्वाला सहितको उपस्थितिमा शुक्रबार भएको सर्वपक्षीय छलफलपछि २२ गतेबाट अग्रिम टिकट बुकिङ खुलाउने निर्णय भएको नेपाल यातायात व्यवसायी राष्ट्रिय महासंघका अध्यक्ष विजय स्वाँरले बताए । अग्रिम टिकट बुकिङ खुला गरिएसँगै यात्रुको चाप हुने स्थानमा यात्रु सहायता कक्ष स्थापना गरिने यातायात व्यवस्था विभागले जनाएको छ । टिकट बिक्रीको अनुगमनलाई तीव्र पारिने विभागका महानिर्देशक उद्धव रिजालको भनाइ छ । कालोबजारीमा टिकट बिक्री नहोस् भनेर विभागले टिकट बुकिङ खुल्ने दिनबाट नै कडा अनुगमन गर्ने उनले बताए । यातायात व्यवसायीले भाडा समायोजनको कुरा अघि सार्दै आएका कारण अग्रिम टिकट बुकिङ खुला गर्न ढिलाइ भएको थियो । भाडा बढाउने निर्णय नभएको र हाल कायम रहेकै भाडादरमा यात्रुले टिकट बुकिङ गर्न पाउने विभागले जनाएको छ । त्यस्तै दसैंका लागि मुख्य राजमार्गका खाल्डाखुल्डी पुर्ने र सडकलाई सहज बनाउने कामलाई तीव्र पारिएको भौतिक मन्त्रालयको भनाइ छ ।
जोन्टा इन्टरनेसनलको वार्षिक सम्मेलन पहिलो पटक नेपालमा,"(काठमाडौं)जोन्टा इन्टरनेसनल डिस्ट्रिक्ट २५ को १७ औं वार्षिक सम्मेलन शुक्रबार सुरु भएको छ । जोन्टा क्लब अफ काठमाडौं र पोखराले आयोजना गरेको सम्मेलन नेपालमा पहिलो पटक आयोजना गरिएको क्लबले जनाएको छ । सम्मेलनमा महिला, बालबालिका तथा ज्येष्ठ नागरिकमन्त्री सुरेन्द्रराज आचार्यले शिक्षामा छात्राको पहुँच, राजनीतिक प्रतिनिधित्व र आर्थिक सशक्तीकरणलाई बढावा दिएकै कारण लैंगिक समानता प्रवर्द्धनमा नेपालले उल्लेख्य प्रगति हासिल गरेको बताए । लैंगिक समनाता, महिला सशक्तीकरण, राजनीतिक, आर्थिक, शिक्षालगायत सबै क्षेत्रमा महिलाको पहुँच पुर्याउन सरकारले विभिन्न कार्यक्रम गर्दै आएको उनको भनाइ छ । महिला सशक्तीकरण बहुआयामिक चुनौती रहेकाले यसको समाधानका लागि सरकार, नागरिक समाज, समुदाय र व्यक्तिहरूको सामूहिक प्रयास आवश्यक रहेको उनको बुझाइ छ । बंगलादेश, भारत, नेपाल र श्रीलंका सम्मिलित जोन्टा क्लब डिस्ट्रिक्ट २५ की गभर्नर सृजना राणाले जोन्टा इन्टरनेसनले विश्वभरका महिलालाई विभिन्न तरिकाबाट सशक्तीकरण गर्दै आएको बताइन् । पुरुष जस्तै महिला पनि हरेक कुराका लागि उत्तिकै दाबेदार रहेको उनको भनाइ छ । सम्मेलनमा महिलाको सशक्तीकरणको विषयमा उपस्थित सबै देशका प्रतिनिधिसँग छलफल गरिने जोन्टा क्लब अफ काठमाडौंको अध्यक्ष २०२२२०२४ आभा शाहले जनाइन् । देशमा लैगिक असमानता घटाउन सरकार र पालिकाले पनि पहल गर्नुपर्ने उनको भनाइ छ ।नेपाल विविधताले भरिएको र लैगिक असमानता, बाल विवाह र परम्पराका नाममा विभिन्न खाले प्रथाले महिलाहरू शोषणमा परिरहेको प्रदीप गिरि मेमोरियल ट्रस्टकी अध्यक्ष भारती सिलवाल गिरिले बताइन् । नेपालका ८५ प्रतिशत महिला केयर गिभर (अनपेड वर्क) का रूपमा रहेको उनको भनाइ छ । पुरुषको तुलनामा महिला वृद्धावस्थामा झनै गरिबी, बिरामी र दुर्व्यवहारमा पर्ने गरेको समेत उनले सुनाइन् । महिलाको अर्थपूर्ण सहभागिता राजनीतिदेखि समुदायका हरेक क्षेत्रमा आवश्यक रहेको काठमाडौं महानगरपालिकाकी उपमेयर सुनिता डंगोलको भनाइ छ । महिलाको सहभागिता अर्थपूर्ण हुनुपर्छ । सहभागिताका लागि मात्रै हुनुहुँदैन, उनले भनिन्, विभिन्न समुदायका कुनाकन्तराबाट महिला अगाडि बढिरहेका छन् । अझ पनि धेरै महिला यस्ता अवसरको पर्खाइमा छन् । महिला सशक्तीकरणलाई संस्थागत रूपमा अघि बढाउन जोन्टाले पहिलो पटक छात्रवृत्तिसमेत प्रदान गरेको छ । नेपालबाट स्वीकृत न्यौपानेलाई जेनएम क्लाउजम्यान व्यावसायिक छात्रवृत्ति महिला (२०२२२०२३) र श्रीलंकाकी युमना जाहिदलाई २०२३ सार्वजनिक मामिलाहरूमा युवा महिला पुरस्कार वितरण गरिने क्लबले जनाएको छ । सम्मेलनमा बंगलादेश, भारत, न्युजिल्यान्ड, श्रीलंकासहित १५० भन्दा बढी देशको सहभागिता छ । सम्मेलनमा महिला सशक्तीकरण, लैंगिक हिंसा र जलवायु परिवर्तनका कारण महिलामा पार्ने प्रभावबारे विचारविमर्श गरिने जनाइएको छ । जोन्टा इन्टरनेसनलले एक शताब्दीदेखि विश्वभरका महिलालाई सशक्त बनाउन विभिन्न कार्यक्रम गर्दै आएको छ । सन् १९१९ मा स्थापित क्लब ६७ देशमा पुगिसकेको छ । सन् २०१२ मा नेपाल पनि जोन्टा क्लबको सदस्य बनेको हो । विश्वभर १२ सयभन्दा बढी जोन्टा क्लबमा ३० हजारभन्दा बढी सदस्य छन् । महिलाको अधिकारलाई मानवअधिकारको रूपमा मान्यता दिने र हरेक महिला आफ्नो पूर्ण क्षमता हासिल गर्न सक्षम रहेको जोन्टा इन्टरनेसनलले जनाएको छ ।"
आपत्कालीन उद्धारदेखि सरकारी प्रक्रियामा सघाउनेसम्म स्टार्टअप,"(काठमाडौं) केही दिनअघि बझाङको चैनपुर केन्द्रबिन्दु भएर आएको ६३ म्याग्निच्युडको भूकम्पका कारण कतिपय मानिस केही दिनसम्म बेपत्ता भए । ०७२ सालको भूकम्पका बेला पनि महिनौंसम्म सयौं मानिस फेला परेका थिएनन्, को कहाँ छ पत्ता लगाउनै गाह्रो भएपछि कतिपयको उद्धार घण्टौंपछि मात्रै हुन सक्यो । यस्तै प्राकृतिक विपद्का बेला खोजी र उद्धारलाई छिटो, छरितो र सहज बनाउन पुल्चोक इन्जिनियरिङ क्याम्पसका तीन विद्यार्थीले हाल लोचन नामक प्रविधि विकास गरेका छन् ।कुनै पनि वस्तुबाट उत्सर्जित इन्फ्रारेड विकिरण प्रयोग गरी इमेज सिर्जना गर्ने थर्मल इमेजिङमा आधारित डिटेक्सन प्रणाली हो लोचन । थर्मल क्यामरा, जीपीएस मोडल र र्याप्सबेरी पाई प्रयोग गरी तयार भएको यस प्रविधिले जतिसुकै अँध्यारोमा पनि उद्धार कार्य जारी राख्न सघाउँछ । धूवाँ, मुस्लो वा हुस्सुका कारण भिजिबिलिटी कम भएका ठाउँमा, रातको समयमा वा भूकम्प, पहिरो जस्ता प्राकृतिक विपद्का बेला चौबीसै घण्टा उद्धार कार्य सहज बनाउन सकियोस् भनेर हामीले यो डिभाइस बनाएका हौं, इलेक्ट्रोनिक्स, कम्युनिकेसन्स एन्ड इन्फर्मेसन इन्जिनियरिङमा स्नातक अध्ययनरत कैलाश पन्थ भन्छन्, उद्धारकर्ता, सैनिक, प्रहरी, अग्नि नियन्त्रकलगायतले प्रयोग गर्न सक्छन् । थर्मल क्यामराले खिचेको इमेजमा मेसिन लर्निङ प्रविधिमार्फत व्यक्ति पहिचान भए त्यसबारे मोबाइल एपमार्फत अलर्ट आउने कैलाशको भनाइ छ । कैलाशसँगै आश्मा योङहाङ र जीवन कोइरीले तयार पारेको सो प्रविधि हाल आईसीटी अवार्ड २०२३ को राइजिङ स्टार इन्नोभेसन विधाअन्तर्गत उत्कृष्ट १३ मा पर्न सफल भएको छ । यही विधामा छनोट भएको क्याटल मनिटरिङ सिस्टमले भने पशुचौपाया हराउन वा चोरी हुनबाट जोगाउँछ । घरपालुवा पशुले चारा खाएनखाएकोदेखि तिनको स्वास्थ्य अवस्थासमेत डिटेक्ट गर्न (पहिल्याउन) सक्ने यसका चार डेभेलपरमध्ये मरिना गान्सी र रोजा भट्टले जानकारी दिए । उनीहरू सबै सफ्टवेरिका कलेजका विद्यार्थी हुन् । ठूला फर्महरूमा प्रत्येक गाईबस्तु नियाल्न गाह्रो हुने भएकाले कहिलेकाहीँ सरुवा रोगले गर्दा फर्मका सबै गाईबस्तु बिरामी हुन्छन्, मरिना भन्छिन्, त्यस्तो नहोस् भनेर हामीले क्याटल मनिटरिङ सिस्टम बनाएका हौं, यसले गाईबस्तुको अवस्था नियाल्न मद्दत गर्छ । पशुचौपायाका घाँटीमा मालाझैं भिराउन मिल्ने डिभाइस लगाइदिएपछि त्यसले तिनको गतिविधिबारे प्रयोगकर्ताको मोबाइल वा कम्प्युटरमा जानकारी दिन्छ । अलि फरक व्यवहार देखिए पुस नोटिफिकेसनसमेत आउने भएकाले तत्काल हालखबर बुझ्न सकिन्छ । पशुको मुटुको धड्कन, तापक्रम, ठेगानाबारे जानकारी प्राप्त हुने रोजाको भनाइ छ । भिरिन्ची कलेजका हेमन्त बस्नेतलगायतको टोलीले बनाएको वेयर प्लान मिररले भने पसलमा लुगा किन्नुअघि ट्रायल रुममा छिरेर लगाइहेर्ने झन्झट हटाइदिन्छ । वेयर प्लान मिररबाट लाइभ भर्चुअल ट्रायल गर्न मिल्ने हेमन्तले बताए । यो मिररले ग्राहकको फोटो खिचेर उनीहरूले किन्न चाहेको लुगा लगाउँदा कस्तो देखिन्छ भनेर देखाइदिन्छ, उनले भने, ट्रायल रुमको आवश्यकता नै पर्दैन । यसै पनि छाला वा अन्य बाह्य रोग भएको मान्छेले ट्रायल गरेको लुगामा १४ दिनसम्म रोग बस्छ भन्ने अध्ययनले देखाएको छ । स्वास्थ्य र गोपनीयताका हिसाबले पनि भर्चुअल ट्रायल रुमको स्कोप राम्रो देखिन्छ ।लिभिङ विथ आईसीटीले हरेक वर्ष आयोजना गर्दै आएको आईसीटी अवार्डको प्रिइभेन्टका रूपमा सुरु भएको स्टार्टअप फेस्ट तथा स्टिम क्याम्प २०२३ मा शुक्रबार एक सयभन्दा बढी डिजिटल स्टार्टअप, इन्नोभेसन एन्ड इन्नोभेटिभ आइडियाको प्रदर्शनी भयो । शनिबारसम्म हुने प्रदर्शनीमा अवार्डका लागि छानिएका उत्कृष्ट १२ स्टार्टअप, उत्कृष्ट १३ राइजिङ स्टार इन्नोभेसन र उत्कृष्ट १४ प्रडक्ट पनि अवलोनका लागि राखिएको छ । छनोट प्रक्रियाका लागि नेपालबाट १४ र अन्य देशका ४ जना जुरी सदस्य र १५ जनाको विशिष्ट सल्लाहकार समित गठन भएको आयोजकले जनाएको छ । प्रोडक्ट विधामा छनोट भएको जस्टचेक ले कम्पनी दर्ता, नवीकरण, कर भुक्तानी जस्ता व्यवसाय सञ्चालनसम्बन्धी सरकारी प्रक्रिया पूरा गर्न सघाउनुका साथै उद्यमव्यवसायसँग जोडिएका कानुनी प्रावधानको जानकारी दिन्छ । कम्पनी रजिस्ट्रारमा पैसा बुझाउन जाँदा त्यहाँको भीड र लथालिंग देखेर वाक्क भएपछि हामीले यो सलुसन डेभलप गरेका हौं, जेस्टचेकका सहसंस्थापक विनोद गौतम भन्छन्, जस्टचेकबाट व्यवसायीले प्रक्रिया बुझ्न मात्रै होइन, निश्चित शुल्क तिरेर सेवा नै लिन सक्नुहुन्छ । प्रडक्ट विधामा प्रतिस्पर्धा गरिरहेको सफा नेपाल एप हाल वीरगन्ज महानगरपालिका र गोदावरी नगरपालिकामा प्रयोगमा आइसकेको छ । एन्ड्रोइडमा ५ हजारभन्दा धेरै डाउनलोड भइसकेको एप फोहोरबारे जानकारी दिन बनाइएको यसमा आबद्ध इलिना सिंह थापाले बताइन् । हामीसँग साझेदारी गरेका पालिकामा त्यहाँका बासिन्दाले आफू वरिपरि फोहोर थुप्रिएको देखे यो एप प्रयोग गरेर पालिकालाई रिपोर्ट गर्न सक्छन्, इलिना भन्छिन्, कसले रिपोर्ट गरेको भनेर एड्मिनले मात्रै थाहा पाउँछन् । रिपोर्ट प्राप्त भएपछि पालिकाले गाडी पठाएर फोहोर उठाउन सक्छन् । वीरगन्जमा यो निकै प्रयोगमा आएको उनको भनाइ छ ।प्रदर्शनीमा काठमाडौंबाहिरका सातै प्रदेशबाट ३० भन्दा बढी स्टार्टअप सहभागी रहेको आयोजकले जनाएको छ । चितवनको अरोमा कलेजका कक्षा १२ का निखिल पराजुली र विनायक महर्जन पनि इन्ट्रोनेप नामक मानसिक स्वास्थ्य समस्या समाधानलाई मद्दत गर्ने सफ्टवेयरसहित प्रदर्शनीमा उपस्थित छन् । कुनै बेला आफैं पनि घरबाहिर निस्किन डराउने समस्याबाट गुज्रिएका निखिल मनोचिकित्सकसँग जोडिन सजिलो बनाउने प्रणालीले धेरैलाई राहत हुने बताउँछन् । मानसिक स्वास्थ्य अवस्थालाई हाम्रो समाजले नराम्रो दृष्टिले हेर्ने भएकाले धेरैले आफ्नो समस्या लुकाएर राख्छन्, निखिल भन्छन् ।"
चिनी मिल सञ्चालनको माग,"(रौतहट)गरुडा नगरपालिकास्थित श्रीराम सुगर मिल सञ्चालन माग गर्दै जिल्लाका उखु किसान एकजुट भएका छन् । तीन वर्षदेखि बन्द रहेको मिल सञ्चालनको पहलका लागि उनीहरूले विभिन्न राजनीतिक दल, सांसद र जनप्रतिनिधि गुहारेका हुन् । मिलको लिलाम खारेजी गरी सञ्चालनमा नआए असोज २२ देखि राजधानीकेन्द्रित आन्दोलन गर्ने उनीहरूको चेतावनी छ । उखु उत्पादक संघ रौतहटको अगुवाइमा जिल्लाका किसानले प्रधानमन्त्री पुष्पकमल दाहाल, एकीकृत समाजवादीका अध्यक्ष माधवकुमार नेपाल र अर्थमन्त्री प्रकाशशरण महतलाई भेटेर मिल सञ्चालनका लागि पहल थाल्न अनुरोध गरे । ०४९ सालमा शिलान्यास भई ०५१ बाट मिलले उखु क्रसिङ थालेको थियो । मिल स्थापना भएदेखि जिल्लामा १२ हजार उखु किसान रहेको उखु उत्पादक संघले जनायो । गोल्छा समूहको स्वामित्वमा रहेको मिल करोडौं रुपैयाँको घाटा र बाध्यात्मक परिस्थिति रहेको जनाउँदै व्यवस्थापन पक्षले ०७७ साउन १० बाट बन्द गरेको हो । मिल बन्द हुँदा उखु खेती गर्दै आएका धेरै किसानलाई समस्या पारेको संघका अध्यक्ष अशोककुमार यादव बताउँछन् । हरेक वर्ष करोडौं घाटा बेहोर्दै आएको र उद्योगमा कार्यरत श्रमिक, कर्मचारीलाई तलबभत्ता दिनसमेत आर्थिक अभाव रहेको भन्दै व्यवस्थापन पक्षले मिल सञ्चालन रोकेको थियो । २६ वर्ष सञ्चालनमा रहेको मिल बन्द हुँदा सिजनल, रेगुलर र करार गरी ३ सय २५ कर्मचारीको रोजगारी गुमेको अध्यक्ष यादव सुनाउँछन् । उनी मिल बचाउ संघर्ष समितिका संयोजक हुन् । दुई दशकदेखि उखु खेती गर्दै आएका गरुडा नगरपालिकास्थित रघुनाथपुरका किसान जयराम साहले मिल बन्द हुँदा पनि खेती लगाउन छाडेका छैनन् । असोज २२ मा हामी राजधानी गएर पहल थाल्छौं । सुनवाइ नभए माइतीघर मण्डलबाट आन्दोलन थाल्छौं, उनले भने, यति ठूलो उद्योग बन्द हुँदा पनि सरकार चुप छ । यता मिल सञ्चालकहरूले भने उद्योग लिलाम बिक्री भइसकेको दाबी गरेका छन् । केही समयअघि उद्योगका सामानको अवस्था बुझ्न नेपाल बैंक लिमिटेड केन्द्रीय कार्यालयको टोली रौतहट आएको थियो । टोली पछाडिको गेटबाट भित्र प्रवेश गर्न लाग्दा किसानले थाहा पाएर रोकेका थिए । बैंकले गरेको लिलाम बदरको माग गर्दै आएका किसानले केन्द्रीय कार्यालयको टोलीलाई भित्र जान नदिएपछि प्रहरी पुगेर दुवै पक्षलाई कार्यालयमा राखेर विवाद साम्य पारेको थियो । चिनी मिलका नाममा रहेको ऋण तिर्न नसकिएकाले लिलाम गरिएको जनाइएको छ । मिलको लिलाम शिवशक्ति ग्रुपले सकारेको बैंकले बताएको छ । सिजनामा बारा, पर्सा, रौतहटका किसानको ३० लाख क्विन्टलसम्म उखु क्रसिङ गर्ने मिलको लक्ष्य थियो ।"
अर्थ संक्षेप,"अनर नेपालको फेस्टिभ अफर काठमाडौं (कास) नेपालका लागि अनरको आधिकारिक वितरक सेलट्रोन नेपाल प्रालिले ग्राहकका लागि चाडपर्व अफर ल्याएको छ । बनाऔं दसैं अनरमय ट्यागलाइनसाथ कम्पनीले सामानको बिक्रीमा बम्पर उपहार ल्याएको हो । सेलट्रोन नेपालले चाडपर्वका अवसरमा अनरको बहार, चाडपर्वमा उपहारै उपहार नामक अभियान सुरु गरेको हो । यसमा स्मार्टफोन खरिदमा दैनिक उपहार, मेगा उपहार, बम्पर उपहार र भेस्पा स्कुटी जित्ने अवसर प्राप्त गर्न सक्ने जनाइएको छ ।सीएनआई र केन्द्रबीच औद्योगिक सम्बन्ध अभिवृद्धि समझदारीकाठमाडौं (कास) नेपाल उद्योग परिसंघ (सीएनआई) र संयुक्त ट्रेड युनियन समन्वय केन्द्रबीच सुमधुर औद्योगिक सम्बन्ध अभिवृद्धिका लागि समझदारी पत्रमा हस्ताक्षर भएको छ । समझदारीपत्रमा सीएनआईका तर्फबाट अध्यक्ष राजेशकुमार अग्रवाल र केन्द्रका तर्फबाट अध्यक्ष विनोद श्रेष्ठले हस्ताक्षर गरे । रोजगारदाता र श्रमिकबीच असल श्रम सम्बन्ध विकास गर्दै लगानीको वातावरण निर्माण गरी मुलुकभित्र रोजगारीका थप अवसर सिर्जना, जीवनस्तर विकास, उत्पादकत्व वृद्धि गर्दै मुलुकको समग्र आर्थिक विकासमा योगदान गर्नु समझदारीपत्रको मुख्य उद्देश्य छ । विश्व श्रम बजारको इतिहासमा श्रमिक र रोजगारदाताहरूको विषय, सवाल, मुद्दामा आधिकारिक रूपमा सहकार्य भएको सम्भवतः यो पहिलो अभ्यास भएको परिसंघका अध्यक्ष अग्रवालले बताए । यस प्रकारको सहकार्य तथा समझदारीले उत्पादन, सीप, रोजगारीका समस्या तथा चुनौतीलाई सम्बोधन गर्न महत्त्वपूर्ण भूमिका खेल्ने उनको विश्वास छ ।"
स्वास्थ्य चौकीमै कुरुवा घर,"(लुम्बिनी)रुपन्देहीको सम्मरीमाई२ मुडिलाकी २७ वर्षीया गुडिया धवल डेढ महिनाकी सुत्केरी हुन् । गत साउन २९ गते सुत्केरी व्यथा लागेपछि परिवारले छिमेकी सम्मरीमाई६ असुरैना स्वास्थ्य चौकीको बर्थिङ सेन्टरमा पुर्याए । गुडियाको रेखदेख र कुर्नका लागि परिवारका तीन सदस्य साथमै गएका थिए । स्वास्थ्य चौकी पुग्नुअघि उनीहरूले घरबाटै आवश्यक खानेकुरा र सामान लगेर सुत्केरी स्याहार्ने तयारी गरेका थिए । स्वास्थ्य चौकी पुगेपछि उनीहरूलाई घर आउजाउ गर्नुपरेन । सन्तान जन्मिसकेपछि गुडियाका लागि तातोपानीदेखि आहारका लागि घर आउजाउ गर्नु नपरेको उनका ससुरा सन्तराम धोबीले बताए । बुहारी सुत्केरी भएपछि नर्स र इन्चार्जले यहीं कोठा छ, पकाएर खुवाउनुस् भन्नुभयो, उनले भने, तपाईंहरू पनि बस्नुस् भनेर कोठा देखाइ दिनुभयो ।उक्त कोठामा चामल, दाल, चिनी, चियापत्ती, भाँडाकुँडा र चुलोसमेत रहेकाले घरजस्तै खान, बस्न समस्या नभएको उनले बताए । सुत्केरी र बच्चाको स्वास्थ्य अवस्था निगरानीका लागि २४ घण्टा स्वास्थ्य चौकीमै राखिने भएकाले कुरुवा अनिवार्य बस्नुपर्छ । सुत्केरी र बच्चाको स्याहारका लागि सन्तराम, उनकी श्रीमती र छोरी पनि गुडियासँगै चौकी पुगेका थिए । त्यहाँ भान्सा कोठामा पकाएर खानपिन गरेपछि सुत्ने कोठा अलग्गै व्यवस्था थियो । दुईवटा बिस्तरा भएको कोठामा आराम गर्न पायौं, उनले भने, राति उठेर बुहारीलाई हेर्नु, केही मागे पकाएर दिनु भन्नुभयो, हामीले त्यसै गर्यौं । यसअघि चार नातिनातिना जन्मिसकेका उनले यस्तो सुविधाको अपेक्षा नगरेको बताए । अहिले कान्छो नातिको पालामा स्वास्थ्य चौकीमा घरको वातावरण पाउँदा खुसी लागेको बताए । सुविधा देखेर खुसीले मन भरिएको उनले बताए । यहाँ आउने जोसुकैले खर्च गरेर घर आउजाउ गर्नुपर्ने बाध्यता हट्यो, उनले भने, सुत्केरीलाई कुरुवा बस्दैनन् कि भन्ने चिन्ता भएन, हरेक बर्थिङ सेन्टरमा यस्तै व्यवस्थापन हुनुपर्छ, यसले परिवारलाई सहज बनाउँदो रहेछ ।रूपन्देहीको दक्षिण सीमावर्ती पालिका अहिले पनि विकट मानिन्छ । आधारभूत सुविधासमेत नपाएका स्थानीयका लागि असुरैना स्वास्थ्य चौकीमा २०७९ साल मंसिरबाट यस्तो कुरुवा कक्ष निर्माण गरिएको थियो । त्यसयता १ सय ५३ जनाले सुत्केरी सुविधा पाइसकेका छन् । उनीहरूका कुरुवा कम्तीमा ३ जना अनिवार्य आउने, त्यसभन्दा बढी ५ जनासम्म पनि आउने गरेको स्वास्थ्य चौकी प्रमुख सुखनन्दन पालले बताए । सबै कुरुवा कुरुवा कक्षमै बस्ने, पकाउने खाने गरेर अर्को दिन सुत्केरीलाई लिएर जाने गरेको उनले बताए । उनका अनुसार फेयरमेड नेपालअन्तर्गत इन्द्रेणी ग्रामीण विकास केन्द्रको ५ लाख, पालिकाको ५ लाख बजेट सहयोगमा उक्त कक्ष निर्माण भएको हो । कुरुवा कक्ष २ कोठे छ । उक्त कक्षमा २ वटा बेड छन् । भान्सामा ग्याससहित पकाउन र खानका लागि आवश्यक भाँडाकुँडा छन् ।शौचालय र नुहाउनका लागि बाथरुमसमेत बनाइएको छ । भान्सामै आवश्यक परे एउटा बेड राखिदिने गरेको प्रमुख पालले जानकारी दिए । स्वास्थ्य चौकीदेखि ७ किलोमिटर दूरीमा सम्मरीमाई१ र २ रहेका छन् । उनले भने, टाढादेखि आउने कुरुवा र सुत्केरीलाई समस्या नहोस् भन्ने उद्देश्यले स्थापना गर्यौं, अहिले सबैलाई सहज भएको छ । उक्त स्वास्थ्य चौकीमा अरू पालिकाबाट समेत गर्भवती आउने गरेका छन् । सुविधायुक्त कक्ष भएकाले कुरुवालाई खाना खान, आराम गर्न साथै सुत्केरी महिलालाई पकाएर खुवाउन सजिलो भएको उनले बताए ।"
'छोरी भएर जितेकोमा गर्व छ,"(हाङचउ)मेनुका राजवंशी । अबको दिनमा नेपाली खेलकुदले यो नामलाई बिर्सन पाउने छैन । यिनकै कप्तानीमा महिला कबड्डी टिमले नेपालले १९ औं एसियाली खेलकुदमा कांस्य पदक जितेको छ । डर थियो, कतै नेपालले एसियाली खेलकुदको सबैभन्दा ठूलो महोत्सवमा कुनै पनि पदक नजित्ने त होइन ? अपेक्षा गरिएका खेलले एकपछि अर्को खराब प्रदर्शन गरिरहेको बेला नेपालका लागि यो खेलले पदक दिलाएको छ, जुन खेलबाट वास्तवमै अपेक्षा थिएन । महिला कबड्डी खेलाडीलाई त लागिरहेको थियो, पदक जित्ने त हामीहरू नै हौं । यत्तिको आत्मविश्वास त थियो उनीहरूमा । तर, त्यसमा अरूले पनि विश्वास गर्नुपर्यो नि । खासमा नेपाली कबड्डीको कथा भनेकै यही हो । नेपालले १३ औं दक्षिण एसियाली खेलकुदमा महिलातर्फ रजत पदक जितेको थियो । यो नेपाली कबड्डीले हात पारेको अहिलेसम्मकै ठूलो उपलब्धिमध्ये एक थियो । अरू खेलका लागि कबड्डी फेरि एकपल्ट हराएकै स्थितिमा थियो । बाटोतिर हिँड्दा जहाँ फुटबबल र क्रिकेटमात्र होइन, भलिबलका खेलाडीलाई सबैले चिन्छन्, त्यहीं कबड्डीका खेलाडी धेरैका लागि अपरिचित छन् । मेनुकालाई पनि चित्त दुख्छ, आफू र आफ्ना साथीहरूलाई धेरैले चिन्दासम्म नचिनेकामा । को हो, के हो, कमैले सोधेकामा । सायद अब यो स्थिति फेरिनेछ कि ? २९ वर्षीया मेनुका भन्छिन्, अरू खेललाई जस्तो हामीलाई पनि अलिकति माया गरिदिनुस्, हामी धेरै राम्रो गर्नेछौं । अझ धेरै सफलता चुम्नेछौं । हामी चाहन्छौं, हाम्रो खेलका लागि धेरै प्रतियोगिता होस् । चारैतर्फ चर्चा होस् । प्रायोजक पनि अगाडि आओस् । सबै खेलको महत्त्व छ । तिनका लागि पनि दिन आउँछ भनेको यही त हो । आर्मीसँग आबद्ध मोरङकी मेनुकाले कबड्डी खेल्न थालेको पनि १५ वर्षजति भयो । सुरुमा खोखोकी खेलाडी थिइन् पछि कबड्डीमा लागिन् । उनको जीवनलाई पल्टाउने हो भने त्यसमा धेरै उतारचढाव छन् । सबैको जस्तो । दुःख छन् । पीडा छन् । तर, उनलाई कबड्डीले धेरथोक दिएको छ । त्यसमै खुसी छिन् । जतिबेला हामीले बंगलादेशलाई हराएका थियौं, कम्तीमा ती सबै दुःख र पीडा बिर्सने बहाना मिल्यो । मेनुकाको संघर्ष र मिहिनेत सुन्ने हो भने हामी सबै बाध्य हुन्छौं, उनी र उनको खेललाई अलिकति भए पनि मन पराउन । सबैभन्दा ठूलो सम्मान दिन । भन्न कर लाग्छ, स्यावास मेनुका, । उनी आफैं पनि भन्छिन्, छोरी भएर जितेकोमा गर्व छ ।यो छोरीको कुरा किन त ? कथा यसरी सुरु हुन्छ । जतिबेला मोरङ जहदा गाविसकी मेनुकाले सुरु सुरुमा खेल्न थालेकी थिइन् । उनका पछाडि कुराहरू काट्ने निस्किए । केटाहरूसँग खेल्ने गरेको कुरा घरसम्म पुग्यो । स्वाभाविक हो, परिवारलाई तनाव हुन्छ नै । मेनुका पनि के कम ? परिवारलाई आजभन्दा १५ वर्षअगाडि नै भनेकी थिइन्, मलाई लिएर धेरै चिन्ता नलिनु । तपाईंकी छोरीलाई विश्वास गर्नु, यो छोरीले एक दिन परिवारको नाम राख्नेछ । परिवारलाई पनि के चाहियो र ? त्यसपछि त पूरा परिवार अहिलेसम्म पनि मेनुकालाई चाहिए जति सहयोग र विश्वास गर्न कहिल्यै पछाडि परेनन् । जस्तो, मेनुकाकी आमा भूमोदेवी आफ्नी छोरीको खेल हुने दिन केही खाँदिनन्, उपवास जस्तै बस्छिन् । उल्टै पूजापाठ गरेर बस्छिन् । जुन दिन बंगलादेशविरुद्धको खेल थियो, त्यो दिन उनले नेपाल जितेको खबर नसुनेसम्म खानै खाएकी थिइनन् । पछि जितेको समाचार सुनेपछि खाइन् र त्यतिबेला दिउँसोको २ बजिसकेको थियो । मेरो त शक्ति भनेकै परिवार हो, मेनुका भन्छिन् । दिदी र बहिनी, दाइ अनि भाउजु, आमा त भइहालिन्, हरदम मेनुकाकै लागि समर्पित छन् । हो, मेनुकालाई बुवाको सम्झना भने जहिले पनि आइरहन्छ । बुवा अर्जुनप्रसाद राजवंशी बितेको पनि १० वर्षजति भयो । जति बेला उनी आर्मीको जागिरमा पासआउट भएकी थिइन् । उनी भन्छिन्, बुवा भन्नुहुथ्यो, हाम्रो परिवारको नाम राख्ने मेनुका नै हो । मैले बुवाको सपना पूरा गरें । मलाई यो भन्दा ठूलो अरू के चाहियो र ? त्यसैले त हो मेनुकालाई छोरी भएर देशलाई पदक दिलाउन पाएकोमा गर्व लागेको । फेरि खेलमै फर्कने हो भने चीनमा प्रतियोगिता सुरु हुने दिन नजिक आउँदै थियो, कबड्डीमा भाग लिने वा नलिने टुंगो लागेको थिएन । अन्योल र अनिश्चिताबीच नै कबड्डी खेलाडीहरू अभ्यास गरिरहे । प्रशिक्षणकै लागि भारत पनि पुगे । सबै खेलाडीले मिहिनेत गर्न भने छाडेकै थिएन । तिनीहरूको खेल हेरेर भारतमै भनिएको थियो, यो टिमले चीनमा कुनै न कुनै पदक जित्ने छ नै । आखिरमा यस्तै भयो । सबैले एउटा तथ्य के बुझ्न आवश्यक छ भने नेपालले चीनमा जितेको यो कांस्य पदक खेलेरै जितेको हो, कडा मिहिनेतकै फल हो । यो कुनै संयोग मात्र थिएन । हो, भाग्यले केही साथ दिएकै थियो । तर, खेलमा भाग्यले तिनै खेलाडीलाई मात्र साथ दिन्छ, जो बहादुर छन् । फेरि कबड्डीको यो सफलतामा मेनुकाको मात्र होइन, अरू सबै खेलाडीको उत्तिकै योगदान छ । मेनुका कप्तान हुन् । त्यस अर्थमा टिमकी मुहार हुन् । कबड्डी पनि त टिम खेल नै हो, सबैले समान योगदान दिनैपर्छ । हो, नेपालमा कबड्डीकै स्थितिलाई लिएर भने समस्या छ । घरेलु प्रतियोगिता खेल्न राष्ट्रिय खेलकुद कुर्नुपर्छ, अन्तर्राष्ट्रिय प्रतियोगिताका त झन के कुरा । संघले कहिले कस्तो काम गर्छ, त्यो पनि गुमनामजस्तै छ । अब भने यो स्थिति फेरिन आवश्यक छ । सबैले के बुझ्न आवश्यक छ भने कबड्डी त्यो खेल हो, जसले नेपाललाई एसियाली खेलकुदमा पदक दिलाएको छ । यो यस्तो इतिहास हो, जसलाई अब छोप्न सकिन्न । कबड्डीकै लागि एउटा छुट्टै खेलस्थल पनि चाहिन्छ । नत्र त कबड्डीका खेलाडीका लागि कहाँ खेल्ने र कसरी खेल्ने, त्यसमै समस्या छ । खेल आफैंमा कडा पनि छ । यो त अझ सात खेलाडीविरुद्ध एक्लै मैदानमा डटेर खेल्ने खेल पनि हो । विपक्षीका सात खेलाडीले एकैपल्ट छोप्दा कम्ती गाह्रो हुन्न र ? तर, मेनुका खुबै आशावादी छिन् । अबका दिनमा कबड्डीमा कुनै न कुनै रूपले राम्रोका लागि फेरिने विश्वास गर्छिन् । नेपाली कबड्डी अब फेरि पुरानै पाराले रहन दिनु ठीक हुन्न । के नेपाली खेलकुद यसका लागि तयार छ त ?"
कबड्डीबाट कांस्य,भलिबलः महिला भलिबलमा नेपाल हङकङसँग ३० को सोझो सेटमा पराजित भएको छ । यो नवौंदेखि १२ औं स्थानसम्मको क्लासिफिकेसन म्याच हो ।
"रोहित, कुशल र दीपेन्द्र एफवान ब्रान्ड एम्बासडर","काठमाडौं (कास) एफवान सफ्ट ग्रुपले नेपालका तीन प्रमुख क्रिकेट खेलाडीलाई ब्रान्ड एम्बासडर घोषणा गरेको छ । फिनटेक समूहले राष्ट्रिय क्रिकेट टोलीका कप्तान रोहित पौडेल, कुशल भुर्तेल र दीपेन्द्रसिंह ऐरीलाई ब्रान्ड इन्डोर्सरको रूपमा सम्झौता गरेको जनाएको छ । सम्झौताअनुरुप रोहित ईसेवा, कुशल फोनपे र दीपेन्द्र ईसेवा मनी ट्रान्सफरको प्रवर्द्धन गर्नेछन् । एफवानका निर्देशक सुवास शर्मा, ईसेवाका चिफ बिजनेस अफिसर आशिष गौतम, ईसेवा मनी ट्रान्सफरका बिजनेस अप्रेसन म्यानेजर सुमित भण्डारी र फोनपेका चिफ बिजनेस अफिसर सुमित दासको उपस्थितिमा बिहीबार सम्झौतामा हस्ताक्षर भएको थियो । रोहित, कुशल र दीपेन्द्रसम्मिलित नेपाली टोली शुक्रबार हाइपर्फोमेन्स क्याम्पका लागि भारतको नागपुर लागेको छ । नेपालले इन्डियन प्रिमियर लिगको टोली राजस्थान रोयल्स एकेडेमीमा प्रशिक्षण गर्नेछ । नेपालले यूएई र हङकङसम्मिलित त्रिकोणात्मक शृंखला र त्यसपछि घरेलु मैदानमै हुने आईसीसी ट्वान्टी२० विश्वकप छनोटको तयारीलाई नेपाली टोली नागपुर पुगेको हो । खेलाडीको तर्फबाट प्रतिनिधित्व गरेका रवि तिमिल्सिनाले प्रतिखेलाडी वार्षिक ६ लाख पाउने र दुई वर्षको सम्झौता रहेको जनाए । ईसेवाले विगतमा ज्ञानेन्द्र मल्ललाई ब्रान्ड एम्बासडर बनाएको थियो । खेलाडीको यात्रालाई सशक्त बनाउने उद्देश्यले तीन खेलाडीसँग सम्झौता गरिएको एफवान सफ्टले जनाएको छ । राष्ट्रिय नायकहरूसँग जोडिन पाउँदा गर्व महसुस गर्छौं र उनीहरूको यात्रामा सहभागी हुन पाउँदा हामी खुसी छौं, एफवानद्वारा जारी विज्ञप्तिमा निर्देशक सुवास शर्माले भनेका छन्, यस साझेदारीको प्राथमिक उद्देश्य भनेको हाम्रो क्रिकेट प्रतिभालाई अटल समर्थन प्रदान गर्नु र खेलाडीको व्यक्तिगत र व्यावसायिक विकासमा सहयोग गर्नु हो ।"
कीर्तिपुरको ओभरटाइममा बाजी,"काठमाडौं (कास) नेसनल बास्केटबल लिगमा शुक्रबार सर्वाधिक रोमाञ्च र तनावको खेल रह्यो, जहाँ कीर्तिपुर बास्केटबल क्लबले गोल्डेनगेट कलेजलाई ओभरटाइममा पराजित गर्यो । पहिलो चार क्वाटरको खेल समान ८४ को स्कोरमा टुंगिएपछि ओभरटाइममा कीर्तिपुरले ९७९३ को स्कोरमा बाजी मारेको हो । गोल्डेनगेटले २३२२ ले पहिलो क्वाटर अग्रता लिएको थियो । दोस्रो क्वाटरमा उसको अग्रता ५१३३ र तेस्रोमा ६९५५ मा पुगेको थियो । तर, अन्तिम क्वाटरमा कीर्तिपुरले २९ स्कोरको तुलनामा गोल्डेनगेटले १५ स्कोरमात्र गरेको थियो । प्लेयर अफ द म्याच कीर्तिपुरका जीवन सुनारले २८ स्कोर गरे । कीर्तिपुर ४ खेलमा २ जितसहित ६ अंकका साथ तेस्रो स्थानमा उक्लिएको छ । गोल्डेनगेट ४ खेलमा ५ अंकसहित ८ टोली सहभागी छैटौं स्थानमा छ । अर्को खेलमा कप्तान सदीश प्रधानप्रेरित टाइम्स कलेजले रोयल स्पोर्ट्स सेन्ट्रललाई एकतर्फी खेलमा ११७६७ स्कोरमा पराजित गर्यो । टाइम्सको यो लगातार चौथो जित हो । टोलीको ८ अंक छ । दोस्रो स्थानको रोयल स्पोर्ट्सको ७ अंक छ । प्लेयर अफ द म्याच सदीशले २८ स्कोर गरे । टाइम्सले २८२३, ५९३२, ९०५५ हुँदै पहिलो तीन क्वाटरमा हाबी भयो ।"
छोटकरी,"काभा च्यालेन्ज कपलाई बिदाइकाठमाडौं (कास) श्रीलंकामा हुने काभा पुरुष भलिबल च्यालेन्ज कपमा भाग जाने नेपाली भलिबल टोलीलाई शुक्रबार बिदाइ गरिएको छ । अर्को सातादेखि कोलम्बोमा हुने प्रतियोगितामा नेपालसहित श्रीलंका, माल्दिभ्स, बंगलादेश, अफगानिस्तान, साउदी अरेबिया, तुर्कमेनिस्तान र उज्वेकिस्तानले भाग लिने छन् । श्रीलंकामा पहिलो पटक हुनले काभा भलिबलको अन्तर्राष्ट्रिय प्रतियोगिता सेन्ट्रल एसिया भलिबल एसोसिएसन (काभा) को अनुरोधमा सम्भव भएको हो । नेपालले अक्टोबर ९ मा बंगलादेशसँग खेल्दै प्रतियोगिता सुरु गर्नेछ । अक्टोबर १० मा श्रीलंका, अक्टोबर ११ मा अफगानिस्तान, अक्टोबर १३ मा साउदी अरेबिया र अक्टोबर १३ मा उज्वेकिस्तानसँग खेल्ने तालिका छ ।ब्लुबर्ड क्वाटरफाइनलमाकाठमाडौं (कास) एपेक्स कप अन्तर कलेज क्रिकेटमा आस्था कलेजले ब्लुबर्ड कलेजलाई १ विकेटले पराजित गरेको छ । समूह ए मा रहेको ब्लुबर्ड हारे पनि क्वाटरफाइनल पुगेको छ । यस समूहबाट क्वाटरफाइन पुग्ने अर्को टोलीमा फोनिक्स रह्यो । टस जितेर फिल्डिङ रोजेपछि ब्याटिङ गरेको ब्लुबर्डले १९२ ओभरमा अलआउट हुँदै ६५ रनमात्र बनाउन सक्यो । आस्थाका अर्जुन पौडेल र सुजन घिमिरेले समान ३ विकेट र आयुष न्यौपानेले २ विकेट लिएपछि ब्लुबर्डका मेहुल श्रेष्ठ र प्रभात रावतले मात्र दोहोरो अंकमा रन बटुले । मेहुलले १४ र प्रभातले १० रन तथा गौरव पौडेलले ८ रन बनाए । जवाफमा आस्थाले २ बलअघि लक्ष्य पूरा गर्दा ९ विकेट गुमाएको थियो । भुपाल डंगोलले २६ र सुदीप पौडेलले १४ रनको योगदान दिए । ब्लुबर्डका सुवास इचाहीले ३, अविनाश बस्याल र विपिन आचार्यले समान २ विकेट लिए । ८ रन दिएर ३ विकेट लिएका आस्थाका अर्जुन पौडल म्यान अफ द म्याच भए । हब इन्टरनेसनलको प्रस्तुतिमा एपेक्स कलेजले आयोजना गरेको प्रतियोगिताको क्वाटरफाइनलमा ब्लुबर्डले पाटन संयुक्त क्याम्पस, केयूले लिभरपुल, केसीएमआईटीले सेन्ट जेभियर्स तथा फोनिक्सले रत्नराज्यलक्ष्मी क्याम्पससँग खेल्नेछन् ।"
एउटै नाम मुखिया,"यो १ सय वर्षअघिको कुरा हो । ओखलढुंगाको चेस्कु गाउँमा बस्थ्यो, एउटा खेतीकिसानी सुनुवार परिवार । कर्णवीर र पद्मा सुनुवार सानो छ खेत, सानो छ बारी भाकामा साँझबिहानको जोहो गरिरहेका हुन्थे । गाउँघरमा चलेको ऋणपान, भाका र चक्रे ब्याज त्यही सानो परिवारमा पनि थपिएकै थियो । त्यसपछि अरू गाउँले र रोजीरोटीमा मुग्लान छिर्नेको ताँतीमा मिसिएका थिए कर्णवीर पनि । त्यो मुकाम अरू कतै थिएन, उही दार्जिलिङको चियाकमान थियो । चियाका पत्तामा भाग्यभरोसा खोज्दै खर्साङको धजे चियाकमानमा कर्णवीरका पाइला अडिएका थिए । त्यही कमानमा जन्मे उदय सुनुवार र अरू ९ जना दिदी, भाइ, बैनाहरू । जहीँ पुगे पनि भोक र रोग छँदै थियो, त्यही भएर यीमध्ये थोरै सन्तान मात्रै बाँचे । बँचेका केही शोकैमा बिते । कर्णवीर खर्साङ छँदा बर्माको लडाइँ चलिरहेको थियो । ससाना काम र पदमा जोकोहीलाई रिक्रुट गर्न गल्लावाल कमानवस्तीमा घुमिरहेका थिए । त्यही मौकामा बाबु कर्णवीर मुखिया काम (पद) मा भर्ती भएका थिए । त्यसरी सिंगो सुनुवार परिवार मुखिया बनेको थियो, नामका उदय पनि टेकवीर मुखिया बनेका थिए । त्यहीं खर्साङदार्जिलिङ छँदै टेकवीरले स्थानीय डेभिसभिक्टोरिया स्कुलबाट ८ कक्षासम्मको अध्यन गर्न पाएका थिए । बाआमाको जीवनमा अरू ठूलो सपना केही थिएन । सकेसम्म छोराछोरी पढाउने र दुई छाक अन्नको जोहो गर्ने, त्योबेलाको कठिनाइ सम्झँदै टेकवीरले सुनाए, त्यही भएर अलिक उज्यालो ठाउँ र भविष्य खोज्दै बाआमाहरू खर्साङबाट २००७ सालतिर कलकत्ता जानुभएको रहेछ, म पनि साथैमा थिएँ नै ।कलकत्ताको दुनियाँ अर्कै थियो, नेपाली भेटिने जतै पनि । भर्खरै भारतीय सेनामा मुखिया काममा लागेका बाबु कर्णवीर यदाकदा डेराघर आउँथे । अनपढ आमालाई छोराछोरीको पढाइगुनाइतिर त्यति ध्यान थिएन । त्यही बेला खर्साङदेखि बोकेर ल्याएको बाँसुरी बजाएर कलकत्ते गल्लीहरूमा हिँड्थे, त्यही एउटा गल्लीमा हवाइन गितार बजाएको र सिकाएको देखेर त्यतै लागें, मुखिया सम्झन्छन्, सानैदेखि पेन्सिल स्केच गर्न रुचाउने म यस्ता स्केचचित्रका पोस्टर बनाउन र त्यसैबाट २४ पैसा कमाउन थालें । एक प्रकारले स्वच्छन्द र लापरवाह जीवन थियो । त्यही पनि घरमा आएका बेला बुबाले यस्ता स्केचकलाको दुखिया काम आजै छाडिहाल् भन्दै तर्साइरहनुहुन्थ्यो । तर, म भने नसिब अपनाअपना भन्दै लागिरहन्थें ।अरू त्यस्तै हो, मुखियाले कलकत्ता बसिन्जेलको १५ वर्षमा सयौं अंग्रेजी वा हिन्दी फिल्म हेर्ने सबैभन्दा बेतोडको काम गरे । सिनेमाघर नै मेरो विश्वविद्यालय भन्दै अझै बातचितमा रमाइरहने मुखियाका निम्ति एकान्तमा मनोविनोद गर्ने खुराक पनि तिनै फिल्मी संवाद र कथाक्रमहरू बनेका छन् । कहिले कुनै स्कुलमा गएर नेपालीभाषी बालबच्चालाई कथा सुनाउने, कहिले फिल्महलका पर्दा, होर्डिङ बोर्ड, पोस्टरका कामहरू गरेर मुखिया उमेरमा लक्काजवान बनिसकेका थिए ।पछि २०११ सालतिर हुनुपर्छ । कलकत्ताका हरेक गल्लीमा एउटा आवाज सुनिन थालेको थियो, हाम्रो तेन्जिङ शेर्पाले चढ्यो हिमाल चुचुरा को बोलमा । अनि मलाई पनि सगरमाथा, नेपाल, मेरो पितापुर्खाको देश भनेर खुबै ख्याल हुन थाल्यो, मुखियाले सम्झँदै भने, मेरा बाआमाले सुनाएको त्योबेलाको नेपालको गफ र घरमा आउने नेपालदेखिका पाहुनाहरू सम्झन थालें ।त्यसलगत्तै नेपालबाट राजा महेन्द्र, राजनीतिक नेता बीपी कोइराला र अरूहरूको कलकत्ता आवतजावत थियो । ती सबैले आफ्नै देश र माटोमा फर्केर आफ्नो सीपजाँगर पोख्न गरेको आह्वान मुखिया सम्झिरहेका हुन्थे । आफ्नै फिरन्ता स्वभाव र नेपालप्रतिको बढ्दो मोहका कारण २०२२ सालको हिउँदमा मुखिया काठमाडौं आइपुगेका थिए, बाआमालाई समेत पत्तो नदिई ठाउँ न ठहरको शैलीमा ।ल ल लकाठमाडौं उत्रिएर कुनै हवाइन गितार वा बाँसुरीको काम खोज्नुभन्दा रेखाचित्र, चित्रकला, पेन्टिङतिर लागिपर्ने एकल मनसुवा मुखियामा पलाएछ । एक दिन पशुपतिछेउ बसेर भुइँमा सानो क्यानभास फिँजाएर रङ छानिरहेका बेला कोहीकसैले काठमाडौं, न्युरोड पाकोमा जोरगणेश प्रेस रहेको र त्यहाँ यस्ता चित्रका काम गर्ने मान्छे चाहिएको जानकारी दिएका थिए । अनि म जोरगणेश गएर सञ्चालक रिद्धिबहादुर मल्ललाई भेटें । महिनाको ३ सय रुपैयाँ तनाखामा किताबका आवरण चित्र बनाउने, अरू पर्चापोस्टरका डिजाइन गर्ने काम पाएँ, मुखिया सम्झन्छन् । त्यसपछिको दैनिकी बन्यो जोरगणेश प्रेसले अह्राएका बेला काठे ब्लकमा चित्र उतार्ने र बाँकी समय एउटा सानो एटलस साइकल लिएर काठमाडौं सहर चहार्ने । बुझ्दै जाँदा ती मल्लहरू निकै ठूला खलकका मान्छे रहेछन् । त्यही खानदानका बिजय मल्ल, गोविन्द मल्ल गोठालेहरू निकै चर्चित लेखकसमेत रहेछन् । गोठालेमा हरदम सुपारी चपाएर कुरा गर्ने बानी थियो, दिक्कै लाग्नेगरी, मुखिया सम्झन्छन्, विजय मल्ल भने मेरो तनाखा आएको थाहा हुनासाथै न्युरोडभित्रका छोइलाकचिला पसलमा लिएर गइहाल्थे । म खानपिनमा सात्विक भए पनि विजयजीको तरिकै अर्कै थियो, सोखिन खालको ।त्यहीबेला साझा प्रकाशन भन्ने संस्था खुलेको मुखियाले जानकारी पाए । साझाका हर्ताकर्ताहरू कमलबाबु (कमलमणि दीक्षित), रणधीर सुब्बा, क्षेत्रप्रताप अधिकारीहरूसँग कुराकानी मिलेपछि उनले ०२४ सालपछि साझाको पुस्तक प्रकाशनमा गाताचित्र बनाउने सबैजसो काम पाउन थाले । २०२३ को अन्त्यतिर हुनुपर्छ, एक दिन कमलबाबु (दीक्षित) ले मलाई बसाइँ भन्ने उपन्यास हातमा थमाउनुभयो । सादा कागजकै जस्तो गाता मोरिएको त्यो किताब १ सय पेजको पनि थिएन । त्यसमा पनि गाताचित्र बनाउनुपर्ने थियो । मैले साँझमा डेरामा लिएर गएँ र पढ्न थालें, वर्षौंवर्षपछि फेरि उही कथा सम्झेर गहभरि आँसु निकाल्दै मुखियाले सुनाए, पूर्वको पहाडी गाउँबाट लखेटिएर बसाइँ सराइमा परेका धनेमैनाको कथा त्यहाँ थियो । तर, मैले त्यहाँ धनेमैना होइन, मेरा बाआमा कर्णवीरपद्मा देखें । तिनीहरू काखको सानो छोरो लिएर गाउँ र देशै छाडेर गएको कथाले म मेरै पितापुर्खातिर फर्किएँछु । अनि भोलिपल्ट बिहानै आफ्नो घरखेत, गाउँ छाडेर हिँडिरहेका बाआमाको चित्र उतारें । खासमा मैले त्यो आवरणमा मेरा बाआमा र म आफैंलाई समेटेको थिएँ, सानो कुम्लोकुटुरोसहित ।मुखियाले मुनामदन (महाकवि देवकोटा) देखि मालती मंगले (माधव घिमिरे) सम्मको कृतिमा काम गर्दा पनि त्यस्तै अपनत्व सम्झिएका थिए । अलिपछि पारिजातको शिरीषको फूल र धच गोतामेको घामका पाइलाहरू कृतिमा काम गर्दा पनि मुखियालाई आफ्नो जीवन, समय र स्मृतिको अनेक तरंगले तानेर सोचमग्न बनाएको रहेछ । मलाई जिम्मा दिइएका आवरण चित्र बनाउने काममा म सबैजसो पुस्तक पढेर मात्रै काममा लाग्थें, बरु बुझिएन भने लेखकलाई सोध्थें पनि, मुखिया भन्छन् । साझामा संस्थागत रूपमा बाहेक मुखियाले रत्न पुस्तक, एकता बुक्समा पनि काम गरे । अरू निजी रूपमा पोट्रेट, तैलचित्र, ल्यान्डस्केप र यथार्थवादी मूर्त चित्रकारितामै मुखिया लागिरहे । अरू पेसा र काममा झैं यत्ति एउटा कभर उतारिदिनुस् न, एउटै पोट्रेट बनाइदिनुस् न भन्दै सुरुमा एक काइयो जहाजी केरा लिएर भेट्न आउने, तर काम सकिएपछि फरारसूचीमा रहने कविलेखक पनि निकै रहेछन्, मुखियाको फेहरिस्तमा । बरु पशुपतिशमशेर राणाले उहाँको दम्पती पोट्रेटको मलाई केही नभनी १ लाख रुपैयाँ दिनुभएको थियो । अरू व्यवसायी मनोज मानन्धर, सुरेश मल्ल, रामचन्द्र तिमोथीहरूले पनि राम्रो पैसा दिएरै काम लगाउनुहुन्छ, उनी भन्छन्, तर, यस्ता दानवीरहरू निकै थोरै छन् । अझ कलाक्षेत्रमा त औंला भाँचेर गन्ने हो भने यस्ता मनकारीको संख्या दस पनि पुग्दैन होला । इतिहासमा पञ्चायत, प्रजातन्त्र र गणतन्त्र शासनपद्धतिका विधायकहरूको प्रतीकचिह्न (लोगो) बनाउने अवसर पाएका मुखियालाई राज्यले गरेको सम्मानसम्झनाको कुरो पनि छँदैछ । केही वर्षअघि उनले संस्कृति मन्त्रालयबाट राष्ट्रिय प्रतिभा पुरस्कार पाए, यसको राशि थियो १ लाख रुपैयाँ । तर, पछि पुरस्कार लिन जाँदा उनले खामबन्दी १५ हजार रुपैयाँ मात्रै पाए । अनि मन्त्रालयका उच्च अधिकारीले भनेछन्, के गर्ने ? सरकार आफैं बेखर्ची छ ।कलाकर्मीको सम्मान र आयस्ताको कुरा पनि त्यस्तै छ । मुखियाले ३० वर्षभन्दा बढी काम गरेर साझा प्रकाशनबाट निस्कँदा २० हजार रुपैयाँ सेवानिवृत्त भत्ता पाएका रहेछन्, ससम्मान । साझामा उनले आवरण बनाएका पुस्तकहरू दर्जनौं संस्करणमा छापिएका छन्, कति पुरस्कृत भएका छन्, केही अनूदित छन् । तर, मुखिया जब रोयल्टी वा अरू खर्चको कुरा गर्न साझा पुग्छन्, उही सनातनी जवाफ आउँछ, तपाईंको सेयर कित्ता बढेकोबढ्यै छ, चिन्ता नलिनुस् ।अर्को रत्न पुस्तकमा पनि उनले निकै काम गरेका छन् प्रबन्धक रत्नप्रसाद श्रेष्ठकै पालामा । तर, पैसा उठाउने र पारिश्रमिक लिने मामलामा माडसाप, केही दिन कुर्नुस् है भन्नासाथै मुखिया पुस्तक भण्डारबाट आफूलाई चाहिने योगा, आयुर्वेद, एक्युप्रेसर, प्राणपद्धति र यदाकदा यौन विज्ञानका हिन्दी पुस्तकको चाङ लिएर घर फिर्ने रहेछन् आए आँप गए झटारो शैलीमा । कलाकर्मी लैनसिंह बाङ्देलसँग पनि मुखियाको दोस्ती राम्रो थियो । भैंसेपाटी निवासमा आफैंले पकाएका विशेष पकवानहरू साइकलमा झुन्ड्याएर मुखिया सानेपाको बाङ्देल निवास पुगिरहेका हुन्थे । बाङ्देल पनि मुखियानिवास आइरहन्थे । उहाँ सहृदयी मान्छे हो । कलाको मर्म र कलाकारको पीडा पनि झट्टै बुझ्ने, एक पटक मलाई अमेरिका जाने मौका आएको थियो । मसँग पैसा थिएन । उहाँले कतैबाट थाहा पाउनुभएछ, मलाई तुरुन्तै ३० हजार रुपैयाँको चेक काटेर दिनुभएको थियो, मुखिया सम्झन्छन्, पछि तारतम्य नमिलेर अमेरिका जान पाइन, अनि पैसा फर्काइहालें । एक वर्षअघिसम्म पनि क्यानभाससामु रङकुची खेलाएर बसिरहेका भेटिने मुखिया अहिले भने उमेर वा थकानले गर्दा मौनप्राय देखिन्छन् । आफूले ३० वर्षयता हरेक बिहान चारो खुवाउँदै आएका काग, भँगेरा, परेवा, रुप्पी र आसपासका कुकुरहरू खानपिनमा श्रीमती शुक्रा मुखियाको भर परेका छन् । मुखिया भने रमितेझैं हेरिरहन्छन् मात्रै ।म सधैंको सात्त्विक, सधैंको प्रकृतिप्रेमी । यो धर्तीमा मेरो जत्ति अधिकार छ, यहाँका काग, भँगेरा, रुप्पी वा गल्लीका कुकुरको उत्ति नै हक छ । मैले घरमा श्रीमती र छोराछोरीलाई पनि भनिसकेको छु घरमा तिमेरुलाई र बाहिर यो चराचरलाई उत्तिकै माया छ मेरो । ल ल लमुखियाले कतै कुनै कक्षा नलिई कला सिके । मुहार चित्रमा एकाग्रता भर्न सिके । पहेंलो र शीतल रङको संयोजन गर्न सिके । आफ्नो घर बगैंचामा फुल्ने जाहीजुही र आँगनमा आउने भँगेरापरेवाकागबाट प्रकृतिको रङ रोज्न सिके । आफ्नै बाबुआमाले बेहोरेको बसाइँ को दुःखान्त र आम मान्छेले बाँच्नैका लागि गर्ने दिनरातको धपेडीबाट कलामा यथार्थवादको रङ मिसाउन आफूले सिकेको उनी स्वयम् स्विकार्छन् । अरूभन्दा पनि मुखियाले जोगाएर राखेको सृजनमौलिकताको पहिचान उनको सबैभन्दा ठूलो धन हो, पुँजी हो । मुखियाका दौंतरी रामकुमार पाँडेले कतै लेखेका छन्, टेकवीर मुखियाको जीवनयात्राको सबैथोक चित्रकला भएको छ । मुखिया निराकारमा आकार र आकारमा निराकार रूपरङ दिन सिपालु र सिद्धहस्त कलाकार हुन् ।मुखियाले दुई दर्जनभन्दा बढी नेपाली स्रष्टाको मुहारचित्र बनाएका छन्, साझाका लागि । ती कतै पोस्टरमा भेटिन्छ, कतै पुस्तकको आवरणमा । कुनै साधक वा योद्धाको असली स्वरूप पहिल्याउन त्यसबारेको इतिहास, पृष्ठभूमि, समाज विज्ञान सबैको अध्ययन जरुरी हुन्छ । जस्तो, अहिले पनि नेपाली समाजमा देखिएका बुद्धदेखि भानुभक्तसम्मका मूर्ति (आकृति) का बारेमा अनेक उल्काका प्रश्न उठ्ने गरेकै छन् । मैले पनि निकै गहिरो अध्ययन गरेर किराँती राजा यलम्बर, प्रथम सहिद लखन थापा र मैथिल महाकवि विद्यापतिको मुहारचित्र कोर्न सकेको हुँ, म यी स्रष्टाहरूको र्स्वस्वीकार्य मुहारचित्र उतार्ने पितासमेत हुँ, मुखिया भन्छन् । कलाप्रतिको यो एकाग्रता र यो ध्यानको फहरिस्त लामै हुन सक्छ । मुखियाले बनाएका झन्डै ४ दर्जन कलाकृति, मुखाकृति, ल्यान्डस्केप, मूर्त सामाजिक चित्रहरू अहिले पनि भैंसेपाटीको मुखिया निवासमा कुनै सजिएका छन्, कुनै भुइँमा बसिरहेका छन् । सधैंको यो धपेडीमाझ भोली गरौंला, पर्सि गरौंला भन्दै अहिलेसम्म छुटेको र अब सायदै थकथकी रहिरहने एउटै मनोकांक्षा रहेछ मुखियासँग, त्यो हो एकल प्रदर्शनी । आफ्नो एकल प्रदर्शनी गर्न मैले भ्याइनँ पनि, आर्थिक वा अरू कारणले पनि सकिनँ होला, मुखियाको उहिलेदेखि पूरा नभएको एउटै इच्छा रहेछ, फेरि पनि मेरैजस्तो कलाकार नियति र कलाकर्ममा जोडिएको छोरो सोमु वा छोरी श्रद्धा मुखिया (हाल नर्वे) ले आफ्नो कलाकृतिमा मिसाएर भएर पनि मेरो कला प्रदर्शनी गरिदेलान् नै । आशा गरेको छु ।ल ल लआँगनमा पुरानो चाइनिज साइकल छ । दुवै चक्का पन्चर भएको, जीर्णकाय साइकल । तैपनि माया लाग्छ त्यसैको । असोजे झरीमा भिज्ला कि भनेर प्लास्टिक ओढाइएको छ यसलाई । उमेरमा ९० पारिका कलाकार टेकवीर मुखियाको जीवनमा जोडिएका वर्षौंवर्षका स्मृति र धपेडीले भरिएको दैनिकी यही साइकलसँग गाँसिएको छ । कतिसम्म भने उमेर, बुढ्यौली र थकानले निसास भइरहेका बेला जब मुखिया झ्यालबाट यसो बाहिर आँगनतिर हेर्छन्, त्यही साइकल देख्छन्, जसले आफ्ना बितेका हराभरा क्षण र उपत्यकाभित्रको अहोरात्र धपेडीलाई सम्झाइरहन्छ । अहँ, पटक्कै भुल्नै दिँदैन । यसरी यारों बनेको छ, एउटा निर्जीव साइकल ।घरको भित्री कुनोमा एउटा थैलोमा थन्किएका छन्, बिभिन्न साइज र स्टाइलका ५७ वटा बाँसुरी । कम्तीमा आधा शताब्दी पुरानो समयको तिर्सना सम्झाइरहने तागत यी बाँसुरीमा छ । यिनैमध्ये केही मुखिया आफैंले खिपेर बनाएका हुन्, केही कलकत्ताबाट ल्याएका हुन् । यसरी एउटा कुनोमा थैलोमा बाँसुरी थन्किएर बसेको निकै वर्ष भइसकेको छ । यी आफैं बज्ने बाजा होइनन्, यिनलाई बजाउने, फुक्ने, हावा दिने तागत अब मुखियासँग छैन । तैपनि उधुमै माया लाग्छ यिनको । कतिसम्म भने उहिले दार्जिलिङको कालीपोखरी जंगलमा टार्जन बनिहिँड्दा बजाउन सिकेको बाँसुरी मुखियालाई आफ्नै जिन्दगीको गीत झैं लाग्छ । आफू बाँचुन्जेल यी सम्पत्ति कतै नफ्याँक्नू, कसैलाई नदिनू है भनेका रहेछन् मुखियाले । श्रीमती मुखियाले त्यही भएर जतन गरेर राखिदिएकी छन् बाँसुरीको थैलो । छिनभरमै मुखियाले कोटको खल्तीबाट निकालेलघु आकारको माउथ हार्मोनिका, जसलाई पग (जर्मनमेड) पनि भनिने रहेछ । यो त झन उहिल्यै दार्जिलिङको भिक्टोरिया स्कुलमा छँदै किनेको । अनि मुखैमा जोडेर बजाइहेरे, सुर त्यति नरहे पनि हार्मोनिकाको ध्वनि कोठामा गुन्जियो । बल्ल मुखिया मुस्कुराए, दिलखुस भएझैं । यसरी यो चीज पनि मायाको डोरो बनेको रहेछ, मुखियाको जीवनमा ।अनि पालो आयो हवाइन गितारको । यो पनि उहिल्यै मैं आवारा हुँ शैलीमा उमेर र समयको फ्ल्यासब्याक उतार्ने बाजा रहेछ । आजभन्दा ७० वर्षअघि कलकत्ता छँदा पहिलो पटक सुनेको, सिकेको र जोडेको बाजा हवाइन गितार ! जीवनमा केही बन्नु वा नबन्नुबीचको दोसाँध चलिरहँदा एकान्तमा बसेर मुखिया कहिले गितारमा सीमाइनर बजाउँथे, कहिले बाँसुरीमा कहिल्यै थाहै नपाएका उच्चाटका स्केल जोडेर बजाइरहन्थेकलकत्ते गल्लीहरूमा । यसरी जीवन भन्नु सम्झना हो, स्मृति हो । चर्चा र हल्लाको जगत्बाट निकै टाढा रहेका बेला भर्खरै प्रतिष्ठित जगदम्बा पुरस्कार पाएपछि मुखिया स्मृतिको दुनियाँबाट एकाएक ब्युँतिएका छन् । त्यही भएर ९० वर्ष उकालोको यो उमेरमा के बिर्सनेभन्दा पनि केके सम्झनेको तानाबाना उनमा उब्जिएको छ । उनी चाहन्छन् आफूले लगाएको पहिलो कोट, त्यो पहिलो बिर्खेटोपी, २०२४ सालमा पहिलो आवरण कोरेको बसाइँ पुस्तक, बाँसुरी, गितार, हार्मोनिका, एक्युप्रेसर, आयुर्वेद महात्म्य र तन्त्रविज्ञानका पुस्तकहरू ! सबैसबै यही आँखासामु राखियून् । स्मृतिको यो चोयोमा खुसीको रङ मिसिएको क्षण मुखिया कुनै बेला बाँसुरी समाउँछन्, कुनै बेला हार्मोनिका । अधीर भएर कहिले आँगनको बेगमबेली छुन निस्कन्छन्, छिनभरमै दुबोले भरिएको आँगनमा नाच्न आएका भँगेरा हेर्न पुग्छन् । झट्ट सम्झेर कसैलाई फोन गरिहेर्छन्, तर दुवै कानको श्रवणशक्ति कमजोर भएकाले फेरि इसारामै फोन राख्छन् । एक स्पेनिस कवि गार्सिया लोर्काले भनेझैं साह्रा स्मृति र जीवनको बिसौनी यसरी चाहिरहेका छन् मुखिया ः जब म मर्छु, मेरो कोठाको झ्याल खुलै राख्नुता कि त्यो परको बालकले सुन्तलाहरू खाइरहेको दृश्य देख्न सकौं"
'रोमाञ्चक काम रैछ अनुवाद,"अनुवाद कत्तिको तनावको विषय हो ?तनाव नहुने काम त कुन होला र ? तर, तनावभन्दा पनि चुनौती भन्नुपर्ला । जस्तो कि बृहत् शब्दभण्डार भएको अंग्रेजी भाषाबाट हाम्रोजस्तो बृहत् शब्दकोश भएको भाषामा अनुवाद गर्दा चुनौती नहुने कुरै भएन । मूल लेखकले जे भनेको हो त्यसलाई दुरुस्त नेपालीमा ल्याएर मात्रै भएन, त्यो मौलिक नेपालीमै लेखिएको हो भन्ने पार्न अर्को मिहिनेत गर्नुपर्छ । जटिल र चुनौतीपूर्ण मात्र होइन, रोमाञ्चक काम पनि हो अनुवाद । मान्छेहरू भन्छन् अनुवाद ठ्याक्कै मूलटेक्स्टजस्तै हुनै सक्दैन र यो पूरै प्राविधिक काम हो । कुरो यही हो त ?अनुवादकर्मसँग कुनै साइनो नभएकाहरू यसरी सोच्छन् होला । र, अनुवाद शुष्क छ, हृदयस्पर्शी छैन भने त्यस्तो अनुवादलाई प्राविधिक काम भने हुन्छ । नत्र दोस्तोएभ्स्की र टोल्सटोयका हिन्दीमा सन् ६० को दशकतिर प्रकाशित कृति पढ्नुभयो भने अनुवाद कत्तिको सिर्जनशील काम हो भन्ने थाहा हुन्छ । अनुवाद गरिरहँदा अनुवादकलाई एकातिर शब्द छान्न र वाक्यगठन निर्माणको सकस भइरहेको हुन्छ भने अर्कोतिर त्यो सकसको तापमा सिर्जनाको सिमसिमे पानी पनि परिरहेको हुन्छ । सन्तुलन यसरी भइरहेको हुन्छ अनुवादकको मगजमा, यस्तो मलाई लाग्छ । नेपाली साहित्य विश्वमा नपुगेको अनुवाद नभएरै हो भन्नेहरू पनि छन् । यो तर्क कत्तिको सही छ ?अनुवाद नभएर होइन, अनुवाद शुष्क, हृदयवैरी र लहडमा भएको भएर अन्तर्राष्ट्रिय जगत्मा पुगे पनि विश्वमा किनारीकृत भएको हो नेपाली साहित्य । उदाहरणका लागि एक जना विदेशी अनुवादकले रमेश विकलको लाहुरी भैंसी लाई अंग्रेजीमा द बफेलो सोल्जर लेखिदिए । लाहुरी भैंसी भनेको त भैंसीको प्रजाति हो, लाहुरबाट फर्केको सैनिक भैँसी त होइन । तपाईले अंग्रेजीबाट नेपालीमा थुप्रै किताब अनुवाद गर्नुभयो । नेपालीमा अनुवाद गर्नैपर्ने किताबका सूची होलान् नि ?सबैभन्दा पहिले नेपालबारे विदेशीले लेखेका किताब खोजीखोजी अनुवाद हुनुपर्छ । जसले जुन कालखण्डमा ती किताब लेखेका थिए त्यतिखेरको समाजलाई बुझ्ने अवसर दिन्छ । त्यसबाहेक जतिसक्दो क्लासिक साहित्य र दर्शनका पुस्तकहरू अनूदित भए बेस हुन्छ । तर, अनुवाद र प्रकाशनको अनुमति लिएर । तिनले हाम्रै समाजको ज्ञानभण्डारलाई सम्पन्न बनाउँछ । यस्तो काममा इरान सम्भवतः अग्रपंक्तिमा छ, जहाँ विश्वसाहित्य र दर्शनका किताब फारसी भाषामा छापिएका छन् । त्यहाँका पाठकले तिनकै भाषामा विदेशी साहित्य र दर्शनको आस्वाद लिने मौका पाएका छन् । अनुवादमा कहिल्यै जस पाइँदैन, यो दुःखी पेसा हो पनि भनिन्छ । तपाईं के सोच्नुहुन्छ ? जस नपाइने काम भनेको सुनेको थिएँ मैले पनि । म भने जसअपजसको संसार छाडेर अर्कै संसारमा पुगेको मान्छे, यतातिर मैले सोच्न भ्याएको छैन । मैले मागेबमोजिम पारिश्रमिक पाउने भएकाले म प्रकाशकप्रति अनुगृहित छु । मेरा प्रकाशक वी रिडका राजीवधर जोशी पनि मसँग खुसी छन् । म त थ्यांकफूल पो छु बरु । कुनै किताबअनुवादमा भयंकर गल्ती गरेछु भन्ने लागेको छ ?गल्तीबाट जोगिने, बच्ने, उत्रिने र गल्तीसँग सम्बन्धविच्छेद गर्ने काम नै अनुवाद हो । अहिलेसम्म सोच्दा मबाट त्यस्तो काम भएको छैन । कुनै पनि कृति अनुवाद गर्दा मेरो आँखामा मूललेखकको निर्दोष चेहरा र मैले चिनेका एक जना दाइको आत्मीय अनुहार झल्झल आउँछ । मैले कतै केही बिगारेँ भने मेरो इज्जत धूलिसात् हुन्छ र तिनको नजरमा म गिर्छु भन्ने लाग्छ । सम्भवतः त्यसैले मलाई गल्ती गर्ने अवसरबाट जोगाएको हुनुपर्छ । नाटक, कविता, आख्यानदेखि जीवनीसम्म अनुवाद गर्नुभएको हामीले पढेका छौं । तपाईं एनजीओका रिपोर्टहरू पनि अनुवाद गर्नुहुन्छ ?किन नगर्नु ? मैले नामी आईएनजीओ र मन्त्रालयका काम पनि गरेको छु । दुवै संस्थाबाट मैले एक पैसा पाइनँ । एक पल्ट सम्झाएँ, ताकेता गरिनँ । त्यसपछि न तिनले मलाई खोजे, न मैले तिनलाई सम्झिएँ । विस्मृत कुरा अहिले झ्वाट्ट याद आएको मात्रै हो । हाम्रा प्रकाशक अनुवादकलाई पारिश्रमिक दिन कत्तिको रुचाउँछन् ?नेपालमा किताबको बजार नै कहाँ छ र ? आफ्नो कामको आर्थिक परिणाम के हुन्छ भन्ने घाटा र आम्दानीको अनुमान गरेर अनुवादकलाई प्रकाशकले पैसा दिने हो । सबै प्रकाशकबारे मलाई जानकारी छैन, तर जोजोसँग काम गरेँ, अपेक्षाकृत रकम पाएँ । ती उदार थिए, छन् । यो कुरा बेग्लै हो कि कतिपय लेखक र अनुवादकलाई प्रकाशकको काम नै लेखकअनुवादकलाई शोषण गर्ने हो भन्ने लाग्न सक्छ । मैले नचिनेकाको त के कुरा गरुँ ? तर, मैले चिनेको एक जनाबाहेक त्यस्तो शोषण गर्ने प्रकाशन संस्था नेपालमा छजस्तो लाग्दैन । अनुवादमा शब्दकोश बढी सहायक हुन्छ कि ज्ञान र बुझाइ ? शब्दकोश, पर्यायवाची कोश, बोध र रिसर्च सबैको सहारा लिनुपर्छ । कहिलेकाहीँ त वाक्यैपिच्छे यी सबै कुराले तालु तताउँछ । यही क्रममा कतिपयले आफूले अनुमान गरेकोलाई नै अनुवाद गरिदिन्छन्, आफूखुसी शब्द थपिदिन्छन् । त्यो अन्याय हो । जबसम्म मूल लेखकले भनेको वाक्य चपाएर, निलेर, पचाइँदैन, एक अक्षर पनि अनुवाद गर्ने हक कुनै अनुवादकलाई हुँदैन । किताबको कुन पक्ष हेरेपछि अनुवाद गर्न जाँगर चल्छ ? जस्तो कमला ह्यारिसको जीवनी अनुवाद गर्न किन तयार हुनुभयो ? म अनुवाद गर्नका लागि कुनै किताब पढ्दिनँ । म लेखकको दुनियाँमा विचरण गर्न पढ्छु । मेरो काव्य लेखनलाई जोगाउन मैले अँगालेका विविध काममध्ये एक हो, अनुवाद । कसैले एप्रोच गर्यो र ज्याला मा कुरा मिल्यो भने काम गर्छु, नत्र गर्दिनँ । तर, ह्यारिसको जीवनीमा भने सत्यको जगमा उभिएका उनका कर्महरू नै प्रेरक बन्यो अनुवाद गर्न । अनुवादको काम गर्दा आनन्द आएन भने त्यसले अनुवादलाई न्याय गर्दैन । ह्यारिसको जीवनी अनुवाद गर्दा कस्तो महसुस गर्नुभयो ? उनले जुन कालखण्डमा बालापन बिताइन्, त्योबेलाको समाजलाई मैले उहिले नै पढेर बुझेको हुँ । त्यसबाहेक अमेरिकामा केही वर्ष बस्दा मेयन, न्यू ह्याम्प्सायर, भर्मोन्ट, अलास्का र हवाईबाहेक म सबै राज्यमा राम्रैसँग पटकपटक पुगेको छु, घुमेको छु र बसेको छु । कहिले आफैँ गाडी चलाएर, कहिले अठारपाङ्ग्रे ट्रकमा, कहिले रेल, बस र विमानमा । त्यसले पनि कति प्रकारका भाव र समाज बुझ्न मलाई सघायो । सन् ६० को दशकमा भएको नागरिक अधिकार आन्दोलनबारे पनि केही थाहा छ मलाई । त्यसले गर्दा पनि उनको संस्मरणमा काम गर्दा म उनीसँगसँगै उनले भोगेको कालखण्डमा यात्रा गरिरहेको थिएँ । अनुवादको आनन्ददायी यात्राका रूपमा म यस किताबलाई सम्झिनेछु । कुनै अनुवादलाई कसरी प्रामाणिक मान्न सकिन्छ ? कुनै पनि अनुवादकलाई आफ्नो कर्मप्रति सम्मान र प्रकाशकसँग लिएको पैसाको कदर अनुभव हुन्छ भने उसको इमानदारीको प्रमाण खोजिराख्नुपर्छ भन्ने मलाई लाग्दैन । अचेल त गुगलमार्फत अनुवाद हुन थालेका छन्, त्यस्ता अनुवादको प्रामाणिकता भने खोज्नु नै निरर्थक हो । अनि अनुवादकको योग्यता जाँच्ने कसी पनि केही हुन्छ ? म मेरो कामको मात्रै जिम्मा लिन सक्छु र आफ्नो शिल्प आफैं निर्माण गर्न चाहन्छु । अरूलाई योयो योग्यता चाहिन्छ भन्नचाहिँ सायद सक्दिनँ ।अंग्रेजीबाट नेपालीमा अनुवाद भएका, तर मौलिकता गुमेका ध्वस्त अनुवादकिताब कुनै छन् ? थुप्रै छन् । तर, सार्वजनिक रूपमा ती पुस्तकसँग जोडिएकाहरूको हुर्मत लिने ह्याउ मसँग छैन ।"
डेब्यु कविको एकालाप,"पत्रकारिता र काव्य कर्मलाई सँगै डोर्याउने सर्जकको सूची लामै बन्न सक्ला । अश्वत्थामाको निधारबाट बागमती बग्छ पत्रकारकवि देवव्रतको पहिलो कविताकिताब हो, जहाँ ३८ थान कविता छन् । पहिलो किताबबाटै उनले नेपाली काव्यमा दर्बिलो हस्तक्षेप गरेका छन् । अभिव्यक्ति कौशललाई कसरी खिरिलो बनाउन सकिन्छ, दृष्टान्त पेस गरेका छन् ।पत्रकारको कवितामा सदैव एउटा गल्तीको सम्भावना हुन्छ, कि कविता कतै रिपोर्टाज शैलीको नभइजावोस् । तर, यो आशंकालाई निस्तेज पार्दै कला, विचारको उत्कृष्ट संयोजनले अश्वत्थामाको निधारबाट बागमती बग्छ कवितासंग्रह अब्बल बनेको छ । यो किताब एक युवाकविले देश, समाज र राजनीतिलाई मिहिन ढंगले आत्मसात गरी लेखेकाले पनि उम्दा बनेको छ । पुँजीवादको उत्कर्ष उपभोक्तावादी संस्कृति, नैतिकता र वैचारिक स्खलनले आम मानिसमा पारेको नकारात्मक प्रभाव देवव्रतका कविताका मूल स्वर हुन् । उनका अधिकांश कविता मोनोलग शैलीका छन् । आफ्ना कवितामा समाजका पछिल्ला विसंगतिसँग एक्लै बर्बराउँछन् । लाग्छ, उनी बिट जेनेरेसनका पछिल्ला भर्सन हुन् । महामारी र कुशासनबाट निःसृत आर्थिक मन्दी, राजनीतिको रङ्गमञ्चमा मन्चन भइरहने ब्लाक कमेडीले कविलाई फगत झोंक चलाएको छ । यो झोंक कविताभित्र सहरका गल्लीहरूमा, भट्टी पसलहरूमा पोखिन्छ । दोस्रो जनआन्दोलनको उत्सर्ग दुई दशक पुग्न लाग्दा पनि आम मानिसमा छाएको नैराश्यताको प्रतिविम्ब हो, देवव्रतका कविता । भारतीय कवि कुँवर नारायण भन्छन्, कविताले समाज बुझ्न खास किसिमको दृष्टिबोध दिन्छ । देवव्रतका कविता पढ्दा नारायण सही लाग्छन् ।देवव्रत आफ्ना कवितामा स्पष्ट छन्, विचारमा दुविधा छैन । एउटा कवि आफ्नो सौन्दर्य चेतनामा स्पष्ट भएपछि कविता स्वतः बलशाली उभिँदो रहेछ । जस्तो सङ्ग्रहको शीर्ष कविता छ, अश्वत्थामाको निधारबाट बागमती बग्छ । यो कविता तथाकथित राष्ट्रवादीमाथि गतिलो झापड हो, जो सीमान्तकृतलाई दलनमा राख्न मन पराउँछन् । सत्ताले निर्माण गरेको विभेदकारी मानकसँग विद्रोह गर्दै भुइँमान्छेको पक्षमा वकालत गरेको कविता हो यो ।सङ्ग्रहमा कोठा सिरिजका तीन थान कविता छन् । यी कविता क्राफ्टका हिसाबले उम्दा छन् । कवितामा दर्शनको आकाश टाङ्न ठूलो कुरा गर्नुपर्दैन भन्ने सुन्दर दृष्टान्त हो कोठा (एक) कविता । उपभोक्तावादी संस्कृतिमा मानिस खुसी छैन, कविता बोल्छ । सुखसुविधा, यशआराम, प्रविधिको सहज पहुँचमा पनि मानिस खुसी छैन । अस्तित्वको खोज हो यो कविता । मानिस केमा खुसी हुन्छ ? अध्यात्म ? नास्तिकता ? भौतिकताका तमाम प्राप्तिहरूबाट वाक्कदिक्क भएपछि मानिस के चाहन्छ ? प्रश्न गर्छ यो कविता । जवाफ पाठकमा नीहित छ । पाठकको मस्तिष्क चलायमान बनाउन यो कविता काफी छ ।फूलहरू सङ्ग्रहको अर्को नमुना कविता हो । यो कविता अनेक कारणले फेदमा पारिएका पीडित महिलाको दारुण कथा हो । यो कथा सोझै नभनी कलात्मक र विम्बात्मक भन्नु कविको कौशल हो । यस्ता कविता लेख्न लामो अभ्यास र साधनाको जरुरत पर्छ । यो कविता पढ्दा लाग्छ, नेपाली कविताको भविष्य उज्ज्वल छ । अहिलेका युवा कविहरू शिल्पमा कसरी काम गरिरहेछन्, बुझ्न यो कविता काफी छ । पछिल्ला छिमलका कविताहरू प्रायः सरल, छोटा लेखिँदै छन् । फास्टफुड कल्चरको कारण पनि हुन सक्छ, लामा कविता आजकल उति लेखिँदैनन् । टिकटक युगमा मानिसलाई सबै कुरा छिटो र छोटो चाहिएको छ । कस्मेटिक कविता लेखेर रातारात भाइरल हुने लोभ अधिकांश कविमा पलाएको छ । कवितामा चिन्तन, दर्शन र विचारको ठाउँ भावुकताले ओगट्दै छ । साधना कविबाट टाढा भाग्दैछ । सस्तो भावुकता बेच्ने उट्पट्याङ कविताले साँचो र अर्थपूर्ण कविता कतै गुमनाम छ । गुटहरूबाट टाढा, बिनाअर्थका विवाद र चर्चाबाट आफूलाई अलग राख्दै चुपचाप कविता साधनामा तल्लीन कविले उत्कृष्ट कविता लेख्दोरहेछ भन्ने दसी हो यो किताब । यी कविता सरल, छोटा तर बोधगम्य छन् । सरल छोटा कविता लेख्नु जोखिम मोल्नु हो । थोरैमा सरल बोधगम्य कुरा भन्नु चुनौती स्विकार्नु हो । यसो गर्न उम्दा कला चाहिन्छ । फ्रान्सेली लेखक गुस्ताव फ्लाबेयरले त्यसै भनेका होइनन् सरल हुनु सानो हुनु होइन, अदभुत् हुनु हो । सङ्ग्रहको छोटो कविता जरुरत दसी आफैं उभिएको छ र अद्भुत उभिएको छ । कविताकिताब साथै कवि कविकै नाम महाभारतबाट प्रेरित भए पनि सङ्ग्रहका कवितामा महाभारतकालीन मिथक आएका छैनन् । यद्यपि, यो किताबलाई उत्तरआधुनिक महाभारतको नयाँ अध्यायभन्दा चाहिँ हुन्छ होला । चिन्तक प्रदीप गिरि भन्थे, महाभारतले बोलेको दर्शन हो मानिस कर्तव्यबाट च्युत भएपछि विसंगतिले जन्म लिन्छ ।यी कविताले समाज, देशका तथाकथित अभियन्ताहरू कर्तव्यविमुख भएपछि उत्पन्न विसंगति चित्रण गरेको छ । अचम्मलाग्दो गरी आर्टिफिसियल इन्टिलिजेन्सले सृजनात्मक क्षेत्रमा धावा बोलिरहेको बेला छ । अबको बहस, सत्यको नजिक प्रविधि कि कवि पुग्ने ? भन्ने तहमा आइपुगेको छ । त्यसकारण अब मस्तिष्क र हृदयको सरोबरी मन्थनले प्रस्फुटन हुने कलात्मक अभिव्यक्ति मात्रै यो लडाइँमा जीवित रहला भन्ने अनुमान आइरहेछ । देवव्रतले आफ्नो पहिलो किताबमै भरपूर प्रयास गरेका छन् । संग्रहका केही कविताहरू माथि उल्लिखित मापदण्डमा नपुगे पनि अधिकांश कविता आफ्नो अस्तित्व दाबी गर्न सक्षम छन् । यस अर्थमा पत्रकार देवव्रतको कवि डेब्यु सुखद छ ।"
'लाहुरे रीत नै नेपालको संस्कृति हो,"शिक्षाविद् केदारभक्त माथेमाले तपाईंको किताबको ब्याककभरमा लेख्नुभएको छ, ॅसामान्य संवाद र बोलीचालीको क्षणमा पनि सिंगो समाजलाई चित्रमा उतार्ने खालको शैलीले मीनबहादुरलाई अरूभन्दा अलग कवि पहिचानमा उभ्याएको छ । कवितालाई सरल, बोधगम्य बनाउने प्रयत्नमा तपाईं हुनुहुन्छ । खासमा तपाईंका लागि कविता के हो ?मानवीय संवेग, अनुभव, अवलोकन वा कल्पनालाई शब्द र शैलीको प्रयोगबाट एउटा स्वरूप दिने प्रक्रिया नै कविता हो । यो अलि किताबी परिभाषाजस्तो भयो होला । मलाई लाग्छ, कविता बन्न सके त जादुमयी शैली र शब्द चयन होस्, जसका कारण कवि र पाठकबीच एउटा सहज संवाद स्थापित होस् र कविताले पाठकको हृदय स्पर्श गरोस् वा प्रेरित गरोस् । राम्रो कविताले त्यही बोलिरहेको हुन्छ, जो पाठकको मनभित्र लागिरहेको हुन्छ । त्यो हिसाबले कविता मेरो कल्पनाको अभिव्यक्ति त हो नै, सँगसँगै तमाम पाठकको वा समाजको भावनाकै अभिव्यक्ति हो । तपाईंले भन्नुभएझैं म सरल र बोधगम्य बन्ने प्रयासमा रहन्छु । तीसको दशकका चर्चित कविमध्येका प्रखर मानिनुहुने तपाईं अचेल लेख्न छाड्नुभएको छ । आखिर किन लेखनप्रति तपाईंमा चरम वितृष्णा आयो ? हो, मेरा अधिकांश कविता तीसको दशकमा लेखिएका हुन् । म विश्वविद्यालयमै अध्यनरत थिएँ र राजनितिक रूपले कठिन परिस्थिति भए पनि कविता लेखनका लागि त्यो एउटा उर्वर समय थियो । तर, विश्वविद्यालयबाट निस्केर काममा लागिसकेपछि त्यसमै मेरो संलग्नता अलि बढी नै हुने परिस्थिति बन्यो । म मूलतः शिक्षाशास्त्रको विद्यार्थी थिएँ र कवितामा भन्दा मेरो आफ्नै क्षेत्रमा दक्षता बढाउनुपर्छ भन्ने सोच्थें । भइदियो के भने त्रिविविमा प्राध्यापन अतिरिक्त पुस्तक लेखन, तालिम, अनुसन्धानजस्ता काममा बिस्तारै संलग्नता बढ्यो । शिक्षाशास्त्र मेरो व्यावसायिक उत्थानका लागि मात्र होइन, जीविकाका लागि पनि जरुरी हुन गयो । त्यही बेलादेखि कवितामा अलिकति दूरी बढ्दै गएको हो । पछि सन् १९९० मा अमेरिकामा शिक्षाशास्त्रमै मास्टर्स गर्न फुलब्राइट छात्रवृत्ति प्राप्त गरेँ । त्यसै क्रममा युनिभर्सिटी अफ क्यालिफोर्नियाबाट विद्यावारिधि गर्ने मौका पनि जुर्यो । अमेरिकाबाट फर्किसकेपछि केही वर्ष प्राध्यापन, अध्ययनअनुसन्धानमै व्यस्त भएँ । फेरि केही वर्षपछि त्रिविविबाट अलग भई युनेस्कोको शिक्षा विशेषज्ञका रूपमा एसियाका विभिन्न मुलुकमा काम गरेँ । काम प्रतिस्पर्धी र अलि बढी समय दिनुपर्ने खाले भएकाले पनि मैले साहित्यका लागि समय निकाल्न नसक्ने अवस्था बन्यो । साहित्यिक सृजनाका लागि जुन अध्ययन, संगत, लगनशीलता, चिन्तन चाहिन्छ त्यो दिन नसक्ने भएपछि म एक प्रकारले यसबाट टाढिन पुगेँ । तर, त्यो कविताप्रतिको वितृष्णा भने थिएन । अलि लामो स्पष्टीकरण दिएजस्तो भयो, सायद यो जरुरी पनि थियो । तपाईंलाई लोपोन्मुख र दुर्लभ कवि भन्छन् नि ?बेलाबेला मैले पनि सुनेको छु, यसप्रकारको टिप्पणी । कविताको संसारबाट म किन टाढा हुन पुगेँ ? मैले अघि नै भनिसकेको छु । परिस्थितिले त्यस्तो बनाएको हो । मेरो आफ्नो पेसामा वा व्यावसायिक क्षेत्रमा राम्रो गरूँ भन्ने आशयबाट पनि यसो हुन गएको हो । तर, यो स्टेटमेन्टलाई म एकदमै सकारात्मक लिन्छु । सायद मेरा उसबखतका साथी र पाठकलाई मबाट धेरै कविताको अपेक्षा थियो । लेखन जारी राखोस् भन्ने पनि लागेको होला । त्यो सद्भाव र सदाशयताका कारण भनिएको हुन सक्छ । त्यसप्रति म आभारी छु । पछाडि फर्केर हेर्दा जीवनको त्यो चरणका मेरा रोजाइप्रति खेद त छैन, तर जीवनमा जुन प्रकारको घोडा दौड गरियो त्यो अलि बढी भएको हो कि ! अहिले यस्तो लाग्छ, साहित्यलाई निरन्तरता दिन सकेको भए कति सुन्दर हुन्थ्यो होला ! गएका केही दशक मेरा लागि गुमेका अवसरजस्तै भए । तपाईंका बहुचर्चित कवितामध्ये ॅजर्साबको कुकुर, ॅगाउँको पाठशाला अझै पाठकका मनमस्तिष्कमा ताजै छन् । जर्साबको अनुहार फेरिएको छ, तर उसको आतंक फेरिएको छैन । गाउँका धेरै पाठशालाको हालत झन्झन् बिग्रेको छ । यस्तो अवस्थामा गणतन्त्रकालीन विकृतिमाथि पनि कविता लेख्ने जाँगर किन नचलेको होला ? जुन बेला मैले ती कविता लेखें, त्यो एउटा भिन्न राजनीतिक परिस्थिति थियो । देशमा सामाजिकराजनीतिक व्यवस्था परिवर्तनका लागि जुन लहर तयार हुँदै थियो, मैले चिनेका धेरै कविलेखक आफ्नो भूमिकाप्रति सजग थिए र तपाईंलाई थाहै छ, त्यसबेला लेखिएका कतिपय रचना राजनीतिक रूपले प्रेरित थिए । धेरै कविले निर्ममतापूर्वक त्यसबखत विद्यामान विकृति औंल्याएका छन् । मैले पनि त्यही दौरानमा ती कविता लेखेको हुँ । तपाईंले भन्नुभएजस्तै अहिले राजनीतिक प्रणाली फेरिएको छ । दुर्भाग्य के भइदियो भने त्यस परिवर्तनले विकृतिहरूको अन्त्य गरेको छैन र आम मानिसले तात्त्विक रूपमा परिवर्तनको कुनै अनुभव गर्न पाएका छैनन् । नयाँ राजनीतिक व्यवस्थालाई जरा हाल्न र परिपक्व बन्न केही समय त लाग्ला नै । त्यसो भन्दैमा विकृतिका जुन विकराल रूपहरू हामी देख्दै छौं, त्यसप्रति कमसेकम केही सर्जक सजग नै छन् । यस संग्रहमा मैले हालको दुरवस्थाबारे लेखेका केही कविता समावेश छ । त्यही क्रमलाई निरन्तरता दिने मेरो अठोट छ । के अब तपाईंको ॅविकास जस्ता मुक्तकहरूको सार्थकता सकियो ? राजनीतिक परिवर्तनपछि यस्ता रचनाको उपादेयता सकिएकै हो त ? तपाईंमा वर्तमान राजनीतिक परिस्थितिले सिर्जेका विसंगतिमाथि रचनात्मक प्रहार गर्ने दायित्व छैन ? कि लेखेर केही हुन्न भन्ने निचोडमा पुग्नुभयो ? त्यसको सार्थकता सकिएको छैन । मैले अघि नै भनेजस्तो जुन प्रकारको समाजको परिकल्पना नेता तथा जनताले गरेका थिए, त्यस्तो समाज हामीले देख्न पाएनौं । मैले विकास भन्ने त्यो मुक्तकमा त्यसवखत हामीले विकासको जुन विकृत रूप देख्यौं, त्यसलाई प्रहार गरेको हुँ । अहिले विकासका नाममा झन्झन् विकृत र घीनलाग्दा रूपहरू हेर्नुपरिरहेको छ । म केमा विश्वस्त छु भने कविता लेखन भनेको राजनीतिक कार्य हो । गणतन्त्रकालीन विकृतिमाथि कविहरूको ठूलो भूमिका हुनुपर्छ । कविताले शक्तिशाली रूपमा विकृतिविसंगति सम्प्रेषण गर्छ । यसो भन्दै गर्दा म के पनि भन्छु भने कविताको भूमिका राजनीतिक विसंगति औंल्याएर मात्रै पूरा हुँदैन । परिवर्तित सन्दर्भमा कविताको भूमिका र क्षेत्र धेरै विशाल छ र कविहरूले नयाँनयाँ विषयमा कलम चलाउनु जरुरी भइसकेको छ । ॅसाला पहाडमें क्या है मा तपाईंले पछिल्लो समयको हाम्रो विश्वविद्यालयको चित्र लेख्नुभएको छ ॅहाम्रो विश्वविद्यालय, देशको विश्वविद्यालय कवितामा । त्यहाँ तपाईंको निचोड छ ॅहाम्रो विश्वविद्यालय, नाम मात्रको विश्वविद्यालय । यस्तो निष्कर्षमा कसरी पुग्नुभयो ? म किन त्यस निष्कर्षमा पुगेँ, त्यो त कविताले नै व्यक्त गर्छ । तर, हो के भने उच्च शिक्षा भनेको देश विकासको बलियो आधारशिला हो । हामी जुन विकास र समृद्धिका कुरा गर्दै छौं, जुन समतामूलक समाजको परिकल्पना गर्दै छौं त्यसका लागि बलियो विश्वविद्यालयको आवश्यकता पर्छ, जसले विश्वस्तरको शिक्षा अथवा तुलनात्मक रूपले अरू देशसरह गुणस्तरीय शिक्षा दिन सक्छ । ज्ञान र प्रविधिमा विश्वले जुन फड्को मारिरहेको छ, त्यो केवल गुणस्तरीय उच्च शिक्षाबाट मात्रै सम्भव छ । देशको पुरानो र सबैभन्दा ठूलो विश्वविद्यालयमा हामीहरू जे देखिरहेका छौं, त्यो कुनै पनि अवस्थामा स्वीकार्य छैन । प्रत्येक दिन विश्वविद्यालयको दुरवस्थाबारे सम्पादकीय लेखिएका छन्, मुख्य समाचार लेखिएका छन् । यस्तो लाग्छ, विश्वविद्यालय संकटमा छ र यो संकटमा हुनु भनेको देश संकटमा हुनु हो, देशको भविष्य संकटमा हुनु हो, वर्तमान र आगामी पुस्ता संकटमा हुनु हो । मैले यो कवितामा यिनै कुरा व्यक्त गर्न खोजेको हुँ । मेरो कविताले भनेजस्तै हाम्रो देशको विश्वविद्यालय दिनभर सुतेर बस्छ, चन्द्रागिरीलाई सिरानी हालेर । अब सुतेको विश्वविद्यालय ब्युँझिनुपर्छ भन्ने असल मनसायले यो कविता लेखेको हुँ । यो पनि भन्नुपर्छ कि विश्वविद्यालयका समस्या केवल आन्तरिक कमजोरीले मात्र सिर्जित होइनन् । कतिपय विश्वविद्यालयको नियन्त्रणबाहिर रहेका बाह्य कारणले पनि यस्तो भइरहेको छ । केही कस्मेटिक सुधार गरेर मात्रै पुग्दैन ।तपाईंले कथाहरू पनि लेख्नुभएको छ । केही कथा ॅमधुपर्क जस्ता पत्रिकामा पनि छापिएका थिए, जस्तो ॅविज्ञापन शीर्षकको कथा २०३८ सालमा । कथा लेख्न किन छाड्नुभयो ? मुस्किलले मेरा ५७ वटा कथा छापिए होलान् । अरू पनि केही कथा छन्, जो अप्रकाशित छन् । कथा लेख्न एक किसिमले जानीजानी आफैंले छाडेको हुँ । एउटा कारण त के भने कथा लेख्न अलि धेरै समय लाग्ने, त्यसको लम्बाइ यकिन गर्न पनि नसकिने र त्यसका लागि मसँग धैर्य नहुने । अर्को, कविताबाट केही व्यक्त गर्दा जुन आनन्द आउँथ्यो, सायद कथाबाट प्राप्त भएन । लेख्दै जाँदा मलाई कविता नै आफ्नो क्षेत्र हो कि जस्तो लाग्न थाल्यो । ॅसाला पहाडमें क्या है कविताको पृष्ठभूमि बताइदिनुस् न, शीर्षक हिन्दीमा राख्नुको खास केही तात्पर्य छ कि ? हाम्रो देशको संस्कृति भनेकै लाहुरे रीत हो । हाम्रो भूगोल, अर्थतन्त्र, यहाँको हावापानी, गरिबी, शासकीय असफलता आदि कारणले हाम्रो देशका युवा रोजगारीका लागि विदेश जानुपर्ने धेरैअघिदेखिको यो चलन अहिले पनि निरन्तरै छ । भयो के भने मैले त्रिविबाट मास्टर्सको अध्ययन पूरा गरिसकेपछि मलाई नेपालको शिक्षाको अवस्थाबारे अध्ययन गर्न जाने अवसर प्राप्त भयो । यसैक्रममा म पूर्व मेचीदेखि महाकालीसम्मै अधिकांश गाउँमा सर्वेक्षण गर्न निस्कें । त्यसबेला धेरै पहाडी जिल्लामा यात्रा गरें । कहिले नदीको किनारैकिनार उत्तरतिर त कहिले किनारैकिनार दक्षिणतिर । मसँगसँगै यात्रामा उक्लिरहेका वा ओर्लिरहेका, नदीको किनारैकिनार उत्तर वा दक्षिणतिर जान साथ दिनेहरू भारतका विभिन्न सहरमा काम गर्न जाने वा छुट्टीमा घर फर्कंदै गरेका लाहुरेहरू हुने गर्थे । उनीहरू देशभित्रै र विदेशमा भोग्नुपरेका दुःखसुखका कहानी सुनाउँथे । कोही यस्ता हुन्थे, जो आधा हिन्दी, आधा नेपालीमा बातचित गर्थे र बेलाबेला भन्ने गर्थे साला पहाड में क्या है ! लाहुरेहरूको त्यो भनाइ यति शक्तिशाली थियो कि त्यसले मलाई धेरै समयसम्म पछ्याइरह्यो र अन्त्यमा त्यसैलाई शीर्षक बनाएर यो कविता पूरा गरेँ । मैले जे वर्णन गर्न खोजेको थिएँ, त्यसका लागि त्यही रूपमै अर्थात् हिन्दी भाषा नै प्रयोग गर्नुबाहेक अरू उपाय थिएन । रमाइलो के भने पछि म स्वयं लाहुरे बन्न पुगेँ । मेरो अन्तर्राष्ट्रिय जागिरको पहिलो ड्युटी स्टेसन नै पाकिस्तानको लाहोर बन्न पुग्यो । भनिन्छ, लाहुरे शब्दको उत्पत्ति पनि त्यहीँबाट भयो, जहाँ नेपालीहरू भारत र पाकिस्तान विभाजन हुनुअघि काम गर्न जाने गर्थे । अहिले साथीहरू भनिरहन्छन् अब साला देश में क्या है लेख्नुपर्यो । पहिले मान्छेहरू पहाडबाट रित्तिन्थे, अहिले त देशैबाट रित्तिरहेका छन् । तपाईंको कविता झनै सार्थक, सान्दर्भिक भएझैं लाग्छ । अहिलेचाहिँ पहाडको हालखबर कस्तो छ ?पहाडको अवस्था त झनै दुःखदायी छ । गाउँबाट सहर पस्ने वा देश छाडेर विदेश जाने क्रम निरन्तर बढ्दो छ र गाउँका गाउँ रित्तिएका छन् । विकासका नाममा बुल्डोजर चलाइएको छ र बाढीपहिरोले पहाड कुरूप देखिएका छन् । नदीनालाहरू सुक्ने क्रम जारी छ । सहरकेन्द्रित विकासले कोही गाउँमा बस्न सक्ने अवस्था छैन । छन् त उनै पहिले काल कुर्दै गरेका बूढाबूढी, अहिले कालभन्दा अघि विदेश गएको आफ्नो सन्तानलाई कालले लैजान्छ कि भन्ने त्रासमा बसिरहेका बूढाबूढी । त्यसमाथि प्राकृतिक परिवर्तन र ग्लोबल वार्मिङबाट उत्पन्न संकटका कारण संसारले जे अनुभव गर्दै छ, त्यसको ठूलो असर हाम्रा पहाडमा हुने निश्चित छ । ४५ दशकअघि मैले त्यो साला पहाड को वर्णन मात्रै गर्न खोजेको हुँ, भविष्यवाणी गर्न कदापि खोजेको होइन । ॅसाला पहाडमें क्या है शीर्षकलाई नेपालीकरण गरी त्रिभुवन विश्वविद्यालयको बीए ऐच्छिक नेपालीमा समावेश गरियो । र, ॅजरुर केही छ पहाडमा शीर्षक राखेर पढाइएको थियो । तपाईंलाई यसबारे केही खबर थियो ? ०४० सालमै यो कविता छापिएपछि साला शब्द शिष्ट भएन भन्ने सुझाव आएको थियो । शीर्षक परिर्वतन गरी त्यसलाई त्रिवि नेपाली विभागको स्नातक तहमा पढाइन्छ भन्ने सुनेको थिएँ । एक जना प्राध्यापक भेट्न आएका थिए, यो तपाईंको कविता धेरै राम्रो लाग्यो भाइ, कोर्समा राख्नुपर्यो भन्दै, तर उनले भनेका थिए, शीर्षकचाहिँ अपाच्य भयो । मैले मेरा लागि त यही नै अन्तिम शीर्षक हो भनेको थिएँ । अहिले त्यो कोर्समा छछैन, थाहा भएन । ॅगाउँको पाठशाला मा तपाईंले लेख्नुभएको छ निदाइरहेका र निद्रामा बरबराइरहेका मास्टरहरूर, मास्टरहरूको आदेशबमोजिमलोरी गाइरहेका साना, दुब्ला र ख्याउटे विद्यार्थीहरूजब म फर्किरहेको थिएँकसैले सोध्यो, ॅकसरी चलिरहेछ गाउँको पाठशाला ?मैले भनेँ, ॅजसरी चलिरहेछ यो देश Û त्यसबेला यसरी चलिरहेको रहेछ पाठशाला, अहिले कसरी चलिरहेको छ ? नेपालको तत्कालीन शैक्षिक अवस्थाको अध्ययन गर्न विभिन्न जिल्लाका विद्यालय अवलोकन गर्दै जाँदा त्यतिबेला जे देखियो, त्यही लेखेको हुँ । अधिकांश स्थानमा स्कुलका भवनहरू भग्नावेषजस्ता थिए । मास्टरहरू या त हुँदैनथे, भइहाले भने विद्यालयको कोठाभित्र हेइन, रूखमुनि आराम गरिरहेका देखिन्थे । स्कुल भवनभित्र हुन्थे गाईबाख्रा । स्कुल आएका दुब्ला सुकेनास लागेजस्ता केटाकेटीहरू कपुरी क घोकेर पाठ बुझाउँथे र पानी खाने छुट्टी पाउँथे । कुरै गर्ने हो भने देश र पाठशालाको अवस्था पहिले र अहिले तात्त्विक रूपमा फरक भएजस्तो लाग्दैन । त्यसो भन्दै गर्दा संख्यात्मक रूपमा हाम्रो शिक्षा प्रणालीमा धेरै वृद्धि भएको चाहिँ सत्य हो । आरम्भिक कविता लेखनमा तपाईंमाथि कुन अग्रज कविहरूको बढी प्रभाव रह्यो ? तपाईंले दोहोर्याएर पढिरहने कवि को हुन् ?प्रायःजसो सबै अग्रजका कृति अध्ययन गरें । तर, मैले दोहोर्याएर पढ्ने कविमा भूपी शेरचन अग्रपंक्तिमा आउँछन् । बैरागी काइँला पनि पढ्थें । अझै पढ्छु । म कवितामा केही प्रभावित भएँ वा कसैले प्रेरणा दिए भने ती हुन् भूपी शेरचन । उनको शैली मन पर्छ । तपाईंका समकालीन र अझ पछिल्ला पुस्ताका कविहरूबारे भनिदिनोस् न, ककसले राम्रो लेखिरहेका छन् ? मलाई मन पर्ने समकालीन कवि हुन् श्यामल, विमल निभा, विमल कोइराला, कृष्णभूषण वल । नयाँहरूमा विनोदविक्रम केसी, भूपिन, रमेश क्षिजितका कविता मन पर्छ । अहिलेका कवितामा झन् सशक्त रूपमा आजको समाजका विभिन्न आयामहरूबारे विभिन्न शैलीमा कविता लेखेको पाउँछु । नेपाली कविता देवकोटा, रिमाल र भूपी शेरचनभन्दा अघि बढेन भन्नेहरूलाई तपाईंको जवाफ कस्तो होला ?देवकोटा, रिमाल र भूपीहरूले खास गरी कविता विधालाई ठूलो उचाइमा पुर्याएका हुन् । त्यसपछि लेख्ने लेखककविहरू उनीहरूबाट निश्चय नै प्रेरित भएका छन् । तर, उनीहरूभन्दा कविता माथि उठ्न सकेन भन्नेमा म सहमत हुन सक्दिनँ । अहिले नै धेरै कविले निकै राम्रा कविता लेख्दै गरेको देख्छु । नयाँनयाँ प्रयोग भइरहेका छन्, नयाँ विषयमा कविता लेखिएका छन्, शैलीमा बाहुल्य देखिन्छ, यसलाई सकारात्मक लिनुपर्छ । समाजको विकासक्रमसँगै कविताको पनि विकास त हुँदै छ ।अहिलेको नेपाली कविताले समातेको लिक ठीकठीकै छ वा सानदार छ ?अहिलेको नेपाली कविताले समातेको ट्रेन्ड लिकभन्दा बाहिर गएजस्तो लाग्दैन । पहिलेभन्दा झन् सुन्दर कविता लेखिनुपर्छ भन्ने आशय सबैको हो, तर निराशै हुनुपर्ने अवस्थाचाहिँ आइसकेको छैन । समयसँगै कविता नयाँनयाँ रूपमा प्रकट भएको हुन्छ र विभिन्न परिवेशसमयमा कविताको महत्त्व बदलिने पनि हुन सक्छ । नेपाली कविताको मेरो अध्ययन सीमित छ, तर जेजति म हेरिरहेको छु, त्यसले उत्साहित नै बनाएको छ । कविता सिर्जनमा कठोर र कोमल धारका कविता लेखिन्छन्पढिन्छन् । तपाईं आफूलाई कुन धारको प्रतिनिधित्व गर्छुजस्तो लाग्छ ?तपाईंको यो प्रश्नका दुई आयाम हुन सक्छन् । हुन त कवितालाई कठोर वा नरम भन्ने वर्गीकरण एक प्रकारले कृत्रिम पनि हुन सक्छ, तर तपाईंको प्रश्नलाई दुई किसिमले हेर्न सकिएला । पहिलो, संरचनागत र दोस्रो विषयगत । संरचनाको हिसाबले कठोर भनेको जटिल, दुरूह विम्ब र प्रतीकहरूको भारी बोकाइएको, कथित बौद्धिक भनिने कविता हुन सक्छ र नरम भनेको सरल, सहज, पहुँचयोग्य, बोधगम्य शैलीमा रचित कविता हुन सक्छ । यो हिसाबले मैले लेख्ने कविता दोस्रो दर्जामा पर्न सक्छन् । विषयगत हिसाबले समाजका विकृति, विसंगति, बेथितिलाई प्रहार गर्दै, राजनीतिकसामाजिक चेत बढाउँदै सामाजिक न्याय र सशक्तीकरणका लागि लेखिने रचनालाई कठोर कविता र जीवनका पीडा, आँसुका भावनामा बगेका रचनालाई नरम कविता भनिएको हुन सक्छ । यस हिसाबले मेरा कविता मूलतः पहिलो क्याटेगोरीमा पर्छन्जस्तो लाग्छ । तर, अहिले यस संग्रहका लागि कविता संकलन गर्दै जाँदा के देखें भने कठोर भनिने विषयमा लेख्दालेख्दै पनि कतिपय कविता आँसु, नितान्त व्यक्तिगत पीडा र भावनासँग धेरै नजिक रहेछन् । कविताले समाज रूपान्तरण गर्न सक्छ भन्छन् कविहरू । सामाजिक, राजनीतिक रूपान्तरणमा कविताको भूमिका के हुन्छ ?यो कठिन प्रश्न हो । कविताको सामाजिकराजनीतिक रूपान्तरणमा अहम् भूमिका रहन्छ । पहिलो त कविहरूले आफ्नो शिल्पको माध्यमबाट सामाजिकराजनीतिक विकृतिविसंगतिमा प्रहार गरेर, सामाजिक मुद्दामा जागरण ल्याएर, सचेतना फैलाएर परिवर्तनका लागि प्रेरित गर्न सक्छन् । अर्को, कविताले आन्तरिक पीडा, भावना, संवेग, दृष्टिकोणलाई अभिव्यक्त गरेर एकअर्कालाई बुझ्नेबुझाउने वातावरण तयार गर्छ, जसले एउटा समावेशी समुदाय वा समाज निर्माणमा ठूलो भूमिका खेल्न सक्छ । अहिलेको जटिल बन्दै गइरहेको समयमा जताततै नैराश्यता व्याप्त छ । यस्तो बेला कविताले नकारात्मकता होइन, सकारात्मकतासहित जीवनजगत्प्रति आशा पैदा गर्न सक्छ । हाम्रोजस्तो राजनीतिक वा अन्य प्रकारले विभाजित समाजमा सबैलाई जोड्ने काम कविताले गर्न सक्छ । तर, कविता एक्लैले सम्पूर्ण परिवर्तन ल्याउँछ भनेको होइन । सम्पूर्ण साहित्य, कला, मिडिया, सामाजिक अभियानसँगै सहयात्रीको भूमिका रहन्छ कविताको । कसैले भनेका छन्, ॅअँध्यारो समयमा अँध्यारोकै गीत गाइन्छ । यसमा तपाईं सहमत हुनुहुन्छ ? तत्कालीन समयको साहित्यमा ठूलो प्रभाव रहन्छ । कविता पनि समकालीन समाजको राजनीतिकसामाजिक चेतनाको उपज हो । कसैले भनेका छन् कविता समयसापेक्ष हुन्छ र कविता समयविहीन पनि हुन्छ । आफ्नो समयको चित्रण गर्दागर्दै पनि कतिपय कविता सदाका लागि कालजयी हुँदा रहेछन् । तपाईंको काव्य सिर्जनमाथि आफ्नै विश्लेषण कस्तो छ ? अघि नै तपाईंले भन्नुभएजस्तै कविताको संसारबाट लामो समयसम्म अलग भएर पुनः फर्किने प्रयासमा छु । धेरै दशकअघि मैले लेखेका केही कविताले मलाई साहित्यमा अझै जीवित राखेको देख्दा खुसी लाग्छ, तर अब त्यो पर्याप्त छैन । धेरैअघि हराएको, फेरि भेट्टिएको पुरानो सिक्काजस्तो यस्तै भइरहेछ जिन्दगी । अबको यात्रा अझ कठिन हुनेछ । पुरानै पारामा लेखिएका कविताले अब पुग्नेछैन । अरू त पाठकले, समीक्षकले मेरा सृजनाबारे मूल्यांकन गर्नु नै हुनेछ ।"
सम्झना,जस्तो कि जब वसन्त ऋतु आउाछमेरो लागिपूरा हुन्छ सम्झनाको एउटा चक्र ।जब मलाई तिम्रो नै अचाक्ली सम्झना आउाछ तब गुराासको भााचिएको हाागामा पनि फूल फुल्छ डढेलो पसेको पाखामा पनि दुबो उम्रिन्छ मेरो सम्झनाका यामहरुमातिमी एक बहार हौ सम्झना !
करुणाको महाभिषेक,"अध्यात्मका दृष्टिले सत्त्वहरू दई प्रकारका छन्, दुःखमा परेका र दुःखबाट मुक्त भएका । दुःखबाट मुक्त भएकाहरू पनि दुई प्रकारका छन्, आफ्नो दुःख आफैं हटाउनुपर्छ भनेर आफू मात्रै मोक्षमार्गमा अघि बढेका र अरूलाई पनि दुःखबाट मुक्त गराउनैपर्छ भनेर जगत् कल्याणमा लागेका । आफ्नो दुःखबाट मुक्त भईकन पनि अरूको दुःख हटाउन खोज्नेहरूलाई पूर्वीय दर्शनले दिएको एउटा विशिष्ट नाम छ बोधिसत्त्व । बोधिसत्त्वको जगत कल्याणप्रतिको लगावलाई दर्साउने एउटा घतलाग्दो कथा छ । भएछ के रे भने, बुद्धत्व प्राप्तपछि मोक्षधाममा शाक्यमुनि बुद्धलाई त्यहाँका द्वारपालहरूले ढोका खोलेर स्वागत गरे । तर, बुद्ध ढोकाभित्र पस्न मानेनन् ।धेरै कल्पपछि आज कोही बुद्ध भएको छ, आज कसैका लागि बुद्धभूमिको द्वार खुलेको छ, द्वारपालहरूले आग्रह गरेछन्, प्रभू, भित्र पसिहाल्नुहोस्, फेरि ढोका लागिहाल्छ, त्यसपछि नजाने यो कहिले खुल्छ, भन्न सकिन्न ।कथा भन्छ, तर बुद्ध भित्र गएनन् । यतिका प्राणीलाई दुःखमा छाडेर म कहाँ भित्र जान सक्छु ?, बुद्धले द्वारपालहरूलाई फर्काइदिए, दुःखबाट मुक्त हुन अन्तिम सत्त्व बाँकी रहेसम्म म भित्र आउँदिनँ ।यसरी मुक्त भएर पनि अरूको मुक्तिका लागि काम गर्न मोक्षधामको दुर्लभ सुखसमेत त्याग गर्नेलाई बोधिसत्त्व भनिएको हो । बोधिसत्त्व त्यो हो, जसलाई आफ्ना लागि गर्नुपर्ने केही काम बाँकी छैन । बोधिसत्त्व जनाउन कमलको फूललाई प्रतीकका रूपमा प्रयोग गरिन्छ । कमल हिलोमा फुल्छ, तर हिलोभन्दा पृथक् रहन्छ । दुःख अर्थात् संसार भनेको हिलो हो र बुद्धत्व अर्थात् बोधिसत्त्वपन भनेको त्यही कमल हो । बौद्ध दर्शन भन्छ, हिलोरूपी संसारमा कमलरूपी असीम करुणा भएका धेरै बोधिसत्त्वहरू फुलेका छन् । आर्य अवलोकितेश्वर एक त्यस्तै बोधिसत्त्व हुन्, जसले संसारका सबै प्रणालीलाई मुक्त नपारेसम्म आफू मोक्षधाममा नजाने प्रण गरेका छन् भनिन्छ । दुःखबाट छिटो मुक्त हुन सकियोस् भन्ने कामनाका साथ आर्य अवलोकितेश्वरको प्रार्थना, ध्यान र मन्त्रहरू जप गर्ने विशिष्ट विधिसमेत छ बौद्धदर्शनमा । जस्तो गुण भएका मानिस वा सत्त्वहरूको सम्झना गर्यो त्यस्तै गुणको विकास आफूमा हुने सिद्धान्त अध्यात्म र मनोविज्ञान दुवैमा छ । आफूले चाहेजस्तो अवस्थाको भिजुलाइजेसन अर्थात् मानस दर्शन गरेर मानसिक ऊर्जा बढाउने आधुनिक मनोविज्ञानको अचेल प्रचलित थेरापी यही विश्वासमा आधारित छ । निराशा बढेका बेला बोधिसत्त्वको सम्झना गर्यो भने आनन्दको अनुभव हुन्छ भन्ने बौद्ध दर्शन पनि यही मनोविज्ञानको सिद्धान्तसँग मिल्छ । ध्यानका लागि बोधिसत्त्वलाई आह्वान गर्ने विशेष विधिलाई जनाउने संस्कृत शब्द छ, महाभिषेक । तिब्बतीहरू यसलाई वाङ भन्छन् र अंग्रेजहरू ट्रान्समिसन । बोधिसत्त्वको अवस्थामा पुगेको कुनै ध्यानी र सिद्ध पुरुषले बोधिसत्त्वको अभ्यास गर्न खोज्नेलाई त्यसको विधि बताउने र पद्धति सिकाउने गुह्य साधना पनि हो महाभिषेक । यस्तो गुह्य साधनाको विधि बताउने बौद्धाचार्यहरूलाई तिब्बती भाषामा रिन्पोछे भनिन्छ । तिब्बती परम्पराबाट संसारप्रसिद्ध यस्ता केही रिन्पोछे छन्, जो गुह्ययानका महाभिषेकहरू दिने कामका लागि चिनिएका छन् । दलाई लामा त्यस्तै एक रिन्पोछे हुन् भने शाक्या गोङ्मा ठ्रिछेन अर्का एक । जगत्मा निराशा, हिंसा र वैरभाव बढ्न नदिन आर्य अवलोकितेश्वरको महाभिषेक संसारभर गराउन सक्रिय बौद्धाचार्य ठ्रिछेन विश्वका धेरै देशमा पुगेर ध्यान सिकाउँछन् । र, त्यही उपक्रममा उनी अहिले नेपाल आइपुगेका छन् । तिब्बतको प्रसिद्ध बौद्ध सम्प्रदाय शाक्या परम्पराको स्थापनाकर्ता हजार वर्षअघिका तपस्वी खोन कोन्चोन ग्याल्पोको ४१ औं अवतार भनेर चिनिएका साक्या गोङमा ठ्रिछेन दुःख मुक्तिका बाटाहरूबारे उपदेशका लागि कहलिएका छन् । यसपाला उनी नेपालवासीलाई खुला रूपमा महाभिषेक दिइरहेका छन्, जो आफैंमा दुर्लभ घटना हो । किनभने, यस्ता अभिषेकहरू गुम्बा परिसरमा सीमित साधकका लागि मात्रै एकदम गुह्य विधिबाट सम्पन्न हुने गर्छन् । शाक्या परम्पराका नेपालका तपस्वी श्रीधर राणा रिन्पोछेको आग्रहमा शाक्या गोङमा ठ्रिछेनले यो मन्त्रणा गर्न लागेका हुन् । आफ्नै घरलाई गुम्बा बनाएर २१ वर्षसम्म घोर तपस्या गरेका राणाको तपोबलबाट प्रभावित भई तिब्बती बौद्ध सम्प्रदायले उनलाई महायोगी रिन्पोछेको पदसमेत दिएको छ । यो पनि बौद्ध दर्शनमा घटेको दुर्लभ घटना हो । किनभने, तिब्बती बौद्ध परम्परामा अघिल्लो जुनीमा तपबलले सिद्धि लाभ गरेका र होसपूर्वक परिनिर्वाणमा उपलब्ध हुन सकेकाहरूको चित्त सन्तानले अर्को जन्म लिएपछि त्यसलाई पहिचान गरेर अघिल्लो जुनीमा उसले सुरु गरेको ध्यानक्रमलाई अघि बढाउने अधिकार दिइन्छ । यस्ता व्यक्तिलाई नै तिब्बती भाषामा रिन्पोछे भनिएको हो, जसलाई नेपाली जनजिब्रोले अवतारी लामा भन्छ । जस्तो शाक्या ठ्रिछेन यस्तै रिन्पोछे हुन् । तर, महायोगी श्रीधर राणा भने यस मामिलामा फरक छन्, किनभने उनलाई यही जुनीको तपोबलले रिन्पोछेको पद मिलेको छ । गौतम बुद्ध नेपालमै जन्मिएको भनेर जतिसुकै छाती पिटेर कराए पनि बौद्ध दर्शनमा नेपालीहरू निरक्षर नै छन् । भारत वर्षमा मुसलमान हमला भएपछि शान्तिदेव, कमलशील, पद्भसम्भवजस्ता ध्यानीहरू नेपाल आई तपस्या गरेका र काठमाडौं उपत्यकामा केही वर्ष बसी हमलावरहरूबाट बौद्ध दर्शन जोगाउन तिब्बत गएका ऐतिहासिक प्रमाणहरू छन् । उनीहरूले नै बुद्धबीउ तिब्बतमा लगेर रोपे । कालान्तरमा पूरै तिब्बत बौद्ध धर्मले भरियो । बुद्ध जन्मेको देश नेपालमा र उनले बुद्धत्व पाएको देश भारतमा बुद्धका देशनाहरू हराए, केवल ती सांस्कृतिक अनुस्मृतिमा सीमित हुन पुगे । तर, संसारको छानो भनेर चिनिएको उच्चसमस्थली तिब्तमा भने त्यो अकण्टक रहिरह्यो । बौद्ध दर्शनले अनेक परिष्कृत सांस्कृतिक स्वरूप पनि त्यहाँ लियो । आज, रिन्पोछे भन्यो कि तिब्बती अनुहारको सझना संसारभरि नै हुन्छ । बौद्ध चैत्यलाई गुम्बा नभनी बुझाउन सकिन्न । तिब्बतबाट यसरी बौद्ध दर्शन संसारभर पुनः फैलिनुमा एक विशिष्ट ऐतिहासिक घटनाक्रमको योगदान छ तिब्बतमा चिनियाँ कम्युनिस्टको आक्रमण । यही आक्रमणमा परी दलाई लामा तिब्बत छाडेर भारतमा निर्वासनमा छन् । ठीक दलाई लामाकै नियति भोगिरेका छन् ७८ वर्षीय शाक्या ठ्रिछेनले पनि ।शान्तिपाठ तथा ध्यान प्रवचनका लागि काठमाडौं र लुम्बिनी आइरहने उनको जीवनकथा विष्मयकारी घटनाले भरिएका छन्, जसबारे उनले आत्मकथा पनि लेखेका छन्, लाइफ इन टिब्बटेन बुद्धिजम । तिब्बतको सिगात्सेभन्दा २५ माइल पर, ल्हासा जाने बाटोमा चेतोङ भन्ने ठाउँ छ । उनी सन् १९४५ मा त्यहीँ जन्मिएका थिए । त्यहाँ तिब्बतकै प्रसिद्ध शाक्या गुम्बा छ । चेतोङमा अहिले पनि उनको पैतृक सम्पत्ति छ । उनकी आमा सानैमा बितिन् भने ६ वर्षको भएपछि उनका ध्यानी बाबु पनि बिते । एक्ला उनलाई सानी आमाले रेखदेख गर्न थालिन् र गुम्बाहरूमा लगेर ध्यान सिकाइन् । तिब्बतको परम्पराअनुसार, त्यहाँ जन्मेका बच्चा कम्तीमा लामा त हुनैपर्थ्यो, पढेर गुरु नै बन्ने सुविधा पनि उनलाई थियो । ६७ वर्षको कलिलो उमेरमै उनले बज्रयान परम्पराको गहिरा साधनाहरू सिके । आठ वर्षको भएपछि उनी चार दिनसम्म घोडा चढेर ल्हासा पुगे, सन् १९५७ मा । त्यसैबेला तिब्बतकै यातुङदेखि दलाई लामा पनि त्यहीँ आइपुगे । सयौं मानिसका साथ दलाई लामालाई हेर्नेहरूको हूलमा हराएका बालक ठ्रिछेनलाई दलाई लामाले ४१ औं टुल्कु भएको घोषणा गरे । अचानक त्यस अपार भीडमा अघिसम्म कसैका नजरमा नपरेका बालक ठ्रिछेनको अनुहारमा सबैका आँखा अडिन पुगेको त्यस अपूर्व क्षणदेखि उनको नाम हुन पुग्यो ४१ औं शाक्या गोङ्मा ठ्रिछेन । सन् १९५९ मा विधिपूर्वक उनलाई तिब्बतमा शाक्या परम्पराको गद्दीधारी घोषित गरियो । त्यो दुर्लभ घटनाको साक्षी बस्न र उत्सव मनाउन सयौं भिक्षु टाढाटाढादेखि त्यहाँ आएका थिए । तीन दिनसम्म राज्याभिषेक चल्यो । यसरी, ठ्रिछेनले शाक्या परम्पराको हजार वर्ष पुरानो धर्मगद्दी सम्हालेकै वर्ष तिब्बतमा चिनियाँ आक्रमण भयो । र, उनी आफ्नी सानीमा, सानी बहिनी र थुप्रै सेवकका साथ हजार वर्ष पुरानो शाक्या दरबार छाडेर निक्लिए । त्यसबेला उनको उमेर मात्र १३ वर्षको थियो । अन्तर्वार्ताहरूमा बौद्ध ज्ञानका सम्बन्धमा भन्दा पनि बढ्ता प्रश्न उनलाई भारत निर्वासन हुँदाका क्षणहरूबारे बढी गरिन्छन् । कसरी उनी ज्यान बचाएर निस्किन सके त्यो कलिलो उमेरमा ? त्यसरी निस्कँदा कस्तो अनुभव भयो ? र, कसरी उनी यति प्रसिद्ध रिन्पोछे भएर संसारभर ख्यातिका साथ अभिषेकहरू दिन सक्ने भए ? यी सब प्रश्नका उत्तर उनी उही दिव्य मुस्कुराहटका साथ थोरै शब्दमा दिने गर्छन्, यी सब रोमाञ्चक कथाजस्तै हुन् ।ल्हासामा चिनियाँ जनसेना आइसकेपछि चेतोङमा त्यसको सन्निकट खतरालाई १३ वर्षका ठ्रिछेनले पहिचान गरे । अनि उनले घोडाहरू निकालेर सेवकहरूलाई यात्रा अघि बढाउन निर्देशन दिए । बाहिरबाट हेर्दा भागेको जस्तो नदेखियोस् र चिनियाँहरूले गुप्त रूपमा नियुक्त गरेका तिब्बती जासुसले भेउ नपाऊन् भनेर उनले निर्वासनका लागि अघि बढेका कदमलाई शान्त धार्मिक तीर्थको आवरण दिए । घोडा चढेर तीन दिनमा उनी भारतको सिक्किमस्थित सिमानामा पुगे । त्यहाँका धार्मिक राजा छोग्याल उनका नातेदार हुनाले दरबारमा उनको खूब खातिरदारी थियो । अघिल्ला झोङछार खिन्छे रिन्पोछे सिक्किममै बस्थे । त्यहाँ उनले बौद्ध दर्शनका गम्भीर देशनाहरू सुन्न पाए । ध्यानका गहिरा विधिहरू सिक्न पाए । सिक्किममा उनले एउटा घर भाडामा लिए । घरभेटी सुरुमा कडा मिजासका थिए । धेरै नै भाडा लिएका थिए त्यस बेला चलेको दरभन्दा । ठ्रिछेनको प्रसादपूर्ण व्यवहार र गहिरो ज्ञानको भेउ पाएपछि त एक उनले एक रुपैयाँ पनि लिएनन् । बरु उनकै सत्कारमा लागे । ती मिजासिला घरभेटीकामा चार वर्ष बसेपछि ठ्रिछेन दार्जिलिङ गए र एक गुम्बा बनाए । यतिबेलासम्म तिब्बतबाट उम्केर धेरै तपस्वी भारत आइसकेका थिए । ठ्रिछेनले ती सबैसँग उपदेशहरू लिए र ध्यानहरू सिके । भारतमा खानेकुरा, हावा र वातावरण सबै फरक थियो तिब्बतभन्दा । तर, दार्जिलिङचाहिँ तिब्बतजस्तो नभए पनि केही चिसो थियो । भारतभन्दा बेग्लै, बेलायतजस्तो थियो किनभने त्यहाँ गोराहरू अझैसम्म पनि चिया बगानका मालिक भएर बसेका थिए र बाटामा रिसल्लामा कुद्ने गर्थे । यस्तो, अलिकति तिब्बतजस्तो र अलिकति बेलायतजस्तो दार्जिलिङमा ठ्रिछेन सिक्किममा झैं चारै वर्ष बसे । सन् १९६२ मा चीन र भारतबीच युद्ध भयो । सीमावर्ती दार्जिलिङमा बस्नु पनि खतरापूर्ण ठानेर उनी धर्मशाला गए र आफूलाई गद्दीधारी घोषणा गर्ने दलाई लामासँग भेटे । तातो हावापानीमा उनी बस्न सक्दैनथे । कहाँ जानु उत्तम होला ? दलाई लामालाई सोधे । उनले मसुरी जाऊ भने । जनवरीको समय थियो । भारतीयहरू त्यसबेला मसुरीमा झुक्केर पुगेको भए पनि फर्किन्छन् । उनी भने मसुरी जान लागेको देखेर धेरैले आश्चर्य माने । ठ्रिछेनलाई भने गुमेको शीतोष्ण जल र वायुको मौन बोलाहटले एकदमसँग मसुरीतिर तानिरहेको थियो । छ वर्ष मसुरीमा बसेर अन्त्यमा उनले राजपुरमा भव्य गुम्बा बनाए । सन् २०७१ देखि राजपुर नै उनको निर्वासनको स्थायी थातथलो भएको छ । त्यहाँबाट कहिले उनी अमेरिका पुग्छन्, कहिले युरोप त कहिले क्यानडातिर गएर महाभिषेक र ध्यान भावनाका उपदेशका भव्य शिविर चलाउँछन् । पुरुवालामा बौद्धमार्गीहरूको ठूलो समुदाय उनकै कारण खडा भइसकेको छ । अलग कारणले अलग अलग मानिसलाई अलग अलग ध्यान र प्रार्थनाहरूको आवश्यकता हुन्छ । यी सबै कारणहरूले बौद्ध शिक्षा आधुनिक समयमा बढी सान्दर्भिक छ भन्ने उनी ठान्छन् । संसारैभर जहाँ जसरी बसेका भए पनि मानिस सबै एउटै हुन् किनभने सबै सुख नै चाहन्छन् । र, सबै त्यसकै खोजीमा छन् । उनी भन्छन्, खुसी सम्पत्ति र सत्तामा पाइन्न । यो त मनलाई तालिम दिएपछि स्वतः उपलब्ध हुन्छ । मनलाई प्रेम र करुणाले भर्न सक्यो भने खुसी जुनसुकै हालतमा पाइन्छ । उसको विपरीत, क्रोध, घृणा र ईर्ष्याले मन भरियो भने करुणा मर्छ र खुसी त्यसकै सति जान्छ । बुद्ध र बोधिसत्त्वहरूको मुख्य विशेषता नै करुणा हो । करुणाले नै मानिसलाई सानो दुःखी संसारबाट बाहिर निकालेर अरूप्रति प्रेमको दृष्टिले हेर्न सक्ने बनाउँछ । त्यसैले, करुणाकै अभ्यास गर्नु दुःखबाट मुक्त हुने सर्वोत्तम उपाय हो भन्ने ठ्रिछेनको केन्द्रीय उपदेश छ । यसका लागि उनले गहीरो ध्यान भावना र अभ्यास पद्धतिहरू सिकाउने गर्छन् । यही उपक्रममा उनी नेपाल आएका हुन् । गेरुवा वस्त्र लगाएका हँसिलो मुहारका उनलाई विमानस्थलमा भेट्न जानेहरूको ठूलो घुइँचो लागेको थियो । उनले असोज २७ मा तारागाउँ हायात रिजेन्सीको फराकिलो चौरमा सकेसम्मको ठूलो संख्याका नेपालीलाई महाभिषेक दिनेछन् । सामान्य आँखाले काठमाडौंमा धूलो, धूवाँ र अस्तव्यस्तता देख्छ, रिन्पोछेहरूका प्रज्ञाचक्षुले चाहिँ यहाँ आध्यात्मिक ऊर्जाहरू सहज रूपले प्रसार हुने ध्यानका लागि उपयुक्त वातावरण पाउँछ । किनभने, गहिरो ध्यान लाभ गरेका धेरै भारतीय तपस्वी यही बाटो भएर तिब्बत गएका र तिब्बतका तपस्वीहरू यही बाटो भएर भारत जाने गरेको हुनाले यहाँ उनीहरूको अनुस्मरण सजिलो हुने रिन्पोछेहरूको विश्वास छ । शाक्या ठ्रिछेन यही विश्वासका कारण काठमाडौं आएका हुन्, महाभिषेकका लागि ।"
सिरानीमुनिको उकुसमुकुस,"सोनाम (रूपेश लामा) लाई कसैले घचेट्दै कुर्सीमा थचार्छ । कसैले टाउको फनक्कै घुमाइदिन्छ, कोही काँधैमा उफ्रिदिन्छ । कसैले घाँटी यसरी अँठ्याइदिन्छ कि उभित्रको उकुसमुकुस अनुहारमै देखिन्छ । मण्डला नाटकघरमा मञ्चनरत नाटक ब्युँझिएको सिरानी को यही दृश्य अन्तिमतिर भने सकारात्मक शैलीमा उल्टिएको छ । अन्तिम दृश्यमा मञ्चबीचकै कुर्सीमा हुन्छन्, सोनाम । सोनामलाई घेरा लगाउँदै घुम्दै गरेका कोरसले फेरि त्यही गतिविधि दोहोर्याउन थाल्छ । कसैले टाउको फनक्कै घुमाइदिन्छ, तर मायालु छुवाइसहित । घुरेर हेर्नेहरूमा छ, ती हाँसिदिन्छन् । यो दृश्यमा कुनै संवादको प्रयोग छैन । तर, पृष्ठभूमिमा बज्ने संगीत र नृत्यको कोरियोग्राफीले मानसिक समस्याबाट ग्रसित कसैले खोजिरहेको साथ, भरोसा र आँटबारे बोल्छ । नाटकको निष्कर्ष छ मानसिक स्वास्थ्यसँग जुधिरहेकालाई हेँलाको नजरभन्दा प्रेमिल हाँसोले राहत दिन्छ । र, भन्छ मान्छेको साथ, प्रेमले उसको मानसिक रोग निको हुन्छ । हाम्रै समाजले कसरी मानसिक स्वास्थ्य समस्या जन्माउँछ ? यही समाज त्यही समस्याको समाधान कसरी बन्न सक्छ ? यो प्रश्नमाथि नाटकले विमर्श गरेको छ । यो महत्त्वपूर्ण विषयलाई संगीत र नृत्यको लयमार्फत ब्युँझिएको सिरानी मा सशक्त ढंगले भनिएको छ । जेडी तमूको निर्देशनमा बनेको यो नाटकमा संगीतका लय पक्रँदै गरिएको नृत्यले पात्रहरूको भावना बोल्छ । रंगमञ्चमा कमै प्रयोग हुने नृत्यको विधा समातेर निर्देशक तमूले अत्यन्तै संवेदनशील विषय उठाएका छन् । विषयवस्तुको गाम्भीर्य, पात्रहरूको उकुसमुकस र निको हुँदै गएको प्रक्रियालाई नृत्यमार्फत पस्कन सफल छन्, निर्देशक तमू । खासमा ब्युँझिएको सिरानी हेरिरहँदा नाटक हेरेको अनुभव हुँदैन । कुनै सुन्दर नृत्यशालामा उपस्थित छु भन्ने भान दर्शकलाई हुन्छ । नृत्य र सुमधुर संगीतले नाटकलाई नृत्य प्रतिस्पर्धाको लाइभझैं बनाइएको छ । मानसिक स्वास्थ्य समस्याको चरित्रमा अभिनय गरिरहेका रंगकर्मी सोनाम कसरी यही समस्याबाट ग्रसित बन्दै जान्छन् ? कथासँगै नाटक सुरु हुन्छ । सोनाम निर्देशक छत्रमान (सुरज तमू) ले तयार गर्दै गरेको नयाँ नाटकमा अनुबन्धित छन् । व्यावसायिक बन्न नसकेको रंगकर्मले उनलाई पनि घरको जिम्मेवारी सम्हाल्न दिएको छैन । घर भाडा नदिएको महिनौं भयो । घर सम्हालिरहेकी पत्नी मेग्मा (वेदना राई) सँग सोनाम घरीघरी २० रुपैयाँ मागिरहन्छन् । कहिले त छोरी (छेजिङ) सँग पनि हात थाप्छन् । त्यसैले घरमा कलह छ । उता नाटकको प्रमुख भूमिकाबाट पनि सोनाम निकालिन्छन् । घरको कलह, नाटकको तनावबीच बिस्तारै सोनाम मानसिक स्वास्थ्य समस्याको सिकार बन्छन् । सोनामले यो समस्याको समाधान कसरी खोज्लान् ? के उनी रंगमञ्चमा फेरि देखा पर्लान् ? जवाफ ब्युँझिएको सिरानी ले दिन्छ । यो नाटकको विशेषता हो नृत्यमार्फत कथा भन्नु । नाटकका अधिकांश दृश्यमा कन्टेम्प्रोरी नृत्यको प्रयोग छ । परम्परागत झाँक्री नृत्यलाई पनि कन्टेम्प्रोरी शैलीमा पस्कँदै त्यसभित्रको आस्थालाई सुन्दर शैलीमा प्रस्तुत गरिएको छ । मानसिक स्वास्थ्य समस्याबाट निस्सासिएकाहरू नृत्यमार्फतै आफूभित्रका उकुसमुकस पोख्छन् । नृत्यलाई सहजै बुझ्न सकिन्छ । खेतमा काम गरिरहेको गाउँलेको दृश्यलाई कन्टेमप्रोरी शैलीको नृत्यमा प्रस्तुत गरिएको दृश्य नै बलियो उदाहरण हो । त्यो दृश्यमा कलाकारहरू खेतमा काम गरिरहेको अभिनय गर्दैनन्, तर नृत्यमार्फत काम गरिरहेको देखाउँछन् । विद्यालयमा साथीहरूले गरेको दुर्व्यवहारपछिको छेजिङको नृत्य होस् वा सामान्य जीवनमा फर्कँदै गर्दाको सोनामको नाच । ती दुईभित्रको पीडालाई नृत्यमार्फत यसरी प्रस्तुत गरिएको छ कि त्यसमा संवादै आवश्यक लाग्दैन । त्यस अर्थमा निर्देशक तमूले आफूले जानेको विधामार्फत मानसिक स्वास्थ्य समस्यालाई रोचक शैलीमा फेरि बहसमा ल्याइदिएका छन् । नाटकमा मानसिक स्वास्थ्य समस्यालाई अझै समाजले बुझ्न नसकेको तीतो यथार्थ देखाइएको छ । अझै पनि हामीकहाँ मानसिक स्वास्थ्य समस्या भोगिरहेकालाई धामीझाँक्री लगाइन्छ । नाटकमा त्यही विश्वास प्रस्तुत गर्दै यस्ता समस्या भोग्दै आइरहेकालाई स्वास्थ्य उपचार नै आवश्यक रहेको र त्यसमा आफन्त, घर परिवारले गर्नुपर्ने मायालु र संवेदनशील भूमिका देखाइएको छ । सोनामले यो समस्या भोग्दा पनि पत्नी मेग्माले उनको साथ छोड्दिनन् । उनलाई प्रेम गरिरहन्छिन् । उनै मेग्माले नाटकको एक दृश्यमा बोल्ने संवाद दमदार छ । आधा बुनिसकेको सिलाम साक्मा समाउँदै मेग्मा भन्छिन्, केही गर्न नसके पनि कमसेकम नआत्तिउ, म छेउमै छु त भन्न सक्थ्यौ नि । हामीलाई अप्ठ्यारोमा सम्हाल्ने र प्रेम गर्नेहरूलाई कहिल्यै यसरी सुन्ने प्रयास गर्यौं ? नाटक विम्बहरूले भरिएको छ । मञ्चमा प्रयोग सिलाम साक्मा आधा छ । लाग्छ, सिलाम साक्मा पनि बिरामी छ, जसरी सोनाम बिरामी छन् । सोनामले देखेको सपनाको विम्ब पनि उस्तै छ । सोनामलाई केही मानिसले डोरीले बाँध्दै घुम्छन् । मानसिक स्वास्थ्य समस्या भोग्दै गरेकाको बन्धनलाई यो दृश्यमा विम्बात्मक शैलीमा देखाइएको छ । यो समस्याले जेलिँदै गएको जीवनलाई पनि यो दृश्यले व्यक्त गर्छ । नाटकमा रंगकर्मीलाई पनि व्यंग्य गरिएको छ । आफूलाई मै हुँ ठान्ने, स्क्रिप्टबिनै काम गर्न सक्ने अहम् पालेका निर्देशकलाई पनि व्यंग्य गरिएको छ । कलाकार सुरज तमुले त्यस्ता निर्देशकलाई दुरुस्तै मञ्चमा उतारिदिएका छन् । छत्रमानको हाँसोले पनि ती रंगकर्मीलाई व्यंग्य गरिरहेझैं लाग्छ । तीनमहिने अभिनय प्रशिक्षण पाएका, आफूलाई मेथड एक्टर ठान्नेहरूलाई पनि नाटकले व्यंग्य गर्छ । छत्रमानको भूमिकामा सुरज, सोनाम बनेका रूपेश र उनकी पत्नी बनेकी वेदनाले यी चरित्रमार्फत अभिनय दायरालाई फराकिलो बनाएका छन् । मानसिक स्वास्थ्य समस्यालाई अझै मानसिक सन्तुलन गुमाएकाको रूपमा हेरिन्छ । यस्तो संवेदनशील विषय उठाइरहँदा नाटकले पनि यही भाष्य नसमातेको भए विषयवस्तुले उठाउन खोजेको मुद्दा फरक उचाइमा पुग्न सक्थ्यो र दर्शकले यो समस्याका फरक आयाम केलाउन पाउने थिए । नाटकमा सोनामसँगै छेजिङले सहिरहेको दुर्व्यवहारलाई पनि देखाएको छ । त्यसैले नाटकको अन्त्यतिर छेजिङको कथा हराएको हो कि भन्ने लाग्छ । तर, नृत्यमार्फत नै छेजिङ त्यस समस्याबाट मुक्त हुँदै गरेको पनि देखाइएको छ । सोनामको कथा अघि बढ्दै गर्दा बीचमा छत्रमानको नाटक हराएजस्तै लाग्छ, तर नाटकको त्यही कथालाई पनि ब्युँझिएको सिरानी ले अन्त्यमा मज्जासँग जोड्छ ।"
