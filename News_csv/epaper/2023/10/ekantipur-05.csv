शीर्षक,विवरण
सर्वोच्च आँगनमा ढलिन् भारती गुन्डा नाइकेको पाउमा ढल्यो देशको 'कानुन,"रिगल फूलमाला र अबिरजात्रा जेलबाट रिहा भएर नेपालगन्जमा र्याली गर्दा चेतनका परिवार भने भयभीत छन् । सरकारको सिफारिस र राष्ट्रपतिको कदम फिर्ता गर्न माग गर्दै भारती अनशन बसेकी हुन् । चेतनको हत्या भएपछि श्रीमती भारतीलाई सासूससुराले नै अर्को बिहे गराइदिएका हुन् । भारतीले चेतनका बुबाआमासहित परिवारको सुरक्षाको पनि माग गरेकी छन् । नेपालगन्जबाट आएर माइतीघरमा अनशन थालेकी भारतीले आममाफीको निर्णयविरुद्ध आइतबार सर्वोच्चमा रिट दिएकी हुन्, तर सुनुवाइ हुन सकेको छैन । मानसिक दबाबमा रहँदै आएकी उनी दमको रोगी पनि हुन् ।आशिषका अनुसार अचेत अवस्थामा वीर अस्पताल पुर्याइएकी उनलाई चिकित्सकले खाना खान र आराम गर्न भनी घर पठाएका छन् । आरामका लागि अहिले आफन्तको घर बसुन्धरा जानुभएको छ । भोलि बिहान ८ बजे नै अनशनका लागि माइतीघर आउँछु भन्नुभएको छ, आफन्त आशिष मल्लले भने, आममाफी फिर्ता नभएसम्म अनशन जारी राख्ने अठोट गर्नुभएको छ ।पुष्पकमल दाहाल नेतृत्वको मन्त्रिपरिषद्को सिफारिसमा राष्ट्रपति रामचन्द्र पौडेलले ढकालसहित ६ सय ७० जनालाई आममाफी दिएको हो । तरुण दल बाँके३ का तत्कालीन सभापतिसमेत रहेका गुन्डा नाइके रिगल भारतबाट सञ्चालन हुने बसहरूबाट अवैध हप्ता असुली गर्थे । असुलीमा व्यवधान गरेको भन्दै २०७२ असार २८ मा अपराह्न ३ बजे मानन्धरलाई नियन्त्रणमा लिएर सुर्खेत रोडस्थित एक होटलमा खुँडा प्रहार गरी हत्या गरेका थिए । हत्या अभियोगमा बाँके जिल्ला अदालतका न्यायाधीश विष्णु सुवेदीको इजलासले २०७५ वैशाख ११ मा रिगललाई हत्याका मुख्य योजनाकारका रूपमा दोषी ठहर गर्दै सर्वस्वसहित जन्मकैदको सजाय सुनाएको थियो । त्यस घटनामा छविलाल बस्नेत, प्रशान्त भन्ने प्रेमध्वज खत्री, मोहनलाल खड्का र नवराज खत्रीलाई जन्मकैद, सोहनसिंह ढकाललाई १० वर्ष, दीपेन्द्र मल्ललाई ५ वर्ष तथा हरि वली, यामबहादुर बुढामगर, मनीष चौलागाईं, विवाद पाठक, केशव रोकाय, माधव परियार, प्रीतम थापालाई ३३ वर्ष कैद सजाय सुनाएको थियो । हत्यापछि फरार रिगलले अदालतमा आत्मसमर्पण गरेका थिए । त्यो बेला गुन्डा नाइकेहरूविरुद्ध प्रहरीले इन्काउन्टर शृंखला चलाएपछि रिगलले ज्यान जोगाउने उद्देश्यले आत्मसमर्पण गरेको प्रहरी अधिकारीहरूको भनाइ छ । ढकाललाई जन्मकैद फैसला भएपछि मानन्धर परिवारले न्यायको अनुभूति गरेको थियो । साविक मुलुकी ऐन २०२० अनुसार उनी २० वर्ष कैद बस्नुपर्ने हो, गत असोज २ सम्म उनी कैद बसेको अवधि ८ वर्ष पुग्दै थियो । तर, कांग्रेससहितको गठबन्धन सरकारले उनलाई रिहा गरेको छ । छोरा गुमाएकी ६२ वर्षीया आमा दुर्गादेवीलाई सरकारको निर्णयले झन् ठूलो पीडा दिएको छ । त्यो मान्छे छुटेको दिन रातभर निदाउन सकिनँ । मन अहिले पनि पोलिरहेको छ, नेपालगन्ज७ मदनआश्रित टोलमा बस्दै आएकी उनले भनिन्, हामीसँग न पैसा छ, न पावर । हामी के नै गर्न सक्छौं र ? रुनेबाहेक उपाय केही रहेन । खासमा आफ्नो छोरा किन मारिएको हो भन्ने आमालाई अहिले पनि थाहा छैन । सोमबार व्रत बसेको भोको छोरोलाई मारिदिए । सरकारले त न्याय दिने हो, उसले त अपराधीलाई पो पुरस्कृत गरेको छ, दुर्गादेवीले भनिन्, पार्टीको मान्छे परे भनेर अपराधीलाई पनि छोड्न थालियो भने हामीले कहाँ गएर न्याय खोज्ने ? रिगलजस्ता जघन्य अपराधका कसुरदारलाई पनि सरकारले तजबिजमा निर्णय गरेर राष्ट्रपतिबाट आममाफी दिलाउने शृंखलाले यसपालि ठूलो बहस निम्त्याएको छ । गणतन्त्र दिवस र संविधान दिवसका अवसरमा समेत अपराधीलाई पुरस्कृत गर्ने संस्कृतिप्रति सरोकारवालाहरूले चिन्ता व्यक्त गरेका छन् । मान्छे काटेको अपराधमा तीनै तहको अदालतले गरेको सर्वस्वसहित जन्मकैदको सजायलाई मन्त्रिपरिषद्ले खारेज गर्यो र त्यसलाई राष्ट्रपतिले माफी दिए, पूर्वप्रधानन्यायाधीश अनुपराज शर्मा भन्छन्, यो विधिको शासनको चीरहरण हो, नेताहरूलाई रिझाउन सके र मन्त्रिपरिषद्लाई फकाउन सके जस्तै अपराध गरे पनि केही हुन्न भन्ने सिधा सन्देश गएको छ । शक्ति सन्तुलनको सिद्धान्तअनुसार राज्यको एउटा निकायले गल्ती गरे त्यसलाई सच्याउन अर्को निकायले तत्काल भूमिका निर्वाह गर्नॅपर्ने हुन्छ, तर त्यो पनि हुन छाडेको राष्ट्रिय मानवअधिकार आयोगका पूर्वअध्यक्षसमेत रहेका शर्माको विश्लेषण छ । मानवअधिकार आयोग मौन बसेकोमा पूर्वसदस्य मोहना अन्सारीले पनि आश्चर्यमा परेकी छन् । मन्त्रिपरिषद्ले अपराधीलाई छाड्ने निर्णय गर्नॅ, राष्ट्रपतिले त्यसलाई सदर गर्नॅ, अदालतले पीडित परिवारको रिटमा सुनुवाइ नगर्नु र मानवअधिकार आयोगले यसमा गम्भीर मौनता साध्नु भनेको न्याय मरेको लक्षण हो, भन्छिन्, न्याय खोज्नेहरूका लागि यो निसास्सिने परिवेश हो । राजनीतिक नियुक्तिबाट पदमा आएकाले दलहरू रिसाउलान् कि भनेर यति ठूलो घटनामा आयोग बोल्न नसकेको अन्सारीको आरोप छ । आयोगका पदाधिकारी भने आरोप अस्वीकार गर्छन् । आयोगका अध्यक्ष तपबहादुर मगर भन्छन्, यो घटनाक्रमका बारे विश्लेषण गर्न हामी छिट्टै नै बैठक बस्दै छौं, सामूहिक निर्णय भएपछिको खबर सबलाई भइहाल्छ नि । जिल्ला अदालतले २०७५ वैशाखमा उनलाई सर्वस्वसहित जन्मकैद फैसला गरेको थियो । घटनाका मुख्य योजनाकार भनी अदालतले दोषी करार गरेको उनै रिगललाई संविधान दिवसका दिन राष्ट्रपतिले कैद मिनाहा गरिदिए । संविधानको धारा २७६ मा राष्ट्रपतिले कुनै अदालतले गरेको सजायलाई कानुनबमोजिम माफी गर्न सक्नेछ भन्ने तजबिजी अधिकारको व्यवस्था गरेको छ । तर, मुलुकी फौजदारी कार्यविधि संहिता २०७४ को दफा १५९ मा क्रूर तथा अमानवीय तरिकाले वा नियन्त्रणमा लिई ज्यान मारेको मुद्दाबाट भएको सजाय माफी गर्न सकिनेछैन भन्ने उल्लेख छ । रिगलले गरेको हत्या जघन्य प्रकृतिको हो, जसलाई कुनै हिसाबले माफी दिन मिल्दैन, भारतीले सर्वोच्चमा दायर गरेको रिटका पक्षमा बहस गर्न वकालतनामा पेस गरेका वरिष्ठ अधिवक्ता बालकृष्ण न्यौपाने भन्छन्, तर, कानुनको यो स्पष्ट व्यवस्थालाई लत्याउँदै मन्त्रिपरिषद्ले रिगललाई बाह्रबाह्र वर्ष कैद मिनाहा गर्न सिफारिस गर्यो र त्यसलाई राष्ट्रपतिले बिनाआनाकानी सदर गरिदिए, यो कानुनी राज्यको घोर उपहास हो । संविधानको उल्लंघन भए त्यसविरुद्ध सिधै सर्वोच्चमा रिट दायर गर्न पाइने र त्यसलाई पनि सर्वोच्चले तत्काल सुनुवाइ गर्नॅपर्ने संवैधानिक व्यवस्था छ । चार थान खुँडासहितका १५ जना अपराधीको जत्थाले पूर्वतयारीका साथ घेरा हाली भाग्न उम्कन नपाउने गरी निज चेतनलाई खुँडाले हानी दसैंको खसीबोकालाई मार हानेजस्तो गरी काटी मारेको घटनाका अपराधीलाई उल्लिखित संविधान र कानुनमा भएको व्यवस्थाको विपरीत माफी दिएको मिलेको छैन, रिटमा भारतीले लेखेकी छन्, जघन्य अपराधमा अदालतले कैद गर्ने विपक्षी निकायका पदाधिकारीले कैदमाफी मिनाहा गर्ने हो भने प्रहरीले ज्यानको बाजी राखेर अपराधी पक्री अनुसन्धान गर्नॅ र अदालतले फैसला गर्नॅको केही कुनै औचित्य छैन । यस्ता विपक्षी निकायका निर्लज्ज पदाधिकारीले निर्लज्ज किसिमको गरेगराएको निर्णय र कामकारबाही यस सम्मानित अदालतले मात्रै बदर गरी कानुन र संविधानको पालना गराउने दायित्व रहने हुन्छ । अपराधीलाई उन्मुक्ति दिने मन्त्रिपरिषद्को निर्णय र राष्ट्रपतिको आदेशलाई उल्ट्याई अदालतको यो दायित्वको शीघ्र पालना गराइपाऊँ भन्दै भारतीले दायर गरेको मुद्दामा सोमबार र मंगलबार लगातार पेसी चढे पनि न्यायाधीशहरूले त्यसलाई हेर्न भ्याएनन् । नियमअनुसार बुधबार पनि पेसीमै पर्नॅपर्ने हो, तर त्यो पेसीमै चढेन, अधिवक्ता न्यौपाने भन्छन्, बिहीबारलाई पालो तोकिएको छ, तर पनि मुद्दामा सुनुवाइ हुन्छ भन्ने कुनै आधार छैनन्, अदालतले यस्ता मुद्दामा न्याय नै दिन छाडेको छ, जो साह्रै दुःखलाग्दो हो ।"
सिक्किममा ताल फुटेर बाढी,"बाढीले राष्ट्रिय राजमार्ग१० मा ठूलो क्षति पुगेको छ । जसका कारण केही समय बंगाल र सिक्किमबीचको सडक सञ्जाल विच्छेद हुने देखिन्छ । बाढीले छुङथाङस्थित सिक्किमको सबैभन्दा ठूलो जलविद्युत् परियोजनाको बाँधको ठूलो हिस्सा बगाएको छ ।अझै वर्षा जारी रहेकाले सिक्किम प्रशासनले उच्च सतर्कताका लागि सूचना जारी गर्दै सुरक्षित रहन सर्वसाधारणलाई अनुरोध गरेको छ । बाढी प्रभावितलाई स्कुल, कलेजमा आश्रय दिएर राखिएको छ । सिक्किमबाट पश्चिम बंगाल हुँदै बंगलादेश बग्ने टिस्टामा बाढीका कारण पानीको बहाव बढ्न गई थुनिएको छ । टिस्टा आसपास बसोबास गर्ने सर्वसाधारण सबभन्दा बढी जोखिममा छन् । भारतको मौसम विभागले थुनिएको टिस्टा विस्फोट भए पश्चिम बंगालमा धेरै क्षति पुग्न सक्ने जनाएको छ । टिस्टा विस्फोट भए पश्चिम बंगालको गजोल्डोबा, दोमोहनी, मेखलीगन्ज र घिसजस्ता तल्लो तटीय क्षेत्र प्रभावित हुनेछ ।"
बिछोडको पीडा नसकी खप्न दसैंको बेलामा,"उनले दुई वर्षअघि नेपाल संगीत तथा नाट्य प्रज्ञा प्रतिष्ठानलाई दिएको अन्तर्वार्तामा भनेकी थिइन्, पहिला त म गाउन मानिनँ । टाढाबाट आएको मान्छे भनेपछि चित्त दुखाउन मनले मानेन । करिब ५१ वर्षअघि कोलकाता पुगेर रेकर्ड भएको नारायण गोपालदिलमायाको त्यो गीत आजपर्यन्त लोकप्रिय छ । त्यही कालजयी गीतकी स्रष्टा दिलमाया दसैंको मुखैमा लाखौंलाख फ्यान लाई छाडेर कहिल्यै नफर्किने बाटो लागिन् । दार्जिलिङको घुम पहाडमा मंगलबार राति ८४ वर्षीया दिलमायाले अन्तिम श्वास लिइन् । लामो समयदेखि श्वासप्रश्वाससम्बन्धी रोगसँग पौठेजोरी खेल्दै आएकी र गायनमा कहिल्यै नहारेकी मेलोडी मुन यस पटक जीवनसँग भने हारिन् । सन् १९३९ को अक्टोबर ६ तारिखमा दार्जिलिङमा जन्मिएकी उनी गोपाल योञ्जन, कर्म योञ्जन, रञ्जित गजमेर, शान्ति ठटाल, शरण प्रधान, अरुण लामा, जितेन्द्र बर्देवा, गगन गुरुङ आदि संगीत सर्जककी समकालीन हुन् । पाँच वर्षकै उमेरदेखि गाउन थालेकी दिलमायाले १० वर्षको हुँदा विद्यालयका प्रतिस्पर्धाहरूमा भाग लिन थालिसकेकी थिइन् । सन् १९६२ मा पहिलो पटक काठमाडौं आएकी थिइन् । पूर्वमन्त्री काजीमानकन्दङ्वाकी बहिनी कृष्णाले उनलाई काठमाडौं घुम्ने निम्तो दिएकी थिइन् । कृष्णा दिलमायाकी मिल्ने साथी थिइन् । दिग्गज संगीत हस्तीहरू शिवशंकर, नातिकाजी र तारादेवी मिठो स्वर भएकी केटी दार्जिलिङबाट आएर बसेको थाहा पाएपछि दिलमायालाई भेट्न काजीमानको घरमा पुगेका थिए । त्यो बेला उनले हिन्दी भजन गाएर सुनाएकी थिइन् । भजन सुनेर तीनै जना संगीत हस्तीहरू फर्के । तर भोलिपल्ट पुनः जिप लिएर आए र भने, हिँड्नुस्, रेडियो नेपाल जाउँ । दिलमाया अन्कनाउँदै जिप चढिन् । रेडियो नेपाल पुगेपछि शिवशंकरले भनेछन्, केही दिनमा राष्ट्रिय गायन प्रतियोगिता हुँदै छ तपाईंले कुनै पनि हालतमा भाग लिनुपर्छ । शिवशंकरको प्रस्ताव सुनेर छक्क परिन् । किनकि उनलाई प्रतियोगितामा भाग लिने इच्छा थिएन । घुम्न आएको मान्छे कहाँ फसियो भन्ने भयो, उनले सोही अन्तर्वार्तामा भनेकी छन्, फेरि चित्त दुखाउन मन लागेन, अनि प्रतियोगितामा भाग लिने निर्णयमा पुगें । २०१९ सालमा आयोजना भएको राष्ट्रियव्यापी गायन प्रतियोगिताको ताज दार्जिलिङकी दिलमायाको पोल्टामा पर्यो । प्रतिस्पर्धामा पुष्प नेपाली, बच्चु कैलाशहरू पनि थिए । तर, ती सबैलाई उछिनेर उनी प्रथम भइन् । त्यसपछि त शिवशंकरले अब चैं यतै बसेर गीत गाउनुपर्छ भन्दै काठमाडौंमै राख्न जोडबल गरे । तर यो बिरानो सहरमा उनको मन अडेन । अन्ततः आमा बिरामी भएको बहाना बनाएर उनी काठमाडौंबाट उम्किइन् । मलाई दार्जिलिङ छाडेर अन्त बस्न मनै थिएन, दिलमायाले भनेकी थिइन्, यहीं जन्मिएँ, यतै मर्छु । रेडियो नेपालमा गोल्ड मेडल जितेको खबर ढिलै भए पनि दार्जिलिङसम्म भाइरल भयो । दार्जिलिङ फर्किएपछि उनलाई भेट्ने संगीतकर्मी, गायकहरूको भीड लाग्यो । त्यसमध्ये नवीन बर्देवा र मानवीर सिन्हा पहिलो थिए । बर्देवा र सिन्हाले उनलाई हिमालय कला मन्दिरमा आबद्ध हुन अनुरोध गरे । अनुरोधलाई सहर्ष स्वीकारिन् । हिमालयन कला मन्दिरमै पहिलो पटक भेटिए गोपाल, अरुणा, शरण र कर्मा योन्जनहरू । समकालीन संगीतकार कर्मा योञ्जनका अनुसार ६० को दशकमा पश्चिम बंगाल सरकारले दार्जिलिङमा गीत र नाट्य क्षेत्रलाई समेट्ने गरी एउटा संस्था खडा गरेको थियो, सङ एन्ड ड्रामा युनिट । त्यो युनिटमा अम्बर गुरुङ, शान्ति ठटालहरू गए । तर, गोपाल योन्जन, अरुणा लामा, शरण प्रधानहरू गएनन् ।शरणअरुणा र जितेन्द्र बर्देवाले संगम नामक अर्कै संस्था जन्माए । गोपाल र कर्मा हिमालयन कला मन्दिरमा गए । दिलमाया खातीहरूसँग त्यहीं भेट भयो । खासमा दिलमायाले नेपाली गीत मज्जाले गाउन सिकेको त्यही कला मन्दिरमै हो । मिठो स्वर भएकी दिलमायासँग मिलेर हामीले लामै समय काम गर्यौं, योन्जन सम्झिन्छन् । गोर्खा दुःख निवारण संघको संगीत प्रतिस्पर्धामा दिलमाया खातीले गाएको सावन फर्की फेरि झर्यो, माया लगाई निष्ठुरी फर्केन गीतले त्यो बेला तहल्का नै मच्चाएको थियो । पहाडकी रानी दिलमाया र कर्मा दुवैको पहिचान दिलाउने पहिलो गीत थियो । दार्जिलिङ मात्र हैन नेपाल, भुटान र सिक्किममा त्यो गीत ज्यादै लोकप्रिय बनेको थियो । एक पटक दार्जिलिङ आएका थिए बलिउडका फिल्म हस्ती राज कपुर । त्यही मेसोमा दिलमायाको गीत सुन्ने मौका पाएका उनले दिलमायालाई बम्बई लैजाने ठूलो प्रयत्न गरे । तर, हार खाए । दिलमायालाई न काठमाडौंले, न त बम्बईको मायाले तान्यो । उनी दार्जिलिङमै रमाइरहिन् । लामो समयदेखि उनी शिक्षण पेसामा आबद्ध थिइन् । फुर्सदको समय गीतसंगीतमा खर्चिन्थिन् । एउटा अन्तर्वार्तामा उनले भनिन्, संगीत मेरो रुचि मात्रै थियो, लक्ष्य होइन । दिलमाया जम्माजम्मी नेपाल तीन पटक पुगिन् । अन्तिम पटक २०७२ मा नारायण गोपाल संगीत पुरस्कार ग्रहण गर्न पुगेकी थिइन् । बचाइराख सम्झनाभित्र, म कहिले मर्दिन, माया लगाई निष्ठुरी फर्केन लगायत डेढ सय हाराहारी गीत गाएकी दिलमायाको अर्को गीत खोलाको दुई किनारा भो तिम्रो मेरो माया पिरती पनि निक्कै चर्चित मानिन्छ । यो गीत साहित्यकार उषा शेरचनले लेखेकी हुन् । सिलिगुडीका साहित्यकार कालुसिंह रणपहेलीका अनुसार उनको गत १५ सेप्टेम्बरदेखि सिलिगडीको एक नर्सिङ होममा उपचार भइरहेको थियो । अस्पतालले चार दिनअघि फर्काएको थियो । गायिका दिलमायाको निधनले नेपाली संगीत जगत्मा अपूरणीय क्षति पुगेको छ, साहित्यकार रणपहेलीले भने ।"
आखिर न्याय कहिले ?,"(चेतनगर, रौतहट)चन्द्रपुर९, चेतनगरकी ४० वर्षीया रेणुकाकुमारी तिमल्सिनाले जीवनसाथी गुमाएको १८ वर्ष भयो । २०६२ चैत १५ गते राति घर नजिकै आँखैअगाडि गोली लागेर श्रीमान्ले छटपटाएर प्राण त्यागेको दृश्य उनको मानसपटलबाट हटिसकेको छैन । त्यो कहालीलाग्दो घटनाले उनलाई बारम्बार सताइरहन्छ । आफ्ना मनका कुरा सुन्दिने र गाह्रोसाह्रो पर्दा साथ दिने जीवनसाथी नै साथमा नभएपछि उनी विरक्तिएकी छन् । सुरुका केही वर्ष त रेणुकालाई आशा थियो, प्रहरीले दोषी पत्ता लगाउनेछ र न्याय मिल्नेछ । तर, घटनाको दुई दशक पुग्नै लाग्दा पनि प्रहरीले जघन्य अपराधको यो घटना सुल्झाउन सकेको छैन । उनीसँग एउटै प्रश्न छ अहिलेसम्म नसकिएको यो कस्तो अनुसन्धान हो ? छोराको हत्यापछि बुबा दिवाकर र आमा दिलमायाले ०६५ वैशाखमा गाउँ छाडेर बाराको निजगढ बसाइँ सरे । त्यसपछि त यो घरमा रेणुका एक्लो भइन् । हिजोआज त जीवन नै समाप्त भएजस्तो लाग्छ, सहारा गुमेपछि पीडामा जीवनयापन गरिरहेकी छु, उनले भनिन्, यति ठूलो जघन्य अपराधमा मुछिएकाहरू पत्ता लगाएर कानुनको कठघरामा उभ्याउनुपर्नेमा राज्य चुप छ, यतिका वर्षसम्म न दोषी पत्ता लाग्यो, न त न्याय नै पाइयो । घटनाको रात खाना खाएर रेणुका र पुष्प सुतिसकेका थिए । राति साढे १० बजेतिर गाइँगुइँ आवाज सुनेर पुष्प उठे । त्यतिबेला नजिकैका छिमेकीहरू कराइरहेका थिए । पुष्पका जेठान अर्जुन गौतम ज्वाइँज्वाइँ भन्दै घरभित्रै आए । छिमेकमा केही समस्या पर्यो कि भनेर उनी उठेर हिँडे । अघिअघि थिए पुष्पका काका कपिल तिमल्सिना । ठीक त्यही बेला घरबाट सय मिटर पर हतियारधारी समूहले हानेको गोली पुष्पको गर्धनमा लाग्यो । केही पर रहेका गौतमले भने लुकेर ज्यान जोगाए । गोली लागेका पुष्प ढलपलिँदै घर नजिक पुगेर ढले । गाउँलेहरू जम्मा भएर उपचारका लागि बाहिर पठाउने तयारीमा जुटेका बेला गोलीको अर्को आवाज पनि सुनियो । यो गोली कपिलको छातीमा लागेको थियो । स्थानीयले दुवैलाई हतारहतार उपचारका लागि वीरगन्ज पुर्याए । तर दुर्भाग्य, उपचार सुरु नहुँदै दुवैको मृत्यु भयो । राति गाउँ पसेको हतियारधारी लुटेरा समूह बिहान ४ बजे गाउँबाट बाहिरिएको थियो । यो अवधिमा चेतनगरका १ सय घरमा लुटपाट भयो । समूहको गोलीबाट स्थानीय जनक तिमल्सिना र रामसहाय यादव घाइते भए । यति ठूलो लुटपाट र व्यक्ति हत्याको घटनामा संलग्न एक जनाको पनि प्रहरीले पहिचान गर्न सकेको छैन । सोही गाउँमा घर भएका कांग्रेस सांसद देवप्रसाद तिमल्सिना उक्त दिनको घटना अहिलेसम्म रहस्यमय भएको सुनाउँछन् । मान्छे मार्नु भनेको चानचुने कुरा होइन । त्यसमा पनि एकै घरपरिवारको दुईदुई जनाको हत्या भएको छ, उनले भने, प्रहरीले एउटा पनि सुराक पत्ता लगाउन नसक्नु ठूलो कमजोरी हो ।प्रहरीले चेतनगर घटनाका दोषी पत्ता लगाउन प्रयास गरिरहेको दाबी गरे तापनि अहिलेसम्म घटनामा संलग्नहरूको नामसमेत खुलाउन सकेको छैन । स्थानीयहरू प्रहरीले अनुसन्धानका नाममा सर्जमिन मुचुल्का, पीडित परिवार र गाउँलेसित सोधपुछ गरेर झारा टार्ने काम गरेको आरोप लगाउँछन् । पछिल्लो पाँच वर्षयता प्रहरीले पनि यो फाइल खोलेको देखिन्न । जिल्ला प्रहरी रौतहटका प्रवक्ता डीएसपी दामोदर केसीले चेतनगर घटनामा संलग्न प्रतिवादीहरू पत्ता लगाउने काम फेरि सुरु भएको बताए । हामीले पीडितलाई बोलाएर सोधपुछ र अन्य कुरा बुझ्न लाग्दै छौं, उनले भने, हामीले झारा टार्ने काम गरेका छैनौं । प्रतिवादी पत्ता लगाउने काम जारी छ ।गरुडा६, रघुनाथपुरका ४० वर्षीया हिरमतिया पासवानले पनि जीवनसाथी पाँचु हजरा गुमाएको १५ वर्ष भयो । गोली लागी छटपटाएर श्रीमान्ले प्राण त्यागेको दृश्यले अझै पनि आफूलाई झस्काइरहने हिरमतियाले सुनाइन् । श्रीमान्को मृत्युपछि उनी बेसहारा मात्र भइनन्, आर्थिक संकटले पनि गिजोल्यो । यो घटनाको सम्झनाले भन्दा उनलाई अहिलेसम्म न्याय मिल्न नसकेको कुराले बढी पिरोल्छ । २०६५ पुस २७ गते राति करिब ७ बजे रघुनाथपुरस्थित श्रीपुर टोलका ४० वर्षीय पाँचुमाथि अज्ञात समूहले गोली हानी हत्या गरेर फरार भयो । छातीमा गोली लागेका उनको अस्पताल लग्न नपाउँदै ज्यान गुम्यो । यो घटनापछि हिरमतियाको खुसी गुमेको छ । ओठमा हाँसो छैन । राम्रो निद्रा पर्दैन । उनको मनमा एउटै कुरा बारबार आइरहन्छ, कसले गोली हान्यो, किन श्रीमान्लाई मारियो ? पासवान हत्याको फाइल अहिले जिल्ला प्रहरी कार्यालय रौतहटमा थन्किएको छ । फाइलको मुखपृष्ठ अगाडि अनुसन्धान भइरहेको भनेर लेखिएको छ । पीडा सुनाउँदा आफ्नै मन रुन्छ, हत्यारा कहिले पत्ता लाग्छ र हामीले कहिले न्याय पाउँछौं भन्ने प्रश्नको उत्तर कसैले दिँदैनन्, उनले भनिन्, कस्ताकस्ता घटनाको दोषी पत्ता लगाएर प्रहरीले ठूलो सफलता पाएको खबर सुन्न पाइन्छ तर यो घटनाको दोषी पत्ता नलगाउँदा साह्रै नै दुःखी छु ।घटनाको साँझ हिरमतिया दुई महिनाकी छोरी स्याहार्दै घरअगाडि आँगनमा खाना पकाउँदै थिइन् । घर छेउमा बालिएको धुनीमा आगो ताप्न छिमेकीहरूसँगै उभिएका थिए, पाँचु । सबै ठीकै थियो, म आफ्नै धुनमा खाना पकाउँदै थिएँ, हिरमतियाले सुनाइन्, तरकारी पकाउने सुरसारमा थिएँ, अचानक बम पड्किएको आवाज सुनें, मानिसहरू भागाभाग गरेको देखें । केही अनिष्ट भयो भन्ने लाग्यो । एकैछिनमा उनलाई छिमेकी रसुकला पासवानले तिम्रो श्रीमान्लाई गोली लाग्यो भनेर सूचना दिए । उनी चुलो छाडेर दायाँबायाँ नहेरी धुनी बालेको ठाउँ पुगिन् । त्यहाँ श्रीमान् पाँचु छातीमा गोली लागेर छटपटाउँदै मृत्युसित जुधिरहेका थिए । भुइँ रगताम्मे भइसकेको थियो । उनले हिम्मतका साथ श्रीमान्को टाउको काखमा राखेर गुहार माग्न थालिन् । गोली चलेपछि धुनी ताप्नेहरू डरले घरतिर भागे । एकैछिनमा टोल चकमन्न भयो । श्रीमान्लाई काखमा राखेर उनी रोइकराइ गरिन् । बचाऊ, बचाऊ भनिन् । तर गोली चलेको थाहा पाएपछि छिमेकीहरू कोही आउन सकेनन् । उनी चिच्याउन थालेको केही समयपछि एकाध छिमेकी पुगेर अस्पताल लग्न तयार भए । पाँचुले इसारा गर्दै पानी मागे । गोली लागेका बेला पानी खुवाउन हुन्न भनेपछि पानी दिइएन । काखमा छट्पटिँदै गरेका उनले केही समयमै प्राण त्यागे । हिरमतियाको होसहवास उड्यो । घटनापछि प्रहरी आएर पोस्टमार्टमका लागि शव लग्यो । हिरमतियाले घटनाको सत्यतथ्य छानबिन गरी दोषीउपर कारबाहीका लागि जिल्ला प्रहरीमा ०६५ माघ १३ गते जाहेरी दर्ता गराइन् । धुनी तापेर बसेका पाँचुमाथि मोटरसाइकलमा चढेर आएकाले गोली हानेर फरार भएको सँगै बसेका छिमेकी जगा पासवानले सुनाए । हामी आफ्नै सुरमा गफ गरिरहेका थियौं, दलितको अवस्थाबारे चर्चा हुँदै थियो, उनले भने, त्यही बेला मोटरसाइकल आएर नजिकै अडियो र पाँचुमाथि गोली प्रहार गरेर भागे । उनी गोली लागेर ढलेपछि आफूहरू डरले भागेको उनले सुनाए । गाउँको दलित समुदायमा पाँचुको छुट्टै पहिचान रहेको दिदी सचिया देवीले सुनाइन् । गाउँमा कसैसित झगडा गर्दैनथ्यो, सबैसँग मिलेर बस्थ्यो, उनले भनिन्, यतिको मिलनसार र कसैप्रति रिसराग नराख्ने मानिसलाई कसले मार्यो होला ? अहिले पनि स्थानीयसँग यो घटनाबारे अनेकन प्रश्न छन् । गाउँकै जमिन्दार शेष सराजुलको घरमा हलो जोत्ने काम गर्ने पाँचुमाथि कसले दागा धर्यो ? हलो जोतेर ज्यालाबापत दैनिक दुई किलो धान पाउने पाँचुमाथि कसले इबी साध्यो ? पाँचुका छोरा रामचन्द्र अहिले पनि ज्याला मजदुरी गरेर गुजारा चलाउँछन् । छोरा कमाउन नगएको दिन घरमा चुलो नबल्ने हिरमतियाले सुनाइन् । जेथाका नाममा ७ धुर ऐलानी जग्गा छ । त्यसैमा बाँसको टाटी हालेर पासवान परिवार बसेको छ । श्रीमान्लाई गोली हानी हत्या गर्ने पत्ता लागे मनले शान्ति पाउँथ्यो भन्दै हिरमतियाले श्रीमान्को तस्बिरमा लागेको धूलो टकटकाइन् । प्रहरीले भने घटनाको अनुसन्धान जारी रहेको बताउँदै आएको छ । जिल्ला प्रहरी प्रमुख एसपी महेन्द्र श्रेष्ठले पुराना घटनाको फाइल बन्द नहुने र अनुसन्धानका क्रममा फलोअप गर्दै आएको बताए । घटनाका पीडितसँग सम्पर्क गर्ने र सबै संयन्त्र प्रयोग गरी सत्यतथ्य पत्ता लगाउने काम चलिरहन्छ, उनले भने, जबसम्म दोषी पत्ता लाग्दैन, तबसम्म फाइल बन्द भयो भन्न मिल्दैन । जघन्य अपराधको मुद्दाको हदम्याद हुँदैन । दोषी पत्ता नलागेसम्म आफूहरू त्यसैमा लागिरहने र एक दिन पीडितलाई न्याय दिलाएरै छाड्ने प्रतिबद्धता उनले दोहोर्याए । एसपी श्रेष्ठका अनुसार यी मुद्दाहरूको प्रहरीले फलोअप गरिरहेको छ ।जिल्ला प्रहरीमा कर्तव्य ज्यान, बलात्कार, डकैतीजस्ता ७१ वटा अपराधका घटनाका फाइल अहिलेसम्म प्रहरीले सुल्झाउन नसकेर अनुसन्धानका क्रममा त्यत्तिकै थन्किएर बसेका छन् । जसमध्ये सबैभन्दा पुरानो फाइल १८ वर्ष पुरानो हत्यासम्बन्धी फाइल हो । जिल्ला प्रहरी कार्यालय गौरका मुद्दा फाँटका प्रमुख प्रहरी निरीक्षक उमाशंकर गुप्ताका अनुसार अनुसन्धानका क्रममा रहेका जघन्य अपराध, कर्तव्य ज्यान मुद्दाका ६९ वटा, गोली हानी हत्याका ५, बलात्कार गरी हत्याका १ र बलात्कारका ७ वटा घटनाका फाइल अनुसन्धानकै क्रममा छन् । प्रहरीले लामो समयसम्म यी घटनामा पीडितलाई न्याय दिन सकेको छैन । बाराको फेटा गाउँपालिका३ (साबिक फेटा फूलबरिया गाविस२) की रेणुकुमारी सिंहलाई १६ वर्ष पुरानो घटनाले झस्काइरहन्छ । ०६४ भदौ २३ को साँझ उनका श्रीमान् विनोद र देवीलाल पटेल रौतहटबारा सीमा क्षेत्रको धन्सार पुल हुँदै ठाडा टोलस्थित ससुराली घर जाँदै थिए । त्यही बेला धन्सार पुलनजिकै विनोद र देवीलाल दुवैमाथि गोली प्रहार भयो । घटनास्थलमै दुवैको मृत्यु भयो । घटनाको डेढ दशक बितिसक्दा पनि यो घटना रहस्यमै छोपिएको छ । घटनापछि पीडितका परिवार, आफन्ती र स्थानीयले आन्दोलन सुरु गरे । हत्यारा पत्ता नलागेसम्म शव जिम्मा नलिने अडान लिए । दोषी पत्ता लगाउनुपर्ने माग राख्दै दुवै शवलाई रिक्सामा हालेर पीडित परिवार वीरगन्ज आएर तत्कालीन गृहमन्त्री कृष्णप्रसाद सिटौला बसेको होटलमै पुग्न खोजे । त्यतिबेला प्रहरीसँग झडप पनि भयो । सोही साँझ जिल्ला प्रहरी कार्यालय कलैयामा सर्वदलीयसर्वपक्षीय बैठक बसी हत्या जसले गरेको भए पनि हत्यारा पत्ता लगाउने र दुवैलाई सहिद घोषणाका लागि सिफारिस गर्ने निर्णय भयो । त्यसपछि पीडितले शव बुझे । त्यो बेला प्रशासनको भनाइमा लागेर हामीबाट ठूलो गल्ती भयो, अहिलेसम्म हत्यारा पत्ता लागेको छैन, रेणुले भनिन्, अब न्यायको आस मरिसकेको छ, श्रीमान्लाई राज्यले न सहिद घोषणा गर्यो, न हत्यारा पत्ता लगाएको छ । श्रीमान्को हत्यामा संलग्नलाई पक्राउ गर्नुपर्ने माग गर्दै उनी पटकपटक जिल्ला प्रहरी कार्यालय कलैया धाइन् । तर प्रहरीले अझैसम्म हत्यारा पत्ता लगाउन सकेन । गोली हान्नेको पहिचान नभएको भन्दै उनी अहिलेसम्म प्रदेश र गृह मन्त्रालय धाइरहेकी छन् ।श्रीमान्को हत्यापछि रेणु ०७५ सालबाट बारा जिल्ला छाडेर रौतहटस्थित माइतीघर बस्दै आएकी छन् । घटनाअघि गाउँकै स्वास्थ्य चौकीमा स्वयंसेविकाका रूपमा काम गर्ने उनले घटनापछि मन विक्षिप्त भएकाले गाउँ छाडेको बताइन् । एक अपांगता भएका सहित दुई छोरा र दुई छोरी कसरी हुर्काउने भन्ने चिन्ताले उनलाई सधैं सताइरहन्छ । अर्कोतिर न्यायको आसले उनलाई बेचैन पनि बनाइराख्छ । मेरो कसैसँग कुनै गुनासो छैन किनभने राज्यले आफ्नो दायित्व बिर्सेको हो कि मेरो नसिब त्यस्तै हो, थाहा छैन, उनले भनिन्, मानिसको मृत्यु कुनै हालतमा स्वीकार्य हुँदैन, त्यहीमाथि मेरो श्रीमान्को मृत्यु होइन, हत्या गरिएको हो, आजसम्म खोइ त राज्यले हत्यारा पत्ता लगाएको ? जिल्ला प्रहरी बाराका प्रमुख एसपी सुरेश काफ्लेले जघन्य अपराधका घटनाका मिसिलको हदम्याद नभएकाले यो घटना पनि अनुसन्धानकै क्रममा रहेको बताए । हामी पुराना सुल्झाउन बाँकी रहेका मुद्दाको अनुसन्धान कहाँसम्म पुग्यो र के हुँदै छ भन्ने फलोअप गरिरहेका हुन्छौं, उनले भने, पुराना प्रतिवादी पत्ता लाग्न नसकेका घटनाको पत्ता लगाउने हाम्रो प्रयास रहन्छ । न्याय दिन राज्य चुक्दै जाँदाको परिणाम रौतहटमा हत्या, बलात्कारका थुप्रै घटना रहस्यमै थन्किएका छन् । अनि, पीडित परिवार न्यायको धिपधिपे आशा बोकेर दुःखपूर्ण जीवनयापन गरिरहेका छन् । राजदेवी नगरपालिका९ (साबिक ब्रह्मपुरी गाविस) की भारत सीतामाढी जिल्ला थाना मेजरगन्ज हरपुर५ माइती भई राजदेवी नगरपालिका९ (साबिक ब्रह्मपुरी गाविस) बस्ने ममता देवीको ०६७ मंसिर १७ गते हत्या भयो । विवाहको ११ महिनापछि केटा पक्षले डोरीले घाँटीमा बाँधेर उनको बीभत्स हत्या गरेको घटनामा दाइजोको विषय जोडिएको थियो । बीभत्स हत्याको यो घटनापछि केटा महेन्द्रदास तत्मासहित आरोपित पाँचै जना फरार छन् । ममताका बाबु जीवछले दाइजोकै नाममा यातना दिँदै छोरीको हत्या भएको सुनाए । घटनापछि माइती पक्षले जिल्ला प्रहरी कार्यालय गौरमा महेन्द्र तत्मा र उनको परिवारका सदस्यहरू मंसिवदास, उनकी श्रीमती शिवुकुमारी, छोरी रिणादेवी र सजयदासविरुद्ध किटानी जाहेरी दर्ता गराए ।मुद्दा फाँटका प्रहरी निरीक्षक उमाशंकर गुप्ताले किटानी जाहेरीमा नाम परेकाहरू सबै हालसम्म फरार रहेको बताए । प्रतिवादी फरार रहेकाले घटनाको अनुसन्धानले सार्थकता पाउन नसकेको उनले बताए । हामीले फरार पक्राउ गर्न पटकपटक प्रयास गरिरहेका छौं तर अहिलेसम्म फेला परेका छैनन्, उनले भने, उनीहरू घर छाडेर लामो समयसम्म लुकेर बसेकाले पक्राउ गर्न सम्भव नभएको हो ।लामो समयसम्म न्याय नपाउने अवस्थाका बीच पीडित परिवार आक्रोशित हुनु स्वाभाविक भएको अधिवक्ता विपिन गौतम बताउँछन् । पीडितले न्याय नपाउने र अपराधीले सहजै उन्मुक्ति पाउँदा राज्यका वैधानिक निकायमाथि नागरिकको विश्वास टुट्दै गएको उनको भनाइ छ । घटना भएपछि प्रहरी कडा एक्सनमा आउँछ, केही समय उनीहरूको अनुसन्धानले गति लिन्छ, उनले भने, कुनै पनि घटनामा संलग्नहरू पत्ता लागेनन् भने त्यो फाइल गुमनामजस्तै हुन्छ । प्रहरीले अनुसन्धान जारी छ भन्छ र चुप बस्छ ।"
देशव्यापी अभियानमा एकीकृत समाजवादी,"(काठमाडौं)संगठनभित्र देखिएको अन्योल र कार्यकर्तामा छाएको निराशा चिर्न एकीकृत समाजवादीले मेचीमहाकाली अभियान सुरु गरेको छ । विद्यमान प्रमुख समस्याका अतिरिक्त पार्टी संगठनका विषयमा पनि बहस हुने पार्टीले जनाएको छ । साउनको पहिलो साता भएको सचिवालय बैठकले अभियान सञ्चालन गर्ने निर्णय गरेको थियो । साउन तेस्रो साता बसेको स्थायी समितिको बैठकमा दलका नेता तथा पूर्वप्रधानमन्त्री झलनाथ खनालले पार्टीको नाजुक अवस्था प्रस्तुत गरेका थिए । जनवर्गीय संगठनको ढाँचा विकास गरिएको छ । युवा विद्यार्थी संगठन पनि छन् तर निष्क्रिय र दिशाहीन । आम कार्यकर्ताहरूमा निराशा, हतासा, पदलोलुपता र पलायनका प्रवृत्ति विकास भइरहेका छन् । माथि फुकेको तल सुकेको पार्टी संगठन छ । हुनुपर्ने ठीक उल्टो हो, खनालको प्रतिवेदनमा लेखिएको थियो । अभियानअन्तर्गत अध्यक्ष माधवकुमार नेपालसहितको टोलीले बुधबार धनुषा, महोत्तरी र सर्लाहीमा कार्यक्रम गरेको छ । आइतबार झापाबाट सुरु १५ दिने समाजवादी जागरण अभियान अन्तर्गत १७ प्रश्न र ९ एजेन्डा अघि सारिएको छ । २०७८ भदौमा स्थापना भएको समाजवादीले पहिलो पटक अभियान सञ्चालन गरेको हो । महासचिव घनश्याम भुसालले अहिले नेपाली समाजले विभिन्न समस्या र प्रश्न अघि सारेकाले त्यसलाई समाधान गर्ने आफूहरूको एजेन्डा सुनाउने अभियान भएको बताए । पछिल्लो समय जनता र समाजमा प्रत्यक्ष रूपमा जोडिएको विषयभन्दा बाहिर गएर बहस हुन थालेको छ, उनले भने, अहिले देखिएको प्रमुख समस्या रोजगारी सिर्जना हुन नसक्नुलाई ठानेका छौं । त्यही विषयमा छलफल गर्न अभियान हो । यसमा देशभित्र र पार्टीभित्र रहेको समस्याको विषयमा छलफल हुन्छ । समाजमा भयंकर उकुसमुकुसका कुरा भए पनि गम्भीर बहस नहुने गरेकाले तिनै विषय अभियानमा समेटिने उनको भनाइ छ । कोशीमा जातीय विषय चर्किएको छ, तराईमा धार्मिक विवाद चर्काउन अनेक प्रयास भइरहेका छन्, उनले भने, एजेन्डा र डिस्कोर्समा विषयमा नगएकाले अहिलेको समस्या देखिएको छ । कृषि, उद्योग, शिक्षा वा अन्य विषयमा रहेको समस्या यस्ता हुन् वा अहिले भइरहेको विषयलाई यसरी सुधार्नुपर्यो भनेर बहस हुन छाड्दा त्यसमा विभिन्न अतिवादी धार्मिक तथा जातीय समूहहरूले ठाउँ लिएका छन् । समस्याको वास्तविक एजेन्डामाथि छलफलका लागि अभियान सुरु गरेका हौं । समाजवादीले अभियानअन्तर्गत कृषि, रोजगारी, बर्सेनि बढ्दो आप्रवासन, उद्यम र उद्यमीको अवस्था, सरकारी संयन्त्रहरूको प्रभावकारिता, सार्वजनिक शिक्षाको गुणस्तर, भ्रष्टाचार, जातीय विभेद र छुवाछूत उन्मूलन, महिला हिंसा तथा बलात्कार, सस्तो लोकप्रियता, असहिष्णुता र घृणाका विषयमा प्रश्नहरू सूचीबद्ध गरेको छ । राजनीतिक अस्थिरता, राष्ट्रिय स्वाधीनता र अखण्डतामाथि भएको आक्रमण, सामान्य मानिसको जीवनमा व्यवस्थाले ल्याउन नसकेको परिवर्तनका विषयमा आममानिसको धारणा बुझ्ने र त्यसमा आफ्नो एजेन्डालाई अघि सार्ने कार्यक्रम रहेको छ । असोज २८ सम्म चल्ने अभियानमा देशभर कम्तीमा ८० वटा सानाठूला कार्यक्रम सञ्चालन गर्ने योजना पार्टीको छ । मंसिरमा भएको आमनिर्वाचनमा अपेक्षाभन्दा कमजोर प्रदर्शन गरेको समाजवादीले आफूलाई एमालेभन्दा फरक देखाउनका लागि देशव्यापी अभियान सुरु गरेको हो । २०७८ भदौमा एमालेबाट विभाजित भएर बनेको सो दल मंसिरमा भएको निर्वाचनमा प्रतिनिधिसभाको समानुपातिकतर्फको मतमा ३ प्रतिशत पनि कटाउन नसक्दा राष्ट्रिय दल बन्नबाट चुकेको छ । त्यसअघि भएको स्थानीय तहको निर्वाचनमा पनि खासै राम्रो प्रदर्शन गर्न सकेको थिएन । कांग्रेस र माओवादीसँग गठबन्धन गरेको एकीकृत समाजवादीले प्रतिनिधिसभामा चुनावमा प्रत्यक्षतर्फ १० स्थान जितेको छ । एमाले अध्यक्ष केपी शर्मा ओली नेतृत्वको सरकार भंग भएपछि निरन्तर रूपमा सरकारमा रहँदै आए पनि समाजवादीले पार्टी छाडेर अन्यत्र जानेलाई रोक्न भने सकेको छैन । एजेन्डामा केन्द्रित भएर छलफल गर्न नसक्दा कमजोर भएका हौं र एमाले हुँदा तथा नेकपा हुँदा पनि यही विषय उठाउँदै आएका थियौं, महासचिव भुसालले भने, हामीले फरक एजेन्डाको कुरा गरेका छौं, त्यसलाई स्थापित गर्नेछौं । माघमा हुने महाधिवेशनअघि नै दलभित्र अध्यक्ष नेपाल र अर्का नेता खनालबीच वैचारिक विषयमा दुई धार देखिएको छ ।"
शान्ति कायमका लागि एक ठाउँमा उभिने दलको प्रतिबद्धता,"(काठमाडौं)कांग्रेस, एमाले, माओवादीलगायत दलका नेताहरूले अरू राजनीतिक मुद्दामा आआफ्ना अडान भए पनि मुलुकको शान्ति र स्थायित्वका लागि एक ठाउँमा उभिने बताएका हुन् । मुलुकमा अस्थिरता ल्याउने प्रयास भइरहेको उल्लेख गर्दै राजनीतिक दलले लोकतान्त्रिक गणतन्त्रको जगमा बनेको राष्ट्रिय एकता कसैले बिथोल्न नसक्ने बताएका छन् । एमाले प्रवक्ता राजेन्द्र गौतमले विभिन्न बहानामा जातीय, धार्मिक, सांस्कृतिक द्वन्द्व सिर्जना गरी मुलुकमा अस्थिरता ल्याउने प्रयास सफल नहुने बताए । विभिन्न ठाउँमा जातीय, धार्मिक र सांस्कृतिक मेलमिलाप बिथोल्ने प्रयासलाई एमालेले गम्भीर असहमति प्रकट गर्दछ, उनले भने, समाजमा द्वन्द्व बढाएर कसैले राजनीतिक ठाउँ बनाउन खोजेको हो भने त्यो सफल हुन सक्दैन । माओवादी उपाध्यक्ष एवं प्रवक्ता अग्निप्रसाद सापकोटाले राजनीतिक व्यवस्था परिवर्तन गर्न क्षमता राख्ने राजनीतिक दलसँग देशमा अस्थिरता ल्याउने चलखेल असफल पार्न सक्षम भएको बताए । राजनीतिक दलबीच अन्तरविरोध छन् तर राष्ट्रिय एकताको पक्षमा प्रमुख राजनीतिक दल एक ठाउँमा छन्, उनले भने, सरकार, राजनीतिक दलप्रति जनताका धेरै जायज गुनासा छन् तर एकअर्काको धार्मिक आस्था, सांस्कृतिक मूल्यमान्यताप्रति सम्मान गरी मिलेर बसेका विभिन्न समुदाय लोकतन्त्र बलियो बनाउने पक्षमा छन् । उनले समाजमा द्वन्द्व बढाउने प्रयास भए पनि त्यो सम्भव नभएको बताए । कांग्रेस सभापति शेरबहादुर देउवाले बुधबार सबै जाति, धर्म एवं सम्प्रदायबीचको आपसी एकता र सद्भाव कायम राख्न जुट्न अपिल गरेका छन् । बुधबार विज्ञप्तिमार्फत उनले मंगलबार बाँकेमा भएको द्वन्द्वले देशको धार्मिक, सांस्कृतिक तथा सामाजिक एकता र सद्भावनामा खलल पुर्याउन सक्ने देखिएकामा चिन्ता व्यक्त गरेका छन् । उनले पार्टीका सबै तहका नेताकार्यकर्ता र जनप्रतिनिधिलाई समेत आपसी एकता र सद्भाव कायम राख्न एकढिक्का भएर लाग्न आग्रह गरेका छन् ।एमाले, माओवादी, एकीकृत समाजवादीले पनि नेताकार्यकर्ता र जनप्रतिनिधिलाई सामाजिक सद्भाव बलियो बनाउन भूमिका खेल्न निर्देशन गरेका छन् । राप्रपा महासचिव एवं बाँके२ का सांसद धवलशमशेर जबराले नेपालगन्जमा धार्मिक सद्भाव कायम राख्न राजनीतिक दल र धार्मिक समुदाय प्रतिबद्ध भएको बताए । उनले कसैले व्यक्तिगत रूपमा धर्म वा जातिका नाममा द्वन्द्व ल्याउन खोजे पनि त्यहाँको समुदाय सामाजिक सद्भाव बलियो बनाउन एकमत भएको बताए । समुदायसमुदायबीच सद्भाव राख्न कुनै समस्या छैन । कसैले व्यक्तिगत रूपमा त्यो सद्भाव बिथोल्न खोजे प्रशासनले कारबाही गर्नुपर्यो, उनले भने । यसैबीच, प्रधानमन्त्री पुष्पकमल दाहालको अध्यक्षतामा बसेको सुरक्षा परिषद्को बैठकले मुलुकको शान्ति सुरक्षाबारे समीक्षा गरेको छ । केही समयअघि धरान, यो साता नेपालगन्जमा भएको घटनाको समीक्षा गर्दै सुरक्षा परिषद् भावी योजनाबारे छलफल भएको हो । सुरक्षा अंगका प्रमुखले पछिल्लो शान्ति सुरक्षाबारे ब्रिफिङ गरेका थिए । उनीहरूले मुलुकमा शान्ति सुरक्षा कायम राख्न सुरक्षा निकाय तयारी अवस्थामा रहेको समेत बताए । राष्ट्रिय सुरक्षा परिषद् सचिवालयका महासेनानी रामकाजी थापाले धार्मिक र साम्प्रदायिक असहिष्णुता बढाउने गतिविधिलगायतका विषयमा छलफल भएको जानकारी दिए । बैठकमा नेपालगन्जलगायत क्षेत्रमा भएका घटनाबारे विश्लेषण गर्दै सुरक्षा अंगले चाल्नुपर्ने योजनाबारे पनि छलफल भएको थियो । यसैबीच, उपप्रधान तथा गृहमन्त्री नारायणकाजी श्रेष्ठ मधेश प्रदेशको शान्ति सुरक्षा कायम गर्नेबारे अन्तरक्रिया गरी राजधानी फर्केका छन् । राजविराजमा प्रदेश मन्त्री, राजनीतिक दलका प्रतिनिधि, प्रदेश र जिल्ला प्रशासन, सुरक्षा निकायका प्रमुखहरूसँग बुधबार छलफल गरेका छन् । आठै जिल्लाका प्रमुख जिल्ला अधिकारी, नेपाली सेना, नेपाल प्रहरी र सशस्त्र प्रहरी प्रमुखहरूले त्यहाँको अवस्थाबारे गृहमन्त्री श्रेष्ठलाई ब्रिफिङ गरेका थिए ।"
नेपालगन्जमा कर्फ्यु खुकुलो बनाइँदै,"नेपालगन्ज (कास) सामाजिक सञ्जालमा लेखिएको स्टाटसबाट सुरु भएको दुई समुदायबीचको तनाव मत्थर हुँदै गएको छ । बुधबार बसेको सर्वपक्षीय बैठकले कर्फ्युलाई खुकुलो बनाउँदै हटाउन सुरक्षा समितिलाई अनुरोध गरेको छ । उक्त बैठकले सद्भावविरोधी गतिविधि गर्नेहरूको पहिचान गरी तत्काल कारबाही गर्ने निर्णय पनि गरेको छ । जिल्ला प्रशासन कार्यालय बाँकेले बुधबार सूचना जारी गर्दै धार्मिक तथा सामाजिक सद्भाव कायम राख्न अपिल गरेको छ । सूचनामा कुनै पनि व्यक्ति, संघसंस्था वा सम्प्रदायलाई कसैको धार्मिक आस्थामा आँच पुर्याउने, धार्मिक विद्वेष फैलाउने वा कुनै धर्मविरुद्ध हुने गरी सामाजिक सञ्जालमा फोटो, लेख, रचना वा अन्य कुनै किसिमका संकेत नगर्न तथा जातीय, धार्मिक सद्भावमा खलल पुर्याउने र कानुनविपरीतका गतिविधि नगर्न आग्रह गरिएको छ । बागेश्वरी मन्दिरका मूल महन्त चन्दननाथ योगीले सबैका हितका लागि धार्मिक सद्भाव कायम गर्नुपर्ने बताए । उनले भने, सबैले सबैका धर्म र आस्थालाई सम्मान गर्नुपर्छ । नेपालगन्जमा धार्मिक एकता कायम गर्न सबै आफ्नो ठाउँबाट जिम्मेवार भएर सद्भाव बलियो बनाउनुपर्छ ।मुस्लिम धर्मगुरु अब्दुल जब्बार मन्जरीले धार्मिक तथा सामाजिक सद्भाव नै नेपालगन्जको विशेषता भएको बताए । उनले भने, यो सामाजिक सद्भावलाई बचाइराख्न हामी सबै धर्मगुरु एकजुट छौं । जसले सद्भाव बिगार्छ, उसलाई कुनै छुट छैन । कर्फ्युका कारण जमुनाहनाकामा बुधबार बिहान ६ बजे आइपुगेका तीन हजार नेपाली अलपत्र परेका थिए । प्रहरीले उनीहरूलाई गाडीको व्यवस्था गरेर गन्तव्यमा पठाउन सहजीकरण गरेको छ ।"
लिम्बू इतिहास सार्वजनिक,"काठमाडौं (कास) कृष्णविक्रम नेम्बाङको लिम्बू इतिहास ः तिब्बती, लेप्चा, कोच, सेन र राय सम्बन्ध नामक कृति सार्वजनिक भएको छ । नेपाल प्रज्ञा प्रतिष्ठानका पूर्वकुलपति बैरागी काइँला, इतिहासविद् भगीराज इङ्नामले बुधबार कृति सार्वजनिक गरेका हुन् । मुन्धुम एकाडेमीद्वारा प्रकाशित कृतिमा सात अध्यायमा सामग्री समेटिएका छन् । जसमा लिम्बू र तिब्बती जातिका अन्तरसम्बन्ध, लिम्बू र लाप्चाका ऐतिहासिक सम्बन्ध, विजयपुरका विजयनारायण को थिए ?, विजयपुर भुटानको करदराज्य थियो भन्ने दाबीको निरूपण छन् । यस्तै, सेन राजाहरूसित लिम्बू जातिको ऐतिहासिक सम्बन्ध, इतिहासमा सिन्तुसतिचनको कथा र यथार्थता र राय इतिहास र रायलिम्बूको सम्बन्ध शीर्षकमा ऐतिहासिक तथ्यको विश्लेषण गरिएका छन् । ८२ वर्षीय नेम्बाङको यसअघि इतिहास पहिचान ः प्राचीन नेपाल, किरात र लिम्बू इतिहास, स्मृतिमा बीपी आन्दोलन, आक्षेप र पाठक प्रतिक्रिया, सत्र सालको क्रान्तिको सम्झना र डायरीमा बेलायत कृति प्रकाशित छन् । सार्वजनिक कृतिले लिम्बू जातिको इतिहासलाई नयाँ शिराबाट केलाएको पूर्वकुलपति काइँलाले बताए । कृष्णविक्रम नेपालको प्रजातान्त्रिक आन्दोलनका एक योद्धा हुन्, काइँलाले भने, उनको कृतिले लिम्बू इतिहासको नयाँ तथ्य सार्वजनिक गरेको छ ।"
'जेम्स बोन्ड सिरिजको पहिलो फिल्म,"सन् १९५८ मा आजकै दिन (अक्टोबर ५) जेम्स बोन्ड सिरिजको पहिलो फिल्म डानो प्रदर्शनमा आएको थियो । १९६२ जनवरी १६ मा निर्माण सुरु गरिएको सिरिजको पहिलो फिल्म डानो उपन्यासमा आधारित फिल्म हो । टेरेन्स योङले निर्देशन गरेको फिल्ममा पहिलो जेम्स बोन्डका रूपमा सिन कोनेरीले अभिनय गरेका हुन् । उनीसँगै फिल्ममा उर्सुला एन्ड्रेस, जोसेफ वाइजमेन र ज्याक लर्डको फिल्ममा मुख्य भूमिका निर्वाह गरेका थिए । ह्यारी साल्ट्जमेनले र अल्बर्ट आर ब्रोकोलीको लगानीमा फिल्म निर्माण भएको हो । उनीहरूले १९७५ सम्म विभिन्न फिल्म निर्माण गरेका थिए । एक बेलायती एजेन्ट बेपत्ता भएपछि छानबिनका लागि जेम्स बोन्ड जमैका गएको विषयवस्तुमा फिल्म केन्द्रित छ । जेम्स बोन्ड सिरिजअन्तर्गत हालसम्म २७ वटा फिल्म निर्माण भइसकेका छन् । डानो पछि जेम्स बोन्ड सिरिजको अर्को फिल्म फ्रम रसिया विथ लभ १९६३ मा बनाइएको थियो । यस सिरिजको पछिल्लो फिल्म नो टाइम टु डाई हो । उक्त फिल्म २०२१ मा रिलिज भएको थियो । फिल्ममा डानियल क्रेगले जेम्स बोन्डको भूमिका निर्वाह गरेका छन् । ६ दशक लामो समयमा सिरिजअन्तर्गत सात जना अभिनेताले जेम्स बोन्डको भूमिका निर्वाह गरिसकेका छन् । उनीहरू सिन कोनेरी, डेभिड निभेन, जर्ज लाजेनबाई, रोगर मुर, टिमोथी डाल्टन, पियर्स ब्रोसनन र डानियल क्रेग हुन् ।प्रदर्शनमा आएकामध्ये डानो (१९६२), फ्रम रसिया विथ लभ (१९६३), गोल्डफिंगर (१९६४), थन्डरबेल (१९६५), क्यासिनो रोयल (२००६), स्काइफल (२०१२), नो टाइम टु डाई (२०२१) जेम्स बोन्ड सिरिजअन्तर्गतका चर्चित फिल्म हुन् ।"
"बझाङमा निरन्तर भूकम्पको धक्का सडक, कान्लामा पीडितको बास","(बझाङ)मंगलबार दिउँसो गएको ६३ म्याग्निच्युडको भूकम्पपछि बझाङमा निरन्तर सानाठूला परकम्प जाने क्रम जारी छ । मंगलबारको रात खुला आकाश, सडक, चौरमा कटाएका स्थानीय बुधबार पनि घरमा पस्न सकेका छैनन् । अधिकांश घरहरू भूकम्पले चर्किएको र निरन्तर परकम्पहरू आइरहेका कारण स्थानीयहरू घरभित्र सुत्न डराइरहेका हुन् । सदरमुकाम चैनपुरकी बासिन्दा अनिता शाहीले मंगलबारदेखि पाँचदस मिनेटको फरकमा धर्ती हल्लेको हल्लेई भएको र त्यसका कारण घरहरू चर्किएको बताइन् । भित्र बसौं भने कुन बेला भत्किने हो भन्ने डरले बाहिरै बसेका छौं, उनले भनिन्, केटाकेटीले डरले राम्रोसँग खाना खान पनि सकेका छैनन् । सबैको बिजोग छ । रातभर चिसो भुइँ र खुला आकाशमा सुत्नुपरेका कारण बालबालिका र वृद्धवृद्धाहरू चिसो लागेर बिरामी हुन थालेको उनले बताइन् । भूकम्प मापन केन्द्र सुर्खेतका अनुसार मंगलबार दिउँसो २ बजेर ४० मिनेटदेखि बुधबार ५ बजेसम्म बझाङ सदरमुकाम र आसपासका ठाउँलाई केन्द्र बनाएर २ सय ३४ परकम्पहरू गएका छन् । मापन केन्द्रका प्रमुख बलबहादुर तामाङले यसबीचमा एक पटक ६३ म्याग्निच्युड, चार पटक ५ म्याग्निच्युडभन्दा माथि र सात पटक चार म्याग्निच्युडभन्दा माथिको भूकम्प गएको र अन्य परकम्पहरू चार म्याग्निच्युडभन्दा कमको रहेको बताए । लगातार परकम्प आउन थालेपछि मंगलबार खुलाचौर, सडक किनार, बारीका कान्ला र विद्यालयका चौरमा रात बिताएका स्थानीयहरू बुधबार पनि बाहिरै घरभित्र जान सकिरहेका छैनन् । जिल्ला अस्पतालका बिरामीहरूलाई पनि रातभर अस्पताल बाहिरको खुला आकाशमै राखेर उपचार गरिएको थियो । अस्पतालका निमित प्रमुख डा इन्द्र शाहले लगातार आइरहेको भूकम्पका कारण बिरामी र कुरुवाहरूले भित्र बस्न नमानेका कारण मंगलबार रातभर खुलाचौरमा राखेर उपचार गरिएको बताए । लगातार गइरहेको परकम्पका कारण जोखिम बढेको भन्दै बुधबार जिल्लाभरिका विद्यालय बन्द गरिएका छन् भने आइतबारसम्म विद्यालयहरू बन्द गर्ने निर्णय गरिएको छ । मंगलबार आएको भूकम्पसँगै पहिरोमा पुरिएर बेपत्ता भएकी जयपृथ्वी नगरपालिका११ की महिला स्वयंसेविका गुनमती धामीको शव बुधबार फेला परेको प्रहरीले जनाएको छ । जिल्ला प्रहरी कार्यालयका प्रवक्ता दिपेश चौधरीले शवको केही टुक्रा पहिरोमा पुरिएको अवस्थामा फेला परेको बताए । जिल्ला प्रशासनले भूकम्पका कारण जिल्लाभरि ३ सय १५ वटा निजी घर र २१ वटा विद्यालय, वडा कार्यालयलगायत सरकारी भवनहरू भूकम्पले पूर्ण क्षति भएको प्रारम्भिक जानकारी आएको र क्षतिको पूर्ण विवरण आउन बाँकी रहेको जनाएको छ । प्रशासनले भूकम्पका कारण अवरुद्ध भएका जयपृथ्वी राजमार्ग चैनपुर ताक्लाकोट सडक खुलाइएको र अन्य ग्रामीण सडकहरूमा पनि पहिरो गएको र चिरा परेको जनाएको छ । प्रमुख जिल्ला अधिकारी संयोजक रहेको जिल्ला विपद् व्यवस्थापन समितिको आकस्मिक बैठक बसेर राहत र उद्धारको कामलाई तीव्रता दिने निर्णय गरेको छ । बझाङका प्रमुख जिल्ला अधिकारी नारायण पाण्डेले बैठकले विस्थापितको राहतका लागि संघ, प्रदेश सरकार र दातृ संस्थाहरूलाई अनुरोध गर्ने निर्णय गरेको र क्षतिको तथ्यांक संकलन र अध्यावधि गर्नका लागि टिम गठन गर्ने निर्णय गरेको बताए । उनले भने, पालिकास्तरीय विपद् व्यवस्थापन समितिलाई सक्रिय गराएर स्थानीयस्तरमा आवश्यकताअनुसार राहत र उद्धारको काम गर्ने गरी टिम परिचालन गर्ने निर्णय पनि गरेका छौं । उनले लगातार आइरहेको परकम्पका कारण घरमा क्षति नभएका मानिसहरू पनि भित्र पस्न नसकेको, उनीहरू खुलाचौर, कर्भडहल, विद्यालयलगायत ठाउँमा आश्रय लिएर बसिरहेको बताए । घर क्षति भएर विस्थापित भएकाहरूलाई तत्काल राहत सामग्रीको आवश्यकता रहेकाले उक्त सामग्री जुटाउन सबैलाई अपिल गरिएको पाण्डेको भनाइ छ ।"
अस्पतालमै औषधि अभाव,"सल्यान (कास) जिल्ला अस्पताल सल्यानमा औषधि अभाव भएको छ । औषधि खरिदका लागि कार्यालयले टेन्डर आह्वान गरे पनि पछिल्लो समयमा कार्यालय प्रमुख नभएका कारण खरिद प्रक्रिया अघि बढ्न नसकेपछि औषधि अभाव भएको हो ।उपचारका लागि आएका बिरामी अस्पतालबाट निःशुल्क पाइने औषधिसमेत मेडिकलबाट किन्न बाध्य छन् । पछिल्लो समयमा जिल्लामा भाइरल ज्वरोका बिरामी बढ्दै गएका छन् । जसले गर्दा जिल्ला अस्पताल सल्यानमा दैनिक १ सय ५० सम्म बिरामी आउने गरेका छन् ।जिल्ला अस्पतालमा अत्यावश्यक औषधि नहुँदा बिरामीका लागि श्रीनगरस्थित मेडिकलबाट किनेर ल्याउनुपरेको छत्रेश्वरीका किरण बीसीले बताए । कडा ज्वरोका लागि लगाउने इन्जेक्सन नभएपछि अस्पताल भर्ना गरेका आफन्तका लागि मेडिकलबाट ल्याउनुपर्यो, उनले भने, औषधि लिनका लागि आउजाउ गर्दा झन्डै एक घण्टा लाग्यो, पैसाको त कुरै नगरौं ।जिल्ला अस्पतालका एमडीजीपी डा अभिषेक सिंहले औषधि अभाव भएको बताए । अस्पतालका स्टोरमा थोरै औषधि बचेका छन्, त्यसले दुईतीन दिन पुग्ला, उनले भने, समयमै औषधि नआए अझ समस्या हुने देखिन्छ, स्वास्थ्य सेवा कार्यालयले साउन अन्तिम साता औषधि खरिदका लागि टेन्डर आह्वान गरेको थियो । कार्यालय प्रमुख सरुवा गएपछि डेढ महिनासम्म टेन्डरको मूल्यांकन हुन नपाउँदा औषधि खरिद भएको छैन ।"
इन्जिनियरिङ अध्ययन संस्थानको प्रवेश परीक्षा थप अनिश्चित,"(काठमाडौं)इन्जिनियरिङ अध्ययन संस्थान (आईओईले) शुल्क विवाद सल्टाउन नसक्दा दोस्रो पटक बीईको प्रवेश परीक्षा स्थगित भएको छ । आईओई डिन कार्यालयका पदाधिकारी शुल्क वृद्धि नगरी नयाँ शैक्षिकसत्रको पठनपाठन गराउन नसक्ने पक्षमा छन् भने विद्यार्थीले शुल्क वृद्धि गर्न नहुने अडान लिएका छन् । दुई पक्षको अडानले प्रवेश परीक्षा र भर्नाको तयारीमा रहेका करिब १० हजार विद्यार्थी मर्कामा परेका छन् । यसअघि आईओईले भदौ १९ का लागि तोकिएको प्रवेश परीक्षा पनि स्थगित गरेको थियो । विद्यार्थी र डिन कार्यालयको सहमतिमा असोज २२ गतेका लागि तोकिएको परीक्षासमेत स्थगित भएको छ ।डिन कार्यालयका अधिकृत नीरजकुमार वैद्यले बुधबार सूचना जारी गरेर अर्को सूचना प्रकाशित नभएसम्मका लागि प्रवेश परीक्षा स्थगन गरिएको जनाएका छन् । प्रवेश परीक्षा बोर्डका पदाधिकारीले संयुक्त राजीनामा दिएका कारण परीक्षा स्थगित गरिएको सूचनामा उल्लेख छ । मंगलबार आन्दोलनरत विद्यार्थी, डिन शशिधरराम जोशी र सहायक डिन सुशीलबहादुर बज्राचार्यबीच पुरानै शुल्कमा २२ गते प्रवेश परीक्षा सञ्चालन गर्ने सहमति भएको थियो । यद्यपि डिन कार्यालयले विद्यार्थीले जबर्जस्ती सहमतिमा हस्ताक्षर गर्न बाध्य पारेको आरोप लगाएका छन् । उक्त समिति कार्यान्वयन गर्न नसक्ने भन्दै बोर्डका अध्यक्ष, सदस्य र सल्लाहकारसहित ७ जनाले राजीनामा दिएका छन् । बोर्ड अध्यक्ष सहायक डिन बज्राचार्य हुन् । उक्त मितिमा प्रवेश परीक्षा सञ्चालन गर्न नसकिने राजीनामापत्रमा उल्लेख छ । बोर्डका सदस्य इन्द्रप्रसाद आचार्य, सञ्जीवप्रसाद पाण्डे, किरणचन्द्र दाहाल, बिदुर ढकालसहित सल्लाहकार सुरज लामिछाने र प्राध्यापक हिक्मतराज जोशीले पनि सामूहिक राजीनामा दिएका हुन् । लामिछाने परीक्षाका सहायक डिन र आचार्य पुल्चोक क्याम्पसका प्रमुख हुन् । विद्यार्थीसँगको सहमतिमा असन्तुष्टि जनाउँदै पुल्चोक क्याम्पसका ६ जना विभागीय प्रमुखले समेत राजीनामा दिएका छन् । उनीहरूको राजीनामापत्रमा स्वतन्त्र विद्यार्थी युनियनलाई विभाग चलाउन आग्रहसमेत गरिएको छ । इन्जिनियरिङ अध्ययन संस्थानअन्तर्गतका क्याम्पसका स्ववियु सभापतिहरूले असोज १२ गते जारी गरेको विज्ञप्तिमा समेत विमति राखिएको छ । अहिलेभन्दा गुणस्तर वृद्धिका साथ क्याम्पस चलाएर देखाउने जिम्मा स्ववियुले लिने भनिएकाले स्ववियुलाई नै विभागको जिम्मा सुम्पने उल्लेख छ । विभागीय प्रमुखहरू हेमराज पन्त, गोकर्ण मोत्रा, सञ्जय उप्रेती, ज्योति तन्डुकार, युवराज अधिकारी र सुदीप भट्टराईले राजीनामा दिएका छन् । डिन, सहायक डिनलगायत विभागीय प्रमुखहरू एमाले, कांग्रेस र माओवादी केन्द्रको भागबन्डामा नियुक्त भएका हुन् । स्ववियुका विद्यार्थीहरूले भने प्रवेश परीक्षा सञ्चालनसम्बन्धी सहमति कार्यान्वयन नगरेर डिन कार्यालयका पदाधिकारीले बेइमानी गरेको आरोप लगाए । पुल्चोक क्याम्पसका स्ववियु अध्यक्ष विराज अर्यालले सहमति कार्यान्वयन गर्न नसक्ने भए राजीनामा दिएर निकास दिनुपर्ने माग राखे । थापाथली क्याम्पसका स्ववियु अध्यक्ष पुष्करविक्रम शाहीले डिन कार्यालय विद्यार्थीलाई बेवास्ता गरेर एकपक्षीय ढंगले अघि बढेको आरोप लगाए । पद छाड्छौं, राजीनामा दिन्छौं भन्दै विज्ञप्ति मात्रै आएको छ, उनले भने, छलफलका लागि बोलाइएको पनि छैन । डिन र सहायक डिनको फोन पनि उठ्दैन । डिन कार्यालय र विद्यार्थीबीच नै समस्या समाधानको उपाय खोजी हुनुपर्ने उनको भनाइ छ । सरकारसँग पनि कुरा भएको छ । शुल्क वृद्धि गर्नु नपर्ने, गरे पनि कतिसम्म गर्ने हामीले विकल्प दिएका छौं । तर किन नमान्नुभएको हो । थाहा भएन, उनले भने । साउन २५ गते आईओईले ३ लाख १८ हजार अध्ययन शुल्क वृद्धि गरेर ७ लाख ७७ हजार बनाउने निर्णय गरेको थियो । त्यसको विरोधमा विद्यार्थीले आमरण अनशनसहितको आन्दोलन थालेपछि प्रवेश परीक्षा स्थगित गर्दै शुल्क वृद्धि पनि रद्द गरिएको थियो । शुल्क वृद्धि फिर्ता लिन र सहमतिमा शुल्क कायम गर्न प्रधानमन्त्री पुष्पकमल दाहाल र त्रिभुवन विश्वविद्यालयका उपकुलपति धर्मकान्त बाँस्कोटाले निर्देशन दिएका थिए । विद्यार्थी सम्मिलित शुल्क पुनरावलोकन समितिले बीईको अध्ययन शुल्क ५ लाख ५४ हजार तोक्न सिफारिस गरेको छ । डिन कार्यालयले सहप्राध्यापक हरिराम पराजुलीको संयोजकत्वमा उक्त समिति गठन गरेको थियो । ५ लाख ५४ हजार शुल्क कायम गर्न खोज्दा विद्यार्थीले जबर्जस्ती गरेर पुरानै शुल्कमा प्रवेश परीक्षा सञ्चालन गर्ने सहमतिमा हस्ताक्षर गर्न बाध्य पारेको सहायक डिन बज्राचार्यको भनाइ छ ।पुल्चोक क्याम्पसका निमित्त क्याम्पस प्रमुख लोकनाथ रेग्मीले अनधिकृत र अनुचित तवरले भएको सहमति कार्यान्वयन गर्न नसकिने भन्दै पदबाट राजीनामा दिने घोषणा गरेका छन् । पुनरावलोकन समितिले सिफारिस गरेको शुल्कका आधारमा मात्रै प्रवेश परीक्षा सञ्चालन गर्न सकिने उनको भनाइ छ । पुल्चोक, थापाथली, पोखरा, पूर्वाञ्चल धरान र चितवन इन्जिनियरिङ क्याम्पसमा शुल्क वृद्धि गर्न लागिएको हो । त्रिविका रेक्टर शिवलाल भुसालले आईओईको विवाद समाधान गर्न विश्वविद्यालयले दुवै पक्षसँग सहजीकरण गरिरहेको जनाए । निर्णय लिन आईओई स्वायत्त छ । एक पक्षले शुल्क वृद्धि नगरे पठनपाठन गर्न सकिने भनेको छ । विद्यार्थीले शुल्क नबढाउन भनेका छन्, उनले भने, समन्वय गरेर सहमति गर्न प्रयास भइरहेको छ । सरकारले आवश्यक बजेट नदिँदा संस्था चलाउन शुल्क वृद्धि गर्नुपर्ने अवस्था आएको उनले बताए ।"
नागरिकका फोन सुन्न र एसएमएस पढ्ने लहड किन ?,"कल डिटेल, एसएमएसलगायतका वैयक्तिक विवरण रेकर्ड गर्न मिल्ने टेरामक्स प्रविधि लागू गर्न सरकारले देखाइरहेको हतारो आपत्तिजनक छ । सरकारले नागरिकको फोन र म्यासेजमा निगरानी गर्ने कानुन बनाउन खोज्दै विरोध भएको छ । तर, कानुन नबन्दै दूरसञ्चार प्राधिकरणले एक अर्ब १५ करोड रुपैयाँको उपकरण भित्र्याइसकेको छ । त्यो पनि अस्वाभाविक मूल्य देखाई ल्याइएका ती सामानमाथि अनुसन्धान चलिरहेका बेला प्राधिकरण थप दुई अर्बको सामान ल्याउने प्रपञ्चमा लागेको छ । जबकि, वैयक्तिक विवरण रेकर्ड गर्न मिल्ने कानुन बनेन वा टेरामक्स प्रविधि लागू नगर्ने निर्णय भयो भने उपकरण खरिदको हिसाबकिताब कसरी फरफारक हुन्छ भन्ने झन् ठूलो प्रश्न छ । सरकारले नागरिकको वैयक्तिक संवाद सुन्न, हेर्न मिल्छ कि मिल्दैन भन्ने बहस त छँदै छ । व्यक्तिको गोपनीयतामा अतिक्रमण नगर्न संविधानले दिएको प्रत्याभूतिलाई सर्वोच्च अदालतले पनि व्याख्या गरिसकेको छ । अझ, जुन ढंगले टेरामक्स प्रविधिको उपकरण खरिद प्रक्रिया अघि बढाइयो, त्यहीँबाट आर्थिक दुर्नियत देखिन्छ । सामान खरिद प्रक्रिया २०७४ असोजमा अघि बढाएको प्राधिकरणले कम्पनीविशेषका लागि मापदण्ड परिवर्तन गरेर २०७५ पुसमा ठेक्का लगाएको थियो । प्राधिकरण र बिचौलियाबीच मिलेमतो देखिएको भन्दै अख्तियार दुरुपयोग अनुसन्धान आयोगले ठेक्का प्रक्रिया रद्द गर्न तीन पटक प्राधिकरणलाई पत्र पठाउनुपरेको थियो । पत्राचारपछि प्रक्रिया रद्द भए पनि प्राधिकरणका उच्च अधिकारी र स्थानीय एजेन्टहरूको योजनामा ठेकेदारका तर्फबाट सर्वोच्च अदालतमा मुद्दा पुग्यो । तत्कालीन प्रधानन्यायाधीश चोलेन्द्रशमशेर जबरा र न्यायाधीश कुमार चुँडालको संयुक्त इजलासले २०७८ वैशाख १४ मा ठेक्का अघि बढाउन बाटो खोलिदियो । त्यसपछि लेबनानमा कार्यालय र साइप्रसमा दर्ता रहेको भेनराइज सोलुसन्सले चिनियाँ उपकरण ल्यायो । ती उपकरण र त्यसको मूल्य आश्चर्यजनक छ । टेरामक्स प्रविधिअन्तर्गत ट्राफिक मनिटरिङ एन्ड फ्रड कन्ट्रोल सिस्टम जडानका लागि १ सय ९ वटा सर्भर, २ थान ल्यापटप र ८ थान मोबाइल सेट ल्याइएको थियो । सर्भर भनिएको उपकरणको मूल्य प्रतिथान ७९ हजार ९ सय अमेरिकी डलर अर्थात् १ करोड २ लाख रुपैयाँ भनिएको छ । स्टोरेज र प्रोसेसिङ युनिटबिना तार मात्रै भएको सामानलाई सर्भर भनिएकामा प्राविधिकहरू नै आश्चर्यमा छन् । त्यस्तै, डेलको ल्यापटपको मूल्य प्रतिथान ५० हजार डलर अर्थात् ६५ लाख रुपैयाँ उल्लेख छ, जसलाई प्राविधिकहरूले ५० हजार नेपाली रुपैयाँ हाराहारी पर्ने भनेका छन् । मूल्य अस्वाभाविक देखिएपछि त्रिभुवन अन्तर्राष्ट्रिय विमानस्थल भन्सार कार्यालयले सामान जाँचपास गर्न नमान्दा प्राधिकरणका उपनिर्देशक अच्युतानन्द मिश्रले २०७९ कात्तिक २ मा पत्र पठाएर सामान छुटाउन दबाब दिएर शंका गर्ने अर्को ठाउँ बनाइदिएका थिए । आधार तयार नहुँदै सामान ल्याउन हतारिनु, ल्याइएका सामान शंकास्पद हुनु र भन्सार पासमा पनि यसरी जोरजबर्जस्ती गरिनुजस्ता हर्कत राजनीतिक नेतृत्वको आडभरोसाबिना हुनै सक्दैन । टेरामक्स प्रविधिको चौतर्फी विरोधपछि प्राधिकरणले वैयक्तिक विवरणमा पहुँच राख्ने यसको उद्देश्य नरहेको तर्क गर्दै आएको छ । जबकि, उपकरण खरिद प्रक्रिया अघि बढिसकेपछि प्राधिकरणले गत वर्ष तयार गरेको दूरसञ्चार ऐनलाई संशोधन गर्न बनेको विधेयकको मस्यौदामा नागरिकको टेलिफोन विवरण उपलब्ध गराउन सेवा प्रदायकको प्रणालीमा सोझै पहुँच हुने गरी संयन्त्र जडान गर्न र सूचनामा पहुँच पाउने व्यवस्था राखिएको थियो । चर्को आलोचनापछि प्राधिकरणले मस्यौदा संशोधन गर्यो तर उक्त मस्यौदा सञ्चार मन्त्रालयमै रहेका कारण कानुनका रूपमा कहिले कार्यान्वयनमा आउँछ भन्ने टुंगो छैन । प्राधिकरणको हतारो यतिसम्म छ कि पूरा उपकरण नआइपुग्दै सेवा प्रदायकलाई टेरामक्स प्रविधि लागू गर्न पत्राचार गरिएको थियो । प्राधिकरणले नेपाल दूरसञ्चार कम्पनी लिमिटेड र एनसेल आजिएटालाई गत साउन १८ मा कार्यान्वयनका लागि चेतावनीयुक्त पत्र पठाएकामा सार्वजनिक प्रश्न र अख्तियारको अनुसन्धानका कारण उनीहरू तयार देखिएनन् । सञ्चार तथा सूचना प्रविधि मन्त्रालयले नीतिगत र कानुनी स्पष्टता भएपछि मात्रै प्रक्रिया अघि बढाउन पत्र पठाएपछि मात्र प्राधिकरणले गत भदौ २५ मा तत्कालका लागि अघि नबढाउने निर्णय गरेको छ । तर टेरामक्स प्रविधि जडानकै लागि दुई अर्ब रुपैयाँको थप सामान ल्याउने कसरत भने प्राधिकरणले छाडेको छैन । अख्तियारको अनुसन्धान चलिरहँदासमेत प्राधिकरणले गरेको जोडबलले यसमा बलियो गिरोह सामेल भएको र सबैतिर मिलाउने आत्मविश्वास रहेको संकेत गर्छ । त्यसैले यसमा गहन र निष्पक्ष अनुसन्धान आवश्यक छ । टेरामक्स प्रविधिमा मात्र होइन, पशुपतिनाथ मन्दिरमा जलहरी जडान, राष्ट्रिय भुक्तानी प्रणाली (नेसनल पेमेन्ट गेटवे) का नाममा उपकरण खरिदजस्ता ठूलो बजेट जोडिएका सरकारका अधिकांश काममा अनियमितता खुलिरहेका छन् । यसबाट सबै सरकारी काममा अनियमितता हुन्छ भन्ने भाष्य निर्माण भइरहेको छ । विवादास्पद खरिदमा देखाइएको हतारोले सरकारकै नियतमा समेत प्रश्न उब्जेको छ । त्यसैले हरेक प्रक्रिया विधिसम्मत र पारदर्शी हुनुपर्छ । कुनै प्रश्न उठे निष्पक्ष अनुसन्धानबाट किनारा लगाउनुपर्छ । सरकारप्रति जनविश्वास विधिको शासनबाटै आर्जन हुन्छ ।"
नेपाली क्रिकेट खेलाडीको पक्षमा,"मंगलबारको एसियन क्रिकेट प्रतियोगिताको क्वाटर फाइनल खेलमा नेपाल भारतसँग झिनो अन्तरले पराजित भयो । तर मंगोलियासँग भएको खेलमा नेपालका दुई खेलाडीले बनाएको विश्व कीर्तिमानलाई हामी कहिल्यै बिर्सन सक्दैनौं । कीर्तिमानले हरेक नेपालीको हरेक शिर ठाडो भएको छ । विश्व क्रिकेट वरीयताको पहिलो, दोस्रोमा पाकिस्तान र भारत रहेका छन् । ती मुलुकका अगाडि नेपाल वरीयताको १७ औं नम्बरमा रहेको छ । तर पनि नेपालका खेलाडीले विश्वका चर्चित मुलुक र क्रिकेट टिमलाई पछि पार्दै विश्व रेकर्ड बनाउनु पक्कै पनि चानचुने कुरा होइन । भारतीय खेलाडी युवराज सिंहको १२ बलमा ५० रनको विश्व रेकर्डलाई यसपालि नेपालका दीपेन्द्र सिंह एरीले बनाएको नयाँ रेकर्ड निकै रोमाञ्चक रह्यो । ९ बलमै ५० रन बनाउनु नेपाल मात्र होइन, विश्वकै लागि गौरव गर्न लायकको थियो । भविष्यमा यो रेकर्ड तोड्न निकै गाह्रो छ । पहिलो ओभरको ६ वटै बलमा ६ छक्का र दोस्रो ओभरको ३ बलमा पहिलो दुई रन बनायो । त्यसपछि लगातारको दुई छक्का बनाउनु भनेको फलामको चिउरा चपाउनु जस्तै हो । तर यस्तो साहसिक रकर्डको काम दीपेन्द्रले गरेर देखाए । यो रेकर्ड विश्वकै लागि नौलो हो । दीपेन्द्रको विश्व रेकर्डले आज हरेक नेपालीको छाती चौडा भएको छ । कुशल मल्लले पनि सोही खेलमा अर्को विश्व कीर्तिमान कायम गरे । उनले ३४ बलमा एक शतक अर्थात् सबैभन्दा चाँडो सय रन बनाउने खेलाडीको रेकर्ड बनाउन सफल भए । यसअघि उक्त रेकर्ड बनाउने पनि भारतका रोहित शर्मा र अन्य केही खेलाडी थिए । रोहितले ३५ बलमा सबैभन्दा चाँडो शतक पूरा गर्ने विश्व रेकर्ड राखेका थिए । यसपालि कुशल मल्लले भंग गरिदिए । त्यति मात्र होइन, २०२० खेलमा सर्वाधिक रन बनाउने र फराकिलो रन अन्तरमा हराउने मुलुकको सूचीमा नेपाल पहिलो भएको छ । उल्लिखित तीन कीर्तिमानले आज मुलुकको इज्जत र प्रतिष्ठा बढाएको छ । नेपाललाई क्रिकेटको देशका रूपमा चिनाएको छ । देशका लागि योगदान गर्ने खेलाडीलाई सम्मान गर्नु हामी सबैको कर्तव्य भएको छ । खेलाडीले नेपालको शिर उँचो बनाएका छन् भने अब खेलाडीको सम्मान गर्ने काम सिंगो मुलुक र हामी सबैको भएको छ । देशका लागि मिहिनेत गरेर खेल्ने यस्ता खेलाडीलाई सम्मान गर्नु मुलुकको दायित्व हो । त्यसमा सरकार र राजनीतिक पार्टीहरू चुक्नु हुन्न । यदि क्रिकेट र खेलाडीलाई साँच्चिकै माया गरेको पुष्टि गर्ने हो भने सरकारले ती दुई खेलाडीलाई सांसदसरहको सुविधा दिने घोषणा गर्नुपर्छ । भविष्यमा विश्व रेकर्ड कसैले तोड्यो भने सुविधा रद्द गर्न सकिन्छ । त्यति पनि नगर्ने हो भने ओठे भक्तिमात्र देखाएर क्रिकेट खेलको विकास हुँदैन । कुशलको विश्व रेकर्ड तोड्न त्यति गाह्रो नहोला तर दीपेन्द्रको ९ बलमा ५० रनको रेकर्ड सितिमिति कसैले तोड्न सक्दैन । क्रिकेट खेलको विकास र खेलाडीलाई गरिने सम्मानले हुने उपलब्धि नेपाललाई सगरमाथा, बुद्ध र सीताको मात्र देश होइन, क्रिकेटको देशबाट चिनिने सम्भावना रहन्छ । गोपाल देवकोटा, गोकर्णेश्वर८, जोरपाटी"
भ्रष्टाचारको अर्को शृंखला,"फोन र एसएमएस रेकर्ड गर्ने कानुन नबन्दै सरोकारवाला निकायहरूले सवा अर्बका उपकरण खरिद गरेछन् । यो भ्रष्टाचारको अर्को डरलाग्दो शृंखला हो । सामान्यतया आमनागरिकले प्रयोग गर्दै आइरहेको ल्यापटप ४० हजारदेखि एक लाखसम्म मूल्यका छन् । तर ल्यापटप खरिदमा ६५ लाखसम्म तिरेको देखिएको छ । कानुन नै नबनेको अवस्थामा त्यसको प्रयोगको नाममा भएको यो भ्रष्टाचारको शृंखलाले सरकार बिचौलियाको जालोमा कसरी रुमलिएको छ भन्ने स्पष्ट भएको छ । नक्कली भुटानी शरणाथी प्रकरण, सुन, ललिता निवास जस्ता भ्रष्टाचारका काण्डमा फेरि फोन र एसएमएस उपकरण खरिदको विषय जोडिएको छ । कानुन नबन्दै गरिएको यो खरिद प्रकरण अझ डरलाग्दो देखिन्छ । देश आर्थिक रूपमा रुग्ण अवस्थामा रहेको छ । देशमा रहेका ६० प्रतिशत उद्योग बन्द भइसकेका छन् । नैराश्यता र बेरोजगारीका कारण युवाहरू विदेशिने क्रम तीव्र रूपमा बढिरहेको यो असहज परिस्थितिमा भ्रष्टाचार अझ मौलाउँदै जाँदा सरकार भने मौन जस्तै देखिएको छ । सरकारले केही गरेजस्तो मात्रै गरेको छ । भ्रष्टाचारीहरूको सरकारमा बलियो उपस्थिति देखिएको महसुस हुन थालेको छ । पछिल्लो उदाहरण दूरसञ्चार प्राधिकरणले कानुन नबन्दै खरिद गरेको एक अर्ब पन्ध्र करोडको उपकरणमा ठूलो भ्रष्टाचार भएको सूचना बाहिर आएको छ । आमनागरिक यसको निष्पक्ष छानबिन चाहन्छन् । सरकार भ्रष्टाचारविरुद्ध कसरी प्रस्तुत हुन्छ त्यो त केही समयपछि प्रस्ट होला । गठबन्धन सरकारले भोलि यसको जवाफ पनि आमनागरिकलाई पक्कै दिनेछ । रामकृष्ण बराल, जोरपाटी५, काठमाडौंत्रिविलाई कोतर्ने राजनीतिक नंग्राविश्व वरीयतामा खस्कियो त्रिभुवन विश्वविद्यालय शीर्षकको खबर पुरानो शिक्षण संस्थाको बेथितिसँग सम्बन्धित छ । सन् १९५९ मा स्थापना भएको र नेपालकै जेठो विश्वविद्यालय त्रिविको स्तर विगत निरन्तर खस्किँदै गएको छ । टाइम्स हायर एजुकेसनले सन् २०२४ का लागि गरेको सर्वेक्षण प्रतिवेदनले त्यसको पुष्टि गरेको हो । विश्वभरका विश्वविद्यालयमा पहिले आठ सयदेखि एक हजारभित्रको सूचीमा पर्दै आएको त्रिविलाई यसपालिको सर्वेक्षणले १२ सयदेखि १५ सयमा देखाएको छ । त्रिविका विज्ञान तथा प्रविधि संकायका डिन विनिल अर्याल भने १५ सयभित्र पर्नुलाई राम्रै ठान्छन् । उनले टाइम्सको मूल्यांकन मापदण्डमा परिवर्तन आएका कारण त्रिवि पछाडि परेको बताएका छन् । विश्वका उत्कृष्ट १० विश्वविद्यालयमा अमेरिकाका ७ र बेलायतका ३ वटा परेका छन् । आफूलाई अब्बल देखाउन अमेरिका र बेलायतले आफू अनुकूल मूल्यांकन मापदण्ड परिवर्तन नगर्लान् भन्न सकिँदैन । अरूमाथि औंला ठड्याउँदा यता त्रिविको अवस्था नाजुक बनेको, शैक्षिक वातावरण तहसनहस भएको यथार्थ स्वीकार्नुपर्छ । त्रिविमा अनुसन्धान, शिक्षण सिकाइ, उद्योग, उत्पादनमा कमजोरी, नकारात्मक अन्तर्राष्ट्रिय दृष्टिकोण प्रमुख समस्या हुन् । परीक्षा समयमा नहुने, प्रश्नपत्र परीक्षाअगावै बाहिरिने, वर्षौंसम्म परीक्षाफल प्रकाशित नहुने, उत्तरपुस्तिका हराउनेलगायत विषय त्रिविका दीर्घरोग हुन् । उपकुलपतिमा धर्मकान्त बाँस्कोटा नियुक्त भएदेखि अनियन्त्रित ढंगबाट विद्यार्थी, कर्मचारी, स्थानीय बासिन्दा, प्राध्यापक लगायतले ३ वर्षमा ३ सय दिनभन्दा बढी तालाबन्दी गरेको, शिक्षण संस्थाको गरिमालाई रसातलतर्फ धकेलेको विषयमा जति आलोचना गरे पनि कम हुन्छ । त्रिविलाई कोतरिरहने राजनीतिक नंग्रा नभाँचेसम्म त्यहाँको सुधार गर्न खोज्नु दिवास्वप्न मात्र हुनेछ । भुवनेश्वर शर्मा, चन्द्रागिरि२, काठमाडौं"
अशान्तिको बीउ नरोपौं,"देशमा आज आगो बल्न थाल्योआगो देख्दा मन र मुटु भत्भत पोल्न थाल्योभित्रभित्र यो आगोमा घिउ थप्न हुन्नसुन्दर शान्त यो मुलुकलाई भड्काउन हुन्नलोकतन्त्रको बिरुवालाई मलजल गरौँफुलाउन फलाउन असल प्रयत्न गरौँ भाइबन्धु काँधमा काँध मिल्नुपर्छ साथीखुट्टा तान्ने पेसाले त कोही पुग्दैन माथि क्रान्ति भन्दै सदाकाल नमच्चियोस् भ्रान्ति अशान्तिको बीउ रोपेर कहाँ फल्ला शान्ति कृष्ण कुम्पुरे, आदमटार, धादिङ"
त्रिविलाई कोतर्ने राजनीतिक नंग्रा,"परीक्षा समयमा नहुने, प्रश्नपत्र परीक्षाअगावै बाहिरिने, वर्षौंसम्म परीक्षाफल प्रकाशित नहुने, उत्तरपुस्तिका हराउनेलगायत विषय त्रिविका दीर्घरोग हुन् । उपकुलपतिमा धर्मकान्त बाँस्कोटा नियुक्त भएदेखि अनियन्त्रित ढंगबाट विद्यार्थी, कर्मचारी, स्थानीय बासिन्दा, प्राध्यापक लगायतले ३ वर्षमा ३ सय दिनभन्दा बढी तालाबन्दी गरेको, शिक्षण संस्थाको गरिमालाई रसातलतर्फ धकेलेको विषयमा जति आलोचना गरे पनि कम हुन्छ । त्रिविलाई कोतरिरहने राजनीतिक नंग्रा नभाँचेसम्म त्यहाँको सुधार गर्न खोज्नु दिवास्वप्न मात्र हुनेछ । भुवनेश्वर शर्मा, चन्द्रागिरि२, काठमाडौं"
चीनको 'ट्रायल मा प्रचण्ड,"प्रधानमन्त्री पुष्पकमल दाहाल प्रचण्ड एक साता लामो चीन भ्रमण सकेर काठमाडौं फर्कर्को छन् । बेइजिङबाट छोङछिङ हुँदै ह्लासा लाग्दा नै भ्रमण अपेक्षित सफल भएको बताएका प्रधानमन्त्रीले शनिबार काठमाडौं उत्रिँदा भने, भ्रमणबाट द्विपक्षीय सम्बन्ध नयाँ उचाइमा पुग्यो । आइतबार संसद्मा बोल्दा प्रधानमन्त्रीले भ्रमण सफल भएको र सम्बन्ध नयाँ उचाइमा पुगेको दोहोर्याए । त्यो नयाँ उचाइ कहाँकसरी नेपाली जनताले देख्छन् वा कहिलेकसरी व्यवहारमा देखिन्छ, समयले बताउला । यति बेला बेइजिङको एकमात्र प्राथमिकता हो चिनियाँ प्रभाव विश्वव्यापी रूपमा विस्तार गर्नु, चीनको जबर्जस्त उदयलाई नियन्त्रण गर्न भइरहेका प्रयासहरूलाई असफल पार्नु र अमेरिकालाई उछिनेर महाशक्ति बन्नु । बेइजिङको कोणबाट हेर्दा, प्रधानमन्त्रीको भ्रमणलाई चिनियाँ मिसनसँग जोडेर हेर्न सकिन्छ ? सकिन्छ । किनकि, चीन नियन्त्रण नीतिको कार्यान्वयनका लागि नेपाल रणनीतिक भूमिका रूपमा प्रयोग हुने जोखिम छ । प्रचण्ड भारत, इटाली र अमेरिकाको चक्कर लगाएर हान्जाओ पुगेभन्दा सरल छ यो घेराउ नीति । त्यसका लागि प्रचण्ड र चिनियाँ समकक्षी लीबीच ग्रेट हल अफ द पिपलमा भएको द्विपक्षीय वार्ता र भएका १२ सम्झौता अनि एउटा समझदारीलाई पृष्ठभूमिमा राख्नुपर्छ । किनकि ती सहमति अफ्रिकाको कुनै देशका कार्यकारी प्रमुख चीन भ्रमणमा जाँदा पनि हुन सक्ने स्तरका हुन्, भूगोलसँग सम्बन्धितबाहेक । भूगोल फेर्न सकिँदैन । विश्वको दोस्रो ठूलो शक्ति चीनका शक्तिशाली राष्ट्रपतिको रणनीतिक लक्ष्य र त्यो हासिल गर्ने कार्यनीतिक बाटाको केही छनक १३ बुँदे संयुक्त वक्तव्यमा देखिन्छ । बीआरआई कार्यान्वयन गर्छु भन्न नसकेका प्रचण्डले नेपाल ताइवानको स्वतन्त्रता विरुद्ध छ भन्ने भाषामा सहमति जनाएका छन्, जबकि एकचीन नीतिप्रतिको प्रतिबद्धताभित्रै यो विषय समेटिएको थियो । विश्वको शान्तिभूमिका तर कमजोर प्रधानमन्त्रीको सामर्थ्यलाई बुझेर उनले थेग्न सक्ने केही सन्दर्भ चिनियाँ नेताले स्मरण गराइदिएको देखिन्छ । चिनियाँ नेताहरूलाई थाहा छ प्रचण्ड चाहेर पनि चीनको रणनीतिक मिसनको अंग बन्न सक्दैनन् किनकि नेपालको संवेदनशील अवस्थितिले त्यसो गर्ने अनुमति दिँदैन । चीनले संयुक्त वक्तव्यमार्फत प्रचण्डलाई दिएको सन्देश हो वैश्विक राजनीति र कूटनीतिमा नेपालले चीनको पक्ष लिनुपर्दैन तर अरूको पनि लिनु हुँदैन । नेपालको असंलग्नताको नीति स्मरण गराउँदै राष्ट्रपति सी र प्रधानमन्त्री लीले प्रचण्डलाई त्यसमा अडिग रहन र चीनविरोधी गतिविधिमा नेपाललाई प्रयोग हुन नदिन आग्रह गरेका हुन् । संयुक्त वक्तव्यका केही बुँदामा त्यसको संकेत छ ।संयुक्त वक्तव्यको बुँदा २ प्रचण्ड र चिनियाँ तीन उच्च नेताको भेटवार्ताका क्रममा समान चासोका क्षेत्रीय र अन्तर्राष्ट्रिय मुद्दामा दृष्टिकोण आदानप्रदान भएको उल्लेख छ । त्यस्ता मुद्दा के हुन् भन्ने पहिचान भएको छैन । प्रचण्डले भारत, दक्षिण एसियादेखि अमेरिकासम्मका वा विश्वराजनीतिमा देखिएका नवीनतम प्रवृत्तिका बारेमा के दृष्टिकोण राखे र चिनियाँ नेताले के भने, सार्वजनिक भएको छैन । अर्को, बुँदा ५ मा द्विपक्षीय सम्बन्धका आधारहरूको स्मरण गरिएको छ । त्यसमा सन् १९५५ मा कूटनीतिक सम्बन्ध स्थापना भएदेखि नै अन्तर्राष्ट्रिय परिस्थितिमा आएका परिवर्तनका बावजुद पारस्परिक सम्मान, समानता, ऐक्यबद्धता, पारस्परिक सहयोग र विनविन सहयोगका आधारमा सम्बन्ध अघि बढाउँदै आएको स्मरण गराइएको छ । र, द्विपक्षीय सम्बन्ध अघि बढाउने आधारका रूपमा शान्तिपूर्ण सहअस्तित्वका पाँच सिद्धान्त, संयुक्त राष्ट्रसंघको बडापत्रका उद्देश्य र सिद्धान्त, असल छिमेकीपनाको सिद्धान्तलाई उल्लेख गरिएको छ । त्यस्तै, रणनीतिक सञ्चारलाई बलियो बनाउने, उच्च गुणस्तरीय बीआरआईलाई अघि बढाउने र धेरै क्षेत्रमा गहिरो र पारस्परिक सहयोग विस्तार गर्नेमा दुवै पक्ष सहमत भएको उल्लेख छ ।बीआरआईबाहेक द्विपक्षीय सम्बन्धका यी आधारबाट नेपाल सिद्धान्ततः विचलित भएको छैन । सिद्धान्त वा नीति नभएर नेपालका केही प्रधानमन्त्री र केही नेता कहिले उत्तर, कहिले दक्षिण र कहिले पश्चिम ढल्कने होइनन्, ती मालिक रिझाएर सत्ता टिकाउने सोचीविचारी प्रयास हुन् । यसलाई थप अर्थ्याइरहनु पर्दैन । असल छिमेकीपनाको चिनियाँ सिद्धान्तको विषयले नेपाल र चीनलाई चाहेर पनि अर्को कुनै पश्चिमा शक्तिसँग तुलना गर्न दिँदैन । छिमेकी त परिवर्तन गर्न सकिँदैन । त्यस्तै, बुँदा ६ मा अप्ठ्यारा समयमा पारस्परिक सहयोगको इतिहास स्मरण गरिएको छ । यसभित्र नेपाली पक्षले एकचीन सिद्धान्तको प्रतिबद्धतामा जोड दिएको उल्लेख छ । वक्तव्यमा भनिएको छ, सम्पूर्ण चीनको प्रतिनिधित्व गर्ने एकमात्र वैधानिक सरकार जनगणतन्त्र चीनको सरकारलाई मान्दै चीनको अभिन्न अंगका रूपमा रहेको ताइवानको स्वतन्त्रता विरुद्ध नेपाली पक्ष रहेको छ । त्यस्तै, तिब्बत चीनको आन्तरिक मामिला भएकामा नेपालले जोड दिँदै नेपाली भूमिबाट चीनलाई अलग गर्ने चीनविरोधी क्रियाकलाप हुन नदिने जनाएको छ । चीनले नेपालको स्वतन्त्रता, सार्वभौमिकता र क्षेत्रीय अखण्डतालाई समर्थन गर्ने बताउँदै नेपालले राष्ट्रिय अवस्थालाई हेर्दै स्वतन्त्र रूपमा छनोट गर्ने सामाजिक प्रणाली, व्यवस्था र विकासको बाटोलाई चीनले सम्मान र सहयोग गर्ने पनि उल्लेख छ ।चीनका राष्ट्रपतिदेखि प्रधानमन्त्री वा उच्चस्तरका अन्य नेतासम्मले यिनै दुई विषयमा प्रतिबद्धता जनाउने हुन् । पहिलापहिला नेपालको सार्वभौमिकता, स्वाधीनता र अखण्डताप्रति कसैले आक्रमण गरेमा चीनले सहँदैन भन्ने विषय उठाउँथे । अक्टोबर २०१९ मा नेपाल भ्रमणमा आएका बेला राष्ट्रपति सीले यो मुद्दामा चीनको धारणा राखेका थिए । त्यसबाहेक, पछिल्ला केही वर्षमा नेपालले आफ्नो आवश्यकता हेरेर जस्तो आर्थिकराजनीतिक मोडल अपनाउँछ, त्यसमा समर्थन रहने बताउने गरेका छन् । पहिलो मुद्दा चिनियाँ कम्युनिस्ट पार्टीले शासन सम्हालेदेखि नै हो । दोस्रो मुद्दा भने चीनले तीव्र आर्थिक विकास गरेपछि र चिनियाँ विकासको मोडलमाथि बहस हुन थालेपछिको हो ।चिनियाँ सपना वा चिनियाँ विशेषतामा आधारित समाजवादको ढाँचा भनेको अमेरिकी नेतृत्वको पश्चिमा पुँजीवादी ढाँचाको विकल्पमा अघि सारिएको भन्ने बहस आरम्भ भएपछिको हो । नेपालले कुनै पनि विकास र व्यवस्थाको ढाँचा कतैबाट कपी गर्दैन । नेपालले सबैका सकारात्मक नीति र गतिविधिबाट सिक्ने र आफ्नो अवस्था सुहाउँदो ढाँचामा विकास गर्ने हो । दुर्भाग्य, यो गर्न नेपाल चुकिरहेको छ ।भूराजनीतिक जटिलतामा हुँदाहुँदै पनि माल्दिभ्स दक्षिण एसियाको सबैभन्दा धनी देश भएको छ, जसको प्रतिव्यक्ति आय करिब १२ हजार अमेरिकी डलर छ । गृहयुद्ध र पछिल्लो समयको आर्थिक संकटपछि पनि श्रीलंकाको प्रतिव्यक्ति आय करिब ३४ सय डलर छ । भूराजनीतिक तानातानमा पनि सन्तुलन मिलाउँदै बंगलादेशले गरेको विकास अविश्वसनीय छ, उसको प्रतिव्यक्ति आय करिब २७ सय डलर छ । त्यसैले भूराजनीतिक अवस्थिति महत्त्वपूर्ण हुन्छ तर विकास घरेलु नेतृत्वले गर्ने हो । यसमा नेपाल धेरै पछि परिसक्यो । बुँदा १२ मा दुवै पक्षले वास्तविक बहुपक्षीयवाद, अन्तर्राष्ट्रिय सम्बन्धमा प्रजातन्त्रको प्रवर्द्धन र विश्व प्रशासनलाई न्यायिक र समान बनाउनेमा जोड दिएका छन् । चीनले आफूलाई विकासोन्मुख देशका रूपमा प्रस्तुत गर्दै विकासोन्मुख देशका साझा चासोलाई पूरा गर्न संयुक्त राष्ट्रसंघ र अन्य बहुपक्षीय संयन्त्रलाई बलियो बनाउन पनि सहमत भएको उल्लेख छ । दुवै पक्ष बहुपक्षीय व्यापार प्रणालीलाई सहयोग गर्छन् र संरक्षणवादको विरोध गर्छन् भन्ने पनि उल्लेख छ । चीनमा प्रजातन्त्र नरहेको भन्ने पश्चिमा प्रचारप्रति चीन असन्तुष्ट मात्र छैन, प्रजातन्त्रलाई सारमा हेर्नुपर्ने र बहुपक्षीयवादलाई पनि व्यवहारमा हेर्नुपर्ने उसको धारणा देखिन्छ । अमेरिकाले सकेसम्म आफूअनुकूलका सत्ता निर्माणको प्रयास गरेको देखिन्छ भने चीनले त्यो तहको हस्तक्षेप गरेको देखिँदैन । व्यवस्था कस्तोभन्दा पनि अभ्यास के भइरहेको छ भनेर बहस हुनुपर्छ भन्ने चीन ठान्छ । चीनमा सन् १९४९ देखि चिनियाँ कम्युनिस्ट पार्टीकै सरकार छ तर १९४९ को चीनभन्दा १९९० को चीन फरक भयो भने २०२३ को चीन झन् फरक । अर्थात्, चमत्कारी विकास गरिरहेको चीन । अमेरिकाले हिन्दप्रशान्त क्षेत्रमा गतिविधि केन्द्रित गरी सामरिक र सैन्य गठबन्धन गरिरहँदा चीन भने विश्वव्यापी पहल घोषणा र कार्यान्वयन गरिरहेको छ । अक्टोबर २०१३ मा घोषणा गरेको बीआरआईमा १५५ राष्ट्र जोडिएका छन् । राष्ट्रपति सीले २१ सेप्टेम्बर २०२१ मा संयुक्त राष्ट्रसंघको ७६ औं महासभामा विश्व विकास पहल (ग्लोबल डेभलपमेन्ट इनिसिएटिभ जीडीआई), २१ फेब्रुअरी २०२३ मा विश्व सुरक्षा पहल (ग्लोबल सेक्युरेटिभ इनिसिएटिभ जीएसआई) र १५ मार्च २०२३ मा विश्व सभ्यता पहल (ग्लोबल सिभिलाइजेसनल इनिसिएटिभ जीसीआई) को घोषणा गरिसकेका छन् । छिट्टै चीनले विश्व पर्यावरणीय पहल (ग्लोबल इकोलोजिकल इनिसिएटिभ जीईई) को घोषणा गर्दै छ । अर्थात्, उसकै भाषामा अमेरिकी ब्लक राजनीतिविरुद्ध चीनले साझा भाग्य र साझा विकास को विश्वव्यापी पहल लिइरहेको छ । नेपाल जसरी अमेरिकी हिन्दप्रशान्त रणनीति (आईपीएस) र राज्य साझेदारी कार्यक्रम (एसपीपी) को अंग बन्न सक्दैन, त्यसरी नै जीएसआईको अंग पनि बन्न सक्दैन । नेपाल महाशक्तिहरूको एकअर्कालाई निषेध गर्ने कुनै सामरिक संरचनामा प्रवेश गर्दैन किनकि नेपाली सामर्थ्यले यो थेग्न सक्दैन । वक्तव्यमा उल्लेख भएअनुसार, नेपाली पक्षले चीनले लिएको जीडीआईलाई सहयोग गर्ने र जीडीआईको ग्रुप अफ फ्रेन्ड्स मा सहभागी हुनेबारे विचार गर्नेछ, जुन सकारात्मक छ । प्रचण्डले भ्रमण सफल भयो भनिरहँदा चिनियाँ नेतृत्वलाई एमसीसी, आईपीएस वा ऊर्जा व्यापारका प्रसंगमा नेपालको हित हेरिएको र ती चीनविरुद्ध नभएको विश्वास दिलाएका हुन सक्छन्, तर मूलतः त्यो अब व्यवहारमा देखिनुपर्छ । बीआरआई कार्यान्वयन गर्न नसक्नुमा सहयोग मोडालिटीमाथिको अनिर्णय हो वा अन्य शक्तिको दबाब ? यो पनि प्रधानमन्त्रीले अब लिने निर्णयमा भर पर्छ । नेपालले विकासका लागि सहयोग भित्र्याउन बहुसंलग्नता र सैनिक गठबन्धनका सन्दर्भमा असंलग्नता को नीति लिनुपर्छ । नेपालको विकासका लागि भारत, चीन, अमेरिका लगायत सबैको सहयोग चाहिन्छÙ त्यसका लागि ती कुनै पनि शक्तिको सैन्य गठबन्धनमा नेपाल सहभागी हुँदैन । यदि सहयोगसँगै तिनका सामरिक र सैन्य गठबन्धनमा सहभागी हुन दबाब दिन्छन् भने नेपालले भन्न सक्नुपर्छ तिम्रो सहयोग तिमी नै राख, हामीलाई चाहिँदैन ।"
अर्थतन्त्र पुरानै लयमा फर्केला ?,"नेपाली अर्थतन्त्र यति बेला इतिहासकै कठिन अवस्थामा छ । केन्द्रीय बैंक र विकास साझेदारहरूको तथ्यांकले अर्थतन्त्रको अवस्था सामान्यीकरण हुँदै गएको देखाए पनि वास्तविकता भने फरक छ । अर्थतन्त्रको बाह्य क्षेत्रलाई मात्र ध्यान दिएर, विदेशी मुद्रा सञ्चितिको अवस्था बढेको देखाएर अथवा विदेशमा काम गर्ने नेपालीले पठाउने पैसा (रेमिट्यान्स) बढेको तथ्यांक देखाएर अर्थतन्त्र सामान्य बनेको भाष्य सिर्जना गर्न खोजिए पनि यथार्थ त्योभन्दा फरक मात्र छैन, डरलाग्दो बनिसकेको छ । सरकारको चालु खाता १२ अर्ब ९९ करोडले बचतमा रहेको, १०३ महिनाको वस्तु तथा सेवा आयात धान्न पर्याप्त १५ खर्ब ७३ अर्ब रुपैयाँ बराबरको विदेशी मुद्रा सञ्चिति रहेको र एकै महिना १ खर्ब १६ अर्ब रेमिट्यान्स भित्रिएको तथ्यांकले उत्साहित हुन सकिएला तर बजारमा माग सिर्जना हुनै नसकेको, कुनै पनि उद्योगले क्षमताअनुसार उत्पादन गर्न नपाएको, आन्तरिक तथा वैदेशिक लगानीमा नयाँ उद्योग खुल्नै नसकेको अवस्थालाई सामान्य मान्न सकिँदैन । कोभिड महामारीअघि र महामारीको केही पछिसम्म पनि ठूलो संकट बेहोर्नु नपरेका आम उद्यमीव्यवसायी अहिलेको अवस्थाबाट आजित मात्र छैनन्, आसन्न संकटबाट भयभीत पनि छन् । निजी क्षेत्रको छाता संगठनको नेतृत्वमा पुगिसकेका हामीसँग देशैभरका उद्यमीव्यवसायीहरू नियमितजसो सम्पर्कमा हुनुहुन्छ । हाम्रो आफ्नै व्यावसायिक अनुभव पनि त्यति उत्साहजनक छैन भने उहाँहरूका कुरा सुन्दा मुलुकको अर्थतन्त्र अब पुरानै लयमा फर्केला र भन्ने आशंका पैदा हुन्छ । अर्थतन्त्रलाई र त्यसमा पनि निजी क्षेत्रलाई कागजी तथ्यांकभन्दा मनोविज्ञानले बढी प्रभावित गर्ने गरेको हुन्छ । अहिलेको मनोविज्ञान हेर्ने हो भने अधिकांश युवामा नेपाल बसेर केही हुँदैन, त्यसैले विदेश जानैपर्छ भन्ने धारणा बलियो बनेको छ ।वैदेशिक रोजगार विभागका अनुसार, गत आर्थिक वर्षमा अहिलेसम्मकै सबैभन्दा बढी ७ लाख ७१ हजार ३ सय २७ नेपाली श्रम स्वीकृति लिएर विदेश गएका छन् । विदेशमा श्रम गर्न मात्र जाने होइन कि, उतै सेटल हुने प्रवृत्ति पनि बढ्दै गएको छ अचेल । विदेश जान चाहनेहरूका लागि पनि अचेल पहिलेजस्तो धेरै मिहिनेत गर्नैपर्दैन, दर्जनौं विकसित देशहरूमा छानीछानी अवसरहरू पाइने रहेछन् । अमेरिका, क्यानडा, युरोपेली मुलुक मात्र नभई जापानसम्म जाने युवाहरूको लर्को देख्दा लाग्छ, यो देश चाँडै रित्तो हुँदै छ । विगतमा गर्व गर्ने गरेको जनसांख्यिक लाभ लिनबाट हामी चुक्दै छौं । युवा जनशक्तिलाई यतै रोक्न सकेनौं अथवा विदेशमा अध्ययनपछि नेपाल फर्काउन सकेनौं भने हामी श्रमनिर्यातक राष्ट्रबाट आयातक मुलुक बन्ने दिन टाढा छैन । अहिल्यै पनि दक्ष श्रमिक हामीले छिमेकी मुलुकहरूबाट भित्र्याउने गरेको तथ्य छिपेको छैन । आउँदा दिनमा यसले अझै बढावा पाउने र अर्धदक्ष तथा अदक्ष कामदारसमेत अन्य मुलुकबाट ल्याउनुपर्ने हो कि भन्ने स्थिति देखिन्छ ।युवा भनेको देशको शक्ति मात्र नभई अर्थतन्त्रलाई जीवन्त बनाइराख्ने आधार पनि हो । युवा सबैभन्दा बढी उपभोगकर्ता पनि हुन् । जब मुलुकमा युवा नै अडिँदैनन् र भएका युवा पनि जुनसुकै बेला विदेशिन हतारिएका हुन्छन्, युवालक्षित व्यवसाय गर्नबाट निजी क्षेत्र स्वतः पछि हट्छ । स्नातक तहमा विद्यार्थी नपाइने समस्यादेखि भर्ना भएकामध्ये आधाजसोले सेमेस्टर पूरा नगर्ने प्रवृत्तिसम्मका आधारमा नेपाली युवाको लक्ष्य र गन्तव्यको आकलन गर्न सकिन्छ । उनीहरूलाई रोक्न नेपालमै गुणस्तरीय शिक्षा र शिक्षापछिको रोजगारी वा व्यवसाय गर्ने अवसर दिन सकिन्छ । यसका लागि सरकार, निजी क्षेत्र र नेपाल राष्ट्र बैंकजस्ता स्वायत्त निकायबीच सहकार्य हुनुपर्छ । एकदुई नकारात्मक घटनालाई अघि सारेर सिंगो युवा पुस्तालाई निराश बनाउने कार्य हामी कसैबाट हुनुहुँदैन । विदेश जाने युवालाई रोक्नेभन्दा पनि विदेशभन्दा स्वदेशमै पढ्ने, काम गर्ने उचित अवसरहरू सिर्जना गरेर रोक्न सकियो भने मात्र उनीहरूबाट अर्थतन्त्रलाई योगदान पुग्न सक्छ । घरपरिवारबाट सकेसम्म टाढा नबस्ने नेपाली संस्कृतिका कारण पनि यसलाई उपयोग गर्न सकिन्छ ।यो शताब्दी भनेकै सूचना प्रविधिको युग हो । सूचना प्रविधिको उपयोगमा हामी निकै पछाडि छौं । सर्वसाधारणले स्वस्फूर्त रूपमा उपयोग वृद्धि गरिरहे पनि हामीले सार्वजनिक सेवा प्रवाहमा यसको व्यापक प्रयोग बढाउन नसक्दा झन्झटिलो र परम्परागत प्रक्रियालाई निरन्तरता दिइरहेका छौं । कुनै पनि कम्पनी दर्ता र व्यवसाय सुरु गर्नका निम्ति सम्पूर्ण काम अनलाइनबाटै सम्पन्न हुने दिन कहिले आउला ? सवारीसाधनको कर अनलाइनबाट भुक्तानी गरी लाइन बस्नै नपर्ने दिन कहिले आउला ? राष्ट्रिय परिचयपत्रदेखि पासपोर्टसम्मको काम अनलाइनमार्फत कहिले सम्भव होला ? यस्ता अनेकौं क्षेत्र छन्, जसमा सूचना प्रविधिको उपयोग केवल टोकन लिनमा मात्र सीमित छ । हामी न विद्युतीय मतदानमा विश्वास गर्छौं, न विद्युतीय भुक्तानीलाई पूर्ण रूपमा खुला गर्न सकेका छौं । प्रविधि संसारका लागि वरदान भइसक्दा पनि नेपालका हकमा भने प्रारम्भिक चरणमा मात्र छौं । सम्भवतः यिनै कारण नेपालमा युवाशक्ति रहन चाहँदैन । जुन देशको सरकार, नियामकीय निकायले प्रविधिको शक्तिलाई बुझ्दैन र आत्मसात् गर्न चाहँदैन, त्यो देशमा युवाले भविष्य नदेख्नु त्यति असान्दर्भिक नहोला ।नेपाली अर्थतन्त्रको मूल आधार ऊर्जा, कृषि, पर्यटन हो भन्नेमा द्विविधा छैन । तर, पछिल्लो समय नेपाली अर्थतन्त्रको आधार बनिसकेको छ सूचना प्रविधि । इन्स्टिच्युट फर इन्टिग्रेटेड डेभलपमेन्ट स्टडिज (आईआईडीएस) ले गरेको एउटा अध्ययनले नेपालमा सूचना प्रविधि क्षेत्रले वार्षिक ६७ अर्ब ४६ करोड ५० लाख रुपैयाँ (५१५ मिलियन डलर) आम्दानी गरिरहेको देखाएको छ । उक्त अध्ययनका आधारमा सन् २०२२ मा सूचना प्रविधि सेवा निर्यातबाट देशको कुल गार्हस्थ्य उत्पादनमा १४ र वैदेशिक मुद्रा सञ्चितिमा ५५ प्रतिशत योगदान देखिएको छ । यसरी पर्यटन, जलविद्युत्, विप्रेषणसँगै आईटी सेवा निर्यातले पनि नेपालको जीडीपी, विदेशी मुद्रा सञ्चिति र समग्र आर्थिक विकासमा महत्त्वपूर्ण योगदान पुर्याइरहेको तथ्यलाई नजरअन्दाज गर्न सकिँदैन । नेपालमा सूचना प्रविधिजन्य कलेज स्थापनाका लागि विदेशी विश्वविद्यालयलाई आकर्षित गरी विदेशी विद्यार्थीसमेत ल्याउन सकिए हामीले अहिलेको युवा पलायन रोक्न सक्छौं र त्यसले अर्थतन्त्रमा पनि नयाँ जागरण ल्याउन सक्छ । यति मात्र नभई सूचना प्रविधि क्षेत्र निर्यातको पनि ठूलो आधार बन्न सक्छ । अर्कातर्फ, नेपालको सूचना प्रविधि क्षेत्रमा २०२९ वर्ष उमेर समूहका युवाको उल्लेखनीय सहभागिता देखिएकाले युवाकेन्द्रित नीतिमार्फत उनीहरूको सीप सदुपयोग गर्नुपर्छ । सरकार आफैंले अघि सारेका नवप्रवर्तन र उद्यमशीलता विकास गर्न स्टार्टअप इकोसिस्टम विकास गर्ने, उद्यमशील सोचलाई व्यवसायमा रूपान्तरण गर्न इन्क्युबेसन सेन्टर सञ्चालन गर्ने जस्ता कार्यक्रमलाई पनि प्रभावकारी कार्यान्वयन जरुरी छ ।पर्यटन हाम्रा लागि आर्थिक विकासको माध्यम बन्न सक्ने बलियो सम्भावना भएको क्षेत्र भए पनि यसको उपयोग नै हुन सकेको छैन । यो वर्षको जनवरीदेखि सेप्टेम्बरसम्म जम्मा ६ लाख ९२ हजार विदेशी पर्यटक नेपाल भित्रिएका छन् । कोभिडपछि सुनसान पर्यटन क्षेत्रमा केही बहार आएको भनेर खुसी हुन सकिएला तर ३५ लाख पर्यटकका लागि पूर्वाधार तयार भइसकेको अवस्थामा यो आगमन निराशाजनक छ । यसैले अर्थतन्त्रलाई चलायमान बनाउन र मुलुकभित्र माग सिर्जना गर्न पनि नेपालले अधिकतम पर्यटक ल्याउन पहल गर्नुपर्छ । हामीले भारत र चीनमा मात्र मार्केटिङ गर्यौं भने पनि २० लाख पर्यटक सजिलै ल्याउन सक्छौं । ती मुलुकका मिडियामा विज्ञापनदेखि सेल्स मिसनसम्मका कार्यक्रम हुनु जरुरी छ । चीनले त नेपाललाई बिदा पर्यटनको सूचीमा समेत राखिसकेको छ । भारत र चीनका सेलेब्रिटीहरूलाई नेपाल ल्याएर पनि पर्यटन प्रवर्द्धन गर्न सकिन्छ । कृषि क्षेत्रमा भने प्रविधिको उपयोग जरुरी देखिन्छ । अहिलेको निर्वाहमुखी कृषिभन्दा उच्च मूल्यका तथा मौसमअनुसार नगदेबालीमा जानु अत्यावश्यक भइसकेको छ । खाद्य क्षेत्रमा खास गरी प्रशोधनसम्बन्धी उद्योग हाम्रा लागि आवश्यक छ । हाम्रा खाद्यवस्तु जुन मुलुकमा बढी निकासी भइरहेका छन्, तिनै मुलुकको लगानी यसमा ल्याउन सके भोलिका दिनमा सीमामा समस्या पनि कम हुने र नेपालमा पनि प्रविधि हस्तान्तरण हुने भएकाले यसमा हामीले काम गर्न सक्छौं । कृषिमा युवा पुस्ता र खास गरी वैदेशिक रोजगारीबाट फर्केका युवालाई जोड्न सकियो भने त्यसले अर्थतन्त्रलाई पुनर्जीवन दिन सक्छ । करार खेतीदेखि उत्पादन, बजारीकरण र बिमासम्मको चक्रमा हाम्रा तीनै तहका सरकारहरूले साथ दिन जरुरी छ । यस्ता व्यवसायीहरूलाई सहुलियतपूर्ण कर्जा पनि उत्तिकै जरुरी छ । कृषिमा पनि सूचना प्रविधिको विकास एकदमै जरुरी छ । यसले बजारसम्मको पहुँचलाई सहज बनाइदिन्छ ।हाम्रो अर्थतन्त्र र समग्रमा देशकै ठूलो समस्या नीतिमा नभई कार्यान्वयनमा छ । हामीले एकद्वार प्रणाली लागू गर्ने भनेर धेरै क्षेत्रमा त्यसको व्यवस्था पनि गरेका छौं । म आफैं एक दशकभन्दा लामो समयदेखि सदस्य रहेको लगानी बोर्डकै उदाहरण हेर्ने हो भने यो ठूला लगानीकर्ताहरूलाई एकद्वार प्रणालीबाट झन्झटरहित सेवा दिने भनेर स्थापना गरिएको हो । तर हाम्रा नीतिनियमहरू एकआपसमा यसरी जेलिएका छन्, तिनको कार्यान्वयन सम्भव नै भइरहेको छैन । अन्तरमन्त्रालय वा अन्तरनिकाय समन्वय अभाव त सदाबहार समस्या भइहाल्यो । एउटा निकायले गरिरहेको काम एकद्वार प्रणालीका कारण अर्को निकायमा सारिँदा संस्थागत द्वन्द्व नै हुने गरेको पाइयो । लगानी बोर्ड मात्र नभई उद्योग विभागमा पनि एकद्वार प्रणाली लागू गरिएको छ तर त्यहाँको अवस्थासमेत उस्तै छ । यसरी एकद्वार प्रणालीमा हामी नीतिगत असफलताको बाटामा छौं र यसमा गम्भीर र मिहिन ढंगले विश्लेषण गरी नयाँ मोडलमा जान सक्नुपर्छ । चालु आर्थिक वर्षको बजेटमा ल्याइएका नयाँ कम्पनी दर्ता गर्दा र कम्पनीको पुँजी वृद्धि निःशुल्क गर्ने, अनलाइनबाटै कम्पनी दर्ता र खारेजी गर्ने, लगानीकर्ताका लागि आवश्यक सबै सूचना उपलब्ध हुने गरी राष्ट्रिय पोर्टल तयार गर्ने, सूचना प्रविधि र नवप्रवर्तनमा आधारित उद्योगका लागि लचिलो श्रम नीति अवलम्बन गर्ने लगायतका व्यवस्था पनि यस्तै झमेलामा नफसून् भनेर गम्भीर हुनु जरुरी छ ।नेपालले २०४६ सालको राजनीतिपछि नै खुला र उदार अर्थनीति अंगीकार गरेको हो । तीन दशकभन्दा लामो यसको अभ्यास र हाम्रो राजनीतिक नेतृत्व तथा कर्मचारी प्रशासन र कतिपय अवस्थामा निजी क्षेत्रकै कार्यशैली हेर्दा हामीले खुला अर्थतन्त्र मात्र मानेका छौं तर हाम्रो दिल अझै खुला हुन सकेको छैन । खुला दिलले मात्र खुला अर्थतन्त्रको अन्तर्य बुझ्न सकिन्छ । हामी निजी क्षेत्रले नै पनि कतिपय क्षेत्रमा विदेशी लगानी रोकेका छौं र उनीहरू आउँदा समाप्त हुन्छौं भन्ने भय हामीमा छ । विदेशी लगानीले पुँजीसँगै ल्याउने प्रविधिबाट नेपाली अर्थतन्त्रले नै नयाँ बाटो समाउन सक्छ भने हामी किन त्यसमा अवरोधक बन्ने भन्ने प्रश्न स्वाभाविक छ । आत्मनिर्भर अर्थतन्त्र भनेको मुलुकको अर्थतन्त्रको ढोका बन्द गरेर नभई खुला गरेर नै प्राप्त गर्न सकिन्छ भन्ने आत्मविश्वास निजी क्षेत्रमा हुनुपर्छ । विश्वव्यापीकरणको अहिलेको युगमा हाम्रा युवाहरू संसारका कुनाकुना पुगेर त्यहाँका सुविधाहरूसँग साक्षात्कार गरिसकेको अवस्थामा हामीले तिनै युवालाई नेपाल फर्काउन पनि कुनै पनि विदेशी लगानीलाई निषेध गर्नु हुँदैन । बरु, विदेशमा सफल कम्पनीहरूलाई आफ्नै ज्वाइन्ट भेन्चरमा ल्याउन पहल गर्न सक्छौं । व्यापारव्यवसाय पनि लोकतन्त्र जस्तै हो, निषेध र संरक्षण गरेरभन्दा प्रतिस्पर्धामार्फत खार्न सके मात्र त्यो दिगो बन्न सक्छ । राणा उद्योग वाणिज्य महासंघकी पूर्वअध्यक्ष हुन् ।"
घृणा नै सद्भाव बिथोल्ने कारक,"असहिष्णुताको वैचारिक ॅक्रोनोलोजी आरएसएसका वैचारिक पुरोधा बालकृष्ण शिवराम मुन्जे पहिलो सरसंघचालक केबी हेडगेवार र विनायक दामोदर सावरकरका गुरु र प्रेरक थिए । उनको प्रेरणास्रोत इटालीको नेसनल फासिस्ट पार्टीका नेता बेनिटो अमिलकारे आन्द्रिया मुसोलिनी थिए । इटालीकी लेखिका मार्जिया कोसालेरीका अनुसार, मुन्जेले १९ मार्च १९३१ मा मुसोलिनीलाई भेटेनन् मात्र, द फासिस्ट एकेडेमी अफ फिजिकल एजुकेसन को भ्रमण पनि गरे । फासीवादी राजनीतिका केन्द्र द बाल्लिया र अवानगार्दिस्त अर्गनाइजेसन थिए । दुवै संस्था फासीवादी प्रशिक्षण केन्द्र थिए । कोसालेरीका अनुसार, मुन्जेले भ्रमण गरेका ती संस्था र आरएसएसको प्रशिक्षण पद्घति अनि ड्रेसकोडमा अद्भुत समानता छ । मुन्जेको भ्रमणले हिन्दु महासभा र आरएसएसको घृणा वैचारिकी तयार गर्यो । यतिले मात्रै पुग्दैनथ्यो, मिथकलाई इतिहास सावित गर्न इतिहास पुनर्लेखन आवश्यक हुन्थ्यो । मध्यकालीन भारतीय इतिहासको पुनर्लेखन गरेर पीएन ओकले मस्जिद, मदरसा एवं मुगलकालीन स्मारकहरूका गर्भमा शिवलिङ्ग छ भन्ने मिथक तयार गरे । अझ दीनानाथ बत्राले अखण्ड भारत शीर्षक पुस्तक गुजरातको पाठ्यसामग्री बनाए । आरएसएसका सरसंघचालक मोहन भागवतले हरिद्वारमा १४ अप्रिल २०२२ मा २५ वर्षमा बलपूर्वक भए पनि अखण्ड भारत बनाउने भन्दै गरेको उद्घोषले सार्क क्षेत्रमा फेरि हलचल मच्चायो । अझ नयाँ संसद् भवनमा अखण्ड भारतको सांस्कृतिक भित्ते चित्र सार्वजनिक गरियो । अखण्ड भारतभित्र अफगानिस्तान, पाकिस्तान, तिब्बतको दक्षिणी भाग, नेपाल, बंगलादेश, भुटान, म्यानमार र श्रीलंका पनि सँगेटिनुले आरएसएसको सांस्कृतिक राष्ट्रवादको दीर्घकालीन सपना बुझ्न कठिन पर्दैन । अन्तमा, शतवार्षिकीको संघारमा रहेको आरएसएसको राजनीतिक शाखा भाजपा वैश्विक रूपमै घृणाको चक्रव्यूहमा फसिरहेको छ । यसले विश्वयुद्धताकाको यहुदी युरोपको झझल्को दिइरहेको छ । अल्पसंख्यकविरुद्ध घृणा अभियानलाई सत्तामा पुग्ने सिँढी बनाएको पार्टीलाई इस्लामोफोबिया मात्रै हैन, अन्य आस्थामाथिको घृणा र आक्रमण महँगो पर्ने देखिन्छ । त्यसका बाछिटा छिमेकी देशमा देखा पर्दै छन् । घृणाको हावा शक्तिको हुकुममा बहँदैन । समय शासकको आदेशमा चल्दैन । अनुकूलता पात्रोले नियन्त्रण गर्दैन । जुन हतियारले शक्ति आर्जन गरिएको हुन्छ, कालान्तरमा त्यही हतियारले गद्दीबाट हुत्त्याइदिन सक्छ भन्ने वास्तविकता हिटलर र मुसोलिनीको पतनले सावित गर्छ । उदारवादी वा कम्युनिस्ट नेताहरूले गलत नेतृत्वलाई प्रोत्साहित गर्दा पार्टी र देशले दुःख पाउँछन् । इतिहाससँग जब वर्तमानले बदला लिन सोचिन्छ तब कुनै देश र जातिले पनि भविष्य सम्बोधन गर्न सक्दैन । इतिहास पुनर्लेखन हुँदैन, इतिहासको हित अनुसार व्यवस्थापन मात्रै हुन्छ । अतिवादी धार्मिक सोच मस्तिष्कमा इन्जेक्ट गरेपछि घृणा रसायन तयार भएर मानवता रित्तिएका मान्छेहरू धार्मिक अतिवादी बन्न पुग्छन् । लम्पटहरू आफूलाई श्रेष्ठ र विधर्मीलाई नीच देखाउन धर्मग्रन्थ पल्टाउन थाल्छन् । सभ्यताको विकासका चरणमा भएका शक्ति र शासकका द्वन्द्व, झडप र लडाइँको इतिहासलाई जब आजको नजरले सुन्दरकुरूप, आदर्शघृणित बनाएर इतिहाससँग बदला लिन खोजिन्छ तब त्यो सभ्यताका लागि बाइप्रोडक्ट मात्रै बन्छ । मानव सभ्यता क्रुसेड, जिहाद र धर्मयुद्धको साक्षी बन्यो । अब पनि शक्ति आर्जन गर्न राजनीतिमा धार्मिक घृणा फैलाइँदै छ, जसबाट होसियार हुनु संवेदनशील समाजको मानवीयता हुन जान्छ ।"
क्वान्टम डट्स खोजकर्ता वैज्ञानिकलाई रसायनशास्त्रको नोबेल,"काठमाडौं (कास) क्वान्टम डट्सको खोजी तथा संश्लेषण मा संलग्न वैज्ञानिकलाई यस वर्षको रसायनशास्त्रतर्फको नोबेल पुरस्कार दिइने भएको छ ।बुधबार रोयल स्विडिस एकेडेमीले पछिल्लो समय नानोटेक्नोलोजी टुल बक्स का लागि महत्त्वपूर्ण भूमिका खेल्ने क्वान्टम डट खोजी गर्ने तीन जना वैज्ञानिक मौंगी जी बावेन्डी, लुई ई ब्रस र अलेक्सेई आई इकिमोभलाई रसायनशास्त्रतर्फको नोबेल पुरस्कार दिने घोषणा गरेको हो ।क्वान्टम डट्सले कम्प्युटर मनिटर तथा टेलिभिजन स्क्रिनलाई उज्यालो बनाउँछ । त्यस्तै चिकित्सकहरूलाई ट्युमर पत्ता लगाउन पनि यसको प्रयोग हुने एकेडेमीले जनाएको छ । कमिटीले पुरस्कार विजेता घोषणा गर्नुअघि नै यस वर्षका रसायनशास्त्रतर्फका विजेताको नाम सूची चुहिएको थियो । नोबेल कमिटीले पठाएको इमेलका आधारमा स्विडिस समाचारपत्र अफ्टनब्लाडेटले सम्भावित विजेताको नाम सार्वजनिक गरेको थियो ।रसायनशास्त्रतर्फको नोबेल पुरस्कार विजेतालाई मेडल र संयुक्त रूपमा १ करोड १० लाख स्विडिस क्रोनर दिइन्छ । गत वर्ष रसायनशास्त्रका लागि तीन जना वैज्ञानिकले संयुक्त रूपमा पुरस्कार पाएका थिए । अणुहरूको काँटछाँटसम्बन्धी अनुसन्धानका लागि गत वर्ष क्यारोलिन बर्टोजी, मोर्टन मेल्डल र ब्यारी शार्पलेसलाई नोबेल पुरस्कार प्रदान गरिएको थियो ।यस वर्षको भौतिकशास्त्र र चिकित्साशास्त्रतर्फको पुरस्कार पनि घोषणा भइसकेको छ । सूक्ष्म समय पत्ता लगाउने प्रकाशसम्बन्धी प्रायोगिक विधिका लागि तीन जना वैज्ञानिकलाई यस वर्षको भौतिकशास्त्रतर्फको नोबेल पुरस्कार दिइने भएको छ । मंगलबार रोयल स्विडिस एकेडेमी अफ साइन्सेजले अमेरिकी वैज्ञानिक पिएरे अगस्तोनी, जर्मन वैज्ञानिक फेरेन्ट्स क्राउस र स्विडिस वैज्ञानिक एन ल हुलिएरलाई यस वर्ष भौतिकशास्त्रतर्फ नोबेल पुरस्कार दिने घोषणा गरेको हो । नोबेल पुरस्कार कमिटीका अनुसार पदार्थमा इलेक्ट्रोनको गतिशीलताको अध्ययनका निम्ति प्रकाशको एटोसेकेन्ड पल्स उत्पन्न गर्ने प्रायोगिक प्रक्रिया पत्ता लगाएबापत एकेडेमीले उनीहरूलाई पुरस्कार दिइएको हो । उनीहरूले अटोफिजिक्स (प्रकाश लेजर पल्स र पदार्थको छोटो समय ः ११०००,०००,०००,०००,०००,००० सेकेन्डको अन्तर्क्रियाको अध्ययन) मा योगदान पुर्याएको बताइएको छ । १ एटोसेकेन्ड भनेको एक सेकेन्डको १०००,०००,०००,०००,०००,००० औं भाग हो । भौतिकशास्त्रतर्फको नोबेल पुरस्कार विजेतालाई मेडल र संयुक्त रूपमा १ करोड १० लाख स्विडिस क्रोनर (करिब १३ करोड २६ लाख रुपैयाँ) दिइन्छ ।गत वर्ष क्वान्टम मेकानिक्स बारे अनुसन्धान गर्ने तीन जना वैज्ञानिकलाई भौतिकशास्त्रतर्फको नोबेल पुरस्कार दिइएको थियो । गत वर्ष वैज्ञानिकहरू अलाँ आस्पेय, जोन क्लअसन र एन्टोन साइलिंगरले संयुक्त रूपमा पुरस्कार पाएका थिए । भौतिकशास्त्रतर्फ पहिलो नोबेल पुरस्कार भने सन् १९०१ मा जर्मन भौतिकशास्त्री विल्हेम रोन्टजेनलाई दिइएको थियो । उनले सन् १८९५ मा एक्सरे पत्ता लगाएका थिए । उनको सम्मानमा परमाणु संख्या १११ भएको तत्त्वको नाम रेन्टगेनियमसमेत राखिएको छ ।त्यस्तै यस वर्ष चिकित्साशास्त्रतर्फको नोबेल पुरस्कार भने कोरोना भाइरसविरुद्ध एमआरएनए खोप विकासमा काम गर्ने अमेरिकी वैज्ञानिकद्वय क्याटलिन कारिको र ड्रु वाइसम्यानलाई सोमबार दिइएको थियो । नोबेल पुरस्कार कमिटीका अनुसार साहित्यतर्फ अक्टोबर ५, शान्तिका लागि अक्टोबर ६ र अर्थशास्त्रको नोबेल पुरस्कार विजेताको घोषणा अक्टोबर ९ मा गरिनेछ ।"
बिहारको जातीय गणनाले भारतीय राजनीतिमा तरंग,"(नयाँदिल्ली)बिहार सरकारले जातीय गणनाको तथ्यांक सार्वजनिक गरेपछि देशको राजनीतिमा नयाँ तरंग ल्याएको छ । जातीय गणनाको माग अन्यत्र पनि उठ्न थालेको छ । विपक्षी गठबन्धन इन्डियाले सिंगो देशमा जातीय जनगणना गराइनुपर्ने विषयलाई आफ्नो राजनीतिक मुद्दा बनाउने देखिएको छ । सत्तारूढ भारतीय जनता पार्टीको हिन्दुत्व को नारालाई टक्कर दिन विपक्षी गठबन्धनले नयाँ सोसल इन्जिनियरिङ को मुद्दालाई उठाउने तयारीमा देखिएको छ । बिहारले गत वर्ष प्रदेशभित्र गराएको गणनाको तथ्यांक सार्वजनिक गरेको हो । त्यसअनुसार पिछडिएको जाति (बीसी) र अति पिछडिएको जाति (ईबीसी) जोड्दा समग्र पिछडा जाति (ओबीसी) को वर्चस्व ६३ प्रतिशतभन्दा बढी देखिएको छ । दलितहरूलाई समेत जोड्दा त्यो संख्या ८० प्रतिशतभन्दा बढी हुन्छ । माथिल्लो जाति भनिएकाहरूको संख्या १५ प्रतिशत छ । भारतमा सन् १९३१ यता जातजाति छुट्याउने गरी जनगणना भएको छैन । सन् २०११ को जनगणनामा जातीय सर्वेक्षण पनि गरिएको थियो । तर, त्यो सार्वजनिक गरिएन । हरेक १० वर्षमा हुनुपर्ने जनगणना कोभिडका कारण २०२१ मा भएको छैन । सत्तारूढ भाजपा जातीय जनगणनाको पक्षमा छैन । त्यही बीचमा बिहारले आफ्नो प्रदेशको जनसांख्यिक विवरण सार्वजनिक गरेर केन्द्रदेखि सबै प्रदेशमाथि दबाब बढाएको छ । बिहारले गरेको निर्णयलाई विपक्षी खेमाका दलहरूले स्वागत गरेका छन् । कांग्रेस नेता राहुल गान्धीले जनसंख्याअनुसारको हक सम्बन्धित समुदायले पाउन जातीय जनगणना आवश्यक रहेको बताएका छन् । बिहारको राष्ट्रिय जनता दल र जनता दल युनाइटेड गठबन्धनबाट बनेको नितिश कुमार नेतृत्वको सरकारले गराएको जातीय गणनाको दबाब केन्द्रमा सत्तारूढ भाजपामाथि बढ्ने देखिएको छ । नितिश कुमारले दुई वर्षअगाडि २३ अगस्त २०२१ मा प्रधानमन्त्री नरेन्द्र मोदीलाई भेट गरेर जातीय जनगणना गराइनुपर्ने माग गरेका थिए । जनगणनाको अधिकार केन्द्र सरकारको हो । तर, २०२१ मा केन्द्रले जनगणना नगराएपछि बिहार सरकारले आफ्नो प्रदेशमा जातीय सर्भे गराउने निर्णय लिएको थियो । जनसंख्याअनुसारको आरक्षणको नीति बिहार सरकारले लिए आगामी चुनावमा त्यसले सबै प्रदेशलाई प्रभावित बनाउने आकलन छ । प्रमुख विपक्षी दल कांग्रेस त्यसको पक्षमा खुलेर आइसकेको छ । बिहारको नयाँ जनगणना तथ्यांकले २०२४ मा हुने लोकसभा चुनावमा विपक्षी गठबन्धनलाई ओबीसीको हकलाई मुख्य मुद्दा बनाएर भाजपाको हिन्दुत्वको नारालाई टक्कर दिने सामाजिक न्यायको मुद्दा दिएको छ । २०१४ र २०१९ को चुनावमा पिछडा वर्गको भोटको ठूलो हिस्सा भाजपाले तानेको थियो । त्यसलाई फर्काउने रणनीतिअन्तर्गत देशैभर जातीय जनगणना र जनसंख्याअनुसारको हकको नारालाई विपक्षीले उठाउने देखिँदै छ । विश्लेषकहरूले त्यसको लाभ विपक्षी गठबन्धनले उठाउन सक्ने आकलन गर्न थालेका छन् । जातीय र सामाजिक हकको मुद्दाले विगतदेखि नै चुनावी राजनीतिमा ठूलो प्रभाव राख्दै आएको छ । गत महिना भाजपा सरकारले संसद्मा ल्याएको र पारितसमेत भइसकेको महिला आरक्षण कानुनमा पनि विपक्षी दलले महिलालाई छुट्याइएको कोटामा जातिगत आधारमा आरक्षण दिइनुपर्ने माग गरेका थिए । जातिगत आरक्षण र प्रतिनिधित्वको मुद्दाले बल पाएको स्थितिमा त्यसले पिछडा वर्गको भरोसा जित्न विपक्षी गठबन्धनलाई सहयोग पुग्नेछ । देशभरिमा पिछडा वर्ग मानिएको जातजातिको जनसंख्या ५० प्रतिशत हाराहारी रहेको अनुमान छ । उक्त वर्गको झुकाव चुनावमा निर्णायक रहँदै आएको छ । बिहारको राजनीतिमा त ओबीसीको भूमिका झनै निर्णायक रहँदै आएको छ । त्यही भएर नै विपक्षी इन्डिया ले जनगणनाको तथ्यांकलाई आगामी वर्ष हुने लोकसभा चुनावमा भाजपाविरुद्धको कार्ड का रूपमा प्रयोग गर्ने अनुमान गरिएको छ । त्यसै पनि बिहारमा चुनावी परिणाममा जातीय समीकरणले अहं भूमिका खेल्दै आएको छ । पछिल्लो नतिजाले आगामी चुनावमा मण्डल भर्सेज कमण्डल को राजनीति थप सघन बन्ने विश्लेषकहरूको बुझाइ छ । बिहारमा भारतीय जनता पार्टीको हिन्दुत्वको राजनीतिलाई कमण्डल र विपक्षी जनता दललगायतका जातीय राजनीतिलाई सन् १९७९ मा तत्कालीन जनता पार्टीद्वारा जातीय आरक्षण सम्बन्धमा गठित मण्डल आयोगसँग जोडेर हेर्ने गरिएको छ । मण्डल आयोग गठनपछि बिहार र यूपीको राजनीतिक समीकरण नै फेरिएको थियो । केही विश्लेषकहरूले बिहारको जातीय गणनालाई मण्डल आयोगको दोस्रो संस्करणको संज्ञासमेत दिएका छन् ।बिहारजस्तै विपक्षी गठबन्धनको सरकार रहेको अन्य राज्यले पनि जातीय गणना गराउने तयारी गरेका छन् । झारखण्डले त्यस्तो घोषणा गरिसकेको छ । कर्नाटकमा पहिले नै जातीय सर्भे भइसकेको छ । त्यसलाई सार्वजनिक गरिने सम्भावना छ । अन्य राज्यहरूमा पनि त्यस्तो माग र दबाब बढ्दै जाने निश्चित छ । छिमेकी उत्तरप्रदेशमा पनि त्यसको प्रभाव पर्ने अनुमान गरिएको छ । बिहार र उत्तरप्रदेशमा लोकसभा चुनावमा निर्णायक राज्य मानिन्छन् । भारतको तल्लो सदन लोकसभामा बिहारबाट ४० र उत्तरप्रदेशमा ८० सांसद प्रतिनिधित्व गर्छन् । प्रधानमन्त्री नरेन्द्र मोदीले भने विपक्षी दलले जातपातको नारा दिएर विकासविरोधी र जातका नाममा मानिसलाई विभाजित गर्ने राजनीति गरेको आरोप लगाएका छन् । बिहारको जातीय गणनाको विवरण सार्वजनिक भएपछि राजस्थानको एक सभालाई सम्बोधन गर्दै उनले जातिका नाममा गरिबको भावनासँग खेलबाड गरिएको बताएका हुन् । उनीहरूले सधैं गरिबको भावनासँग खेलबाड गरेका छन्, विपक्षी दललाई इंगित गर्दै उनले भनेका थिए, पहिला पनि जातपातका नाममा मानिसलाई विभाजित गर्दै आएका थिए, अहिले पनि त्यही पाप गर्दै छन् । उनले जनसंख्याको ठूलो हिस्सा गरिबको रहेकाले सबैभन्दा ठूलो जाति त्यही रहेको बताए । उनले जनसंख्याका अनुपातमा गरिबले सबैभन्दा बढी हक पाउनुपर्ने उल्लेख गरे ।"
बिहारको जनसांख्यिक स्थिति,"बिहारको कुल जनसंख्या १३ करोड ७ लाख छ । त्यसमध्ये सबैभन्दा बढी यादव समुदायको संख्या छ । कुल जनसंख्याको १४२७ प्रतिशत यादव छन् । अति पिछडा वर्गमा पर्ने विभिन्न जातिको जनसंख्या ३६०१ तथा पिछडा वर्गमा पर्ने समुदायको उपस्थिति २७१३ प्रतिशत छ । पिछडा वर्गमा सबैभन्दा बढी जनसंख्या यादव समुदायको हो । माथिल्लो जाति मानिएका (ब्राह्मण, राजपुत, भूमिहार र कायस्थ) को जनसंख्या १०५६ प्रतिशत छ । धर्मका आधारमा हिन्दुहरूको संख्या कुल जनसंख्याको ८१९९, मुस्लिमको १७७० र अन्य धर्म मान्नेको उपस्थिति १ प्रतिशतभन्दा पनि कम छ ।"
आम आदमी पार्टीका नेता सिंह पक्राउ,नयाँदिल्ली (कास) प्रवर्तन निर्देशनालय (ईडी) ले बुधबार आम आदमी पार्टी (आप) का नेता सञ्जय सिंहलाई पक्राउ गरेको छ । उनी राज्यसभा सदस्य हुन् । सिंह आपका प्रखर नेताका रूपमा चिनिन्छन् । सडकदेखि सदनसम्ममा उनले नरेन्द्र मोदी नेतृत्वको सरकारको कडा आलोचना गर्दै आएका छन् । ईडीले यसअघि आम आदमी पार्टीबाट दिल्ली सरकारमा मन्त्री रहेका सत्येन्द्र जैन र मनीष सिसोदियालाई पक्राउ गरेको थियो । दुवै जना जेलमा छन् । आपका नेताहरूमध्ये सिंह पक्राउ पर्नेमा तेस्रो ठूलो नेता हुन् । ईडीका अधिकारीहरू सिंहको दिल्लीस्थित निवासमा बुधबार बिहान ७ बजे पुगेका थिए । दिनभरि घरमा छापा र केरकारपछि साँझ सिंहलाई पक्राउ गरिएको हो । सिंहमाथि पनि रक्सी बिक्रीमा छुट दिन नीतिगत फेरबदलमा संलग्न रहेको भ्रष्टाचारको आरोप लगाइएको छ । यसअघि दिल्लीका उपमुख्यमन्त्रीसमेत रहेको सिसोदियालाई त्यही मुद्दामा पक्राउ गरिएको थियो । उक्त मुद्दामा सिंहलाई पनि आरोपी बनाइएको थियो । मन्त्री जैन भने भ्रष्टाचारको अर्को मुद्दामा पक्राउ परेका हुन् । आपका संयोजक दिल्लीका मुख्यमन्त्री अरविन्द केजरीवालले २०२४ को चुनावलाई लक्षित गरेर केन्द्र सरकारले सरकारी एजेन्सीहरूको दुरुपयोग बढाएको आरोप लगाएका छन् । एक हजार छापामारी भए पनि एजेन्सीहरूले आप सरकारविरुद्ध कुनै प्रमाण जुटाउन नसकेको बताएका छन् । उनले सामाजिक सञ्जाल एक्समा सिंहको पक्राउ प्रकरणलाई गैरकानुनी भनेका छन् । आपबाट राज्यसभा सदस्य रहेका राघव चड्डाले आगामी चुनाव हार्ने संकेत पाएपछि हतास भएको बीजेपीले विपक्षी दललाई तर्साउने कोसिस थालेको बताएका छन् । अन्य विपक्षी दलहरूले पनि यस घटनाको विरोध गरेका छन् । केन्द्रमा सत्तारूढ भाजपाले भने आम आदमी पार्टीको कार्यालयअगाडि भ्रष्टाचारको विरोधमा प्रदर्शन गरेको छ ।
'सडक मर्मत गर्न चाडबाड नै कुर्नुपर्ने हो ?,"(काठमाडौं)चाडबाडअघि नै सडक पूर्वाधारमा सुधार गर्नुपर्नेमा सांसदहरूले जोड दिँदै चाडबाड कुरेर सडक मर्मत गर्नु गलत हुने बताएका छन् । बुधबार सिंहदरबारमा प्रतिनिधिसभाको पूर्वाधार विकास समितिले आयोजना गरेको चाडबाड लक्षित सडक पूर्वाधारसम्बन्धी छलफलमा सहभागी सांसद ठाकुर गैरेले चाडबाडको बेलामात्र राजमार्ग र उपत्यकाका सडकको चिन्ता गर्नु गलत भएको बताए । दसैंको मुखमा आएर राष्ट्रिय राजमार्गलाई कसरी सुचारु गर्ने भनेर छलफल गर्नुपर्ने बाध्यता छ, योभन्दा विडम्बना अरू के हुन सक्छ ?, उनले प्रश्न गरे, यही बेला राजमार्गका खाल्डाखुल्डी पुर्ने काम हुन्छ, तर यो बेला ग्रामीण सडक सुधारमा ध्यान हुनुपर्ने होइन ? राजमार्गहरू सधैं सहज हुनुपर्ने उनले बताए । एकतर्फी चलेका ग्रामीण सडकमा दुईतर्फी कसरी चलाउने भन्नेतर्फ ध्यान दिनुपर्ने होइन ?, गैरेले थपे, गाउँपालिकाका स्रोतले सडक सुधार गर्न सक्ने अवस्था छैन । उनले पालिकाहरूलाई दसैंको मुखमा काठमाडौंबाट सदरमुकाम झरेका यात्रुलाई गाउँसम्म पुर्याउन कठिनाइ भएकाले केन्द्रीय सरकारले सहयोग गर्नुपर्ने उनको भनाइ छ । समिति बैठकमा गैरेले नारायणगढबुटवल सडकमा यात्रा गर्दा भोग्नुपरेको कष्टबारे पनि सुनाए । नारायणगढबुटवल सडक भएर पाल्पादेखि काठमाडौं आउँदा पहिला साढे दुई घण्टामा बुटवलबाट नारायणगढ पुगिन्थ्यो, अहिले ८ घण्टा लाग्छ, उनले भने, यो सडक निर्माण थालेको ५ वर्ष भइसक्यो तर अहिलेसम्म किन पूरा भएन ? चाडबाडमा मात्र सडक मर्मत गर्नेभन्दा बलियो र टिकाउ सडक बनाउनुपर्नेमा सांसद सुशीला श्रेष्ठले जोड दिइन् । अहिले नै बलियो गरी सडक मर्मत गरियोस्, उनले भनिन्, ताकि अर्को दसैंमा फेरि यसरी नै सडक मर्मत गर्नेबारे छलफल गर्न नपरोस् । नेपालको सडकको अवस्थाले गर्दा गाडी चढेको मान्छे सकुशल घर आइपुग्छपुग्दैन भन्ने त्रास रहेको सांसद प्रतिमा गौतमले टिप्पणी गरिन् । दैनिकजसो दुर्घटनाका खबर सुनिन्छन्, उनले भनिन्, चाडबाडका बेला सडकमा ट्राफिक जामको समस्या उस्तै हुन्छ, त्यसैले चाडबाडलाई मात्र लक्षित नगरी सधैंका लागि सडक कसरी सुरक्षित बनाउन सकिन्छ भन्नेतर्फ सरकारको ध्यान जान जरुरी छ । चाडबाडका बेला ग्रामीण सडकमा बढी समस्या हुने भएकाले संघीय सरकारको ध्यान त्यसतर्फ पनि जानुपर्ने सांसद बिना लामाले बताइन् । ग्रामीण सडकमा गाडी फस्ने र दैनिक उपभोग्य वस्तु गन्तव्यसम्म पुर्याउन समस्या हुने गरेको छ, उनले भनिन्, त्यसैले चाडबाड लक्षित सडक मर्मत मन्त्रीको क्षेत्र केन्द्रित मात्र नहोस्, सबैतिरका सडक मर्मतमा ध्यान जाओस् । बैठकमा उपस्थित अधिकांश सांसदले चाडबाडअघि नै सडक सुधार गर्नुपर्नेमा जोड दिएका थिए । पूर्वाधार विकास समिति सभापति दीपकबहादुर सिंहले राजमार्गहरू चाडबाडमा टालटुल गरेर चलाउनुपर्ने दुर्भाग्य रहेको बताए । आगामी वर्षहरूका दसैंमा यो समितिले यस्तो बैठक राख्न नपरोस्, उनले भने । सार्वजनिक खरिद ऐनले म्याद अवधिभित्रमा निर्माण कम्पनीले काम सम्पन्न नगरे पहिलो चरणमा चेतावनी दिने र अर्को चरणमा ठेक्का रद्द गर्ने व्यवस्था गरे पनि त्यो हुन नसकेको सांसद माधव सापकोटाले बताए । तोकिएको समय सीमाभित्र काम नभएपछि ती ठेक्का के कारणले रद्द हुँदैनन् ?, उनले भने, त्यसैले खरिद ऐन संशोधन आवश्यक छ । चाबहिलसाँघु सडक विस्तारकै क्रममा भत्किए पनि अहिलेसम्म सुधार नगरिएको सांसद निशा डाँगीले बताइन् । काठमाडौंका धेरै सडकमा खाल्डाखुल्डी छन्, मर्मतको काम कताकता हुन्छ ?, उनले भने, कालोपत्र भएको सडक एक वर्ष नपुग्दै कसरी उप्कन्छ ? सांसद लालवीर चौधरीले घण्टौं लाइन लागेर टिकट काट्ने समस्याको अन्त्य गर्नुपर्ने बताए । यातायात व्यवसायीलाई छिटै अग्रिम बुकिङ खोल्ने तयारीमा रहेको भौतिक पूर्वाधार तथा यातायात मन्त्री प्रकाश ज्वालाले बताए । विद्यालय र कलेजका गाडीलाई सहयोग गरेर विद्यार्थीलाई घर निःशुल्क पठाउनेबारे छलफल गर्ने छौं, उनले भने, राष्ट्रिय राजमार्ग मर्मत सम्भार चाडबाडको समयमा मात्र गर्नुपर्ने कुरा राम्रो होइन, यो नियमित हुनुपर्ने काम हो । उनले अहिले सडक बिग्रिएकाले मर्मत गर्नुपर्ने बताए । काठमाडौं उपत्यकाभित्र सडक विभागअन्तर्गत सडकका खाल्डाखुल्डी दसैंअघि नै व्यवस्थापन गरिसक्नेछौं, उनले भने, चाडपर्वका बेला सडकमा कहीं कतै समस्या आइहाले र अवरुद्ध भइहाले त्यसका लागि विशेष व्यवस्थापन गर्नेछौं । नारायणगढबुटवल, मुग्लिङपोखरा, मुग्लिङकाठमाडौं, अरनिको राजमार्ग, पूर्वपश्चिम राजमार्गमा केही समस्या रहेकाले यसलाई कसरी सहज बनाउन सकिन्छ भन्नेबारे छिटै निकास निकाल्ने उनको भनाइ छ । टिकट बुकिङ खोलेर त्यसलाई व्यवस्थापन गर्ने कुरामा हामी गम्भीर छौं, बिचौलिया नियन्त्रण गर्न, अनुगमनलाई भरपर्दो बनाउन लाग्ने छौं, उनले भने, टिकटका लागि लामो लाइन लाग्नुपर्ने अवस्था आउन नदिन र अग्रिम बुकिङ गरेर लिएको टिकटको सिटमा यात्रुलाई सहजै बस्ने व्यवस्था गर्नेछौं । गाडीको प्राविधिक अवस्था चेकजाँच गरेर मात्र चलाउन दिने व्यवस्था गरिने मन्त्री ज्वालाले बताए । दसैं सुरु हुने बेलासम्म पनि मनसुन निरन्तर छ, कतिपय ठाउँमा सडक मर्मत गर्दागर्दै पनि वर्षात्ले अवरोध पुर्याएको छ, उनले भने, त्यसका बाबजुद पनि सडक मर्मतको काम भइरहेको छ । निर्माण व्यवसायीले काम गरेको रकम विशेष व्यवस्थापन गरेर भए पनि भुक्तानी गर्ने टुंगोमा पुगेको उनले बताए । सबै मन्त्रालयको गरेर ७ अर्ब रुपैयाँ होला, हाम्रो मात्र ४ अर्ब रुपैयाँ बाँकी छ, उनले भने, अब छिटै नै भुक्तानी हुन्छ । यातायात व्यवसायीलाई चाडबाडको मुखमा गाडी भाडा समायोजनको माग नगर्न आग्रह गरिएको भौतिक मन्त्रालयका सचिव केशवकुमार शर्माले बताए । अरनिको यातायातले अग्रिम बुकिङ खोली सकेको छ, अन्य यातायात व्यवसायीले घटस्थापनाको एक हप्ता अघिबाट बुकिङ खोल्ने तयारी गरेका छन्, उनले भने, यसका लागि यातायात व्यवसायीसँग निरन्तर छलफलमै छौं । उनले पृथ्वी राजमार्गको मुग्लिङदेखि नौबिसेसम्म १ सय ८३ स्थानमा सहायक सडकहरू खनिएका कारण पहिरो खसेर मुख्य राजमार्गहरू अवरुद्ध बन्ने गरेको बताए । दसैंका बेला काठमाडौंका कलेजविद्यालयका बसलाई समेत प्रयोगमा ल्याई मुख्य सहरबाट विद्यार्थी र अभिभावकलाई गन्तव्यसम्म पुग्ने व्यवस्था मिलाउन पूर्वाधार विकास समितिले निर्देशन दिएका छन् । काठमाडौंका निजी विद्यालय र कलेजहरूसँग सयौं गाडी छन्, विकटका विद्यार्थीलाई घर जान ती गाडीलाई सरकारले तेलको व्यवस्थापन गरेर निःशुल्क घरसम्म पुग्ने व्यवस्था गरिदिँदा राम्रो हो, समिति सभापति सिंहले भने, सम्बन्धित मन्त्रीहरूले आग्रह गरेको खण्डमा यो सम्भव छ । त्यस्तै निर्माण व्यवसायीहरूले काम गरेबापत पाउनुपर्ने बक्यौता रकमको भुक्तानी गर्ने व्यवस्था शीघ्र मिलाउन पनि समितिले निर्देशन दिएको छ ।"
सरकारले अनुदान नदिएपछि कम्पनीले रोके कृषि बिमा भुक्तानी,"(काठमाडौं)राज्यको नीतिअनुसार सरकारले दिनुपर्ने बिमा शुल्कबापतको अनुदान रकम नपाएपछि बिमा कम्पनीले कृषि बिमा गर्न र दाबी भुक्तानी रोकेका छन् । कम्पनीले कृषि बिमा र दाबी भुक्तानी रोक्दा एकातिर किसानले पशुपन्छी तथा कृषि उपजको बिमा गर्न पाएका छैनन् भने अर्कोतिर दाबी भुक्तानी पाउनबाट पनि वञ्चित छन् । पटकपटक ताकेता गर्दा पनि सरकारबाट रकम नपाएपछि आफूहरूले दाबी भुक्तानी रोकेको एक बिमा कम्पनीका प्रमुख कार्यकारी अधिकृतले बताए । सरकारबाट पैसा नपाइएपछि कम्पनीले कसरी भुक्तानी दिने ? ती अधिकारीले प्रश्न गरे, सरकारले कृषि बिमा अनुदानको रकमलाई पनि कोरोना बिमाको भुक्तानीजस्तै नदिने हो कि भन्ने आशंकामा नयाँ बिमा र दाबी भुक्तानी रोकिएको हो । नियामक निकाय र सरकारबाट सकारात्मक प्रतिक्रियासमेत नआएपछि नयाँ कृषि बिमा गर्न र परेका दाबी भुक्तानी गर्न नसकिएको ती अधिकारीको भनाइ छ । सूचना नै निकालेर दाबी भुक्तानी रोक्यौं भन्न पनि भएको छैन । भुक्तानी दिन सक्ने अवस्था पनि छैन, उनले थपे, यसकारण प्रायः सबै कम्पनीले आन्तरिक रूपमै नयाँ कृषि बिमागर्न र पुरानाको दाबी भुक्तानीरोकेका छन् ।नियामक निकाय नेपाल बिमा प्राधिकरणको तथ्यांकअनुसार गत असारसम्म सरकारले पशुपन्छी बिमा र कृषि बिमाअन्तर्गत १ अर्ब ७७ करोड ८९ लाख रुपैयाँ बिमा शुल्कबापतको अनुदान रकम भुक्तानी दिन बाँकी छ । यसअनुसार पशुपन्छीतर्फ सरकारले माछा बिमालगायतको बिमा शुल्क अनुदान आर्थिक वर्ष २०७७७८ वैशाखदेखि असारसम्मको, आव ०७८७९ को कात्तिकदेखि असारसम्मको भुक्तानी दिन बाँकी छ । कृषि बिमाअन्तर्गत ०७९८० को साउनदेखि असारसम्मको बिमा शुल्क अनुदानबापतको रकम भुक्तानी बाँकी रहेको समितिको तथ्यांक छ ।सरकारले अनुदानबापतको रकम नदिएको भन्दै गत जेठ ७ देखि बिमा कम्पनीहरूले कृषि बिमालेखको बिक्री रोकेका थिए । त्यसपछि सरकारले १ अर्ब १५ करोड रुपैयाँ भुक्तानी दिएपछि गत असार ५ देखि कम्पनीहरूले पुनः कृषि बिमालेखको बिक्री थालेका थिए । गत जेठ ७ सम्म सरकारले तिर्न बाँकी बिमा अनुदान रकम करिब ३ अर्ब रुपैयाँ थियो । त्यति बेला सरकारले १ अर्ब १५ करोड रुपैयाँ भुक्तानी दिएपछि गत असारसम्म करिब २ अर्ब रुपैयाँ बाँकी रहेको हो । पटकपटक ताकेता गर्दा पनि सरकारबाट पैसा नआएपछि कृषि बिमा र तिनको दाबी भुक्तानी प्रभावित भएको नेपाल बिमा प्राधिकरणका कार्यकारी निर्देशक एवं प्रवक्ता राजुरमण पौडेलले बताए । कम्पनीहरूलाई पनि कसरी भुक्तानी गर भन्ने ? जबकि सरकारले दिनुपर्ने ठूलो रकम उनीहरूले पाएका छैनन्, उनले भने, सरकारबाट पैसा नआई कम्पनीले भुक्तानी दिन सक्ने अवस्था नरहेकाले रकम छिटो निकासा गरिदिन प्राधिकरणले सम्बन्धित मन्त्रालयहरूमा ताकेता गरिरहेको छ ।नयाँ बिमा गर्न अन्योल भए पनि दाबी भुक्तानी रोकेको बारे बिमा कम्पनीका प्रमुख कार्यकारी अधिकृत खुलेर बोल्न तयार छैनन् । कृषि बिमा शुल्कअन्तर्गत सरकारले दिनुपर्ने करिब २ अर्ब रुपैयाँ नदिँदा नयाँ बिमा प्रभावित भए पनि कम्पनीहरूले प्रक्रिया पूरा भएको दाबी भुक्तानी नरोकेको निर्जीवन बिमक संघका महासचिव अशोक खड्काको भनाइ छ । हालसम्म सरकारले तिर्न बाँकी करिब २ अर्ब नआउँदा नगद प्रवाहमा कमी भएपछि किसानको दाबी भुक्तानी पनि प्रभावित भएको छ । यद्यपि १५ दिनमा पाउनुपर्ने ३० दिनमा, ३० दिनमा पाउनुपर्ने दाबी ४५ दिन गरेरै भए पनि कम्पनीले भुक्तानी रोकेका छैनन्, उनले भने, नयाँ बिमा गर्न भने साँच्चै समस्या भएको छ । अहिले २० लाखको प्रिमियम आयो भनेर कम्पनी खुसी हुँदैनन् । किनकि त्यसमध्ये १६ लाख सरकारबाट आउने हो, जसको टुंगो छैन । गत भदौ १ मा कृषि, सहकारी तथा प्राकृतिक स्रोत समितिले लम्पी स्किनजस्ता संक्रमणबाट सिर्जना हुने संकटको अवस्थामा संघ, प्रदेश र स्थानीय तहबीच समन्वय गर्न अधिकार प्राप्त समन्वयकारी निकाय गठन गरी कार्यसम्पादन गर्न सरकार, कृषि तथा पशुपन्छी विकास मन्त्रालयलाई निर्देशन दिएको थियो । लम्पी स्किनलगायत रोग नियन्त्रणका लागि खोप उत्पादन र अनुसन्धानसँग सम्बन्धित प्रयोगशाला तथा सम्बन्धित निकायका लागि आवश्यक बजेट विनियोजन हुने व्यवस्था गर्न सरकारलाई निर्देशन दिने निर्णय भएको छ, समितिले नेपाल बिमा प्राधिकरणलाई पठाएको पत्रमा भनिएको छ, लम्पी स्किन रोगबाट मृत्यु भएका बिमा गरिएको पशुहरूको क्षतिपूर्ति उपलब्ध गराउने कार्य हालसम्म हुन नसक्दा किसान थप मर्कामा परेकाले उक्त बिमित पशुको क्षतिपूर्ति रकम छिटोभन्दा छिटो उपलब्ध गराउने कार्यका लागि आवश्यक पहल गर्न कृषि तथा पशुपन्छी विकास मन्त्रालय, अर्थ मन्त्रालय र नेपाल बिमा प्राधिकरणलाई निर्देशन दिने निर्णय भएको छ । हाल कृषि बिमामा शुल्कको ८० प्रतिशत अनुदान पाउने व्यवस्था छ । कुनै किसानले आफूले पालेका पशु वा खेती गरिरहेको बालीको बिमा गर्न चाहे १ लाख रुपैयाँ बिमा शुल्क तोकिएको छ । तर किसानले २० हजार रुपैयाँ मात्रै तिरे पुग्छ । बाँकी ८० हजार रुपैयाँ बिमा शुल्क सरकारबाट अनुदान पाइन्छ । आर्थिक वर्ष ०७८७९ को बजेटमा त्यसअघि कृषि तथा पशुपन्छी बिमामा प्रदान गर्दै आएको अनुदान रकमलाई ८० प्रतिशतबाट ५० प्रतिशत कायम गरिएको थियो । आर्थिक वर्ष ०७८७९ को अर्थसम्बन्धी अध्यादेशलाई प्रतिस्थापन गर्ने विधेयकमार्फत कृषि पशुपन्छी बिमाको अनुदान रकम ८० प्रतिशत कायम गरिएको हो ।"
भूतप्रभावी करविरुद्ध कारण देखाऊ आदेश,"काठमाडौं (कास) सरकारले चालु आर्थिक वर्षको आर्थिक ऐनमार्फत ल्याएको फर्दर पब्लिक अफरिङ (एफपीओ) र मर्जर तथा एक्विजिसन प्रक्रियामा भएको बार्गेन पर्चेज गेन मा लगाएको करसम्बन्धी व्यवस्थाविरुद्ध वाणिज्य बैंकहरूले सर्वोच्च अदालतमा पेस गरेको रिटमा सर्वोच्च अदालतले कारण देखाउ आदेश जारी गरेको छ । प्रधानन्यायाधीश विश्वम्भरप्रसाद श्रेष्ठसहित न्यायाधीश ईश्वरप्रसाद खतिवडा, आनन्दमोहन भट्टराई, प्रकाशकुमार ढुंगाना र सुष्मालता माथेमाको संवैधानिक इजलासले रिट निवेदनको मागअनुसार अन्तरिम आदेश जारी गर्न अस्वीकार गर्दै बुधबार सरकारका नाममा कारण देखाउ आदेश जारी गरेको छ । छलफलका लागि कात्तिक २२ गतेलाई डाकिएको नेपाल बैंकर्स संघका अध्यक्ष सुनील केसीले बताए । नेपाल इन्भेस्टमेन्ट मेगा बैंक लिमिटेड दरबारमार्ग काठमाडौंसहित १६ वाणिज्य बैंकले सरकारले भूतप्रभावी कानुन बनाई कर लगाउन खोजेको दाबी गर्दै प्रधानमन्त्री तथा मन्त्रिपरिषद्को कार्यालय, अर्थ मन्त्रालय, आन्तरिक राजस्व विभागलाई विपक्षी बनाई गत भदौ २९ मा सर्वोच्च रिट दायर गरेका थिए । चालु आर्थिक ऐनमार्फत पब्लिक लिमिटेड कम्पनीले विगतमा गरेको कारोबारमा सरकारले संवैधानिक व्यवस्थाविपरीत नयाँ कर लगाएको र भूतप्रभावी कानुन ल्याएर लगानीको वातावरण बिगारेको भन्दै त्यसको बदरको माग गर्दै १६ वटा वाणिज्य बैंकले सर्वोच्चमा रिट हालेका थिए ।संविधानको धारा १३३ (१) अन्तर्गत संविधानसँग बाझिएको कानुन प्रारम्भदेखि नै अमान्य घोषित गरी धारा ११ (२) र (३) अन्तर्गत उत्प्रेषण, प्रतिषेध, परमादेशलगायत उपयुक्त आदेशको माग गर्दै १६ वाणिज्य बैंकले एफपीओमा सरकारले लगाएको करको व्यवस्था बदरको माग गरेका छन् । बैंकहरूले एफपीओमा कर र बार्गेन पर्चेज गेनमा करसम्बन्धी व्यवस्था खारेजको माग गर्दै दुई वटा रिट दायर गरेका छन् । यसअनुसार ७ वटा वाणिज्य बैंकले एफपीओ करसम्बन्धी व्यवस्था र १५ वटा वाणिज्य बैंकले संयुक्त रूपमा मर्जर तथा एक्विजिसन प्रक्रियामा बार्गेन पर्चेज गेन मा सरकारले लगाएको करको व्यवस्था बदरको माग गर्दै रिट दायर गरेका हुन् ।"
साढे तीन वर्षदेखि नियमित हवाई उडान,"(राजविराज)लामो समय बन्द भई पुनः सञ्चालनमा आएको सप्तरीको राजविराज विमानस्थलमा पछिल्लो साढे ३ वर्षभन्दा बढी समयदेखि नियमित हवाई उडान हुँदै आएको छ । बुद्ध एयरले अहिले दैनिक रूपमा काठमाडौंराजविराजकाठमाडौं एउटा उडान गर्दै आएको छ । उडान नियमित भएपछि यात्रुको चाप पनि बढ्दै गएको छ । उडान अनियमितताको नियति भोग्दै आएको राजविराज विमानस्थलमा २०७६ माघ १८ देखि बुद्ध एयरले दैनिक नियमित उडान गर्दै आएको हो । बुद्धको ७२ सिटे जहाज दैनिक रूपमा दिउँसो काठमाडौंबाट यात्रु लिएर राजविराज उत्रने र यहाँबाट यात्रु लिएर काठमाडौं फर्किने गरेको छ । एकाध दिनबाहेक बुद्ध एयरले नियमितरुपमां क्षमताअनुसार यात्रु लिएर आउनेजाने गरेको बुद्ध एयरका स्टेसन म्यानेजर अनिल राजवंशीले जानकारी दिए । कहिलेकाहीँ केही सिट खाली हुन्छ, नभए सधैं सिटअनुसार नै यात्री हुन्छ, राजवंशीले भने । राजविराज विमानस्थलबाट सप्तरी, सिरहा र उदयपुरसँगै सुनसरीको पश्चिमी भागको यात्रु र भारतीय यात्रुहरूसमेत हवाई सेवा प्रयोग गर्ने गरेका छन् । भारतीय सीमाभन्दा सात किलोमिटर उत्तरमा यो विमानस्थल रहेको छ । बुद्ध एयरले हवाई उडान सुरु गरेयता काठमाडौंराजविराज र राजविराजकाठमाडौं गरी एक लाख ३० हजार यात्रुले हवाई सेवा लिई सकेका छन् । सीमा नजिकै रहेका कारण भारतीय यात्रुका लागि समेत राजविराज विमानस्थलवाट हवाई सेवा लिन सहज भएको छ । मधेश प्रदेशको सिमरा र जनकपुरसहित राजविराज तेस्रो विमानस्थल हो । राजविराज विमानस्थलबाट पूर्वतर्फ एक सय किलोमिटरमा विराटनगर विमानस्थल रहेको छ भने पश्चिममा पनि एक सय किलोमिटरमा जनकपुर विमानस्थल रहेको छ । सय किलोमिटरको फरकमा विमानस्थल रहेका कारण यस क्षेत्र वरिपरिका यात्रुको रोजाइमा राजविराज विमानस्थलको हवाई सेवा पर्ने गरेको छ । लामो समय बन्द रहेको राजविराज विमानस्थलबाट ०७५ साल असार १० देखि श्री एयरलायन्सले सातामा पाँच दिन उडान सुरु गरेको थियो । तर श्रीले सातामा पाँच दिन उडान सुरु गरेको केही दिनमै दुई दिन कटौती गर्दै तीन दिन मात्र उडान भर्ने गरेको थियो । तीन दिनपछि सातामा दुई दिन मात्र उडान सुरु गरेको एक वर्षपछि श्री एयरलाइन्सले राजविराज उडान बन्द गरेको थियो । श्री एयरलाइन्सपछि बुद्ध एयरले सुरु गरेको सेवा कोभिडकालमा ६ महिनाबाहेक २०७६ माघदेखि राजविराज दैनिक उडान गर्दै आएको छ । २०१६ सालमा तत्कालीन मन्त्री गणेशमान सिंहद्वारा उद्घाटन भएको केही दिनभित्रै राजविराज विमानस्थलमा विमान सेवा बन्द भएको थियो । बीचबीचमा केही समय विमानस्थलमा जहाज आए पनि कच्ची धावन मार्ग तथा अन्य प्राविधिक समस्याका कारण राजविराज विमानस्थल पूर्ण रूपमा सञ्चालनमा आउन सकेको थिएन । राजविराज विमानस्थल कार्यालयका अनुसार ०५२ सालमा केही दिन यहाँबाट उडान भएपनि धेरै दिन चल्न सकेन । त्यसपछि २०६६ सालमा केही दिनका लागि मात्र राजविराज विमानस्थलबाट पहाडी जिल्लाका लागि उडान भएर फेरि बन्द भएको थियो । विगतमा कच्ची धावन मार्गको कारण देखाउँदै यहाँबाट विमान सेवा ठप्प हुने गरेको थियो । ३० करोड रुपैयाँभन्दा बढीको लागतमा राजविराज विमानस्थलमा पक्की धावनमार्गसहितका अन्य पूर्वाधारहरू तयार भएपछि अहिले उडान नियमित हुन सकेको हो । २०७३ साल असोजमा सुरु भई २०७५ वैशाखमा विमानस्थलको पक्की धावन मार्गसहितका संरचना निर्माण भएको थियो । राजविराज विमानस्थलमा एक हजार पाँच सय मिटर लामो र ३० मिटर चौडा पक्की धावन मार्ग रहेको छ । यसका अतिरिक्त ६० मिटर चौडा र ९० मिटर लामो एप्रोन तथा १ सय १० मिटर लामो ट्याक्सी वे निर्माण गरिएको छ । यसका अतिरिक्त नयाँ टर्मिनल भवन निर्माण भएको छ । त्यसभित्र शौचालय, विशिष्ट कक्षसहित जाने र आउने यात्रुहरूका लागि समेत कक्षहरू रहेका छन् । नियमित उडानसँगै विमानस्थलमा केही चुनौतीहरू पनि तत्कालै अन्त्य गर्नुपर्ने अवस्था रहेको छ । बुद्ध एयरका स्टेसन म्यानेजर अनिल राजवंशीका अनुसार बस्ती नजिकै भएका कारण चराचुरुङ्गीको जोखिम रहने गरेको छ । कहिलेकाहीँ धावनमार्गमा कुकुरसमेत आउने गरेको उनले सुनाए । यसका अतिरिक्त राजविराजकुनौली सडक खण्डदेखि विमानस्थलसम्मको बाटोसमेत फराकिलो बनाइनुपर्ने, रात्रिकालीन बत्तीको व्यवस्थापन हुनुपर्ने, विमानस्थलमा हुनुपर्ने न्यूनतम सुरक्षाकर्मी उपलब्ध गराइनुपर्नेसहितका तात्कालिक चुनौतीहरू रहेको राजवंशीले बताए । राजविराज विमानस्थल कार्यालयका प्रमुख ध्रुवराज श्रेष्ठका अनुसार रन वे लाइटको व्यवस्थापन र फायर स्टेसनको स्थापना हुनुपर्ने बताए । विमानस्थलमा वरिष्ठ अधिकृतका रूपमा रहेका श्रेष्ठसँगै अधिकृत सरोजकुमार सिंह दुई जना दरबन्दीका कर्मचारी छन् भने अन्य तीन जना करारका छन् । नियमित उडान हुन थालेपछि भौतिक पूर्वाधारको समेत निर्माण हुँदै गएको छ । केही चुनौतीहरूका बीच नियमित उडान हुँदा सप्तरीसहित जोडिएका जिल्ला र सीमावर्ती भारतीय क्षेत्रका यात्रुका लागि राजधानी काठमाडौं पुग्ने र फर्किने सहज माध्यम राजविराज बिमानस्थल बनेको छ ।"
अर्थ संक्षेप,"सानिमा बैंकको मोबाइल बैंकिङमा क्यासब्याक पाइनेकाठमाडौं (कास) सानिमा बैंकले फोनपेसँगको सहकार्यमा सानिमा सजिलो ईबैंकिङ सेवा प्रयोगकर्ताका लागि विशेष क्यासब्याक योजना ल्याएको छ । यो योजना कात्तिकसम्म लागू हुने बैंकले जनाएको छ । बैंकका अनुसार यसअन्तर्गत पहिलो पटक सानिमा सजिलो ईबैंकिङ सेवा प्रयोग गर्ने ग्राहकलाई एयरलाइन्सको टिकट खरिदमा ५ प्रतिशत वा अधिकतम २ सय रुपैयाँ, बिजुलीको बिल तिर्दा २ प्रतिशत वा अधिकतम २५ रुपैयाँ र इन्टनेटको बिल तिर्दा २ प्रतिशत वा अधिकतम ५० रुपैयाँसम्मको क्यासब्याक दिइने बताइएको छ । मोबाइल बैंकिङ प्रयोग नगरेका ग्राहकलाई प्रोत्साहन गर्न बैंकले यो योजना ल्याएको हो । योजना अवधिभर सहभागी हुने ग्राहकमध्ये पहिलो प्राथमिकताको आधारमा क्यासब्याक प्रदान गरिनेछ, बैंकद्वारा जारी विज्ञप्तिमा उल्लेख छ । दराजको दसैं धमाकामाछुटसँगै उपहारकाठमाडौं (कास) दसैंलाई लक्षित गर्दै अनलाइन बजार दराजले दसैं धमाका योजना सार्वजनिक गरेको छ । ग्राहकलाई चाडपर्वको किनमेलमा सहज वातावरण प्रदान गर्ने उद्देश्यले सार्वजनिक भएको दराज दसैं धमाका अन्तर्गत प्रयोगकर्ताले छुटका साथै विभिन्न उपहार, भौचर प्रप्त गर्न सक्ने कम्पनीले जनाएको छ । डेबिट तथा क्रेडिट कार्डमार्फत अग्रिम भुक्तानी गरी ग्राहकले थप छुटको फाइदा लिन सक्नेछन्, दराजद्वारा जारी विज्ञप्तिमा भनिएको छ, असोज १७ बाट लागू हुने धमाकामा ७० प्रतिशतसम्मको छुट, ७ हजार बराबरको भौचरजस्ता फाइदा छन् । कम्पनीका अनुसार यीबाहेक अग्रिम भुक्तानीमा डेबिड कार्डको प्रयोगमा १५ प्रतिशत वा अधिकतम १५ सय र क्रेडिट कार्डमा २० प्रतिशत वा अधिकतम २ हजारसम्मको छुट, ३५ सयभन्दा माथिको अग्रिम भुक्तानीमा एक लाख बराबरको सपिङ भौचर पनि प्राप्त गर्न सक्ने बताइएको छ । दसैंतिहारमा स्कोडाकोॅफाइभ स्टार अफरकाठमाडौं (कास) नेपालका लागि युरोपियन कार ब्रान्ड स्कोडाको आधिकारिक विक्रेता एमएडब्लू एक्सपान्जेले दसैंतिहारलाई लक्षित गरी स्कोडा फाइभ स्टार अफर ल्याएको छ । कम्पनीका अनुसार अफरमा ग्राहकले स्कोडाबाट पाँच वटा फाइदा पाउने छन् । पाँच फाइदामा स्कोडा किन्दा फाइनान्सिङमा पाँच वर्षका लागि निश्चित ब्याजदर ८९९ को सुविधा दिइने, एक वर्षका लागि निःशुल्क बिमा, जुनसुकै ब्रान्डको पुरानो गाडीको सहज एक्स्चेन्ज र एक्सचेन्ज बोनस तथा स्कोडाको जेन्युइन एसेसोरिज प्रदान गरिनेछ, कम्पनीद्वारा जारी विज्ञप्तिमा उल्लेख छ । एमएडब्लूका कार्यकारी निर्देशक रौनक अग्रवालले फाइभ स्टार अफरले सुरक्षित यात्रालाई पहिलो प्राथमिकता दिँदै ग्राहकलाई मूल्य, गुणस्तर र अद्वितीय अनुभवको प्रतिबद्धता गर्ने बताए । न्युरोडमा हिमालयन बैंककोभवन शिलान्यासकाठमाडौं (कास) हिमालयन बैंकले काठमाडौं महानगरपालिका२२ स्थित खिचापोखरी, न्युरोडमा भवन निर्माणको शिलान्यास गरेको छ । बैंकका अध्यक्ष प्रचण्डबहादुर श्रेष्ठले भवन निर्माणको शिलान्यास गरे । उक्त विशेष समारोहमा बैंकका सञ्चालकहरू, प्रमुख कार्यकारी अधिकृत तथा कर्मचारीको उपस्थिति थियो । उक्त समारोहमा बैंकका अध्यक्ष श्रेष्ठले इटहरी, वीरगन्ज, भैरहवालगायत देशका विभिन्न प्रमुख सहरमा आफ्नै भवनबाट ग्राहकलाई सेवा प्रदान गर्दै आइरहेको र काठमाडौंको दरबारमार्गमा पनि भवन निर्माण अन्तिम चरणमा पुगेको जानकारी दिए । बैंकले भरतपुर र नेपालगन्जमा पनि निकट भविष्यमा आफ्नै भवन निर्माण गरी ग्राहकलाई सेवा दिने योजना रहेको उनले बताए । बैंकका हाल देशभर १७६ शाखा कार्यालय सञ्चालनमा छन् ।"
३६ हजारमै गेडीको सफल प्रत्यारोपण,"(पाँचथर)जिल्ला अस्पतालमा पहिलो पटक गेडीको सफल प्रत्यारोपण गरिएको छ । चिकित्सकीय भाषामा हेमी रिप्लेसमेन्ट अर्थोपोलोजी (एचआरए) भनिने गेडी प्रत्यारोपण र यसको पूर्वतयारीमा गरिने अप्रेसनलाई जटिल प्रकृतिको मानिन्छ । यसअघि यो शल्यक्रिया साविक कोशी अञ्चलका कुनै सरकारी अस्पतालमा भएको थिएन । जिल्ला अस्पतालका अनुसार गेडीको सफल प्रत्यारोपण गर्न पाँचथर अस्पताल पहिलो पटक शनिबार सफल भएको चिकित्सकको दाबी छ । गेडी मानव शरीरको पछिल्लो भाग (हिप) नजिकै तिघ्रा र कम्मरको पछिल्लो भागलाई जोड्ने काम गर्छ । गेडीलाई दबाब पर्ने गरी लड्दा, पछारिँदा वा थेचारिँदा गेडी खुस्किन्छ ।हाडजोर्नी विशेषज्ञ डा देउमान लिम्बू नेतृत्वको टोलीले चार घण्टा लगाएर ताप्लेजुङ फुङलिङ१ की ६० वर्षीया दिलकुमारी लिम्बूको गेडी प्रत्यारोपण गरेको हो । असोज १० मा लडेर गेडी खुस्केकी उनलाई ११ गते साँझ अस्पताल ल्याइएको श्रीमान् रामकेशर लिम्बूले बताए । श्रीमती लडेको १४ घण्टापछि अस्पताल पुर्यायौं, आफन्तले झापा वा काठमाडौं लैजानुपर्छ, ८१० लाख खर्च लाग्छ भन्थे, त्यही बेला एकजना डाक्टरले पाँचथरको जिल्ला अस्पतालमा पनि हाडजोर्नी लैजान सुझाए डा देउमान लिम्बूसँग फोनमा कुराकानी गरेर यता आएका हौं, रामकेशरले भने । लिम्बूको गेडी प्रत्यारोपण गर्न ३२ हजार रुपैयाँमात्र खर्च भएको छ । जुन प्रत्यारोपणमा आवश्यक पर्ने सामग्री किन्न खर्च भएको हो । केही ठूला निजी अस्पतालमा गेडी प्रत्यारोपण गर्न ७ देखि ८ लाख रुपैयाँसम्म शुल्क लाग्ने पाइएको छ । काठमाडौंको एक निजी अस्पतालमा एक आफन्तको गेडी फेर्दा ८ लाख रुपैयाँ खर्च भएको दिलकुमारीका छोरा चन्द्र लिम्बूले सुनाए । दिलकुमारीको गेडी प्रत्यारोपण गर्न डा लिम्बूसँग जोर्नी विशेषज्ञ डा सञ्जीव चौधरी र डा गणेश वन, स्वास्थ्यकर्मीहरू राधेश्याम थारू, दीपेश दाहाल, विनोद यादव, सुस्मिता ओझा, प्रिया मिश्र र टीकाराम चापागाईसँगै सहयोगी अजय मल्लिक ४ घण्टा निरन्तर खटेका थिए । डा लिम्बू गत वर्ष भदौदेखि यहाँ कार्यरत छन् । एक वर्षको अवधिमा उनको नेतृत्वमा हाडजोर्नीका ५ सयभन्दा धेरै सफल शल्यक्रिया भएको अस्पतालले जनाएको छ ।"
नेपाल भ्रमणको तयारीमा राष्ट्रसंघका महासचिव,"(न्युयोर्क)संयुक्त राष्ट्रसंघ (यूएन) का महासचिव एन्टोनियो गुटेरेस नेपाल भ्रमणमा जाने भएका छन् । उच्च कूटनीति स्रोतका अनुसार महासचिव गुटेरेसले असोजको अन्तिम साता नेपालको भ्रमण गर्न लागेका हुन् । महासचिव गुटेरेसको भ्रमणलाई लिएर उनको सचिवालय र न्युयोर्कस्थित यूएनका लागि नेपालको स्थायी नियोगले गृहकार्य थालिसकेको स्रोतले बतायो । त्यसका लागि नेपाली नियोगले परराष्ट्र मन्त्रालयसँग सहकार्य गरिरहेको छ ।प्रधानमन्त्री पुष्पकमल दाहालले संयुक्त राष्ट्रसंघको ७८ औं महासभामा सहभागिता जनाउन आउँदा महासचिव गुटेरेसलाई नेपाल भ्रमणको निम्तो दिएका थिए । प्रधानमन्त्री दाहाल न्युयोर्क आएकै दिन सेप्टेम्बर २७ मा महासचिव गुटेरेसलाई भेटेका थिए । भेटमा दाहालले दिएको नेपाल भ्रमणको निम्तो गुटेरेसले स्विकारेका थिए । स्रोतका अनुसार नेपाल सरकार र गुटेरेसको सचिवालयले भ्रमणको मितिबारे गृहकार्य गरिरहेका छन् । सम्भावित मिति असोज २६ देखि २९ (अक्टोबर १३१६) का लागि गृहकार्य भइरहेको छ । भ्रमणको मिति टुंगो लागेपछि दुवै पक्षले औपचारिक रूपमा सार्वजनिक गर्नेछन् । यसअघि सन् २००८ मा यूएनका तत्कालीन महासचिव वान कि मुनले नेपालको भ्रमण गरेका थिए । संयोगले त्यस बेला पनि महासभामा भाग लिन आउँदा प्रधानमन्त्री दाहालले नै मुनलाई निम्तो दिएका थिए । १५ वर्षपछि तेस्रो पटक प्रधानमन्त्री भएका दाहाल फेरि महासभामा भाग लिन आएकै बेला संयुक्त राष्ट्रसंघ महासचिवलाई भ्रमणको निम्तो दिएका हुन् । सन् २००८ अक्टोबरको अन्तिम साता मुन नेपाल आउँदा काठमाडौंमा सशस्त्र युद्ध पछि संसदीय राजनीतिमा आएको माओवादी नेतृत्वको सरकार थियो । त्यसबेला महासचिव मुनले नेपालको शान्ति प्रक्रिया र नेपालले संयुक्त राष्ट्रसंघ मातहत रहेर संसारका विभिन्न मुलुकमा नेपाली सुरक्षाकर्मीले गरेको योगदानका बारेमा चर्चा गरेका थिए । उनी गौतम बुद्धको जन्मथलो लुम्बिनीसमेत गएका थिए । महासचिव गुटेरेसको भ्रमणका दौरान नेपाली पक्षले केही महत्त्वपूर्ण विषयलाई प्रस्तुत गर्ने र उनीमार्फत विश्वलाई नै सन्देश दिने गृहकार्य गरिरहेको छ । स्रोतका अनुसार महासचिव गुटेरेसमार्फत सबैभन्दा महत्त्वपूर्ण रूपमा जलवायु परिवर्तनको असर कसरी परिरहेको छ भन्ने सन्देश नेपालले संसारभर दिन चाहेको छ । पछिल्लो समय जलवायु परिवर्तनको कारण हिमाली क्षेत्रमा हिउँ पग्लने क्रम बढ्दो छ, जसले गर्दा विशेषगरी नेपालको हिमाली क्षेत्रको पर्यावरणमा असर परिरहेको छ । महासभामा भाग लिन आएका प्रधानमन्त्री दाहालले यूएनको मुख्यालयमा भएको क्लाइमेट एम्बिसन समिट लाई सम्बोधन गरेका थिए । त्यस क्रममा अति कम विकसित मुलुक (एलडीसी) का अध्यक्ष तथा नेपालका प्रधानमन्त्रीका हैसियतमा दाहालले नेपालको राष्ट्रिय लक्ष्य सन् २०४५ सम्ममा नेटजिरो (शून्य कार्बन उत्सर्जन) मा पुग्ने बताएका थिए । नेपालले पेरिस सम्झौतालाई पालना गर्न प्रतिबद्ध रहेको उनले बताएका थिए । पेरिस सम्झौताको मुख्य उद्देश्य पृथ्वीमा बढ्दो तापक्रमलाई १५ डिग्री सेल्सियसभन्दा बढ्न नदिने हो । त्यसका लागि सदस्य मुलुकहरूले कार्बन उत्सर्जनलाई हटाउँदै जाने हो । उनले एलडीसी मुलुकहरूले ३३ प्रतिशतमात्र कार्बन उत्सर्जन गरेको बताएका थिए । नेपालले महासचिव गुटेरेसको भ्रमणका दौरान विश्वलाई नै दिन खोजेको अर्को सन्देश शान्ति प्रक्रिया र संक्रमणकालीन न्यायको विषयमा रहेको स्रोतले बतायो । दाहालले यूएनको ७८ औं महासभामा सम्बोधन गर्दै संक्रमणकालीन न्यायको बाँकी काम पूरा गर्नु आफ्नो मुख्य राजनीतिक एजेन्डा रहेको बताएका थिए । उनले नेपालको शान्ति प्रक्रिया टुंगाउने चरणमा पुगेको विश्व समुदायलाई जानकारी दिएका थिए । पटकपटक अन्तर्राष्ट्रिय समुदायले प्रश्न उठाइरहने विषयमाथि टिप्पणी गर्दै दाहालले पीडितका सरोकारलाई सम्बोधन गर्न तथा संक्रमणकालीन न्याय प्रक्रियालाई व्यापक रूपमा नेपाली समाजको स्वामित्वमा राख्न संक्रमणकालीन न्यायसम्बन्धी संशोधन विधेयक संघीय संसद्मा पेस गरिएको पनि जानकारी दिएका थिए । उनले प्रस्तावित संक्रमणकालीन न्यायसम्बन्धी संशोधन विधेयकमा व्यापक परामर्श प्रक्रियामार्फत विकसित हुने, पीडित केन्द्रित दृष्टिकोण लिने र पीडितको अधिकारका रूपमा परिपूरणलाई मान्यता दिने पनि दाबी गरे थिए । महासचिव गुटेरेसको भ्रमणमा नेपालका सुरक्षाकर्मीले यूएन मातहत रहेर संसारका द्वन्द्वग्रस्त मुलुकमा पुर्याउँदै आएको शान्ति स्थापनाको बारेमा पनि चर्चा हुने स्रोतले बताएको छ । गुटेरेसको भ्रमणले आगामी दिनमा थप शान्ति सैनिक पठाउन र यूएनका माथिल्लो तहमा पनि नेपाली पदाधिकारीलाई पुग्नका लागि सहज हुने विश्वास नेपाली पक्षको छ । नेपालले सन् १९५८ देखि विश्वमा शान्ति स्थापनाका लागि योगदान गर्दै आइरहेको छ । नेपाल अहिले संख्याको हिसाबमा सबैभन्दा बढी शान्ति सैनिक पठाउने मुलुकमा विश्वमै दोस्रो स्थानमा पर्छ ।"
एकदिवसीय क्रिकेट : मृत्युशय्यामा कि पुनर्जन्म ?,"नयाँ दिल्ली (एएफपी) एकदिवसीय क्रिकेटको विश्वकप बिहीबार भारतमा सुरु हुँदै छ । यसक्रममा विश्वको पूरा ध्यान क्रिकेटको भविष्यमै केन्द्रित हुनेछ । प्रश्न हो, सन् २०११ मा भारतमै भएको विश्वकपपछि ५० ओभरको खेल आफैंमा कति परिवर्तन भएको छ त ? कुनै समय थियो, जतिबेला क्रिकेटलाई आर्थिक रूपमा बलियो बनाउने भन्ने नै यही एकदिवसीय थियो । तर, समय फेरिएको छ । यो मात्र अर्थहीन शृंखलामा सीमित हुन थालेको छ । क्रिकेटको कान्छो स्वरूप ट्वान्टी२० को आक्रामकसामु एकदिवसीय आफैंमा खुम्चिएको छ । अस्ट्रेलियाका पूर्वकप्तान इयान च्यापलले हालै लेखेका छन्, पछिल्लो समय एकदिवसीय क्रिकेट आफ्नो अस्तित्वका लागि पूर्णतः विश्वकपमै निर्भर हुनुपर्ने भएको छ । यसबीच सन् २०११ मा भारतले विश्वकप उपाधि जित्दाका खेलाडी तथा सर्वकालीन महान् क्रिकेट व्यक्तित्व सचिन तेन्दुलकर पनि अचेल एकदिवसीय क्रिकेट धेरैभन्दा धेरै अनुमान र अपेक्षित खेलमा सीमित रहेको मान्छन् । उनी भन्छन्, अचेल एकदिवसीय क्रिकेटमा के हुन्छ सजिलै अनुमान गर्न सकिन्छ । खेलको १५ देखि ४० ओभरको खेल निकै नरमाइलो हुन थालेको छ । यसले आफ्नो आकर्षण गुमाएको छ ।तर, अन्तर्राष्ट्रिय क्रिकेट काउन्सिल (आईसीसी) को कार्यक्रम सूचीमा एकदिवसीय क्रिकेटले उत्तिकै महत्त्व पाइरहेको छ । आईसीसीलाई विश्वास छ, ५० ओभरको क्रिकेटले अझै पनि त्यो सबै सनसनी प्रदान गर्छ, जसका लागि यो प्रसिद्ध थियो । सन् २०११ यता एकदिवसीय क्रिकेटमा देखिएको सबैभन्दा ठूलो परिवर्तन भन्नु नै ठुल्ठूला स्कोर बन्न थाल्नु हो । अहिलेसम्म २४ पल्ट चार सय रनभन्दा माथिको स्कोर बनिसकेको छ । त्यसमध्ये १५ पल्ट यस्तो अवसर त्यही सन् २०११ को विश्वकपपछि बनेको हो । त्यस विश्वकपको फाइनलमा भारतले २ सय ७५ रनको लक्ष्य १० बल बाँकी छँदा प्राप्त गरेको थियो । समय फेरिएको छ । अहिलेको डिफेन्डिङ च्याम्पियनका लागि २ सय ७५ रन ठूलो स्कोर साबित नहुन सक्छ । किनभने उसले लगातार ठूलो स्कोरको कीर्तिमान बनाइरहेको छ । जस्तो सन् २०१६ मा इंग्ल्यान्डले ४ सय ४४ रन बनाएको थियो भने सन् २०१८ मा ४ सय ८१ र ४ सय ९८ रन बनाएको थियो । एकदिवसीय क्रिकेट मर्दै छ भन्ने पनि छन् । तिनका अनुसार यो क्रिकेटको स्वरूपले आफ्नो स्वाभाविक लय गुमाएको छ । तर, केही एकदिवसीय क्रिकेटले नयाँ जन्म दिइसकेको पनि भन्छन् । त्यसैले प्रश्न हो, एकदिवसीय क्रिकेट मृत्युको शैय्यामा छ कि पुनर्जन्म हुँदै छ ?ट्वान्टी२० क्रिकेटको छोटो बाउन्ड्री र अनेक प्रकारका नयाँनयाँ शटका कारण अचेल समग्र क्रिकेटमै परिवर्तन आएको छ । तर, एकदिवसीय क्रिकेटमा अझै रनको थुप्रो लाग्ने गरेको भने छैन । खासमा ५० ओभरको लामो संस्करणका कारण यो खेलमा टिमसामु पतनको सिकार भएर पनि सम्हाल्ने वा बलर हाबी हुने दुवै अवसर हुने गर्छ । गत महिना मात्रै न्युजिल्यान्डविरुद्ध साउथह्याम्पटनमा भएको खेलमा इंग्ल्यान्ड एक समय ५ विकेट गुमाएर ५५ रनको स्थितिमा थियो । तर, वर्षाले प्रभावित भएपछि ३४ ओभरमा छोट्याइएको खेलमा इंग्ल्यान्डले ७ विकेट गुमाएर २ सय २६ रन बनायो । पछि यो खेलमा इंग्ल्यान्डनै विजयी रह्यो । त्यो पनि ७९ रनले । न्युजिल्यान्डले जवाफमा १ सय ४७ रनमात्र बनाउन सक्यो । किनभने डेविड वेली र रेस टोप्लीले घातक बलिङ गर्दै ३३ विकेट लिए । यस्तोमा कुनै समय तीन सय रनलाई सुरक्षित मानिने दिन अब रहेन । तर, दुई देशबीचको शृंखलामा भन्दा विश्वकप खेल्नुको दबाब खेलाडी र टिम दुवैमा हुनसक्छ । खासमा मैदानबाहिर सोधिने अर्को प्रश्न भनेको विश्वकपबाहिर पनि एकदिवसीय क्रिकेटको भविष्य छ कि छैन भन्ने पनि हो । एमसीसी क्लबको नयाँ अध्यक्ष हुन लागेका मार्क निकोलस पनि मान्छन्, एकदिवसीय क्रिकेट भन्नु नै विश्वकप हो । उनले भनेका छन्, हाम्रो धारणा के हो भने एकदिवसीय क्रिकेट भन्नु नै विश्वकपमा सीमित हुनुपर्छ । अब दुई देशबीचको शृंखलाको खासै अर्थ छैन । अहिले ट्वान्टी२० क्रिकेटको समय हो, यो स्वाभाविक पनि छ । अहिलेको खेलकुद भन्नु नै पैसा हो र जसले बढी पैसा दिन्छ, त्यसकै महत्त्व हुन्छ । सन् १९७१ देखि सुरु भएको एकदिवसीय विश्वकपलाई तय तथ्य के हो भने अहिले तत्कालका लागि यसको भविष्य अन्धकार नै भने छैन । यसको एउटा कारण भारत र पाकिस्तानबीचको खेल हो, जुन राजनीतिक तनावका कारण विश्वकपबाहिर सम्भव पनि छैन ।"
नेपालको कांस्य निश्चित,"ब्याडमिन्टनमहिला सिंगल्समा रसिला महर्जन बुधबार प्रिक्वाटरफाइनलमा रोकिएकी छन् । चीनकी विन्जियो हेले रसिलालाई २१०, २१४ को सोझो सेटमा पराजित गरिन् । मिक्स डबल्समा विष्णु कटुवाल र नङसलदेवी तामाङको जोडी र पुरुष डबल्समा जीवन आचार्य र विष्णु कटुवालको जोडी पराजित भएको छ ।"
