शीर्षक,विवरण
पशुपतिनाथसँग समेत छलकपट जलहरीको डेढ किलो सुन लुकाइएको पुष्टि,"अख्तियारले कोषका तत्कालीन सदस्य सचिव प्रदीप ढकाल, कोषाध्यक्ष (हाल सदस्य सचिव) मिलनकुमार थापा र स्टोर किपर अरुणकुमार श्रेष्ठको मिलेमतोमा भ्रष्टाचार भएका निष्कर्ष निकालेको छ । अख्तियारले ढकाल, थापा र श्रेष्ठविरुद्ध १ करोड १७ लाख रुपैयाँ बिगो, त्यति नै जरिवाना र कैद तथा बहालवाला पदाधिकारीबाट अनियमितता भएकोकसुरमा ढकाल र थापालाई थप सजाय मागदाबीसहित आइतबार विशेष अदालतमा मुद्दा दर्ता गरेको छ ।अख्तियारले पशुपतिनाथका मूलभट्टसहित जलहरी प्रकरणमा ५६ जनासँग बयान लिएको थियो । मूलभट्टदेखि जलहरी बनाउने जिम्मा पाएका कालीगडसम्मले तत्कालीन सदस्य सचिव ढकाल र कोषाध्यक्ष थापाले भनेअनुसार काम गरेको बयान दिएका छन् । मन्दिरका भट्ट र भण्डारीले जलहरी गर्भगृहमा राख्दा काम पूरा नभएको र करिब ११ किलो रिङपछि मात्रै लगाएको बताएका छन् । राष्ट्रपतिबाट उद्घाटन कार्यक्रम हुँदा रिङनटहरू हाल्न बाँकी थियो, मूलभट्ट गणेश भट्टले अख्तियारलाई दिएको बयानमा भनेका छन् । उद्घाटन भएको केही दिनमै जलहरी चुँडिएपछि त्यसको गुणस्तरमा पनि प्रश्न उठ्यो ।जलहरीमा सुरुमा सुनका रिङ नराखिएको पशुपतिनाथ मन्दिरका भण्डारीहरूले नै पुष्टि गरेका छन् । भण्डारीहरू बिसु भण्डारी, राजनराज भण्डारी, कबिन्द्रलाल राज भण्डारी, बलराम राज भण्डारी, सञ्जय भण्डारी, रविराज भण्डारी, केदारमान भण्डारी, विजेन्द्रकुमार राज भण्डारीलगायतले जलहरीको निर्णय प्रक्रिया थाहा नभएको र तर जलहरी काम नसक्दै राखिएको आफूले देखेको पनि बताएका छन् । तत्कालीन प्रधानमन्त्री ओलीको निर्देशनपछि सदस्य सचिव ढकालले कोषाध्यक्ष थापाको संयोजकत्वमा जलहरी निर्माण समिति बनाएका थिए । उनै थापालाई शेरबहादुर देउवा नेतृत्वको सरकारले सदस्य सचिवमा नियुक्ति दिएको थियो । कोषका वर्तमान र पूर्वपदाधिकारीविरुद्ध जलहरी प्रकरणमा दायर भएको मुद्दालाई कोषका पूर्वकोषाध्यक्ष एवं संस्कृतिविद् नरोत्तम वैद्यले विधिपद्धति, कानुन र मूल्यमान्यतालाई कुल्चेर गरिएका निर्णयको नतिजाका रूपमा ब्याख्या गरे । संसारका हिन्दु धर्मावलम्बीका आस्थाको केन्द्र आराध्यदेव पशुपतिनाथको गर्भगृहमा राखिएको जलहरीमै अनियमितता गर्नु भ्रष्टाचार मात्रै नभएर शिवस्व र देवस्व हरण थियो । कुनै न कुनै दिन यस्तो अपराधमा संलग्नलाई कारबाही त हुनु नै थियो, उनले भने, कसैले छलछाम र गलत नियत राखेर काम गर्छ भने त्यसको नतिजा कस्तो आउँछ, यो घटनाले उजागर गरिदिएको छ ।जलहरी निर्माण प्रक्रियाबाट बाहिर राखिएका कोषका केही सदस्य र सरोकारवाला पक्षले निर्माणको हिसाबकिताब माग्दा नदिएपछि कोषका पदाधिकारीविरुद्ध अख्तियारमा उजुरी परेको थियो । महालेखा परीक्षकको कार्यालयले पनि जलहरी निर्माण प्रक्रियामै प्रश्न उठाउँदै तोकिएको परिमाणमा सुन नभेटिएको विषय प्रतिवेदनमै औंल्याएको थियो । पहिल्यै परेको उजुरी र महालेखाको प्रतिवेदनसमेतका आधारमा अनुसन्धानलाई अघि बढाएको अख्तियारले आइतबार मुद्दा दायर गरेको हो ।जलहरी निर्माणमा प्रयोग भएको सुन, निर्माणका क्रममा बाँकी रहेको सुनसमेत के कति थियो भन्ने विषयमा तत्काल तौल तथा मुचुल्कासमेत पारदर्शी रूपमा व्यवस्थित नगरी बदनियत, लापरबाही तरिकाले आफूलाई दिएको जिम्मेवारीलाई बेवास्ता गरी जलहरीमा प्रयोग भएको चाँदी तथा तामा परिमाणमा फरक पारी सुनको परिमाण कम गरी चाँदी र तामाको परिमाणमा क्रमशः १ हजार ४१ ग्राम र ७ सय ३२६२ ग्राम बढाएर सुनको हिनामिना गर्ने कार्यमा संलग्न रहेको पुष्टि भयो, अख्तियारको अभियोगपत्रमा भनिएको छ ।महालेखा परीक्षकको कार्यालयले पनि लेखा परीक्षणका क्रममा जलहरी निर्माणमा अनियमितता भएका विषय वार्षिक प्रतिवेदन२०७८ मै समेटेको छ । जलहरी बनाएर बाँकी रहेको सुनको सम्पूर्ण परिमाण रिङ बनाउने कार्यमा प्रयोग भएको पुष्टि हुने विवरण पेस गरेको छैन, महालेखाको प्रतिवेदनमा भनिएको छ । जलहरी बनाउने ज्यालामा पनि अनियमितता भएको पाइएको छ । पशुपति क्षेत्र विकास कोष आर्थिक प्रशासन नियमावली २०४५ (नियम ३४११) अनुसार दाताहरूबाट प्राप्त चन्दा, अनुदान, भेटीलगायतको सम्पूर्ण रकम कोषको केन्द्रीय खातामा जम्मा गर्नुपर्ने व्यवस्था छ । कोष सञ्चालक परिषद्को २०७७ माघ १४ को बैठकले जलहरी बनाउन आवश्यक ज्याला दातामार्फत सोझै कालीगडलाई भुक्तानी गर्ने व्यवस्था गरेको देखिन्छ । तर, दाताबाट कति ज्याला आयो भन्ने केही उल्लेख छैन । त्यतिमात्र होइन, सुनको काम गर्ने कालीगडमार्फत जलहरी बनाउनुपर्नेमा त्यसविपरीत आफू अनुकूलका व्यापारीलाई प्रतिस्पर्धाबिना छानेर काम दिइएको पुष्टि भएको छ । जलहरी बनाउने जिम्मा पाएका ललितपुरका उपेन्द्र बाराहीले आफूले २ पटकमा गरेर ९५ लाख रुपैयाँ ज्याला पाएको बयान अख्तियारलाई दिएका छन् । उक्त ज्याला रकम आफूले दुई किस्तामा दिएको व्यापारी मीनबहादुर गुरुङले उल्लेख गरेका छन् । गुरुङले मूलभट्ट र कोषका पदाधिकारीकै सल्लाहमा जलहरीको ज्याला रकम सिधै कालीगड उपेन्द्र बाराहीलाई दिएको बताएका छन् । तर, कोषको आम्दानी दाताले सिधै असम्बन्धित पक्षलाई दिन पाउँदैनन् । तर, मिलेमतोमै ज्याला रकम दाताबाट भराइएको पनि खुलेको छ । मूल भट्टमार्फत दाताका रूपमा प्रवेश गरेको हँॅ । सुनको जलहरी निर्माणको ज्यालाबापत रकम र पूजाबापतको खर्च मैले ब्यहोरेको हो । जलहरी निर्माणका लागि कालीगड उपेन्द्र बराहीलाई पहिलो किस्ताबाट ६० लाख र दोस्रो किस्ताबापत ३५ लाख दिएको हुँ, गुरुङले अख्तियारलाई बयानमा भनेका छन् । बाराहीलाई ज्यालाबापत नगदै रकम दिएको बारे मूलभट्ट, सदस्य सचिव र कोषाध्यक्षलाई थाहा छ । सबै किसिमका आम्दानी र खर्च विवरण कोषमा लेखांकन हुनुपर्नेमा दातामार्फत ज्याला सोझै भुक्तानी गरिएकाले दाताबाट प्राप्त नगद र जिन्सी आम्दानी खर्चको लेखांकन नभएको भन्दै जलहरी निर्माण अपारदर्शी रूपमा गरिएको महालेखाले औंल्याएको छ । सो रकम यकिन गरी कोषको केन्द्रीय खातामा आम्दानी बाँधिनुपर्छ । नियमावलीअनुसार प्राप्त चन्दा अनुदान भेटीलगायतको सम्पूर्ण रकम कोषको केन्द्रीय खातामा जम्मा गर्ने व्यवस्था गरिनुपर्छ, महालेखाको प्रतिवेदनमा छ । तर, अनियमितता बाहिरिएपछि त्यसलाई ढाकछोप गर्नेतर्फ कोषकै पदाधिकारी र कर्मचारी दौडधुपमा लागेका थिए ।"
सरकारलाई बाहिरबाट समर्थन गर्न गगनको प्रस्ताव,"राष्ट्रपतिमार्फत पाँच वर्षयता ६ हजार ७२ जनालाई संविधान दिवसका अवसरमा आममाफी दिँदा सबै सरकारले कानुनको दुरुपयोग गरेको थापाले बताए । एउटा पनि सरकार चोखो छैन । नियमावली नै रातारात परिवर्तन गरेको रहेछ । सबैले नियम खराब भयो भन्ने, तर कसले उत्तर दिने ? उनले भने, २०८० सालमा बनेको सरकारले ०८४ सालमा जवाफ दिने एउटा पनि भेटिन्न । ०८३ र ०८२ मा पनि भेटिन्न । सरकार भनेको मुख्य कुरा जवाफदेहिता हो । अब यसरी चल्दैन ।थापाले ०८४ मा कसैसँग चुनावी गठबन्धन नहुने पनि प्रस्ट पारेका छन् । भारतमा आफ्नै अभ्यास छ । हाम्रो सन्दर्भमा चुनावी गठबन्धन गर्न हुन्न । यसले प्रजातन्त्रको आत्मलाई मार्छ । चुनावपछि सरकार निर्माणका बेला गठबन्धन बन्न सक्छ । अहिले कोशीमा सरकार नबनाई हुन्न थापाले भने, गठबन्धनको नयाँ संस्कृतिबारे अब छलफल गर्नुपर्छ ।"
वैदेशिक रोजगारीको नयाँ गन्तव्य बन्दै रोमानिया,"रोमानियाले आफ्ना नागरिकका लागि न्यूनतम ज्याला ६ सय डलर निर्धारण गरेको छ । नेपालीले भने मासिक ५ सय ५० डलर मात्र पाउने गरेका छन् ।श्रम मन्त्रालयका रोजगार व्यवस्थापन महाशाखाका प्रमुख राजीव पोखेरलले पहिलो चरणमा छोटो प्रकृतिको श्रम सम्झौता गर्न लागिएको बताए । रोमानियामा श्रमका सबै खालका अधिकारलाई स्थानीय श्रम कानुनले नै सम्बोधन गरेको रहेछ । अहिलेको श्रम सम्झौता धेरै विस्तृतमा हुँदैन, उनले भने, यो श्रम सम्झौताले नेपालीलाई रोजगारीको अवसरको ढोका खोल्ने र नेपाली श्रमिकको सामाजिक सुरक्षा सुनिश्चितका लागि सम्बोधन गर्छ ।युरोपियन देश भए पनि रोमानियाका कम्पनी कामदार भर्ना गर्न रोजगारदाता पे मोडल मा गएका भने छैनन् । रोजगारदाताले कामदारको भर्नासँग सम्बन्धित सबै खर्च नबेहोर्दा नेपाली कामदारमाथि आर्थिक भार ज्यादा छ । श्रम मन्त्रालयले रोमानिया जाने लागत खर्च ३५ हजार रुपैयाँ निर्धारण गरे पनि म्यानपावर कम्पनीले कामदारसँग त्यसको कैयौं गुणा लिने गरेका छन् । त्रिशूली नुवाकोटका शंखरमान श्रेष्ठसहित १२ जनाले काठमाडौं इन्टरनेसनल म्यानपावरलाई ५ लाख ५० हजार रुपैयाँदेखि ६ लाख १० हजार रुपैयाँसम्म सेवा शुल्क बुझाएर रोमानिया गएका थिए । त्यत्रो रकम तिरेर जाँदा पनि कामदारले काम र नियमित तलब पाउनबाट वञ्चित हुनुपरेको छ । एउटै ठेकेदारसँग काम गर्ने २९ नेपाली थियौं । हामीभन्दा अगाडि आएका साथीलाई तलब नदिई काममा लगाइएको थियो । तलब पाउने स्थिति नभएपछि १६ जना साथी कम्पनीसँग रिलिज पेपर लिएर हिँडे । एक जना नेपाल फर्के, रोमानियाको क्रायोभामा कार्यरत श्रेष्ठले भने, यहाँ पनि सप्लाई कम्पनीकै बिगबिगी छ ।ठेकेदार कम्पनीमार्फत काममा पठाउँछ । नियमित तलब पाउने अवस्था छैन ।म्यानपावर कम्पनीले मासिक ५ सय ५० डलर (करिब ७२ हजार रुपैयाँ) पाउने गरी पठाएको थियो । नियमित तलब नपाएपछि साथीहरूलाई दुई महिनाको तलब छाडेर रिलिज पेपर लिएर कम्पनीबाट निस्केको हुँ, सोलुखुम्बुका याङदोर्जे तामाङले भने । कतिपय कम्पनीको क्याम्प गुणस्तरीय छैन । रोमानिया हेर्ने जिम्मेवारी पाएको अवैतनिक दूत नवराज पोखरेलबाट सहजीकरण नपाएको गुनासो कामदारको छ । पोखरेलले जर्मनस्थित नेपाली दूतावाससँग समन्वय गर्छन् । रोमानियामा नेपाली श्रमिक बढेपछि कन्सुलर सेवा दिन प्रधानमन्त्री पुष्पकमल दाहालको अध्यक्षतामा बसेको उच्चस्तरीय बैठकले रोमानियामा नेपाली दूतावास खोल्ने निर्णय गरेको छ । नेपाली कामदार रोमानियाको भाषाको समस्यासँग पनि जुधिरहेका छन् । कानुनी उपचार खोज्दा र कम्पनी परिवर्तन गर्न भाषाको समस्याले कठिन भइरहेको छ । तलब नपाएपछि रोमानियाको श्रम कार्यालयमा पुगेका थियौं । त्यहाँ भाषाको कारणले उजुरी दिन सकेनौं । हामीलाई एउटा फाराम दिइएको थियो । त्यो रोमानिया भाषामा थियो । हामीले केही पनि बुझेनौं । कसैले सहयोग पनि गरेन । हामी त्यत्तिकै फर्केर आयौं, राजकुमार शाक्यले भने ।"
बिरामीको 'स्वाङ' पार्नेहरू,काठमाडौं पूर्वसभामुख कृष्णबहादुर महारा पनि पक्राउ परेको केही दिनपछि स्वास्थ्यमा समस्या आएको दाबी गर्दै नर्भिक अस्पताल भर्ना भएका थिए । उनी हिरासत छल्न २४ दिन अस्पतालको क्याबिनमा बसेका थिए । पछि अदालतले पुर्पक्षका लागि डिल्लीबजार कारागार चलान गरेपछि त्यहाँको प्रशासनले उनलाई अस्पताल बस्ने अनुमति दिएन ।बलात्कारको आरोप लागेका कृष्णदास गिरी सिद्धबाबा प्रहरीको हिरासत छल्न लामो समयसम्म अस्पताल बसेका थिए । उनको यो व्यवहारले बलात्कार जस्तो जघन्य अपराधको अनुसन्धान पूरा गर्न प्रहरीलाई कठिन भएको थियो । उनलाई उच्च अदालत विराटनगरले तीन जना सरकारी डाक्टरले सिफारिस गरेपछि मात्रै अस्पताल बस्न पाउने आदेश गरेपछि उनी विराट नरसिंह होमको भीआईपी क्याबिनबाट बाहिरिन बाध्य भएका थिए । कृष्णदासको मुद्दामा सुनुवाइ गर्दै उच्च अदालत विराटनगरले कारागारलाई थुनुवाले ७२ घण्टाभन्दा बढी समय अस्पताल भर्ना हुनुपर्ने अवस्था आए तीन जना सरकारी चिकित्सकको समितिले सिफारिस गर्नुपर्ने आदेश दिएको थियो ।२०७६ कात्तिकमा दुई करोड ६७ लाख नगदसहित जुवाखालबाट पक्राउ परेकामध्ये केही जुवाडे हिरासत छल्न अस्पताल भर्ना भएका थिए । पक्राउ परेका २५ मध्ये आठ जना अस्पताल भर्ना भएका थिए । यस्तै २०७६ मंसिरमा विदेश पठाइदिने भन्दै विभिन्न व्यक्तिलाई करिब७० करोड ठगी गरेका आरोपी दिनेश कोइराला पनि पक्राउ परेपछि हिरासतमा नबसेरअदालतबाट धरौटीमा रिहा नहुँदासम्म अस्पताल बस्नेमध्येमा पर्छन् ।
सुन तस्करी अनुसन्धान गर्न आयोग गठन,"(काठमाडौं)राष्ट्रिय राजनीतिलाई नै तरंगित बनाएको सुन तस्करीका घटनाको थप अनुसन्धान गर्न सरकारले उच्च अदालतका न्यायाधीश डिल्लीराम आचार्यको संयोजकत्वमा जाँचबुझ आयोग गठन गरेको छ । जाँचबुझ ऐन २०२६ को व्यवस्थाबमोजिम गठन भएको आयोगमा किशरजंग कार्की, प्रेमराज जोशी र सहकुल थापा सदस्य छन् ।कार्की र जोशी पूर्वप्रशासक हुन् । कार्की अर्थ र जोशी गृह मन्त्रालयको लामो अनुभव सँगालेका पूर्वप्रशासक हुन् । थापा प्रहरीको अतिरिक्त महानिरीक्षकबाट केही समयअघि अवकाश प्राप्त हुन् । थापाले सोमबारदेखि नै आयोगले काम अघि बढाउने बताए । सरकार र विपक्षी दलबीच भदौ ६ मा भएको समझदारीअनुसार मन्त्रिपरिषद् बैठकले आचार्य नेतृत्वमा आइतबार जाँचबुझ आयोग गठन गर्नुका साथै तत्काल काम अघि बढाउन क्षेत्राधिकार (टीओआर) समेत तोकेको छ । भदौ ६ को समझदारीमा असोज ५ गते आयोग गठन गर्ने र त्यसै दिनबाट काम थाल्ने उल्लेख थियो । तर, अनुसन्धानको क्षेत्राधिकार विषयलाई लिएर सत्तारूढ दल र एमालेबीच विवाद बढेपछि आयोग गठनमा ढिलाइ भएको हो । प्रधानमन्त्री पुष्पकमल दाहाल न्युयोर्क र चीन भ्रमणबाट शनिबार फर्केलगत्तै आयोग गठनमा एमालेसँग समझदारी जुटाउन व्यस्त भएका थिए । आयोग नबनेमा एमालेले आइतबारदेखि नै संसद्को कारबाही अघि बढाउन नदिने निर्णय लिएको थियो । दबाबमा रहेका प्रधानमन्त्रीले संसद् बैठक सुरु हुनुअगावै आयोग गठन गरेर संसद् बैठकमा पुगेका हुन् । आइतबारबिहान एमालेसहित विपक्षी दलहरूसँगको बैठकमा आयोगको क्षेत्राधिकारको विषयमा सहमति भएपछि आयोग गठनको बाटो खुलेको थियो । सुन तस्करीको विषयलाई गम्भीरतापूर्वक लिई स्वतन्त्र, निष्पक्ष छानबिन गर्न र यस्तो तस्करीजन्य कार्यको पूर्ण रूपमा नियन्त्रण गर्न आयोगलाई दिइएको क्षेत्राधिकार सम्बन्धमा एमालेसँग भएको सहमतिमा भनिएको छ । यसअघि प्रहरीको केन्द्रीय अनुसन्धान ब्युरोले गरेको अनुसन्धान पूर्ण नभएको भन्दै एमालेले आयोगलाई नयाँ शिराबाट अनुसन्धान गर्न टीओआर दिनुपर्ने अडान लिएको थियो । आइतबार क्षेत्राधिकारको विवाद मिलाइएको कांग्रेसका प्रमुख सचेतक रमेश लेखकले बताए । सीआईबीले गरेको छानबिनमा थप अनुसन्धान गर्नुपर्ने भएमा भन्ने शब्द राखेर जाउँ भन्ने थियो तर एमालेले सीआईबीको छानबिनलाई विश्वास नगरेर निष्पक्ष र स्वतन्त्र छानबिन गर्न दिनुपर्छ भन्ने माग राख्नुभएको थियो, लेखकले भने, यी दुवैका बीचबाट सहमति जुटाउने काम भएको हो । एमाले प्रमुख सचेतक महेश बर्तौलाले सुन तस्करीको जालो भत्काउने गरी आयोगले काम गर्ने भरोसा भएको बताए । आयोगले निष्पक्ष र स्वतन्त्र ढंगले अनुसन्धान गरेर सत्यतथ्य बाहिर ल्याउनेमा भरोसा राखेका छौं, उनले भने ।"
लामाबगरबाट थप ४ किलो सुन बरामद,"दोलखा (कास) चिनियाँ नाकाबाट तस्करी गरेर ल्याइएको थप चार किलो सुन प्रहरीले आइतबार बरामद गरेको छ । तस्करको भने पहिचान भए पनि फरार रहेको प्रहरीले जनाएको छ । योसहित दोलखा प्रहरीले पाँच दिनयता ११ केजी सुन बरामद गरेको छ । बारीमा ढुंगामुनि लुकाएको अवस्थामा बिगु गाउँपालिका१ लामाबगरबाट आइतबार दिउँसो उक्त परिमाणको सुन बरामद गरेको दोलखाका प्रहरी प्रमुख डीएसपी दीपक खड्काले बताए । यसअघि सुन तस्करीमै संलग्न आरोपमा प्रहरीले बिगु१ लामाबगरका ३० वर्षीय चसमान तामाङ र २७ वर्षीय राज तामाङलाई नियन्त्रणमा लिइसकेको छ । काठमाडौंमा पक्राउ परेका राजलाई शुक्रबार दोलखा ल्याइएको डीएसपी खड्काले बताए । प्रहरीले दोलखा नाका हुँदै चीनबाट अवैध रूपमा ल्याएर बिगु३ जामुनेमा लुकाएको सुन गत बुधबार ४ किलो, शुक्रबार ३ किलो र आइतबार थप ४ किलो गरी पाँच दिनभित्र ११ किलो सुन बरामद गरिसकेको हो । सुन तस्करीको आरोपमा हालसम्म एकै गाउँका ७ जना पक्राउ परिसकेको प्रहरीले जनाएको छ । फलाकबाट चीनको रोङजिया नाकाबाट ठूलो परिमाणमा सुन पैदलमार्गबाट भित्रिएको अनुमानका आधारमा प्रहरीले उक्त क्षेत्रमा निगरानी बढाएको छ । चिनियाँ नाका रोङजिया पुगेका चसमान पक्राउ परेपछि लुकाइएको थप चार किलो सुन बरामद भएको हो । दोलखाका उत्तरी नाकाबाट भएको सुन तस्करीको प्रहरीको केन्द्रीय अनुसन्धान ब्युरो (सीआईबी) ले पनि स्थलगत अनुसन्धान थालेको छ । सीआईबीले जिल्लाको भूगोल र तस्करीमा संलग्नको कनेक्सनका विषयमा अनुसन्धान थालेको हो । पक्राउ परेकाहरूसँग आइतबारदेखि बयान पनि सुरु गरेको छ ।"
गान्धीको जन्म,"सन् १८६९ मा आजकै दिन (अक्टोबर २) मा भारतीय स्वतन्त्रता आन्दोलनका अगुवा, राजनीतिक तथा आध्यात्मिक नेता महात्मा गान्धी (मोहनदास करमचन्द गान्धी) को जन्म भएको थियो । भारतको पोरबन्दरमा जन्मिएका गान्धीले भारतमा ब्रिटिस शासनविरुद्ध अहिंसात्मक आन्दोलनको अगुवाइ गरेका थिए । गान्धीले ब्रिटिस संस्थाहरू बहिष्कारका लागि संगठित अभियानसमेत चलाएका थिए । जसका कारण १९४७ मा भारतमा ब्रिटिस शासनको अन्त्य भएको थियो ।स्वतन्त्रता आन्दोलनका क्रममा उनी पटकपटक पक्राउ परेका थिए । गान्धीले दक्षिण अफ्रिकाको नागरिक आन्दोलनमा समेत सक्रिय भूमिका निर्बाह गरेका थिए । भारतमा उनलाई राष्ट्रपिताका रूपमा सम्मान गर्ने गरिन्छ ।गान्धीको १९४८ को जनवरी ३० मा हत्या गरिएको थियो । राजधानी दिल्लीस्थित एउटा प्रार्थनाबाट फर्किनै लाग्दा नाथुराम विनायक गोडसेले गोली हानेका थिए । ३८ वर्षीय कट्टरवादी गोडसे दक्षिणपन्थी संगठन हिन्दु महासभाका सदस्य थिए । गान्धीले मुस्लिम समर्थक र पाकिस्तानप्रति नरम भएर हिन्दुहरूलाई विश्वासघात गरेको उक्त संगठनको आरोप थियो । भारतपाकिस्तान विभाजनका क्रममा मच्चिएको रक्तपातका लागि गान्धी दोषी भएको संगठनको आरोप थियो ।गान्धीको हत्याको एक वर्षपछि गोडसेलाई भारतीय अदालतले मृत्युदण्डको सजाय सुनाएको थियो । उक्त सजाय उच्च अदालतले सदर गरिदिएपछि गोडसेलाई १९४९ को नोभेम्बरमा मृत्युदण्ड दिइएको थियो ।"
रंगमञ्चमा जुर्मुराउँदै पूर्वका तन्नेरी,"(झापा)मन्डला थिएटरमा लामो समय काम गरेका अनुभवी रंगकर्मी हुन् सिजन दाहाल । उनी पाँच वर्षयता दमकमा रंगकर्ममा सक्रिय छन् । समान सोचका केही युवासँग मिलेर दमकमा कदम थिएटर स्थापना गरेका उनी काठमाडौं बाहिर रंगमञ्च सम्भावनाको खोजी गर्दै छन् । दमक नगरपालिकाले उपलब्ध गराएको जमिनमा निर्माणाधीन थिएटरमै सिजनजस्ता युवाहरू निरन्तर रंगकर्ममा खटिरहेका छन् । कदममा १२ दुर्वासा, लङ टाइम नो सि जस्ता दर्जन बढी नाटक प्रदर्शन भइसकेको छ । कदममा शुक्रबारदेखि दार्जिलिङका साहित्यकार इन्द्रबहादुर राईको कथा जयमाया आफू मात्रै लिखापानी आइपुगी प्रदर्शन भइरहेको छ । अघिल्लो पटक सुनील पोखरेलले निर्देशन गरेको यो नाटकलाई पथरीका युवा रंगकर्मी जीवन बरालले निर्देशन गर्दै छन् ।काठमाडौंको शिल्पी थिएटरमा १० वर्ष काम गरेको अनुभव छ बरालसँग । कोभिडको पछिल्लो संक्रमणपछि भने उनी काठमाडौं फर्किएका छैनन् । गाउँतिरै छन् । मोरङको पथरीका बरालकै निर्देशनमा दमकको कदमसँग सहकार्य गरिरहेका छन् । पथरीमा नाट्य समूह चाहिँ छ । तर, थिएटर गर्ने प्लाटफर्म छैन । त्यही भएर उनी कदमसँग मिलेर नाट्य अभिनयदेखि निर्देशनमा व्यस्त छन् । उनले यसअघि मनबहादुर मुखियाका चर्चित नाटक अनि देउराली रुन्छ बाट निक्कै स्याबासी कमाएका थिए । त्यही हौसलाले मलाई रंगकर्ममा निरन्तर सक्रिय बन्न प्रेरित गरेको छ, बराल भन्छन् । अब काठमाडौं नफिर्ने निधोमा पुगेका छन् उनी । काठमाडौंमा झैं मोफसलमा पनि रंगकर्मको अत्याधिक सम्भावना देखिरहेका बरालले थपे, अब गाउँतिरै बसेर नाटकमार्फत समाजलाई योगदान दिने हो । परिवर्तन थिएटर, काँकडभिट्टाका कलाकार एञ्जल खड्काले पनि चाहेको भए काठमाडौंमै जमेर थिएटर गर्न सक्थे । तर, उनले गाउँ नै फर्किने निधो गरे । काठमाडौंको भीड र कोलाहलमा हराइने रहेछ, खड्काले अनुभव साटे, बरु गाउँ नै प्यारो । शिल्पी र कौशी थिएटरबाट प्रशिक्षित खड्का यतिबेला परिवर्तन थिएटरमा नाटक म्लेच्छ मा सक्रिय छन् । परिवर्तनकै गणेश बस्नेतले निर्देशन गरेको म्लेच्छ आगामी असोज २५ देखि काँकडभिट्टामा प्रदर्शन गर्ने तयारी भइरहेको छ । निर्देशक बस्नेत पनि एक दशकदेखि रंगकर्ममा निरन्तर सक्रिछ । केही नेपाली सिनेमामा अभिनय गरेका र असिस्टेन्ट डाइरेक्टरको अनुभव पनि सम्हालेका बस्नेतले यसअघि खदामा र बिटुलो आख्यान नामक दुई नाटक निर्देशन गरिसकेका छन् । प्रशस्त मौका पाउँदा पनि उनी कहिल्यै पनि काठमाडौं उक्लिन चाहेनन् । भन्छन्, मलाई त आफ्नै ठाउँको मायाले काठमाडौं जानै दिएन । पूर्वमा करिब आठ वटा जति नाटक समूह सक्रिय छन् । अहिले पाँचमध्ये चार थिएटरले नाटक प्रदर्शन तयारी गरिरहेका छन् । विराटनगरको आरोहण गुरुकुलमा नाटक जारी छ । त्यहाँ लक्ष्मीप्रसाद देवकोटाको चर्चित काव्य मुनामदन माथि नाटक भइरहेको छ । यसलाई दीपक कटुवालले निर्देशन गरेका छन् । कोभिडपछि थलिएका पूर्वका थिएटरहरू जुर्मुराउन थाल्नु राम्रो संकेत हो, परिवर्तन थिएटरकी नाट्य निर्देशक कविता नेपालले सुनाइन्, यो महिना मात्रै पाँचवटा थिएटरहरूले आआफ्ना ठाउँमा एकैपटक नाटक प्रदर्शन गरिरहेका छन् । पूर्वेली रंगमञ्चको प्रशस्त क्रेज र सम्भावना हुँदाहुँदै पनि ती नाट्य समूहका दुःख अनेक छन् । सरकारको अनुदार नीतिका कारण धेरैको आफ्नै नाटक घर छैन । जसले नियमित नाटक प्रदर्शनमा समस्या हुने गरेको अनुभव छ, चेतना नाट्य समूहका कलाकार सुरेश पोर्तेलको । स्थानीयदेखि संघीय सरकार सबैको रंगकर्मीप्रतिको नजरिया सकारात्मक छैन, पोर्तेल गुनासो पोख्छन्, सरकारको थोरै सहयोग र सद्भावले पनि हामी धेरै काम गर्न सक्ने थियौं तर त्यो सम्भव भइरहेको छैन । चुलाचुली नाट्य समूहका कलाकार चेतन आङथुपो मोफसलमा पनि राजधानीमा झैं नाटकलाई व्यावसायिक रूपमा अघि बढाउने प्रयत्नमा तल्लीन छन् । एक दशकभन्दा लामो समय उनले गाउँको रंगकर्ममा बिताइसके । लाहुरे बन्ने र विदेश गएर मनग्ये पैसा कमाउने सपनालाई त्यागेर उनी गाउँमै नाटकको विकासमा जुटेका छन् । उनी यस पटक गायकसंगीतकार गणेश रसिकको उपन्यासलाई आधार मानी तयार गरिएको नाटक झोडा निर्देशन गर्दै छन् । आकाश गंगाको ओतमुनी उपन्यासलाई सुमन लिङ्देनले नाट्य रूपान्तरण गरेका हुन् । आङथुपोले थपे, पूर्वमा पैसा तिरेर नाटक हेर्नेर् संस्कार सुरु भइसकेको छ, यसले नाटक बिस्तारै व्यावसायिक बन्न थालेको संकेत गर्छ । नेपाली रंगमञ्चमा धेरै पूर्वेली रंगकर्मी सक्रिय छन् । कति काठमाडौं केन्द्रित छ भने कतिपय आआफ्नो थातथलो फर्किएर निरन्तर नाट्य साधनमा जुटेका छन् । संगीता उराउ, सागर खाती, सविन कट्टेल, सेविता अधिकारी, प्रकाश दाहाल, सुदिपजंग कार्की, ज्योति पोख्रेलजस्ता पछिल्लो छिमलका धेरै तन्नेरी रंगकर्ममा जुटेका छन् । झापाका खाती र मोरङका कट्टेल केही वर्षअघि काठमाडौं छाडेर गाउँतिरै फर्किएका थिए । केही समय जिल्लामा काम गरेर पुनः उनीहरू राजधानीतिरै उक्लिएका छन् । गाउँतिरै फर्किएर काम गर्ने योजना थियो, लामो समय शिल्पीमा काम गरेका अनुभवी रंगकर्मी कट्टेल भन्छन्, तर, तत्कालका लागि तुहियो । कतिपय रंगकर्मी त सिनेमातिर पनि फड्को मार्न थालेका छन् । झापाको परिवर्तन थिएटरकी उत्पादन सेविता अधिकारी कौशी थिएटरमा काम गर्छिन् । त्यही मेसोमा दीपेन्द्र लामा निर्देशित नाङ्गो गाउँ मा उनले असिस्टेन्ट डाइरेक्टरको मौका पाइन् । निर्माणाधीन सिनेमा हात्ती छाप मा पनि काम गर्ने अवसर पाएकी छन् । झापाकै प्रकाश दाहाल दीपेन्द्र के खनाल निर्देशित पशुपति प्रसाद का कलाकार हुन् । लामो समय झापामा रंगकर्म गरेका दाहाल पशुपति प्रसादको सिक्वेल भष्मे डन मा पुनः देखिँदै छन् ।"
तीन वर्षपछि 'लिगलिगे दौड,"(गोरखा)तीन वर्षयता रोकिएको लिगलिगे दौडले यस वर्षदेखि निरन्तरता पाउने भएको छ । ११ औं संस्करणको लिगलिगे दौड कात्तिक १ गते हुने आयोजक लिगलिगकोट विकास अभियानले पत्रकार सम्मेलनमार्फत जानकारी गराएको हो । कोभिड महामारीका कारण रोकिएको लिगलिगे दौड २०७७ यता भएको छैन । यस वर्ष खुला, स्थानीय तथा विद्यार्थीको गरी तीन विधामा प्रतियोगिता हुने आयोजकले जनाएको छ । खुलातर्फ स्वदेशी तथा विदेशी खेलाडीले समेत सहभागिता जनाउन पाउने लिगलिगकोट विकास अभियानका अध्यक्ष सञ्जीव रानाले बताए । पालुङटार नगरपालिका५ स्थित चेपे दोभानबाट लिगलिगकोटसम्मको १३८ किलोमिटर दूरीमा हुने खुलातर्फ पहिलो हुने प्रतियोगीलाई एक लाख नगद पुरस्कारको व्यवस्था गरिएको रानाले बताए । दोस्रो हुनेलाई ५० हजार, तेस्रोलाई २५ हजार, चौथोलाई १५ हजार र पाँचौंलाई १० हजार नगद पुरस्कार दिइनेछ । खुलातर्फको दौडमा विजेतालाई २०८० को सद्भावना लिगलिगे वाङ घोषणा गरिनेछ । स्थानीयतर्फ भने साविकको आँपपीपल, पालुङटार, खोप्लाङ, छोप्राक र हर्मी गाविसमा स्थायी बसोबास भएका पुरुष मात्र सहभागी हुन पाउनेछन् । खुला र स्थानीतर्फको दौडको दूरी समान छ । स्थानीयतर्फ पहिलो हुनेले २० हजार, दोस्रोले १५ हजार, तेस्रोले १० हजार, चौथोले ५ हजार र पाँचौं हुनेले तीन हजार पुरस्कार पाउनेछन् । विद्यार्थीतर्फको विधामा पहिलोले १५ हजार, दोस्रोले १० हजार, तेस्रोले ७ हजार, चौथोलाई ५ हजार र पाँचौंलाई तीन हजार नगदको व्यवस्था गरिएको छ । विद्यार्थीतर्फको प्रतियोगितामा १८ वर्ष उमेर नकटेका छात्रले सहभागिता जनाउन पाउनेछन् । सहभागीलाई विद्यालयको सिफारिसपत्र पेस गर्न अनिवार्य गरिएको छ । विद्यार्थीले तीन किलोमिटर दौड पूरा गर्नुपर्ने थापाले बताए । विद्यार्थीका लागि पालुङटार नगरपालिका३ मैवलबाट तीन कालिका मन्दिरसम्म दौड प्रतियोगिता हुनेछ । प्रतियोगितामा सहभागी हुन चाहने खेलाडीले असोज २५ गतेसम्म अनलाइन फाराम भर्न सक्ने पनि थापाले बताए । दौडिएर राजा हुने इतिहास, संस्कृति र प्रकृतिलाई साहसिक खेलकुदको माध्यमबाट उजागर गरी पर्वतीय पर्यटन विकास गर्ने उद्देश्यले लिगलिगे दौड आयोजना गरिएको रानाले बताए । ऐतिहासिक लिगलिगे दौड जितेर शाहवंशीय राजाका संस्थापक द्रव्य शाह लिगलिगकोटको राजा बनेका थिए । १६१६ मा द्रव्य शाहले लिगलिगकोट जितेपछि राजा छान्ने लिगलिगे दौड अन्त्य भएको थियो । उत्त दौड प्रतियोगितालाई जीवन्त राख्दै २०६७ सालदेखि सांस्कृतिक खेल उत्सवका रूपमा दौड प्रतियोगिता आयोजना हुँदै आएको छ ।"
बालापन को प्रिमियर,"काठमाडौ (कास) शिव आर जीको निर्देशनमा बनेको नेपाली फिल्म बालापन को शनिबार राजधानीमा प्रिमियर गरिएको छ । चाबहिलस्थित चलचित्र विकास बोर्डमा फिल्मको प्रिमियर गरिएको हो । एन्जिलेना फिल्मस् प्रोडक्सन प्रालिको प्रस्तुतिमा निर्माण भएको फिल्ममा सविन श्रेष्ठ, प्रियंका कार्की, धिरेन शाक्य, सोनी बीसी, सुनील थापा, राजेन्द्रकुमार थापा, रेस फिरिरी, प्रभुराम कार्की, तिलबहादुर कार्की, हट मिलन राई र बाल कलाकारद्वय रितेश दुवाडी तथा आरोही कार्कीलगायतका कलाकारको अभिनय छ । प्रभुराम कार्की र हट मिलन राई निर्माता तथा इन्दिरा थापा र कला राई फिल्मका सहनिर्माता छन् । फिल्मको छायांकन रामकृष्ण खरेलले गरेका हुन् । प्रिमियरमा उपस्थित संस्कृति तथा पर्यटनमन्त्री सुदन किराँतीले बालापनले सामाजिक यथार्थतालाई चित्रण गरेको बताए ।"
फेरि कुटिए डाक्टर,"(काठमाडौं)सरकार र स्वास्थ्यकर्मीबीच सहमति भएको २४ घण्टा बित्न नपाउँदै सिनामंगलस्थित काठमाडौं मेडिकल कलेज (केएमसी) का इन्टर्न चिकित्सकमाथि आइतबार कुटपिट भएको छ ।उपचारका लागि केएमसी आएका बिरामीका आफन्तले डा मनीष खड्कामाथि हातपात गरेको अस्पतालले जनाएको छ । कार्यकक्षमै डाक्टर कुटिएपछि स्वास्थ्यकर्मीहरूले सिनामंगल क्षेत्रमा प्रदर्शनसमेत गरेका थिए । ओपीडी सेवा बन्द गरेर आन्दोलन गरिएको डा हेमा चन्दले जानकारी दिइन् । मिर्गौलाको उपचार गराउन आएका बिरामीका ३४ जना आफन्त मिलेर डा खड्कामाथि हातपात गरेको केएमसीका एक चिकित्सकले बताए । डाक्टरले भीडभाड नगरी बस्नु एकछिनमा उपचारको पालो आउँछ भन्दा ३४ जना भिजिटर मिलेर गालीगलौच गर्दै भुइँमा पछारेर कुटपिट गरेछन्, ती चिकित्सकले भने, डा मनीषको टाउको र हातखुट्टामा चोट लागेको छ । चिकित्सकले कुटपिटमा संलग्नलाई पक्राउ गरी ३ वर्ष जेल र ३ लाख रुपैयाँ क्षतिपूर्तिको सजाय नभएसम्म आन्दोलन जारी राख्ने घोषणा गरेका छन् । केएमसीका स्वास्थ्यकर्मीहरूले सडकमा नाराबाजी गरेर आक्रमणको विरोध गरेका थिए ।यसअघि पनि पोखराको मणिपाल, लमजुङको लमजुङ अस्पताललगायत देशभरका विभिन्न अस्पतालमा चिकित्सक आक्रमणमा परेपछि देशभरका स्वास्थ्यकर्मीले ५ दिनदेखि सेवा ठप्प पार्दै आन्दोलन गरेका थिए । स्वास्थ्य मन्त्रालयले गत शनिबार राति मात्रै गृहमन्त्री नारायणकाजी श्रेष्ठको नेतृत्वमा वार्ता गरेर सहमति गरेको थियो । सरकारले सुरक्षित कार्यस्थलको सुनिश्चितता गर्ने र आक्रमणमा संलग्नलाई कानुनअनुसार कारबाही गर्ने प्रतिबद्धता जनाएपछि आइतबारदेखि स्वास्थ्यकर्मी उपचार सेवामा फर्किएका थिए ।काठमाडौं प्रहरीले केएमसीका डाक्टर कुटेको आरोपमा २ जनालाई पक्राउ गरिएको जनाएको छ । पक्राउ पर्नेमा काठमाडौं चाबहिल बस्ने २२ वर्षीय रूपक गौतम र गुल्मी घर भई सिनामंगल बस्ने ३४ वर्षीय सरोज गौतम रहेका छन् । आरोपीलाई म्याद थप गरेर अनुसन्धान भइरहेको प्रहरीले जनाएको छ । केएमसी अस्पतालले घटनाबारे नेपाल चिकित्सक संघलाई समेत पत्राचार गरेर जानकारी दिएको छ । पत्रमा ड्युटीमा रहेका इन्टर्न डाक्टरमाथि अराजक व्यक्तिहरूले लखेटीलखेटी, बेहोस हुने गरी भुइँमा पछारेर घाउचोट बनाएको उल्लेख छ । इन्टर्न, मेडिकल अफिसर, आवासीय चिकित्सक तथा विद्यार्थीहरूले घोषणा गरेको आन्दोलनमा ऐक्यबद्धता जनाउन संघलाई आग्रहसमेत गरिएको छ ।शनिबार मात्रै सरकारले स्वास्थ्यकर्मी तथा स्वास्थ्य सुरक्षासम्बन्धी ऐन२०६६ लाई प्रभावकारी रूपमा कार्यान्वयन गर्ने र मणिपाललगायत स्वास्थ्य संस्थामा भरपर्दो सुरक्षा व्यवस्था मिलाउने गरी स्वास्थ्यकर्मीसँग सहमति गरेको थियो । तर राजधानीमै डाक्टरमाथि आक्रमण भएपछि स्वास्थ्यकर्मीहरू थप आक्रोशित बनेका छन् । केएमसीका स्वास्थ्यकर्मीले गरेको आन्दोलनमा वरपरका स्वास्थ्य संस्थाका चिकित्सकले पनि सहभागिता जनाएका थिए । कुटपिट र दुर्व्यवहारको घटना हुन नदिन ऐनमा व्यवस्था गरिएको स्वास्थ्यकर्मी तथा स्वास्थ्य सुरक्षा समन्वय समितिलाई समेत क्रियाशील बनाउने सहमतिपत्रमा उल्लेख छ । चिकित्सकले उक्त समितिलाई प्रदेश, जिल्ला र स्थानीय तहसम्म विस्तार गरेर बिरामी तथा अस्पतालका सेवाग्राहीको गुनासो भए सुन्ने र उजुरी लिई छानबिन गर्ने व्यवस्था गर्नुपर्ने सुझाव दिएका छन् ।सहमतिमा पछिल्ला घटनाका दोषीलाई सोही ऐनबमोजिम कारबाही प्रक्रिया अघि बढाउने पनि सहमति भएको थियो । पहुँच र राजनीतिक संरक्षणका आधारमा दोषीले उन्मुक्ति पाउने गरेको स्वास्थ्यकर्मीको भनाइ छ । सहमतिमा ऐन संशोधन गर्न एक साताभित्र स्वास्थ्य मन्त्रालयले प्रक्रिया अघि बढाउने उल्लेख छ । स्वास्थ्यकर्मी तथा स्वास्थ्य संस्थामा कार्यरत कर्मचारीलाई कुटपिट गर्ने घटना बढिरहेको र हालको कानुनी व्यवस्थाले स्वास्थ्यकर्मीको मनोबलमा ह्रास आएको हुँदा निजहरूको मनोबल बढाउन कुटपिट गर्ने व्यक्तिलाई तीन वर्षभन्दा बढी सजाय हुनुपर्ने माग सम्बन्धमा सरकारका तर्फबाट प्रतिबद्धता व्यक्त गर्दै कानुन संशोधन गर्न स्वास्थ्य मन्त्रालयले एक हप्ताभित्र प्रक्रिया अघि बढाउनेछ, सहमतिमा भनिएको छ । त्यस्तै स्वास्थ्यकर्मीमाथि बारम्बार भइरहेको कुटपिट र दुर्व्यवहारका घटनाका कारण पहिचान गरी निराकरण गर्न उच्चस्तरीय कार्यदल गठन गर्ने सहमति भएको छ । १० दिनभित्र गठन हुने कार्यदलले नीतिगत र कानुनी सुधारका लागि तीन महिनाभित्र सुझाव दिने सहमतिमा उल्लेख छ । भदौ २८ मा सन्चो अस्पताल हेटौंडा, असोज ७ मा लमजुङ अस्पताल र ८ गते मणिपाल शिक्षण अस्पतालमा चिकित्सकमाथि पनि ड्युटीकै बेला कुटपिट भएको थियो । ती घटनापछि सरकार र स्वास्थ्यकर्मीबीच दुई पटक वार्ता र सहमति भए पनि आक्रमणको घटना भने रोकिएको छैन ।"
विद्यालय शिक्षा विधेयक संसद्मा पेस,"काठमाडौं (कास( विद्यालय शिक्षासम्बन्धी कानुनलाई संशोधन र एकीकरण गर्न बनेको विधेयक आइतबार प्रतिनिधिसभामा पेस भएको छ । शिक्षा, विज्ञान तथा प्रविधिमन्त्री अशोक राईले विधेयक संसद्मा पेस गरेका हुन् । शिक्षा मन्त्रालयले भदौ २७ मा उक्त विधेयक संसद्मा दर्ता गराएको थियो । मन्त्रिपरिषद्ले विधेयक संसद्मा प्रस्तुत गर्ने निर्णय गरेपछि नेपाल शिक्षक महासंघले स्थानीय तह मातहत बस्न अस्वीकार गर्दै काठमाडौंकेन्द्रित आन्दोलन गरेको थियो । पेसागत हकहितका मागसहित आन्दोलित शिक्षक र सरकारबीच उक्त विधेयकलाई संसदीय प्रक्रियाबाट संशोधन गर्न सहजीकरण गर्ने सहमति भएपछि आन्दोलन टुंगिएको हो । त्यसअघि गत साउनमा सरकारले शिक्षा विधेयक संसद्मा पेस गर्ने निर्णय गर्दा निजी विद्यालय सञ्चालकले पनि आन्दोलनको घोषणा गरेका थिए । मन्त्रिपरिषद्ले विधेयक फिर्ता लिएर संशोधनसहित संसद्मा पुनः दर्ता गरेको हो ।शिक्षामन्त्री राईले विधेयक पेस गर्नुअघि संसद्मा विधेयक विरोधको सूचना दर्ता गराएका थिए । संसद्मा बोल्दै उनले विधेयकले विश्वविद्यालयका उत्कृष्ट विद्यार्थीलाई शिक्षण पेसामा ल्याउने व्यवस्था गर्न नसकेको टिप्पणी गरे । जिल्ला शिक्षा कार्यालय पुनःस्थापना गर्ने व्यवस्था गरेर सरकारले प्रतिगमन गरेको मन्त्री राईको आरोप थियो । उनले निजी विद्यालयलाई निश्चित समयमा क्षतिपूर्ति दिएर शैक्षिक गुठीमा लैजानुपर्ने व्यवस्था विधेयकमा हुनुपर्ने औंल्याए । माध्यमिक शिक्षालाई स्थानीय तहले बन्दोबस्त गर्नुपर्ने, कक्षा १० को परीक्षालाई देशभर एकै मापदण्डमा सञ्चालन गर्नुपर्ने र विदेशी बोर्डलाई विद्यालय तहमा पठनपाठनको अनुमति दिन नहुने उनको भनाइ थियो ।शिक्षामन्त्री राईले ५ वर्षको प्रयासपछि सरकारले विधेयक संसद्मा पेस गर्न सफल भएको बताए । विधेयकले विद्यालय शिक्षा प्रणालीलाई व्यवस्थित र सबल बनाउनेछ, उनले भने, केही कुरा संसद्ले परिमार्जित गर्नुपर्नेछ । दफाबार छलफलबाट शिक्षा प्रणालीलाई निर्देशित र उन्नयन गर्न उपयोगी बनाउनुपर्नेछ । उनले शिक्षकलाई राजनीतिबाट अलग राख्नैपर्ने अवस्था रहेको र त्यो विषयलाई प्रस्तावित विधेयकमा समेटिएको बताए । शिक्षकलाई राजनीतिबाट टाढा राख्नैपर्छ, मान्छेको आस्था आफ्नो ठाउँमा हुन सक्छ तर त्यो आस्थाका कारण पठनपाठनलाई प्रभावित पार्नु हुँदैन, मन्त्री राईले संसद्मा भने, शिक्षकले कुनै पार्टीको सदस्यता लिएर कसैका लागि भोट माग्ने र कसैको विरोध गर्नु हुँदैन भनेर ती विषय विधेयकमा समेटिएको छ । सरकारले विधेयकमार्फत शिक्षकका ट्रेड युनियनको अधिकार भने सुनिश्चित गरेको मन्त्री राईले बताए । उनले मातृभाषाको शिक्षादेखि लिएर गुम्बा, विहार र मदरसा शिक्षासम्मका विषयलाई समेत विधेयकमा समेट्नुपर्ने भएकाले सो विधेयक गम्भीर महत्त्वको रहेको बताए । संसद्को आगामी कुनै बैठकमा विधेयकमाथि विचार गरियोस् भन्ने प्रस्ताव हुनेछ । त्यतिबेला सैद्धान्तिक छलफल गरेर सांसदलाई दफादफामा संशोधन गर्नका लागि ७२ घण्टाको समय दिइनेछ ।२०७५ सालमा तत्कालीन शिक्षामन्त्री गिरिराजमणि पोखरेलले विधेयकको प्रारम्भिक मस्यौदा तयार गरेका थिए । त्यसपछिका शिक्षामन्त्रीले त्यही मस्यौदालाई परिमार्जन गर्दै विधेयक संसद्मा पेस गर्ने प्रयास गरे पनि सफल हुन सकेका थिएनन् । विधेयक कहिले मन्त्रिपरिषद् त कहिले अर्थ र कानुन मन्त्रालयबाटै फिर्ता भएर मन्त्रालयमा अलपत्र पर्दै आएको थियो । ५२ वर्ष पुरानो शिक्षा ऐन २०२८ लाई विस्थापित गर्दै अब जारी हुने ऐनले संविधानले स्थानीय तहलाई दिएको माध्यमिक तहसम्मको अधिकारको सुनिश्चितता, निजी विद्यालय र शिक्षकको व्यवस्थापन, अनिवार्य तथा निःशुल्क शिक्षाको ग्यारेन्टी गर्न सक्नुपर्ने शिक्षाविद्हरूले औंल्याएका छन् । यी विषय टुंगो लगाउन स्वार्थ समूहको दबाबले चलखेल हुँदै आएको आरोप छ ।"
विश्व वरीयतामा खस्कियो त्रिभुवन विश्वविद्यालय,"काठमाडौं (कास) विश्वभरिका विश्वविद्यालयबीचको अध्ययनमा नेपालकै जेठो र ठूलो त्रिभुवन विश्वविद्यालयको अवस्था झनै खस्केको पाइएको छ ।विश्व वरीयतामा पाँच वर्षदेखि आठ सयदेखि एक हजारभित्रको सूचीमा पर्दै आएको त्रिवि पछिल्लो सर्वेक्षणमा भने १२ सयदेखि १५ सयको सूचीमा खस्किएको हो । टाइम्स हायर एजुकेसनले सन् २०२४ का लागि गरेको सर्वेक्षण प्रतिवेदनले विगतमा भन्दा त्रिविको वरीयता कमजोर बनेको देखाएको हो । टाइम्सले गत साता उक्त प्रतिवेदन सार्वजनिक गरेको थियो । सन् २०१९ देखि त्रिवि उक्त सर्वेक्षणमा सहभागी हुँदै आएको छ । सोही बेलादेखिकै मूल्यांकनमा त्रिवि विश्वका उत्कृष्ट एक हजार विश्वविद्यालयमा परेको थियो । यसपालि भने उत्कृष्ट एक हजारभन्दा पछाडि धकेलिएको हो । विद्यार्थी संख्या, प्राध्यापक, कर्मचारीको विवरण, जग्गाजमिनलगायत भौतिक संरचना, शिक्षण विधि, अनुसन्धान, साइटेसन, विदेशी विद्यार्थी, आर्थिक गतिविधि, अन्तर्राष्ट्रिय छविलगायत विषयमा मापदण्ड तोकेर सर्वेक्षण हुँदै आएको छ । त्रिविका पदाधिकारीले ५ सयभित्र पर्ने लक्ष्य र योजना लिएको घोषणा गर्दै आए पनि नतिजा भने त्यसविपरीत खस्केको पाइएको हो । टाइम्समा प्रतिस्पर्धा गर्न त्रिविले विज्ञान तथा प्रविधि संकायका डिन विनिल अर्यालको संयोजकत्वमा ३ सदस्यीय कार्यदल बनाएर काम गरेको थियो । अन्तर्राष्ट्रिय सम्बन्ध केन्द्रका प्रमुख विनोद जोशी र योजना महाशाखाका प्रमुख ध्रुव गौतम सदस्य थिए । टाइम्सले सूचना गरेपछि सहभागी हुने विश्वविद्यालयले फाराम भरेर पठाउनुपर्ने व्यवस्था छ । सर्वेक्षणअनुसार त्रिविमा अनुसन्धानको वातावरण सबैभन्दा कमजोर देखिएको छ । जसमा त्रिविले ८२ स्कोर मात्रै प्राप्त गरेको छ । शैक्षिक वातावरणमा पनि अवस्था कमजोर पाइएको छ । त्रिविले शिक्षण सिकाइमा ११३, अनुसन्धान गुणस्तरमा ४९५, उद्योग र उत्पादनमा १५९ र अन्तर्राष्ट्रिय दृष्टिकोणमा ४६६ स्कोर पाएको छ । प्राध्यापक अर्यालले टाइम्सको मूल्यांकन मापदण्डमा परिवर्तन भएका कारण त्रिवि पछाडि पर्ने पहिले नै निश्चित भएको प्रतिक्रिया दिए । अनुसन्धानको साइटेसनले त्रिवि अगाडि पर्दै आएको थियो । यसपालि साइटेसनको अंक ३० प्रतिशतबाट कटौती गरेर १५ मात्रै कायम गरियो, अर्यालले भने, विश्वविद्यालयको आम्दानीलाई मुख्य मापदण्ड बनाइयो, त्रिवि त्यसमा कमजोर छ । विगत वर्षमा ३० प्रतिशत अनुसन्धान प्रतिवेदन, ३० प्रतिशत पढाइ लेखाइ, ३० प्रतिशत अनुसन्धान बजेट र १० प्रतिशत अन्तर्राष्ट्रिय प्रभावका आधारमा मूल्यांकन हुने गरेको उनले जनाए । अहिले त्यो मापदण्ड परिवर्तन गरियो । त्रिविसहित भारतका विश्वविद्यालय पनि पछाडि पर्छन् । विकसित मुलुकलाई मात्रै फाइदा पुग्ने खालको मापदण्ड राखिएको छ, अर्यालले दाबी गरे । विद्यार्थी मात्रै धेरै भएको तर फ्याकल्टी कम भएको र अनुसन्धानमा प्रशस्त स्रोत नभएकाले त्रिवि हजारभित्र पर्न नसकेको उनले जनाए । मापदण्डका बारेमा विस्तृत रिपोर्ट आइपुगेको त छैन, तर १५ सयभित्रै पर्नु पनि ठूलै कुरा मान्नुपर्छ, उनले भने ।त्रिविमा ४ लाख विद्यार्थी अध्ययनरत छन् । अध्यापकको दरबन्दी भने ३५ प्रतिशतभन्दा बढीले रिक्त रहेको तथ्यांक छ । ९ वटा अध्ययन संस्थानसंकाय र ४ अनुसन्धान केन्द्रका माध्यमबाट अनुसन्धान र अध्ययनका गतिविधि सञ्चालन गरिँदै आएको त्रिविले जनाएको छ । त्रिविले उच्च गुणस्तरको शिक्षा प्रदान गर्न सुधार योजना अघि बढाएकोसमेत टाइम्सले जनाएको छ । शैक्षिक कार्यक्रम, सुशासन र व्यवस्थापनमा सूचना र सञ्चार प्रविधिको एकीकरण, त्यसका लागि जनशक्तिको क्षमता अभिवृद्धि, कार्यक्रम विकास र अनुसन्धानका लागि सरकार र कर्पोरेट जगत्सँग सहकार्य, उपयुक्त सिकाइ सिर्जना गर्न पूर्वाधारको नवीकरण, अन्तर्राष्ट्रियकरणलाई अँगाल्ने र विदेशी विद्यार्थी र फ्याकल्टी आकर्षित गरिने कार्यक्रम त्रिविले अघि सारेको छ । विश्वभरका १ सय ६० उच्च शैक्षिक संस्थासँग विश्वविद्यालयको सहकार्य रहेको जनाइएको छ । त्रिविमा विदेशी विद्यार्थी, अभिभावक भने शून्यप्रायः छन् । विश्व भाषा क्याम्पसमा विदेशी विद्यार्थी भर्ना भए पनि भाषा अध्ययनलाई उपाधिको मान्यता नदिँदा मूल्यांकनमा त्यसको गणना नहुने प्राध्यापकहरू बताउँछन् । कोभिडयता त्रिवि समयमा पठनपाठन, परीक्षा सञ्चालन र नतिजा प्रकाशनमा समेत असमर्थ हुँदै आएको छ । उपकुलपतिमा धर्मकान्त बाँस्कोटा नियुक्त भएदेखि विश्वविद्यालय विद्यार्थी, अध्यापक, स्थानीयवासी लगायतको लगातार तालाबन्दीको चपेटामा परेको थियो । ३ वर्षमा ३ सयभन्दा बढी दिन त तालाबन्दी मात्रै भएको थियो । सन् १९५९ मा स्थापित त्रिवि पहिलो र संरचना, विद्यार्थी संख्या, आयस्रोतका आधारमा ठूलो विश्वविद्यालय मानिन्छ ।"
अक्सफोर्ड लगातार सर्वोत्कृष्ट,"टाइम्सले घोषणा गरेअनुसार बेलायतको युनिभर्सिटी अफ अक्सफोर्ड सर्वोत्कृष्ट बनेको छ । सन् २०२३ मा पनि अक्सफोर्ड नै पहिलो ठहरिएको थियो । गत वर्ष तेस्रो बनेको अमेरिकाको स्ट्यानफोर्ड भने यसपालि उत्कृष्ट दोस्रोमा दरिएको छ । २०२३ मा दोस्रो बनेको अमेरिकाको हार्वर्ड यसपालि चौथो श्रेणीमा परेको छ । अघिल्लो वर्षको पाँचौं म्यासचुएट्स इन्स्टिच्युट अफ टेक्नोलोजी अमेरिका तेस्रो बनेको छ । गत वर्षको तेस्रो युनिभर्सिटी अफ क्याब्रिज पाँचौंमा पुगेको छ । छैटौंमा र सातौंमा अमेरिकाका प्रिन्सटन र क्यालिफोर्निया इन्स्टिच्युट अफ टेक्नोलोजी रहेका छन् । आठौंमा इम्पेरियल कलेज अफ लन्डन, नवौंमा युनिभर्सिटी अफ क्यालिफोर्निया ब्रेकली र दसौंमा एलली युनिभर्सिटी अमेरिका रहेको टाइम्सको प्रतिवेदनमा उल्लेख छ । गत वर्ष पनि यिनै विश्वविद्यालय उत्कृष्ट १० भित्र नै परेका थिए । यसपालि यिनको १० औं भित्रको वरीयता मात्र तलमाथि परेको हो ।"
सुन तस्करी जाँचबुझ आयोगबाट सार्थक सुझावको अपेक्षा,"सत्तारूढ र प्रमुख प्रतिपक्षी दलबीच पटकपटकको रस्साकसीपछि अन्तरदेशीय सुन तस्करीबारे छानबिन र नियन्त्रणका सम्बन्धमा सुझाव दिन जाँचबुझ आयोग बनेको छ । दुई महिनाअघि बरामद ६१ किलो सुन प्रकरण न्यायिक निरूपणका लागि अदालतमा पुगिसकेको छ तर तस्करी नियन्त्रणका लागि सुझावसमेत दिने गरी राजनीतिक दलहरूको सहमतिमा सरकारले उच्चस्तरीय आयोग गठन गरेको हो । सुन बरामदपछि ९ विदेशीसहित २९ जनालाई पक्राउ गरेर अदालतमा मुद्दा चलाउँदासमेत सुन ओसारपसार नरोकिएका बेला गठित आयोगले तस्करी नियन्त्रण गर्न नीतिगत र संरचनागत सुधारका लागि महत्त्वपूर्ण भूमिका निर्वाह गर्न सक्छ । तर, सरकारले नचाहे पनि प्रमुख प्रतिपक्ष दलको जोडबलमा बनेको आयोगलाई राज्यका सम्पूर्ण निकायको सहयोगको आवश्यकता छ, त्यस्तै आयोगका सुझाव कार्यान्वयनमा सरकारको तदारुकता पनि परीक्षणको घेरामै छ । ब्रेक सु मा लुकाएर हङकङबाट भित्र्याइएको ६१ किलो सुन त्रिभुवन अन्तर्राष्ट्रिय विमानस्थलको भन्सार जाँच पासपछि सिनामंगल पुर्याइएका बेला गत साउन २ मा राजस्व अनुसन्धान विभागको टोलीले बरामद गरेको थियो । अनुसन्धानका क्रममा तस्करीमा संलग्न गिरोहको निकटता सत्तारूढ माओवादीका केही नेताहरूसँग खुल्दै गएपछि यो प्रकरण पेचिलो बन्दै आएको छ । विद्युतीय चुरोट (भेप) को आवरणमा भएको सुन तस्करीमा संलग्न भनेर अनुसन्धानमा किटान गरिएका पूर्वसभामुख एवं माओवादी नेता कृष्णबहादुर महरा र उनका छोरा राहुलविरुद्ध मुद्दा नचलाइएको विषयलाई एमालेले संशयको दृष्टिले हेर्दै आएको छ । त्यही कारण उसले जाँचबुझ आयोगको क्षेत्राधिकारमा दुवै प्रकरणको छानबिनलाई समावेश गर्न अड्डी कस्दै आएको थियो । नवगठित आयोगले ब्रेक सु र भेपको आवरणमा र पटकपटक भएका अन्य सुन तस्करीका विषयमा भएका छानबिनसमेत अध्ययन गर्ने र थप अनुसन्धान तथा कानुनी कारबाहीका लागि सिफारिस एवं कानुनमा गर्नुपर्ने परिमार्जन तथा संरचनागत सुधारका विषयमा सुझावसहितको प्रतिवेदन तयार गर्ने भनिएको छ । त्यसैले आयोगले प्रभावकारी ढंगले जाँचबुझ गर्न सक्यो भने अन्तरदेशीय सुन तस्करी नियन्त्रणमा धेरै ठूलो योगदान पुग्नेछ ।मुख्य राजनीतिक दलहरूले एक महिनाअघि गरेको सहमतिअनुसार असोज ५ मै आयोग बन्नुपर्ने थियो । उच्चस्तरीय छानबिनको अडानमा एमालेले निरन्तर संसद् अवरोध गरेपछि भदौ ५ मा राजनीतिक दलहरूले प्रहरीको केन्द्रीय अनुसन्धान ब्युरो (सीआईबी) को अनुसन्धान प्रभावित नहुने गरी आयोग बनाउने सहमति गरेका थिए । ६१ किलो सुन प्रकरणमा सीआईबीको अनुसन्धानबाट तत्काल प्राप्त तथ्यप्रमाणका आधारमा जिल्ला अदालत काठमाडौंमा भदौ ३१ मै मुद्दा दायर भइसकेको छ । राजनीतिक दलहरूबीच क्षेत्राधिकारका विषयमा विवाद उत्पन्न हुँदा आयोग गठनमा भने ढिलाइ हुँदै आएको थियो । एमालेले फेरि पनि संसद् अवरुद्ध गर्ने चेतावनी दिएपछि आइतबार नै क्षेत्राधिकारमा सर्वदलीय सहमति जुटाएर मन्त्रिपरिषद्ले पूर्वन्यायाधीश डिल्लीराम आचार्यको नेतृत्वमा चार सदस्यीय जाँचबुझ आयोग गठन गरेको हो । हवाई र स्थलमार्ग हुँदै नेपालमा सुन भित्र्याउने धन्दा वर्षौंदेखि चलिरहेको देखिन्छ । अवैध ओसारपसारका क्रममा आक्कलझुक्कल ठूलै मात्रामा सुन बरामद हुने गरे पनि प्रहरी अनुसन्धानले मुख्य कारोबारीलाई कारबाहीको दायरामा ल्याउन सकेको छैन । पछिल्लो प्रकरणमा भने सीआईबीले पहिलेभन्दा सघन अनुसन्धान गरेको छ र गिरोहको जालो कुन तहसम्म छ भन्नेसमेत पहिल्याएको छ, मुख्य कारोबारी भने पक्राउ परेका छैनन् । यस प्रकरणमा ९ विदेशीसहित २९ जना समातिँदा सुन तस्करहरू तत्कालका लागि छिन्नभिन्न भएको आकलन गरिएको थियो तर यही प्रकरणमा जोडिएका व्यक्तिहरू अहिले नै सक्रिय भएको देखिन्छ । केही दिनयता मात्रै उत्तरी नाकाबाट भित्र्याइएको १२ किलो सुन प्रहरीले बरामद गरेको छ । भेप र ब्रेक सुमार्फत सुन ल्याउने गिरोहका चिनियाँ नागरिक दावाजिन वाङ नै अहिले उत्तरी नाकाबाट सुन ओसारपसारमा सक्रिय रहेको प्रहरीको प्रारम्भिक अनुसन्धानले देखाएको छ । ६१ किलो सुन प्रकरणको पुर्पक्ष सुरु नहुँदै गिरोह सक्रिय हुनुले तस्करी नियन्त्रणका लागि बलियो कानुनी र संरचनागत सुधार गर्न अत्यावश्यक भइसकेको देखाउँछ ।यस्ता आपराधिक सञ्जालको केन्द्रमा नेपाल रहँदा मुलुकको अन्तर्राष्ट्रिय छविसमेत बिग्रन सक्नेतर्फ सचेत हुँदै सरकारले आयोगलाई निष्पक्ष, स्वतन्त्र र प्रभावकारी रूपमा काम गर्ने वातावरण तयार गरिदिन जरुरी छ । आयोगले अन्तरदेशीय तस्करी नियन्त्रण गर्ने प्रभावकारी बाटो पहिल्याउन सक्नुपर्छ । हो, अपराध अनुसन्धान गर्न राज्यका स्थायी संरचना छन्, आयोग पनि त्यही काममा सीमित भएमा मूल जरो जस्ताको त्यस्तै रहनेछ । बरु, राज्यका स्थापित संरचनालाई प्रभावकारी बनाउन टेवा पुर्याउने खालको प्रतिवेदन आएमा तस्करी नियन्त्रणमा दीर्घकालीन हस्तक्षेप हुन सक्नेछ ।"
काकाकुल कलंकी,"काठमाडौंको कलंकी क्षेत्र वर्षौंदेखि नै खानेपानीको अभाव भएको ठाउँ हो । यहाँका बासिन्दाले वर्षौंदेखि दुःख पाइरहेका छन् । वर्षौंदेखि हप्तामा एक दिन मात्र पानी वितरण हुँदै आएको छ । एक दिन ५०५५ मिनेट दिएको करिब एक हजार लिटर पानीले हप्ताभरको न्यूनतम आवश्यकता कसरी पूरा गर्न सक्छ ? बहुप्रतीक्षित मेलम्चीको पानी आउला भन्ने आशामा यहाँका बासिन्दा दुःखै गरेर बसे । काठमाडौंको पूर्व र उत्तर क्षेत्रमा कतै सधैं, कतै दिनैपिच्छे दिनैभरि, कतै दिन बिराएर र कतै सातामा दुई पटक पानी वितरण गर्ने काठमाडौं खानेपानी लिमिटेडलाई गुनासो गर्न पनि गएनौं । अहिले सञ्चारमाध्यमबाट प्रकाशित समाचारहरूबाट मेलम्चीको पानी नियमित वितरण नहुने लगभग निश्चित जस्तै भएको छ । अब मेलम्चीको पानी पिउने आशा गर्नु भरोसा नगर्नु जस्तै भएको छ । एक किसिमले मेलम्चीको पानी पिउन पाउने आशा मरेजस्तै भएको छ । यस पटक वर्षामा पनि हामी कलंकीवासी काकाकुल नै बन्यौं । अहिले पनि बनिरहेका छौं । त्यसैले खानेपानी वितरणको जिम्मेवारी पाएको काठमाडौं खानेपानी लिमिटेडका पदाधिकारीहरूलाई सचेत गराउन चाहन्छौं । होचो ठाउँमा प्रशस्त पानी जाने परिस्थिति कसरी बन्यो ? त्यसैले प्राविधिक विषय मिलाएर हामी कलंकीवासीका लागि समेत सुलभ तुल्याई यथाशीघ्र सामाजिक न्याय दिन अनुरोध गर्दछौं । लालानाथ सुवेदी, कलंकी, काठमाडौं"
सरकार अपराधीको संरक्षक बन्न मिल्छ ?,"पार्टी कार्यकर्ताको देउवाप्रतिको आशक्ति र उनको नेतृत्वमा आउने चुनाव नजितिने प्रस्ट छ । निर्वाचन जित्न र पार्टीलाई जनभावना अनुसार सञ्चालन गर्न कांग्रेसका युवाको हातमा नेतृत्व जान जरुरी छ । अब कांग्रेसको अवस्था सुधार्न देउवा, शेखर लगायतका पुराना पुस्तालाई सल्लाहकारका रूपमा राख्नुपर्छ । पुराना पुस्ताले वर्षौंसम्म पद नछोड्दा गगन र विश्वहरूको समेत राजनीतिक भविष्य जोखिममा पर्नेछ । कांग्रेसका सबै युवापुस्ताको पार्टीप्रतिको वितृष्णा पनि बढेर जानेछ । अब दाइभाउजूहरूले के भन्छन् होइन, मुलुकको हित र आफ्नो राजनीतिक भविष्य सोचौं । पार्टी नेतृत्वलाई सच्याउँदै आफूहरू अघि आउने प्रयास युवापुस्ताले नगरेसम्म कांग्रेस वा पुराना दलको भविष्य अन्धकार छ । गोपाल देवकोटा, गोकर्णेश्वर८, जोरपाटी"
अर्थतन्त्र जोगाउन अझै ढिलो नगरौं,"मुलुकको अर्थतन्त्र शिथिल बन्दै गएको छ, जसलाई घट्दो क्रममा रहेको कुल गार्हस्थ्य उत्पादन (जीडीपी) ले दर्साएको छ । गत आर्थिक वर्षमा १ दशमलव ६ प्रतिशतको आर्थिक वृद्धि हुनुले पनि मुलुकमा शिथिलताको स्पष्ट संकेत गरेको छ । एसियाली विकास बैंक (एडीबी) ले चालु आर्थिक वर्षमा नेपालको आर्थिक वृद्धि ४ दशमलव ३ प्रतिशतमा खुम्चिने प्रक्षेपण गरिसकेको छ ।मुलुकको बाह्य अर्थतन्त्रमा सुधारका केही संकेत देखिए पनि आन्तरिक अर्थतन्त्र चलायमान हुन नसक्दा सरकार, निजी क्षेत्रदेखि सर्वसाधारणको दैनिकीसम्ममा गम्भीर असर पर्दै गएको छ । राष्ट्र बैंकको पछिल्लो तथ्यांक अनुसार मूल्यवृद्धि साढे ७ प्रतिशतभन्दा माथि छ । नेपाल आयल निगमले पछिल्लो एक महिनामा ग्यासमा ४५० रुपैयाँ मूल्य बढाइसकेको छ । इन्धनमा भएको मूल्यवृद्धिको सीधा असर उपभोक्ताको भान्सासम्मै पुग्ने भएकाले आम सर्वसाधारण निकै मर्कामा परेका छन् । व्यापारघाटा चालु आर्थिक वर्षका दुई महिनामै २ खर्ब ३३ अर्ब रुपैयाँ हाराहारी पुगेको छ । विकासनिर्माणका लागि सरकारले गर्ने पुँजीगत खर्च मुस्किलले साढे ३ प्रतिशत हाराहारी हुन सकेको छ । सरकारको राजस्वमा गम्भीर चाप पर्दै गएको छ । राजस्व संकलनले निजामती कर्मचारीको समेत सेवासुविधा धान्न मुस्किल पर्दा प्रत्येक वर्ष घाटाको बजेट बनाउनुपरेको छ । सरकारको सार्वजनिक ऋण नै जीडीपीको झन्डै ५० प्रतिशत अर्थात् साढे २३ खर्ब पुगेको छ । ऋण लिएर विकास बजेट बनाउनुपर्ने तर खर्च नहुने परिपाटीले देशको अर्थतन्त्रलाई डामाडोल बनाउँदै लगेको छ । सरकारले चालु आर्थिक वर्षमा ६ प्रतिशत आर्थिक वृद्धिको लक्ष्य राखे पनि उच्च ब्याजदर, मूल्यवृद्धि, पुँजीगत खर्चको कछुवागतिले त्यो हासिल हुने संकेत देखिएको छैन । बजेटमा महत्त्वाकांक्षी कार्यक्रमहरू घोषणा गर्ने तर खर्च गर्ने परिपाटीमा सुधार हुन नसक्दा अर्थतन्त्रका सबै क्षेत्रमा असर परिरहेको छ । संरचनागत सुधारमार्फत बजेट कार्यान्वयन योजना फितलो हुँदा लक्ष्य अनुसारको प्रगति हुन सकेको छैन । बैंक तथा वित्तीय संस्थामा उच्च ब्याजदरका कारण लगानीको वातावरण बन्न सकेको छैन । साना तथा मध्यम खाले व्यवसायी सबैभन्दा बढी मर्कामा छन् । बजार, पसलहरू धमाधम बन्द हुन थालेका छन् भने निजी क्षेत्रको मनोबल निरन्तर खस्किरहेको छ । मुलुकमा आफ्नो जमिन बाँझो राखेर हजारौं युवा विदेशिन बाध्य भइरहेकै छन् । स्वदेशमा भविष्य नदेखेर दैनिक सयौं युवा पासपोर्ट बोकेर विमानस्थलको लाइनमा बस्न बाध्य छन् । औद्योगिक क्षमतामा ह्रास, बेरोजगारी जस्ता समस्या समाधान गर्नेतर्फ ठोस योजना बन्न सकेको छैन ।बैंक तथा वित्तीय संस्थामा लगभग ५ खर्ब रुपैयाँ थुप्रिएको छ तर कर्जा विस्तार हुन सकेको छैन । बजेट र मौद्रिक नीतिबीच प्रभावकारी समन्वय नहुँदा वित्तीय असन्तुलन बढ्दै गएको छ । आत्मनिर्भर अर्थतन्त्र निर्माणको बहस लामो समयदेखि चलिरहे पनि वार्षिक साढे २ खर्ब रुपैयाँ बराबरको खाद्यान्न र कृषि सामग्री आयात भइरहेको छ । आत्मनिर्भर अर्थतन्त्रका लागि ठूला योजना एवं नीति बन्ने तर कृषिप्रधान मुलुकमा खाद्यान्नमा समेत परनिर्भरता झन्झन् बढ्ने भइरहेको छ । अर्थतन्त्रको विस्तार, सम्पत्ति र उत्पादनका साधनमाथि निजी स्वामित्व, उद्योगव्यवसायको सञ्चालनमार्फत आत्मनिर्भर अर्थतन्त्रको जग बस्नुपर्ने हो, तर मुलुक त्यो दिशातर्फ बढ्न सकेको छैन । नीतिगत रूपमा खुला अर्थतन्त्रको अवधारणा अपनाएर मुलुकलाई आत्मनिर्भर बनाउन गम्भीर भएर सोच्नुपर्ने बेला आएको छ । मुलुक निर्माणमा महत्त्वपूर्ण योगदान गर्ने युवाहरूलाई विदेश पठाएर खाद्यान्न लगायतका कृषि उपजसमेत आयात गर्नु हाम्रा लागि ठूलो विडम्बना हो । मुलुकलाई रेमिट्यान्सले मात्रै चलाउन खोज्ने खालको राज्यको व्यवहारलार्ई परिवर्तन गर्न ठोस नीतिगत व्यवस्थाको आवश्यकता भइसकेको छ । पछिल्ला तीन दशकमा मुलुकको अर्थतन्त्र जुन गतिमा जानुपर्ने हो, त्यो हुन सकेको छैनÙ लय समात्न सकेको छैन । विभिन्न कालखण्डमा भएका राजनीतिक उतारचढावले अर्थतन्त्रलाई सधैं गिजोलिरहे । दिगो आर्थिक विकासको लक्ष्य निर्धारण गर्न तथा अर्थतन्त्र उकास्नका लागि पहिलो सर्त सरकारको नीति नै हो । सरकारी नीति प्रभावकारी भएन भने यसको असर अर्थतन्त्रका सबै क्षेत्रमा पर्छ । मुलुक संघीय प्रणालीमा गए पनि आर्थिक रूपान्तरणको व्यावहारिक अभ्यास हुन सकेको छैन । अर्थतन्त्रसँग सम्बन्धित अधिकांश विधेयक संसद्मा लामो समयदेखि अड्किएर बसेका छन् । विकास र समृद्धिका लागि सरकार, निजी क्षेत्र र प्रशासनिक संयन्त्र सधैं एक ठाउँमा उभिन आवश्यक छ ।स्थायी सरकार भनिएको कर्मचारी संयन्त्रलाई चुस्त र पारदर्शी नबनाएसम्म हामीले खोजेको समृद्धि टाढै रहिरहन्छ । महत्त्वपूर्ण आयोजनाहरूको निर्माण, त्यससँग सम्बन्धित नीतिनियमहरू देशको हितमा छ कि छैन भनेर नेतृत्वले साझा धारणा बनाएर अघि बढेको पाइएको छैन । मुलुकको आर्थिक विकासका लागि सरकार र निजी क्षेत्रलाई रथको दुई पाङ्ग्रा भनिए पनि नीतिगत कुरा आउँदा सधैं बेमेलकै अवस्था उत्पन्न हुँदै आएको छ । उदार अर्थनीति भन्ने तर ऐनकानुन बनाउँदा निजी क्षेत्रलाई सीमित गर्ने गरी योजना तर्जुमा गर्ने परिपाटी छ । विकासका लागि मुख्य सर्त भनेको लगानीको उपयुक्त वातावरण र वित्तीय पारदर्शिता नै हो । उद्योगव्यवसायमा लगानीका लागि बैंकिङ वातावरण पनि उपयुक्त हुनुपर्छ । नेपालको विकासका लागि कृषिको उत्पादन वृद्धि, औद्योगिक विकासमार्फत रोजगारी सिर्जना, सूचना प्रविधिको विकास, जलविद्युत्, जडीबुटीको प्रशोधन एवं निर्यात, पर्यटन जस्ता विषयक्षेत्र महत्त्वपूर्ण छन् भनी लामो समयदेखि भन्दै आए पनि कार्यान्वयन परिणाममूलक हुन सकेको छैन । मुलुक सुहाउँदो विकासको नीति लिने, आत्मनिर्भर अर्थतन्त्रका लागि कस्तो नीति कार्यान्वयन गर्ने भन्नेबारे अन्योल कायमै छ । विदेशमा युवाहरूले सिकेको सीपलाई सदुपयोग गरेर अघि बढ्दा चीन अहिले विश्व अर्थतन्त्रको नेतृत्व गर्ने अवस्थामा पुग्यो । जापानबाट उच्चतम प्रविधि भित्र्याउन सफल चीन आज प्रविधिको हरेक क्षेत्रमा अग्रस्थानमा छ । त्यसैले बहुराष्ट्रिय कम्पनीहरूमा काम गरेका नेपाली युवाहरूको सीपलाई स्वदेशमा प्रयोग गर्न सकियोस् भनी लगानीका लागि उपयुक्त वातावरण बनाउन आवश्यक छ । यसका लागि सरकार आफैंले अग्रसरता लिएर सरकारसरकार (जीटूजी) प्रक्रियामार्फत लगानीका लागि पहल गर्न सक्छ । सरकारी जग्गाहरू भाडामा लिएर औद्योगिक ग्राम निर्माण गर्न सकिन्छ । आर्थिक क्षेत्र (सेज) मा पनि अन्तर्राष्ट्रिय लगानीलाई आकर्षण गर्न सकिन्छ । युवाहरूले विदेशमा सिकेको सीप अन्तर्गतका उद्योगहरूलाई राज्यले प्रवर्द्धन गरिदिने हो भने आन्तरिक रोजगारी सिर्जनासँगै निर्यातमा समेत ठूलो प्रभाव पर्छ । युवा जनशक्तिका दृष्टिले नेपाल दक्षिण एसियामा सबैभन्दा शक्तिशाली राष्ट्र हो, तर यसलाई सदुपयोग गर्न सकेको छैन ।अँध्यारो लामो कालखण्डपछि जलविद्युत् क्षेत्रमा आशाको संकेत देखिएको छ । विद्युत्मा मुलुक आत्मनिर्भर भएको छ । विद्युतीकरणबाट पनि मुलुकलाई समृद्धितर्फ डोर्याउन सकिने वातावरण बनिसकेको छ । गत वर्ष आईटी सेवाबाट मुलुकमा ६७ अर्ब रुपैयाँ भित्रिएको छ । आईटी सेवा नेपालका लागि उत्कृष्ट गन्तव्य बन्ने सम्भावना अधिक छ । यसलाई ख्याल गरेर सरकारले उपयुक्त वातावरण बनाइदिनुपर्दछ । उत्पादित विद्युत् सकेसम्म स्वदेशमै प्रयोग गर्ने वातावरण राज्यले बनाउन सक्ने हो भने व्यापार घाटा धेरै हदसम्म कम गर्न सकिन्छ । विद्युतीय उपकरणहरूको खपत बढाउने, विद्युतीय सवारीसाधनहरू सञ्चालनका लागि सहज व्यवस्था गर्ने हो भने पेट्रोलियम पदार्थको आयातमा विदेशिने वार्षिक अर्बौं रुपैयाँ जोगाउन सकिन्छ । मुलुकमा उत्पादित विद्युत्को अधिकतम सदुपयोग गर्ने वातावरण बनाउन उपयुक्त नीतिगत व्यवस्था गर्नुपर्छ । हाल भारतमा विद्युत्को सहज निर्यातको वातावरण बनेको छ । प्रधानमन्त्री पुष्पकमल दाहालको हालै चीन भ्रमणमा नेपालमा उत्पादित विद्युत् चीनतर्फ पनि निर्यात गर्नका लागि सकारात्मक छलफल भएको छ । यसको कार्यान्वयनका लागि राज्यले निरन्तर पहल गर्नुपर्दछ । बंगलादेश पनि नेपालको विद्युत्को राम्रो बजार हुन सक्छ । यसका लागि त्रिदेशीय समझदारी भए पनि कार्यान्वयनको पाटो स्पष्ट भइसकेको छैन । अथक प्रयासपछि पूर्वाधारका क्षेत्रहरूमा सुधारका केही संकेत देखिए पनि कालो बादल हटेको छैन । विकासनिर्माणसँग सम्बन्धित आयोजना निर्माणमा ढिलाइले समग्र अर्थतन्त्रमा असर गरिरहेको छ । काठमाडौंतराई द्रुत मार्ग, निजगढ अन्तर्राष्ट्रिय विमानस्थल, पञ्चेश्वर बहुउद्देश्यीय परियोजना, माथिल्लो तामाकोशी जस्ता आयोजना समयमा निर्माण नहुँदा अर्थतन्त्रमा परेको अतिरिक्त व्ययभार अर्बौं रुपैयाँ पुगिसकेको छ । संवैधानिक व्यवस्था अनुसार समयमै बजेट आउने गरे पनि सम्बन्धित कार्ययोजना आउन नसक्दा दोस्रो त्रैमासिकसम्म १० प्रतिशत पनि पुँजीगत खर्च हुन नसक्ने परिपाटी छ । निश्चित समय तोकेर आयोजना सुरु गर्ने र पूरा हुन नसके जरिवानाहर्जाना तिराउने नीतिगत व्यवस्था छैन । समयमै बन्ने योजनाहरूमा पनि नीतिगत अन्योलले ढिलाइ भइरहेको छ । यसले अर्थतन्त्रमा दीर्घकालीन प्रभाव पार्ने संकेत देखिएको छ ।मुलुकको आर्थिक विकासमा महत्त्वपूर्ण भूमिका खेलेका महिला र साना उद्यमीहरूलाई प्रोत्साहनप्रवर्द्धनमा राज्यको ध्यान जान सकेको छैन । ८० प्रतिशत साना उद्यमीलाई कसरी राज्यले टेवा दिन सक्छ भन्ने हेक्का राख्नुपर्छ । कृषिसम्बन्धी साना र मझौला उद्योगको विकासका लागि राष्ट्रिय योजना आयोगको नेतृत्वमा विज्ञ समूह बनाएर सरकारले ठोस नीतिगत व्यवस्था गर्न आवश्यक छ । यसका लागि निजी क्षेत्रका छाता संगठनहरूले महत्त्वपूर्ण सहयोग गर्न सक्छन् । सरकार र निजी क्षेत्रको हातेमालोमार्फत साना तथा मझौला उद्योगहरूलाई प्रवर्द्धन गर्न सकिन्छ । आन्तरिक र बाह्य लगानीका लागि अहिले पनि थुप्रै नीतिगत झन्झटहरू छन् । लगानीको एकद्वार नीति व्यवहारमा कार्यान्वयन हुन सकेको छैन । सरकारले एकद्वार नीतिलाई प्रभावकारी रूपले कार्यान्वयनमा लैजान आवश्यक छ । एकद्वार नीति कार्यान्वयन गर्न सकियो भने अन्तर्राष्ट्रिय लगानीकर्तासँगै आन्तरिक लगानी वृद्धि भई खासगरी साना उद्यमीलाई फाइदा पुग्छ । यतातर्फ सरकारी नीति प्रभावकारी हुनुपर्छ । मुलुक निजीकरण र उदारीकरणको अभ्यासको चरणमा छ । आर्थिक समृद्धिको मार्गचित्र तथा भिजन तय गर्न अन्तर्राष्ट्रिय सल्लाहकारलाई भित्र्याउन पनि सकिन्छ । मुलुकको आर्थिक विकास र समृद्धिको दीर्घकालीन मार्गचित्र तय गर्न सबै पक्षलाई समेटेर थिंक ट्यांक बनाउन सकिन्छ । उत्पादनमा प्रविधि भित्रिन सकेको छैन । उपलब्ध जनशक्तिको प्रभावकारी परिचालनमार्फत प्राकृतिक स्रोतसाधनको उच्चतम प्रयोग हुन सकेको छैन । प्रविधिका क्षेत्रमा थुप्रै युवा इन्जिनियरहरू उत्पादन भइसकेका छन्, जसलाई सूचना प्रविधि विकासको मूल प्रवाहमा संलग्न गराउन सकिन्छ । प्रदेशको कुनै पकेट क्षेत्रमा आईटी ग्राम बनाउन ढिलाइ भइसकेको छ । सरकारले बजारीकरण गरेर आईटी हब बनाउन सक्छ । मुलुकलाई खान पुग्ने कृषिजन्य वस्तुको माग कम्तीमा आफ्नै उत्पादनले धान्न सक्ने वातावरण बनाउन सक्नुपर्छ । बजेटमा बाँझो जमिनमा कृषिको आधुनिकीकरण, यान्त्रिकीकरण र सिँचाइको व्यवस्था गर्ने भनिएको त छ तर व्यवहारमा कार्यान्वयन हुन सकेको छैन । जीडीपीमा कुनै समयमा ७० प्रतिशतको योगदान गरेको कृषि क्षेत्र अहिले २३ प्रतिशतमा खुम्चिएको छ । यसको वृद्धिका लागि दीर्घकालीन सोचको खाँचो छ । मुलुकले अंगीकार गरिरहेको उदार अर्थनीति सकारात्मक छ तर यसको गन्तव्य स्पष्ट हुन सकेको छैन । विश्वले तीव्र गतिमा विकास गरिरहेको सूचना प्रविधिलाई अंगीकार गर्दै नवीनतम् सोच तथा नीति बनाउनु आजको मुख्य सर्त हो । अर्थतन्त्रको ८० प्रतिशत हिस्सा निजी क्षेत्रले ओगटेको छ । सरकारले समग्र आर्थिक क्षेत्रको विकास र निजी क्षेत्रमुखी वातावरण निर्माणका लागि कम्तीमा ५१० वर्षसम्म टिक्ने खालको ठोस नीति ल्याउनुपर्यो । छ महिना वा वर्ष दिनमै परिवर्तन हुने आर्थिक नीतिले निजी क्षेत्रको मनोबल पटकपटक गिराएको छ । अस्थिर नीतिका कारण निजी क्षेत्र उत्पादनमुखी हुनुभन्दा पनि व्यापारतर्फ ढल्किरहेको छ । सरकारले विभिन्न आश्वासन दिइरहेको हुन्छ तर कार्यान्वयन गर्न सक्दैन । अन्य मुलुकमा निजी क्षेत्रलाई सरकारले नै डोर्याइरहेको हुन्छ, हाम्रोमा भने त्यसको ठीक उल्टो हुने गरेको छ । ८० प्रतिशत हिस्सा ओगटेको निजी क्षेत्रको सुझावलाई सरकारले बेवास्ता गर्छ । सरकारनिजी क्षेत्र सहकार्यको विकल्प छैन । एक रथका दुई पाङ्ग्रा भन्ने तर आआफ्नै तवरले गन्तव्य निर्धारण गर्न खोज्ने हो भने समृद्धिको लक्ष्य हासिल गर्न कठिन भइरहनेछ । निजी क्षेत्रमैत्री वातावरण बनाउन सरकारले अब ढिलो गर्नु हुँदैन । मुलुकको आर्थिक भविष्यका लागि सरोकारवाला सबै निकाय गम्भीर भएर सोच्नुपर्ने बेला आएको छ । मल्ल नेपाल चेम्बर अफ कमर्सका अध्यक्ष हुन् ।"
सबैका कुरा सुन्ने सुवास,"को हीकोही मान्छे निकै संवेदनहीन हुन्छन् । लासमाथि रिस पोख्छन्, मरिसकेका मान्छेप्रति आक्रोश पोख्छन् । गत महिना एमाले उपाध्यक्ष सुवासचन्द्र नेम्वाङको निधन भयो, जसका कारण नेपाली राजनीतिक क्षेत्रमा एक खालको निस्तब्धता छायोÙ त्यस बेला पनि मान्छेहरूले उनका कमीकमजोरी खोतल्न भ्याए । मान्छे मरिसकेपछि उसका कमीकमजोरी खोतलेर के गर्नु ?नेम्वाङ शालीन र सरल व्यवहारका थिए, विरोधी पक्षको कुरासमेत एकदमै संयम भएर सुन्थे र त्यसलाई कसरी सम्बोधन गर्ने भन्नेमा चिन्तनशील रहन्थे । नेपालमा नेताहरू धेरै आए र गए, तर उनी जस्तो धैर्यवान् भएर काम गर्नेहरू कमै भए, छन् । कोही त भिन्न विचारलाई सुन्न त के, त्यस्तो मान्छे अगाडि आयो भने परै धकेल्न अग्रसर हुन्छन्, तर नेम्वाङले कहिल्यै त्यसो गरेनन् । उनले धेरैका आवाजहरू सुने, विचारहरू सुने, तिनलाई कसरी सम्बोधन गर्ने भनी चिन्तन गरे । देशलाई उनीजस्ता नेताको जहिल्यै आवश्यकता परिरहनेछ जसले कसैको आवाजलाई तलमाथि नपारी सम्बोधन गर्न सकोस् । सद्भाव र सहिष्णुताले भरिपूर्ण नेपाली समाज नेम्वाङको सपना थियो । एकअर्काका विचारको सम्मान उनको अर्को ध्येय थियो । तर उनको सपनाविपरीत खेलहरू भइरहेका छन् । नेपाली राजनीतिमा उनको अभावको पूर्ति कहिले होला र ? हामी आआफ्ना अलोकतान्त्रिक कामकुरा त्यागेर नेपाललाई सुन्दरशान्त बनाउन लागे मात्र उनको सपना पूरा हुन सक्ला । जनताको शासन, गणतन्त्र भनेको यही हो । माथि बस्नेहरू हो, एक पटक सोच । जनताको त्याग र बलिदानलाई आफ्नो शिरमा राखेर काम गर । विदेशीले हस्तक्षेप गरे पनि आफ्नो अडानमा विचलित नभई काम गर ।गणतान्त्रिक व्यवस्थालाई बलियो बनाउनु सबै नेपालीको दायित्व र धर्म हो । इतिहासले सुम्पेको यो जिम्मेवारीलाई इमानदार भएर पूरा गर्नतिर हामी प्रयत्नशील होऔं । पाएको स्वतन्त्रतालाई विकृत नपारौं ।शासन गर्नेहरूले आफू जनताको सेवक बनेर सत्तामा पुगेको हुँ भन्ने कहिल्यै नभुलून् । जनताप्रति क्रूर हुने शासकहरूको पतन भएको विश्वइतिहास छ । जनताप्रति क्रूर हुनेहरूको पतन निश्चित छ । लोकतान्त्रिक गणतन्त्रले हामीलाई स्वतन्त्रता दिएको छ । जनताले पाएको स्वतन्त्रताप्रति आँखा लाउनेहरूले निरंकुश शासन व्यवस्था चाहिरहेका छन् । योदेखि जनता साँच्चै निराश छन् । अहिलेको नेतृत्वले जनतामा तत्काल आशा जगाउनुपर्छ । शान्त र समृद्ध नेपालको निर्माणमा लाग्नुपर्छ । सहिष्णुताका खम्बाहरू बलियो बनाउनतिर लाग्नुपर्छ । समयले यो जिम्मेवारी सबै नेपालीको काँधमा छोडेको छ । यसलाई इमानदारीसाथ पूरा गर्ने जिम्मा तपाईंहामी सबैको हो । नेपाली भूमि त्यस्तो अनुपम फूलबारी हो जहाँ सबै सम्प्रदायसमुदायका मान्छे, सबै विचारका मान्छे अटाएका छन् । सबै जातजातिका धर्म, संस्कृति, रीतिरिवाज अटाएका छन् । अनि हामी यस्तो पवित्र भूमिमा जन्मेर पनि सहिष्णु बन्न सकेनौं भने धिक्कार छ हामीलाई । हाम्रा विचार, व्यवहार सहिष्णु बनेनन् भने हाम्रो अस्तित्वमाथि खतरा आउँछ भन्ने सबैले बुझौं । यही नै नेम्वाङप्रति सच्चा श्रद्धाञ्जली ठहरिनेछ ।"
स्वास्थ्यकर्मीमाथि आक्रमणको मानवशास्त्रीय चिरफार,"केही समययता नेपालमा स्वास्थ्य संस्था र स्वास्थ्यकर्मीमाथि शृंखलाबद्ध आक्रमण भइरहेका छन् । यस्ता घटनालाई मानवशास्त्रीय रूपमा कसरी बुझ्न सकिन्छ ? के यिनलाई नियन्त्रण वा सम्बोधन गर्न सकिन्छ ? सक्ने भए कसरी ? यस्ता समस्याको समाधान कानुनी, सुरक्षात्मक र प्रशासनिक उपायमा मात्रै सीमित छैनÙ यसलाई चिकित्सा शिक्षा, देशको कानुन परिपालनको अवस्था, बिरामीबाट स्वास्थ्य सेवाग्राहीका रूपमा बदलिँदै गरेको अवस्था लगायत समग्रतामा बुझ्नुपर्छ । कुनै एक पक्षलाई मात्रै दोषी ठहर्याउनेभन्दा पनि भविष्यमा बिरामी र स्वास्थ्यकर्मीबीचको सम्बन्ध र उपचारको प्रक्रियालाई कसरी सौहार्दपूर्ण बनाउन सकिन्छ भन्नेबारे यो लेख केन्द्रित रहनेछ । धेरैजसो आक्रमण बिरामीको मृत्यु वा उपचारका क्रममा अन्य अनपेक्षित परिणाम (साइड इफेक्ट) आएपछि भएको देखिन्छ । बिरामी पक्षले धेरैजसो उपचारको विधि या त्यसको परिणामलाई लिएर आरोप लगाउने गरेको छ । के बिर्सनु हुन्न भने, उपचार परिणामको मूल्यांकन तथा त्यसमाथिको प्रतिक्रिया दुवै उत्तिकै महत्त्वपूर्ण हुन्छन् । सुरुमा उपचारको परिणामप्रतिको मूल्यांकनबारे कुरा गरौं । पश्चिमा जगत बाट विस्तार गरिएको चिकित्सा पद्धतिलाई अन्य उपचारका विधिभन्दा उत्कृष्ट भएको मान्यता अहिले प्रायः देशमा स्थापित छ । रोग पहिचान र उपचार विधिमा प्राप्त सफलता नै त्यस्तो दाबीको म्ख्यु आधार हो । रोग पहिचानको क्षमता र यथोचित उपचारको उपाय छिटै अवलम्बन गरिने भएकाले नै यो पद्धतिले अरूभन्दा व्यापक, सर्वस्वीकार्य र राज्यको तहमा पनि झन्डै एकलौटी रूपमा स्रोत र साधनको उपयोग गर्न पाएको देखिन्छ ।अधिकांश आक्रमण यही आधुनिक चिकित्सा पद्धतिमा आधारित संस्था र चिकित्सकमाथि भएका छन् । यो ज्यादती किन बढ्दै छ भन्ने त छँदै छ, यसलाई अर्को कोणबाट हेर्दा फरक दृश्यसमेत देखिन्छ । बिरामी र सेवाग्राही जता बढी जान्छन्, असन्तुष्टिसन्तुष्टिको मात्रा स्वाभाविक रूपमा त्यतै ज्यादा हुने भैहाल्यो । सेवाग्राहीहरूको सन्तुष्टि त व्यक्तिगत रूपमा मात्रै होला, तर असन्तुष्टि भौतिक आक्रमणका रूपमा सार्वजनिक भइरहेको छ । आधुनिक चिकित्सा पद्धति यसरी आक्रमणको तारो नै बन्नुको कारणचाहिँ बिरामी पक्षको अपेक्षा धेरै भएर पनि हो । वैज्ञानिक निदान र उपचार पद्धति, दक्ष चिकित्सक तथा सुविधासम्पन्न अस्पतालमध्ये सबै वा केही विशेषता भएको ठाउँमा उपचार गर्न जाने बिरामीको आशा निको भएर घर फर्कन सकिन्छ भन्ने नै हुन्छ । लामो लाइन लागेर र पालो कुरेर जँचाएको चिकित्सक, विभिन्न औषधि र उपचार प्रक्रियाका कारण निको हुने अपेक्षालाई स्वाभाविक रूपमा लिइएको हुन्छ, जसका लागि बिरामी पक्षले पैसा तिरेको हुन्छ । जब स्वाभाविक ठानिएका उपचारका अपेक्षा आंशिक वा पूर्ण रूपमा पूरा हुँदैनन्, त्यसपछि भौतिक आक्रमण भएको देखिन्छ ।हार्वर्ड विश्वविद्यालयका चिकित्सा मानवशास्त्रका प्राध्यापक आर्थर क्लाइन्म्यनका अनुसार, आधुनिक चिकित्सा पद्धतिका दुई महत्त्वपूर्ण पक्ष चिकित्सक तथा स्वास्थ्यकर्मी र बिरामी पक्ष फरकफरक दृष्टिकोणका आधारमा रोगको कारण, निदान र उपचारको उपाय हुन्छ भन्ने ज्ञान र विश्वास बोकेर बसेका हुन्छन् । यस्ता फरक विश्वदृष्टि बोक्ने व्यक्तिहरूको विचार त्यति बेला छरपस्ट हुन्छ जब उपचारको अपेक्षित नतिजा आउँदैन । त्यसो भए के यी दुई थरीको फरक बुझाइ र त्यसबाट उत्पन्न हुन सक्ने दुस्परिणामलाई स्वाभाविक रूपमा मात्रै लिने त ? के त्यसलाई सम्बोधन गर्न सकिँंदैन ?चिकित्सक तथा स्वास्थ्यकर्मीहरूले उपचार विधिको सीमा र सम्भावित जोखिमबारे बिरामी पक्षलाई स्पष्ट रूपमा बुझाउन सक्नुलाई आफ्नो महत्त्वपूर्ण सीप मान्नुपर्छ । तर, उपलब्ध निदानको रिपोर्ट र चिकित्सकको आआफ्नो समूहको ज्ञान तथा अनुभवका आधारमा छनोट गरिएको उपचार विधि अन्तिम र शाश्वत सत्य होइन भनेर आफूले पनि स्वीकार गर्ने तथा बिरामी पक्षलाई पनि बुझाउन सक्नुपर्ने देखिन्छ । यति भए मात्र बिरामीको अपेक्षालाई साइज मा राख्न सकिन्छ । चिकित्सकहरूले मात्रै होइन, सम्पूर्ण स्वास्थ्यकर्मी तथा स्वास्थ्य संस्थाका कर्मचारीहरूले बिरामी पक्षसँग जानकारी लिँदादिँदा स्पष्टसँग र अनावश्यक अपेक्षा नबढ्ने गरी विचारको सम्प्रेषण हुनु जरुरी छ । धेरैजसो आक्रमण चिकित्सकमाथि भए पनि गहिरिएर अध्ययन गर्ने हो भने कारणचाहिँ स्वास्थ्य संस्थाका अन्य विभिन्न व्यक्ति, पक्ष र प्रक्रियासँग जोडिएको पनि हुन सक्छ । अपेक्षित परिणाम नआउँदा बिरामी पक्षले कहिलेकाहीँ डाक्टरको क्षमता र ज्ञानमाथि नै प्रश्न उठाएको पाइन्छ, जसका बारेमा सजिलै सत्यतथ्य पत्ता लगाउन सकिन्छ । तर, धेरै आरोपचाहिँ बिरामीको बेलैमा र उपयुक्त विधिबाट उपचार नगरिएको भन्ने खालकै हुन्छन् । कहिलेकाहीँ सरकारी अस्पतालहरूमा बिरामीको जरुरी अवस्थाप्रति संवेदनशील भएर ध्यान नदिइएको पाइन्छ । अर्कातिर, आफूले उपचार गर्न नसक्ने हो भनी पहिल्यै थाहा हुँदाहुँदै बिरामीको उपचार हुन सक्ने अमूल्य समय अनावश्यक रूपमा खपत गर्नु कानुनी, नैतिक र मानवीय कुनै पनि दृष्टिले उपयुक्त देखिँदैन । तर, सधैं चिकित्सकलाई आफूले नै उपचार गर्न सक्छु कि सक्दिनँ भन्ने थाहा नहुन पनि सक्छ । यस्तो अवस्थामा बिरामी पक्षको विश्वास जित्ने गरी उपचारको प्रयास गर्नु र गरेको हो भन्ने कुरा उनीहरूलाई राम्ररी जानकारी दिनुपर्छ ।अहिलेको अवस्थामा बिरामी र चिकित्सकबीच आपसी विश्वास कम हुँदै गएको छ । एक थरी भौतिक आक्रमणमा उत्रने गरेका छन् भने अर्का थरी सुरक्षाको प्रत्याभूतिका लागि स्वास्थ्य सेवा नै बन्द गरेर सडकमा आएका छन् । यी दुईबीच विश्वासको पुनःस्थापना सबैभन्दा महत्त्वपूर्ण हो । विश्वासमा संकट ल्याउने एउटा प्रमुख कारण चिकित्सकहरूको पैसामुखी प्रवृत्ति हो भन्ने आरोप पनि बिरामी पक्षले लगाउने गरेको छ । स्वास्थ्य सेवा बजारबाट बढी निर्देशित हुँदै जाँदा चिकित्सकहरूले पनि बिरामीसँगको सम्बन्धमा त्यसको असर कत्तिको पर्ला भनी हेक्का राख्नुपर्छ । स्वास्थ्य सेवा बजारमा खरिद गरिने वस्तुझैं भएको छ र यो कुरा खरिदकर्ताले राम्ररी बुझेका छन् । उनीहरू त्यस अनुरूपकै सम्मान चाहन्छन् । अब चिकित्सकले उपचारको कुनै पनि कुरा बिरामीलाई पूर्ण रूपमा जानकारी नगराई सुख छैन । स्वास्थ्य सेवाको बजारमा अब बिरामी राजा हो, उसको यथोचित सम्मान हुनुपर्छ । आफ्नो रोग र उपचारबारे जान्न पाउने उसको अधिकार सुरक्षित र सम्मानित हुनुपर्दछ ।बिरामी पक्षलाई उनीहरूको कुरा सुनिएको छ र उपचार प्रक्रिया पनि सही अवलम्बन गरिएको छ भन्ने अनुभूति गराउन अत्यावश्यक छ । धेरै ठाउँमा आक्रमणको कारण खोतल्दा यस्तो नभएको बुझाइ रहेको पाइएको छ । चिकित्सकहरूले रोगको निदानको प्रक्रियाको मात्रै होइन, आधुनिक चिकित्सा प्रणालीको सीमालाई पनि ध्यानमा राख्दै बिरामी पक्षको संवेदनालाई ख्याल गर्नुपर्दछ । चिकित्सा विज्ञानको सीमालाई जति आत्मसात् गर्न सक्यो, सेवाप्रदायकहरूमा विनयशीलताले त्यति नै बढी ठाउँ पाउँछ । चिकित्सकीय लापरबाही अनिच्छित रहे पनि कहिलेकाहीँ अनपेक्षित रूपमा हुन सक्छ । त्यस्तो अवस्थामा सेवाग्राहीलाई भएको क्षतिमध्ये जीवनकै नसके पनि आर्थिक, सामाजिक तथा न्यायिक रूपमा परिपूरण गर्नुपर्ने हुन्छ । त्यस्तो अवस्थामा शीघ्र, उचित, सही छानबिन भई दोषीमाथि यथेष्ट कारबाही हुन सक्छ भन्ने विश्वास अहिले बिरामी पक्ष र सेवाग्राहीमा डगमगाएको पाइएको छ, जसले गर्दा आफूलाई पीडित ठानेको पक्षले कानुन हातमा लिने अवस्था आएको देखिन्छ । पीडितको अवस्था जाँचबुझ र न्याय प्रदानमा संलग्न हुने सबै न्यायिक, अर्धन्यायिक तथा अन्य निकायले आफ्नो काम यथाशीघ्र निष्पक्ष रूपमा गरेमा यस्तो दुःखद् अवस्था पक्कै आउन पाउँदैन । त्यसैले दोषको भागीदार चिकित्सक, स्वास्थ्य संस्था र बिरामी पक्ष मात्र होइन भन्ने चेत सबैमा हुन जरुरी छ ।के यी सम्बोधन र समाधानका उपायहरू स्वास्थ्य सेवा प्रदान गर्ने बेला मात्रै अवलम्बन गर्ने हो त ? त्यति मात्र भए पुग्छ ? अवश्य पुग्दैन । त्यसका लागि स्वास्थ्यका पाठ्यक्रममा मानवीय संवेदनाका पक्षलाई समेट्दै कसरी व्यवहार, सञ्चार र अन्तर्क्रिया गर्ने भन्ने विषयलाई पनि उत्तिकै महत्त्व दिनुपर्छ । अहिलेको टड्कारो समस्यालाई समाधान गर्न त भौतिक आक्रमणको घटनालाई बिरामी वा मृतकको अवस्था र कारणसँग जोडेर हेर्नु, कानुनको पूर्ण रूपमा परिपालना गराउनु, दोषीलाई कारबाहीको भागीदार बनाउनु र कुनै पनि पक्षलाई राजनीतिक संरक्षण दिने प्रवृत्ति अन्त्य हुनु जरुरी छ ।चिकित्सा मानवशास्त्री दाहाल त्रिभुवन विश्वविद्यालयमा प्राध्यापनरत छन् ।"
आर्थिक अभावमा दिल्लीको अफगान दूतावास बन्द,"नयाँदिल्ली (कास) भारतमा रहेको अफगानिस्तानको दूतावासले आइतबारदेखि आफ्नो कामकाज बन्द गरेको जनाएको छ । दूतावासले भारत सरकारका तर्फबाट समर्थनमा कमी भएको तथा कर्मचारी र आवश्यक कार्य संसाधनको अभावले कार्यालय बन्द गर्नुपर्ने स्थिति आएको बताएको छ । दिल्लीमा रहेको अफगान दूतावास बन्द हुने चर्चा केही दिनयता चल्दै आएको बेला दूतावास स्वयंले विज्ञप्ति जारी गरेर त्यसको पुष्टि गरेको हो । २०२१ को अगस्टमा तालिवानले अफगानिस्तानको सत्तामाथि नियन्त्रण लिएको थियो । तर, दिल्लीस्थित दूतावासका अधिकारीहरू तालिवानभन्दा अगाडिका सरकारबाटै नियुक्त भएका थिए । तालिवान सरकारले पनि दिल्लीस्थित दूतावासमाथि आफ्नो नियन्त्रण कायम गर्न सकेको थिएन । भारतले तालिवान नेतृत्वको सरकारलाई मान्यता दिइसकेको छैन । तालिवान नेतृत्वमा आएपछि भारत सरकारले नै दिल्लीस्थित दूतावासलाई बजेटलगायतको सहयोग गरेर टिकाएको थियो । तर, भारत सरकारले त्यसमा कटौती गर्दै लगेपछि आर्थिक अभाव देखाएर दूतावासले पनि कर्मचारी कटौती गर्दै आएको थियो ।अफगानिस्तान दूतावासले आफ्नो कामकाज बन्द गर्ने विषयमा शनिबार भारत सरकारलाई पत्र लेखेर जानकारी गराइसकेको छ । साथै, सामाजिक सञ्जालमार्फत दूतावासले धेरै सोच विचारपछि दूतावास बन्द गर्ने निर्णय लिएको जनाएको छ । दूतावास रहेको देशका तर्फबाट सहयोगमा कमी हुनु, अफगानिस्तानमा निर्वाचित वैध सरकार नहुनु र कर्मचारी तथा अन्य संसाधनहरूको कमीले काम गर्ने स्थिति नरहेको अफगानिस्तान दूतावासले भनेको छ । त्यही तीन कारणले दूतावासको सबै कामकाज बन्द गर्नुपर्ने स्थिति बनेको दूतावासले बताएको छ । भारत सरकारलाई सम्पूर्ण सम्पत्ति हस्तानान्तरण नभएसम्म अफगानी नागरिकका लागि अत्यावश्यक कन्सुलर सेवा चालु रहने भनेको छ । तत्कालीन तालिवान सरकारको बर्खास्तीपछि सन् २००२ मा भारतमा अफगान दूतावास खोलिएको थियो । झन्डै २० वर्षपछि फेरि तालिवानले सत्ता आफ्ने हातमा लिएपछि उक्त दूतावास संकटमा पर्दै गएको थियो । भारतले तालिवान सरकारका तर्फबाट कर्मचारी पठाइने विषयलाई अस्वीकार गरेपछि पुरानै सरकारका तर्फबाट पठाइएका कर्मचारीहरूले दिल्लीमा दूतावास चलाएका थिए । तालिवान सरकारसँग उनीहरूको सम्बन्ध राम्रो थिएन ।"
स्पेनी रात्रि क्लबमा आगलागीमा १३ को मृत्यु,"मड्रिड (राससएएफपी) दक्षिणपश्चिम स्पेनको एक रात्रि क्लबमा आइतबार बिहान आगलागी हुँदा कम्तीमा १३ जनाको मृत्यु भएको छ । चार जना घाइते भएका छन् । मर्सिया सहरको बाहिरी भागमा रहेको टेट्रे नाइट क्लबमा आगलागी भएको हो । स्वास्थ्य सावधानी तथा आपतकालीन सेवा संयोजन केन्द्रले १३ जनाको मृत्यु भएको पुष्टि गरेको छ । घाइतेमध्ये २२ र २५ वर्षका दुई महिला र ४१ र ४५ वर्षका दुई पुरुष छन् । स्थानीय समयअनुसार बिहान ६ बजे नाइट क्लबको पहिलो तल्लामा आगलागी सुरु भएको थियो । छतको केही भाग जलेर नष्ट भएको मर्सियाका मेयर जोसे बालेस्टाले बताए । आगलागीबाट हामीले ठूलो मानवीय क्षति व्यहोरेका छौं, बालेस्टाले भने, पीडितका परिवारका सदस्यले स्थानीय खेलकुद हलमा स्थापित परामर्श र मनोवैज्ञानिक केन्द्रमा सहयोग प्राप्त गर्न सक्नेछन् । स्थानीय अधिकारीका अनुसार ४० जना अग्नि नियन्त्रकले घटनास्थलमा काम गरिरहेका छन् र भत्किएको छानामुनि अझै धेरै पीडित हुन सक्ने अनुमान गरिएको छ । आगलागीको कारणबारे अनुसन्धान भइरहेको प्रहरीले जनाएको छ ।"
मालेका मेयर मुइज्जु माल्दिभ्सको राष्ट्रपतिमा निर्वाचित,"माले (एजेन्सी) माल्दिभ्समा शनिबार भएको राष्ट्रपतिको चुनावमा प्रोग्रेसिभ पार्टी अफ माल्दिभ्स (पीपीएम) का उम्मेदवार मोहम्मद मुइज्जुले जित हासिल गरेका छन् । उनले वर्तमान राष्ट्रपति माल्दिभियन डेमोक्रेटिक पार्टी (एमडीपी) का उम्मेदवार इब्राहिम मोहम्मद सोलिहलाई पराजित गरेका हुन् । मुइज्जुले चुनावमा ५४ प्रतिशत मत पाएका छन् । राजधानी मालेका मेयर रहेका मुइज्जु चीनप्रति सहानुभूति लिने नेता मानिन्छन् । उनको मुख्य चुनावी नारा पनि माल्दिभ्सबाट भारत हटाउ थियो । आगामी नोभेम्बर १७ मा मुइज्जुले पद बहाली गर्नेछन् । त्यसअघि सोलिह कामचलाउ सरकारका रूपमा रहनेछन् । सोलिहले आफ्नो हार स्वीकार गर्दै नवनिर्वाचित मुइज्जुलाई बधाईसमेत दिएका छन् ।६१ वर्षीय सोलिह सन् २०१८ देखि सत्तामा थिए । उनले भारतसँगको सम्बन्धलाई बलियो बनाएका थिए, जुन देशसँग मालेको बलियो सांस्कृतिक तथा आर्थिक सहकार्य पनि थियो । उनले सधैं भारत प्रथम नीतिलाई अघि बढाएका थिए । माल्दिभ्स लामो समयदेखि भारतको प्रभाव क्षेत्रमा रहँदै आएको छ । भारतलाई पनि यो टापुको देशबाट हिन्द सागरमा निगरानी गर्न सहज भएको थियो । राष्ट्रपतिमा नवनिर्वाचित ४५ वर्षीय मुइज्जु भने प्रगतिशील गठबन्धनबाट थिए, जुन गठबन्धनले चीनसँग सम्बन्धको पक्षधरता लिँदै आएको छ । चीनले पनि यो महत्त्वपूर्ण स्थानमा तीव्रताका साथ सैन्य आधार खडा गर्न प्रयास गरिरहेको छ । भारत भने आफ्नो प्रतिस्पर्धी चीनलाई रोक्न चाहिरहेको छ । बेइजिङ भने खाडी मुलुकबाट यस क्षेत्र हुँदै आउने ऊर्जा आपूर्तिको सुरक्षाको योजनामा छ । पछिल्लो दशकमा दिल्लीले माल्दिभ्सलाई सैन्यसम्बन्धी दुई हेलिकोप्टर र सानो विमान दिएको थियो । सन् २०२१ मा माल्दिभ्सको सुरक्षा निकायले उक्त विमान सञ्चालन र मर्मतका लागि ७५ जना भारतीय सैनिक आफ्नो देशमा रहेको जानकारी दिएको थियो । लगत्तै विपक्षी दलले भारत हटाउ अभियान सुरु गरेका थिए, जसले भारतीय सैनिक फिर्ताको माग गरेको थियो । सोलिहअघि पीपीएम पार्टीका अब्दुल्ला यामिन सन् २०१३ देखि २०१८ सम्म राष्ट्रपति थिए । उनको कार्यकालमा माल्दिभ्स चीनसँग नजिकिएको थियो भने चीनको बेल्ट एन्ड रोड इनिसिएटिभ (बीआरआई) योजनामा सहभागी भएको थियो । यामिन अहिले भ्रष्टाचारको आरोपमा ११ वर्षे जेल सजाय भुक्तान गरिरहेका छन्, जसका कारण उनी यस पटक चुनावमा सहभागी हुन पाएनन् । बेलायतको लिड्स विश्वविद्यालयबाट पीएचडी गरेका मुइज्जु सन् २०१२ मा आवासमन्त्रीमा नियुक्त हुँदै राजनीतिमा छिरेका थिए । यामिन राष्ट्रपति भएपछि पनि उनको मन्त्री पदले निरन्तरता पाएको थियो । त्यतिबेला उनले २० करोड अमेरिकी डलर लागतको पुल निर्माणका लागि सम्झौता गरेका थिए, जसले अर्को टापुमा रहेको अन्तर्राष्ट्रिय विमानस्थललाई राजधानी मालेसँग जोड्छ । २१ किलोमिटर लामो र चार लेनको उक्त पुलमा चीनले लगानी गरेको थियो । सन् २०१८ मा यामिन राष्ट्रपति हुँदा उक्त पुलको उद्घाटन गरिएको थियो । सन् २०२१ मा मुइज्जु मालेको मेयरमा चुनिएका थिए ।राष्ट्रपतिमा निर्वाचित भए पनि मुइज्जुलाई भारतको प्रभाव कम गर्न कठिनाइ हुने विश्लेषकहरूको भनाइ छ । सार्वजनिक रूपमा चीन पक्षधरता लिँदै आएका उनलाई माल्दिभ्सको अर्थतन्त्र, व्यापार र पूर्वाधार निर्माणमा संलग्न रहेको भारतलाई रोक्न सहज हुनेछैन । यस्तै, माल्दिभ्सका विभिन्न संरचना निर्माणका लागि चीनबाट लिएको ऋण पनि उनका लागि चुनौती हुनेछ । माल्दिभ्समा आफ्नो प्रभाव कायम गर्न भारत र चीनले प्रतिस्पर्धा गर्दै आएका छन् । सन् २०१६ मा माल्दिभ्सले ४ करोड अमेरिकी डलरमा ५० वर्षका लागि एउटा टापु चीनलाई भाडामा दिएको थियो । यस्तै, भारतले पनि पछिल्लो वर्षमा दुई अर्ब डलर ऋण तथा सहायता माल्दिभ्सलाई उपलब्ध गराएको थियो । मुइज्जुको जितले माल्दिभ्स अझ चीनतर्फ ढल्किने विश्लेषकहरूको भनाइ छ ।"
दसैंमा काठमाडौंलाई १ अर्ब ६० करोडका खसीबोका,"(काठमाडौं)दसैं नजिकिँदै गर्दा सरकार र व्यवसायीले डेढ अर्ब रुपैयाँभन्दा बढीका खसीबोका र च्यांग्रा भित्र्याउने तयारी थालेका छन् । सरकार र व्यवसायीले गरी उपत्यकामा १ अर्ब ६० करोड रुपैयाँभन्दा बढीका खसीबोका र च्यांग्रा ल्याउन लागेका हुन् । सरकारी स्वामित्वको खाद्य व्यवस्था तथा व्यापार कम्पनीले २ हजार खसी र १ हजार च्यांग्रा ल्याउने बताएको छ । यसका लागि ८ करोड ३३ लाख ४० हजार रुपैयाँ बजेट विनियोजन गरिएको कम्पनीका बिक्री वितरण विभाग प्रमुख भीमबहादुर थापाले जनाए । निजी व्यवसायीले भने ५० हजार खसीबोका र १० देखि १५ हजार च्यांग्रा ल्याउने बताएका छन् । एउटा खसीको औसत तौल ३५ देखि ४० किलो हुने काठमाडौं चौपाया खरिदबिक्री प्रालिका अध्यक्ष जनक खड्काको भनाइ छ । तिनको औसत मूल्य २० देखि २२ हजार पर्छ । २० हजारका दरले ५० हजार खसीबोकाको मूल्य १ अर्ब रुपैयाँ हुन्छ । गत वर्षझैं यस वर्ष करिब १० देखि १५ हजार च्यांग्रा ल्याउँछौं, उनले भने, एउटा च्यांग्राको मूल्य ३५ देखि ४५ हजार रुपैयाँसम्म पर्छ । औसत मूल्य ३५ हजारका दरले ५२ करोड ५० लाख रुपैयाँ पर्छ । खाद्य कम्पनी, पशु सेवा विभाग र व्यवसायीसहित भएको बैठकमा निजीतर्फबाट ५० हजार खसीबोका, खाद्यले २ हजार खसीबोका र १ हजार च्यांग्रा ल्याउने निर्णय भएको उद्योग वाणिज्य तथा आपूर्ति मन्त्रालयका प्रवक्ता गजेन्द्र ठाकुरले जनाए । सोहीअनुसार गाउँगाउँमा खसीबोका खरिद प्रक्रिया सुरु गरिने उनको भनाइ छ । सरकारी खसीबोका यही असोज २१ बाट बिक्री थाल्छौं । प्रतिकिलोमा १० रुपैयाँ छुट दिन्छौं, उनले भने । यसपालि स्वदेशमै उत्पादित खसीबोका र च्यांग्रा खरिदबिक्री गर्ने लक्ष्य रहेको उनले बताए । जिल्ला जिल्लामा उत्पादन बढेकाले स्वदेशी उत्पादनलाई नै प्राथमिकता दिन आग्रहसमेत गरिएको उनको भनाइ छ । बैठकमा पशु सेवा विभागले नेपालमा खसीबोकाको संख्या ३६ लाख रहेको तथ्यांक प्रस्तुत गरेको थियो । वार्षिक उत्पादन २० प्रतिशतले बढ्छ । अर्थात् साढे ७ लाख उत्पादन हुन्छ । नेपालमा वार्षिक खसीबोकाको माग ५ लाख रहेको जनाइएको छ । मागभन्दा उत्पादन बढी नै रहेकाले विदेशी आयात गर्नुपर्ने बाध्यता छैन, उनले भने, स्वदेशी खरिद हुँदा किसानलाई पनि राम्रो हुन्छ । गत वर्षको दसैंमा व्यवसायीले जिल्लाबाट ४० हजार खसीबोका ल्याएर बिक्री गरेको मन्त्रालयको तथ्यांक छ । यसपालि ५० हजार ल्याउने ठाकुरले जनाए । निजी क्षेत्रको तुलनामा सरकारी खसीबोका र च्यांग्राको संख्या भने धेरै कम छ । यता, सरकारी अधिकारी भने मुख्य उद्देश्य मूल्य हस्तक्षेप रहेको दाबी गर्छन् । खाद्य व्यवस्था व्यापार कम्पनीले यसपालि लक्ष्य थोरै बढाएको छ । खसीबोका खरिद बजेट पनि ६ करोड ४३ लाखबाट बढाएर ८ करोड ३३ लाख ४० हजार पुर्याएको छ । गत वर्ष खाद्यले २३ सय खसीबोकाच्यांग्रा खरिद गर्ने लक्ष्य राखेको थियो । यसपालि ३ हजार लक्ष्य राखेको थापाको भनाइ छ । संख्याका हिसाबले थोरै भए पनि हाम्रो मुख्य उद्देश्य बजार मूल्य हस्तक्षेप नै हो, थापाले भने, सरकारले बेच्न थाल्दा मनोमानी मूल्य हट्छ । विगतमा जसरी यसपालि पनि हेटौंडा, दाङ, धादिङ, मकवानपुरलगायत जिल्लाबाट खसीबोका किन्ने योजना रहेको खाद्यले जनाएको छ । खसीबोका किन्न खाद्यको जिल्ला प्राथमिक खरिद समिति हुन्छ । समितिमा प्रमुख जिल्ला अधिकारी, खाद्य, कृषि विकास र किसानसहित सदस्य रहन्छन् । समितिले मूल्य निर्धारण गरेपछि सोही मूल्यमा खरिद हुन्छ । प्रशासनिक र ढुवानी खर्च जोडेर खाद्यले मूल्य निर्धारण गर्ने गरेको उनको दाबी छ । गत वर्ष सरकारले सहुलियत दरमा बिक्री गर्ने खसीबोकाको मूल्य प्रतिकिलो ६ सय ७० रुपैयाँ तोकेको थियो । चौपाया खरिदबिक्री सेवा संघले तराईको खसी प्रतिकिलो ७ सय १० देखि ७ सय ५० रुपैयाँ तोकेको थियो । लोकल खसी प्रतिकिलो ६ सय ८० देखि ७ सय १० रुपैयाँ तोकेको थियो । खाद्यले च्यांग्राको मूल्य प्रतिकिलो १२ सय ६० रुपैयाँ तोकेको थियो । त्यसमा प्रतिकिलो १० रुपैयाँ छुटसहित उपभोक्तालाई प्रतिकिलो १२ सय ५० रुपैयाँमा बेचेको थियो । व्यवसायीले सुरुमा च्यांग्राको मूल्य प्रतिकिलो १३ सय रुपैयाँ तोकेका थिए । खाद्यको च्यांग्रा सकिएपछि भने मूल्य बढाएका थिए । काठमाडौं चौपाया खरिदबिक्री प्रालिका अध्यक्ष जनक खड्काले भने यसपालि हिउँदे दसैं भएकाले मूल्य खासै नबढ्ने दाबी गरे । यसपालि स्वदेशमै पर्याप्त उत्पादन छ । हिउँदे दसैं भएका कारण ढुवानीमा समस्या हुन्न, उनले भने, गत वर्षको तुलनामा महँगो पर्दैन । यसपालिको दसैंमा करिब ९५ प्रतिशत स्वदेशी खसीबोका बिक्री हुने उनको भनाइ छ ।"
सोल्टीको सेयर बेचेर निगमलाई जहाज किन्न सुझाव,"(काठमाडौं)४८ अर्ब ऋणभार खेपिरहेको नेपाल वायुसेवा निगमलाई तत्काल उकास्न सोल्टी होटलमा रहेको उसको ४ अर्ब ५७ करोडको सेयर स्वामित्व बिक्री गर्नुपर्ने सुझाव एक अध्ययन समितिले दिएको छ । पूर्वगभर्नर दीपेन्द्रबहादुर क्षेत्रीको संयोजकत्वमा ०७९ चैतमा गठित नेपाल वायुसेवा निगमको संरचनागत एवं व्यवस्थापकीय अध्ययन तथा सिफारिस समितिले निगमका लागि स्रोतको जोहो गर्न उक्त सुझाव दिएको हो । कर्मचारी सञ्चय कोष, नागरिक लगानी कोषलगायत वित्तीय संस्थाको ऋण तिर्न नसकिरहेको निगमलाई उकास्न समितिले उसको सम्पत्ति बिक्री गरेर भए पनि उकास्नुपर्ने सुझाव सरकारलाई दिएको हो ।निगमको सोल्टी होटल लिमिटेडको सेयर कित्ता स्वामित्व संख्या १ करोड ३ लाख ३३ हजार ६ सय ९९ छ, प्रतिवेदनमा भनिएको छ, भदौ १९ मा उक्त सेयरको बजार मूल्य प्रतिकित्ता ४ सय ४३ भएका आधारमा कुल बजार मूल्य ४ अर्ब ५७ करोड ७८ लाख २८ हजार ६५ पुगेकाले उक्त सेयर बिक्री गरी प्राप्त हुने रकम नयाँ जहाज खरिद गर्न उपयोग गर्न सकिने देखिन्छ । क्षेत्रीका अनुसार निगमको व्यवस्थापकीय सुधारबारे अध्ययन गर्न गठित उच्चस्तरीय समितिमध्येको यो नवौं हो । निगमको सञ्चित ऋण थुप्रिँदै गएको देखाउँदै यसलाई घटाउन व्यापार वृद्धि गर्नुपर्नेमा समितिले जोड दिएको छ । तर निगम कमजोर व्यवस्थापकीय नेतृत्वका कारण दिनप्रतिदिन घाटामा छ । समितिले सहुलियत ऋणको उपाय खोजेर निगमलाई तत्काल उकास्नुपर्ने भनेको छ । अध्ययन कार्यदलले यसको हालको राजनीतिक नेतृत्वबाट हुने संचरना सुधार गर्नुपर्ने भनेको छ । राजनीतिक दलले स्वार्थका लागि निगमको ऐन संशोधन गरी पर्यटन सचिव पदेन अध्यक्ष रहने प्रावधान खारेज गर्दै मन्त्रिपरिषद्बाट अध्यक्ष नियुक्त गर्दै आएका छन् । यसलाई हटाई सचिवलाई पदेन अध्यक्ष राखेर अध्ययन समितिले प्रमुख कार्यकारी नियुक्त गर्नुपर्ने सुझाएको छ । राष्ट्रिय योजना आयोगका उपाध्यक्ष संयोजक रहेको समितिबाट खुला प्रतिस्पर्धा गरी प्रमुख कार्यकारी नियुक्त गरिनुपर्छ, क्षेत्रीले भने, यसो गरिएन भने निगममा सुधार हुँदैन ।अध्ययन समितिले निगमको अहिलेको संरचनालाई पनि बदल्नुपर्ने भनेको छ । अन्तर्राष्ट्रिय र आन्तरिक उडानका लागि भिन्नभिन्न संस्था खडा गर्नुपर्नेमा पनि समितिको जोड छ । निगमलाई होल्डिङ कम्पनीमा परिणत गरी अधिक सेयर सरकार र सम्बन्धित संस्थाको रहने गरी अन्तर्राष्ट्रिय र आन्तरिक उडानका लागि छुट्टाछुट्टै सहायक कम्पनीको निर्माण गरिनुपर्छ, प्रतिवेदनमा भनिएको छ, होल्डिङ कम्पनीले भूमिस्थ सेवा, विमान सञ्चालन तालिम, क्याटरिङ र मर्मतसम्बन्धी एमआरओ गर्न सक्नेछ । पुरातन शैलीमा सञ्चालन भइरहेको निगममा समितिले रिसर्च एन्ड इनोभेसन र सूचना प्रविधि विभाग थप्नुपर्ने भनेको छ । त्यसैगरी सञ्चालक समितिको प्रत्यक्ष मातहत सञ्चालन हुने गरी एक लेखा समिति पनि थप्नुपर्ने प्रतिवेदनमा औंल्याइएको छ । हाल अत्यधिक विवादमा आइरहने वाणिज्य विभागलाई मार्केटिङ विभागमा रूपान्तरण गर्न पनि सुझाइएको छ । प्रतिवेदनले निगम अहिले पुँजी अभाव तथा ऋण र जहाज अभावको चर्को दबाबमा रहेको जनाउँदै सरकारलाई अन्य मुलुकमा जस्तै पुँजी थपी आवश्यक मात्रामा जहाज थप्न भनेको छ ।भरपर्दो र सर्वसुलभ भाडामा हवाई सेवा दिन ०१५ सालमा स्थापित निगम ०५० देखि आरालो लाग्दै ०८० सम्म झन्डै ५० अर्ब ऋणमा छ । ०५८ सालयता निगम सुधार गर्न मन्त्रिपरिषद्, मन्त्रीसचिवस्तरीय र निगमबाटै कम्तीमा एक दर्जन अध्ययन कार्यदल बनिसकेका छन् । यसैलाई निरन्तरता दिँदै पर्यटनमन्त्री सुदन किरातीले चैत अन्तिम साता पूर्वगर्भनर क्षेत्रीको अध्यक्षतामा अध्ययन समिति बनाएका थिए । यसलाई व्यवस्थापन र संस्थापन सुधारसहित आठ विषय अध्ययन गर्न कार्यादेश दिइएको थियो ।"
आधा दर्जन सडक अध्ययन र निर्माण अघि बढाउन चीन तयार,"धेरै आयोजना निर्माणमा चीनले पहिलेदेखि नै सहयोग गर्ने भन्दै आएको हो, उनले भने, तर ती आयोजनाको काम अघि बढेको छैन । प्रधानमन्त्रीको भ्रमणपछि भने अघि बढ्ने आशा जगाएको छ । रसुवागढीस्याफ्रुबेसी सडकको काम अगाडि बढाउने विषयमा पनि छलफल भएको बताइएको छ । सन् २०१९ नोभेम्बरमै यो सडकको काम गर्न चीनले परामर्शदाता र ठेकेदार पठाए पनि अहिलेसम्म केही प्रगति छैन ।कर्णाली राजमार्गअन्तर्गत कालीकोटको खुलालुदेखि हुम्लाको सिमकोट हुँदै हिल्सासम्म २६९ किमि सडकलाई कालोपत्रस्तरमा स्तरोन्नति गर्न चीनसँग प्रस्ताव गरिएको थियो । यसमा पहिलो चरणमा चीन र नेपाल सीमा हिल्साबाट सिमकोटसम्मको ९५ किमि खण्डको स्तरोन्नति गर्नेबारे समझदारीपत्रमा हस्ताक्षर भएको हो । दोस्रो चरणमा कालीकोटको खुलालुदेखि हुम्ला सदरमुकाम सिमकोटसम्म कालोपत्रस्तरमा स्तरोन्नति गर्न प्रस्ताव गरिएको छ । कैलालीको खुटिया डोटीको दिपायल बझाङको चैनपुर हुँदै ताक्लाकोट जोड्ने सडक निर्माणमा पनी चीन सकारात्मक देखिएको सचिव शर्माले बताए । यो सडकको रेखांकन भइनसकेकाले निर्माणको काम तत्कालै कार्यान्वयनमा जान भने समस्या रहेको भौतिक मन्त्रालय स्रोतले जनायो । कर्णाली राजमार्गमा अहिले नेपाली सेनाको सहयोगमा हुम्ला सदरमुकामलाई राष्ट्रिय सडक सञ्जालमा जोड्ने गरी ट्र्याक खोल्ने काम जारी छ । कोशी राजमार्गअन्तर्गत खाँदबारीकिमाथांका सडक निर्माणमा पनि चीन सहयोग गर्न तयार देखिएको सचिव शर्माको भनाइ छ । उक्त राजमार्गको १४ किमि खण्डको काम सेनालाई दिएर ट्र्याक खोल्ने काम जारी छ । चीन सरकारको अनुदान सहायतामा विस्तार गर्न लागिएको चक्रपथ दोस्रो खण्ड (कलंकीबसुन्धरा) खण्ड विस्तारको काम अझै सुरु हुन सकेको छैन । चक्रपथ विस्तारमा ढिला भएकाबारे हामीले छलफलमा कुरा उठायौं, सचिव शर्माले भने, यसलाई छिटो अघि बढाउन चीन तयार छ । यसको डिजाइनको काम सकेर छिट्टै ठेक्का आह्वान गरिने उनले सुनाए । अहिलेसम्म यसको डीपीआर नै तयार भएको छैन । भौतिक मन्त्रालयले गत फागुनमै डीपीआरको काम थालिएको जनाएको थियो । अहिले कलंकीदेखि सीतापाइलासम्म चार लेन र सीतापाइलादेखि चक्रपथ खण्डमा दुई लेन सडक छ । अब यस सडकलाई ८ लेनमा विस्तार गर्न लागिएको हो । चीनसँग सन् २०१८ मा भएको जीटूजी सम्झौतामा भने बसुन्धरासम्म मात्र सडक विस्तार गर्ने उल्लेख छ । सोहीअनुसार चीनले कलंकीदेखि बसुन्धरा कल्भर्टसम्मको ८२ किमि खण्डको मात्रै काम गर्ने भएको हो । यसअघि चक्रपथ विस्तारको पहिलो खण्ड कोटेश्वरकलंकी सडकको चीनले नै ८ लेनमा विस्तार गरिदिएको थियो । चीनले ८ लेनमा विस्तार गरेर ०७५ माघमा नेपाल सरकारलाई हस्तान्तरण गरेको थियो, जसको दूरी १०३९ किमि छ ।"
राजस्वको नियन्त्रणमा डेढ करोडका कपडा,"(काठमाडौं)तस्कारहरूले चाडबाडलाई लक्ष्य गरेर काठमाडौंको बजारमा अवैध रूपमा भारतीय सामान भित्र्याउन सिरहा नाका रोजेको भेटिएको छ । यस नाका भएर भारतबाट पछिल्लो दुई दिनमा अवैध रूपमा झन्डै डढ करोड रुपैयाँ बराबरको कपडा बरामद भएको छ । राजस्व अनुसन्धान कार्यालय इटहरीले सशस्त्र प्रहरी बलको सहयोगमा सिरहास्थित माडर नजिकैबाट काठमाडौं लैजाँदै गरेको ट्रकसहित आइतबार बिहान झन्डै एक करोडको कपडा बरामद गरेको छ । पछिल्लो समय चोरीपैठारी हुन थालेको सुराकीका आधारमा प्रहरी परिचालन गरिएको राजस्व कार्यालयका प्रमुख सुरेश आचार्यले जनाए । सारी, कुर्तासुरुवाल, सर्टिङसुटिङलगायत कपडा बरामद गरिएको उनको भनाइ छ । राजस्वको सुराकीका आधारमा गोलबजारस्थित सशस्त्र प्रहरीले कपडाको ट्रक नियन्त्रणमा लिएको हो । सिरहाको माडरस्थित एक विद्यालय परिसरको आँपबगैंचा नजिकैबाट शनिबार बिहान पनि झन्डै ५० लाखको कपडा बरामद गरिएको राजस्व अनुसन्धान विभागका महानिर्देशक नवराज ढुंगानाले जनाएका छन् । यसरी दुई दिनमा करिब डेढ करोडको सामान बरामद गरेको उनको भनाइ छ । उक्त कपडा पनि बगैंचामा थुपारिएको अवस्थामा फेलापरेको उनले बताए । दसैंमा भारतीय कपडाको खपत काठमाडौंमा बढी हुने भएकाले खुला सीमाको फाइदा उठाएर चोरीपैठारी बढेको महानिर्देशक ढुंगानाको दाबी छ । सीमा क्षेत्रका व्यक्तिले ससानो परिणाममा यस्ता सामान भित्र्याउने र एकै स्थानमा थुपारेर ठूलो परिमाण बनाउने गरेको प्रारम्भिक अध्ययनले देखाएको पनि उनले जनाए । नेपाल भित्र्याएपछि उक्त सामानलाई व्यवस्थित रूपमा प्याकिङ गरेर सवारीसाधनमा लोड गरेको राजस्व कार्यालयका प्रमुख आचार्यले बताए । बरामद सामानको नक्कली बिल पनि रहेको उनको भनाइ छ । पूर्वपश्चिम राजार्गबाट करिब २३ किमि दक्षिणतर्फ रहेको सिरहा भन्सार नाका छलेर खुला बाटो चोरीपैठारी हुने गरेको उनले जनाए । जिल्लाको करिब ४६ किमि भारतीय सीमामा जोडिएको छ । खुला सीमाका कारण ससानो परिणाममा सामान भित्र्याएर संकलन गर्ने प्रवृत्ति बढ्दो रहेको सिरहाका प्रमुख जिल्ला अधिकारी राजेन्द्रदेव पाण्डेले बताए । साइकल वा मोटरसाइकलमा विवाह, चाडबाड र व्यक्तिगत प्रयोजनका लागि भन्दै सामान भित्र्याउने गरिएको उनको भनाइ छ । खुला सीमा लामो भएकाले भन्सारले चाहेर पनि नियन्त्रण गर्न कठिन भएको उनले जनाए ।"
रोयल इनफिल्डको हन्टर हेरिटेज राइड,"काठमाडौं (कास) मोटरसाइकल ब्रान्ड रोयल इनफिल्ड का लागि आधिकारिक विक्रेता अल्फा अटोमोटिभले वर्ल्ड टुरिजम डेको अवसर पारेर हन्टर हेरिटेज राइड आयोजना गरेको छ । यस राइडमा ४४ वटा रोयल इनफिल्डका हन्टर मोटरसाइकल राइडर्स सहभागी थिए । सडक सुरक्षासम्बन्धी सचेतनाका साथै सांस्कृतिक सम्पदाहरूको प्रवर्द्धन गर्नु यस राइडको मुख्य उद्देश्य रहेको कम्पनीले जनाएको छ । शनिबार बिहान ७ बजे रोयल इनफिल्डको सोरुम टेकुबाट सुरु भएको राइड त्रिपुरेश्वर, कलंकी, स्वयम्भू, भगवानपाउ, छाउनी, भीमसेनथान, वसन्तपुर, दरबारमार्ग घण्टाघर, सहिटगेट, त्रिपुरेश्वर कुपन्डोल, पाटनढोका, पिम्बहाल, मंगलबजार, बालकुमारी, कोटेश्वर पेप्सीकोला, सानो ठिमी हुँदै भक्तपुर दरबार स्क्वायरसम्मको थियो ।"
अर्थ संक्षेप,"एमआईटीमा बीबीए र एमबीएका कक्षा काठमाडौं (कास) मोडल इन्स्टिच्युट अफ टेक्नोलोजी (एमआईटी) काठमाडौंले इन्टरनेसनल अमेरिकन युनिभर्सिटी (आईएयू) सँगको सहकार्यमा बीबीए र एमबीए कार्यक्रम सञ्चालन गर्ने भएको छ । स्वदेश तथा विदेशका राम्रा विश्वविद्यालयका कार्यक्रम सञ्चालन गरी विश्वस्तरको ज्ञान र क्षमता प्रदान गर्न उच्च शिक्षामा व्यवस्थापन र आईटीका कार्यक्रम सुरु गर्ने एमआईटीका प्रतिनिधि रामकृष्ण दाहालले बताए । यी कार्यक्रम सर्वसुलभ शुल्क र छात्रवृत्तिसहित सञ्चालन गर्न लागिएको उनको भनाइ छ । बीवाईडी ब्लेड ब्याट्रीमा 'नेल पेनेट्रेसन टेस्टकाठमाडौं (कास) नेपालका लागि बीवाईडी अटो इन्डस्ट्रीको आधिकारिक वितरक साइमेक्स इन्कले सफलतापूर्वक बीवाईडी ब्लेड ब्याट्रीको तापबाहन परीक्षण (नेल पेनेट्रेसन टेस्ट) गरेको छ । परीक्षणका क्रममा अत्यधिक प्रतिकूल परिस्थितिमा पनि बीवाईडी ब्लेड ब्याट्रीमा सतहको ताप उल्लेखनीय रूपमा कम रहेको पाइएको छ भने सोही अवस्थामा अरू धेरै ब्याट्री विस्फोट भई आगो लागेको पाइएको छ । साइमेक्स इन्कका प्रमुख कार्यकारी अधिकृत सहिल श्रेष्ठले विद्युतीय गाडीलाई ब्लेड ब्याट्रीको सुरक्षाले एक कदम अगाडि बढाएको बताए । परम्परागत लिथियम आयन ब्याट्री परीक्षणका बेला ५०० डिग्री सेल्सियसभन्दा माथिको खतरनाक उच्च तापक्रमसम्म पुगेर विस्फोट भई आगो लागेको थियो भने ब्लेड ब्याट्रीको सतहको तापक्रम ३० देखि ६० डिग्री सेल्सियससम्म मात्र पुगी आगो वा विस्फोटको केही सम्भावना देखिएन, साइमेक्स इन्कद्वारा जारी विज्ञप्तिमा उल्लेख छ । नेल पेनेट्रेसन टेस्टका बेला ब्लेड ब्याट्रीको प्रदर्शनले यसको असाधारण सुरक्षा पुष्टि गरेको कम्पनीले जनाएको छ । अनपेक्षित बाहिरी तत्त्वको प्रभावमा पनि अप्रभावित र सुरक्षित रहनुले ब्लेड ब्याट्रीको सफल प्रमाण दर्शाउँछ, विज्ञप्तिमा भनिएको छ, दबाउँदा, कुल्चिँदा, मोड्दा र ३०० डिग्री सेल्सियससम्मको तापक्रममा र २६० प्रतिशतभन्दा माथि चार्ज गरेको अवस्थालगायत परिस्थितिमा पनि ब्लेड ब्याट्रीले सफलतापूर्वक परीक्षण पार गरेको छ । चितवनमा सिट्रोनको सोरुम काठमाडौं (कास) नेपालका लागि सिट्रोन गाडीको आधिकारिक वितरक सांग्रिला मोटर्सले चितवनमा नयाँ सोरुम विस्तार गरेको छ । चितवनको भरतपुर१०, रिजाल चोकमा खोलिएको नयाँ सोरुमको नाम ओजोन मोटर्स कम्पनी छ । सोरुममा सिट्रोन ईसीथ्री र सिट्रोन सीथ्री मोडल बिक्रीका लागि राखिएका छन् । उद्योग वाणिज्य संघ चितवनका अध्यक्ष चुननारायण श्रेष्ठ, सीसीआईसीका वरिष्ठ उपाध्यक्ष सुमनकुमार श्रेष्ठ, नेपाल पत्रकार महासंघका अध्यक्ष नारायण अधिकारी र सिट्रोनका लागि नेपालको आधिकारिक विक्रेता सांग्रिला मोटर्सका असिस्टेन्ट जनरल म्यानेजर किरण श्रेष्ठले शुक्रबार एक कार्यक्रमबीच सोरुम उद्घाटन गरे । लाइभ भेरिएन्टको सिट्रोनको मूल्य ३२ लाख ९९ हजार रुपैयाँ र फिल भेरिएन्टको मूल्य ३४ लाख ९९ हजार रुपैयाँ तोकिएको कम्पनीले जनाएको छ । राष्ट्रिय वाणिज्य बैंकबाट हिमाल रेमिटको भुक्तानीकाठमाडौं (कास) अब राष्ट्रिय वाणिज्य बैंकबाट हिमाल रेमिटको रेमिट्यान्स भुक्तानी हुने भएको छ । बैंकका तर्फबाट विभागीय प्रमुख ऋषिराम ढकाल र रेमिटका लागि प्रिन्सिपल एजेन्ट सीएफएस रेमिटका प्रमुख कार्यकारी अधिकृत बबी शर्माले यससम्बन्धी सम्झौतामा हस्ताक्षर गरे । विश्वका जुनसुकै देशमा रहेका आफन्तले हिमाल रेमिटबाट पठाएको रेमिट्यान्स अब राष्ट्रिय वाणिज्य बैंकका शाखा कार्यालयबाट भुक्तानी हुने भएको हो । लिटमसको वायरिङ दमदार, घर सानदारकाठमाडौं (कास) लिटमस केबलले चाडपर्वको अवसरमा ग्राहकलाई लक्ष्य गर्दै वायरिङ दमदार, घर सानदार योजना ल्याएको छ । योजनाअन्तर्गत ५ भाग्यशाली विजेताले हरेक साता ड्रिल मेसिन, राइस कुकर, एयरड्रप्स र स्मार्ट वाचजस्ता सामग्री जित्ने मौका पाउने कम्पनीको भनाइ छ । लक्की ड्रमा सहभागी हुन ग्राहकले न्यूनतम ३५ हजार रुपैयाँसम्मको लिटमस केबल खरिद गरी त्यसको (अनिवार्य) भ्याट बिलसहित लिटमस केबलले वायरिङ गरेको घरको फोटो, ग्राहकको नाम, ठेगाना र मोबाइल नम्बर उल्लेख गरी ९८०१९१४४५५ मा ह्वाट्स एप वा भाइबर गरी पठाउनुपर्नेछ, कम्पनीले विज्ञप्तिमार्फत भनेको छ । सिटी एक्सप्रेसमार्फत रकम पठाउँदा १० गुणा बढी पाइने काठमाडौं (कास) सिटी एक्सप्रेस मनी ट्रान्सफरले दसैं, तिहार र छठलाई लक्ष्य गर्दै उपहार योजना ल्याएको छ । लगातार ६१ दिनसम्म चल्ने यस योजनामा विदेशबाट रकम पठाउनेमध्ये लक्की ड्रबाट छनोट गरी १० गुणा बढी रकमसम्म प्रदान गरिने कम्पनीले जनाएको छ । सिटी एक्सप्रेसको यो उपहार योजनाअन्तर्गत लक्की ड्रमार्फत हरेक महिना १ जनालाई जनही १ लाख, हरेक साता ५ जनालाई जनही २५ हजारका साथै ६१ दिन लगातार हरेक दिन १०० जना विजेतालाई जनही ५०० रुपैयाँको वालेट टपअप र अन्त्यमा एक जना भाग्यशाली बम्पर विजेतालाई आफूले पठाएको रकमको १० गुणा बढी रकम पाउने अवसर छ, कम्पनीले जारी गरेको विज्ञप्तिमा उल्लेख छ ।"
गाउँ छिर्दै पुराना दल,"(काठमाडौं)माओवादी केन्द्रका सुदूरपश्चिम इञ्चार्ज एवं सचिव डिलाराम आचार्य सुदूरका गाउँ जाँदा सर्वसाधारणले गम्भीर प्रश्न तेर्स्याए, देशको व्यवस्था बदलियो तर हाम्रो जीवन किन बदलिएन ? तपाईं विकास भयो भन्नुहुन्छ, त्यो विकासले हाम्रो जीवनस्तरमा सुधार किन भएन ?माओवादीले सरकारको नेतृत्व गरिरहेका बेला सर्वसाधारणले दैनिक जीवनस्तरसँग जोडेर दर्जनौं प्रश्न गरेका छन् । जनताका जीवनस्तरसँग गाँसिएका स्वाभाविक गुनासा र जीवन्त प्रश्नहरू छन् । हामी धेरै वर्ष सरकारमा रह्यौं तर गरिबको जीवनस्तर कसरी बदल्यौं भन्ने गम्भीर प्रश्न छन्, आचार्यले भने, ती प्रश्नको मौखिक जवाफ मात्र होइन, अब व्यवहारमै दिने बेला भइसकेको छ । लगातार सत्तामा रहेका दलहरूमा चुलिएको असन्तुष्टिले मतदाताको रोजाइमा राजनीतिभन्दा सुधारवादी आन्दोलनको कुरा गर्ने राष्ट्रिय स्वतन्त्र पार्टी, उन्मुक्ति, जनमत पार्टी र स्वतन्त्र उम्मेदवार पर्न थालिसकेका छन् । त्यसकै दबाबले प्रमुख राजनीतिक दल वडावडामा नगई नहुने बाध्यता आएको छ ।माओवादीले भदौ १६ देखि मंसिर १५ सम्म जनतासँग माओवादी विशेष रूपान्तरण अभियान जारी राखेको छ । माओवादी पदाधिकारी, स्थायी, केन्द्रीय र प्रदेश सदस्यहरू वडासम्म पुगेका छन् । हामी सत्तामा गएपछि बिग्रिएका हौं, सच्चिन चाहन्छौं भन्दै माओवादीले केन्द्रदेखि नै आफ्ना नेतालाई पार्टीप्रतिको जनविश्वास नटुटाउन गाउँस्तरमा पठाएको हो । गाउँ पुगेका माओवादी नेताका अनुसार अहिलेकै अवस्थामा पुराना पार्टीलाई सर्वसाधारणले पत्याइहाल्ने अवस्था बनिसकेको छैन । गत संघ, प्रदेश र स्थानीय निर्वाचनमा कांग्रेस, एमाले र माओवादीलाई क्रमशः पहिलो, दोस्रो र तेस्रो पार्टी बनाए पनि अब यो जनमत जोगाउन हम्मेहम्मे पर्ने बुझेका छन् । प्रमुख दलहरू विगतमा मुलुक बनाउन नसकेकोमा आत्मालोचनासहित जनतामा फर्क अभियानमा छन् । पछिल्लो निर्वाचनबाट स्थापित भएका रास्वपा, जनमत, उन्मुक्ति पार्टीप्रति सर्वसाधारणको चासो र समर्थनले पुराना पार्टीलाई जबर्जस्त चुनौती थपिदिएपछि उनीहरू दोस्रो तहको योजनामा गाउँ केन्द्रित भएका हुन् । अध्यक्ष पुष्पकमल दाहाल नेतृत्व सरकारको सुशासन, सामाजिक न्याय र आर्थिक समृद्धिको अभियानलाई माओवादीले वडासम्म पुर्याउने र भत्किएको संगठनलाई पुनर्निर्माण गर्न विशेष रूपान्तरण अभियान चलाएको छ ।६ हजार ७ सय ४३ वडामै रूपान्तरण अभियान चलाइरहेको माओवादीले बिहीबार बसेको पदाधिकारीको अनौपचारिक बैठकले यसको समीक्षा गरेको छ । माओवादी उपाध्यक्ष एवं प्रवक्ता अग्निप्रसाद सापकोटाले अभियानले संगठन चलायमान भएको निष्कर्ष निकाल्दै प्रत्यक्ष जनतासँग जोडिएको बताए । जनतासँग माओवादी विशेष रूपान्तरण अभियानले संगठनमा गति मात्र ल्याएको छैन । निर्वाचनपछि जनतासँग प्रत्यक्ष जोडिएर दोहोरो संवाद भएको छ, उनले भने, अभियानको पहिलो चरणमा घरदैलो, जनसेवा, सरकारले सुशासनको क्षेत्रमा गरेको कामबारे कुराकानी भएको छ, उनले भने, दोस्रो चरणमा आगामी दिनमा पार्टीले व्यवहारमै पुष्टि हुने गरी प्रतिबद्धतासहित जनतासमक्ष पुग्दै छौ । यसले आशाको दियो बलेको महसुस भएको छ ।देश बदल्न हिँडेका माओवादी नेताहरू सत्तामा पुगेपछि आफैं बदलिएको भन्दै केन्द्रदेखि नै नेताहरू रूपान्तरण हुनुपर्ने सुझाव आएको रुकुम पूर्व खटिएकी स्थायी समिति सदस्य कमला रोकाले बताइन् । जनयुद्धमा रुकुम रोल्पाका जनताले ठूलो त्याग, तपस्या बलिदान गरे तर जीवनस्तर किन सुधार भएन भन्ने ज्वलन्त विषय उठाएका छन्, उनले सर्वसाधारणको भनाइ सुनाइन्, माथिकै नेता सुध्रिनुपर्यो र रूपान्तरण माथिबाटै सुरु गर्नुपर्यो । हामी बिग्रेका छैनौं, बिग्रेका नेता नै हुन् ।एमालेले गत फागुनदेखि दुई महिना मिसन ग्रासरुट संगठन सुदृढीकरण तथा विस्तार अभियानअन्तर्गत पदाधिकारीसहित नेताहरूलाई सातै प्रदेशमा पठाएको थियो । मिसन ग्रासरुट सफल भएको दाबी गरे पनि वैशाखमा भएको उपनिर्वाचनमा भने राम्रो परिणाम आएन । मिसन ग्रासरुटमा पार्टी सदस्यता नवीकरण र विस्तारमार्फत आधारभूत तहमा पार्टी सदस्यका वास्तविक तथ्यांक, उनीहरूको अवस्था, पालिका, वडा र टोल कमिटीको क्रियाशीलता र समग्रमा आधारभूत तहमा पार्टीको अवस्थाबारे यथार्थ र वस्तुनिष्ठ जानकारी प्राप्त हुने उद्देश्य राखेको थियो ।एमालेले पदाधिकारीलाई प्रदेश इञ्चार्ज बनाई सातै प्रदेशमा खटाएको छ । सचिव योगेश भट्टराई मधेश प्रदेशमा व्यस्त छन् । उनले एमालेलाई केही दलले विगतमा मधेशविराधीका रूपमा चित्रण गरेकाले पछिल्लो समय मधेशमा संगठन निर्माणमा बढी केन्द्रित भएको बताए । संघ र प्रदेशको सत्तामा नभए पनि मधेशका स्थानीय तहमा एमालेको पुनर्जागरण भएको छ, उनले भने, हामीले अरू प्रदेशमा पनि नागरिकसँग सम्बन्ध बलियो बनाउने मिसन नै चलाएका छौं । अभियानका क्रममा आफूले मुलुकमा स्थायी शक्तिको खोजीमा सर्वसाधारण रहेको पाएको बताए । भने, बलिया राष्ट्रिय शक्ति नभइकन राजनीतिक स्थायित्व हुन नसक्ने भएकाले पुराना दलप्रति भरोसा हटेको छैन । दलहरूप्रति केही प्रश्न भने जबर्जस्त छन्, हामीले समाधान गर्नुपर्छ । एमालेले ग्रासरुट अभियानमार्फत संगठन अपेक्षित रूपमा सुदृढ नभएपछि जेठमा प्रदेश इञ्चार्जका जिम्मेवारी हेरफेर गरेको थियो ।असार अन्तिममा बसेको एमाले सचिवालय बैठकमा करिब ५० प्रतिशतले पार्टी सदस्यता नवीकरण नगरेको विवरण प्रस्तुत भएको थियो । कोशीमा ५० प्रतिशत, मधेशमा ३० प्रतिशत, वाग्मतीमा ५० प्रतिशत, गण्डकी र लुम्बिनीमा ६० देखि ६५ प्रतिशत, कर्णाली र सुदूरपश्चिममा ३५ देखि ४० प्रतिशत हाराहारी मात्र नवीरकण भएको इञ्चार्जले जानकारी गराएका थिए । एमालेले १० औं महाधिवेशनमा ८ लाख पार्टी सदस्य रहेको दाबी गरेको थियो ।ग्रासरुट अभियानमा पार्टीलाई जनसरोकारका विषयलगायत समाजका विभिन्न क्षेत्रका रचनात्मक सुझावहरू हासिल गर्न र नेताकार्यकर्ताबीच एवं पार्टी र जनताबीचको सम्बन्ध थप घनिष्ट भएको निष्कर्ष निकालेको थियो । मिसन ग्रासरुट सकिए पनि संगठनलाई सुदृढीकरण अभियान सातै प्रदेशमा चलेको छ, भट्टराईले भने । योसँगै एमालेले प्रदेश अधिवेशन सुरु गरेको छ । लुम्बिनीको अधिवेशन भइसकेको छ भने वाग्मती र कर्णालीको अधिवेशन चलिरहेको छ भने आगामी साता कोशी र मधेशको अधिवेशन तोकिएको छ । एमालेले मंसिरमा मध्यपहाडी राजमार्गमा पर्ने बैतडीको झुलाघाटदेखि पाँचथरको चिवाभन्ज्याङसम्म पदयात्रा सुरु गर्ने निर्णय गरेको छ ।ठूलो दल कांग्रेसले भदौदेखि समुदायमा कांग्रेस अभियान सुरु गर्ने घोषणा गरेको थियो । साउन पहिलो साता बसेको केन्द्रीय कार्यसमितिको बैठकबाट कांग्रेसले एकवर्षे कार्यतालिका पारित गर्दै कांग्रेसलाई जनतासँग जोड्ने उद्देश्यसहित चरणबद्ध संगठन सुदृढीकरणका अभियानहरू घोषणा गरेको थियो । स्थगित अभियान मंसिर १३ देखि १५ सम्म हुने महासमिति बैठकपछि सुरु हुने प्रवक्ता मीन विश्वकर्माले जानकारी दिए । हाम्रो महासमिति बैठकमा पार्टीले आगामी दिनमा लिने विभिन्न नीति हुनेछन्, उनले भने, त्यसपछि समुदायमा कांग्रेस अभियान सुरु हुनेछ ।नेकपा एकीकृत समाजवादीले जनतासँग पार्टी जोड्ने भन्दै मेची महाकाली समाजवादी जागरण अभियान मंसिर १४ देखि सुरु गर्दै छ । यो अभियान झापादेखि महाकालीसम्म विभिन्न गाउँसहरमा हुने उपमहासचिव एवं प्रवक्ता जगन्नाथ खतिवडाले बताए । हामी स्वास्थ्य, शिक्षा, रोजगार र सुशासनको अभियान लिएर जनतासँग जोडिन मेचीमहाकाली यात्रा गर्न लागेका हौं, उनले भने, यो अभियान आगामी निर्वाचनका लागि लक्षित हो । हामी जनताको कसीमा परीक्षण हुन जनतासमक्ष पुग्दै छौं । उनले निर्वाचनपछि जन्मेका नयाँ दलले चुनौती थपेको उल्लेख गर्दै पुराना पार्टी र नेताको अग्निपरीक्षा पार गर्न जनतासँग नगई सुखै नभएको बताए । अब सहज ढंगले पार्टी निर्माण हुन कठिन भएकाले आफूलाई स्थापित गर्न जनतासमक्ष जाँदै छौं, उनले भनाइ छ । अभियानमा पार्टी अध्यक्ष माधवकुमार नेपालसहित वरिष्ठ नेता सहभागी हुने एकीकृत समाजवादीले जनाएको छ ।राजनीतिकशास्त्रका प्राध्यापक लोकराज बरालले पुराना पार्टीका पुरानै नेताले पुरानै एजेन्डा लिएर चलाउने अभियानले पार्टी पुनर्निर्माण हुन कठिन भएको बताए । पुराना पार्टीका युवा नेताले मुलुक बनाउने नयाँ कार्यक्रम भए मात्र सुधार हुन सक्ने उनको विश्लेषण छ । कांग्रेस, एमाले, माओवादीका युवाको काँधमा पार्टी आयो र जनतालाई आशा जगाउने कार्यक्रम भए मात्र पुराना पार्टीको पुनर्निर्माण सम्भव छ, उनले भने, निर्वाचनपछि जन्मेका नयाँ पार्टीको दबाबले पुराना पार्टीले अभियान चलाएका छन् । तर खास आकर्षण देखिएको छैन ।"
रास्वपाले पनि जनआवाज सुन्ने,"काठमाडौं (कास) पार्टीको नीति निर्माणका लागि भन्दै राष्ट्रिय स्वतन्त्र पार्टीले पनि पहिलो चरणको देशव्यापी अभियान थालेको छ । हालसम्म पार्टीको नीतिको लिखित दस्ताबेज नभएकाले मतदाताको सुझाव लिन अभियान सुरु गरेको रास्वपाले जनाएको छ ।जनआवाज सुन्ने कार्यक्रम नाम दिएर रास्वपाका सभापति रवि लामिछानेसहित १९ नेता जिल्ला पुगेका छन् । केन्द्रीय सदस्य दीपक बोहराका अनुसार पार्टीको दस्ताबेज निर्माणका लागि पहिलो चरणको सुझाव संकलनपछि आगामी साता पुनः दोस्रो चरणका लागि जिल्ला जाने तयारी भएको छ । रास्वपाको राजनीतिक कार्यदिशाबारे धेरैको चासो, जिज्ञासा र माग छ । छिट्टै राजनीतिक दस्ताबजे बनाउनुपर्ने भएकाले जनआवाज सुन्ने अभियान सुरु भएको हो, उनले भने । सभापति रवि लामिछानेले माओवादी प्रभाव रहेको रोल्पा पुगेर फर्किएका छन् । उपाध्यक्ष डीपी अर्याल पर्सा, महासचिव मुकुल ढकाल कालिकोट, सांसद सन्तोष परियार कपिलवस्तु, विराजभक्त श्रेष्ठ बैतडी, तोशिमा कार्की डोटी, मनीष झा पर्वत, रमेश प्रसाईं सुर्खेतलगायत जिल्लामा सर्वसाधारणसँग अन्तरक्रिया गरेका छन् । जनताको सुझावका आधारमा राजनीतिक दस्ताबेज बनाउने निर्णय भएको छ, बोहराले भने, जिल्ला जिल्लाबाट पार्टीको कार्यदिशा बनाउन राम्रा सुझाव प्राप्त भएको छ ।"
सबैको ध्यान कबड्डीतर्फ,"(हाङचउ)पहिलो पटक एसियाली खेलकुदमा प्रतिस्पर्धा गर्न लागेको महिला कबड्डी टिमसामु सोमबार नेपाललाई पहिलो पदक दिलाउने सम्भावना रहेको छ । नेपालले आफ्नो समूहको खेलमा बंगलादेशको सामना गर्दै छ र त्यसमा जित निकाल्न सके कम्तीमा कांस्य पदक जित्ने निश्चित हुनेछ । महिला कबड्डीमा कुल सात टिमको सहभागिता रहेको छ ।त्यसमध्ये समूह ए मा चार टिम रहेका छन्, भारत, चिनियाँ ताइपेई, थाइल्यान्ड र दक्षिण कोरिया । समूह बी मा भने नेपाल र बंगलादेशसँगै इरान रहेका छन् । कबड्डीमा तेस्रो स्थानका लागि थप खेल हुने छैन । नेपाल र बंगलादेशबीचको खेल स्थानीय समयअनुसार साढे दस बजे सुरु हुनेछ । त्यस अगाडि बंगलादेशले साढे आठको खेलमा इरानको सामना गर्नेछ ।महिला कबड्डीमा नेपाल पछिल्लो दक्षिण एसियाली खेलकुदको रजत पदक विजेता पनि हो । नेपालले त्यस क्रममा बंगलादेशलाई हराएको थियो । नेपाली टिमका प्रशिक्षक पार्वती राई आफ्ना खेलाडीको आत्मविश्वास उच्च रहेको बताउँछिन् । भारतमा विशेष प्रशिक्षण लिएर टिम शनिबार चीन आइपुगेको हो ।हामीले भारतमा राम्रो तयारी गरेका छौं । त्यसैले पनि हाम्रा खेलाडीको उच्च मनोबल रहेको छ । हामी बंगलादेशलाई हराउन सक्षम छौं, उनले भनिन् । नेपालले दक्षिण एसियाली खेलकुदमा महिलातर्फ अहिलेसम्म एक रजत र तीन कांस्य जितेको छ । यस्तोमा नेपाली खेलकुद इतिहासमै कबड्डीसामु अहिलेसम्मकै सबैभन्दा ठूलो ऐतिहासिक सफलता हात पार्ने अवसर रहेको छ ।नेपाली टिममा कुल १२ खेलाडी रहेका छन् र उनीहरू हुन्, जयन्ती बडु, मनमती विष्ट, अर्पणा चौधरी, रविना चौधरी, गंगा घिमिरे, नीतु गुरुङ, कलावती पन्त, अनुजा राई, इशा राई, मेनुका राजवंशी, सुनीता थापा र सिर्जना थारू । नेपाललाई पदक दिलाउने सम्भावना भनिएका तीन खेलमध्ये तेक्वान्दो र बक्सिङको चुनौती समाप्त भएयता कबड्डीमा अप्रत्याशित सम्भावना तयार भएको हो ।पदकको सम्भावना रहेको कराते टिम अझै चीन आइपुगेको छैन । कुल आठ टिम सम्मिलित कराते टिम भने मंगलबार हाङचउ आइपुग्नेछ । टिम पुगेयता मात्र प्राविधिक टिमको बैठक बस्ने र ड्र निकाल्ने काम हुनेछ । यी औपचारिक प्रक्रिया पूरा भएपछि मात्र करातेमा नेपालको सम्भावनाबारे भन्न सकिनेछ ।त्यसबाहेक पुरुष क्रिकेटबाट पनि नेपालको पदकको सम्भावना कायम रहेको छ । नेपालले आइतबार माल्दिभ्सलाई हराएयता क्वाटरफाइनल यात्रा तय गरिसकेको छ । त्यस चरणको ड्र निकाल्न भने अझै बाँकी रहेको छ । नेपालले नकआउट चरणमा टेस्ट मान्यता कुनै टिमलाई हराउने हो भने पदकको सम्भावनाबाट गुज्रिनेछ ।नेपाली क्रिकेट टिमका कप्तान रोहित पौडेलले आफ्नो टिमको एक मात्र मुख्य लक्ष्य भनेकै पदक जित्नु रहेको बताएका छन् । उनले भनेका छन्, हाम्रो एक मात्र ध्यान भनेकै पदकमा केन्द्रित रहनु हो । हामीले पदक जित्न सके, त्यो नेपाली क्रिकेटका लागि पनि विशेष हुनेछ । ट्वान्टी२० क्रिकेटमा सबै प्रकारका सम्भावना खुला छन् र हामी कुनै पनि टिमलाई हराउन सक्षम छौं ।उनले क्वाटरफाइनल अगाडि नेपालले दुई खेल खेलिसकेको स्थितिमा आफ्नो टिमलाई थप फाइदा पुग्ने मान्छन् । हामी यहाँको वातावरण र पिचसँग केही हदसम्म अभ्यस्त भइसकेका छौं । त्यसैले पनि हामीले अझ राम्रो गर्न सक्ने आधार तयार भएको हो । फेरि हाम्रा खेलाडी पनि पदक सम्भावनालाई लिएर उत्साहित छन्, रोहितले भनेका छन् ।"
बूढानीलकण्ठ र टाइम्स विजयी,"काठमाडौं (कास) नेसनल बास्केटबल लिगमा आइतबार बूढानीलकण्ठ बास्केटबल क्लब र टाइम्स इन्टरनेसनल कलेजले सफलता हात पारेका छन् । बूढानीलकण्ठ बास्केटबल क्लबले कीर्तिपुर बास्केटबल क्लबलाई ७१६४ ले पराजित गर्यो ।बूढानीलकण्ठले पहिलो क्वाटर १७१०, दोस्रो ३४३२ र तेस्रो ५३४९ को अग्रतासँगै खेल आफ्नो पक्षमा परेको थियो । १६ स्कोर गरेका बूढानीलकण्ठका विराज राणा प्लेयर अफ द म्याच भए । अर्को खेलमा टाइम्स इन्टरनेसनल कलेजले हाउन्ड्स एकेडेमीलाई ९९७२ स्कोरले पराजित गर्यो । थेम्सले पहिलो क्वाटरमा २९१६ को अग्रता बनाएको थियो । त्यसलाई निरन्तरता दिँदै दोस्रोमा ५६३५ र तेस्रो ८२५४ को अग्रताका साथ थेम्स खेलमा हाबी भयो । थेम्सका सदिश प्रधान प्लेयर अफ द म्याचमा चुनिए । उनले २७ स्कोर गरेका थिए ।"
एस कलेजको आशा,"काठमाडौं (कास) एस कलेजले एपेक्स अन्तरकलेज क्रिकेट प्रतियोगिताको क्वाटरफाइनलमा पुग्ने आशालाई जीवितै राखेको छ । एसले आइतबार इस्लिङटन कलेजलाई ३ रनले पराजित गर्यो । एसको यो पहिलो जित हो भने पहिलो दुई खेल हारेर इस्लिङटन प्रतियोगिताबाट बाहिरिने लगभग निश्चित भइसकेको छ । कान्तिपुर कलेज अफ म्यानेजमेन्ट एन्ड इन्फोरमेसन टेक्नोलोजी (केसीएमआईटी) समूह डी बाट पहिलो दुई खेल जिती शीर्षस्थानमा छ । लिभरपुल इन्टरनेसनल कलेज र एसले २ खेलमा १ मा जित हात पारेका छन् । एपेक्स कलेजको आयोजनामा हब इन्टरनेसनलको प्रस्तुति रहेको प्रतियोगिताको एउटा समूहबाट शीर्ष दुई टोली क्वाटरफाइनल पुग्ने प्रावधान रहेको छ ।मूलपानीको तल्लो क्रिकेट मैदानमा इस्लिङटनले टस जितेपछि ब्याटिङको निम्तो पाएको एसले निर्धारित २० ओभरमा ८ विकेट गुमाई १ सय १७ रन बनायो । रेउल श्रेष्ठले ४१ बलमा २९, हर्ष पोडारले २२ बलमा १२ र अमन शाहले ९ रन बनाए । इस्लिङटनका शुभम शाहीले २ तथा सुयेश ढकाल र आदेश श्रेष्ठले ११ विकेट लिए । जवाफमा इस्लिङटनले ९ विकेट गुमाई १ सय १४ रनमात्र बनाउन सक्यो । प्रथम अग्रवालले ३८ बलमा ३२, मिनाल तिमिल्सिनाले २७ बलमा २३ र प्रथम भट्टराईले १३ बलमा २२ रन बनाए । एसबाट हर्षले ३ विकेट लिए । उनले ४ ओभरमा १९ रनमात्र खर्चेका थिए । विज्ञान भट्टराई र आयुष लटौलाले ११ विकेट लिए ।"
