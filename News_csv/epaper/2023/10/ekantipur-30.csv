शीर्षक,विवरण
तीन मापदण्डप्रति महासचिवको ध्यानाकर्षण,"जलवायु परिवर्तनमा चासोमहासचिव गुटेरेसले जलवायु परिवर्तनबाट नेपाललाई परेको असरप्रति चासो प्रकट गरेका छन् । उनले यो भ्रमणमा जलवायु परिवर्तनको नकारात्मक प्रभाव आफैं हेर्न हिमालय क्षेत्रमा जाने पनि बताए । प्रधानमन्त्री दाहालसँगको संयुक्त पत्रकार सम्मेलनमा पनि महासचिव गुटेरेसले नेपालले ३ दशकमा एक तिहाइ हिउँ गुमाएको बताउँदै यहाँका हिमनदीहरू उच्चदरमा पग्लिरहेको प्रति चिन्तासमेत प्रकट गरे । समुदायहरूमा जलवायुको प्रभाव विनाशकारी छ, म हिमालयमा बस्ने स्थानीयहरूको कुरा सुन्न उनीहरूलाई भेट्नेछु । उनीहरू कसरी प्रभावित छन् भनेर प्रत्यक्ष रूपमा बुझ्नेछु, उनको भनाइ थियो ।महासचिव गुटेरेसले विकसित देशहरूले नेपालजस्तो राष्ट्रलाई कोभिड१९ महामारी, मुद्रास्फीति र जलवायु परिवर्तनले निम्त्याएको ठूलो खतरासँग जुध्न मद्दत गर्नुपर्ने पनि बताए । उनी सोमबार सोलुखुम्बुको स्याङ्बोचे र मंगलबार अन्नपूर्ण पदमार्ग जाँदै छन् ।परराष्ट्रमन्त्री साउदले हिमालमा वातावरणीय जलवायु परिवर्तनले हिउँ पग्लने, हिमताल फुट्ने, बाढी आउनेजस्ता परिवर्तन भइरहेको उल्लेख गर्दै यसको असर नेपालमा मात्रै नभएर समुद्रसम्म पनि परिरहेको बताए । उनले सोही कारणले पनि महासचिवको भ्रमण महत्त्वपूर्ण भएको बताए । महासचिवको अन्नपूर्ण र सगरमाथा आधार शिविरको भ्रमणले विश्वको ध्यान हिमाली क्षेत्रमा आकर्षित हुनेछ भन्ने विश्वास लिएका छौं, उनले भने । इजरायलहमास युद्धविरामको अपिलराष्ट्रसंघका महासचिव एन्टोनियो गुटेरेसले गाजा क्षेत्रमा भइरहेको बमबारीका कारण २० लाख सर्वसाधारणको जीवन संकटमा परेको भन्दै आक्रमण तत्काल रोक्न अपिल गरेका छन् । संसारले हाम्रो आँखा अगाडि मानवीय प्रकोप देखिरहेको छ । २० लाखभन्दा बढी मानिस बाँच्नका लागि खाना, पानी, आश्रय र चिकित्सा हेरचाहबाट वञ्चित गरिएको छ, नेपाल भ्रमणमा रहेका गुटेरेसले पत्रकार सम्मेलनमा भने, गाजाका मानिसहरूको मानवीय सहयोगका लागि पनि युद्धविराम जरुरी छ । उनले गाजा क्षेत्रको आक्रमण झन् भयावह बन्दै गइरहेको उल्लेख गर्दै उक्त कदमप्रति खेद प्रकट गरे । मानवीय सहायताका लागि पनि विश्राम जरुरी छ तर इजरायलले आक्रमण गरिरहेको छ, यसप्रति खेद प्रकट गर्दछु, उनले भने । गुटेरेसले सबै पक्षहरूले अन्तर्राष्ट्रिय मानवीय कानुनअन्तर्गत आआफ्नो दायित्वहरूको सम्मान गर्नुपर्ने बताए ।हमासले गरेको आक्रमणको भर्त्सना गर्दै उनले नेपालका विपिन जोशीसहित सबै बन्धकलाई बिनासर्त रिहाइ गर्न माग गरेका छन् । निहत्थामाथिको आक्रमण कुनै पनि अवस्थामा न्यायोचित नहुने उल्लेख गर्दै उनले भने, धेरै माइल टाढाको मध्यपूर्वमा भएको द्वन्द्वले नेपालका जनतालाई पनि नजिकबाट प्रभावित पारेको छ, हमासले गरेको आतंकपूर्ण आक्रमणबाट १० जना नेपाली विद्यार्थीहरू मारिएको घटनाप्रति उनीहरूका परिवारजनमा मेरो गहिरो समवेदना छ र हराइरहेका विपिन जोशी सुरक्षित रूपमा फर्किन्छन् भन्ने कामना गर्दछु ।"
रुसी सेनामा रहेका नेपाली युवा युक्रेनको नियन्त्रणमा,"बर्दिया प्रहरीका एसपी सुधीरराज शाहीले मातहतका इकाइमार्फत शुक्रबार उनको परिवारको ठेगाना पत्ता लगाएको बताए । आर्थिक अवस्था कमजोर भएकाले विवेकका बुवा जयबहादुर कामको सिलसिलामा भारतमा छन् । दुई छोरा र तीन छोरी रहेको खत्री परिवारको १० कट्ठा जग्गा छ । घरकै आशाभरोसा रहेका जेठा छोराको उद्धारका लागि परिवारले सरकारसँग पहल गरिदिन आग्रह गरेका छन् । प्रमुख जिल्ला अधिकारी नारायणप्रसाद रिसालले उद्धारका लागि शुक्रबार नै गृह मन्त्रालयसँग समन्वय गरिएको बताए । काका पृथ्वी केसीका अनुसार विवेक काठमाडौंको तीनकुनेस्थित शैक्षिक परामर्शदाता कम्पनी एनईओ नेपालमार्फत रुस पुगेका हुन् । रुसका लागि नेपाली राजदूत मिलन तुलाधरले विवेकबारे दूतावाससँग कुनै सूचना नभएको जनाएका छन् । हामीले भिडियो क्लिप देख्यौं तर यस विषयमा कुनै पनि जानकारी छैन, उनले भने ।युक्रेनले उत्तर एट्लान्टिक सन्धि संगठन (नेटो) को सदस्यता लिने तयारी गरेपछि रुष्ट बनेको रुसले सन् २००२ को फेब्रुअरी २४ मा युक्रेनमाथि आक्रमण सुरु गरेको हो । ६ सय १३ दिन लामो युद्धका क्रममा ९ हजारभन्दा बढी सर्वसाधारणको मृत्यु भइसकेको छ भने १६ हजारभन्दा बढी घाइते भएका छन् । दुवै देशको सेनाले ठूलो क्षति व्यहोरेका छन् । न्युयोर्क टाइम्सका अनुसार दुवै देशका करिब पाँच लाख सैनिक मारिएका वा घाइते भएका छन् । युद्धका क्रममा एक लाख २० हजार रुसी सैनिक र ७० हजार युक्रेनी सैनिक मारिएका अमेरिकी सरकारको दाबी छ । यद्यपि, रुसले भने आफ्नोतर्फ ५ हजार ९ सय ३७ सैनिकको ज्यान गएको बताएको छ । रुसले पश्चिमा सैन्य गठबन्धन नेटो विस्तारका मामलामा युक्रेन तटस्थ रहनुपर्ने बताउँदै आएको छ । पछिल्लो समय भने रुसले सैन्य रणनीतिमा परिवर्तन गर्दै युक्रेनी राजधानी किभलगायतका केही सहरमा सैन्य उपस्थिति कम गरिसकेको छ । तर रुसी भाषा बोलिने पूर्वी युक्रेनमा भने आक्रमण जारी राखेको छ । पछिल्लो समय आक्रमण बढाइएका क्षेत्रहरू रुस समर्थित पृथकतावादीको नियन्त्रणमा छन् । त्यसको अर्थ रुसले पृथकतावादीहरूको नियन्त्रणमा रहेका लुहान्स्क र दोनेत्स्क क्षेत्रको स्वतन्त्रता स्वीकार गर्नुपर्ने माग अघि सार्ने देखिन्छ । त्यस्तै, रुस सन् २०१४ मा आफ्नो मुख्य भूभागमा गाभेको क्राइमियालाई युक्रेनले आधिकारिक रूपमा स्वीकार गर्नुपर्ने पक्षमा देखिन्छ । त्यसैगरी, पुटिनले युक्रेनी सरकार नवनाजीहरूबाट परिचालित भएको आरोप लगाउँदै आएका छन् । पुटिनको आरोप युक्रेनी राष्ट्रपति भ्लोदिमिर जेलेन्स्कीलक्षित देखिन्छ । किनकि, नाजी परिवारका सदस्य जेलेन्स्कीका हजुरबुबाहरूले दोस्रो विश्वयुद्धमा नाजी युद्ध लडेका थिए । युक्रेनमाथि आक्रमण सुरु गरेसँगै पश्चिमा देशहरूले करिब एक साताभित्र रुसले युक्रेनमाथि नियन्त्रण कायम गर्ने र आफ्नो अनुकूलको सरकार गठन गर्ने अनुमान गरेका थिए । तर रुसी आक्रमण सोचेअनुसार सफल भने देखिएको छैन । जसका कारण रुसले जेलेन्स्की नेतृत्वको सरकारलाई नै निरन्तरता दिने कुरामा सम्झौता गर्नुपर्ने अवस्था आएको छ ।"
जनप्रतिनिधि विवादले पालिकाको सेवा प्रभावित,"(रौतहट) वृन्दावन नगरपालिकाकी उपप्रमुख संगीताकुमारी राम नियमित कार्यालय जान छाडेको झन्डै एक वर्ष पुग्न लागेको छ । नगरप्रमुख विनोदप्रसाद कुर्मीका कारण कार्यालयमा बसेर काम गर्ने वातावरण नभएको उनको आरोप छ । उनीहरूबीच एक वर्षदेखि बोलचाल पनि छैन । गत स्थानीय तह निर्वाचनमा एकीकृत समाजवादीबाट प्रमुखउपप्रमुखमा निर्वाचित कुर्मी र रामबीच सुरुआतमा सबै ठिकै चलेको थियो । दुवैले मिलेर काम गरिरहेका थिए । पालिकाका ९ वडामध्ये ५ मा उनीहरूकै पार्टीबाट निर्वाचित वडाध्यक्ष छन् । नगरप्रमुख कुर्मी एकलौटी ढंगले हिँड्न थाल्दा आफूले प्रतिवाद गरे पनि सुनुवाइ नभएको उपप्रमुख रामले सुनाइन् । मिलेर काम गरौं भन्ने मेरो प्रस्ताव हो, उनले भनिन्, तर एकलौटी गर्न खोज्ने, कार्यालयमाबस्नै नसक्ने वातावरण सिर्जना गर्ने काम हुन थालेपछि बोलचाल नै बन्द भयो । सहमति र छलफलबिना आफ्नो अनुकूलता हेरेर नगरप्रमुख कुर्मीले गत असार १० मा नगरसभा गर्न लागेको भन्दै उपप्रमुख रामले बहिष्कार गरिन् । सभामा केहीबेर होहल्ला र तनाव सिर्जना भयो । सुरक्षाकर्मीको बाक्लो उपस्थितिमा सभा सम्पन्न भयो । नगरप्रमुख कुर्मीविरुद्ध आफ्नै पार्टीबाट निर्वाचित ७ नम्बरका वडाध्यक्ष मदन पाल पनि विरोधमा छन् । उपप्रमुखको नगरप्रमुखसँग खटपट देखिएपछि न्यायिक समितिका सबैकाम पूर्णरूपले प्रभावित बनेका छन् । समितिमा कानुनी सल्लाहकार, दर्ता चलानी गर्ने कर्मचारीसमेत नभएको उपप्रमुख रामको गुनासो छ । प्रमुख जिल्ला अधिकारी धर्मेन्द्र मिश्रलाई समेत नगरप्रमुखबाट भइरहेको असहयोगबारे जानकारी गराएको उनले बताइन् । नगरप्रमुख कुर्मीले आफ्नै घरनजिकको हरसाह चोकमा पालिकाको सम्पर्क कार्यालय खोलेका छन् । नगरको काम त्यहींबाट गर्न थालेपछि दुवैबीच झनै दूरी बढेको हो । प्रमुखउपप्रमुख विवादले वृन्दावनमा अपांगता परिचयपत्र वितरणलगायत समस्या समाधान गर्न बन्न लागेको कार्यविधि रोकिएको छ । नगरप्रमुख कुर्मी भने उपप्रमुख रामका सबै आरोप झूटो भएको दाबी गर्छन् । मैले कुनै कुरामा पनि एकलौटी गरेकै छैन, उनले भने ।गरुडा नगरपालिकाकी उपप्रमुख पुनम चौधरीको अवस्था पनि फरक छैन । नगरप्रमुख कन्थमणि जैसवालले एकलौटी गरी आफ्नो अधिकार खोसेको भन्दै उनी विरोधमा छिन् । उनले पनि गत असार १० मा नगरसभा बहिष्कार गरिन् । केही वडाध्यक्षलाई साथ लिएर कार्यालयको गेटमा धर्ना बसिन् । चुनाव भएको डेढ वर्ष भइसक्यो, यस बीचमा जनतासामु बोलेका वाचा केही पूरा गर्न सकेको छैन, उनले भनिन्, नगरको विकासका लागि जबसम्म जनप्रतिनिधि एक हुँदैनन्, तबसम्म कार्य सफल हुँदैन । पालिकाभित्र भएका निर्माणका कामको अनुगमन समिति संयोजकको जिम्मेवारी उपप्रमुखलाई दिइएको छ । तर नगरप्रमुख आफैं अनुगमनमा हिँड्न थालेपछि वृन्दावन र गरुडामा बोलचाल बन्द हुने गरी सम्बन्ध चिसिएको हो । निर्वाचन भएको डेढ वर्ष बित्दा पनि वृन्दावन र गरुडाको न्यायिक समितिमा अहिलेसम्म एउटा पनि मुद्दा दर्ता भएका छैनन् । प्रमुखका कारण न्यायिक समितिले काम गर्ने वातावरण नभएको उपप्रमुख चौधरीको गुनासो छ । काम गर्न न कर्मचारी छन्, न कुनै सुविधा दिइएको छ, उनले भनिन्, काम गर्ने वातावरण नै छैन, सेवाग्राही कुनै काम लिएर आए भने उल्टै नगरप्रमुखलाई सोध्नुस् भन्नुपर्ने बाध्यता छ । स्थानीय तहको सेवा सञ्चालनसम्बन्धी ऐनमा उपप्रमुखलाई सम्बन्धित कार्यपालिकाको न्यायिक समिति, योजना अनुगमन मूल्यांकन समिति, बजेट परामर्श समिति, विकास बजेट सिलिङ गर्ने समितिको संयोजकलगायत महत्त्वपूर्ण जिम्मेवारी दिइएको छ । तर अधिकार प्रयोग गर्नबाट वञ्चित भएको भन्दै जिल्लाका अधिकांश पालिकाका उपप्रमुखले गुनासो गर्दै आएका छन् । गरुडा नगरप्रमुख जैसवालले उपप्रमुखको कुनै अधिकारमाथि हस्तक्षेप नगरेको र हरेक काम सल्लाहमै हुँदै आएको दाबी गरे । उपप्रमुखलाई बाइपास गरेर काम गरेकै होइन, उनले भने, बाहिर गलत प्रचार भयो, उहाँहरूको माग के हो भन्ने बुझ्नै सकिएन । प्रमुखउपप्रमुखबीच मनमुटावले बोलचाल बन्द मात्र नभई हातपातसम्मका घटना पनि हुने गरेका छन् । उपप्रमुखसँग सम्बन्ध बिग्रिन थालेपछि नगरप्रमुख आफैंले योजना अनुगमन, बजेट बाँडफाँटलगायत कामसमेत गर्न थालेपछि झन् टकराव भएको स्थानीयको भनाइ छ । वृन्दावनका निमित्त प्रमुख प्रशासकीय अधिकृत रासनारायण पटेलले नगरप्रमुख र उपप्रमुखबीचको विवादको मार सेवाग्राहीलाई परेको बताए । एक वर्षदेखि अपांगता कार्ड बनाउने काम रोकिएको छ । न्यायिक समितिको कामकाज ठप्प छ, उनले भने, किसानलाई मलखाद उपलब्ध गराउने अधिकार उपप्रमुखमा छ । अहिले किसानले मल पाएका छैनन् । वृन्दावनका बासिन्दा जयराम साहले पालिकाको न्यायिक समितिमा झगडाको विषयमा कुरा गर्न जाँदा प्रहरीकोमा जानुस् भनेर कर्मचारीले फर्काएको बताए । प्रहरीले न्याय दिलाउने भए न्यायिक समितिको काम के हो ?, उनले भने ।देवाही गोनाहीकी उपप्रमुख पनरिया देवी नगरप्रमुख प्रेमीलाल साहले आफूलाई बाइपास गरेर मनपरी निर्णय गर्दै आएको आरोप लगाउँछिन् । फतुवा विजयपुर नगरपालिका प्रमुख गोपाल राय यादव र उपप्रमुख अमवेय खातुनबीच लामो समयदेखि विवाद छ । दोस्रो पटक निर्वाचित नगरप्रमुख यादवविरुद्ध निर्वाचित भएको महिना दिनमै अख्तियारले अघिल्लो कार्यकालकै भ्रष्टाचार मुद्दामा विशेष अदालतमा आरोपपत्र दायर गरेपछि निलम्बनमा परेका थिए । जिम्मेवारीमा नरहे पनि उनले बाहिरबाटै कर्मचारी र अन्य कार्यपालिका सदस्यलाई दबाब दिँदै आएको उपप्रमुखको आरोप छ । उक्त मुद्दामा यादवलाई विशेष अदालतले कैद र जरिवानाको फैसला गरेको छ । रौतहटका १६ नगरपालिका र २ गाउँपालिकामध्ये धेरैजसो पालिकामा अघिल्लो पटकका जनप्रतिनिधिको कार्यकाल पनि विवादमै बितेको थियो । यमुनामाई गाउँपालिका, गजुरा, राजदेवी, कटहरिया, गरुडा नगरपालिकालगायत स्थानीय तहमा प्रमुखउपप्रमुखबीचको विवादले हातपात, तोडफोड, तालाबन्दी तथा मुद्दा मामिलासम्मका घटना भएका थिए ।"
एउटै पदमा दुई अधिकृतको हाजिर,"वृन्दावन नगरपालिकाको प्रमुख प्रशासकीय अधिकृत पदमा दुई जना हाजिर भएपछि कर्मचारी र जनप्रतिनिधि अन्योलमा परेका छन् । गत साता एक जनालाई नगरप्रमुख र अर्कालाई उपप्रमुखले हाजिर गराएका हुन् । संघीय मामिला तथा सामान्य प्रशासन मन्त्रालयले एउटै पदमा दुई अधिकृतलाई जिम्मेवारी तोकेर पठाएपछि यहाँ विवाद देखिएको छ । मन्त्रालयका उपसचिव सुरेन्द्र प्रधान र नगरपालिकाको स्वास्थ्य शाखाका अधिकृत रासनारायण पटेलले प्रमुख प्रशासकीय अधिकृतको जिम्मेवारी पाएका हुन् । दुवैले गत बिहीबार नगरपालिकामा हाजिर गरेका थिए । पटेलले नगरप्रमुख विनोदप्रसाद कुर्मी र प्रधानले उपप्रमुख संगीताकुमारी रामको रोहबरमा हाजिर गरेका हुन् । पटेलले कोष तथा नियन्त्रण कार्यालयबाट खाता सञ्चालनको अनुमति लिएर दसैंअघि कर्मचारीलाई तलबसमेत खुवाएका छन् । मन्त्रालयले कात्तिक १ गते प्रमुख प्रशासकीय अधिकृत हाजिर नभएसम्मका लागि नगरपालिकामै कार्यरत नेपाल स्वास्थ्य सेवा, हेल्थ इस्पेक्सन समूह अधिकृतस्तर छैटौं तह का पटेललाई जिम्मेवारी तोकेको छ । पटेललाई मन्त्रालयका शाखा अधिकृत जयराम गजुरेलको हस्ताक्षर गरेको पत्र थमाइएको छ । प्रधानलाई आर्थिक र प्रशासनिक कार्य गर्ने गरी असोज २६ मै मन्त्रालयका शाखा अधिकृत विकास सुन्दासले हस्ताक्षर गरेको पत्रबाट जिम्मेवारी दिइएको छ । पटेलका नाममा खाता सञ्चालन भएपछि अर्का अधिकृत प्रधान कोष तथा लेखा नियन्त्रण कार्यालय पुगेका थिए । यहीबीच गत शुक्रबार गौरमा नगरप्रमुख कुर्मी र उपप्रमुख राम पक्षबीच विवादसमेत भएको थियो । जिल्ला प्रहरी अगाडि दुवै पक्षबीच हात हालाहाल भएको थियो ।"
रिगल मुद्दामा अब निरन्तर सुनुवाइ,"(काठमाडौं)दिनदहाडै मान्छे काटेर हत्या गरेपछि सर्वस्वसहित जन्मकैद पाएका रिगल भनिने योगराज ढकाललाई दिइएको माफी मिनाहाविरुद्ध परेको रिटमा अब निरन्तर सुनुवाइ हुने भएको छ । दसैं बिदा हुनुअघि बसेको प्रधानन्यायाधीश विश्वम्भरप्रसाद श्रेष्ठ तथा न्यायाधीशद्वय आनन्दमोहन भट्टराई र कुमार रेग्मीको पूर्ण इजलासले गरेको आदेशअनुसार रिगलको मुद्दा मंगलबार पेसीमा तोकिने भएको हो । अघिल्लो पूर्ण इजलासका न्यायाधीशहरूले यस्तै प्रकृतिका मुद्दामा पहिले फैसला र आदेश गरिसकेका हुनाले हेर्न मिलेको थिएन, त्यसैले मंगलबारका लागि तोकिएको हो, रिगल रिहाइका विरुद्ध परेको रिटको पक्षमा बहसको नेतृत्व गर्दै गरेका वरिष्ठ अधिवक्ता बालकृष्ण न्यौपानेले भने, अब अघिल्लो न्यायाधीशहरूका इजलास र यस्तै मुद्दा छिनेका अरू केही न्यायाधीशबाहेकको इजलासले यो मुद्दा हेर्नेछ । न्यौपानेका अनुसार, अघिल्लो पूर्ण इजलासका तीन न्यायाधीशका अतिरिक्त वरिष्ठतम न्यायाधीश ईश्वरप्रसाद खतिवडा, सपना मल्ल प्रधान र प्रकाश ढुंगानाले पनि यही प्रकृतिको मुद्दा छिनेका हुनाले उनीहरूको इजलासमा परे मुद्दा फेरि हेर्न नमिल्नेमा सर्नेछ । रिगलले २०७२ असार २८ मा नेपालगन्जका चेतन मानन्धरलाई खुँडाले हानी हत्या गरेपछि तीनै तहको अदालतबाट सर्वस्वसहित जन्मकैदको सजाय पाएका थिए । घटनामा संलग्न छविलाल बस्नेत, प्रशान्त भन्ने प्रेमध्वज खत्री, मोहनलाल खड्का र नवराज खत्रीलाई जन्मकैद, सोहनसिंह ढकाललाई १० वर्ष, दीपेन्द्र मल्ललाई ५ वर्ष तथा हरि वली, यामबहादुर बुढामगर, मनीष चौलागाईं, विवाद पाठक, केशव रोकाय, माधव परियार, प्रितम थापालाई ३३ वर्ष कैद सजाय भएको थियो । जघन्य अपराधमा सजाय पाएका व्यक्तिको ६० प्रतिशत कैद मिनाहा गर्ने राष्ट्रपतिको कदमले संविधान र विधिको शासनको धज्जी उडेको भन्दै रिगलकी पत्नी भारतीले कसुरदारलाई पुनः कैद गरिपाऊँ भनी रिट दायर गरेकी हुन् । त्यसमाथि सर्वोच्चका न्यायाधीश मनोज शर्माको इजलासले असोज १९ मा प्रारम्भिक सुनुवाइ गर्दै असोज २५ देखि पूर्ण इजलास गठन गरी निरन्तर सुनुवाइ गरेर मुद्दाको शीघ्र टुंगो लगाउनु भनी आदेश गरेको थियो । त्यसअनुरूप असोज २५ मा प्रधानन्यायाधीश श्रेष्ठसहितको इजलासमा मुद्दाको पेसी चढेर त्यसमाथि प्रारम्भिक बहस पनि भएको थियो । तर, यस्तै खालका मुद्दामा राय दिइसकेका हुनाले न्यायिक सिद्धान्तअनुसार उहाँहरूले हेर्न मिलेन, न्यौपाने भन्छन्, त्यसपछि लगत्तै दसैं बिदा भएकाले अदालत खुलेकै सातामा पेसी तोकेर आदेशअनुसार नै निरन्तर सुनुवाइ हुने भएको हो ।जघन्य अपराधका दोषीलाई दिइएको कैद माफीको व्यापक विरोध भइरहँदा पनि सर्वोच्च अदालतमा रिट परेको कैंयन् दिनसम्म यसमाथि सुनुवाइ नहुँदा निवेदिका भारती निराश थिइन् । अदालतमा निवेदन दिएपछि सडकमा अनशन पनि बस्दै आएकी उनी सुनुवाइको पालो बुझ्न जाँदा सर्वोच्च अदालतमै बेहोस भई ढलेकी थिइन् । त्यसपछि तुरुन्तै रिटमाथि सुनुवाइ गर्दै न्यायाधीश शर्माको इजलासले एक हप्ताभित्र राष्ट्रपति कार्यालय र मन्त्रिपरिषद्लगायतका प्रत्यर्थीलाई रिगलको कैद मिनाहा गर्न पर्नाको लिखित कारण पेस गर्न आदेश गरेको थियो भने महान्यायाधिवक्ता दीनमणि पोखरेललाई सरकारको प्रतिरक्षा गर्न आफैं इजलासमा उपस्थित हुनु भनी बोलाएको थियो । जस्तै कसुर गरेकालाई पनि राजनीतिक संलग्नताका आधारमा छाड्दै जाने हो भने त्यसले फौजदारी न्याय प्रणालीको जग नै समाप्त पार्ने भन्दै नागरिक समाज र मानवअधिकारकर्मीहरूको समूहले रिगलको रिहाइको विरोध गर्दै आएको छ । कारागार नियमावली २०२० को दफा २९ को १ र १ (क) बमोजिम रिगललाई कैद मुक्त गर्ने मन्त्रिपरिषद्को निर्णय कानुनसम्मत नभएको आलोचना पनि भएको छ । गृह मन्त्रालयले २०७९ मंसिर १२ मा उक्त दफा खारेज गरिसकेको वरिष्ठ अधिवक्ता न्यौपानेले बताए ।"
भारतीले फेरि सुरु गरिन् अनशन,"(काठमाडौं)दसैंमा पनि भारती मानन्धरको निधार भने खाली नै थियो । न्यायका लागि निरन्तर संघर्षमा रहेकी उनी दसैंमा पनि काठमाडौंमै बसिन् । दसैं अवधिभर केही दिन अनशन थाती राखेकी उनले चाड सकिएलगत्तै माइतीघर मण्डलमा रिगलविरोधी संघर्ष पुनः सुरु गरेकी छन् । शुक्रबारदेखि अनशनमा रहेकी भारती भन्छिन्, अपराधी थुनिएको दिन बल्ल मेरा लागि दसैं होला । आफ्ना पूर्वपति चेतन मानन्धरको हत्यारा बाँकेका योगराज ढकाल (रिगल) ले सरकारबाट पाएको आममाफीको विरोधमा निरन्तर अनशनमा रहेकी भारती न्यायको माग गर्दै माइतीघर मण्डलमा अनशनमा छिन् । उनले न्याय नपाउँदासम्म लडिरहने बताएकी छन् । शारीरिक रूपले कमजोर र अशक्त भारतीले सास रहुन्जेल न्याय पाउने आस नछोड्ने बताइन् । उनले आममाफी पाएपछि रिगलले विभिन्न मिडियामा उनको चरित्रविरोधी अन्तर्वार्ता दिएको भन्दै आपत्तिसमेत जनाइन् । समाजमा महिलाको शक्तिलाई कमजोर बनाउने हतियार नै चरित्र हुन्छ, उनले कान्तिपुरसँग भनिन्, श्रीमान्को अधिकारका लागि लड्दा चरित्रहीन हुन्छु भने पनि फरक पर्दैन, म लडिरहन्छु । सर्वोच्च अदालतमा मंगलबार रिगलको आममाफीका सम्बन्धमा सुनुवाइ हुँदै छ । भारती असोज १७ देखि रिगलको विरुद्ध अनशन बस्दै आएकी हुन् । यस अवधिमा उनी पटकपटक बेहोस भए पनि चिसो सडकको अनशन रोकेकी छैनन् । दमको बिरामी र मानसिक समस्याले पीडित भए पनि भारती पूर्वपतिको न्यायका लागि कटिबद्ध देखिएकी छन् । नेपालगन्ज८ का २९ वर्षीय मानन्धरमाथि २०७२ असार २८ मा धम्बोजी चोकमा रिगलको निर्देशनमा दिनदहाडै खुँडा प्रहार गरिएको थियो । त्यसपछि रिगल एकाएक फरार भएका थिए । घटना भएको दुई महिनापछि भदौमा रिगलले अदालतमा आत्मसमर्पण गरेका थिए । पुर्पक्षका लागि जेल पुगेका रिगललाई जिल्ला अदालत बाँकेले २०७६ वैशाखमा मानन्धरको हत्या गरेको ठहर गर्दै सर्वस्वसहित जन्मकैदको सजाय दिएको थियो । रिगलसहित हत्यामा संलग्न अन्य १२ जनालाई समेत कसुरअनुसार सजाय तोकेको थियो । झन्डै ५० प्रतिशत सजाय भुक्तानी गरेपछि रिगल गत संविधान दिवसका दिन रिहा भएका हुन् । तत्कालीन जिल्ला न्यायाधीश विष्णु सुवेदीको इजलासले घटनामा संलग्नमध्ये रिगलकै समूहका सोहन सिंह ढकाललाई १० वर्ष जेल सजाय सुनाएको थियो । मनीष चौलागाईं, हरि वली, प्रितम थापा, यमबहादुर बुढा मगर, माधव नेपाली, विराज पाठक र केशवबहादुर रोकायालाई जनही ३ वर्षको कारावास सजाय तोकेको थियो । नवराज खत्री, मोहनलालखड्का, प्रशान्त गौतम, छविलाल बस्नेतलाई जन्मकैदको सजाय तोकिएको थियो ।चेतनसँग अन्तरजातीय विवाह गरेकै कारण परिवारले अस्वीकार गरेपछि घर, समाजसँग नै विद्रोह गरेकी भारतीका लागि बिहेपछि पनि समस्याले छोडेन । बाँचुन्जेल वैवाहिक सम्बन्धका लागि संघर्ष गर्नुपरिरह्यो, उहाँ बितेर गएपछि यतिबेला न्यायका लागि लड्नु परिरहेको छ, भारती भन्छिन्, सत्यको पक्षमा उभिँदा उल्टै महिलाको चरित्र हत्या गरिन्छ भने म हरेक चुनौतीको सामना गर्न तयार छु । भारतीको अनशनको पक्षमा उभिएकी नेपालगन्जकी वसन्ती नेपालीले भनिन्, यो लडाइँमा भारती एक्लै छैनन् । सरकारले अपराधी खुला छोड्न पाउँदैन, यसरी अपराधीको संरक्षण भए आम नागरिक कसरी सुरक्षित हुने ?"
मनु उपन्यासलाई पद्मश्री,"काठमाडौं (कास) यस वर्षको पद्मश्री साहित्य पुरस्कार मनु उपन्यासका लागि देवीप्रसाद सुवेदीले प्राप्त गरेका छन् । खेमलालहरिकला लामिछाने समाज कल्याण प्रतिष्ठानले हरेक वर्ष प्रदान गर्दै आएको उक्त साहित्यिक पुरस्कार सुवेदीले पाएका हुन् । राजधानीमा शनिबार आयोजित एक कार्यक्रममा प्रतिष्ठानले पुरस्कार प्रदान गरेको हो । गत वर्ष प्रकाशितमध्ये प्रतिष्ठानलाई प्राप्त १ सय ८० पुस्तकबाट १५ कृतिको सर्ट लिस्ट तयार पारिएको थियो । त्यसपछि अन्तिम पाँच पुस्तकको सूची सार्वजनिक गरिएको थियो । यसमध्येबाट मनु उपन्यासलाई उत्कृष्ट साहित्यिक कृतिका रूपमा घोषणा गरिएको हो । त्यस्तै, प्रतिष्ठानले शिक्षाविद् एवं काठमाडौं विश्वविद्यालयका संस्थापक सुरेशराज शर्मालाई पद्मश्री गौरव र कार्टुनिस्ट दुर्गा बराल वात्स्यायन लाई पद्मश्री साधना प्रदान गरिएको छ । प्रतिष्ठानले २०६३ सालदेखि निर्णायक मण्डलको छनोटका आधारमा साहित्यिक पुरस्कार प्रदान गर्दै आएको छ । प्रतिष्ठानले प्रत्येक वर्ष लामो समयदेखि समाजमा योगदान पुर्याएका व्यक्तित्वलाई पद्मश्री गौरव र कला क्षेत्रमा सक्रिय योगदान पुर्याएकालाई पद्मश्री साधना पुरस्कार प्रदान गर्दै आएको छ । साहित्यिक पुरस्कार, पद्मश्री गौरव र पद्मश्री साधना गरी तीनवटै पुरस्कारको राशि तीनतीन लाख रुपैयाँ रहेको छ । प्रतिष्ठानका अध्यक्ष जीवा लामिछानेले राष्ट्रको विकासमा साहित्यिक उचाइको समेत उत्तिकै महत्त्व रहने बताए । पछिल्लो समय तीव्र प्रविधिको प्रयोगले किताब पढ्ने संस्कृति ओझेल पर्दै गएकामा उनले चिन्ता व्यक्त गरे । यद्यपि साहित्यिक सम्मान र पुरस्कार प्रदानजस्ता कार्यक्रमले साहित्य र साहित्यिक संस्कृति जोगाउन कतै न कतै टेवा पुगेको दाबी गरे ।"
क्रिकेटमा नेपालसामु ऐतिहासिक अवसर,"आईसीसी पुरुष ट्वान्टी२० विश्वकपमा प्रवेशका लागि एसियाली छनोट प्रतियोगिता सोमबारबाट काठमाडौंमा हुँदै छ । यो प्रतियोगिता नेपालका लागि ठूलो परीक्षा हो, जसले धेरै हदसम्म नेपाली क्रिकेटको भविष्य निर्धारण गर्नेछ । त्यसैले छनोट प्रतियोगितामा नेपालको प्रदर्शन कस्तो रहने हो भन्नेमा सबैको उत्सुकता रहेको छ । नेपाललाई छनोट प्रतियोगितामा कम्तीमा फाइनल प्रवेशका लागि बलियो दाबेदारका रूपमा हेरिएको छ । नेपाली टिम छनोट खेलिरहेका देशमध्ये वरीयतामा सबैभन्दा अगाडि छ । फेरि प्रतियोगिता घरेलु भूमिमा हुँदै छ । त्यसमाथि नेपाली पुरुष राष्ट्रिय क्रिकेट टिम लयमा छ । एकदिवसीय क्रिकेटको मान्यता र साख जोगाउने क्रममा नेपालले पछिल्लो एक वर्षभन्दा बढी समय उत्कृष्ट खेल प्रदर्शन गरेको छ । कप्तान रोहितकुमार पौडेल तथा प्रशिक्षक मोन्टी देसाईको नेतृत्वमा नेपालको यो यात्रा अविश्वसनीय रहेको छ । यही लयलाई उतार्न सके नेपाल सन् २०२४ मा हुने ट्वान्टी२० विश्वकपका लागि छनोट हुन सक्छ । त्यसका लागि मैदानमा प्रमाणित गर्ने समय आइसकेको छ । यसपल्टको एसियाली छनोटमा आठ टिम छन् । समूह ए मा नेपालसँगै मलेसिया, ओमान र सिंगापुर तथा समूह बी मा यूएई, बहराइन, हङकङ र कुवेत छन् । खेलहरू मूलपानी र त्रिवि क्रिकेट मैदानमा हुनेछन् । सुरुमा लिग चरणका खेल हुनेछन् र प्रत्येक समूहका शीर्ष दुई टिमले सेमिफाइनल यात्रा तय गर्नेछन् । सबै टिमका लागि पहिलो लक्ष्य यही अन्तिम चारमा प्रवेश हुनेछ, मुख्य लक्ष्य भने फाइनल पुग्नु नै हुनेछ । फाइनल प्रवेश भनेको ट्वान्टी२० विश्वकपका लागि छनोट हुनु हो । क्रिकेट त्यसै पनि अनिश्चितताको खेल हो । त्यसमाथि ट्वान्टी२० क्रिकेट हदै अनिश्चितताको स्वरूप हो, यसमा कुनै पनि बेला कुनै पनि मोड आउन सक्छ । एकै ओभर अथवा केही बलको खेलबाटै पनि जितहारको पूरा समीकरण फेरिन सक्छ । नेपाली टिम सजग हुनुपर्ने यसमै हो । नेपालको प्रदर्शन सन्तुलित, सुझबुझपूर्ण, निर्णायक र जिम्मेवारीले भरिएको हुन जरुरी छ । हालै सकिएको त्रिकोणात्मक ट्वान्टी२० शृंखलाको पृष्ठभूमिमा यो छनोट प्रतियोगिता हुँदै छ । काठमाडौंमै भएको उक्त प्रतियोगिता छनोट प्रतियोगिताको तयारीका रूपमा थियो । त्यसले नेपाललाई चेतावनी मात्र दिएको छैन, पाठ पनि सिकाएको छ । शृंखलाको लिग चरणमा नेपाल सबै खेलमा विजयी रह्यो र प्रदर्शन उच्च रह्यो । तर फाइनलमा नेपाल यूएईबाट पराजित रह्यो अर्थात् उपाधि आफ्नो नाममा लेखाउन सकेन । फाइनलमा नेपालको प्रदर्शनका क्रममा ब्याटिङ, बलिङ र फिल्डिङ तीनै क्षेत्रमा केही खोट प्रस्टै देखिए । अब नेपाली टिमले आफ्नो कमजोरीलाई निस्तेज पार्ने र अझ सुदृढ प्रदर्शन गर्ने योजना बुन्न सक्नुपर्छ । नेपाली टिमले घरेलु मैदानमा बाह्रौं खेलाडी का रूपमा पाउने अपार दर्शकको फाइदा लिन सक्छ । एसोसिएट देशहरूमध्ये नेपालमा जत्ति दर्शक अन्यत्र कतै पाइँदैन । एकदिवसीय र ट्वान्टी२० क्रिकेट दुई फरक ढाँचा र स्वभावका खेल हुन् । विश्व क्रिकेटको कान्छो स्वरूप ट्वान्टी२० को विश्वकपमा नेपाल अहिलेसम्म एकैपल्ट मात्र छनोट भएको छ । सन् २०१४ मा बंगलादेशमा भएको त्यस प्रतियोगितामा नेपालको प्रदर्शन उच्च रह्यो । त्यो बेला नेपालको छनोट यात्रा पनि अपूर्व थियो । त्यस विश्वकपको प्रभाव कति धेरै पर्यो भने पूरा देशमा एक प्रकारको क्रिकेट लहर नै छायो । अहिलेको नेपाली टिममा रहेका खेलाडीमध्ये अधिकांशले त्यही प्रतियोगिताबाट प्रभावित भएर क्रिकेट खेल्न सुरु गरेका थिए । त्यो त्यही समय थियो, जति बेला नेपाली क्रिकेट अस्तव्यस्त अवस्थाबाट गुज्रिरहेको थियो, एकपछि अर्को विवाद भइरहेका थिए । त्यसपछिका छनोटमा नेपालको प्रदर्शन उच्चस्तरको रहन सकेन । समयसँगै ती सबै इतिहास भए, इतिहासबाट सिक्ने भनेकै पाठ नै हो । नेपाली क्रिकेटसामु अहिलेको छनोट प्रतियोगिता ऐतिहासिक अवसर बनेर अगाडि आएको छ । ट्वान्टी२० विश्वकपमा छनोट हुन सके समग्र नेपाली क्रिकेटले नै सकारात्मक कायापलटको अवसर पाउनेछ । छनोटको यति राम्रो अवसर नेपालसामु यसअघि कहिले पनि थिएन । त्यस अर्थमा पनि अहिले नेपाली राष्ट्रिय टिम र यसका खेलाडी तथा प्रशिक्षकको काँधमा ठूलो जिम्मेवारी छ । सिंगो देश नेपाली टिमको समर्थनमा रहनेछ । विश्वकपमा छनोटका लागि नेपाली टिमलाई शुभकामना ।"
कसले गर्ने महँगी नियन्त्रण ?,"सरकार मैले जति कसैले गरेको छैन भन्दै प्रगति विवरण सुनाउँदै हिँड्छ । प्रतिपक्षी दल जनतालाई गुमराहमा पारेर आफ्नो राजनीति अभीष्ट पूरा गर्न व्यस्त देखिन्छ । प्रजातन्त्र आएको तीन दशक बित्दा पनि राजनीति स्थिरता कायम हुन नसक्नुको दोष कसको हो ? सधैं देशलाई राजनीति बन्धक बनाउन पाइँदैन । हाम्रो विकल्प छैन भन्ने नेताहरूको घमण्डलाई जनस्तरबाटै चकनाचुर पार्नुपर्छ । त्यसैले अब आउने निर्वाचनमा जनताले पुरानो पार्टीको विकल्प खोजे भने अन्यथा मान्नुपर्दैन । पुरुषोत्तम घिमिरे, जोरपाटी, काठमाडौं"
मिसन ८४ किन ?,"विश्वका मुलुकहरूसँग तुलना गर्ने हो भने गरिब र सानो राष्ट्र भएर पनि धेरै राजनीतिक दल र नेता भएको मुलुक भनेर चिनिन्छ । २०४६ सालअघि राजाले देश बरबाद गरे भनेर प्रजातन्त्र प्राप्तिको संघर्ष भयो । संघर्षमा मुलुकमा सबै क्षेत्रका पेसाकर्मी र सर्वसाधारणले समेत ज्यानको आहुति दिए । संघर्षका क्रममा धेरै वर्ष जेलनेल भोगेका नेताहरूप्रति जनताको ठूलो आस्था थियो । नेता, दल र नेतृत्वप्रतिको विश्वास गहिरो थियो । यही विश्वासका आधारमा उनीहरूकै नेतृत्वमा मुलुकमा ठूलाठूला राजनीतिक परिवर्तन भए । २०४६ पछि प्रजातन्त्र हुँदै गणतान्त्रिक व्यवस्था आएको ३२ वर्ष बितेको छ । यस बीचमा भएको परिवर्तनले कैयौं नेताकार्यकर्ताले ठूलाठूला अवसर पाए । तर जनताको आर्थिक र सामाजिक अवस्थामा भने उल्लेख्य परिवर्तन हुन सकेन । नेताहरू मोटाउँदै गए तर जनता झन्झन् दुब्लाए । नागरिकको एउटा तप्काको आर्थिक हैसियत बढ्दै गए पनि आम रूपमा ठूलो परिवर्तन हुन सकेन । गणतन्त्रपछि देश झन् आर्थिक रूपमा जर्जरतर्फ उन्मुख भइरहेको छ । गत साताको परीक्षणमा एसियाको आर्थिक सूचकमा सबभन्दा पछि परेको मुलुक नेपाल रह्यो । महँगीले सीमा नाघेको छ । दैनिक उपभोग्य वस्तु सर्वसाधारणले किनेर खान नसक्ने भएको छ । बैंकमा थुप्रिएको पैसा बजार जान सकेको छैन । लगानीको वातावरण छैन भने जनताले ऋण लिन नसक्ने अवस्था छ । मुख्य सहरी क्षेत्रको व्यापार व्यवसायको शून्यताले नाम चलेका व्यापारिक कम्प्लेक्सका पसलहरू बन्द हुन थालेका छन् । सरकार सम्हाल्नेहरूलाई विदेश भ्रमणको मोहले छाडेको छैन । शासक र प्रशासकहरू एउटा देशको भ्रमण सकिएको छैन उतैबाट अर्को देशको कार्यक्रम तर्जुमा गरिसकेका हुन्छन् । वास्तविक जनताबाट अनुमोदित जनप्रतिनिधिले भन्दा पनि टिके प्रथा समानुपातिक प्रणालीबाट आएका जनप्रतिनिधिको राज्यको ढुकुटीमा मोजमस्ती गरेको देख्दा नयाँ दलले अबको मिसन ८४ भन्ने नारा तय गर्न पाएका छन् । जनप्रतिनिधि चुनावका बेला सक्रिय हुन्छन् । जब चुनाव जित्छन्, तीन सय दिन हराउँछन् । मतदाता सधैं निरीह हुन्छन् । तर उनीहरू मत खसाल्ने दिन एकै रातमा परिवर्तन हुन्छन् । विभिन्न आश्वासनका पोका र खानपिनको लोभमा अमूल्य मत बेच्ने चलन अझै हराएको छैन । जनता सचेत नहुन्जेल देश र समाज सुधि्रँदैन । त्यसैले मिसन ८४ मा जुन दलले प्रस्ट भिजन र सही व्यक्तिलाई अघि बढाउँछ, त्यसैलाई समर्थन गरेर जिताउन सकेमा मात्र मुलुकको हित हुन सक्छ । अन्यमा हामी २१ औं होइन १७ औं शताब्दीतिर धकेलिनेछौं । खिमराज गिरी, काठमाडौं"
"'सानेपामा दाहाल, देउवा र ओलीको एउटै स्वर : प्रश्नहरूबाट भाग्दैनौं, छिट्टै जवाफ दिन्छौं समाचारमा  बाट लिइएका केही टिप्पणी :",पार्टीका झोलेबाहेक अरूले तिम्रा कुरा पत्याउन छाडे । राणा र पञ्चले पनि व्यवस्था भत्किने समयमा यस्तै अभिव्यक्ति दिन्थे । दीर्घराज जोशी
प्रचण्डदेउवा जोड्ने रसायन,"२०८० सालको दसैं सकिएको छ । फर्केर हेर्दा, यो दसैंका मुख्यतः चार पक्ष उल्लेखनीय छन् । पहिलो, आर्थिक पाटो । प्रचलित नेपाली उखान आयो दसैं ढोल बजाई, गयो दसैं ऋण बोकाइ को सान्दर्भिकता अझै बाँकी रहेको अनुभूति फेरि एक चोटि भएको छ । रेमिट्यान्स हात पार्ने एउटा तप्काबाहेक अधिकांश भुइँमान्छेलाई ऋण बोकाएरै बिदा भएको छ दसैं । आकाश छुने महँगी र जर्जर हुँदै गएको आर्थिक अवस्थाबीच जनसाधारणले दसैं धक फुकाएर मनाउन सकेनन्, जसोतसो मनाए । दोस्रो, अतिवादविरुद्ध सद्भाव । आर्थिक संकट झेले पनि सामाजिक र सांस्कृतिक दृष्टिले भने यो दसैं समृद्ध देखियो । धर्म र सम्प्रदायका नाममा हिंसा भड्काएर राजनीतिक स्वार्थ पूरा गर्न खोज्ने जमातलाई दसैंले गतिलो जवाफ दियो । बाजुराको कोटिला, गोरखा र नेपालगन्जमा हिन्दुमुस्लिम समुदायले उत्साहका साथ दसैं उत्सवमा सरिक भएर सामाजिक अनि भावनात्मक एकता देखाए । वर्षौंदेखि मिलेर बसेका समुदायले सद्भाव, बलियो भाइचारा र सहिष्णुता देखाएर यो पर्वलाई रंगीन बनाए । यो दसैंको सुखद सन्देश थियो । तेस्रो, राजनीतिक रंग । भुइँमान्छेहरू दसैंमा सामाजिकता र सद्भाव अभिवृद्धिमा लागिरहँदा एक थरी राजनीतिक आग्रह बोकेका ठालु हरू चाहिँ यो रंगीन उत्सवमा राजनीतिक रंग पोत्न उद्यत देखिए । शीतल निवास र निर्मल निवासबीचको भौतिक दूरी जति कम छ, दसैंमा प्रकट द्वेष र घृणाले भावनात्मक दूरी थप बढाइदिएको छ । एकातिर धर्मनिरपेक्ष मुलुकका राष्ट्रपतिमा परम्परागत शासकशैली अख्तियार गरिराख्ने आकांक्षा देखियो भने, अर्कातिर नागरिक तहमा ओर्लिसकेका पूर्वराजाको महत्त्वाकांक्षा ह्वात्तै बढेको देखियो । आपसी सद्भाव र भाइचारा बलियो बनाउने पर्वलाई ध्रुवीकरण र कित्ताकाट गर्न उद्यत पूर्वराजाका अनुयायीहरूले दासत्व स्विकारेको दृश्य भद्दा थियो । चौथो, शीर्षहरूको देखावटी सद्भाव । दसैंका अवसरमा प्रमुख राजनीतिक दलहरूका नेताहरू प्रसन्न मुद्रामा एकअर्कासँग हात मिलाएका, अंकमाल गरेका देखिए । शुक्रबार प्रधानमन्त्री पुष्पकमल दाहाल प्रचण्ड र एमाले अध्यक्ष केपी ओलीबीच दुई घण्टा कुराकानी भयो । यसपछि दुवै नेता प्रेससामु प्रसन्न मुद्रामा प्रकट भए । शनिबार नेपाली कांग्रेसको चियापान कार्यक्रममा पुगेका ओली र सभापति शेरबहादुर देउवाबीच त्यस्तै भावभंगी देखियो । चियापानमा पुगेका प्रचण्डले त एकता र सद्भाव बलियो भएको दाबी पनि गरे । नेताहरूले शुभकामना आदानप्रदानको औपचारिकता पूरा गरे पनि खासमा दसैंले यीबीचको कटुता र संशयको निवारण गरेन । बरु, यो अरू बढेको छ । दसैंअघि घटित कोशी प्रकरण (एमालेका ३९ सांसदको सहयोगमा शेखर कोइरालापक्षीय नेता केदार कार्की मुख्यमन्त्री बनेको सन्दर्भ) ले प्रचण्ड अझै सशंकित छन् । हुन त उनले देउवाको रोहबरमा कोइरालालाई उपस्थित गराई एउटा चिर्कटोमा गठबन्धनप्रति प्रतिबद्ध भएको बयाननामामा हस्ताक्षर लिएका छन्, तर उनी गठबन्धनको भविष्यलाई लिएर सशंकित नै छन् । सम्भवतः मनको अन्तरकुन्तरमा रहेको त्यही संशयका कारण उनी गठबन्धन पाँचै वर्ष टिक्ने दाबी दोहोर्याईतेहर्याइरहन्छन् । बिहीबार रुकुमको बाफीकोट पुगेर उनले फेरि भने, गठबन्धन भत्काउन अनेक प्रयत्न भएका छन् तर यसको एकता र सहकार्यलाई कसैले तोड्न सक्दैन । भ्रम नपाल्दा हुन्छ ।के प्रचण्डले दाबी गरेजस्तै यो गठबन्धन पूरै अवधि टिक्ला ? वा, तत्कालका लागि कोशी प्रकरणको व्यवस्थापन भए पनि यो रोग अन्यत्र सर्दै केन्द्रीय गठबन्धनसम्म आइपुग्ला ? सत्तामा टिकिरहन प्रचण्ड सरकारका अनुकूलता र प्रतिकूलता केके छन् ? दसैं सकिएसँगै उठेका यी प्रश्नमा यो स्तम्भ केन्द्रित रहनेछ । आम निर्वाचन२०७९ यता प्रचण्ड सत्ता राजनीतिको दाउपेचमा सफल देखिएका छन् । निर्वाचनमा आफू सरकार बनाउने हैसियतमा नपुग्ने तर संयुक्त सरकार बन्दा किङमेकर हुन सक्ने पूर्वानुमान उनलाई थियो । भयो पनि त्यस्तै । तर, कांग्रेस पहिलो दल भएपछि देउवा वचनबाट पछि हटे । जुनसुकै सर्तमा प्रधानमन्त्री बन्ने आकांक्षा पालेका प्रचण्डलाई देउवाको छैटौं पटक प्रधानमन्त्री बन्ने लालचले झस्कायो र उनी पुगे ओलीको शरणमा । कांग्रेसमाओवादी गठबन्धन भत्काउन रणनीति पालेका ओलीले शरण दिएपछि प्रचण्ड तेस्रो पटक प्रधानमन्त्री बने, १० पुस २०७९ मा । प्रचण्ड बालकोट पुगेर प्रधानमन्त्री भएपछि देउवाले पनि त्रुटि महसुस गर्दै समर्थन मात्रै गरेनन्, सत्ता दाउपेचको कार्ड पनि फाले । यता, सहकार्य र घृणा दुवै खाले सम्बन्ध पटकपटक बेहोरेका ओलीप्रचण्डबीचको लगनगाँठो दुई महिनामै टुट्यो । राष्ट्रपति निर्वाचनको मुद्दामा विमित भएपछि प्रचण्डलाई पूर्ववर्ती गठबन्धनमा फर्कने निहुँ मिल्यो र फर्किए । प्रचण्डलाई बिच्काउँदा कम्युनिस्टहरू एक ठाउँमा आउँछन् भन्ने बुझाइ भएका देउवा अबचाहिँ उनलाई पहिलो चरण प्रधानमन्त्री मान्न राजी भए । १७ माघ २०७९ मा देउवा र प्रचण्डबीच आलोपालो प्रधानमन्त्री बन्ने भद्र सहमति (पहिलो तीन वर्ष प्रचण्ड र त्यसपछि दुई वर्ष देउवा) बन्यो । माधव नेपालको पनि व्यवस्थापन गर्नुपर्ने भएपछि पहिलो दुई वर्ष प्रचण्ड, त्यसपछि डेढडेढ वर्ष क्रमशः नेपाल र देउवा पदासीन रहने सहमति बन्यो । सोही बमोजिम प्रचण्ड दस महिनादेखि सरकारको नेतृत्वमा छन् । यस हिसाबले अब उनका १४ महिना बाँकी छन् । टिप्पणीकारहरू भन्ने गर्छन् सत्ता दाउपेचमा माहिर बन्दै गएका प्रचण्ड पाँचै वर्ष सत्तारोहण गर्न चाहन्छन् । यद्यपि उनले त्यस्तो आकांक्षा कतै प्रकट गरेका छैनन् । उनको पहिलो प्राथमिकता सहमति अनुसार दुई वर्ष कार्यकाल पूरा गर्नु नै हुनेछ । कदाचित् उनमा पूरै अवधि प्रधानमन्त्री बन्ने महत्त्वाकांक्षा हुर्किंदै रहेछ भने पनि तत्काल देउवालाई चिढ्याउन चाहँदैनन् । कारण, जबसम्म देउवा दाहिना हुन्छन्, उनको गद्दी धेरै हदसम्म सुरक्षित रहन्छ । नेपाली राजनीतिमा यति बेला अनौठो हावा चलेको छ । राजनीतिक शास्त्र वा दर्शनले यहाँको राजनीति निर्देशित गर्दैन । शक्ति र सत्ता, तत्कालीन आवश्यकता, नेताका प्रवृत्ति र चरित्रबाट सिंगो राजनीतिक प्रणाली निर्देशित हुने गर्छ । नत्र, कुनै पनि सरकारको आयु निर्धारण त्यसले लिने नीति, सञ्चालन गर्ने कार्यक्रमहरूका आधारमा हुनुपर्ने होÙ गठबन्धनहरू निर्माण हुन न्यूनतम राजनीतिक सिद्धान्तको आधार खोजिनुपर्ने हो । तर, यहाँको राजनीतिको मुख्य आधार गणित हो । सत्ता र शक्तिको आकांक्षा हावी हुँदा राजनीतिक सिद्धान्त, आदर्श, मूल्य र नीतिकार्यक्रम आदिको औचित्य औपचारिकतामा सीमित हुँदै गएको छ । बितेका दस महिनामा प्रचण्ड सरकारले गर्न नसकेका कामको लामो फेहरिस्त बन्छ तर कामै नगरेको पनि होइन । भ्रष्टाचार र सुशासनका मुद्दामा आंशिक उपलब्धि नै सही, यो सरकारले केही अर्थपूर्ण पहल गरेको छ । मिटरब्याजीको समस्या सम्बोधन लगायत केही राहतका प्याकेज पनि घोषणा भएका छन् । महँगीले प्रताडित जनसाधारणलाई दसैंको मुखमै पेट्रोलियम पदार्थको मूल्य घटाएर सरकारले थोरै राहत दियो । तर, सरकारको आयु यस्ता गर्न सकेका वा नसकेका कामका आधारमा तय नहुने रहेछ । सत्तारूढ घटकहरूबीचको शक्ति, साधनस्रोत र अवसरको बाँडफाँट यसको मुख्य आधार हुने गर्छ । त्यस अर्थमा देउवा र प्रचण्डलाई जोडिराख्ने रसायन नै यो गठबन्धन सरकारको आयु निर्धारणको प्रमुख आधार हो । जबसम्म प्रचण्ड र देउवाबीचको रसायन मिल्छ, तबसम्म प्रचण्डको सत्तायात्रा जारी रहन्छ । उल्लेख्य के छ भने, यी दुई नेताबीच राजनीतिक दर्शन र वैचारिक पृष्ठभूमि नमिले पनि अरू धेरै कुरामा प्रवृत्तिगत समानता छ । जस्तो, सत्ता र शक्तिमा पुग्न यी दुई नेता जति पनि लचिलो हुन सक्छन् । अडान र निर्णय समयसन्दर्भ हेरेर फेर्न सक्छन् । दुवैको राजनीतिक विगत र व्यवहारले यो पुष्टि गर्छ । सहकार्यका लागि राजनीतिक विचार र दर्शन चाहिँदैन यिनलाई, तत्कालीन राजनीतिक आवश्यकता भए पुग्छ । यी दुवै नेता यति धेरै व्यवहारवादी छन्, सत्ता र शक्तिको केन्द्र आफू रहने सर्तमा कुनै पनि सम्झौता र सहकार्य गर्न सक्छन् । दुवै नेता राजनीतिक रूपमा विचलित भएका दृष्टान्त पनि छन् । जस्तो, देउवालाई कांग्रेसभित्रै शाही कांग्रेस को आरोप लाग्थ्यो । कालान्तरमा उनले संसद् विघटनको अलोकतान्त्रिक कदम चालेर पद रोजे । त्यसका लागि पार्टी विभाजन गरे । संसदीय व्यवस्थाविरुद्ध लडेर जनवाद ल्याउने लक्ष्य बोकेका प्रचण्ड पनि राजनीतिक सम्झौता गरेर संसदीय भासमा फसेको भनेर उनकै कार्यकर्ताहरू आलोचना गर्छन् । हुन त माओवादीलाई शान्तिपूर्ण अवतरण गराउन, संविधानसभाबाट नयाँ संविधान निर्माणमा उनको भूमिका नभएको होइन, तर जसरी राजनीतिक रूपान्तरणका नाममा यी चरम सत्ताभोगी भए, देउवा र यी उस्तैउस्तै लाग्छन् । यी दुवैबीच रहनसहन, प्रवृत्ति र चारित्रिक समानता पनि छ । सामान्य वर्गीय पृष्ठभूमिबाट आएका दुवै नेता कुलीन वर्गमा परिणत भएका छन् । कुनै बेला राजनीतिमा परिवारवाद हावी गराएको भनेर गिरिजाप्रसाद कोइरालाको आलोचना हुन्थ्यो । र, आलोचना देउवाले पनि गर्थे र माओवादी वृत्तबाट पनि हुन्थ्यो । अहिले देउवा, प्रचण्ड सबै राजनीतिमा परिवारवाद हुर्काउन तँछाडमछाड गर्दै छन् । तीन दशकदेखि माओवादीको नेतृत्व लिएका प्रचण्ड आफू राष्ट्रिय राजनीतिको केन्द्रमा छन्, शक्ति र सत्ता उपभोग गरिरहेका छन् तर पार्टी दिनानुदिन कमजोर हुँदै गएको छ । यता, देउवा पार्टीमा वर्चस्व भएका नेता त हुन् तर सबैको नेता हुन सकिरहेका छैनन् । समन्वयकारी भूमिका खेलेर पार्टीलाई एकढिक्का बनाउन सकेका छैनन् । गुट निर्माण गर्ने र षड्यन्त्रको सिद्धान्तमा विश्वास गर्ने देउवा र अनवरत नेतृत्वमा रहँदै प्रतिस्पर्धीलाई पाखा लगाउँदै आएका प्रचण्डबीचका यस्ता अनेक प्रवृत्तिगत समानताले गर्दा विपरीत राजनीतिक दर्शन बोके पनि यी दुवैबीच अनौठो सहवास कायमै छ । अझ मुख्य कुरा, यसअघि पनि यी दुई नेताबीच भएको भद्र सहमति कार्यान्वयन भएको नजिर छ । २०७३ मा प्रचण्ड दोस्रो पटक प्रधानमन्त्री हुँदा देउवासँगै आलोपालो गर्ने सहमति गरेका थिए । १९ साउन २०७३ मा भएको सहमति अनुसार, उनी नौ महिना प्रधानमन्त्री भए र नौ महिनापछि देउवालाई प्रधानमन्त्री बन्ने मार्ग प्रशस्त गरिदिएका थिए । यसरी हेर्दा, प्रचण्ड सरकारका अनुकूलता देखिन्छन् । नेपालको सत्ता राजनीतिलाई प्रभावित पार्न सक्ने बाह्य शक्तिहरूलाई पनि विश्वासमा लिने रणनीति उनले अख्तियार गरेका छन् । आफूलाई प्रधानमन्त्री भएको देख्न नचाहने भारतलाई समेत उनले यसबीच कन्फिडेन्स मा लिए । दस महिनाभित्रै भारत, अमेरिका, चीन भ्रमण गरेका उनी सन्तुलित कूटनीति अख्तियार गरेको दाबी गर्छन् । संयुक्त राष्ट्रसंघका महासचिव आउनुलाई उनी आफ्नो कूटनीतिक सफलताका रूपमा व्याख्या पनि गर्छन् । तर, चीनलाई कर्नर मा राखेर इन्डोअमेरिकी स्वार्थलाई उच्च प्राथमिकतामा राख्नुको प्रचण्ड रणनीतिको अन्तर्य सत्ता नै हो ।उनले समाजवादी मोर्चा गठन गरेर गठबन्धनभित्र आफ्नो बार्गेनिङ क्षमता बढाए भने नक्कली भुटानी शरणार्थी प्रकरण, ललिता निवास प्रकरण, गौर नरसंहारका फाइल खोलेर समकक्षी नेताहरूलाई दबाबमा राख्ने रणनीति पनि लिए । यहाँनेर चाहिँ उनको जोखिम र प्रतिकूलता बढ्यो । बालकृष्ण खाण नक्कली भुटानी शरणार्थी प्रकरणमा तानिएपछि देउवाले दबाब मात्रै महसुस गरेनन्, चिढिए पनि । गठबन्धनमा खटपट बढ्ने संकेत देखिएपछि यो प्रकरणको छानबिनले पूर्णता पाएन । ललिता निवास प्रकरणमा त्यस्तै भयो । माधव नेपालले सरकारले प्रभावकारी काम गर्न नसकेको भन्दै दुर्घटनामा पर्न सक्ने चेतावनी दिन थालेपछि यो प्रकरणमा पनि एउटा तहको व्यवस्थापन गर्नतिर सरकार लाग्यो । गौर नरसंहारको फाइल खोलेपछि त उपेन्द्र यादव यति चिढिएका छन्, उनी सरकार फेर्न शक्तिकेन्द्र धाउन थालिसकेका छन् । गठबन्धन टुटाउने एकसूत्रीय एजेन्डा बोकेका ओलीले पछिल्लो पटक यादवलाई कोशी मोडल मा प्रधानमन्त्री बन्न अफर गरेको सूचना सार्वजनिक भएको छ । शेखरलाई अघि सारेर असफल भएपछि गठबन्धनका कमजोर कडीहरू खोजिबसेका ओलीको नजर यादवतिर परेको छ । गठबन्धनभित्रैका समकक्षीहरूको व्यवस्थापन र यस्ता अदृश्य चलखेला प्रचण्डका फ्रतिकूलता हुन् ।"
विज्ञान बगैंचाबाट प्रभावकारी सिकाइ,"बालविकास र शिशु कक्षाका विद्यार्थीलाई पत्रपत्रिका च्यात्न मन पर्छ । हामी शिक्षकहरू उनीहरूलाई बेलाबेला पत्रिका पट्याउन सिकाउँछौं । एलकेजी र यूकेजीका विद्यार्थीलाई पत्रपत्रिकाबाट कहिले डुंगा त कहिले हवाईजहाज बनाउन सिकाउँछौं, गर्मीयाममा यस्ता कागजबाट हातेपङ्खा बनाउन सिकाउँछौं । उनीहरूले कनीकुथी चिनेका नेपाली र अंग्रेजीका शब्द खोजेर गोलो घेराभित्र राख्न सिकाउँछौं । शिशु कक्षाका विद्यार्थीलाई सानाभन्दा ठूल्ठूला अक्षरमा गोलो लगाउन सिकाउँछौं । यस्ता क्रियाकलाप गरिसकेपछि काम नलाग्ने कागजका टुक्रा चारपाँच दिन भिजाएर त्यसबाट अर्को शैक्षिक सामग्री बनाउँछौं । अभिभावकलाई पनि बेलाबेला यसबारे अभिमुखीकरण कार्यक्रम गर्छौं । कागजबाट बनेका शैक्षिक सामग्रीले प्लास्टिक र काठबाट बनेका सामग्रीलाई थोरै भए पनि विस्थापित गर्दै लगेका छन् । यस्ता काम नलाग्ने कागजबाट कक्षाकोठामा फोहोर र शैक्षिक सामग्री राख्ने भाँडा तथा कार्यालय प्रयोजनका सामग्री पनि बनाउँछौं । दुई महिनाअघि यूकेजीमा फलफूलबारे पाठ पढाउने क्रममा मैले विद्यार्थीलाई केरा, आँप र नासपाती चखाएँ । तरकारीको नाम लेख्न र चिनाउन कक्षामा तरकारी लिएर गएँ । विद्यार्थीलाई पनि भान्सामा पाक्ने तरकारी ल्याउन भनें । कतिपय अभिभावकले तरकारी पठाएर सहयोग गरे । त्यस्ता अभिभावकलाई मैले घरमा पनि चिनाइदिन आग्रह गरें । त्यसपछि आफूले ल्याएका तरकारीको नाम भन्न विद्यार्थीबीच तँछाडमछाड चल्यो । उनीहरूमा निर्धक्क बोल्ने बानीसमेत विकास हुँदै गयो । उनीहरूलाई नजिकैको पसल लगेर समेत तरकारी चिनाएँ । उनीहरूलाई बेलाबेला कौसी र करेसाबारीमा लगेर पनि तरकारी र फलफूलका बोटबिरुवा देखाउने गरेकी छु ।सहरबजारका कतिपय निजी विद्यालयले साना कक्षामा मन्टेसोरी विधि अपनाउन थालेका छन् । शैक्षिक सामग्रीका रूपमा भने अधिकांशले प्लास्टिक तथा काठका सामग्री प्रयोग गर्छन् । माथिल्लो कक्षामा त्यस्ता शैक्षिक सामग्री प्रयोग गर्न छाड्छन् । कक्षा उक्लँदै जाँदा अझ बढी शैक्षिक सामग्री सहितको शिक्षण सिकाइ गर्नुपर्ने हो तर विद्यालय र शिक्षक स्वयंले यसबारे चासो नराखेपछि पुस्तकको सैद्धान्तिक सिकाइ मात्र हुने गरेको छ । स्कुले शिक्षा हासिल गरेका बहुसंख्यक विद्यार्थीले लसुन र प्याजको पात चिन्दैनन् । के निजी, के सामुदायिक, बहुसंख्यक विद्यालयले शैक्षिक सामग्री सहितको शिक्षण सिकाइलाई महत्त्व दिएको पाइँदैन । यो शिक्षकको रुचि, योग्यता र पृष्ठभूमिसँग प्रत्यक्ष जोडिएको छ । सैद्धान्तिक शिक्षा मात्र हासिल गरेका कतिपय विद्यालय सञ्चालक, प्रधानाध्यापक तथा शिक्षकले शैक्षिक सामग्रीको महत्त्व बुझेका हुँदैनन् । तर केही निजी विद्यालयले साना कक्षामा मात्र हैन, माथिल्ला कक्षामा समेत शैक्षिक सामग्रीसहितको शिक्षण सिकाइ गर्न थालेको धेरै भयो । कतिपय विद्यालय, विश्वविद्यालयले स्वदेशी तथा विदेशी शिक्षक बोलाएर यसबारे अभिमुखीकरण र छोटो अवधिको तालिमसमेत सञ्चालन गर्छन् । तर बहुसंख्यक विद्यालयले यस्ता विषयप्रति चासो राख्दैनन् । शैक्षिक सामग्रीबिनाको स्कुले शिक्षा अपूरो हुन्छ भनेर मन्टेसोरी विधि सुरु गरेकी मारिया मन्टेसोरीको अभियान र पद्धतिबारे वर्तमान शिक्षाका सरोकारवाला मौनप्रायः छन् । पूर्वप्रावि तथा प्रावि तहका विद्यार्थी स्वभावैले जिज्ञासु हुन्छन् । उनीहरूमा नयाँ कुरा सिक्ने भोक हुन्छ । शैक्षिक सामग्री सहितको सिकाइले उनीहरूको जिज्ञासा मात्र मेटिँदैन, पढाइमा रुचि पनि बढ्छ भन्ने कुरा मन्टेसोरीले द मन्टेसोरी मेथड तथा द सिक्रेट अफ चाइल्डहुड लगायत पुस्तकहरूमा सविस्तार उल्लेख गरेकी छन् । उनका अनुसार शैक्षिक सामग्रीको प्रयोगले बालबालिका जीवनोपयोगी सीप सिक्न उत्साहित हुन्छन् । जुनसुकै विषयको शिक्षण सिकाइ जीवन्त र व्यावहारिक बनाउन शैक्षिक सामग्रीको महत्त्वपूर्ण भूमिका हुन्छ । तर हामीकहाँ अझै पनि निष्क्रिय शिक्षण सिकाइकै वर्चस्व छ । अन्य विषयभन्दा पनि वनस्पति विज्ञानमा शैक्षिक सामग्रीसहितको सक्रिय शिक्षण सिकाइले बालबालिकालाई आकर्षित गर्छ । यस्तो शिक्षण सिकाइले तरकारी र फलफूलबारे जिज्ञासा बढाउँछ । उनीहरूले सानै उमेरमा तरकारी र फलफूल खान पनि सिक्छन् । यसले गर्दा उनीहरूमा कृषिमा उच्च शिक्षा लिने सोचको विकास हुन्छ । केही वर्षयता कृषि पढेकानपढेका नेपाली युवा सिक्दै कमाउँदै कार्यक्रम अन्तर्गत इजरायल जान थालेका छन् । नेपाल कृषिप्रधान देश भए पनि कृषिकर्म गर्न विदेशिनुपर्ने बाध्यतालाई शिक्षाका सरोकारवाला र राजनीतिकर्मीहरूले ख्याल गरेका छैनन् । सरकारले स्कुलमै कृषिको जीवन्त शिक्षण सिकाइ गर्न सके त्यस्तो बाध्यताको अन्त्य हुन सक्छ । यसका लागि जग्गा भए विद्यालय परिसरमा, जग्गा नभए भाडामा नत्र कौसीमै भए पनि विज्ञान बगैंचा बनाउनुपर्छ । विज्ञान बगैंचाले विद्यालयको शोभा मात्र बढाउँदैन, साना विद्यार्थीलाई शैक्षिक सामग्रीका रूपमा बोटबिरुवा अवलोकन गराउन तथा ठूला विद्यार्थीलाई गोडमेल लगायतका कृषिकर्मको कखरा सिकाउन सकिन्छ । पूर्वप्राविदेखि आधारभूत तहसम्ममा वनस्पति विज्ञानमा जीवन्त शिक्षण सिकाइलाई स्थानीय सरकारले अनिवार्य गर्ने हो भने कृषिकर्मका लागि जनशक्ति तयार हुन्छ । यस्तो जनशक्ति तयार गर्न सर्वप्रथम वनस्पति विज्ञानका शिक्षकहरूलाई विशेष तालिम दिनुपर्छ । कृषिकर्म गरेर नामदाम कमाएका कृषकलाई कम्तीमा साताको एक दिन पाहुना शिक्षकका रूपमा आमन्त्रण गर्नुपर्छÙ आफ्ना संघर्ष र सफलताका कुरा सुनाउन लगाउनुपर्छ । विद्यालयको यस्तो प्रयासले स्कुले शिक्षा फलदायी हुन्छ, विद्यार्थीले स्वदेशमै गरिखाने शिक्षा पाउन सक्छन् । तीनै तहका सरकारले कृषिकर्ममा आधारित अतिरिक्त क्रियाकलापका लागि सामुदायिक विद्यालयमा विज्ञान बगैंचा बनाउन बजेट दिनुपर्छ । निजी विद्यालयहरूमा पनि यस्ता क्रियाकलाप अनिवार्य गराउनुपर्छ । स्थानीय सरकारले विद्यालयलाई विज्ञान बगैंचा निर्माणमा प्रोत्साहन गर्ने हो भने वनस्पति विज्ञानको शिक्षण सिकाइ प्रभावकारी हुन्छÙ स्कुले शिक्षामा बोटबिरुवालाई शैक्षिक सामग्रीका रूपमा प्रयोग गर्नुपर्छ भन्ने अभियान पनि सुरु हुन्छ ।"
विद्युत् विधेयकले गर्नुपर्ने सम्बोधन,"संघीयता बमोजिम विद्युत् क्षेत्रको विकास ःः विद्युत् आयोजनाको विकास, अनुमतिपत्र वितरण तथा सञ्चालनलाई लिएर प्रस्तावित विधेयकले केन्द्र, प्रदेश र स्थानीय तहबीच अधिकार, दायित्व र जिम्मेवारी बाँडफाँट गरेको छ । विद्युत् विकाससम्बद्ध निकायहरूको सहभागितामा गठन हुने प्रस्तावित निर्देशक समितिले अन्य गतिविधिमध्ये आयोजनाको विकास तथा सञ्चालनका लागि केन्द्र, प्रदेश र स्थानीय तहबीच समन्वय पनि गर्ने भनिएको छ । सिमाना नदी र राष्ट्रिय ग्रिडमा जोडिने विद्युत् आयोजनाका कारण स्रोत बाँडफाँटमा हुने विवाद निरूपण कुन रूपमा हुने भन्ने विषय पनि यस विधेयकमा उल्लेख हुनु आवश्यक छ ।आयोगको क्षेत्राधिकार ः विधेयकले विद्युत् सेवाको आन्तरिक माग तथा आपूर्तिका लागि न्यूनतम लागत विस्तारको योजना बनाउने र विद्युतीय प्रणालीमा खुला पहुँच लागू गर्ने काम विद्युत् नियमन आयोगको कार्यक्षेत्रबाट हटाउन प्रस्ताव गरेको छ । आयोगले उत्पादन, प्रसारण, वितरण एवम् व्यापारको नियमन गर्ने हुँदा आयोगलाई नै न्यूनतम लागत विस्तार योजना र विद्युतीय प्रणालीमा खुला पहुँचको खाका बनाई कार्यान्वयन गर्न जिम्मेवार बनाउँदा मात्र पारदर्शी, विश्वसनीय र उत्तरदायी नियमनकारी निकायको स्थापना गरिएको ठहर्छ । तसर्थ, आयोगको हालसम्मको विकासक्रम तथा कार्यसम्पादनका आधारमा नियमनको आधारभूत सिद्धान्तलाई असर पर्ने गरी जिम्मेवारी नयाँ निकायलाई सुम्पिँदा आयोग झन् कमजोर हुन्छ र सरोकारवालालाई बेलाबेला नियामकीय झट्का दिने तथा बलिया निकायहरूको प्रभावका कारण नियामकीय बन्दी हुने जोखिम बढ्छ । यसबाट समग्र विद्युत् क्षेत्रलाई नै असर पर्न सक्छ ।विद्युत् नियमन आयोगले उत्पादन, प्रसारण, वितरण तथा व्यापारलाई नियमन गर्ने व्यवस्था विद्युत् नियमन आयोग ऐन२०७४ ले गरिसकेको छ । यस विधेयकले विद्युत् व्यापार तथा ग्राहक सेवालाई अनुमतिपत्र लिई गरिनुपर्ने गतिविधिका रूपमा लिएको छ तर त्यसको अधिकार आयोगलाई दिएको छैन । तसर्थ, ग्राहक सेवासमेत आयोगले नियमन गर्ने गरी प्रस्तावित विधेयकमा उल्लेख हुनुपर्छ । विद्युत् क्षेत्रको छाता ऐनका रूपमा आउनुपर्ने विधेयकले निजी क्षेत्रका अतिरिक्त समुदाय र सहकारीमा आधारित आयोजना र तिनको विकासमा सहयोग गर्ने निकाय वैकल्पिक ऊर्जा प्रवर्धन केन्द्रको भूमिका पनि उल्लेख गर्नुपर्छ । विधेयकले विद्युत् प्रणालीमा नेट मिटरिङ, भर्चुअल पावर प्लान्ट, ऊर्जा मिश्रण, जोखिम व्यवस्थापन, ऊर्जा दक्षता तथा विद्युतीय सुरक्षा जस्ता अन्तर्राष्ट्रिय रूपमा प्रचलित अवधारणालाई कुनै न कुनै तरिकाले सम्बोधन गर्नु जरुरी छ । धिताल विद्युत् नियमन तथा नवीकरणीय ऊर्जा विज्ञ हुन् ।"
युनिभर्सल शिक्षण अस्पताल तीन सातादेखि अस्तव्यस्त,"(भैरहवा) प्रिन्सिपलको राजीनामासहित सातबुँदे माग राख्दै भैरहवास्थित युनिभर्सल कलेज अफ मेडिकल साइन्सेजका विद्यार्थी तीन सातादेखि आन्दोलित छन् । प्रिन्सिपल प्राडा लक्ष्मी पाठकले राजीनामा दिनुपर्ने वा उनलाई अन्यत्र स्थानान्तरण नगरिएसम्म वार्तामा नबस्ने पनि आन्दोलनरत विद्यार्थीको अडान छ । आन्दोलनका कारण कलेजमा अध्ययनरत एमबीबीएस र बीडीएसका विभिन्न तह गरेर ७ सय विद्यार्थीको पढाइ ठप्प छ भने अस्पतालमा आकस्मिकबाहेकको उपचार सेवा पनि रोकिएको छ । अस्पतालमा एक सय इन्टर्नसिप र डेढ सय जना रेजिडेन्स चिकित्सक छन् । असोज २२ देखि विद्यार्थीले कलेजका सबै विभागमा तालाबन्दी गरेका छन् । आइतबार २३ औं दिन पनि उनीहरूले अस्पतालको ओपीडी कक्ष परिसरमा रिले अनशन जारी राखेका छन् । पहिलो माग भनेकै कलेज प्रिन्सिपलको राजीनामा वा जिम्मेवारीबाट स्थानान्तरण गर्नु हो, अस्पतालका इन्टर्नसिप एक चिकित्सकले भने, अन्य मागबारे वार्ताका लागि पनि पहिलो सर्त भनेकै प्रिन्सिपलको राजीनामा हो । दसैंका लागि घर गएका विद्यार्थी तथा चिकित्सक पनि फर्केकाले आइतबारदेखि आन्दोलन थप सशक्त बनाइएको उनले बताए । आन्दोलनमा सहभागीको संख्या बढेकाले आन्दोलनको पक्षमा नाराबाजी र र्यालीजस्ता विरोध कार्यक्रम पनि समावेश गरेका छौं, उनले भने । आन्दोलनरत विद्यार्थी समूहले प्रिन्सिपल पाठकले अभिभावकत्व बहन गर्नुको सट्टा आफ्ना माग लिएर गएका विद्यार्थीलाई उल्टै अपमानजनक व्यवहार गर्दै आएकाले आन्दोलन गर्नुपरेको बताउँदै आएका छन् । असोज दोस्रो साता कलेज प्रशासनले ड्रेसकोड (पोसाक) लागू गर्न खोजेको विषयबाट विद्यार्थी र प्रिन्सिपलबीच उत्पन्न विवादले आन्दोलनको रूप लिएको हो । कलेजले आफूहरूसँग परामर्श नगरी ड्रेसकोड लागू गरेको भन्दै असोज १९ देखि विद्यार्थीले आन्दोलन सुरु गरेका थिए । आन्दोलनमा अस्पतालमा कार्यरत सबै इन्टर्नसिप र रेजिडेन्ट (आवासीय) चिकित्सक पनि सहभागी छन् । आन्दोलनरत इन्टर्नसिप चिकित्सक अशोक पाण्डेले विद्यार्थीले भोग्दै आएका विभिन्न माग सम्बोधनका लागि प्रिन्सिपलसमक्ष जाँदा कुनै सुनुवाइ नगरी उल्टै विद्यार्थीलाई अपमानजनक व्यवहार गरेको आरोप लगाए । आन्दोलनरत विद्यार्थीले कक्षा र प्रयोगात्मक अभ्यास नियमित नभएको, पुस्तकालय अपडेट नभएको, इन्टर्नसिपका चिकित्सकलाई त्रिभुवन विश्वविद्यालय अन्तर्गतका अन्य अस्पतालमा दिने गरिएको पारिश्रमिक समान नभएको, बढी समय ड्युटीमा लगाउने गरिएको, मौका परीक्षाबाट वञ्चित गराएको, मन नपरेका विद्यार्थीलाई प्राक्टिकलमा फेल गरिएको लगायतका आरोप लगाउँदै समाधानको माग गरेका छन् । केही दिनअघि प्रिन्सिपल पाठकले फेसबुकमा विद्यार्थीले आफूलाई साता दिनसम्म अफिसमै बन्धक बनाएको स्टाटस सार्वजनिक गरेकी थिइन् । विद्यार्थीले कार्यकक्षमै नियन्त्रणमा राखेका प्रिन्सिपल पाठकलाई प्रहरीले गत असोज २८ मा नियन्त्रणबाट बाहिर निकालेको थियो । आन्दोलनरत विद्यार्थीले भने आफ्नो माग पूरा गराउन दबाबस्वरूप पाठकको कार्यकक्षमा धर्ना दिएको तर उनको कुनै पनि अधिकार हनन हुने खालको क्रियाकलाप नगरिएको दाबी गरेका छन् । यो अवधिमा जिल्ला प्रशासन कार्यालय रूपन्देहीले कलेजको विवाद टुंग्याउन आन्दोलनरत र व्यवस्थापन पक्षबीच पटकपटक वार्ता गरे पनि समाधान निस्केको छैन । दैनिक सरदर १ हजारभन्दा धेरै बिरामी उपचारका लागि आउने उक्त अस्पतालमा आन्दोलनका कारण उपचार सेवा प्रभावित हुँदै आएको छ । कलेजका सूचना अधिकारी सुशील गुरुङले ड्रेसकोडकै विषयबाट उत्पन्न विवाद सुल्झाउन कलेज प्रशासनले ड्रेसकोड लागू नगर्ने भनेपछि विद्यार्थीले नमानेको बताए । कतिपय माग पूरा गर्न खोजे पनि विद्यार्थीले नमानेर आन्दोलन जारी राखेका छन्, गुरुङले भने, प्रिन्सिपलकै राजीनामा चाहिने विद्यार्थीको अडानले कुरा नमिलेको हो ।"
चाडबाडले बढायो आयात,"(काठमाडौं)सुरुका दुई महिना कम भएको व्यापार घाटा चालु आर्थिक वर्षको तेस्रो महिनासँगै पुनः बढेको छ । आसन्न चाडबाडसँगै असोजमा आयात बढेपछि व्यापार घाटा वृद्धि भएको हो । चाडबाडलाई लक्ष्य गर्दै व्यवसायीले सामान भित्र्याएपछि आयात व्यापारमा बढोत्तरी भएको हो । चालु आर्थिक वर्षको पहिलो तीन महिना (साउनअसोज) मा ४ खर्ब ७ अर्ब ७५ करोडको आयात भएको भन्सार विभागले आइतबार सार्वजनिक गरेको तथ्यांकमा उल्लेख छ । यो रकम ०७९८० को पहिलो तीन महिनाको तुलनामा १६९ प्रतिशतले बढी हो । गत वर्ष यही अवधिमा ४ खर्ब ९९ करोडको वस्तु आयात भएको थियो । साउन र भदौमा व्यापारको अवस्था हेर्दा आयात र निर्यात घटेको छ । व्यापार घाटा पनि कम छ । गत वर्षका पहिला दुई महिनामा २ खर्ब ७३ अर्ब ५९ करोडको आयात हुँदा चालु आर्थिक वर्षका पहिला दुई महिनामा २ खर्ब ५९ अर्ब ७४ करोड बराबरको वस्तु आयात भएको थियो । निर्यात रकम ७७९ प्रतिशतले घटेर २६ अर्ब ४४ करोडमा पुगेको थियो । निर्यात रकम कम हुँदासमेत व्यापार घाटा ४७४ प्रतिशतले घटेर २ खर्ब ३३ अर्ब ३० करोड थियो । साउनको तुलनामा पनि आयात, निर्यातसँगै व्यापार घाटा घटेको थियो । साउनमा आयात १५६ प्र्रतिशतले घटेर १ खर्ब २९ अर्ब २३ करोड, निर्यात ८६५ प्रतिशतले घटेर १३ अर्ब ५२ करोड र व्यापार घाटा ०६६ प्रतिशतले घटेर १ खर्ब १५ अर्ब ७१ करोडमा सीमित थियो । तीन महिनामा आइपुग्दा आयातसँगै व्यापार घाटा पनि बढेको हो । वस्तुको आयात बढिरहँदा निर्यात व्यापार पनि निरन्तर घटेको छ, जसले व्यापार घाटा बढ्न मद्दत पुगेको छ । ३ महिनामा ४० अर्ब ८७ करोड रुपैयाँको वस्तु निर्यात भएको विभागको तथ्यांक छ । गत वर्ष यही अवधिमा ४१ अर्ब ८२ करोडको निर्यात भएको थियो । ३ महिनामा मुलुकको व्यापार घाटा २१५ प्रतिशतले बढेर ३ अर्ब ६६ अर्ब ८८ करोड पुगेको छ । आर्थिक वर्ष ०७९८० को पहिलो तीन महिनामा भने व्यापार घाटा ३ खर्ब ५९ अर्ब १७ करोड थियो ।वस्तुको आयात बढिरहँदा राजस्वमा वृद्धि भएको छ । आर्थिक वर्षका पहिला दुई महिना राजस्व संकलनमा खाडल परिरहँदा आयात वृद्धिसँगै राजस्व संकलनमा बढोत्तरी देखिएको हो । विभागका अनुसार असोजसम्म भन्सार राजस्व १ खर्ब ९ अर्ब २४ करोड नाघेको छ । तीन महिनामा सबैभन्दा धेरै डिजेल आयात भएको छ । यस अवधिमा सबैभन्दा धेरै २९ अर्ब ९२ करोड रुपैयाँ बराबरको २ लाख ६९ हजार ८ सय ७६ किलोलिटर डिजेल र १७ अर्ब १० करोड रुपैयाँ बराबरको १ लाख ६५ हजार ५ सय ९४ किलोलिटर पेट्रोल आयात भएको छ । खाना पकाउने एलपी ग्यास भने ११ अर्ब १० करोड रुपैयाँको आयात भएको विभागले जनाएको छ । अर्बौं रुपैयाँका स्मार्टफोन, सुन, हवाई इन्धन, सनफ्लावरको कच्चा तेल र सोयाबिनको कच्चा तेल आयात भएको छ । तथ्यांकअनुसार ९ अर्ब ४३ करोडको स्मार्टफोन, ७ अर्ब ३५ करोडको सुन र ४ अर्ब ७० करोड रुपैयाँको हवाई इन्धन आयात भएको छ । स्वदेशमै उत्पादन बढाउन सकिने सनफ्लावरको कच्चा तेल आयातमा ४ अर्ब ४८ करोड र सोयाबिनको कच्चा तेल आयातमा ४ अर्ब ४३ करोड रुपैयाँ बाहिरिएको छ । आयातित कच्चा तेल व्यवसायीले रिफाइन गरेर पुनः भारत पठाउँदै आएका छन् । खर्बौं रुपैयाँ बराबरको वस्तु आयात हुँदा निर्यात भने ११ वस्तुको मात्र भएको छ । त्यो पनि अर्ब रुपैयाँ बराबरको । सरकारले घोषणा गरेका तुलनात्मक लाभका वस्तुबाट पनि पर्याप्त फाइदा लिन सकिएको छैन । जानकारका अनुसार स्वदेशी उत्पादनको माग विदेशमा राम्रो भए पनि गुणस्तरीय उत्पादन दिन सकिएको छैन । निर्यातका क्रममा प्रयोगशालाकै समस्या छ । जसले गर्दा निर्यात बढाउन नसकिएको हो । निर्यात भएका वस्तुमध्ये सबैभन्दा धेरै कार्पेट २ अर्ब ९३ करोड रुपैयाँ बराबरको भएको छ । १ अर्ब ९५ करोडको स्टिल तथा आइरन, १ अर्ब ८९ करोडको अलैंची, १ अर्ब ६० करोडको जुस, १ अर्ब ५१ करोडको फेल्ट र १ अर्ब १९ करोडको चिया निर्यात भएको भन्सार विभागको तथ्यांक छ ।"
२८ अंकले घट्यो नेप्से,काठमाडौं (कास) दसैं बिदापछिको पहिलो कारोबार दिन सेयर कारोबार मापक नेप्सेमा भारी गिरावट आएको छ । अघिल्लो कारोबार दिनको तुलनामा २८१८ अंकले घटेपछि परिसूचक १ हजार ८ सय ७५६५ विन्दुमा बन्द भयो । अघिल्लो कारोबार दिनको तुलनामा यो १४८ प्रतिशतले कम हो । दसैंअघिको साता प्रायः सबै दिन ओरालो लागेको नेप्सेले लामो बिदापछि पनि सोही प्रवृत्ति पछ्यायो । राष्ट्र बैंकले परिमार्जन गरेको नीतिगत व्यवस्था लगानीकर्ताले नरुचाएपछि नेप्से घटिरहेको थियो ।
असोजमा मनास्लु आए २३ सय विदेशी,"(गोरखा)कोरोनाले प्रभावित मनास्लु क्षेत्र भ्रमण गर्ने पर्यटकको संख्यामा पछिल्लो समय उल्लेख्य सुधार आएको छ । असोजमा मात्र २ हजार २ सय ७६ विदेशी पर्यटक मनास्लु क्षेत्र पुगेका छन् । मनास्लु संरक्षण क्षेत्र (एमक्याप) का अनुसार चालु आर्थिक वर्षको तीन महिनामा दुई हजार ९ सय २६ विदेशीले मनास्लुको भ्रमण गरेका छन् । साउनमा ८० र भदौमा ५ सय ७० विदेशी पर्यटक मनास्लु क्षेत्र आएको एमक्यापका सूचना अधिकारी भुवनराज ओझाले जानकारी दिए । दैनिक एक सयभन्दा बढी पर्यटक मनास्लु क्षेत्र आएका छन्, उनले भने, यो वर्ष चाँडो हिमपात सुरु नभए कात्तिकमा अझै पर्यटक बढ्ने अनुमान छ । पर्यटकको आवागमन बढेपछि मनास्लु क्षेत्रका होटल तथा पैदलमार्गमा चहलपहल बढेको छ । फ्रान्स, स्पेन, नेदरल्यान्ड्स, चीन, जर्मनीलगायत देशका पर्यटक बढी मनास्लु क्षेत्र आएका हुन् । मनास्लु क्षेत्र आउने पर्यटक चुम र नुव्री उपत्यका हुँदै लार्के पास गर्ने गरेको उनले बताए । सन् २०२१ मा ९ सय २५ पर्यटक मनास्लु क्षेत्र पुगेका थिए । सन् २०२२ को एक वर्षमा ६ हजार एक सय दुई जना पर्यटक मनास्लु भित्रिएका थिए । यस वर्ष भने असोजसम्मको तथ्यांकअनुसार ५५ सय पर्यटकले मनास्लु क्षेत्रको भ्रमण गरेका छन् । पछिल्लो समय आन्तरिक पर्यटक पनि मनास्लु क्षेत्र भ्रममणमा जाने गरेका छन् । सडक सञ्जाल विस्तार नहुँदा पदयात्रा गर्नेको रोजाइमा मनास्लु क्षेत्र पर्ने गरेको एमक्यापका प्रमुख सन्तोष शेरचनले बताए । कोरोनाका बेला पर्यटकको संख्या निकै घटेको थियो, गत वर्षबाट मनास्लुमा पर्यटक बढ्न थालेका हुन् । गत वर्षको तुलनामा यस वर्ष पर्यटकको फ्लो अझै राम्रो छ, उनले भने । मनास्लु पुग्ने पर्यटकले लोपोन्मुख प्रजातिको वन्यजन्तु, चराचुरुंगी, गुम्बा, हिमशृंखलाको समेत अवलोकन गर्न पाउँछन् । चुमनुव्री गाउँपालिकाअन्तर्गत पर्ने मनास्लु संरक्षण क्षेत्र २ सय १ प्रजातिका चरा, ३९ प्रकारका स्तनधारी, १३ प्रजातिका पुतली, ५७६ प्रजातिका वनस्पति पाइन्छन् । निषेधित क्षेत्रका रूपमा रहेको मनास्लुलाई सरकारले सन् १९९५ देखि मात्रै भ्रमणका लागि खुला गरेको हो ।सडक सञ्जाल विस्तार नभएको र पदयात्रीका लागि प्राकृतिक सौन्दर्यसँगै विभिन्न संस्कृतिको अवलोकन गर्नेहरूको रोजाइमा मनास्लु क्षेत्र पर्ने गरेको छ । यस क्षेत्रमा पर्यटक बढेसँगै होटल व्यवसायी पनि उत्साहित छन् । दिनको एक सयभन्दा बढी पर्यटक मनास्लु क्षेत्र आएकाले होटल पनि खचाखच रहेको मनास्लु पर्यटन व्यवस्थापन संयुक्त उपसमितिका अध्यक्ष गणेश कार्कीले जनाए । होटल व्यवसायीलाई मात्र नभई स्थानीयलाई पनि फाइदा भएको छ, एउटै होटलमा तीनचार जनाले काम पाएका छन् । किसानका आलु तरकारी पनि यहीँका होटल व्यवसायीले किनेका छन्, उनले भने, कोरोनाका बेला होटल व्यवसायी पनि निराश थिए, कोरोनापछि यस वर्षबाट पर्यटकको संख्या बढ्न थालेको हो ।"
अवसरको सम्मान,"(काठमाडौं)आईसीसी ट्वान्टी२० विश्वकपको एसिया छनोट सोमबार सुरु हुँदा नेपाललाई बलियो दाबेदारको रूपमा राखिएको छ । नेपालले जुन प्रदर्शन देखाउँदै आएको छ, त्यसमा घरेलु मैदानको साथ रहँदा नेपाललाई विश्वकपमा छनोट हुने प्रवल दाबेदारमा हेरिएको हो । एसिया क्षेत्रको छनोटमा नेपालसहित मलेसिया, सिंगापुर, ओमान, यूएई, हङकङ, बहराइन र कुवेत गरी ८ राष्ट्र प्रतिस्पर्धी छन् । प्रतियोगिताको फाइनलमा पुग्ने दुई टोली अर्को वर्ष वेस्ट इन्डिज र अमेरिकाले आयोजना गर्ने ट्वान्टी२० विश्वकपमा पुग्नेछन् । छनोट भएमा नेपालले दशकयता पहिलो विश्वकप खेल्ने छ ।हामीले अवसरको सम्मान गर्नुपर्छ, निश्चय पनि हामीले गत वर्ष निकै राम्रो खेलेका छौं । मैदानबाहिर पनि हामीले विभिन्न क्षेत्रमा आफ्नो तयारी गरेका छौं, त्यसैले पनि हामी विश्वकपमा पुग्न योग्य छौं, नेपालका प्रशिक्षक मोन्टी देशाईले भने । नेपालले सन् २०१४ मा पहिलो र पछिल्लोपल्ट ट्वान्टी२० विश्वकप खेलेको थियो । त्यसयता नेपालको छनोट चरण यात्रा निकै कमजोर छ । सन् २०१५ मा को ग्लोबल छनोटमा ६ मध्ये चार खेलमा पराजय भोग्दै नेपाल ७ राष्ट्रसम्मिलित समूहको पुछारमा थियो । २०१९ मा अझ दयनीय रह्यो नेपालको प्रदर्शन । कतार र सिंगापुरसँग पराजित भएपछि नेपाल एसिया क्षेत्रमै रोकिएको थियो र ग्लोबल छनोटमा समेत पुग्न सकेन । २०२२ को फेब्रुअरीमा ओमानमा भएको विश्वकप छनोटमा नेपाल सेमिफाइनलमा यूएईसँग रोकिएको थियो ।यूएईसँगै नेपाल शुक्रबारमात्र नेपाल ट्वान्टी२० आई शृंखलाको फाइनलमा ४ विकेटले पराजित भएको थियो । विगतलाई छाडिदिउँ, केवल आगामी चुनौतीमा केन्द्रित हौं, आइतबार त्रिवि क्रिकेट मैदान कीर्तिपुरमा प्रशिक्षणपछि मोन्टीले भने, तर, त्यो हारले हामीलाई एउटा राम्रो शिक्षा दिएको छ । ट्वान्टी२० छोटो समयको खेल हो र यसमा निश्चित केही हुँदैन, त्यसैले हामी आफ्नो खेलमा केन्द्रित हुनुपर्छ ।देशाई प्रशिक्षक भएर आएयता नेपालले घरेलु मैदानमा भोगेको त्यो पहिलो हार थियो । त्यसअघि घरेलु मैदानमा उनको प्रशिक्षणमा खेलेका १८ खेलमा नेपालले १६ मा विजय हात पार्दा दुईमा हार भोगेको थियो । यी सबै एकदिवसीय खेलमा थिए । अहिले नेपालसामु यो फर्मलाई ट्वान्टी२० मा ढाल्नुपर्ने चुनौती छ । पछिल्ला दुई वर्ष ५० ओभरको क्रिकेटमा व्यस्त नेपाली टोलीले अघिल्लो महिना चीनमा सम्पन्न एसियाली खेलकुदबाट ट्वान्टी२० मा अभ्यस्त हुने मौका पाएको थियो । यसअघि तीन पटक नेपाल असफल हुँदा ग्लोबल छनोटमा प्रतिस्पर्धा गर्नुपरेको थियो । यसपालि एसिया क्षेत्रको छनोटबाटै नेपालले विश्वकपको ढोका खोल्ने अवसर पाएको हो । तर, एसिया क्षेत्रमै मुख्य चुनौती रहेको वास्तविकतासँग नेपाल परिचित छ । किनभने पछिल्ला दुई संस्करणमा नेपालको यात्रा एसियाली टोलीले नै रोकेका थिए ।कप्तान रोहित पौडेल पनि विगत बिर्सिएर आफूहरू यसपालि विश्वकप छनोटमा केन्द्रित भएको बताउँछन् । विगतमा के भयो त्यो अब हाम्रो वशमा छैन, त्यसलाई हामी परिवर्तन पनि गर्न सक्दैनौं । अब के हुन गइरहेको छ, त्यसलाई हामी नियन्त्रण गर्ने प्रयास गर्नेछौं, कप्तान रोहितले भने, हाम्रा लागि यो ठूलो अवसर हो, त्यसैले खेलाडी सबै उत्साहित छन् । विशेष गरी हामी घरेलु मैदानमा खेलिरहेका छौं । यो अवसरलाई सम्मान गरेर नै खेल्ने छौं ।नेपाल प्रतियोगितामा सहभागीहरूमा सबैभन्दा उच्च वरीयताको राष्ट्र हो । नेपाल ट्वान्टी२० अन्तर्राष्ट्रियको वरीयतामा १६ औं स्थानमा छ । यूएई १७ औं, ओमान २० औं, हङकङ २१ औं, मलेसिया २५ औं, कुवेत २७ औं, बहराइन २८ औं र सिंगापुर ३६ औं स्थानमा छन् । मूलपानीमा शनिबार खेलिएको अभ्यास खेलमा कुवेतले ओमानलाई पराजित गरेकाले पनि नेपाल ढुक्क हुने अवस्था छैन । नेपालको ट्वान्टी२० विश्वकपमा छनोट हुने सम्भावना धेरै छ, क्रिकेटमा जे पनि हुनसक्छ, मलेसियाले एसियाली खेलकुदमा बंगलादेशलाई झन्डै पराजित गरेको थियो, त्यसैले हामीले कुनै पनि टोलीलाई सजिलो लिने छैनौं । हामी आफ्नो खेल जित्न केन्द्रित भएर लागेका छौं, रोहितले भने, घरेलु समर्थकका अगाडि खेलिरहेका छौं, यसले हामीलाई अझ राम्रो खेल्न प्रेरित गर्छ, अप्ठ्यारो स्थितिमा पनि जोसका साथ खेल्न मदत गर्नेछ ।नेपालले सोमबार सिंगापुरसँग खेल्नेछ । यी दुईसहित मलेसिया र ओमान समूह ए मा तथा यूएई, हङकङ, बहराइन र कुवेत समूह बी मा छन् । समूहका शीर्ष दुई टोली सेमिफाइनल पुग्नेछन् । त्रिवि क्रिकेट मैदान कीर्तिपुर र मूलपानी क्रिकेट मैदानमा प्रतियोगिताका खेलहरू हुनेछ । नेपालले समूह चरणको सबै खेल कीर्तिपुरमा खेल्नेछ । ९ वर्षअगाडि नेपालले बंगलादेशमा ट्वान्टी२० विश्वकप खेलेको हेरेर हुर्किएको पुस्ता हो रोहित र उनको टोली । सोमपाल कामी यसका अपवाद हुन् । रोहित मान्छन्, व्यक्तिगतभन्दा पनि नेपाल अहिले विश्वकपमा छनोट हुन महत्त्वपूर्ण छ । उनले भने, २०१४ को त्यो विश्वकप हेरेर हामी प्रेरित भएर यो विश्वकपमा खेल्न गइरहेका छौं । विश्वकप छनोट हुनुपर्ने हामी सबैको विश्वास छ ।"
भारत अपराजित,"लखनउ (एएफपी) मोहम्मद सामीको उत्कृष्ट बलिङ मद्दतमा भारतले आइतबार इंग्ल्यान्डलाई १०० रनले पराजित गर्दै विश्वकप क्रिकेटमा आफ्नो अपराजित यात्रा कायम राखेको छ । हारले डिफेन्डिङ च्याम्पियन इंग्ल्यान्डको सेमिफाइनल समीकरण लगभग समाप्तकै स्थितिमा पुगेको छ । ब्याटिङका लागि निकै जोमिखपूर्ण पिचमा जितका लागि २ सय ३० रन पछ्याएको इंग्ल्यान्ड ३४५ ओभरमात्र टिक्यो र १ सय २९ रन बनाएर अलआउट भयो । इंग्ल्यान्डको यो ६ खेलमा पाँचौं हार हो । अब इंग्ल्यान्डले उपाधि रक्षा गर्ने सम्भावना गणितीय चमत्कारमा मात्र निर्भर हुनेछ । यसको ठीक विपरीत घरेलु टिमले ६ खेल खेलमा छैटौं जित निकाल्यो । टोलीको सेमिफाइनल प्रवेश लगभग निश्चितजस्तै भएको छ । पहिले ब्याटिङ गरेको भारतले ९ विकेटमा २ सय २९ रन बनायो । त्यसमा कप्तान रोहित शर्माले ८७ रन बनाए । अन्य परिस्थितिमा यो सामान्य स्कोरमात्रै रहने थियो । तर, त्यही लखनउ पिचमा इंग्ल्यान्ड ब्याटिङका लागि ओर्लिंदा पूर्णतः लड्खडाएको देखियो । सामीले २२ रन खर्चेर ४ विकेट लिए । उनका साथी तीव्र गतिका बलर जसप्रित बुमराहले ३ विकेट लिए । उनले लिएको तेस्रो विकेटसँगै खेल सकिएको थियो र लगत्तै आतिसबाजी सुरु भएको थियो । इंग्ल्यान्डको सुरुआत नै खराब रह्यो र ५२ रन बनाउँदासम्म ५ विकेट गुमाइसकेको थियो । बुमराहले लगातार दुई बलमा दुई विकेट लिए । लगत्तै सामीले पनि २ विकेट लिए । त्यसअघि इंग्ल्यान्डका बायाँहाते बलर डेभिड विलीले ४५ रनमा ३ विकेट लिए । त्यसमा विराट कोहलीको बहुमूल्य विकेट पनि सामेल थियो । भारतले पनि चाँडै तीन विकेट गुमाएको थियो । त्यसमा क्रिस वोक्सले दुई विकेट आफ्नो नाममा लेखाए । त्यस स्थितिमा भारत ३ विकेट गुमाएर ४० रनको स्थितिमा थियो । त्यही बेला रोहितले केएल राहुलसँग मिलेर ९१ रनको ठोस साझेदारी गरे । राहुलले ३९ रनको योगदान दिए । त्यसपछि सूर्यकुमार यादवले संघर्ष गर्दै ४९ रन जोडे ।"
