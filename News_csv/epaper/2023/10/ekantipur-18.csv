शीर्षक,विवरण
५ नेपालीको शव तीन दिनभित्र नेपाल पठाइने,"इजरायलस्थित नेपाली राजदूत कान्ता रिजालका अनुसार पहिचान भएका शव छिटो नेपाल पठाउन र अन्य शवको पहिचान गर्न एक जना इजरायली नागरिकलाई खटाइएको छ । पहिचान भएका शव छिटो नेपाल पठाउन र अन्य शव पहिचान गर्न स्थानीय एक जनालाई खटाएका छौं, उनले भनिन्, तिनले शवको व्यवस्थापन गर्ने र पहिचान गर्ने निकायसँग समन्वय गरिरहेका छन् । प्रतिनिधिसभाको संसदीय समितिले इजरायलमा मृत्यु भएका नेपालीको शव यथाशीघ्र स्वदेश ल्याउन प्रधानमन्त्री तथा मन्त्रिपरिषद्को कार्यालय र परराष्ट्र मन्त्रालयलाई निर्देशनसमेत दिएको छ ।हमासको आक्रमणपछि बेपत्ता बनाइएका कञ्चनपुरका विपिन जोशीको अवस्था भने अझै अज्ञात छ । किबुज अलुमिमबाट विपिनलाई विद्रोही समूह हमासले आफूसँगै लगेको थियो । हमासले अपहरण गरी बन्धक बनाइएकाहरू १ सय १९ जना रहेको इजरायली सेनाले बताएको छ । आक्रमणमा घाइते भएका ४ नेपालीमध्ये २ जना उपचाररत छन् । अर्का एक घाइते उपचारपछि डिस्चार्ज भएर नेपाल फर्किसकेका छन् । अर्का एक जनाको भने नेपाली दूतावासले आफ्नै निगरानी तथा हेरचाहमा राखेको छ । सरकारले असोज २६ मा इजरायलमा रहेका २ सय ५४ नेपाली विद्यार्थीको हवाई उद्धार गरेको थियो ।त्यस्तै इजरायलबाट थप १८ नेपाली नागरिकको मंगलबार उद्धार गरिएको छ । भारत सरकारको सहयोगमा उद्धार गरिएका उनीहरू मंगलबार मध्यराति दिल्ली आइपुगेका छन् । भारत सरकारले आफ्ना नागरिकको उद्धारका लागि पठाएको विशेष विमानबाटै नेपाली नागरिकको पनि उद्धार गरिएको हो । इजरायलमा ४ हजार ५ सयभन्दा बढी नेपाली कार्यरत छन् । नेपाल सरकारले अवस्थामा परिवर्तन नआउन्जेलसम्म इजरायल जान रोक लगाएको छ । एड्भाइजरी नै जारी गरेर इजरायल भ्रमणमा जान रोक लगाइएको हो ।"
"प्रधानमन्त्रीको कोरोनरी एन्जिओग्राम, रिपोर्ट सामान्य","काठमाडौं (कास) कैलालीको भ्रमण सकेर मंगलबार काठमाडौं आइपुगेका प्रधानमन्त्री पुष्पकमल दाहाललाई साँझ छातीमा असहज महसुस भएपछि स्वास्थ्य परीक्षण गराएका थिए । थापाथलीस्थित नर्भिक अस्पतालमा गरिएको कोरोनरी एन्जियोग्राम रिपोर्टबाट मुटु सामान्य अवस्थामा नै पाइएपछि डिस्चार्ज भएका छन् । वरिष्ठ मुटुरोग विशेषज्ञ डा यादव भट्टसहितको चिकित्सकीय टोलीले दाहालको एन्जियोग्राम गरेको थियो । प्रधानमन्त्री दाहालका निजी चिकित्सक डा युवराज शर्माले रिपोर्ट राम्रो आएको बताए । अस्पताल स्रोतका अनुसार प्रधानमन्त्री दाहालको मुटुको धमनीमा केही समस्या भएको हुन सक्ने संकेत देखिएपछि तुरुन्तै एन्जियोग्राम गरिएको थियो । प्रधानमन्त्री दाहाललाई उच्च रक्तचापसँगै मधुमेहको पनि समस्या रहेको बताइएको छ । एन्जियोग्राफी रिपोर्टमा मुटुका धमनीहरूको अवस्था सामान्य नै देखियो, स्रोतले भन्यो, अहिलेलाई समस्या देखिएन । त्यसैले डिस्चार्ज गरिएको हो । मुटुको धमनीको समस्या पत्ता लगाउन कोरोनरी एन्जियोग्राम गर्ने गरिन्छ । त्यस्तै प्रेस सल्लाहकार गोविन्द आचार्यले सोमबार कैलाली र मंगलबार राजधानी फर्केपछि अति कार्यव्यस्तताका कारण असजिलो महसुस भएकाले स्वास्थ्य परीक्षण गरिएको जानकारी दिए ।"
कोशीका मुख्यमन्त्रीले आज विश्वासको मत लिँदै,"(मोरङ)गठबन्धन दलको चर्को दबाबका बीच कोशीका नवनियुक्त मुख्यमन्त्री केदार कार्कीले बुधबार विश्वासको मत लिँदै छन् । प्रदेशसभाको बिहान ११ बजे बस्ने बैठकमा मुख्यमन्त्री कार्कीले विश्वासको मत लिने एकल कार्यसूची रहेको प्रदेशसभा सचिव गोपालप्रसाद पराजुलीले बताएका छन् । सभामुखको जिम्मेवारीमा रहेकी उपसभामुख सिर्जना दनुवारले मंगलबार दिउँसो बोलाएको कार्य व्यवस्था परामर्श समितिको बैठकले मुख्यमन्त्रीले प्रदेशसभामा राख्ने विश्वासको मत लिने प्रस्ताव निर्णयार्थ प्रस्तुत हुने कार्यसूची तय गरेको उनले बताएका हुन् । प्रदेशसभा नियमावली २०७४ को नियम १२८ बमोजिम मुख्यमन्त्री कार्कीले विश्वासको मत लिने प्रस्तावको सूचना प्रदेशसभा सचिवलाई सोमबार दिएका थिए । प्रदेश सरकारको अन्तिम विकल्प संविधानको धारा १६८ को उपधारा (५) अनुसार गत शनिबार मुख्यमन्त्री नियुक्त भएका कार्कीले उक्त धाराको उपधारा (४) बमोजिम विश्वासको मत लिन लागेका हुन् । कांग्रेसबाट विद्रोह गरेका ८ र एमालेका ३९ प्रदेश सांसदको समर्थनमा मुख्यमन्त्री बनेका कांग्रेस नेता शेखर कोइरालानिकट कार्कीले एमालेसहितको समर्थनमा विश्वासको मत लिन लागेका छन् । एमालेलाई सरकारमा सहभागी नगराउन गठबन्धन दलले दिएको चर्को दबाबका बाबजुद पनि मुख्यमन्त्री कार्कीले एमाले उपनेता रामबहादुर मगर र कांग्रेस सत्तापक्षसँग विद्रोह गरेका शम्शेर राईलाई बिनाविभागीय मन्त्री नियुक्त गरेर शपथ लिएपछि विश्वासको मत लिन लागेका हुन् । कार्कीलाई सत्ता गठबन्धनले एमालेको समर्थनमा विश्वासको मत नलिन दबाब दिइरहेको छ । प्रदेशसभा जोगाउन र मध्यावधि निर्वाचन रोक्न कांग्रेसका सांसदले गरेको विद्रोह र गठबन्धनका कारण सत्ताबाट बाहिरिनु परेको अवस्थामा पनि कार्कीलाई मुख्यमन्त्रीका लागि एमालेले दिएको समर्थनलाई संस्थागत गर्न प्रदेश सांसदहरूले दबाब दिएपछि उनी तत्काल विश्वासको मत लिन बाध्य भएका हुन् । कार्कीले विश्वासको मत लिने सम्बन्धमा छलफलका लागि पार्टीबाट निर्वाचित प्रदेश सांसदहरूको मंगलबार बस्ने भनिएको बैठक बुधबार बिहानका लागि सारेका छन् । ९३ सदस्यीय प्रदेशसभामा २९ सांसद रहेको कांग्रेसमा १०१० जना कोइराला र सभापति शेरबहादुर देउवानिकट र ९ जना नेता कृष्णप्रसाद सिटौलानिकट सांसद छन् । सिटौलाका विश्वास पात्र कांग्रेसका निवर्तमान संसदीय दलका नेता उद्धव थापाले कांग्रेसका २९ जना सांसद नै एकढिक्का भएर मुख्यमन्त्री कार्कीलाई विश्वासको मत दिने बताए । मुख्यमन्त्री कार्कीलाई १३ सांसद रहेको माओवादी र ४ सांसद रहेको एकीकृत समाजवादीले पनि विश्वासको मत दिने भएका छन् । माओवादी केन्द्र प्रदेश कमिटीको सोमबार बसेको बैठकले मुख्यमन्त्री कार्कीलाई विश्वासको मत दिने निर्णय गरेको र त्यसको अनुमोदन बुधबार बिहान बस्ने दलको बैठकले गराउने माओवादीका संसदीय दलका नेता इन्द्रबहादुर आङबोले बताए । एकीकृत समाजवादीका नेता राजेन्द्र राईले मुख्यमन्त्री कार्कीलाई विश्वासको मत दिने औपचारिक निर्णय बुधबार बिहान बस्ने दलको बैठकले गर्ने बताए ।प्रदेशसभामा एक सांसद रहेको जनता समाजवादी पार्टीका कोशी अध्यक्ष दीपक याख्खाले विश्वासको मत दिनेनदिनेबारे बुधबार बिहान ८ बजे निर्णय गर्ने बताएका छन् । उपसभामुखबाहेक ३९ सांसद रहेको एमालेका प्रमुख सचेतक रेवतिरमण भण्डारीले सबै सांसदले मुख्यमन्त्री कार्कीलाई विश्वासको मत दिने बताएका छन् । राप्रपाका प्रमुख सचेतक अमरबहादुर विष्टले राप्रपाले कार्कीलाई विश्वासको मत नदिने र प्रतिपक्षमा बस्ने बताए । कार्कीले आफूलाई समर्थन गरेका सांसदहरूको प्रदेश प्रमुख परशुराम खापुङसमक्ष सनाखत गराएर मुख्यमन्त्रीमा नियुक्त भएदेखि गठबन्धन दल माओवादी केन्द्रका अध्यक्षसमेत रहेका प्रधानमन्त्री पुष्पकमल दाहालले कार्कीलाई गठबन्धनको नै मुख्यमन्त्री भएको सार्वजनिक अभिव्यक्ति दिएका थिए । कांग्रेसमा कोशी विद्रोहको बाछिटा संघीय सरकारका साथै बाँकी सबै प्रदेशमा पर्ने भएकाले हतारहतार प्रधानमन्त्री दाहालले एमालेको समर्थनमा मुख्यमन्त्री नियुक्त भएका कार्कीलाई गठबन्धनको नै मुख्यमन्त्री भएको अभिव्यक्ति दिएका थिए । मुख्यमन्त्री कार्कीलाई माओवादीलाई समेत सरकारमा सहभागी गराउन दबाब दिइएको छ । सरकारमा सहभागी हुन र सत्ता गठबन्धनलाई टिकाउनका लागि नै गठबन्धन दलले मुख्यमन्त्री कार्कीलाई विश्वासको मत दिने स्पष्ट रहेको राजनीतिक विश्लेषक भेषप्रसाद धमलाले बताए । उनले राप्रपा र उपसभामुखबाहेक सबै दलका सहित ९३ सदस्यीय प्रदेशसभामा ८६ सांसदले मुख्यमन्त्री कार्कीलाई विश्वासको मत दिने अवस्था निर्माण भएको बताए । कांग्रेस नेता शेखर कोइरालाको आडमा गठबन्धन दल र प्रदेश संसदीय दलको निर्णयविपरीत कोशीमा एमालेको समर्थनमा कार्की मुख्यमन्त्री बनेका छन् । यसलाई कोइरालाको कोशी विद्रोह का रूपमा व्याख्या भइरहेको छ । कार्की मुख्यमन्त्री नियुक्त भएपछि गठबन्धन दल माओवादी केन्द्रका अध्यक्षसमेत रहेका प्रधानमन्त्री दाहाल र कांग्रेस सभापति देउवाले कोइरालासँग एउटा सानो चिर्कटोमा गठबन्धनप्रति दृढ र स्पष्ट रहेको र कमजोर हुन नदिने सहमति गराए । उक्त सहमतिपछि कोइरालाको कोशी विद्रोहले भविष्यमा कस्तो रूप लिन्छ भन्ने यतिबेला चासोको विषय बनेको छ । कार्कीको कोशी विद्रोहले सत्ता गठबन्धनसम्मलाई हल्लाइदिएको गठबन्धन दलका एक नेताले बताए । गठबन्धनको बैठकमा कहिल्यै आमन्त्रितसम्म हुन नपाएका कोइरालासँग गठबन्धनका शीर्ष नेताले हतारोमा चिर्कटोमा सहमति गराएर गठबन्धन रक्षात्मक अवस्थामा आएको ती नेताले सुनाए । कार्कीले मुख्यमन्त्रीमा कांग्रेसमा विद्रोह गरेका ८ र एमालेका ३९ सांसदको समर्थनमा दाबी पेस गरेपछि कोइरालाको पार्टी र गठबन्धन दुवै ठाउँमा अचानक महत्त्व बढेको कांग्रेस नेताहरूको बुझाइ छ । कोशी विद्रोहको आगो बाँकी ६ वटै प्रदेशका साथै केन्द्रमा पनि सल्किने खतरा रहेकाले हतारमा प्रधानमन्त्री दाहाल र सभापति देउवा कार्कीलाई गठबन्धनको मुख्यमन्त्री स्वीकार गर्दै उनीसँग सहमति गर्न बाध्य भएका थिए । चिर्कटोमा गरिएको हतारको सहमतिले कोइरालाको सामर्थ्य उजागर गरिदिएको राजनीतिक विश्लेषक भेषप्रसाद धमालले बताए । कोइरालाको विद्रोहले पार्टी मात्रै होइन, गठबन्धन नै तरंगित भयो, उनले भने, सभापति देउवाले पार्टी विभाजन रोक्नुका साथै आलोपालोमा प्रधानमन्त्री हुन, गठबन्धन जोगाउन र प्रधानमन्त्री दाहालले सरकार जोगाउन सहमतिको सहारा लिन बाध्य भएका हुन् । अर्का राजनीतिक विश्लेषक प्राडा वेदराज आचार्यको भनाइ पनि धमलासँगै मिल्छ । कोइरालाले सभापति देउवा र प्रम दाहालसँग गरेको सहमतिले पनि कोशी विद्रोह सच्चिने अवस्था देखिँदैन । गठबन्धन दलले मुख्यमन्त्री कार्कीलाई निरन्तर दबाब दिँदै आएका छन् । कार्कीले जसको साथ र समर्थनमा मुख्यमन्त्री बने उसको साथ चटक्कै छाडिदिए नैतिकताको राजनीतिले नदिने धमलाको भनाइ छ ।"
'पत्रकार महासंघको आवरणमा कान्तिपुरमाथि राजनीतिक प्रतिशोधपूर्ण र योजनाबद्ध प्रहार,"(काठमाडौं)नेपाल पत्रकार महासंघ कान्तिपुर प्रतिष्ठान शाखाले पत्रकार महासंघ केन्द्रको आवरणमा कान्तिपुरमाथि राजनीतिक प्रतिशोधपूर्ण र योजनाबद्ध प्रहार गर्न खोजिएको भन्दै आपत्ति जनाएको छ । पत्रकारहरूका सरोकारका विषयमा कान्तिपुर पब्लिकेशन्स् व्यवस्थापनसँग वार्ता गरी गत २८ गते सहमतिसमेत भइसकेको र उक्त सहमति कार्यान्वयन हुने अवस्थामा रहेको बेला महासंघ केन्द्रले उक्त सहमतिलाई अवमूल्यन गरेको शाखाको ठहर छ । कान्तिपुर प्रतिष्ठान शाखाका अध्यक्ष अनिल गिरीले मंगलबार विज्ञप्ति जारी गर्दै केन्द्रको व्यवहारले महासंघको वर्तमान नेतृत्वसँग प्रतिष्ठानले आबद्धता कायम राख्ने कि नराख्ने प्रश्न उब्जाएको उल्लेख गरेका छन् । प्रतिष्ठान शाखा र व्यवस्थापनबीच भएको सहमतिअनुसार पत्रकारमाथि भएका कारबाही स्थगित भएका छन् र सहमतिअनुसार आर्थिक प्याकेज लिन साथीहरू तयार भइसकेको अवस्थामा प्रतिष्ठान शाखासँग सामान्य छलफलसमेत नगरी केन्द्रले आन्दोलन घोषणा गरेकोमा हाम्रो गम्भीर आपत्ति छ, विज्ञप्तिमा भनिएको छ, यसले पत्रकार महासंघ प्रतिष्ठान शाखाको अपमान भएको मात्र छैन, आर्थिक प्याकेज लिएर जान तयार रहेका पत्रकारको अपेक्षा र योजनामाथि पनि तुषारापात भएको छ । यसले पत्रकार महासंघको आवरणमा कान्तिपुरमाथि राजनीतिक प्रतिशोधपूर्ण र योजनाबद्ध प्रहार गर्न खोजिएको हाम्रो बुझाइ छ । प्रतिष्ठान शाखाको भेलाबाट तोकिएको वार्ता समितिले व्यवस्थापनसँग वार्ता गरी सहमति गरेपछि केन्द्रले लेखेको पत्रमा कान्तिपुर व्यवस्थापन र पत्रकारका प्रतिनिधिबीच भएको वार्ता भनेर टिप्पणी गरिएको स्मरण शाखाले गराएको छ । नेपाल पत्रकार महासंघको विधानअनुसार गठित आफ्नै शाखाको अस्तित्वलाई पत्रकार महासंघ केन्द्रले नै अवमूल्यन गरेकोमा हामी आश्चर्यचकित र दुःखी छौं, साथै प्रतिष्ठानलाई बाइपास गर्ने केन्द्रको व्यवहारले महासंघको वर्तमान नेतृत्वसँग प्रतिष्ठानले आबद्धता कायम राख्ने कि नराख्ने प्रश्न उब्जाएको छ, अध्यक्ष गिरीद्वारा जारी विज्ञप्तिमा छ । कान्तिपुरमा आबद्ध सबै पत्रकारको अधिकतम हकहितका लागि निरन्तर अघि बढिरहने पत्रकार महासंघ प्रतिष्ठान शाखाको प्रतिबद्धता छ । तर शाखा र व्यवस्थापनबीच भएका सहमति भाँड्ने योजनामा सामेल नहुन समग्र सरोकारवाला सबैमा पत्रकार महासंघ प्रतिष्ठान शाखा हार्दिक आह्वान गर्दछ, विज्ञप्तिमा भनिएको छ । शाखाले असोज १२ गते राखेका मागका आधारमा चरणबद्ध वार्ता गरी असोज २८ मा सहमति भएको थियो । जसको आधारमा यसअघि पत्रकारलाई गरिएको कारबाही स्थगित गरी व्यवस्थापनले आर्थिक प्याकेजसहित स्वैच्छिक अवकाशको आह्वान गरिसकेको छ । व्यवस्थापन र प्रतिष्ठानबीच वार्ता भइरहेको विषय नेपाल पत्रकार महासंघ केन्द्रीय कार्यालयलाई प्रतिष्ठान शाखाले पत्रमार्फत नै जानकारी गराइसकेको थियो । त्यसका साथै पत्रकार महासंघले असोज २१ मा गरेको पत्राचारमा पनि प्रतिष्ठान शाखाले गरिरहेको वार्ताप्रति केन्द्रको ऐक्यबद्धता रहेको प्रस्ट पारेको थियो । महासंघ केन्द्रले आन्दोलन घोषणा गर्दै मंगलबार कान्तिपुर कार्यालय अगाडि एक घण्टा धर्ना दिएको थियो ।"
स्वास्थ्य बिमा बोर्डका विज्ञ सदस्यसहित ५ द्वारा राजीनामा,"(काठमाडौं)स्वास्थ्यमन्त्री मोहनबहादुर बस्नेतले नियमविपरीत स्वायत्त निकाय स्वास्थ्य बिमा बोर्डमा हस्तक्षेप गरेको भन्दै बोर्डका विज्ञ सदस्यसहित पाँच जनाले मंगलबार सामूहिक राजीनामा दिएका छन् । बोर्डमा ९ महिनादेखि रिक्त अध्यक्ष पदपूर्ति, मन्त्रालयमा विचाराधीन स्थायी दरबन्दी संरचना स्वीकृतिलगायत बिमालाई थप प्रभावकारी बनाउन कदम चाल्नुको सट्टा स्वास्थ्य बिमा ऐन २०७४ को उल्लंघन गरी निमित्त कार्यकारी निर्देशक नियुक्त गरेको उनीहरूको आरोप छ । राजीनामा दिनेमा बोर्डका विज्ञ सदस्य डा सुरेश तिवारी, डा तारा साह, चन्द्र थापा, टीका चापागाईं भट्टराई र इन्द्रकला राई रहेका छन् ।असोज २४ मा बसेको मन्त्रिपरिषद् बैठकले बोर्डका कार्यकारी निर्देशक दामोदर बसौलालाई तीन महिनाका लागि निलम्बन गरेको थियो । लगत्तै मन्त्रालयले मन्त्रालयका गुणस्तर मापदण्ड तथा नियमन महाशाखा प्रमुख डामदनप्रसाद उपाध्यायलाई निमित्त कार्यकारी निर्देशकमा नियुक्त गर्यो । बोर्ड सदस्यसमेत रहेका डा उपाध्याय बोर्डको ९ महिनादेखि अध्यक्षको भूमिकामा रहँदै आइरहेका थिए । मेडिकल सुपरिन्टेन्डेन्ट (मेसु) डा उपाध्यायको दरबन्दी भने राष्ट्रिय ट्रमा सेन्टरमा हो । राजीनामा दिएका थापाका अनुसार ऐनमा बोर्डका पदाधिकारीलाई निमित्त कार्यकारी निर्देशक दिने व्यवस्था छैन । तर मन्त्री बस्नेतले ठाडो हस्तक्षेप गरेर आफूअनुकूल व्यक्तिलाई निर्देशकको जिम्मेवारी दिएका छन्, उनले आरोप लगाए, स्वार्थपूर्तिका लागि कानुनको बर्खिलाफमा गएको देखिन्छ । ऐनको उद्देश्यमाथि प्रहार गरेको देखेर नैतिक रूपमा राजीनामा दिएको उनले बताए ।स्वास्थ्य बिमा ऐन २०७४ दफा २२ मा व्यवस्था भएअनुसार कार्यकारी निर्देशक लोक सेवा आयोगको अध्यक्ष वा निजले तोकेको आयोगको सदस्य संयोजक रहेको समितिले खुला प्रतिस्पर्धाका आधारमा योग्यता पुगेकालाई सिफारिस गरिएका तीन जनामध्ये एकलाई मन्त्रिपरिषद्बाट नियुक्ति दिने प्रावधान छ । निलम्बनमा परेका बोर्डका कार्यकारी निर्देशक बसौला २०७७ मंसिरमा बसेको मन्त्रिपरिष्द बैठकबाट ४ वर्षका लागि नियुक्त भएका थिए । राजीनामा दिनेहरू पनि २०७७ को मन्त्रिपरिषद् बैठकबाट चार वर्षका लागि नियुक्ति पाएका थिए । उनीहरूको पदावधि ९ महिना बाँकी नै छ । निलम्बित कार्यकारी निर्देशक बसौलाले भने आफूमाथि अन्याय भएको भन्दै न्यायका लागि सर्वोच्च अदालत जाने तयारी गरिरहेको बताए । उनले आफूलाई पदबाट हटाउनुअघि आरोपउपर सफाइ पेस गर्ने मौका नदिएको गुनासो गरे । एकै दिन निलम्बन अनि स्पष्टीकरण पनि सोधेको पत्र दिइएको छ, उनले भने । ९ महिनाअघि बोर्ड अध्यक्षबाट राजीनामा दिएका डासेनेन्द्रराज उप्रेतीले बिमामा धेरै गैरकानुनी काम हुने गरेको बताए । यस्तै स्थिति हुने हो भने बिमा फेल हुनबाहेक राम्रो हुँदैन, उनले भने । बिमा बोर्डका अधिकारीका अनुसार बिमा फेल बनाउन निजी बिमा कम्पनीहरू लागिपरेका छन् । बोर्डका निमित्त कार्यकारी निर्देशक डाउपाध्यायले भने मन्त्रालयले दिएको जिम्मेवारी मात्र बहन गरेको बताए । यो भन्दा अगाडि पनि कार्यकारी निर्देशकले राजीनामा दिएपछि मन्त्रालयले खटाएको थियो, उनले भने, बोर्डका बैठकको अध्यक्षता गर्नु र कार्यवाहक अध्यक्ष हुनु फरक हो । उनले आफू कार्यवाहक अध्यक्ष नभई बोर्डको निर्णयअनुसार बैठकको अध्यक्षतामा मात्र गरेको दाबी गरे । स्वास्थ्य मन्त्रालयका वरिष्ठ स्वास्थ्य प्रशासक समिरकुमार अधिकारीले मन्त्रालयले गरेको निर्णय कानुनसम्मत भएको दाबी गरे । बोर्डका लागि अर्थ मन्त्रालयले चालु आर्थिक वर्षका लागि साढे सात अर्ब बजेट छुट्याएको छ । स्वीकृति प्राप्त ४ सय ६६ वटा स्वास्थ्य संस्था छन् भने भुक्तानी ४ अर्ब रुपैयाँ गर्न बाँकी छ ।"
पूर्वप्रहरी निरीक्षक थापालाई ॅलाइफटाइम अचिभमेन्ट अवार्ड,"काठमाडौं (कास) नेपाल प्रहरी लाइफटाइम अचिभमेन्ट अवार्ड २०८० पूर्वप्रहरी निरीक्षक कोमलबहादुर थापालाई प्रदान गरिएको छ । ६८ औं प्रहरी दिवसका अवसरमा सोमबार प्रधानमन्त्री पुष्पकमल दाहालले थापालाई अवार्डबाट सम्मानित गरेका हुन् । २०२२ सालमा प्रहरी सेवा प्रवेश गरेका थापा तीन दशकभन्दा बढी समय नेपाल प्रहरीमा कार्यरत थिए । त्यो अवधिमा उनी उत्कृष्ट प्रशिक्षकका रूपमा चिनिएका थिए । अवकाशपछिको थप १२ वर्ष थापा बाह्य प्रशिक्षकका रूपमा प्रहरी प्रतिष्ठानमा कार्यरत थिए । काठमाडौं चुनदेवीका उनले प्रशिक्षण दिएका थुप्रै अधिकृत प्रहरी नेतृत्वमा पुगिसकेका छन् । यसैगरी यो वर्षको उत्कृष्ट प्रदेश प्रहरी अवार्ड (प्रहरी ब्याटन) गण्डकी प्रदेश प्रहरीले पाएको छ । गण्डकी प्रदेश प्रहरी पुखबुद्धि गुरुङलाई प्रधानमन्त्री पुष्पकमल दाहालले ब्याटनसहित सम्मान गरेका हुन् । पूर्वप्रहरी महानिरीक्षक मोतीलाल बोहराद्वारा स्थापित मोतीलाल सर्वोत्कृष्ट अनुसन्धानकर्ता पुरस्कार प्रहरीको केन्द्रीय अनुसन्धान ब्युरोका वरिष्ठ सई दुर्गाकुमार योञ्जनले पाएका छन् भने पूर्वमहानिरीक्षक पूर्णसिंह खवास र उनकी पत्नी शान्ति खवासको स्मृतिमा सुशील केडिया फाउन्डेसनद्वारा स्थापित नेपाल प्रहरी पूर्ण शान्ति पुरस्कार विशेष ब्युरोमा कार्यरत निरीक्षक मोहम्मद कलिम अन्जुमलाई प्रदान गरिएको छ । प्रधानमन्त्री दाहालले दुवै पुरस्कार योञ्जन र अन्जुमलाई प्रदान गरेका हुन् । यसैगरी, नेपाल प्रहरीबाट पहिलो पटक सगरमाथा आरोहण गर्ने वरिष्ठ सई पुरुषोत्तम नेपालीलाई योगेन्द्र स्मृति साहसिक पुरस्कारबाट सम्मान गरिएको छ । कार्यक्रमलाई सम्बोधन गर्दै प्रधानमन्त्री दाहालले गौरवशाली इतिहास कायम गरेको प्रहरीले धेरै बाधा, अवरोध, चुनौती सामना र परास्त गरेर आजको अवस्थामा आइपुगेको बताए । आफ्नो इतिहास र परम्परालाई कायम राख्दै थप जिम्मेवारीबोध र कार्यसम्पादनका निम्ति सिंगो प्रहरी संगठन अघि बढ्नुपर्ने उनको भनाइ थियो ।उनले प्रहरीको छविमाथि प्रश्न उठ्ने कुनै पनि प्रकारका अवाञ्छित गतिविधि र गलत क्रियाकलाप नियन्त्रण गर्न प्रहरी नेतृत्व पूर्णतः सक्षम रहेको बताए । सीमित साधनस्रोत, जनशक्ति र अनेकौं चुनौतीबीच पनि अपराध नियन्त्रण र अनुसन्धानका क्षेत्रमा नेपाल प्रहरीले विश्वस्तरमा प्राप्त गरेको ख्याति सरकारका लागि पुँजी भएको प्रधानमन्त्री दाहालको भनाइ छ । बदलिँदो आपराधिक परिवेश, विश्वव्यापीकरणसँगै फैलिएको अन्तर्राष्ट्रिय अपराधको सञ्जाल, सूचना प्रविधिले ल्याएको विकास र यसले निम्त्याएको विनाश, अनुशासनहीनतालाई मध्यनजर गर्दै प्रहरीले स्वरूप र सेवा प्रवाहमा सोही अनुरूप विकास र परिवर्तन गर्दै आएको प्रधानमन्त्रीले बताए । आम नागरिकको सरोकार र राज्यका समस्यामा प्रहरीले अग्रपंक्तिमा रहेर खटिने राज्यको संयन्त्र रहेको भन्दै यसको आधुनिकीकरण र साधन स्रोतसम्पन्न बनाउन आफू लागिपरेको उनको भनाइ छ । कार्यक्रममा प्रहरी महानिरीक्षक वसन्तबहादुर कुँवरले नागरिकको समृद्धि र समुन्नतिका लागि प्रहरी संगठन अहोरात्र क्रियाशील रहँदै आएको बताए ।"
अलग धारका पुष्पण,"(डुवर्स, भारत)भारतीय राज्य पश्चिम बंगाल डुवर्सको चिलाउनेबारी चिया बगाननजिकै जन्मेहुर्केका हुन्, पुष्पण प्रधान । खासमा उनको सांगीतिक यात्रा चिया बगानबाटै सुरु भएको हो भन्दा हुन्छ । उनले सानै उमेरदेखि चिया श्रमिकका दुःख नजिकबाट नियाल्ने मौका पाए । चिया श्रमिकमाथि राज्यले गर्ने दुर्व्यवहार, ज्यालामाथिको विभेद अनि समयमा बेतन नपाउने समस्याबारे उनी भुक्तभोगी जस्तै नै हुन् । अलग धारका गीतमार्फत दर्शक, श्रोताको मन जितेका यी गायकले भर्खरै चिया श्रमिकमाथिकै कथालाई आधार बनाएर फरक शैलीको म्युजिक भिडियो सार्वजनिक गरेका छन् । कमाने आमा शीर्षकको भिडियोमा उनले चियापत्तीसँग लुकामारी गर्ने श्रमिक जीवनलाई रोचक ढंगले प्रस्तुत गरेका छन् । एउटी चिया श्रमिक आमाको दैनिकीलाई उनले देखाउने प्रयत्न गरेका छन् । चिया कमानका श्रमिकका प्रतिनिधि कथालाई गीतमार्फत व्यक्त गर्न खोजेको छु, पुष्पणले भन्छन्, श्रमिकका कथाहरूले मलाई चाँडै छुन्छ । पुष्पण आफैंले गीत लेखे अनि शरद सिन्हाले गीतलाई कम्पोज गरेपछि जन्मियो, कमाने आमा । यसलाई नाट्य रूपान्तरण गरे परिवर्तन थिएटर झापाका रंगकर्मीले । पुष्पणको अलग धारको गायकीको चर्चा डुवर्सको त्यो सानो गाउँमा मात्रै सीमित छैन, नेपालको पुरानो सिमाना टिस्टा तरेर काठमाडौंसम्मै पुगेको छ । उनलाई फ्यानहरूले मन पराउनुको प्रमुख कारण सामाजिक मुद्दालाई गीतमार्फत भन्न सक्ने शिल्प पनि हो । उनी बढी श्रमिकका गीत गाउँछन् । पंक्षी मार्फत विदेशिएका युवाको भोगाइ कहन्छन् । भारतका धेरै नेपालीभाषी गायकहरू काठमाडौंमा चर्चित छन् । अम्बर गुरुङ, गोपाल योञ्जन जस्तो धेरै दिग्गज भारतीय नेपाली सर्जकले आफ्नो सम्पूर्ण जीवन काठमाडौंमै बिताए । भजन शिरोमणि भक्तराज आचार्य पनि डुवर्सबाटै काठमाडौं उक्लिएका थिए, गायक बन्ने सपना देखेर । डुवर्सकै नेपालीभाषी पुष्पण यतिबेला भारतमा भन्दा बढी नेपालपट्टि मन पराइएका गायकको सूचीमा सम्भवतः अग्रपंक्तिमा आउँछन्, कालिम्पोङका विपुल क्षेत्री पछि । पुष्पण गीत त सानैदेखि गुन्गुनाउँथे । तर, गायक नै बन्ने सपना चाहिँ यिनले देखेका थिएनन् । गीत गाएरै नेम एन्ड फेम बन्ला भन्ने त कहिल्यै सोचेका थिएनन् । तर, कहिलेकाहीँ नसोचेको हुँदोरहेछ, पुष्पणले गीतको लयझैं मिठो भाकामा सुनाए, नदेखेको सपना पनि विपना बनेर आइपुग्दोरहेछ । खासमा पुष्पणको सपना चाहिँ पढेर डाक्टर बन्ने नै थियो । त्यही भएर उनी दिनरात पढाइमा घोटिन्थे । साथीभाइमाझ यिनको अलग पहिचान थियो, पढन्दासका रूपमा । विज्ञानका विद्यार्थी न परे । पढाइबाहेक यिनले धेरै कुरा सोच्नै भ्याएनन् त्या बेला । पढाइ, पढाइ मात्रै पढाइ थियो मेरो दिमागमा, मन्द मुस्काउँदै पुष्पणले विद्यार्थी काल सम्झिए, गीतसंगीत त सुन्ने, गुन्गुनाउने मात्रै काम हुन्थ्यो । सन् १९९९ मा कालिम्पोङको कुमुदुनी होम्समा जब उनी प्लस टु पढ्दै थिए । त्यसपछि पुष्पणको जीवनमा नयाँ मोड आइलाग्यो । स्कुलले आयोजना गरेको सांगीतिक कार्यक्रमका लागि अडिसन हुने भयो । दुईतीन हजार विद्यार्थी अडिसन दिन तम्तयार भए । त्यही पंक्तिमा पछिल्तिर उभिए पढन्दास पुष्पण पनि । खासमा उनलाई गाउने भित्री इच्छा त थिएन । तर, साथीसंगीको दबाबमा उनी परे । याकुप नामका सहपाठीले पुष्पणले मिठो गाउँछ भनेर शिक्षकलाई भनेकै भरमा उनी अडिसनका लागि उभिए । अडिसन जानुअघि उनले कक्षाका शिक्षकलाई हामे और जिनेका भन्ने किशोर कुमारको गीत सुनाएपछि शिक्षक चकित खाए । उनले भने, यति मिठो आवाज बोकेर किन लुकिबसेको ? सांगीतिक कार्यक्रममा पनि उनले त्यही गीत गाएर तहल्का मच्चाए । एउटा गीतका कारण उनी स्कुलमा सेलेब्रिटी नै बने । छोटो समयको चर्चापछि उनले सोचे, यत्रो वर्ष पढेर पहिलो र दोस्रो मात्रै भएँ । सीमित साथीले मात्रै चिने । तर, एउटा गीत गाउँदा स्कुलभर चिनिएँ । खासमा किशोरकुमारको त्यही गीतले उनको गायकीको ढोका खुल्यो । २२ वर्षअघि उनले गीति एल्बम निकाले । भारु १ लाख हाराहारीमा खर्च भयो । तर, दार्जिलिङ, डुवर्समा सुस्ताउँदो संगीत बजारले लगानी डुब्यो । गीति एल्बमको क्यासेट र सीडी निःशुल्क बाँड्दै हिँडे उनी । लगानी उठाउन पनि गाह्रो भो । लगानी नमज्जाले डुब्यो, पुष्पणले थपे, सुरुआती असफलताले ज्यादै निराश बनायो । उनले संगीत क्षेत्रबाट अलग्गिने सोच बनाए । तर, सकेनन् । संगीतको लत छुटाउन गाह्रो भो । अन्ततः गल्तीलाई जीवनको शिक्षा ठान्दै संगीत क्षेत्रमै सक्रिय हुने अठोट गरे । सन् २००४ मा जलपाइगुडी, मिरिक र डुवर्सका मनमिल्ने साथीहरू मिलेर ब्यान्ड तयार गरे, सिक्स स्ट्रिङ । ब्यान्डले त्यो बेला छोटो समयमै पहिचान बनाउन सफल भयो, त्यो भेगमा । साथीभाइको उत्साहले सन् २००५ तिर दोस्रो एल्बमको सोच बनाए । दार्जिलिङ डुवर्समा वेस्टन टाइपको म्युजिकको क्रेज बढी थियो त्यो समय । त्यही शैलीका गीत संग्रह गरेर एल्बम तयार पारे । त्यो पनि सोचे जस्तो चलेन । त्यो मेरो दोस्रो गल्ती थियो, पुष्पणले हाँस्दै सुनाए, फेरि लगानी डुब्यो । एकातिर लगानी डुब्नु, अर्कातिर मनमिल्ने साथीहरूबीच मन मिल्न छाड्दा सिक्स स्ट्र्रिङ ब्यान्ड धरापमा पर्यो । ब्यान्ड छाडेर एक्लिए पनि संगीतबाट भने टाढिएनन् । फुर्सदको समयमा उनले हजारौं गीत सुने । भारतका आञ्चालिक गीतदेखि र्याप ज्याजसम्म । सुफी संगीतले उनलाई मोहनी लगायो । आजपर्यन्त उनी सुफीकै शैली पछ्याइरहेका छन् गायनमा । पहिलो ब्यान्डबाट अलग्गिएर के भो त ? उनले मनमिल्ने अरू साथी खोजे । रोनिक प्रधान र सुमित विश्वकर्माको साथमा बन्दिज नामको नयाँ ब्यान्डको न्वारान गरे । त्यही ब्यान्डमार्फत उनले आदिकवि भानुभक्त आचार्यको कवितालाई लयबद्ध गरेर गाए, भर जन्म घाँसतिर। करिब डेढ दशकअघि गाएको यो गीतले पुष्पणको गायकीको स्तर बढायो । श्रोताले अलग स्वाद चाख्न पाए । उनी बन्दिज ब्यान्डमा पनि धेरै टिक्न सकेनन् । अर्का साथी देवेन्द्र गौतमको सहयोगमा तेस्रो ब्यान्ड वाणी जन्मियो । ब्यान्डमार्फत आह्वान एल्बम गरे । त्यो एल्बमको पन्छी फर्केर स्वदेश आउगीतले श्रोताको मन जित्दै थियो । क्रिया अनप्लगको प्रस्तुतिपछि उनको उचाइ ह्वात्तै बढ्यो । नेपाल आइडलका एक प्रतिस्पर्धी अमित बरालले आइडलको गला राउन्डमा पन्छी गाएपछि गीतले तहल्का पिट्यो । पुष्पण रातारात स्टार बने । त्यसपछि उनले पछि फर्किनुपरेको छैन ।जिन्दगी रक्स, समर लभलगायत सिनेमामा पनि गाउने मौका पाएका पुष्पणका एउटा सपना छ, तिमीलाई हेर्ने बानी पर्यो जस्ता प्रेमिल भावका गीतले तन्नेरी पुस्ताको मन जित्यो । डुवर्समा बस्ने उनी नयाँ गीत सिर्जना गर्नेबित्तिकै टिस्टा तरेर नेपाल पसिहाल्छन् । शिक्षण पेसामा पनि आबद्ध रहेका कारण जागिरै छाडेर काठमाडौं भासिने योजना उनको छैन । पुष्पण अनि सारथि नामको चौथो ब्यान्डका यी हर्ताकर्ता थप्छन्, गाउनका लागि गाउँ छाडेरै भासिनुपर्ने पुरानो जमाना अब रहेन ।"
बेनजिर भुट्टो स्वदेश फिर्ता,सन् २००७ मा आजकै दिन (अक्टोबर १८) मा पाकिस्तानी पूर्वप्रधानमन्त्री बेनजिर भुट्टो स्वदेश फर्किएकी थिइन् । भुट्टो आठ वर्ष लामो स्वैच्छिक अवकाशपछि देश फर्किएकी थिइन् । आधुनिक युगमा उनी मुस्लिम देशकी पहिलो महिला प्रधानमन्त्री हुन् । उनी १९८८ देखि १९९० र १९९३ देखि १९९६ सम्म दुई पटक पाकिस्तानको प्रधानमन्त्री थिइन् । भुट्टोले हार्वार्ड तथा अक्सफोर्ड विश्वविद्यालयबाट स्नातक गरेकी थिइन् । उनका पिता जुल्फिकर अलि भुट्टो पनि १९७१ देखि १९७७ सम्म पाकिस्तानका प्रधानमन्त्री थिए । १९५३ को जुन २१ मा कराँचीमा जन्मिएकी भुट्टो २००७ डिसेम्बर २७ मा रावलपिन्डीमा गराइएको आत्मघाती बम आक्रमणमा मारिएकी थिइन् ।
कान्तिपुर एकेडेमीको ओटीटी प्लेटफर्म,"काठमाडौं (कास) कान्तिपुर फिल्म एकेडेमीले ओटीटी प्लेटफर्म कान्तिपुर सिनेमाज को सुरु गरेको छ । प्लेटफर्ममार्फत इन्टरनेटको माध्यमबाट संसारभर रहेका दर्शकले मोबाइल फोन, एन्ड्रोइड, आईओएस, वेभ र स्मार्ट टीभीबाट कान्तिपुर सिनेमाज मा रहेका कन्टेन्ट सजिलै हेर्न सक्नेछन् । हालका लागि प्लेटफर्ममा ज्याकी आईएम ट्वान्टी वान र जुलेबी फिल्म राखिएका छन् । ब्रह्माण्ड र लभसूत्र सिरिज पनि हेर्न सकिने एकेडेमीले जनाएको छ । त्यस्तै, सर्ट फिल्म मदर, खरानी, ऋतु र मिस सेक्रेट लगायत पनि एपमा राखिएको छ । कान्तिपुर फिल्म एकेडेमीका सीईओ प्रकाश पुरीका अनुसार कान्तिपुर सिनेमाज मा मासिक २९९ रुपैयाँ तिरेर सबै सामग्री हेर्न सकिन्छ । पुरीले अनलाइन पेमेन्ट गरेर सब्स्क्रिप्सन गर्न सकिने बताउँदै कान्तिपुर सिनेमाज नेपालको पहिलो सब्स्क्रिप्सन ढाँचाको ओटीटी प्लेटफर्म भएको दाबी गरे । यो प्लेटफर्ममा नयाँ नेपाली फिल्म, सर्ट फिल्म र सिरिजहरू हेर्न सकिन्छ ।"
नगर प्रमुखको पद गुम्यो,"रौतहट (कास) रौतहटको मौलापुर नगरपालिका प्रमुख रिनाकुमारी साहको पद गुमेको छ । नेकपा एमालेले निर्वाचन आयोगमा दल त्याग गरेको निवेदन दिएपछि उनको पद गुमेको हो । २०७९ वैशाख ३० को स्थानीय तह निर्वाचनमा नगर प्रमुखमा निर्वाचित साह पार्टी छाडेर र पति प्रभु साहको आम जनता पार्टीमा लागेकी थिइन् । साहले निर्वाचित भएको पार्टी छाडेर गएको भन्दै एमालेले आयोगलाई जानकारी गराएको थियो । साह दोस्रो पटक मौलापुर नगर प्रमुखमा निर्वाचित भएकी हुन् । आयोगले राजनीतिक दलसम्बन्धी ऐन, २०७३ को दफा ३२ को उपदफा (१) र राजनीतिक दलसम्बन्धी नियमावली, २०७४ को नियम २२ अनुसार साहले दल त्याग गरेकाले नगर प्रमुख पद रिक्त भएको मंगलबार सूचना निकालेको हो । स्थानीय तह निर्वाचनमा मौलापुर नगरपालिकामा रिनाकुमारी साह, देवाही गोनाहीमा प्रेमीलाल साह र गरुडा नगरपालिकामा कन्थमणि जैसवाल एमालेबाट नगर प्रमुख निर्वाचित भएका थिए । उनीहरूले पार्टी नीतिविपरीत गतिविधि गरेको भन्दै एमालेले ७ महिनाअघि स्पष्टीकरण पनि सोधेको थियो । गत स्थानीय तह निर्वाचनमा निर्वाचित मौलापुर नगरपालिकाका नगर प्रमुख रिनाकुमारी साह अन्य दलमा प्रवेश गरेको भनी नेपाल कम्युनिस्ट पार्टी (एकीकृत मार्क्सवादीलेनिनवादी) राजनीतिक दलको केन्द्रीय समितिको निर्णयको प्रतिलिपिसहित आयोगमा जानकारी प्राप्त हुन आएकाले राजनीतिक दलसम्बन्धी नियमावली, २०७४ को नियम २२ को उपनियम (२) बमोजिम निज निर्वाचित भएको पद स्वतः रिक्त भएको सूचना राष्ट्रिय स्तरको दैनिक पत्रिकामा प्रकाशन गर्ने र सोही नियमको उपनियम (३) बमोजिम सूचना प्रकाशन भएपछि त्यस्ता सदस्यको पद स्वतः रिक्त हुने भनी आयोगबाट मिति २०८० असोज २९ गते निर्णय भएको हुँदा आयोगले सूचना प्रकाशित गरेर जानकारी गराएको छ, आयोगले प्रकाशित गरेको सूचनामा भनिएको छ ।"
अस्ताए इतिहासकार चित्तरञ्जन,"(काठमाडौं)भर्खर भर्खर इतिहास लेख्न सुरु भएको थियो, नेपालका बारेमा । यो बेला इतिहास बुझ्दै नबुझ्नेहरू पनि त्यसै त्यसै लेख्न कस्सिन्थे । यहीबेला चित्तरञ्जन नेपालीले पनि नेपालको इतिहास लेख्न सुरु गरे, जसलाई अचेलको भाषामा वैज्ञानिक पद्धति भन्दा हुन्छ । नेपालका इतिहासकारमध्ये पहिलो पुस्ताका तिनै चित्तरञ्जनको सोमबार निधन भयो । उनले प्रमाणमा टेकेर लेखे, त्यसैले उनले लेखेको इतिहासलाई वैज्ञानिक र प्रमाणित भन्न मिल्छ ।भीमसेन थापा र रणबहादुर शाहबारे उनले लेखेका दुई कृति निकै लोकप्रिय छन् । नेपालको इतिहास बुझ्नका लागि यी दुई कृतिको अध्ययन अनिवार्य जस्तै मानिन्छ । चित्तरञ्जनले लेखेपछि मात्र नेपाली इतिहासका ती दुई महत्त्वपूर्ण पात्रबारे थप अध्ययनको ढोका खुलेको मानिन्छ । नेपाल भाषा एकेडेमीका पूर्वचान्सलर पनि रहेका उनको ९४ वर्षको उमेरमा निधन भएको हो । उनको चाबहिलको ओम अस्पतालमा उपचार भइरहेको थियो । उनको वास्तविक नाम भने नारायणप्रसाद राजभण्डारी हो । साहित्यकार पनि रहेका नेपालीले लेखनमा आफ्नो वास्तविक नाम भने कहिल्यै पनि प्रयोग गरेनन् । २०१३ को सुरुकै मदन पुरस्कार उनलाई जनरल भीमसेन थापा र तत्कालीन नेपाल का लागि प्रदान गरिएको थियो ।पछि ०१५ सालमा उनलाई प्रतिष्ठित श्रेष्ठ सिरपाः पनि प्रदान गरियो । उनको अर्को प्रसिद्ध कृति श्री ५ रणबहादुर शाह रहेको छ । उनले यसमा रणबहादुर शाहप्रति सहानुभूति देखाउन खोजेका छन् र यसलाई लिएर केही आलोचना पनि भएको पाइन्छ । रणबहादुरले आफ्नी पत्नी कान्तिवतीको निधनपछि जे जति उपद्रो र अन्याय गरे, त्यसलाई पनि चित्तरञ्जनले ठीक प्रमाणित गर्ने प्रयास गरेका थिए । तर भीमसेन थापाबारे उनको कृति भने उत्कृष्ट मानिन्छ । मुख्तियारीका रूपमा पनि ३१ वर्ष देश चलाएका भीमसेन थापाको दुःखद अवसान भएको थियो । उनले निकै दर्दनाक मृत्यु आत्मसात् गरे । त्यसको इतिहासबारे चित्तरञ्जनले सटीक ढंगले कलम चलाएका छन् । थापाले आत्महत्याको निर्णय गरेका थिए र यसका लागि लेखककै भाषामा विह्वल भई रन्थनिएर झ्यालको ऐना फोडी त्यसकै टुक्राले आफ्नै गलामाथि प्रहार गरे । उनले यसक्रममा एउटा सनसनीपूर्ण तथ्य पनि लेखेका छन्, फ्याँकिएको भीमसेन थापाको लासबाट अचानक खप्पर र हातहरू गायब भएका थिए । हात अझै पनि चौतारिया फत्यजंगका सन्तानको घरमा सुरक्षित छ एवं प्रतिवर्ष एकचोटि पूजार्थ निकालिन्छ भने सुनिन्छ । अनि खप्परचाहिँ लन्डनको कुनै घरमा सुरक्षित छ भन्ने पनि सुनिएको छ । इतिहासकार तथा त्रिभुवन विश्वविद्यालयअन्तर्गतको इतिहास विभागका पूर्वप्रमुख शंकर थापा भन्छन्, नेपालको इतिहास लेखनमा उनको अनुपम योगदान छ । चित्तरञ्जन नेपालको परराष्ट्र सम्बन्ध र नीतिबारे पनि राम्रो दखल राख्थे । यसैक्रममा नेपालचीन सिमाना सन्धिबारे पनि पुस्तक लेखेका छन् । नेपाल भाषामा पनि उनका केही मौलिक कृति छन् र उनले नै चर्चित गंकी उपन्यास नेपालीमा अनुवाद गरेका थिए । पत्रकार सुरेश मानन्धर भन्छन्, नेपाल भाषा साहित्यमा चित्तरञ्जन नेपालीको उत्तिकै योगदान छ, विशेषतः नेपाली भाषा एकेडेमीका चान्सलरका रूपमा उनले भाषा र साहित्यमा धेरै काम गरे ।"
डिजिटल मिडिया सोसाइटी गठन,"(काठमाडौं)डिजिटल मिडियाका प्रकाशकहरूको छाता संगठन डिजिटल मिडिया सोसाइटी गठन भएको छ । बाह्रखरी मिडिया प्रालिका अध्यक्ष तथा प्रधान सम्पादक प्रतीक प्रधानको अध्यक्षतामा गठित सोसाइटीको उपाध्यक्षमा सेतोपाटी सञ्चार प्रालिका अध्यक्ष तथा प्रधान सम्पादक अमित ढकाल, महासचिवमा लोकान्तर सञ्चार प्रालिका अध्यक्ष तथा सम्पादक विमल गौतम तथा कोषाध्यक्षमा चाणक्य मिडिया प्रालिका अध्यक्ष पुष्प दुलाल रहेका छन् । मंगलबार बसेको संस्थाको पहिलो कार्यसमिति बैठकले हिमाल मिडिया प्रालिका अध्यक्ष कुन्द दीक्षित तथा डिस्कभरी न्युज नेटवर्क प्रालिका संस्थापक ओम शर्मालाई डिजिटल मिडिया सोसाइटीको सल्लाहकार चयन गरेको छ । मूलधारका नेपाली पत्रकारितामा डिजिटल मिडियाका प्रभाव क्रमशः बढेर गएको सन्दर्भमा डिजिटल माध्यमको समाचार अझ विश्वसनीय, जिम्मेवार र व्यावसायिक बनाउनुपर्ने आवश्यकतालाई मध्यनजर गर्दै सोसाइटी गठन गरिएको बताइएको छ ।"
"अराजक बजार, उपभोक्तालाई मार","बिचौलियाको मनोमानी, व्यापारीव्यवसायीको बढी कमाउने दाउ र सरकारी निकायको फितलो नियमनका कारण दसैंतिहारजस्ता चाडपर्वमा बजार सधैं महँगिने गर्छ । यसपालि त पहिलेका चाडपर्वका बेलाभन्दा पनि दैनिक उपभोग्य वस्तुको बजारभाउ अचाक्ली बढेको छ । घरघरमा प्रयोग हुने चिनी त बजारमा पाइनै छाडेको छ, कतै पाइहाले बढी मूल्य तिर्नुपर्छ । चाडपर्वमा हुने बजारको अराजकता नियन्त्रणमा सरकारले कहिल्यै गम्भीर पहलकदमी लिन नसक्नु उदेकलाग्दो छ । केही वर्षयताका दसैं आसपासको भाउ तुलना गर्दा मात्रै पनि यसपालि महँगी कति बढेको छ भन्ने छर्लंग हुन्छ । रहर दालको मूल्य ०७७ असोजमा प्रतिकिलो १ सय ६० रहेकामा ०७८ असोजमा १ सय ७०, ०७९ असोजमा १ सय ८५ रुपैयाँ पुगेको थियो । अहिले ह्वात्तै बढेर २ सय ३० रुपैयाँ भएको छ । रहर दालको भाउ दुई सातामै किलोको ३०३५ रुपैयाँ बढेको हो । ०७७ असोजमा प्रतिलिटर ९ सय रुपैयाँ रहेको नेपाली घिउ अहिले १३ सय ५० रुपैयाँमा किनबेच भइरहेको छ । ०७७ असोजमा प्रतिकिलो ४ सय ५० रुपैयाँ पर्ने जिरा पाउडरलाई अहिले १३ सय रुपैयाँ तिर्नुपर्छ । चाडबाड नजिकिएका बेला बजार अराजक बन्ने आकलन गरेर सरकारले अनुगमन टोली त खटाएको छ तर त्यसको प्रभाव परेको अनुभूति उपभोक्ताले गर्न सकेका छैनन् । यसले बजार अनुगमननियमन प्रणालीमै व्यापक सुधारको खाँचो रहेको देखाउँछ । बजारभाउ अरू बेला सामान्य हुने तर चाडबाडको मुखमा अकासिने अवस्था नै विडम्बनापूर्ण छ । अधिक खपत हुने चाडबाडका बेला व्यवसायीले जतिसक्दो बढी नाफा आर्जन खोज्ने प्रवृत्ति देखिन्छ । कतिपयले कृत्रिम अभाव नै सृजना गरेर पनि भाउ बढाइरहेका हुन्छन् । भीडभाडको मौका पारेर तौल र गुणस्तरमा उपभोक्तालाई ठग्ने प्रवृत्ति पनि कतिपयमा देखिन्छ । चाडबाडमा अधिक खपत हुने चिनी अहिले बजारमा नपाइनुमा भने सरकार नै दोषी देखिन्छ । उद्योगीव्यवसायीको चंगुलमा परेर सरकारले समयमै सहुलियत चिनी आयात नगर्दा बजारमा हाहाकार देखिएको हो । चाडबाडमा अभाव हुने आकलन गर्दै साल्ट ट्रेडिङ कर्पोरेसनले सहुलियत मूल्यमा ६० हजार टन चिनी आयातको माग गरेअनुसार पत्र उद्योग, वाणिज्य तथा आपूर्ति मन्त्रालय हुँदै अर्थ मन्त्रालय पुगेको थियो । तर अर्थले बेलैमा चासो दिएन । बजारमा अभाव हुन थालेपछि २० हजार टन आयातका लागि ५० प्रतिशत भन्सार महसुल छुट दिने निर्णय भयो । उक्त निर्णयबमोजिमको चिनी तत्काल आइपुग्ने अवस्था छैन । सरकार भने चिनी उद्योगीसँग पैंचो मागिरहेको छ । अहिले बजारका धेरैजसो पसलमा चिनी पाइँदैन, पाइने ठाउँमा किलोको १ सय ५० रुपैयाँसम्म तिर्नुपर्ने बाध्यता छ । अर्थात् सरकारको अकर्मण्यताले उपभोक्ताको ढाड सेकिएको छ । संघ सरकार अन्तर्गतका वाणिज्य, आपूर्ति तथा उपभोक्ता संरक्षण विभाग, खाद्य प्रविधि तथा गुण नियन्त्रण विभाग, गुणस्तर तथा नापतौल विभाग, औषधि विभाग, कृषि विभाग, जिल्ला प्रशासन कार्यालयले बेलाबेलामा बजार अनुगमन गरिरहेका हुन्छन् । उनीहरूको अनुगमन प्रायः राजधानी केन्द्रित देखिन्छ । स्थानीय र प्रदेश सरकार बजार अनुगमननियमनमा निष्क्रिय देखिन्छन् । बजार नियमनमा स्थानीय सरकार बढी जिम्मेवार हुनुपर्ने हो । स्थानीय सरकार सञ्चालन ऐनले नै स्थानीय तहलाई बजार अनुगमनको अधिकार दिएको छ । कतिपय स्थानीय तहले बजार अनुगमनका लागि कानुन र कार्यविधि बनाएका छन् तर कार्यान्वयनमा ल्याएका छैनन् । जिम्मेवार सबै निकाय बजार अनुगमननियमनमा बाह्रै मास सक्रिय रहन जरुरी छ । यसमा स्थानीय सरकारको सक्रियता अझ बढी आवश्यक छ । मूल्य, गुणस्तर र तौलमा ठगी गर्ने कसैलाई उन्मुक्ति पनि दिइनु हुँदैन । व्यापारीव्यवसायी आफैं अनुशासित र मर्यादित हुन सक्नु सबैभन्दा महत्त्वपूर्ण छ । सबैले स्वस्थ कारोबार गर्ने हो भने नियमित अनुगमन गरिरहनै पर्दैन । व्यापारीले अस्वाभाविक मूल्य लिए, तौल तथा गुणस्तरमा शंका भए उपभोक्ताले उजुरी गर्ने र त्यसको तत्काल सुनुवाइ गर्ने प्रणाली बसाउन सके पनि बजारको अराजकता न्यूनीकरण हुन सक्छ । कतिपय व्यापारीव्यवसायीले स्रोत मुलुकमै भाउ बढेको, निर्यातमा कडाइ गरिएको जस्ता बहाना बनाएर जभाभावी मूल्य निर्धारण गरेको पनि पाइन्छ । सधैंको यस्तो बहानाबाजीलाई हटाउन भने सरकारले योजनाबद्ध रूपमै आन्तरिक उत्पादन बढाउने नीति लिन जरुरी छ ।"
कर्मचारी कटौती र निराश नागरिक,"केही दिनअघि तलब खुवाउन पैसा नभएको कारण देखाएर वीर अस्पतालका कर्मचारी कटौती गरेको समाचार सार्वजनिक भयो । केही महिनाअघि पेन्सनवाला शिक्षकको तलब रोक्का गरेको समाचार सुनिएको थियो । आखिर यो सबै किन भयो ? देशमा आर्थिक संकट कसरी आयो ? हिजोसम्म हामी आत्मनिर्भर थियौं । आज एकाएक किन परनिर्भर भइयो ? राजाले देश बिगारे भनिन्थ्यो । अहिले मुलुक कसले बिगार्यो ? राजाको पालामा जति सुशासन थियो, अहिले त्यस्तै छ त ? नागरिकले यस्तो प्रश्न गर्न थालेका छन् । संविधानमा किटान गरिएको स्वास्थ्य र शिक्षाजस्ता आधारभूत र मौलिक अधिकारको क्षेत्रमा बजेट कटौती गरेपछि गणतान्त्रिक प्रणालीले दिने सेवामाथि प्रश्न उठ्छ कि उठ्दैन ? नेताहरूको कारण लोकतान्त्रिक गणतन्त्रप्रति नै जनता निराश छन् । प्रजातन्त्र आएको तीन दशकसम्म पनि यसलाई संस्थागत गर्न सकिँदैन भने योभन्दा लाजमर्दो के हुन सक्छ ? प्रतातन्त्र भनेको निर्वाचन गर्नु नयाँ नेतृत्व चयन गर्नु मात्र सफलता होइन । नेतृत्वले जनताप्रति आफ्नो उत्तरदायित्व बोध गर्न सक्नुपर्छ । नेताले नैतिकता गुमाए भने राजनीतिले सही मोड लिन सक्दैन । यसले जनविश्वास पनि गुमाउँछ । अहिलेको अवस्था त्यही देखिएको छ । देशमा आर्थिक संकट पर्दा पनि दलका नेताहरूले यो विषयलाई गम्भीर रूपमा सोचेको पाइँदैन । आर्थिक अवस्था मजबुद बनाउन के गर्न सकिन्छ संसद्मा छलफल भएको पाइँदैन । देश रहे राजनीति होला, देशै नभए राजनीति कहाँ गर्ने ? देशलाई राजनीति बन्धक बनाएर आफ्नो दुहुनो सोझ्याउने साधन बनाएका कारण सबैतिर निराशा छाएको हो । यस्तो विषयमा बेलैमा सचेत भएर नसोच्ने हो भने भविष्यमा आर्थिक संकटले विकराल रूपमा लिन सक्छ । देशमा संघीयता, समानुपातिक निर्वाचन प्रणालीमाथि पनि चारैतिरबाट प्रश्न उठ्न थालेको छ । नेताको ध्यान त्यता गएको पाइँदैन । यसतर्फ नेताहरूको ध्यान किन जाँदैन ? राजनीतिक व्यवस्थाले आफूलाई थेग्न सक्छ कि सक्दैन, विचार गर्नुपर्ने अवस्था सृजना भएको छ । होइन भने आफैंलाई अप्ठ्यारो बनाउने राजनीतिक प्रणालीमा सुधार आवश्यक हुन्छ । पुरुषोत्तम घिमिरे, जोरपाटी, काठमाडौं"
'चाडबाडमै किन महँगिन्छ बजार ? समाचारमा  बाट लिइएका केही टिप्पणी :,चुनावको बेला व्यापारीहरूसँग चन्दा उठाइएका थिए होला । अनि व्यापारीले चन्दा सित्तैंमा त दिँदैनन् । व्यापारीले आफूले दिएको त्यही चन्दाबापतको रकम असुलेका छन् । त्यसैले महँगीमा नेताहरू खासै बोल्दैनन् । आखिर जसरी पनि पीडा त सर्वसाधारणलाई हो । रोक्का धन
कथ्य नियन्त्रणको प्रतिस्पर्धा,"किंवदन्तीहरूबाट मुक्तिसत्ताले प्रतिस्पर्धीको तेजोवध गर्न हाकाहाकी दुष्प्रचार (डिसइन्फर्मेसन) गर्छ । आफ्नै समर्थकलाई समेत अलमल्याउनका लागि व्यापक कुप्रचार (मिसइन्फर्मेसन) गर्न लगाउँछ । त्यससँगसँगै अधिप्रचार (प्रापगैन्डा) मार्फत सत्ताको सर्वोच्चतालाई हल्लिन दिँदैन । वर्चस्व निर्माण एवं निरन्तरताको त्यस्तो निर्देशित (कु)सूचनाको त्रिकोण हाल सालै इजरायलप्यालेस्टिनबीचको असमान मुकाबलामा देखिँदै छ । युद्धको कुहिरोभित्र लुकाइएको यथार्थ के हो भने, इजरायल भनिने देशको गठन प्यालेस्टिनीहरूको पारम्परिक भूमिमा ब्रिटिस उपनिवेशवादको अथाह पाखण्ड एवं अन्तर्भूत बर्बरता मार्फत गराइएको थियो । इजरायलको प्रतिष्ठित अखबार हारेट्जमा उद्धृत गरिए अनुसार, मार्च २०१९ मा लिकुडको बैठकमा प्रधानमन्त्री बेन्जामिन नेतान्याहुले प्यालेस्टिनी राज्यको स्थापनालाई विफल पार्न चाहने जोकोहीले हमासको सुदृढीकरण र हमासलाई रकम हस्तान्तरण गर्न समर्थन गर्नुपर्छ भन्ने राय व्यक्त गरेका थिए । त्यस्तो अभिव्यक्तिले हमास समूहको आतंकवादी कारबाहीलाई युद्ध अपराध को संज्ञाबाट मुक्त गर्न सकिँदैन । त्यसपछि इजरायल अहिले गाजापट्टीमा जे गर्दै छ, त्यो राज्य आतंक एवं युद्ध अपराधका परिभाषाहरूको समेत सीमा नाघेर मानवताविरुद्धको अपराध मा दरिनलायक कुकृत्य हुन पुगेको छ । त्यस्तो कुरा पश्चिमा निर्देशित र नियन्त्रित मिडियामा झल्किँदैन । चिनियाँहरूले अमेरिकानियन्त्रित तथाकथित सामाजिक सञ्जालका माध्यमहरूलाई आफ्नो देशभित्र ढिम्किन नदिएको त्यत्तिकै होइन रहेछ । त्यसको ठीक विपरीत प्यालेस्टिनविरोधी सबभन्दा बढी दुष्प्रचार भारतीय स्रोतबाट बगिरहेको जस्तो देखिन्छ ।नेपालको सम्भ्रान्त वर्गले कुनियतका साथ फैलाएको निरन्तर असुरक्षा को मनोदशाबाट मुक्त नभएसम्म देशको भविष्यका बारेमा सार्वजनिक आस र विश्वास सृजना गर्न सकिँदैन । काठमाडौंका अभिजात बेलायतका भक्त थिए र सन् १९५० को दशकदेखि अमेरिकाप्रति आसक्त रहने गरेका छन् । त्यसैले सार्वभौमिकताको बहानामा युक्रेनको साथ एवं आतंकवादको विरोधका नाउँमा इजरायलको समर्थन खासमा अमेरिकी र पश्चिमा विश्वदृष्टिको पुनर्पुष्टिभन्दा बढी केही होइन । नेपालका सामान्यजनलाई भने भारत र चीनसँगको सम्बन्धमा सामान्यीकरण चाहिएको छ । संसारका जी२० भनिने प्रभावशाली देशहरूमध्ये रूस र चीनबाहेक सबै इजरायलका पछाडि लामबद्ध छन् । नेपालका लागि आफ्नो कामदार निर्यातका पश्चिम एसियाली मुलुकहरू बढी महत्त्वपूर्ण छन् । आन्तरिक नीतिहरूको पुनर्परीक्षण झनै आवश्यक बन्न पुगेको छ । नेपाल हिन्दुबाहुल्य देश अवश्य हो, तर हिन्दु राष्ट्र अवधारणाले जनजाति, मुसलमान र इसाई लगायतकाको अन्यकरण हुने हुँदा त्यस्तो प्रस्तावनाको विरोधमा कथ्य निर्माण गर्न ढिलो भइरहेको छ । भारतमा व्याप्त रहेको हिन्दुत्व राजनीतिको प्रभावबाट नेपाललाई सर्वथा मुक्त राख्न सम्भव छैन, तर प्रतिरोध दर्ज भने भइराख्नुपर्छ । अति केन्द्रीयता (देशको झन्डै ९० प्रतिशत बजेट खर्च र लगभग १०० प्रतिशत आर्थिक स्रोतको जोहो र वितरण संघीय सरकारले गर्छ) एवं एकलजातीय वर्चस्वबाट मुक्त गर्न संघीयता र समावेशिता देश जोगाउने राजनीतिक उपाय हुन् । तिनको विरोधमा कुसूचनाको त्रिकोण निरन्तर लागिपरेको छ । विवादित संविधानका अपूरा प्रावधानहरूका पक्षमा बोलिदिने आवाजहरू दिनानुदिन मत्थर हुँदै गएका छन् । दसैंको शरद महोत्सव सार्वजनिक आस र सामूहिक आत्मविश्वास जोगाउने पर्व बनोस्, सबैलाई शुभकामना !"
द्वन्द्वपीडितलाई संविधानको साथ,"प्रधानमन्त्री प्रचण्डले यस पालि राष्ट्रसंघीय महासभाको अठहत्तरौं सत्रलाई सम्बोधन गरे । शान्ति प्रक्रिया टुंग्याउने वाचा दोहोर्याए । यसैबीच राष्ट्रसंघीय महासचिव एन्टोनियो गुटेरेस नेपाल भ्रमणमा आउँदै छन् । शान्ति प्रक्रिया उनको पनि भ्रमण एजेन्डाको प्राथमिकतामा छ नै ।महासभामा प्रचण्डको उक्त सम्बोधन पहिलो होइन । संविधानसभाको पहिलो निर्वाचनपछि गठित सरकारको नेतृत्व गरेर महासभाको त्रिसट्ठिऔं सत्रलाई पनि सम्बोधन गरेका थिए । मुलुकका तर्फबाट महासभामा उनले के भने, त्यो कुराले अन्तर्राष्ट्रिय क्षेत्रमा महत्त्व राख्छ नै । देशभित्र भने प्रधानमन्त्रीको सम्बोधनलाई लिएर खासै बहस हुन छोडेको छ । कारण, विगतदेखि नै प्रधानमन्त्रीहरूले पटकपटक वाचा गर्दै आएका छन्Ù व्यवहार भने उल्टो देखिएको छ ।महासभाको त्रिसट्ठिऔं सत्र (२६ सेप्टेम्बर २००८) मा उहिल्यै उनले छिट्टै दण्डहीनताको वातावरण अन्त्य गर्ने वाचा गरेका थिए । न्याय मर्न दिन्नौं, शान्ति र न्यायका बीचमा सन्तुलन कायम गर्छौं भनेका थिए (सम्बोधनको १४ औं अनुच्छेद) । १५ वर्षपछि उही मौसमी वाचाको पुनरुत्पादनले सरोकारवालाहरूलाई नछुनु स्वाभाविक हो । अनौठो त के भएको छ भने, यस पालि सम्बोधनमा उनले ब्ल्यांकेट एमनेस्टी (आममाफी) को सन्दर्भ पनि जोडे । गम्भीर उल्लंघनमा आममाफी हुनेछैन (देयर विल बी नो ब्ल्यांकेट एमनेस्टी फर सिरियस भ्वाइलेसन अफ ह्युमन राइट्स) भने । ब्ल्यांकेट एमनेस्टीको सन्दर्भ सुविचारित रूपमा जोडिएको हो वा माफी, आममाफी, क्षमादान जस्ता शब्दावलीबीचको भेद ख्यालै नगरी यो शब्द पर्न गएको हो, त्यो प्रधानमन्त्री नै जानून्Ù सुविचारित रूपमा राखिएको थियो भने यसलाई गम्भीर रूपमा लिनुपर्ने हुन्छ । किनकि विवाद गम्भीर उल्लंघनमा ब्ल्यांकेट एमनेस्टी दिन मिल्ने कि नमिल्ने भन्ने होइन । चाहे गम्भीर होस् वा कम गम्भीर, मानव अधिकार उल्लंघनमा आममाफी अस्वीकार्य हुने कुरा पहिल्यैदेखि स्थापित छ । २०७१ सालमा संक्रमणकालीन न्याय सम्बन्धी कानुन बनेदेखि नै ब्ल्यांकेट एमनेस्टी निषेधित छ । उल्लंघनको वैयक्तिक जिम्मेवारी बारेमा अनुसन्धान नगरी सोलोडोलो रूपमा सबैलाई क्षमादान दिने परिकल्पना कानुनमा छैन । तसर्थ गम्भीर उल्लंघनमा ब्ल्यांकेट एमनेस्टी हुँदैन भनेर आश्वस्त पार्न खोज्नु औचित्यपूर्ण देखिँदैन । बरु यसले गम्भीर उल्लंघनमा ब्ल्यांकेटबाहेक अरू ससर्त स्वरूपको क्षमादान दिने मनसाय त होइन भन्ने आशंका बढाउँछ । प्रश्न, कस्ता उल्लंघनका जिम्मेवारलाई ससर्त क्षमादान (अनुसन्धान तथा छानबिनमार्फत सत्य उजागर गर्न मद्दत गरेपछि क्षमादानयोग्य हुने) दिन सकिने र कस्तालाई दिन नसकिने भन्ने हो । प्रधानमन्त्रीले भन्नुपर्ने त के थियो भने, नेपालले कानुन संशोधन गरेर गम्भीर उल्लंघनका घटनामा संलग्न कसैलाई क्षमादान नहुने प्रत्याभूति दिनेछ । त्यस्ता घटनामा संलग्नलाई अनुसन्धानको दायरामा ल्याइनेछ । त्यसो भनेका भए सरकार अदालतका आदेश र अन्तर्राष्ट्रिय कानुनको पालनाप्रति कम्तीमा सैद्धान्तिक रूपमा भए पनि सचेष्ट छ भन्ने अर्थ लाग्थ्यो । सम्बोधनमार्फत सरकारले अभिव्यक्त गर्न खोजेको ठेट सन्देश के हो, प्रस्ट पारोस् । त्यसो गर्दा थाती रहेको संक्रमणकालीन न्याय प्रक्रिया विश्वासिलो वातावरणमा अगाडि बढ्न सक्नेछ । यसैबीच हामीले आठौं संविधान दिवस मनायौं । संक्रमणकालीन न्याय प्रक्रिया थाती रहेको द्वन्द्वोत्तर अवस्थामा बनेको यो संविधानले संक्रमणकालीन न्याय प्रक्रियाको सफलताका लागि कुन हदसम्म मार्गनिर्देशित गरेको छ ? यसको वैध निकासका लागि संविधान कति साधक बन्न सक्ला ? कतिपय सन्दर्भमा कतै संविधान आफैं बाधक बन्ने त होइन ? यी र यस्तै सवालहरूमा आठ वर्षपछि पनि सरोकारवालाबीच यथार्थपरक बुझाइ विकसित हुन सकेको देखिँदैन । न्यूनतम साझा बुझाइ निर्माण हुँदा नै संक्रमणकालीन न्यायको वैध निकास सजिलो हुनेछ । किनकि मौलिक कानुनी प्रबन्धसँग संगतिपूर्ण उपायले नै अन्ततः वैध परिणाम दिन सक्छ । द्वन्द्वोत्तर संविधानको हैसियतमा यसले संक्रमणकालीन न्याय प्रक्रियालाई स्पष्ट र पर्याप्त मार्गनिर्देशित गर्न सक्नुपर्थ्यो । पीडित समुदायको यो अपेक्षा स्वाभाविक थियो । तर त्यसो गर्न असफल भएको यथार्थ हो । तथापि संविधान संक्रमणकालीन न्यायलाई सम्बोधन गर्न पूरै चुक्यो भन्ने पनि होइन । संविधानलाई हामी कसरी पढ्छौं, कसरी बुझ्छौं भन्ने कुराले खास महत्त्व राख्छ । २०६३ सालको अन्तरिम संविधान अन्तर्गत नै सर्वोच्च अदालतले संक्रमणकालीन न्याय प्रक्रियालाई निर्देशित गर्ने न्यायिक नजिरहरू स्थापित गरिसकेको छ । तिनको बन्धनकारिता यो संविधानले पनि आत्मसात् गरेको छ । सशस्त्र द्वन्द्व सुरु हुनुअगावै नेपालले बिनारिजर्भेसन स्विकारेको अन्तर्राष्ट्रिय मानव अधिकार र मानवीय कानुनी दायित्व द्वन्द्वकालमा पनि अविच्छिन्न रूपमा बहाल थियो, अहिले पनि बहाल छ । संविधान र नेपाल सन्धि ऐन२०४७ ले पनि राज्यलाई अनुमोदित सन्धिसम्झौता पालना गर्ने दायित्वको अधीन राखेका छन् । तसर्थ संविधानका प्रावधानहरूलाई एकांगी होइन, स्थापित न्यायिक नजिर र प्रचलित अन्तर्राष्ट्रिय कानुनको सापेक्षतामा अर्थ्याउनुपर्छ, बुझ्नुपर्छ । परस्पर विरोध होइन, परस्पर सामञ्जस्य कायम गर्नुपर्छ । राष्ट्रहित, लोकतन्त्र र अग्रगामी परिवर्तनका लागि नेपाली जनताले पटकपटक गर्दै आएका ऐतिहासिक जनआन्दोलन, सशस्त्र संघर्ष, त्याग र बलिदानको गौरवपूर्ण इतिहासलाई स्मरण एवं सहिदहरू तथा बेपत्ता र पीडित नागरिकहरूलाई सम्मान गर्दै संविधान जारी गरिएको कुरा प्रस्तावनामै अंकित छ । सहिदहरू तथा बेपत्ता र पीडित नागरिकहरू को संविधानपरिकल्पित सम्मान का लागि परिणाममुखी संक्रमणकालीन न्याय प्रक्रिया अपरिहार्य छ । सम्मानपूर्वक बाँच्न पाउने (धारा १६) लगायतका मौलिक हक सबैका लागि प्रत्याभूत छन् । द्वन्द्वपीडितका हकमा पनि स्वभावतः लागू हुन्छन् । धारा २१ को अपराधपीडितको हक अन्तर्गत सामाजिक पुनःस्थापना र क्षतिपूर्तिसहितको न्याय पाउने हक छ । अधिकांश उल्लंघनका घटना फौजदारी कसुरका रूपमा परिणामित भएका छन् । द्वन्द्वपीडित मानव अधिकार उल्लंघनका पीडित हुँदै हुन्, अपराधका पनि पीडित हुन् । यसर्थ धारा २१ को प्रत्याभूति पनि आकर्षित हुन्छ । धारा १८ मा समानता तथा अविभेदको हक प्रत्याभूत छ । तसर्थ नागरिकलाई सशस्त्र द्वन्द्वकालीन उल्लंघनका पीडितको ट्याग लगाएर न्यायको अधिकारबाट वञ्चित गर्न मिल्दैन । अपराधविरुद्ध उपचारको समान कानुनी संरक्षण लाई निमिट्यान्न पार्न सकिँदैन । कतिपय द्वन्द्वपीडितलक्षित प्रत्याभूति प्रस्तावनाको वाचालाई यथार्थमा बदल्ने सन्दर्भमा महत्त्वपूर्ण छन् । सामाजिक न्यायको हक अन्तर्गत धारा ४२(५) मा द्वन्द्वपीडित र विस्थापित, अपांगता भएका व्यक्ति, घाइते तथा पीडित समेतलाई न्याय एवं उचित सम्मान सहित शिक्षा, स्वास्थ्य, रोजगारी, आवास र सामाजिक सुरक्षामा प्राथमिकताका साथ अवसर पाउने हक छ । न्यायको अवयवलाई उपेक्षा गरेर परिपूरणमा मात्रै जोड दिन यसले पनि अनुमति दिँदैन । बालबालिकाको हक अन्तर्गत धारा ३९(९) मा द्वन्द्वपीडित, विस्थापित बालबालिकालाई राज्यबाट विशेष संरक्षण र सुविधा पाउने हक छ । त्यसै गरी उपधारा (६) ले कुनै पनि बालबालिकालाई सेना, प्रहरी वा सशस्त्र समूहमा भर्ना वा प्रयोग गर्न निषेध गरेको छ । युद्धको नियम उल्लंघन गरेर विगतमा बालसेना प्रयोग गरेको पृष्ठभूमिमा त्यसको पुनरावृत्ति हुन नदिने यो व्यवस्था अर्थपूर्ण छ । यी हकको कार्यान्वयनका लागि कानुन (ऐन, नियम आदि) बनाउनुपर्ने दायित्वको पालनामा राज्य चुक्दै आएको छ । उल्लिखित प्रत्याभूतिको प्रकाशमा संक्रमणकालीन न्याय ऐन संशोधन जरुरी छ । यसबाहेक आर्थिकसामाजिक अधिकारका महत्त्वपूर्ण प्रत्याभूतिहरू (खाद्य, आवास, सामाजिक सुरक्षा, रोजगारी, श्रम आदि) संविधानमा छन् । द्वन्द्वपीडितका तात्कालिक र दीर्घकालीन परिपूरणीय आवश्यकता पूर्ति गर्न राज्यको दायित्वलाई तिनले खम्बिर बनाएका छन् । साथै सशस्त्र द्वन्द्वका कारक तत्त्व मानिएका विभेद, बहिष्करण र आर्थिकसामाजिक अधिकारबाट वञ्चितिलाई सम्बोधन गरेर द्वन्द्वको पुनरागमन हुन नदिन र दिगो शान्ति सुनिश्चित गर्न यी हकको प्रभावकारी कार्यान्वयन अपरिहार्य हुन्छ । निर्देशक सिद्धान्त कतिपय व्यवस्था धारा ५१ (ख) को देहाय (३), धारा ५२ अन्तर्गत अन्तर्राष्ट्रिय मानव अधिकार दायित्वको परिपालना गर्न निर्देशित गरिएको छ । कानुनी उपचारको हकको निर्बाध उपभोग पीडितले गर्न सक्ने वातावारण सुनिश्चित नगर्दा सन्धिसम्झौता परिपालना गर्नबाट राज्य च्युत भएको मानिन्छ । धारा १२६(१) मा नेपालको न्याय सम्बन्धी अधिकार यो संविधान, अन्य कानुन र न्यायका मान्य सिद्धान्त बमोजिम अदालत तथा न्यायिक निकायबाट प्रयोग गरिनेछ भनिएको छ, जसका कारण संक्रमणकालीन न्यायका विकसित मान्यताहरूलाई न्यायका मान्य सिद्धान्त मानेर अदालतहरूले न्याय निरूपण गर्न सक्छन् । मानव अधिकारको सम्मान, संरक्षण र संवर्द्धन तथा त्यसको प्रभावकारी कार्यान्वयन सुनिश्चित गर्नुपर्ने राष्ट्रिय मानव अधिकार आयोगको कार्यादेश (धारा २४९) पनि अर्थपूर्ण छ । संक्रमणकालीन न्याय प्रक्रियाका सन्दर्भमा भएगरेका कामसमेतलाई अन्तर्राष्ट्रिय सन्धिसम्झौताका मापदण्डको कसीमा जाँचेर सिफारिस गर्न सक्ने अधिकार आयोगसँग छ । संविधानको धारा ३०४ को व्यवस्था पनि संक्रमणकालीन न्यायका सन्दर्भमा विशेष महत्त्वको छ । उपधारा (२) मा नेपालको अन्तरिम संविधान२०६३ बमोजिमका शान्ति प्रक्रिया सम्बन्धी कार्यहरू यसै संविधानबमोजिम भएगरेको मानिनेछ भन्ने व्यवस्था छ । यसले विगतमा भएका कामलाई मान्यता दिएको छ । शान्ति सम्झौता र अन्तरिम संविधान, तदन्तर्गत स्थापित विधिशास्त्रले कोरेको मार्गचित्र अनुरूप संक्रमणकालीन न्याय प्रक्रियालाई निष्कर्षमा पुर्याउने गरी नै नयाँ संविधानका प्रावधानहरूको व्याख्या र प्रयोग गरिनुपर्छ भन्ने यसबाट स्पष्ट हुन्छ । पश्चात्दर्शी कानुनविरुद्धको प्रत्याभूति र सजाय माफी लगायतका केही संवैधानिक व्यवस्थाहरूले भने द्वन्द्वपीडित र अन्य सरोकारवालालाई सशंकित तुल्याएका छन् । यी व्यवस्थाहरूलाई पीडितको प्रभावकारी न्यायिक उपचारको हकको सापेक्षतामा हेरिनुपर्छ । न्यायको हक अन्तर्गत धारा २० मा तत्काल प्रचलित कानुनले सजाय नहुने कुनै काम गरेबापत कुनै व्यक्ति सजायको भागी हुनेछैन भन्ने प्रत्याभूति छ । भूतप्रभावी कानुनविरुद्धको यो प्रत्याभूतिलाई एकांगी रूपमा हेर्दा समस्या सृजना हुन सक्छ । नेपाल पक्ष भएको नागरिक तथा राजनीतिक अधिकार सम्बन्धी अभिसन्धिको धारा १५(२) ले गरेको अपवादात्मक व्यवस्थासँग संगतिपूर्ण हुने गरी हेर्नुपर्छ । धारा १५(२) ले गम्भीर अन्तर्राष्ट्रिय अपराधका सम्बन्धमा पश्चात्दर्शी कानुन बनाएर पनि कारबाही गर्न अनुमति दिन्छ । द्वन्द्वोत्तर न्यायको प्रक्रियाबाट गुज्रेको र भविष्यमा पनि दिगो शान्ति सुनिश्चित गर्ने प्रण गरेको नेपालजस्तो देशमा यो अपवादात्मक व्यवस्थाले संविधानमै व्यक्त (एक्स्प्रेस्ड) स्थान पाएको भए उपयुक्त हुन्थ्यो । कतिपय द्वन्द्वोत्तर संविधान (कोसोभो संविधान२००८ को धारा १२, दक्षिण अफ्रिकी संविधान१९९६ को धारा ३५) मा यो प्रतिविम्बित छ । भूतप्रभावी फौजदारी कानुनको प्रयोगमा प्रस्ट संवैधानिक अपवाद अनजानमा नगरिएको भने होइन । यो न्यायको मागप्रतिको राजनीतिक अहिष्णुताकै परिणाम हो । किनकि अन्तरिम संविधान निर्माणका सन्दर्भमा यस्तो अपवादात्मक व्यवस्था गरिनुपर्छ भन्ने विषय उठेको थियो । त्यसलाई हटाएर अन्तरिम संविधान जारी गरियो । संविधानसभाभित्र पनि यो बहसले प्रवेश पाएको थियो । तर मस्यौदामा समेटिएन । यो रिक्तताको पूर्ति गर्ने उपाय अन्तर्राष्ट्रिय कानुनसँगको सामञ्जस्यपूर्ण व्याख्या नै हो । विवेकपूर्ण प्रयोग नहुने हो भने संक्रमणकालीन न्यायको उद्देश्यलाई परास्त पार्न धारा २७६ को माफी सम्बन्धी संवैधानिक प्रावधानको चरम दुरुपयोग हुने खतरा छ । सजाय माफी सम्बन्धमा राष्ट्रपतिलाई दिइएको अधिकारको विगतदेखि दुरुपयोग हुँदै आएको छ । जघन्य हत्याको दोषीलाई माफी दिएर मृतककी श्रीमती भारती शेर्पालाई आन्दोलनमा उत्रन बाध्य पारिएको पछिल्लो घटना चौतर्फी आलोचित बनेको छ । क्षमादानअयोग्य गम्भीर अपराधहरूको हकमा यो आकर्षित हुनु हुँदैन । पीडितको प्रभावकारी न्यायिक उपचारको अधिकारलाई परास्त पार्न यसको प्रयोग किमार्थ हुनु हुँदैन । अपराधको राजनीतीकरण र राजनीतिको अपराधीकरणको प्रवृत्ति झाँगिँदै गएको हाम्रो समाजमा यो व्यवस्थाको दुरुपयोग समयमै नरोक्ने हो भने ढिलोचाँडो हाम्रो न्याय व्यवस्था नै पंगु बन्ने निश्चित देखिन्छ । राजेन्द्र ढकालदेखि सुमन अधिकारीसम्मका मुद्दाहरूमा सर्वोच्च अदालतले संक्रमणकालीन न्यायको स्पष्ट विधिशास्त्रीय मार्गचित्र कोरेको छ । गम्भीर अपराधको हकमा क्षमादानको अस्वीकार्यता, हदम्यादको असान्दर्भिकता तथा अपवादात्मक रूपमा पश्चात्दर्शी कानुनको प्रयोगमार्फत गम्भीर उल्लंघनका घटनालाई सम्बोधन गर्न सकिने स्पष्टोक्ति दिएको छ । न्यायिक सिद्धान्त र आदेशको परिपालनाको विषय ऐच्छिक होइन । यो संविधानतः बाध्यात्मक छ । यी न्यायिक नजिरहरूको कार्यान्वयनले अन्ततः संविधानको लक्ष्य र उद्देश्य हासिल गर्न नै सकारात्मक योगदान पुर्याउनेछ । तसर्थ संविधान, न्यायिक सिद्धान्त र नजिर एवं अन्तर्राष्ट्रिय कानुनी दायित्वको प्रकाशमा संक्रमणकालीन न्याय प्रक्रिया छिटो टुंगोमा पुर्याउने इमान सरकारले देखाओस् । अब राष्ट्रसंघीय महासभामा रुन्चे प्रतिबद्धताको क्रमभंगता चाहिएको छ । अर्को सत्रमा राष्ट्रका तर्फबाट संक्रमणकालीन न्यायका सन्दर्भमा भएका ठोस उपलब्धिहरूको गर्वका साथ बखान गर्न पाइयोस् ।"
एनआरएनका नयाँ मुद्दा,"संसारभर छरिएका नेपालीलाई एकत्रित गर्ने उद्देश्यले स्थापना भएको गैरआवासीय नेपाली संघ (एनआरएनए) यति बेला ११ औं विश्व सम्मेलनमा छ । गैरआवासीय नेपालीका प्रतिनिधिहरू नयाँ नेतृत्व चयन गर्ने प्रक्रियामा जुटेका छन् । स्वयम्सेवी संस्थामा अध्यक्षसहित विभिन्न पदका आकांक्षीले जसरी चुनावी अभियान चलाएका छन्, त्यो कुनै लाभको पदमा पुग्ने प्रयासभन्दा कम छैन । रोजगारी, शिक्षा, व्यवसाय लगायतका कारण नेपाली एक सयभन्दा बढी मुलुकमा पुगेका छन् । ८० भन्दा बढी देशमा एनआरएनए स्थापना भइसकेको छ । मातृभूमिबाट टाढा पुगेर पनि एउटै पहिचानमा आबद्ध हुनु र संस्थागत हुनु सबैभन्दा सबल पक्ष हो । विदेशमा राम्रो आर्जन गरेर स्वदेशमा लगानी गरेका थुप्रै उदाहरण छन् । रेमिट्यान्सदेखि लगानी भित्र्याउनेसम्मका काम भएका छन्, जुन मुलुकका लागि राम्रो पक्ष हो । गैरआवासीय नेपालीकै कारण नेपाली भाषा, संस्कृति, साहित्य, कला, सृजना तथा रीतिरिवाज संसारभर फैलिएको छ । बिदेसिएका नेपालीले नेपालको परिचय फराकिलो पारिरहेका छन् । नेपाली जहाँ पुग्छन्, त्यहाँ नेपाल पुग्छ । देश चिनाइरहेका गैरआवासीय नेपालीलाई देशले पनि पहिचान दिन थालेको छ । नयाँ संविधान र हालै बनेको नागरिकता ऐनले केही हदसम्म भए पनि सम्बोधन गरेको छ । अन्य देशको नागरिकता लिइसकेकालाई पनि यस प्रावधानले मातृभूमिसँग सम्बन्ध जोडाइदिएको छ । गैरआवासीय नागरिकतासँगै आर्थिक, सामाजिक र सांस्कृतिक अधिकार प्रत्याभूत गरिएपछि लगानी, उत्पादन र प्रतिफलको ढोका पनि खोलिदिएको छ । २० वर्षदेखि उठाउँदै आएको यो प्रधान मुद्दा सम्बोधन भएपछि भने एनआरएनए अब एजेन्डाविहीनजस्तै भएको छ । एनआरएनएले गर्नैपर्ने तर नदेखेका, कहिलेकाहीँ भन्ने गरेका तर ध्यान नदिएका, कोही कसैले चुनावी मुद्दा बनाएका तर चुनावपछि चासो नदिएका, सानो ठानिने तर ठूलो महत्त्व भएका थुप्रै काम छन् । बिदेसिनुको प्रमुख कारण बाध्यता हो । जीवनयापन मानिसको पहिलो सर्त हो । रोजगारी मुख्य आवश्यकता हो । शिक्षा र रोजगारीकै लागि बिदेसिएकाले बनाएको संस्था हो यो । व्यवसायमा लागेकाहरूले मनग्य कमाएका होलान्, तर, उनीहरू नेतृत्वमा आउन चाहिने मत तिनै काम र पढाइका लागि बिदेसिएकाहरूको हो । अब सबैभन्दा पहिले उनीहरूका बारेमा सोच्नुपर्छ । खाडी होस् वा युरोप, अमेरिका होस् वा अफ्रिका, अस्ट्रेलिया होस् वा जापान जुनसुकै मुलुकमा पनि नेपाली श्रमिक छन् । मुख्य कुरा उनीहरू कुन अवस्था छन् ? उनीहरू कसरी त्यहाँ टिकिरहेका छन् ? कसरी त्यहाँ पुगे ? कस्ता समस्या भोगिरहेका छन् र ती समस्याको समाधान के हो ? हेर्दा सामान्य लाग्ने तर, व्यक्तिगत जीवनका महत्त्वपूर्ण यी प्रश्नको जवाफ खोज्ने हो भने एनआरएनए सबैको प्रिय हुन्छ । दलाल र मानव तस्करको फन्दामा परी लाखौं खर्च गरेर विदेश पुगेकाहरूको कथा दर्दनाक छ । त्यहाँ पुगेर उनीहरूले भोग्नुपरेका सास्तीको हिसाब नै छैन । के यो समस्या समाधानमा एनआरएनएको भूमिका हुँदैन ? देश अनुसारको भाषा, कानुन र कामको सीप नजान्दा महिनौंसम्म बेरोजगार बस्नुपर्ने र कतिपय अवस्थामा त पक्राउ नै पर्नुपर्ने अवस्था छ । उनीहरूलाई जानुअगावै अभिमुखीकरण गर्नु एनआरएनएको दायित्वभित्र पर्दैन ? कि लगानीका ठूला कुरा गरेर नेपाली नेता र मन्त्रीहरूसँग तस्बिर खिचेर सोसल मिडियामा पोस्ट गरिदिए मात्रै दायित्व पूरा हुन्छ ? हो, अब यो संस्थालाई वास्तवमै विदेशमा रहेका सबै नेपालीको संस्था बनाउने हो र साझा अभियान हो भन्ने आभास दिलाउने हो भने एनआरएनएले अब यस्ता मुद्दामा आफूलाई सहभागी गराउनुपर्छ । नेपाल सरकारले गैरआवासीय नेपालीबाट ठूलो अपेक्षा राखेको छ । प्रत्यक्ष वैदेशिक लगानी भित्र्याउन पनि सरकारले यसको साथ खोजेको छ । सीमित नेपालीबाट बाहेक स्वदेशका कुनै पनि उत्पादनशील र सेवामूलक क्षेत्रमा लगानी भित्रिन सकेको छैन । लगानी र प्रतिफलको ग्यारेन्टी भइसकेको अवस्थामा अभियन्ताहरूले विदेशी लगानीकर्तालाई नेपालमा आकर्षित गर्नुपर्छ । कृषि, उद्योग, जलविद्युत्, होटल लगायत थुप्रै क्षेत्रमा लगानी भित्रिन सक्छ । गैरआवासीय नेपालीका केही व्यक्तिगत कम्पनीबाहेक संस्थागत रूपमा यसको अध्ययनसमेत भएको छैन । सामूहिक र संस्थागत लगानीका बारेमा पनि ध्यान दिनुपर्छ । केही दिनअघि सरकारले विदेशमा नेपाली श्रमिकको समस्या समाधान र नयाँ श्रम गन्तव्य पहिचानबारे विस्तृत छलफल गर्यो । खाडी, मलेसिया र युरोपका केही देशका राजदूत बोलाइए । तर, त्यहाँ एनआरएनएका प्रतिनिधि देखिएनन् । विदेशमा रहेका नेपालीको समस्या दूतावासले भन्दा एनआरएनएले बढी देखेको छ । उसको सहभागिताबिना यस विषयमा सरकारले बनाउने योजना अपुरो हुन्छ । अन्त्यमा, एनआरएनएको अधिवेशन हरेक २ वर्षमा आउँछ । नयाँ नेतृत्व पनि छानिन्छ । संस्थाका लागि यो नियमित प्रक्रिया नै हो । तर, यत्तिले मात्रै संस्था पूर्ण हुँदैन । संस्थालाई जीवन्त राख्न निश्चित कार्यदिशा तय गर्नुपर्छ र त्यो कार्यदिशा संस्थाका आम सदस्यसँग जोडिएको हुनुपर्छ । डुम्रे एनआरएनए स्पेनका पूर्वअध्यक्ष हुन् ।"
हामीलाई चाहिने 'मी टाइम,"एक दिन फेसबुक स्क्रोल गर्दै थिएँ, भारतीय अभिनेत्री दीपिका पादुकोणको अन्तर्वार्तामा आँखा परे, जो आफूले मी टाइम लाई सधैं प्राथमिकतामा राख्ने गरेको बताउँदै थिइन् । अभिनेत्रीहरूलाई आफ्नो सौन्दर्य र अभिनयमा बढी नै केन्द्रित हुनुपर्ने हुँदा सधैंको ऐनायुक्त जिन्दगीभन्दा अलिकति पर रहेर केही क्षण बिताउन मी टाइम को फर्मुला उपयुक्त नै होला । तर यदाकदा आजकल कुनै पनि व्यक्तिको मनोवैज्ञानिकमनोसामाजिक पक्षको कुरा गर्दा प्रायः आफूले आफैंलाई ढाडस दिने, ढाप मार्ने, इन्जोय गर्ने, एक्लै दिन बिताउनेजस्ता पक्षहरू पनि चर्चामा आइरहने गर्छन् । मी टाइम को अर्थ एउटा व्यक्तिको व्यक्तिगत स्थान, आफ्नो मानसिक दबाब र तनाव कम गर्न खर्चिइने समय हो । विश्व स्वास्थ्य संगठनका अनुसार, मानसिक स्वास्थ्य भनेको मानसिक कल्याणको अवस्था हो जसले मानिसहरूलाई तनावको सामना गर्न, आफ्नो क्षमता महसुस गर्न, राम्रोसँग सिक्न र काम गर्न अनि आफ्नो समुदायमा योगदान दिन सक्षम बनाउँछ । मानसिक स्वास्थ्य स्वास्थ्य र कल्याणको अभिन्न पक्ष हो जसले निर्णय गर्न, सम्बन्ध बनाउन र हामी बस्ने संसारलाई आकार दिन हाम्रो व्यक्तिगत र सामूहिक क्षमतालाई बलियो बनाउँछ । मानसिक स्वास्थ्य आधारभूत मानव अधिकार हो र व्यक्तिगत, सामुदायिक र सामाजिकआर्थिक विकासका लागि यो महत्त्वपूर्ण छ । मानसिक स्वास्थ्य मानसिक विकारहरूको अनुपस्थितिभन्दा बढी जटिल निरन्तरतामा चल्छ, जुन व्यक्तिपिच्छे फरकफरक रूपमा अनुभव गरिन्छ । कठिनाइ र संकटको फरक डिग्री र सम्भावित रूपमा धेरै फरक सामाजिक र क्लिनिकल परिणामहरू देखिन सक्छन् । कोभिड महामारीपछि जागिर वा काम छुटेकाहरू, दिनभरि घरमै बसेकाहरू अनुत्पादक समय र खाली मस्तिष्कले गर्दा अत्यधिक चिन्तामा गएर समस्यामा परेका घटना छ्यापछ्याप्ती भेटिन्छन् । हामीले बारम्बार सुन्ने गरेका छौं आर्थिक अवस्था बिग्रिएका, व्यवसायमा घाटा लागेर टाट पल्टिएका कैयौंले आत्महत्या गरे । यस्तो प्रतिकूल समयमा मी टाइम भन्दै आफैंमा मात्र केन्द्रित हुने सन्दर्भको कुरा गर्दा स्थिति झन् खराब हुन सक्दछ । यस्तो अवस्था भोगिरहेकाका लागि मी टाइम का अलावा हामी टाइम, अन्तर्मनको छटपटी बाँड्ने टाइम भनेर पो छुट्याउनुपर्ने हो कि ?श्रमिक, किसान, घरको काम गर्ने समूहलाई रातिको दस बजेपछि मात्र फुर्सद हुन्छ । तिनका लागि थकानपछिको गहिरो निद्रा नै मी टाइम होला । कसैलाई स्वस्थ रहनु, परिवारको माया एकआपसमा बाँड्न पाउनु, परिवारको सहयोग र समर्थन पाउनु मेरो समय हुन सक्छ । सबैलाई उस्तै तरिकाले आफ्नो समय व्यतीत गर्ने फुर्सद पनि हुँदैन । भागदौडयुक्त दिनचर्याले थाकेका बेला बेलुका साथीभाइसँग बसेर मद्यपान गर्नु पनि आफूलाई तनावमुक्त बनाउनु हो भन्ने सिद्धान्त नै बनाएका हुन्छन् कतिपयले । शरीर र मस्तिष्कलाई आफैंमा केन्द्रित गर्ने क्षण हो मी टाइम जुन व्यक्तिपिच्छे फरक हुन सक्छ । कसैलाई थाकेर कतैबाट आएपछि नुहाएर फ्रेस हुनु वा योग गर्नु वा ध्यान गर्नु मी टाइम होला । अरू कतिलाई आफ्नो शृंगारपटार गर्नु, हाइकिङ जानु मी टाइम होला । अहिले हरेक क्षेत्रमा अत्यधिक प्रतिस्पर्धा छ । यस्तो सेरोफेरोबाट बाहिर निस्कन पनि नसक्ने र त्यसमै रमाउन पनि नसक्ने मानिसहरू विभिन्न मानसिक दबाबले पिल्सिरहेका हुन्छन् । महिलाको स्थिति पुरुषका तुलनामा अझ दयनीय छ । महिलाले विरलै पाउँछन् मी टाइम । घरपरिवारको काम, सामाजिक भूमिका, प्रजनन प्रक्रिया, विभिन्न समयमा शरीरमा हुने हर्मोनल परिवर्तन के मात्रै भोग्नुपर्दैन महिलाले ? अरूका लागि ममताकी खानी मानिने महिलाले आफैंलाई स्याहार गर्न भने समय नै पाउँदैनन् । कुनै पनि व्यक्ति स्वस्थ कहलिन शारीरिकमानसिक रूपले स्वस्थ हुनुपर्छ भन्ने परिभाषालाई नै मान्ने हो भने हामी महिला आफूलाई पूर्ण स्वस्थ भनेर परिचय दिनै नसक्ने भइसकेका छौं । हामी सबैजसो महिला केयर गिभर मात्र बनिरहेका छौं । जबसम्म हामीले आफ्नो केयर गर्दैनौं तबसम्म मी टाइम को अर्थ बुझ्न सकिन्न । अर्को कुरा, हामीले मी टाइम को उपभोग गर्दा परिवारका अरू सदस्यले हेपिएको, अपमानित भएको महसुस पो गरेका छन् कि भन्ने चाहिँ हेक्का राख्नुपर्छ । आफूलाई मी टाइम चाहिन्छ भने अरूलाई पनि चाहिन्छ भन्ने बिर्सिनु हुन्न । युवा पुस्तामा आफ्नो करिअर बनाउनुपर्ने, विदेश जानुपर्ने, कमाउनुपर्ने, परिवार बसाउनुपर्ने अनेक जिम्मेवारी छन् । यस्ता जिम्मेवारीका साथै परिवारका ज्येष्ठ सदस्य र रोगग्रस्त अभिभावकको रेखदेख गर्नुपर्ने अर्को मुख्य जिम्मेवारी पनि छ । हाम्रो देशमा ज्येष्ठ नागरिकलाई राज्यले दिएको सुविधा भनेको ज्येष्ठ नागरिक भत्ता मात्रै हो । केही ज्येष्ठ नागरिक आश्रम छन् तर ती सबैको पहुँचमा छैनन् र व्यवस्थित पनि छैनन् । यस्तोमा आफ्ना अभिभावकलाई बोझ ठानेर उनीहरूको मानसिकशारीरिक स्वास्थ्यको हेरविचार गर्नुपर्ने बेला आफैं तनाव लिएर मानसिक स्वास्थ्य बिगार्न लागेका परिवारका सदस्य पनि हाम्रै वरिपरि छन् । बालबालिकाका सन्दर्भमा, ढुक्कै मोबाइल दिएर एक्ल्याउँदै र समाजका धेरै पक्षबाट बेखबर बनाउँदै लगिरहेका छौं । यसर्थ हामीले समग्रमा दैनन्दिनका जीविकोपार्जनका कार्यसँगै आआफ्ना पारिवारिकसामाजिक भूमिकाहरूलाई सम्झिँदै, सम्झाउँदै, छलफल गर्दै नियमबद्ध भएर चल्न सक्यौं भने पनि मानसिक तनाव घटाउन सकिन्छ । समस्याहरूलाई थुपारेर नराखीकन मन मिल्ने परिवार सदस्य या दौंतरीसँग, विषयविज्ञसँग परामर्श लिनु र उपचारमा जानु पनि मी टाइम भित्रै पर्छ ।"
भारतीय अदालतद्वारा समलिंगी विवाहलाई मान्यता दिन अस्वीकार,"नयाँदिल्ली (राससएएफपी) भारतको सर्वोच्च अदालतले मंगलबार समलिंगी विवाहलाई वैधानिकता दिन अस्वीकार गरेको छ । यद्यपि अदालतले एलजिबिटिक्यु सम्बन्धलाई स्वीकार गर्नु र तिनीहरूलाई भेदभावबाट संरक्षण गर्नु मुलुकको कर्तव्य भएको उल्लेख गरेको छ ।सर्वोच्च अदालतले समलिंगी यौनलाई प्रतिबन्ध लगाउने औपनिवेशिक कालको कानुनलाई खारेज गरेपछि प्रधानमन्त्री नरेन्द्र मोदीको सरकारले पछिल्लो ५ वर्षदेखि समलिंगी साझेदारीलाई कानुनी हैसियत दिने संहिता बनाउने कदमको विरोध गर्दै आएको छ । धेरै समलिंगी जोडीका वकिलहरूले यसै वर्षको सुरुमा अदालतलाई उनीहरूको सम्बन्धलाई पूर्ण रूपमा वैधता प्रदान गर्न आग्रह गरेका थिए । तर पाँच सदस्यीय इजलासले वैवाहिक समानताको विस्तार संसदीय निर्णय भएको फैसला गरेको छ । विवाहमा कानुन निर्धारण गर्नु संसद् र राज्य विधानसभाहरूको क्षेत्राधिकार हो, सर्वोच्च अदालतका प्रधानन्यायाधीश डी वाई चन्द्रचूडले आफ्नो फैसलामा भनेका छन् । भारतको संविधानले विद्यमान कानुनअन्तर्गत समलिंगी जोडीहरूलाई विवाह गर्ने मौलिक अधिकारको प्रत्याभूति नगरेको फैसलामा भनिएको छ । विद्यमान कानुनले एक महिला र एक पुरुषका रूपमा पहिचान भएका जोडी वा दुवै ट्रान्सजेन्डर भएकालाई विवाह गर्न अनुमति दिन्छ ।"
कंगो जहाज दुर्घटनामा मृत्यु हुनेको संख्या ४७ पुग्यो,किन्सासा (रासससिन्ह्वा) उत्तरपश्चिम प्रजातान्त्रिक गणतन्त्र कंगोको इक्वेटर प्रान्तमा चार दिनअघि झन्डै ३ सय यात्रु बोकेको डुंगा डुब्दा मृत्यु हुनेको संख्या ४७ पुगेको छ । यातायातमन्त्री मार्क एकिलाले सोमबार जनाएअनुसार कंगो नदीमा शुक्रबार राति भएको जहाज दुर्घटनामा कम्तीमा ४७ जनाको ज्यान गएको छ भने एक जना अज्ञात छन् । यात्रुको अत्यधिक चापका कारण सो दुर्घटना भएको बताइएको छ ।आइतबार जारी गरिएको भिडियो रिपोर्टमा प्रान्तका डेपुटी गभर्नर टेलर एनगान्जीले २८ वटा शव फेला परेको र पीडितका आफन्तहरूले २ सय ६१ जना बेपत्ता भएको उल्लेख गरेका छन् । घटनास्थलमा पुगेका डेपुटी गभर्नरले दोषीलाई कडा कारबाही गरिने बताएका छन् । प्रान्तीय अधिकारीहरूका अनुसार उक्त डुंगा शुक्रबार अबेर कंगो नदीमा रहेको प्रान्तको बन्दरगाह सहर एमबन्दकाबाट ३ सय किलोमिटर टाढा रहेको बोलोम्बाका लागि छुटेको थियो । यात्रुहरूको संख्या यकिन हुन सकेको छैन ।
गाजामा सहायताका लागि पहुँच दिन राष्ट्रसंघको अपिल,"क्षेत्रीय तनाव बढ्ने इरानको चेतावनीइजरायलको सेनाले गाजामा जमिनबाट आक्रमण थाले क्षेत्रीय तनाव बढ्ने इरानले चेतावनी दिएको छ । यसअघि पनि इरानका विदेशमन्त्री हुसेन अमिर अब्दुल्लाहिनले इजरायल गाजा क्षेत्रमा प्रवेश गरे त्यसको दूरगामी असर पर्न सक्ने चेतावनी दिएका थिए । यस्तो अवस्था आउन नदिन संयुक्त राष्ट्रसंघ, सुरक्षा परिषद्लगायत जिम्मेवार हुनुपर्ने इरानको भनाइ छ । इजरायल अमेरिकाको कठपुतली रहेको आरोप लगाउँदै हुसेनले अहिले अमेरिका सहयोगका लागि अघि आएको तर युद्ध बढेमा त्यसको असर उसले पनि भोग्नुपर्ने बताएका थिए । केही दिनअघि हमासका नेता इस्माइल हानियाले कतारमा इरानका विदेशमन्त्री हुसेनसँग भेटवार्ता गरेका थिए । वार्तामा मन्त्री हुसेनले हमासले गरेको आक्रमणको प्रशंसा गर्नुका साथै आगामी दिनमा सहयोग जारी राख्ने बताएका थिए । यद्यपि, इरानले इजरायलमाथिको आक्रमणमा आफ्नो प्रत्यक्ष संलग्नतालाई अस्वीकार गर्दै आएको छ । इजरायलले अब हवाईसँगै जमिन र सामुद्रिक रूपमा पनि गाजामा आक्रमण गर्ने जनाएको थियो । इजरायली डिफेन्स फोर्स (आईडीएफ) ले एक वक्तव्य जारी गर्दै गाजामा अन्य माध्यमबाट पनि आक्रमण गर्ने जनाएको हो । आक्रमणका लागि आईडीएफका सैनिक गाजाको सीमा क्षेत्रमा पुगेका छन् । अरब लिगले गाजामा इजरायलकौ सैन्य अपरेसन तत्काल बन्द गर्न र सहायताका लागि अनुमति दिन आग्रह गरेको छ । हामी इजरायलको सैन्य अपरेसन छिटो अन्त्य गर्न र सहायताका लागि सुरक्षित करिडोर खोल्नका लागि माग गर्छौं, अरब लिगका महासचिव अहमद अबुलले भने ।"
"'गैरआवासीय नेपाली सुशासन, विकास र समृद्धिका सहयोगी","एनआरएनएमा तीनतीन जना अध्यक्ष बनेर झगडा नगरी दुई वर्ष संस्था चलाएर देखाइसकेको संस्थापक अध्यक्ष उपेन्द्र महतोको भनाइ छ । अहिले सर्वसम्मत नेतृत्व चुनिए झन् राम्रो, चुनावबाटै नेतृत्व चुनेर भए पनि गैरआवासीय नेपाली अभियानलाई अगाडि बढाउँछौं, उनले भने, यो साझा संस्था भएकाले राजनीतिक विधारधाराबाट अलग होइन, कुनै विशेष राजनीतिक दलको रङबाट अलग गर्न चाहन्छौं । साझा संस्था भएकाले इन्द्रधनुष जस्तै सबै दलका रङ मिसाएर गैरआवासीय अभियानलाई अघि बढाउन चाहन्छौं । एनआरएनएको ११औं विश्व सम्मेलन मंगलबार सुरु भएको छ । नेपालीका लागि नेपाली भन्ने मूल नारा तथा ज्ञान र रूपान्तरण ः समृद्धिको आधार विषयमा केन्द्रित भई विश्व सम्मेलन आयोजना गरिएको एनआरएनएले जनाएको छ । कात्तिक ३ सम्म चल्ने सम्मेलनको पहिलो र दोस्रो दिन विश्व ज्ञान सम्मेलन, युवा सम्मेलन र महिला सम्मेलन, वैदेशिक रोजगार तथा सामाजिक सुरक्षा कोष र नागरिकता ऐन र मताधिकार सम्बन्धमा नेपाल सरकार एवं सरोकारवालासहितको विशेष सत्र आयोजना हुनेछ । विश्व सम्मेलनमा भाग लिन ५९ देशका ४ हजार २ सय २७ जना महाधिवेशन प्रतिनिधिमध्ये ८ सय २० जना नेपाल आएका छन् । अन्यको हकमा संसारका जुनसुकै स्थानमा बसेर सजिलै मतदानमा भाग लिन सकिने व्यवस्था मिलाइएको छ । सम्मेलनमा भाग लिन आएका मतदाताका लागि सम्मेलनस्थलमै भोटिङ सुविधा छ । कात्तिक २ मा संघको नयाँ नेतृत्व चयनका लागि निर्वाचन हुँदै छ । एनआरएनएमा ७४ जनाको कार्यसमितिका लागि १ सय २० जनाको उम्मेदवारी परेको छ । यसमा एक अध्यक्ष पदका लागि चार जनाले उम्मेदवारी दिएका छन् । अध्यक्षका लागि बद्री केसी, रविना थापा, महेश श्रेष्ठ र आरके (राजेन्द्रकुमार) शर्माको उम्मेदवारी परेको निर्वाचन समितिले जनाएको छ ।"
"गैरआवासीय नेपालीको ज्ञान, सीप र पुँजी लगानीलाई प्रोत्साहन गर्छौं : अर्थमन्त्री","गैरआवासीय नेपालीको ज्ञान, सीप र पुँजी लगानीलाई सरकारले प्रोत्साहन गर्ने अर्थमन्त्री प्रकाशशरण महतले बताएका छन् । एनआरएनएको ११औं महाधिवेशनअन्तर्गत विश्व ज्ञान सम्मेलनमा मन्त्री महतले नेपालको आर्थिक वृद्धि हुने सम्भावित क्षेत्र एनआरएनएले पहिचान गरिसकेको जनाए । युवाहरूलाई लागिरहेको होला, यहाँ केही छैन, अरू गइसके, म पनि विदेश जानैपर्छ, उनले भने, यहाँ अवसर छ, अरू देश भौतिक रूपमा पूर्ण विकसित भइसकेका छन् । त्यहाँ गइसकेपछि एउटा संयन्त्रको पुर्जाका रूपमा फिट हुने हो । तर यहाँ प्रशस्त सम्भावना छ, त्यसलाई हेर्ने दृष्टिकोण सूक्ष्म चाहिन्छ । जलविद्युत्मा नेपालले एउटा ठूलो सञ्जाल बनाइसकेको उनको भनाइ छ । अहिले निजी क्षेत्रबाट ३ सय मेगावाट जलविद्युत् उत्पादन भइरहेको छ । सयौं आयोजनामा हजारौं नेपालीले लगानी गरिरहेका छन्, उनले भने, माथिल्लो अरुण परियोजनामा विश्व बैंकको नेतृत्वमा लगानी हुँदै छ, दूधकोशीमा एसियाली विकास बैंकले लगानी गर्दै छ, ऋण सहुलियत दरमा मागेका छौं ।"
"अकासियो मूल्यवृद्धि, १० महिनायताकै उच्च","विदेशी मुद्रा सञ्चिति १६ खर्ब गत भदौसम्म मुलुकको कुल विदेशी मुद्रा (विनिमय) सञ्चिति १६ खर्ब ९८ अर्ब ९० करोड रुपैयाँ पुगेको छ । गत असारको तुलनामा भदौसम्ममा यस्तो सञ्चिति करिब ३९ प्रतिशतले बढेको हो । गत असारमा कुल विदेशी मुद्रा सञ्चिति १५ खर्ब ३९ अर्ब ३६ करोड रुपैयाँ थियो । गत भदौसम्म अमेरिकी डलरमा पनि विदेशी मुद्रा सञ्चिति २६ प्रतिशतले बढेको छ । अमेरिकी डलरमा कुल विदेशी मुद्रा सञ्चिति ०८० असार मसान्तमा ११ अर्ब ७१ करोड रहेकामा गत भदौसम्म २६ प्रतिशतले वृद्धि भई १२ अर्ब १ करोड कायम भएको छ, प्रतिवेदनमा भनिएको छ । गत भदौसम्म मुलुकमा रहेको विदेशी मुद्रा सञ्चितिले १०३ महिनाका लागि वस्तु तथा सेवाको आयात धान्न पुग्ने राष्ट्र बैंकको दाबी छ ।"
बजारमा छ्यापछ्याप्ती भन्सार छलीका सामान,"(कञ्चनपुर)महेन्द्रनगर बजार तथा आसपासका क्षेत्रमा भन्सार छलेर ल्याएको सामान छ्यापछ्याप्ती भेटिएको छ । केही दिनयता प्रहरीले नियमित रूपमा छापा मार्न थालेपछि अवैध सामान भेटिएको हो । प्रहरीले पाँच दिनमा ३० लाखभन्दा बढीको अवैध सामान बरामद गरेको छ । महेन्द्रनगरकै भाट किराना पसल सञ्चालकको घरको गोदाममा भन्सार नतिरेरै भारतबाट भित्र्याएको ९ लाखभन्दा बढीको किराना सामान बरामद गरेको छ । गोदाममा राखिएको अवस्थामा बुधबार प्रहरीले छापा मारेर उक्त सामान बरामद गरेको हो । महेन्द्रनगर बजारकै हिमांशु प्लास्टिक उद्योगमा शुक्रबार छापा मार्दा ११ लाखका अवैध प्लास्टिकको सामान बरामद भएको छ । यसमा नेपालमा प्रतिबन्धित ४० माइक्रोनभन्दा कमका र भन्सार छलेर भित्र्याइएका प्लास्टिक भेटिएका छन् । भन्सार छलीको सामान गोदाममा भरिएको भेटियो, जिल्ला प्रहरी कार्यालय कञ्चनपुरका एसपी कमल थापाले भने, किरानादेखि प्लास्टिक र हार्डवेयर सबैमा अवैध सामान भेटियो । वेदकोट नगरपालिकाको सुडा र भीमदत्त नगरपालिकाको नौलाखेतमा रहेका हार्डवेयर पसलमा पनि छापा मार्दा अधिकांश सामान भन्सार छलीको भेटिएको छ । हार्डवेयरका सामान र बिलबीजक जाँचबुझका लागि राजस्व अनुसन्धान विभागको जिम्मा लगाइएको एसपी थापाले बताए । उनका अनुसार किराना पसल र प्लास्टिकको सम्बन्धमा पनि अनुसन्धान भइरहेको छ । प्रहरीले एक साताअघि १५ असोजमा महेन्द्रनगर बजार क्षेत्रमै ओसारपसार भइरहेको ४९ लाखभन्दा बढीको इलेक्ट्रोनिक भेप (चुरोट) बरामद गरेर राजस्व अनुसन्धान विभागलाई बुझाइएको एसपी थापाले जनाए । भारततर्फ निकासी हुने उक्त चुरोट अनुसन्धानका लागि राजस्व अनुसन्धान विभागलाई बुझाइएको उनको भनाइ छ । बिलबीजकमा शंकास्पद देखिएपछि उक्त चुरोट बरामद गरिएको हो । दसैंतिहारका बेला म्याद नाघेका तथा गुणस्तरहीन खाद्यवस्तुको बिक्री रोक्न स्थानीय बजार अनुगमन समितिले अझै काम सुरु गरेको छैन । बजारमा भन्सार छलीका मात्रै होइन, अखाद्य र गुणस्तरहीन खाद्यवस्तुको बिक्रीवितरण धमाधम छ । केही दिनअघि जिल्ला प्रशासन कार्यालयले गरेको अनुगमनका क्रममा डेरी र किराना पसलमा ठूलो मात्रामा अखाद्य वस्तु भेटिएको थियो । हामीले जिल्ला प्रशासनकै अनुगमन टोलीमा प्रतिनिधि पठाइरहेका छौं, भीमदत्त नगरपालिकाका प्रवक्ता महेन्द्र खड्काले भने, छुट्टै अनुगमन गरिएको छैन । अनुगमनका क्रममा चिसो पेय पदार्थ, फास्टफुडसँगै मिठाईलगायत अखाद्य भेटिएको उनले जनाए । भन्सार नाकाबाटै खुलेआम तस्करी हुने गरेका कारण महेन्द्रनगर बजारमा भन्सार छलीका सामान ठूलो मात्रामा भेटिन थालेका हुन् ।कञ्चनपुर प्रहरीले गत बुधबार हिमांशु प्लास्टिक उद्योगको गोदाममा छापा मार्दा फेरि बिलबीजकबिनाको १ सय २० क्विन्टल गहुँसहित १० लाख बराबरको मालसामान पनि बरामद गर्यो । प्रहरीले भन्सार छलीको मालसामान बरामद गर्न थालेपछि स्थानीय व्यवसायीले असोज २५ मा बजारसमेत बन्द गराए । एकपछि अर्को गरी गोदाममा छापा मारेर अवैध मालसामान बरामद गरेपछि एकाएक व्यापारीले बजार बन्द गराएका हुन् । धमाधम अनुगमन र छापा हान्न थालेपछि व्यापारी त्रसित भए, उद्योग वाणिज्य संघ कञ्चनपुरका अध्यक्ष पीताम्बर जोशीले भने, त्यही भएर बजार बन्द भएको हो, हामीले पनि मर्यादित ढंगले व्यवसाय गर्न आग्रह गरेका छौं । अवैध काम गर्ने कुनै पनि व्यवसायीलाई संघले सहयोग वा समर्थन नगर्ने उनको भनाइ छ ।"
अरुणको समस्या समाधान सिफारिस मन्त्रिपरिषद्मा,काठमाडौं (कास) अरुण तेस्रो जलविद्युत् परियोजनाको प्रवेशमार्ग सडकखण्डको समस्या अब मन्त्रिपरिषद्मा जाने भएको छ । लगानी बोर्डको ५६ औं बैठकले मंगलबार संखुवासभामा निर्माणाधीन ९ सय मेगावाट क्षमताको अरुण तेस्रो जलविद्युत् परियोजनाको प्रवेशमार्ग छ्याङ्कुटीदिदिङ ०२४ किमि सडकखण्डको समस्या समाधान गर्ने सम्बन्धमा मन्त्रिपरिषद्मा सिफारिस गर्ने निर्णय गरेको छ ।विकासकर्ता एसजेभीएन पावर डेभलपमेन्ट कम्पनीले १ खर्ब ४४ अर्ब रुपैयाँ लागतमा निर्माण गरिरहेको यस परियोजनाको भौतिक प्रगति ६६३ र प्रसारणलाइनतर्फ १५४६ प्रतिशत छ । बैठकमा प्रधानमन्त्री पुष्पकमल दाहालले अरुण तेस्रो जलविद्युत् परियोजना सार्वजनिकनिजी साझेदारी अवधारणामा कार्यान्वयन भइरहेको विदेशी लगानीको परियोजना भएकाले सरकारले यसको सहज र सफल कार्यान्वयन तथा प्रभावकारी सहजीकरण गर्ने बताए । विदेशी लगानीको अनुकूल वातावरण रहेको सन्देश प्रवाह हुने भएकाले परियोजना समयमै सक्न आवश्यक सहजीकणका लागि सम्बन्धित निकायले प्रभावकारी समन्वयसहित चुस्त ढंगले काम गर्न पनि उनले निर्देशन दिए ।
प्रकृति संरक्षणमा उपलब्धिसागै चुनौती,"(काठमाडौं)समुदायमा आधारित जैविक विविधता संरक्षणमा नेपालले उदाहरणीय काम गरे पनि त्यसको दिगोपन र नयाँ प्रकारका चुनौती देखिएको विज्ञहरूले बताएका छन् । जलवायु परिवर्तन, राज्यको पुनःसंरचनाको स्वरुपलाई परिवर्तन गरेको भन्दै विज्ञहरूले संरक्षण नीतिलाई समयानुकूल बनाउन माग गरेका छन् । त्यसैगरी वातावरणीय अपराध नियन्त्रण, प्राकृतिक स्रोतबाट प्राप्त गरेको लाभको वितरण मात्रै नभएर विद्यमान नीतिगत विषयमा प्रभावकारी कार्यान्वयन जस्ता विषयहरूमा ध्यान दिनुपर्ने आवश्यकता औंल्याएका छन् । कान्तिपुरले आयोजना गरेको नेपालमा जैविक विविधिता संरक्षण विषयक राउन्ड टेबलमा उनीहरूले प्रत्येक दशकमा संरक्षण नीति तथा प्राथमिकता परिवर्तन गर्न आवश्यक रहेको बताए । उनीहरूले नेपालको समुदायमा आधारित संरक्षणलाई जोगाउने सबै पक्षको सहकार्यको आवश्यकतामा औंल्याएका छन् । नेपालमा संरक्षणको विषयलाई पैसा कमाउने विषयहरूका रूपमा मात्रै नभएर बृहत् रूपमा हेर्नुपर्ने उनीहरूको धारणा थियो । राष्ट्रिय निकुञ्ज तथा वन्यजन्तु संरक्षण विभागका महानिर्देशक सिन्धुप्रसाद ढुंगानाले नेपालले संरक्षणको क्षेत्रमा प्राप्त गरेको उपलब्धिलाई जोगाउन चुनौती भएको बताए । जैविक विविधताको दृष्टिकोणबाट हेर्ने हो भने विश्वभर समस्या भए पनि नेपालमा सकारात्मक काम भएको छ । अन्य स्थानमा घटेको छ नेपाल वनजंगल बढेको छ, गणना गरिएको ठूलो प्रकारको वन्यजन्तुको संख्या बढेको छ, ढुंगानाले भने, संरक्षणको विषयमा धेरै चिन्ता गर्नुपर्ने अवस्था छैन सफलता नै हासिल गरेका छौं । संरक्षणको विषयमा वन तथा वातावरण मन्त्रालयको करिब ५० प्रतिशत बजेट प्रयोग भएको उनले बताए । नेपालमा पछिल्लो समय मध्यवर्ती क्षेत्रसहित विभिन्न स्थानमा मानिसमाथि आक्रमण गर्ने क्रम बढेर गएको छ । नेपालमा बाघ, हात्ती, गैंडा र अर्ना जस्ता गणना गरिएको गणना गरिएको वन्यजन्तुको संख्या बढेर गएको छ । महानिर्देशक ढुंगानाले अहिलेको समस्या भनेको भनेको बढेको भन्दै आगामी दिन वन्यजन्तुलाई कसरी संरक्षण गर्ने भनेर वैज्ञानिक अध्ययन अनुसन्धान गर्नुपर्ने बताए ।नेपाल प्रकृति संरक्षण कोष अध्यक्ष डा कृष्णप्रसाद ओलीले वैज्ञानिक अनुसन्धानमा जोड दिनुपर्ने बताए । उनले कोषले संरक्षणको व्यवस्थापन मात्रै नभएर यस क्षेत्रको अनुसन्धानलाई पनि जोड दिएको बताए । कोषले मानिसको साथ लिएर पनि संरक्षण गर्न सकिन्छ र जंगली जनावरलाई बचाउन सकिन्छ भन्ने मोडल अन्नपूर्ण संरक्षण क्षेत्रबाट विकास भएको छ, उनले भने, नेपाल सरकारको कुनै पैसा खर्च नगरीकन संरक्षण क्षेत्र व्यवस्थापन गर्न सकिन्छ भन्ने दोस्रो मोडल विकास गरेको छ । उनले मानव र जनावरबीचको द्वन्द्वमा पनि अनुसन्धान गर्नुपर्नेमा जोड दिए । त्यसैगरी गैरकानुनी वन्यजन्तुको व्यापारलाई यसको मोनिटरिङ गर्ने विषय विभिन्न पक्षसँग सहकार्य गरिएको बताए । उनले अहिले नेपालमा रोगको निगरानी (डिजिज सर्भिलेन्स्) को काम नभएको बताए । प्रकृति प्रकोपको कारण विश्वभर एक घण्टामा १ करोड ६० लाख अमेरिकी डलर क्षति गराउँदै आएको नेपालको नेपालमा कुल गार्हस्थ्य उत्पादनको २३ प्रतिशत गुमाइरहेको अध्ययनहरूले देखाएको छ । प्राध्यापक खड्ग बस्नेतले संरक्षणको विषय सधैं अपर्याप्त हुने भएको बताए । एउटा विषयको समस्या समाधान गर्यो अर्को विषय निस्कन्छ । यो निरन्तरको प्रक्रिया हो । धेरै नै भयो भन्ने हुँदैन, उनले भने । कोषका सदस्य सचिव शरदचन्द्र अधिकारी कोषलाई संरक्षण क्षेत्रको उत्कृष्ट संस्थाका रूपमा विकास गर्न काम भइरहेको बताए । सरकारले निर्धारण गरेको लक्ष्य पूरा गर्नका लागि कोष सधैं सक्रिय भए पनि सेन्टर फर एक्सिलेन्स बनाउन लागेको बताए । नेपाल सरकारले वन तथा वातावरण मन्त्रालयले तय गरेको कार्यक्रमहरू हुन्छन् । कतिपय अवस्थामा जसरी पनि पूरा गर्नुपर्ने विषयहरू छन्, त्यसलाई पूरा गर्न काम गर्दछ । सरकारले अघि बढाउन सफल तुल्याउन ल्याउने कार्यक्रम सफल बनाउन कार्यक्रम ल्याउँछन्, उनले भने, त्यसलाई जैविक विविधता, जलवायु परिवर्तनको क्षेत्रमा धेरै काम गरिरहेका छौं । विश्वलाई पनि उदाहरणीय हुने र सकारात्मक संदेश प्रवाह गर्ने हिसाबले जैविक विविधताको क्षेत्रमा नेपाल सरकारले अघि सारेको विषयमा मनग्य टेवा पुर्याउने काम गरिरहेको छ । विज्ञहरूले विकास र संरक्षणको विषयलाई सिक्काको दुईवटा पाटासँग तुलना गरे । संरक्षणविद् टोप खत्रीले पछिल्लो समयमा स्रोतको दोहोन गरेर विकासलाई बढी जोड दिन थालिएको भन्दै असन्तुष्टि व्यक्त गरेका थिए । संरक्षण र विकासलाई एकै सिक्काका दुई पाटाका रूपमा हेरिनुपर्छ । नेपालमा संरक्षणको क्षेत्रमा मारेको जुन फड्को छ । नेपालमा मात्रै नभएर विश्वमा परिचित छ, उनले भने, अहिले संरक्षणलाई नरज अन्दाज गर्दै दोहनतर्फ अलि बढी लागेका छौं । त्यो दुःखद विषय हो । मानवशास्त्रीले डा गोविन्द बस्नेतले संरक्षणको विषयको दायरा बढाउनुपर्ने बताएका छन् । संरक्षण भनेको संरक्षण क्षेत्र वरिपरिभन्दा अलि बृहत् दायरामा हेरिनुपर्छ । वन्यजन्तु र मानवबीचको द्वन्द्व बाहिरको क्षेत्रमा पनि हेरिनुपर्छ, उनले भने । उनले वन्यजन्तु र मानिसबीचको द्वन्द्वको अवस्थाभन्दा बाहिरबाट हेरिनुपर्ने बताए । अहिलेको अवस्थामा संरक्षणबाट फाइदा समुदायले पाएको र मूल्य भने मानिसले चुकाइरहेको अवस्था छ, उनले भने । नेपालमा रहेका संरक्षण क्षेत्रमध्ये ३ वटा संरक्षण क्षेत्र व्यवस्थापन गर्न कोषबाट, १६ वटा संरक्षण क्षेत्र विभाग र एउटा समुदायले गर्ने आएको बताए । सरकारले १६ वटा संरक्षण केन्द्रमा ८ अर्ब रुपैयाँ अर्थात् औसतमा ५० करोड रुपैयाँ खर्च गर्छ । कोष निर्देशक नरेश सुवेदीले नेपाल जस्तो विकासोन्मुख देशहरूले अनुसन्धानले प्राथमिकता कम पाउने गरे पनि कोषबाट व्यावहारिक वैज्ञानिक अनुसन्धान गरिएको बताए । वन्यजन्तु र वातावरणको अनुसन्धानमा कोष पायोनियर संस्था हो । खासगरी आधारभूतभन्दा पनि व्यावहारिक अनुसन्धानहरू गर्ने गरेका छौं । मानिस र बाघको द्वन्द्व वा हात्तीको द्वन्द्व हो, उनले भने, द्वन्द्वको के कारण भएको छ र त्यसको समाधानको उपाय के हो भन्ने विषय हो । राष्ट्रिय क्षमता निर्माणको विषय हो । यही विषयलाई अन्तर्राष्ट्रिय मापदण्डमा नेपाली टिमले लैजान सक्छ । उनले नेपालमा मानिस बाघ र हात्तीबीच भएको द्वन्द्वको विषयमा चर्चा गर्दै त्यसलाई केही उपाय अपनाए घटाउन सक्ने अध्ययनहरूले देखाएको बताए । करिब २ तिहाइ घटनाहरू मानिसले हात्तीसँग राम्रोसँग व्यवहार नगरेको कारण भएको देखिन्छ । त्यसैले हात्तीलाई घपाउने मानिसलाई त्यस विषयमा बुझ्नु आवश्यक रहेको छ । अहिले हात्तीले मानिसलाई मारेको विषयलाई केही विषयमा ध्यान दिने हो भने दुई तिहाइ घटाउन सकिन्छ, उनले भने, नेपालमा २ सय ३० वटा हात्ती रहेको छ, त्यो सबैले मानिसलाई मार्दैनन् । नेपालमा १०१२ वटा हात्तीले क्षति गराउने गरेको छ । कोषका निर्देशक डा चिरञ्जीवीप्रसाद पोखरेलले मानिस र वन्यजन्तुबीचको द्वन्द्व समाधानका लागि ३ वटा पाटाको अध्ययन गर्नुपर्ने बताए । मानिस वन्यजन्तुबीचको द्वन्द्वलाई समाधान गर्ने तीन विषय वातावरणीय, आर्थिक र सामाजिक प्रणालीमा जानुपर्छ । यस विषयमा गम्भीरता साथ जानुपर्दछ । अनुसन्धानको विषय पनि छ । बाघको संख्या बढेर हामीले जे जस्तो चुनौती भोगिरहेका छौं, उनले भने, पर्यावरणीय पक्षको विषयमा कुरा गरिरहेका छौं । अनुसन्धान व्यापक हो भन्ने विषय हेरिनुपर्छ । नेपाल सरकारसँग बसेर यसमा हामीले काम गरिहेका छौं । उनले बाघमा देखिएको व्यवहार परिवर्तनको अनुसन्धान आवश्यक रहेको बताए । अहिले व्यवहार परिवर्तन देखिएको छ, त्यो किन भइरहेको छ भन्ने अनुसन्धान हुन आवश्यक छ, उनले भने, केही विषय थाहा भए पनि त्यसलाई वैज्ञानिक रूपमा प्रमाणित गर्नुपर्ने छ । बढेको वन्यजन्तुबाट कसरी बढी फाइदा लिन सक्छौं भनेर समुदायलाई संलग्न गराउनुपर्ने छ । कोष जलवायु महाशाखा प्रमुख मनीषराज पाण्डेले संरक्षणका लागि सीमित स्रोत र समाधान भएको हाम्रो जस्तो देशका लागि कसरी समाधान गर्ने भन्ने विषयमा रहेको बताएका छन् । नेपालमा सरकारले विभिन्न योजनाहरू ल्याएको छ । नेपाल सरकारले ल्याएका विभिन्न नीतिहरूमा हामीले योगदान गर्न लागिरहेका छौं, उनले भने । उनले हरित जलवायु कोषमा प्राकृतिक संरक्षण कोषको प्रत्यक्ष पहुँच भन्दै नेपाल सरकारले अघि सारेको कार्यक्रमलाई सहयोग पुग्ने गरी कार्यक्रम तय गरिने बताए । यसमा प्रत्यक्षमा पहुँच हामीले पाएका छौं । त्यसैले हाम्रो तत्कालीन प्राथमिकताहरू विभिन्न प्रकारको अहिले अनुकूलनका लागि ४५ अर्ब ९० करोड अमेरिकी डलर हाम्रो आवश्यकता हो, उनले भने, राष्ट्रिय निर्धारित योगदान सञ्चालनका लागि २०३० सम्ममा ३४ अर्ब अमेरिकी डलर आवश्यक छ । यसलाई पूरा गर्न विभिन्न प्रकारको कार्यक्रमहरू ल्याएका छौं । हामीले समाधानका लागि इनोभेटिभ सोलुसन के हुन सक्छ । प्रकृतिमा आधारित संस्थाको हैसियतले कसरी गर्न सक्छ भन्ने यस्ता सोलुसनलाई हुन्छ । त्यसका साथसाथै जलवायु परिवर्तनलाई १५ सेल्सियसभित्र राख्ने प्रतिबद्धता व्यक्त हुँदै आएको छ तर अहिलेको अवस्थामा त्यो २७ सेल्सियस पुग्ने बताए । कार्यक्रममा कोषका आर्थिक विभागका प्रमुख विदुर पोखरेलले ठूला प्राकृति विपत्ति र महामारीबाट जोगिँदै कोष अघि बढेको बताए । यो स्थापना हुँदा ५७ हजार डलरबाट सुरु भएको हो । भूकम्प, कोभिड१९ को महामारी जस्ता विषयलाई संकटलाई टारेर हामीले चलेको अवस्था छ र अहिले नयाँनयाँ परियोजनाहरू आएको कारणले भविष्यमा झनै राम्रो अवस्थामा जान्छौं, उनले भने । कोषका प्रवक्ता अम्बिका खतिवडाले समाजमा वातावरणीय अपराधको विषयमा राम्रोसँग बुझाउन नसक्दा जघन्य अपराधमा विपन्न मानिस संलग्न हुने गरेको बताए । वन्यजन्तु अपराधमा समुदाय लागेको देखिन्छ । त्यसलाई न्यूनीकरण गर्नका लागि समुदायमा सचेतना बढाउने काम गर्ने गरेका छौं । स्रोत र साधन हुनुहरूले थोरै पैसामा कमजोर वर्गलाई प्रयोग गरेर अपराध गराइरहेको छ, उनले भने, थोरै पैसामा जघन्य अपराध गर्न हाम्रो समुदाय लागेको छ । संरक्षण क्षेत्र नजिकै कानुन कार्यान्वयनको अवस्था राम्रो भए पनि बाहिर कसरी काम भएको छ हामीलाई थाहा छैन । अब त्यसतर्फ पनि ध्यान दिन आवश्यक छ । कानुन बनाएका छौं, जनताले अपनत्व गरेको छ कि छैन, त्यसमा वैधता के छ हेर्न बाँकी छ ।"
नेपाल विश्वकप छनोटको अर्को चरणमा,"ॅयो टिममा गर्व छजितपछि स्वाभाविक रूपमा प्रशिक्षक एनिस खुसी नै देखिए । लाओसको भियन्टाइनमा खेलपछि उनले भने, हाम्रा खेलाडीले जित्नैपर्ने खेलमा निकै राम्रो खेले । मलाई यो टिममा गर्व छ । अब नेपालले थप माथिल्लो स्तरका खेल खेल्न पाउनेछ । खेलाडीले पनि आफूलाई अझ प्रमाणित गर्ने अवसर पाउनेछन् । मेरो लागि पनि यो ठूलो उपलब्धि हो, व्यक्तिगत रूपमा । यो टिम आफैंमा युवा छ, खेलाडी कम अनुभवी छन् । तर यसको भविष्य राम्रो छ, यसले अझ राम्रो गर्न सक्छ ।मनीष पनि उत्तिकै खुसी देखिए । उनले भने, सबैभन्दा पहिले सबैलाई बधाई छ, हाम्रो टिम जितका लागि हकदार छ । आफूलाई विश्वास गर्ने भने यस्तो नतिजा सम्भव हुन्छ । म यो जित हाम्रा प्रशिक्षकलाई समर्पित गर्न चाहन्छु । उनले जितकै लागि यो टिम तयार पारेका हुन् । दसैंको बेला यो जित उपहार दिन पाएकामा हामी सबै खुसी छौं । लाओस टिमका सहायक प्रशिक्षक फुत्पासोङ सेङडालाभोङले नेपाली टिमलाई बधाई दिए र भने, आउने दिनका लागि नेपाली खेलाडीलाई मेरो शुभकामना छ ।"
नेदरल्यान्ड्ससँग स्तब्ध दक्षिण अफ्रिका,धर्मशाला (एजेन्सी) नेदरल्यान्ड्सले विश्व क्रिकेटमा मंगलबार अर्को अप्रत्याशित नतिजा सम्भव पारेको छ र उपाधिको बलियो दाबेदार रहेको दक्षिण अफ्रिकालाई ३८ रनले पराजित गरेको छ । जितलाई २ सय ४६ रन पछ्याएको दक्षिण अफ्रिका ४२५ ओभरमा २ सय ७ रन बनाएर अलआउट भयो । प्रतियोगितामा नेदरल्यान्ड्सको यो पहिलो जित हो ।सुरुआती दुई खेलमा जित लगातार निकालेर उत्कृष्ट सुरुआत लिएको दक्षिण अफ्रिका भने तेस्रो प्रतिस्पर्धामा स्तब्ध रह्यो । नियमित अन्तरमा विकेट गुमएको दक्षिण अफ्रिकाबाट डाविड मिलरले सर्वाधिक ४३ रन बनाए । एकपल्ट जीवनदान पाएका मिलरले निर्णायक खेल भने प्रदर्शन गर्न सकेनन् । हेनरिक क्लार्सनले २८ रनको योगदान दिए । यसअघि पहिले ब्याटिङ गरेको नेदरल्यान्ड्सले ४३ ओभरमा आठ विकेट गुमाएर २ सय ४५ रन बनाएको थियो । उसको सुरुआत भने राम्रो रहेन र ५० रन बनाउँदासम्म चार विकेट गुमाइसकेको थियो । लगत्तै स्थिति ८२ रनमा पाँच विकेट गुमाएको थियो । त्यसयता कप्तान स्कट एडवार्डले आफ्नो खेल जीवनकै उत्कृष्ट इनिङ्स खेले ।उनी ६९ बलमा ७८ रन बनाई अविजित रहे । उनले १० चौका र एक छक्का प्रहार गरे । उनलाई सुरुमा २९ रन बनाएका रोलोफ भान डे मेरवेले बलियो साथ दिए । पछि आर्यन दत्तले नौ बलमा २३ रन बनाए । उनी पनि अविजित रहे र यसक्रममा तीन छक्का प्रहार गरेका थिए । खेलको सुरुआत वर्षाले प्रभावित भएपछि प्रतिस्पर्धा ४३ ओभरमा छोट्याइएको थियो ।
ब्रिगेड ब्वाइज सेमिफाइनलमा,"विराटनगर (कास) रारा फुटबल क्लब राजारानी धनकुटालाई सडनडेथमा ५४ गोलले हराउँदै बिग्रेड ब्वाइज क्लब काठमाडौं मंगलबार छैटौं बेलबारी गोल्डकप फुटबल प्रतियोगिताको अन्तिम चारमा प्रवेश गरेको छ । ब्रिगेडले फाइनल प्रवेशका लागि बिहीबार आयोजक डाँगीहाट युथ क्लब बेलबारीको सामना गर्नेछ ।निर्धारित समयमा गोलरहित टुंगिएको खेल थप समयमा पनि कुनै गोल नभएपछि छिनोफानो सडनडेथबाट गरिएको थियो । सडनडेथमा ब्रिगेडका कुशल देउजाले गोल गर्दा धनकुटाका सुनील खड्काको प्रहारलाई ब्रिगेडका गोलकिपर विशाल सुनारले उत्कृष्ट बचाउ गर्दै टिमको संकट टार्दै सेमिफाइनलको यात्रा गराए । उनी प्लेयर अफ द म्याच भए ।यसअघि भएको टाइब्रेकरमा ब्रिगेडका रोशन राना, एन्जल महर्जन, जय गुरुङ र अनिश तामाङको प्रहार गोलमा परिणत भएको थियो भने गोलकिपर विशाल सुनारको प्रहार पोस्ट नजिकबाट बाहिरिएको थियो । धनकुटाका नवयुग श्रेष्ठ, विवेश पौडेल, अभिषेक लिम्बू र देवेन्द्र तामाङको प्रहार गोलमा परिणत हुँदा अशोक खवासको प्रहार ब्रिगेडका गोलकिपर विशालले बचाउ गरेका थिए ।"
विश्वकप छनोटलाई तयारीको अवसर,"काठमाडौं (कास) प्रमुख चाडबाड नजिकिँदै गरेको समयमा नेपाली क्रिकेटको भने व्यस्त सत्र सुरु हुनेछ । यसको सुरुआत बुधबारबाट नेपाल टी२० आई त्रिकोणात्मक शृंखलाबाट हुनेछ । यसलगत्तै आईसीसी ट्वान्टी२० विश्वकप एसिया क्षेत्रको छनोट हुनेछ । दुवै प्रतियोगिता नेपालले आयोजना गरिरहेको छ ।ट्वान्टी२० विश्वकप छनोटका लागि नै नेपालको तयारीका क्रममा टी२० आई त्रिकोणात्मक शृंखला हुन लागेको हो । नेपालसहित यूएई र हङकङले त्रिकोणात्मक शृंखलामा प्रतिस्पर्धा गर्नेछन् । ट्वान्टी२० विश्वकप छनोटमा आठ टोलीले प्रतिस्पर्धा गर्नेछन् र शीर्ष दुई टोली अर्को वर्ष अमेरिका र वेस्ट इन्डिजमा हुने एकदिवसीय अन्तर्राष्ट्रिय विश्वकपमा प्रतिस्पर्धा गर्नेछन् । नेपाल, यूएई र हङकङलाई तीनै राष्ट्र शीर्ष दुईमा परेर विश्वकपमा पुग्नका लागि दाबेदार राष्ट्र हुन् । नेपाल र यूएई बुधबार मूलपानी क्रिकेट मैदानमा पहिलो खेलमा प्रतिस्पर्धा गर्नेछन् । नेपाललाई मात्र नभई यूएई र हङकङलाई पनि यो तीन देशीय प्रतियोगिता विश्वकप छनोटअघि राम्रो तयारीको अवसरका रूपमा रहनेछ । हाम्रो तयारी राम्रो भएको छ, भारतमा हामीले राजस्थान रोयल्सको आतिथ्यमा राम्रो तयारी गर्ने अवसर पायौं । विश्वकप छनोटअघि यो त्रिकोणात्मक शृंखला तयारीका हिसाबमा झनै महत्त्वपूर्ण छ, नेपालका कप्तान रोहित पौडेलले भने, राम्रा टोलीहरू यो त्रिकोणात्मक शृंखलामा खेलिरहेका छन्, त्यसैले आफ्नो तयारीबाहेक उनीहरूको राम्रो र कमजोर पक्ष थाहा हुन्छ ।दुई वर्ष लगातार रूपमा ५० ओभरका खेलहरू खेल्दै आएको नेपालसामु ट्वान्टी२० संरचनामा भिज्नुपर्ने चुनौती रहेको छ । एक वर्षभन्दा बढी समयपछि नेपालले गत महिना चीनमा १९ औं एसियाली खेलकुदमा ट्वान्टी२० संरचनामा खेलेको थियो । रोहितले एकदिवसीयबाट ट्वान्टी२० संरचनामा जान खासै समस्या नहुने बताए ।यूएईका कप्तान मोहम्मद वासिमले नेपाल आएर खेल्नुको खुसी छुट्टै रहेको जनाए । विश्वकप छनोटलाई यो राम्रो तयारी हो, त्यसैले हामी राम्रो खेल्ने प्रयास गर्नेछौं, नेपालले पनि राम्रो खेलिरहेको छ तर हामी जित्नका लागि नै खेल्नेछौं, उनले भने । नेपाल क्रिकेट संघ (क्यान) का सचिव पारस खड्काले नयाँ कार्यसमिति आएपछिको यो पहिलो प्रतियोगिता भएकाले आफूहरू उत्साहित रहेको जनाए । समय थोरै भए पनि हामीले विश्वकप छनोटलाई तयारी होस् भनेर यो त्रिकोणात्मक शृंखला आयोजना गरिरहेका छौं, ३ राम्रा टोलीले यसमा खेलिरहेका छन्, खड्काले भने, नेपाल विश्वकपमा छनोट हुने आशा हामीले लिएका छौं । नेपाल क्रिकेट टिमको जस्तै क्यानको पनि वाहवाही होस् भन्ने हिसाबले हामी काम गरिरहेका छौं ।"
मूलपानीमा पहिलो ट्वान्टी२० अन्तर्राष्ट्रिय,वैशाखमा नेपालले एसीसी प्रिमियर कप आयोजना गर्दा मूलपानीले अन्तर्राष्ट्रिय मैदानको मान्यता पाएको थियो र एकदिवसीय अन्तर्राष्ट्रिय क्रिकेट आयोजना गरेको थियो । नेपाल र यूएईबीच बुधबार हुने त्रिकोणात्मक शृंखलाको खेलबाट मूलपानी ट्वान्टी२० अन्तर्राष्ट्रिय क्रिकेट आयोजना गर्ने मैदान पनि बन्नेछ ।त्रिकोणात्मक शृंखलाको राउन्ड रोबिन लिगको ६ खेल मूलपानीमा हुनेछ भने फाइनल त्रिवि क्रिकेट मैदान कीर्तिपुरमा हुनेछ । दर्शकका लागि मूलपानीमा अस्थायी संरचना बनाइएको क्यान सचिव खड्काले बताए । दर्शकका लागि टिकट दर २ सय रुपैयाँ तोकिएको छ ।यूएईलाई मूलपानीमा अझै विशेष तयारी हुने अवसर रहेको छ । टोलीले विश्वकप छनोटको समूह चरणको सबै तीन खेल मूलपानीमा खेल्नेछ ।
प्रहरी दिवसमा एरिकासहितलाई सम्मान,"काठमाडौं (कास) भर्खरै चीनको हाङचउमा भएको एसियाली खेलकुदमा नेपालका लागि पदक जितेका एरिका गुरुङ, नितु गुरुङ, मानमती विष्ट र अर्पणा चौधरीसहित विश्व कीर्तिमानधारी क्रिकेटर दीपेन्द्रसिंह ऐरीलाई नेपाल प्रहरीले मंगलबार ६८ औं प्रहरी दिवसको अवसरमा सम्मान गरेको छ ।करातेकी १९ वर्षीया एरिकाले रजत पदक जितेकी थिइन् । सन् १९९८ मा बैंकक एसियाडयता नेपाली खेलाडीले एकलतर्फ एसियाली खेलकुदमा रजत पदक जितेको यो पहिलो अवसर थियो । नितु, मानमती र अर्पणा कांस्य पदक विजेता नेपाली कबड्डी टोलीका सदस्य हुन् । दीपेन्द्रले मंगोलियाविरुद्ध ९ बलमै अर्धशतक बनाएर विश्व कीर्तिमान बनाएका थिए । जसमा उनले लगातार ६ छक्का पनि प्रहार गरेका थिए । प्रहरीले एरिका र दीपेन्द्रलाई जनही १ लाख ५१ हजार तथा नितु, मानमती र अर्पणालाई जनही ५१ हजार रुपैयाँ प्रदान गरेर सम्मान गरेको थियो । प्रधानमन्त्री पुष्पकमल दाहालले मंगलबार उनीहरूलाई ताम्रपत्र र नगदसहित सम्मान गरेका थिए । एरिका प्रहरीमा आबद्ध खेलाडी हुन् भने नितु, मानमती र अर्पणा सहायक हबलदारका रूपमा कार्यरत छन् । एसियाली खेलकुदमा विश्व कीर्तिमानी ब्याटिङ गरेका दीपेन्द्रलाई चीनबाट आएलगत्तै सहायक हबलदारमा बढुवा गरिएको थियो । दीपेन्द्र नेपाल पुलिस क्लब क्रिकेट टोलीका कप्तान पनि हुन् ।"
