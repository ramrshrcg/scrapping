शीर्षक,विवरण
"९ नेपाली विद्यार्थी घाइते, बंकरभित्रैबाट जीवनको याचना","नेपालद्वारा कडा निन्दाइजरायलमाथि आतंकवादी आक्रमण भएको भन्दै नेपालले कडा निन्दा गरेको छ । शनिबार साँझ परराष्ट्र मन्त्रालयले प्रेस वक्तव्य जारी गर्दै इजरायली भूमिमा आतंकवादी आक्रमणको आलोचना गरेको हो । आक्रमणमा केही व्यक्ति हताहती भएको र केही घाइते भएको अवस्थामा नेपाल सरकार इजरायलको साथमा रहेको पनि वक्तव्यमा जनाइएको छ ।वक्तव्यमा भनिएको छ, नेपाल सरकार आज इजरायलमा भएको आतंकवादी आक्रमणको कडा निन्दा गर्दछ, जसमा केही मानिसले आफ्नो अमूल्य जीवन गुमाएका छन् भने केही घाइते भएका छन् । यो महत्त्वपूर्ण समयमा हामी इजरायल सरकारसँगै रहेका छौँ । मन्त्रालयले १४ जना नेपाली काम गर्ने इजरायली कृषि फार्ममा आक्रमण भएको खबर आएको बताएको छ । त्यसमध्ये ९ जना घाइते भएको र २ जनाको अवस्था गम्भीर रहेको पनि जनाएको छ । इजरायलमा रहेको नेपाली दूतावास आक्रमण भएको क्षेत्रमा रहेका नेपालीसँग निरन्तर सम्पर्कमा रहेको मन्त्रालयले जनाएको छ । दूतावासले नेपाली कामदारको सुरक्षा र उद्धारका लागि इजरायली निकायसँग सहकार्य गरिरहेको पनि जनाएको छ । त्यस्तै, पछिल्लो अवस्थालाई मध्यनजर गर्दै सतर्क रहन मन्त्रालयले आग्रह गरेको छ । केही परे इजरायलका लागि नेपाली राजदूत कान्ता रिजाल र प्रथम सचिव अर्जॅन घिमिरेलाई सम्पर्क गर्न पनि मन्त्रालयले आग्रह गरेको छ ।"
करातेकी एरिकाले जिताइन् ऐतिहासिक रजत,"मनमैजुबाट खेल सुरुआतएरियाले सात कक्षादेखि मनमैजु डोजोबाट खेल्न सुरु गरेकी थिइन् । त्यहाँ उनले सुरुमै सिकेको शिक्षा हो, कहिले पनि हरेस नखाने । त्यसबाट उनी खुबै प्रभावित रहिन् । अन्ततः त्यसमै टिकेर अहिले रजत पदक जित्न सफल रहिन् । कराते खेल्दा फिट एन्ड फाइन हुन्छ भन्ने भावना उनमा विकास भएको थियो । उनको पहिलो प्रशिक्षक हुन्, नीरज महर्जन । उनी भन्छिन्, मेरो अहिलेसम्मको यात्रामा परिवारको ठूलो योगदान छ, विशेषतः बुवाआमाको । आजको खेलकै लागि भनेर आमाले बिहानदेखि पूजा गरिरहेकी थिइन् । शनिबार खेलका लागि भनेर प्रशिक्षक कुशलले पनि एरिकालाई विशेष रूपमा तयार पारेकी थिइन् । फाइनलबारे चर्चा गर्दै प्रशिक्षक कुशलले भने, मलाई लाग्छ, फाइनलमा सुरुमै सोफिया दबाबमा थिइन् । खेलको क्रममा एरिकाले एउटा राम्रो सट प्रहार गरेकी थिइन्, तर त्यो अंकका लागि पर्याप्त रहेन् । त्यस स्थितिमा अंक बराबरी हुने थियो र जित हाम्रो हुने थियो । यहीँनिर आउने हो, अनुभवी खेलाडीको फाइदा । एरिकाले पहिलो पटक ठूलो अन्तर्राष्ट्रिय प्रतियोगिता खेलिरहेकी हुन् । मेरो विश्लेषणमा उनले वास्तवमै निकै राम्रो खेलेकी हुन् ।"
ढोरपाटनमा विदेशी सिकारी,"(म्याग्दी) अमेरिकी नागरिक नाथन हन्टर भेनर यतिबेला ढोरपाटन क्षेत्रमा छन् । उनी यहाँ घुम्न वा कुनै काम विशेषले नभई सिकार खेल्न आएका हुन् । मुलुकको एकमात्र सिकार आरक्ष ढोरपाटनमा गत बुधबारदेखि काँधमा राइफल बोकेर ४० थान गोलीसहित सिकारको खोजीमा निस्किएका उनी कात्तिक २८ सम्म आरक्षमा हुनेछन् । ढोरपाटन आरक्षले उनलाई एउटा नाउर, एक बँदेल सिकार गर्ने अनुमति दिएको हो ।यस वर्षको शरदयामको सिकार खेल्न भेनरसहित पाँच अमेरिकन, एक जर्मन, एक रसियन र एक जना बेलारुसका गरी ८ विदेशी सिकारीले राष्ट्रिय निकञ्ज तथा वन्यजन्तु संरक्षण विभागबाट अनुमति लिएका हुन् । उनीहरूले कात्तिक २८ सम्ममा ८ वटा नाउर (नीलभेडा), ४ झारल (हिमाली थार) र ७ वटा बँदेलको सिकार गर्न पाउने भएका हुन् । ढोरपाटन आरक्षअन्तर्गत पूर्वी रुकुममा पर्ने दोगाडी सिकार ब्लगमा नाथनले सिकार गरिरहेका छन् । आरक्षका अनुसार यस वर्ष हिमालयन सफारिज्मार्फत पूर्वी रुकुममा पर्ने दोगाडी, सेङ र सुन्दह ब्लकमा सिकार खेल्न आएका ४ अमेरिकी सिकारी, नेपाल ट्राभल एक्सपिडिसनबाटै बागलुङमा पर्ने फागुने, बार्से तथा पूर्वी रुकुमको घुस्तुङ ब्लकमा अर्का अमेरिकी एकएकवटा नाउर, झारल र बँदेलको सिकारका लागि गएका छन् । त्यस्तै, ग्लोबल सफारिज्बाट बागलुङको फाल्गुने ब्लकमा नाउर, झारल र बँदेलको सिकार खेल्न रसियन पर्यटक सिकारी, ट्रयाक्स एन ट्रेलबाट पूर्वी रुकुमको घुस्तुङ ब्लकमा सिकार खेल्न बेलारुसका एक सिकारी र सोही ब्लकमा नाउर, झारल र बँदेलको सिकार खेल्न हिमालयन वाइल्डलाइफ आउटफिटर्समार्फत जर्मन सिकारीले अनुमति लिएका हुन् । सिकार अनुमति पाएका सबै सिकारीले तोकिएको ब्लकमा तोकिएको समय र निश्चित गोलीबाट स्वीकृत पाएका वन्यजन्तुको मात्र सिकार गर्न पाउनेछन् । आरक्षमा २०४४ सालदेखि विदेशी सिकारीले नाउर र झारल सशुल्कसहित पूरक सिकारका रूपमा एकएक बँदेल र रतुवा तथा १० वटासम्म चराको निःशुल्क सिकार गर्न पाउने व्यवस्था छ । राष्ट्रिय निकुञ्ज तथा वन्यजन्तु संरक्षण विभागले नेपाली सिकारीलाई पनि बँदेलको सिकार खेल्न खुला गरे पनि कसैले अनुमति लिएनन् । निकुञ्जले २४ वटासम्म बँदेल सिकार गराउन नेपाली सिकारीलाई पनि सहभागी गराउन खोजेको थियो । ढोरपाटनमा नेपालीले बँदेलको अनुमति लिएर सिकार गर्न पाए पनि नाउर, झारललगायत अन्य वन्यजन्तुको भने सिकार गर्न पाउने छैनन् । आरक्षभित्र पर्ने र सीमावर्ती बस्तीका बासिन्दाले बँदेलले बालीनालीमा ठूलो क्षति पुर्याउने र खेतबारीमा काम गर्न गएका कृषकलाई समेत आक्रमण गर्ने गरेको गुनासो सम्बोधन गर्ने, आन्तरिक पर्यटन प्रवर्द्धन गर्ने तथा राजस्वसमेत वृद्धि गर्ने उद्देश्यले नेपाली सिकारीलाई पनि सिकार खुला गरेको आरक्षको कार्यालयले जनाएको छ । आन्तरिक पर्यटक बढाउन, राजस्व वृद्धि र स्थानीयको बाली संरक्षण गर्न आउने सिजनदेखि नेपाली सिकारीलाई पनि बँदेलको सिकारमा सहभागी गराउने निर्णय भए पनि नेपाली सिकारी टेन्डरमा सहभागी भएनन्, ढोरपाटन सिकार आरक्ष कार्यालयका प्रमुख संरक्षण अधिकृत वीरेन्द्रप्रसाद कँडेलले भने, यसअघि पनि राजस्व तिरेर अनुमति प्राप्त विदेशी सिकारीले सप्लिमेन्टीका रूपमा एक बँदेल, एक रतुवा र १० वटा चरा मार्न पाउँथे । बँदेलको संख्या बढी देखिएकाले नेपालीलाई पनि सहभागी गराउन लागेका हौं ।प्रमुख संरक्षण अधिकृत कँडेलका अनुसार बँदेल पाइने संख्याका आधारमा उच्च, मध्य र न्यून घनत्वका आधारमा छुट्टै बँदेल सिकार ब्लक बनाइएको छ । ढोरपाटन उपत्यका र म्याग्दीको गुर्जा क्षेत्र बँदेलको उच्च घनत्व क्षेत्रमा पर्छन् । धौलागिरि हिमशृंखलाभित्र रुकुम, म्याग्दी र बागलुङमा १ हजार ३ सय २५ वर्ग किमि क्षेत्रफलमा फैलिएको क्षेत्रमा २०४० सालमा स्थापना भएको ढोरपाटन सिकार आरक्षको एक तिहाइ भाग हिमाली चरन क्षेत्र खर्क ले ओगटेको छ । मुलुकको एकमात्र सिकार आरक्ष ढोरपाटनमा नाउर, झारल सिकार खेल्न विश्वभरका चर्चित सिकारी आउने गर्छन् । आरक्षको मुख्य आकर्षण नाउर अर्थात् नीलभेडा हो । राष्ट्रिय निकञ्ज तथा वन्यजन्तु संरक्षण विभागले भदौ चौथो साता सिकार खेल्न इच्छुकका लागि टेन्डर आह्वान गर्छ । विभागबाट अनुमति लिएर सेङ, घुस्तुङ, दोगाडी, बार्से, फागुने, सुन्दह र सुर्तीबाङ ब्लकमा नाउर, झारल र बँदेलको सिकार खेल्न पाइन्छ । तर एकै स्थानमा सिकार गर्न भने निषेध छ ।ढोरपाटन क्षेत्रमा ३२ थरीका स्तनधारी वन्यजन्तु र १ सय ३० प्रजातिका चराचुरुंगी पाइन्छन् । ८ सय ५२ नाउर, दुई सय झारल रहेको ढोरपाटन सिकार आरक्षले जनाएको छ । ढोरपाटनमा हिउँचितुवा, चित्तल, थारल, घोरल, भालु, बँदेल, हिमाली कालो भालु, झुक्ने मृग, रातो पाण्डालगायतका लोपोन्मुख वन्यजन्तुको भने सिकार गर्न निषेध छ । ढोरपाटन पुग्न बागलुङ सदरमुकामबाट ढोरपाटनसम्मै गाडीमा पुग्न सकिन्छ । आरक्षले नजिकै क्याम्पिङ ग्राउन्डको समेत व्यवस्था गरेको छ । आरक्षमा असोजकात्तिक र चैतवैशाख गरी दुई सिजन सिकार गर्न सकिन्छ । राष्ट्रिय निकुञ्जबाट सिकार अनुमति लिएका सिकारी ढोरपाटनस्थित आरक्षको कार्यालयबाट जंगल प्रवेश अनुमति र तोकिएका सम्पर्क अधिकारीका साथमा मात्र सिकार गन्तव्यमा जान पाउँछन् । अनुमति प्राप्त सिकारीले राति सिकार खेल्न, बच्चा र पोथी प्रजातिका वन्यजन्तुको सिकार गर्न पनि निषेध छ । राष्ट्रिय निकुञ्ज तथा वन्यजन्तु संरक्षण नियमावली २०३० को दफा ७ को (क), (ख) र (ग) मा उल्लेख भएअनुसारका हतियार मात्र प्रयोग गर्न पाइन्छ । विदेशी सिकारी हेलिकोप्टर चार्टर गरी ढोरपाटनमा सिकार खेल्न आउँछन् ।"
द्वन्द्वमा भरिभराउ मुसीकोट संघीयतापछि सुनसान,"(रुकुम पश्चिम)दशकअघिसम्म डेरा पाउनसमेत मुस्किल हुने रुकुम पश्चिमको सदरमुकाम मुसीकोटका अधिकांश घर अहिले रित्ता छन् । २०३० मा साविक रुकुम जिल्ला सदरमुकाम सरेसँगै सुरु भएको मुसीकोटको चहलपहल सशस्त्र द्वन्द्व सकिएको दशकसम्म पनि कायमै थियो । संघीयतापछि पूर्व र पश्चिम नाममा बाँडिएर रुकुम दुई जिल्ला बनेपछि मुसीकोटको रौनक घट्न थालेको हो । रुकुम पश्चिमको सदरमुकाम भए पनि विकासमा भएको विकेन्द्रीकरणले २०७४ सालपछि मुसीकोटको चमक घट्दै गइरहेको छ । सल्ले, मठ, खलंगा, बागबजार, सेरिगाउँ अनि पीपलनेटाका करिब आधा दर्जन बस्ती जोडिएर फराकिलो बजार बन्नै लागेका बेला यहाँको चहलपहलमा कमी आएको स्थानीय बताउँछन् । विसं २०५२ पछि गाउँगाउँमा तत्कालीन माओवादी द्वन्द्वको प्रभाव बढ्न थालेपछि सदरमुकाम आउनेको लर्को लागेको मुसीकोट नगरपालिका१ का हेमराज श्रेष्ठ सम्झिन्छन् । गाउँमा असुरक्षा बढेपछि बिस्तारै मान्छे यता आए, उनले भने, घरजग्गाको कारोबार बढेपछि यहाँको चहलपहल पनि बढेको थियो । अहिले यहाँको बजारका धेरै सटर बन्द भएको र घरहरू पनि बिस्तारै रित्ता हुन थालेको मुसीकोट१ पातुखोलाका स्थानीय प्रेम पुनले बताए । कुनै बेला यहाँ कोठा पनि पाउन मुस्किल पर्थ्यो, अहिले त आधाभन्दा धेरै घर खाली छन्, उनले भने, बजारमा पनि चहलपहल र रौनक देखिन छोडेको छ । त्यस्तै अवस्था छ खलंगा नजिकैको अर्को सानो बजार पीपलनेटाको पनि । चारैतिरबाट मान्छेहरू पीपलनेटाको बाटो भएर हिँडेको सम्झिन्छन् स्थानीय ७२ वर्षीय टीकाराम केसी । रुघाँ, खारा र छिबाङदेखि पश्चितिर र रातामाटासम्मका मान्छे यही बाटो हिँड्ने उनले बताए । उकालो कटेर पीपलनेटामा सुस्ताउने र खलंगा बजारतर्फ उक्लिने गरेको अनुभव केसीले सुनाए । खलंगामा माओवादी द्वन्द्वताका लडाइँ हुने खतरा देखेर धेरै मान्छे यहाँ बसाइँ सरेर आउँथे, उनले भने, त्यतिखेर यहाँ थुप्रै होटल र पसल खुलेका थिए । चहलपहल पनि बाक्लो थियो । तर अहिले पीपलनेटा पनि सुनसान छ । मध्यपहाडी लोकमार्गले छोएर गए पनि मान्छेहरू रोकिने र सुस्ताउने यो ठाउँमा अहिले केही स्थानीय मात्रै बस्ने गरेका छन् । यहाँको चहलपहल हराएको छ । जिल्ला अस्पताल र विमानस्थल रहेको सल्लेमा पनि चहलपहल घटेको छ भने मठ र सेरिगाउँको विकासको गति पनि मन्द छ ।मुसीकोटको मूल बजारका रूपमा रहेको खलंगा जहाँ सयौं पसल, होटल र अरू व्यवसाय गर्नेहरू केन्द्रित भएको ठाउँ हो । यहाँ पनि संघीयतापछि चहलपहल आधाभन्दा धेरैले घटेको छ । विगत ११ वर्षदेखि बजारमा फेन्सी पसल गर्दै आएका स्थानीय खगेन्द्र रसाइली बजारको मन्द गति देखेर अचम्म व्यक्त गर्छिन् । हामीले व्यापारव्यवसाय थाल्दा हाम्रा लागि अफ सिजन भन्ने नै थाहा हुन्थेन । दिनमै ५० हजार बढीको व्यापार हुन्थ्यो, उनले भने, तर अहिले त केही हजारको व्यापार हुन पनि मुस्किल छ । मान्छेको चहलपहल र आवागमन घटेपछि व्यवसाय छोड्ने मनस्थितिमा पुगेका खगेन्द्र यसको मुख्य कारण जिल्ला विभाजन र वैदेशिक रोजगारीलाई मान्छन् । संघीयतापछि पूर्वका मान्छे यता आउन छोडे अनि बजार पनि गाउँगाउँमा बने, उनले भने, साथै धेरै युवाहरू काम खोज्दै विदेश गए । अनि कसले किन्छ हाम्रो सामान ?मुसीकोट क्षेत्रमा जिल्ला सदरमुकामका विभिन्न सरकारी कार्यालय, शैक्षिक संस्था, बैंक र ठूला व्यवसाय सञ्चालन भए पनि यसका उपभोक्ता घट्दै गएको रुकुम उद्योग वाणिज्य संघका अध्यक्ष पहलबहादुर खड्काले बताए । यहाँ जे छ, त्यसको केही अंश गाउँगाउँमा पनि पुगेको छ, उनले भने, विद्यालय, बैंक र केही सरकारी कार्यालय अहिले गाउँमै पुगेका छन् । मान्छे यहाँ आउनैपर्ने भए पनि बिहान आएर साँझ घर फर्किहाल्छन् । पहिले मान्छे जिल्ला बाहिर जाने सवारीसाधन चढ्न यहाँ आउँथे, अब त त्यो सुविधा पनि गाउँबाटै हुन थाल्यो । रुकुम उद्योग वाणिज्य संघको कार्यालयले उपलब्ध गराएको तथ्यांक हेर्ने हो भने पनि यस क्षेत्रमा व्यवसाय गर्नेको संख्या घट्दो क्रममा छ । २०७४ सालसम्म मुसीकोट क्षेत्रमा ७ सय ६२ वटा व्यवसाय दर्ता भएकामा आर्थिक वर्ष २०७९८० सम्ममा यो संख्या आधाभन्दा धेरै घटेर ३ सय २३ मात्रै कायम छ । मुसीकोट नगरपालिकाका तीन वडामा फैलिएको यो बजारको इतिहास लामो छ । तत्कालीन बाइसेचौबिसे राजा बसेको मुसीकोटलाई जुम्ली खलंगाका नामले पनि चिनिन्छ । तत्कालीन राजपरिवारका सन्तान तथा पूर्वप्रधानपञ्च ७३ वर्षीय गोपालजीजंग शाहका अनुसार विसं १८९१ मा मुसीकोटे राजालाई विस्थापित गर्दै जुम्लाबाट आएका राजा प्रभुनारायण शाहले यस भेगमा शासन गरेको इतिहास छ । तत्कालीन मुसीकोट राज्यभित्र अर्मासिम्ली, भलाक्चा, चौखाबाङ, साँख र खलंगा गरी पाँच गाउँ पञ्चायत समेटिएका थिए । बाइसेचौबिसे राज्यकालदेखि प्रजातन्त्र, बहुदल हुँदै पञ्चायतबाट राजतन्त्रदेखि लोकतन्त्रसम्मको लामो इतिहासको साक्षी बनेको मुसीकोट संघीयतापछि एकाएक सुस्ताउन थालेको हो । आउनेभन्दा जाने धेरैतत्कालीन बाइसेचौबिसे राजाको दरबारमा सुसारे बसेकी मुसी नामकी कन्याले रोजेको स्थललाई मुसीडाँडा नामकरण गरी यो राज्यको नाम नै मुसीकोट रहन गएको बताइन्छ । मुसीडाँडालाई अहिले पनि नगरपालिकाले संरक्षित क्षेत्रका रूपमा विकास गरिरहेको छ । मुसीकोट आफैंमा एउटा ऐतिहासिक स्थल भएकाले यसको संरक्षण संवर्द्धन र प्रचारप्रसार गर्न जरुरी रहेको स्थानीय बताउँछन् । यहाँको पहाडी भूगोल र जनजीवनले जोकोहीको मन लोभ्याउँछ । खलंगा बजार आसपास र साँखका ग्रामीण सुन्दरता यहाँका मौलिक कलासंस्कृति हुन् । सानीभेरी नदीछेउका उर्वर फाँटहरूले व्यावसायिक कृषिमा राम्रो सम्भावना देखाएका छन् । जन्तीडाँडाको शिरबाट रुकुम र आसपासको हिमाल अनि पहाड नियाल्न सकिन्छ । साथै डिग्रे साइकुमारी भगवती माताको मन्दिर कर्णाली क्षेत्रको प्रमुख धार्मिक स्थलका रूपमा परिचित छ । यहाँ स्नातक तहसम्मका लागि २ र स्नातकोत्तर तहसम्मका लागि एउटा बहुमुखी क्याम्पस छ । यसका साथै माध्यमिक तह अध्ययनका लागि विभिन्न सरकारी तथा निजी विद्यालय पनि रहेका छन् । अहिले १५ शय्याको जिल्ला अस्पताल सञ्चालनमा छ भने यसलाई स्तरोन्नति गरेर ५० शय्याको बनाउने काम सुरु भइसकेको छ । राप्ती लोकमार्ग र मध्यपहाडी राजमार्गले जोडेको मुसीकोट क्षेत्रमा जनघनत्व पनि ठूलो छ । चिसो हावापानी रहेको यस स्थानमा पानीका मुहान पनि प्रशस्त छन् भने खाद्यान्न तथा तरकारी खेतीका लागि यो भेग उपयुक्त मानिन्छ । तर पछिल्ला केही वर्षमा यहाँ भित्रिनेभन्दा पनि यहाँबाट बाहिरिने जनसंख्या बढेको तत्कालीन जिल्ला विकास समितिका सभापति खेममान खड्का बताउँछन् । यहाँ सरकार र व्यक्तिसमेतले ठूलो लगानी गरेकाले मान्छेहरूको आकर्षण बढ्नुपर्नेमा त्यसो नहुनु दुःखद भएको उनले सुनाए ।मुसीकोट नगरपालिकाले उपलब्ध गराएको तथ्यांकलाई आधार मान्ने हो भने बितेको तीन आर्थिक वर्षमा बसाइँ सरी आउनेहरू घट्दै गइरहेका छन् भने यहाँबाट बाहिरेको संख्या बढेको पाइएको छ । आव २०७७७८ मा बसाइँ सरेर आउने १ सय १८ र यहाँबाट बाहिरिनेको संख्या ३१, २०७८७९ मा बसाइँ सरेर आउनेको संख्या ८६ र बाहिरिनेको संख्या ४० र २०७९८० मा बसाइँ सरेर आउने ४६ र बाहिरिनेको संख्या ४९ रहेको मुसीकोट नगरपालिकाको तथ्यांक छ । व्यावसायिक पर्यटन विषयका जानकार मनबहादुर खत्रीले यो ठाउँलाई पूर्वमा पोखरा र उत्तरमा शेफोक्सुन्डो आवागमनको ट्रान्जिट बनाउन सकिने सम्भावना देख्छन् । मुसीकोटलाई केन्द्र बनाएर छिमेकी जिल्लाहरूमा घुमघामको गन्तव्य बनाउन सकिन्छ, उनले भने, यसका लागि पर्यटनसँग सरोकार राख्ने निकाय र स्थानीय सरकारको प्रभावकारी योजनाको खाँचो छ । मुसीकोटका सम्भावनाहरूको सदुपयोग गर्दै अहिलेसम्मको लगानी सुरक्षित गर्न आफूहरू लागिपरेको मुसीकोटका नगर प्रमुख महेन्द्र केसीले बताए । संघीयताले मुसीकोटको विकल्प पहिल्याउनु सुखद भएको भए पनि यो ठाउँको विकास र विस्तार नै आफूहरूको पहिलो प्राथमिकता भएकामा उनले जोड दिए । के गरेमा यहाँको सम्भावनाबाट फाइदा लिन सकिन्छ भन्नेबारेमा अध्ययन गर्दै छौं, केसीले भने, यहाँको ऐतिहासिकतालाई संरक्षण गर्दै यहाँका जनमनको हितमा काम गर्नेबारे हामी गम्भीर छौं ।इतिहासमा मुसिकोटमुसीकोट१ का ८० वर्षीय गोविन्द केसीले आफ्नो पुरानो घरको कौसीमा बसेर बजारतर्फ देखाउँदै सम्झनामा भएदेखि अहिलेसम्मको यो ठाउँको विकासक्रम सुनाए । उनका अनुसार विसं २००८ तिर खलंगामा राजाको दरबार अनि करिब १२१३ वटा कच्ची घर मात्रै थिए । अहिले हुलाक कार्यालय रहेको घरमा राजाको दरबार थियो । २००३ सालमा हाल त्रिभुवन जनता माध्यमिक विद्यालय रहेको ठाउँमा अवस्थित दरबारमा आगलागी भएपछि २००४ सालमा उक्त नयाँ दरबार बनाइएको थियो । खलंगामा अहिले सबैभन्दा लामो इतिहास बोकेको घर सायद यतिमात्रै बाँकी रहेको केसीको भनाइ छ । खलंगासँगै बागबजार, सेरिगाउँ, कोलटाकुरा, पिपलनेटा, सल्ले र मठमा पनि फुसका छाना भएका घरहरूमात्रै थिए, उनले भने, यी ठाउँमा खलंगामा भन्दा धेरै मान्छे बस्थे र घरहरू पनि केही बढी नै थिए ।२०१९ सालमा ७५ जिल्ला कायम भएपछि सल्यान र जाजरकोटको केही भाग मिलाएर रुकुम छुट्टै जिल्ला बनेको थियो । हाल मुसीकोट१ को वडा कार्यालय रहेको स्थानमा प्रहरी थाना भएको केसीले सुनाए । भाषा पाठशाला हुँदै विसं २०२० मा त्रिभुवन जनता माध्यमिक विद्यालयको स्थापना भएको उनले बताए । त्यसपछि बिस्तारै यो ठाउँले विकासमा पाइला अघि बढाएको हो । २०३० सालसम्म जिल्लाको सदरमुकाम हाल रुकुम पूर्वको सदरमुकाम रहेको स्थल रुकुमकोटमा थियो । २०३० वैशाख ३ गते सदरमुकाम रुकुमकोटबाट मुसीकोटमा सारिएको गोपालजीजंग शाह बताउँछन् । सदरमुकाम सार्न हामीले ठूलो संघर्ष गर्नुपर्यो, उनले भने, सदरमुकाम सरेपछि निरन्तर यो ठाउँको विकासमा लागेका छौं ।मुसीकोट सदरमुकाम बनेपछि सुरुमा व्यक्तिका घरमा सरकारी कार्यालय स्थापना गरेर पछि बिस्तारै विभिन्न प्रशासनिक निकायका लागि भौतिक संरचना बनाउन थालेको भन्दै शाहले २०३३ सालमा मुसीकोट क्याम्पस र बालमन्दिर स्थापना भएको बताए । २०३६ सालबाट बन्न सुरु भएको सल्ले विमानस्थल निर्माण २०५१ सालमा सम्पन्न भई हवाईजहाज सेवा यहाँ सुचारु भएको उनले बताए । विसं २०५२ देखि २०६३ सम्म तत्कालीन माओवादीले गरेको सशस्त्र संघर्षका कारण धेरै मान्छे गाउँबाट सदरमुकामतर्फ केन्द्रित भए । जसका कारण करिब ११ वर्ष मुसीकोट गुल्जार बन्यो । अब भने सुनसान बन्न थालेको छ ।"
कोशीमा पाँचौं मुख्यमन्त्रीका लागि अर्को राजनीति,"गठबन्धनभित्रै रस्साकसीउपधारा (५) अनुसार मुख्यमन्त्री नियुक्तिका लागि बहुमत ४७ सांसदको हस्ताक्षर गराउन सफल हुने सांसदलाई प्रदेश प्रमुखले मुख्यमन्त्री नियुक्त गर्ने संवैधानिक व्यवस्था छ । ९३ सदस्यीय प्रदेशसभामा एमालेका सभामुखको भूमिकामा रहेकी उपसभामुख सिर्जना दनुवारसहित ४०, गठबन्धन दल कांग्रेसका २९, माओवादीका १३, एकीकृत समाजवादीका ४ र जसपाका १ गरी ४७ र राप्रपाका ६ सांसद छन् । गठबन्धन दल कांग्रेस, माओवादी, एकीकृत समाजवादी, जसपामध्ये मुख्यमन्त्रीमा कांग्रेस र माओवादीको दाबी छ ।माओवादी नेता इन्द्रबहादुर आङ्बोले प्रदेशको राजनीतिक स्थायित्वका लागि जसको नेतृत्वमा सहज बहुमत पुग्न सक्छ उसैको नेतृत्वमा सरकार गठन गर्ने विषयमा छलफल गरेर निर्णय लिने बताए । यसअघि दुईदुई पटक मुख्यमन्त्रीमा कांग्रेसलाई सघाए पनि विश्वासको मत प्राप्त गर्न नसकेकाले अब माओवादीे नेतृत्वमा सरकारमा जानु उचित हुने उनको भनाइ छ । भोलिको दिनमा आलोपालो नेतृत्व र सत्ता साझेदारी गरेर जान कुनै कठिनाइ छैन, त्यसैले माओवादी नेतृत्वमा सरकार बनाऔं भन्ने हाम्रो प्रस्ताव हो, आङ्बोले भने, माओवादीको नेतृत्वमा सरकार गठन भए विश्वासको मत प्राप्त हुने निश्चित छ । २२ पटक मुख्यमन्त्री नियुक्त हुँदा पनि कांग्रेस नेता थापाले विश्वासको मत प्राप्त गर्न नसक्नुका साथै सर्वोच्चले असंवैधानिक भनेर पदमुक्त गरिदिएकाले विकल्प खोज्नुपर्ने पार्टीभित्रै दबाब बढेको छ । कांग्रेस कोशी संसदीय दलमा सभापति शेरबहादुर देउवा र नेता शेखर कोइराला पक्षका १०१० र कृष्णप्रसाद सिटौला पक्षका ९ सांसद छन् । सिटौलाका विश्वास पात्र थापाले देउवा पक्षका ८ र कोइराला पक्षका १ सांसदको साथ लिएर १८ मतले दलको नेतामा निर्वाचित भएका थिए । तर अहिले कोइराला पक्षका १० सांसदका साथै देउवा पक्षका हिमाल कार्कीलगायतका बहुमत सांसद प्रदेश सरकारको नेतृत्वका लागि थापाको विकल्प खोज्नुपर्ने भन्दै दबाब बढाइरहेका छन् । सभापति देउवाको निर्णय नै अन्तिम हुने सांसदको भनाइ छ । मुख्यमन्त्री नियुक्तिले संघीय सरकारमा आलोपालो नेतृत्व र आउँदो कांग्रेस महाधिवेशनमा पार्टीको नेतृत्व दुवै विषयमा प्रभाव पार्ने अवस्था रहेकाले देउवा दबाबमा रहेको कांग्रेसका एक नेताले बताए । देउवाले सिटौलालाई साथ लिएर थापालाई मुख्यमन्त्रीका लागि निर्णय गर्छन् कि कोइरालालाई विश्वासमा राख्न केदार कार्कीलाई प्रदेश सरकारको नेतृत्वका लागि भन्ने विषय पेचिलो छ, उनले भने । तर देउवाले मुख्यमन्त्रीका लागि थापाको विकल्प खोजेको अवस्थामा सिटौलाले प्रमुख सचेतक भूपेन्द्र राई र भीम पराजुलीलाई अगाडि सार्न सक्ने अवस्था देखिएको ती नेताले सुनाए । उपधारा (५) बमोजिम नियुक्त हुने मुख्यमन्त्रीलाई पनि उपधारा (४) अनुसार ३० दिनभित्र प्रदेशसभाबाट विश्वासको मत लिनैपर्ने संवैधानिक बाध्यता छ । बैठकको अध्यक्षता एमालेकी उपसभामुख दनुवारले नगरिदिएको अवस्थामा गठबन्धनलाई राप्रपाको साथ अपरिहार्य हुन्छ । त्यो अवस्थामा राप्रपाले समर्थन नदिए प्रदेश संविधानको धारा १६८ को उपधारा (७) अनुसार मध्यावधि चुनावमा जानुको विकल्प रहँदैन । कांग्रेस नेता थापाले राजनीतिक स्थायित्वका लागि गठबन्धनलाई राप्रपाको साथ आवश्यक भएको बताए । प्रदेश र केन्द्रमै राप्रपाका नेतासँग सहमति गरेर सरकार गठन गर्ने उनको भनाइ छ । राप्रपा नेता भक्ति सिटौलाले गठबन्धनले सरकारमा साथ प्राप्त गर्न राप्रपासँग राजनीतिक सहमति गर्नुपर्ने बताए । अघिल्लो चुनावदेखि सहकार्य गरेर आएको एमालेको साथ छोड्नका लागि गठबन्धनले बलियो सहमतिको आधार देखाउनुपर्छ, उनले भने ।"
संक्रमणकालीन न्यायका विषयमा दाहालओली भेट,"(काठमाडौं)प्रधानमन्त्री पुष्पकमल दाहालले संक्रमणकालीन न्यायसम्बन्धी संसद्मा विचाराधीन विधेयकको विषयमा प्रमुख प्रतिपक्षी दलका नेता तथा एमाले अध्यक्ष केपी शर्मा ओलीसँग छलफल गरेका छन् । प्रधानमन्त्री निवास बालुवाटारमा शनिबार सत्यनिरूपण तथा मेलमिलाप र बेपत्ता व्यक्तिबारेमा छानबिनसम्बन्धी विधेयकका विषयमा छलफल भएको हो । प्रधानमन्त्रीका स्वकीय सचिव रमेश मल्लले छलफल सकारात्मक भए पनि ठोस निष्कर्षमा पुगिनसकेको बताए । सरकारले प्रस्तुत गरेको संक्रमणकालीन विधेयकमाथि एमालेको फरक धारणा रहेको छ । एमालेले गम्भीर मानवअधिकार उल्लंघनको घटनामा आममाफी दिन नहुने बताउँदै आएको छ । प्रधानमन्त्री दाहालले संयुक्त राष्ट्रसंघीय महासभामा सम्बोधन गर्ने क्रममा गम्भीर प्रकृतिको मानवअधिकार उल्लंघनका घटनामा संलग्नलाई आममाफी नहुने बताएका थिए । तर पीडितका परिवार तथा मानवअधिकार कार्यकर्ताहरूले विगतमा पनि प्रतिबद्धता व्यक्त भएको तर कार्यान्वयन नभएको भन्दै उनको भनाइमा विश्वास गर्न नसकिने बताएका छन् । सरकारले संसद्मा प्रस्तुत गरेको विधेयकका कतिपय प्रावधानप्रति उनीहरूले गम्भीर आपत्ति जनाउँदै आएका छन् । सो विधेयक कानुन, न्याय तथा मानवअधिकार समितिको उपसमितिमा छलफलमा रहेको छ । २०७२ सालको सर्वोच्च अदालतको फैसला र मानवअधिकारसम्बन्धी अन्तर्राष्ट्रिय प्रावधानहरूअनुरूप विधेयक नभएको पीडितहरूको भनाइ छ ।आगामी साता नेपाल भ्रमण गर्न लागेका राष्ट्र संघका महासचिव एन्टोनियो गुटेरेसले पनि शान्ति प्रक्रियाको बाँकी कार्य सम्पन्न गर्न जोड दिने अपेक्षा गरिएको छ । चारदिने भ्रमणमा आउँदा महासचिव गुटेरेसले प्रधानमन्त्री दाहाल, मन्त्रीहरू, सरकारी अधिकारी तथा नागरिक समाजका प्रतिनिधिहरूलाई भेट गर्ने कार्यक्रम छ । पीडितका परिवार तथा मानवअधिकारवादीले द्वन्द्वको समयमा भएका घटनालाई विधेयकमा मानवअधिकार उल्लंघन तथा गम्भीर मानवअधिकार उल्लंघन भनी गरिएको विभाजनले गम्भीर अपराधका क्षेत्रलाई साँघुर्याउने भन्दै आपत्ति जनाएका छन् । सरकारले २०६३ मंसिर ५ गते गरेको शान्ति सम्झौतामा द्वन्द्वपीडितलाई न्याय दिने बताए पनि कार्यान्वयन गरेको छैन । त्यसयता फरकफरक दलको नेतृत्वमा सरकार गठन भए पनि गम्भीर प्रयास हुन नसकेको भन्दै असन्तुष्टि व्यक्त हुँदै आएको छ । नृशंस तथा अमानवीय यातना तथा नृशंस, बलात्कार हत्या र जबरजस्ती बेपत्तासहितको विषयलाई गम्भीर मानवअधिकार उल्लंघनमा वर्गीकरण गरिएको छ । त्यसैगरी, हत्या, यौन हिंसा तथा अंगभंग, यातना तथा अपहरणलाई आममाफी दिन नसक्ने श्रेणीमा राखिएको छ । बन्धक बनाउने घटनालाई मानवअधिकार उल्लंघनमा राखिएको छ, जसमा मध्यस्थता, मेलमिलाप तथा माफीमा राखिएको छ । त्यसैगरी, सरकारले संक्रमणकालीन न्यायको विषयमा गठन गर्ने आयोगमा विश्वासनीयता तथा स्वतन्त्रको विषयमा पनि पीडितहरूको चासो रहेको छ ।"
सात दशकमा पनि उस्तै सक्रिय,"(काठमाडौं) मह जस्तै गुलियो मुस्कान छर्दै मदनकृष्ण श्रेष्ठले दर्शकदीर्घामा आसीन पूर्वप्रधानमन्त्री केपी शर्मा ओलीतिर हेरे । अचेल केपी बाले हँसाउनुहुन्छ, उखानटुक्का फ्याँकेर, मदनले मञ्चबाट कुरा थप्दै गए, हुन त उहाँ मभन्दा एक वर्षले जेठो हुनुहुन्छ । जोक्स मिठा छन् । मञ्चमा चारैतिर हाँसो गुन्जियो । हँसाउँदिनँ भन्दै पनि मदनकृष्णले दर्शकलाई मजाले हँसाइरहेका थिए । यति मात्रै होइन, गीत सुनाएर पनि दर्शकलाई आफ्नो जीवनप्रति नोस्टाल्जिक बनाइरहेका थिए । राजधानीमा शुक्रबार आयोजित मदनकृष्ण नाट्यशाला कार्यक्रममा मदनकृष्णले आफ्नो जीवनी, कलाकारिता र विगतका रमाइला क्षण दर्शकमाझ प्रस्तुत गरेका हुन् । छोरा यमन र छोरी सरनाले मदनको सिर्जनामा साथ दिएका थिए ।सिस्नोपानीले गरेको नाट्यशालामा मदनकृष्णले गीत गाए । मदन पछिल्लो समय शारीरिक रूपमा अशक्त छन् । तर, मन र इच्छाका रूपमा भने सक्रिय छन् । म शरीरले साथ दिँदासम्म सिर्जनशील भइरहन्छु, उनी भन्दै थिए । कार्यक्रमको सुरुवातमा उनले पत्नी (यशोधा सुवेदी) सम्झिए । त्यो सम्झना पनि सिर्जना थियो । पत्नीकै स्मरणमा उनले केही शब्द लेखेका रहेछन् । उनको धेरै याद आउँछ भन्दै भावुक भए । तिमी जुन जस्तै लाग्छौ प्यारो, मदनकृष्णले लेखेको गीतलाई छोरी सरनाले गाइन् । मञ्चमा गीत गाउने, हँसाउने र रुवाउने काम भइरहेको थियो । पूर्वप्रधानमन्त्री ओली र बाबुराम भट्टराई, हिसिला यमी, गगन थापालगायत थुप्रै नेता तथा कलाकार उपस्थित थिए । मञ्च फूलै फूलले भरिएको थियो । सबै पूरा भएर पनि केही नभएजस्तो थियो । कारण मह जोडीका ह थिएनन् । मदनकृष्णको कार्यक्रममा हरिवंश आचार्य नदेखिँदा दर्शकले अपूरो र खल्लो महसुस गरेका थिए । मदनले यो कौतुहलतालाई मञ्चमै स्पष्ट पारे । हरिवंश सुटिङ भएकाले आउन भ्याएन, उनले भने, म जहाँ छु, हरिवंश त्यहीं छ भनेर सम्झिनुस् । चार दशकअघिको कलाकारिता यात्रा सम्झिँदै मदनकृष्णले गायक र अभिनयको संघर्ष सम्झिए । खासमा उनी गायक बन्ने सोचमा थिए । केही गीत गाए । नाकमा समस्या देखिएपछि उनले केही समय कलाबाट विश्राम लिएका थिए । यत्तिकैमा फ्याट्ट हरिवंश भेटियो, उनी भन्छन्, त्यसपछि उसैको दौंतरी भएर यहाँसम्म आयौं । हरिवंश र मदनकृष्ण पर्यायवाची हुन् । मदनकृष्णले श्रीमतीपछिको गहकिलो प्रेम हरिवंश रहेको बताए । खै, त्यो मान्छेसँग मेरो के साइनो छ ?, उनी भन्छन्, मह जस्तै मिठो र गहिरो छ । मित्रता र सम्बन्ध बलियो बनाउने सूत्र मदनले मञ्चमै खोल्दै गए । म भावबाट उठेर हामीको सोच राख्न सकियो भने सम्बन्ध सधैं गनिलो हुने उनले बताए । पछिल्लो समय कलाकारितामा चर्चाको लोभ बढी हुन्छ । दर्शक बढाउने । मदनकृष्णका अनुसार मह जोडी कहिल्यै भ्युअर्स बटुल्न लागेन । समाज रूपान्तरण गर्न र राज्यमा लोकतन्त्र स्थापित गर्न मह जोडीले कलाको अस्त्र प्रयोग गरेको मदन बताउँछन् । लोकतन्त्र विधिको शासन हो, उनी भन्दै गए, हामीले जहिले लोकतन्त्रका लागि कलात्मक कार्य गर्यौं ।मदनकृष्णको भावनामा साक्षी बन्दै नेकपा एमालेका अध्यक्ष केपी शर्मा ओलीले हाँस्नकै लागि हँसाउने भन्दा पनि चेतना जगाउन हँसाउने कलाकार मह जोडी रहेको बताए । धेरै कलाकार हँसाएर मात्रै बस्छन्, ओली भन्छन्, मह जोडीले चेतनासहित हँसाउँछन् । राज्यलाई पञ्चायती व्यवस्थादेखि लोकतान्त्रिक शासन स्थापित गर्न मह जोडीको सांस्कृतिक भूमिका महत्त्वपूर्ण रहेको बताए । मदनकृष्णले अर्बौं मान्छेहरूमा तिमी एक मन मिल्ने मान्छे, खोला वारि खोला पारि पीपलु र वर, एउटा सपना छ गीत गए । त्यस्तै, छोरा यमनले सेल्फी, एउटै लक्ष्यको बाटोमा, र छोरी सरनाले एकतर्फी माया हो मेरो गाइन् । मदनकृष्णले दुई छोराछोरीबीच गाएका थिए । उनलाई उत्साहित बनाउँदै छोराछोरीले गायनमा साथ दिए । पत्नी बितेपछि एक्लै महसुस हुन नदिन छोरा यमन अमेरिका छाडेर घरमै बसेका छन् । छोरी बेलाबखत भेट्न आउँछिन् । बुढेसकालमा छोराछोरीको मायाले अझै सिर्जनशील बनाउन प्रेरणा मिलेको मदनले सुनाए । उनले पछिल्लो समय युवापुस्ताको मन छुने गीत फूलबुट्टे सारी सपक्कै पारी गाए । जुन लोकप्रिय छ । पाको पुस्तादेखि युवापुस्तासम्मै मह जोडीको सिर्जनामा रमाउँछन् । त्यसैले कलाकारिताको उच्चतम शिखरका रूपमा मदन र हरिवंशको जोडी रहेको कांग्रेस नेता गगन थापाले बताए । उहाँ तीन पुस्ताकै लोकप्रिय कलाकार हुनुहुन्छ, उनी भन्छन्, जुन कमै कलाकारमा यो क्षमता पाइन्छ । सिस्नोपानी नेपालले गरेको यो कार्यक्रममा नेता, राजनीति, देशको विकृति र विसंगतिमाथि व्यंग्य गरिएको थियो । करिब दुई घण्टाको कार्यक्रममा मदनकृष्णका शब्द, स्वर गुन्जिए । पत्नीको सम्झनामा गाएर सुरु गरिएको कार्यक्रम देशभक्ति गीत सय थरी बाजा एउटै ताल मा टुंगिएको थियो । मदनकृष्ण, सरना र यमन तीनै जना मिलेर सामूहिक रूपमा गीत गाए । कार्यक्रम पारिवारिक प्रेमसँगै राष्ट्रप्रेममा पुगेर टुंगिएको थियो । मदनकृष्णले हरेक क्षण भन्दै थिए, प्रेम हुनुपर्छ सबै ठिक हुन्छ, आफ्नै परिवार र दर्शककै प्रेमले बाँचेको बताए । बिनाप्रेम केही छैन, उनी भन्दै थिए ।"
भ्यानकुभरमा नेपथ्य,"काठमाडौं (कास) सांगीतिक टुरका क्रममा क्यानडामा रहेको लोक रक ब्यान्ड नेपथ्यले शुक्रबार भ्यानकुभर सहरमा कार्यक्रम गरेको छ । सहरको भोग थिएटर मा भएको कार्यक्रम सा कर्णाली म्युजिक भिडियोबाट भएको थियो । त्यसलगत्तै ब्यान्डले वैदेशिक रोजगारीमा गएकाहरूको भावमा उभ्याइएको मैमरी जाउँला र कोशीको पानी यो जिन्दगानी गीत प्रस्तुत गरेको थियो । कन्सर्टमा त्यसपछि भेडाको ऊन, छेक्यो छेक्यो, आँगनैभरि र लामपाते सुरती सुनाइएको थियो । कन्सर्टमा आएकामध्ये एक खेम दाहालले भने, झन्डै डेढ दशकयता यो सहरमा नेपाली समुदायको चहलपहल सुरु भएको भए पनि यति भव्य कार्यक्रम भएको थिएन । दाहाल द्वन्द्वका कारण २२ वर्षअघि सपरिवार भ्यानकुभर आइपुगेका थिए । आफूलाई रातो र चन्द्रसूर्जे अनि गाउँगाउँबाट उठ गीतले सबैभन्दा मिठो महसुस गराएको बताउने दाहालले सम्पूर्ण कार्यक्रम नै मनोरञ्जक रहेको र आफू वरपरका सबै दर्शक सुरुदेखि अन्तिमसम्म रमाएको पनि उल्लेख गरे । नेपथ्यको कन्सर्ट जीवनमा एकपटक हेर्नैपर्छ भन्ने थियो, २७ वर्षदेखि क्यानडामा बसोबास गर्दै आएका आङनिमा शेर्पाले भने, आज हेर्न पाउँदा बबाल रमाइलो लाग्यो । कन्सर्ट हेर्न अमेरिकाका विभिन्न स्थानबाट पनि नेपालीहरू पुगेका थिए । तीनैमध्येका हुन्, सियाटलका सुमन चौधरी र पोर्टल्यान्डका प्रदीप बानियाँ । ३० वर्षदेखि अमेरिकामा बसोबास गर्दै आएका प्रदीपले उतै हुर्किएकी ठूली छोरी पनि नेपथ्यको प्रशंसक रहेको बताए । गीत प्रस्तुत गर्ने क्रममा गायक अमृत गुरुङले पछिल्लो एक वर्षदेखि ब्यान्डले थालेको मानवताका लागि संगीत अभियानबारे बोलेका थिए । कन्सर्टको अन्त्यतिर ब्यान्डले दर्शकको रोजाइको रेस्सम र तालको पानी हुँदै रातो र चन्द्रसूर्जे गीत प्रस्तुत गरेको थियो । कन्सर्टमा अमृतलाई सदैवझैं ड्रमसेटमा ध्रुव लामा, किबोर्डमा सुरज थापा, बेस गितारमा सुबिन शाक्य, गितारमा नीरज गुरुङ र मादलमा शान्ति रायमाझीले सघाएका थिए । ब्यान्डले आइतबार टोरन्टोस्थित म्यासी हल मा कार्यक्रम गर्दै छ ।"
चाभेज चौथो पटक राष्ट्रपतिमा निर्वाचित,"सन् २०१२ मा आजकै दिन (अक्टोबर ८) मा भेनेजुएलाका राष्ट्रपति ह्युगो चाभेज चौथो कार्यकालका लागि निर्वाचित भएका थिए । १९५४ को जुलाई २८ मा जन्मिएका चाभेज १९९९ देखि २०१३ सम्म भेनेजुएलाका राष्ट्रपति थिए ।चाभेजले जनमत संग्रहमार्फत भेनेजुएलाको तत्कालीन संविधान परिवर्तन गरी समाजवाद लागू गरेका थिए । अमेरिकी साम्राज्यवादसँग कडा संघर्षमा उत्रिएका चाभेजले देशभित्रका उद्योग, कलकारखाना राष्ट्रियकरण गर्ने तथा किसान र मजदुर वर्गको जीवनस्तर उकास्ने उद्देश्यले समाजवाद लागू गरेका थिए ।पहिलो पटक राष्ट्रपतिमा निर्वाचित हुँदासम्म भने चाभेज समाजवादको पक्षमा थिएनन् । तर प्रतिस्पर्धीहरूको प्रतिरोध र सरकारविरुद्ध आक्रमण हुन थालेपछि उनमा केही परिवर्तन भएको थियो । उनले औपचारिक रूपमा भने २००५ देखि समाजवादका बारेमा बोल्न थालेका थिए । चाभेजको क्यान्सरका कारण २०१३ मार्च ५ मा ५८ वर्षको उमेरमा निधन भएको थियो ।"
इन्जिनियरिङको शुल्क ४ लाख ९० हजार,"(काठमाडौं)त्रिभुवन विश्वविद्यालय इन्जिनियरिङ अध्ययन संस्थान (आईओई) ले स्नातक इन्जिनियरिङ (बीईबीआर्क) को शिक्षण शुल्क ४ लाख ९० हजार रुपैयाँ तोकेको छ ।शुल्क तोकिएसँगै भदौदेखि रोकिएको प्रवेश परीक्षा कात्तिक १४ देखि सञ्चालन गरिने सहायक डिन तथा परीक्षा बोर्डका अध्यक्ष सुशीलबहादुर वज्राचार्यले बताए । प्रवेश परीक्षामा सहभागी हुन छुट भएका विद्यार्थीले असोज २२ देखि २४ गतेसम्म आवेदन दिन सक्ने उनले जानकारी दिए । यसअघि नै आवेदन फाराम लिएको भए पनि शुल्क विवादका कारण भदौमा तोकिएको प्रवेश परीक्षा स्थगित गरिएको थियो । छुट भएका विद्यार्थीलाई आवेदन दिन ३ दिनको म्याद थप गरिएको हो ।आईओईको कार्यान्वयन समितिले शुक्रबार धरौटीसहित पूर्ण शुल्कीयतर्फ ४ लाख ९० हजार शुल्क कायम गर्ने निर्णय गरेको वज्राचार्यले जनाए । डिन शशिधरराम जोशीको अध्यक्षतामा बसेको समितिको बैठकले शुल्क तोक्ने निर्णय गरेको हो । समितिमा सहायक डिन, क्याम्पस प्रमुख, प्राध्यापक प्रतिनिधि सदस्य हुने व्यवस्था छ । गत साउन २५ मा आईओईले ३ लाख १८ हजारबाट शिक्षण शुल्क वृद्धि गरेर ७ लाख ७७ हजार कायम गर्ने निर्णय गरेको थियो । उक्त निर्णयको विरोधमा विद्यार्थीले आमरण अनशनसहितको आन्दोलनका कार्यक्रम गरेपछि शुल्क वृद्धिको निर्णय रद्द गरिएको थियो । शुक्रबार विद्यार्थीसँग सहमति र समन्वय गरेर शुल्क तोकिएको सहायक डिन वज्राचार्यले बताए ।नियमिततर्फको शुल्क ५६ हजार ७ सय र विदेशी विद्यार्थीको हकमा १३ लाख १३ हजार ५ सय तोकिएको छ । सर्वपक्षीय सहमतिमा शुल्क कायम गरिएकाले अब प्रवेश परीक्षा, भर्ना र पठनपाठन नियमित हुने डिन कार्यालयले जनाएको छ । शुल्क विवादले प्रवेश परीक्षा केही ढिला भयो । भर्ना हुन पाइँदैन कि भनेर विद्यार्थी बाहिर जानु पर्दैन, डिन वज्राचार्यले भने, आईओईको १५ वटै क्याम्पसमा विद्यार्थी भर्ना लिन्छौं । इन्जिनियरिङतर्फका १२ वटा विषयमा ४ हजार ३ सय ४४ सिटका लागि प्रवेश परीक्षा सञ्चालन गरेर भर्ना खुल्छ । आईओईका पुल्चोक, थापाथलीसहित ५ आंगिक र १० वटा निजी क्याम्पस सञ्चालनमा रहेका छन् ।डिन कार्यालयले क्याम्पसहरू घाटामा सञ्चालन भइरहेको र सरकारले पर्याप्त बजेट नदिएका कारण विद्यार्थीसँग लिने शिक्षण शुल्क वृद्धि गर्नुपरेको जनाएको छ । हामीले त घाटा नहुने गरी ७ लाख ७७ हजार शुल्क तोकेका थियौं । विद्यार्थीले विरोध गरेर त्यसलाई फिर्ता लिई ५ लाख ५४ हजार शुल्क तोक्न खोज्दा पनि विद्यार्थी मानेनन्, उनले भने, सबै पक्षसँगको छलफल, संवादपछि ४ लाख ९० हजार कायम गरिएको छ । यसले जेनतेन क्याम्पस चल्छ । शुल्क विवाद चर्केपछि त्रिवि कार्यकारी परिषद्ले समेत आईओईमा हस्तक्षेप गरेको थियो । उपकुलपति धर्मकान्त बाँस्कोटासहित पदाधिकारीले केन्द्रीय प्राध्यापक संगठनहरूमार्फत विद्यार्थी संगठनसँग छलफल गरेर शुल्क कायम गर्न समन्वय गरेका थिए ।डिन कार्यालयका पदाधिकारी शुल्क वृद्धि नगरी नयाँ शैक्षिक सत्रको पठनपाठन गराउन नसक्ने पक्षमा थिए भने विद्यार्थीले शुल्क वृद्धि गर्न नहुने अडान लिएका कारण दुई महिनासम्म प्रवेश परीक्षा अनिश्चित बनेको थियो । दुई पक्षको अडानले प्रवेश परीक्षा र भर्नाको तयारीमा रहेका करिब १० हजार विद्यार्थी अन्योलमा फसेका थिए । गतसाता पुरानै शुल्कमा असोज २१ मा प्रवेश परीक्षा सञ्चालन गर्ने सहमतिपत्र र डिन कार्यालयको निर्णय सार्वजनिक भएको थियो । यद्यपि डिन कार्यालयले विद्यार्थीले जबर्जस्ती सहमतिमा हस्ताक्षर गर्न बाध्य पारेकाले सो सहमति र निर्णय कार्यान्वयन गर्न नसक्ने भन्दै वज्राचार्यलगायत पदाधिकारीले राजीनामासमेत दिएका थिए ।विद्यार्थी सम्मिलित शुल्क पुनरावलोकन समितिले बीईको अध्ययन शुल्क ५ लाख ५४ हजार तोक्न सिफारिस गरेको थियो । त्यही शुल्क स्वीकृत गरेर लागू गर्नुपर्ने पदाधिकारीको भनाइ थियो । तर पछिल्लो शुल्क सहमतिमा कायम गरिएको हो । उक्त शुल्क आईओई आंगिक क्याम्पसमा मात्र लागू हुन्छ । ०५४ सालपछि इन्जिनियरिङको शिक्षण शुल्क वृद्धि गरिएको हो । त्यतिबेला शुल्क तोक्दा वार्षिक रूपमा १० प्रतिशतका दरले वृद्धि गर्दै लैजाने निर्णय भए पनि त्यसलाई कार्यान्वयन गर्न सकिएको थिएन । निजी कलेजले भने विद्यार्थीसँग १६ लाखसम्म शिक्षण शुल्क लिँदै आएका छन् । आंगिक क्याम्पसमा नियमिततर्फ ६ सय १० जना र पूर्ण शुल्कीय कार्यक्रममा १ हजार ४ सय ३० विद्यार्थी भर्ना हुन पाउँछन् । नियमित भनेको शिक्षण शुल्कमा छात्रवृत्ति पाउने कोटा हो । प्रवेश परीक्षा पास गरेका विद्यार्थीले मात्र मेरिटका आधारमा क्याम्पसहरूमा भर्ना पाउने व्यवस्था छ । परीक्षामा उत्कृष्ट विद्यार्थीको रोजाइमा पुल्चोक, थापाथली, पोखरा, पूर्वाञ्चल धरान र चितवनलगायत आंगिक इन्जिनियरिङ क्याम्पस पर्ने गरेका छन् । यी क्याम्पसको गुणस्तर राम्रो र शुल्क पनि सस्तो भएकाले भर्ना हुन विद्यार्थीबीच प्रतिस्पर्धा हुने गर्छ ।"
संविधानले कहिले पाउला सार्थकता ?,"यस वर्ष पनि संविधान दिवस मनाइरहँदा संविधान कार्यान्वयनका प्रमुख उपलब्धि र कार्यान्वयन तहका समस्याहरूबारे सरकारी स्तरमै जसरी बहसपैरवी हुनुपर्ने थियो, त्यो भएन । उपलब्धिको चर्चा गर्दा, मुलुकमा स्थायित्व छ; कहालीलाग्दो द्वन्द्वको भुमरीबाट मुलुकले उन्मुक्ति पाएको छ; नागरिकहरू सार्वभौमसत्तासम्पन्न छन्; केन्द्रीकृत राज्यका अंगहरू विकेन्द्रीकृत छन्; सानातिना कामका लागि समेत सदरमुकाम र राजधानी धाउनुपर्ने परिस्थितिको अन्त्य भएको छ । त्यस्तै, संसद् लगायतका राज्यका महत्त्वपूर्ण निकायहरूमा महिलाको उपस्थिति उत्साहजनक छ । पछाडि परेकापारिएका वर्ग र समुदायहरू राज्यको मूल प्रवाहमा छन् । सिंहदरबारमा मात्र रमाउने उच्चपदस्थ कर्मचारीहरू तल झरेका छन् । केन्द्रीकृत वित्तीय स्रोत र साधन विकेन्द्रीकृत भएको छ । साबिकमा २० लाख रुपैयाँ पनि वित्तीय स्रोत परिचालन गर्न नसकेका पालिकाहरूले अहिले २० करोडभन्दा बढीको बजेट परिचालन गर्न पाएका छन् । कतिपयले त अर्बभन्दा बढीको वित्तीय स्रोत परिचालन गरेका छन् । सेवाप्रवाहमा नागरिकले सरकारलाई प्रश्न गर्ने र सरकार नागरिकप्रति जवाफदेह हुनुपर्ने परिस्थिति उब्जेको छ । यसरी संविधान जारी भएपश्चात्का उपलब्धिहरू प्रशस्तै छन् । उपलब्धिसँगसँगै नागरिकका गुनासाहरू सम्बोधन गर्ने र संविधानमा देखा परेका छिद्रहरू पुर्ने काममा लाग्न पनि त्यत्तिकै जरुरी छ, तर यस पाटोमा गम्भीरता देखिएको छैन । गुनासाहरूको चर्चा गर्दा, नमरुन्जेल प्रधानमन्त्री वा मन्त्री वा सांसद बन्न पाउने विद्यमान संवैधानिक र कानुनी व्यवस्थाप्रति नागरिकको विमति छ; २०४७ सालको संविधानलाई नेताहरूले संसारको उत्कृष्ट संविधानका रूपमा लिएका थिए तर नेताहरूकै लुछाचुँडीका कारण संविधान धेरै टिक्न सकेन । सत्ताको लालसाका कारण अहिलेको संविधान पनि पटकपटक घाइते भएको छ । संविधानलाई आफूअनुकूल व्याख्या गर्ने प्रवृत्ति छ । संविधानको स्थायित्व तब हुन्छ जब प्रमुख राजकीय पदको सीमा निर्धारण हुन्छ । जस्तो, संविधानमा राष्ट्रपतिको कार्यकाल दुई पटकभन्दा बढी हुन नहुने भनिएको छ । राष्ट्रपतिजस्तै प्रधानमन्त्री, मन्त्री र सांसदका कार्यकालका सम्बन्धमा पनि संविधानमा लेख्नुपर्छ । राष्ट्रपतिजस्तै प्रधानमंत्री पनि बढीमा दुई पटक, मन्त्री तीन पटक र सांसद चार पटकभन्दा धेरै हुन नपाउने व्यवस्था गर्नुपर्दछ । वास्तवमा, प्रधानमन्त्रीको कार्यकाल त एक पटक नै पर्याप्त हुन्छ । स्विटजरल्यान्डकै कुरा गरौं, राष्ट्रपतिको कार्यकाल एक वर्ष मात्र हुने भनी संविधानमै लेखिएको छ । एक वर्षपछि आफ्नै मन्त्रिपरिषद्को सदस्य राष्ट्रपति हुन्छ । राष्ट्रपति मन्त्री भएर बस्छ । अमेरिकामा राष्ट्रपति दुई कार्यकालभन्दा बढी हुन पाइन्न । नागरिकको अर्को गुनासो संघीय तहको संगठन संरचना भद्दा भयो भन्ने छ । भद्दा संगठन संरचनाले शासन व्यवस्थालाई थप महँगो बनाएको छ । यसमा सुधार गर्न मन्त्रालयमन्त्रीको संख्यामा कटौती गर्नुपर्छ । संघीय तहमा १०१२ भन्दा बढी मन्त्रालयमन्त्री चाहिँदैनन् । यसको पुष्टिका लागि विगत पाँच वर्षको बजेटको समीक्षा गरे पनि हुन्छ । आधाभन्दा बढी मन्त्रालयका योजना तथा कार्यक्रमहरू स्थानीय प्रकृतिका छन् । स्थानीय तहका कार्यक्षेत्रका कामहरू पनि संघीय मन्त्रालयहरूले आफैंले राखी आफ्नै संस्थागत संरचनाबाट कार्यान्वयन गरिरहेका छन् । संविधानतः काम स्थानीय तहको छ, तर कामलाई दाम, कर्मचारी लगायत संस्थागत संरचनाले पछ्याउनुपर्ने स्थिति फरक छ । चालु आर्थिक वर्षको केही मन्त्रालयका योजना तथा कार्यक्रमको छलफलका क्रममा मैले साबिक गाविसभन्दा पनि संघीय मन्त्रालयहरू तल झरे भनेर संसद्मै टिप्पणी गरेको थिएँ । प्रदेशकै सन्दर्भमा पनि बढीमा ७ वटा मन्त्रालय भए पुग्छ । संविधानले संघीय तहमा प्रधानमन्त्रीसहित २५ मन्त्री र प्रदेशमा प्रदेशसभाको २० प्रतिशत मन्त्री (मुख्यमन्त्रीसहित) बन्ने जुन व्यवस्था गरेको छ, यसलाई तत्काल सुधार गर्नुपर्छ । स्विट्जरल्यान्डकै कुरा गर्ने हो भने, मन्त्रीको संख्या राष्ट्रपतिसहित ७ जना मात्र हुने संवैधानिक प्रावधान छ; मन्त्री प्रदेशमा ५७ जना मात्र छन् । संसद्को सदस्य र मन्त्रिपरिषद्को सदस्य एकै समयमा बन्न नपाइने व्यवस्था स्विटजरल्यान्डमा छ । यसको अर्थ सांसद मन्त्री बन्न पाउँदैन भन्ने पनि हो । गैरसांसद मन्त्री हुन्छ । तर राष्ट्रपतिको जस्तै मन्त्रीहरूको निर्वाचन पनि संसद्ले गर्छ । मन्त्रीहरूको स्थायित्व चार वर्षसम्म हुन्छ । हामीकहाँ सांसदहरू मन्त्री बन्नका लागि नेताहरूको घरदैलो चहार्ने, मन्त्री भएपछि नेतालाई खुसी पार्ने अनि आफ्नो निर्वाचन क्षेत्रमा मात्र ध्यान दिने जुन प्रवृत्ति छ, यसमा सुधार जरुरी छ । सरकारप्रमुखको सीमा निर्धारण, सानो मन्त्रिपरिषद् लगायतका सम्बन्धमा स्विट्जरल्यान्डबाट हामीले धेरै कुरा सिक्न सक्छौं । संविधानप्रति नागरिकहरूको अर्को गुनासो संसद्को आकारलाई लिएर पनि छ । प्रतिनिधिसभा र प्रदेशसभाको आकार धेरै ठूलो भएको गुनासो जायज छ । प्रतिनिधिसभा २७५ बाट १६५ र प्रदेशसभा ५५० बाट ३३० हुन जरुरी छ । निर्वाचन प्रणालीमा समेत सुधार आवश्यक छ । समानुपातिक निर्वाचन प्रणालीप्रति नागरिकको सबभन्दा बढी विमति छ । नागरिकका गुनासाहरू सम्बोधन गर्न समानुपातिक निर्वाचन प्रणाली खारेज गर्नुपर्छ । तर समानुपातिक समावेशी प्रतिनिधित्वको सुनिश्चितता भने प्रत्यक्ष निर्वाचन प्रणालीमा समावेश गर्नुपर्छ । यो संविधानको सुन्दरता समानुपातिक समावेशी प्रतिनिधित्व हो । यसमा सम्झौता नहुने गरी निर्वाचन प्रणालीमा सुधार आवश्यक छ । संसद्को आकार सानो पार्दै मन्त्रालयमन्त्रीको संख्यामा कटौती गर्ने हो भने महँगो भनिएको संघीय शासन प्रणालीमा व्यापक सुधार हुन्छ । खर्च घट्छ । खर्च कम गर्ने अन्य धेरै उपाय पनि छन् । जस्तो, करिब पाँच दर्जन विभागमध्ये आधाभन्दा बढी कामविहीन छन् । यी सबैलाई खारेजी गर्नुपर्छ । आधाभन्दा बढी संवैधानिक आयोगहरूको पनि औचित्य छैन । ठूलो प्रशासनिक खर्च गरेर स्थायी प्रकृतिका आयोगहरू राख्न जरुरी छैन । तर विडम्बना, शासन व्यवस्थालाई मितव्ययीभन्दा थप खर्चिलो बनाउनमा सरकार लागिरहेको छ । उदाहरणका लागि, खारेज भइसकेका शिक्षा विभाग र जिल्ला शिक्षा कार्यालय ब्युँत्याउने गरी शिक्षा विधेयक संसद्मा दर्ता गरिएको छ । जिल्लाजिल्लाबाट खारेज गरिएका महिला कार्यालयहरू ब्युँत्याउने फाइल पनि मन्त्रालयमा घुमिरहेको छ । स्थानीय तहमा गएका संरचनाहरू फर्काएर पुनः केन्द्रीकृत गर्नपट्टि सरकारका केही मन्त्री लागिपरेका छन् ।नागरिकको अर्को गुनासो छ जनप्रतिनिधिहरू सुविधाभोगी भए, राजनीति कमाइखाने भाँडो भयो । निर्वाचित जनप्रतिनिधि, विशेष गरी सांसदहरूलाई दिने सुविधामा पुनर्विचार गर्नुपर्दछ । तर, सांसदलाई अन्य काम गर्न सुविधा दिन भने आवश्यक छ । यसको अर्थ, सांसदहरू आफ्नो पेसाव्यवसायमा संलग्न हुनुपर्यो । संसद् बैठकको समयमा सांसदको भूमिकामा हुने, अरू समय आफ्नो पेसाव्यवसाय गर्ने । यो मोडलमा हामीले छलफल चलाउन आवश्यक छ । ढिलोचाँडो कार्यान्वयन तहमा लग्नुपर्दछ । अन्यत्र काम गर्दा विधेयक तर्जुमा लगायतमा देखा पर्ने स्वार्थ बाझिन हुन नदिने विधिहरूको खोजी गर्न भने आवश्यक छ । स्विट्जरल्यान्डमा सांसदहरूले आफ्नो मूल पेसाव्यवसाय नै गर्ने र सांसद पदलाई पार्टटाइम जागिरजस्तो मात्र मान्ने गरेका छन् । जस्तो, हालै मैले छलफल गरेका स्विट्जरल्यान्डको राष्ट्रिय सभाका सदस्य म्याथियास जोप्फी प्रदेशसभा (ग्लारस सुड क्यान्टोन) का पनि सदस्य रहेछन् । तर उनले कुनै पनि सदनबाट सेवासुविधा नलिएको र आफ्नो व्यवसाय वकालतमै संलग्न रहेको बताए । उनको भनाइ अनुसार, स्विट्जरल्याण्डमा सांसदहरू (संघीय र प्रदेश) ले संसद्बाट खासै सुविधा लिँदैनन्, आफ्नो मूल पेसाव्यवसायमै लाग्छन् । संसद् सचिव श्रीमती मार्टिना बुओल र सहसचिव श्रीमती एनेट फ्लेट्चरसँगको छलफलमा पनि मैले यस्तै धारणा पाएँ । हामीकहाँ राजनीति कमाइखाने भाँडो भयो । यसका लागि सांसद पद सबभन्दा आकर्षक मानियो । सांसद भएपछि मन्त्री बन्न पाइने र मन्त्री भएपछि आफ्नो निहित स्वार्थपूर्ति गर्न सकिने भन्ने लगायतको सोचले पनि काम गर्यो ।स्विट्जरल्यान्डमा सांसदले खासै सुविधा नपाउने अनि सांसद मन्त्री पनि बन्न नपाउने हुँदा राजनीति निकै सफा छ । विकास पनि अकल्पनीय छ । सुशासनको प्रत्याभूति छ । १७५ वर्षदेखिको उनीहरूको संघीयतामाथि कुनै प्रश्न छैन । हामीकहाँ त राजनीति गर्नेहरूको आम्दानीको कुनै स्थायी स्रोत छैन तर पनि उनीहरूको उठबस, रहनसहन कुनै पुँजीपतिको भन्दा कम छैन । अनि नागरिकहरूले प्रश्न किन नगरून् ? वास्तवमा, हामीकहाँ नेताहरूराजनीतिज्ञहरू मोटाए; देश भने दुब्लायो, गरिब भयो । जबसम्म राजनीति सफा हुँदैन, जुनसुकै शासनव्यवस्था भए पनि हुने यस्तै हो । राजनीतिमा व्यापक शुद्धीकरण अभियान चलाउनु जरुरी भइसकेको छ । संसद् र सरकार प्रभावकारी भएनन् । संविधानको मर्मलाई बुझेनन् । संसद्को मूल जिम्मेवारी कानुन तर्जुमा हो । नागरिकका दैनन्दिनका विषयको सम्बोधन र विकासनिर्माण लगायतका माध्यमबाट नागरिकलाई सेवा प्रवाह गर्नु सरकारको दायित्व हो । संसद्को भूमिका पनि सेवा प्रवाह नै हो तर त्यो अप्रत्यक्ष हुन्छ । जनतालाई सेवा प्रवाह गर्नमा सरकार त चुकेकै छ, संसद् पनि चुकेको छ । कानुन तर्जुमामा संसद् सरकारको मुख ताकेर बस्छ, सरोकारवालाहरूसँग छलफल गर्दैन । कानुन कार्यान्वयनको पाटो लगायतमा अध्ययनअनुसन्धान गर्दैन । कानुन बनाउने सांसदहरू योजना माग्दै मन्त्रालयमन्त्रालय चहार्छन् । अनि कसरी संसद् प्रभावकारी हुन्छ ? सरकारको त कुरै नगरौं, संसद्लाई बिजनेस दिनसम्म सकेको छैन । सरोकारवालाहरूसँग छलफल नगरी विधेयक ल्याउँछ । स्थानीय तह र प्रदेशका गुनासाहरूको सम्बोधन गर्दैन । जथाभावी योजना तर्जुमा गर्छ । मन्त्रीहरूले बजेटको अधिकांश हिस्सा आफ्नो निर्वाचन क्षेत्रमा पार्छन् । योजनाहरूको राम्रोसँग अनुगमन गरिँदैन । सडकमा हुँदा अधिकारको चर्को भाषण गर्ने उनीहरू नै सत्तामा पुगेपछि सबै बिर्सन्छन् । सरकारको काम गर्ने तौरतरिकामा व्यापक सुधार जरुरी छ । यस्तो सुधार कार्यपालिका मात्र हैन, व्यवस्थापिका र न्यायपालिकामा पनि जरुरी छ । केन्द्रीकृत शासन व्यवस्थाबाट विकेन्द्रीकृत, एकात्मकबाट संघात्मक, राजतन्त्रबाट गणतन्त्र, एकल जातीयबाट बहुजातीय, एक धर्मबाट बहुधर्म, एक भाषाबाट बहुभाषा लगायतमा हामीले फड्को मारेका हौं । यसलाई संविधानमा लिपिबद्ध गरेका पनि छौं, तर कार्यान्वयनको पाटो भने फितलो छ । काम गर्ने तौरतरिका नयाँ बोतलमा पुरानो रक्सी भनेजस्तै छ । जनस्तरमा देखा परेका गुनासाहरूको सम्बोधन र राज्यसंयन्त्रको काम गर्ने तौरतरिकामा सुधार गर्ने हो भने यही शासनव्यवस्थाको माध्यमबाट मुलुकले ठूलो फड्को मार्न सक्छ । यसतर्फ सरकार, जिम्मेवार राजनीतिक दलहरूसहित अन्य सरोकारवालाको ध्यान जानु जरुरी छ ।"
बझाङ भूकम्पको जनाउ,"बझाङ केन्दविन्दु भएर मंगलबार दिउँसो २५ मिनेटको अन्तरमा ५३ र ६३ म्याग्निच्युड भूकम्प गएयता त्यस क्षेत्रमा निरन्तर परकम्प गइरहेको छ । भूकम्पका कारण एक जनाको ज्यान गएको छ भने केही मानिस घाइते छन् । बझाङ, बाजुरा र बैतडीमा डेढ सयभन्दा बढी घर भत्किसकेका छन् । विद्यालय, सरकारी भवनमा पनि क्षति पुगेको छ । सानाठूला परकम्प गइरहँदा मानिस आत्तिएका छन् । भूकम्प प्रभावित क्षेत्र निरीक्षणमा प्रधानमन्त्री, मुख्यमन्त्री, मन्त्री र नेताहरू पुग्ने र पीडितलाई आश्वासन बाँड्ने क्रम पनि चलिरहेको छ । भूकम्पपीडितको अस्थायी र सुरक्षित बसोबास प्रबन्धका लागि तत्काल चाहिने राहत भने पुग्न सकेको छैन । निरन्तरको परकम्पले बझाङ र आसपास क्षेत्रका मानिस अत्यासमा रहेका बेला तत्काल उद्धार, उपचार र राहत चाहिएको छ । यसमा सरकार, राजनीतिक दल लगायत सबैको समन्वयकारी पहलकदमी हुन जरुरी छ । सरकारले त्यसमा कुनै कमी हुन नदिइने प्रतिबद्धता जनाएको छ । तर त्यस्तो प्रतिबद्धता व्यवहारमा देखिएको छैन । काठमाडौंबाट प्रधानमन्त्री, मन्त्रीहरू ठाँटबाँटका साथ हेलिकोप्टर चढेर बझाङ पुगे, भूकम्पले क्षतिग्रस्त क्षेत्र निरीक्षण गरे, पीडितका गुनासा सुने । कार्यकारी नेतृत्वमा रहेका व्यक्तिहरू समस्यालाई नजिकबाट बुझ्न र संवेदना बाँड्न स्थलगत निरीक्षणमा जानु स्वाभाविक पनि हो । यसले विपद्मा परेकालाई आडभरोसाको प्रत्याभूति दिलाउन सक्छ । तर भूकम्प गएको तीन दिनपछि प्रधानमन्त्री, मन्त्री, मुख्यमन्त्री पुग्दा पनि भूकम्पपीडितको हात रित्तो हुनु विडम्बनापूर्ण छ । कार्यकारी निकायमा भएका नेताहरू संवेदना र आश्वासन बाँड्न हतारिने होइन, तत्काल आवश्यक बन्दोबस्तीमा जुट्नुपर्छ । भूकम्पविद्हरू पश्चिम नेपाललाई भूकम्पका दृष्टिले बढी जोखिमयुक्त क्षेत्र मान्छन् । ठूलो भूकम्प नगएको पाँच सय वर्षभन्दा बढी भइसकेकाले जमिनमुनि सञ्चय भएको शक्ति कुनै ठूलो भूकम्पका रूपमा निकास हुने उनीहरूको आकलन छ । ठूलो भूकम्प नगइहाले पनि पश्चिम नेपालले सानातिना धक्का महसुस गर्दै आएको छ । गत वर्ष पनि बझाङको छिमेकी डोटीलाई केन्द्रविन्दु बनाएर ६६ म्याग्निच्युडको भूकम्प गएको थियो । यसरी गइरहने सानातिना भूकम्पबाट जमिनभित्र सञ्चित शक्तिले निकास पाए ठूलो कम्पनको संकट टर्न सक्छ । तर यसमा ढुक्क हुन सक्ने अवस्था छैन । भूकम्प कुन ठाउँमा कति बेला जान्छ, पूर्वानुमान गर्न सकिँदैन । छोटो समयमा धेरै धनजन क्षति गराउने प्राकृतिक प्रकोपका रूपमा भूकम्पलाई चिनिन्छ । पूर्वतयारी र सतर्कता अपनाएर भूकम्पबाट हुन सक्ने मानवीय र भौतिक क्षतिलाई कम गर्न भने सकिन्छ । भूकम्पविदहरूले पश्चिम नेपाललाई बढी जोखिमयुक्त भनेर औंल्याइरहँदा त्यसै क्षेत्रमा केन्द्रित रहेर भूकम्प प्रतिरोधात्मक घरभवन निर्माण गर्न, भूकम्प गइहाले कसरी सुरक्षित हुने उपाय सिकाउन सरकारले अभियान नै चलाउन जरुरी छ । बझाङको परकम्प मत्थर भएपछि क्षतिग्रस्त संरचना निर्माण र पुनःस्थापनालाई यथाशीघ्र अघि बढाउनुपर्छ । भूकम्प गइसकेपछि सरकार र नागरिक सबैले कान ठाडो पार्ने तर बिस्तारै त्यसलाई बिर्संदै जाने र लापरबाह बन्ने प्रवृत्ति छ । भूकम्पविद्हरूका अनुसार नेपाल भूकम्पका दृृष्टिले जोखिमयुक्त छ । एक शताब्दीयता मात्र १९९०, २०४५ र २०७२ मा गरी तीन पटक विनाशकारी भूकम्प गइसकेका छन् । यसबीचमा सानातिना कैयौं भूकम्प गए । करिब नौ हजार जनाको ज्यान लिएको र अर्बौंको भौतिक संरचनामा क्षति गरेको २०७२ को भूकम्पलगत्तै घरभवन निर्माणमा जुन ढंगले सतर्कता अपनाइन थालेको थियो, त्यस्तो अहिले देखिँदैन । सरकारले त्यति बेलै बनाएको भूकम्प प्रतिरोधात्मक घरभवन निर्माणको मापदण्ड पालना हुन छाडेको छ । बाक्लो बस्तीमा ठूलो भूकम्प गइहाले जोगिने खुला ठाउँ तयार पार्नसमेत ध्यान दिइएको छैन । पूर्वतयारीमा बेवास्ता गरिरहेका सरकार र आम नागरिकलाई बझाङको भूकम्पले खतराको जनाउ दिएको छ । विनाशकारी भूकम्प जुनसुकै बेला जान सक्ने हुनाले त्यस्तो बेला जतिसक्दो कम क्षति होस् भनेर ध्यान दिइरहन जरुरी छ । भूकम्पप्रतिरोधात्मक घरभवन निर्माणमा उत्प्रेरित गरिनुपर्छ । ठूला भूकम्प गइहाले उद्धार, उपचार र राहतमा तत्काल परिचालन हुने गरी संयन्त्रहरूलाई तम्तयार राख्नुपर्छ ।"
यसरी संशोधन गर्नुपर्छ शिक्षा विधेयक,"१ प्रारम्भिक बालविकास शिक्षा विद्यालय शिक्षाको अभिन्न अंग बनाई त्यसमा खपत हुने मानव स्रोत दरबन्दीमा उल्लेख गर्नुपर्छ । विद्यालयका कर्मचारीको दरबन्दी यकिन गरेर उनीहरूको विकास र कार्यपथ स्पष्ट उल्लेख हुनुपर्छ । २ शिक्षामा लोकतन्त्रीकरणका लागि संविधान अनुसार विद्यालय शिक्षा निःशुल्क गर्ने अठोट लागू गर्न कम्पनीमा दर्ता भएका निजी विद्यालय अनिवार्य रूपमा ५ वर्षभित्रमा गुठीमा जानैपर्ने व्यवस्था गर्नुपर्छ । क्रमशः १० वर्षभित्रमा सबै प्रकारका निजी विद्यालय खारेज गर्ने व्यवस्था हुनुपर्छ । ३ विज्ञान र गणित अंग्रेजीमै पढाउनुपर्छ । तर शिक्षक क्षमता अभिवृद्धि नगरी यो सम्भव देखिन्न । त्यसैले यसलाई अझै अनिवार्य रूपमा लैजान नसकिने भएकाले विकल्पसहित संशोधन गर्नुपर्छ । ४ विधेयकको दफा १०(२) अनुसार कूटनीतिक नियोगको बहानामा विद्यालय शिक्षामा बाह्य सम्बन्धन स्वीकार्य हुन सक्दैन । भन्ने हो भने राज्यले विद्यालय शिक्षाको दायित्व बोकिसकेपछि नेपालमा सञ्चालित सबै प्रकारका विद्यालय शिक्षासाग सम्बन्धित कार्यक्रमजस्तो ए लेभल, आईबी, सीबीएसई बन्द गरिनुपर्ने गरी संशोधन गर्नुपर्छ । ५ दफा १५ (१) अनुसार विद्यालय शिक्षा निःशुल्क गर्ने हो भने राज्यको लगानीमा उसको आर्थिक दायित्व झल्कने गरी स्पष्ट पार्नुपर्छ । शिक्षक दरबन्दी पनि नदिने, निजी स्रोतमा शिक्षक राख्नुपर्ने, प्रशासनिक कर्मचारीको पनि टुंगो नहुने र गुणस्तर पनि कायम गर्नुपर्ने कुरा के एकआपसमा बाझिएनन् र ? कि पुग्दो रकमको सुनिश्चितता गर्नुपर्यो नभए संविधानको धारा ३१ मा संशोधन गरी हामीले निःशुल्क शिक्षा दिन नसकेमा दफा संशोधन गर्नुपर्छ । ६ कुनै पनि बहानामा विद्यालय शिक्षा वा यसको कुनै पनि अंशको कार्यान्वयन र अनुगमनको जिम्मेवारी स्थानीय सरकारबाहेक प्रादेशिक सरकार र संघीय सरकारले लिनु हुँदैन । यदि त्यस्तो गर्ने हो भने पहिला संविधान संशोधन गरी अनुसूची ८ मा उल्लेख भएको स्थानीय सरकारको एकल अधिकार हटाउनुपर्छ । ७ जिल्ला शिक्षा कार्यालय ब्युाताउनु भनेको संघीयताको बर्खिलाफ हो । संविधानको अनुसूची कतै जिल्लाको भूमिका छैन । यसो गर्नु भनेको २०८० को ऐनलाई २०२८ मै फर्काउनु हो । यो बुादा खारेज हुनुपर्छ । ८ दफा ५० (२) ले कार्यरत शिक्षकलाई नयाा तोकिएको योग्यता नभए पनि हुन्छ भनेको छ । तर तोकिएको भन्दा कम योग्यता भएकालाई निश्चित अवधिभित्र अनौपचारिक शिक्षा वा औपचारिक शिक्षाको माध्यमद्वारा समकक्षी बनाउने पहल सरकारले गर्नुपर्छ । ९ निजी विद्यालय रहुन्जेल त्यसमा पठनपाठन गर्नेका लागि पनि शिक्षण अनुमतिपत्र अनिवार्य गर्नुपर्ने गरी दफा १४६ संशोधन गर्नुपर्छ । साथै उनीहरूले पाउने तलब सुविधा सार्वजनिक विद्यालयका शिक्षकले पाउनेभन्दा कम हुन नहुने गरी दफा १४८ पनि संशोधन गरिनुपर्छ । १० संघीयतालाई आत्मसात् गर्न र संविधानको मर्म बचाउने हो भने शिक्षामा संघीय सरकारको दायित्व भनेको राष्ट्रिय मानक तयार पार्ने, लगानी सुनिश्चित गर्ने, राष्ट्रिय परीक्षा सञ्चालन गर्ने, अनुगमन र मूल्यांकन संयन्त्र चुस्त बनाउने, अनुसन्धान गर्ने र शिक्षाको माध्यमबाट देश विकास गर्ने मात्रै हो । त्यसैले त संविधानको अनुसूची ९ मा शिक्षाको साझा अधिकार राखिएको हो । न कि अनुसूची ८ ले दिएको अधिकार पनि संघले नै अभ्यास गर्ने हो । मनप्रसाद वाग्ले, मीनभवन, काठमाडौं"
मरेकै हो न्याय ?,"देश कता जाँदै छ ? राजानीतिक दलहरू समाजलाई कस्तो बनाउन चाहन्छन् ? यस्ता अनगिन्ती सवाल सतहमा आएका छन् । पछिल्लो घटनाका रूपमा अदालतले दोषी ठहर गरेको व्यक्तिलाई सफाइका लागि सरकारले राष्ट्रपतिसमक्ष सिफारिस गरेको विषयले अहिले मुलुकमा गम्भीर अवस्था सृजना गराएको छ । यो घटनाले राष्ट्रपति संस्था र लोकतान्त्रिक व्यवस्थाप्रति नै वितृष्ण बढाएको छ । आम माफीको घटनाले सरकार र राष्ट्रपति नै यो व्यवस्थालाई लोकप्रिय बनाउन कति जिम्मेवार छन् सोच्नुपर्ने अवस्था आएको छ । सामूहिक रूपमा घेरा हालेर दिउँसै सार्वजनिक स्थलमा खुँडा प्रहार गरेर हत्या गर्ने व्यक्ति छुटाउन राज्य नै लाग्नुले कानुन कसका लागि भन्ने प्रश्न त्यत्तिकै खडा भएको छ । अदालतले सजाय तोकेको व्यक्तिलाई ६० प्रतिशत सजाय पनि नकटाउँदै संविधान दिवसको अवसर जेल मुक्त गरिएको छ । यो निर्णयले संविधान र संघीयताप्रति विषवमन गर्नेहरूका लागि गतिलो मसला भएको छ । गम्भीर हत्यामा सजाय भोग्दै गरेको अपराधीलाई उन्मुक्ति दिएको यो घटनाले न्याय लज्जित भएको छ । यस्ता घटना र निर्णयले भविष्यमा समाजमा हत्याहिंसामा संलग्नहरूलाई प्रोत्साहन मिलेको छ । सरकारले पछिल्ला गतिविधिले मुलुकमा भ्रष्टाचार, हत्या, हिंसा र माफियातन्त्रलाई बढावा दिने निर्णय गरिरहेको छ । यसले गलत कामलाई बढावा दिने ठूलो आधार बनेको छ । सरकारको निर्णयले नेपालगन्ज यसबखत त्रसित छ । अपराधमा संलग्न एउटा व्यक्तिका लागि सरकारका सबै संयन्त्र मौन भएका छन् । आम नागरिकमा निरासा र त्रास बढ्दो छ । यस्तो असहज परिस्थितिमा तीन करोड नेपालीको आस्थाको केन्द्र अदालतप्रति सबैको ध्यान केन्द्रित गरेको छ । अदालतले यस्ता घटनाको व्याख्या कसरी गर्छ, त्यसले भविष्य निर्धारण गर्छ । रामकृष्ण बराल, जोरपाटी५, काठमाडौं"
इन्जिनियरिङका गैरजिम्मेवार पदाधिकारी π,"विद्यार्थीले इन्जिनियरिङ कलेजको बेथितिमा सुधार हुनुपर्ने मुख्य माग राखेर सुरु गरेको आन्दोलनको पूर्ण रूपमा बेवास्ता गरिएको घटनाले संस्थाको भविष्यलाई ख्यालै नगरेको देखियो । निजी कलेजमा सञ्चालक, सल्लाहकार र प्रिन्सिपल रहेका संस्थानका शिक्षकहरूमाथि उचित अनुगमन र छानबिन गरेर कारबाही हुनुपर्ने माग नाजायज हो ? परीक्षा प्रणालीमा सुधार र गुणस्तरीय शैक्षिक वातावरण बनाउनुपर्छ भन्ने विद्यार्थीको माग कसरी नजायज भयो ? विद्यार्थीको आवाज बेवास्ता गरेर व्यक्तिगत नाफाघाटाको जोडघटाउ गर्ने डिन, सहायक डिन, क्याम्पस प्रमुख, विभागीय प्रमुख लगायतका इन्जिनियरिङ अध्ययन संस्थानका पदाधिकारीको गतिविधिले संस्थाको हित नगर्ने प्रस्ट भएको छ । आफ्नो हस्ताक्षर आफैं उल्टाउने डिनले गल्ती ढाकछोप गर्न प्रहरीको निगरानीमा भएको निर्णयलाई आफूलाई बाध्य बनाइएको वा अपहरण गरिएको संज्ञा दिनुले अलिकति पनि नैतिकताको ख्याल गरेको देखिएन । यस्ता डिनबाट संस्था भलो हुने अपेक्षा कसरी गर्न सकिन्छ ? अब डिन भेट्न कार्यकक्षमा नभई शिवपुरीकै डाँडामा जानुपर्छ भने तपाईंले आफ्नो क्वाटर उतै सार्नुपर्ने भयो । तपाईंलाई आफ्नो संस्थानप्रतिको माया कति रहेछ, सबैलाई जानकारी भइसकेको छ । तपाईंले आफूले राजीनामा दिँदा संस्थाको भविष्यमाथि नै संकट परेको विषय उठाउनुभएको रहेछ । तर क्याम्पसका अध्यापकहरू अवैध रूपमा निजी कलेजको सल्लाहकार, लगानीकर्ता र सञ्चालक रहेको घटनाले तपाईंलाई छोएन ? कान्तिपुर दैनिकमा छापिएको यस विषयमो समाचारले तपाईंलाई अलिकति पनि विचलित गराउन सकेन ? आफ्ना कलेजको अध्यापकहरूले अन्यत्र समय दिएको तपाईंलाई थाहा भएन ? संस्थाको गरिमा आँच आएको महसुस भएको हो भने त्यसको उचित छानबिन गर्ने वा गल्ती गर्नेमाथि कारबाही हनुपर्ने माग गर्न किन सक्नुभएन ? अहिले राजीनामाको ब्ल्याकमेलको नाटक र केही शिक्षकहरूको हठले आज देशका युवा बिदेसिन बाध्य छन् । संस्था धराशायी बन्दै छ तर व्यक्तिगत फाइदाबाहेक चिन्ता कसैलाई छैन । यस्तो प्रतिकूल अवस्थामा संयमित नभई राजीनामा दिने विभागीय प्रमुख कसैबाट चल्ने यन्त्र र पृष्ठपोषक हुन् । जसरी पनि शुल्क बढाउन अहोरात्र खटिएका विभाग प्रमुखबाट हामीले के अपेक्षा राख्ने ? परीक्षा शाखाका डिन आफैं पूर्वाञ्चल विश्वविद्यालय अन्तर्गतको कलेजको सल्लाहकार र इन्जिनियरिङ अध्ययन संस्थाको प्रवेश परीक्षा बोर्डका सलाहकार हुनुहुन्छ । तपाईं सल्लाहकार रहेको प्रवेश परीक्षा बोर्डबाट तपाईं लगायतका विभिन्न पदमा रहेका व्यक्तिहरूले राजीनामा दिएका छन् । यो सामूहिक राजीनामा स्वार्थकेन्द्रित छैन कसरी भन्ने ? सर्वपक्षीय शुल्क पुनरवोलकन समितिमा विभिन्न संघसंगठनका प्रतिनिधिहरूले दिएको राय सुझावलाई ख्याल नगरी शुल्क बढाउन खोज्नु कति सान्दर्भिक छ ? कसैको सल्लाह नमानी पदाधिकारीहरूबाट सामूहिक राजीनामाको नाटक मञ्चन तत्काल त्यागेर संस्था जोगाउने मार्ग खुलाउनु आजको आवश्यकता हो । सरोज अधिकारी, थापाथली क्याम्पस, चौथो वर्ष"
'अर्थतन्त्रबारे नकारात्मक र निराशाजनक भाष्य बनाउन खोजिएको छ,"अर्थतन्त्रका बाह्य सूचकहरू बलिया भए पनि आन्तरिक अर्थतन्त्र शिथिल छ । निजी क्षेत्रले थप लगानी गर्ने साहस गर्न सकेको छैन, बेरोजगारी बढेको छ । बजार माग उल्लेख्य घटेको छ । राजस्व संकलन र पुाजीगत खर्चको अवस्था नाजुक छ । वैदेशिक ऋण, सहायता र अनुदानको अवस्था पनि कमजोर छ । शिक्षित र आर्थिक रूपमा सबल घरपरिवारका युवाहरू बाहिरिने क्रम दिनहुा बढ्दो छ । अर्थतन्त्रको विद्यमान अवस्थाबारे सरकारको बुझाइ, समस्या समाधानका योजना, अर्थ मन्त्रालय र राष्ट्र बैंकबीचको सम्बन्ध लगायतका विषयमा केन्द्रित रहेर अर्थमन्त्री प्रकाशशरण महतसँग कान्तिपुर दैनिकका कृष्ण आचार्य, कुलचन्द्र न्यौपाने र यज्ञ बञ्जाडेले गरेको कुराकानीको सम्पादित अंशः राजस्व संकलनको अवस्था गत वर्ष इतिहासमै सबैभन्दा कमजोर देखियो । चालु आर्थिक वर्षका साढे दुई महिनासम्म राजस्व संकलन १२ प्रतिशत र पुँजीगत खर्च ३ प्रतिशतमा सीमित छ । आन्तरिक अर्थतन्त्र शिथिल छ, बैंकमा पैसा थुप्रिएको छ, कर्जा माग बढेको छैन, उद्योगहरू आधाभन्दा कम क्षमता उपयोगमा चलिरहेका छन् । अर्थतन्त्रलाई कसरी हेरिरहनुभएको छ ?अहिले अर्थतन्त्रमा निकै नकारात्मक र निराशाजनक भाष्य बनाउन खोजिएको छ, जुन सत्य होइन । अर्थतन्त्रका केही समस्या अहिले मात्र सृजना भएका होइनन् । २०७२ को भूकम्प, कोभिड१९, रुसयुक्रेन युद्ध लगायत विभिन्न कारणले अर्थतन्त्रमा समस्या थपिएका हुन् । आन्तरिक नीतिनियमले पनि केही समस्या ल्याएका छन् । जस्तो कोभिडको समयमा खुकुलो मौद्रिक नीति आयो, त्यसबाट अर्थतन्त्रमा धेरै कर्जा प्रवाह भयो । कोभिडको असर कम हुँदै गर्दा राष्ट्र बैंकले कसिलो मौद्रिक नीति ल्यायो । उक्त नीतिमार्फत उद्योगीव्यवसायीले विगतमा पाइरहेको सुविधामा केही कटौती भयो, विगतमा लिएका कर्जाको साउँब्याज भुक्तानी गर्नुपर्ने अवस्था आयो । विगतमा सहज रूपमा कर्जा पाउँदा ऋणीहरूले उद्देश्य अनुरूप खर्च नगरेकाले अहिले भुक्तानी गर्न अप्ठेरो भयो । तर, अर्थतन्त्र सुधारोन्मुख छ । सुधारका ठोस आधारहरू देखिएका छन् । आर्थिक वृद्धिदर आधारभूत मूल्यमा २१६ प्रतिशत मात्रै भए पनि सकारात्मक हुँदै छ । एसियाली विकास बैंक, विश्व बैंकका प्रतिवेदनहरूले पनि नेपालको अर्थतन्त्र सुधारको बाटोमा रहेको निष्कर्ष निकालेका छन् । समग्रमा अर्थतन्त्र एकदमै बिग्रियो, आशा गर्ने ठाउँ नै छैन भनेर निराश हुनुपर्ने अवस्था म देख्दिनँ । पर्यटक आगमन राम्रो छ, होटल अकुपेन्सी पनि राम्रो छ । रेमिट्यान्स निरन्तर बढिरहेको छ । नेपालमा घरजग्गा क्षेत्रमा ठूलो लगानी छ । अहिले कित्ताकाट खुलेपछि घरजग्गा कारोबारले बिस्तारै गति लिन थालेको छ । सेयर बजारमा केही समस्या छन् । राष्ट्र बैंकले तोकेका कर्जा सीमा जोखिमभार लगायतका कारणले पनि समस्या भएको देखिन्छ । तर अहिले केही नीति खुकुलो बनाएकाले अर्थतन्त्र चलायमान बनाउन मद्दत पुग्छ ।यद्यपि समयमा वर्षा नभएका कारण अपेक्षा अनुसार धान रोपाइँ हुन सकेको छैन । पशुमा महामारीका रूपमा देखिएको लम्पीका कारण समग्र कृषि क्षेत्रको उत्पादनमा कमी आउने सम्भावना छ । यी समस्याका बावजुद अर्थतन्त्र सुधारोन्मुख अवस्थामा रहेकाले लयमा फर्किनेमा आशावादी छु ।राजस्वमा अहिले पनि समस्या छ । अर्थतन्त्र नै चलायमान नभइरहेकाले आर्थिक कारोबार घटेकाले राजस्व प्रभावित भयो । राजस्वको स्वरूप परिवर्तन भइरहेको छ । विगतमा हामीले डिजेल र पेट्रोलले चल्ने धेरै सवारीसाधन आयात गर्थ्यौं र ३ सय प्रतिशतसम्म कर लगाउँथ्यौं । अहिले सरकारले विद्युतीय सवारीलाई प्रोत्साहन दिने नीति लिएको छ र सोही अनुसार करमा उच्च दरले कमी गरेका छौं । बजारमा विद्युतीय सवारीको माग धेरै छ, तर परम्परागत रूपमा रहँदै आएको राजस्वको स्रोत निर्णायक रूपमा घटेको छ । यो क्षेत्रबाट गुमेको राजस्वका लागि अरू क्षेत्र खोज्न सकिएको छैन । यस्तै, दूरसञ्चार राजस्वको राम्रो स्रोत हो । अहिले इन्टरनेटको प्रयोग बढेको छ, तर भाइबर, ह्वाट्सएप, म्यासेन्जर लगायतका माध्यमबाट कुराकानी गर्न सकिने भएपछि दूरसञ्चारको कारोबारमा कमी आएर राजस्व घटेको छ । अनलाइन र सूचना प्रविधि कारोबार बढेको छ । यो क्षेत्रबाट धेरै सेवा निर्यात भएको छ, उनीहरूलाई प्रोत्साहन गर्न आय करमा ५० प्रतिशत छुट दिएका छौं । तर पनि यो क्षेत्रको धेरै कारोबारलाई अझै राजस्वको दायरामा ल्याउन सकिएको छैन । नेपालमा व्यापारको प्रकृति र संरचना अनलाइनमा परिणत हुँदा पनि राज्यको राजस्व प्रभावित भएको छ । यी क्षेत्रलाई करको दायरामा ल्याउन धेरै काम गर्नुपर्नेछ । विगतमा केही वस्तुको आयात प्रतिबन्ध गरियो तर चोरीपैठारीमार्फत आइरहेको छ । त्यसलाई नियन्त्रण गरी वैधानिक बाटोबाट ल्याउन गृह मन्त्रालयको सहकार्यमा काम गरिरहेका छौं ।हाम्रो खर्च गर्ने प्रवृत्तिमा अनुशासन कायम गर्नुपर्ने थियो । हिजो तयारीबिनै बजेट विनियोजन गर्ने, स्रोत सुनिश्चितता नभएका कार्यक्रमहरू घोषणा गर्नेजस्ता कमजोरी थिए । त्यस्तो प्रवृत्ति सुधारेर बिस्तारै सीमाभित्र ल्याउन थालिएको छ । त्यसका लागि बजेटमै सुधारका केही प्रस्ताव आएका छन् । ती कार्यान्वयन हुने प्रक्रियामा छन् । स्रोत सुनिश्चितता भएका आयोजना मात्र अघि बढाउने, बहुवर्षीय आयोजनाको निश्चित प्रक्रिया तय गर्ने र छुट्याइएको बजेट समयमा खर्च हुने परिपाटी विकास गर्न थालेका छौं ।तपाईंले रेमिट्यान्स आप्रवाह, पर्यटक आवागमन, होटल अकुपेन्सी, घरजग्गा कारोबार बढिरहेकाले अर्थतन्त्रमा सुधार हुन थालेको बताए पनि बैंक तथा वित्तीय संस्थामा झन्डै ५ खर्ब रुपैयाँ थुप्रिएको छ । सरकारी ढुकुटीमा पनि ३ खर्बभन्दा बढी छ । कसरी सुधार हुन्छ ?अर्थतन्त्रलाई छिट्टै सुधारको बाटोमा लैजान अहिले सबैतिरबाट सकारात्मक सन्देश फैलाउन जरुरी छ । सामाजिक सञ्जालमा नकारात्मक टिप्पणीहरू मात्र धेरै आउने र नागरिकले त्यसलाई सहजै ग्रहण गर्ने तर सकारात्मक कुरा विश्वास गरिनहाल्ने प्रवृत्ति छ, सबैभन्दा पहिले यसमा सुधार ल्याउनुपर्छ । सुधारका धेरै काम भएका छन्, तर तिनको प्रचार हुन सकेको छैन । हिजोका दिनमा धेरै खुकुलो नीति र सस्तो ब्याजका कारण धेरै कर्जा प्रवाह भएको छ । अहिले कसिलो नीतिका कारण केही ऋणी अप्ठेरोमा रहेकाले नयाँ कर्जा लिन सकेका छैनन् । नयाँ सम्भावित लगानीकर्ताहरू पनि पुराना ऋणीलाई देखेर यस्तो अवस्थामा कसरी कर्जा लिने भनेर हिचकिचाइरहेका छन् । यसकारण कर्जा कम प्रवाह भएको हो । तर, पछिल्ला दिनहरूमा बिस्तारै कर्जाको माग र प्रवाह बढिरहेको छ । सबैतिर नकारात्मक भाष्य फैलिएकाले साथमा पैसा भएका उपभोक्ताले पनि भविष्यमा के होला भनेर खर्च नगरेको अवस्था छ । यसकारण उपभोक्तालाई खर्च गर्न र लगानीकर्तालाई ढुक्क भएर लगानी गर्न प्रोत्साहन गर्नुपर्ने बेला आएको छ । सरकारी वित्ततर्फ भएका बाधाअवरोधहरू सहज बनाइरहेका छौं । बिनापैसा उद्योग दर्ता गर्न सकिने, सूचना प्रविधिका क्षेत्रमा विदेशी लगानीमा न्यूनतम पुँजी देखाउन नपर्ने व्यवस्था गरेका छौं । पुँजीगत खर्च प्रभावकारी ढंगले तीव्र गतिमा गर्ने तयारीमा छौं । सोही अनुसार आयोजनाहरू ठेक्का लगाउने काम भइरहेको छ । मौद्रिक नीतितर्फ सुधारका केही काम भएका छन् । वित्त नीति र मौद्रिक नीति एउटै लयमा अघि बढ्नुपर्छ भनेर निरन्तर समन्वयन गर्दै आएका छौं । अहिले समयसापेक्ष देखिएका समस्या समाधान गर्नेतर्फ मौद्रिक नीतिले पनि काम गर्नुपर्छ र भोलि अरू खाले समस्या देखिए भने फेरि नियन्त्रण गर्न सकिन्छ । अस्तिको खुकुलो नीति हिजो कसिलो बनाइएको हो, अहिले अर्थतन्त्रलाई सहज बनाऔं, त्यसपछि फेरि आवश्यक पर्यो भने खुकुलो बनाऔं भन्दै आएका छौं सम्बन्धित निकायको नेतृत्वलाई । केही सुधारका नीतिगत प्रयासहरू पनि भएका छन्, जसले बजारलाई केही सहज बनाउँछ । यद्यपि अर्थतन्त्र चलायमान बनाउन थप नीतिगत सुधारका कदमहरू चाल्नुपर्नेछ, चाल्छौं पनि । ती विषयबारे पनि राष्ट्र बैंक लगायतका निकायहरूसँग सघन संवाद भएको छ, निकट भविष्यमा सम्बोधन हुनेमा आशावादी छौं ।अर्थतन्त्रमा समस्या आउनुमा पटकपटक मौद्रिक नीतितर्फ इंगित गर्नुभयो । मौद्रिक नीतिमा केकस्ता सुधार चाहनुभएको हो ? लगानीकर्ता, अर्थविद्, उद्योगीव्यवसायी सबैले यी विषय सहज बनाउन सुझावका आधारमा सेयर कर्जामा लगाइएको १२ करोडको सीमा हटाउन भनेका थिए, जसलाई राष्ट्र बैंकले सम्बोधन गरेको छ । संस्थागत लगानीकर्तालाई सेयर किनबेचमा खुकुलो व्यवस्था बनाउन पनि भनिएको थियो, त्यो भने सम्बोधन भएको छैन । यी विषयलाई राष्ट्र बैंकले धेरै अघि सम्बोधन गर्नुपर्ने थियो । मैले राष्ट्र बैंकलाई मात्र नभएर सम्बन्धित सबै निकाय र मन्त्रालयलाई भन्दै आएको छु हामी कुन निकाय वा दलबाट आयौं, त्यो महत्त्वपूर्ण होइन; जिम्मेवारीको पहिचान र त्यसलाई इमानदारीपूर्वक पूरा गर्नु अहिलेको मुख्य दायित्व हो । मेरा लागि सबैभन्दा पहिले देश र जनता हुन्, त्यसपछि मात्र पार्टी र अरू पक्ष । यथार्थको धरातलमा उभिएर सबैले जिम्मेवारी निर्वाह गर्नुपर्नेछ । सबै निकायबाट सकारात्मक आश्वासन पाएको छु । अब ती निकायको पहलमा वास्तविक समस्याको पहिचान हुन्छ र अर्थतन्त्र चलायमान हुन्छ । यहाँनेर अर्थतन्त्र सकारात्मक दिशामा जाँदै छ भन्ने भाष्य बनाउन जरुरी छ । कोभिड, रुसयुक्रेन युद्ध लगायत कारण ससारभरिकै आपूर्ति शृंखला बिग्रेकाले सबैतिरको अर्थतन्त्र संकटमा छ । त्यसको असर नेपालमा पनि परेको हो । यद्यपि हाम्रो अर्थतन्त्र उकालै चढिरहेको छ, मात्र गति धिमा भएको हो ।राष्ट्र बैंकको गुनासो गर्नुभयो । प्रधानमन्त्रीले पनि मौद्रिक नीतिको विपक्षमा बोल्दै आउनुभएको छ । गत साता कान्तिपुरकै कुराकानीमा पूर्वअर्थमन्त्री एवं पूर्वगभर्नर युवराज खतिवडाले समेत यस्तै कुरा गर्नुभएको छ । तपाईंले गभर्नरसँग छलफलचाहिँ किन नगर्नुभएको ?फेरि भन्दै छु, मैले राष्ट्र बैंक (मौद्रिक नीति) लाई मात्र दोष दिएको छैन; वित्त नीतिमा पनि धेरै सुधार गर्नुपर्नेछ । एउटा न एउटा बहानामा काम नगर्ने हाम्रो बानी छ । चुनाव आए सबै त्यतै लाग्छौं । यसले गर्दा काम राम्रोसँग हुन पाउदैन । समयमा ठेक्का लागेन, ठेक्का नलागेपछि खर्च हुँदैन, खर्च नभएपछि अर्थतन्त्र चलायमान हुने कुरै भएन । विदेशी लगानीका आयोजनाको काम पनि अघि बढेन, ठेक्का लगाइहाल्ने तर मुआब्जा दिने, वन, सडकमा पोल हटाउने लगायतका समस्या बाँकी नै छन् । यी समस्या वित्त नीतिका हुन् । यसकारण बजेटमा धेरै सुधारका नीति ल्याएका छौं । जस्तो कतिपय सार्वजनिक संस्थान अहिले सान्दर्भिक छैनन् भन्ने अर्थविद् डिल्लीराज खनालको प्रतिवेदनले दिएको सुझावलाई बजेटमा राखेर कार्यान्वयनमा जाँदा समस्या देखिएको छ । उदाहरणका लागि, महत्त्व र सान्दर्भिकता कम देखेरै बजेटमार्फत हुलाक बचत बैंक खारेज गर्ने घोषणा गरिएको थियो । तर, त्यहाँ पनि समस्या देखिन थालेको छ । भएका निकाय कसैले पनि छोड्न नचाहँदा समस्या सृजना हुने गरेको छ । तर, सबै दोष अर्थ मन्त्रालयलाई आउने गरेको छ । मैले अहिले आफू तातो तावामा बसेजस्तो अनुभव गरेको छु ।राष्ट्र बैंकसँग अर्थ मन्त्रालयको सम्बन्धको विषयमा म प्रवेश नै गर्दिनँ । यद्यपि म नियमित रूपमा गनर्भरसँग संवादमा छु । राष्ट्र बैंकले नीतिगत दरहरूमा परिमार्जन गरेको छ; चालु पुँजी कर्जा मार्गदर्शन, सेयर कर्जाको सीमा, घरजग्गा कर्जाको सीमा लगायत व्यवस्था परिमार्जन गरेको छ । तर, अझै सुधार गर्ने ठाउँ छ । समग्रमा हामी छलफलबाट एकअर्काको विचारलाई सम्मान गरेर निष्कर्षमा पुग्नुपर्छ भनेर अघि बढेका छौं । राष्ट्र बैंक अर्थ मन्त्रालय मातहतकै सरकारको अंग हो । तर ऊ काम गर्न स्वायत्त छ । दुवै निकायले एउटै लक्ष्यप्राप्तिका लागि काम गर्ने हो । आन्तरिक रूपमै परिवर्तनका केही आवश्यकता छन् । त्यसलाई छलफलबाट निष्कर्षमा पुर्याउनुपर्छ । सम्बन्धित निकायले कार्यान्वयन गर्नुपर्छ । कतिपय कार्यान्वयन भएका छन्, कतिपय बाँकी छन् । जति जायज र न्यायिक मुद्दाहरू छन्, तिनको सम्बोधन हुनुपर्छ ।हालैको कांग्रेस केन्द्रीय कार्यसमिति बैठकमा अर्थमन्त्री र गभर्नरबीचको तिक्तताले मुलुक आर्थिक संकटतिर जाँदै गरेको भनेर तपाईंमाथि प्रश्न उठाइएको थियो नि ?त्यो हुँदै होइन । जे आवश्यक छ त्यो गर्ने कुरा भएको हो । बोल्दा पनि तथ्यगत आधार दिनुपर्छ । बिनाआधार भन्ने, गर्ने वा नगर्ने कुरा हुन्न । सम्बन्धित निकायहरू कन्भिन्स्ड भइसकेका छन् । तपाईंले राष्ट्र बैंकमा मात्रै नभएर अन्यत्र पनि समस्या छ भन्नुभयो । अर्थतन्त्रलाई लिएर अन्य निकायमा केकस्ता समस्या देख्नुभएको छ ? बजेटको पक्षबाट हेर्दा एउटाएउटा बहाना निकाल्ने र काम नगर्ने प्रवृत्ति छ । पहिला स्थानीय तहको चुनाव भयो, त्यसपछि संघको चुनाव भयो, सबैको ध्यान चुनावमा गयो । समयमा ठेक्का भएन । खर्च भएन । खर्च नभएपछि अर्थतन्त्र चलायमान भएन । आर्थिक वृद्धि भएन । विदेशी सहयोगका आयोजना पनि समयमै अघि बढेनन् । साइटको समस्या एकातिर छ, अर्कोतर्फ ठेक्का लगाइहाल्ने प्रवृत्ति छ । ठेकदारले साइट क्लियरेन्स नभई कसरी काम गर्ने भन्छन् । थप क्षतिपूर्ति माग गर्न थाल्छन् । यसले योजनाको लागत बढाउँछ, समय खेर जान्छ । परिवर्तनमा यति धेरै अवरोध छन् । मन्त्रालय र विभागबाट विभन्न खालका माग आए । हामीले दियौं, तर अर्थ मन्त्रालयले रोकेको छ भन्ने हुन्छ । थुप्रै आवश्यकता छन्, माग छन् । माग जताततैबाट आइरहेको छ । हामीले सीमित स्रोत र साधनमा रहेर काम गरेका छौं । सबै आवश्यकता एकै पटक पूरा गर्न सकिँदैन । नसकेपछि प्राथमिकीकरण गर्नुपर्छ । त्यसका लागि सबै राज्यका संयन्त्रहरू एकाकार हुनुपर्छ । कुनै एउटा निकाय मात्रै सुध्रिएर हुन्न, सबै सुध्रिन आवश्यक छ । तर बजेट ल्याउँदै गर्दा कोभिडसृजित मन्दीको असर बाँकी रहेकै बेला कतिपय वस्तुमा अनावश्यक कर लगाउनुभयो, सुविधा कटौती गर्नुभयो भन्ने आरोप तपाईंमाथि नै छ नि ?यो सरासर गलत हो । व्यक्तिगत चाहना नराखी के गर्दा उद्यमव्यवसाय फस्टाउन सहयोग पुग्छ भनेर सरकारले नीति अघि सारेको हो । स्वदेशभित्रै उत्पादन गर्ने र भविष्यमा गर्न तत्पर उद्यमीव्यवसायीलाई चाहिने कच्चा पदार्थमा आयातमा सहुलियत दिएका छौं । तयारी उत्पादन आयात गर्नेलाई भन्दा स्वदेशमै उत्पादन गर्नेलाई सहुलियत दिने नीति ल्याएका हौं । हाम्रो लक्ष्य स्वेदशमा उत्पादन बढोस् भन्ने हो । कतिपय उत्पादनमा हामीले भन्सार कर बढायौं । स्याउ, प्याजजस्ता कृषिजन्य वस्तुमा किन कर लगाइयो भनेर विरोध पनि भयो । तर यसले गर्दा नयाँ प्रविधिसहितका व्यवसायीहरू स्वदेशमै उत्पादन गर्न सक्रिय भएका छन् । इजरायल र विभिन्न देशबाट फर्किएर नेपाली युवा उत्पादनका क्षेत्रमा लागेका छन्, यसले हामीलाई उत्साही बनाएको छ । विदेशी उत्पादनसँग प्रतिस्पर्धा गर्न सक्ने ठाउँ दिएको छ ।तपाईंले राम्रो काम भनिरहँदा, आन्तरिक उत्पादनलाई प्रवर्द्धन गर्न खोजिराख्दा पनि निजी क्षेत्र किन यति आतंकित भइरहेको होला ?निजी क्षेत्र सबै आतंकित भएजस्तो लाग्दैन । करको नीतिमा एक तहको संरक्षण पाइयो भनेर निजी क्षेत्रले स्वागत गरेको छ । कतिपयका हकमा बेग्लै होला । आफ्नो व्यक्तिगत व्यवसाय के छ, व्यक्तिगत व्यवसायलाई कहाँ प्रभाव पर्यो भन्ने आधारमा दृष्टिकोण बाहिर आइरहेका हुन्छन् । सरकारले सबैलाई खुसी पार्न सक्दैन । जस्तो आयातकेन्द्रित व्यवसायीहरूलाई यसो नगरिदिए हुन्थ्यो भन्ने छ; उत्पादनमा केन्द्रित हुने व्यवसायीहरूले राम्रो भयो भन्नुहुन्छ । हामीले प्राथमिकता दिने त उत्पादनलाई हो । अधिकांश उद्योगव्यवसाय किन्ने, किनेर प्रयोग गर्ने छन् । यो मोडलबाट स्थानीय तहमै उत्पादन वृद्धि गर्ने दिशामा सरकार अघि बढ्न खोजेको हो । तपाईंले बजेटमार्फत एफपीओ, मर्जरमा बार्गेन पर्चेज गेन लगायतमा कर लगाउनुभएको छ । उक्त व्यवस्था सरकार र राष्ट्र बैंकले मर्जरबापत यसअघि दिएको सुविधा हो भन्दै आएका छन् । एकातिर सुविधा दिने, काम सम्पन्न भइसकेपछि भूतप्रभावी व्यवस्था गरेर सरकारले कस्ने काम गर्यो भन्दै बैंकहरू सर्वोच्च गएका छन् । यसमा सरकारको धारणा के हो ?यो प्रश्न महालेखा परीक्षकको कार्यालयबाट सृजना भएको हो । महालेखाले आफ्नो प्रतिवेदनमा यो कर उठाउनुपर्ने कुरा हो, किन उठाइएन भन्ने प्रश्न गरेको छ । यो विषयमा महालेखाले बेरुजु पनि देखाएको छ । राज्य संरचनामा जहाँ कर उठाउने हो, खर्च गर्ने हो, त्यहाँ रेखदेख गर्ने निकाय महालेखा परीक्षक नै हो । महालेखाका निर्णयलाई हामीले काट्न सक्दैनौं । ती निर्णय काट्न सक्ने निकाय न्यायपालिका मात्रै हो । महालेखा वा सरकारको निष्कर्ष ठीक वा बेठीक हो भनी व्याख्या गर्ने निकाय अदालत हो । यसकारण महालेखाको रिपोर्ट आइसकेको विषयलाई तिर्न नपर्ने भनेर घोषणा गर्ने हैसियत र जिम्मेवारी मलाई छैन । महालेखा परीक्षकले आर्थिक वर्ष २०७७७८ देखि नै कानुन अनुसार उठाउनुपर्ने यो विषयलाई उठाइएन भन्ने निष्कर्ष निकालेको छ । आउँदो वर्षमा मैले प्रस्ताव गर्न सक्छु तर अहिलेसम्म भएको व्यवस्थामा यो गर्न नपर्ने भनेर घोषणा गर्न सक्दिनँ । उहाँहरूले मंसिरभित्र तिर्नुहुन्छ भने विलम्ब र अतिरिक्त शुल्क मिनाह गर्न सकिन्छ । कानुनको व्याख्या अनेक किसिमबाट हुन्छ । यद्यपि यो विषय अदालतमा पुगेको छ; अदालतको जे निर्णय हुन्छ, त्यसलाई मान्नुपर्ने हुन्छ । पुँजीगत खर्च बढाउन भन्दै अर्थ मन्त्रालयले सुरुदेखि नै धेरै प्रयास गरेको देखिन्थ्यो । सरकारले बजेटको कार्यान्वयन सुरुमै गर्ने हो भन्दै पनि आएको थियो । तर अहिलेसम्मको तथ्य हेर्दा साढे ३ प्रतिशतको हाराहारीभन्दा बढी पुँजीगत खर्च हुन सकेन नि ?धेरै सुधार हुँदै छ । कति समयमा ठेक्का लगाउने, कति सीमामा खर्च गर्नेजस्ता कामका लागि कार्यविधि पास भइसकेको छ । अब चार गुणाभन्दा बढी स्रोत सुनिश्चितता गर्न नमिल्ने कुरालाई कार्यविधिमा प्रस्ट पारेका छौं । पहिला त बीसतीस गुणासम्म स्रोतको सुनिश्चितता गरिदिने प्रवृत्ति थियो । भविष्यमा कति स्रोत आउने ठेगान छैन, तर स्रोत सुनिश्चित गरिहाल्ने, ठेक्का लगाइहाल्ने र पछि दिने पैसा नहुने जटिल अवस्था थियो । यस्तो परिस्थिति अन्त्य गरेर धेरै कुरामा सुधार गरेका छौं । अहिले बजारमा अर्थमन्त्रीले गर्दा काम भएन भन्ने कुरा चलाइएको छ । अर्थमन्त्रीको हातमा फूल भने फूल देखाइदिने, काँडा भने काँडा देखाइदिनेजस्तो जादु छैन । यसको जग बनाउन समय लाग्छ । चारपाँच महिनामै जादुजस्तो गरेर कायाकल्प हुन्छ भनी सोच्नु हुन्न । खासमा काम गर्ने नै अरू मन्त्रालयले हो; अर्थले स्रोतको व्यवस्थापन गर्ने, राजस्व जुटाउने, मन्त्रालयको प्रस्तावमा स्रोतले भ्याउनेनभ्याउने, प्राथमिकता क्षेत्र नाघेको छ कि छैन भनेर समन्वय गर्ने मात्रै हो । यही बेला चारचार महिनामा अर्थसचिव परिवर्तन गर्नुभयो । अर्थसचिवको स्थायित्व नहुँदा मन्त्रालयको काम प्रभावित हुँदैन ?अर्थसचिवको सरुवाले बजेट कार्यान्वयनमा समस्या हुन्न । हाम्रो प्रणाली छ, प्राविधिक कारणले कतिपय बेला जनशक्ति परिवर्तन हुन्छ । अरू कर्मचारी हामीले खासै चलाएका छैनौं । अहिलेको समयमा कुनै विशेष प्राविधिक कारणले सचिवको सरुवा गरिएको होला । यद्यपि अर्थसचिव छिनछिनमा परिवर्तन हुनु राम्रो होइन । छिनछिनमा अर्थसचिव परिवर्तन गर्नुपर्ने के बाध्यता आइलाग्यो त ?कतिपय अवस्थामा विविध कारणले निर्णय लिनुपर्ने हुन्छ । काम अघि बढाउने सिलसिलामा कुनै निर्णय गर्नुपर्ने हुन्छ । त्यस्तो बेला यस्तो स्थिति पनि आउँछ । तर, सम्बन्धित व्यक्तिमा अयोग्यता थियो भनेर हटाइएको भने होइन । योग्य नै हुनुहुन्थ्यो । हटाउँदा हाम्रो काममा बाधाअड्चन हुने र अप्ठ्यारो हुने गरेर निर्णय भएको छैन । युवाहरू विदेश पलायन भइरहेका छन् । पछिल्ला दिनमा तपाईं यी विषयहरूमा पनि बोल्न थाल्नुभएको छ । बिदेसिन चाहनेलाई रोक्ने र विदेशमा भएकालाई फर्काउने राज्यको ठोस नीति के छ ?व्यक्तिले धेरै अवसर जहाँ छ, त्यहाँ जान पाउनुपर्छ; उसलाई रोक्न सकिन्न । २०४६ सालअघि स्वतन्त्रताको पक्षमा लड्नेले पासपोर्ट नै नपाउने अवस्था थियो । तर, अहिले त्यस्तो अवस्था छैन । कसैलाई थुनछेक गर्न मिल्दैन । तथापि ठूलो मात्रामा जनशक्ति पलायन हुँदा आर्थिक गतिविधि सञ्चालन गर्न अप्ठ्यारो पर्ला कि भन्ने हाम्रो सोच हो । स्वदेशमै बस्ने माहोल कसरी बनाउने भन्ने हाम्रो चिन्ता हो । नेपालमै अवसर छ भनेर देखाउने दिशामा हामी सबै लाग्नुपर्छ । पछिल्ला दिनमा छात्रावृत्ति नपाए पनि १२ कक्षाबाटै सम्पूर्ण पैसा आफैंले बेहोरेर जाने प्रवृत्ति बढेको छ । यो चिन्ताको विषय हो । बाहिर सबै कुरा ठीक छ, यहाँ मात्रै खराब छ भन्ने भाष्यका साथ युवाहरू गएका छन् । यस्तो भाष्य परिवर्तन गर्नुपर्छ । बाहिर पनि धेरै विद्यार्थीको बिजोग छ । केहीले राम्रो गरेका छन्, कतिले पढाइ पूरा गर्न सकेका छैनन्, कलेज पनि राम्रा छैनन् ।युवालाई नेपालमै रोक्नका लागि सरकारसँग कस्तो कार्यक्रम छ त ?युवाहरूले जस्तो चाहेका छन्, हामीले सरकारमा बसेर त्यस्तै गरेका छौं भनेर म भन्दिनँ । तर, अहिले केही पनि भएको छैन, योभन्दा पहिला सुनौला युग थियो भन्ने भाष्य गलत हो । २०४६ सालअघि आधाभन्दा बढी जनसंख्या खाली खुट्टा हिँड्थ्यो । कुनै सुविधा थिएन । सरदर आयु २०५२ सालसम्म ५४ वर्ष मात्रै थियो, अहिले ७१७२ पुगेको छ । गाउँगाउँमा सडकको कल्पना थिएन । स्वास्थ्य चौकी थिएन । अहिले बिजुली ९७ प्रतिशत घरमा पुगेको छ । भारतमा पनि ९७ प्रतिशत घरमा बिजुली पुगेको छैन । हुँदै नभएको भन्ने होइन तर विविध उत्तरचढाव, द्वन्द्व, अस्थिरताले गर्दा रफ्तारमा आर्थिक वृद्धि हुन सकेन । अरू देशको तुलनामा हामी अलि पछाडि पर्यौं । पछाडि परिसकेपछि अन्त अवसर बढी देखियो ।बाहिर जानबाट रोक्न कर लगाउनेसम्मको कुरा उठिरहेको छ नि ?१२ कक्षाबाटै विदेश जाने कुराले हामीलाई चिन्तित बनाएको छ । उनीहरूमार्फत नै धेरै वैदेशिक मुद्रा पनि बाहिरिएको छ । नेपालमा विद्यार्थीहरूको आवश्यकता कति हो ? साँच्चै यहाँको शिक्षा नै खराब भएकाले राम्रो शिक्षा पाउन बाहिर गइरहेका हुन् त ? त्यसको तुलाना गरौं । सरकारले नीति ल्याएर मात्रै हुन्न, पहिला यस विषयमा राष्ट्रिय बहस चलाउनुपर्छ । पछिल्लो वर्ष वैदेशिक ऋण, सहायता र अनुदान घटेको छ । दातृ संस्थाहरूले दिन छाडेका हुन् कि नेपालले आश्वस्त पार्न नसकेको हो ?दातृ राष्ट्रहरू अत्यन्तै उत्सुक छन् । गत साता मात्र एमसीसी र एडीबीको उच्च तहको टिमसँग छलफल भएको छ । उनीहरूको अत्यन्तै ठूलो सद्भाव छ । सहयोग गर्न चाहन्छन् । हामीले सहयोग प्राथमिकताका क्षेत्रका आधारमा माग्छौं, हाम्रो आवश्यकता अनुसार सहयोग लिन्छौं । पहिला गृहकार्य नहुँदाजस्तो ऋण पनि लिन प्रवृत्ति थियो, अब यसरी धान्न सकिन्न । हामी अहिले यस्तो नीतिमा छैनौं । सहुलियतपूर्ण ऋण लिन्छौं, उच्च ब्याजदरको लिन्नौं ।दोस्रो, जलवायु परिवर्तनको असर हामीले बेहोरिरहेका छौं । हाम्रो कारणले यो समस्या आएको होइन । यसमा माग्ने र दिने कुरा होइन । यो अधिकारको कुरा हो । अनुदान खास गरेर ग्रिन फन्ड भनेर एडीबीले सृजना गरेको छ । ग्रिन बैंक भनेर घोषणा गरेको छ । ब्याज बढी छैन । पर्यटनका प्रमुख केन्द्र, १२ महिना नै सवारी चल्ने सडकको स्तरोन्नति लगायतको पूर्वाधारको क्षेत्र हाम्रो प्राथमिकता हो । पुराना बस्तीहरूलाई व्यवस्थित पारेर सहरी विकास गर्नु हाम्रो प्राथमिकता हो । खानेपानी प्राथमिकतामा छ, त्यसका लागि सहयोग चाहिन्छ भनेका छौं । ठूलो उत्साह पाएका छौं । सहयोग बढ्छ । तर, खर्च गर्ने क्षमता पनि सँगसँगै बढाउनुपर्छ । ठेक्का लगाएपछि फटाफट काम हुने वातावरण बनाउनुपर्छ । गत वर्ष दोस्रो त्रैमासमा मात्र आन्तरिक ऋण उठाएको सरकारले यो वर्ष आउँदा त्रैमासका लागि तय गरेको आन्तरिक ऋण पनि अघि सारेर ऋण उठाउनुपर्ने अवस्था किन आइलाग्यो ?आन्तरिक ऋण जीडीपीको ५ प्रतिशतभन्दा बढी हुन नहुने नीति छ । यसपालि बजेटमै गत वर्षको भन्दा घटाउने प्रस्ताव गरिएको छ । ऋण लिँदा भविष्यमा सृजना हुने दायित्वलाई विचार गर्नुपर्छ । तिर्न सक्ने क्षमता र उत्पादन हेर्नुपर्छ । कति प्रतिफल आउँछ भनेर ऋण सहयोग लिन्छौं । कतिपय हाम्रो दायित्वको कुरा छ । गत आिर्थक वर्ष क्लोज गर्दा ऋणात्मक अवस्था थियो । निर्माण व्यवसायीको ठेक्काको धेरै रकम पनि भुक्तानी गर्नुपर्ने अवस्था थियो । अहिले हामी दायित्व भुक्तानी गरिरहेका छौं । असारसम्ममा काम गरिसकेपछि नतिरी राख्न हुन्न भन्नेमा सजग छौं । सोही कारण निर्माण व्यवसायीहरूको बक्यौता रकम फिर्ता गरिरहेका छौं । अब निर्माण व्यवसायीहरूको ७८ अर्ब रुपैयाँ मात्रै भुक्तानी बाँकी छ ।निर्माण व्यवसायीले त करिब ७० अर्ब भुक्तानी बाँकी छ भनेर आन्दोलन नै गरिरहेका छन् नि ?निर्माण व्यवसायीको मुद्दा बक्यौता भुक्तानीको भन्दा पनि ठेक्काको समय थप्नुपर्ने भन्ने हो । धेरै समय म्याद थपेको थप्यै गर्ने तर काम नहुने अवस्था भएपछि अब धेरै थप्न सकिँदैन भनेका छौं । गएको वर्ष पनि अन्तिम समयमा ठेक्काको म्याद थपिएको थियो । त्यसैले यस पटक नयाँ हिसाबले सुरुआत गर्नुपर्यो भनेर हामी अघि बढेका हौं । निर्माण व्यवसायीको मूल आशय भुक्तानीभन्दा पनि म्याद थप हो, तर पैसा दिएन भन्दा लोकप्रिय होइने भयो । सरकारले बाँकी पैसा पनि सबै तिरिदिन्छ, त्यसमा समस्या छैन, यसका लागि सम्बन्धित मन्त्रालयलाई त्यहाँबाट दिन सक्ने दिनू, नमिल्ने भए हामी दिन्छौं भनेका छौं । बाँकी बक्यौता छिट्टै भुक्तानी हुन्छ । तपाईंकै पार्टीका नेताहरूले आर्थिक समस्या सुधार हुनुको साटो झनै संकटतिर धकेलियो, सुशासनका दिशामा सरकार फेल भयो, अब सरकारको नेतृत्व नै परिवर्तन गर्नुपर्छ भन्ने आवाज उठाइरहनुभएको छ नि ?जे कुरा बजारमा चलिरहेको छ, त्यही भन्दा लोकप्रिय हुने प्रचलन छ; हामी जहाँ काम गरिरहेका छौं, त्यहाँ कति अप्ठ्यारा छन् भन्ने कुरा बुझ्नुभएको छैन । हामी रातदिन लागिरहेका छौं । टिप्पणी गर्नु सजिलो हुन्छ । कांग्रेसबाट सरकारमा गएका सबै जना राम्रो काम गर्न रातदिन खटिरहेका छौं । समग्र सरकार पनि स्रोतसाधनको सीमितताका बीच राम्रै गर्न लागिरहेको छ । समस्याका बीच काम गरिरहँदा पनि रातारात परिणाम किन आएन भन्नु न्यायोचित हुन्न । कांग्रेसका महामन्त्री गगन थापाले कांग्रेसका मन्त्रीहरूलाई फिर्ता बोलाएर अढाई वर्ष समाजवादी केन्द्रलाई सरकार चलाउन दिनुपर्ने र अढाई वर्ष कांग्रेस एक्लैले चलाउनुपर्ने प्रस्ताव नै राख्नुभएको छ नि ?केन्द्रीय कार्यसमिमितको बैठकमा प्रस्ताव आएको छैन । संस्थागत निर्णय नभएको, बाहिर बोलेका कुरामा लागेर फ्लोरबाट सरकारलाई समर्थन गर्ने कुरा हुँदैन । संस्थागत निर्णयमा विश्वास गर्ने हो, सरकारका विषयमा कुनै गम्भीर कुरा छ भने बैठकमै प्रस्ताव गर्नुपर्छ; बाहिर बोल्नु उपयुक्त होइन । एउटा व्यक्तिको ठाउँमा अर्को जानुपर्छ, हामी भए राम्रो गर्थ्यौं भन्ने हो भने नेतृत्वलाई भन्न सक्नुपर्यो । संसद्को समीकरणले गर्दा सरकार जसले बनाए पनि त्यो संयुक्त सरकार नै हुने हो । धेरै कारणले माओवादी लगायतको गठबन्धन नै हाम्रा लागि उपयुक्त छ ।"
कार्यविधि मिचेर अनुदान,"धनुषा (कास) मधेश प्रदेश सरकारले स्थानीय तहलाई उपलब्ध गराउँदै आएको ससर्त, विशेष र समपूरक अनुदान मनपरी वितरण भएको पाइएको छ । अर्थ मन्त्रालयबाट वितरण हुने अनुदानमा स्वार्थ मिल्ने पालिकालाई कार्यविधिविफरीत टुत्रे र थप योजना दिएको पाइएको हो । स्वार्थ नमिल्ने ६ स्थानीय तहलाई भने सम्पूर्ण अनुदानबाट वञ्चित गरिएको छ । अनुदान वितरणमा मनपरी भएको बारे गुनासो बढेपछि प्रदेशसभाले असार अन्तिम साता विशेष संसदीय छानबिन समिति गठन गरेको थियो । दुई महिना म्याद पाएको समितिले १५ दिन थपे पनि प्रतिवेदन बुझाएको छैन । गत आर्थिक वर्षमा मन्त्रालयले सप्तरीको बलान बिहुल गाउँपालिका, धनुषाको विदेह नगरपालिका, रौतहटको फतुवा विजयपुर नगरपालिका, बौधीमाई नगरपालिका, बाराको फेटा गाउँपालिका र विश्रामपुर गाउँपालिकामा ससर्त, समपूरक र विशेष अनुदानमध्ये कुनै पनि पठाएको छैन । प्रदेश ससर्त अनुदानसम्बन्धी कार्यविधि २०७८ को दफा ४ (२) मा गाउँ र नगरपालिकामा २५ लाख र उपमहानगर, महानगरलाई ५० लाखभन्दा कम बजेटका योजना तथा कार्यक्रम सञ्चालन गर्न अनुदान दिन नमिल्ने उल्लेख छ । तर मन्त्रालयले वीरगन्ज महानरगरलाई कल्भर्ट, आन्तरिक सडक निर्माण, सडक ढलान, नाला निर्माणका लागि २५२५ लाखका ११ टुक्रे योजनामा अनुदान दिएको छ । जनकपुरधाम उपमहानगरमा २५२५ लाखका २, कलैया उपमहानगरमा २५२५ लाखका २ र जितपुर सिमरा उपमहानगरमा २५ लाखका एकमात्र योजनामा अनुदान दिएको पाइएको छ । कार्यविधिको दफा ५ को उपदफा ८ बमोजिम अर्थमन्त्रीको संयोजकत्वमा रहेको योजना तथा कार्यक्रम छनोट समितिले अनुदानबारे निर्णय गर्ने व्यवस्था गरिएको छ । सप्तरीको बलान बिहुल गाउँपालिका, रौतहटको फतुवा विजयपुर नगरपालिकाले योजना माग नै नगरेका कारण दिन नसकिएको हो । मन्त्रालयले विशेष संसदीय छानबिन समितिलाई पठाएको कागजातमा योजना तथा कार्यक्रम छनोट समितिको निर्णयबिना नै अनुदान पठाएको छ । अर्थ मन्त्रालयले स्थानीय तहमा पठाएको अनुदानमा व्यापक त्रुटि पाइएको विशेष संसदीय छानबिन समितिका संयोजक उपेन्द्र महतोले बताए । कार्यविधि उल्लंघन गरी अनुदान वितरण गरेको छ, उनले भने, प्रदेशमा अनुदान वितरण गर्न अर्थ मन्त्रालयले कार्यविधि बनाएको छ । कार्यविधिलाई मन्त्रीले आफू अनुकूलका स्थानीय तहलाई जथाभावी अनुदान पठाएको छ । विशेष अनुदानसम्बन्धी कार्यविधिमा २५ लाखभन्दा कमका योजना तथा कार्यक्रमका लागि अनुदान उपलब्ध नगराउने उल्लेख भए पनि मन्त्रालयले ४ लाखसम्मका टुक्रे योजनामा पनि बजेट दिएको पाइएको छ । सिरहाको कर्जन्हा नगरपालिका४ मा खानेपानी बोरिङका लागि ४ लाख रुपैयाँ अनुदान दिएको छ भने रौतहटको देवाही गोनाही नगरपालिकामा कृषि बोरिङ जडान गर्न ५ लाख रुपैयाँ अनुदान दिएको पाइएको छानबिन समिति संयोजक महतोले बताए ।"
दुई चरणमा गएका थिए ४९ विद्यार्थी,"(कञ्चनपुर) एक महिनाअघि सुदूरपश्चिम विश्वविद्यालयको टीकापुरस्थित कृषि क्याम्पसका विद्यार्थी अर्न एन्ड लर्न कार्यक्रमअन्तर्गत इजरायल पठाउने तयारी हुँदा कृषि संकायका तत्कालीन डिन लालप्रसाद अम्गाईं निकै खुसी थिए । अस्ति विद्यार्थी पठाउँदा आफू पनि उत्साही थिएँ, उनले भने, अहिले यस्तो खबर सुन्दा म आफैं सम्हालिन सकिरहेको छैन, मेरै विद्यार्थी यस्तो घटनामा परे । अम्गार्इंको पदावधि सकिएर उनी अहिले विश्वविद्यालय अनुदान आयोगको निर्देशक भएका छन् । साढे ४ बजे इजरायली राजदूतले हाम्रो ग्रुपमा विद्यार्थीमाथि आक्रमण भएको म्यासेज गरेपछि थाहा पाएका हौं, कृषि संकायका विभागीय प्रमुख सुशील न्यौपानेले भने, त्यसपछि हामीले विद्यार्थीको अवस्था बुझ्न थाल्यौं, परराष्ट्र मन्त्रालय र इजरायलस्थित नेपाली दूतावासबाट पनि जानकारी लियौं । अर्न एन्ड लर्न कार्यक्रमअन्तर्गत गएका दाङका विपिन सुवेदीका बुबा बुद्धिप्रसादले बिहान सात बजेतिर छोराले आक्रमण भएको जानकारी गराएको बताए । त्यसपछि सम्पर्क नहुँदा ऊ निकै चिन्ता लाग्यो । दिउसो चार बजेपछि मात्रै सम्पर्कमा आएपछि केही राहत भयो, उनले भने । टिम लिडरका रूपमा गएका विपिनले घाइतेहरूको अवस्था कस्तो छ भन्नेसम्म पनि जानकारी पाउन नसकेको बताए । आक्रमणमा परी घाइते भएका र अपहरणमा परेका सबै सुदूरपश्चिम विश्वविद्यालयकै विद्यार्थी हुन्, उनले भने । उनका अनुसार शनिबार बिहानैदेखि कृषि फार्म आसपास बम पड्किरहेको थियो । साढे ९ बजे एक्कासि विद्यार्थीहरूले हामी घाइते भयौं, उद्धार गर्नुपर्यो भनेर खबर पठाएका थिए । दुई बजेसम्म पनि उद्धार गर्न नसकेको विपिनले बताए । अहिले पनि घाइते भएका र अपहरणमा परेकाहरूको अवस्था कस्तो छ, जानकारी छैन, उनले भने । विभागीय प्रमुख न्यौपानेले अहिले पनि विद्यार्थीलाई बंकरमै राखिएको भन्ने जानकारी आएको बताए । सुदूरपश्चिम विश्वविद्यालयले भदौ अन्तिम साता कृषि संकायको आठौं सेमेस्टरका ४९ विद्यार्थीलाई दुई चरणमा इजरायल पठाएको थियो । नेपालस्थित इजरायली दूतावासको सहजीकरणमा सेडट नेगेभ कलेजसँगको सम्झौताअनुसार विद्यार्थी इजरायल गएका हुन् ।"
बैंकमा पैसा थुप्रिएपछि धमाधम आन्तरिक ऋण उठाइँदै,"(काठमाडौं)वित्तीय प्रणालीमा झन्डै ५ खर्ब रुपैयाँ लगानीयोग्य रकम थुप्रिएपछि सरकारले धमाधम आन्तरिक ऋण उठाइरहेको छ । अपेक्षित रूपमा राजस्व संकलन नभइरहेका बेला बजारमा पर्याप्त तरलता रहेको मौकामा सरकारले धमाधम आन्तरिक ऋण उठाइरहेको हो । एकातिर तरलता व्यवस्थापन हुने र अर्कोतिर सरकारको लागत पनि कम पर्ने भएकाले आउँदा त्रैमासका लागि तय गरिएको केही आन्तरिक ऋण पनि अहिल्यै उठाउन लागिएको नेपाल राष्ट्र बैंकले बताएको छ । गत वर्ष दोस्रो त्रैमासबाट मात्र आन्तरिक ऋण उठाएको सरकारले यस वर्ष पहिलो त्रैमासदेखि नै आन्तरिक ऋण उठाउन थालेको हो । चालु आर्थिक वर्षको बजेटमा सरकारले २ खर्ब ४० अर्ब रुपैयाँ आन्तरिक ऋण उठाउने लक्ष्य तय गरेको छ । यसअनुसार पहिलो र दोस्रो त्रैमासमा ५५५५ अर्ब (२२९२२९ प्रतिशत), तेस्रो त्रैमासमा ५३ अर्ब (२२१ प्रतिशत) र चौथो त्रैमासमा ७७ अर्ब (३२१ प्रतिशत) आन्तरिक ऋण उठाउने कार्यतालिका राष्ट्र बैंकले यसअघि नै सार्वजनिक गरिसकेको थियो । सोही तालिकाअनुसार पहिलो त्रैमासमा उठाउन तय भएको ५५ अर्ब रुपैयाँ आन्तरिक ऋण राष्ट्र बैंकले उठाइसकेको छ । त्यसबाहेक दोस्रो त्रैमासका लागि तय गरिएको केही विकास ऋणपत्रको बोलकबोल पनि अघि सारेर उठाउन लागिएको राष्ट्र बैंक मौद्रिक व्यवस्थापन विभाग प्रमुख पीताम्बर भण्डारीले बताए । स्थानीय तहको पैसा पनि वाणिज्य बैंकहरूमा आएपछि तरलता अवस्था सहज, ब्याजदर पनि कम र खर्च व्यवस्थापन पनि गर्नुपर्ने भएकाले दोस्रो त्रैमासमा उठाउनुपर्ने केही विकास ऋणपत्रको बोलकबोल अघि सारेर अहिले उठाउन लागिएको उनको भनाइ छ । चालु आर्थिक वर्ष उठाउनुपर्ने २ खर्ब ४० अर्ब आन्तरिक ऋणमध्ये हालसम्म ८७ अर्ब ३१ करोड रुपैयाँ संकलन भइसकेको छ, राष्ट्र बैंक मौद्रिक व्यवस्थापन विभाग प्रमुख भण्डारीले भने, उल्लिखित तथ्यांकमा तालिकाअनुसार दोस्रो त्रैमासमा उठाउनुपर्ने ३५ अर्ब रुपैयाँ बराबरको ऋणपत्रमार्फत उठाइएको आन्तरिक ऋण पनि जोडिएको छ । भण्डारीका अनुसार दोस्रो त्रैमासका लागि तय भएकोमध्ये हालसम्म १५ अर्ब, १० अर्ब र १० अर्ब रुपैयाँका तीनवटा विकास ऋणपत्रको बोलकबोल भइसकेको छ । हालसम्म संकलित ८७ अर्ब ३१ करोड आन्तरिक ऋणमध्ये ५ अर्ब ट्रेजरी बिलबाट र बाँकी ८२ अर्ब ३१ करोड रुपैयाँ विकास ऋणपत्रमार्फत उठाइएको राष्ट्र बैंकले जनाएको छ । अर्थ मन्त्रालयको राय, तरलता र ब्याजदरको अवस्था हेरेर निष्कासन मिति अघि सारेर अरू पनि ऋणपत्र बिक्री गर्न सकिन्छ, भण्डारीले भने, तरलताको अवस्था सहज, सरकारी लागत कम पर्ने र तरलता पनि व्यवस्थापन हुने भएकाले आउने त्रैमासका ऋणपत्र पनि अहिल्यै बिक्री गर्न थालिएको हो । ऋणपत्रको ब्याजदर बोलकबोलबाट तय हुने भए पनि पछिल्ला ऋणपत्रमा ब्याजदर औसत ७ प्रतिशत र ट्रेजरी बिलमा भारित औसत ब्याजदर ६ प्रतिशत कायम भएको राष्ट्र बैंकले जनाएको छ । यस्तै, चालु आर्थिक वर्षको साढे २ महिनामा सरकारले ३२ अर्ब २ करोड रुपैयाँ आन्तरिक ऋण भुक्तानी गरेको छ । राष्ट्र बैंकका अनुसार गत बुधबारसम्म वित्तीय प्रणालीमा करिब ५ खर्ब रुपैयाँ लगानीयोग्य रकम थुप्रिएको छ । बैंक तथा वित्तीय संस्थाको कुल निक्षेप ५८ खर्ब २३ अर्ब रुपैयाँ र कर्जा प्रवाह ४९ खर्ब ३८ अर्ब रुपैयाँ छ । राष्ट्र बैंकको निर्देशनअनुसार बुधबारसम्म बैंक तथा वित्तीय संस्थाको कर्जा निक्षेप अनुपात (सीडी) ८१९१ प्रतिशत छ । बैंक तथा वित्तीय संस्थाले बढीमा ९० प्रतिशतसम्म सीडी रेसियो कायम गर्न पाउँछन् । उल्लिखित तथ्यांकले गत आइतबारसम्म बैंक तथा वित्तीय संस्थामा करिब ५ खर्ब रुपैयाँ लगानीयोग्य रकम रहेको देखाउँछ । यस्तै, बुधबारसम्म अन्तरबैंक दर २६७ प्रतिशत छ । सोही अवधिमा वित्तीय प्रणालीमा अनिवार्य नगद मौज्दात (सीआरआर) बाहेक करिब २३ अर्ब रुपैयाँ अधिक तरलता रहेको राष्ट्र बैंकले जनाएको छ । तरलताको हिसाबले यो पनि सहज अवस्था हो । चालु आर्थिक वर्षको साढे २ महिना (गत साउनदेखि असोज १५ सम्म) मा ३५ अर्ब रुपैयाँले निक्षेप थपिएको छ भने ५४ अर्ब रुपैयाँ कर्जा प्रवाह भएको छ । गत आर्थिक वर्षको पहिलो साढे २ महिनामा निक्षेप ३६ अर्ब रुपैयाँले घटेको थियो भने कर्जा प्रवाह २४ अर्ब रुपैयाँले बढेको थियो ।सरकारले वाणिज्य बैंकहरूलाई स्थानीय तहको खातामा रहेको रकमको ६० प्रतिशत निक्षेपमा गणना गर्ने सुविधा दिएपछि वित्तीय प्रणालीमा थप रकम थुप्रिएको हो । उच्च ब्याजदर र कम कर्जा मागका कारण वित्तीय प्रणालीमा तरलता अवस्था सहज भइरहेका बेला स्थानीय निकायको खातामा रहेको रकम निक्षेपमा गणना गर्न पाउने सुविधापछि एक्कासि तरलता बढेको छ । यही सहजताको लाभ उठाउँदै राष्ट्र बैंकले तालिकाअनुसार दोस्रो त्रैमासमा उठाउनुपर्ने आन्तरिक ऋण पनि अहिल्यै (पहिलो त्रैमासमा) उठाउन थालेको अधिकारीहरू बताउँछन् । खासगरी अहिले राजस्वमा भएको कमी र तरलता सहज भएकाले कम ब्याजदरका कारण सरकारले अहिले धमाधम आन्तरिक ऋण उठाइरहेको वित्तीय क्षेत्रका जानकार परशुराम कुँवर क्षेत्रीले बताए । कर्जा माग अपेक्षाअनुसार बढ्न नसकिरहेका बेला बैंकमा पैसा थुप्रिएको छ । यही बेला लक्ष्यअनुसार राजस्व उठन नसकेकाले सरकारले राजस्व उठाइरहेको होला, उनले भने, यसो गर्दा तरलता व्यवस्थापन पनि भयो र सरकारले पनि कम ब्याजदरमा ऋण उठाउन पायो । गत भदौ २५ देखि वाणिज्य बैंकहरूले स्थानीय तहको खातामा रहेको ६० प्रतिशत रकम गणना गर्ने सुविधा पाएका थिए । त्यसयता स्थानीय तहको खातामा रकम थपिएसँगै बैंकहरूमा पनि निक्षेप बढेको छ । यसरी वित्तीय प्रणालीमा निक्षेप थपिएपछि बैंकहरूबीचको सापटी (अन्तरबैंक दर) ६ प्रतिशतबाट घटेर २ प्रतिशत हाराहारीमा झरेको छ ।ब्याजदरलाई अस्वाभाविक उतारचढाव हुन नदिई वाञ्छित सीमाभित्रै राख्न नेपाल राष्ट्र बैंकले ब्याजदर करिडोर कार्यान्वयनमा ल्याएको थियो । ब्याजदर करिडोरअनुसार अन्तरबैंक दर ४५ प्रतिशतभन्दा तल झरेपछि रिभर्स रिपोलगायत औजारमार्फत ब्याज भुक्तानी गर्ने गरी बजारबाट पैसा झिक्नुपर्छ । अन्तरबैंक दर ७५ प्रतिशतभन्दा बढी भएपछि रिपोलगायत विभिन्न औजारहरूमार्फत राष्ट्र बैंकले बजारमा पैसा पठाउनुपर्छ । तर अहिले अन्तरबैंक दर २ प्रतिशतभन्दा तल झर्दा पनि राष्ट्र बैंकले बजारबाट पैसा झिक्ने निर्णय गर्न सकेको छैन । स्थानीय तहको खातामा रहेको रकम वाणिज्य बैंकहरूले निक्षेपमा गणना गर्न पाउने व्यवस्थापछि अन्तरबैंक दर घटेर तल झरे पनि बजारबाट पैसा झिक्ने निर्णय गरिहाल्न नसकिएको राष्ट्र बैंकका अधिकारीहरू बताउँछन् ।अहिले राष्ट्र बैंकलाई नैतिक दबाब परेको छ । अन्तरबैंक दर ४५ प्रतिशतभन्दा तल जाँदा पनि बजारबाट पैसा नझिक्दा आफ्नै नीतिविपरीत काम हुने, झिकौं भने सरकारकै निर्णयअनुसार बजारमा आएको पैसा हो, स्रोतले भन्यो, यही कारण तत्कालै राष्ट्र बैंकले केही निर्णय गर्न सकेको छैन । सैद्धान्तिक रूपमा आफ्नै नीतिविपरीत भए पनि व्यावहारिक पक्ष हेरेर राष्ट्र बैंक अहिले पर्ख र हेरको अवस्थामा रहेको राष्ट्र बैंकले बताएको छ । गत आर्थिक वर्षको पहिलो दुई महिनाको तुलनामा चालु आर्थिक वर्षको सोही अवधिमा सरकारको पुँजीगत खर्च, राजस्व संकलन, वैदेशिक सहयोग र अनुदानलगायत सबैको अवस्था नाजुक छ । महालेखा नियन्त्रक कार्यालयको तथ्यांकअनुसार मंगलबारसम्म १ खर्ब ७९ अर्ब रुपैयाँ राजस्व संकलन भएको छ । यो वार्षिक लक्ष्यको १२६२ प्रतिशत हो । गत वर्षको सोही अवधिमा राजस्व संकलन १२०९ प्रतिशत थियो । चालु आर्थिक वर्षको साढे दुई महिनामा राजस्वबाट उठेको रकम सोही अवधिमा भएको कुल चालु खर्चभन्दा बढी हो । गएको साढे २ महिनाको अवधिमा सरकारले १ खर्ब ५७ अर्ब रुपैयाँ चालु खर्च भएको छ । यो वार्षिक लक्ष्यको १३७८ प्रतिशत हो । गत शुक्रबारसम्म ११ अर्ब ४१ करोड रुपैयाँ पुँजीगत खर्च गरेको छ । यो वार्षिक लक्ष्यको ३७८ प्रतिशत हो । गत वर्षको सोही अवधिमा पुँजीगत खर्च लक्ष्यको ४८८ प्रतिशत भएको थियो ।"
सूचना प्रविधि क्षेत्रमा बढ्यो वैदेशिक लगानी,"(काठमाडौं)सूचना तथा सञ्चार क्षेत्रमा नेपालले प्राप्त गर्दै आएको प्रत्यक्ष वैदेशिक लगानी (एफडीआई) उल्लेख्य मात्रामा वृद्धि भएको देखिएको छ । आर्थिक वर्ष ०७७७८ मा सूचना तथा सञ्चार क्षेत्रमा १०८५ अर्ब रुपैयाँ एफडीआई प्राप्त भएकामा आर्थिक वर्ष ०७८७९ मा सूचना तथा सञ्चार क्षेत्रको एफडीआई १२७३ अर्ब रुपैयाँ पुगेको हो । एक वर्षको अवधिमा कुल १७३ प्रतिशतको वृद्धिलाई ठूलो मानिएको छ ।गत साता सार्वजनिक नेपाल राष्ट्र बैंकको सर्वेक्षण प्रतिवेदनअनुसार नेपालमा कुल २ खर्ब ६४ अर्ब ३२ करोड ९५ लाख रुपैयाँ एफडीआई भित्रिएकामा सेवा क्षेत्रको हिस्सा ३७३ प्रतिशत छ । त्यसअन्तर्गत सूचना तथा सञ्चार क्षेत्रको हिस्सा भने ४८ प्रतिशत छ । सन् ०७७ मा सूचना तथा सञ्चार क्षेत्रमा १२६१ अर्ब रुपैयाँ लगानी प्राप्त भएकामा सन् ०७८ मा १०८५ अर्बमा झरेको थियो । यद्यपि अघिल्लो आर्थिक वर्षको तुलनामा ०७८७९ मा प्रत्यक्ष वैदेशिक लगानीमा सञ्चालित सूचना तथा सञ्चार क्षेत्रका कम्पनीहरूले लाभांश फिर्ता लग्ने प्रतिशत घटेको छ ।०७७७८ मा एफडीआई प्राप्त सूचना तथा सञ्चार क्षेत्रका कम्पनीहरूले कुल १३ अर्ब ९८ करोड रुपैयाँ लाभांश फिर्ता लगेकामा ०७८७९ मा ५ अर्ब ४० करोड रुपैयाँ लगेका छन् । उच्चतम लाभांश फिर्ता लैजानेमा उत्पादन क्षेत्रपछि सूचना र सञ्चार क्षेत्र दोस्रोमा रहेको राष्ट्र बैंकको प्रतिवेदनमा उल्लेख छ । विदेशी लगानीका कम्पनीहरूले कुल १५७ अर्ब रुपैयाँ लाभांश फिर्ता लगेको देखिन्छ । प्रतिवेदनअनुसार नेपालमा भारत, चीन, आयरल्यान्ड, सिंगापुर, सेन्ट किट्स एन्ड नेभिसलगायत ५७ देशको प्रत्यक्ष वैदेशिक लगानी छ । यीमध्ये सूचना तथा सञ्चार क्षेत्रमा चीनबाट १ अर्ब ६० करोड रुपैयाँ छ । एफडीआई कम्पनीहरूको हाल लगानीमा रहिरहेको विदेशी कर्जा कुल ६८७ अर्ब रुपैयाँमध्ये सूचना तथा सञ्चार क्षेत्रको कर्जा २९ लाख छ । लगानीमा रहिरहेको कर्जामध्ये सबैभन्दा धेरै जलविद्युत् क्षेत्रले २८४ अर्ब खर्च गरिसकेको प्रतिवेदनमा उल्लेख छ । चुक्ता पुँजीस्वरूप सूचना तथा सञ्चार क्षेत्रमा ४ अर्ब ९ करोड रुपैयाँ लगानी आएको छ भने वैदेशिक ऋण ४ अर्ब ३० करोड रुपैयाँ छ । यो क्षेत्रको सञ्चित लगानी ४ अर्ब ३२ करोड छ ।पछिल्ला वर्षहरूमा नेपालको सूचना, सञ्चार एवं प्रविधि क्षेत्रमा क्रमशः प्रगति भइरहेका विवरण आइरहेका छन् । सूचना प्रविधि सेवा निर्यातबाट झन्डै खर्ब रुपैयाँ आम्दानी भइरहेकोबारे केही समयअघि सर्वांगीण विकास अध्ययन संस्था (आईआईडीएस) को प्रतिवेदनले देखाएको थियो । सस्तो, गुणस्तरीय र विश्वसनीय जनशक्तिका साथै दूरसञ्चार एवं सूचना प्रविधि पूर्वाधारमा भएको विकासले नेपाललाई सञ्चार तथा सूचना प्रविधि क्षेत्रमा सम्भावना भएको देशका रूपमा चिनाइरहेको छ । यस्तोमा विभिन्न देशमा दर्ता भएका कम्पनीले नेपालमा शाखा कार्यालय खोल्नेदेखि स्थानीय आईटी कम्पनीहरूले आकर्षक वैदेशिक लगानी भित्र्याउने माहोल बनिरहेको छ । नेपालमा एफडीआईमा सञ्चालित आईटी कम्पनीहरूका समस्यामध्ये दोहोरो कर, लाभांश फिर्ता लग्दाका जटिलता, असल नियामकीय वातावरण, लगानी सहजीकरण, सुशासन, बौद्धिक सम्पत्तिको रक्षासम्बन्धी चुनौती प्रमुख रहेको सरोकारवालाहरूको गुनासो छ । हामी जस्ता एफडीआई कम्पनीलाई के गाह्रो छ भने कारोबार गरेको देश र बासिन्दा भएको देश दुवैतिर कर तिर्नुपर्छ, एफडीआई कम्पनीका रूपमा सञ्चालित लिपफ्रग टेक्नोलोजीको नेपालका लागि प्रमुखसमेत रहेका इन्जिनियरिङ एन्ड अपरेसनका भाइस प्रेसिडेन्ट कैलाश विजयानन्दले केही समयअघि कान्तिपुरसँग भनेका थिए, विभिन्न देशका ग्राहकसँग काम गर्नुपर्ने भएकाले नेपाल सरकारले सकेसम्म धेरै देशसँग दोहोरो कर मुक्ति सम्झौता गरिदिए हामीलाई करको भार घट्ने थियो । सूचना प्रविधि क्षेत्रमा वैदेशिक लगानी बढाउन सरकारले लगानी आउन सक्ने देशहरूसँग द्विपक्षीय लगानी प्रवर्द्धन तथा संरक्षण सम्झौता एवं दोहोरो कर उन्मुक्ति सम्झौता गर्नुपर्ने उनको सुझाव छ ।चालु आर्थिक वर्षको बजेटमार्फत सरकारले सूचना प्रविधि उद्योगमा न्यूनतम सीमा हटाउने जस्ता घोषणा गरेको थियो । यसअघि २ करोड रुपैयाँसम्म लगानी गर्न पाउने सीमा हटाउनुलाई पनि सरोकारवालाले स्वागतयोग्य कदम भनेका थिए । कुन क्षेत्रमा कति विदेशी लगानी ? (०७९ मध्य असारसम्म) क्षेत्र प्रतिशतविद्युत्, ग्यास, स्टिम र एयर कन्डिसनिङ ३२८उत्पादन २९५वित्तीय संस्था र बिमा २५६आवास र खाना ५३सूचना र सञ्चार ४८शिक्षा ०८मानव स्वास्थ्य एवं सामाजिक कार्य ०३कृषि, वन तथा मत्स्यपालन ०१माइनिङ एन्ड क्वारिङ ००१यातायात तथा भण्डारण २९अन्य ३४स्रोत: नेपाल राष्ट्र बैंक"
असोज २९ देखि नयाँ नोट,"काठमाडौं (कास) यस वर्षको दसैं र तिहारका लागि नेपाल राष्ट्र बैंकले यही असोज २९ देखि सर्वसाधारणलाई नयाँ नोट सटही सुविधा दिने भएको छ । गत वर्ष जस्तै यस वर्ष पनि प्रतिव्यक्ति १८ हजार ५ सय रुपैयाँका दरले राष्ट्र बैंकले सर्वसाधारणलाई नयाँ नोट सटही सुविधा दिने भएको छ । दसैं, तिहार र छठलाई लक्ष्य गरी घटस्थापनाको भोलिपल्ट (असोज २९) देखि नयाँ नोट सटही सुविधा सुरु गर्ने गरी आन्तरिक गृहकार्य भइरहेको नेपाल राष्ट्र बैंक स्रोतले बताएको छ । नयाँ नोट सटही सुविधाबारे निर्णय भइसकेको छ, यसबारे आइतबार निर्णय सार्वजनिक गर्छौं, स्रोतले भन्यो, यस वर्ष पनि विगतका वर्षमा जस्तै राष्ट्र बैंकको मुख्य कार्यालय, प्रादेशिक कार्यालय र बैंक तथा वित्तीय संस्थामार्फत नयाँ नोट सटही सुविधा दिइन्छ । १८ हजार ५ सय रुपैयाँ भनेको ५ देखि १ सय रुपैयाँसम्मको एकएक बन्डल हो । बैंक तथा वित्तीय संस्थालाई भने राष्ट्र बैंकले ग्राहकको संख्या र संस्थाको मागअनुसार नयाँ नोट उपलब्ध गराउने तयारी छ । राष्ट्र बैंकले आफ्ना कार्यालयमार्फत सर्वसाधारण र बैंक तथा वित्तीय संस्थालाई वर्षभर नै नयाँ नोट वितरण गरिरहेको हुन्छ । यद्यपि दसैं, तिहार र छठका लागि सर्वसाधारणबाट नयाँ नोटको माग धेरै आउने भन्दै त्यसलाई नियमित कार्यक्रमसरह मानेर वितरण गर्दै आएको छ । विद्युतीय भुक्तानीलाई प्रोत्साहन गर्ने भन्दै यस वर्षदेखि राष्ट्र बैंकले नयाँ नोट सटही गर्न आउनेलाई क्यूआर कोडअन्तर्गत भुक्तानी गर्न आग्रह गर्ने भएको छ । क्यूआर कोडमार्फत भुक्तानी गर्नेबाहेकले नयाँ नोट सटही सुविधा पाउँदैनन् भन्ने होइन, सबैले पाउने राष्ट्र बैंकले बताएको छ । यद्यपि सम्भव भएसम्म क्यूरआरमार्फत भुक्तानी गर्न आग्रह गरिने राष्ट्र बैंकको तयारी छ । वर्ष राष्ट्र बैंकले भदौ २६ देखि बैंक तथा वित्तीय संस्थालाई र २९ देखि सर्वसाधारणलाई नयाँ नोट वितरण गरेको थियो ।दसैं र तिहारमा हरेक वर्ष ६० देखि ७० अर्ब रुपैयाँ बराबर नयाँ नोट राष्ट्र बैंकको ढुकुटीबाट बाहिरिँदै आएको छ । यसमध्ये १२ देखि १५ अर्ब रुपैयाँ सर्वसाधारणलाई जान्छ । बाँकी रकम बैंक तथा वित्तीय संस्थाले बैंकिङ प्रयोजनका लागि उपयोग गर्छन् । खासगरी सर्वसाधारणले सयभन्दा साना दरका नोट धेरै साट्छन् । बैंक तथा वित्तीय संस्थाले सयभन्दा माथि (५ सय र हजार) दरका नोट बढी उपयोग गर्दै आएको राष्ट्र बैंकले जनाएको छ । यो रकममा सिक्काको हिसाब हुँदैन । दसैं र तिहारको अवसरमा सामान्य सिक्कासँगै चाँदी र सुनले बनेका सिक्का (चाँदीका स्मारिका सिक्का र सुनका असर्फी) पनि धेरै बिक्री हुँदै आएको छ ।दसैं र तिहारका लागि नयाँ नोटको आकर्षण बढ्दो छ । यसले बजारमा मुद्रा आपूर्ति बढाउँछ । नागरिकको हातहातमा धेरै पैसा पुग्छ । हातहातमा पैसा भएपछि खर्च गर्ने प्रवृत्ति बढ्छ । खर्च गर्ने क्षमता बढेपछि माग बढ्छ । माग बढेपछि बजारमा वस्तु तथा सेवाको मूल्य बढ्छ । यसले समग्र राष्ट्रको मूल्यवृद्धिदर बढाउँछ । मूल्यवृद्धिदर बढ्नु भनेको पैसाको क्रयशक्ति (भाउ) घट्नु हो । यसकारण पैसाको मूल्य तीव्र रूपमा घट्न नदिन अर्थविद्हरू सुझाउँछन् । यद्यपि पछिल्ला वर्षमा नयाँ नोट सटही राष्ट्र बैंकका लागि चुनौतीपूर्ण बन्दै गएको उनीहरूको धारणा छ ।पछिल्ला वर्षमा राष्ट्र बैंकले डिजिटल भुक्तानीलाई प्रोत्साहन गर्दै आएको छ । बिस्तारै नगद कारोबारको सीमा घटाउँदै जाने रणनीति राष्ट्र बैंकले लिएको छ । तर हरेक वर्ष ठूलो परिमाणमा नयाँ नोट वितरण गर्न भने छाडेको छैन । सफा नोट नीति प्रभावकारी रूपमा कार्यान्वयन हुन नसक्दा नोटको उचित व्यवस्थापन हुन नसकेको राष्ट्र बैंककै उच्च अधिकारी बताउँछन् । एकातिर डिजिटल भुक्तानी भन्ने अर्कोतिर हरेक वर्ष ठूलो परिमाणमा नयाँ नोट वितरण गर्ने काम उद्देश्यविपरीत भएको उनीहरूको आरोप छ । परम्परा धान्ने नाममा राष्ट्र बैंकले हरेक वर्ष नयाँ नोट बाँड्नुको साटो बिस्तारै त्यसलाई कम गरी विद्युतीय भुक्तानीलाई प्रोत्साहन गर्नुपर्ने जानकारहरूको सुझाव छ ।"
मनाङमा फस्टाइरहेको स्याउ खेती,"(मनाङ)नासों गाउँपालिका८ ताचैका सोलबहादुर गुरुङलाई उत्पादित स्याउ बिक्रीको पिरलो छैन । पोखराबाट फार्ममै पुगेका व्यापारीले यस वर्ष उत्पादित ५ क्विन्टल स्याउ किने । स्याउले भाउ पाउँदा गुरुङ उत्साहित छन् । प्रतिकिलो १८० मा स्याउ बिक्री भयो, फुटकर त दुई सयमा बिक्री भइरहेको छ, उनले भने । आफ्नै बारीमा उत्पादित स्याउ उनले कोसेलीस्वरूप आफन्तलाई पनि पठाउने गरेका छन् । रैथाने बाली मकै गहुँ, फापर लगाउने नौ रोपनी जग्गामा सोलबहादुरले तीन वर्षअघिबाट व्यावसायिक स्याउ खेती थालेका हुन् । दुई वर्षअघि ६ रोपनीबाट स्याउ खेती थालेका उनले गत वर्ष तीन रोपनीमा विस्तार गरे । स्याउ फार्मका १५ सय बिरुवा गोडमेल र स्याहारमा गुरुङ व्यस्त छन् । ताचैमा मात्र आठभन्दा बढीले व्यावसायिक स्याउ खेती गरेको सोलबहादुरले जनाए । मनाङमा यतिखेर स्याउ टिप्ने चटारो छ । मनाङ सदरमुकाम चामे, माथिल्लो मनाङ हुँदै तिलिचो ताल पुग्ने पदमार्गको सामुन्ने रहेको फार्मका लटरम्म स्याउले पर्यटकसमेत आकर्षित छन् । केही पर्यटकले स्याउ फार्ममै पुगेर सेल्फी र तस्बिरसमेत लिनेका गरेका छन् । गत आर्थिक वर्ष मात्र ६ हेक्टर क्षेत्रफलमा स्याउ खेती विस्तार भएको प्रधानमन्त्री कृषि आधुनिकीकरण परियोजना कार्यान्वयन एकाइ लमजुङ (मनाङ) अन्तर्गतको स्याउ जोन कृषि अधिकृत सन्ध्या जोशीले जनाए । नयाँ प्रविधिको प्रयोग र डिमान्ड बढ्दा पनि स्याउ खेतीमा किसान उत्साहित छन्, उनले भनिन्, उत्पादन पनि राम्रो छ, वर्षैपिच्छे खेती पनि विस्तार भइरहेको छ । मनाङमा झन्डै चार हजार रोपनी क्षेत्रफलमा स्याउ खेती गरिएको छ । पाँच, सात, १०, ३०, ४० रोपनीमा पनि स्याउ खेती भएका छन्, उनले भनिन् ।मनाङ निस्याङ गाउँपालिका१ भ्राताङमा रहेको एग्रो मनाङ प्रालिले ७ सय ३५ रोपनी क्षेत्रफलमा स्याउ खेती गरेको छ । २० करोड लगानीमा ०७२ सालबाट कम्पनीले स्याउ खेती थालेको हो । फार्ममा झन्डै ६० हजार हाराहारीमा स्याउका बिरुवा छन् । सन् २०१५ मा इटालीबाट बिरुवा ल्याएर व्यावसायिक रूपमा स्याउ खेती थालेको कम्पनीका प्रबन्ध निर्देशक युवराज गुरुङले बताए । गत वर्ष साढे चार सय टन स्याउ उत्पादन भएको फार्मबाट यस वर्ष मात्र साढे पाँच सय टन स्याउ उत्पादन हुने अनुमान छ । एक साता भयो, स्याउ टिप्न सुरु गरेका छौं, युवराजले भने, यसलाई उच्च घनत्वको स्याउ खेती भनिन्छ । छ वर्षअघिसम्म मनाङमा परम्परागत स्याउ खेती गरिँदै आएको थियो । एग्रो मनाङले इटालीबाट स्याउका बिरुवा ल्याएर व्यावसायिक खेती थालेपछि भने अन्य किसान पनि यसतर्फ आकर्षित भएका हुन् । मनाङमा उत्पादित स्याउ काठमाडौं, पोखरालगायत सहरमा बिक्री हुन्छ । एग्रो मनाङले कोल्ड स्टोर पनि निर्माण गरेको छ । फार्ममा २८ जनाले नियमित र ३५ जनाले सिजनल रूपमा रोजगारी पाएको युवराजको भनाइ छ । एग्रो मनाङको स्याउबाट वाइन उत्पादन पनि सुरु भएको छ । मनाङ बेभरेजले ३५०० मिटर उचाइको रेको साब्जे लेकबाट केही दिनअघि मनाङ भ्याली वाइन सार्वजनिक गरेको छ । मनाङ भ्याली वाइन ह्वाइट कलरमा स्विट र सेमी स्विट भर्सनमा बजारमा आएको हो । अहिलेसम्मकै सबैभन्दा बढी उचाइमा उक्त वाइन सार्वजनिक भएको मनाङ बेभरेजको दाबी छ ।"
आईएमएस सफ्टवेयर र सरस बेभरेजबीच सेल्स फोर्स अटोमेसन सहकार्य,"काठमाडौं (कास) आईएमएस सफ्टवेयर प्रालि र सरस बेभरेज प्रालिले सेल्स फोर्स अटोमेसन सोलुसनका लागि साझेदारी गरेका छन् । आईएमएस सफ्टवेयर प्रालिका तर्फबाट प्रबन्ध निर्देशक सन्तोष ताम्राकार र सरस बेभरेजको प्रतिनिधित्व गर्दै महानिर्देशक निर्भीक प्रधानले बिहीबार सम्झौतापत्रमा हस्ताक्षर गरे । सम्झौतामा सरस बेभरेजको अर्डर लिने प्रक्रियालाई व्यवस्थित र सरल बनाउन आईएमएस सफ्टवेयरले सेल्स फोर्स अटोमेसन र सेल्स फोर्स अटोमेसन पल्समार्फत काम गर्ने भनिएको छ । दुई दशकदेखि डिजिटल रूपान्तरणको क्षेत्रमा काम गर्दै आएको कम्पनी हो, आईएमएस सफ्टवेयर प्रालि । यसैगरी सन् २०२३ मा स्थापित सरस बेभरेज भने पेय ब्रान्ड रेडबुलको नेपालका लागि निर्माता र वितरक हो । यो रणनीतिक साझेदारीले दुवै संस्थाको उद्देश्य पूर्ति गर्ने बताइएको छ । आफ्नो कम्पनी डिजिटल रूपान्तरणका लागि लामो समयदेखि प्रतिबद्ध रहेको आईएमएसका प्रबन्ध निर्देशक सन्तोष ताम्राकारले जनाए । प्रविधिको प्रयोगले सरस बेभरेजको अर्डर व्यवस्थापन र उपभोक्तासँग उसको सम्बन्धलाई मजबुत बनाउन साझेदारका रूपमा काम गर्न हामी उत्सुक छौं, उनले भने ।"
माथिल्लो तामाकोशीको हकप्रद सेयरबापत ७८ प्रतिशत रकम संकलन,"काठमाडौं (कास) माथिल्लो तामाकोशी हाइड्रोपावर कम्पनीका सेयरधनीहरूबाट हकप्रद सेयरबापतको ७८ प्रतिशत रकम संकलन भएको छ । दोलखामा सञ्चालित ४५६ मेगावाटको माथिल्लो तामाकोशी जलविद्युत् आयोजनाको प्रवर्द्धक कम्पनीले गत भदौ १८ देखि सेयरधनीलाई १ कित्ता सेयर बराबर १ कित्ताको प्रतिसेयर १०० रुपैयाँ अंकित दरको हकप्रद सेयर निष्कासन गरिरहेको छ । कम्पनीका संस्थापक नेपाल विद्युत् प्राधिकरण, नेपाल दूरसञ्चार कम्पनी, नागरिक लगानी कोष र राष्ट्रिय बिमा संस्थानले आफ्नो सेयर अनुपातमा हकप्रद सेयरबापतको रकम शतप्रतिशत चुक्ता गरिसकेका छन् । संस्थापकहरूले ५ अर्ब ४० करोड ९ लाख रुपैयाँ चुक्ता गरेका हुन् । कम्पनीको ४९ प्रतिशत साधारण सेयरमध्ये सर्वसाधारणबाट ५ अर्ब १९ करोड ९१ लाख रुपैयाँ चुक्ता हुनुपर्नेछ । मंगलबारसम्म सर्वसाधारण सेयरधनीबाट २ अर्ब ८३ करोड अर्थात् ५५ प्रतिशत रकम संकलन भएको कम्पनीका प्रमुख कार्यकारी अधिकृत मोहनप्रसाद गौतमले बताए । संस्थापकबाट शतप्रतिशत र सर्वसाधारणबाट ५५ प्रतिशत गरी हालसम्म ७८ प्रतिशत रकम संकलन भइरहेको छ, सेयर भर्ने स्थानमा व्यापक भीड देखिएको छ, बाँकी ६ दिनमा अपेक्षाकृत रूपमै रकम संकलन हुने देखिएको छ । हकप्रद सेयर भर्ने अन्तिम दिन आगामी २२ असोज सोमबारसम्म छ । १० अर्ब ५९ करोड रुपैयाँ चुक्ता पुँजी रहेको कम्पनीमा प्राधिकरणको ४१, नेपाल टेलिकमको ६ र नागरिक लगानी कोष तथा राष्ट्रिय बिमा संस्थानको २२ प्रतिशत संस्थापक सेयर छ । सेयर स्वामित्वअनुसार प्राधिकरणले ४ अर्ब ३४ करोड १९ लाख, नेपाल टेलिकमले ६३ करोड ५४ लाख र नागरिक लगानी कोष तथा राष्ट्रिय बिमा संस्थानले २१ करोड १८ लाख२१ करोड १८ लाख रुपैयाँ हकप्रद सेयरबापतको रकम चुक्ता गरिसकेका छन् । कम्पनीको ४९ प्रतिशत साधारण सेयरमध्ये कर्मचारी सञ्चय कोषका सञ्चयकर्ताको १७२८, आयोजनामा ऋण प्रवाह गर्ने कर्मचारीको २८८, कम्पनी र प्राधिकरणका कर्मचारीहरूको ८८४, दोलखावासीको १० र सर्वसाधारणको १५ प्रतिशत साधारण सेयर स्वामित्व छ । सर्वसाधारणतर्फबाट ५ अर्ब १९ करोड ९१ लाख रुपैयाँ चुक्ता हुनुपर्नेछ । कर्मचारी सञ्चय कोषका सञ्चयकर्ताले १ अर्ब ८२ करोड ९९ लाख ५२ हजार, सर्वसाधारणले १ अर्ब ५८ करोड ८५ लाख, दोलखावासीले १ अर्ब ५ करोड ९० लाख, कम्पनी र प्राधिकरणका कर्मचारीले ४० करोड ६६ लाख ५६ हजार र आयोजनामा कर्जा प्रवाह गर्ने संस्थाका कर्मचारीले ३० करोड ४९ लाख ९२ हजार रुपैयाँ हकप्रद सेयरबापत चुक्ता गर्नुपर्नेछ । हकप्रद सेयरबापतको रकम संकलनपछि कम्पनीको चुक्ता पुँजी २१ अर्ब १८ करोड रुपैयाँ पुग्नेछ ।"
तातोपानीबाट निर्यात शून्य,"(सिन्धुपाल्चोक), भूकम्पको आठ वर्ष पाँच महिनापछि उत्तरी तातोपानी नाका सर्वसाधारणका लागि खुलाइए पनि चीनले निर्यातलाई प्राथमिकता नदिँदा स्थानीय र व्यवसायी निराश भएका छन् । गत वैशाख १८ मा निर्यात, भदौ १५ मा तातोपानी नाका सर्वसाधारणका लागि सञ्चालनमा ल्याइएको थियो । पूर्णरूपमा खोलिएको नाकामा हालसम्म चिनियाँले एकोहोरो आफ्नो सामान मात्रै बिक्री गरिरहेका छन् । आयात दिनहुँ बढ्दो रहेको र निर्यात शून्य जस्तै भएपछि यहाँका व्यवसायी दिक्क भएको भोटेकोशी चेम्बर अफ कमर्सले जनाएको छ । स्थानीय व्यवसायीलाई नेपालबाट कुनै पनि स्थानीय उत्पादन र सामग्री चिनियाँ बजारमा लैजान दिइएको छैन । तातोपानी नाका चिनियाँ सामग्री बेच्न खोलिएको जस्तै भयो, सीमा गाउँमा उत्पादित अर्गानिक साग, निगुरो, फलफूलसमेत चिनियाँ बजारमा लैजान दिइएको छैन, नेपालमा बनेको एक पोका चाउचाउ लानु त धेरै परको कुरा भयो, भोटेकोशी२ की स्थानीय व्यवसायी सानुमाया शेर्पाले दुखेसो गरिन् । चिनियाँ मालसामान मात्रै बेच्ने चीनको नीतिले नेपालीलाई फाइदा नहुने र यस्तो एकलौटी व्यवहारले यहाँका सम्पूर्ण व्यवसायी चकित परेको उनले बताइन् । स्थानीयले मितेरी पुलपारिका चिनियाँ बजारबाट घरायसी प्रयोजनका लागि सामान ल्याउन पनि सीमामा सुरक्षाकर्मीबाट घण्टौं रोकेर झन्झटिलो बनाउने गरेको उनको भनाइ छ । भूकम्पअघि तातोपानीबाट हस्तकला, वनस्पति, जडीबुटी, चाउचाउ जस्ता एक सय ८२ प्रकारका सामग्री चीनको खासा, सिगात्से र ल्हासा बजारमा निर्यात हुने गर्थे । यहाँका सयौं व्यापारी निर्यातमा निर्भर थिए । चीनले निर्यात ठप्प जस्तै बनाएको तातोपानी सुक्खा बन्दरगाह तथा भन्सार कार्यालय प्रमुख दयानिधि केसीले बताए । वैशाख १८ मा निर्यात खुलेलगत्तै ७ कन्टेनरमा मुढा, मेट्रेस, कुर्सीलगायत ४३ लाख बराबरका सामग्री चीनमा पैठारी गरिएको थियो । त्यसयता कुनै निर्यात हुन सकेको छैन, निर्यात लगभग शून्य छ, बरु चीनले आयातलाई प्राथमिकता दिएको देखिन्छ । पहिले दिनहुँ ७ कन्टेनर भित्रिन्थे, अहिले १० देखि १२ कन्टेनरमार्फत सामग्री आइरहेको छ, केसीले भने । यस वर्ष ४ अर्ब ८० करोड राजस्व संकलनको लक्ष्य राखिएकामा अहिलेसम्म एक अर्ब ८० करोड संकलन भएको उनले जनाए । नाका सर्वसाधारणका लागि खोलिएयता राजस्व बढ्ने अनुमान छ । चिनियाँ कम्पनीले तातोपानीबाट सामग्री नमगाएका कारण निर्यात नियमित हुन नसकेको सिल्क ग्रुपका व्यवसायी विजय शेर्पाले बताए । नाका खुलेको दिनबाहेक सामग्री अर्डर जिरो छ, सबै सामग्री रसुवागढी नाकाबाट ल्याएको हुनाले तातोपानीबाट अर्डर नगरेको चिनियाँ कम्पनीले बताउँदै आएका छन्, शेर्पाले भने । रसुवागढी नाकाभन्दा कम दूरी पर्ने भए पनि तातोपानीबाट सामग्री निर्यातमा चासो नदिएको सिन्धुपाल्चोक उद्योग वाणिज्य संघका अध्यक्ष राजकुमार बस्नेतको भनाइ छ । काठमाडौंबाट चीनको व्यापारिक क्षेत्र खासा १ सय २४ र रसुवागढी १ सय ६४ किलोमिटर दूरीमा पर्छ, केरुङभन्दा तातोपानीबाट सिगात्से ३० किमि कम पर्छ । चीनको जुनसुकै कम्पनीबाट झिकाएका सामग्री खासाबाट तातोपानी पुग्न १२ देखि १५ दिन लाग्छ, फेरि यहाँबाट निर्यात खुम्चाइनुको कारण बुझ्न सकिएन ? बस्नेतले प्रश्न गरे । आठ वर्षपछि तातोपानीको गुल्जार फर्काउन सडक, भवनलगायतको व्यवस्थापनमा सरकारले तत्परता देखाउनुपर्ने उनले जनाए ।तातोपानी हुँदै दिनहुँ ४० जना चिनियाँ नेपाल आइरहेका छन् भने दुई सयभन्दा बढी नेपाली सामान किन्न चिनियाँ बजार पुग्छन् । चीनले व्यवस्थित पार्किड, अध्यागमन, सुरक्षा तथा प्रशासनिक भवन र बजार ठड्याएको छ । नेपालतर्फ मितेरी पुलनजिकै रहेको अध्यागमन कार्यालय कोदारीको आफ्नै भवन छैन, सञ्चालित भवन र कार्यालय राखिएको भाग जीर्ण छ । नियमित विद्युत् र सहज नभएकाले नेपाल घुम्न आउने चिनियाँ पर्यटकलाई भिसा इन्ट्री गर्न घण्टौंसम्म कुर्नुपर्ने बाध्यता छ । खण्डहर घरले भरिएको लिपिङ बजार, जीर्ण अध्यागमन भवन र अव्यवस्थित भन्सार गेट, ध्वस्त सडक, क्वारेन्टाइनदेखि आयातित वस्तुको गुणस्तर परीक्षण गर्ने उपकरण छैन । बाढीपहिरोले जीर्ण बनाएको बाह्रबिसेदेखि तातोपानी (कोदारी राजमार्ग) २६ किलोमिटर सडक उस्तै जोखिमपूर्ण छ । प्रधानमन्त्रीको चीन भ्रमणमा अरनिको राजमार्ग मर्मत र सुधार गर्ने सहमति भएको छ । तर यसअघिझैं कमसल काम भए सडकको अवस्था नसुधारिने जनप्रतिनिधिको भनाइ छ । यसअघि चाइना रेलवे (फोर्थ) कन्स्ट्रक्सन ब्युरो ग्रुप कम्पनी लिमिटेड (सीआरसीसी) ले दुई पटक राजमार्गमा १७ स्थानमा ट्र्याक खोल्दै मर्मत सम्भार र कालोपत्रको काम सकेको थियो । राजमार्गको (बसेरी लिपिङ खण्ड) मा एक अर्ब ३६ करोड बराबर खर्चिएको सडक डिभिजन कार्यालय चरिकोटले जनाएको छ । ४० फुटे चिनियाँ ट्रेलर गुड्दा सडकलाई जोखिम बढ्ने भएकाले लार्चास्थित बन्दरगाहसम्म ट्रेलरले सामान ल्याउने र त्यहाँबाट अर्कोमा सारेर साना कन्टेनरले काठमाडौं ढुवानी गरेको प्रमुख जिल्ला अधिकारी रमेश न्यौपानेको भनाइ छ ।"
समापनमा एरिकाले झन्डा बोक्ने,"कांस्य पदक १३ लाख (व्यक्तिगत)३ लाख ९० (टिम, प्रति खेलाडी)२ लाख ६० हजार (प्रशिक्षक)१ लाख ३० हजार (सहायक प्रशिक्षक, व्यवस्थापक, फिजियो वा चिकित्सक)३ लाख ९० (सम्बन्धित खेल संघ)"
छिटो शतक र उच्च योगफल,"दिल्ली (एएफपी) एडेन माक्रमले विश्वकप क्रिकेट इतिहासकै सबैभन्दा छिटो शतक बनाउँदा दक्षिण अफ्रिकाले शनिबार श्रीलंकामाथि कीर्तिमानी स्कोरसहित १ सय २ रनको विजय हात पारेको छ । दक्षिण अफ्रिकाले ५ विकेट गुमाई ४ सय २८ रन बनायो, जुन विश्वकपको उच्च योगफल हो । अस्ट्रेलियाले सन् २०१५ मा पर्थमा अफगानिस्तानविरुद्ध यसअघि ४ सय १७ रन बनाएको थियो । दक्षिण अफ्रिकाको स्कोर एकदिवसीय अन्तर्राष्ट्रियकै नवौं उच्च स्कोर हो । माक्रमले ५४ बलमा १ सय ६ रन बनाए । उनले ४९ बलमै शतक बनाएर विश्वकपको सबैभन्दा छिटो शतकमा आफ्नो नाम लेखाए । आयरल्यान्डका केभिन ओब्राइनले २०११ मा बेंगलुरुमा इंग्ल्यान्डविरुद्ध ५० बलमा शतक बनाएका थिए । माक्रमले कुल १४ चौका र ३ छक्का प्रहार गरे । दक्षिण अफ्रिकाबाट रोसी भान डेर डुसेनले १ सय ८ र क्विन्टन डी ककले पनि १ सय रन बनाए । विश्वकपमा पहिलो पटक एकै इनिङ्समा तीन शतक सम्भव भएको थियो । जवाफमा श्रीलंकाले केही प्रतिरोध गरे पनि टोली ४४५ ओभरमा ३ सय २६ रनमै अलआउट भयो । मेहदीको अलराउन्ड प्रदर्शनब्याट र बल दुवैमा मेहदी हसन मिराज चम्किएपछि बंगलादेशले धर्मशालामा अफगानिस्तानमाथि ६ विकेटको विजय पायो । अफ स्पिनर मिराजले ३ विकेट लिएपछि टस हारेको अफगानिस्तान ३७२ ओभरमा १ सय ५६ रनमा अलआउट भयो । कप्तान सकिब अल हसनले पनि ३ विकेट लिएपछि अफगानिस्तान संकटमा परेको थियो । ४७१ हुँदै ११२२ को राम्रो स्थितिमा रहेको अफगानिस्तानले अन्तिम ८ विकेट ४४ रनमा गुमायो । चार वर्षअघिको पछिल्लो विश्वकपमा पनि सकिबले अफगानिस्तानविरुद्ध २९ रन खर्चेर ५ विकेट लिएका थिए । अफगानिस्तानबाट ओपनर रहमनुल्लाह गुरबाजले ४७ रन बनाएका थिए । दुई पटक जीवनदान पाएका मिराजले त्यसपछि ५७ र नोजमुल हुसैन सान्तोले अविजित ५९ रन बनाएपछि बंगलादेशले १५ भन्दा बढी ओभर बाँकी रहँदै खेल जितेको थियो ।"
हाउन्डस र विशाल मिलनको पहिलो जित,"काठमाडौं (कास) त्रिभुवन आर्मी क्लबले नेसनल बास्केटबल लिगको दोस्रो स्थानमा पुग्ने मौका गुमाएको छ । टोली हाउन्ड्स एकेडेमीसँग ७९१०१ स्कोरले पराजित भयो । हाउन्डसले जस्तै विशाल मिलन केन्द्रले पनि आठ टोली सहभागी लिगमा पहिलो जित हात पारेको छ ।राखेप कभर्डहलमा आर्मी र हाउन्ड्सबीचको खेलमा पहिलो क्वाटर २५२५ को बराबरीमा रहे पनि त्यसपछि हाउन्ड्सले वर्चस्व जमायो । हाउन्ड्सले दोस्रो क्वाटर ६१३८, तेस्रो क्वाटर ७३५९ को अग्रतासँग खेल आफ्नो पक्षमा पारेको थियो । प्लेयर अफ द म्याच आर्मीका निकेश रखाल मगरले ३० स्कोर गरे ।आर्मी ४ खेलमा ५ अंकसहित पाँचौं स्थानमा छ । टाइम्स क्लब पहिलो चारै खेल जितेर ८ अंकसहित शीर्षस्थानमा छ । रोयल स्पोर्टस सेन्ट्रल ७, कीर्तिपुर बास्केटबल क्लब ६ र बूढानीलकण्ठ ५ अंकसहित दोस्रोदेखि चौथो स्थानमा छन् । बूढानीलकण्ठलाई विशाल मिलन केन्द्रले ९७८८ को स्कोरमा हरायो । प्लेयर अफ द म्याच दिप्सन केसीले २१ स्कोर गर्दै विशाल मिलनलाई विजय दिलाए । यी दुई टोलीबीचको पहिलो क्वाटर २१२१ को बराबरीमा टुंगिएको थियो । दोस्रो क्वाटरमा बूढानीलकण्ठले ४४३३ को अग्रता बनायो । तेस्रो क्वाटर ६२६१ को अग्रताका साथ विशाल मिलनले विजय हात पारेको हो ।"
केसीएमआईटी सेमिफाइनलमा,काठमाडौं (कास) कान्तिपुर कलेज अफ म्यानेजमेन्ट एन्ड इन्फोर्मेसन टेक्नोलोजी (केसीएमआईटी) र ब्लुबर्ड कलेज लो स्कोरिङ खेलमा विजय हात पार्दै एपेक्स अन्तर कलेज क्रिकेटको सेमिफाइनल पुगेका छन् । एपेक्स कलेजको आयोजनामा हब इन्टरनेसनलको प्रस्तुति रहेको प्रतियोगिताको शनिबार सुरु क्वाटरफाइनलमा केसीएमआईटीले सेन्ट जेभियर्स कलेजलाई ३ विकेट र ब्लुबर्डले पाटन संयुक्त क्याम्पसलाई ९ विकेटले पराजित गर्यो ।मूलपानीको तल्लो क्रिकेट मैदानमा टस जितेर पहिला ब्याटिङ गरेको सेन्ट जेभियर्स १७५ ओभरमा ५७ रनमा अलआउट भयो । विजयी लक्ष्य पछ्याउन केसीएमआईटीलाई पनि सजिलो भएन । टोलीले १२२ ओभर खेल्दै ७ विकेट गुमाएको थियो । अर्को खेलमा टस जितेर ब्याटिङ गरेको पाटन १८५ ओभरमा ५८ रनमा अलआउट भयो । अविनाश ठाकुर र निर्मल लुइँटेलले समान १२ तथा विशाल पाण्डेले १० रन बनाए । ब्लुबर्डका विपिन आचार्यले ४ विकेट लिए । प्लेयर अफ द म्याच उनले ४ ओभरमा ८ रनमात्र खर्चे । मेहुल श्रेष्ठ र अविनाश बस्यालले २२ विकेट लिए । ब्लुबर्डले ९ ओभरमै लक्ष्य पूरा गर्यो । गौरव पौडेल १८ बलमा २३ र रोनिम तिवारी २४ बलमा २० रन बनाई अविजित रहे ।
