शीर्षक,विवरण
ब्रेक सु र भेपमा सुन ल्याएको अभियोगमा फरार गिरोह उत्तरी नाकाबाट सुन तस्करीमा सक्रिय,"(काठमाडौं)हङकङबाट हवाईमार्ग हुँदै ब्रेक सु र विद्युतीय चुरोट (भेप) मा लुकाएर सुन ल्याउने गिरोहकै योजनामा दोलखा र रसुवाका चिनियाँ नाकाबाट तस्करीको सुन आइरहेको पाइएको छ । त्रिभुवन विमानस्थल हुँदै तस्करीको आरोपमा फरार गिरोहका सदस्य नै दोलखा, रसुवाबाट सुन तस्करीमा सक्रिय भएको प्रहरी अनुसन्धानबाट खुलेको हो । ६१ किलो सुन तस्करीमा चिनियाँ नागरिक दावाजिन वाङसहितका अभियुक्त फरार छन्, यद्यपि यो मुद्दाको अनुसन्धान सकिएर मुद्दा अदालत पुगिसकेको छ । पूर्वसभामुख कृष्णबहादुर महरासहित माओवादी नेताका परिवारसँग निकट सम्बन्ध बनाएका सुन तस्करीका अभियुक्त दावा छिरिङ तथा थप ८ विदेशी हाल थुनामा छन् । तर, यो गिरोहकै १५ जना फरार छन् । फरार व्यक्तिकै योजनामा दोलखा र रसुवाका चिनियाँ नाकाबाट सुन ल्याउने गरेको पछिल्लो अनुसन्धानले देखाएको हो । पहिलो चरणको अनुसन्धान सकाएर अदालतमा पुगेको मुद्दा र अनुसन्धानका क्रममा रहेको विषयसँग दोलखा र रसुवाबाट भित्रिएको सुन एउटै समूहको भएको आधार देखिएको छ । अदालत पुगेको मुद्दासँग सम्बन्धित सुनजस्तै हालै बरामद सुन बौद्ध र ठमेल क्षेत्र जाने क्रममा थियो, सीआईबी प्रमुख एआईजी किरण बज्राचार्यले भनिन् । विमानस्थलबाट हुने नेटवर्क भत्किएपछि चिनियाँ तस्करले हिउँ पग्लेको मौका छोपेर उत्तरतर्फका विकट नाकालाई छानेको हुन सक्छ, उनले भनिन् । भेप र ब्रेक सुमा लुकाएर ल्याएको सुन तस्करी प्रकरणको किनारा नलाग्दै डेढ महिनायता रसुवाबाट ३ किलो र दोलखाबाट ७ किलो सुन बरामद भएको छ । पक्राउ परेका केही भरियाले यसअघि पनि पटकपटक यी नाकाबाट चिनियाँ तस्करले सुन ल्याएको बयान प्रहरीलाई दिएका छन् । दोलखा र रसुवाबाट बरामद सुन पनि ठमेल र बौद्धमा लैजाने गरी चिनियाँ तस्करले भरियालाई जिम्मा दिएको पाइएको छ । सीआईबीको टोलीले शनिबार रसुवाको बेत्रावती पुलबाट १ किलो सुनसहित रसुवा गत्लाङका दावा साङ्बो तामाङ र आमाछोदिङका विशाल तामाङलाई पक्राउ गरेको छ । बुधबार दोलखा प्रहरीले चिनियाँ नाका रोङजिया हुँदै भित्र्याइएको ४ किलो सुनसहित बिगु गाउँपालिका१, लामाबगरका केशर तामाङ, पेम्बा तामाङ, माधव मगर, नुर्वछिरिङ शेर्पा र सुनमाला तामाङलाई पक्राउ गरेको थियो । त्यसको भोलिपल्टै सीआईबीले रोङजिया नाकाबाटै भित्रिएको थप ३ किलो सुन बरामद गर्यो । पक्राउ परेकामध्ये पेम्बाले आफूलाई चिनियाँ व्यक्तिले सुन दिएको खुलाएका छन् । अनुसन्धानकर्मीका अनुसार ती चिनियाँ यसअघिकै सुन तस्करीमा प्रहरी खोजी सूचीमा रहेका व्यक्ति हुन् । रोङजियासम्म सुन ल्याएका चिनियाँले पेम्बा र माधवलाई हस्तान्तरण गरेका थिए । त्यसपछि सुन काठमाडौंसम्म लैजान केशर तामाङले जिम्मा लिएका थिए । काठमाडौंसम्म सुन लैजाने जिम्मा नुर्वछिरिङ र सुनमालालाई दिइएको थियो । यो सबै सेटिङ चिनियाँ गिरोहको योजनामा गरिएको खुलेको छ ।भदौ ३ मा रसुवा प्रहरीले टिमुरेबाट स्याफ्रुबेंसी आउँदै गर्दा सिन्धुपाल्चोक भोटेकोशीका सुदीप शेर्पालाई पक्राउ गरेको थियो । शेर्पाले उक्त सुन सिन्धुपाल्चोक भोटेकोशी घर भई रसुवा टिमुरे बस्दै आएका फुसाङ शेर्पालाई दिएको बयान दिएका थिए । रसुवा र दोलखाका नाकाबाट भएका तस्करीको सुन ठमेल र बौद्धमा रहेको अर्को गिरोहलाई दिने तयारी रहेको पाइएको छ । पूर्वसभामुख महराको परिवारसँग निकट तस्कर दावाजिन वाङकै सेटिङमा २०७६ वैशाख १० मा भित्रिएको ७ किलो सुन स्याउ बोकेको ट्रकबाट बरामद भएको थियो । दावाजिन आफूलाई फलफूल व्यापारीका रूपमा चिनाउँदै आएका थिए । सुनसहित ट्रक चालक नवकुण्ड गाउँपालिका१, रसुवा यार्साका शेरग्याल्पो घलेलाई प्रहरीले पक्राउ गरे पनि त्यसभन्दा माथि अनुसन्धान जानै पाएन । सुन व्यवस्थापनमा खटिएका दावाजिन र हाल पक्राउ परेका दावा छिरिङको समूह जोडिएको तर त्यसमा कुनै अनुसन्धान नै नभएको प्रहरी अधिकारीहरू बताउँछन् । दावाजिन र उनको समूहसँग तस्करीको सुन छुटाउनेबारे मोबाइल सम्पर्क गरेको भेटिएपछि महराका छोरा राहुल पक्राउ परेका थिए । स्रोतका अनुसार दावाजिन गत वैशाख १५ मा काठमाडौंबाट भागेर चीन पुगेका थिए । उतैबाट फेरि लटलटमा उनीसहितको समूहले सुन पठाउने गरेको अनुसन्धानमा संलग्न प्रहरीका एक अधिकारीको भनाइ छ । ब्रेक सुमा भित्रिएको सुनको अनुसन्धान चलिरहेका बेला दावाजिनले काठमाडौंमा रहेका केही भरियासँग सुन पास गराउनेबारे गरेको संवाद यसअघि कान्तिपुरले बाहिर ल्याएको थियो । चीनतर्फका कतिपय नाका वैशाखदेखि असोजकात्तिकसम्म सहज रूपमा मानव आउजाउ गर्न मिल्छ । मंसिरदेखि चैतसम्म हिपपात हुने सिजन भएकाले नाका छिचोलेर आउजाउ गर्न कठिन हुने भएकाले तस्करले हिउँ पग्लेको मौकामा सुन तस्करी गर्ने गरेको देखिन्छ । पछिल्लो पटक दोलखाबाट बरामद सुन प्रकरणले त्यसलाई पुष्टि गरेको हो । रसुवाकेरुङ र तातोपानी नाका भने बाह्रै महिना मानिस आउजाउ गर्न मिल्ने औपचारिक नाका हुन् । हिल्सा, टिंकर, कोरला, किमाथांकालगायत नाका पनि अपवादबाहेक सहजै आउजाउ गर्न मिल्छ । तर, सुरक्षा निकाय र अन्य सरकारी संयन्त्रको पहुँच नभएका नाकालाई सुन तस्करीमा प्रयोग गर्ने गरेको देखिन्छ । गत असार २९ मा ब्रेक सुमा लुकाएर हङकङबाट भित्र्याएको करिब ६१ किलो सुन साउन २ मा भन्सार जाँचपास गरेर सिनामंगल सडक पुगेको अवस्थामा बरामद भएको थियो । त्यसको अनुसन्धानबाट खुलेका प्रमाणका आधारमा ९ जना विदेशीसहित २९ विरुद्ध असोज १ मा करिब साढे ३ अर्ब रुपैयाँ बिगो मागदाबीसहित जिल्ला सरकारी वकिल कार्यालय काठमाडौंले मुद्दा दायर गरेको छ । त्यसअघि २०७९ पुस १० मा दुबईबाट भेपमा लुकाएर ल्याएको ९ किलो सुन प्रकरणको अनुसन्धान पनि सीआईबीमा जारी छ । भेपमा लुकाएर ल्याएको सुन प्रकरणमा पूर्वसभामुख तथा माओवादी उपाध्यक्ष कृष्णबहादुर महराका छोरा राहुल अनुसन्धानका लागि सीआईबीको नियन्त्रणमा छन् ।"
एमाले प्रदेश अधिवेशनले देखायो नयाँ शक्ति संघर्ष,"(काठमाडौं)एमालेमा नेतृत्वले सर्वसम्मत गर्न दबाब दिए पनि प्रदेश अधिवेशनहरूमा प्रतिस्पर्धी र कार्यकर्ता पंक्तिले त्यसलाई अस्वीकार गरेका छन् । भदौको तेस्रो साता एमालेको लुम्बिनी प्रदेश अधिवेशनबाट सुरु भएको आन्तरिक प्रतिस्पर्धाको क्रम वाग्मती प्रदेशमा पनि कायम रह्यो । कर्णाली र कोशी प्रदेशमा जारी अधिवेशनमा पनि नेतृत्व छनोट आन्तरिक प्रतिस्पर्धाबाट हुने देखिएको छ । गण्डकी प्रदेशको अधिवेशन उद्घाटन सोमबार हुँदै छ भने मधेश, सुदूरपश्चिम र उपत्यका विशेषको असोजको तेस्रो साताभित्र हुनेछ । जसमा विभिन्न पदका लागि नेताका दाबी सुरु भइसकेका छन् । एमाले विभाजन हुँदै जिल्ला अधिवेशनसम्म आइपुग्दा पार्टीभित्र सर्वसम्मति भनेकै उन्नत आन्तरिक लोकतन्त्र हो भन्ने भाष्य निर्माण गरिएको थियो । एमाले अध्यक्ष केपी शर्मा ओली प्रदेशमा नेतृत्व छनोटमा सर्वसम्मतका नाममा आफ्नै पोल्टाकालाई नेतृत्वमा पुर्याउन प्रयासरत देखिन्छन् । २०७८ मंसिरमा सौराहाको दसौं महाधिवेशनमा अध्यक्ष ओलीले पदाधिकारी तथा केन्द्रीय सदस्यका नाम हलमा पढेका थिए । जुन पदमा जसको नाम घोषणा गरिएको थियो, त्यसमा उसैले मात्रै उम्मेदवारी दिन भनिएको थियो । तर सूची बाहिर रहेका केही नेताहरूले उम्मेदवार दिए पनि उनीहरूलाई मतदान नगर्न प्रतिनिधिमा उर्दी जारी गरिएको थियो । जसमा सूची बाहिर रहेका नेताहरू भीम रावल, घनश्याम भुसाल, टंक कार्की र भीम आचार्यसहितलाई मतदान नगर्ने भनिएको थियो । आन्तरिक लोकतन्त्रलाई निषेध गरेको भन्दै पार्टीभित्र र बाहिर पनि अध्यक्ष ओलीको आलोचना भएको थियो । जारी प्रदेश अधिवेशनबाट ओलीको एकाधिकारको प्रतिरोध सुरु भएको नेताहरू बताउँछन् । एमाले पहिले आन्तरिक लोकतन्त्रको अभ्यास गर्ने पार्टी थियो । सौराहा महाधिवेशनमा नियन्त्रित आन्तरिक प्रजातन्त्रिक अभ्यास गरिएको थियो, एमालेका एक पदाधिकारीले भने, श्रेष्ठता र पहलकदमीमार्फत नेतृत्वमा पुग्ने हाम्रो नीति थियो । त्यसलाई बीचमा रोक्ने काम गरियो । अहिले कार्यकर्ताबाट त्यसमा विद्रोह देखिएको छ । ओली नजिककाले विद्रोह सुरु गरेका छन् । उनका अनुसार प्रदेश महाधिवेशनबाट एमाले पुरानो चरित्रको आन्तरिक लोकतन्त्रमा फर्किन खोजेको छ । नेतृत्वको आँखी हुन तयार छन्, जतिसुकै प्रलोभन र दबाब दिँदा पनि कार्यकर्ताले उम्मेदवारी दिने आँट गरेका छन्, ती पदाधिकारीले भने ।खुला विश्वविद्यालयका डिन तथा राजनीतिक विश्लेषक खगेन्द्र प्रसाईंले केही समय रोकिएको पार्टीको आन्तरिक लोकतान्त्रिक अभ्यासलाई पुनः सुरु गर्न खोजेको देखिन्छ । नेतृत्व छनोटमा अलिकति लोकतान्त्रिक अभ्यास हुन थालेको हो कि भनेर देखायो, प्रसाईंले भने, चुनावबाट पार्टीभित्रका अन्तरविरोध समाधान गर्ने पक्ष राम्रो हो, मतदान भनेको लोकतान्त्रिक अभ्यासको सानो हिस्सा मात्रै हो । त्यसअघि अर्थपूर्ण संवाद, छलफल र विमर्श हुन सके मात्रै सार्थक हुन्छ । प्रदेश अधिवेशनमा नेतृत्व चयनका लागि प्रतिस्पर्धा मात्र भएको छैन, ओलीले रुचाएका उम्मेदवारका विरुद्ध नै उम्मेदवारी परेका छन् । केही प्रदेशमा त ओलीले रुचाएका अहिलेका उम्मेदवारविरुद्ध उनी निकट भनेरै यसअघि चिनिँदै आएका नेताहरू नै प्रतिस्पर्धी बनिरहेका छन् । त्यति मात्र होइन ओलीका उत्तराधिकारीका रूपमा हेरिएका विष्णु पौडेल र शंकर पोखरेल नै आआफ्नो पक्ष बलियो बनाउन सक्रिय देखिन्छन् । लुम्बिनीमा हरि रिजाललाई हराउँदै राधाकृष्ण कँडेल अध्यक्षमा दोहोरिए भने वाग्मतीमा कृष्णप्रसाद दाहाललाई कैलाशप्रसाद ढुंगेलले हराए । त्यसैगरी कोशीमा घनश्याम खतिवडा र विनोद ढकाल तथा कर्णालीमा मीनबहादुर शाही, गुलाबजंग शाह र प्रकाश रोकायाबीच अध्यक्षमा प्रतिस्पर्धा हुँदै छ । शाहीलाई अध्यक्ष ओली र महासचिव पोखरेलको समर्थन रहेको छ भने स्थायी कमिटीका सदस्य यामलाल कँडेलसहितका नेताहरूले शाहलाई अघि सारेका हुन् । कँडेल नवौं महाधिवेशनदेखि नै अध्यक्ष ओलीको साथमा छन् । आफूलाई लामो समयदेखि साथ दिँदै आएका कार्यकर्ताबीच नै प्रतिस्पर्धा हुँदासमेत कसलाई नेतृत्वमा लाने भनेर हस्तक्षेप गर्न भने अझै छोडिएको छैन, एमालेका अर्का पदाधिकारीले भने, अहिले अध्यक्षलाई चुनौती दिने कोही नदेखिए पनि उत्तराधिकारी हुन खोज्नेहरूको होड भने देखिन्छ । अध्यक्षले चाहँदैमा टीका लगाएको भरमा मात्रै नेतृत्वमा पुर्याउन सकिँदैन भन्ने पनि संकेत हो यो ।लुम्बिनीको नेतृत्व छनोटको विषयलाई उपाध्यक्ष पौडेल र महासचिव पोखरेलबीचको प्रतिस्पर्धाका रूपमा हेरिएको थियो । त्यसैगरी, सोमबारदेखि सुरु हुने गण्डकी प्रदेश अधिवेशनलाई भने उपमहासचिव पृथ्वीसुब्बा गुरुङ र स्थायी कमिटी सदस्य खगराज अधिकारीबीचको प्रतिस्पर्धाका रूपमा हेरिएको छ । वाग्मती अधिवेशन सकिएलगत्तै कतिपय कार्यकर्ताहरूले सामाजिक सञ्जालमा पार्टी नेतृत्वमा रहेकाले आफूले चाहेको व्यक्तिलाई चुनाव जिताउन पटकपटक निर्वाचन कार्यतालिका परिवर्तन गरेर गलाउने र दबाब दिने काम भएको भन्दै असन्तुष्टि व्यक्त गरेका छन् । उनीहरूले पार्टी स्रोत र साधनको दुरुपयोग गरिएको र कार्यकर्ताहरूलाई प्रलोभन र दबाब दिने काम भएको आरोपसमेत लगाएका छन् । वाग्मती प्रदेश अधिवेशनको मंगलबार बन्दसत्र सकिएलगत्तै निर्वाचन प्रक्रिया सुरु हुने बताइएको थियो । तर सहमति गर्ने भन्दै नेतृत्वको दबाबमा निर्वाचन तालिकालाई पटकपटक परिमार्जन गर्ने काम भएको थियो । केही नेताहरूले पार्टी कार्यालयमै बसेर प्यानल निर्माण गरी सूची बाँडेको भिडियोसमेत सामाजिक सञ्जालमार्फत बाहिरिएको थियो । जबकि पार्टीले प्यानल निर्माण गरेर चुनाव लडे उम्मेदवारी खारेजसम्मको चेतावनी दिएको थियो ।वाग्मतीमा अध्यक्ष ओली र महासचिव पोखरेलले अघि सारेका भनिएका ढुंगेलले चुनाव जितेका छन् । तर संस्थापनले चाहेको हस्त पण्डित भने नवराज सिलवालसँग सचिवमा एक मतले पराजित भएका छन् । ओली निकट गोकुल बाँस्कोटा दाहालको पक्षमा र महेश बस्नेत भने ढुंगेललाई अध्यक्ष बनाउन लागेका थिए । वाग्मती प्रदेशमा प्रतिस्पर्धामा रहेका दाहाल र ढुंगेल दुवै अध्यक्ष ओलीलाई लामो समयदेखि समर्थन गरेका व्यक्तिहरू थिए, वाग्मतीको अधिवेशनमा अध्यक्ष मण्डलमा रहेका एक सदस्यले भने, उहाँ (ओली) ले मिलेर नेतृत्व चयन गर्न भन्नुभयो । मिल्न नसक्दा स्वच्छ प्रतिस्पर्धा गर, म कुनै हस्तक्षेप गर्दिनँ भनी सार्वजनिक रूपमा पनि भन्नुभएन र व्यवहारमा पनि देखाउनुभएन । अध्यक्षलाई गुट बनाउनुपर्ने बाध्यता किन आइपरेको हो, बुझ्न सकिएन । राजनीतिक विश्लेषक प्रसाईंका अनुसार नेपालका कम्युनिस्ट पार्टीमा अध्यक्ष वा महासचिवले आआफ्नो गुट चलाउने गरेको र त्यसैको बलमा पार्टीको नेतृत्वमा पुग्ने र टिक्ने गरेका छन् ।२०७१ सालमा भएको नवौं महाधिवेशनमा प्यानल नै निर्माण गरी चुनावी प्रतिस्पर्धा भएको थियो । उक्त महाधिवेशनमा स्थायी प्रकारको गुटबन्दी नै थियो । २०७८ भदौमा एमालेबाट माधवकुमार नेपाल र झलनाथ खनालको बहिर्गमनपछि एमालेले गुटबन्दी समाप्त भएको बताउँदै आएको छ । एकै जना व्यक्तिको पकड हुँदा केही समय पार्टीभित्र गुट छैन कि जस्तो लाग्छ, राजनीतिक विश्लेषक प्रसाईंले भने, धेरैका महत्त्वाकांक्षालाई व्यवस्थापन गरेर अघि बढ्न सम्भव नै हुँदैन । सरकार बाहिर हुँदा झनै व्यवस्थापन गर्न स्रोत र साधनको अभाव हुन्छ, क्षमता पनि खिइन्छ । अहिले एमाले सत्तामा हुन्थ्यो भने यो प्रतिस्पर्धा नहुन पनि सक्थ्यो । त्यसमा हुने अवसरले प्रतिस्पर्धालाई दबाइदिन सक्थ्यो । केन्द्र र ६ वटा प्रदेशमा एमाले विपक्षीमा रहेको छ । कोशी प्रदेशमा सरकार भए पनि बहुमत पुर्याएर सत्तामा रहिरहने सम्भावना न्यून छ । एमालेले पार्टीभित्र नयाँ गुटबन्दी सुरु नहोस् भनेर नेतृत्व छनोट सर्वसम्मत रूपमा गर्न जोड दिएको बताउँदै आएको थियो । तर अपेक्षाकृत परिणाम दिन सकेन । कतिपयले सर्वसम्मतिका नाममा जबर्जस्ती गरिएको आरोप लगाए । तल्लो तहसम्म पार्टीलाई मजबुत बनाउन भन्दै सुरु गरेको मिसन ग्रासरुट को समयमा पनि कार्यकर्ताहरूले सर्वसम्मतिका नाममा माथिबाट नेतृत्व लादिएको भन्दै असन्तुष्टि जनाएका थिए । नेतृत्वले सर्वसम्मत भनिरहे पनि कार्यकर्ताहरूमा कमिटीको गठन आन्तरिक प्रतिस्पर्धाबाट गर्नेमा जोड रहँदै आएको देखिन्छ । तर नेतृत्वले भने निर्वाचन प्रक्रियामा हस्तक्षेप गरेर आफू अनुकूलका व्यक्तिलाई पदमा ल्याउन खोज्दै आएका छन् ।"
जुम्लाका किशोरीमा फुटबल क्रेज,"(जुम्ला)तीन वर्षअघि जुम्ला गुठिचौर४ की पुस्तिका न्यौपाने पुराना कपडाको डल्लो बनाएर धान भित्र्याइसकेपछिको बाँझो खेतमा साथीहरूसँग फुटबल खेल्थिन् । छोरीहरूले फुटबल खेलेको देखेर अभिभावक र गाउँलेहरू अचम्म मान्थे । यस्तो दृश्य हिजोआज जुम्लाका प्रत्येक गाउँमा देखिन्छ । तर फरक के छ भने हिजोआज छोरीहरूले फुटबल खेलेको देखेर स्थानीयहरू अचम्म पर्दैनन् । कपडाको डल्लोबाट फुटबल खेल्न सिकेकी पुस्तिका शनिबारदेखि सदरमुकाम खलंगामा जारी १६ वर्षमुनिका (अन्डर सिक्सटिन) फुटबल प्रतियोगितामा कप्तान बनेर खेल्दैछिन् । उनी जस्तै जिल्लाका किशोरी अहिले विद्यालय तहमै क्लब बनाएर फुटबलको अभ्यासमा जुटेको देखिन्छ । पुस्तिकाले सुनाइन्, यस्ता क्लबहरू फुटबल प्रतियोगितामा पनि सामेल भइरहेका छन् । सदरमुकाम खलंगामा एन्फाद्वारा आयोजित अन्डर१६ फुटबल प्रतियोगिता चलिरहेको छ । जसमा १८ विद्यालयका किशोरीका १२ टिम र किशोरका १८ टिम खेल्दै छन् । किशोरीहरूमा बढ्दो फुटबल क्रेजका पछाडि स्थानीय स्कुलहरूको ठूलो भूमिका छ । किनकि स्कुलहरूले फुटबल खेलमा उनीहरूलाई सहभागी गराइरहेको देखिन्छ । १० कक्षामा अध्ययनरत गुठिचौर५ की १५ वर्षीया टीका थापा स्थानीय खेलाडी हुन् । उनलाई संसारभरका फुटबल खेलबारे चासोमात्रै छैन, भविष्यमा राम्रो खेलाडी बन्ने सपना देखिरहेकी छन् । उनको विद्यालयमा हरेक दिन आधा घण्टा फुटबल अभ्यास भइरहन्छ । खेल शिक्षक ललित स्वाँरले शुक्रबारीय अतिरिक्त क्रियाकलापमा समेत फुटबल खेल हुने गरेको बताए ।खलंगा बजारस्थित जुम्लाको पुरानो विद्यालय चन्दननाथ माविले एक जना फुटबल रेफ्रीलाई खेल शिक्षकका रूपमा राखेको छ । विद्यालयले फुटबल अभ्यास नियमितजसो गराइरहेको छ । पहिले गाउँगाउँमा भलिबलको चर्चा निकै हुन्थ्यो, अहिले फुटबलको छ, प्रधानाध्यापक टंकबहादुर महतले भने, पहिले भलिबल खेलाडी धेरै भेटिन्थे, अहिले फुटबल खेलाडी । जुम्लामा १ सय ८० सामुदायिक विद्यालयमध्ये सबैजसोमा किशोरकिशोरीका क्लब छन् र यस्ता क्लबमार्फत उनीहरूले फुटबलको सीप सिकिरहेका छन् । यस्ता क्लबलाई तीन वर्षयता जिल्ला फुटबल संघ, एन्फाले सघाइरहेको छ । कतिपय स्कुलले भने फुटबल प्रशिक्षक पनि राखेका छन् । किशोरीहरू विश्वकप फुटबलदेखि अन्य राष्ट्रिय तथा अन्तर्राष्ट्रिय प्रतियोगिता टीभी र युट्युबबाट हेर्ने गर्छन् भने सबैजसो खेलाडीबारे चासो र उत्सुकता राख्छन् । जिल्लामा २०६९ सालमा एन्फाको स्थापना भएको थियो । एन्फाले यहाँ फुटबलको क्रेज बढाउन भूमिका खेलिरहेको छ । ६ महिनाअघि मात्रै एन्फाले १६ वर्षमुनिका किशोरकिशोरीका लागि ग्रासरुट फुटबल गराएको थियो । यसका अलावा एन्फाले १६ वर्षमुनिका किशोरकिशोरीलाई जिल्लास्तरीय प्रतियोगितामा सहभागी गराउँदै आएको छ । एन्फा जुम्लाका अध्यक्ष भरत बुढाथापाले दसैंलगत्तै हरेक विद्यालयमा रेफ्रीको तालिम चलाउने योजना रहेको बताए । उनले भने, स्कुलदेखि नै फुटबल सुरु गर्दा राष्ट्रिय, अन्तर्राष्ट्रिय खेलाडी उत्पादन गर्न सकिन्छ भन्ने आशामा छौं । फुटबलको क्रेज फैलिरहे पनि जिल्लामा खेल मैदानको भने अभाव छ । एउटा फुटबल रंगशाला निर्माणाधीन अवस्थामा छ । हरेक वर्ष जिल्लाका राजनीतिक दलहरूले खेल मैदानका लागि बजेट छुट्याउने आशा देखाए पनि पूरा हुन सकेको छैन । एन्फा अध्यक्ष बुढाथापाले स्थानीय तहहरूले सहयोग नगर्दा खेलकुद विकासमा असहज भएको बताए । एन्फाले छुट्याएको थोरै बजेटले खेलकुद विकास सम्भव छैन । स्थानीय युवामा देखिएको फुटबल मोहले सकारात्मक सन्देश दिइरहेको छ, अध्यक्ष बुढाथापाले भने, जिल्लास्तरीय प्रतियोगितामा न्यूनतम १० देखि २० टिमसम्मले भाग लिने गरेका छन्, यो क्रेजलाई सबैले सहयोग गर्न सके हुन्थ्यो ।"
मुलुककै उत्कृष्ट तीन सामुदायिक विद्यालय,"(सिन्धुली) र (सल्यान)देशभरका २७ हजार सामुदायिक विद्यालयमध्ये सिन्धुलीका दुई र सल्यानको एउटा विद्यालय माध्यमिक तहमा उत्कृष्ट नतिजा ल्याएर पुरस्कृत भएका छन् । विषयगत शिक्षक, भौतिक पूर्वाधार, शैक्षिक सामग्रीलगायतको अभावका बीच दुर्गम क्षेत्रका विद्यालय १२ कक्षाको परीक्षामा उत्कृष्ट नतिजा ल्याउन सफल भएका हुन् । शिक्षा र वाणिज्य संकायको पढाइ भइरहेको सिन्धुलीको दुधौली नगरपालिका११ मैनीस्थित कमला माविबाट १२ कक्षाको परीक्षामा सहभागी ५९ मध्ये ५७ जना ग्रेड वृद्धिको परीक्षामा सामेल हुन नपर्ने गरी अंक ल्याएर उत्तीर्ण भए । गत शैक्षिक वर्षमा १२ कक्षाको नतिजाले देशभरका सामुदायिक विद्यालयमध्ये यो अब्बल दरिएको हो । विद्यालयले सरकारबाट ३ लाख नगदसहित राष्ट्रिय ध्वजा र सिल्डसहितको पुरस्कार पाएको छ । धनुषा र उदयपुरको सिमानामा रहेको यो विद्यालय सदरमुकाम सिन्धुलीमाडीबाट ६० किलोमिटर दक्षिणमा पर्छ । प्रधानाध्यापक राजेश्वर यादवका अनुसार १२ कक्षाका ६० विद्यार्थीमध्ये एक जना परीक्षामा अनुपस्थित भएका थिए । दुई जना ग्रेडवृद्धि परीक्षा दिएर उत्तीर्ण भइसकेका छन् । शिक्षकको लगन र विद्यार्थीको मिहिनेतले शतप्रतिशत रिजल्ट आयो, उनले भने । ३२७ जीपीएसहित उत्तीर्ण भएर वाणिज्य संकायकी लक्ष्मी कट्टेल विद्यालयभरिमा प्रथम भइन् । कमला मावि मैनीमा विद्यार्थी संख्याको अनुपातमा शिक्षक दरबन्दी छैन । मावि तहमा न्यूनतम आठ विषयगत शिक्षक हुनुपर्नेमा सात जना मात्र छन् । दुई जना राहत, एक करार र दुई अनुदान कोटामा कार्यरत छन् भने दुई जना शिक्षकलाई आन्तरिक स्रोतबाट तलबभत्ता दिने गरी नियुक्त गरिएको प्रअ यादवले बताए । विद्यालयको आन्तरिक स्रोत पर्याप्त छैन, बेतन दिने बेलामा हारगुहार गर्नुपर्छ, उनले भने, स्रोतसाधन नभएका दुर्गमका विद्यालयलाई माथिबाटै हेर्नुपर्छ । कम्तीमा दरबन्दीअनुसार शिक्षकको व्यवस्था हुनुपर्छ । शून्य दरबन्दी भएका विद्यालयलाई स्थानीय तहले कम्तीमा एक शिक्षकको व्यवस्था गर्नुपर्नेमा नगरपालिकाबाट कुनै सहयोग नभएको प्रअ यादवले बताए । उदयपुर, सिरहा, धनुषाबाट समेत अध्ययन लागि विद्यार्थी आउने गरेको उक्त विद्यालयमा अतिरिक्त क्रियाकलाप अन्तर्गत अध्ययन अवलोकन भ्रमण, स्थानीय तहका गतिविधि नियाल्ने, सामुदायिक वनको अवस्था, अन्तर विद्यालय खेलकुद प्रतियोगिता, शिक्षण सिकाइलगायतका क्रियाकलाप हुने गरेका छन् । यसपालि उत्कृष्ट नतिजा ल्याएर राष्ट्रिय पुरस्कार पाएपछि शिक्षक, अभिभावक र विद्यार्थीमा अझ बढी सक्रियता बढेको प्रअ यादवको भनाइ छ । कक्षा ११ र १२ गरी दुई वर्षको पढाइ शुल्क ८ हजार ४ सय रुपैयाँ विद्यार्थीले शुल्कबापत बुझाउनुपर्छ । विद्यालयमा १३ वर्षअगाडिदेखि प्लस टुको अध्यापन सुरु भएको हो । यो वर्ष यस विद्यालयमा ४ सय ७६ विद्यार्थी अध्ययनरत छन् ।निजी स्रोतका दुई शिक्षकको तलबभत्ताका लागि मासिक ७८ हजार ५ सय रुपैयाँ खर्च हुन्छ । विद्यार्थीको प्रमाणपत्र शुल्क, प्रतिविद्यार्थी शुल्कबाट प्राप्त हुने रकम, मसलन्द, मुद्दती ब्याज, आँप बिक्रीबाट हुने आम्दानीबाट जुटाइरहेको प्रअ यावदले बताए । संघीय सरकारबाट प्रतिविद्यार्थी अनुदानबापत दुई सयदेखि २ सय ५० रुपैयाँसम्म प्राप्त हुन्छ । देउसी भैलोबाट संकलन गरिएको पाँच लाख रुपैयाँलाई मुद्दती खातामा राखिएको छ । नियमित खर्च जुटाउन समस्या भइरहन्छ । हारगुहार गरेर जसोतसो धानिएको छ, उनले भने, सरकारबाट शिक्षकको व्यवस्था भइदिए हामीले सबै लगाव पढाइमा मात्र लगाउन हुन्थ्यो । व्यवस्थापनको पनि समस्या थपिएकाले मुस्किलले धान्नुपरेको छ । कमला मावि मैनीका प्रअ यादवले ३० वर्षदेखि उक्त जिम्मेवारी सम्हालिरहेका छन् । ०४६ भदौबाट शिक्षक सेवा प्रवेश गरेका उनी ०५० बाट प्रधानाध्यापकको जिम्मेवारीमा छन् । ३४ वर्षको अवधिमा मेरोविरुद्ध विद्यालयमा कहिल्यै पनि आवाज उठेन । हाम्रोमा शिक्षकबीच टिमवर्क छ, उनले भने, प्रत्येक महिनाको अन्तिम दिन शिक्षकको बैठकमा महिनाभरिका शैक्षिक गतिविधि र गुणस्तर बढाउन के गर्न सकिन्छ भनेर गहिरो समीक्षा गर्छौं । अघिपछि पनि नियमितजसो छलफल भई नै रहन्छ । प्रधानाध्यापकको नेतृत्वलाई स्विकारेर टिमवर्कमा अघि बढेपछि सफलता हात लाग्ने प्रअ यादवको अनुभव छ । शिक्षकले विद्यालय कम्पाउन्डभित्र पसेपछि विद्यार्थीलाई आफ्नै छोराछोरी सम्झेर पढाउनुपर्ने उनको तर्क छ । सबैलाई आफ्नै बालबच्चा ठान्नुपर्यो । माया पनि गर्ने, उसको कमजोरी सुधार्नका लागि पनि लाग्ने । यति भए नतिजा राम्रो नहुने कुरै हुँदैन, उनी भन्छन्, आवश्यकताअनुसार विद्यालय व्यवस्थापन समिति बैठक पनि बस्छ । अभिभावकको सहयोगको खाँचो पनि उत्तिकै रहन्छ । यो विद्यालयले यसअघि निमावि र माविमा जिल्ला प्रथम भएर पुरस्कार पाइसकेको छ । विद्यालय व्यवस्थापन समिति अध्यक्ष हेमबहादुर सुनुवार विद्यालयमा आउने समस्या हल गर्ने र शिक्षकलाई टिमवर्कमा काम गर्न हौसला प्रदान गर्ने बताउँछन् । अनावश्यक हस्तक्षेप हामीबाट हुँदैन, उनले भने, गाउँको विद्यालय भएकाले स्रोत जुटाउन भने निकै हम्मे परेको छ । आन्तरिक स्रोतबाट दुई जना शिक्षक राखिएको छ । विद्यालयले ११ कट्ठा जमिनमा गरेको आँप खेतीबाट वार्षिक हुने आम्दानी र चन्दा सहयोगबाट तलब खुवाउने गरिएको अध्यक्ष सुनुवारले बताए । विद्यालय वरिपरि नै शिक्षकहरू डेरा लिएर बस्ने भएकाले कमजोर विद्यार्थीलाई बिहानबेलुका आवश्यकताअनुसार अतिरिक्त पढाइको व्यवस्थासमेत गरिएको छ । अभिभावकलाई विद्यालयमा बोलाउने, घरमा भेट्न जाने, विद्यार्थीको घरमा पढ्ने वातावरण कस्तो छ भनेर हेर्ने समेत गरिएको प्रअ यादवले बताए । एडीबीको सहयोगमा दुईवटा २४ कोठे भवन निर्माणधीन रहेकाले हाल भने जस्ताको छाना र बाँसको टाँटी लगाएको टीएलसी भवनमा अध्यापन भइरहेको प्रअ यादवले बताए । निजी स्रोतका बाहेक १५ जना शिक्षक कार्यरत रहेको प्रअ यादवले बताए । पालिकाले दस जोड दुई चलेका विद्यालयमा विशेष निगरानी गरिरहेको दुधौली नगर प्रमुख दिनेश अधिकारी दनुवारले बताए । म आफैं फनि बेलाबेलामा शिक्षक र विद्यार्थीसँग अन्तर्त्रिया गर्छु, उनले भने, साधनस्रोतले भ्याएसम्म सहयोगमा कन्जुस्याइँ गरिएको छैन । नगरको निगरानी, शिक्षक विद्यार्थीको मिहिनेत, व्यवस्थापनको जिम्मेवारी र अभिभावकको चासोले समस्याका बीच सञ्चालन भइरहेको दुर्गमको विद्यालय पनि आज देशभर प्रथम भएको हो ।संयोग नै मान्नुपर्छ, १२ कक्षाको उत्कृष्ट नतिजा ल्याउने दोस्रो सामुदायिक विद्यालय पनि सिन्धुलीकै कमलामाई मावि ढुंग्रेबास बनेको छ । कमलामाई नगरपालिका४ ढुंग्रेवासस्थित यो विद्यालयले दास्रो स्थान पाएर दुई लाख नगदसहित राष्ट्रिय पुरस्कार पाएको हो । यो विज्ञान विषय पढाउने सिन्धुलीको एक्लो मावि हो । विसं २००७ मा सिन्धुलीगढीमा स्थापना भएको यो विद्यालय सदरमुकाम सरेसँगै सिन्धुलीमाडी झरेको हो । यहाँबाट २०२२ सालको एसएलसीमा महेन्द्रप्रसाद उपाध्याय बोर्डफस्ट भएका थिए । २०७९८० मा भएको १२ कक्षाको परीक्षामा ३७३ जीपीए प्राप्त गरी प्रथम भएका छन् । ७१ विद्यार्थी परीक्षामा सामेल भएकामा ६९ जनाले ग्रेडवृद्धि परीक्षा दिनु नपर्ने गरी उत्तीर्ण भएका छन् । दुई जना ग्रेडवृद्धिबाट उत्तीर्ण भइसकेका छन् । २०५७ मा १० विद्यार्थीबाट विज्ञान संकायको ११ कक्षा सञ्चालन भएको कमला माविमा अहिले ९० छात्रा र ७० छात्र अध्ययनरत छन् । प्रधानाध्यापक कमलेश चौधरी शिक्षकको मिहिनेत र विद्यार्थीको लगनले परीक्षाफल राम्रो आएको बताउँछन् । विज्ञान संकायमा शिक्षक अभाव हुन नहुने उनी तर्क गर्छन् । गणित, फिजिक्स विषयका लागि कम्तीमा दुई जनाका दरले शिक्षक हुनुपर्ने केमेस्ट्री अध्यापन गराउने प्रअ चौधरी बताउँछन् । प्रयोगशाला कर्मचारी, विद्यार्थी संख्याका आधारमा कम्प्युटर शिक्षकको व्यवस्था, केन्द्रीय स्तरबाट विज्ञान प्रदर्शनीको अवलोकन हुनुपर्छ, उनले भने, विज्ञान प्रदर्शनीमा विद्यार्थीको रुचि अनुसार लगानी र सहयोग छैन । विज्ञान प्रदर्शनी र उनीहरूमा भएको क्षमताको राष्ट्रियस्तरबाटै मूल्यांकन हुनुपर्ने खाँचो उनले औंल्याए । नेपाली, अंग्रेजी, विज्ञान, गणित विषयका आंशिक शिक्षक राखिएको छ । शिक्षकको तलब भत्तामा वार्षिक १५ लाख रुपैयाँ व्यहोर्नु परेको छ । प्रअ चौधरीले सप्ताह, यज्ञ आदि लगाएर २० लाख रुपैयाँको मुद्दती कोष बनाएको बताए । विद्यार्थीले विज्ञान संकायमा १२ कक्षाको पढाइ सक्दा जम्मा ५० हजार खर्च लाग्ने गरेको विद्यालयले जनाएको छ । विद्यालयले भर्नाकै बेला परीक्षा लिएर उत्कृष्टलाई पूरै छात्रवृत्ति र प्रथम, द्वितीय र तृतीय हुनेलाई ८, ७ र ६ हजार नगदसहित पुरस्कार दिने गरिएको विद्यालय व्यवस्थापन समितिका अध्यक्ष उपेन्द्रकुमार पोखरेलले बताए । मधेश प्रदेशका धनुषा, सर्लाही, सिरहा, महोत्तरी तथा वाग्मती प्रदेशका रामेछाप, दोलखालगायत जिल्लाबाट विज्ञान विषय पढ्ने विद्यार्थीको रोजाइमा कमला मावि परेको छ । पढाइको गुणस्तर राम्रो भएकाले छात्रावासको सुविधा भए लाखौं खर्च गरेर राजधानीतिर जाने धेरै विद्यार्थी यतै आउने अभिभावक राजु दर्लामी बताउँछन् । रामेछाप घर भएका उनले छोरी रश्मीलाई विज्ञान संकायमा यहाँ पढाइरहेका छन् । सर्लाहीकी रचना श्रेष्ठ र महोत्तरीकी स्मारिका श्रेष्ठ पनि यहीँ पढिरहेका छन् । यहाँ शिक्षक र विद्यार्थी मिलेर सजिलो तरिकाले पढाइ भइरहन्छ, १२ कक्षामा अध्ययनरत विद्यार्थी रामराज महतो भन्छन्, कम खर्चमै गुणस्तरीय शिक्षा पाइरहेकाले यस्तै विषय पढ्न काठमाडौं नै जाने मोह घटाएको छ । तराईका विद्यार्थीको समेत आकर्षण बनेको यो विद्यालयमा निजी शिक्षकलाई तलब खुवाउन माडीबजारमा रहेको जग्गाबाट आउने भाडाले पनि राहत हुने गरेको छ । विज्ञान संकायमा कमजोरी देखाएर काम नै छैन, प्रअ चौधरी भन्छन्, दरबन्दीअनुसार शिक्षक नहुनु समस्या भए पनि त्यो देखाएर उम्किने ठाउँ छैन । इन्ट्रान्स लिएर पास भएको विद्यार्थीले गुणस्तरीय शिक्षा पाउनु पर्यो । समस्या देखाएर लथालिंग पार्ने छुट कसैलाई छैन । कमला मावि ढुंग्रेवासमा ४ सय ५५ जना विद्यार्थी छन् भने आंशिकबाहेक राहत र नगर अनुदानसहित २१ जना शिक्षक छन् । नगरभरिका ८४ सामुदायिक विद्यालयमध्ये विज्ञान संकाय सञ्चालनमा रहेको जिल्लाकै एक्लो विद्यालय भएकाले अनुदानसहित अन्य सहयोग पनि उपलब्ध गराइरहेको कमलामाई नगरपालिकाका प्रमुख उपेन्द्र पोखरेल बताउँछन् । उनले कम्प्युटर, ल्याबलगायतका लागि सहयोग रहेको बताए । सालिन्दा नतिजा राम्रो आउनुमा शिक्षकबीचको टिमवर्क मुख्य रहेको प्रधानाध्यापक चौधरीले सुनाए । स्थानीय स्तरमा स्रोत जुटाउन मुस्किल भएकाले सरकारले दरबन्दीअनुसारका शिक्षकको व्यवस्था गर्नुपर्ने उनको सुझाव छ । विज्ञान संकाय भएकाले तीनतीन महिनामा आन्तरिक परीक्षा, त्यसबाट आउने परीक्षाफलका आधारमा अतिरिक्त कक्षासमेत हुने गरेको छ । विद्यार्थीको पढाइको अवस्था हेरेर अतिरिक्त कक्षा सञ्चालन गर्ने गरेका छौं, गणित शिक्षक भरत मल्लले भने । कम खर्चमा गुणस्तरीय शिक्षा पाइन्छ भन्ने थाहा भएर राजधानीतर्फ नगइ कमला माविमा भर्ना भएको महोत्तरीका विशाल ठाकुरले बताए । घरबाट दुई घण्टामा यो विद्यालय आइपुगिन्छ, राम्रो पढाइ हुने भएपछि किन काठमाडौं नै पुग्नु ?, उनले भने, सरहरूको पढाइप्रतिको चिन्ता र हाम्रो मिहिनेतले राम्रै नतिजा आउँछ भन्ने छ । तराईका जिल्लामा रहेका विज्ञान संकाय सञ्चालन हुने विद्यालयमा भन्दा यता राम्रो हुने भएपछि रोजाइमा परेको अर्का विद्यार्थी पारश रायले बताए । तराईबाट जागिरको सिलसिलामा सिन्धुली छिरेका शिक्षकहरूबाटै विज्ञान संकायमा कमला मावि अब्बल रहेको सुनेपछि विद्यार्थीले गन्तव्य बनाएका हुन् । दुर्गमको नमुना विद्यालय देशैभरिका उत्कृष्ट तेस्रो सामुदायिक विद्यालयमा सल्यानको कुमाख गाउँपालिकाको रुमालगाउँस्थित नारायण मावि बनेको छ । गत वर्ष कक्षा १२ को परीक्षा दिएका ९६ जनामा सबै उत्तीर्ण भएका थिए । विद्यालयका अनुसार अघिल्लो वर्ष ६१ र २०७७ मा ७४ जनाले कक्षा १२ को परीक्षा दिएकामा सबै विद्यार्थीको नतिजा डी प्लसभन्दा माथि आएको थियो । यहाँ मावि र निमावि स्थायी दरबन्दीका शिक्षक छैनन् । कक्षा १२ सम्म सञ्चालित विद्यालयमा १४ जना शिक्षक कार्यरत छन् । विद्यालयमा प्रावि तहको दुई मात्र स्थायी दरबन्दी छ । विद्यालयले गत वर्ष एसईई दिने विद्यार्थीका लागि आवासीय सुविधासहित अतिरिक्त कक्षाको व्यवस्था गरेको थियो । विद्यालयका प्रधानाध्यापक देवेन्द्र रावतका अनुसार २०७९ को एसईई परीक्षामा ८४ जना विद्यार्थी सहभागी भएका थिए । जसमा ७५ विद्यार्थीले बी ग्रेडभन्दा माथि ल्याएको उनले बताए । २०३२ सालमा स्थापित यो विद्यालयले २०६९ मा माविको अनुमति पाएको थियो । चार वर्षदेखि विद्यालय कक्षा १२ सम्म सञ्चालनमा छ । दरबन्दीअनुसार विद्यालयमा ४ मावि, ३ निमावि, ३ प्रावि र २ जना प्लस टु तहका शिक्षक हुनुपर्ने हो तर अहिलेसम्म स्थायी दरबन्दीका शिक्षक दुई जना मात्र कार्यरत रहेको प्रधानाध्यापक रावतले बताए । उनका अनुसार विद्यालयमा बाल विकासदेखि कक्षा १२ सम्म ६ सय ५२ विद्यार्थी अध्ययनरत छन् । स्थायी दरबन्दी नै नभएका कारण संघीय सरकारको अनुदानबाट माविका तीन र गाउँपालिकाको अनुदानबाट निम्न माध्यमिक तहका तीन जना शिक्षक भर्ना गरिएको छ । विद्यालयले निजी स्रोतबाट ५ जना शिक्षक भर्ना गरेको उनले बताए । विद्यालयमा अहिलेसम्म तीनवटा पक्की भवन छन् भने पर्याप्त कक्षाकोठाको अभावमा ११ र १२ का विद्यार्थीलाई बिहान र एकदेखि १० सम्मका विद्यार्थीलाई दिउँसो पढाउने गरिएको प्रअ रावतले बताए । पर्याप्त शिक्षक तथा शैक्षिक सामग्रीको अभावका बाबजुद पनि विद्यालयमा कक्षा १० सम्म अंग्रेजी र नेपाली दुवै माध्यमबाट पठनपाठन गरिरहेका छौं, उनले भने, नियमित पठनपाठनसँगै अतिरिक्त क्रियाकलापमा जोड दिँदा हाम्रा विद्यार्थीले राम्रो नतिजा हासिल गरिरहेका छन् । शिक्षक र अभिभावकबीच सम्बन्ध प्रगाढ बनाउन मासिक रूपमा बैठक बस्ने गरिएको र बैठकको निर्णयअनुसार पठनपाठनलाई व्यवस्थित बनाउने गरिएको उनले जानकारी दिए । विद्यालय व्यवस्थापन समितिका अध्यक्ष लवबहादुर थापाका अनुसार विद्यालयमा सौर्य ऊर्जामार्फत कम्प्युटर विषयको पठनपाठन भइरहेको छ । उनले विद्यालयमा पर्याप्त शिक्षक नहुँदा निजी स्रोतबाट भर्ना गरिएका शिक्षकलाई तलब खुवाउन वार्षिक करिब १३ लाख रुपैयाँ लाग्ने गरेको बताए । उनका अनुसार त्यो खर्च अभिभावकको सहयोगबाट जुटिरहेको छ । आगामी शैक्षिक सत्रदेखि प्राविधिक धारतर्फको पठनपाठन गराउन पहल थालिएको उनले बताए । उनले आगामी वर्षदेखि टाढाका विद्यार्थीलाई विद्यालयमा ल्याउन सजिलोका लागि बसको व्यवस्था गर्न प्रक्रिया थालिएको सुनाए । शिक्षक रामकुमार शर्माका अनुसार विद्यालयमा कक्षा ९ र १० का विद्यार्थीका लागि बिहान र साँझ ११ घण्टाको अतिरिक्त कक्षाको व्यवस्था गरिएको छ । विद्यार्थीलाई मूल्यांकन गर्न विभिन्न परीक्षालाई नियमित गरेका छौं, उनले भने, एसईईका बेला ३ महिना विद्यार्थीलाई आवासीय व्यवस्था गरी पढाउने व्यवस्था गरिएको छ । शिक्षकको मिहिनेतका कारण छोटो समयमा शैक्षिक गुणस्तरमा धेरै परिवर्तन आएको अभिभावक प्रेमबहादुर रावतले बताए । पूर्वाधार र दक्ष जनशक्ति अभावका बीच पनि हाम्रा बालबालिकाले गुणस्तरीय शिक्षा पाइरहेका छन्, उनले भने, विद्यार्थीको सिकाइ दर पनि बर्सेनि बढिरहेको छ ।"
खोला किनारदेखि विश्व कीर्तिमानसम्म,"(कञ्चनपुर) भीमदत्त नगरपालिका१० सुकासालनजिकै गज्जर खोलाकिनारमा कस्मोपोलिटन इंग्लिस स्कुल छ । खोलाको किनार नै विद्यालयको खेलमैदान हो । त्यही खोला किनारमा लडीबुडी गर्दै क्रिकेट सिकेका दीपेन्द्र सिंह ऐरीले बुधबार विश्व कीर्तिमान बनाए । चीनमा जारी १९ औं एसियाली खेलकुद प्रतियोगिताअन्तर्गत मंगोलियाविरुद्धको खेलमा ऐरीले ९ बलमा अर्धशतक हानेर विश्व कीर्तिमान कायम गरे । उनले १० बलमा अविजित रहँदै ५ सय २० को स्ट्राइक रेटसहित ५२ रन बनाए । उनले आफ्नो इनिङ्समा ८ छक्का प्रहार गरे । बलिङतर्फ पनि २ ओभरमा २ रन खर्चेर १ विकेट लिए । मंगोलियाविरुद्धको खेलमा नेपालले थुप्रै कीर्तिमानहरू बनाएको टी२० अन्तर्राष्ट्रियमा टिमकै उच्च स्कोर, बढी अन्तरको जित, बढी छक्का र ब्याट्समेन कुशल मल्लको ३४ बलमै शतकलगायतका कीर्तिमान बने । यसले सबैलाई चकित मात्रै पारेको छैन विश्व क्रिकेटमा सनसनी नै फैलाएको छ । दीपेन्द्रको प्रदर्शनले उनको घरपरिवार मात्रै नभएर गाउँलेसमेत खुसी छन् । परिवारका सदस्य पनि निकै उत्साहित भएका छन् । स्कुल पढ्दा खोलामा क्रिकेट खेल्थ्यो, त्यसपछि कभर्ड हलमा सिकेर अहिले यहाँसम्म पुग्यो, दीपेन्द्रका बुबा गगनसिंहले भने, कभर्ड हलसम्म जान साइकल थिएन, बिहानै हिँडेरै जान्थ्यो । उनी वन विभागमा फरेस्टर थिए । एउटा साइकल थियो । त्यसमा उनी आफैं अफिस जान्थे । अन्य साधन नभएपछि दीपेन्द्र तिलाचौरदेखि महेन्द्रनगरसम्म ६ किलोमिटर प्रदल हिँडेर कभर्ड हल पुग्थे ।सुरुमा त मोजाको बल र काठको ब्याटबाटै हो उसले खेल्न थालेको, गगनले भने, क्रिकेट भनेपछि खाना पनि खाँदैनथ्यो, जहाँ प्रतियोगिता भयो त्यहाँ पुगिहाल्थ्यो । उनका अनुसार दीपेन्द्र क्रिकेट मात्रै नभई सानोछँदा भलिबल पनि खेल्थ्यो । गाउँमा खाली ठाउँ नहुने भएकाले खोला किनार र खेतीपाती भित्र्याएपछि खाली खेतका गह्रामा समेत खेल्ने गरेको उनले बताए । दीपेन्द्रले घर नजिकै खोला किनारमा अभ्यासका लागि नेट पिच बनाएका छन् । घर आएका बेला उनले त्यही पिचमा गाउँका साथीभाइसँगै अभ्यास गर्छन् । पछिल्लो पटक एकपछि अर्को प्रतियोगितामा व्यस्त भएका कारण उनी घर आएका छैनन् । बुधबार गगन छोराका खेल टीभीमा हेर्न रिचार्जका लागि स्थानीय बजार सुकासाल गएका थिए । उनले साँझ साढे ६ बजेदेखि खेल हुने सुनेका थिए । त्यहीअनुसार टीभीको रिचार्जसँगै सबै तयारी गरेर ठिक्क परेर बस्ने उनको योजना थियो । तर सुकासालमा सबैले बधाई दिँदा उनी अचम्म भए । त्यसपछि मात्रै उनले छोराले कीर्तिमान बनाएको थाहा पाए । आफन्तले भेटेर बधाई दिए, खुसी साटे त्यसपछि मात्रै छोराको कीर्तिमानबारे थाहा पाएँ, उनले भने, खेल हेर्न नपाएकोमा पछुतो पनि लागिरहेको छ, क्रिकेटमा उसको धेरै लगाव थियो, बिहानदेखि साँझ अबेरसम्मै क्रिकेटमै हुन्थ्यो, आज गरेर पनि देखायो । उनका अनुसार वडाध्यक्षदेखि अन्य जनप्रतिनिधि र आफन्तले फोनमार्फत पनि बधाई दिइरहेका छन् । प्रतियोगिताका दिन त दीपेन्द्र भारतीय सञ्चारमाध्यममा पनि छाए । भारतीय अलराउन्डर युवराज सिंहको कीर्तिमान तोडेपछि उनी सञ्चारमाध्यममा छाएका हुन् । हालै पाकिस्तान र श्रीलंकामा सम्पन्न एसिया कपमा पनि भारतविरुद्ध नेपालले राम्रो प्रदर्शन गरेका कारण नेपाली क्रिकेटप्रति भारतीय सञ्चारमाध्यम पनि आकर्षित भएका हुन् । २०५६ मा जन्मिएका दीेपेन्द्र २०७४ देखि राष्ट्रिय टोलीमा समावेश भएका हुन् । गाउँकै स्कुलबाट एसएलसी गरेपछि महेन्द्रनगरस्थित सनराइज स्कुलमा भर्ना भएपछि उनका लागि क्रिकेट खेल्ने र सिक्ने सपना अझ नजिकै पुगेको हो । सनराइजका प्रधानाध्यापक दीपकराज चालिसे आफैं जिल्ला क्रिकेट संघका अध्यक्ष थिए । क्रिकेट खेलाडीका लागि निकै राम्रो वातावरण थियो । फरेस्टरबाट अवकाश प्राप्त गगन हाल भीमदत्त नगरपालिका८ तिलाचौरमा बस्छन् । बैतडीको दशरथचन्द६ गरुडीबाट २०३६ सालमा बसाइँ सरेका हुन् उनी । हाल उनले खेतीपातीसँगै पशुपालन पनि गरिरहेका छन् । खेतीपातीमा उनको परिवार आफैं जुट्छ । पुशपालनबाट पनि दुधघ्यू बिक्री गर्छन् । गगनका ४ छोरामध्ये दीपेन्द्र साइला हुन् । जेठा रमेश काठमाडौंमा अध्ययन गरिरहेका छन् । माइला भूपेन्द्र धनगढीमा एमआरको काम गर्छन् । कान्छा भानुभक्तसिंह ६ कक्षामा अध्ययनरत छन् । उनकी बहिनी राजमती पनि क्रिकेटर नै हुन् । उनी अहिले एपीएफबाट क्रिकेट खेल्छिन् । दीपेन्द्रको परिवारमा क्रिकेट खेल्ने उनी एक्ला होइनन् । बहिनी राजमतीसँगै काकाका छोरा प्रदीप र अर्का काकाका छोरा कमल पनि क्रिकेटर नै हुन् । बुधबार मंगोलियाविरुद्धको खेलमा भीमदत्त नगरपालिकाकै सन्दीप जोरा पनि नेपाली टिममा थिए । टिमका अर्का सदस्य विनोद भण्डारी पनि भीमदत्त नगरपालिकाकै हुन् । दीपेन्द्र जहिल्यै पनि आफ्नो नेचुरल गेम खेल्छ, उसलाई कसैले रोक्न सक्दैन, महेन्द्रनगरस्थित कभर्ड हलमा लामो समय दीपेन्द्रलाई प्रशिक्षण गराएका क्यानका प्रशिक्षक वीरेन्द्र शाहीले भने, टिमको अवस्था जस्तो भए पनि उसले आफ्नो खेल खेल्छ, कसैले सम्झाएको मान्ने होइन । हाल सुर्खेतमा प्रशिक्षण दिइरहेका शाहीले कभर्ड हलमा लामो समय प्रशिक्षण दिएका थिए । दीपेन्द्रको उत्कृष्ट प्रदर्शनले प्रशिक्षकदेखि खेलाडी शुभचिन्तकलाई समेत उत्साही बनाएको छ । क्रिकेटमा दीपेन्द्रको निकै बढी लगाव थियो, बलिङ, ब्याटिङ र फिल्डिङ सबैमा अलराउन्ड प्रदर्शनले यहाँसम्म पुर्याएको हो, कञ्चनपुर क्रिकेट केन्द्रीय सदस्य वीरेन्द्र चन्दले भने, उसको मिहिनेत देख्दा हामीलाई पनि लोभ लाग्थ्यो । २०५१ देखि कञ्चनपुर क्रिकेटसँग जोडिएका चन्द हाल जिल्ला क्रिकेट संघका अध्यक्षसमेत छन् ।"
कृति पुरस्कारका लागि २१ कृति छनोट,"(सुनसरी) कवि विमल गुरुङ स्मृति पुस्तकालयले विमल गुरुङ कृति पुरस्कार२०७९ का लागि नेपाली भाषाका साहित्यकारले पठाएकामध्ये पहिलो चरणमा २१ कृति सार्वजनिक गरेको छ । शुक्रबार पत्रकार सम्मेलन गर्दै पुस्तकालयले कवि विमल गुरुङको ५२ औं जन्मजयन्ती तथा ३२ औं राष्ट्रिय कविता महोत्सव कात्तिक १९ मा मनाइने पुस्तकालयका अध्यक्ष पूर्णबहादुर गुरुङले बताए । पहिलो चरणमा सार्वजनिक २१ कृतिमा रक्ष राईको युद्ध सौन्दर्य चिन्तनः मानव सभ्यताको दर्शन (बेलायत), टंक बनेमको संस्मरण सुदूर विस्मृतिका बिम्बहरू (बेलायत), असम भारतका रण काफ्लेको उपन्यास रैथाने, चितवनकी सिमरन क्षेत्रीको उपन्यास झुमर, सुनसरीका पराजित पोमुको कविता संग्रह मद्वारा मेरो निर्माण दार्जिलिङकी रीना सुब्बाको उपन्यास परिवर्तित अनुहार, सिक्किमका सुचनको कविता संग्रह झ्यालिन्चा सुनसरीकी करुणा राईको कविता संग्रह रसिया राग जानु खतिवडाको उपन्यास आतो ओडा चयन भएका हुन् । यसैगरी, अमेरिकाकी राखी गौचनको कविता संग्रह प्रमिथसको फिलिङ्गो गोरखाका चन्द्र गुरुङको कविता संग्रह जब एउटा मान्छे हराउँछ, गोपी सापकोटाको उपन्यास चिसो बाफ कालेबुङ भारतका शमशेर अलीको कथा संग्रह मामा, अशोक थापाको कथा संग्रह सन्तापको धुन, प्रकाश गुरागाईंको गैरआख्यान जङ्सन पीपलबोट नयाँ सडकको कथा, दार्जिलिङका विजय वान्तवा कैलाशीका उपन्यास मित्याङ्सा, मनीषा गौचनको कथा संग्रह प्रतिवहन, दार्जिलिङका योगिता राईको कविता संग्रह समय स्वर, सिक्किम, भारतका सानु लामाको कथा संग्रह दुख्नु उतिकै छ, कालेबुङका सञ्जय विष्टको उपन्यास माटाको घर र रक्ष राई, मिजास तेम्बे, देवेन्द्र खेरेसले सम्पादन गरेको बेलायती नेपाली डायास्पोरिक नेपाली कविता चयनमा परेका छन् ।अर्को चरणमा ७ उत्कृष्ट कृति चयन गरिने छ । तीमध्येबाट सर्वोत्कृष्ट एक कृतिलाई ताम्रपत्र, दोसल्लासहित २ लाख रुपैयाँको पुरस्कार प्रदान गरिनेछ । यसैगरी, पुस्तकालयले ३२ औं राष्ट्रिय कविता महोत्सवका लागि १० कविता चयन गरेको छ । सिरहाका अविनाश भट्टराईको आवाजहरू ओ आवाजहरू, दार्जिलिङका अजित वियोगीको म त्यहीं छोडिए छु, काठमाडौंकी एलिसा एकलासको बेवारिसे प्रश्न, सुनसरीकी छविना लुङ्गेली मगरको मजदुर, गोरखाका निशान निष्कर्षको स्वतन्त्रताको एउटा अध्याय, सुनसरीका भीम विराही राईको पहिला म मरुँ या मेरो देश ?, झापाका मौलश्री लिम्बूको बुख्यांचा, ओखलढुंगाका वीरेन्द्र ग्यावा तामाङको इँजार, सिक्किम ग्यान्टोककी सन्ध्या सिंजाङ्गो सुब्बाको अन्तिम लडाइँ र सुनसरीका भोजराज श्रेष्ठको यो साइनो कस्तो ? चयन भएका छन् ।"
भट्टराईको माटोको माया,काठमाडौं (कास) साहित्यकार ज्ञानप्रसाद भट्टराईको शब्दमा नयाँ गीत माटोको माया सार्वजनिक भएको छ । भट्टराईको आफ्नै युट्युब च्यानलबाट सार्वजनिक गीतमा निमा शेर्पा र पुजन मिश्रको स्वर छ । देशप्रेमले ओतप्रोत गीतमा कमल अधिकारीले संगीत भरेका हुन् । देशप्रतिको माया र सद्भाव देखाइएको गीतमो भिडियो भने विजयराज भुर्तेलको निर्देशनमा तयार गरिएको हो । तीन दशकदेखि शिक्षण पेसामा आबद्ध भट्टराईका शिक्षासम्बन्धी कविता तथा गीतहरू प्रकाशित छन् ।
क्याटालोनियामा जनमत संग्रह,"स्पेनको उत्तरपूर्वी क्षेत्र क्याटालोनियाको छुट्टै भाषा र संस्कृति रहेको छ । सन् २०१७ मा आजकै दिन (अक्टोबर १) मा स्पेनको क्याटालोनियामा स्वतन्त्रतासम्बन्धी जनमत संग्रह गरिएको थियो । जनमत संग्रहपछि प्रमुख सहरहरूमा स्पेनको एकताका पक्षमा बृहत् प्रदर्शनहरू गरिएका थिए । जनमत संग्रहमा जम्मा ४२ दशमलव ३ प्रतिशत मत खसेको बताइएको थियो । त्यसमध्ये ९० प्रतिशतले स्वतन्त्रताको पक्षमा मतदान गरेका क्याटलान अधिकारीहरूले दाबी गरेका थिए । क्याटलोनियाका सरकार प्रमुख कार्लस पुइगडेमोन्टले जनमत संग्रहमार्फत क्याटलोनियालाई अलग राज्य घोषणा गर्ने जनमत मिलेको दाबी गरेका थिए । तर जनमत संग्रहलाई संवैधानिक अदालतले अवैधानिक ठहर गरेको थियो । तर त्यसका बाबजुद पुइगडेमोन्टले संसद् बैठकमार्फत क्याटालोनिया स्पेनबाट स्वतन्त्र भएको घोषणा गर्ने तयारी गरेपछि अदालतले संसद् बैठक स्थगित गरिदिएको थियो । उक्त कदमपछि क्याटालोनियामा प्रत्यक्ष शासन सुरु गरेको स्पेनको केन्द्रले २०१७ को डिसेम्बरमा क्याटालोनियामा चुनाव गराएको थियो । त्यसका साथै पुइगडेमोन्टसहित स्वतन्त्र क्याटालोनिया पक्षधर १२ नेतालाई राज्यद्रोह, अवज्ञा र सार्वजनिक कोषको दुरुपयोगसम्बन्धी अभियोग लगाइएको थियो । तीमध्ये ९ नेता राज्यद्रोहमा दोषी ठहर भएका थिए । तर ४ नेता भने सार्वजनिक कोषको दुरुपयोगमा समेत दोषी ठहरिएका थिए । उनीहरूलाई ९ देखि १३ वर्षसम्मको जेल सजाय तोकिएको थियो । सार्वजनिक कोष दुरुपयोगमा दोषी अन्य ३ नेतालाई भने अदालतले जरिवाना सुनाएको थियो । छुट्टै प्रहरी, संसद्, झन्डा र सरकार प्रमुख भएको क्याटालोनियामा दूरसञ्चार नियामक निकाय, विद्यालय, स्वास्थ्यजस्ता महत्त्वपूर्ण सार्वजनिक सेवाको पनि प्रबन्ध छ ।"
प्रधानमन्त्रीको चीन सयर औपचारिक,"(काठमाडौं)संयुक्त राष्ट्रसंघको महासभामा भाग लिएर चीन भ्रमणमा गएका प्रधानमन्त्री पुष्पकमल दाहाल शनिबार स्वदेश फर्किएका छन् । भारत भ्रमणपछि चीन जान हतारिएका दाहाल अमेरिकाको न्युयोर्कमा राष्ट्रसंघको महासभालाई सम्बोधन गरेपछि उतैबाट चीन गएका थिए । चीनमा उच्चस्तरीय राजनीतिक भेटवार्ता, केही सैद्धान्तिक समझदारी र छोङछिङ, तिब्बत, छेन्दुको रिफ्रेसमेन्ट घुमफिरपछि स्वदेश फर्केका दाहाल त्रिभुवन विमानस्थलमा पत्रकारमाझ प्रफुल्ल मुद्रामा प्रस्तुत भएका थिए । मुलुकको कार्यभार उपप्रधान तथा रक्षामन्त्री पूर्णबहादुर खड्कालाई सुम्पेर उनी न्युयोर्क उडेका थिए । उनी विदेश भएका बेला राजधानीका सहर शिक्षक आन्दोलनले अस्तव्यस्त बन्यो । कुटपिट भएपछि स्वास्थ्यकर्मी सडकमा ओर्लिए । सहमति भएपछि शिक्षक विद्यालय र स्वास्थ्यकर्मी स्वास्थ्य संस्थामा फर्कन सहमत भएपछि दाहाल स्वदेश आइपुगेका छन् । मुलुकको अर्थतन्त्र सुधारका प्रयास ठप्पप्रायः भइरहेको बेला करिब डेढ साता कार्यकारी प्रधानमन्त्री देशबाहिर नै रहे । चीनका शीर्ष तीन नेतासँग वार्ता र चीन सरकारले दिएको १९ तोपको सलामीसहित गार्ड अफ अनर, सुन्दर छोङछिङ सहरमा भेटवार्ता, घुमफिर, ल्हासादेखि मानसरोवर अवलोकन, कैलाश पर्वतको दर्शन, छेन्दुमा पान्डा ब्रिडिङ केन्द्रका अवलोकनपछि फर्केका दाहाल भ्रमणबाट सन्तुष्ट देखिएका छन् । तर सत्ता गठबन्धनका नेता, प्रतिपक्ष दलका पूर्वपरराष्ट्रमन्त्रीले नेपालको फितलो तयारीका कारण भ्रमण औपचारिकतामा सीमित भएको टिप्पणी गरेका छन् । तर दाहालले शनिबार त्रिभुवन विमानस्थलमा आफ्नो भ्रमणले नेपालचीन सम्बन्ध थप उचाइमा पुगेको दाबी गरे । मेरो भ्रमणले दुई देशबीच आपसी विश्वासको वातावरणलाई थप सुदृढ गर्दै ऐतिहासिक सम्बन्धको समग्र पक्षलाई अझ प्रगाढ बनाउन महत्त्वपूर्ण भूमिका खेलेको विश्वास लिएको छु, उनले भने, चीनका महामहिम राष्ट्रपति तथा प्रधानमन्त्रीसँग भएको सारभूत पक्षमा भएको छलफलबाट नेपालचीन सम्बन्धलाई थप उचाइ दिन मद्दत पुगेको छ, विगतमा भएका समझदारी कार्यान्वयन गर्दै लैजाने प्रतिबद्धता व्यक्त भएको छ । उनले राष्ट्रपति चिनफिङ र प्रधानमन्त्री ली छ्याङसँग भएको भेटवार्ताले नेपालको विकासबारे खुला कुराकानी भएको बताए । दुई देशबीच रहेको बहुआयामिक सम्बन्धलाई अझ प्रगाढ बनाउने सम्बन्धमा विचारको स्पष्ट आदानप्रदान हुनुका साथै नेपालको विकास प्रयासमा चीनको साथ र सहयोगका सम्बन्धमा खुलेर कुरा भयो, उनको भनाइ थियो । एमाले उपमहासचिव एवं पूर्वपरराष्ट्रमन्त्री प्रदीप ज्ञवालीले सरकारको फितलो तयारीका कारण संसद्मा आफैंले जनाएको प्रधानमन्त्रीले बेवास्ता गरेको बताए । बीआरआई परियोजना कार्यान्वयन, विद्युत् व्यापार, नेपालमा चिनियाँ लगानीका लागि प्रधानमन्त्रीले संसद्मा गरेका प्रतिबद्धता कार्यान्वयनमा ठोस सम्झौता भएन, उनले भने, दुई देशको साझा विज्ञप्तिमा सैद्धान्तिक समझदारी समेटिएको छ । माओवादीका एक पदाधिकारीले चीनले प्रधानमन्त्रीलाई भव्य मानसम्मान गरे पनि गेम चेन्जिङ परियोजनामा ठोस सहमति हुन नसक्नुमा सरकारको फितलो तयारी भएको बताए । भ्रमणमा छलफल गर्ने परियोजनाबारे सम्बन्धित मन्त्रालयबीच गम्भीर छलफल नै भएन, ती नेताले भने, प्रधानमन्त्रीले चाहँदाचाहँदै तयारी अभावका कारण ठूला परियोजनामा सहमति हुन सकेन । यसमा गठबन्धनको प्रभाव पनि पर्यो । अमेरिका जानुअघि भदौ २९ गते प्रधानमन्त्रीले नेपालको पूर्वाधार विकास, कृषि, ऊर्जा, पर्यटन, स्वास्थ्य, शिक्षालगायत विविध क्षेत्रमा चीनबाट प्राप्त सहयोगबारे छलफल हुने प्रतिबद्धता जनाएका थिए । सन् २०१९ मा बीआरआई परियोजना कार्यान्वयन मस्यौदा आदानप्रदान भएर अन्तिम रूप दिइएको उल्लेख गर्दै ज्ञवालीले त्यसमा सहमति गर्न अनिच्छुक रहेको बताए । शक्तिराष्ट्रको भूराजनीतिक प्रभाव, बाह्य सम्बन्धले सत्ता टिकाउने रणनीति प्रधानमन्त्रीले लिँदा बीआरआई कार्यान्वयनमा समझदारी गर्न सक्नुभएन, उनले भने, सत्ताकेन्द्रित नीतिले उहाँले चिनियाँ नेतृत्वलाई विश्वास दिलाउन सक्नुभएन । नेपालचीन संयुक्त विज्ञप्तिमा बीआरआई परियोजना कार्यान्वयनका लागि दुवै पक्ष सहमत भएको उल्लेख छ । मे १२ सन् २०१७ मा बीआरआईमा सहकार्यबारे समझारीपत्रमा हस्ताक्षर भएको स्मरण गर्दै छिटो कार्यान्वयन कार्ययोजना बनाउन दुवै पक्ष सहमत भएका छन्, संयुक्त विज्ञप्तिमा भनिएको छ, नेपाली जनतालाई अझै फाइदा पुर्याउन बीआरआई सहकार्यमा सुदृढ गर्न दुवै पक्ष सहमत छन् । ट्रान्स हिमालयन मल्टिडाइमेन्सनल नेटवर्क, बन्दरगाह, सडक, रेलमार्ग, हवाइमार्गका साथै बहुआयामिक सञ्जाल तथा कनेक्टिभिटी विस्तारमा दुवै पक्ष सहमत छन् । चीनका लागि पूर्वराजदूत राजेश्वर आचार्यले यो भ्रमण देशभन्दा व्यक्तिगत रूपमा प्रधानमन्त्री दाहालका लागि बढी मानसम्मान भएको बताए । चीनले प्रधानमन्त्रीलाई परम्परागत मानसम्मान, मर्यादामा कुनै कमी हुन दिएन । चीनका राष्ट्रपति, प्रधानमन्त्री र उच्च अधिकारीले एक्लाएक्लै र सामूहिक भेटवार्ता गरे, उनले भने, तर, संसद्बाट पारित नेपालको नयाँ नक्सालाई सम्मान गर्नेबारे किन कुरा गर्न सक्नुभएन ? करिब चार साताअघि चीनले नेपालको पुरानै नक्सासहित आफ्नो नयाँ नक्सा जारी गरेको थियो । पोखरा विमानस्थललाई चीनले बीआरआईअन्तर्गत राखेको तर नेपालले त्यसलाई अस्वीकार गरको उल्लेख गर्दै आचार्यले नेपाल पक्षबाट बीआरई परियोजनाबारे गम्भीर छलफल नै नभएको बताए । दुई देशबीच जारी संयुक्त विज्ञप्तिमा सैद्धान्तिक समझदारी छन् । पहिले भएका ठोस सम्झौतासमेत कार्यान्वयन गर्ने तत्परता देखाएको भए पनि धेरै उपलब्धिमूलक हुन्थ्यो, उनले भने, त्यसैले यो औसत भ्रमण हो । नेपालका लागि चिनियाँ राजदूत विष्णुपुकार श्रेष्ठले चीनले प्रधानमन्त्रीको भ्रमणलाई उच्च महत्त्व दिएको उल्लेख गर्दै संयुक्त विज्ञप्तिमा भएका समझदारी छिट्टै कार्यान्वयन हुने प्रतिबद्धता व्यक्त भएकाले शंका गर्न नहुने बताए । बीआरआई कार्यान्वयन योजनामा छिट्टै सहमति हुने गरी प्रतिबद्धता भएको छ, उनले भने, यो भ्रमणले नेपालको विकासमा बलियो सहयोग हुने विश्वास बढेको छ । सन् २०१८ जुनमा तत्कालीन प्रधानमन्त्री केपी शर्मा ओलीको चीन भ्रमणमा पनि बीआरआई कार्यान्वयमा सैद्धान्तिक समझदारी भएको थियो । त्यसबेला जारी संयुक्त विज्ञप्तिमा बीआरआई कार्यान्वयनलाई जोड दिइएको थियो । दुवै पक्षले सीमापार हिमालय बहुआयामिक कनेक्टिभिटीको समग्र ढाँचाभित्र बन्दरगाह, सडक, रेलमार्ग, उड्डयन र सञ्चारजस्ता अत्यावश्यक अंगलाई समेटेर कनेक्टिभिटी बढाउन बीआरआईअन्तर्गत सहयोगसम्बन्धी समझदारी ज्ञापनपत्रको कार्यान्वयनलाई तीव्रता दिन सहमत भएको, विज्ञप्तिमा भनिएको थियो, दुवै पक्षले समझदारीमा रहेका सबै क्षेत्रमा सहयोग प्रवर्द्धन गर्न व्यावहारिक कदम चाल्न सहमत भएको छ । सन् २०१९ अप्रिलमा तत्कालीन राष्ट्रपति विद्यादेवी भण्डारीको राजकीय चीन भ्रमणमा पनि बीआरआई परियोजनाअन्तर्गत दुई देशबीच सीमापार बहुआयामिक पूर्वाधार सञ्जाल (ट्रान्स हिमालयन मल्टीकनेक्टिभिटी नेटवर्क) लाई अघि बढाउने सम्बन्धमा सहमति भएको थियो । बेइजिङमा भएको दोस्रो बीआरआई अन्तर्राष्ट्रिय सहकार्य मञ्चमा राष्ट्रपति भण्डारीले सहभागिता जनाएकी थिइन् । त्यसबेला जारी संयुक्त विज्ञप्तिमा नेटवर्कलाई बीआरआई परियोजनाअन्तर्गत अघि बढाउन सीमापार रेल सञ्जाल पनि समेटिएको थियो । तर त्यसपछि यी समझदारी ठोस कार्यान्वयनमा आउन सकेका छैनन् । यस पटक प्रधानमन्त्री दाहालको भ्रमणमा पनि यी विषय समेटिएका छन् ।"
क्षेत्राधिकार विवादले आयोग गठनमा ढिलाइ,"(काठमाडौंं)सुन तस्करी घटनाको छानबिन गर्न जाँचबुझ आयोगलाई दिने क्षेत्राधिकारको विषयलाई लिएर सरकार र प्रमुख प्रतिपक्षबीच चलेको टकरावका कारण आइतबारदेखि फेरि संसद् अवरोध हुने संकेत देखापरेको छ । संसद् बैठक सुरु हुनअगावै क्षेत्राधिकारका विषयमा सहमति गरेर सरकारले आयोग घोषणा नगरेसम्म एमालेले संसद् चल्न नदिने निर्णय लिइसकेको छ । जाँचबुझ आयोग गठन गर्नुपर्ने माग राखेर एमालेले यसअघि झन्डै एक महिना संसद् अवरोध गरेको थियो । असोज ५ मा जाँचबुझ आयोग गठन गर्ने भनेर संसद् खुलाउन एमालेसहित संसद्मा प्रतिनिधित्व गर्ने सात राजनीतिक दलबीच भदौ ६ मा नै सहमति भएको थियो । सहमतिअनुसार अघि बढ्न सत्तारूढ दल र एमालेबीच कार्यक्षेत्राधिकारका विषय मुख्य विवाद बन्दा आयोग गठन नै रोकिएको छ । प्रधानमन्त्री पुष्पकमल दाहाल चीन भ्रमणबाट फर्केलगत्तै जाँचबुझ आयोग गठनका लागि परामर्श थालेका छन् । आयोगलाई दिइने कार्यक्षेत्राधिकारका विषयमा दाहालले पहिला सत्तारूढ दलभित्रै छलफल गरेका छन् । उनले शनिबार साँझ उपप्रधानमन्त्रीसमेत रहेका रक्षामन्त्री पूर्णबहादुर खड्का, कांग्रेस संसदीय दलका प्रमुख सचेतक रमेश लेखक र माओवादीका प्रमुख सचेतक हितराज पाण्डेसँग यस विषयमा छलफल गरेका थिए । पाण्डेका अनुसार संसद् बैठक सुरु हुनुअघि दाहालले सहमति जुटाउन प्रमुख प्रतिपक्ष एमालेका नेताहरूसँग छलफल गर्ने तयारी गरेका छन् । तर, एमालेले प्रस्ताव गरेअनुसारकै क्षेत्राधिकार (टीओआर) दिएर आयोग गठन गर्न सत्तारूढ दलका नेताहरू हच्किएका छन् । कांग्रेस संसदीय दलका प्रमुख सचेतक लेखकले राज्यका निकायमाथि अविश्वास बढाउने गरी आयोगलाई क्षेत्राधिकार दिन नहुने बताउँछन् । त्रिभुवन अन्तर्राष्ट्रिय विमानस्थलबाट पास गराई सिनामंगलबाट साउन २ मा बरामद भएको करिब ६१ केजी सुन तस्करीको घटनामा गृहमन्त्री र अर्थमन्त्रीसहित सत्तारूढ दलकै नेताहरूको संलग्नता रहेको एमालेले आरोप लगाउँदै आएको छ । इलेक्ट्रिक चुरोट (भेप) मा राखेर तस्करी गरिएको करिब ९ केजी सुन प्रकरणका तस्करसँग पूर्वसभामुख कृष्णबहादुर महरा र उनका छोरा राहुलको सम्बन्धबारे सीआईबी अनुसन्धानबाट पुष्टि भइसकेको छ । यही प्रकरणमा महराका छोरा राहुल न्यायिक हिरासतमा छन् । सत्तारूढ दलकै नेताहरूको संलग्नता हुन सक्ने आशंका गरेर नै यी दुई सुन तस्करी प्रकरणमा गहिरो अनुसन्धान गर्न चाहेको एमाले नेताहरू बताउँछन् । एमालेले असोज ५ को बैठकमा नयाँ शिराबाट दुवै घटनाको अनुसन्धान गर्न आयोगलाई तहकिकातदेखि, तस्करीको प्रकृति परिमाण, दायरा र सो कार्यमा संलग्न व्यक्तिको सम्बन्धमा छानबिन अनुसन्धान गरी कानुनबमोजिम कारबाहीको सिफारिस गर्ने गरी क्षेत्राधिकार दिनुपर्ने प्रस्ताव गरेको थियो । कांग्रेस, माओवादी नेताहरूले सीआईबीको छानबिनमा अविश्वास नहुने गरी थप अनुसन्धान गर्नुपरेमा भन्ने शब्दसहितको क्षेत्राधिकार दिएर आयोग गठन गर्ने पक्षमा उभिएका थिए । सीआईबीले गरेको अनुसन्धान केही नि होइन, सुरुदेखि नै गर्नुपर्छ भनेर अविश्वास गर्ने काम भएपछि कुरा नमिलेको हो कांग्रेस प्रमुख सचेतक लेखकले भने, सीआईबीले गरेको अनुसन्धानमा थप केही गर्नुपर्ने भएमा आयोगले छानबिन गर्न सक्ने गरी जान तयारै छौं । तर, सुरुदेखि नै अनुसन्धान गर्नुपर्छ भन्ने मागले राज्यका निकायप्रति अविश्वास बढाउने काम हुन्छ । एमाले सचेतक महेश बर्तौला सत्तापक्षले व्यक्तिका बारेमा अनुसन्धान र छानबिन नै गर्न नपाउने गरी नाम मात्रैको आयोग बनाउन सत्तारूढ दलहरूले खोजेको भन्दै त्यसलाई नमान्ने बताउँछन् । उनले आयोग गठन नगरेसम्म संसद् बैठकमा सरकारी एजेन्डाको छलफल अघि बढ्न नदिने बताए । भदौ ६ मा भएको सहमतिलाई संसद्को बैठकले पनि अनुमोदन गर्यो, तर त्यसलाई कार्यान्वयन गर्न सरकार तयार भएन । बरु उल्टै अनेकौं बहानाबाजी गर्दै हामीमाथि भ्रम छर्न दिउँसै रात पार्ने काम चलिरह्यो । असोज ५ पछि धेरै दिन बितिसके तर आयोग बनेन बर्तौलाले भने, सहमतिप्रति सरकारले पूरै धोका दियो । सरकारले दिएको धोकाको साँवाब्याजसहितको समग्र हिसाब किताब त भोलि (आइतबार) बस्ने संसद्को बैठकमा राम्रैसँग हुने नै छ । उनले तस्करीका जरासम्म पुग्दा सत्तारूढ दलकै नेताहरूलाई आफ्नो मान्छे पर्ने भय रहेको बताए । सीआईबीको रिपोर्टले यसैलाई संकेत गरेको छ । शक्तिशाली आयोग बन्दा उहाँहरूलाई (कांग्रेस र माओवादीका नेताहरू) आफ्नो मान्छे तानिने भय छ । त्यसैले सकभर आयोग नै गठन नहोस् भन्ने चाहनुभएको छ । एमालेले विगतमा जस्तो होइन, यसपटक परिणाम दिने आयोगको माग गरेको हो बर्तौलाले थपे, यसैलाई बहाना बनाएर संसद् अधिवेशनै अन्त्य गर्ने प्रपञ्चसमेत भइरहेको छ । सत्तारूढ कांग्रेस र माओवादीका नेताहरू एमालेले प्रस्ताव गरेअनुसारको क्षेत्राधिकार दिएर आयोग गठन गर्दा प्रहरीको केन्द्रीय अुनसन्धान ब्युरो (सीआईबी) प्रति अविश्वास बढ्न जाने र भविष्यमा त्यसले ठूलो असर गर्ने बताउँछन् । लेखकले सीआईबीले गरेको अनुसन्धानमा थप अध्ययन गर्न आवश्यक देखिए त्यसको समेत अध्ययन गरेर भविष्यमा तस्करीका घटना रोक्न कानुनका कमीकमजोरी, नीतिगत र संरचनागत सुधारको प्रतिवेदन बुझाउने टीओआर सहितको आयोग गठन हुनुपर्ने पक्षमा आफूहरू भएको बताए । आयोगलाई घटनाको सुरुदेखि नै अनुसन्धान गर्न दिँदा राज्यका निकायप्रति अविश्वास बढ्ने उनको तर्क छ । लेखकले भदौ ६ गते समझदारी हुँदा नै टीओआरको विषय टुंगो लगाएर त्यसैलाई बुँदा नम्बर २ मा राखिएको बताए । २ नम्बर बुँदामा विदेशबाट इलेक्ट्रिक सिगरेट (भेप) मा सुन राखी अवैध पैठारी (तस्करी) गरिएको, मिति २०८० साउन २ गते ब्रेकसुमा राखी अवैध पैठारी (तस्करी) गरिएको सुनलगायत पटकपटक सुन तस्करी भई मुलुकभित्र आइरहेको विषयलाई गम्भीरतापूर्वक लिई स्वतन्त्र र निष्पक्ष छानबिन गर्न र यस्तो तस्करीजन्य कार्यको पूर्णरूपमा नियन्त्रण गर्न मौजुदा कानुनमा गर्नुपर्ने परिमार्जन, संरचनागत सुधार र पटकपटकको सुन तस्करी सम्बन्धमा भएका छानबिन अनुसन्धानबारे समेत अध्ययन गरी सुझावसहितको प्रतिवेदन पेस गर्न जाँचबुझ आयोग ऐन २०२६ बमोजिम २०८०।६।५ गते नेपाल सरकारले आयोग गठन गरी त्यसै दिनदेखि कार्य प्रारम्भ गर्ने उल्लेख छ । लेखकका अनुसार प्रधानमन्त्रीले भदौ २९ गते न्युयोर्क जानुअघि नै आयोग गठनको तयारी थालेका थिए । सहमतिको बुँदा नम्बर २ मा उल्लेखित विषयलाई टीओआर मानेर आयोग गठन गर्न प्रधानमन्त्री दाहाल अघि बढेका थिए । तर, टीओआरमा एमालेसँगको सहमति लिन खोज्दा विवाद भएपछि आयोग गठनको सैद्धान्तिक निर्णय मन्त्रिपरिषद्बाट गराएर प्रधानमन्त्री न्युयोर्क गएका थिए । टीओआरको विवाद मिलेपछि प्रधानमन्त्रीकै अनुपस्थितिमा पनि आयोगको घोषणा गर्न सकिने प्रक्रिया अघि बढाइसकिएको थियो । उच्च अदालतका रिटायर्ड न्यायाधीशको नेतृत्वमा तीन सदस्यीय आयोग गठन गर्ने टुंगो लागिसकिएको थियो । मन्त्रिपरिषद्ले सैद्धान्तिक निर्णय गरेको थियो बालुवाटार स्रोतले भन्यो, एमालेले नयाँ प्रस्ताव अघि सारेपछि नै ढिलाइ भएको हो । एमाले सचेतक बर्तौलाले भने आयोग गठन गर्न भएको सहमतिलाई टीओआर भन्नु नै सत्तारूढ दलको नियतप्रति शंका उब्जेको बताए । आयोग गठन गर्ने भनेर सहमति गर्दाको भाषालाई अहिले आएर टीओआर भनेर अर्गेल्याइँ गर्नुले नै सत्तारूढ दल आयोग गठनबाट पन्छिन खोजेको देखिन्छ उनले भने ।"
स्वास्थ्यकर्मीको आन्दोलन फिर्ता,"काठमाडौं (कास) सरकार र आन्दोलनरत स्वास्थ्यकर्मीबीच शनिबार ६ बुँदे सहमति भएको छ । सहमतिसँगै पाँच दिनदेखि सेवा ठप्प पारेका देशभरका स्वास्थ्यकर्मी काममा फर्कन सहमत भएका छन् । गृहमन्त्री नारायणकाजी श्रेष्ठको नेतृत्वमा भएको वार्तामा सहमति भएको हो । दुई पक्षबीचको सहमतिमा स्वास्थ्य तथा जनसंख्या मन्त्रालयका निमित्त सचिव डा दीपेन्द्र रमण सिंह र संघर्ष समितिका संयोजक डा शेषराज घिमिरेले हस्ताक्षर गरेका छन् । स्वास्थ्यकर्मी तथा स्वास्थ्य सुरक्षासम्बन्धी ऐन२०६६ लाई प्रभावकारी रूपमा कार्यान्वयन गर्ने सहमति सरकार र आन्दोलनरत पक्षबीच भएको छ । मणिपाललगायत स्वास्थ्य संस्थामा भरपर्दो सुरक्षा व्यवस्था मिलाउन सरकारले प्रतिबद्धता जनाएको छ । त्यसका लागि स्वास्थ्यकर्मी तथा स्वास्थ्य सुरक्षा समन्वय समितिलाई समेत क्रियाशील बनाउने सहमतिपत्रमा उल्लेख छ । मन्त्रालयका बाह्रौं तहका कर्मचारीको संयोजकत्वमा उक्त समिति रहने व्यवस्था छ । सहमतिमा पछिल्ला घटनाका दोषीलाई सोही ऐनबमोजिम कारबाही प्रक्रिया अघि बढाउने पनि सहमति भएको छ । पहुँच र राजनीतिक संरक्षणका आधारमा दोषीले उन्मुक्ति पाउने गरेको स्वास्थ्यकर्मीहरूको भनाइ छ । ऐनसमेत संशोधन गरेर स्वास्थ्यकर्मी र स्वास्थ्य संस्थामा आक्रमण गर्नेलाई कारबाहीको सुनिश्चितता हुनुपर्ने माग राखिएको थियो । स्वास्थ्यकर्मीहरूले कुटपिटमा संलग्न व्यक्तिलाई कम्तीमा ३ वर्ष जेल सजाय हुनुपर्ने माग संघर्ष समितिले राखेको थियो । कानुन संशोधन गर्न स्वास्थ्य मन्त्रालयले एक हप्ताभित्र प्रक्रिया अघि बढाउने सहमतिमा भनिएको छ । चिकित्सक, आवासीय चिकित्सक, मेडिकल अधिकृत, इन्टर्न डाक्टर र अन्य स्वास्थ्यकर्मीको सेवासुविधा न्यूनतम सरकारीसरह एकरूपता कायम गर्न पनि सरकारले प्रतिबद्धता जनाएको छ । योसहित स्वास्थ्य क्षेत्रका तत्काल सुधार गर्नुपर्ने विषयमा अध्ययन गरी १५ दिनभित्र सुझाव दिन एक कार्यदलसमेत गठन हुने भएको छ । स्वास्थ्य मन्त्रालयका अतिरिक्त सचिवको संयोजकत्वमा गठन हुने कार्यदलमा अर्थ, गृह, कानुन, श्रम रोजगार तथा सामाजिक सुरक्षा मन्त्रालयका प्रतिनिधि, चिकित्सा शिक्षा आयोग, नेपाल मेडिकल काउन्सिल, नेपाल चिकित्सक संघ र संघर्ष समितिका प्रतिनिधिसमेत सदस्य रहनेछन् । स्वास्थ्यकर्मीमाथि बारम्बार भइरहेको कुटपिट र दुर्व्यवहारका घटनाका कारण पहिचान गरी निराकरण गर्न उच्चस्तरीय कार्यदल गठन गर्ने सहमति भएको छ ।"
प्रधानमन्त्रीको चीन भ्रमण कस्तो रह्यो ?,"प्रधानमन्त्री पुष्पकमल दाहालको चीन भ्रमणलाई लिएर विभिन्न तर्कवितर्क भएका छन् । कतिपयले नेपालमा गरिएका अनुमान र अपेक्षाविपरीत यो भ्रमण सम्पन्न भएको भनेका छन्, अरू कतिपय विश्लेषकले यो सामान्य औपचारिकतामा सीमित भएको धारणा राखेका छन् । नेपालमा सफलता वा असफलतालाई अनावश्यक रूपमा अति धेरै अविश्वास र अनुमानका भरमा हेर्ने अभ्यास छ । यथार्थवादी र सकारात्मक सोचको अभावले सर्वसाधारण यस्तै नकारात्मक विचार प्रवाहमा बगेका छन् । मेरा विचारमा, यो भ्रमण एक मित्रराष्ट्रको सरकारप्रमुखले आपसी विश्वास कायम गर्ने र केही त्यस्ता असमझदारी भए प्रस्ट पार्नेबाहेक अरू बढी अर्थ लगाउनुपर्ने खालको होइन । खड्गप्रसाद शर्मा ओलीले भारतीय नाकाबन्दीप्रति विरोधका दौरान गरेको चीन भ्रमणमा केही सैद्धान्तिक एजेन्डामा सहमति भएको थियो, जसलाई भारतमाथिको आर्थिक निर्भरता घटाउने उद्देश्यले गरिएको सम्झौताका रूपमा लिइएको थियो । यो त्यति बेलाका सन्दर्भमा नकारात्मकतामा आधारित भ्रमणको सफलता मानिएको हो । विशेष गरी चीनका पूर्वका बन्दरगाहबाट नेपाली सिमानासम्म सरसामान ल्याउने पारवहन सम्झौताले नेपालमा केही मनोवैज्ञानिक राहत दिए पनि वस्तुगत र धरातलीय दृष्टिमा त्यो व्यावहारिक नहुने त आज प्रस्ट भएकै छ । दाहालको यसपल्टको भ्रमणमा पहिले गरिएका कतिपय अनुमान र प्रधानमन्त्री आफैंले गरेका घोषणाका विषयमा सहमति भएका कुरा बाहिर आएनन् । तर नेपालका हितमा गर्न सकिने केही विषय भने नपरेका होइनन् । नेपालको उत्तरी भेगमा गरिने कृषि, विद्युत् र हुम्लाको हिल्सा सडक जस्ता केही पूर्वाधारका योजना दुई देशका घोषणापत्रमा परेका छन् । टोखाछहरे सुरुङमार्ग, रसुवागढीसम्म जोड्ने सडक आदि सकारात्मक समझदारी भएका छन् । कतिपय अन्य विकासका कुरा उल्लेख भएकाले पनि नेपालले केही पाउन सकेन भन्ने धारणा बनाइनु मगन्ते सोचबाहेक केही होइन । प्रचण्डको उद्देश्य चीनका शक्तिशाली राष्ट्रपतिलाई नेपालसम्बन्धी नकारात्मक धारणाबारे प्रस्ट पार्नु थियो जसमा उनी केही मात्रामा सफल भएको अनुमान गर्न सकिन्छ । चीन पनि नेपाल जस्तो छिमेकीलाई पर धकेल्ने अवस्थामा छैन । नेपालबाट ऊ आफ्नो मुख्य चासोको विषय राष्ट्रिय सुरक्षाको क्षेत्रलाई बाह्य प्रभावबाट मुक्त पार्न चाहन्छ । संयुक्त वक्तव्यमा यस्ता पक्ष प्रचुर मात्रामा उल्लेख भएको देखिनाले पनि चीनको संवेदनशीलता बुझ्न सकिन्छ । नेपालको भौगोलिक अवस्थाले निर्धारण गरेको सीमालाई चीनले बुझेको कुरा माओले पहिले नेपालका नेताहरूलाई दिने गरेको सल्लाहबाट पनि प्रस्ट हुन्छ । माओ भारतसितको नेपालको सम्बन्ध सधैं राम्रो हुनुपर्छ भन्दै नेपाल चीनको पनि असल छिमेकी हुन आग्रह गर्थे । तर आज भूराजनीतिको क्षेत्र व्यापक भएकाले र नेपाल जस्तो भौगोलिक अवस्था भएको देशलाई कसरी आफ्नो स्वार्थअनुकूल हिँडाउने भन्ने होडबाजी चलेकाले नेपालका शासक र राजनीतिकर्मी, बुद्धिजीवी, सञ्चारकर्मी सबै अति संयमित र उत्तरदायी हुनुपरेको छ । आज सामाजिक सञ्जालमा पढिने कतिपय अतिशयोक्तिपूर्ण भनाइले अन्तरदेशीय सम्बन्धमा असमझदारी बढाउने सम्भावना देखिएको छ ।दाहालको चीन भ्रमणका सिलसिलामा चलेको बहसलाई चिनियाँ पहल बीआरआईले ढाकेको थियो । अमेरिकी परियोजना एमसीसीलाई बीआरआईसित तुलना गरी ती दुईलाई एकअर्काको प्रतिस्पर्धीका रूपमा व्याख्या गरिएको छ । अमेरिकी परियोजना लागूसमेत भएकाले अब चीनको योजना कसरी कार्यान्वयनमा आउला भन्ने बहस चलेको छ । नेपालले सन् २०१७ मै अनुमोदन गरेको बीआरआई आजसम्म लागू भएको छैन । यसको प्रमुख कारण यसभित्र पर्ने ब्याज हो । कतिपय देश पनि यो परियोजनाबाट बाहिरिन चाहन्छन् । दक्षिण एसियाकै श्रीलंका ऋण धरापको ज्वलन्त उदाहरण भएको छ । बीआरआई स्वीकार्ने पहिलो युरोपेली देश इटालीले हालसालै यस परियोजनाबाट अलग हुने सूचना चीनलाई दिएको छ । नेपालले केही वर्षपहिले ब्याजसहितको सर्तमा बीआरआई लिन नसकिने भनी निर्णय गरेकाले दाहालले ब्याजरहित भए बीआरआई मान्ने भन्नैपर्ने हुन्थ्यो । तर संयुक्त विज्ञप्तिमा पछि कार्यान्वयन पक्षबारे छलफल गर्ने भन्ने भाषा मात्र पर्नाले अझै यो कहिलेदेखि लागू होला भन्ने अन्योलै छ । तर बीआरआई लागू गर्न अरू छलफल गर्नुपर्ने कुरा भने उठेको पाइन्छ । चीनले यसमा के प्रतिक्रिया दिएको छ, त्यो बाहिर आएको छैन । अमेरिकी सहयोग अनुदानका रूपमा आएको भए पनि नेपालका राजनीतिक दलहरू गहिरो बहसमा मात्रै डुबेनन्, यसलाई अमेरिकी साम्राज्यवादको हत्कण्डा ठानी स्वीकार गर्न नहुने भन्दै उग्रराष्ट्रवादी भई विरोध गरे । तैपनि तिनै दलले पछि यसलाई संसद्बाट अनुमोदन गर्नुले नेपाली नेताहरूको स्तर देखिएको छ । दाहालको भ्रमणका सिलसिलामा के पनि भनियो भने उनी चीनलाई भारतलाई भन्दा कम महत्त्व दिन्छन् । प्रधानमन्त्रीका हैसियतमा भ्रमणलाई ट्रान्जिटका रूपमा लिई चीनको महत्त्व कम गराएको पनि भनियो । हामी कहिलेकाहीं झिँगाको प्वाँख तान्ने जस्तो बानी पनि देखाउँछौं । जहाँबाट गए पनि भ्रमण भ्रमण नै हो र यस्तो भ्रमणलाई सम्बन्धित देशको सरकारले उही रूपमा मान्यता दिँदा कुनै अन्तर नपर्ने तथ्य दाहालकै भ्रमणले प्रमाणित गरेको छ । यसको व्याख्या स्वयं प्रधानमन्त्रीले कान्तिपुर दैनिकसँगको लामो अन्तर्वार्तामा दिएका छन् । चीनका राष्ट्रपति नेपाल आउँदा भारतकै बाटो आएका हुन् र उनको भ्रमणलाई महत्त्व दिन नेपालले कुनै कन्जुस्याइँ गरेन । नेपालका नेताहरूकै लघुताभासले पहिले भारत जाने अनि चीन जाने भन्ने सोचले महत्त्व पाएको हो । पहिले चीन गए भारत रिसाउला भन्ने सोच पाल्नु हुन्न । कुन देशसित कस्तो सम्बन्ध राख्ने भन्ने निर्क्योल र कसैको पक्षविपक्षमा नउभिने नीतिले सबै सम्बन्ध निर्धारण गरे पनि नेपालमा भने पहिले कसको भ्रमण गर्ने भन्ने बहसमा अल्झिने चलन छ । प्रधानमन्त्रीका हैसियतमा दाहालको पहिलो चीन भ्रमण ओलम्पिक खेलको समापनमा भाग लिनका लागि भएको थियो । कतिपयले भारत नगई चीन गएकामा अनेक तर्कवितर्क गरे । दाहाल आफैंले पनि काठमाडौंमा अवतरण हुनेबित्तिकै मेरो पहिलो औपचारिक भ्रमण भारतबाटै हुने भनेर आफ्नो चीन भ्रमणको महत्त्व आफैंले घटाएका थिए । मैले हिमालयन टाइम्स अंग्रेजी दैनिकमा उनको पहिलो चीन भ्रमणको समर्थन गरी कता पहिले भन्ने सोचको खण्डन गरेको थिएँ । स्वतन्त्र देशको प्रधानमन्त्रीले आफ्नो अनुकूलता हेरी भ्रमणमा जानेनजाने निर्णय गर्ने हो । आफ्नो मर्यादा आफैंले राख्दा मात्र अरूले पनि त्यस्तै सम्मान दिने हुन् । मर्यादा खोजेर मात्र पाइँदैन, आर्जन गर्ने हो । चीन र भारत नेपालका अति नजिकका मित्र भए पनि भारतसितको सम्बन्ध चीनसित दाँंज्न मिल्दैन, न त समदूरीको भनाइको कुनै तात्त्विक अर्थ छ । अन्तर्राट्रिय सम्बन्धमा प्रतीक (सिम्बोल) ले महत्त्व राखे पनि व्यवहारमा फरक पर्छ । तर प्रतीक नहुँदा पनि मुलुक स्वतन्त्र भएको मान्न सकिन्न । यसले विश्वराजनीतिमा परिचय त दिन्छ तर देशको क्षमता अनुसार परराष्ट्र मामिलामा रणनीतिक स्वतन्त्रता (स्ट्राटिजिक अटोनोमी) को प्रयोग हुन्छ । दलाई लामाले बुद्धदर्शन गर्न लुम्बिनी आउन अनुमति माग्दा चीनले नेपाललाई तर्साउँछ र नेपाल सरकार त्यस्तो अनुमति नदिने निर्णय गर्छ । तर तिनै दलाई लामा भारतमा बसी अरू देशको भ्रमण गर्दा चीनले शब्दमा विरोध गरे पनि व्यवहारमा केही गर्न सक्तैन । अन्तर्राष्ट्रिय राजनीति भनेको शक्तिका लागि संघर्ष हो भनी ह्यान्स जे मार्गेन्थोले धेरै पहिले लेखेका थिए जुन आज झन् बढी मात्रामा सान्दर्भिक भइरहेको छ, जसको शक्ति उसको भक्ति भन्ने उक्तिको सार्थकता बढेको छ । दाहालको भारत र चीन भ्रमण आफ्नै हिसाबले सफल मान्नुपर्छ । भारतसित नेपालको विकासमा सघाउ पुर्याउने सहमति भयो भने चीनसित सम्बन्धलाई उचित ठाउँमा राख्न सफल भएको मान्नुपर्छ । राष्ट्रपति सीसितको दाहालको पन्ध्र मिनेटको गोप्य वार्ता के विषयमा केन्द्रित थियो, उनीबाहेक अरूले थाहा पाउने कुरो भएन । अनुमानका भरमा बोल्नु वा लेख्नुपर्दा, उनले आफ्ना कठिनाइ र कम्युनिस्ट एकता गरी स्थायी र बलियो सरकार बनाउने कुरा गरे होलान् । किनभने उनको हालको शक्तिका भरमा चीनले चाहेजस्तो राजनीतिक रूपमा मित्रवत् सरकार बनाउन सम्भव नहोला । अर्को कुरा, चीनलाई उनले आफ्नो हालको भूमिकाप्रति नकारात्मक नहुन आग्रह गरेका हुन सक्छन् । आगामी दिनमा यी कुरा खुल्दै जालान् । नेपालका प्रधानमन्त्रीको भारत भ्रमणले घरभित्र राष्ट्रघात गरेको जस्तो आरोप नलाग्न सक्नु पनि एउटा उपलब्धि नै मानिन्छ । चीन भ्रमणका सन्दर्भमा भने यस्ता आरोप लगाउनेहरू पाइँदैनन् । दाहाललाई लाञ्छना लगाउने ठाउँ चीन भ्रमणले दिँदैन तर केही न केही खोट लगाउनेको कमी भने हुँदैन । संयुक्त वक्तव्यमा ताइवानलाई लिएर त्यस हदसम्म शब्दजालको प्रयोग नगरिएको भए पनि हुन्थ्यो, नेपालको एक चीन नीतिमाथिको प्रतिबद्धताले काम गरेकै छ । वक्तव्यमा उल्लेख गरिएका अन्य कतिपय पक्ष कार्यान्वयनमा आउँछन् कि आउँदैनन् भन्ने चासो र शंकाको निवारण भने भविष्यले नै गराउला ।"
सार्वजनिक ऋणको चिन्ता,"सरकारले हरेक वर्ष ठूलो आकारको बजेट ल्याउने र आन्तरिक राजस्वले नपुग्ने खर्चका लागि आँखा चिम्लेर ऋण लिने गरेका कारण गत भदौसम्म तिर्न बाँकी सार्वजनिक ऋण २३ खर्ब रुपैयाँ नाघेको छ । सार्वजनिक ऋणबाट मुलुकले प्राप्त गर्ने प्रतिफलको लेखाजोखा भने हुने गरेको छैन । सार्वजनिक ऋणको दायित्व अस्वाभाविक रूपमा थपिँदै जाँदा राष्ट्रिय अर्थतन्त्रमा संकट उत्पन्न गर्ने सम्भावना प्रबल बन्दै गएको छ । पछिल्ला पाँच वर्षमा सार्वजनिक ऋण दोब्बर र नौ वर्षमा झन्डै चार गुणा भएको छ । ७० को दशक सुरुवातमा साढे ५ खर्ब रुपैयाँ बराबर मुलुकको सार्वजनिक ऋण थियो, मध्यतिर ९ खर्ब पुग्यो । सार्वजनिक ऋण गत असारमै २२ खर्ब २१ अर्ब रुपैयाँ पुगेकामा चालु आर्थिक वर्षमा थप ४ खर्ब ५२ अर्ब ऋण उठाउने सरकारको योजना छ । सार्वजनिक ऋण यसरी अकासिँदै जाँदा पुँजीगत खर्चकै हाराहारीमा ऋणको साँवाब्याज भुक्तानीमा खर्च गर्नुपर्ने परिस्थिति बनेको छ । विनिमय दरमा देखिएको उतारचढावका कारण मात्रै नेपाललाई ऋणमा अर्बौं रुपैयाँ बराबर अतिरिक्त दायित्व सृजना हुने स्थिति छ । नेपालले विदेशी ऋण अमेरिकी डलर, युरो, चिनियाँ युआन, जापानी येन र पाउन्ड स्टर्लिङमा लिने गरेको छ, विदेशी मुद्रामै दिनुपर्छ । नेपाली मुद्रा निरन्तर अवमूल्यन हुने भएकाले ऋण लिँदाभन्दा तिर्दा धेरै बजेट छुट्याउनुपर्छ । पुँजी वृद्धिका लागि उत्पादनमूलक क्षेत्रमा लगानी भइरहँदासम्म ऋण लिनुलाई स्वाभाविक नै मानिन्छ किनभने त्यसले ऋणको साँवाब्याज भुक्तानीको क्षमता पनि बढाइरहेको हुन्छ तर सही उपयोग हुन नसकी ऋणको आँकडा मात्रै बढिरहँदा भने यसले मुलुकलाई कतै आर्थिक संकटतिर त धकेल्दैन भन्ने चिन्ता बढ्दै गएको छ । राजस्व र अनुदानले मुलुकको चालु खर्च नै धान्न नसक्ने स्थिति छ । त्यसैले सरकारले विकास निर्माणका लागि मात्र नभएर अपुग चालु खर्च धान्न पनि ऋण लिनुपर्ने बाध्यात्मक अवस्था छ । सरकारले ६ दशकदेखि नै आन्तरिक (बैंक तथा वित्तीय संस्था, सर्वसाधारणलगायत) र बाह्य ऋण लिँदै आएको छ । अहिले सरकारको आन्तरिक ऋण ११ खर्ब ४० अर्ब ५३ करोड र बाह्य ऋण ११ खर्ब ६९ अर्ब ३३ करोड पुगिसकेको छ । सार्वजनिक ऋणलाई टाउको गन्ती हिसाब गर्दा हरेक नेपालीको भागमा ७७ हजार रुपैयाँ हुन्छ । खास गरी आर्थिक वर्ष २०७३७४ यता ऋणको दायित्व अनियन्त्रित बन्दै गएको छ । भूकम्पपछिको पुनर्निर्माण, संघीयता कार्यान्वयनका लागि पूर्वाधार विकास, कोभिड महामारी रोकथाम तथा खोप खरिद लगायतका क्षेत्रमा ऋण लिँदा दायित्व ह्वात्तै बढेको हो । संघीयता कार्यान्वयनपछि समानीकरण अनुदान र राजस्व हस्तान्तरणका रूपमा प्रदेश र स्थानीय तहमा जाने रकमका लागि पनि सरकारले ऋण लिएको थियो । तर सरकारले त्यो रकम उचित प्रतिफल आउने गरी सही ढंगले खर्च गर्न सकेन । गत भदौसम्म मुलुकको सार्वजनिक ऋण कुल गार्हस्थ्य उत्पादन (जीडीपी) को अनुपात करिब ४२९१ प्रतिशत हो । झट्ट हेर्दा यो धेरै होइन तर जुन दरमा ऋण बढिरहेको छ, जुन क्षेत्रमा त्यसको प्रयोग भइरहेको छ, त्यो गम्भीर विषय छ । हामीकहाँ कस्तो ऋण कति लिने भन्ने स्पष्ट मापदण्ड बनाइएको छैन । सार्वजनिक ऋण मुलुकको आवश्यकताका आधारमा लिनुपर्नेमा दाताको चाहनामा लिने प्रवृत्तिसमेत छ । सरकारले प्रायः वितरणमुखी कार्यक्रम समेटेर वार्षिक बजेट ल्याउने र त्यसमा अपुग रकम जोहो गर्न लहडका भरमा ऋण लिने गरिएको छ । अर्थविद् डिल्लीराज खनाल नेतृत्वको सार्वजनिक खर्च पुनरवलोकन आयोगले २०७५ मै सरकारी खर्चको आकार तीव्र रूपमा बढेको उल्लेख गर्दै कानुन, संस्थागत तथा संगठनात्मक संरचनामा सुधार गरी अवाञ्छित खर्च कटौती गर्न सरकारलाई सुझाव दिएको थियो । आयोगले खर्चको अनुगमन र नियन्त्रण गर्ने आन्तरिक प्रणाली र आन्तरिक लेखा परीक्षण प्रभावकारी हुन नसक्दा चालु खर्चको वृद्धि नियन्त्रण हुन नसकेको औंल्याएको थियो । तर सरकार आयोगको सुझाव कार्यान्वयनमा गम्भीर देखिँदैन । सरकारी खर्चको प्रवृत्तिमा सुधार नगरी सार्वजनिक ऋण थप्दै जाँदा प्रत्युत्पादक हुने जोखिम रहन्छ । ऋण लिनु गलत होइन, ऋण सदुपयोग महत्त्वपूर्ण कुरा हो । त्यसैले कुन क्षेत्रमा प्रयोग गर्ने गरी कस्तो सार्वजनिक ऋण लिने भन्ने विषयमा सरकारले जतिसक्दो छिटो स्पष्ट मापदण्ड बनाउनुपर्छ । दाताको रुचि र सर्तमा होइन, नेपालको मागअनुसार ऋण लिइनुपर्छ । लिइएको ऋणले उत्पादन र पुँजी निर्माणमा योगदान गर्न सक्नुपर्छ । ऋण लिँदा खर्च प्रणाली र विवरण पनि पारदर्शी हुनुपर्छ । ऋणको उचित उपयोग र प्रभावकारी परिचालनले अर्थतन्त्र चलायमान बनाउँछ, ऋणको किस्ता तिर्न पनि ऋणकै कमाइले पुग्ने अवस्था बन्न सक्छ । राजनीतिक नेतृत्व, सरकारी अधिकारी र परियोजनाका कर्मचारीको सेवासुविधाका नाममा ऋणको ठूलो अंश खर्च गर्ने प्रवृत्तिमा लगाम लगाउनुपर्छ । कतिपय बाह्य ऋणलाई अनुदानमा परिवर्तन गराउन सरकारले कूटनीतिक पहल गर्न पनि जरुरी छ ।"
नेपाली क्रिकेटले रचेको विश्व कीर्तिमान,"नेपालको क्रिकेट टिमले चीनसँगको खेलमा एसियाडमा अनगिन्ती कीर्तिमानी खडा गरेको छ । यसले क्रिकेटप्रेमीलगायत सम्पूर्ण नेपालीमा एक प्रकारको खुसी छाएको छ । रोहित पौडेलको कप्तानीबाट नेपालले एसिया कपमा पाएको सफलताको चर्चा यथावत् छ । एसिया कपको सन्दर्भ सेलाउन नपाउँदै चीनको हाङजाउमा सञ्चालित क्रिकेटमा मंगोलियासँग प्रतिस्पर्धा हुँदा नेपाललाई अपूर्व सफलता मिलेको छ । पहिलोचोटि अन्तर्राष्ट्रिय क्रिकेट खेलेको मंगोलियामाथि नेपालले ट्वान्टी२० मा ३१४ रन बनाउन सफल भएको छ । यो विश्वको हालसम्मकै उच्च स्कोर हो । खेलमा २६ छक्का प्रहार गरेर क्रिकेटको इतिहासमा नयाँ रेकर्ड स्थापना गरेको, दीपेन्द्रसिंह ऐरीद्वारा ९ बलमै अर्धशतक बनाएर भारतका युवराज सिंहले १२ बलमा त्यो स्कोर प्राप्त गरेको रेकर्ड तोडियो । हामीले ऐतिहासिक घडी बिर्सन सकिँदैन । त्यस्तै कुशल मल्लले ३४ बलमै शतक हानेर भारतका रोहित शर्मा, दक्षिण अफ्रिकाका डेबिड मिलर र चेक गणतन्त्रका विक्रम शेखरले ३५३५ बलमा त्यो स्कोर खडा गरेको पुरानो कीर्तिमानलाई पछाडि पारेका छन् । उता मंगोलियासँग नेपाली खेलाडीले २७३ रनको विशाल जितहारको अन्तर खडा गरेर नयाँ इतिहास रचेका छन्, नेपालको पहिचान र प्रसिद्धि अरू फराकिलो बनाएका छन् । उक्त खेलबाट थपिएका अन्य कीर्तिमानीको कुरा गर्दा प्रतिओभरको १५७ को रनरेट, तेस्रो विकेटको साझेदारीबाट आर्जित १९३ रन, दीपेन्द्रको ब्याटिङमा पुगेको ५२० को स्ट्राइक रेट, नेपाली खेलाडीले डेथ ओभरमा बनाएको ८९ रन र अन्तिम १० ओभरमा १९२ रनको विशाल स्कोर खडा गर्न सफल भएको सन्दर्भ प्रशंसनीय छ । क्रिकेटमा नेपालले उत्कृष्ट प्रदर्शन गरे पनि अरू खेलमा सफलता पाउन सकेको छैन । खेलकुद विकासमा लगानी र सरकारको सकारात्मक दृष्टिकोण नभएसम्म वर्तमान स्थितिमा सुधार आउने पनि देखिँदैन । तथापि एसियाडमा नेपालले क्रिकेटमा बनाएको विश्व कीर्तिमानीले विश्वका हस्ती खेलाडीलाई स्तब्ध बनाएको छ । यसले सबैमा नेपालप्रतिको आकर्षण थपेको छ । सरकार सक्रिय भएर लाग्ने हो भने नेपाली क्रिकेटको भविष्य उज्ज्वल बन्ने निश्चित छ । भुवनेश्वर शर्मा, चन्द्रागिरि२, काठमाडौं"
नागरिकको निराशा किन ?,"कृष्ण कुम्पुरे, आदमटार, धादिङ"
सर्वसाधारणले उपचारका लागि निःशुल्क बेड पाउँदैनन्,"पुरुषोत्तम घिमिरे, जोरपाटी, काठमाडौं"
सुधारात्मक दिशातर्फ पर्यटन क्षेत्र,"तिलप्रसाद न्यौपाने, माछापोखरीचोक, काठमाडौं"
'गठबन्धन टिकाउने ध्याउन्न र राष्ट्र बैंकको कसिलो नीतिले अर्थतन्त्र सुध्रेन',"अढाई वर्षयता अर्थतन्त्र गहिरो मन्दीमा छ । बाह्य क्षेत्र सबल भए पनि सरकारी वित्तको अवस्था नाजुक छ । वित्तीय प्रणालीमा पैसा थुप्रिएको छ, कर्जा माग बढेको छैन । आयात र निर्यात निरन्तर घटेर प्रतिबन्धित समयमा भन्दा पनि कम भएको छ । निजी क्षेत्रको आत्मविश्वास घटेको छ । बजार माग घटेको छ, नयाा रोजगारी सिर्जना भएको छैन । विदेशी लगानी र सहायताको अवस्था निराशाजनक छ । यस्तो अवस्थामा अर्थतन्त्रको वर्तमान अवस्था, समाधानका उपाय लगायत विषयमा पूर्वअर्थमन्त्री युवराज खतिवडासँग कान्तिपुरका लागि यज्ञ बञ्जाडे र विमल खतिवडाले गरेको कुराकानीको सम्पादित अंश :मुलुकको अर्थतन्त्र गहिरो संकटमा छ । बाह्य क्षेत्र बलियो भए पनि आन्तरिक अर्थतन्त्र शिथिल छ, बैंकमा पैसा थुप्रिएको छ, कर्जा माग छैन, उद्योगहरू आधाभन्दा कम क्षमतामा चलिरहेका छन् । अर्थतन्त्रमा अहिले खास के भएको हो ?केहीअघिसम्म हामीले अर्थतन्त्र शिथिल छ भन्दै आएका थियौं, अब त्यो शब्दले अर्थतन्त्रको भयावह स्थितिलाई सम्बोधन गर्न सक्दैन । व्यवसायीले अर्थतन्त्र मन्दी (डिप्रेसन) मा रहेको बताउँदै आएका छन् । म डिप्रेसन शब्द प्रयोग गर्दिनँ तर अर्थतन्त्र गहिरो मन्दी (डिप्रिसेसन) मा गएको छ । त्यसलाई हामीले तथ्यांकीय आधारबाट पुष्टि गर्नुपर्छ । सामान्यतया एक वर्षमा आर्थिक वृद्धिदर क्रमशः घट्दै जानुलाई अर्थतन्त्र मन्दीमा गएको भन्न सकिन्छ । दुई वर्षसम्म पनि अर्थतन्त्रमा सुधारको संकेत नदेखिए त्यसले गहिरो मन्दीको संकेत गर्छ ।हाम्रो अर्थतन्त्र व्यापारमा आधारित हो । हाम्रो कुल व्यापार नै झन्डै कुल गार्हस्थ्य उत्पादन (जीडीपी) को आकारको नजिक छ । दुई वर्षअघिको तुलनामा व्यापार निरन्तर घटिरहेको छ । अघिल्लो वर्षभन्दा गत वर्ष र गत वर्षभन्दा यो वर्षका दुई महिनामा पनि आयातनिर्यात दुवै घटेको छ । निर्यात निरन्तर घट्नु भनेको निर्यातजन्य वस्तु उत्पादन र ती उद्योगको क्षमताको उपयोगमा कमी आउनु हो । आयात निरन्तर घट्नुको अर्थ उपभोग्य वस्तु मात्र नभएर औद्योगिक कच्चा पदार्थ, पुँजीगत वस्तुको आयातमा पनि कमी आउनु हो । यसले आयात प्रतिस्थापक र निर्यात प्रोत्साहन गर्ने उद्योगहरू खुल्न नसकेको वा भएकाहरूले पनि क्षमता उपयोग गर्न नसकेको पुष्टि हुन्छ ।अहिले समग्र पेट्रोलियम ऊर्जाको खपत घटेको छ । बिजुलीको खपत बढेर पेट्रोलियम ऊर्जाको खपत कम भएको भए राम्रो हो, तर उद्योगहरू, सार्वजनिक सवारी लगायतमा उपयोग हुने डिजेलको खपत घटेको छ । औद्योगिक गतिविधि कम भएकै कारण डिजेलको खपत घटेको हो । बढी उपभोग हुने अन्य धेरै वस्तुको पनि आयात घटिरहेकाले उपभोक्ताको क्रयशक्तिमा पनि प्रश्न उठेको छ ।सार्वजनिक वित्तको स्थिति पनि नाजुक छ । दुई वर्षअघिको तुलनामा अहिले राजस्व करिब ३० अर्बले कम उठेको छ । दुई वर्षअघिसम्म लक्ष्यको करिब साढे ११ प्रतिशतसम्म राजस्व उठेकामा अहिले सोही अवधिमा साढे ७ प्रतिशत मात्र उठेको छ । अघिल्लो वर्षभन्दा यो वर्ष आर्थिक गतिविधिमा सुधार होला, आर्थिक वृद्धिदर बढ्ला, राजस्व प्रशासनमा सुधार होला भन्ने अनुमान निरन्तर फेल भइरहेको छ ।बिक्री नभएका कारण अर्थतन्त्र मन्दीतर्फ गयो भन्ने तर्कहरू पनि आइरहेका छन् । बैंकहरूलाई सोध्यो भने दसैंलगायत चाडबाडकेन्द्रित वस्तुहरू आयातका लागि केही एलसी (प्रतीतपत्र) खुलेका छन् तर औद्योगिक कच्चा पदार्थ र आन्तरिक उत्पादन बढाउन आवश्यक वस्तु आयातका लागि एलसी खुल्ने क्रम ठप्प छ । ती वस्तुको एलसी नै कम खुल्नुले अब ती क्षेत्रमा हुने व्यापारको सहजै अनुमान गर्न सकिन्छ ।अर्थतन्त्र गहिरो मन्दीमा गयो भन्नका लागि व्यवसायीको मनोबल, उत्प्रेरणा पनि हेर्नुपर्छ । नयाँ लगानी गर्ने जोस निजी क्षेत्रमा छैन, आफू कसरी सुरक्षित हुने भन्नेमै उनीहरूको ध्यान छ । धेरै व्यवसायबाट लगानीकर्ता बाहिरिन खोजेका छन् । म संलग्न भएका कतिपय कार्यक्रममा व्यवसायीका प्रतिनिधिले हामी त जहाँ गएर पनि व्यवसाय गरौंला, राजनीतिज्ञहरू कहाँ गएर राजनीति गर्लान् भन्दै आएका छन् । यसको अर्थ लगानीका लागि नेपाल मात्र छैन है, अरू देशमा गएर पनि व्यवसाय गर्न सक्छौं भन्ने हो । नेपाल व्यवसाय गर्नलाई आकर्षक स्थल भन्ने कुराबाट व्यवसायी अहिले यस्तो अवस्थामा पुगेका छन् । सीमावर्ती क्षेत्रका कतिपय कारोबार यता नभएर भारततिर हुँदै आएका छन् । यसको स्पष्ट संकेत हो पुँजी पलायन भएको छ । यसले पनि मन्दीलाई नै संकेत गर्छ । बाहिर पैसा गइसकेपछि अर्थतन्त्र उँभो लाग्न समय लाग्छ । अर्थतन्त्र अहिलेको अवस्थामा आइपुग्नुमा राज्यका कुनकुन निकायको केकस्तो दोष देख्नुहुन्छ ?मुख्य कारण राजनीतिक अस्थिरता हो । अघिल्लो बहुमतको सरकार ढल्यो । त्यसपछि बनेको सरकारले अर्थतन्त्र सुधारको विषयमा साझा दृष्टिकोण बनाउन सकेन । व्यवहारमा नभई सिद्धान्तमा उग्र वामपन्थी धारणा राख्ने र केही उदार दक्षिणपन्थी सोच राख्ने राजनीतिक दलहरूको गठबन्धन आर्थिक सुधार गर्नेभन्दा पनि सत्ता टिकाउने र निर्वाचन गर्नेमा केन्द्रित भयो । त्यसअनुसार निर्वाचन भयो र नयाँ सरकार आयो, तर निर्वाचनपछि बनेको सरकारले राजनीतिक स्थायित्व दिन सकेन । एउटा सरकार आयो, दुई महिनापछि ढल्यो, अर्को सरकार आयो, त्यसले गति लिन सकेको छैन । आउँदो मंसिरमा निर्वाचन सकिएको पनि एक वर्ष पुग्दै छ । अहिलेसम्म पनि यो सरकार विकासको एजेन्डामा प्रवेश नै गर्न सकेको छैन । राम्रो काम कसरी गर्नेभन्दा पनि एकले अर्कालाई दोषारोपण गर्ने र समस्याको दोष अर्कोतिरै पन्छाउने गतिविधि भए । व्यावसायिक जगत्मा निराशा फैलाउने काम राजनीतिक वृत्तबाटै भएको छ ।कोभिडपछि पर्यटन क्षेत्रमा सुधार हुन निकै समय लाग्यो, व्यवसाय राम्रोसँग तंग्रिनसकेकाले कोभिडको समयमा दिएका छुट तथा सुविधा निरन्तर हुनुपर्छ भन्ने व्यवसायीको माग थियो । तर, सरकार र राष्ट्र बैंकको दृष्टिकोण कोभिडको असर हटिसकेको, आर्थिक वृद्धिमा सुधार भएको लगायत कारण विगतका सुविधा निरन्तर हटाउनुपर्छ भन्ने रह्यो । समस्यामा रहेका क्षेत्रमा विगतका सुविधा निरन्तर गर्ने र सुधार भएका क्षेत्रमा हटाउँदै जानुपर्थ्यो तर सरकार र राष्ट्र बैंकद्वारा साङ्गोपाङ्ग एकैपटक हटाइयो । कोभिडको असर परिरहेका क्षेत्रलाई मात्र सुविधा दिएको भए विकृति आउँदैनथ्यो ।धेरैजसोले राष्ट्र बैंकको नीति तथा सूक्ष्म नियन्त्रणका कारण यस्तो अवस्था आएको भन्ने गरेका छन् । तपाईंलाई कस्तो लाग्छ ?मौद्रिक नीतिबाट जेजति सम्बोधन गर्नुपर्ने हो त्यो भएको छैन भने सरकारले राष्ट्र बैंकलाई निर्देशन दिनुपर्छ । राष्ट्र बैंक पनि सरकारको निकाय र अर्थ मन्त्रालय मातहतकै भएकाले सरकारले त्यो काम गर्न सक्छ र गर्नुपर्छ । राष्ट्र बैंकका केही कमीकमजोरी छन्, तिनमा सुधार गर्नैपर्छ । बाहिर पनि धेरै कमीकमजोरी छन् । व्यवसायीलाई तर्साउने, हप्काउने, हत्कडी लगाउने गरिएको छ, उद्योगमा विद्युत् आपूर्तिमा समस्या छ, औद्योगिक असुरक्षा छ, राजस्व प्रणालीमा समस्या छ, विगतमा सरकारले केही वस्तुको आयातमा प्रतिबन्ध लगायो, तर त्यति बेला पनि प्रतिबन्धित वस्तु आइरहेकाले बजारमा विकृति आयो ।यति हुँदाहुँदै पनि राष्ट्र बैंकले चालु पुँजी कर्जाको निर्देशन ढिलो ल्यायो, एक वर्ष वा ६ महिनाअघि ल्याउनुपर्थ्यो । निर्देशनअघि कारोबारको शतप्रतिशतसम्म ऋण लिइरहेका व्यवसायीलाई एक्कासि २५ प्रतिशतमा झार्दा समस्या भयो । अहिले यस्तो कर्जासीमा ४०५० प्रतिशत बनाउनुपर्ने नै रहेछ, सुरुमै यस्तो व्यवस्था गरिदिएको भए समस्या आउँदैनथ्यो । राष्ट्र बैंकले व्यावसायिक संवेदनशीलतालाई ढिलो बुझ्ने गरेकाले पनि अर्थतन्त्रमा समस्या आउने गरेको छ ।कुनै काम समयमा गरिएन भने राम्रो काम पनि आलोचित हुन्छ । राष्ट्र बैंकले गरेको कर्जा नोक्सानी व्यवस्था, कर्जाको जोखिमभार लगायतका नीतिहरू अर्थतन्त्र संक्रमणकालमा रहेको समयमा व्यावहारिक छैनन् । जस्तो नेप्से परिसूचक ३२ सयनजिक हुँदा सेयर कर्जाको जोखिमभार १५० प्रतिशत थियो, अहिले बजार घटेर २ हजार हाराहारी आउँदा पनि जोखिम भारको व्यवस्था यथावत् नै छ । घरजग्गामा मूल्य अचाक्ली बढेको बेला जोखिमभार बढाउनु स्वाभाविक थियो । विगतमा कर्जा धेरै गयो भनेर अहिले जोखिमभार थप्नु उचित भएन ।ब्याजदर पनि अर्थतन्त्रको अर्को समस्या छ । बैंकहरूले अस्वाभाविक रूपमा ब्याजदर बढाउने तर बढाएको ब्याजदर तल झार्न निकै समय लिने गरेका छन् । निक्षेपको ब्याजदर बढेको हुन्छ, त्यसको आधारमा कर्जाको ब्याज बढाउनुपर्छ । उता व्यवसायीले तत्काल ब्याजदर घट्नुपर्ने माग राखेका छन् । मौद्रिक नीतिले ब्याजदर तल झार्ने संकेत गरेको छ । यसलाई व्यवसायीले स्वागत पनि गरेका छन् । अब त्यसलाई प्रमाणित गर्ने खालका कदम पनि राष्ट्र बैंकले तत्कालै चाल्दै जानुपर्छ । अहिले अन्तरबैंक दर तल गयो भनेर राष्ट्र बैंकले चिन्ता गरिरहेको छ, जुन जरुरी छैन । हामीले अन्तरबैंक दर धेरै वर्षसम्म १ प्रतिशतभन्दा तल रहेको देखेका छौं । तर, राष्ट्र बैंक अन्तरबैंक दर साढे ४ देखि साढे ७ प्रतिशतको बीचमै रहनुपर्छ भन्छ । अर्थतन्त्र उतारचढाव आएर कहाँबाट कहाँ पुगिसकेको छ, यस्तो बेला ब्याजदर मात्र करिडोरमा हिँड्छ र ? ब्याजदरलाई तल ल्याउने हो भने राष्ट्र बैंकले वित्तीय प्रणालीलाई दबाब दिनैपर्छ । कहिलेकाहीं पुनर्कर्जा जस्ता कर्जा प्रवाह गरेर दबाब दिने हो । पुनर्कर्जा विशुद्ध दायित्व सिर्जना गर्ने संयन्त्र हो । यसले राष्ट्र बैंकको वासलात बढ्छ र बजारमा मुद्राप्रदाय आपूर्ति बढाउँछ । मुद्राप्रदाय केही बढ्दैमा अहिले समस्या आइहाल्छ भन्ने छैन । कर्जा प्रवाह पनि धेरै हुने अवस्था छैन । विगतको कर्जा नै बजारमा छ नि भनेर नमान्ने हो भने त ६ प्रतिशत आर्थिक वृद्धिका लागि आवश्यक कर्जा प्रवाह हुने अवस्था पनि छैन ।बैंकको निक्षेप बढेको छैन । यस्तो अवस्थामा राष्ट्र बैंकले कुनै माध्यमबाट बजारमा पैसा पठाउनुपर्ने होला नि ? त्यसो हुँदा ब्याजदर केही घट्छ । व्यवसायीको माग अनुसार हिजोको जस्तो ७ प्रतिशतमा कर्जा पाउने अवस्था भने हुनुहुँदैन । मूल्यवृद्धि ८ प्रतिशत हाराहारी छ, बचतकर्तालाई ६७ प्रतिशत ब्याज दिनुपर्ने छ, बैंकहरूको आधारदर नै त्योभन्दा धेरै छ । बैंकले आफैं पैसा छाप्छन्, निक्षेपकर्तालाई कम ब्याज दिए पनि हुन्छ तर हामीलाई सस्तो ब्याजमा कर्जा उपलब्ध भइरहनुपर्यो भन्ने माग व्यवसायीले पनि गर्नु भएन । व्यवसायीको लागत बढेको छ, त्यसमा एकचौथाइ मात्र ब्याज होला । अब व्यावसायिक लागत घटाउने अरू पक्षमा सुधार गर्नुपर्छ ।धेरैले उच्च ब्याजदर र कसिलो नीतिगत व्यवस्थाका कारण अर्थतन्त्र यो अवस्थामा पुगेको विश्लेषण गरेका छन् । अहिले राष्ट्र बैंकको चौतर्फी आलोचना भएको छ । यसमा तपाईंको धारणा के छ ?राष्ट्र बैंक सरकारको आर्थिक सल्लाहकार हो । उसले आफ्नो भूमिका कति निर्वाह गर्यो, त्यो त राष्ट्र बैंकलाई नै थाहा होला, सार्वजनिक खपतका लागि यस्ता कुरा बाहिर आउँदैनन्, तर साढे दुई वर्षअघि भुक्तानी सन्तुलन घाटामा रहेको र विदेशी मुद्रा सञ्चिति चापमा पर्न थालेपछि राष्ट्र बैंकले समस्या आयो, आयात बन्देज गरौं भनेर पटकपटक सुझाव दिएको हो । सरकारले सुझाव नसुनेपछि राष्ट्र बैंकले एकै पटक शतप्रतिशत एलसीमा नगद मार्जिनको व्यवस्था गरिदियो । यसमा नगद मार्जिनको सीमा क्रमशः बढाउँदै गएको भए पनि हुन्थ्यो । सरकारले गर्नुपर्ने काम राष्ट्र बैंकले गर्नुपर्ने भएपछि समस्या भयो । धितोपत्र बजार अस्वाभाविक बढ्दा त्यसका सबै गतिविधि सम्बन्धित नियामक निकाय धितोपत्र बोर्डले हेर्नुपर्थ्यो । किन हेरेन ? राजस्व चुहावट लगायतका कारणले राजस्व घटिरहेको थियो । सम्बन्धित सरकारी निकायले किन नहेरेको ? समग्रमा राष्ट्र बैंकले केही निर्णय ढिलो गर्यो र अव्यावहारिक रूपमा कसिलो बनायो । राष्ट्र बैंकको कमजोरी यत्ति हो । व्यवसायीको मनोबल गिरेको, लगानीका लागि प्रोत्साहन गर्न नसकेको, अहिले कम ब्याजदरमा पनि मानिसले लगानी गर्न नचाहेको कुरा राष्ट्र बैंकलाई भनेर भएन । लगानी वातावरण बनाउन नसक्नुको जिम्मेवारी सरकार आफैंले लिनुपर्छ ।अर्थतन्त्र यो अवस्थामा आउनुमा बाह्य कारण बढी जिम्मेवार छ कि आन्तरिक नीति तथा कामकारबाहीकै ढाँचा नमिलेको हो ?आन्तरिक कारणले नै अर्थतन्त्रमा समस्या आएको हो । समष्टिगत आर्थिक व्यवस्थापनमा हामी चुक्यौं । वित्त नीति र मौद्रिक नीतिको उचित समन्वय गर्नमा पनि हामी चुकेका छौं । राष्ट्र बैंकले सल्लाह दिन सकेन वा दिएको सल्लाह सरकारले मानेन, त्यो उनीहरूले नै जानून्, तर दुई वर्षयता प्रधानमन्त्री र अर्थमन्त्री फरकफरक दलका रहँदै आएकाले अर्थ मन्त्रालयको समस्या प्रधानमन्त्रीले मेरो हो भनेर दायित्व लिने प्रवृत्ति देखिएन । एउटै मन्त्रिमण्डलमा म ठीक त्यो ठीक भएन भन्ने हुँदैन । नराम्रो काम गर्नेलाई कारबाही गर्ने जिम्मेवारी पनि प्रधानमन्त्रीकै हो । सरकारको ध्यान सम्पूर्ण रूपमा राज्यसत्ता टिकाउनमै छ, गठबन्धनलाई प्रतिकूल असर नपरोस् भन्नकै लागि गल्ती गर्दा पनि आफ्नो मन्त्रीलाई कारबाही गर्न नसक्ने अनि सबै दोष राष्ट्र बैंकलाई दिने गरेको देखिएको छ । राष्ट्र बैंकलाई गाली गरेपछि गठबन्धन पनि टिक्ने, दोष पनि आफूलाई नआउने भएपछि सरकारले गभर्नरलाई बलिको बोको बनाउन खोजेको जस्तो देखिन्छ । यद्यपि राष्ट्र बैंकले पनि आफ्ना धेरै कामकारबाहीमा सुधार गर्नुपर्नेछ ।अर्थतन्त्र योभन्दा तल जाने अवस्था छ कि छैन ?म अर्थतन्त्र योभन्दा तल जान्छ भन्दिनँ, जिम्मेवार व्यवसायीलाई हतोत्साहित गर्न चाहन्नँ । अहिले नै अर्थतन्त्र समाप्त हुन्छ भनियो भने भोलि हामीले कुनै जिम्मेवारी लिनुपर्दा फर्काउन गाह्रो हुन्छ । सरकारले ठीक ढंगले सुधारका कदम चाल्यो भने योभन्दा नबिग्रिने बनाउन सकिन्छ । यो गहिरो मन्दी कति लामो समयसम्म रहिरहन्छ भन्ने हो ।समग्रमा अहिले ब्याजदर, मूल्यवृद्धि अस्वाभाविक रूपमा बढ्दैन, विदेशी मुद्रा सञ्चिति स्वात्त घटेर ६ महिनाको आयात धान्न नपुग्ने स्थितिमा हुँदैन । यी कुरा निश्चित हुन् । बैंकमा पैसै छैन भन्ने स्थिति छैन । के अनिश्चित छ भने सरकारको कर प्रणालीले बढी राजस्व उठाउन सक्छ कि सक्दैन ? राजस्व अनुसन्धान, सम्पत्ति शुद्धीकरण, अर्थ मन्त्रालयकै भन्सार र आन्तरिक राजस्व विभाग लगायतका निकायहरू कति व्यवसायीमैत्री भएर अघि बढ्न चाहन्छन् ? सम्पत्ति शुद्धीकरणसम्बन्धी कानुन अहिले संसद्मा छलफलमा छ । त्यो विधेयक छिटै पास गरेर त्यसलाई ठीक ढंगले काम गराउन सकिए अन्तर्राष्ट्रिय जगत्मा बिग्रिन सक्ने हाम्रो छवि सुध्रन सक्छ । होइन, कानुन पनि पास गरेनौं, सम्पत्ति शुद्धीकरणसम्बन्धी मुद्दालाई अभियोजन पनि गरेनौं र कारबाही फितला भए भने छवि झन् बिग्रनेछ ।राजस्व संकलनको अवस्था गत वर्ष इतिहासमै सबैभन्दा कमजोर रह्यो । चालु आर्थिक वर्षको दुई महिनासम्म राजस्व संकलन र पुँजीगत खर्चको अवस्था नाजुक छ, सुधारको संकेतसम्म पनि देखिएको छैन । यो अवस्था कसरी आयो ?यसले मेरो काम गरेन, अर्को ल्याए काम गर्छ कि भन्दा राजस्व र अर्थ सचिव फेरिइरहेका छन् । सीमा नाकामा सशस्त्र प्रहरी र भन्सारका कर्मचारीको कार्यक्षमता, कार्यकुशलता र इमानदारीमा कहिलेकाहीँ प्रश्न उठ्ने गरेको छ । भन्सार र राजस्व प्रशासन राम्रोसँग चल्दा राजस्व बढ्ने आधार हुन्छ । अव्यावहारिक करका कारण पनि समस्या छ । मूल्य अभिवृद्धि करमा ल्याउने भनेर ब्याजको कुरा आयो, यसले आन्तरिक बजारलाई त्यसैमाथि पारिदियो । हवाई भाडा, बस भाडा, ढुवानी भाडामा यही कुरा आएका छन् । यस्ता समस्या कर प्रशासनमा रहने विज्ञ मान्छेले बुझ्नुपर्छ । राजस्व धेरै नउठ्ने भन्ने होइन । आयात फेरि पनि बढ्न सक्छ । रेमिट्यान्स आएको छ, त्यसले उपभोग बढाउने हो । त्यही खपतले आयात बढाउने हो । सरकारले खर्च ठीक ठाउँमा गरोस् । स्थानीय तहको पैसा सरकारले बैंकहरूलाई डिपोजिट राख्न दिने र यताबाट आन्तरिक ऋण उठाउने चक्रलाई तोड्न जरुरी छ । विदेशी सहायतालाई छिटोछिटो उपयोग गर्न सक्नुपर्छ ।अर्थतन्त्रमा स्थिरता प्रदान गर्दै चालु खर्चमा मितव्ययिता र राजस्व संकलन एवं पुँजीगत खर्च व्यापक रूपमा बढाउने काममा केन्द्रित हुनुपर्नेमा अर्थ मन्त्रालय चारचार महिनामा अर्थ सचिव परिवर्तनमा लागेको छ । यसको सन्देश के हो ?अर्थ सचिव फेरिरहनु राम्रो होइन । म अर्थमन्त्री हुँदा अढाई वर्षमा दुई जना अर्थ सचिव फेरिनुभयो । एक जना अवकाश भएपछि अर्को सचिव ल्याइएको थियो । उहाँहरू अर्थ प्रशासनकै क्याडर हुनुहुन्थ्यो । मैले चाहेरनचाहेर विज्ञतालाई आदर गरें । सरकारले यो कुरा सिक्नुपर्छ । कर्मचारी फेरिरहनु भनेको मन्त्रीले सही ढंगले परिचालन गर्न नसक्नु तर दोष उसलाई थुपार्नु जस्तो लाग्छ । सरकारको खर्च बढिरहेको छ । गत आर्थिक वर्षकै भुक्तानी दिन बाँकी रहेको कुरा छ । यस वर्षको राजस्वले चालु खर्च धान्ने स्थिति छँदै छैन । भोलि कहाँ कटौती गर्ने भनेर अहिलेबाटै सरकार खर्चमा सजग हुनुपर्नेछ । हात फुकाएर उसले खर्च गर्न पाउँदैन । अहिलेको अर्थतन्त्रलाई चलायमान बनाउने भनेको संघको बजेटले भन्दा बढी प्रदेश र स्थानीय तहको बजेटले हो । अहिले १ खर्ब १३ अर्ब रुपैयाँ सरकारको कोषमा छ । त्यो खर्च गर्नुपर्छ । संघसँग पैसा छैन, उसलाई खर्चको दायित्व बढी छ । जोसँग पैसा छ, उसले खर्च गर्ने क्षमता राख्दैन । समानीकरण अनुदान तल (स्थानीय तह) दिएर फ्रिज हुने स्थिति छ । यसमा खर्च गर्छौं गर, नत्र फिर्ता आउँछ भन्नुपर्छ ।बजार र समग्रमा सरकारी वित्तको अवस्थालाई यति नाजुक स्थितिबाट बाहिर ल्याउन के गर्नुपर्छ ?सरकारको जवाफदेहिता बढ्यो भने यी सबै कुरा हुने हुन् । सरकारको मुख्य एजेन्डा गठबन्धन जसरी हुन्छ टिकाउने, एकले अर्कालाई नचिढ्याउने र जसले जे गर्छ त्यसलाई स्विकारेर अघि बढ्ने भन्ने देखिन्छ । यस्तो अवस्थामा राजनीतिक रूपमा भन्दा यो सरकारले गरी खाँदैन । जनतामा निराशा यसै कारण देखिएको हो । विकल्प खोज्ने कुरा भइरहेको छ । विज्ञ अर्थमन्त्री आउनुभएको थियो तर उहाँको कार्यसम्पादनमा त्यो प्रतिबिम्बित भएको छैन ।तपाईंले झन्डै तीन दशकसम्म सरकारका विभिन्न पदमा रहेर काम गर्नुभयो । डेढदुई वर्षयता बाहिर हुनुहुन्छ । मानौं अहिलेको अवस्थामा तपार्इं अर्थमन्त्री वा गभर्नर भएको भए कसरी समस्या समाधान गर्नुहुन्थ्यो ?म यत्ति भन्छु तीन महिनादेखि ६ महिनाका बीचमा यी समस्या समाधान हुन सक्थे । सरकारका आधिकारिक व्यक्तिहरूले अर्थतन्त्रमा देखिएका समस्याबारे छलफल गरौं भनेको खण्डमा म सहयोग गर्न तयार छु । सरकारका वित्त नीतिमा कहाँकहाँ अप्ठ्यारा छन्, ती कुरा निरूपण गर्नुपर्छ । करसम्बन्धी उठेका विवाद निरूपण गर्ने, राजस्व प्रशासनलाई चुस्त राख्ने हो । नियामक निकायले व्यवसायीलाई आतंकित बनाउने होइन, मिलेर काम गर्दै विश्वास बढाउने हो । राष्ट्र बैंकले कर्जाका केही प्रावधानलाई अलिकति खुकुलो र व्यवस्थित गरिदिने हो । उद्योग वाणिज्य तथा आपूर्तिलगायत निजी क्षेत्रसँग काम गर्ने मन्त्रालयहरू मर्का बुझेर र जिम्मेवार भएर छलफल गरी समस्या समाधानमा लाग्नुपर्छ ।"
पिस कोरमार्फत स्थापित दुई देशका जनताबीचको सम्बन्ध,"नेपालमा पिस कोर कार्यक्रम सन् १९६२ मा सुरु भएको हो । र, हरेक वर्ष यसै समयमा पिस कोरले आफ्नो स्थापनाको वर्षगाँठ मनाउँछ । सन् १९६२ मा राष्ट्रपति जोन एफ केनेडीले पिस कोरको स्थापना गरेलगत्तै सोही वर्ष अगस्ट २४ का दिन नेपाल र संयुक्त राज्य अमेरिकाका सरकारहरूले नेपालमा पिस कोर सञ्चालन गर्ने सम्बन्धमा द्विपक्षीय सम्झौतामा हस्ताक्षर गरे । त्यसको केही हप्तापछि सेप्टेम्बर १९६२ मा पिस कोर स्वयंसेवकहरूको पहिलो समूह काठमाडौं आइपुग्यो । त्यसमा ७७ शिक्षक र कृषि विशेषज्ञहरू थिए, जो नेपाली समुदायमा बस्ने र सहकार्य गर्ने गरी आएका थिए । सन् १९६२ यता झन्डै ४ हजार अमेरिकी नागरिकले नेपाल आई दुईदुई वर्षसम्म स्वयंसेवकका रूपमा सेवा पुर्याइसकेका छन् । यी स्वयंसेवकहरूले देशभरिका विभिन्न समुदायमा बसोबास गर्दै बहुमुखी क्षेत्रहरूमा काम गरेका छन् ।यस वर्षगाँठका अवसरमा हामी हाम्रा स्वयंसेवकहरूले आफूलाई आतिथ्य प्रदान गर्ने समुदाय र नेपाली समकक्षीहरूसँग सहकार्य गर्दै हासिल गरेका उपलब्धिहरूलाई स्मरण गर्न चाहन्छौं ।कोभिड१९ महामारीका कारण पिस कोर स्वयंसेवकहरू तीन वर्षसम्म नेपाल आउन पाएका थिएनन् । तर यस वर्ष उनीहरू नेपाल फर्केका छन् । त्यस अर्थमा पनि यस वर्षको वर्षगाँठको विशेष महत्त्व छ । २०८० भदौ ७ गते पिस कोर नेपालको ६१ औं वार्षिकोत्सवका दिन २१ स्वयंसेवकले अंग्र्रेजी शिक्षा र खाद्य सुरक्षाका क्षेत्रमा आफ्नो दुई वर्षको सेवा सुरु गर्नुअघि शपथ ग्रहण गरे । उनीहरू अहिले नेपालका दुई प्रदेशका पाँच जिल्लामा बस्छन् र काम गर्छन् ।शिक्षातर्फका स्वयंसेवकहरू सरकारी विद्यालयहरूमा कार्यरत छन् । उनीहरू कक्षा ४ देखि ७ सम्मका विद्यार्थीहरूलाई अंग्र्रेजी पढाउँछन् । साथै उनीहरूले ती विद्यालयमा अंग्र्रेजी भाषा पढाउने शिक्षकहरूको क्षमता अभिवृद्धिमा पनि काम गर्छन् । फलतः शिक्षकहरूले नयाँ सीप सिक्छन्, जुन उनीहरूले आफ्नो पेसागत जीवनभरि प्रयोग गर्न सक्छन् । खाद्य सुरक्षातर्फका स्वयंसेवकहरूले त्यस्ता ग्रामीण समुदायहरूमा काम गर्छन् जसको अर्थव्यवस्था जमिनसँग जोडिएको छ । कृषि उत्पादनमा सुधार ल्याउन र स्थानीय घरपरिवारले तयार पार्ने भोजनको पौष्टिकता वृद्धि गर्नुका साथै पारिवारिक आय बढाउन उच्च मूल्य आर्जन गर्ने नगदे बाली उत्पादन गर्न यी स्वयंसेवकहरू त्यहाँका कृषक समूहहरूसँग सहकार्य गर्छन् ।स्वयंसेवकहरूको यो नयाँ समूहले नेपाली भाषा सिक्ने र आफूलाई तोकिएको आतिथेय समुदायमा एकीकृत हुने गौरवपूर्ण परम्परालाई निरन्तरता दिएको छ । स्वयंसेवकहरूले आफूलाई तोकिएको समुदायका सदस्यहरूसँग सहकार्य गर्दै समुदायले प्राथमिकतामा राखेका विकासका चुनौतीहरूमा प्रगति हासिल गर्न सक्छन् भन्ने पिस कोरको विश्वास छ । तथापि, स्वयंसेवकहरूले पूरा गर्ने प्राविधिक कार्य जति महत्त्वपूर्ण छ, उनीहरूले बनाउने जनस्तरको सम्बन्ध पनि त्यति नै महत्त्वपूर्ण छ । पिस कोर स्वयंसेवकहरू नेपाली समुदायमा, नेपाली आतिथेय परिवारहरूसँग बस्छन् । उनीहरू आफ्ना नेपाली परिवारसँग बिहान चिया पिउँछन् र दालभात खान्छन् । हरेक दिन नेपाली भाषा सिक्दै र बोल्दै उनीहरू नेपाली शिक्षक, किसान र विद्यार्थी बालबालिकासँग सहकार्य गर्छन् । उनीहरूबीचको घनिष्ठताले चिरस्थायी सम्बन्ध निर्माण गर्छ आपसी सम्मान र समझदारीमा आधारित सम्बन्ध ।र, यी सम्बन्धहरू पुस्तौंपुस्तासम्म रहन्छन् । पिस कोर नेपालको निर्देशकको भूमिकामा रहँदा म अक्सर सबै उमेर र पेसाका नेपालीहरूलाई भेट्छु, जसले मलाई सन् १९६० को दशक वा त्यसपछिका दशकमा पिस कोर स्वयंसेवकसँग बसेको वा काम गरेको वा उनीहरूबाट केही सिकेको अनुभव सुनाउँछन् । उनीहरू त्यस सम्बन्धलाई अनि स्वयंसेवकले उनीहरूको जीवनमा पारेको प्रभावलाई हार्दिकताका साथ सम्झन्छन् । यस्तै एउटा सम्झना मेरी साथी सरिता न्यौपानेले सँगाल्नुभएको छ । मैले सरिताजीलाई धेरै वर्षअघि भेटेको थिएँ, जति बेला हाम्रा छोराछोरी काठमाडौंको एउटै विद्यालयमा पढ्थे । म पिस कोरमा काम गर्छु भन्ने थाहा पाएपछि उहाँले तुरुन्तै मलाई आफू लमजुङ जिल्लाको ग्रामीण क्षेत्रमा हुर्केबढेको र आफ्नो विद्यालयमा पिस कोर स्वयंसेवक शिक्षक भएको सुनाउनुभयो । ती स्वयंसेवकको नाम डेभिड वाकर थियो । सरिताजीका अनुसार, वाकरले उहाँलाई अंग्रेजी भाषा मात्र सिकाउनुभएन, आफ्नो अध्ययनमा अगाडि बढ्नसमेत प्रोत्साहित गर्नुभयो । कालान्तरमा सरिताजीले अमेरिकाबाट विद्यावारिधि गर्नुभयो र पछि युनिसेफका लागि बहुसंख्यक देशमा स्वास्थ्य र पोषणका क्षेत्रमा धेरै वर्ष काम गर्नुभयो । नेपालका वर्तमान परराष्ट्र सचिव भरतराज पौड्याल अर्का उदाहरण हुनुहुन्छ, जो पिस कोरको हालै आयोजित शपथ ग्रहण समारोहमा प्रमुख अतिथिसमेत हुनुहुन्थ्यो । सचिव पौड्यालले आफूलाई पनि युवावस्थामा स्याङ्जा जिल्लामा पिस कोर स्वयंसेवकले पढाएको बताउनुभयो र त्यस अनुभवलाई स्नेहपूर्ण रूपमा सम्झिनुभयो ।यी अनुभवहरू अद्वितीय नभए पनि पिस कोर स्वयंसेवकहरूले हाम्रा दुई देशका नागरिकहरूबीच चिरस्थायी सम्बन्ध कसरी निर्माण गर्छन् भन्ने कुराका सशक्त उदाहरण हुन् ।तर यस्ता अनुभवहरू नेपालमा मात्र सुनाइँदैनन् । पिस कोरका स्वयंसेवकहरूले आफ्नो गृह मुलुक अमेरिका फर्कंदा आफूसँगै संसारलाई घरमा पुर्याउने पिस कोरको महत्त्वपूर्ण लक्ष्य पूरा गर्छन् । नेपालमा काम गरेका पूर्वस्वयंसेवकहरूले आफ्ना अमेरिकी साथीसंगी र परिवारलाई नेपालबारे बताउँछन्, आफ्ना अमेरिकी परिवारका लागि दालभात पकाउँछन् र अमेरिकीहरूका लागि नेपाललाई टाढाको नभई जानपहिचानको थलो बनाउँछन् ।यी ६ दशकमा अमेरिका र नेपालबीचको मित्रता अटल बनेको छ । त्यसैगरी नेपाली नागरिक र अमेरिकी स्वयंसेवकहरूबीचसमेत बलियो व्यक्तिगत मित्रता स्थापित भएको छ । यस मित्रताका लागि नेपाल सरकारप्रति र सन् १९६२ देखि स्वयंसेवकहरूलाई आतिथ्य प्रदान गर्ने समुदायहरूप्रति पिस कोर आभार व्यक्त गर्न चाहन्छ । हामी हाम्रो साझेदारीलाई निरन्तरता दिन उत्सुक छौं । भावी पुस्ताहरूले पनि आफ्नो समुदायमा काम गर्न आएका पिस कोर स्वयंसेवकहरूका बारेमा आफ्नै अनुभवहरू बाँड्न सकून् भन्ने हाम्रो चाहना छ ।कफरथ पिस कोर नेपालका निर्देशक हुन् ।"
दिल्लीस्थित अफगान दूतावास बन्द हुँदै,"नयाँदिल्ली (राससएपी) नयाँदिल्लीमा रहेको अफगान दूतावास बन्द हुने भएको छ । भारत सरकारको असहयोगका कारण दूतावास बन्द गर्नुपरेको दूतावासका एक जना सञ्चार अधिकृतले बताएका छन् । सन् २०२१ को अगस्टमा तालिवानले सत्ताकब्जा गर्नुअघि अफगान सरकारको प्रतिनिधित्व गरेका अधिकांश कूटनीतिक कर्मचारी स्वदेश फर्किएको महिनौं भएको छ भने रिक्त स्थानमा नयाँ नियुक्ति गरिएको छैन । भारतले अफगानिस्तानको तालिबान सरकारलाई मान्यता दिएको छैन । त्यहाँ तालिवान सरकार सत्तामा फर्किएपछि भारत सरकारले आफ्नो कूटनीतिक उपस्थिति निलम्बन गरेको छ । जुन २०२२ मा नयाँदिल्लीले अफगानिस्तानको राजधानीमा भारतीय मानवीय सहायता समन्वय गर्न एउटा प्राविधिक टोली मात्र परिचालन गरेको छ । गत साता भारतीय विदेश मन्त्रालयलाई एक पत्र पठाउँदै अफगानिस्तानको राजदूतावासले भारत सरकारबाट कूटनीतिक व्यवहार र संरचनागत सहयोगको अभावमा यही सेप्टेम्बर ३० देखि दूतावास बन्द हुने जानकारी दिएको छ । गत जुनमा भारतका लागि अफगान राजदूत फरिद मामुन्दजाई नयाँ सत्तासँग आफ्नो कुनै राजनीतिक सम्बन्ध नभएको बताउँदै भारतबाट बेलायततर्फ प्रस्थान गरेका थिए । अफगान दूतावासले शिक्षा, कन्सुलर सेवा, मानवीय सहायता र अफगान व्यापारीहरूलाई व्यापार वाणिज्यका मुद्दामा मद्दत गर्न नसकेको, भारतका विभिन्न विश्वविद्यालयमा उच्च शिक्षा अध्ययनको प्रतीक्षा गरिरहेका अफगान विद्यार्थीलाई सहयोग गर्न नपाएकोलगायत भारत सरकारका सम्बन्धित निकायको प्रशासनिक एवं कूटनीतिक असहयोगका कारण दूतावास बन्द गर्न बाध्य भएको भारतीय विदेश मन्त्रालयलाई लेखेको पत्रमा उल्लेख छ ।उक्त पत्र नयाँदिल्ली र काबुलस्थित सञ्चारमाध्यमलाई पनि उपलब्ध गराइएको छ । अफगानिस्तानमा शासन परिवर्तनपछि भारतले विद्यार्थी भिसा जारी गर्न बन्द गरेपछि भारतका शैक्षिक संस्थाहरूमा भर्ना भएकाहरूलाई नयाँदिल्ली फर्कन असम्भव बनाएको थियो । यस सम्बन्धमा भारतीय विदेश मन्त्रालयले जवाफ दिन अस्वीकार गरेको छ ।"
नागोर्नोकाराबाखबाट १ लाख विस्थापित,"बाकु (एजेन्सी) अजरबैजानको द्वन्द्वग्रस्त क्षेत्र नागोर्नोकाराबाख क्षेत्रमा केही सातायताको तनावका कारण त्यहाँ बस्दै आएका १ लाख व्यक्ति विस्थापित भएका छन् । आर्मेनियन समुदाय बसोबास गर्दै आएको उक्त क्षेत्रलाई पछिल्लो साता अजरबैजानले नियन्त्रणमा लिएपछि सैनिक कारबाहीबाट जोगिन अधिकांशजसो स्थानीय आर्मेनियामा विस्थापित भएका हुन् । अजरबैजानी सैनिकसँगको लडाइँ सुरु भएपछि स्थानीय समूह निःशस्त्र र भंग हुन तयार भएको हो । अजरबैजानले उक्त क्षेत्रलाई फेरि आफ्नो भूभागमा समावेश गर्ने र त्यहाँका बासिन्दालाई समान व्यवहार गर्न चाहेको बताएको छ । तर, आर्मेनियाका प्रवक्ताले भने यसलाई झूटो बताएका छन् । अन्तर्राष्ट्रिय समुदायले नागोर्नोकाराबाख क्षेत्रलाई अजरबैजानको हिस्सा स्विकार्दै आएको छ । तर, त्यहाँ आर्मेनियन जाति तीन दशकदेखि बस्दै आएका थिए । अजरबैजानले नियन्त्रणमा लिने क्रममा कम्तीमा २ सय आर्मेनियन र दर्जनौं अजरबैजानका सैनिकको मृत्यु भएको छ । युद्धविरामको सम्झौतापछि पृथकतावादीले हतियार बुझाएका थिए । स्वघोषित गणराज्य नागोर्नोकाराबाखका नेतृत्वकर्ताले नयाँ वर्षदेखि संघर्षको अस्तित्व सकिने बताएका छन् । आर्मेनियाका प्रधानमन्त्रीकी प्रवक्ता नाजेली बागदासारियनले गत साता आफ्नो देशमा प्रवेश गर्ने शरणार्थीको संख्या १ लाख ४ सय १७ पुगेको बताइन्, जबकि नागोर्नोकाराबाखको अनुमानित जनसंख्या १ लाख २० हजार छ । संयुक्त राष्ट्रसंघको शरणार्थीसम्बन्धी एजेन्सी (यूएनएचसीआर) ले पनि १ लाख व्यक्ति उक्त क्षेत्रबाट विस्थापित भएको अनुमान गरेको छ । उनीहरूलाई तत्कालै मानवीय सहायता आवश्यक रहेको पनि उक्त संस्थाले जनाएको छ । पृथकतावादी आर्मेनियन नेता अर्तक बेल्गारियनका अनुसार विस्थापित हुनेको अन्तिम समूह शनिबार आर्मेनियातर्फ लागेको थियो । अब केही सय व्यक्ति मात्र यहाँ बाँकी छन्, जसमा अधिकारी, आपत्कालीन सेवाका कर्मचारी, स्वयंसेवक र विशेष आवश्यकताका केही व्यक्ति हुन्, उनले सामाजिक सञ्जालमा लेखेका छन् । अजरबैजानको सैन्य अभियानबाहेक एक साताअघिको विस्फोटमा थप १ सय ७० जनाको मृत्यु भएको छ । नागोर्नोकाराबाखको एक इन्धन डिपोमा विस्फोट भएको छ । अजरबैजानको सैनिक कारबाहीबाट जोगिन हजारौं आर्मेनियालीहरू उक्त क्षेत्रबाट भाग्ने क्रममा यस्तो घटना भएको हो । विस्फोटका कारण झन्डै ३ सय मानिस घाइते भएका एपी न्युजले जनाएको थियो । १० महिनादेखि इन्धन आपूर्तिमा अजरबैजानको अवरोधका बीच उक्त डिपोमा इन्धन लिन लामबद्ध भएका उपभोक्ताहरू मारिएको आशंका गरिएको छ । आर्मेनियाका प्रधानमन्त्री निकोल पासिन्यानले यस क्षेत्रमा जातीय सफाया भइरहेको भन्दै उक्त घटनाप्रति दुःख व्यक्त गरेका छन् ।राष्ट्रसंघले उक्त क्षेत्रको मानवीय स्थिति अध्ययन गर्न यस साताको अन्त्यमा एउटा टोली पठाउने भएको छ । अजरबैजानले पनि यसका लागि सहमति दिएको छ । आर्मेनियाका प्रमुख कूटनीतिज्ञ एड्मन मारुकियानले राष्ट्रसंघको यात्रा समयलाई आलोचना गरेका छन् । तर, उनले उक्त क्षेत्रमा आएर आर्मेनियनको वास्तविक अवस्था बुझ्न राष्ट्रसंघलाई आग्रह गरेका छन् । नागोर्नोकाराबाखमा राष्ट्रसंघको टोली आउनु राम्रो हो । यसले त्यहाँ कसरी जातीय सफाया भइरहेको छ, आफ्नो पैतृक भूमिबाट स्थानीय लखेटिएका छन् भन्ने कुराको उनीहरू साक्षी बन्नेछन्, उनले भने । नागोर्नोकाराबाखको द्वन्द्वलाई हाल विश्वमा लामो समयदेखि चलिरहेको विवादमध्येको एक मानिन्छ । यो भूभाग ब्ल्याक सी र क्यास्पियन सीको बीचस्थित दक्षिण ककेससको पहाडी क्षेत्रमा पर्छ । अजरबैजान र आर्मेनियाबीच सन् १९८० को अन्त्यतिर यस क्षेत्रलाई लिएर रक्तपातपूर्ण लडाइँ भएको थियो, जसले हालसम्म पनि हिंसा बढाइरहन सहयोग गरेको थियो । पछिल्लो ठूलो लडाइँ सन् २०२० मा भएको थियो, जतिबेला ६ साताजतिको अवधिमा हजारौं व्यक्ति मारिएको बीबीसीले उल्लेख गरेको छ । पछि रुसी शान्ति सैनिकको प्रयासपछि लडाइँ रोकिएको थियो । सन् २०२२ डिसेम्बरमा अजरबैजानले नाकाबन्दी गरेपछि फेरि हिंसा सुरु भएको थियो । अजरबैजानले नागोर्नोकाराबाखबाट आर्मेनिया जोडिने लाचिन करिडोर अवरुद्ध गरेको थियो । यो करिडोर स्थानीयका लागि आपूर्तिको प्रमुख मार्ग थियो । त्यसैले करिडोर बन्द हुँदा खाद्यान्न तथा औषधिको संकट हुन थालेको थियो । नागोर्नोकाराबाखमा सैन्य सामग्री आपूर्तिका लागि आर्मेनियाले उक्त मार्ग प्रयोग गरेको अजरबैजानले आरोप लगाएको थियो, जसलाई आर्मेनियाले भने अस्वीकार गर्दै आएको छ । अजरबैजान सरकारले उक्त अवधिमा खाद्यान्न तथा औषधिको आपूर्तिका लागि अन्य मार्गको प्रयोग गर्ने विकल्प दिए पनि उक्त क्षेत्रमा बस्ने आर्मेनियनले अस्वीकार गरेको पनि दाबी गरेको छ । पछिल्लो समय रुसले युक्रेनसँगको युद्धका कारण यस क्षेत्रमा ध्यान दिन छोडेपछि हिंसा सुरु भएको थियो । तर, लडाइँ सुरु भएको २४ घण्टामै गत सेप्टेम्बर २० मा रुसको उपस्थितिमा पुनः युद्धविरामको सम्झौता भएको थियो । सम्झौतामा स्थानीय सैन्यको निःशस्त्रीकरण र भंगको सहमति भएको थियो । लगत्तै अजरबैजानले उक्त भूभागलाई समाहित गर्ने प्रयास थालेको थियो । तर, त्यहाँ स्वतन्त्र राज्यका पक्षधरका नेता सामवेल साहरामान्यानले आगामी नयाँ वर्षमा स्वतन्त्रताको संघर्ष अन्त्य हुने, विभिन्न संस्थान भंग गर्नेबारे अडान लिएर सम्झौता गरेका थिए । उनले यो सम्झौता स्थानीयको सुरक्षा र महत्त्वपूर्ण आवश्यकतामा आधारित भएको बताए । स्थानीयले स्वैच्छिक र निर्बाध यात्रा गर्न पाउनुपर्ने उक्त सम्झौताको आशय थियो । तर, सम्झौतालगत्तै अधिकांशजसो स्थानीय उक्त क्षेत्रमा आफ्नो भविष्य नभएको भन्दै विस्थापित भएका हुन् ।लामो समयदेखि द्वन्द्व चले पनि दुवै देशले हालसम्म कुनै शान्ति सम्झौता गरेका छैनन् । यस्तै, दुवै देशबीच वार्ता चले पनि हालसम्म कूटनीतिक सम्बन्ध पनि कायम छैन ।"
पर्यटनमा भारतचीनको आडभरोसा खोज्दै पोखरा,"(पोखरा)फेवातालमा भएको चिनियाँ पर्व ड्रागन बोट रेस कै छेको पारेर भारतीय दूतावासले गत असारमा पोखरामा योग दिवसको कार्यक्रम आयोजना गर्यो । पोखरा अन्तर्राष्ट्रिय विमानस्थलबाट चिनियाँ सहरमा उडान भर्ने र मुस्ताङचीन जोड्ने कोरोना नाका खोल्ने मुद्दा लिएर प्रधानमन्त्री पुष्पकमल दाहाल चीन भ्रमणमा पुगे । त्यतिबेलै विश्व पर्यटन दिवसका अवसरमा असोज १० गते भारतीय राजदूत नवीन श्रीवास्तव पोखरा निम्त्याइए । कोरोना महामारीले थलिएको पर्यटनलाई उकास्न पोखराको पर्यटनले भारत र चीनको आडभरोसा खोज्दै छ ।सन् २०२०२१ मा सुरु भएर ०२९ मा भारतीय सहयोगमा पोखराभैरहवा जोड्ने सिद्धार्थ राजमार्ग बनेको थियो । उता चिनियाँ सहयोगमा काठमाडौंपोखरा जोड्ने पृथ्वी राजमार्ग ०२४ सालमा सुरु भएर ०३१ मा सकियो । यी दुई राजमार्ग पोखराको सुन्दरतालाई फैलाएर पर्यटन प्रवर्द्धनमा कोशेढुंगा साबित भए । पर्यटन बोर्डको तथ्यांकअनुसार यो गत अगस्टमा ६७ हजार १ सय ५३ पर्यटक हवाईमार्गबाट आए । तीमध्ये भारतबाट आउने २६ हजार ६ सय ६५ थिए । चीनबाट ५ हजार २७, अमेरिकाबाट ४ हजार ६ सय २९, श्रीलंकाबाट ३ हजार ८ सय ५८, बंगलादेशबाट ३ हजार १ सय ९०, बेलायतबाट २ हजार ७ सय ११, स्पेनबाट १ हजार ५८, जापानबाट १ हजार ५ सय २०, इटलीबाट १ हजार ४ सय ९६ र अस्ट्रेलियाबाट १ हजार ३ सय ४७ पर्यटक नेपाल भित्रिएका छन् । स्थलमार्गबाट भित्रिने पर्यटकको भने तथ्यांक छैन । यद्यपि, स्थलमार्ग हुँदै भारतबाट धरै पर्यटक नेपाल भित्रिइरहेका छन् । उनीहरू धेरैजसो आफ्नै सवारीसाधन लिएर आउँछन् । पछिल्लो समय चीनले नेपाललाई पर्यटकीय गन्तव्य मुलुकमा समावेश गरेपछि चिनियाँ पर्यटकसमेत स्थलमार्गबाट भित्रिइरहेका छन् । भारतको गुजरातबाट काठमाडौं हुँदै शुक्रबार ७ सय बढी पर्यटक सडकमार्गबाट पोखरा आए । मुक्तिनाथको धार्मिक यात्रामा निस्किएको नीलकण्ठवर्णी स्मृतियात्राको टोलीमा रहेका भारतीय पर्यटक शनिबार दिनभर पोखरा घुमे । मुक्तिनाथ पुगेर फर्किएपछि यो टोली पुनः पोखरा बस्ने छ । अहिले पोखराका अधिकांश ठूला होटलमा भारतीय र चिनियाँ पर्यटक देखिएको होटल संघ पोखराका अध्यक्ष लक्ष्मण सुवेदीले बताए । अहिले समूहमा आउने भारतीय पर्यटक धेरै छन्, उनले भने, चिनियाँको संख्यामा पनि वृद्धि भएको छ । उनका अनुसार पोखराको अकुपेन्सी हाल ३० प्रतिशत रहेको छ । पर्यटकीय सिजन सुरु भएसँगै ४० हजार बेड रहेको पोखरामा पर्यटकको आगमन भने सन्तोषजनक नभएको उनी बताउँछन् । पर्यटनविद् टीकाराम सापकोटाले अहिले महँगो जहाजभाडा, आर्थिक मन्दी लगायतले आफ्नो महादेशभित्रै घुम्ने पर्यटकको संख्या धेरै रहेको बताए । स्पेन र इटलीमा धेरै पर्यटक आएर जनजीवन नै डामाडोल भएपछि २५ प्रतिशत पर्यटक कटौती गर्ने योजना ल्याएका दलले चुनाव जिते, उनले भने, हामीले पनि विशाल जनसंख्या भएका दुई मुलुकबाट पर्यटक भित्र्याउने गरी प्रवर्द्धनात्मक कार्यक्रम बनाउनुपर्छ । नेपालमा भने हालसम्मको धेरै पर्यटक सन् २०१९ मा ११ लाख ९७ हजार भित्रिएका छन् । सन् २०२० मा अन्तर्राष्ट्रिय पर्यटकको संख्या २ लाख ३० हजार, २०२१ मा १ लाख ६० हजार र २०२२ मा ६ लाख १४ हजार पुगेको देखिन्छ । २०२३ मा हालसम्म ६ लाख १ हजार ३ सय ६० पर्यटक भित्रिइसकेका छन् । झन्डै कोभिड अगाडिकै लयमा पर्यटन फर्किन खोज्दा र उल्लेख्य पर्यटक नेपाल भित्रिँदा पोखरामा भने पर्यटकको आगमन आशातित छैन । ट्रेकिङ एजेन्सिज एसोसिएसन अफ नेपाल (टान) गण्डकीका अध्यक्ष धर्मराज पन्थी यसअघि अन्नपूर्ण क्षेत्रमा पदयात्रामा जाने पर्यटकका कारण पनि पोखरा भरिभराउ हुने गरेकामा अहिले न्यून संख्यामा मात्रै उपस्थिति रहेको बताउँछन् । अन्नपूर्ण क्षेत्रमा धेरै पदमार्ग मासिएर मोटरबाटो बने, उनले भने, अहिले पदयात्री पर्यटक अन्नपूर्ण क्षेत्रबाट मोडिएर मोटरबाटोको पहुँच नभएको खुम्बु क्षेत्रमा धेरै जान थालेका छन् । यस क्षेत्रमा पर्यटक बढाउन वैकल्पिक पदयात्रा मार्गको विकास गर्नुपर्ने र अन्नपूर्णमा जस्तै धौलागिरि संरक्षण क्षेत्र घोषणा गर्नुपर्ने उनको सुझाव छ । पर्यटन र हरित लगानी भन्ने नाराका साथ मनाइएको यस वर्षको विश्व पर्यटन दिवस कार्यक्रममा गण्डकीका मुख्यमन्त्री सुरेन्द्रराज पाण्डेले अन्तर्राष्ट्रिय उडानका लागि सहजीकरण गरिदिन भारतीय राजदूत नवीन श्रीवास्तवलाई आग्रह गरे । राजदूतले अन्तर्राष्ट्रिय उडान सञ्चालन गर्नेबारे केही बोलेनन् । बरु आफ्ना नागरिक सडकमार्गबाट आफ्नै साधन लिएर आउन रुचाउने भएकोले सडक निर्माणका काम समयमै सक्नुपर्ने सुझाव दिए । पोखराका पर्यटकीय संस्थाले भारतका सीमावर्ती सहरमा प्रवर्द्धनात्मक कार्यक्रम गर्दै आएका छन् । होटल संघ पोखरा नेपालले उत्तर प्रदेश, विहारका सहरमा चलिए पोखरा अभियान चलाउँछ । पोखरा पर्यटन परिषद् र नेपाल एसोसिएसन अफ टुर एन्ड ट्राभल एजेन्ट्स (नाट्टा) गण्डकी सिलिगुडीमा हरेक वर्ष हुने बंगाल ट्राभल मार्ट (बीटीएम) मा सहभागी हुन्छ । पोखरा महानगरले समेत भारतीय सहरमा पर्यटन प्रवर्द्धन गर्न नाट्टा गण्डकीलाई सहयोग गरेको छ । पर्यटनसम्बन्धी संघसंस्थाको नेतृत्व गर्ने संस्था पोखरा पर्यटन परिषद्का अध्यक्ष पोमनारायण श्रेष्ठले भारतीय पर्यटकले २५ हजार रुपैयाँभन्दा बढी भारु बोक्न नपाउने राष्ट्र बैंकको नीतिले पनि पर्यटकले चाहेर पनि खर्च गर्न नसकेको गुनासो अर्थमन्त्री प्रकाशशरण मत केही साताअघि पोखरा आउँदा गरेका थिए । अर्थमन्त्री महतले उक्त नीति छिट्टै परिवर्तन हुने र अन्तरदेशीय भुक्तानीको पनि तयारी भइरहेको सुनाएका थिए । पोखरामा सन् १९७० देखि पर्यटकीय गतिविधि सुरु भएको हो । संख्यात्मक रूपमा सन् १९८० देखि धेरै संख्यामा विदेशी पर्यटक आउन थाले । हालका ७० प्रतिशत पर्यटन व्यवसाय सन् १९९० पछि सुरु भएका हुन् । सन् २०१९ मा ५ लाख विदेशी र ५ लाख आन्तरिक पर्यटक पोखरा भित्रिएको अनुमान छ । नेपाल आउने अन्तर्राष्ट्रिय पर्यटकमध्ये ४० प्रतिशत पोखरा भित्रिने अनुमान गरिन्छ । प्रदेश सरकारले गरेको अध्ययनअनुसार गण्डकीमा ७ सय पर्यटकस्तरका होटल, १ सय ५० पर्यटकस्तरका रेस्टुरेन्ट, २ सय ३ ट्राभल एजेन्सी, १ सय ५९ ट्रेकिङ एजेन्सी, ६५ प्याराग्लाइडिङ कम्पनी, ३ अल्ट्रालाइट कम्पनी, १ सय १५ ट्रेकिङ सामग्री पसल, ८७ वटा पर्यटक बस, ३ सय ४१ होमस्टे, ४२ मुद्रा सटही, १२ र्याफ्टिङ एजेन्सी, ५ सय २ डुंगा, ७५ गार्मेन्ट पसल, ६३ स्पा, १५ पर्यटक किताब पसल, ३ बन्जी, जिप लाइन, केबल, कार, हट एयर बेलुनलगायत छन् । पर्यटनमा ५ खर्बको लगानी छ । आन्तरिक पर्यटकलाई बाटोले सास्तीदसैंको मौसम सुरु भएपछि लेकसाइड आन्तरिक पर्यटकले खचाखच हुन्थ्यो । विद्यालय, कलेज, आमा समूह, सहकारी, युवा क्लब लगायत विभिन्न संघसंस्थाबाट समूहमा घुम्न आउने आन्तरिक पर्यटकले लेकसाइड भरिभराउ हुन्थ्यो । चाडबाड सुरु भइसक्दा पनि यतिबेला भने आन्तरिक पर्यटकको संख्या निकै न्यून छ । बन्दै गरेको मुग्लिनपोखरा राजमार्ग विस्तार तथा स्तरोन्नतिकै कारण आन्तरिक पर्यटक नआएको नाट्टा गण्डकीका अध्यक्ष हरिराम अधिकारीले बताए । काठमाडौंपोखरा ५ घण्टाको बाटो अहिले १०१२ घण्टा लाग्छ, उनले भने, बाटो बनिरहेको पनि छ तर कामको गति छिटो नहुँदा आन्तरिक पर्यटक आउन मन गरेका छैनन् । एसियाली विकास बैंकको ऋण सहयोगमा चिनियाँ ठेकेदार कम्पनीले दुई खण्डमा बनाइरहेको उक्त बाटो समयमै सक्न संघ, प्रदेश र स्थानीय सरकारले निरन्तर दबाब दिनुपर्ने उनले बताए ।"
सवा घण्टाअघि बिडिङ गर्न सकिने,"(काठमाडौं)नेपाल विद्युत् प्राधिकरणले भारतको इनर्जी एक्सचेन्ज (आइएक्स) को रियल टाइम मार्केटमा ४४ मेगावाट बिजुली बिक्रीको अनुमति पाएको छ । भारतको केन्द्रीय विद्युत् प्राधिकरणले पहिलो चरणमा १९४ मेगावाटको तल्लो मोदी र २४२५ मेगावाटको काबेली बी१ जलविद्युत् आयोजनाबाट उत्पादित विद्युत् रियल टाइम मार्केटमा बिक्रीको अनुमति दिएको हो । भारतको प्रतिस्पर्धी ऊर्जा बजारमा एक दिनअघि (डे अहेड) बिडिङ गरी बिजुली बेच्दै आएको प्राधिकरणले अब दुई आयोजनाको बिजुली सवा घण्टाअघि बिडिङ गरी बिक्री गर्न पाउने भएको छ । भारतको विद्युत् मन्त्रालयअन्तर्गतको केन्द्रीय विद्युत् प्राधिकरणले शनिबार रियल टाइम मार्केटमा विद्युत् बिक्री गर्न प्राधिकरणलाई स्वीकृति दिएको हो । यसबाट डे अहेडमा बिडिङ नगर्दा बिजुली खेर जाने अवस्था आए सवा घण्टाअघि बिडिङ गरी रियल टाइम बजारमा बिक्री गर्न पाइनेछ । भारतको विद्युत् मन्त्रालयले गत साउन १५ मा विद्युत् आयातनिर्यात (क्रस बोर्डर) स्वीकृति तथा सहजीकरणका लागि तोकिएको निकायको कार्यविधि संशोधनमार्फत छिमेकी देशका अनुमतिप्राप्त निकायलाई रियल टाइम मार्केटमा पनि सहभागी हुन पाउने व्यवस्था गरेको थियो । तल्लो मोदी र काबेली बी१ जलविद्युत् आयोजनाको विद्युत् अहिले डे अहेड मार्केटमा बिक्री भइरहेको थियो । यस्तो अनुमति शनिबार सकिँदै थियो । डे अहेडको नवीकरणका लागि पठाइएकामा दुई आयोजनाको विद्युत् डे अहेड र रियल टाइम मार्केट दुवैमा बिक्रीका लागि अनुमति प्राप्त भएको प्राधिकरण, विद्युत् व्यापार विभागका निर्देशक प्रबल अधिकारीले जनाए । यसअघि प्रतिस्पर्धी बजारबाट विद्युत् आयात निर्यातका लागि एक दिन पर्खिनुपर्नेमा अब सवा घण्टाअघि बिड गरेर कारोबार गर्न पाउने भएका छौं, उनले भने, यसले अचानक विद्युत् उत्पादन बन्द भएमा वा उत्पादन बढेमा विद्युत् खरिद बिक्री गर्न सक्ने अवस्था निर्माण भएको छ ।हाल प्राधिकरणले देशभित्र खपत गरी बचत भएको वर्षायामको विद्युत् भारततर्फ निर्यात गर्दै आएको र रियल टाइमको सुविधाले झनै सहज बनाएको अधिकारीले जनाए । डे अहेड मार्केटमा मात्र सहभागी भइरहेकोमा अब रियल टाइम मार्केटमा सहभागी हुन पाउनु हाम्रा लागि उपलब्धि हो, यसबाट दुई देशबीचको विद्युत् व्यापारमा नयाँ इँटा थपिएको छ, उनले थपे ।प्रााधिकरणले आइएक्सको डेअहेड बजारमा प्रतिस्पर्धामार्फत र केहीअघिबाट मध्यकालीन विद्युत् सम्झौताबमोजिम करिब ११० मेगावाट विद्युत् भारतीय कम्पनी एनटीपीसी विद्युत् व्यापार निगम (एनभीभीएन) लाई बिक्री गरिरहेको छ । एनभीएनले उक्त विद्युत् हरियाणा राज्यमा बिक्री गरिरहेको छ । यसअघि प्रतिस्पर्धी बजारमा मात्रै बिजुली बेचेको नेपालले भदौको मध्यमा मध्यकालीन सम्झौतामा समेत अनुमति पाएपछि प्रतिस्पर्धी र मध्यकालीन बजारमा समेत बिजुली बिक्रीको बाटो खुलेको थियो । प्राधिकरणले प्रतिस्पर्धी र मध्यकालीन दुवै गरी ६३२ मेगावाट बिजुली बिक्री गरिरहेको जनाएको छ । प्रतिस्पर्धी बजारमा मात्रै अनुमति दिएको भारतले पाँच वर्षका लागि दुई आयोजनाको ११० मेगावाट बिजली बिक्रीको अनुमति दिएको थियो । मध्यकालीन सम्झौतामार्फत थप विद्युत् बिक्री खुलेको थियो । प्राधिकरणले प्रतिस्पर्धी बजारमा ५२२ मेगावाट र एनभीभीएनमार्फत हरियाणा राज्यलाई ११० मेगावाट विद्युत् निर्यातका लागि स्वीकृति पाएको छ । यसमध्ये ५६२ मेगावाट विद्युत् ढल्केबरमुजफ्फपुर ४०० केभी अन्तरदेशीय प्रसारण लाइनबाट र ७० मेगावाट महेन्द्रनगरटनकपुर १३२ केभी प्रसारण लाइनबाट निर्यात भइरहेको छ । मध्यकालीन विद्युत् बिक्री अनुमति पाएका आयोजनामा सोलुखोला र दोर्दी खोला छन् । तीन प्रतिशत हाराहारीमा प्रसारण लाइन चार्ज कटाएर साहस ऊर्जाले निर्माण गरेको ८३४२ मेगावाट क्षमताको सोलुखोला (दूधकोशी) र हिमालयन पावर पार्टनरले निर्माण गरेको २६१९ मेगावाट क्षमताको दोर्दी खोला जलविद्युत् आयोजनाको बिजुली उक्त सम्झौताअन्तर्गत पाँच वर्ष बिक्री गर्न पाइनेछ । प्राधिकरणले यी आयोजनाबाट वर्षायाममा उत्पादित बिजुली प्रतियुनिट ८ रुपैयाँ ४० पैसा (५२५ पैसा भारु) मा बिक्री गर्न पाउनेछ । अनुमति ढिलो पाएका कारण यस वर्षका लागि ५ सेप्टेम्बरदेखि ३१ अक्टोबर (भदौ १९ देखि कात्तिक १४) सम्म ११० मेगावाट बिक्री अनुमति पाएको छ । आगामी वर्षदेखि सन् २०२७ सम्म भने जुन १ देखि अक्टोबर ३१ (५ महिना) सम्म ८ रुपैयाँ ४० पैसामा बिक्रीको अनुमति पाएको छ । उक्त बिजुली ४०० केभी ढल्केबरमुजफ्फरपुर अन्तरदेशीय प्रसारण लाइनमार्फत भारतको हरियाणामा बिक्री भइरहेको छ ।यसअघि भारतमा बिक्रीका लागि अनुमति पाएका आयोजनामा प्राधिकरणले निर्माण गरेको २३२८ मेगावाटको त्रिशूली जलविद्युत्, १४५५ मेगावाटको देवीघाट, चिलिमे जलविद्युत् कम्पनीले बनाएको २१४४ मेगावाटको चिलिमे जलविद्युत् र माथिल्लो सोलु जलविद्युत् कम्पनीको २२८ मेगावाटको सोलुखोला, प्राधिकरणले निर्माण गरेका ६७ मेगावाटको मर्स्याङ्दी, १४० मेगावाटको कालीगण्डकी ए, ६८ मेगावाटको मध्यमर्स्याङ्दी र ग्रिन भेन्चर प्रालिले बनाएको ५१ मेगावाटको लिखु४, २४२५ मेगावाटको काबेली बी१ र १९४ मेगावाटको तल्लो मोदी र पछिल्ला दुई आयोजना ३८४ मेगावाट क्षमताको अप्पर कालंगागाड र ४० मेगावाटको माथिल्लो चमेलिया छन् ।अहिले प्राधिकरणले निजी जलविद्युत् प्रवर्द्धकसँग वर्षायाममा प्रतियुनिट ४ रुपैयाँ ८० पैसामा विद्युत् किन्ने गरेको छ । शनिबार भारतीय ऊर्जा बजार (आईईएक्स) मा डे अहेड बजारमा प्रतियुनिट औसत ६१२ भारु र रियल टाइममा ५६३ भारुमा बिक्री भएको थियो । डे अहेड बजारमा बढी मूल्य प्राप्त हुने हुँदा प्राधिकरणले त्यसैलाई प्राथमिकतामा राखेर बिजुली बिक्री गर्दै आएको जनाएको छ । प्राधिकरणले ०७८ कात्तिकदेखि भारतमा बिजुली निर्यात गर्दै आएको छ । पहिलो पटक दुईवटा जलविद्युत् आयोजनाबाट उत्पादित ३९ मेगावाट विद्युत् बिक्री सुरु गरेको थियो । ०७९ जेठमा थप ६ वटा आयोजनाको ३६४ मेगावाट बिजुली भारतीय बजारमा प्रतिस्पर्धी दरमा बिक्रीको अनुमति पाएको थियो । ०७९ कात्तिकमा थप दुई गरी कुल १० आयोजना स्वीकृत भइसकेका छन् । पछिल्ला प्रतिस्पर्धी दुई र मध्यकालीन दुई गरी १४ जलविद्युत् आयोजनाको बिजुली प्रतिस्पर्धी बजारमा बेच्न पाइनेछ । गत साता भारतमा बसेको नेपालभारत संयुक्त प्राविधिक टोलीको १४ औं बैठकले १३२ केभीका प्रसारण लाइनमार्फत पनि विद्युत् आयातनिर्यात गर्न सकिने निर्णय गरेको थियो । यसले नेपालभारतबीच रहेका १३२ केभी प्रसारण लाइनमार्फत बिजुली खरिदबिक्री गर्न सकिने निर्णय गरेको थियो । यद्यपि यसलाई ऊर्जा सहसचिवस्तरीय संयुक्त कार्यदल र ऊर्जा सचिवस्तरीय बैठकले अनुमोदन गर्नुपर्नेछ । बैठकले आगामी महिनाभित्र सञ्चालनमा आउने रूपन्देहीको मैनहियादेखि भारतको नौतनवासम्मको १३२ केभीको प्रसारण लाइनमार्फत पनि विद्युत् आयातनिर्यात गर्न पाउने सहमति भएको थियो । अहिले नेपालभारत १३२ केभी प्रसारण लाइनमार्फत ४५० मेगावाट विद्युत् आयातनिर्यात गर्न मिल्ने नेपाल विद्युत् प्राधिकरणले जनाएको छ । उक्त बैठकले अरुण तेस्रो आयोजनाले निर्माण गरिरहेको प्रसारण लाइनमा ९०० मेगावाटबाट बढी रहने क्षमताको समेत उपयोग गर्ने निर्णय गरेको थियो । यो प्रसारण लाइनको भारततर्फको काम सकिइसकेको छ । नेपालतर्फ भने जग्गा अधिग्रहणमा समस्या छ ।"
धमाधम बन्द हुँदै साना उद्योग,"(धनगढी)धनगढी उपमहानगरपालिका१२ जुगेडामा दीपेन्द्रबहादुर सिंहले चार वर्षअघि झन्डै डेढ करोड खर्चेर कृषि फार्म स्थापना गरे । सुदूरपश्चिममा राम्रै बजार पाउने आकलन गरेर उनले स्थानीय जातका कुखुरा, लौकाट, टर्की र भैंसीपालन सुरु गरे । साथै उनले ह्याचरी राखेर चल्ला उत्पादन, आफ्नै दाना उद्योग र रेस्टुरेन्ट पनि खोले । सुरुका दुई वर्ष त उत्पादन र बिक्री राम्रै चल्यो । आम्दानी पनि राम्रै थियो । बिस्तारै लगानी बढ्दै जाँदा व्यापार भने ओरालो लाग्यो । जुगेडा क्षेत्रकै ठूलोमध्येको उनको फार्म अहिले बन्द हुने अवस्थामा पुगेको छ । सुदूरपश्चिमकै व्यापारिक तथा औद्योगिक हब का रूपमा रहेको कैलालीमा स्थापना भएका उद्योगहरू धमाधम बन्द हुन थालेका छन् । सुदूरपश्चिममै ठूलो लगानी रहेको उद्योगमध्येको एक कैलालीको लम्कीस्थित डल्फिन ग्रुपले पनि आफ्ना आठवटा उत्पादनलाई बन्द गरेको छ । घरेलु तथा साना उद्योग कार्यालय कैलालीका अनुसार तीन वर्षयता गत असारसम्म यहाँका ५ सय ५० उद्योग बन्द भएका छन् । गत आर्थिक वर्षमा मात्रै २ सय ३२ उद्योगीले व्यवसाय दर्ता खारेजी गराएका थिए । यस्तो अनौठो त यसअघि कहिल्यै देखिएको सुनिएको थिएन, कार्यालय प्रमुख कमलप्रसाद ओझाले भने, नयाँ दर्ता हुने भन्दा दर्ता तथा सञ्चालनमा रहेका उद्योगको दर्ता खारेजी गर्न आउनेको संख्या दैनिक रूपमा बढ्दो छ ।कैलालीमा आर्थिक वर्ष ०७८०७९ मा १ सय ७५, ०७९८० मा २ सय ३२ र ०७७७८ मा १ सय ४० वटा उद्योग बन्द भएको तथ्यांक रहेको कार्यालय प्रमुख ओझाले बताए । उनका अनुसार बन्द हुनेमा कृषि क्षेत्रका, उत्पादनमूलक, सेवामूलक, होटल तथा पर्यटन उद्योग छन् । उद्योग दर्ता खारेजी फाराममा धेरैजसो उद्योग बन्द गर्नुको कारण आर्थिक मन्दी, कच्चा पदार्थ अभावलगायतका कारणले उद्योग सञ्चालनलाई निरन्तरता दिन नसकेको उल्लेख गरेका छन्, ओझाले भने, एकातिर लागत र मूल्य बढेकाले व्यापार घटेको, अर्कोतिर कच्चा पदार्थ महँगिएकाले समस्या भएको बताउने गरेका छन् । सुदूरपश्चिममा ठूला तथा मझौला उद्योगको श्रेणीमा पर्ने ठूलो लगानीका उद्योग सञ्चालनको अभिलेख छैन । यहाँ सञ्चालित उद्योग घरेलु तथा साना मात्र हुन् । वैदेशिक रोजगारीबाट फर्केर धनगढीमै जिन्स कपडा उद्योग सञ्चालन गरेका धर्मराज जोशीको दुखेसो पनि दीपेन्द्र सिंहको भन्दा फरक छैन । ७० जनालाई रोजगारी दिएर सुरु गरेको उद्योग बन्द गर्नुपरेको उनले बताए । बजार भएन, राज्यले करमाथि कर मात्रै असुल्न थाल्यो, उनले भने, स्वदेशमै केही गरौं भन्ने उद्देश्य र उत्साहले वैदेशिक रोजगारीबाट फर्किएर सुरु गरेको उद्योग घाटामा गएपछि बन्द गर्नुपर्ने अवस्था आएको छ ।हालसम्म कैलालीमा साढे २३ अर्बका साढे १४ हजार साना उद्योग सञ्चालनमा रहेको तथ्यांक छ । घरेलु तथा साना उद्योग कार्यालयका अनुसार २३ अर्ब ४३ करोड ४७ लाख लगानी छ । ती उद्योगले ७६ हजार बढीको संख्यामा रोजगारी सिर्जना गरेका थिए । कार्यालयकै अध्ययनअनुसार कैलालीका उत्पादनमूलक उद्योगले सबैभन्दा बढी २९ हजार ३ सय १४ जनालाई रोजगारी दिएको कार्यालय प्रमुख ओझाले बताए । कृषिमूलक उद्योग क्षेत्रमा २० हजार ८ सय ६९ जनाले रोजगारी पाएको उनले बताए । कृषि क्षेत्रका उद्योग ६ हजार १ सय ३५, सेवामूलक क्षेत्रका ५ हजार ३ सय ८५, उत्पादनमूलक ३ हजार ८७ छन् । प्रदेशकै व्यापारिक तथा औद्योगिक हब भएकाले सात पहाडी जिल्लाको खाद्यान्नलगायत सामग्रीको खरिद केन्द्र पनि कैलाली हो । तर यहाँकै उद्योगहरू पछिल्लो समय धमाधम बन्द र विस्थापन हुनुले संकट निम्तिएको व्यवसायीहरू बताउँछन् । कैलालीमा सञ्चालन हुँदै आएको देउती गुट्खा प्याकेजिङ उद्योग, २० वर्षदेखि लम्कीमा सञ्चालन हुँदै आएको डल्फिन ग्रुपले आफ्ना आठवटा उत्पादन हटाएर नेपालगन्ज लगेको छ । डल्फिनले चामल, दाना, आँटा, भुजालगायत आठवटा उत्पादनलाई यहाँबाट हटाएको जनाएको छ । यहाँ व्यवस्थापनलगायतका समस्या आइलागे, डल्फिनका सञ्चालक सूर्यबहादुर थापाले भने, यहाँबाट साढे चार सय जनाको रोजगारी गुम्यो । उद्योगहरू विस्थापन हुँदा पुँजी स्थानान्तरण मात्रै हैन स्थानीय रोजगारी पनि गुमिरहेको व्यवसायी बताउँछन् । उद्योग बन्दकै कारण हजारौंको संख्यामा रोजगारी गुमिरहेको छ, उद्योग वाणिज्य संघ, कैलालीका अध्यक्ष पुष्पराज कुँवरले भने, सुदूरपश्चिमको उद्योग व्यवसाय क्षेत्र कसरी माथि उठाउने भन्ने चिन्ता छ ।"
भारु दुई हजारको नोट साट्न अझै सात दिन,नयाँदिल्ली (कास) भारतीय रिजर्व बैंकले दुई हजारको नोट साट्ने समयावधि एक साता थप गरेको छ । रिजर्व बैंकले चलनचल्तीमा रहेको दुई हजारको नोटलाई बैंकमा फर्काउने नीति लिएको हो ।उक्त नोटलाई बैंकमा जम्मा गराउन वा साटेर अर्को नोट लिनलाई यसअघि सेप्टेम्बर ३० तारिखसम्मको समय दिइएको थियो । शनिबार जारी सूचनाअनुसार उक्त अवधिलाई अक्टोबर ७ सम्म बढाइएको हो । रिजर्व बैंकले गत १९ मेमा सूचना जारी गरेर दुई हजारको नोटलाई बजारबाट फिर्ता लिने निर्णय सार्वजनिक गरेको थियो । त्यसका लागि चार महिना बढीको अवधि दिएको थियो । अहिलेसम्म ३ लाख ४२ हजार करोड मूल्य बराबरका दुई हजारका नोट बैंकमा फिर्ता भइसकेका छन् । अझै केही नोट फिर्ता हुन बाँकी रहेकाले ७ दिनको समय थपिएको हो । प्रधानमन्त्री नरेन्द्र मोदीले २०१६ मा बजारमा रहेका पाँच सय र एक हजारका नोटमाथि प्रतिबन्ध लगाएपछि त्यही वर्ष बजारमा रिजर्व बैंकले दुई हजारको नयाँ नोट ल्याएको थियो । उक्त नोटलाई पनि अब फिर्ता लिइएको हो । अब बजारमा दुई हजारको नोट चलनचल्तीमा रहने छैन ।
कोशीमा अध्यादेशबाट ल्याइएको बजेट पूर्ण कार्यान्वयनमा,"(मोरङ)सर्वोच्च अदालतको परमादेशले एमाले नेता हिक्मतकुमार कार्कीको नेतृत्वमा बनेको अल्पमतको कोशी प्रदेश सरकारले दोस्रो पटक अध्यादेशबाट ल्याएको चालु आर्थिक वर्षको बजेट पूर्ण कार्यान्वयनमा ल्याएको छ । सरकारले अध्यादेश सदनबाट पारित गराउन असोज १७ देखि प्रदेशसभाको चौंथो अधिवेशनसमेत बोलाएको छ । बहुमतमा रहेका गठबन्धन दलले संसद्बाट पारित नभएको बजेट पूर्ण कार्यान्वयन नगर्न सरकारको ध्यानाकर्षण गराएका छन् । शुक्रबार बसेको कांग्रेस संसदीय दलको बैठकले सर्वोच्चको परमादेशबाट बनेको अल्पमतको सरकारले अलोकतान्त्रिक तरिकाले अध्यादेशबाट ल्याएको बजेट स्वीकार्य नहुने निर्णय गरेको प्रमुख सचेतक भूपेन्द्र राईले बताए । मुख्यमन्त्री कार्की नेतृत्वको परमादेशी सरकारले कुनै पनि दलसँग छलफल नै नगरी अलोकतान्त्रिक तरिकाले ल्याएको बजेट स्वीकार्य नभएकाले पूर्ण कार्यान्वयन नगर्न ध्यानाकर्षण गराएका छौं, उनले भने, मुख्यमन्त्रीले विश्वासको मत नपाउने र संविधानको धारा १६८ को उपधारा (५) अनुसार सरकार गठबन्धन दलको बन्ने निश्चित रहेकाले बजेट पूर्ण कार्यान्वयनमा लैजान नैतिकताले मिल्दैन । माओवादी केन्द्रका नेता इन्द्रबहादुर आङ्बोले अहिलेको सरकार असोज २० सम्मका लागि मात्रै भएकाले मन्त्रालयहरूलाई बजेट पूर्ण कार्यान्वयनमा नलग्न आग्रह गरेको बताए । गठबन्धनको अर्को साझेदार दल एकीकृत समाजवादीका नेता तथा पूर्वमुख्यमन्त्री राजेन्द्रकुमार राईले अल्पमतको सरकारले एकलौटी ढंगले ल्याएको बजेट कमिसन उठाउन र मिलेमतोमा ठेक्का बाँड्न पूर्ण कार्यान्वयनमा लगेर पुँजीगत खर्च गर्न नमिल्ने बताए । यसमा मन्त्रालयका सचिवहरूलाई गम्भीर भएर विचार गर्न उनले आग्रह गरे । अर्थविद् प्राडा वेदराज आचार्यले प्रदेशको अंक गणितीय जटिलताले हरेक महिना सरकार परिवर्तन भइरहेका बेला अल्पमतको सरकारले बजेट शून्यता अन्त्यका लागि अध्यादेशबाट ल्याएको बजेट पूर्ण कार्यान्वयनमा लगेर पुँजीगत खर्च गर्न नमिल्ने बताए । मुख्यमन्त्रीज्यू अबको एक साताभित्र विश्वासको मत प्राप्त गर्न नसके पदमुक्त हुने अवस्थामा एकलौटी योजना तथा कार्यक्रम राखेर अध्यादेशबाट ल्याएको बजेट पूर्ण कार्यान्वयन गर्न मिल्छ ?, उनले भने, मुख्यमन्त्रीको बहिर्गमन निश्चित भएकाले कर्मचारीलाई विश्वासमा लिएर कमिसन कुम्ल्याउन बजेट पूर्ण कार्यान्वयनमा लगेर संघीयता बदनाम गराउने काम गरिरहेको छ । संविधान, नियम, कानुन, नैतिकता विपरीत मुख्यमन्त्री कार्कीले अध्यादेशबाट ल्याएको बजेट कार्यान्वयन गरेर वित्तीय अनुशासनसमेत उल्लंघन गरेको आचार्यको आरोप छ । प्रदेश संरचनाको विरोधमा अनेकौं आवाज उठाइरहेकालाई प्रदेश सरकारको अहिलेका गतिविधिले झन् बल पुर्याउने काम गरिरहेको छ, उनले भने । सर्वोच्चको परमादेशबाट भदौ २२ मा मुख्यमन्त्री नियुक्त भएका कार्की नेतृत्वको सरकारले चालु आर्थिक वर्षका लागि दोस्रो पटक अध्यादेशमार्फत भदौ २४ मा बजेट ल्याएपछि आर्थिक मामिला तथा योजना मन्त्रालयले भदौ २५ मा नै प्रत्येक मन्त्रालय र कार्यालयलाई पूर्ण बजेट कार्यान्वयनका लागि परिपत्र गरेको थियो । चालु आर्थिक वर्षको भदौसम्ममा आर्थिक मामिला तथा योजना मन्त्रालयले २ लाख रुपैयाँ, खानेपानी, सिँचाइ तथा ऊर्जा मन्त्रालयले ४१ लाख ६८ हजार र भौतिक पूर्वाधार विकास मन्त्रालयले २ करोड ९६ लाख गरी ३ करोड ३९ लाखभन्दा बढी रुपैयाँ पुँजीगत खर्च गरेको प्रदेश लेखा नियन्त्रकको कार्यालयले जनाएको छ । भदौसम्ममा चालुतर्फ १ अर्ब, ७३ करोड ६९ लाख ५० हजार रुपैयाँ खर्च गरेको र २ अर्ब ५८ करोड ५२ लाख ७१ हजार रुपैयाँ राजस्व संकलन गरेको प्रदेश लेखा नियन्त्रक कार्यालयको तथ्यांक छ । आर्थिक मामिला तथा योजना मन्त्रालयसमेत सम्हालेका मुख्यमन्त्री कार्कीले संवैधानिक व्यवस्थाअनुसार आएको बजेट संविधान र कानुनअनुसार नै कार्यान्वयन भइरहेको दाबी गरेका छन् । मुख्यमन्त्री कार्कीले दोस्रो पटक अध्यादेशमार्फत आर्थिक वर्ष २०८०८१ का लागि ३६ अर्ब २४ करोड ३५ लाख १० हजारको अनुमानित वार्षिक आयव्ययको बजेट ल्याएका छन् । जसमा चालुतर्फ १४ अर्ब ३९ करोड ६२ लाख ६६ हजार र पुँजीगततर्फ १८ अर्ब २३ करोड ५२ लाख, वित्तीय व्यवस्थातर्फ १ करोड र वित्तीय हस्तान्तरणतर्फ ३ अर्ब ६० करोड २९ लाख ९२ हजार रुपैयाँको बजेट अनुमान छ ।उल्लेखित बजेट अनुमानको खर्च बेहोर्ने स्रोतमध्ये प्रदेश सरकारको आन्तरिक राजस्वबाट ४ अर्ब ५७ करोड ७८ लाख ५० हजार, राजस्व बाँडफाँटबाट ११ अर्ब ६४ करोड ८१ लाख, संघबाट प्राप्त हुने वित्तीय समानीकरण अनुदानबाट ८ अर्ब ७८ करोड ३८ लाख, ससर्त अनुदान ५ अर्ब ८४ करोड ३२ लाख, समपूरक अनुदान ७३ करोड, विशेष अनुदान ७६ करोड गरी राजस्व र वित्तीय हस्तान्तरणतर्फबाट जम्मा ३२ अर्ब ३४ करोड २९ लाख ५० हजार छ । बाँकी रकम नगद मौज्दातबाट ३ अर्ब ७५ करोड १ लाख तथा वैदेशिक अनुदानबाट १५ करोड ४ लाख ६० हजार रुपैयाँ बेहोरिने उल्लेख छ ।संविधानको धारा २०२ को उपधारा (१) मा प्रदेशसभा चलिरहेको अवस्थाबाहेक मन्त्रिपरिषद्को सिफारिसमा प्रदेश प्रमुखले अध्यादेश जारी गर्न सक्ने व्यवस्थाअनुसार मुख्यमन्त्री कार्कीले पुनः अर्को बजेट अध्यादेश ल्याएका हुन् । अध्यादेश प्रदेशसभा बैठकमा पेस गरिने र प्रदेशसभाले स्वीकार नगरेमा स्वतः निष्क्रिय हुने, प्रदेश प्रमुखबाट जुनसुकै बखत खारेज हुन सक्ने र यी दुवै प्रक्रियाबाट निष्क्रिय वा खारेज नभएमा प्रदेशसभा बैठक बसेको ६० दिनपछि स्वतः निष्क्रिय हुने संविधानको धारा २०२ को उपधारा (२) को (१) मा व्यवस्था छ । अध्यादेश जारीपछि बसेको प्रदेशसभा बैठकले स्वीकृति प्रदान गरेको ६० दिनभित्र सरकारले प्रतिस्थापन विधेयक ल्याउन नसके स्वतः निष्क्रिय हुने संवैधानिक व्यवस्था छ ।जनता समाजवादी पार्टी र माओवादी केन्द्रले समर्थन फिर्ता लिएपछि अल्पमतमा परेका तत्कालीन मुख्यमन्त्री कार्कीले चालु बजेट अधिवेशन जेठ ३१ गते राति १२ बजेबाट अन्त्य गरेर जेठ ३२ मा पहिलो पटक बजेटसम्बन्धी अध्यादेश ल्याएको थियो । उक्त अध्यादेशको प्रतिस्थापन विधेयक पूर्वमुख्यमन्त्री उद्धव थापाले ल्याउन नसकेपछि भदौ ११ देखि २३ गतेसम्म प्रदेश बजेट शून्यतामा गएको थियो ।"
व्यक्तिगत 'इगो' ले लुम्बिनी सरकार पाँच महिनादेखि अपूरै,"(बुटवल)लुम्बिनीमा गठबन्धन सरकार गठन भएको आइतबार पाँच महिना पुग्यो । एमालेका लीला गिरीलाई मुख्यमन्त्रीबाट हटाएर गत वैशाख १४ गते आठदलीय गठबन्धनबाट कांग्रेसका डिल्लीबहादुर चौधरी मुख्यमन्त्री भएका हुन् । सरकार निर्माणका बेला भएको गठबन्धनबीचको सहमति र भागबन्डामा व्यक्तिगत इगो को विषयलाई लिएर माओवादी र कांग्रेसबीच असमझदारीले पाँच महिनासम्म पनि सरकारले पूर्णता पाएको छैन । १० सदस्यीय मन्त्रिमण्डलमा अहिले ७ जना मात्र मन्त्री छन् । मुख्यमन्त्री चौधरी आफैंले लामो समयदेखि थप तीन मन्त्रालयको जिम्मेवारी बोकेका छन् । सरकारले पूर्णता नपाउँदा कानुन निर्माण ठप्प छ । सरकार विस्तारकै किचलोले मिनी संसद् मानिने विषयगत समितिको नेतृत्व चयन हुन सकेको छैन । सरकारमा मन्त्री नहुने र समितिमा सभापति नहुँदा प्रदेशसभा झन्डै ९ महिनादेखि नै बिजनेसविहीन छ । माओवादीले निर्णयसहित सिफारिस गरेको व्यक्तिलाई मुख्यमन्त्री चौधरीले मन्त्रीमा नियुक्त गर्न नसकेपछि त्यसको विवाद दुवै दलको केन्द्रमा पुगेर अड्किएको छ । सरकार गठनका बेला कांग्रेसले मुख्यमन्त्रीसहित चार र माओवादीले तीन मन्त्रालय पाउने सहमति भएको थियो । तर, १० मन्त्रालय रहेको लुम्बिनीमा ४ मन्त्रालय सत्ता गठबन्धनका साना दलले लिएपछि कांग्रेस र माओवादीलाई एक मन्त्रालय अपुग भएको छ । त्यसमा कांग्रेसले माओवादीलाई दुई मन्त्रालय मात्र दिएर आफूले तीन मन्त्रालय राख्ने प्रयास गरे पनि माओवादीले तीन मन्त्रालय पाउनुपर्ने अडान छाडेको छैन । कांग्रेसले माओवादीलाई तीन मन्त्रालय दिनुपर्ने अवस्थामा रोल्पाबाट निर्वाचित दीपेन्द्र पुनको निर्णयमा अर्को व्यक्ति पठाउनुपर्ने अडान अघि सारेपछि सरकार विस्तार नै रोकिएको हो । माओवादी तीन मन्त्रीको अडानबाट पछि नहट्ने र पुनलाई मन्त्रीको सिफारिसबाट फिर्ता पनि नहुने भएपछि मुख्यमन्त्री चौधरी कांग्रेस सभापति शेरबहादुर देउवा र माओवादीका लुम्बिनी प्रदेशका प्रभावशाली नेता मानिने वर्षमान पुनलाई भेटेर समाधान निकाल्ने अन्तिम प्रयासमा थिए । त्यसकै लागि बिहीबार काठमाडौं पुगेका मुख्यमन्त्री चौधरी उक्त प्रयास तत्काल सफल नहुने भएपछि शुक्रबार निजी कामका लागि आफ्नै खर्चमा भारतको दिल्लीतर्फ लागेको उनका स्वकीय सचिव मुकुन्द गौतमले बताए । लुम्बिनी प्रदेशमा कांग्रेस सभापति अमरसिंह पुन छन् । संस्थापनइतरका उनी रोल्पा (२) मा गठबन्धनबाट चुनाव लडेका थिए । उनलाई माओवादीबाट विद्रोही उठेका रोल्पाकै दीपेन्द्र पुनले पराजित गरेका थिए । स्वतन्त्रबाट उम्मेदवार बनेर आफैंलाई पराजित गरेपछि माओवादीसँग चिढिएका कांग्रेस प्रदेश सभापति पुन माओवादीले दीपेन्द्रलाई नै मन्त्री बनाउने सिफारिस गरेपछि थप चिढिएका हुन् । उनी जसरी पनि दीपेन्द्रलाई सरकारमा जान रोक्ने अभियानमा सक्रिय छन् । माओवादी भने जसरी पनि दीपेन्द्रलाई नै मन्त्री नियुक्त गर्न मुख्यमन्त्रीलाई दबाब दिँदै आएको छ । लामो समयदेखि सरकार विस्तार नभएको भन्दै आलोचना बढेपछि भदौ ३० गते सरकारलाई पूर्णता दिने गरी मुख्यमन्त्री चौधरीले तयारी गरेका थिए । तर, कांग्रेसका प्रदेश सभापति पुनले भदौ २८ गते नै पार्टी प्रदेश समितिको बैठक बोलाएर माओवादीका दीपेन्द्रलाई जसरी पनि मन्त्री नबनाउन दबाब दिएपछि मुख्यमन्त्री चौधरी अप्ठ्यारोमा परेका हुन् । कांग्रेस प्रदेश समितिको भदौ ३० को बैठकले यथास्थितिमा मन्त्रालय थप नगरी सरकारलाई पूर्णता दिन मुख्यमन्त्री चौधरीलाई निर्देशन दिने निर्णय गरेको छ । मुख्यमन्त्री चौधरीसँग अहिले खानेपानी, ग्रामीण तथा सहरी विकास, वन तथा वातावरण र उद्योग, पर्यटन तथा यातायात व्यवस्था मन्त्रालय छन् । तीमध्ये दुई माओवादीलाई दिँदा कांग्रेसलाई एकमात्र रहन्छ । अहिले सरकारमा माओवादीबाट अर्थमन्त्री धनबहादुर मास्की छन् । कांग्रेसका मुख्यमन्त्री चौधरीबाहेक राजु खनाल स्वास्थ्यमन्त्री छन् । तीन मन्त्रालयमध्ये दुई माओवादीलाई दिँदा कांग्रेस मुख्यमन्त्रीसहित तीन मन्त्रालयमै खुम्चिनुपर्दा प्रदेशको दोस्रो ठूलो दल माओवादीकै हैसियतमा पुग्ने भन्दै कांग्रेस संस्थापन पक्ष पार्टीले कम्तीमा दुई मन्त्रालय लिनुपर्ने अडानमा छ । कांग्रेसबाट मन्त्रीका दाबेदार रहेका एक प्रदेशसभा सदस्यले माओवादी र कांग्रेस संस्थापन इतरपक्षको व्यक्तिकेन्द्रित स्वार्थ र कांग्रेस संस्थापन पक्षबाट आफ्नै समूहकालाई मन्त्री बनाउनुपर्ने मुख्यमन्त्री माथिको दबाबले सरकार विस्तार रोकिएको र काम पनि प्रभावकारी हुन नसकेको बताए । मुख्यमन्त्रीजी भदौ अन्तिममा जसरी भए पनि सरकारलाई पूर्णता दिने अन्तिम तयारीमा हुनुहुन्थ्यो, अमरसिंहजीले निर्णय गरेर विस्तार रोकिदिनुभयो, उनले भने, सबै दलबीच भएको सहमतिलाई नजरअन्दाज गरेर बैठकबाटै मन्त्रालय नथप्नु भन्ने निर्देशन दिनु र मौखिक रूपमा दीपेन्द्रलाई मन्त्री नबनाउनू भन्ने दबाबले मुख्यमन्त्री पछि हट्नुभयो ।सभापति पुनले भने पार्टीले जनचाहना अनुसार लुम्बिनी सरकारको व्ययभार थप हुने गरी मन्त्रालय थप्दा गलत सन्देश जाने भएकाले यथास्थितिमै सरकार विस्तार गर्न सुझाव दिएको बताए । पार्टीले सरकार विस्तार गर्नुस् तर मन्त्रालय नथप्नुस् भनेको हो, उनले भने, कांग्रेसले को व्यक्ति भन्ने केही जान्दैन, जनअपेक्षा के छ र के गर्दा सन्देश राम्रो जान्छ भन्ने अध्ययन गरेर नै निर्णय लिएको हो । गठबन्धनलाई हराएका व्यक्तिलाई गठबन्धन सरकारमै मन्त्री नबनाउँदा उपयुक्त हुने आफ्नो व्यक्तिगत सुझाव रहेको उनले बताए । माओवादी संसदीय दलका नेता जोखबहादुर महराले पूर्वसहमतिबाट टसमस गर्न सक्ने अवस्थामा नरहेकाले पार्टीको निर्णय र सिफारिसअनुसार नै अघि बढ्न सरकारलाई आग्रह गरेको बताए । माओवादीले यसअघि नै कृष्णा केसी र दीपेन्द्र पुनलाई मन्त्रीमा नियुक्त गर्न सिफारिस गरिसकेको छ, उनले भने, माननीय दीपेन्द्र स्वतन्त्रबाट विजयी भएर अहिले माओवादी प्रवेश गर्नुभएको हो, त्यसैले कांग्रेसको अडान गलत छ । कांग्रेस प्रमुख सचेतक जन्मजय तिमिल्सिनाले मुख्यमन्त्री चौधरी सरकारलाई पूर्णता दिने अन्तिम तयारीमा रहेको बताए । कहिलेसम्म हुन्छ भन्ने भन्न सक्ने अवस्था छैन, उनले भने, सहमति हुन नसके कांग्रेसको निर्णयको मर्मअनुसार नै अघि बढ्ने भन्ने छ । लुम्बिनीमा कांग्रेस, माओवादीबाहेक लोसपाका सन्तोषकुमार पाण्डे गृहमन्त्री, जसपाका भण्डारीलाल अहिर कृषि तथा भूमि व्यवस्था, जनमतका चन्द्रकेश गुप्ता सामाजिक विकास र नागरिक उन्मुक्तिका धर्मबहादुर चौधरी भौतिक पूर्वाधार विकासमन्त्री छन् ।"
विषयगत समिति नेतृत्वविहीन,"लुम्बिनी प्रदेशसभाले तीन महिनाअघि ६ वटा प्रदेशसभाका विषयगत समिति गठन गरेको थियो । सबै दलबाट समितिका सदस्य चुनिए पनि अहिलेसम्म समितिले नेतृत्व पाएका छैनन् । प्रदेशसभा नियमावली २०७९ मा सभापति चयन नहुँदासम्म ज्येष्ठ सदस्यले बैठकको सभापतित्व गर्ने उल्लेख छ । असार ३० गते गठन भएका ६ विषयगत समितिमध्ये अहिलेसम्म तीनवटा समितिको मात्र बैठक बसेको छ । प्रदेशसभा सचिव दुर्लभकुमार पुनले नियमावलीमा स्पष्ट व्यवस्था भएकाले बैठक बस्न समस्या नभएको तर समितिमा छलफलका लागि विधेयकको अभाव रहेको बताए । निजामती कर्मचारीसम्बन्धी विधेयकको सन्दर्भमा प्रदेश मामिला तथा कानुन समितिको बैठक बसेर छलफल भएको थियो, उनले भने, त्यसमा ज्येष्ठ सदस्यबाटै बैठक सञ्चालन गरियो । तत्काल अन्य कुनै विषय प्रदेशसभामा नभएकाले बैठकहरू नबसेको उनले बताए । एमाले प्रदेशसभा सदस्य भोजप्रसाद श्रेष्ठले सरकारले प्रदेशसभालाई बिजनेस नै नदिएर कामविहीन अवस्थामा राखेको र सरकारलाई खबरदारी गर्ने विषयगत समिति पनि लामो समयदेखि नेतृत्वविहीन बनाएर गलत अभ्यास गरेको बताए । विषयगत समितिको नेतृत्व चयनदेखि कानुन निर्माणमा पनि सरकार उदासीन देखिएको उनको भनाइ छ । सरकारले बिजनेस दिन नसकेपछि प्रदेशसभाको वर्षे अधिवेशन नै अन्त्य गरिएको उनले बताए । सरकारले प्रतिपक्षी एमालेलाई सार्वजनिक लेखा समिति र अर्को एक समितिको सभापति दिने गरी छलफल गरिरहेको छ । माओवादीले तीन मन्त्रालय लिएको अवस्थामा सरकारमा सहभागी एकीकृत समाजवादी र जनमोर्चालाई एकएक समिति दिएर बाँकी दुई समिति कांग्रेस आफैंले राख्ने गरी छलफल चलिरहेको एक नेताले बताए ।"
छात्रावासमा बालक मृत फेला,वीरेन्द्रनगर (कास) सुर्खेतको वीरेन्द्रनगर नगरपालिका६ मा रहेको उषा बालवाटिका बोर्डिङ स्कुलको छात्रावासमा आठ वर्षीय बालक मृत फेला परेका छन् । दैलेखको चामुण्डाविन्द्रासैनी नगरपालिका२ घर भएका सलाम पुलामीको शव शुक्रबार भेटिएको हो । कक्षा २ मा अध्ययनरत उनी गत वैशाखदेखि छात्रावासमा बस्न थालेका थिए । कोठाभित्र फलामको खाटको डन्डीमा झुन्डिएको अवस्थामा फेला परेको जिल्ला प्रहरी सुर्खेतका प्रवक्ता डीएसपी लक्ष्मण शाहीले बताए । उनका अनुसार शुक्रबार साँझ ५ बजेतिर बालक झुन्डिएको अवस्थामा फेला परेको भन्दै प्रहरीलाई खबर आएको थियो । घटना शंकास्पद भएको भन्दै शनिबार बिहानैबाट आन्दोलनमा उत्रिएका मृतकका आफन्तले विद्यालयमा तोडफोड र आगजनी गरेका छन् । भीड नियन्त्रणमा लिन प्रहरीले ७ राउन्ड अश्रुग्यास प्रहार गर्नुपरेको थियो । विद्यालय सञ्चालक र प्रिन्सिपललाई शनिबारै नियन्त्रणमा लिएर घटनाको अनुसन्धान भइरहेको डीएसपी शाहीले बताए ।
साफ यू१९ मा भारतको ह्याट्रिक,"काठमाडौं (कास) भारतले साफ यू१९ फुटबल च्याम्पियनसिपको उपाधिमा ह्याट्रिक गरेको छ । भारतले शनिबार दशरथ रंगशालामा भएको फाइनलमा पाकिस्तानलाई ३० ले पराजित गर्दै लगातार तेस्रो पटक दक्षिण एसियाली उमेर समूहको यो प्रतियोगिता जितेको हो ।नेपालले सन् २०१५ र २०१७ मा गरी यो प्रतियोगिताको पहिलो दुई संस्करण जितेको थियो । त्यसयता भारतको वर्चस्व छ । भारतले २०१९, २०२२ र यसपालिसहित लगातार तेस्रो पटक ट्रफी जितेको हो । अन्तर्राष्ट्रिय फुटबलमा निलम्बन फुकुवा भएर आएको पाकिस्तानले पहिलो हाफमा दरो चुनौती तेर्स्याए पनि भारतले दोस्रो हाफमा अनुभवी खेल खेल्दै उपाधि जितलाई निरन्तरता दिएको थियो । दोस्रो हाफमा मैदानमा प्रवेश गरेका मंगलेथान किपगेनले खेलको नक्सा परिवर्तन गरिदिएका थिए । उनले २५ यार्ड टाढाबाट गरेको दर्शनीय प्रहारले पाकिस्तानका गोलरक्षक साहिल गुललाई कुनै मौका दिएको थिएन ।किपगेनले नै ८५ औं मिनेटमा गरेको फ्रिकिक प्रहार पाकिस्तानी गोलरक्षकलाई जिल्याउँदै गोल भएको थियो । इन्ज्युरी टाइमको पाँचौं मिनेटमा किपगेनको क्रसमा गौतमसार गोरारीले हेडमा गोल गर्दै भारतलाई विजय बनाए । त्यसको अर्को मिनेटमा अली जाफरले दोस्रो पहेँलो कार्ड पाउँदै मैदान छाडेपछि पाकिस्तान १० खेलाडीमा सीमित भएको थियो ।किपगेनले प्रतियोगितामा उत्कृष्ट खेलाडीको पुरस्कार पाए । भारतकै लायोनेल डारिल रिमेइ उत्कृष्ट गोलरक्षकमा चुनिए । नेपालका समिर तामाङ र भुटानका जिग्मे नामग्याल प्रतियोगिताको उच्च स्कोर बने । दुवैले समान ३३ गोल गरेका थिए । भुटानलाई फेयर प्ले अवार्ड प्रदान गरिएको थियो । भारतले सेमिफाइनलमा नेपाल र पाकिस्तानले भुटानलाई पेनाल्टी सुटआउटमा पराजित गरेका थिए । नेपाल समूह चरणको पहिलो खेलमा पाकिस्तानसँग पराजित भए पनि माल्दिभ्सलाई ४१ ले पराजित गर्दै सेमिफाइनल पुगेको थियो ।"
लाकेनलाई ९ टोलीकै मूल्य,"काठमाडौं (कास) नेपाल सुपर लिग (एनएसएल) को अक्सनमा ए श्रेणीका १० खेलाडीले अधिकतम मूल्य पाएका छन् । मंसिरमा हुने एनएसएलको दोस्रो संस्करणका लागि शनिबारको अक्सनमा ए श्रेणीमा रहेका २७ मध्ये १० खेलाडीमाथि अधिकतम ३ लाख ५० हजारको भाउ लागेको थियो । ए श्रेणीका खेलाडीको १ लाख ५० हजार बेसप्राइस राखिएकामा बोलकबोलबाट त्यो बढेर अधिकतम भाउमा पुगेको थियो । झापा एफसीले लाकेन लिम्बू, ललितपुर एफसीले सेसेहाङ आङदेम्बे, दिनेश हेन्जन र सनिश श्रेष्ठ, काठमाडौं रेजर्सले दीपेश गुरुङ, वीरगन्ज युनाइटेड एफसीले सीमान्त थापा र सुदीप गुरुङ, एफसी चितवनले छिरिङ गुरुङ, धनगढी एफसीले कृतिशरत्न छुन्जु र स्पोर्टिङ मेची डे इलामले आशिष गुरुङलाई अधिकतम भाउमा लिएका हुन् ।लाकेनलाई एनएसएलमा प्रतिस्पर्धा गर्न लागेका सबै ९ टोलीले अधिकतम भाउ लगाएपछि उनी गोलाप्रथामा झापा पुगेका थिए । सनिश श्रेष्ठलाई पनि ८ टोलीले अधिकतम भाउ लगाएका थिए । एनएसएल अक्सनमा एउटा टोलीले कम्तीमा १८ लाख र अधिकतम २५ लाख खर्च गरेर मार्कीबाहेक १४ नेपाली खेलाडी लिनुपर्ने थियो । ए श्रेणीका सबै ३ खेलाडीमाथि अधिकतम ३ लाख ५० हजार भाउ लगाएको ललितपुरले सबैभन्दा बढी कुल २४ लाख २० हजार खर्च गरेको छ । स्पोर्टिङ मेचीले २० लाख ७० हजार, झापाले २० लाख ५० हजार, काठमाडौंले २० लाख १० हजार खर्च गरेका छन् । त्यस्तै वीरगन्जले १९ लाख ७० हजार, धनगढीले १९ लाख १० हजार, चितवनले १८ लाख २० हजार खर्च गरेका थिए । १८ लाखमुनि रहेका बुटवल लुम्बिनी एफसीले १६ लाख ७० हजार र चितवनले १५ लाख ६० हजारमात्र अक्सनमा खर्च गरेकाले उनीहरूले जरिवाना तिर्नुपर्नेछ । अक्सनअघि नै फ्रेन्चाइज टोलीले मार्की खेलाडी लिइसकेका थिए । यसपटकको एनएसएलमा एउटा टोलीले ६ विदेशी खेलाडी राख्न पाउनेछ । त्यसमा ५ जना प्लेइङबाट खेल्न पाउनेछन् । दुई वर्षअघि भएको पहिलो संस्करणमा काठमाडौंले धनगढीलाई पराजित गरी उपाधि जितेको थियो ।"
सुधार गृहका तीन बालक अझै भेटिएनन्,"नेपालगन्ज (कास) बाँकेको डुडुवा गाउँपालिकास्थित जयेन्दु बाल सुधार गृहबाट फरार चार बालकमध्ये तीन अझै फेला परेका छैनन् । असोज ४ गते सुधार गृहका बालकहरूबीच झडप हुँदा एकको मृत्यु भएको थियो भने १० जना घाइते भएका थिए । सोही क्रममा भागेका चार बालकमध्ये बिहीबार दैलेखमा फेला परेका एक जनालाई शुक्रबार यहाँ ल्याइएको छ । चोरी मुद्दामा सुधार गृहमा बसिरहेका एक बालकलाई प्रहरीले दैलेखमा फेला पारेको हो । बाँके प्रहरी प्रवक्ता डीएसपी नारायण डाँगीका अनुसार दैलेखको जंगलमा लुकेर बसेको अवस्थामा बिहीबार ती बालकलाई पक्राउ गरेको हो । जबर्जस्ती करणी मुद्दामा पुर्पक्षका क्रममा सुधार गृहमा रहेका बर्दिया, दैलेख र कैलालीका तीन बालक फरार छन् । अघिल्लो बिहीबार भएको झडपमा बुटवलका सुलभ केसीको मृत्यु भएको थियो । घटनापछि ७६ जनालाई नेपालगन्जका विभिन्न प्रहरी कार्यालयका इकाइमा राखिएको छ । सुधार गृहको सुरक्षामा सादा पोसाकमा ११ प्रहरी खटिएका छन् । शनिबारसम्म सुधार गृहमा १ सय ७६ बालक रहेको असई खगेन्द्र केसीले बताए । सुधार गृह इन्चार्ज विमला काउचाका अनुसार झडपका दिन तोडफोड भएका संरचना मर्मत हुन सकेको छैन ।"
१० हजार मिटरमा दीपकको कीर्तिमान,"(हाङचउ)नेपालका धावक दीपक अधिकारीले शनिबार हाङचउ एसियाली खेलकुदको १० हजार मिटर दौडमा राष्ट्रिय कीर्तिमान बनाएका छन् ।हाङचउ ओलम्पिक स्टेडियमको ट्र्याकमा दीपकले २९ मिनेट ३५०६ सेकेन्डमा दुरी पूरा गर्दै राष्ट्रिय कीर्तिमान बनाएका हुन् । ३० मिनेट १०३ सेकेन्डको राष्ट्रिय कीर्तिमान उनकै नाममा थियो । जुन गत वर्ष पोखरामा सम्पन्न नवौं राष्ट्रिय खेलकुदमा स्थापित गरेका थिए । नवौं राष्ट्रियमा स्वर्ण जित्दा दीपकले इन्चोन एसियाडमा गोपीचन्द्र पार्कीले राखेको ३० मिनेट ३०९९ सेकेन्डको कीर्तिमान उछिनेका थिए । दीपकले पोखरामा निकाले ह्यान्डटाइम थियो ।दीपकले १० हजार मिटरमै १३ औं दक्षिण एसियाली खेलकुद (साग) मा कांस्य पदक जितेका थिए । त्यतिबेला उनले ३० मिनेट ५००६ सेकेन्ड लगाएका थिए । जुलाईमा बैंककमा सम्पन्न एसियाली एथलेटिक्स च्याम्पियनसिपमा ३१ मिनेट १८९६ सेकेन्डको टाइमिङ निकालेका दीपकले मार्च काठमाडौंको गोकर्णमा सम्पन्न एसियन क्रसकन्ट्री च्याम्पियनसिपको १० किमि दौडमा जापानी धावक दाइची कामिनोलाई पछि पार्दै स्वर्ण जितेका थिए ।हाङचउमा १३ धावकले दूरी पार गर्दै दीपक सातौं स्थानमा रहे । बहराइनका बिरहानु यमतावले स्वर्ण जित्दा २८ मिनेट १३३२ सेकेन्डको टाइमिङ निकाले । भारतका कार्तिक कुमारले २८ मिनेट १६३८ सेकेन्डबाट रजत र गुल्भर सिंहले २८ मिनेट १७२१ ले कांस्य जितेका थिए । दुवै भारतीय धावकले व्यक्तिगत उत्कृष्ट टाइमिङ निकालेका हुन् । बक्सिङ नेपालसामु बक्सिङबाट शनिबार पदक जित्ने अवसर थियो, तर त्यसमा चुकेसँगै १९ औं एसियाली खेलकुदमा पदकको सम्भावना मानिएको अर्को खेलले निरास पारेको छ । नेपालकी सरस्वती राना बाई भएर महिला ७५ केजी तौल समूहमा सिधै क्वाटरफाइनल पुगेकी थिइन् । उनले भियतनामी खेलाडी लु क्वेइविरुद्ध प्रतिस्पर्धा गरिन् । त्यसमा अंकका आधारमा ४१ ले पराजित हुँदै प्रतियोगिताबाट बाहिरिइन् ।अन्तिम नतिजा भियतनामी खेलाडीको पक्षमा २९२८, २८३०, २९२८, ३०२७ र ३०२७ रह्यो । अमेरिकाका एक निर्णायक मात्र नेपाली खेलाडीको पक्षमा रहे । यो हारसँग बक्सिङमा नेपालको सबै चुनौती सकिएको छ । एसियाली खेलकुदको इतिहासमा नेपाललाई बक्सिङबाट ६ कांस्य प्राप्त छ । सन् १९८६ को सोल एसियाडमा बक्सिङले ४ कास्य दिलाएको थियो । सन् २०१० मा चीनमै भएको एसियाली खेलकुदमा वर्तमान नेपाली टोलीका प्रशिक्षक दीपक महर्जनले कांस्य जितेका थिए । त्यसयता नेपाल एसियाली खेलकुदमा बक्सिङबाट पदकविहीन छ ।सबैभन्दा पहिले नेपालले बक्सिङबाट कुनै पदक जित्न नसकेकामा म माफी माग्न चाहन्छु । मलाई जहाँसम्म लाग्छ, हाम्रा खेलाडीले आफूले सक्दो राम्रो खेलेका हुन् । तर, हामी पदकको हकदार रहेनौं । नेपालले प्रतियोगितामा पनि निकै कठिन ड्र पर्यो, नेपाली टोलीका भारतीय प्रशिक्षक शिव सिंहले भने ।भारतीय बक्सिङसँग लामो समय आबद्ध रहेका अनुभवी प्रशिक्षक सिंहले थपे, यसपल्ट हाम्रो प्रशिक्षण अवधि निकै कम रह्यो, जबकि यसपल्ट बक्सिङमा सहभागी अन्य टिमले चार पाँच वर्षअगाडिदेखि तयारी गरिरहेका थिए । हाम्रो यति छोटो तयारीले पदकको आस गर्न सकिन्न । अबको एसियाली खेलकुदमा केही राम्रो गर्ने हो भने हामीले भोलिदेखि नै तयारी गर्न सक्नुपर्छ । फेरि हामीलाई युवा खेलाडी पनि चाहिएको छ । हामीलाई नयाँ पुस्ताका खेलाडी आवश्यक छ ।ईस्पोर्ट्सपदक नजिक रहेर पनि त्यसबाट टाढा रहेको खेल रह्यो, ईस्पोर्ट्सअन्तर्गत पब्जी मोबाइल । हाङचउ ईस्पोर्ट्स सेन्टरमा सेमिफाइनल समूह ए मा भएको खेलमा नेपाल तेस्रो स्थानमा रह्यो । नेपालले जापानलाई भने पछाडि छोड्न सफल रह्यो । फाइनलमा पुग्न कम्तीमा दोस्रो हुनुपर्ने थियो । नेपाली टोली दक्षिण कोरिया र चाइनिज ताइपेईसँग पराजित भयो । नेपालका तर्फबाट सुविनकुमार प्रजापति, दिपेश गुरुङ, साहस भण्डारी र समिर गुरुङले चुनौती पेस गरेका थिए । नेपाली टिमले ५४ मिनेट ३३३४६ सेकेन्ड टाइमिङ निकाले । दक्षिण कोरिया ५० मिनेट ३७१५१ सेकेन्डसहित पहिलो स्थानमा रह्यो । चाइनिज ताइपेई ५२ मिनेट १९३९३ सेकेन्डसहित दोस्रो स्थानमा रहेर फाइनल चरण पुग्यो । यसअघि एलिमिनेसन राउन्डको समूह सी मा दोस्रो हुँदै नेपाल अन्तिम चारमा पुगेको थियो ।भलिबलदेकिङ स्पोर्ट्स सेन्टर जिम्न्याजियममा नेपाली महिला भलिबल टोली भियतनामसँग ३० को सोझो सेटमा पराजित भयो । भियतनामले २५४, २५१६, २५१३ को नतिजा निकालेको हो । नेपालकी कप्तान अरुणा शाहीले सोचेजस्तो प्रदर्शन गर्न नसकेको बताइन् । पहिलो सेटमा खासै खेल्न सकेनौं । दोस्रो र तेस्रो सेट ठिकै खेलेको हो । तर, यस किसिमको अन्तरले पराजित हुन्छ भन्ने सोचेका थिएनौं । अबको खेलमा खेल्न सहज हुनेछ, उनले भनिन्, खेल कठिन हुन्छ थाहा थियो । मैले व्यक्तिगत र टिमले नै अझ राम्रो गर्न सक्छौं ।भारोत्तोलनभारोत्तोलनतर्फ महिला ५५ केजी तौल समूहको प्रतिस्पर्धामा नेपालकी टीकामाया गुरुङको प्रदर्शन पदक दाबेदार हुन सकेन । एक्सएससी जिम्न्याजियममा भएको समूह ए को खेलमा टीकामायाले स्न्याचमा ६० र क्लिन एन्ड जर्कमा ८६ गरी कुल १ सय ४६ केजी उचालेकी थिइन् । स्न्याचमा टीकाले पहिलो र दोस्रो लिफ्टमा पनि ६० केजी भार उचाल्ने प्रयास गरेकी थिइन् । तर, सफल भइनन् । क्लिन एन्ड जर्कमा उनले पहिलो लिफ्टमा ८० र दोस्रो लिफ्टमा ८६ केजी उचालिन् । टीकामायाले सेप्टेम्बर पहिलो साता साउदीको रियादमा भएको वर्ल्ड च्याम्पियनसिपमा गरेको प्रदर्शनमा भन्दा सुधार गरेकी थिइन् ।ट्रायथलनट्रायथलनको महिला व्यक्तिगत स्पर्धामा नेपालकी श्रेबी महर्जन १७ औं स्थानमा रहिन् । २१ खेलाडी सहभागी स्पर्धामा कुवेत, यूएई, कम्बोडिया र जोर्डनका खेलाडीले स्पर्धा पूरा गर्न सकेनन् । श्रेबीले १५ सय मिटरको पौडी, ४० किमि साइक्लिङ र १० किमि दौड कुल २ घण्टा २५ मिनेट १३ सेकेन्डमा पूरा गरेकी थिइन् । ह्यान्डबलमहिला ह्यान्डबलमा नेपाल समूह बी को तेस्रो तथा अन्तिम खेलमा भारतसँग ४४१९ गोलले पराजित गर्यो । नेपालका लागि कप्तान वन्दना राईले ७ र उमा राईले ६ गोल गरेका थिए । यसअघि नेपाल हङकङसँग २७१८ ले पराजित भएको थियो । समूह चरणको पहिलो खेलमा नेपाली टोली चीनसँग ५७१० र जापानसँग ६२१० ले हारेको थियो ।"
एनबीएलमा रोयल र आर्मी विजयी,काठमाडौं (कास) नेपाल बास्केटबल लिग (एनबीएल) मा शनिबार रोयल स्पोर्ट्स सेन्ट्रल र त्रिभुवन आर्मी क्लब विजयी भएका छन् । त्रिपुरेश्वरस्थित राखेप कभर्डहलमा भइरहेको प्रतियोगिताको दोस्रो दिन रोयल स्पोर्ट्सले गोल्डेनगेट क्लबलाई ८७७३ स्कोरले पराजित गरेको थियो । रोयलको जितमा महत्वपूर्ण भूमिका खेलमा प्रसाङध्वज मास्के मोस्ट भ्यालुएबल प्लेयर भए । अर्को खेलमा त्रिभुवन आर्मीले विशाल मिलन केन्द्रमाथि १०२८७ स्कोरको जित पाएको थियो । आर्मीका खेलाडी निश्चत महर्जन मोस्ट भ्यालुएबल प्लेयर भए । उनले टोलीलाई जिताउन महत्वपूर्ण स्कोर गरेका थिए । आइतबार हाउन्ड्स एकेडेमी र टाइम्स कलेज तथा बूढानीलकण्ठ बास्केटबल क्लब र कीर्तिपुर बास्केटबल क्लबबीच प्रतिस्पर्धा हुनेछ ।
केसीएमआईटीको लगातार जित,"काठमाडौं (कास) काठमाडौं विश्वविद्यालय (केयु) र कान्तिपुर कलेज अफ म्यानेजमेन्ट एन्ड इन्फोर्मेसन टेक्नोलोजी (केसीएमआईटी) ले एपेक्स अन्तर कलेज क्रिकेट कपमा लगातार दोस्रो विजय हात पारेका छन । केयूले थेम्स कलेजलाई ८ विकेट र केसीएमआईटीले लिभरपुल कलेजलाई २१ रनले पराजित गरे ।थेम्सलाई १९४ ओभरमा ६० रनमा अलआउट गरेपछि केयूले ८ ओभरमै लक्ष्य पूरा गरेको थियो । मूलपानीको तल्लो क्रिकेट मैदानमा केयूबाट सुशान्त पौडेलले अविजित २१ रन बनाए । रोहित सापकोटा १० रनमा आउट भए भने शाश्वत पौडेलले अविजित ७ रन बनाए । थेम्सका सारस खत्री र विनय मल्लले ११ विकेट लिए ।यसअघि शाश्वतले ५ विकेट लिँदै थेम्सलाई तहसनहस बनाएका थिए । उनले ३४ ओभर बलिङ गर्दै १० रनमात्र दिएर उत्कृष्ट बलिङ गरेका थिए । शीतल न्यौपानेले ४ ओभरमा ५ रनमात्र खर्चेर ३ र सार्थक न्यौपानेले १ विकेट लिए । थेम्सबाट श्रृजन भण्डारीले १६, सारसले १२ र रोशन पुनले ११ रन बनाए । एपेक्स कलेजको आयोजना र हब इन्टरनेनललको प्रस्तुति रहेको प्रतियोगिताको अर्को खेलमा केसीएमआईटीले निर्धारित २० ओभरमा ९ विकेट गुमाई १ सय ३२ रन बनायो । टोलीबाट विशाल कुँवरले ४८ बलमा ३२, सुवास सापकोटाले ३२ बलमा २६ र अमितकुमार मर्बाइटाले २८ बलमा २३ रन बनाए । लिभरपुलका चुनचुन बाबु यादवले ३ तथा अभिषेक यादव र सौरभ ऐरले ११ विकेट लिए । जवाफमा लिभरपुल १९१ ओभरमा १ सय ११ रनमा अलआउट भयो । अभिषेकले १५ बलमा ३१ रन बनाए पनि लिभरपुललाई विजय दिलाउन सकेनन । अजय राजवंशीले १७ र ऋषव यादवले ८ रन बनाए । केसीएमआईटीबाट नेजाम कवारीले ३, मोहम्मद अब्दुल्लाह नुर र अमृतराज कार्कीले ११ विकेट लिए ।"
गजेन्द्र र पूर्णलक्ष्मी च्याम्पियन,"काठमाडौं (कास) हलेसी नगरपालिकाका गजेन्द्र राई र चन्दननाथ नगरपालिकाका पूर्णलक्ष्मी न्यौपानेले अन्तर नगरपालिका राष्ट्रिय क्रसकन्ट्री दौडको उपाधि जितेका छन् । चन्द्रागिरि नगरपालिकामा शनिबार भएको प्रतियोगिताको पुरुष १० किमि सिनियरमा गजेन्द्र र महिलातर्फ पूर्णलक्ष्मी विजेता भए ।गजेन्द्रले ३२ मिनेट २६ सेकेन्ड लगाए । दशरथचन्दका नरेन्द्रसिंह रावल ३२ मिनेट ३८ सेकेन्डसहित दोस्रो र हलेसीका सन्जय श्रेष्ठ ३३ मिनेट १२ सेकेन्डबाट तेस्रो बने । पूर्णलक्ष्मीले निर्धारित दूरी ४१ मिनेट ३० सेकेन्डमा पार गरिन् । जिरी नगरकी सुमित्रा चौधरी ४२ मिनेट ५५ सेकेन्डसहित दोस्रो र भोजपुरकी अनिता राई ४६ मिनेट ०४ सेकेन्डसहित तेस्रो भए । दुवै स्पर्धाका विजेताले २५ हजार, तेस्रोले १५ हजार तेस्रोले १० हजार प्राप्त गरे । जुनियर ५ किमि महिलामा तारकेश्वरकी अस्मिता भुजेल, सुनजर्षी नगरपालिकाकी अंशुकुमारी मण्डल र भोजपुर नगरकी जुही राई तथा पुरुषमा पोखरा महानगरका कृषबहादुर परियार, चौतारा नगरका वृषराज कुँवर र पोखराकै बादल कार्की शीर्ष तीन स्थानमा विजइी भए । दुवैका विजेताले १५, दोस्रोले १० र र तेस्रो हुनेले ७ हजार रुपैयाँ प्राप्त गरे । चन्द्रागिरिले कीर्तिमानी धावक वैकुण्ठ मानन्धर र राजेन्द्र भण्डारीलाई सम्मान गर्यो । विजेतालाई नगरपालिकामहासंघका अध्यक्ष भीमप्रसाद ढुंगाना, चन्द्रागिरिका मेयर घनश्याम गिरीलगायतले पुरस्कृत गरे ।"
गोकुल र निवालाई उपाधि,धनकुटा (कास) विश्व मुटु दिवसको अवसरमा धनकुटामा सञ्चालित रोड रेसको उपाधि गोकुल याम्फु राई र निवा लिम्बूले जितेका छन् । पूर्वप्रहरी संस्था धनकुटाद्वारा आयोजित उक्त ८ किलोमिटर दुरी रेसको पुरुषतर्फ गोकुलले २८ मिनेट २ सेकेन्डमा पूरा गरे । दोस्रो भएका सरोज सिहंले २८ मिनेट २८ सेकेन्ड र तेस्रो भएका मेघराज राईले २८ मिनेट ४३ सेकेन्ड लगाए । चौथो र पाँचौ याङदेव राई र अनिश विश्वकर्मा भए । महिला विजेता निवाले ३८ मिनेट २८ सेकेन्डमा दूरी पार गरिन् । दोस्रो भएकी सुसा लिम्बूले ४० मिनेट ५ सेकेन्ड र तेस्रो भएकी प्रियंका छिछाङले ४५ मिनेट १४ सेकेन्ड लगाइन् । चौथो र पाँचौ निर्मला मगर र इन्दु लिम्बू भए । ३७ पुरुष र १५ महिलाको सहभागिता थियो ।
