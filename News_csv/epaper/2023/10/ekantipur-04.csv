शीर्षक,विवरण
फोन र एसएमएस रेकर्ड गर्ने कानुन नबन्दै सवा अर्बका उपकरण खरिद,"प्राधिकरणका उपनिर्देशक अच्युतानन्द मिश्रले लिखित रूपमै २०७९ कात्तिक २ मा विमानस्थल भन्सार कार्यालयलाई पत्र पठाएर सामान कानुनअनुसार आएको दाबी गर्दै यथाशीघ्र कस्टम क्लियरेन्स गर्न दबाब दिएका थिए ।प्राधिकरणको पत्र पाएपछि भन्सार शुल्क र कर गरी ३२ करोड रुपैयाँ तिराएर सामान पास गरे पनि भन्सारले कर छलीको आशंकामा थप अनुसन्धान गर्न २०७९ माघ १० मा राजस्व अनुसन्धान विभागलाई पत्र पठाएको थियो । त्यसको बोधार्थ अख्तियार, अर्थ मन्त्रालय, भन्सार विभाग, सम्पत्ति शुद्धीकरण अनुसन्धान विभाग र नेपाल राष्ट्र बैंकलाई दिइएको थियो । भन्सारलाई पत्र लेख्ने प्राधिकरणका अध्यक्ष पुरुषोत्तम खनाल र तत्कालीन सञ्चार सचिव (हाल मुख्य सचिव) वैकुण्ठ अर्यालसहित खरिद प्रक्रियामा सामेल अधिकारीहरूसँग अख्तियारले बयान लिइसकेको छ ।कानुनविपरीत खरिद गरिएका यी उपकरणको मूल्य पनि शंकास्पद देखिएपछि अख्तियार दुरुपयोग अनुसन्धान आयोगले अनुसन्धान गरिरहेको छ । खरिद प्रक्रियामा सामेल प्राधिकरण र सञ्चार मन्त्रालयका उच्च अधिकारीहरूसँग अख्तियारले बयान पनि लिइसकेको छ । तर, अख्तियारले अनुसन्धान गरिरहेकै बेला थप २ अर्ब रुपैयाँको थप उपकरण ल्याउने योजना बनेको छ, यस्तो दुस्साहस कसरी भइरहेको छ, यसका पछाडि कति बलियो गिरोह होला ? हामी पनि आश्चर्यमा परेका छौं, अख्तियारका एक अधिकारीले भने ।प्राधिकरणले यी सामान खरिद गर्न २०७४ असोज २० मा आशयपत्र मागेको थियो । विदेशी कम्पनीका तर्फबाट स्थानीय एजेन्टहरू प्रतिस्पर्धामा सहभागी बनेका थिए । त्यसमध्ये भेनराइज सोलुसन्सलाई प्राधिकरणले २०७५ पुस ३ मा छनोट गरेको थियो । ठेक्का लगाउने बेला कम्पनी विशेषका लागि मापदण्ड नै परिवर्तन गरिएको थियो । टेन्डरको कागजातमा प्राधिकरण र बिचौलियाबीच मिलेमतो देखिएको भन्दै अख्तियारले ठेक्का प्रक्रिया रद्द गर्न २०७५ पुस ३, चैत १२ र २०७६ वैशाख १७ मा प्राधिकरणलाई पत्र पठायो । स्रोतका अनुसार उक्त पत्रपछि प्रक्रिया रद्द भए पनि प्राधिकरणका उच्च अधिकारी र स्थानीय एजेन्टहरूको सुनियोजित चालमा ठेकेदारका तर्फबाट सर्वोच्चमा मुद्दा पुग्यो । ठेकेदार कम्पनीले दाबी गरेअनुसार नै तत्कालीन प्रधानन्यायाधीश चोलेन्द्रशमशेर जबरा र न्यायाधीश कुमार चुँडालको संयुक्त इजलासले २०७८ वैशाख १४ मा ठेक्का अघि बढाउन निर्देशन दिएर बाटो खोलिदिएको थियो । त्यसपछि लेबनानमा कार्यालय र साइप्रसमा दर्ता रहेको भेनराइजले चिनियाँ उपकरण ल्याएको थियो । यसरी नै सर्भरका नाममा नेटवर्किङ स्विच र ६५ लाखका ल्यापटप ल्याइएको हो ।"
हात्ती धपाउन ट्र्याक्टरमा सवार,"ट्र्याक्टर चढेर हात्ती धपाउनु पनि सजिलो भने छैन । किनकि कहिलेकाहीं जंगली हात्ती हिंस्रक भइदिन सक्छ । जगनारायणले भने, कहिलेकाहीं हात्ती यति अटेर हुन्छन् कि तीनवटा ट्र्याक्टर एक ठाउँ मिलेर लखेट्नुपर्छ । कहिलेकाहीं ट्र्याक्टरलाई नै हात्तीले हान्छ । उनले गत वर्ष भैरवपुरमा हात्तीले ट्र्याक्टरलाई नै आक्रमण गरेको पनि सुनाउँदै यो पनि जोखिमरहित नरहेको बताए । माडी क्षेत्रमा पर्सा निकुञ्जमा मुख्य बासस्थल भएका जंगली हात्तीका समूहहरू चर्दैचर्दै आउने गर्दछन् । चितवन निकुञ्जमा समूहबाट खेदिएका ध्रुबे, रोनाल्डो, गोविन्दे नाम गरेका जंगली भाले हात्ती पनि छन् । चितवन राष्ट्रिय निकुञ्जका सूचना अधिकारी रहेका सहायक संरक्षण अधिकृत गणेशप्रसाद तिवारीले भने, माडीमा झुन्ड र ध्रुबे हात्ती देखापरेको छ । गोविन्दे र रोनाल्डो पूर्व क्षेत्रतिर छन् भन्ने छ ।हात्ती लखेट्न उपभोक्ता समितिले भाडामा ट्र्याक्टर लिने गरेका छन् । ठाउँ हेरेर एउटा ट्र्याक्टरले एक रातको १८ सयदेखि तीन हजार रुपैयाँसम्म लिने गरेका छन् । नेपालका जंगली हात्तीका विषयमा विद्यावारिधि गरेका र हाल बर्दिया राष्ट्रिय निकुञ्जको प्रमुख संरक्षण अधिकृत रहेका अशोक रामले धान र मकै हात्तीका लागि मन पर्ने आहारा भएको बताउँदै यो बेला निकुञ्ज छेउछाउका गाउँमा हात्तीहरू सक्रिय छन् । उनले हात्तीले आफ्नो कुभलो गर्ने मान्छे चिन्ने हुँदा व्यक्तिगत तवरमा हात्तीलाई आक्रमण गर्न नहुने बताए ।पाँचपाण्डव उपभोक्ता समितिका अध्यक्ष नारायण सापकोटाले आफूहरूले हात्ती भाग्ने बाटो ख्याल गरेर खेद्ने काम गरेको बताए । हात्ती धपाउन चार ठाउँमा विशेष साइरन पनि राखेको र अब ट्र्याक्टरमा पनि जोड्ने योजना रहेको बताउँदै उनले भने, सुरक्षित रहने उपायहरू सकेसम्म अवलम्बन गर्दै आएका छौं । वन्यजन्तुले बाली खाएमा निकुञ्जले मध्यवर्तीमार्फत बढीमा १० हजार रुपैयाँसम्म राहत दिने नियम छ । अयोध्यापुर मध्यवर्तीका अध्यक्ष शिवजी गायकले जति नै ठूलो क्षति भए पनि १० हजार रुपैयाँभन्दा बढी राहत नपाइने हुँदा बाध्य भएर हात्ती धपाउनु परेको बताए ।"
शान्तिको खोजीमा बैंककबाट बुद्धभूमि,"युवावस्थामा थाइल्यान्डको राजधानी सहर बैंककका स्टेज कार्यक्रममा गितार बजाउँदै गीत गाउँदा दर्शकको वाहवाही र टिप्सले उनी औधि खुसी हुन्थे । अहिले भने यी ३५ वर्षीय थाई भिक्षु मोन्त्री चिङक्लाङको जीवन नै फेरिएको छ । गितारका तारमा चल्ने उनका औंला अचेल काठमा नयाँ डिजाइन दिन र पेन्टिङ भर्न व्यस्त देखिन्छन् । बगैंचा स्याहार्न पनि त्यत्तिकै तल्लीन छन् । राजधानी बैंककबाट ४ सय किमि पूर्व नाखोन रचसीमा प्रदेशको नोनसोङ सहरका उनी समाजमा बढ्दो स्वार्थी संस्कार, विकृति र विसंगति देख्दा आफ्नो मन अशान्त बन्दै गएको सुनाउँछन् । शान्तिप्रतिको अगाध प्रेमले नेपाल आउने अवसर मिलेको उनले बताए । शान्तिका लागि केही त गर्नुपर्छ जस्तो लागेपछि लुम्बिनीतर्फको यात्रा तय गरेको हुँ, उनले भने, त्यसअघि १० वर्षको उमेरमा ३ महिना थाइल्यान्डमा भिक्षु बनिसकेको थिएँ । त्यतिबेलै शीलको अभ्यास गरेको र शान्तिप्रति भक्तिभाव छोड्न नसकेको उनले सुनाए । शान्तिको अनुयायी बनेर केही गर्न मन लागेपछि फेरि भिक्षु जीवन अँगालेको उनले बताए । अहिले उनी बुद्ध जन्मस्थल लुम्बिनीस्थित रोयल थाई मोनास्ट्रीमा बस्छन् । उनी बिहारमा प्रार्थना, ध्यानसाधना त गर्छन् नै, त्यसबाहेक बेलाबेला धम्मदेशना पनि गर्छन् ।आफूले जानेका कला सीपले उनले मोनास्ट्रीलाई सजाएका छन् । उनी राम्रो ग्राफिक डिजाइनर पनि हुन् । फोटोग्राफीमा पनि उनको उत्तिकै रूचि छ । मन्दिरभित्रका भित्तामा टाँसिएका ठूल्ठूला पोस्टर उनकै डिजाइन हुन् । ब्रोसर पोस्टरको राम्रो लेआउट गर्छन् । फोटो फ्रेमिङ पनि उत्तिकै आकर्षक गर्छन् । वेल्डिङ, सिकर्मी र डकर्मीको काममा पनि उत्तिकै पोख्त छन् । काठमा बुद्धका चित्र कोर्छन्, थाई अक्षरमा बुद्धवचन लेख्छन् र सुन्दर पेन्टिङ पोत्छन् । काठका कुर्सी, टेबल र बेन्च बनाउन पनि उत्तिकै सिपालु छन् । सीसी क्यामरा जडान र इमेल इन्टरनेट व्यवस्थित गर्न पनि मोनास्ट्रीमा उनै खटिन्छन् । त्यतिमात्र होइन, यस क्षेत्रका बाटाघाटा, ढल, कुलेसो र पर्खाल प्लास्टर गर्न पनि आफैं कस्सिन्छन् । तरकारीका बेर्ना आफैं उमार्छन् । यहाँका बगैंचामा फूलका बिरूवा मात्रै रोप्दैनन्, आफैं गोडमेल, छाँटकाँट र सिँचाइ पनि गर्छन् । मन्दिरमा झाडु लगाउन पनि आफैं अघि सर्छन् । थाइल्यान्डको सुरानारी विश्वविद्यालयबाट आर्टमा बीए उत्तीर्ण गरेका उनी २६ वर्षमा दोस्रो पटक भिक्षु बनेका थिए । अहिले उनी पूर्ण भिक्षु बनेका छन् । शील राम्ररी पालना गर्दा उनको पदोन्नति पनि भएको छ । उनी बिहानदेखि साँझसम्म काममै व्यस्त हुन्छन् । ६ वर्षदेखि लुम्बिनीमा बसिरहेका उनी भिक्षु भएर पनि बिहारभित्रका सबै काम गरेर उदाहरणीय बनेका छन् । अब नेपाललाई नै दोस्रो घर बनाएर बस्ने चाहना रहेको उनले सुनाए । आमाबुबा बिते । एक दाजु र भाइ उतै बस्छन्, मायादेवी मन्दिरमा कुचो लगाउँदै गरेको अवस्थामा भेटिएका भिक्षु चिङक्लाङले भने, शान्तिकामी सबैका लागि प्रेरणास्रोत बुद्ध जन्मस्थल लुम्बिनी आएर स्वयंसेवी बन्न पाउँदा खुसी मिलेको छ ।"
सामाजिक सद्भाव कायम राख्न सबै पक्षको अपिल,"२३ धार्मिक संगठनका प्रमुखको अपिलअसोज ५ मा गृहमन्त्री श्रेष्ठले २३ धार्मिक संगठनका प्रमुखसँग मन्त्रालयमा धार्मिक सहिष्णुता कायम राख्नेबारे छलफल गरेका थिए । पछिल्लो समय धार्मिक सद्भाव खल्बल्याउने छिटपुट प्रवृत्ति देखापरेपछि श्रेष्ठले धार्मिक सहिष्णुता भएको नेपालमा निहित उद्देश्यका कतिपयले धार्मिक उद्दण्डता देखाएर परिस्थिति भड्काउन खोजेको हुन सक्ने भन्दै धार्मिक एवम् सामुदायिक एकता अपरिहार्य भएकाले अगुवाहरूको भूमिका महत्त्वपूर्ण भएको बताएका थिए । श्रेष्ठसँगको छलफललगत्तै जारी अपिलमा नेपाल एक सार्वभौमसत्ता सम्पन्न बहुभाषिक, बहुधार्मिक, बहुसांस्कृतिक विविधतायुक्त देश भएको उल्लेख गर्दै आपसी सम्मान अभिवृद्धि गरी सामाजिक सद्भाव कायम गर्न अपिल गरिएको छ । विज्ञप्तिमा कुनै पनि असंवैधानिक तथा गैरकानुनी क्रियाकलापमा कोही पनि सहभागी नहुन र धार्मिक, सामाजिक एवं सांस्कृतिक सद्भाव प्रवर्द्धन गर्न क्रियाशील रहन आह्वान गरिएको छ । अपिलमा हस्ताक्षर गर्नेमा विश्व हिन्दु महासंघ राष्ट्रिय समिति, विश्व हिन्दु महासंघ अन्तर्राष्ट्रिय समिति, नेपाल सनातन धर्म संस्कृति संगठन, हिन्दु जागरण नेपाल, विश्व हिन्दु परिषद् नेपाल, श्रीकृष्ण प्रणामी सेवा समिति, नेपाल बौद्ध महासंघ, नेपाल तामाङ बौद्ध गुम्बा सेवा समाज, नेपाल परम्परागत बौद्ध धर्म संघ, अखिल नेपाल भिक्षु महासंघ, इस्लामी संघ नेपाल, नेपाल मुस्लिम संघ, नेपाल मुस्लिम इत्तेहाद संगठन, मुस्लिम मुक्ति मोर्चा नेपाल, मर्कजी जमियत अहले हदिस, जमियत उलेमाए नेपाल, राष्ट्रिय क्रिस्चियन महासंघ नेपाल, नेपाल क्रिस्चियन सोसाइटी, नेसनल चर्च फेलोसिफ अफ नेपाल राष्ट्रिय नेपाली इसाई मण्डली एकता परिषद्, नेसनल सास्टर काउन्सिल नेपाल, नेपाली इसाई नागरिक संघ र नेपाल बाइबल सोसाइटीका अध्यक्ष, प्रमुख तथा प्रतिनिधि छन् ।नेपालगन्जमा अनिश्चितकालीन कर्फ्युनेपालगन्ज सामाजिक सञ्जालमा लेखिएको जथाभावी टिप्पणीले नेपालगन्जमा सद्भाव बिथोल्छ कि भन्ने चिन्ता बढेको छ । एकपछि अर्को धार्मिक समूहले सहरमा र्याली सुरु गरिरहेका बेला हिंसा फैलिने त्रास बढेको हो । धार्मिक र्यालीहरूमा घुसपैठ हुन सक्ने भन्दै मंगलबार स्थानीय प्रशासनले नेपालगन्ज उपमहानगरपालिकाभित्र अनिश्चितकालीन कर्फ्यु लगाएको छ । धार्मिक सद्भावलाई जगेर्ना गर्न मंगलबार बिहान नेपालगन्जमा सद्भाव र्यालीसमेत निस्किएको थियो । धार्मिक सद्भाव बिथोलिने चिन्ताका बीच सोमबार स्थानीय प्रशासनले सर्वपक्षीय बैठक डाकेको थियो । प्रहरीका अनुसार पछिल्लो परिस्थिति सामाजिक सञ्जालमालेखिएको एक स्टाटसपछि सुरु भएको थियो । प्रहरीले सामाजिक सञ्जालमा धार्मिक सद्भाव बिथोल्ने गरी स्टाटस लेख्ने व्यक्तिको खोजी जारी राखे पनि उनको परिचय खुलिसकेको छैन । धार्मिक सद्भाव बिथोल्न सामाजिक सञ्जाल प्रयोग हुन थालेपछि सञ्जाल प्रयोगकर्ताहरूमाथि प्रहरीले निगरानी बढाएको छ । नेपालगन्जका मेयर प्रशान्त विष्टले आफूहरू शान्ति कायम गर्ने प्रयासमा जुटिरहेको र समुदायबीचको विभाजनबाट कसैलाई फाइदा नहुने बताए । यो सहरको सुन्दरता भनेकै सामाजिक सद्भाव हो । बहुधार्मिक, बहुसांस्कृतिक सहरको विशेषता बोकेको सहरको आफ्नै मौलिक पहिचान छ, उनले भने, कसैले पनि तनाव बढाउने विवाद बढाउन लाग्नु हुन्न ।"
धर्मगुरु श्रीनिवास पक्राउ,"मोरङ (कास) हिन्दु धर्मगुरु आचार्य श्रीनिवासलाई साम्प्रदायिक घृणा फैलाउने र धार्मिक हिंसा भड्काउने अभिव्यक्ति दिएको आरोपमा प्रहरीले मंगलबार पक्राउ गरेको छ । केन्द्रीय अनुसन्धान ब्युरो (सीआईबी) ले उनलाई सुनसरीको बराहक्षेत्रस्थित आश्रमबाट नियन्त्रणमा लिएको हो । सुनसरी प्रहरीका प्रवक्ता प्रहरी नायब उपरीक्षक नवीनकृष्ण भण्डारीले धर्मगुरु श्रीनिवाससँग केही कुरा बुझ्नुपर्ने भएकाले जिल्ला प्रहरी कार्यालय सुनसरी ल्याएर अनुसन्धान गरिएको बताए । श्रीनिवासले जनकपुरमा धार्मिक तथा साम्प्रदायिक घृणाका साथै हिंसा फैलाउने अभिव्यक्ति दिएको सम्बन्धमा सोधपुछका लागि सुनसरी प्रहरीको सहयोगमा सीआईबीले नियन्त्रणमा लिएको हो । श्रीनिवासले जनकपुरमा विवादास्पद अभिव्यक्ति दिएकाले थप अनुसन्धानका लागि जनकपुर नै पठाउने तयारी गरिएको प्रहरी स्रोतले बतायो । सुनसरीकी प्रमुख जिल्ला अधिकारी हुमकला पाण्डेले धर्मगुरु श्रीनिवासले साम्प्रदायिक तथा धार्मिक हिंसा भड्काउने अभिव्यक्ति दिएका कारण नियन्त्रणमा लिएको पुष्टि गर्दै भनिन्, अब सीआईबीले प्रक्रिया मिलाएर अनुसन्धान गर्नेछ । श्रीनिवासले केही दिनअघि जनकपुरमा हातमा नाङ्गो खुकुरी बोकेर धार्मिक तथा साम्प्रदायिक घृणा फैलाउने गरी विवादास्पद अभिव्यक्ति दिएको भिडियो सामाजिक सञ्जालमा भाइरल भएको छ ।श्रीनिवासलाई यसअघि पनि मोरङ प्रहरीले २०७५ वैशाख २४ मा पक्राउ गरेको थियो । उनलाई २०७४ चैतमा विराटनगरस्थित जतुवाको एक मन्दिरमा सहयोगी माधव चौधरी र लक्ष्मीराज अधिकारीलाई आफैंमाथि गोली प्रहार गर्न लगाएर हिन्दुमुस्लिमबीच दंगा भड्काउने षड्यन्त्र गरेको आरोप लागेको थियो । उनलाई मोरङका तत्कालीन प्रमुख जिल्ला अधिकारी रामप्रसाद आचार्यको इजलासले हातहतियार खरखजाना ऐन, २०१९ को दफा २४ (क) बमोजिम पुर्पक्षका लागि थुनामा राख्ने आदेश गरेको थियो । पछि अदालतमा पुनरावेदन गरेका उनलाई जिल्ला अदालतले धरौटीमा रिहा गरिदिएको थियो ।"
इन्जिनियरिङका विद्यार्थीको शुल्कमा जबर्जस्ती सहमति,"(काठमाडौं)त्रिभुवन विश्वविद्यालय इन्जिनियरिङ अध्ययन संस्थान (आईओई) मा झन्डै दुई महिनादेखि जारी शुल्क विवाद झनै गिजोलिँदै गएर प्रवेश परीक्षा, भर्ना र पठनपाठन अनिश्चित भएको छ । पुरानै शुल्कमा आईओईले असोज २२ गते स्नातक (बीई) को प्रवेश परीक्षा सञ्चालन गर्ने सूचना डिन कार्यालयबाट सोमबार राति जारी गरेको छ । तर डिन कार्यालयले भने विद्यार्थीको जबर्जस्तीमा परेर उक्त सूचना प्रकाशित गर्नुपरेकाले असोज २२ गते प्रवेश सञ्चालन गर्न नसकिने जनाएको छ । सहायक डिन सुशीलबहादुर वज्राचार्यले ३०४० जना विद्यार्थीको घेराबन्दीमा परेर सोमबार मध्यराति उक्त सूचना जारी गर्न बाध्य भएको जनाए । स्ववियु सभापतिहरूसँग मात्रै शुल्कबारे छलफलमा थियौं, उनले भने, एक्कासि अरू विद्यार्थी पनि आएर पुरानै शुल्कमा दसैंअघि नै प्रवेश परीक्षा सञ्चालन गर्ने निर्णय गर्न लगाए, त्यसपछि डिन सरले सूचना प्रकाशित गर्नुभएको हो । विद्यार्थीसँग उक्त सहमति भए पनि दसैंअघि प्रवेश परीक्षा सञ्चालन गर्न नसकिने र पुरानै शुल्कमा बीईको पठनपाठन सञ्चालन गर्न नसकिने उनले प्रस्ट्याए । प्रश्नपत्रदेखि परीक्षा केन्द्रको व्यवस्था गर्नुपर्छ । त्यसका लागि कम्तीमा १५ दिन समय लाग्छ, प्रवेश परीक्षा समितिका संयोजकसमेत रहेका सहायक डिन वज्राचार्यले भने, पुरानै शुल्कमा पनि पठनपाठन गराउन सकिँदैन । आईओई आर्थिक संकटले धराशायी बनिसकेको छ । त्यसलाई उकास्न राज्यले लगानी नगरे, शुल्क बढाउनुको विकल्प छैन ।थापाथली इन्जिनियरिङ क्याम्पसका स्ववियु सभापति पुष्करविक्रम शाहीका अनुसार डिन शशिधरराम जोशी र सहायक डिन वज्राचार्यबीच शुल्कका विषयमा छलफल गर्न सोमबार दिउँसो बूढानीलकण्ठस्थित डाँडागाउँको एक होटलमा छलफल भएको थियो । छलफलमा नेविसंघ, अखिल क्रान्तिकारी, अनेरास्ववियुलगायत विद्यार्थी संगठनका केन्द्रीय तहका नेताहरू पुगेका थिए । उनीहरूले पुरानै शुल्क कायम गरी, दसैंअघि नै प्रवेश परीक्षा सञ्चालन गर्न दबाब दिएका थिए । विद्यार्थीको हस्तक्षेपपछि राति ११ बजे प्रहरी एस्कर्टिङमा पुल्चोक डिन कार्यालय फर्केर सूचना जारी गरिएको थियो । शाहीले जबर्जस्ती गरिएको आरोपको भने खण्डन गरे । हामीले दसैंअघि नै प्रवेश परीक्षा गर्नुस्, पुरानै शुल्कमा भर्ना खोल्नुस् नभए राजीनामा दिएर पद छाड्नुस् भनेर ३ वटा माग राखेका थियौं, उनले भने, उहाँहरू राजीखुसीमै असोज २२ गते प्रवेश परीक्षा गर्न र पुरानै शुल्क कायम गर्न सहमत हुनुभएको हो । प्रहरीकै रोहवरमा सहमतिको निर्णयमा हस्ताक्षर भएको र डिन कार्यालयले सूचना जारी गरेको उनले जनाए । सहमति हुँदा डीएसपी त्यहीँ हुनुहुन्थ्यो । त्यस्तो असुरक्षाको वातावरणमा थिएन । निर्णय लिन उहाँहरू स्वतन्त्र हुनुहुन्थ्यो, शाहीले भने । सहमति भएको भोलिपल्टै डिन कार्यालयका पदाधिकारीले दोहोरो भूमिका खेलेर कार्यान्वयन हुन अवरोध गरेको उनले आरोप लगाए ।सहमतिपत्रमा बीईको भर्ना शुल्क वृद्धि नगर्ने र असोज २२ गते प्रवेश परीक्षा सञ्चालन गर्ने उल्लेख छ । सहमतिमा डिन जोशी, सहायक डिन वज्राचार्य, स्ववियु सभापति शाही, नेविसंघ केन्द्रीय सदस्य आदर्श मल्ल, अखिल क्रान्तिकारीका केन्द्रीय उपाध्यक्ष केशव रावल, अनेरास्ववियुका केन्द्रीय सदस्य गोविन्द गिरी, पुल्चोक क्याम्पसका स्ववियु सभापति विराज अर्याल, पूर्वाञ्चल क्याम्प्सका स्ववियु सभापति नवीन श्रेष्ठलगायत ११ विद्यार्थीले हस्ताक्षर गरेका छन् । सहमतिमा तत्कालै डिन जोशीले जारी गरेको सूचनामा पुरानै शुल्कमा भर्ना खोल्ने र १७, १८ र १९ गतेसम्म आवेदन फाराम भर्ने समय थप गरी २२ गते प्रवेश परीक्षा सञ्चालन गर्ने उल्लेख छ । पुल्चोक क्याम्पस स्ववियु सभापति अर्यालले दुवै पक्षले हाँसीखुसीमा हस्ताक्षर गरेको बताए । छलफल गर्दागर्दै राति भयो, डिन सरहरूले विद्यार्थीको सहमतिमा सहमति जनाएर हस्ताक्षर गर्नुभएको हो, उनले भने, असुरक्षित हुने गरी जबर्जस्ती भएको थिएन ।सहायक डिन वज्राचार्यले डिन र आफूले मात्र परीक्षा र शुल्कका विषयमा उक्त निर्णय गर्न नसक्ने जनाए । बाध्य भएर सहमति र निर्णयमा हस्ताक्षर गरे पनि कार्यान्वयन गर्न नसकिने उनले बताए । डिन र सहायक डिनले मात्र निर्णय गरेर हुँदैन । ४ जना सहायक डिन, क्याम्पस प्रमुखको पनि निर्णय चाहिन्छ । अध्ययन संस्थान सिस्टममा चल्छ । प्राज्ञिक परिषद् र कार्यान्वयन समितिले त्यसले त्यो निर्णय स्वीकृत गर्नुपर्छ, उनले भने । डिन कार्यालयले विद्यार्थीकै सहमतिमा शुल्क वृद्धि गरेर कात्तिक १४ गते प्रवेश परीक्षा गर्ने तयारी गरे पनि अध्ययन संस्थानबाहिरका विद्यार्थीले अनावश्यक हस्तक्षेप गरेको पदाधिकारीले बताए । हामी बोल्न सक्ने अवस्था भएन, १०१२ घण्टासम्म अवस्था नियन्त्रणबाहिर थियो, विद्यार्थीले जेजे भने त्यसमा हस्ताक्षर गरिदिएका हौं, उनले भने ।शुल्क विवादका कारण भदौ १९ गते हुने भनिएको प्रवेश परीक्षा स्थगित गरिएको थियो । त्यसयता विद्यार्थीको सहमतिमा नयाँ शुल्क कायम गर्ने प्रयास भए पनि सफल हुन सकेको छैन । काठमाडौं, पोखरा, पूर्वाञ्चललगायत विश्वविद्यालयले प्रवेश परीक्षा गरेर विद्यार्थी भर्ना गर्न थाले पनि आईओईमा प्रवेश परीक्षासम्म हुन नसकेको विद्यार्थीको गुनासो छ । आईओईका ५ आंगिक र १० निजी क्याम्पसमा प्रवेश परीक्षा उत्तीर्ण विद्यार्थी मात्रै मेरिटका आधारमा भर्ना हुन पाउने मापदण्ड तोकिएको छ । प्रवेश परीक्षा अन्योलले स्नातक तहमा भर्नाको तयारीमा रहेका करिब १२ हजार विद्यार्थी मर्कामा परेका छन् ।पुल्चोक क्याम्पसका सहप्राध्यापक हरिराम पराजुली संयोजकत्वको शुल्क पुनरावलोकन समितिले भदौ अन्तिम साता बीईको शुल्क ५ लाख ५४ हजार कायम गर्न सिफारिस गरेको छ । सहायक डिन वज्राचार्यले उक्त सिफारिसअनुसार शुल्क तोक्न प्रयास गर्दा विद्यार्थीले नमानेको गुनासो गरे । गत साउन २५ गते आईओईले ३ लाख १८ हजारबाट शिक्षण शुल्क बढाएर ७ लाख ७७ हजार पुर्याएको थियो । वज्राचार्य संयोजकत्वको शुल्क सिफारिस समितिले गरेको प्रस्तावका आधारमा त्यतिबेला ७ लाख ७७ हजार शुल्क कायम गर्ने निर्णय भएको थियो । त्यसपछि विद्यार्थीहरूले आमरण अनशनसहितको आन्दोलन गरेका थिए । आन्दोलित विद्यार्थीसँग त्रिवि उपकुलपति धर्मकान्त बाँस्कोटासहित कार्यकारी परिषद्ले सम्झौता गरेर शुल्क वृद्धि रद्द गर्न निर्देशन दिएको थियो । प्रधानमन्त्री पुष्पकमल दाहालले समेत शुल्क वृद्धि फिर्ता गर्न निर्देशन दिएका थिए । कार्यपरिषद्को निर्देशनमा पुनः शुल्क तोक्न विद्यार्थी प्रतिनिधिसहित पराजुलीको नेतृत्वमा पुनरावलोकन समिति गठन भएको थियो ।आईओईमा २०५३२०५४ सालदेखि शुल्क वृद्धि भएको छैन । त्यतिबेला शुल्क तोक्दा वार्षिक १० प्रतिशतले वृद्धि गर्दै लैजाने भनिएको थियो । तर वार्षिक रूपमा शुल्क बढाउन असक्षम डिन कार्यालयले एकै पटक दोब्बरभन्दा बढी शुल्क वृद्धि गरेको थियो । पराजुलीले २०५४ यता वार्षिक ७ प्रतिशतको दरले शुल्क वृद्धि हुने हिसाबले ५ लाख ५४ हजार शुल्क तोकिएको बताए । उक्त शुल्क आंगिक क्याम्पसको हकमा मात्र लागू हुन्छ । पुनरावलोकन समितिले केमिकल र एरोनोटिकल इन्जिनियरिङको शुल्क पनि ५ लाख ५४ हजार नै कायम गर्न सिफारिस गरेको छ । यसअघि यी दुई विषयको शुल्क ६ लाख रुपैयाँ रहेको थियो ।प्रवेश परीक्षा ढिला गर्दा विद्यार्थी विदेश र अन्य विश्वविद्यालयमा भर्ना हुन जाने र अन्तिममा आईओईको सिट खाली जाने जोखिम हुने अध्यापकहरूको भनाइ छ । आईओईका १५ कलेजमा ४ हजार २३ भर्ना हुन पाउने कोटा तोकिएको छ । ती कोटाका भर्ना हुन करिब १२ हजार विद्यार्थीले प्रवेश परीक्षा दिने अनुमान छ । आंगिक क्याम्पसमा नियमिततर्फ ६ सय १० र पूर्ण शुल्कीय कार्यक्रममा १ हजार ४ सय ३० विद्यार्थी भर्ना हुन पाउँछन् । नियमित भनेको शिक्षण शुल्कमा छात्रवृत्ति पाउने कोटा हो । आईओईका निजी कलेजले भने विद्यार्थीसँग १६ लाखसम्म शिक्षण शुल्क लिँदै आएका छन् ।"
कर्णाली पुलमा टिकटक क्रेज,"(धनगढी)वरपर अग्लाअग्ला डाँडा, तलतिर नीलो रङमा बग्दै गरेको कर्णाली नदीको कञ्चन पानी, कर्णाली नदीमाथि चिसापानीमा रहेको एसियाकै नाम चलेको कर्णाली पुल । यही कर्णाली नदी र नदीमाथिको पुल पछिल्लो समय घुमघामको गन्तव्य बन्दै गएको छ । त्यहाँ पुग्ने युवायुवतीमध्ये अधिकांशको पहिलो ध्येय पुलमाथि टिकटक बनाउनु र सेल्फी खिच्नु हुन्छ । त्यसैले त एकआपसमा सेल्फी खिच्दै, टिकटक बनाउनेको घुइँचो हुन्छ, चिसापानीमा । सार्वजनिक बिदाका दिन र शनिबार त झन् टिकटक बनाउनेको मेलाजस्तै लाग्छ । कर्णाली पुलमा टिकटक बनाउनेमध्येकी एक हुन् तामाङ समुदायको पहिरनमा सजिएकी सम्झना चौधरी । बर्दगोरियाकी चौधरी अनेक गीतमा नाच्दै रमाउँदै गरेको दृश्य क्यामेरामा कैद गर्न व्यस्त थिइन् । सघाइरहेकी थिइन् उनकी साथी । त्यहाँ सम्झनाजस्तै विभिन्न समूह त्यसरी नै टिकटक र फोटो खिच्न व्यस्त देखिन्थे । पृष्ठभूमिमा पुलको पूरै भाग र तल बगिरहेको कर्णाली एकैसाथ कैद गर्न लागिपरेका देखिन्थे अधिकांश । पुलसँगै त्यहींबाट सुरु हुने रानी जमरा सिँचाइ कुलोले पनि चिसापानीको आकर्षण थपेको छ । पुलको एक छेउबाट सुरु हुने बर्दिया राष्ट्रिय निकुञ्ज क्षेत्रभित्रको संरक्षित घना जंगल चिसापानीको आकर्षण पहिल्यैदेखिकै हो । कर्णाली पुलमा टिकटक भिडियो बनाउने र फोटो खिच्न चाहनेहरूका लागि स्थानीय युवाले केही महिनायता मगर, नेवार र तामाङ समुदायको पोसाक पनि उपलब्ध गराउने व्यवसाय सुरु गरेका छन् । साथै व्यावसायिक फोटोग्राफरहरू पनि उपलब्ध हुन थालेपछि त कर्णाली पुलको टिकटक क्रेज बढिरहेको छ । चिसापानीका २२ वर्षीय रमेश सारुमगरले दुई लाख मूल्यको क्यामेरा किनेर पुलमा फोटो खिच्ने र टिकटक भिडियो बनाउनेका लागि सेवा दिन थालेका छन् । रमेशजस्तै १२ जना फोटोग्राफर अहिले पुलमा फोटो, भिडियो खिच्ने हो भन्दै आइपुग्छन् । एक पटक फोटो खिचेको २० रुपैयाँ लिने गरेको उनीहरू बताउँछन् । त्यस्तै, टिकटक र फोटो खिच्नेका लागि मगर, नेवार र तामाङ समुदायको पहिरन पहिलो पटक उपलब्ध गराउन थालेकी हुन् चिसापानीकै हस्तिनासिंह ठकुरीले । आधा घण्टाको एक सय रुपैयाँ लिन्छु, हस्तिनाले भनिन्, मगर समुदायको पहिरनको एक सय, नेवारको डेढ सय र तामाङ पहिरनको दुई सय लिने गरेकी छु । यसबाट राम्रै कमाइ भइरहेको उनको भनाइ छ । सबैगरी सुरुमा २० वटा सेट बनाएर ल्याएकी हुँ । अब बढाउने विचार छ, उनले भनिन् । पाँच सय मिटर लामो आकर्षक पुलमा फोटो खिच्ने र टिकटकमा रमाउने संख्या पनि बिदाका दिन उल्लेख्य हुन्छ । धेरै रमाइलो लाग्यो, पहिलो पटक पुल हेर्न पाएको बताउने बुढीगंगाका वीरबहादुर थापाले भने, जति हेर्यो, कर्णाली त हेरिरहुँजस्तो लाग्ने रहेछ । फोटो र टिकटक भिडियो त कति बनाइयो बनाइयो । अछामका बलबहादुर कुँवरले पनि उस्तै अनुभव सुनाए । कर्णाली पुलमा धेरै पटक पुगिसकें तर फोटो खिच्ने धीत कहिल्यै मर्दैन, उनले भने । चिसापानीको अर्को आकर्षण त्यहाँ पाइने माछा हो । घुम्नकै लागि मात्र त्यहाँ पुगेकाहरू कर्णाली पुलमा रमाउँछन् अनि चिसापानीको माछाको स्वादले आनन्दित हुन्छन् । ओहोरदोहोर गर्नेहरू अक्सर सबैले एकपल्ट चिसापानीमा ओर्लेर माछाको स्वाद चाखेरै जान्छन्, चिसापानीमा एक दशकदेखि होटल सञ्चालन गर्दै आएका हेमबहादुर थापाले भने, पहिलोपल्ट यो ठाउँ हेर्नकै लागि आउनेले त झन् माछाको स्वाद मिस गर्ने कुरै हुँदैन ।"
विश्वकै पहिलो स्याटेलाइट प्रक्षेपण,सन् मा आजकै दिन (अक्टुबर ४) विश्वकै पहिलो मानव निर्मित स्याटेलाइट प्रक्षेपण गरिएकोथियो । सोभियत संघले काजकस्तास्थित बैकोनुर कोस्मोड्रोमबाट पृथ्वीबाट पहिलो स्याटेलाईट स्पूतनिक१ प्रक्षेपण गरेको हो । उक्त स्याटेलाइटले ब्याट्री नसकिएसम्म तीन साता पृथ्वीको परिक्रमा गरेको थियो । स्पूतनिक१ करिब दुई महिनापछि पृथ्वीको वायुमण्डलमा खसेको थियो । पृथ्वीको वायुमण्डलमा खसेर जल्नुअघि यसले पृथ्वीको कक्षमा एक हजार ४ सय ४० चक्कर लगाउँदै करिब ७० मिलियन किलोमिटर दुरी यात्रा गरेको थियो । दोस्रो विश्वयुद्धपछि अमेरिका र सोभियत संघबीच अन्तरिक्ष सफलता हासिल गर्ने अघोषित प्रतिस्पर्धा नै चलेको थियो । तर स्पूतनिक१ प्रक्षेपणसँगै सोभियत संघले अमेरिकालाई पछि पारेको थियो । उक्त सफलतासँगै सोभियत संघर र अमेरिकाबीच जारी शीतयुद्ध उत्कर्षमा पुगेको बताइन्छ ।
सुन तस्करी प्रकरणमा महरासँग सीआईबीको सोधपुछ,"(काठमाडौं)विद्युतीय चुरोट (भेप) मा लुकाएर ल्याएको तस्करीको ९ केजी सुन प्रकरणमा प्रहरीको केन्द्रीय अनुसन्धान ब्युरो (सीआईबी) ले पूर्वसभामुख तथा सत्तारूढ माओवादीका उपाध्यक्ष कृष्णबहादुर महरासँग सोधपुछ गरेको छ । महाराजगन्जस्थित कार्यालयमा बोलाएर महरासँग भेप प्रकरणमा सीआईबीले केरकार गरेको हो । २०७९ पुस १० मा दुबईबाट चिनियाँ गिरोहले भेपमा लुकाएर ९ केजी सुन त्रिभुवन अन्तर्राष्ट्रिय विमानस्थल हुँदै भित्र्याएको थियो । सीआईबीका एक अधिकारीले चिनियाँ तस्कर दावाजिन वाङसँग फोन सम्पर्क गरेको देखिएपछि सोधपुछका लागि महरालाई बोलाइएको बताए । अनुसन्धान क्रममा सोमबार बयान कागज गराइएको छ, ती अधिकारीले भने, सुन ल्याउने चिनियाँ फरार छन्, छोरा राहुलसँगको अनुसन्धान पनि जारी नै छ । भेप प्रकरणको अनुसन्धान अन्तिम चरणमा पुगेका बेला पूर्वसभामुख महरासँग सीआईबीले कागज गराएको हो । उनले सीआईबीसमक्ष आफ्नो दावाजिनसँग चिनजान भएको र रोकिएका सामान मिलेसम्म छुटाउन अनुरोध गरेको स्वीकार गरेका छन् । भेपमा सुन ल्याएको विषय आफूलाई थाहा नभएको र विधिवत् आएको सामान रोकियो भनेपछि त्यसलाई छुटाउन मात्रै पहल गरेको उनले जिकिर गरेका छन् । तर, दावाजिनसहितका तस्करको योजनामा भेपमा ९ केजी सुन भित्रिएको थियो । भेपको सुन छुटाउने क्रममा महरा र छोरा राहुलले चिनियाँ तस्करसँग मात्रै २ सय ५६ पटक टेलिफोन सम्पर्क गरेको अनुसन्धानबाट खुलिसकेको छ ।महराको परिवारसँग निकट चिनियाँ तस्करीका नाइके दावाजिनको योजनामा भित्र्याएको सुन लुकाइएको भेप विमानस्थल भन्सारले नियन्त्रणमा लिएको थियो । त्यसपछि सामान छुटाउन महरा र उनका छोरा राहुलसहितको समूहले भन्सार प्रशासनलाई पटकपटक दबाब दिएको थियो । भेप भन्सारकै नियन्त्रणमा रहेका बेला कर्मचारी र भन्सार एजेन्टसहितको योजनामा गोदामबाटै चोरी भयो । त्यसपछि भन्सार कार्यालयले थप अनुसन्धान गर्न सीआईबीलाई जिम्मा दिएकामा पहिलो चरणमा सुन चोरीमा मात्रै मुद्दा गएको थियो । चोरीको अनुसन्धानका क्रममा महरा र राहुलसहितका व्यक्ति चोरी हुनुअगावै सुन छुटाउन भन्सारलाई दबाब दिनेदेखि सुन ल्याउने तस्करसँग पटकपटक सम्पर्कमा रहेको खुलेको थियो । राहुल पक्राउ परिसकेका छन् ।यही प्रकरणका नाइके दावाजिन र सुन बोकेर आउने ली भन्ने चिनियाँ तस्कर अझै फरार छन् । ६१ केजी सुन प्रकरणमा पनि दावाजिनको संलग्नता खुलेको थियो । ६१ केजी प्रकरण र त्यसको अनुसन्धानका आधारमा साढे ३ अर्ब रुपैयाँ बिगो कायम गरेर मुद्दा दायर भएको छ । माओवादीका केही शीर्ष नेतासँग निकट रहेका दावा छिरिङसहितका ९ विदेशीसहितलाई प्रतिवादी बनाएर यसअघि संगठित अपराधसहितका ७ कसुरमा जिल्ला अदालत काठमाडौंमा मुद्दा दायर भइसकेको छ ।"
आममाफीविरुद्ध सत्याग्रह,"काठमाडौं (कास) खुँडाले मान्छे काटेबापत जन्मकैदको सजाय पाएका रिगल भनिने योगराज ढकाललाई राष्ट्रपतिले दिएको आममाफीविरुद्ध पीडित परिवार सर्वोच्च अदालत पुगेको छ । संविधानको गम्भीर उल्लंघन हुँदा तत्काल गर्नुपर्ने रिटमाथिको सुनुवाइ भने न्यायाधीश अभावमा लगातार दोस्रो दिन पनि हुन सकेन । हत्या गरिएका नेपालगन्जका चेतन मानन्धरकी पत्नी भारती शेर्पाले आममाफी खारेज हुनुपर्ने र हत्यामा अदालतद्वारा दोषी ठहर गरिएका ढकाल बाँकी कैद भुक्तानीका लागि पुनः जेलमै राखिनुपर्ने माग गर्दै आइतबार रिट दायर गरेकी थिइन् । सोमबार उक्त रिट प्रधानन्यायाधीश विश्वम्भरप्रसाद श्रेष्ठको इजलासमा परेको थियो । तर, उनको इजलासमा तोकिएका १३ मुद्दाको अन्तिम सूचीमा पेसी चढेकाले पालो आएन । मंगलबार न्यायाधीश कुमार चुडालको इजलासमा तोकिएका २९ मुद्दामध्ये शेर्पाको रिट २२ औं नम्बरमा पेसी चढेको थियो । गम्भीर महत्त्वको मुद्दामा तुरुन्त सुनुवाइ हुने अपेक्षाविपरीत मुद्दाहरू पेसीमा चढ्दै सर्दै गरेको देखेपछि पीडित परिवार निराश बनेका छन् । अब न्यायका लागि बुधबारबाट माइतीघरमा सत्याग्रहमा बस्ने भारतीले बताइन् । राज्यबाटै अपराधीलाई आममाफी दिएर कानुनी शासनको उपहास भएको छ, उनले भनिन्, पीडित परिवारलाई थप पीडा दिएकाले विरोधस्वरूप रिले अनशनमा बस्ने निर्णयमा पुगेका हौं । देश चलाउने नेताहरूले गुन्डाको संरक्षण गर्दा पतिको हत्यारालाई आममाफी मिलेको र त्यसले गर्दा आफूहरू असुरक्षित बन्न पुगेको उनको भनाइ छ । अपराधी छुटेको छ, भारती भन्छिन्, आफूलाई पनि मार्ला भन्ने त्रासले कोही बोल्न सकिरहेका छैनन्, तर न्यायका लागि कसैको साथ नपाए म एक्लै लडिरहन्छु । उनका पति चेतनलाई २०७२ असार २८ गते नेपालगन्जको धम्बोझी चोकमा ढकाल र उनको समूहले खुँडा प्रहार गरी हत्या गरेको थियो । ढकाल तरुण दल बाँके३ का तत्कालीन सभापति थिए ।"
एसियाली स्तर पहिलेजस्तै : त्रिवि,"काठमाडौं (कास) त्रिभुवन विश्वविद्यालयले विश्व वरीयतामा आफ्नो स्तर खस्किए पनि एसियामा भने नखस्किएको बताएको छ । मंगलबार त्रिभुवन विश्वविद्यालय, जनसम्पर्क महाशाखाले विज्ञप्ति जारी गर्दै एसियाका विश्वविद्यालयबीच भने त्रिविको स्तर पहिलेको जस्तै कायमै रहेको जनाएको हो ।टाइम्स हाइयर एजुकेसनले निकाल्दै आएको विश्व वरीयतामा पाँच वर्षदेखि उत्कृष्ट ८ सयदेखि एक हजारको समूहभित्र पर्दै आएको त्रिवि पछिल्लो सर्वेक्षणमा भने १२ सयदेखि १५ सयको सूचीमा खस्किएको हो । टाइम्स हायरले सन् २०२४ का लागि गरेको पछिल्लो सर्वेक्षण प्रतिवेदनले विगतमा भन्दा त्रिविको वरीयता कमजोर बनेको देखाएको हो । गतवर्ष त्रिवि ८ सय १ देखि एक हजारको बीचमा थियो भने एसियामा २ सय ५१ देखि ३ सयको स्तरमा थियो । २०२४ को स्तर मापनमा त्रिविलाई १२०१ देखि १५०० बीचमा देखाइएको छ । एसियाका विश्वविद्यालयमा भने त्रिवि गत वर्षकै समूहमा छ, विज्ञप्तिमा भनिएको छ । टाइम्स हाइएरले स्तर मापनमा मापदण्ड परिवर्तन गरेकाले पनि त्रिवि पछि परेको दाबी गरिएको छ । साथै, त्रिविको सबैभन्दा राम्रो सूचक मानिने अनुसन्धान साइटेसनलाई ३० प्रतिशत अंकभारबाट १५ प्रतिशतमा झारेकाले पनि त्रिविको अंकभार कम बनाएको उल्लेख छ । नयाँ मापदण्डले नेपाल मात्र नभई चीन, भारतका विश्वविद्यालयमा समेत असर परेको त्रिविले जनाएको छ ।"
धार्मिक उत्तेजना फैलाउन नेपथ्यमा कोही छ,"देशको संविधानले प्रस्तावनामै मुलुकलाई बहुजातीय, बहुभाषिक, बहुधार्मिक, बहुसांस्कृतिक राष्ट्र भनेर गौरवका साथ परिभाषित गरेको छ । धार्मिकसामाजिक सद्भाव र सहिष्णुता हामी नेपालीको पहिचान पनि हो । तर केही समययता नेपालीको आम स्वभावविपरीत सामाजिक सद्भाव भड्काउने खालका गतिविधि देखिन थालेका छन् । लाग्दै छ, यी गतिविधि स्वतःस्फूर्त भइरहेका छैनन् । नेपथ्यमा कोही छ जो सामाजिक सद्भाव भड्काउन चाहन्छ, योजना केही छ जसको आधारमा राजनीतिक अभीष्ट पूरा गराउने चाल छ । तर प्रस्ट के हो भने सत्ताको गन्तव्यमा पुग्ने यात्रा आर्थिक, राजनीतिक एजेन्डाको सिँढीबाट गुज्रनुपर्छ । कुनै पनि समुदायलाई धर्मान्ध बनाएर जनताको टाउकोमा चढेर कोही सत्तामा पुग्न चाहन्छ भने सर्वसाधारणले यस्तो उद्देश्यलाई निरुत्साहित गर्नुपर्छ । राजनीतिलाई शिक्षा, स्वास्थ्य, रोजगारीकै मूल मुद्दामा केन्द्रित गराउनुपर्छ । धार्मिक सद्भावका लागि राज्यले कर्फ्यु लगाउनु हाम्रै समाजका लागि दुर्भाग्य हो । तर, सुरुमा पूर्व धरान, लगत्तै मधेशको सर्लाही र अहिले पश्चिम नेपालगन्ज । सद्भाव कायम गर्न डेढ महिनायता मात्र तीन सहरमा कर्फ्यु लगाउनुपरेको छ । पछिल्लो पटक मंगलबार दिउँसो १ बजेदेखि नेपालगन्जमा अनिश्चितकालीन कर्फ्यु लागेको छ । फरक धार्मिक समुदायलाई लक्षित गरी सामाजिक सञ्जालमा कुनै व्यक्ति विशेषले स्टाटस लेखेपछि दुई समुदायका नाममा र्याली निकाल्ने प्रतिस्पर्धा चल्न थालेपछि प्रशासनले कर्फ्यु आदेश जारी गरेको हो । यसअघि गत भदौ २२ र असोज ४ मा पनि यस्तै विषयलाई लिएर दुई समुदायबीच झडप हुँदा सर्लाही सदरमुकाम मलंगवामा निषेधाज्ञा जारी गरिएको थियो । धरानमा पनि धार्मिक साम्प्रदायिक हिंसा भड्किने स्थिति देखिएपछि भदौ ९ मा कर्फ्यु जारी गरिएको थियो ।स्थिति मत्थर पार्ने तत्कालीन उपाय मात्र हो कर्फ्यु, तनावपूर्ण अवस्थामा यो अपरिहार्य हुन जान्छ । तर, समस्याको जड भने मान्छेको मनस्थिति हो, त्यो संवेदनशील मानसिकतालाई भड्काउने निहित उद्देश्य झन् डरलाग्दो पाटो हो । त्यस्तो कुत्सित उद्देश्यलाई निरस्त बनाउने निर्विकल्प उपाय समुदायबीचको सौहार्दता नै हो । त्यसका लागि सम्बन्धित समुदायका अगुवाले अग्रसरता देखाउनुपर्छ । त्यसमा स्थानीय प्रशासन, राजनीतिक दल र नागरिक समाजको सहजीकरण आवश्यक छ ।पछिल्लो समय कुनै ठाउँमा दुई समुदायबीच असहजता सिर्जना हुनासाथ अन्यत्र टाढै भएका व्यक्तिले पनि कारण बुझ्दै नबुझी सामाजिक सञ्जालमा भड्काउ सामग्री राख्ने र उत्तेजना फैलाउने क्रम बढेको देखिन्छ । नेपालगन्जकै सन्दर्भमा पनि कुनै समुदाय विशेषलाई दोषारोपण गर्ने गरी देश विदेशका पुराना तस्बिर तथा भिडियो प्रसार भइरहेका छन् । डेढ महिनाअघि पनि धरानलाई जोडेर त्यस्तै भ्रमपूर्ण सामग्री प्रसार गरिएका थिए । यो काम अन्जानवश भएको होइन भन्नेमा प्रशासन स्पष्ट हुनुपर्छ, समाजलाई जानाजान उत्तेजित बनाउने व्यक्तिहरूलाई पहिचान गरी तत्कालै कानुनी कठघरामा ल्याउन ढिलाइ गर्न हुन्न । यस्ता व्यक्ति प्रोत्साहित भएमा समाजले अनाहकमा अपूरणीय क्षति भोग्नुपर्छ । यसका लागि विदेशका अनेक उदाहरण पर्याप्त छन् । सूचना प्रविधिको सदुपयोग वरदान हो भने दुरुपयोग अभिसाप । त्यसैले बदलिँदो समय र प्रविधिअनुसार कानुनलाई पनि अद्यावधि गर्दै र सरकारले आफ्ना संयन्त्रलाई तत्पर बनाउन जरुरी छ । यो जमानामा सद्भाव बिथोल्न खोज्ने व्यक्ति वा समूह जहाँसुकै रहेको भए पनि कानुनी कारबाहीको दायरामा ल्याउन असम्भव छैन । त्यस्तै धर्मधर्म, समुदायसमुदायबीच तनावको अवस्थामा सद्भाव र्याली निकाल्ने चलन छ । तर सबै पक्षको हार्दिकतापूर्ण सहभागिताले मात्र यस्ता र्याली प्रभावकारी हुन सक्छन् । सद्भावका नाममा कुनै बस्ती विशेषमा बाहुल्य भएको समुदायले शक्ति प्रदर्शन गर्न खोजेमा यस्ता पहल प्रत्युत्पादक हुन सक्छन् । स्थानीय सरकार, राजनीतिक दल र प्रशासन यस्ता विषयमा सतर्क रहनुपर्छ । सबैभन्दा सचेत हुनुपर्ने भने नागरिक आफैं हो । संविधानले धार्मिक स्वतन्त्रतालाई मौलिक हक भन्दै धर्ममा आस्था राख्ने प्रत्येक व्यक्तिलाई आफ्नो आस्थाअनुसार धर्मको अवलम्बन, अभ्यास र संरक्षण गर्ने स्वतन्त्रता हुनेछ भनेको छ । सबै जातजाति, समुदायले आआफ्नो धर्मसंस्कृति मान्न, त्यहीअनुसारका अभ्यास गर्न पाउँछन् । आफू, समाज र समग्र मानवजातिको सम्मान नै सबैभन्दा ठूलो धर्म हो, यो विषय सबै समुदायका धार्मिक ग्रन्थमा लेखिएको हुन्छ । अर्को समुदायलाई लाञ्छित गर्न कुनै पनि धर्मले सिकाएको छैन । त्यस्तो सिकाउने र उत्तेजित मान्छे जुनसुकै समुदायको भए पनि धार्मिक होइन । धर्म सिकाउने होइन, बिकाउने कुनै पनि व्यक्तिको बहाउमा लाग्नु आफ्नै धर्मको पनि अपमान हो । यसमा सबै धर्म र समुदायप्रति आस्थावान नागरिक सचेत हुनुपर्छ ।"
देवदेवालयमा पनि भ्रष्टाचार,"धन देखेपछि महादेवको पनि तीन नेत्र यो पुरानो भनाइ कान्तिपुरमा प्रकाशित पशुपतिनाथसँग छलकपट शीर्षकको समाचारसँग मिल्दोजुल्दो लाग्यो । पुरानो भनाइसँग दाँज्ने हो भने सुन देखेपछि पदाधिकारीको पनि तीन नेत्र हुन पुगेछ । यो घटनाले देशमा भ्रष्टाचार कुन तहमा कसरी मौलाएको छ प्रस्ट भएको छ । भ्रष्टाचारका अनौठा घटनाहरू उदांगो पनि भएका छन् । हिन्दु धर्मावलम्बीका लागि आस्थाको धरोहर, देवताको पनि देव भनिने गरेको महादेवको जलहरी निर्माणमा समेत भ्रष्टाचार हुनु कति लाचारी र कुर्कम हो सुन्दा पनि लाज लाग्छ । त्यो पदमा पुगेका व्यक्तिलाई दुई छाक खान र एकसरो लगाउन पक्कै पुगेको थियो होला । भ्रष्टाचार गर्नेहरूले दैनिक रूपमा सयौंको संख्यामा दहसंस्कार गर्न पशुपतिकै काखमा लैजाने गरेको त देखेकै होलान् । जलाउन ल्याएका लासहरूको शरीरको कपडा च्यातेर नाङ्गै पारेको पनि नदेखेको पक्कै होइन । यस्ता अकल्पनीय घटना देखेर हामीले कल्पना गरेको मुलुकको शासन व्यवस्था कस्तो हुनुपर्ने, कस्तो भयो ? नागरिकको तहले अपेक्षा गर्ने कुरा भ्रष्टाचारको माखेसाङ्लो चिरिने र दोषीलाई हदैसम्मको कारबाही गर्ने नै हो । यदि दोषीलाई राजनीतिक प्रभावका आधारमा छुट दिइयो भने भ्रष्टाचारका यस्ता घटना झन् मौलाउँदै जानेछ । हत्या, हिंसा, भ्रष्टाचार जस्ता गैरकानुनी काममा संलग्नहरूको मनोबल बढ्नेछ । नागरिकले कानुनी शासनको महसुस गर्न जेलमा सजाय भोगिरहेकालाई समेत विभिन्न बहानामा आममाफी दिने र राजनीतिक आडमा भ्रष्टाचारलाई संरक्षण गर्ने प्रवृत्ति सधैंका लागि रोकिनुपर्छ । उल्लिखित रबैयाले अहिले प्राप्त राजनीतिक उपलब्धि र मुलुकको शासन व्यवस्थामाथि नै खिल्ली उडाउने अवस्था बनेको छ । पशुपतिको जलहरी काण्ड मात्र होइन, ललिता निवास, शरणार्थी, सुन, क्यान्टोन्मेन्ट, गिरीबन्धु टिइस्टेट, वाइडबडी आदि काण्डैकाण्डैले घेरिएको हाम्रो शासन व्यवस्थाले जनताको मन अमिलो मात्र पारेको छैन समाजलाई धमिलो बनाएको छ । भनिँदै आएको नागरिकको तहले त अहिले पशुपतिनाथले हामी सबैलाई कल्याण गरून्, जलहरीलगायतका भ्रष्टाचारको काण्डैकाण्डमा मुछिएकालाई इमान्दार बन्ने चेत खुलोस् । यही सल्लाहबाहेक हामीले दिने अरू के छ र ? सुन्दर तिवारी, मध्यबिन्दु१, पूर्वनवलपुर"
जवाफदेहिताविहीन गठबन्धन,"सरकारको जवाफदेहितामाथि प्रश्न उठाउँदै कांग्रेस महामन्त्री गगन थापाले माओवादी नेतृत्वको समाजवादी मोर्चालाई एक्लै सरकार चलाउन दिनुपर्ने बताए । उनले गठबन्धनको अर्को घटक कांग्रेसले त्यसलाई पूर्ण रूपमा समर्थन गर्नुपर्ने तर्क अघि सारेका छन् । यसले नागरिकमा सकारात्मक सन्देश गएको महसुस गर्न सकिन्छ । देशमा बढ्दै गएको भ्रष्टाचार कर्मचारीतन्त्रमा देखिएको बेथिति, युवाहरूको विदेश पलायन, दलका नेताहरूको आर्थिक मोह, महँगी, प्रहरी प्रशासनको कमजोर मानसिकता लगायतका अनेकौं समस्याको दलदलमा देश फस्दै गएको परिस्थितिमा महामन्त्री थापाको प्रस्ताव सान्दर्भिक देखिन्छ । यदि गठबन्धनले नै पाँच वर्ष सरकार चलाए, आलोपालो गरे वा एक्लै चलाए पनि थापाको प्रस्तावले सरकारको नागरिकप्रतिको दायित्व बढ्दै जानेछ । भोलि गठबन्धनको समय समाप्त भएपछि आम नागरिकका घरघरमा मत माग्न जाँदा आफ्नो दलले सरकारको नेतृत्व गरेको समयमा गरेको कामको चर्चा गर्न सकिन्छ । उम्मेदवारले गरेको कुरा ठीक छ वा बेठिक त्यसको मूल्यांकन मतदाताले गर्नेछन् । नागरिकले मत जाहेर गर्ने बेलामा आफ्नो मत जाहेर गर्नेछन् । यसले अहिलेसम्म नेपाली राजनीतिमा देखिएको जवाफदेहिताविहीनताको संस्कृति अझ बढ्दै जानेछ । अन्यथा जनतालाई झुक्याउने बहाना रहिरहन्छ । कम्तीमा गठबन्धनको ठूलो दल कांग्रेस र अन्य दलहरूले पूर्ण रूपमा आआफ्नो सरकार चलाउने वातावरण बन्छ । यसो हुँदा भोलि पक्कै पनि जनताप्रति उनीहरूको जवाफदेहिता बढेर जानेछ । यसमा कांग्रेस र गठबन्धनले सोच्नुपर्छ । महामन्त्री थापाको यो प्रस्ताव समय सान्दर्भिक देखिन्छ । रामकृष्ण बराल, जोरपाटी५, काठमाडौं"
अर्थतन्त्रमाथि राष्ट्रिय विमर्शको खाँचो,"समाधानको रोडम्यापसमग्र अर्थतन्त्र कठिन मोडमा आइपुगेको यो अवस्थामा अब सरकार र निजी क्षेत्र एउटै मञ्चमा उभिनु आवश्यक छ । यी दुई पक्ष एक ठाउँमा आएर स्पष्ट रोडम्याप नबनाई संकटको समाधान हुँदैन । त्यसका लागि सरकार, निजी क्षेत्र, विकास साझेदार तथा अन्य सरोकारवालाको सहभागितामा बृहत् आर्थिक बहस चलाई समाधानको रोडम्याप पहिल्याउने प्रयास नेपाल उद्योग वाणिज्य महासंघले थालेको छ । वर्तमान आर्थिक संकटको समाधानका लागि नेपाल सरकार, नेपाल राष्ट्र बैंक, विकास साझेदार, अर्थविद् तथा निजी क्षेत्रको सहकार्यमा बृहत् राष्ट्रिय विमर्श गरी अर्थतन्त्रको संकटमोचनको रोडम्याप बनाउनु अत्यन्तै आवश्यक छ । बागलुङ जिल्लाको ढोरपाटनमा सम्पन्न महासंघको कार्यकारिणी समितिको तेस्रो बैठकले सबै पक्ष मिलेर समस्याको समाधान खोज्न आग्रह गर्दै अहिलेको संकटको निकास निकाल्ने गरी यही असोज महिनाको अन्तिम साता बृहत् राष्ट्रिय विमर्शको आयोजना गर्ने निर्णय पनि गरेको छ । सरकार तथा नियामक निकायले निजी क्षेत्रले उठाएका विषयहरूलाई गम्भीरतापूर्वक नलिने र अर्थतन्त्र तथा व्यवसायका विषय निजी क्षेत्रका मात्र समस्या हुन् भन्ठान्ने गरेका छन् । त्यसैले पनि अहिलेको संकट समाधानका लागि अर्थतन्त्रका सबै सरोकारवाला एक हुनुपर्ने निजी क्षेत्रको धारणा छ । महासंघले नेपाल सरकारले घोषणा गरेको नेपाल भ्रमण दशकअन्तर्गत भ्रमण वर्ष२०२५ लाई निजी क्षेत्रका तर्फबाट विभिन्न गतिविधि गर्दै सफल बनाउने, सरकारसँगको सहकार्यमा सातै प्रदेशमा लगानी सम्मेलन आयोजना गर्ने, भारत तथा चीनकेन्द्रित राष्ट्रियस्तरका सम्मेलनहरू आयोजना गर्ने योजना बनाएको छ । निजी क्षेत्रको मनोबल उच्च बनाउनुका साथै वर्तमान आर्थिक संकट समाधानको रणनीति तयार गर्ने, लगानीको वातावरण बनाउने, सरकार र निजी क्षेत्रबीचको साझेदारी सुदृढ गर्ने एवं दक्ष जनशक्ति उत्पादन र रोजगारी सृजना गर्ने विषय महासंघको वर्तमान नेतृत्वले आफ्नो कार्यकालका लागि आत्मसात् गरेका महत्त्वपूर्ण प्राथमिकता हुन् । यसबाट पनि अर्थतन्त्रको विकास र सुधारप्रति निजी क्षेत्र गम्भीर छ भन्ने प्रस्ट हुन्छ । यदि अब पनि अर्थतन्त्रका सबै सरोकारवाला संकट समाधानका लागि एक ठाउँमा नउभिने हो र सहकार्य नगर्ने हो भने मुलुक चरम आर्थिक मन्दीमा फस्न सक्ने जोखिम छ । त्यस्तो सहकार्यको अभावमा सरकारले चालु आर्थिक वर्ष २०८०८१ का लागि लिएको ६ प्रतिशतको आर्थिक वृद्धिको लक्ष्यको छेउछाउ पुग्न पनि कठिन हुनेछ । निजी क्षेत्रको मनोबल बढाई रोजगारी सृजना गर्नका लागि पनि समयले नयाँ खालको सहकार्य र हातेमालो खोजेको छ । र, त्यस दिशामा पहल गर्न मात्र होइन, त्यो प्रक्रियाको नेतृत्व लिन पनि निजी क्षेत्र तयार र सक्षम छ । ढकाल नेपाल उद्योग वाणिज्य महासंघका अध्यक्ष हुन् ।"
रिसाएको चीन र कूटनीतिक धरापमा परेको नेपाल,"नेपालका प्रधानमन्त्रीले चीन भ्रमण गर्छन्, स्वदेश फर्किएर भ्रमण सफल भएको दाबी गर्छन् । प्रधानमन्त्रीको दाबीलगत्तै सोही भ्रमण टोलीमा गएका प्रधानमन्त्रीका राजनीतिक सल्लाहकारले चीन रिसाएको प्रस्ट देखियो भन्छन् । प्रधानमन्त्री पुष्पकमल दाहालको चीन भ्रमण दलमा सहभागी उनका राजनीतिक सल्लाहकार हरिबोल गजुरेलले चीन रिसाएको अभिव्यक्ति दिएर भ्रमणको वास्तविकता प्रस्ट पारेका छन् । सल्लाहकार बोलेका होइनन्, बोल्न लगाइएको हो भन्ने पनि छर्लंगै बुझिन्छ । चीन रिसाएको तथ्य सार्वजनिक गराएर प्रधानमन्त्री दाहालले के सन्देश दिन खोजेका हुन् ? कसलाई सन्देश पठाउन खोजेका हुन् ? विषय गम्भीर छ । भारत र चीनको भ्रमण गरेपछि नेपालका प्रधानमन्त्रीको भ्रमण कर्मकाण्ड पूरा भएको ठानिन्छ । नेपालको भूगोल जोडिएका भारत र चीन मात्र भएकाले यी दुई देशको भ्रमण नेपालका लागि विशेष हुन्छ । विश्व राजनीतिमा केही वर्षयता व्यापक बदलाव आएको छ । विश्व बहुध्रुवीय बन्दै गएको छ, बहुध्रवीय विश्वमा भारत र चीन दुवै प्रमुख शक्ति बनेका छन् । त्यस अर्थमा पनि यी दुई देशसँगको सम्बन्ध र ती देशमा हाम्रा प्रधानमन्त्रीले गर्ने भ्रमणको अर्थ र महत्त्व अत्यधिक हुन्छ । प्रधानमन्त्री दाहालले गत जेठमा भारत भ्रमण गरे, जुन अत्यधिक सफल भएको बताए । उनले हालै चीनको पनि भ्रमण गरे । नेपालका प्रधानमन्त्रीले गर्ने भारत र चीनको भ्रमणलाई विभिन्न कसीमा जाँचपरख र तौल गर्नुपर्ने हुन्छ । जाँचपरख मुख्य दुई आधारमा गर्न सकिन्छ (१) भारत र चीनबीच सन्तुलन मिलाइयो कि मिलाइएन ? (२) भारत र चीनबाट आर्थिक लाभ लिन सकियो कि सकिएन ?भारत र चीन प्रतिस्पर्धी हुन् । उनीहरूको होडबाजी आर्थिक शक्ति बन्नेमा मात्र छैन, सामरिक श्रेष्ठता स्थापित गर्नेमा पनि छ । त्यसैले नेपालले यी दुई देशबीच सन्तुलित भएर अगाडि बढ्नुपर्ने हुन्छ । नेपालको परराष्ट्र नीतिको पहिलो सर्त र प्राथमिकता नै भारत र चीनबीच सन्तुलन मिलाउनु हो । हाम्रा प्रधानमन्त्रीले गर्ने भ्रमणका दौरान सन्तुलन स्थापित गर्ने काममा सफलता मिल्यो कि मिलेन भन्नेमा मुख्य ध्यान दिनुपर्छ । विश्व राजनीतिमा भारत र चीनको प्रतिस्पर्धा आगामी दिनमा अझ बढ्ने देखिन्छ । विगतमा सोभियत संघ र अमेरिकाबीच प्रतिस्पर्धा हुँदा नेपाल असंलग्न परराष्ट्र नीति अपनाएर तटस्थ बसेको थियो । असंलग्नताको नीति लिने देश धेरै थिए । विश्व बहुध्रुवीय बन्दै गएकाले अब असंलग्न नीतिको सान्दर्भिकता छैन भन्ने मत पनि विश्वव्यापी रूपमा उठिरहेको छ । नेपालका हकमा भने असंलग्न परराष्ट्र नीतिको सान्दर्भिकता झन् बढेको छ । विगतमा नेपालभन्दा धेरै टाढा थिए सोभियत संघ र अमेरिका, भूगोल जोडिएको थिएन । अहिलेको विश्वका प्रमुख दुई शक्ति भारत र चीन नेपालको साँधसिमाना जोडिएका छिमेकी हुन् । उनीहरूबीच श्रेष्ठताको होड दक्षिण एसियासहित पूरै एसियामा विस्तारित भएको छ । यो सन्दर्भमा नेपालका लागि असंलग्नताको सान्दर्भिकता र आवश्यकता झन् बढेको छ । यही दृष्टिबाट प्रधानमन्त्री दाहालको भारत र चीन भ्रमणलाई हेर्नुपर्छ ।नेपालसँग चीन रिसाएको तथ्य खुलिसकेको छ । भ्रमणमा जाँदा आतिथेय देश रिसाउँछ भने भ्रमण सफल भयो भन्न मिल्दैन । चीन किन रिसायो ? नेपालसँग भारत र चीन रिसाउनुको खास अर्थ हुन्छ । यी दुई देशसँग सुमधुर र सन्तुलित सम्बन्ध नेपालको अपरिहार्य आवश्यकता हो । नेपालसँग एउटा देश खुसी हुने र अर्को देश रिसाउने परिस्थिति कसले ल्यायो ? किन त्यस्तो परिस्थिति ल्याइयो ? यसको जवाफ प्रधानमन्त्रीले नै दिनुपर्छ । नेपालले भारत र चीनबीच सन्तुलन मिलाइरहेको छैन भन्ने देखिँदै आएको हो । दाहालभन्दा अघिका प्रधानमन्त्री शेरबहादुर देउवाको पालादेखि नै नेपालले भूराजनीतिक सन्तुलन मिलाइरहेको छैन भन्ने एकपछि अर्को घटनाक्रमले देखाएको हो । नेपालको परराष्ट्र नीतिको मूल मर्म असंलग्नता र तटस्थतालाई दाहाल सरकारले त्याग्दै गएको टिप्पणी सर्वत्रबाट भइरहेको हो । विश्व राजनीतिमा नेपालले खास ध्रुवतिर झुकाव राख्न थालेको पृष्ठभूमिमा प्रधानमन्त्री दाहालको चीन भ्रमण भएको थियो । नेपालको परराष्ट्र नीतिमा पछिल्लो कालमा आइरहेको विचलन चीनका पक्षमा थिएन । तटस्थता र असंलग्नताको नीतिबाट पछाडि हट्दै अर्कातर्फ ढल्किन थालेपछि चीन रिसाउने नै भयो । चीन रिसाउनुलाई दाहालले मौकाका रूपमा लिएको देखियो । आफ्ना सल्लाहकारमार्फत चीन रिसाएको तथ्य सार्वजनिक गरेर दाहालले अर्को ध्रुवबाट विगतभन्दा धेरै आडभरोसा मागेको देखिन्छ । अर्को ध्रुवको प्रिय हुन खोजेको देखिन्छ । प्रधानमन्त्री दाहालको भारत र चीन भ्रमणलाई तुलनात्मक दृष्टिले हेर्नुपर्ने हुन्छ, यो नेपालको भूराजनीतिक बाध्यता पनि हो । प्रधानमन्त्रीको भारत भ्रमणमा जेजस्ता सम्झौता भए, त्यसका तुलनामा चीन भ्रमणमा त्यस्ता उच्च सम्झौता केही पनि भएनन् । भारत गएर दाहालले नेपालमा चिनियाँ लगानीलाई निरुत्साहित गर्ने नीति बोकेर आए । खासगरी जलविद्युत् क्षेत्रमा नेपालमा भारतीय एकाधिकार स्थापित गर्ने सम्झौता गरेर चिनियाँ लगानी आउन नदिने बन्दोबस्त गरियो । दाहालले चीनसँग पनि जलविद्युत् सम्झौता गर्ने घोषणा गरेका थिए तर तयारी नपुगेको भन्दै उनैले त्यस्तो गर्न मानेनन् ।प्रधानमन्त्री भएसँगै दाहालले नेपालमा चिनियाँ लगानी निरुत्साहित गर्न थालेका हुन् । चीनसँगको संयुक्त विज्ञप्तिमा विभिन्न विकास आयोजनाका लागि भएका सम्झौतालाई कार्यान्वयन गर्दै जाने भनिएको छ । त्यस्तो प्रतिबद्धतालाई नेपालले कार्यरूप दिएको छैन । बीआरआई सम्झौता कार्यान्वयनका लागि पनि दाहाल थप अध्ययन गर्नुपर्ने भन्दै पन्छिए । गठबन्धनका दलहरू, विशेष गरी नेपाली कांग्रेसले बीआरआई कार्यान्वयन गर्न नमानेको उनको दाबी छ । कांग्रेसलाई देखाउँदै चीनसँग दूरी बढाउने दाहालको रणनीति देखियो । कार्यान्वयनको तहमा पुगेको विकास आयोजनालाई पनि दाहालले अड्को थापेर रोके । जस्तो कि संयुक्त विज्ञप्तिमा झापाको दमकमा बन्ने चीननेपालमैत्री औद्योगिक पार्क पनि उल्लेख छ, जसको शिलान्याससमेत भइसकेको थियो, प्रोजेक्ट डेभलपमेन्ट एग्रिमेन्ट (पीडीए) गर्नासाथ सो आयोजनाको निर्माण सुरु हुने अवस्था छ । तैपनि दाहालले पीडीए नगरेर पार्क निर्माण रोकेका छन् । जलविद्युत्मा चिनियाँ लगानी रोक्ने र नेपालको जलक्षेत्रमा भारतीय एकाधिकार स्थापित गर्ने काम फत्ते गरिसकेर उनी चीन गएका हुन् । नेपालसँग चीन रिसाएको प्रस्ट भइसकेको छ । यसले नेपालको कूटनीतिक असफलता देखायो । नेपालले परम्परागत कूटनीति त्याग्दै नयाँखाले कूटनीति अपनाइरहेको छ । कूटनीतिमा ससाना कामले पनि धेरै संकेत गर्छन् । भारत गएर गेरु वस्त्र धारण गर्ने र चीन गएर कैलाश मानसरोवर तीर्थ जाने कामबाट दाहालले दिन खोजेको सन्देश के हो ? यसबारे उनले प्रस्ट पार्नुपर्छ । त्यस्तै, चीन नेपालसँग रिसाएर दाहालसँग व्यक्तिगत रूपमा चाहिँ खुसी भएको हो ? दाहालले चीन भ्रमणपछि दिन खोजको संकेत हो चीन नेपालसँग त खुसी छैन तर व्यक्तिगत रूपमा उनीसँग चाहिँ खुसी छ । देशलाई कूटनीतिक धरापमा पारेर नेतृत्वकर्ताले व्यक्तिगत समर्थन हासिल गर्ने, व्यक्तिगत राजनीतिक हितलाई देशको हितसँग साटफेर गर्ने प्रवृत्ति खतरनाक हुन्छ ।नेपालले भारतचीन युद्ध हुँदासमेत सन्तुलन गुमाएको थिएन । पाकिस्तानभारत युद्ध हुँदा पनि गुमाएन । युद्धकालमा नगुमाएको सन्तुलन अहिले शान्तिकालमा गुमाएको छ । घोषित विदेश नीति एकातिर, व्यवहार अर्कातिर भयो भने कूटनीतिक धरापमा परिन्छ । यो धरापबाट निस्कन नेपालले आफ्नो घोषित विदेश नीतिको इमान्दार कार्यान्वयन गर्नुपर्छ ।दाहालको चीन भ्रमणका क्रममा जेजस्ता परिदृश्य देखिए, संयुक्त विज्ञप्तिमा जेजे लेखिए, जेजस्ता सम्झौता भए, ती हेर्दा यो औपचारिकतामा सीमित भएको प्रस्ट छ । चीनसँग हामीले जेजति लिनुपर्ने थियो, त्यो लिन सकेनौं । विश्वमै विकास र समृद्धिको पर्याय बनेको चीनबाट हामीले लिनुपर्ने केही खुद्रा सहयोग मात्र हो त ? चीनबाट नेपालको समग्र विकासमा सहयोग चाहिएको हो । त्यो काम भ्रमणको दौरान भएन । न्यौपाने राष्ट्रिय सभा सदस्य हुन् ।"
दण्डहीनताको विकल्प उद्दण्डता होइन,"रिगल कानुनबमोजिम नै छुटे । रिगल अब लिगल भैसके । कानुनले नै असल आचरणको सभ्य, संस्कारी र गुणकारी मानवको पगरी लगाइदिएपछि अब उनी सबै तरुणका अनुकरणीय युवा नेतामा रूपान्तरण भैसके । उनको रिहाइमा देखिएको फूलमाला र अबिर जात्राको स्वागतमा सिंगो समाजको नग्न स्वरूप प्रदर्शित भयो । मेरो रिहाइपछि अब साथीहरूको मनोबल बढ्ने नै छ, तपाईंहरूले अब कुनै चिन्ता लिनुपर्दैन, सबै कुराको जिम्मा मै लिन्छु भन्दै रिगलले गरिरहेको हुँकारयुक्त भाषणमा आफ्नो रासन र सम्भावित शासनको भविष्य देखेर ताली पड्काउने युवा तरुणको कारुणिक व्यथा र बाध्यताले राज्य संयन्त्रको भित्री पाटो र लोकतन्त्रको अबको बाटो दुवैलाई सतहमै ल्याइदियो । रिगलका बलिया पाखुरामा आफ्नो र लोकतन्त्रको भविष्य देख्ने युवा जमात र पीडितको पीडामा राजनीतिक स्वार्थको रोटी पकाउन उद्यत राजनीतिक दलहरूका नेताहरूको यो उद्दण्डताको हिसाबकिताब त समाजले नगरे पनि समयले गर्ने नै छ तर समयको परिणामको पर्खाइको अवधिमा पीडितमाथि हुन सक्ने थप आक्रमणप्रति सचेत नागरिकको खबरदारी रहन आवश्यक छ ।हामीकहाँ राज्य र अपराधीबीचको घनिष्ठ सम्बन्ध कुनै नौलो घटना र अभ्यास होइन, नियम बमोजिमकै, नियमित नियतिकै निरन्तरता मात्र हो । तर, यो घनिष्ठताले ल्याउने अनिष्टताको बाछिटा भने यत्रतत्र देखा पर्न थालेको छ । राज्य स्वयंले उदाङ्ग रूपमै दण्डहीनतालाई मलजल गरिरहँदा राज्य प्रणालीलाई चुनौती दिने पक्षधरहरूको उद्दण्डतासमेत जनअनुमोदनमा पर्न थालेको छ । कानुनको मौलिक गुण र चरित्र भनेकै दण्डसजाय हो । तोकिए बमोजिम, ठेकिए बमोजिम र कानुन बमोजिम हुनुपर्ने व्यवहार र विचारमा देखा परेको दरिद्रताको प्रभावले मुलुक दण्डहीनता र उद्दण्डताको सिकार बन्दै गइरहेको छ । राज्यको दण्ड प्रणालीमा आएको यस किसिमको अस्वाभाविक र अमर्यादित विचलनकै कारण राजा र राजदण्डको आवश्यकता र अनिवार्य विकल्पको मतमा सहमत हुनेको संख्या दिनानुदिन बढिरहेको अनुभव गर्न सकिन्छ । राजदण्ड सान्दर्भिक विकल्प हो वा असान्दर्भिक भन्ने विषयमा सहमति र असहमति जे भए पनि यो राज्य स्वयंको दण्ड प्रणालीमा देखा परेको विचलनकै उपज हो भन्नेमा दुई मत हुन सक्दैन । परिवर्तनको शाश्वत नियम भनेकै विचलनले विकल्पको ढोका खोलिदिनु र नयाँ चलनलाई स्थापित गरिदिनु हो । यो व्यक्तिविशेषको गुणात्मक र तुलनात्मक बुझाइको व्यवहारमा प्रकट हुने गर्छ । दण्डहीनताको जगमा लोकतन्त्रको महल खडा गर्न खोज्दा सामाजिक उद्दण्डता र राजदण्डको सान्दर्भिकताले प्रश्रय पायो । संविधान दिवसकै दिन पर्न गएको रिगल रिहाइको घटनाले आम नागरिकको बुझाइलाई सहजीकरण मात्र गरिदिएको हो । राजा चोर देश छोड् भन्दा राजाले सहजअसहज जुनसुकै रूपमा भए पनि देश त छाडेनन् तर गद्दी छाडे, अहिले नेताहरू असफल भइसक्यौ, सत्ता र सरकार छाडिदेऊ भन्दा प्रत्येक दलका पुरातनी र सनातनी नेताहरू सत्ता छाड्न तयार छैनन्Ù परिवर्तन र विकल्पको हलो यहीँ अड्केको छ । सत्तामोहमा लिप्त र आपराधिक मतको जगमा हुर्केका नेताहरू सत्ता त्याग गरिदिँदा आफूमाथि पर्न सक्ने संकटप्रति पूर्ण रूपमा सचेत रहेकाले पनि कुनै हालतमा सत्ताबहिर्गमनमा पर्न चाहँदैनन् । जो राज्यको कुशासनको जगमा उत्पन्न र सम्पन्न भएका छन्, उनीहरूले राज्यदोहनलाई नै आफ्नो उत्पत्तिको मुख्य स्रोत ठानेका हुन्छन् र राज्य प्रणालीलाई आफूअनुकूल बनाइराख्न अन्तिम अवस्थासम्म तल्लीन रहने गर्छन् । यही सत्तातल्लीनताको निरन्तरताको रणनीतिअनुरूप केही समयअघि सुशासनका लागि राज्यले केही गर्न थाल्यो है भन्ने भ्रम छर्न केही घटनाको छानबिन गर्न फाइल खोल्यो । यो फाइल होइन सत्ता टिकाउनका लागि खोलिएको फायर रहेछ भन्ने बुझ्न अधिक समय कुर्नै परेन । अमुकअमुकलाई जोगाउने, फकाउने र तर्साउने उद्देश्यले खोलिएको फायरको निसानामा कोको परे र किन परे भन्ने बुझ्न पनि खासै गाह्रो परेन । ललिता निवास प्रकरणमा माधवजीहरू वैधानिक रूपमै निर्दोष सावित भैसक्नुभएको छ भन्ने प्रधानमन्त्रीज्यूको सार्वजनिक अभिव्यक्ति र नक्कली भुटानी शरणार्थीको अनुसन्धानमा खटिएका अनुसन्धानकर्मीहरूको असामयिक र अस्वाभाविक सरुवाले घटनाको अनुसन्धानको मर्म र धर्म दुवै एकै पटक उत्तानो पर्यो । यस्तै, सुन प्रकरणको जालोमा जेलिएका ठूला माछा टुकुचा खोलामा मात्र खोज्ने प्रयास गरिँदा राज्यको सुशासन र अनुसन्धानको अनुशासनमा राम्रै क्रमभंगता कायम गरियो । यी घटनाको वास्तविक अनुसन्धान गर्न खोजिएकै रहेनछ, यी त सत्तासमीकरणमा आवश्यक सन्तुलन कायम गर्न र अनुसन्धानका माध्यमबाट घटनाको फरफारक गरिदिने रणनीति अनुरूप सञ्चालनमा पो ल्याइएका रहेछन् भनेर थप पुष्टि गर्न पुनः उच्चस्तरीय छानबिन आयोग गठन गरिएको छ । अनुसन्धान तथ्य बमोजिम दोषी र निर्दोषबीच फरक छुट्याइदिने कानुनी प्रक्रिया मात्र हो । तस्करी रोक्न अवलम्बन गर्नुपर्ने कानुनी उपायका विषयमा सार्वभौम संसद्मा जति छलफल गरे पनि हुन्छ । यसका लागि नियमित अनुसन्धानको प्रक्रियामै प्रतिकूल प्रभाव पार्ने गरी आफूअनुकूलका व्यक्ति सम्मिलित छुट्टै आयोग नै किन गठन गर्नुपर्यो भन्ने प्रश्नको सोझो उत्तर के होला, यो अनुमानयोग्य नै छ । प्रहरीको विधिवत् अनुसन्धानलाई समेत राजनीतिक आडमा गरिएका अपराधजन्य र भ्रष्टाचारजन्य घटनामा सन्तुलन कायम गर्ने अस्त्रका रूपमा उपयोग गर्ने रणनीतिले फौजदारी न्याय प्रणालीमै अवरोध र विचलन ल्याउने निश्चित छ । अहिले सिंगो राज्य प्रणालीको वैधानिकता र औचित्यमै विचलन आएको छ । राज्य प्रणालीमै अवरोध उत्पन्न भएको छ, विद्यमान तरल र असमञ्जसको अवस्थामा वैकल्पिक उपायका थुप्रै दावेदार संगठितअसंगठित रूपमा समाजमा देखा पर्न थालेका छन् । उनीहरूको माग उचितअनुचित जे भए पनि शैली भने आक्रामक र उद्दण्डतालाई प्रश्रय दिने खालकै छ । पदीय जिम्मेवारीमा रहेका र आशालाग्दा बालेनले एउटा नितान्त निजी घटनामा, यो चोर सरकार हो, सिंहदरबारमै आगो लगाइदिन्छु भन्दा सरकार प्रतिक्रियाविहीन रहने र आम नागरिकले उक्त अभिव्यक्तिलाई स्फूर्त रूपमा समर्थन गर्ने घटनाले राज्यप्रति आम वितृष्णा उत्कर्षमा रहेको पुष्टि त गर्छ नै, ड्युटीमा रहेको प्रहरीले नियम बमोजिम निर्वाह गरेको ड्युटीबापत भोग्नुपरेको ताडना र पीडाले समेत समाज अराजकताको भुमरीमा पर्ने प्रस्ट संकेत गरेको देखिन्छ ।धार्मिक एकता र सहिष्णुतामाथि भइरहेको नियोजित आक्रमण, कुनै निश्चित वर्ग वा समुदायलक्षित आक्रोश उत्पन्न गराउने रणनीतिले समाजमा अस्थिरता र असहिष्णुता बढ्दै गएको छ । आक्रोश, उत्तेजना र घृणाका माध्यमबाट स्थापित गर्न खोजिएको वैकल्पिक उपायले सिंगो समाजलाई उद्दण्डता र उच्छृंखलतामा लैजाने अनिष्टका संकेत सन्निकट देखा पर्न थालेका छन् । परिवर्तित शासकीय व्यवस्थाको कुसञ्चालनकै कारण भ्यु टावर ५ अर्ब, वाइडबडी ४ अर्ब, जलहरी १ अर्ब र सर्वसाधारण साउदी अरब पुर्याएकै हो । परिवर्तनको नियमलाई संयमित ढंगले पालना नगर्ने हो भने यसले समाजलाई झनै संकटमा पार्ने र अबको संकट राष्ट्र र राष्ट्रियतामा आँच आउने खालको हुन सक्ने भएकाले उद्दण्डतालाई दण्डहीनताको विकल्प बनाउने दुष्प्रयास नगरौं ।"
दसैंलाई सहुलियतको चिनी ल्याउन ४५ दिने सूचना !,"अर्थले स्वीकृत गरेको परिमाणमध्ये साल्ट ट्रेडिङ कर्पोरेसनले १० हजार र खाद्य व्यवस्था तथा व्यापार कम्पनीले १० हजार टन आयात गर्ने निर्णय भएको छ । उक्त चिनी आयात गर्दा भन्सार महसुलमा ५० प्रतिशत छुट दिइएको छ । चाडबाडमा बिक्री गर्न आयातमा छुट दिइए पनि छुटको चिनी आउने सम्भावना न्यून छ । खाद्य व्यवस्था तथा व्यापार कम्पनीले चिनी किन्न ४५ दिने ग्लोबल बोलपत्र आह्वान गरेको छ । खाद्यले गत बुधबार (असोज १०) मा ४५ दिनको म्याद राखेर टेन्डर आह्वान गरेको हो । चिनी ल्याउन आवेदन पेस गर्ने समय मंसिर १ सम्म छ । अर्थात् यसअनुसार दसैं, तिहार र छठसम्म टेन्डर प्रक्रिया पूरा गर्दै समय बित्नेछ । दसैंतिहारलगायत पर्वमा उपभोक्तालाई राहत दिने सरकारको उद्देश्य भए व्यवस्थापनले छिटोछरितो प्रक्रिया अपनाउन सक्थ्यो । त्यसका लागि उच्च तहमा छलफल गर्न सक्थ्यो, खाद्यकै एक कर्मचारीले भने, तर अहिलेको निर्णय र बोलपत्र हेर्दा यो चिनी छठसम्म पनि आउन्न, उपभोक्तालाई छुट हुँदैन । खाद्य कम्पनीका प्रमुख कार्यकारी अधिकृत मोहन चन्दले पनि सार्वजनिक खरिद ऐनअनुसार ४५ दिनको बोलपत्र आह्वान गरिएको प्रतिक्रिया दिए । टेन्डर खुला भएको छ, ४५ दिनपछि बोलपत्र मूल्यांकन गर्छौं, उनले भने, अब आफैं बुझ्नुस् । चाडबाडमा चिनी आउँछआउँदैन । खाद्यले ०७७ सालमा पनि सहुलियतको चिनी ल्याउन सकेको थिएन । ०७७ साउन १२ को मन्त्रिपरिषद् बैठकले खाद्य व्यवस्था तथा व्यापार कम्पनी लिमिटेडलाई १० हजार र साल्ट ट्रेडिङ कर्पोरेसन लिमिटेडलाई २० हजार टन चिनी ५० प्रतिशत भन्सार महसुल छुट गरी आयात गर्न स्वीकृति दिएको थियो । त्यति बेला सहुलियतको चिनी साल्टले दसैंअगाडि ल्याए पनि खाद्यले सकेन । खाद्य कम्पनीले ४५ दिने सूचना जारी गरे पनि यति बेला साल्टले भने १५ दिनको बोलपत्र आह्वान गरेको छ । साल्टले आह्वान गरेको सूचनाको म्याद शनिबार (असोज २०) मा सकिँदै छ । आपूर्तिकर्ता भारतीय कम्पनी परे दसैंअघि आयातको सम्भावना उच्च छ, साल्टका राजभण्डारीले भने, तेस्रो कम्पनीको आयातकर्ता भए तिहारसम्म पनि लाग्न सक्छ । उद्योग वाणिज्य तथा आपूर्ति मन्त्रालयका प्रवक्ता गजेन्द्र ठाकुरले भने सहुलियत चिनी आयात गर्न कूटनीतिक पहल भइरहेको दाबी गरे । जीटूजीमार्फत ५० हजार टन आयात गर्न साउन ५ मा पत्र पठाएका थियौं, त्यसमा कूटनीतिक पहल भइरहेको छ, उनले भने ।"
एमसीसी परियोजना समयमै सकिने दाबी,"पत्रकार सम्मेलनमा एमसीए नेपालका प्रमुख कार्यकारी अधिकृत खड्ग विष्टले प्रसारण लाइनको डिजाइनमा कुनै त्रुटि नभएको दाबी गरे । प्रसारण लाइनको डीपीआर सही भए पनि निर्माण कम्पनीहरूले किन महँगोमा टेन्डर हाले भन्ने सम्बन्धमा छलफल भइरहेको उनको भनाइ छ । पाँच वर्षभित्र नसकिए रकम फिर्ताको सर्त रहेको परियोजनाका लागि यसअघि तोकिएका पूर्वसर्त पूरा भएका छैनन् । सबैभन्दा जटिल रहेको जग्गा प्राप्ति र रूख कटानीमा अझै ४ महिनाभन्दा बढी समय लाग्ने पूर्वसर्त पूरा नगरी एमसीसी परियोजना गत भदौ १३ देखि कार्यान्वयनमा प्रवेश गरेको छ । ६९ करोड ७० लाख डलर (करिब ९२ अर्ब) रहेको परियोजनामा अमेरिकी सरकारको ५० करोड डलर र नेपाल सरकारको १९ करोड ७० लाख डलर लागत छ । ०७४ भदौ २९ मा सरकार र एमसीसी प्रतिनिधिबीच नेपाललाई सहायता दिने सम्झौता भएको हो । उक्त सम्झौतामा एमसीसी कार्यान्वयन हुनुअघि पूरा गर्न ६ वटा पूर्वसर्त राखिएको थियो । विद्युत् प्रसारण लाइन आयोजनालाई राष्ट्रिय गौरवको आयोजना घोषणा, विद्युत् नियमन आयोग ऐन लागू, कार्यक्रम कार्यान्वयन सम्झौतामा हस्ताक्षर, अन्तरदेशीय प्रसारण लाइनका नेपाल र भारत सरकारबीच कार्यसञ्चालन कार्ययोजना, प्रसारण लाइनसम्बन्धी सम्झौता तथा प्रतिनिधिसभाबाट कम्प्याक्टको अनुमोदन र आयोजना निर्माणस्थलमा पहुँचका लागि जग्गा प्राप्ति तथा रूख कटानको सर्त राखिएको थियो । तीमध्ये सबैभन्दा जटिल मानिएको जग्गा प्राप्ति र रूख कटानीको सर्त हालसम्म पूरा भएको छैन ।"
नेपालको आर्थिक वृद्धिदर ३९ प्रतिशत हुने विश्व बैंकको प्रक्षेपण,"काठमाडौं (कास) आर्थिक वर्ष सन् २०२४ मा नेपालको आर्थिक वृद्धिदर ३९ प्रतिशतले सुधार हुने अन्तर्राष्ट्रिय वित्तीय संस्था विश्व बैंकको प्रक्षेपण छ । मंगलबार सार्वजनिक नेपाल विकास अपडेट ः निर्यातको प्रतिस्पर्धात्मकता पुनःस्थापना ले आर्थिक वर्ष सन् २०२५ सम्ममा नेपालको अर्थतन्त्र ५ प्रतिशतले बढ्ने अनुमान गरेको छ । यसअघि विश्व बैंकले सन् २०२३ मा १९ प्रतिशतको वृद्धि अनुमान गरेको थियो । बैंकले अर्धवार्षिक रूपमा सार्वजनिक गर्ने प्रतिवेदनअनुसार नेपालको अर्थतन्त्रको वृद्धिदर घटाइएका, आयात प्रतिबन्ध, पर्यटनमा फर्कंदो उत्साह, मौद्रिक नीतिमा क्रमशः बढाइएको खुकुलोपनलगायतका कारण सुधार हुने अपेक्षा गरिएको छ । यद्यपि अनियमित वर्षाका कारण कृषि उपज उत्पादनको वृद्धिमा हुन सक्ने क्षति, भारतको निर्यात प्रतिबन्ध, उपभोग्य वस्तुमा हुन सक्ने मूल्यवृद्धि र उच्च मुद्रास्फीतिका कारण बढ्दै जाने नीतिगत दर, आन्तरिक ऋण व्यवस्थापन खर्च, वृद्धिमा हुन सक्ने ढिलासुस्तीलगायत जोखिम विद्यमान रहेकोतर्फ पनि प्रतिवेदनले ध्यानाकर्षण गराएको छ ।प्रतिवेदनले नेपालको बाह्य प्रतिस्पर्धात्मकता बढाउन सहयोगी हुन सक्ने विभिन्न पक्षको पनि खोजी गरेको छ । वर्ष २०२३ मा राष्ट्रको कुल गार्हस्थ्य उत्पादनको ६९ प्रतिशत मात्रै कुल निर्यात रहेको थियो, जुन दक्षिण एसियाका मध्यम आय भएका देशहरूको औसतको एकतिहाइ मात्रै हो । विश्लेषणले नेपालको निर्यात न्यून हुनुमा विद्यमान निम्न श्रम उत्पादकता र विनिमय दरमा रहेको सही अभिमूल्यनलगायत कारक रहेको प्रतिवेदनमा उल्लेख छ । समकालीन देशहरू र मुख्य व्यापार साझेदार भारतको तुलनामा कृषि, उद्योग र सेवा तीनै क्षेत्रमा रहेको श्रम उत्पादकताको गिरावटबाट पनि नेपाल प्रभावित रहेको औंल्याइएको छ ।सन् २०२४ मा मूल्यस्फीति (उपभोक्ता मूल्य सूचकांक) ७५ प्रतिशत हुनुका साथै वित्तीय सन्तुलन ३५ प्रतिशत नकारात्मक रहने अनुमान छ । कुल गार्हस्थ्य उत्पादनको ४१४ प्रतिशत ऋण रहने बैंकको प्रक्षेपण छ । यसअघि एसियाली विकास बैंक (एडीबी) ले सार्वजनिक गरेको प्रक्षेपणमा ४३ प्रतिशको आर्थिक वृद्धि हुने उल्लेख थियो । विश्व बैंक र एडीबीले गरेको आर्थिक वृद्धिको प्रक्षेपण चालु आर्थिक वर्षमा बजेटमार्फत सरकारले गरेको भन्दा कम हो । सरकारले ६ प्रतिशतको आर्थिक वृद्धि हुने लक्ष्य लिएको छ ।चुनौतीहरूका बाबजुद नेपालले आफ्नो दीर्घकालीन आर्थिक पुनरुत्थानलाई आकार दिन आफ्नो हरित, उत्थानशील तथा समावेशी विकास नीति कार्यान्वयनतर्फको कदम जारी राखेको छ, नेपाल, श्रीलंका तथा माल्दिभ्सका लागि विश्व बैंकका राष्ट्रिय निर्देशक फारिस हदाद जर्भोसले भनेका छन्, मूल्य र गुणस्तर दुवैका हिसाबले नेपालको यो पुनरुत्थान र निर्यात बजारमा थप प्रतिस्पर्धात्मक बन्न मुख्य प्रेरक शक्ति भनेकै बाह्य प्रतिस्पर्धात्मकतामा सुधार हो । त्यसका लागि घरेलु उत्पादन बढाउन सहयोग हुनेखाले सुधारका काम र नेपालका व्यापारिक साझेदारहरूसँगको मुद्रास्फीति अन्तर घटाउने प्रयासलगायतमा विशेष जोड दिनुपर्छ ।चालु आर्थिक वर्षमा दक्षिण एसिया क्षेत्रमा भारतको आर्थिक वृद्धि सबैभन्दा धेरै ६३ प्रतिशत र त्यसपछि माल्दिभ्स र बंगलादेशको ५६ प्रतिशत हुने विश्व बैंकको अनुमान छ । भुटानको ४०, नेपालको ३९, श्रीलंकाको १७ र पाकिस्तानको पनि १७ प्रतिशत वृद्धि हुने प्रक्षेपण गरिएको छ । दक्षिण एसियाली देशहरूको राष्ट्रिय ऋण वर्ष २०२२ मा कुल गार्हस्थ्य उत्पादनको औसत ८६ प्रतिशत रहेकाले देशहरू टाट पल्टिने, ऋणको लागत बढ्ने र निजी क्षेत्रप्रतिको भरोसा घट्नेजस्ता जोखिम बढ्ने अनुमान छ ।"
"नीति, निर्देशनमा दबाब नदिन मुद्रा कोषलाई सुझाव","काठमाडौं (कास) नेपाल उद्योग परिसंघले अन्तर्राष्ट्रिय मुद्रा कोष (आईएमएफ) को प्रतिनिधिमण्डलसँगको भेटमा नीति तथा निर्देशनका लागि दबाब नदिन सुझाएको छ । आईएमएफले विशेषतः मौद्रिक नीति तथा निर्देशनका लागि राष्ट्र बैंकलाई दिने गरेका सुझावलाई लक्ष्य गर्दै परिसंघले दबाब नदिन आग्रह गरेको हो । आईएमएफका ईसीएफ मिसन प्रमुख टिडियन किन्डा, नेपाल प्रतिनिधि टेरेसा डबान साँचेसहितको टोलीले चालु पुँजी कर्जा मार्गदर्शन लागू गरेपछि उद्योगी व्यवसायीलाई परेको असर, सुधारका लागि परिसंघको धारणालगायत विषयमा छलफल गरेको छ । परिसंघ सचिवालयमा भएको छलफलमा अध्यक्ष राजेशकुमार अग्रवालले नेपालको अर्थतन्त्रको आफ्नै विशेषता रहेको र अन्य मुलुक वा सिद्धान्त यहाँको अर्थतन्त्रमा हुबहु लागू नहुने जनाए । त्यसैले अनावश्यक दबाबसमेत दिन नहुनेमा उनले आईएमएफको ध्यानाकर्षण गराए । पेट्रोलियम पदार्थ र वस्तु आयात हुँदाको असर मूल्यवृद्धिमा पर्ने हुँदा नेपालमा मूल्यवृद्धि नियन्त्रणका लागि ब्याज मात्रै बढाउनु उपयुक्त कदम नहुने उनको भनाइ छ । अर्थतन्त्रमा वस्तुको माग सामान्य अवस्थामा हुँदा ब्याजले खासै असर नगर्ने तर उद्योग क्षमताको ३० प्रतिशतमा मात्रै सञ्चालन हुँदा धेरै असर गर्ने उनले जनाए । मुद्रास्फीति नियन्त्रण गर्न समग्र माग घटाउन ब्याज बढाउने नीति अवलम्बन गर्दाको असर अर्थतन्त्रमा परेको अग्रवालले बताए । आईएमएफको प्रनिनिधिमण्डलले व्यावसायिक कर्जा दुरुपयोगका सम्बन्धमा जिज्ञासा राखेको थियो । सो क्रममा अग्रवालले कोभिडपछि उचित सुपरिवेक्षणको अभावमा केही मात्रामा कर्जाको दुरुपयोग देखिएको उल्लेख गरे । कोभिडपछि नियामकीय निकायले बिस्तारै लिनुपर्ने नीति छिटो समयमै परिवर्तन गर्दा समस्या उत्पन्न भएको उनको भनाइ छ ।"
अर्थ संक्षेप,"आइसरको उपहारमा स्कुटर, मोटरसाइकल र कार काठमाडौं (कास) कमर्सियल गाडी ब्रान्ड आइसरले दसैंतिहारको अवसरमा ग्राहकका लागि उपहार योजना ल्याएको छ । नेपालका लागि कम्पनीको आधिकारिक वितरक बतास एमएडब्लू कमर्सियल भेहिकलले यो योजना घोषणा गरेको हो । बतास र एमएडब्लूको एकतापछि बतास एमएडब्लू कमर्सियल भेहिकल कम्पनी खडा भएको हो । ग्राहकले नयाँ आइसर गाडी खरिद गर्दा रोजेर उपहार लिन पाइने कम्पनीले जनाएको छ । आइसरले भोल्भोसँगको संयुक्त परियोजनामा विविध मूल्य र प्रयोजनका लागि नयाँ प्रविधिका साथ विभिन्न उत्पादन बजारमा उपलब्ध छन् । हाल बतास एमएडब्लूले ११ शाखा, ४ डिलर र १६ टच पोइन्ट्सका साथै देशभर व्यावसायिक सवारीसाधन उपलब्ध गराउँदै आएको छ । दराजबाट सामान किन्दा सानिमाका कार्डवाहकलाई छुट काठमाडौं (कास) दसैंको अवसरमा सानिमा बैंकका कार्डवाहकले दराजबाट सामान किन्दा छुट पाउने भएका छन् । बैंक र दराजबीच दसैं धमाका योजनामा विशेष छुट दिने सहकार्य भएको हो । योजना अवधिभर दराजबाट सामान किन्दा ग्राहकले सानिमा बैंकको डेबिट तथा क्रेडिट कार्डबाट भुक्तानी गर्दा विशेष छुट पाउनेछन्, बैंकले जारी गरेको विज्ञप्तिमा भनिएको छ, ग्राहकले डेबिट कार्डबाट भुक्तानी गर्दा १५ प्रतिशत वा अधिकतम १ हजार ५ सय रुपैयाँसम्मको छुट तथा क्रेडिट कार्डबाट भुक्तानी गर्दा २० प्रतिशत वा अधिकतम २ हजार रुपैयाँसम्मको छुट पाउन सक्नेछन् । एसबीआई बैंक र साथी अस्पतालबीच छुट सम्झौता काठमाडौं (कास) नेपाल एसबीआई बैंक र कैलालीको टीकापुरस्थित साथी अस्पताल एन्ड रिसर्च सेन्टरबीच छुटसम्बन्धी सम्झौता भएको छ । सम्झौतामा बैंकका सुदूरपश्चिम प्रदेश प्रमुख सन्तोषकुमार भण्डारी तथा अस्पतालका अध्यक्ष जगदीश्वर पण्डितबीच हस्ताक्षर भयो । अस्पतालबाट सेवा लिँदा बैंकको कार्ड तथा मोबाइल बैंकिङ प्रयोग गरी भुक्तानी गर्नुपर्नेछ । गुरु ट्राभल्समा सिटिजन्स बैंकका कार्डवाहकलाई छुट काठमाडौं (कास) सिटिजन्स बैंकका कार्डवाहकले गुरु ट्राभल्समार्फत अन्तर्राष्ट्रिय भ्रमण प्याकेज लिँदा छुट पाउने भएका छन् । कार्डवाहकले भ्रमण प्याकेजमा १० हजार रुपैयाँसम्मको छुट पाउने बैंकले जनाएको छ । गुरु ट्राभल्सको सिफारिसमा डलरट्राभल्स कार्ड बनाउन आउने ग्राहकलाई बैंकले कार्ड जारी शुल्कमा आकर्षक छुट दिने भएको छ । यो सहकार्यबाट डिजिटल कारोबारलाई प्रोत्साहन मिल्ने बैंकको भनाइ छ । बैंकले डिजिटल बैंकिङ माध्यमको प्रयोगलाई बढाउन र डिजिटल भुक्तानी प्रोत्साहन गर्न समय समयमा ग्राहकमैत्री सुविधाहरू सञ्चालनमा ल्याउँदै आएको जनाएको छ । नर्थइस्ट फेडेरेसन र संघबीच व्यापार प्रवर्द्धन सहकार्य काठमाडौं (कास) भारतको नर्थइस्ट फेडेरेसन अन इन्टरनेसनल ट्रेड र नेपालभारत उद्योग वाणिज्य संघबीच नेपाल तथा भारतको उत्तरपूर्वी क्षेत्रमा नेपाली तथा भारतीय वस्तुको व्यापार प्रवर्द्धन गर्ने विषयमा सहकार्य गर्ने समझदारी भएको छ । समझदारीपत्रमा ट्रेडका महासचिव मृणल हथखोवा र संघका महासचिव रमेश शर्माले हस्ताक्षर गरे । दुवै महासचिवले यस दुईपक्षीय समझदारीले आपसबीच सहयोग र सहकार्य गरी दुवै देशको व्यापार प्रवर्द्धनमा सहयोग गर्ने दाबी गरे । यसैबीच भारतको नर्थइस्ट फेडेरेसन अन इन्टरनेसनल ट्रेडको आयोजनामा गुवाहाटीबाट सुरु भएको फ्रेन्डसिप कार र्यालीलाई नेपालभारत उद्योग वाणिज्य संघले काठमाडौंमा स्वागत गरिएको छ । ५० विद्यार्थीलाई इक्यानको छात्रवृत्ति काठमाडौं (कास) नेपाल शैक्षिक परामर्श संघ (इक्यान) ले ५० जना विद्यार्थीका लागि छात्रवृत्ति योजना ल्याएको छ । स्डटी इन नेपाल अभियानअन्तर्गत सामाजिक उत्तरदायित्व विभागको संयोजनमा सनवे कलेजसँग ती विद्यार्थीका लागि सन् २०२३ को नोभेम्बर सेसन र २०२४ को मार्च सेसनका लागि सूचना प्रविधि विषयको स्नातक तहमा उक्त छात्रवृत्ति प्रदान गर्ने सम्झौता गरिएको हो । कलेजले विद्यार्थीहरूलाई बीएससी अनर्स कम्प्युटर साइन्स विथ आर्टिफिसियल इन्टेलिजेन्स कोर्सका लागि छात्रवृत्ति प्रदान गर्ने बताइएको छ । यसका लागि विद्यार्थीलाई स्कलरसिप एडदरेट इक्यान डट ओआरजी डटकम डटएनपीमा गई आवेदन भर्न सक्ने इक्यानले जारी गरेको विज्ञप्तिमा उल्लेख छ ।"
हारमा नेपालले देखेका सम्भावना,"(हाङचउ)क्रिकेटमा यदि र तर हुँदैन । त्यस्तो भएको भए नेपालले एसियाली खेलकुदमा भारतविरुद्ध फरक नतिजा ल्याउन सक्थ्यो । यदि नेपालले केही सटीक फिल्डिङ गरेर केही रन बचाएको भए कथा बेग्लै हुनसक्थ्यो । तर, हारमा पनि नेपाललाई प्रदर्शनका सकारात्मक पक्षले उत्साही हुने अवसर दिएको छ । नेपालको पुरुष क्रिकेटमा चुनौती मंगलबार सकिएको छ । भारतविरुद्धको खेल २३ रनले गुमाएपछि नेपालको यात्रा क्वाटरफाइनलमै रोकिएको हो । स्वर्ण पदकको बलियो प्रत्याशी भारत भने जितपछि सेमिफाइनल प्रवेश गर्न सफल भयो । नेपालले भारतविरुद्ध बलियो चुनौती पेस गरे पनि त्यो जितका लागि पर्याप्त रहेन । जितका लागि २ सय ३ रनको चुनौतीपूर्ण लक्ष्य पछ्याएको नेपालले २० ओभरमा ९ विकेट गुमाएर १ सय ७९ रनमात्र बनाउन सक्यो । नेपालका दीपेन्द्रसिंह ऐरीले सर्वाधिक ३२ रन बनाए । उनले १५ बल सामना गरेर ४ छक्का प्रहार गरे । कुशल मल्लले २९ रन बनाए । उनले २२ बलमा समान दुई चौका र छक्का प्रहार गरे । कुशल भुर्तेलले ३२ बलमा २८ रन बनाए । भारतीय बलरमध्ये रवि विष्णोइले २४ रन खर्चेर ३ विकेट हात पारे ।हामीले सायद भारतलाई केही बढी रन दियौं । केही नभए पनि १०१५ रन रोक्न सक्थ्यौं कि ? नेपाली टिमका प्रशिक्षक मोन्टी देसाइले भने, फिल्डिङ राम्रो भएको भए हामीले १ सय ९० छेउछाउमा लक्ष्य पाउने थियौं । त्यतिबेला जस्तै सम्भावना पनि कायम हुने थियो ।त्यसअगाडि टस जितेर पहिले ब्याटिङ गरेको भारतले २० ओभरमा ४ विकेट गुमाएर २ सय २ रन बनाएको थियो । ओपनर यशस्वी जयसवालले ४९ बलमा सय रन बनाए । कप्तान ऋतुराज गायकवाड र शिवम दुवेले समान २५ रन बनाए । अन्त्यतिर नटआउट रिन्कु सिंहले १५ बलमा ३७ रन थपे । नेपाली बलरमध्ये दीपेन्द्रसिंह ऐरीले २ विकेट लिए । यसका लागि उनले ४ ओभरमा ३१ रन खर्चे । सोमपाल कामी र सन्दीप लामिछानेले ११ विकेट हात पारे । नेपालका कप्तान रोहित पौडेलले पनि ट्वान्टी२० क्रिकेटमा सबै खाले सम्भावना रहने बताउँदै टिमको प्रदर्शन राम्रो भएको बताए । नेपाल र भारतबीच अन्तर्राष्ट्रिय ट्वान्टी२० खेल भएको यो पहिलो पटक हो । त्यस अगाडि एसिया कपमा क्रममा नेपाल र भारत एकदिवसीय क्रिकेटमा भिडेका थिए । नेपालले एसियाली खेलकुदमै यसअघि मंगोलिया र माल्दिभ्सलाई हराएको थियो ।नेपालले अबको केही समयमा लगातार ट्वान्टी२० क्रिकेट खेल्न लागेको हुनाले अहिलेको नतिजाले टिमलाई सकारात्मक भने राख्नेछ । स्वदेश फर्केलगतै नेपालले घरेलु मैदानमा ट्वान्टी२० सिरिज खेल्दै छ । त्यसपछि नेपाल ट्वान्टी२० विश्वकपको छनोटमा सक्रिय रहनेछ । प्रशिक्षक देसाइले पत्रकारसँग भने, नेपाली क्रिकेट टिमले एसियाली खेलकुदमा तय गरेको यात्रामा गर्व गरे हुन्छ । प्रतियोगितामा क्रममा टिमले आफू के कस्तो छ भनेर आफ्नो छवि बनाउन सफल भएको छ, यो निकै राम्रो हो ।"
इरानसँग हार,कबड्डीमा इरानसँग ४३१९ अंकले पराजित भएको छ । इरान पछिल्लो एसियाली खेलकुदको कबड्डीमा स्वर्ण पदक विजेता टोली हो । यो जितपछि इरान प्रतियोगिताको सेमिफाइनल पुग्ने निश्चितजस्तै भएको छ । पहिलो हाफमा इरान ३३१६ ले अगाडि थियो ।नेपालले यसअघि समूह बी को खेलमा बंगलादेशलाई हराएको थियो । इरानविरुद्धको खेल गुमाए पनि प्रतियोगितामा नेपालको पदक जित्ने सम्भावना जीवन्त छ । समूहको अन्तिम खेलमा इरानले बंगलादेशको सामना गर्दै छ । त्यसको नतिजाले नेपालको पदक सम्भावनाको स्थिति प्रस्ट पार्नेछ ।
ब्याडमिन्टनमा रसिला विजयी,भारोत्तोलन ः भारोत्तोलनको पुरुष ८१ केजीमा नेपालका विकास भट्टले स्न्याचमा १ सय २० केजी र क्लिन एन्ड जर्कमा १ सय ४५ गरी जम्मा २ सय ६५ केजी भार उठाए । स्न्याचमा विकासले दोस्रो लिफ्टमा मात्र १ सय २० केजी उचाल्न सके । पहिलो लिफ्टमा उनले १ सय २० केजी उचाल्ने प्रयास गरे पनि असफल भए ।तेस्रो लिफ्टमा उनले १२५ केजी तौल उठाएर स्न्याचमा आफ्नै नामको १२४ केजीको राष्ट्रिय कीर्तिमानमा सुधार गर्ने प्रयास गरेका थिए । उनले १२५ केजी तौल उठाउन सकेनन् । क्लिन एन्ड जर्कमा पहिलो लिफ्टमा १४५ केजी तौल उठाउने प्रयास गरेका विकास दोस्रो लिफ्टमा मात्र त्यत्ति नै वजन उचाल्न सफल भए ।तेस्रो लिफ्ट विकासले १५० केजी उठाउने तयारी गरे पनि सफल भएनन् । १५० केजी उचालेको भए विकासले आफ्नै नामको १४८ केजीको राष्ट्रिय कीर्तिमान भंग गर्ने थिए । कुलमा २७२ केजीको राष्ट्रिय कीर्तिमान पनि उनकै नाममा छ । अब नेपालबाट दुई पुरुष खेलाडी विशालसिंह विष्ट र सागर भण्डारीले खेल्न बाँकी छ ।
पदकलाई आशावादी कराते,"हाङचउ (कास) पदकको आस गरिएको करातेको नेपाली टोली मंगलबार आयोजनास्थल आइपुगेको छ । इन्डोनेसियाबाट सिधै यता आएको नेपाली टिमले एक दिनपछि आफ्नो चुनौती पेस गर्नेछ । बुधबार सहभागी टिमको बैठक बस्नेछ । ड्र निकालिने छ । जाकार्तामा भएको विश्व सितोरियो कराते च्याम्पियनसिपमा राम्रो प्रदर्शन गरेको नेपाली टिमले १९ औं एसियाली खेलकुदमा पदक आस गरेको छ । हाम्रो उद्देश्य पदक जित्ने नै हो, हामीले प्रतियोगिताका लागि भनेर राम्रो तयारी पनि गरेका छौं, नेपाली टोलीका प्रशिक्षक कुशल श्रेष्ठले भने ।प्रतियोगितामा नेपालका तर्फबाट ८ खेलाडीले चुनौती पेस गर्नेछन् । त्यसमा ४ पुरुष र ४ महिला खेलाडी छन् । कुमितेतर्फ मोहम्मद आलमले ७५ केजीमुनि, विप्लवलाल श्रेष्ठले ८४ केजीमाथि तथा सन्तोष श्रेष्ठले ६७ केजीमुनि खेल्नेछन् । व्यक्तिगत कातामा सोनिम मानन्धर प्रतिस्पर्धी हुनेछन् । महिलातर्फ निरुपा तामाङले ६१ केजीमुनि, एरिक गुरुङले ६८ केजीमाथि र सविना श्रेष्ठले ५० केजीमुनि खेल्नेछन् । महिला व्यक्तिगत कातामा एलिसा मगर उत्रिनेछिन् । सहभागी सबै खेलाडीका लागि यसपल्टको प्रतियोगिता डेब्यु अवसर हुनेछ ।त्यसबाहेक १३ औं सागका स्वर्णधारी विप्लवलाई छाडेर अरू त दक्षिण एसियाली खेलकुदमा सहभागी पनि थिएनन् । त्यसैले धेरैका लागि यो एकैपल्ट ठूलो प्रतियोगिता खेल्ने अवसर हो । यो नेपाली टिम सर्वथा नयाँ छ । यसका फाइदा र बेफाइदा दुवै छन् । नयाँ खेलाडी भएको नाताले कोही खेलाडीमा प्रतिद्वन्द्वीलाई लिएर दबाब हुने छैन, प्रशिक्षक तथा पूर्व सागका स्वर्ण विजेता श्रेष्ठले थपे । नेपालले एसियाली खेलकुदमा भाग लिएको यो लगातार आठौं अवसर हुनेछ । सन् १९९४ देखि एसियाली खेलकुदमा करातेले प्रवेश पाएको थियो । त्यसयता यो खेलमा नेपालको लगातार सहभागिता छ ।करातेबाट नेपालले अहिलेसम्म तीन कांस्य पदक जितेको छ । नेपाललाई पदक दिलाउने खेलाडी छन् सीता राई, समरबहादुर गोले र विमला तामाङ । त्यसमध्ये विमलाले अन्तिम पटक सन् २०१४ को इन्चोन एसियाडमा व्यक्तिगत महिला कातातर्फ पदक जितेकी थिइन् । एसियाली खेलकुदमा अहिलेसम्म पदक जितेर राम्रो गरेको इतिहास करातेको नाममा पनि छ । हामी यसलाई कायम राख्न चाहन्छौं, नेपाली टिमका व्यवस्थापक निवासगोपाल वैद्यले पनि एसियाली खेलकुदका लागि तयारी राम्रो रहेको र आफू पदकका लागि आशावादी रहेको बताए ।"
लिभरपुल क्वाटरफाइनलमा,"काठमाडौं (कास) लिभरपुल कलेज एपेक्स कप अन्तर कलेज क्रिकेट प्रतियोगिताको क्वाटरफाइनलमा पुगेको छ । मूलपानीको तल्लो क्रिकेट मैदानमा लिभरपुलले इस्लिङ्टन कलेजलाई ६ विकेटले पराजित गरी समूह उपविजेता भएर नकआउट चरणमा प्रवेश गरेको हो ।लिभरपुलको यो दोस्रो जित हो । यद्यपि टोली रनरेटका आधारमा समूह बी मा दोस्रो स्थानमा रह्यो । कान्तिपुर कलेज अफ म्यानेजमेन्ट एन्ड इन्फोर्मेसन टेक्नोलोजी (केसीएमआईटी) र लिभरपुलको समान ४ अंक भए पनि केसीएमआईटी रनरेटमा अगाडि रह्यो । समूहमा एस कलेजले १ खेलमात्र जित्यो भने इस्लिङ्टन सबै ३ खेलमा पराजित भयो ।वर्षाका कारण १६१६ ओभरमा छोट्याइएको खेलमा इस्लिङटन ११ ओभरमा ४५ रनमा अलआउट भयो । खालिद हसन अन्सारी र शुभम शाह समान १० तथा प्रथम भट्टराई ९ रनमा आउट भए । लिभरपुलका विशाल केसीले ५ विकेट लिए । प्लेयर अफ द म्याच उनले ४ ओभरमा २० रन खर्चे । चुनचुन बाबु यादवले २ र जयराम यादवले १ विकेट लिए । लिभरपुलले १२ ओभरमै लक्ष्य पूरा गर्यो । अभिषेक यादव र प्रज्वल खत्रीले समान १४ तथा प्रत्युष जोशीले ६ रन बनाए । इस्लिङटनबाट सुयश ढकालले २ र मिनाल तिमल्सिनाले १ विकेट लिए । अर्को खेलमा आयोजक एपेक्स कलेज भने काठमाडौं विश्वविद्यालय (केयू) लाई ७ विकेटले पराजित गरे पनि समूह चरणबाटै बाहिरिएको छ । समूह डी मा सेन्ट जेभियर्स कलेज, केयू र एपेक्सको समान ४ अंक भए पनि राम्रो रनरेटका आधारमा सेन्ट जेभियर्स र केयू क्वाटरफाइलन पुगे । समूहको अर्को टोली थेम्स कलेजले सबै ३ खेलमा पराजय बेहोर्यो । टस जितेको केयूले २० ओभरमा ९ विकेट गुमाई ८८ रनमात्र बनाउन सक्यो । विशाल देवकोटाले २५, शाश्वत पौडेलले १६, सार्थक न्यौपानेले अविजित १५ रन बनाए । हरिश बडु ४ विकेट लिँदै प्लेयर अफ द म्याचमा चुनिए । उनले ४ ओभरमा १७ रन खर्चेका थिए । शशांक अग्रवालले २ र राहुल सहनीले १ विकेट लिए । एपेक्सले १३३ ओभरमा लक्ष्य पूरा गर्यो । दिवश चौधरीले ३४ बलमा अविजित ४६, धिरज यादवले २३ र हरिशले ८ रन बनाए । केयूका ऋषभ खतिवडाले २ विकेट लिए ।"
टाइम्सको उडान कायमै,"काठमाडौं (कास) टाइम्स कलेजले मंगलबार नेसनल बास्केटबल लिगमा लगातार तेस्रो जित हात पारेको छ । अंकतालिकामा शीर्षस्थानमा रहेको टाइम्सले बूढानीलकण्ठ बास्केटबल क्लबलाई १०२८१ को स्कोरमा पराजित गर्यो । अर्को खेलमा कीर्तिपुर बास्केटबल क्लबले हाउन्ड्स एकेडेमीलाई ८१७९ ले पराजित गर्यो ।राष्ट्रिय खेलकुद परिषद् कभर्डहलमा टाइम्सले पहिलो तीन क्वाटर क्रमशः ३२२०, ५४४०, ८३५३ ले अग्रता लिँदै खेल आफ्नो पक्षमा पारेको थियो । प्लेयर अफ द म्याच मवीन्द्र भण्डारीले टाइम्सबाट २६ स्कोर गरे । कीर्तिपुर र हाउन्ड्सको खेल झनै रोमाञ्चक रह्यो । पहिलो दुई क्वाटर कीर्तिपुरले २७२१ र ४७३७ ले आफ्नो पक्षमा पारेको थियो । तेस्रो क्वाटरमा कीर्तिपुरको २२ स्कोरको तुलनामा हाउन्ड्सले २९ स्कोर गरेको थियो । तर अन्तिम क्वाटरमा कीर्तिपुरले २२ स्कोर गरेर खेल आफ्नो पक्षमा पारेको थियो । अन्तिम क्वाटरमा हाउन्ड्सले १३ स्कोरमात्र गर्न सक्यो । कीर्तिपुरका जयदीप प्लेयर अफ द म्याच भए ।"
