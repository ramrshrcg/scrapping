शीर्षक,विवरण
गाजा अस्पताल आक्रमणले विश्वभर तरंग,"उनले जोर्डनमा हुने भनिएको अमेरिकी राष्ट्रपति जो बाइडेनसँग अरब देशका नेताहरूको वार्ता पनि रद्द भएको जानकारी दिए । जारी युद्ध रोक्न र प्यालेस्टिनीको संहारको विरुद्ध खडा हुन सबै पक्ष तयार भएमा मात्र इजरायलहमास युद्धको विषयमा बैठक हुन सक्ने उनको भनाइ थियो । बुधबार इजरायल भ्रमणमा आएका अमेरिकी राष्ट्रपति बाइडेनले गाजाको अस्पतालमा रकेट आक्रमणको घटनाबाट आफू आक्रोशित र दुःखी रहेको प्रतिक्रिया दिएका छन् । उक्त घटना इजरायलबाट नभई अन्य पक्षबाट भएको जानकारी आफूले पाएको बाइडेनको भनाइ थियो । गाजा र वेस्ट बैंक क्षेत्रमा मानवीय सहायताका लागि १ अर्ब अमेरिकी डलरको प्याकेज पनि घोषणा गरेका छन् । उनले इजरायललाई अमेरिकाको समर्थन रहने पनि बताए । इरानले अस्पतालमा आक्रमणको घटनाको निन्दा गर्दै एकदिने शोकको घोषणा पनि गरेको छ । यो घटनाले इजरायललाई पनि चाँडै असर गर्ने इरानी राष्ट्रपति इब्राहिम रइसीले चेतावनी दिएका छन् । साउदी अरबले घटनालाई बर्बरताको संज्ञा दिँदै यसले अन्तर्राष्ट्रिय कानुनको उल्लंघन गरेको बताएको छ । कतारको विदेश मन्त्रालयले जारी गरेको विज्ञप्तिमा इजरायलको पछिल्लो कारबाहीले अन्तर्राष्ट्रिय कानुन उल्लंघन गरेको उल्लेख छ । यस्तै, इजिप्ट, यूएई, बेलायत, क्यानडा, फ्रान्स, जर्मनी लगायत देशले पनि आक्रमणको विरोध गरेका छन् । रकेट आक्रमणको विरोधमा विभिन्न देशमा प्रदर्शन पनि भएको छ । हमासले रकेट आक्रमणलाई युद्ध अपराध भन्दै इजरायललाई दोषी ठहर गरेको छ । इजरायलले भने हमासलाई नै दोष लगाएको छ । इजरायलले आफ्नो सेनाको संलग्नतालाई अस्वीकार गर्दै अर्को आतंकवादी समूह प्यालेस्टिनी इस्लामिक जिहादले प्रहार गरेको रकेट विस्फोट भएको बताएको छ । गाजाको दोस्रो ठूलो लडाकु समूह प्यालेस्टिनी इस्लामिक जिहादले पनि जिम्मेवारी अस्वीकार गरेको छ ।विश्व स्वास्थ्य संगठनका महानिर्देशक डा टेड्रोस एड्हानोम गेहब्रेयससले अस्पतालमा भएको आक्रमणको निन्दा गरेका छन् । उनले एक्समा लेखेका छन्, डब्लूएचओ अल अहली अरब अस्पतालमा भएको आक्रमणको निन्दा गर्दछ । सुरुवाती विवरणअनुसार सयौं मानिस घाइते भएको र मृत्यु भएको संकेत छ । हामी तत्काल सर्वसाधारणको सुरक्षा र स्वास्थ्योपचारको माग गर्छौं ।संयुक्त राष्ट्रसंघका महासचिव एन्टोनियो गुटेरेसले हमासको आक्रमणको बदलामा प्यालेस्टिनी नागरिकहरूमाथि सामूहिक सजाय दिन नमिल्ने बताएका छन् । बुधबार बेइजिङमा तेस्रो बेल्ट एन्ड रोड अन्तर्राष्ट्रिय सहयोग शिखर मञ्चमा सम्बोधन गर्दै महासचिव गुटेरसले अक्टोबर ७ को आक्रमणको बदलामा प्यालेस्टिनी नागरिकमाथि सामूहिक सजाय न्यायोचित नहुने बताएका हुन् । महासचिव गुटेरेसले गाजामा रहेको अल अहली अस्पतालमा भएको आक्रमणको पनि निन्दा गरेका छन् । उनले तत्काल मानवीय आधारमा युद्धविराम गरी मानिसहरूले भोगिरहेको पीडा कम गर्नॅपर्ने पनि बताएका छन् ।अक्टोबर ७ मा गाजाबाट हमासले इजरायली भूमिमा आक्रमण लिएपछि पश्चिम एसियामा तनाव चर्किएको हो । हमासको आक्रमणमा १४ सय इजरायली नागरिकको मृत्यु भएको छ । जसमा १० नेपालीसहित १ सयभन्दा बढी विदेशी नागरिक पनि छन् । त्यस्तै इजरायली आक्रमणमा ३५ सयभन्दा प्यालेस्टिनी नागरिकको मृत्यु भएको छ ।इजरायलले गाजा क्षेत्रमा खाद्यान्नसहित खानेपानी, इन्धन र स्वास्थ्य सामग्रीको आपूर्तिसमेत बन्द गरेको छ । गाजामा १ हजारभन्दा बढी मानिस इजरायली आक्रमणबाट ध्वस्त बनेका भवनका भग्नावशेषमा पुरिएको बीबीसीले जनाएको छ । इजरायली सेनाको चेतावनीपछि उत्तरी गाजाबाट लाखौं मानिस विस्थापित भएका छन् । संयुक्त राष्ट्रसंघले सहायता एजेन्सीलाई गाजामा पहुँच दिन अपिल गरेको छ । यदि त्यहाँ सहायता पुर्याउन अवरोधमा भएमा युद्ध अपराध हुने चेतावनी राष्ट्रसंघले दिएको हो । मानव अधिकारका लागि राष्ट्रसंघकी उच्चायुक्तकी प्रवक्ता रविना श्यामदासनीले उत्तरी गाजाबाट स्थानीयलाई दक्षिणतर्फ स्थानान्तरणका लागि इजरायली सेनाले दिएको निर्देशनले मानवअधिकारको कानुन उल्लंघन हुने बताएकी छन् । उनले हमासको बन्धकमा रहेका इजरायलीको तत्काल रिहाइका लागि पनि आग्रह गरेकी छन् । इजरायल र प्यालेस्टाइनको विद्रोही समूह हमासबीचको द्वन्द्वका कारण गाजा क्षेत्रका विस्थापितहरूको दैनिकी कष्टपूर्ण बनेको छ । उत्तरी गाजाबाट विस्थापित भएकामध्ये हजारौंको संख्यामा इजिप्टतर्फ जान राफाह क्षेत्रको सीमा पुगे पनि अनुमति नपाउँदा अलपत्र बनेका छन् । यस्तै, खान युनिस क्षेत्रमा पुगेका विस्थापितहरू एउटै घरमा ९० जनासम्म बसेको अन्तर्राष्ट्रिय सञ्चारमाध्यमले जनाएका छन् ।"
फर्कने हतारमा छैनन् नेपाली,"उनीहरू हमासले प्रहार गर्ने रकेट इजरायली सेनाले आकाशमै निस्तेज पर्नेमा ढुक्क छन् । अहिलेको युद्ध भयंकर हो तर तेलअभिभभन्दा निकै टाढाको युद्ध हो । तेलअभिभमा बस्नेहरूका लागि भने सामान्य छ, १० वर्षदेखि इजरायलमा कियरगिभरका रूपमा कार्यरत मोरङका प्रकाश लिम्बूले कान्तिपुरसँग भने, हमासले फाल्ने रकेट आकाशमै निस्तेज हुने हुनाले हामी ढुक्क छौं । गत अक्टोबर ७ मा रकेट निस्तेज बनाउने इजरायलको आइरन डोम चुकेपछि भने ठूलो क्षति बेहोर्नुपर्यो । उक्त हमलामा परेर मंगलबारसम्म १४ सयभन्दा बढी इजरायलीको ज्यान गइसकेको छ । हमासको आक्रमणमा १० नेपाली विद्यार्थीको समेत मृत्यु भएको थियो । उनीहरू सबै सुदूरपश्चिम विश्वविद्यालयबाट अर्न एन्ड लर्न कार्यक्रमअन्तर्गत इजरायलको कृषि क्षेत्रको अध्ययनका लागि आएका थिए । नेपाली विद्यार्थी विपिन जोशीको अवस्था अझै अज्ञात छ । हमासको आक्रमणमा घाइते पाँचमध्ये एक जना नेपाल फर्किसकेका छन् भने चार जनामध्ये तीनको तेलअभिभकै अस्पतालमा उपचार भइरहेको छ । एक जना अस्पतालबाट डिस्चार्ज भएर इजरायलस्थित नेपाली दूतावासमा आराम गरिरहेका छन् । हमासबाट भएको आकस्मिक हमलाका बारेमा पूर्वसूचना नपाउनुमा सरकारको कमजोरी रहेको इजरायली प्रधानमन्त्रीले स्वीकार गरिसकेका छन् । उक्त घटनापछि इजरायलतर्फबाट भएको प्रत्याक्रमणमा चार हजारभन्दा बढी प्यालेस्टिनीहरूको मृत्यु भएको छ । इजरायलमा पुरुष र महिला कियरगिभर गरी ४ हजार ५ सय नेपाली कार्यरत छन् । विद्यार्थीबाहेक कृषि क्षेत्रमा दीर्घकालीन भिसामा काम गर्ने नेपाली छैनन् । नेपाली कामदार तेलअभिभ, हाइफा, नातानिया, रमादगान, रिसोन, राम्ले, नजेरेत, होदासरण, रमताविफमा बस्छन् । यी सुरक्षित स्थान हुन् । हामी दुई जना शारीरिक अशक्त एक बाजेको सेवामा छौं, उनलाई २४ घण्टा नै रेखदेख गर्नुपर्छ, २०१४ देखि केयरगिभरमा कार्यरत झापाका जीवन ढकालले भने, काम नियमित भइरहेको छ । त्यस्तो डर छैन । साइरन बज्दा भने बंकरमा गइहाल्छौं । कामको सम्मान र उचित ज्याला रहेकाले ठूलै कारण नभएसम्म इजरायल नछोड्ने उनले निर्णय गरेका छन् । कामको सम्मान छ, मासिक ४ हजार ५ सय न्यूनतम तलब नै छ । बिदाको दिनमा काम गर्दा ३ सय ८० थपिन्छ, उनले भने, कियरगिभरमा अहिले नै घर जानुपर्छ भन्ने देखिँदैन किनकि धेरैजसोलाई बाहिर निस्कनुपर्दैन । उनीहरूको स्वदेश फिर्ने इच्छा नभए पनि परिवारले छिटो आउन ताकेता गरिरहेका छन् । रकेटलाई माथिबाट नै झार्ने भएकाले खासै क्षति हुँदैन । भूमिभित्र नै छिरेर मान्छे मार्ने कार्य भने गलत थियो, ढकालले भने, जुन क्षेत्रमा समस्या छ, त्यहाँ धेरै नेपाली छैनन् । परिवार र आफन्तहरू घर फर्क भन्छन् । त्यतिकै काम छोड्ने पक्षमा छैनौं । १० वर्षदेखि इजरायलमा कार्यरत इटहरीका टीका तिमल्सिनाले द्वन्द्वले व्यापारव्यवसायदेखि हरेक कुरालाई घाटामा पारेको बताए । प्रत्येक दिन होटल प्याक नै हुने गर्थ्यो, उनले भने, चिन्तित त बनाएको छ । बंकरमा नै सुतिरहेको छु । नेपाली दूतावासका अनुसार शुरुमा ६३९ जनाले स्वदेश फर्कन फारम भरेका थिए । त्यसमध्ये २७२ जना नेपाल फर्किसकेका छन् । फारम भर्ने बाँकीमध्ये अधिकांशले तत्काल नफर्कने जवाफ दिने गरेको नेपाली राजदूत कान्ता रिजालले बताइन् । हाल ६१ जना मात्रै स्वदेश फर्कनका लागि दूतावासको सम्पर्कमा रहेको राजदूत रिजालले जानकारी दिइन् ।"
मानवअधिकार आयोगको श्रेणी घटुवा हुँदै,"यी सबै प्रश्नहरूको हामीले उत्तर दिएका छौं र गानरीलाई आफ्नो धारणा बताएका छौं, आयोगका अध्यक्ष तपबहादुर मगर भन्छन्, दसैंलगत्तै उनीहरूले हामीसँग अन्तर्वार्ता पनि लिने भनेका छन्, श्रेणीचाहिँ घटुवा गर्छन् कि गर्दैनन्, म केही भन्न सक्दिनँ । दक्षिण एसियामा भारतपछि नेपालमा मात्रै क श्रेणीको मानवअधिकार आयोग छ । स्थापनाको २३ वर्षदेखि नै क श्रेणीको गर्व गर्नलायक आयोग भएको र यसको घटुवा भए अन्तर्राष्ट्रिय तहमै गलत सन्देश जाने अवस्था आउने भन्दै अन्सारीलगायत पूर्वआयुक्त र मानवअधिकारवादीले अध्यक्ष मगरलगायत पाँचै आयुक्तलाई राजीनामा दिन आग्रह गरेका थिए । संस्था जोगाउनका लागि उहाँहरूले असंवैधानिक नियुक्तिलाई त्यागेर राजीनामा दिनुपर्ने हो, अन्सारी भन्छिन्, तर, त्यसो कसैले पनि गरेनन्, परिणामतः आज देशकै बेइज्जत हुने गरी आयोगको श्रेणी घटुवा हुन लागेको छ, हामी मूकदर्शक भएका छौं । राजनीतिक स्वार्थका कारण आफ्ना मानिसलाई नियुक्त गर्न खोज्दा विधि, प्रक्रिया मिचिएको र त्यसले गर्दा घटुवा हुन लागेको श्रेणीले देशको बेइज्जत हुन लागेको भन्दै आयोगभित्रैका कर्मचारी पनि असन्तुष्ट भएका छन् । असंवैधानिक नियुक्तिबाट पहिलो पटक सर्वोच्च अदालतको प्रधानन्यायाधीशबाहेककालाई आयोगको अध्यक्ष बनाइयो जसले गर्दा आयोगको नेतृत्व नै सुरुबाटै घटुवा हुन पुग्यो, आयोगका एक अधिकारीले भने, आयुक्तहरूविरुद्ध सर्वोच्चमा मुद्दा विचाराधीन भएकाले मानवअधिकारको गम्भीर उल्लंघनमा राजनीतिक संलग्नता भएको देखा परे आयुक्तहरू नै मौन बस्छन्, यसले आयोगको छवि धमिलिएकै थियो, अब श्रेणी पनि घटुवा हुने भएपछि त अन्तर्राष्ट्रिय रूपमै देशको बदनामी हुने भयो ।आयोगको श्रेणी घटुवा भए प्रदर्शनमा उत्रने तयारीमा आयोगका कर्मचारीहरू पुगेका छन् । त्यसो भयो भने हामी उहाँहरूलाई नेतृत्वमा स्विकार्न सक्दैनौं किनभने उहाँहरूकै कारण आयोगको यो अवस्था आएको हो, अर्का अधिकारी भन्छन्, यो अपूरणीय क्षतिको जिम्मेवारी नियुक्त गर्ने र नियुक्त हुने दुवै पक्षले लिनुपर्छ ।"
मृत्युदण्डमा माफीपछि शिक्षकमा पुनर्बहाली,"२०६० कात्तिकमा उनी तातोपानी खासाबाट पक्राउ परेका थिए । लामो बयानपछि मृत्युदण्डको फैसला सुनाइएको थियो ।हिरालालसहित नेपालमा हतियार बेच्ने दुई तिब्बतीलाई २०६१ भदौमा मृत्युदण्डको सजाय सुनाइएको थियो । जेलमा रहँदै उनले हतियार तस्करीमा मृत्युदण्डको सजाय हुने सुनेका रहेछन् । हातहतियार ओसारपसार मुद्दामा हामीलाई मृत्युदण्ड दिन्छ भनेर जेलभित्र सुनाइन्थ्यो । त्यो जेलमा धेरैलाई मृत्युदण्ड दिइसकेको रहेछ, उनले ती दिन सम्झिए, मृत्युदण्ड सजाय भएपछि मसँग केही उपाय थिएन । नेपालमा सशस्त्र युद्धमा जतिबेला पनि मर्ने अवस्था थियो । त्यसैले मृत्युदण्डको सजाय सुनेपछि मैले सहिदको सूचीमा आफूलाई सम्झें । मृत्युदण्डको सजाय पाएपछि उनले पहिले परिवार सम्झेका रहेछन् । मृत्युलाई स्विकारेर युद्धमा होमिएको भए पनि मन रोएको उनले बताए । मान्छेको मन न हो, मृत्युदण्डको सजाय सुनेपछि गला अवरुद्ध भयो । कतिबेला मार्ने हुन भन्ने पर्खाइ मात्र रह्यो, उनले सुनाए, फैसला सुनाएपछि हाम्रो हातखुट्टामा ठुल्ठूला नेल हत्कडी लगाइयो । हामीले गर्न सक्ने उपाय केही थिएन । स्वीकार्नुको विकल्प थिएन । उनले पाँचवर्षे जेल जीवनमा परिवारलाई दुई पटक पत्र पठाएका थिए ।उनीजस्तै मृत्युदण्डको सजाय पाएकाले वकिल राखे पुनरावलोकन गर्न सकिने सुझाव दिए पनि उनले आफूसँग कुनै उपाय नभएको बताए । जेलका कर्मचारीले पुनरावेदन गर्ने हो भने वकिल राख भन्यो । मैले मसँग वकिल राख्ने पैसा छैन भनें, उनले बरु आफूले लिखित रूपमा अपिल गर्ने आग्रह गरेका थिए, मैले कापी र कलम ल्याइदिनुस् आफ्नो कुरा लेख्छु भनें । कापीकलम ल्याइदिए, मैले चार दिन लगाएर आफ्नो कुरा लेखें ।चिनियाँ कम्युनिस्ट पार्टीका अध्यक्ष माओत्सेतुङको नामबाट आफ्नो पार्टीको नाम राखेको उल्लेख गर्दै चीन सरकारलाई हतियार ओसार्न खोज्नुको कारण खुलाए । सुरुमा मैले चीन सरकारलाई अपिल लेखें, यो माओवादी जनयुद्ध हो । यो जनताका लागि लडिएको युद्ध हो । चीनले माओवादी युद्धलाई सहयोग गर्नु राम्रो हुन्छ, उनले अपिल गरेछन्, हामी व्यक्तिगत प्रयोगका लागि हतियार लिन आएको होइन । देशका लागि गरिएको युद्ध हो । गरिब जनताको हितका लागि युद्ध गरेको हो ।मृत्युदण्डको सजाय पाएपछि झन् निगरानीमा राखिएछ । हामीलाई त्यही दिनदेखि झन् निगरानीमा राख्यो । कोठाभित्र आत्महत्या गर्न सक्छन् भनेर कडा सुरक्षा दियो, उनले भने ।पार्टीमा संगठनको काम गर्दागर्दै उनलाई २०६० तिर चीनबाट हतियार ल्याउने जिम्मेवारी लगाइयो । माओवादीले भारतबाट पटकपटक तस्करीको हतियार भित्र्याइरहेका बेला पहिलो पटक चीनबाट हतियार ल्याउने योजना बनायो । त्यसपछि हिरालालको टोलीलाई खासा खटाइयो ।सिन्धुलीमा २७ जिल्लाको भेला थियो, त्यही भेलाले मलाई हतियार सप्लाई गर्ने जिम्मा दिएको थियो । चीनबाट हतियार ल्याउन कति सम्भावना छ ? त्यसको सम्पर्क सूत्र के हुन्छ भनेर जिम्मा दियो । म खासामा बस्न थालें, उनले पैदलमार्गबाट नेपालचीनको सीमा पार गरी खासा पुगेको स्मरण गरे, दूधपोखरी लेकको बाटो हुँदै पाङ भन्ने ठाउँबाट खासा गएका थियौं । खासामा बस्न थालेपछि चिनियाँ पुलिसले शंका गर्न थाल्यो, सोधपुछ गर्यो । अनि हामी कोठा सर्दै खासामा बस्न थाल्यौं । स्थानीयसँग मिलाएर खासामै चिनियाँ पुलिसको आँखा छल्दै भूमिगत तरिकाले बस्न थालियो । पार्टीको आदेशअनुसार २०६० तिर उनले तिब्बती मूलका चिनियाँसँग हतियार किन्ने सूत्र फेला पारेपछि हतियार नेपाल पठाउन थाले । हामीले हतियार किन्न ग्याल्जेन शेर्पाको टोलीसँग कुरा मिल्यो, उनले भने, अरू हतियार किन्न कुरा मिल्यो । हतियार एके ४७, माउजर, जेलेटिनलगायत युद्धमा चाहिने सामग्री किन्यौं । पहिले धेरै हतियार किनिसकेका थियौं । पक्राउ पर्ने बेला ३२ लाख ८० हजार खर्च गरेर ८ वटा एके ४७ र ६ माउजर किनेका थियौं । पक्राउ परेपछि उनीहरूलाई कुतीको बाटो हुँदै सिगात्से पुर्याइयो । हामीलाई पक्राउपछि २ दिन खासामै राख्यो । त्यसपछि कुती (नेलाङ) सिगात्से लगियो । चिनियाँ सुरक्षा अधिकारीसँग नेपालमा जनयुद्ध सुरु भएकाले हतियार लान लागेको हो भनेर बयान दिएँ । हामी माओवादी कार्यकर्ता हौं भन्यौं, हामीले खास कुरा लुकाउने कुरै थिएन । पार्टीको नीति पनि त्यही थियो, उनले चिनियाँ प्रहरीसँगको बयानमा भने । २०६४ मा माओवादी चुनाव जितेर सबभन्दा ठूलो पार्टी बन्यो । माओवादी अध्यक्ष पुष्पकमल दाहाल प्रधानमन्त्री भएपछि हिरालाललाई मृत्युदण्डमा माफी गराएर नेपाल फर्काउने पहल सुरु भएको थियो । म जम्मा पाँच वर्ष पाँच महिना जेल बसें । २०६५ मा प्रचण्ड प्रधानमन्त्री हुनुभयो । माओवादीले रिहा गर्न चीन सरकारसँग पहल गरेछ, ल्हासाको जेलमा मृत्यु पर्खिरहेका बेला एक्कासि आफूले चिनेका नेता जेलमा भेट्न पुगे । हाल उपाध्यक्ष रहेका अग्निप्रसाद सापकोटालाई जेलमा भेटेपछि उनलाई अनौठो लाग्यो । किनकि त्यसअघि उनलाई कुनै पनि आफन्तले भेटेका थिएनन् । अग्निप्रसाद सापकोटा ल्हासा जेलमा भेट्न जानुभयो, हाम्रो छिट्टै भेट हुन्छ भन्नुभयो, उनले थपे, जेलमा सबै कुरा नभन्नु भनेको रहेछ । हामीमाथि फरक व्यवहार हुन थाल्यो । नुहाउन लगाइयो । अर्को दिन एकजोर सुट र झोला दिइयो । उनलाई जन्मकैद माफी दिएको सुनाइयो र कागज दिइयो, अदालतको मान्छेले फैसला सुनाएर कागजपत्र दिइयो । हामीहरू नेपाल जाँदै भन्दा पनि विश्वास लागेन । सुट लगाएपछि पनि हत्कडी लगाइयो । हिरालाललाई दिएको चिनियाँ भाषामा लेखिएको पिपुल्स कोर्ट तिब्बत स्वायत्त क्षेत्रको फैसला सन् २००९, फेब्रअरी (२०६५ फागुन) मा माफी दिएको सजायमा भनिएको छ । प्रतिवादी आनन्दमाथि हतियार तस्करीको आरोप गोलाबारुद अपराध मृत्यु दण्डनीय छ र सबै व्यक्तिगत सम्पत्ति जफत गरिनेछ । फैसला सुनाएपछि आनन्दले फैसला स्वीकार गर्न अस्वीकार गर्दै पुनरावेदन दर्ता गराएका थिए, फैसलामा भनिएको छ, अपराधी आनन्द (हिरालाल) ले सजाय भोग्दै गर्दा अपराध स्वीकार गरेको र कानुनको पालना गरेको, कारागारको नियम र अनुशासनको पालना गरेको, व्यवस्थापन र शिक्षाको पालना गरेको र विशेष परिस्थितिले उनलाई सजायको कार्यान्वयनको प्रतिबन्धबाट छुट दिएको भन्ने मृत्युदण्ड दिने निकायको विश्वास छ । उसले छुट पाउन सर्तहरू पूरा गरेको छ । २०६५ फागुन १५ मा उनलाई चीनबाट नेपाल पठाउन आदेश भयो । जनवादी गणतन्त्र चीनको आपराधिक कानुनको प्रावधानअनुसार निर्णय निम्नानुसार छ अपराधी आनन्द (हिरालाल) लाई छुटकारा र देश निकाला गरिनेछ । यो आदेश सर्वोच्च जनअदालतले अनुमोदन गरेपछि कानुनी रूपमा प्रभावकारी हुनेछ फैसलामा भनिएको छ ।मृत्युदण्डको सजायमा माफी पाएपछि उनी खुसीले रोएको सुनाए । नेपाली भाषीको माध्यामबाट माफीको फैसला सुनाइयो, पछि आँखाबाट आँसु आयो, उनले भने, पुनर्जीवन पाएँ । २०६५ चैतमा उनलाई हत्कडीसहित ल्हासा एयरपोर्ट विमानस्थलमा लगियो । अग्नि सरसँग त्यही भेट भयो । हत्कडी खोलेपछि मात्र अब नेपाल जान पाइने भयो भन्ने भयो, उनलाई नेपाल ल्याए पनि सार्वजनिक नगरिएको बताए । हामी आउँदै छौं भन्ने घरमा पनि जानकारी दिएको रहेनछ । अग्नि सरको डेरामा लगियो । अर्को दिन हामी प्रधानमन्त्री प्रचण्डलाई भेट्न बालुवाटार गयौं । तपार्इंहरू आइपुग्नुभयो, खुसी लाग्यो । सरकारको पहल सफल भयो भनेर उहाँले भन्नुभएको थियो ।माओवादीमा लाग्नुअघि उनी सिन्धुपाल्चोकमा स्थायी शिक्षक थिए । माओवादीमा लाग्नुअघि म बाघ भैरव प्राविमा काम गर्थें । यो त्रिपुरासुन्दरी गाउँपालिकामा पर्छ । त्यसबेला माओवादीका छापामारसँग सम्पर्क भयो । माओवादीमा लागें । २०५५ साल कात्तिकदेखि म पूर्णकालीन माओवादी भएँ । २०५९ सालदेखि त म भूमिगत भएँ, उनले भने । हाल आफ्नै गाउँमा शिक्षण गरिरहेका उनलाई आफ्नै यथार्थमा आधारित कथाले अचम्मित बनाएको छ । जीवनमा धैर्यता, साहस नगुमाए पुनः आशालाग्दो जीवनमा फर्कन सकिने उनको बुझाइ छ ।मृत्युको मुखबाट उम्केर साढे पाँच वर्षपछि घर पुगेको सम्झँदा अहिले पनि अचम्म लाग्छ, उनले भने, जीवनमा धैर्यता र साहस चाहिने रहेछ । मैले जीवनमा सोच्दै नसोचेको परिस्थिति भोगें र अहिले सामान्य जीवनमा फर्केको छु ।उनी पाँच वर्ष जेल र पाँच वर्ष भूमिगत जीवनपछि नेपाल फर्केपछि धेरै परिवर्तन भइसकेको थियो । पक्राउ पर्नुअघि म पाँच वर्ष भूमिगत थिएँ । आक्कलझुक्कल मात्र परिवारसँग भेट हुन्थ्यो । पाँच वर्ष घरमा छाडेको छोरी १५ वर्ष भइसकेकी थिइन्, उनले भने, छोरीलाई चिन्न गाह्रो भयो । हाल पार्टीको काम छाडेर शिक्षण पेसामा रमाइरहेका उनले शान्त सुखाय जीवन बिताइरहेका छन् । पोहोर साउन १५ बाट शिक्षक जागिरमा पुनर्बहाली भएको छ । अहिले त्यही स्कुलमा पढाउन थालेको छु । त्रिपुरासुन्दरी गाउँपालिका५ तौथलीमा घरमा बस्छु, उनले अन्त्यमा भने, म भूमिगत हुनुअघिकै स्कुलमा पढाउन थालेको छु । मैले जीवनमा पुनर्जीवन र जागिरमा पुनर्बहाली पाएको छु ।"
फेरिएको च्यांग्रा ट्रेल,"काठमाडौं पुग्दै लेकका खसीबोकादोलखाको उत्तरी क्षेत्रबाट दसैंका लागि १ सय ५० भन्दा बढी भेडा र खसीबोका राजधानीका बजारमा लगिएको छ । गौरीशंकर गाउँपालिका६ चंखु मार्बुलेकबाट तल झारेका भेडासहित खसीबोका स्थानीय व्यापारीले राजधानीका बजार पठाउने गरेका छन् । दसैंलक्षित गरेर हरेक वर्ष लेकका भेडा र खसीबोका लिन ठेकेदारहरू गाउँमा आउने गरेको स्थानीय निमा शेर्पाले बताए । गाउँ आएका व्यापारीले गएको वर्षकै मूल्यमा खरिद गरेका छन् । गाउँ पुगेका व्यापारीले प्रतिकेजी ६ सयदेखि ६ सय ५० सम्म लिने गरेको उनले बताए । सडक खुल्नुभन्दा अघि एक साता लगाएर भेडा, खसीबोका खेदेर स्थानीय व्यापारीकहाँ पुग्ने गरेका थिए । सडक खुलेपछि गाउँ पुगेका व्यापारीले गाउँसम्म आइपुगेका भेडा र खसीबोका बसको छतमा राखेर सिधै राजधानी लैजाने गरेका छन् । लामो समयदेखि लेकमा पुगेर भेडा, खसीबोका किनबेच गर्दै आएका बिगु गाउँपालिका८ का हर्कमान थामीले यो वर्ष ४० वटा लिएर काठमाडौं गइरहेको बताए । उनले भने, पहिला पो हिँडाएर एक सातामा सिंगटी पुगेर बसबाट लैजान्थ्यौं । अहिले सडक आएको छ, काठमाडौं पुर्याएर भोलिपल्टै बेच्न सकिन्छ, उनले भने, हिँडाएर लैजाँदा चरनको पनि समस्या हुने, झन्झट पनि उस्तै । गाडीमा ढुवानी सजिलो भए पनि मर्ने समस्याले कहिलेकाहीँ नोक्सान बेहोर्नुपर्छ । काठमाडौंमा फूलपातीको २ दिनअघिबाट मात्रै खसीबोका किनबेच बढी हुने गरेको उनले सुनाए । दोलखाको लेकाली क्षेत्रबाट दसैंको सिजनमा ५ सय हाराहारी खसीबोका राजधानी लैजाने गरेको छ ।"
कोशीमा दुई वर्षका लागि टर्यो मध्यावधिको संकट,"(मोरङ)गठबन्धन दलको समेत समर्थनमा कोशीका मुख्यमन्त्री केदार कार्कीले बुधबार विश्वासको मत प्राप्त गरेका छन् । मुख्यमन्त्री कार्कीले विश्वासको मत प्राप्त गरेसँगै दुई वर्षका लागि कोशी प्रदेशमा मध्यावधि निर्वाचनको संकट टरेको छ । कांग्रेसका आठ सांसदसहित विद्रोह गरेर एमालेका ३९ सांसदको समर्थनमा मुख्यमन्त्री नियुक्त कार्कीले प्रदेशसभाका दुई तिहाइभन्दा बढी सांसदको समर्थन प्राप्त गरेका छन् । सरकार गठनको अन्तिम विकल्प संविधानको धारा १६८ को उपधारा (५) अनुसार मुख्यमन्त्री नियुक्त भएका कार्कीलाई प्रदेशसभाको अध्यक्षता गरेकी उपसभामुख सिर्जना दनुवारले उक्त धाराको उपधारा (४) बमोजिम विश्वासको मत लिने प्रस्ताव सदनमा राख्न समय दिएकी थिइन् । मुख्यमन्त्रीको प्रस्तावमा दलका नेताहरूले छलफलमा भाग लिएपछि उपसभामुख दनुवारले मत विभाजन प्रक्रिया सुरु गरेकी थिइन् । ९३ सदस्यीय प्रदेशसभामा मतविभाजन प्रक्रियामा भाग लिएका ९१ सांसदमध्ये विश्वासको मत लिने प्रस्तावको पक्षमा ८६ र विपक्षमा ५ मत परेको थियो । एमालेका ३९, कांग्रेसका २९, माओवादीका १३, एकीकृत समाजवादीका ४ र जसपाका १ गरी ८६ सांसदले विश्वासको मतको प्रस्तावको पक्षमा मतदान गरेका थिए । ६ सांसद रहेको राष्ट्रिय प्रजातन्त्र पार्टीका उपस्थित ५ सांसदले विपक्षमा मतदान गरे । राप्रपाका सांसद प्रेमराज थाम्सोहाङ बिरामी भएकाले अनुपस्थित भएको दलका नेता भक्ति सिटौलाले बताए । राप्रपा सांसद सविना बजगाईं पार्टी निर्णयविपरीत मुख्यमन्त्री कार्कीलाई विश्वासको मत दिन सत्तापक्षको कुर्सीमा आएर बसेकी थिइन् । उनी सत्तापक्षको कुर्सीमा बसेपछि नेता सिटौलाले सदनमै तत्काल मुख्यमन्त्री कार्की नजिक पुगेर राप्रपा सरकारको साथमा रहेको तर सदनको आवश्यकताका आधारमा मात्रै प्रतिपक्षमा रहेकाले आफ्नो पार्टी नबिगारिदिन आग्रह गरेको प्रत्यक्षदर्शी एक सांसदले बताए । ती सांसदका अनुसार मुख्यमन्त्री कार्कीले बजगार्इंलाई अहिले प्रतिपक्षमै मत हालिदिन आग्रह गरेपछि उनी विपक्षी दलको कुर्सीमा गएर बसेकी थिइन् । कोशी प्रदेश सरकारको यो दोस्रो कार्यकालको नौ महिनामा नै सरकार गठनका लागि संविधानले व्यवस्था गरेका चार वटै उपधाराको प्रयोग भएको छ । सरकार गठनको अन्तिम विकल्प उपधारा ५ बमोजिमको सरकार गठनमा कांग्रेस र सत्ता गठबन्धनमा विद्रोहका बाबजुद नवनियुक्त मुख्यमन्त्री कार्कीले दुई तिहाइभन्दा बढी सांसदको समर्थनमा विश्वासको मत प्राप्त गरेका छन् । संविधानको धारा १८८ को उपधारा (४) अनुसार प्रदेशसभामा तत्काल कायम रहेका सम्पूर्ण सदस्यहरूमध्ये एक चौथाइ सदस्यले मुख्यमन्त्रीमाथि प्रदेशसभाको विश्वास छैन भनी लिखित रूपमा अविश्वासको प्रस्ताव पेस गर्न सक्ने तर मुख्यमन्त्री नियुक्त भएको पहिलो दुई वर्षसम्म अविश्वासको प्रस्ताव पेस गर्न नमिल्ने व्यवस्था छ । यो व्यवस्थाअनुसार प्रदेशमा दुई वर्षका लागि मध्यावधि निर्वाचनको संकट टरेको छ । तर मुख्यमन्त्री कार्की अल्पमतमा परेको अवस्थामा वार्षिक बजेट पारित गराउन नसकेको अवस्थामा सत्ता संकट उत्पन्न हुने जोखिम भने कायमै छ । अल्पमतमा परेको अवस्थामा बजेट पारित गराउन नसकेको अवस्थामा संविधानको धारा १६८ को उपधारा (७) अनुसार मुख्यमन्त्री कार्कीको सिफारिसमा प्रदेश प्रमुखले प्रदेशसभा विघटन गरी ६ महिनाभित्र निर्वाचन सम्पन्न हुने गरी चुनावको मिति घोषणा गर्ने व्यवस्था छ । एमालेको समर्थनमा कांग्रेसबाट विद्रोह गरेर मुख्यमन्त्री बनेका कार्कीलाई भने अब सरकारलाई पूर्णता दिन चुनौती छ । उनले सत्ता गठबन्धनको चर्को दबाबका बीच एमाले उपनेता रामबहादुर मगर र कांग्रेसका शमशेर राईलाई बिनाविभागीय मन्त्री बनाएर सरकार गठन गरेका छन् । योसँगै संघ र सात वटै प्रदेशमा विपक्षमा रहेको एमाले कोशी प्रदेशमा सरकारमा सहभागी भएको छ । गठबन्धनले अहिले मुख्यमन्त्री कार्कीलाई एमालेलाई सत्ताबाहिर राखेर गठबन्धनको एकल सरकार गठनका लागि पुनः चर्को दबाब बढाएका छन् । विश्वासको मत लिनुअघि बुधबार गठबन्धनका दूत बनेर कांग्रेस केन्द्रीय सदस्य तथा सभापति देउवाका विश्वासपात्र ज्ञानेन्द्रबहादुर कार्कीले मुख्यमन्त्रीलगायत पार्टीका प्रदेश सांसदसँगको छलफलमा गठबन्धनको मर्म र भावनाअनुसार सरकारलाई पूर्णता दिएर अघि बढ्न र सत्तापक्षमा बसेर विश्वासको मतको पक्षमा मतदान गर्न निर्देशन दिएका थिए । एमाले नेता हिक्मतकुमार कार्कीले मुख्यमन्त्री कार्कीलाई तत्काल पूर्वसहमतिअनुसार सरकारलाई पूर्णता दिई कामकाज अघि बढाउन आग्रह गरेका छन् । विश्वासको मत लिनुभन्दा अगाडि एमालेले बिहीबार नै सरकारलाई पूर्णता दिनुपर्ने सर्त गराएको एमालेका एक सांसदले बताए । एमाले नेता कार्कीले सरकारमा गठबन्धन दल माओवादी र एकीकृत समाजवादीलाई सहभागी गराए एमाले सरकारबाहिर बस्ने चेतावनी दिएका छन् । मुख्यमन्त्री कार्की भने पहिले चालु आर्थिक वर्षका लागि दोस्रो पटक अध्यादेशमार्फत ल्याएको बजेटको प्रतिस्थापन विधेयक पारित गराएर मात्रै सरकारलाई पूर्णता दिने रणनीतिमा रहेको स्रोतले जनाएको छ । कोशीमा पूर्ण कार्यकाल सरकार सञ्चालनका लागि तीन विकल्प छन् । पहिलो अहिलेको कांग्रेस र एमालेको सरकार, दोस्रो राप्रपासहित गठबन्धनको सरकार र तेस्रो तथा सबभन्दा भरपर्दो सर्वदलीय सरकार गठन भएको अवस्थामा मात्रै प्रदेशसभा पूर्ण कार्यकाल चल्ने अवस्था छ । मुख्यमन्त्री कार्कीले कोशी प्रदेशमा स्थिर र गतिशील सरकारको खाँचो पूरा भएको बताए । राजनीतिक परिस्थितिले अहिलेको जिम्मेवारी प्राप्त हुन गएको छ । यो जिम्मेवारी मात्रै नभई प्रदेशको समग्र विकास र आर्थिक रूपान्तरणको दायित्व पनि हो, उनले भने, त्यसका लागि प्रदेशमा स्थिर र गतिशील सरकारको खाँचो पूरा भएको छ । मुख्यमन्त्री कार्कीले संघीयतामाथि उठेका प्रश्नको जवाफ दिनका लागि सबै राजनीतिक दल एकजुट हुनुपर्ने बताए । बुधबार विश्वासको मतको प्रस्ताव राख्दै मुख्यमन्त्री कार्कीले प्रदेश संरचनामाथि संघीय सांसदहरूले नै प्रश्न उठाएको भन्दै असन्तुष्टि पनि राखेका छन् । संघीय सरकारले अधिकार प्रत्यायोजन नगर्ने तर संघीय सांसदले नै प्रदेशले काम गर्न नसकेको र यसको काम छैन जस्ता प्रश्न उठाउने गरेको सर्वविदित्तै छ । अब यो अवस्था चिर्न हामी सबै एकजुट भएर लाग्नुपर्दछ, उनले भने, संविधानले प्रदेशलाई दिएका अधिकार पूर्ण रूपमा कार्यान्वयन गर्नका लागि आवश्यक कानुन निर्माण गर्नुपर्छ । कोशी प्रदेशको मुख्यमन्त्री बन्नका लागि एमालेले दसौं पटक प्रस्ताव गरेको एकीकृत समाजवादीका नेता राजेन्द्र राईले बताएका छन् । पूर्वमुख्यमन्त्रीसमेत रहेका राईले त्यतिबेला गठबन्धनको मर्म र भावनालाई आत्मसात् गरेर एमालेले गरेको मुख्यमन्त्रीको प्रस्ताव अस्वीकार गरेको दाबी गरे । उनले मुख्यमन्त्री कार्कीले भविष्यमा गठबन्धनको मुख्यमन्त्रीका रूपमा अगाडि बढ्नुपर्ने बताए । केदारजीलाई सिद्धान्ततः विश्वासको मत दिनु पर्दैन थियो । तर, अस्थिरताको अन्त्य गर्न मत दियौं । पूर्वमुख्यमन्त्री तथा कांग्रेस सांसद उद्धव थापाले कांग्रेसमा विद्रोह गरेर मुख्यमन्त्री बनेका केदार कार्कीसँग गाला जोडेको बताएका छन् । पार्टीमा विद्रोह गर्ने सांसदसँग अब सौहार्द वातावरण बनेको थापाको भनाइ छ । कार्की मुख्यमन्त्री बनेपछि कांग्रेस कोशी प्रदेशसभा संसदीय दलको नेताबाट राजीनामा दिएका थापाले अब मिलेर अगाडि बढ्नुपर्ने बताए । ८ भाइ हाम्रा माननीयहरूले सरकार निर्माणका निमित्त मुख्यमन्त्री बन्ने कुरामा दलभित्र झगडा गर्नुभयो, कराउनुभयो, कुण्ठा बोकेर हिँड्नुभयो, संघर्ष गर्नुभयो, अन्तिममा युद्धको मैदानमा पनि पुग्नुभयो र जितेर आउनुभयो, उनले भने, युद्ध जितेर फूलमाला लगाएर घरमा आइसकेपछि हामीले गाला लगाउनेभन्दा अर्को कुरा छैन ।"
आर्थिक प्याकेज घोषणापछि महासंघको आन्दोलन रहस्यपूर्ण : मिडिया सोसाइटी,"शाखासँग माग्यो महासंघले स्पष्टीकरणनेपाल पत्रकार महासंघले कान्तिपुर मिडिया ग्रुपमा भइरहेको आन्दोलनलाई थप सशक्त बनाउने घोषणा गरेको छ ।महासंघले कान्तिपुरमा भएको श्रम आन्दोलनलाई थप सशक्त बनाउँदै वार्ता र संवादको विकल्पलाई समेत खुला राखेको प्रस्ट पार्न चाहन्छ, महासंघका महासचिव रोशन पुरीद्वारा जारी विज्ञप्तिमा भनिएको छ । साथै महासंघ कान्तिपुर दैनिक प्रतिष्ठान शाखाको नाममा आएको प्रेस विज्ञप्ति र समाचारका विषयमा ध्यानाकर्षण भएको जनाइएको छ । कान्तिपुर प्रतिष्ठानमा पत्रकारमाथि भएको कारबाही तत्काल फिर्ता, कान्तिपुरमा कार्यरत पत्रकार तथा कर्मचारीलाई श्रमजीवी पत्रकार ऐनअनुसार न्यूनतम पारिश्रमिक तथा सेवासुविधा, रोकिएको पारिश्रमिक र दसैंभत्ता तत्काल भुक्तानी, वार्ता र संवादमार्फत सबै समस्याको समाधानमा चासो रहेको विज्ञप्तिमा उल्लेख छ । व्यवस्थापनका प्रतिनिधिहरूसँग महासंघले यी विषयमा छलफल गरिरहँदा महासंघ शाखाको लेटरहेड प्रयोग गरी महासंघकै विरुद्ध वक्तव्य आएकाले यसलाई महासंघले श्रमजीवी पत्रकारहरूले उठाएका जायज मागहरूलाई विषयान्तर गर्ने गम्भीर षड्यन्त्रका रूपमा लिएको छ, विज्ञप्तिमा भनिएको छ, पत्रकार महासंघले श्रमजीवी पत्रकारहरूको हितमा गरिरहेका संघर्षका कार्यक्रम र आन्दोलन कान्तिपुर मिडिया ग्रुपसहित नेपालका सम्पूर्ण सञ्चार प्रतिष्ठानहरू जोगाउने अभियान पनि हो । तर कानुन पालना गर्न गरिएको आग्रहलाई एउटा निश्चित मिडिया हाउसविरुद्ध राजनीतिक प्रतिशोध र योजनाबद्ध प्रहार का रूपमा व्याख्या गरेर कान्तिपुरले श्रमजीवी पत्रकारहरूको संस्था पत्रकार महासंघलाई लाञ्छित गरेको छ ।"
मनीष : बिग म्याच प्लेयर,"(काठमाडौं)पुराना प्रशिक्षक अब्दुल्ला अल्मुताइरी मनीष डाँगीलाई आफ्नै खेलाडी मान्थे र भन्थे, यो हो नि खेलाडी भनेको । मनीषलाई नेपालको मूल धारको फुटबलमा ल्याउने श्रेय तिनै कुवेती प्रशिक्षकलाई जान्छ । अल्मुताइरीका साँच्चैका प्रिय खेलाडी हुन्, उनी । अहिलेका प्रशिक्षक भिन्सेन्जो अल्बर्टो एनिस पनि मान्छन्, यो खेलाडीमा केही छ । राम्रा खेलाडी हुनु पर्छ, सबैको प्रिय हुने रहेछ । के अल्मुताइरी । के एनिस । मनीषले किशोर उमेर छोडेको पनि भर्खर भर्खर जस्तै हो । यस्तोमा उनीसामु धेरै समय छ, नेपाली फुटबलको सेवा गर्ने । त्यसैले उनी नेपाली फुटबलका लामो रेसका घोडा हुन् । अहिलेयिनै मनीषको चर्चा किन त ? कारण खास छ । भर्खरै विश्वकप एसियाली छनोटको प्रारम्भिक चरण सकिएको छ । दुई लेगमा भएको खेलमा नेपाल समग्रमा २१ ले विजयी रह्यो । लाओसको भियन्टाइनमा भएको दोस्रो लेगमा नेपाल १० ले विजयी रह्यो । त्यस अगाडि काठमाडौंमा भएको पहिलो लेग भने ११ को बराबरीमा छुटेको थियो ।दोस्रो चरण पुग्न नेपाललाई लाओसमा जित्नै पर्ने जस्तै स्थिति थियो । त्यसै खेलमा मनीषले निर्णायक गोल गरे । त्यो पनि आफैमा उत्कृष्ट थियो, फुटसल शैलीको फिनिसिङमा । अञ्जन विष्टले नजिकबाट दूरीबाट नापेर दिएको पासमा मनीषले बायाँ खुट्टाको मदतले मीठो फ्लिक गरे । नतिजा बलले मज्जाले पोस्टको दिशा लियो, लाओसका खेलाडी हेरेको हेर्यै भए । यो खेल कति धेरै महत्त्वपूर्ण रह्यो भने यसले नेपाली फुटबलका लाज बचाएको थियो, नत्र यही नेपाली फुटबलको हुनसम्म आलोचना भएको थियो ।यस्तोमा भन्न सुरु भएको छ, मनीष हुन्, बिग म्याच प्लेयर । कस्तो र के हो त यो ? फुटबलको साहित्यमा त्यस्तै खेलाडीलाई बिग म्याच प्लेयर भनिछ, जसले निर्णायक स्थितिमा सफलता दिलाउँछ, जसको प्रदर्शन टिमका लागि असाध्यै धेरै महत्त्वपूर्ण हुन्छ । अहिले नै भनौं न, लाओसविरुद्धको त्यस एक गोलले नेपाली फुटबलका अबको एक वर्षको नक्सा नै परिवर्तन गरेको छ । अबको आठ महिना नेपालले यूएई, बहराइन र यमन जस्ता टिमविरुद्ध खेल्नेछ ।फेरि मनीषले यस्तो निर्णायक मोडमा गोल गरेको पनि यो एक मात्र अवसर होइन् । उदाहरण दिन सकिने एक भन्दा बढी यस्ता गोल गरिसकेका छन्, यी खेलाडीले । खासमा मनीषले नेपालका लागि डेब्यु गरेको पनि धेरै भएको छैन्, दुई वर्ष भन्दा केही बढी मात्र हो । तिनै अल्मुताइरीले सन् २०२१ को मे १६ मा इराकविरुद्ध उनलाई डेब्युको अवसर दिएका थिए । त्यसयता लाओसविरुद्धको खेलसम्म उनले नेपालका लागि २६ क्याप जिते ।इराकविरुद्ध त्यो खेलमा नेपाल ६२ ले पराजित त रह्यो, तर मन जित्ने काम नेपालले नै गरको थियो । संयोगले यो अल्मुताइरीको पनि पहिलो खेल थियो । नेपालका लागि पहिलो पल्ट खेल्दै मनीषले शक्तिशाली इराकविरुद्ध गोल गरेका थिए । त्यसपछि आउँछ, सन् २०२१ को माल्दिभ्समा भएको साफ च्याम्पियनसिप । राउन्ड रोबिनको आधारमा भएको त्यस प्रतियोगिताको पहिलो खेल थियो, नेपालविरुद्ध आयोजक माल्दिभ्स ।मालेमा भएको त्यस खेलमा माल्दिभ्सले नेपाललाई सायद किन पनि पहिलो प्रतिद्वन्द्वी बनाएको थियो भने आश थियो, यसलाई हराउन सकिन्छ । तर मनीषले त्यस खेलको ८६ औं मिनेटमा निर्णायक गोल गरे, नेपाल माल्दिभ्समाथि १० ले विजयी रह्यो । नेपालले माल्दिभ्सलाई माल्दिभ्समै हराएको यो पहिलो पल्ट थियो, अनि साफ च्याम्पियनसिपको इतिहासमै पनि । मनीषको गोल आफैमा उत्कृष्ट थियो, नेपालको प्रत्याक्रमणमा उनले माल्दिभ्सका मध्यभागबाट अगाडि बढाएको बललाई दुई भन्दा बढी डिफेन्डरसँगै गोलरक्षकलाई मीठोसँग बिट गर्दै गोल गरे । भनिन्छ, अन्तर्राष्ट्रिय फुटबलमा नेपालबाट सम्भव उत्कृष्ट गोलको सूचीमा यो अगाडि नै पर्छ । त्यही गोलमा टिकेर त हो, नेपालले त्यस साफ च्याम्पियनसिपको फाइनल यात्र तय गरेको । इतिहासमा नेपालले दक्षिण एसियाली फुटबलको सबैभन्दा ठूलो प्रतियोगितामा फाइनल यात्रा तय गरेको यो नै पहिलो पटक थियो । भनेपछि मनीषको गोल महत्त्वका थियो, सजिलै छर्लङ हुन्छ । यसरी नेपालका लागि औपचारिक रूपमा उनले तीन गोल गरेका छन्, तीनै गोल असाध्यै महत्त्वका छन् ।त्यसपछि एक अर्को गोल पनि छ, जसले नेपाललाई थ्री नेसेन्सकपको उपाधि नै दिलाएको थियो । सन् २०२३ मा नेपालसँगै लाओस र भुटान सम्मिलित थ्री नेसन्सकप भएको थियो, काठमाडौंमा । यो भिन्सेन्जो प्रशिक्षक भएयताको पहिलो प्रतियोगिता पनि थियो । फाइनलमा नेपालसँगै भिडेका थिए, लाओस । यो रह्यो, फिफा विन्डो बाहिरको खेल । त्यसमा सुरुमै लाओसले अप्रत्यासित अग्रता लिएको थियो, पूरा दशरथ रंगशाला चुपचाप भएको थियो ।लगतै आयुष घलानले एक गोल फर्काए र खेल बराबरीको स्थितिमा रह्यो । खेल सकिन दुई मिनेट बाँकी छँदासम्म त्यही स्थिति रह्यो, लागि रहेको थियो खेल अतिरिक्त समयमा जानेछ । अझ हुन सक्छ, खेल टाइब्रेकरमै जान बेर छैन् । साँच्चै यस्तो भएको भए, जे पनि हुन सक्थ्यो । ठीक यही बेला मनीषले उत्तिकै महत्त्वको गोल गरे, खेलमा नेपाल २१ ले विजयी रह्यो । सबै खाले समस्या टरेको थियो, नेपाल च्याम्पिनय बनेको थियो ।अनि मनीषले फेरि एकपल्ट निकै निर्णायक सावित गोल गरे र यो रह्यो, ठूलो खेलमा ठूलै गोल । मनीषको व्यक्तिगत कुरा गर्ने हो भने पनि किन हो, उनलाई धेरै बोलेको देखिन्न । बोल्दा पनि विस्तारै नरम बोल्छन्, सक्दो सानो स्वरमा । सार हो, यो खेलाडी भलाद्मी छ । भलाद्मीको अर्थ फुटबलमा के पनि हो भने यो खेलाडी अनुशासित छ । प्रशिक्षकलाई फेरि मन पर्ने यस्तै खेलाडी न हो । यिनकै कम बोल्ने मनीषले लाओसलाई हराएयता मीठो प्रतिक्रिया दिए ।उनले भनेका थिए, हामी खुसी छौं, किनभने नेपाली फुटबल समर्थकलाई दसैंमा खुसी दिन सक्यौं । अबको आठ महिना नेपाली राष्ट्रिय फुटबल टिम साँच्चै ब्यस्त रहनेछ । छनोटको दोस्रो चरणमा नेपालले त्यस्तो प्रतिद्वन्द्वी पाएका छन्, जसकाविरुद्ध सम्भावना तयार पार्न सकिन्छ, सम्भावना देख्न सकिन्छ । फेरि यसको आधार भनेको मनीष जस्तै खेलाडी न त हुन् । उनी पनि भन्छन्, दसैंपछि हामीलाई धेरै मिहिनेत गर्नु छ, धेरै काम पो छ ।"
चोयु हिमालमा पहिलो आरोहण,"काठमाडौं ६९ वर्षअघि आजकै दिन (सन् १९५४ अक्टोबर १९ मा) अस्ट्रियन नागरिक हबर्ट टिची, सेप जोचल्र र नेपाली पर्वतारोही पासाङ दावा लामाले चोयु हिमालको पहिलो सफल आरोहण गरेका थिए । उनीहरू सेप्टेम्बर २ मा आरोहणका लागि काठमाडौंबाट नाम्चे हुँदै चोयु गएका थिए । अक्टोबर १९ को बिहान ६ बजे क्याम्प४ देखि आरोहण सुरुवात गरेर दिउँसो तीन बजे चोयु शिखर चुमेका थिए । लेखक, भूगर्भविद् एवम् पत्रकारसमेत रहेका हबर्टले सन् १९५५ मा आरोहण कथा समेटिएको चोयु ः बाई फेवर अफ द गड्स पुस्तक पनि लेखे । यसअघि सन् १९५२ मा ब्रिटिस आरोहण दलले चोयु आरोहणको पहिलो प्रयास गरेको थियो । तर, सफल भएन । नेपालको सोलुखुम्बु जिल्ला र चीनको तिब्बत सिमानामा पर्ने ८,२०१ मिटर उचाइको यो हिमाल विश्वकै छैटौं अग्लो हिमाल हो । तिब्बती भाषामा चोयुको अर्थ फिरोजा देवी भनिन्छ । फिरोजा भनेको हरियो, नीलो रङको बहुमूल्य रत्न हो ।"
थाम्सुहाङले ल्याए 'शब्दथुम,"काठमाडौं (कास) कवि तथा निबन्धकार प्रकाश थाम्सुहाङको निबन्धसंग्रह शब्दथुम सार्वजनिक भएको छ । काठमाडौंमा मंगलबार नेपाल प्रज्ञा प्रतिष्ठानका पूर्वकुलपति वैरागी काइँला, समीक्षक राजकुमार बानियाँ, निबन्धकारद्वय रोशन शेरचन र कुमारी लामाले पुस्तक विमोचन गरे । पूर्वकुलपति काइँलाले थाम्सुहाङले १७ थुम नलेखेर किन शब्दथुम लेखे भनेर आफूलाई जिज्ञासा लागेको भन्दै ठट्टा गरे । अरुणपूर्व र मेचीवारि पहिल्यै १७ थुम थिए, तिनै थुमबाट शासनप्रशासन सञ्चालन हुन्थे । शब्द भनेकै ब्रह्म र ब्रह्म भनेकै शब्द हुन्, उनले भने, थुम भनेको लिम्बूमा कडा वा अप्ठेरो भन्ने हुन्छ । शब्दथुम शब्दको ब्रह्म जस्तो पो लाग्यो । लेखकले बुबा लुङ्माहिम साइँला का बारेमा मोहक निबन्ध लेखेको काइँलाले बताए । गद्य लेखनमा थाम्सुहाङको सामर्थ्यको अनुमान गर्न सक्छौं, उनले भने, गद्य शैली मिठो र लोभलाग्दो छ । लेखकले दर्शन र चिन्तनमा आफ्नो मत जाहेर गरेका छन् । निबन्धको भाषा सहज र गहकिलो भएकाले पाठकलाई पढ्न सजिलो हुने उनले बताए । सानो प्रयासलाई कसैले नगन्ने समयमा लेखकले सानो ठाउँबाट उठेका सांस्कृतिक आन्दोलनलाई लेखेकामा उनले प्रशंसा गरे ।समीक्षक बानियाँले एक सय कवि जन्मिँदा एउटा निबन्धकार जन्मन पनि गाह्रो हुने समयमा शब्दथुम आउनु स्वागतयोग्य रहेको बताए । निबन्ध आरक्षित विधाजस्तो देखिन्छ, उनले भने, धेरैजसो निबन्धमा ज्ञान कम तर यात्रा टिपोट बढी हुन्छ । तिनले मिडियाले झैं सूचना बेचिराखेका छन् । साहित्य र राजनीतिलाई एउटै घानमा हाल्ने चलन राम्रो नभएको उनको भनाइ थियो । कविले लेखेकाले शब्दथुममा काव्यको सुवास पाइने बानियाँले बताए ।निबन्धकार शेरचनले थाम्सुहाङका निबन्धमा साहित्यिक वैचारिक चिन्तन पाइने बताए । निबन्धमा विचारमा प्रस्टता, सहिष्णु र सहअस्तित्वमा जोड दिइएको छ, उनले भने, पहिचानका मुद्दा र जराको खोजीमा अग्रसर लेखक पहिलो निबन्धबाटै स्थापित भएका छन् । सरल भाषामा लेखिएको निबन्ध पाठकका लागि बोधगम्य रहेको उनको भनाइ थियो ।निबन्धकार लामाले थाम्सुहाङलाई पूर्णकालीन साहित्यिक कार्यकर्ता भन्दा फरक नपर्ने बताइन् । रैथाने ज्ञान, पहिचान र सांस्कृतिक आन्दोलनको पक्षधरता बोकेका लेखकका निबन्धमा छिप्पिएको वैचारिकता पाइने उनको भनाइ थियो । व्यक्तिबिम्ब खण्डभित्र समेटिएका निबन्धमा अग्रज लेखकको व्यक्तित्वसँगै समाजइतिहासको उत्खनन पनि पाइने उनले बताइन् । इतिहास केन्द्रीकरणको भञ्जनका रूपमा पात्रहरू आएका छन्, उनले भनिन्, अग्रजहरूको प्रभाव ग्रहण गरेर लेखकले आफूलाई निखारेका छन् । इतिहास पुनर्यात्राको काम व्यक्तिबिम्ब लेखनले गर्ने लामाले बताइन् ।निबन्धमा महिला पात्रले स्थान नपाएको भन्दै उनले तिनलाई समेटिएको भए समाज इतिहासको फरक कोण आउन सक्ने बताइन् । निबन्धमा रैथानेपनसँगै ठेट भाषा समेटिएको उनको भनाइ थियो ।लेखक थाम्सुहाङले १७ वर्षपछि दोस्रो कृतिका रूपमा शब्दथुम आएको बताए । सपना लिम्बू भाषामा देख्छु, बोल्छु नेपाली, कलेजमा अंग्रेजी पढें, उनले भने, यसले नेपाली भाषामा पकड कमजोर त छैन भनेर डर लागिरहन्थ्यो । कुनै पनि पुस्तकले मानव समाजलाई थोरै भए पनि अंशदान गर्नुपर्छ भन्ने लागेरै यो निबन्ध आएको उनको भनाइ थियो । २०६३ सालमा कवितासंग्रह पालामको मूर्च्छना प्रकाशन गरेका थाम्सुहाङको दोस्रो पुस्तक शब्दथुमलाई इन्डिगो इन्कले प्रकाशन गरेको हो ।"
"हचुवामा लगानी, प्रतिफल शून्य","असफल बन्दै स्मार्ट कृषि पनिरोजगारीका लागि ७ वर्ष कतार बसेर २०७२ सालमा फर्केका अर्घाखाँचीको पाणिनि गाउँपालिका६ का पुष्कर पौडेललाई गाउँमै कृषि खेती गरिरहेका युवा र पाका अभिभावकहरूले स्मार्ट खेतीमा जोडिन आग्रह गरे । गाउँका धेरै घरमा कृषि खेती अभियान चलिरहेको र सरकारबाटै अनुदान पाइने देखेपछि मासिक एक लाख कमाइ हुने विदेशको जागिर छोडेर गाउँमै बसे । लुम्बिनी प्रदेश सरकारले ल्याएको स्वदेशमै उद्यम गर्न चाहने युवा लक्षित स्मार्ट कृषि कार्यक्रममा जोडिए । गाउँका ९० घरधुरी समेटेर आव २०७६७७ मा सिद्धेश्वर स्मार्ट कृषि समूह बनाए र आफू अध्यक्ष बने । उनको समूहलाई सरकारले पहिलो वर्ष ५० लाख रुपैयाँ अनुदान दियो । पहिलो वर्ष समूहका सबैले उत्पादन पनि राम्रो गरे । पुष्कर आफैंले किसानबाट खरिद गरेर बजारमा पुर्याएर तरकारी बिक्री गरेका थिए । पहिलो वर्षको पहिलो सिजनमा मात्र २७ लाख रुपैयाँको कारोबार भएको उनले सुनाए । तर, दोस्रो वर्षबाट कम हुँदै गएको कृषि खेतीमा अहिले समूहबाट सहभागिता हुनै छोडेको उनले सुनाए । पहिलो वर्ष निकै उत्साह देखियो तर अहिले छैन, उनले भने, सरकारले पनि अनुदान घटाउँदै लग्यो, युवाले पनि छोड्दै गए । अहिले त कार्यक्रम नै बन्द भयो । उनी आफैं अहिले गाउँ कपिलवस्तु झरेका छन् । उनले सुरु गरेको कृषि समूहले सिद्धेश्वर बहुउद्देश्यीय सहकारी खोलेको छ । उनका अनुसार पहिलो वर्ष ५० लाख दिएको मन्त्रालयले दोस्रो वर्ष २५ प्रतिशत, तेस्रो वर्ष ५० र चौथो वर्ष ७५ प्रतिशतले अनुदान रकम कटौती गर्दै गएको थियो । सरकारले दिएको अनुदान रकम बीउ, मल खरिद, टनेल खरिद एवं निर्माण, सिँचाइ कुलो मर्मत, कार्यालय व्यवस्थापन, कृषि तालिमका लागि प्रोजेक्टर, ल्यापटप खरिद, मिनिटिलर खरिद र उत्पादन भएको कृषिजन्य सामग्रीको बजारसम्म ढुवानीमा खर्च हुने मन्त्रालयको मापदण्ड छ । पाणिनि गाउँपालिका अध्यक्ष टेकराज न्यौपानेले अनुदान घट्दै गएपछि त्यसले मापदण्डअनुसारको शीर्षकमा खर्च नपुगेको र किसानले उत्पादनमै चासो दिन छोडेको बताउँदै स्मार्ट कृषि कार्यक्रम गाउँबाटै हराएको बताए । अहिले किसानलेआफ्नै हिसाबले आलु, प्याज उत्पादन गर्ने गरेका छन् तर स्मार्ट कृषिअन्तर्गत केही छैन, उनले भने, अनुदान आउन छोडेको र प्रदेश सरकारको मापदण्डअनुसार उत्पादन गर्दा खर्च पनि उठ्न छोड्यो भन्ने किसानको गुनासो थियो । किसानले सबैतिर अनुदान मात्र खोज्न थालेपछि अहिले गाउँपालिकाले पनि अन्य अनुदान सबै कटौती गरेर उत्पादन गरेको सामग्रीमा मात्र अनुदान दिन थालेपछि किसानले कम लागतमा बढी उत्पादन हुने खेती गर्न थालेको उनले बताए । २०७५ सालमा लुम्बिनी प्रदेश सरकारले जलवायु अनुकूल कृषि प्रणाली, कृषकको आम्दानी दोब्बर वृद्धि, ग्रामीण क्षेत्रमा रोजगारीको अवसर सिर्जना र दिगो खाद्य सुरक्षा कायम गर्ने रणनीतिका साथ स्मार्ट कृषि गाउँ कार्यक्रम सुरु गरेको थियो । कृषि उत्पादनलाई बजारमुखी, व्यावसायिक र आत्मनिर्भर बनाउने पनि कार्यक्रमको उद्देश्य थियो । आव २०७५७६ बाट प्रदेशका ५२ वटै निर्वाचन क्षेत्रमा सुरु गरिएको कार्यक्रम पहिलो वर्ष सफल देखिएपछि दोस्रो र तेस्रो वर्षमा प्रदेशका १ सय ९ वटै स्थानीय तहमा विस्तार गरिएको थियो । तर, स्थानीय तहले अपनत्व नदेखाएको भन्दै युवा किसान नै अहिले कार्यक्रम बन्द गरेर पलायन हुन थालेका छन् । सरकारले हरेक वर्ष नयाँ सुरु हुने कार्यक्रमलाई ५० लाख रुपैयाँ दिने गरेको थियो । स्मार्ट कृषि गाउँ कार्यक्रम सञ्चालन कार्यविधि२०७५ अनुसार एक स्मार्ट कृषि गाउँमा कम्तीमा ५० घरपरिवार सहभागी भएको हुनुपर्ने थियो । त्यस्तै पहाडमा कम्तीमा ५० रोपनी र तराईमा ५० बिघा जमिनमा खेती गरेको हुनुपर्ने थियो । प्रतिघर कम्तीमा पाँच वटा वा प्रतिगाउँ ३ सय वटा गाईभैंसी दुहुनो हुनुपर्ने, माउ भेडाबाख्रा प्रतिघर १० वटा वा प्रतिगाउँ ५ सय वटा हुनुपर्ने थियो । ब्रोइलर कुखुरा १० हजार प्रतिलट वा पाँच लट प्रतिवर्ष प्रतिगाउँ, अन्डा उत्पादन कम्तीमा १० हजार प्रतिदिन हुनुपर्ने कार्यविधिमा उल्लेख रहेको कृषि तथा भूमि व्यवस्था मन्त्रालयका कृषि अर्थ विज्ञ एवं सूचना अधिकारी युवराज ढकालले बताए । कार्यविधिअनुसार मन्त्रालयले गरेको आर्थिक विश्लेषणमा प्रतिकिसानमा १ सय रुपैयाँ लगानी हुँदा ५ सय रुपैयाँको कारोबार हुनुपर्थ्यो । तर, स्मार्ट कृषि कार्यक्रममा ४ वर्षमा लुम्बिनीका १ सय ९ स्थानीय तहमा प्रतिस्थानीय तह १ करोड ३० लाख रुपैयाँ लगानी भएको छ । त्योअनुसार एउटा स्थानीय तहमा ४ वर्षमा ६ करोड ५० लाख रुपैयाँको आर्थिक कारोबार हुनुपर्ने भए पनि त्यो हुन नसकेको अर्थ विज्ञ ढकालले बताए । स्मार्ट कृषि गाउँ कार्यक्रमको उद्देश्यअनुसार उत्पादन भएको भए अहिले लुम्बिनीका सबै स्थानीय तहमा ७ अर्ब ८ करोड ५० लाख रुपैयाँको कारोबार देखिनुपर्थ्यो तर त्यस्तो छैन, उनले भने, मन्त्रालयले दिएको कार्यक्रमलाई स्थानीय तहले स्वामित्व नलिँदा र किसानले अनुदान केन्द्रित कार्यक्रम मात्र गर्दा कार्यक्रम उद्देश्यअनुसार सफल हुन सकेन । चार वर्षको अवधिमा स्मार्ट कृषि कार्यक्रममा मात्र १ अर्ब ४१ करोड ७० लाख रुपैयाँ खर्च भएको उनले बताए ।स्थानीय तह र प्रदेश सांसद दुवै नयाँ आएपछि ४ वर्षदेखि मन्त्रालयले अघि बढाएको कार्यक्रमप्रति चासो दिएनन् । कार्यक्रम छनोट गर्दा सुरुमा स्थानीय तहको समन्वयमा प्रदेशसभा सदस्यमार्फत छनोट हुने गरेको थियो । किसान लागत सहभागितामा सहभागी हुन नखोजेको र अनुदान वास्तविक किसानभन्दा पनि पहुँचवाला व्यक्ति केन्द्रित हुँदा कार्यक्रम सफल हुन नसकेको मन्त्रालयकै एक कर्मचारीले बताए । चार वर्षमा प्रदेशका १ सय ९ वटै स्थानीय तहमा पुगेको मन्त्रालयको सबैभन्दा ठूलो कृषि केन्द्रित कृषि स्मार्ट कार्यक्रम अहिले ३७ वटा स्थानीय तहमा मात्र सञ्चालित छ । गत आवमा ५ वटा बन्द भएको र चालु वर्षमा धेरै बन्द हुने अवस्थामा रहेको सूचना अधिकारी ढकालले बताए ।"
ज्याला नपाउँदा सडक मजदुरको बिचल्ली,"(सिन्धुली) काम गरेको ज्याला नदिएर ठेकेदार सम्पर्कविहीन भएपछि दसैंको मुखमा सडकमा काम गर्ने मजदुरको बिचल्ली भएको छ । कमलामाई नगरपालिका७ हाबेडन्डीदेखि वडा ६ हुँदै वडा ४ को हिरापानी जोड्ने सडक निर्माणमा काम गर्ने २२ जना मजदुर ठेकेदार बेपत्ता भएको भन्दै हारगुहार गरिरहेका छन् । डिभिजन सडक कार्यालय खाल्टेअन्तर्गत ८३ किलोमिटर चक्रपथ निर्माणको ठेक्का कालिकावेदश्री र विकास जेभीले १७ करोड ८१ लाखमा पाएको थियो । कामको जिम्मा लिएका विकास जेभीका सञ्चालक मन्टु भनिने नन्दकिशोर शाह बिलको रकम लिएर सम्पर्कविहीन भएको मजदुरहरूको आरोप छ । २२ जनाको समूहमा काम गरेका तीनपाटन गाउँपालिका११ का खुनबहादुर सिंजालीले काम गरेको पैसाले दसैं खर्च धान्ने आसमा बसेका सबै मजदुरको बिचल्ली भएको बताएका छन् । दसैं सुरु भइसक्यो, हामी ठेकेदार आउने आसमा रित्तो हात बसेका छौं, उनले भने, गाउँ फर्किने अवस्था छैन । हामीलाई काम लगाउनेले मूल ठेकेदार रकम लिएर बेपत्ता भएको भन्छन्, हामी कता जाने केही मेलोपत्तो भएन । एक महिना काम गरेको १८ हजार भुक्तानी पाउनुपर्ने रकम उपलब्ध नहुँदा बालबच्चालाई कपडा किन्नसमेत नपाएको मजदुर सरिता देवकोटाले बताइन् । घरमा छोराछोरी लुगा कहिले ल्याइदिने भनेर गनगन गर्छन्, उनले भनिन्, यता आफूले पैसा पाएको छैन, दसैं नै खल्लो हुने भयो । जेभीका सञ्चालक शाहले सडक निर्माणको काम दोहोरो कागज गरेर दुधौली नगरपालिकाका अंशु नेसनल इन्टरप्राइजेजका प्रोप्राइटर अंशु गिरीलाई जिम्मा दिएका थिए । उनीहरूबीच बिलको १० प्रतिशत शाहलाई दिने र कामको जिम्मा गिरीको हुने गरी दोहोरो कागज बनाएका थिए । गिरीले जेभीका सञ्चालक शाहले रकम लिएर भागेपछि मजदुरलाई भुक्तानी गर्न नसकेको बताएका छन् । डिभिजन कार्यालयबाट ९१ लाख रुपैयाँ भुक्तानी लिएर फोन स्विच अफ गरी बसेकाले मजदुरलाई भुक्तानी दिन नसक्दा आफू पनि समस्यामा परेको गिरीले दाबी गरे । मजदुर आएर दैनिक पैसा मागेर मलाई घेरेका छन्, उनले भने, जेभी सञ्चालक शाह पैसा लिएर फरार छन् ।जेभी सञ्चालक शाहलाई खोज्न भुक्तानी पाउनुपर्ने मजदुरलाई साथमा लिएर सिरहास्थित लहान घरमा पुग्दासमेत नभेटिएको उनको भनाइ छ । डिभिजन सडक कार्यालय प्रमुख सुरेन्द्र गौतम र लेखाका कर्मचारीको मिलेमतोमा दोहोरो सहमतिको कागज पेस गर्दासमेत आफूलाई थाहै नदिएर भुक्तानी दिएको भन्दै मजदुरलाई खाली हात बनाएर दुःख दिने काम भएको गिरीले बताएका छन् । २७ लाख ६१ हजार रुपैयाँ जेभी सञ्चालक शाहबाट आफूले भुक्तानी पाउनुपर्ने र मजदुरलाई दिनुपर्ने ५ लाख हाराहारी रहेको गिरीले जनाए । २०८१ असार मसान्तमा कालोपत्रसहित सडक निर्माणको काम सक्नुपर्ने सम्झौता रहेकोमा हालसम्म ७ प्रतिशत मात्रै काम भएको छ । तारजालीको काम नै नहुँदासमेत बिल बनाएर सञ्चालक शाहले कार्यालयको मिलेमतोमा भुक्तानी लिएको छ । कान्तिपुरले सम्पर्क गर्न प्रयास गर्दा डिभिजन कार्यालय प्रमुख गौतम र जेभी सञ्चालक शाह सम्पर्कमा आएनन् । मजदुरले रकम नपाएकोबारे कम्पनीका जेभीको अर्को कम्पनी कालिका कन्स्ट्रक्सनका प्रतिनिधि प्रकाश करेलले बैंक ग्यारेन्टी तानेर ठेक्का तोडेमा मात्रै आफूहरूको दायित्व हुने बताए । कालिका कन्स्ट्रक्सन राप्रपा सांसद तथा पूर्वमन्त्री विक्रम पाण्डेको कम्पनी हो । गिरीले कार्यालयको मिलेमतोमा आफूलाई थाहै नदिई शाहलाई भुक्तानी गरेको भन्दै सोमबार जिल्ला प्रहरीमा उजुरी दिएका छन् । यसबारे सिन्धुलीका एसपी राजकुमार सिलवालले दुवै पक्षलाई बोलाएर मजदुरको ज्याला दसैंअघि नै भुक्तानी गराउने गरी पहल भइरहेको बताए ।"
अमूल्य मानवजीवनको सुरक्षा गर्न भइरहेको घातक ढिलाइ,"इजरायल र प्यालेस्टाइनी कट्टरपन्थी हमासबीच जारी युद्ध ११ दिन पुग्दा मानवीय क्षति अनियन्त्रित देखिएको छ । युद्धमा चार हजारभन्दा बढीको मृत्यु भइसकेको छ भने १४ हजारभन्दा बढी घाइते भएका छन् । ज्यान गुमाउने र घाइते हुनेमा युद्धमा सामेल नै नभएका सर्वसाधारणको संख्या अधिक छ, त्यसमा बालबालिकासमेत छन् । घाइतेहरू उपचार सेवाबाट पनि वञ्चित छन् । यो मानवीय त्रासदी रोक्न र संवादबाट समाधान खोज्न ढिलाइ भइरहेको छ । हरेक सेकेन्ड अमूल्य मानवजीवन ढलिरहेकाले यो ढिलाइ घातक छ । युद्ध सुरु भएयता १० लाखभन्दा बढी प्यालेस्टाइनी सर्वसाधारण विस्थापित भइसकेका छन् र विस्थापनको क्रम जारी छ । इजरायलको नाकाबन्दीका कारण खाद्यान्न, पानी, इन्धनसमेतको अभावले गाजा क्षेत्रमा रहेका सर्वसाधारण छटपटिन थालेका छन् । इजरायलले हमासलाई निमिट्यान्न पार्न यो युद्ध भइरहेको अभिव्यक्ति दिइरहेको छ तर युद्धमा सामेल नै नभएका प्यालेस्टाइनीको जीवन बर्बाद भइरहेको छ । मानवीय सहायता आपूर्तिका लागि संयुक्त राष्ट्रसंघसहित अन्तर्राष्ट्रिय समुदायले गरिरहेको आग्रह पनि इजरालयले बेवास्ता गरिरहेको छ । हमासले अघिल्लो शनिबार बिहान इजरायलमाथि रकेट प्रहार गर्नुका साथै इजरायली भूमिमा प्रवेश गरेर निहत्था सर्वसाधारणमाथि गोली चलाएको थियो । त्यतिमात्र होइन, इजरायली तथा तेस्रो मुलुकका नागरिक अहिले पनि हमासको नियन्त्रणमा छन् । यो आक्रमणको सभ्य दुनियाँले एक स्वरले निन्दा गरेको छ, यस्तो मानवताविरोधी अपराधका दोषी दण्डित हुनुपर्छ भन्नेमा कहींकतै शंका छैन । तर, सीमित अपराधीलाई सजाय दिने प्रक्रियामा असीमित सर्वसाधारणको जीवनको मूल्य लिनु अर्को अपराध हुनेछ । त्यसैले संसार अहिले भनिरहेको छ सबै प्यालेस्टाइनीहरू हमास होइनन् । हमासलाई कारबाही गर्ने भनेर सर्वसाधारणको घर, प्रार्थनालय, विद्यालय र अस्पतालमा हमला गर्न मिल्दैन । त्यस्तो युद्धलाई संसारको कुनै पनि राष्ट्रले समर्थन गर्न मिल्दैन । पछिल्लो पटक मंगलबार राति गाजाको अल अली अरब अस्पतालमा भएको बम हमलापछि विश्व तरंगित छ । विस्फोटमा कम्तीमा पाँच सयको ज्यान गएको भन्ने खबर आएदेखि नै प्यालेस्टाइनी सर्वसाधारणप्रति सहाभूति राख्नेहरूले प्रदर्शन गरेका छन् । लेबनान, जोर्डन, सिरिया, टर्कीलगायत आसपासका मुलुकमा प्रदर्शन चर्को बन्दै गएको छ । अल अली अरब अस्पतालमा कसले हमला गरायो र क्षति कति भयो भन्नेबारेमा स्वतन्त्र पुष्टि भने भइसकेको छैन । हमास र मुस्लिम मुलुकहरूले इजरायललाई सिधै आरोप लगाएका छन् । अर्कातिर प्यालेस्टाइनी इस्लामिक जिहाद समूहको रकेट प्रक्षेपण असफल हुँदा अस्पतालमा विस्फोट भएको इजरायलको दाबी छ । हमासले आश्रय लिएको आशंका गर्दै इजरायलले उक्त अस्पताल खाली गराउन एक सातादेखि चेतावनी दिँदै थियो । त्यही कारण विस्फोटमा इजरायलकै हात रहेको संशय धेरैमा देखिन्छ । जसले जुन नियत राखेको भए पनि अस्पतालमा आक्रमण मानवताविरोधी अपराध हो । इजरायलको पूर्ण समर्थनमा उत्रिएको अमेरिकाले भूमध्यसागर क्षेत्रमा युद्धपोत र लडाकु विमान तैनाथ गरिसकेको छ । अमेरिकी राष्ट्रपति जो बाइडेनले बुधबार इजरायल पुगेरै प्रधानमन्त्री बेन्जामिन नेतान्याहुलाई थप ढाडस दिएका छन् । उता इजरायली सेनाले प्यालेस्टाइनमा स्थलगत आक्रमण सुरु गरेमा र त्यसमा अमेरिका पनि सामेल भयो भने आफू मूकदर्शक नबस्ने भनेर इरानले चेतावनी दिइरहेको छ । यो आफैंमा कहालीलाग्दो अवस्था हो । क्षेत्रीय र वैश्विक ध्रुवीकरण बढ्दै जाँदा युद्धले कुन रूप लिने हो भन्न सकिने अवस्था छैन । यस्तो युद्ध तन्किँदै जाँदा बालबालिका, महिलालगायत निहत्था नागरिकको सुरक्षा चिन्ता चुलिएको छ ।इजरायलले खाद्यान्न, इन्धन, पानी, औषधिलगायत अत्यावश्यक सामग्रीको आपूर्ति बन्द गरिदिएपछि गाजा क्षेत्रमा जनजीवन कष्टकर बन्दै गएको छ । अझ, हमासविरुद्ध स्थलगत आक्रमणमा उत्रने जनाउँदै इजरायलले गाजाको उत्तरी क्षेत्र खाली गराउन चेतावनी दिएपछि घर छाडेर हिँड्न बाध्य भएकाहरूको यात्रा गन्तव्यविहीन छ । हजारौं सर्वसाधारण इजिप्ट छिर्ने आसमा राफाह नाकामा अलपत्र छन् । राफाह नाकाबाट मानवीय सहायता सामग्री गाजातर्फ आपूर्ति गर्न संयुक्त राष्ट्रसंघ लगायतका निकायले गरिरहेको पहललाई इजरायलले बेवास्ता गरिरहेको छ । खाद्यान्न र उपचार अभावमा छटपटाइरहेका नागरिकलाई अन्तर्राष्ट्रिय समुदायको मानवीय सहयोगबाट वञ्चित गरिनु दुःखद छ । अझ विडम्बना, मानवीय आधारमा युद्धविरामका लागि राष्ट्रसंघ सुरक्षा परिषद्मा रुसले राखेको प्रस्ताव अमेरिका, बेलायत, फ्रान्स र जापानले विपक्षमा मतदान गरेपछि अस्वीकृत भएको छ । इजरायलले गाजा कब्जा गर्ने उद्देश्य नरहेको र हमासलाई मात्र लक्षित गरेको बारम्बार बताइरहेको छ । प्रधानमन्त्री नेतान्याहुले बुधबार मात्रै अमेरिकी राष्ट्रपति बाइडेनसँगको भेटमा हमासविरुद्धको युद्ध मा सर्वसाधारणको जीवनरक्षाको प्रतिबद्धता जनाएका छन् । यो इजरायलको प्रतिबद्धताको विषय मात्र होइन, युद्धसम्बन्धी अन्तर्राष्ट्रिय कानुनको विषय पनि हो । यसको मूल्यांकन बाइडेनले गरेर पुग्दैन, विश्व पनि संवेदनशील भएर हेरिरहेको छ । त्यसैले अन्तर्राष्ट्रिय समुदायले आगोमा घिउ थप्नेभन्दा पनि युद्धविराम र शान्तिवार्ताका लागि दबाब सिर्जना गर्नुपर्छ । इजरायलले गाजा क्षेत्रमा मानवीय सहायता आपूर्ति तत्काल खुला गर्नुपर्छ । त्यस्तै, युद्धविराम गरेर वार्तामार्फत स्थायी शान्तिको उपाय खोजी गर्नुपर्छ । इजरायल र प्यालेस्टाइनबीचको समस्या साढे सात दशकदेखि बल्झिँदै आएको हुनाले समाधान सजिलो देखिँदैन तर असम्भव छैन । कुनै पनि शक्तिका लागि मानवताको रक्षा सर्वोपरि हो । इजरायली प्रधानमन्त्री इत्ज्याक रोविन र प्यालेस्टाइनी नेता यासेर अराफत पालामा एउटा पहल भएको थियो, रोविन र अराफतको बाटोबाट मानवता जोगिन्छ, अन्यथा नासिन्छ ।"
हचुवामा टीकाको साइत निर्धारण,"पञ्चाङ्ग निर्णायक समितिले दसैंको टीकाको साइत सुनाएर ज्योतिष पढेकालाई लाजमर्दो बनाएको छ । बिहान ११ बजेर २ मिनेटमा धनु लग्न, कुम्भ राशि बनाएर साइत सम्प्रेषण गरिएको छ । एकातिर शनि चन्द्र योग र अर्कोतिर सूर्य मङ्गल बुधको योग पारेर साइत पारिएको छ । एक त दसैंको टीका ग्रहण दिउँसो गर्नै हुँदैन । धर्मसिन्धु वा निर्णयसिन्धुमा स्पष्ट लेखिएको छ इषत्सन्ध्यामतिक्रान्तः किञ्चिदुद्भिन्न तारकः । विजयो नाम लोकायां सर्व कार्यार्थ सिद्धि दः ।अर्थात् सन्ध्याकालमा जब तारा उदय हुन्छ तब विजया दशमी सार्थक हुन्छ, किनकि अपराह्न अपराजिता अर्थात् सो दिन अपराजिता देवीको अपराह्न (१२ बजेपछि) मा पूजा गरेर देवीको विसर्जन गरेपछि देवीको प्रसादका रूपमा टीका ग्रहण गरिने हुँदा टीका सन्ध्याकालमा गर्नु भनी उल्लेख गरिएको हो । दसैंमा टीका बनाउँदा अधिक रातो अबिरको प्रयोग हुन्छ, दिनमा रातो टीका लगाउँदा मङ्गल ग्रहको अधिकतम करेन्ट प्रवाह हुन गई अनेक प्रकारका दुष्परिणाम आउन सक्ने हुनाले साँझमा टीका ग्रहण गर्नु गराउनु भनिएको हो । अर्को श्लोकमा पनि भनिएको छ आश्विनस्य सितेपक्षे दशम्याम् तारकोदय । स काले विजयो ज्ञेया सर्वकायार्थ सिद्धये । यसले पनि आकाशमा तारा उदय भएपछि मात्र टीका ग्रहण गर्नु गराउनु भनी निर्देश गरेको छ । साथसाथै, उदये दशमी किञ्चित्सम्पूर्णैकादशी यदि । श्रवणर्क्ष यदा काले सा तिथिर्विजयाभिदम् । अर्थात् उदयमा अलिकति दशमी छ र अरु सम्पूर्ण एकादशी भए पनि श्रवण नक्षत्र पाइए सोही दिन टीका ग्रहण गर्नु, श्रवणले रहित विजया हुदैन भनिएको छ । यसो हुदा कात्तिक ६ गते श्रवण नक्षत्र पारेर टीका ग्रहणको साइत गर्नु उत्तम हुन्छ । किन कि श्रवण नक्षत्रमा चन्द्रमा सेता वर्णका हुन्छन्, तसर्थ रातो टीका लगाए पनि चन्द्रमाले सेतै रङ प्रक्षेपण गर्छ भन्ने अर्थले त्यसो भनिएको हो । अलिकति धर्मशास्त्र र ज्योतिष पढेको जो कोहीले बुझ्न त्यति गाह्रो छैन । धर्म तथा निर्णयसिन्धुले नवमीमा श्रवण नक्षत्र पाइए साँझमा र एकादशीमा श्रवण पाइए बिहानको साइतमा टीका लगाउनु भनेको छ । तर समितिले दिएको समय धनिष्ठा नक्षत्रको तेस्रो पाउ अर्थात् गे अक्षरतिर पुर्याएको छ । यस्तो साइतमा टीका लगाउँदा जनतालाई कष्ट, विद्रोह, लडाइँ झगडा, मरिमराउ पनि हुन सक्छ । कमसे कम समितिमा सरकारले गणित र धर्मशास्त्र जानेको मान्छे लगेको भए यस विषयमा बहस छलफल आदि हुने थियो । कुनै नियमलाई आधार नबनाई आफ्नो मनोमानी र हचुवाको भरमा समितिले साइत निकालेको छ, यसमा सबैले होसियारी अपनाउनु राम्रो हुनेछ । यस्तो बेला अक्षतामा केसरी बढी हालेर रातो अलिकति मात्र प्रयोग गर्नुपर्छ, अथवा पहेंलो टीका मात्र ग्रहण गर्नु यथोचित हुनेछ । पात्रो बनाउँदा सङ्क्रान्ति बिगार्ने (पोहोर असोज ३१ छ, यसपल्ट ३० छ) र टीकाको साइत पनि दिन नसक्ने समितिलाई सरकारले किन राखिराख्छ ? आश्चर्यको विषय भएको छ । ज्यो रत्ननिधि रेग्मी 'शुक्राचार्य महाकवि देवकोटा आश्रम, काठमाडौं"
नेपाल एसियाकै गरिब देश !,"एसियाकै गरिब देशको सूचीमा नेपाल कसरी पर्यो ? यसको जवाफ नेताहरूको अकर्मण्यता हो भन्दा फरक पर्दैन । एसियाकै धनी देशको सूचीमा पर्न सक्ने नेपाल आज गरिब देशको सूचीमा त्यो पनि अग्रस्थानमा परेको सुन्दा दुःख लाग्छ । जनताले नेतालाई देशको कार्यभार सुम्पेका थिए, नेताले त्यो जिम्मेवारी बोध गर्न सकेनन् । जनताले देश बनाऊ भनेका थिए, नेताले आफू र आफन्त बनाउन थाले । प्रजातन्त्र आएको तीन दशकमा देशको आर्थिक अवस्था खोक्रो बन्यो । देशको ढुकुटी नेता पाल्दै सकियो । आर्थिक पाटो कमजोर बन्दै गयो । कर्मचारीलाई तलब खुवाउन नसक्ने अवस्था सृजना हुँदै गयो । नेताहरूको राजनीति खिचातानीले देशको अवस्था नाजुक बन्दै गएको हो भन्दा फरक पर्दैन । यही अवस्था रहने हो भने चाँडै असफल राष्ट्रको सूचीमा सूचीकृत नहोला भन्ने छैन । नेतालाई देशभन्दा कुर्सी प्यारो छ अनि देशको अवस्था नाजुक नभए के हुन्छ ? राजनीति नीतिले होइन नेताको लहडमा चल्यो, जसका कारण देशमा सशासन होइन, भ्रष्टाचार बढ्यो । विधिको साशनको उल्लंघन नेताबाट हुँदै गयो । देश बनाउन भनेर आएका नेता आफू बन्दै ठिक छ अनि देश कसरी बनोस् । नेताज्यू, तपाईंहरूले देश विकासका लागि धेरै गर्नुभयो, अब धेरै नगर्नु होला भन्ने बेला आयो । पुरुषोत्तम घिमिरे, जोरपाटी, काठमाडौं"
चिनी किन हाहाकार ?,"नेपालीको महान् चाडपर्व दसैं, तिहार, छठको मुखमा बजारमा चिनीको कहालिलाग्दो अभाव हाहाकार हुँदा हामी उपभोक्तामाथि पीडा थपिएको छ । चिनीको अति आवश्यक पर्ने र बजारमा ज्यादै बिक्री हुने समय नै दसैं, तिहार, छठ पर्व हो । बिहानै पिउनुपर्ने चियादेखि लिएर मिठाई र अन्य परिकार बनाउन आवश्यक पर्ने चिनी एक महिनाअघिदेखि नै बजार एवं सरकारले खोलेका सुपथ मूल्यको पसलमा समेत पाइन छाडेको थियो । कहींकतै पाइहाले पनि एकदुई किलो पाइने, त्यही पनि लाइनमा बसेर त्यसमाथि मूल्य सुन्दैमा जिब्रो तन्काउनुपर्ने स्थिति छ । गत वर्ष यस समयमा प्रतिकिलो ९० देखि १०० रुपैयाँसम्ममा चिनी पाइन्थ्यो तर अहिले १३० देखि १५० सम्ममा किन्नुपरेको छ । सरकारले समयमै ध्यान नदिँदा चिनीको अभाव हुन पुगेको हो । ठूला व्यापारी व्यावसायीले बढी मूल्यमा बेच्न पाइन्छ कि भनेर लुकाएर बजारमा अभाव बनाइरहेका छन् । सरकारी बजार अनुगमनले ठूला व्यापारीहरूको घर, गोदाम एवं पसलमा कडा रूपमा अनुगमन गर्ने नै हो भने चिनी बजारमा छेलोखेलो हुन सक्छ । अनुगमनमा सम्बन्धित निकायको ध्यान जाओस् । तिलप्रसाद न्यौपाने, माछापोखरी चोक, काठमाडौं"
महँगी नियन्त्रण गर,"सरकारी कर्मचारीको आर्थिक मोह, बिचौलियाको मनोमानी र व्यवसायीको बढी कमाउने महत्त्वाकांक्षाका कारण आम नागरिकको दैनिकी कष्टकर बन्दै गएको छ । डरलाग्दो आर्थिक मन्दी, गुम्दै गरेको रोजगारी घट्दै गइरहेको आम्दानी एकातर्फ छ भने सोच्नै नसक्ने गरी बढेको खाद्य सामग्रीको बजार भाउको मारमा परेका आम नागरिक परेका छन् । सरकार दसैं केन्द्रित अनुगमन गर्छ । सामान्य सटरहरूमा मुस्किलले दैनिक ४,५ हजारको व्यापार गर्ने पसलमा अनुगमन हुन्छ, जसको बढेको बजार भाउ नियन्त्रणमा कुनै भूमिका रहँदैन । कालीमाटी, बल्खु वरपरका ठूला व्यवसायीको अखडा अनुगमनकर्ताले देख्दैनन् । अन्तर्राष्ट्रिय बजारबाट नेपालमा खाद्य सामग्री आयात गर्नेको अफिस गोदाम कहाँ होला, कहाँबाट नेपालमा यी सामग्री भित्रिन्छन् ? कति दरमा आइपुग्छ ? साँच्चै व्यवसायीले कति मुनाफा पाउनुपर्छ ? उनीहरूले कति लिइरहेका छन् ? यी विषयमा सरकारलाई सोच्ने फुर्सद नै नहोला । अराजक बजार नियन्त्रण गर्ने हो भने मुहान अर्थात् मुख्य व्यवसायीलाई नियमन गर्नुपर्छ । रामकृष्ण बराल, जोरपाटी, काठमाडौं"
सञ्जालले बढाएको ध्रुवीकरण,"गुन्जायमान सदन र शोधित सूचनाका पोका इन्टरनेटमा अहिले एक सेकेन्डभित्र लाखौं फोटा, भिडियो, पोस्ट, कमेन्ट, लाइक र सेयरको वर्षा हुन्छ । सूचनाको यस्तो गोलाबारीमा मानिस कुन कुरा हेर्नेनहेर्ने, पढ्नेनपढ्ने, कसलाई साथी बनाउनेनबनाउने, कसलाई पछ्याउनेनपछ्याउनेबिचको द्विविधा पर्छ । त्यस्तो अवस्थामा मानिसले सबैलाई हेर्न, पढ्न, साथी बनाउन र पछ्याउन सक्दैन र केहीलाई रोज्नुपर्ने हुन्छ । र, हाम्रो रोजाइमा त्यही पर्छ जसका बारेमा हामी जानकार हुन्छौं । हामी त्यस्ता प्रयोगकर्तालाई पछ्याउँछौं, जसको विचार र दृष्टिकोण आफ्नोसँग मिल्दछ । थप, सञ्जालका एल्गोरिदमले गर्ने सिफारिस पनि त्यस्तै हुनाले एकैनासका भाव, विचार र दृष्टिकोण भएकाहरूको सजातीय झुन्ड खडा गरेर हामीले सञ्जालभित्र गुन्जायमान सदन (इको च्याम्बर) को निर्माण गरिरहेका हुन्छौं । जसरी गुन्जायमान सदनभित्र कराउँदा त्यसका भित्ताहरूमा ध्वनि ठोक्किएर प्रतिध्वनि चर्को सुनिन्छ, त्यसरी नै सञ्जालका सजातीय सदस्यहरूले केही पोस्ट गर्दा अन्य सदस्यले सेयर र लाइक गरी त्यसलाई चर्को (भाइरल) बनाउँछन् । त्यसरी सञ्जालमा निर्मित गुन्जायमान सदनभित्र छिरेपछि मान्छेले आफ्नो पूर्वाग्रहलाई पुष्टि गर्ने सूचना र विचार झन् ैविराट् स्वरूपमा देख्छ । त्यसकारण सञ्जालभित्रका गुन्जायमान सदनहरूले मान्छेको पूर्वाग्रहको पुनर्पुष्टि गर्न र मिथ्या सूचना फैलाउन सहयोग गर्दछन् । र नतिजा, मान्छेलाई विचारका आधारमा थप ध्रुवीकृत गर्दै लैजान्छन् । धेरैलाई लाग्छ, सञ्जालमा आफूले देखेको कुरा अरुले पनि देखेका हुन्छन्Ù गुगलमा आफूले खोज्दा भेटेका कुरा अरुले पनि भेटेका हुन्छन् । तर गुगलले प्रयोगकर्ताको ब्राउजरको इतिहास र पूर्वखोजको अभिलेखका आधारमा मानिसैपिच्छे फरक सूचना दिने गर्दछ । गुगल मात्र होइन, फेसबुक, ट्वीटर र युट्युबका एल्गोरिदमले यसरी नै काम गर्ने खुलासा एली पारिसरले आफ्नो पुस्तक द फिल्टर बबल ः ह्वाट द इन्टरनेट इज हाइडिङ फ्रम यु मा गरेका छन् । उनका अनुसार, सञ्जालका एल्गोरिदमहरूले मान्छेलाई विविध सूचना, फरक सन्दर्भका कुराहरू पस्कनेभन्दा मानिसको दृष्टिकोण, विचार र रुचिसँग मिल्ने कुराहरू मात्रै खोजेर दिने र त्यस्ता कुराहरूको मात्रै सिफारिस गर्ने गर्दछन्, जसको पत्तो प्रयोगकर्ताहरूलाई हुँदैन । यसलाई पारिसरले फिल्टर बबल (शोधित सूचनाका पोका) नाम दिएका छन् । यसरी सञ्जालका एल्गोरिदमहरूले प्रयोगकर्ताहरूलाई फरक दृष्टिकोण, भिन्न सन्दर्भ र विविध सूचनाबाट वञ्चित गराएर प्रयोगकर्ताको पूर्वाग्रह मेटाउनुको साटो त्यसलाई पटकपटक पुनर्पुष्टि गर्न सहयोग पुर्याइरहेको हुन्छ । र, नतिजामा मानिस आफ्नो बुझाइप्रति झनै पूर्वाग्रही र दृष्टिकोणप्रति कठोर बन्दै जान्छ । त्यसकारण सामाजिक सञ्जालले मानिसहरूलाई एकातिर आफूजस्तै सजातीयहरूको भीड (इको च्याम्बर) मा हुत्याएको हुन्छ भने, अर्कातिर शोधित सूचनाको पोको (फिल्टर बबल) मात्र पस्किएर थप ध्रुवीकृत बनाएको हुन्छ । सन् २०१९ मा अमेरिकाको पिउ रिसर्च सेन्टरले गरेको अध्ययनले वैचारिक मान्यताअनुसार, ट्वीटरको प्रयोग फरक हुने देखाएको थियो । अनुसन्धानमा सामेल ६ प्रतिशत अतिवादीले कुल ट्वीटको २० प्रतिशत हिस्सा ओगटेका थिए र उनीहरूका ७३ प्रतिशत ट्वीट राजनीतिक आक्रोशसँग सम्बन्धित थिए । यसको अर्थ ट्वीटरमा अतिवादीहरूले मध्यपन्थी विचार राख्नेका तुलनामा कैयौं गुणा बढी ट्वीट गर्ने हुनाले उनीहरू मुखर देखिन्छन् । र, उनीहरूले ध्रुवीकरण बढाउने ट्वीट गर्ने गर्दछन्, जसलाई एल्गोरिदमले बढावा दिन्छ । नेपालका सन्दर्भमा यस्तो अध्ययन नभए पनि सम्भवतः त्यही कुरा सत्य हुन सक्छ किनभने नेपाली ट्वीटर जगत्मा पनि अतिवादी स्वर चर्को र मध्यपन्थी स्वर मलिन सुनिन्छ । तर यही अनुसन्धानको अर्को पाटो के हो भने, ठूलो हिस्साका मध्यपन्थीहरू चुप बस्ने र अतिवादीहरूले बढी कन्टेन्ट उत्पादन गर्ने हुनाले त्यहाँ चरम ध्रुवीकरण देखिए पनि त्यसले वास्तविक मतको प्रतिनिधित्व भने गर्दैन । अर्थात्, अक्सर ट्वीटरमा देखिने ध्रुवीकरण धरातलको यथार्थभन्दा भिन्न अवास्तविक ध्रुवीकरण (फल्स पोलराइजेसन) हुन्छ । अन्त्यमा, कुनै एजेन्डामा समविचार राख्ने व्यक्तिलाई मात्रै सामूहिक छलफलमा समावेश गराउने हो भने छलफलपछि त्यसमा सामेल व्यक्तिहरूको पूर्वनिर्धारित मान्यता थप दृढ बन्छ । वा भनौं, व्यक्ति आफ्नो ध्रुवतिर थप धकेलिन्छ । तर जसरी सिक्काका दुई पाटा हुन्छन्, हरेक कुराको अर्को पाटो पनि हुन्छ । त्यसलाई बुझ्न एकअर्कासँग सजातीय भीडको मोर्चा बनाएर सञ्जालमा भिड्नुभन्दा आफ्नो इको च्याम्बरबाट निस्कने चेष्टा गर्नुपर्दछ जसले हामीलाई फरक विचार राख्नेप्रति सहिष्णु बनाउन सहयोग गर्दछ । कुनै कुरालाई बहुआयामिक प्रमाण जुटाएर समग्रतामा हेर्ने हो भने मात्रै सुसूचित निर्णय गर्न सकिन्छ र ध्रुवीकरण रोक्न सकिन्छ ।"
'खुला जेल मा बमवर्षा र मूकदर्शक 'लोकतान्त्रिक विश्व,"सम्भवतः आधुनिक विश्वको सबैभन्दा लामो युद्धविभीषिकाको अनवरत मैदान हो प्यालेस्टाइन । सन् १९४६ यताको समयलाई मात्र गणना गर्ने हो भने पनि २००७ देखि विश्वमानचित्रमा प्यालेस्टाइन गायब भएको छ । त्यो क्षेत्र इजरायल र इजरायल अधीनस्थ गाजापट्टी र वेस्ट ब्यांकका रूपमा छ । पछिल्लो डेढ दशक विश्वभरिका मिडिया र लोकतन्त्रको लोकगीतमा रम्ने समुदायकै शब्दमा, २३ लाखभन्दा बढी जनसंख्या बसोबास गरिरेहको जम्माजम्मी ४५ वर्गकिमि क्षेत्रफलको गाजापट्टी दर्दनाक खुला जेल हो । अमेरिकी मानव अधिकारवादी संस्था ह्युमन राइट वाचका अनुसार, सन् २००७ देखि इजरायलले लगाएको नाकाबन्दीका कारण गाजामा हुर्केका अधिकांश प्यालेस्टाइनीले ४५ वर्गकिमिको गाजापट्टी कहिल्यै छोडेका छैनन् । २५ वर्षदेखि इजरायलले गाजाका बासिन्दाहरूको आवतजावतमा प्रतिबन्ध लगाएको छ । २००७ जूनदेखि, जब हमासले फतेहको नेतृत्वमा रहेको प्यालेस्टाइनी प्राधिकरण (पीए) बाट गाजा नियन्त्रण लिएको थियो, त्यसयता गाजा प्रायः बन्द छ । यस्तो अवस्थाको गाजामा हमासलाई आधुनिकतम हातहतियार, रकेटलगायतका विस्फोटक पदार्थको आयात, भण्डारण र आत्मघाती लडाकु बनाउने सुविधा र प्रेरणा कसले उपलब्ध गराइरहेको थियो ? इजरायली सत्ताले नै हमासलाई यी सबै प्रपञ्च गर्न सघाएको तथ्य खोज्न कुनै पुस्तक, खुफिया रिपोर्ट वा मिडियाका पुराना फाइल पल्टाउनु पर्दैन । गाजामा २५ वर्षदेखि इजरायली सत्ता र सेनाको प्रत्यक्ष नियन्त्रणमा (रेखदेख र अनुगमन मात्र भएको) थिएन कि, एउटा कैदी गृहमा पहराजस्तै दिएर मृत्युको मुखमा धकेलिएको थियो । त्यस्तो स्थितिबाट हमासले अक्टोबार ७ मा दुनियाँभरको खुफियातन्त्रले चक्मा खाएको शैलीमा इजरायलको किबुज सहरमा बर्बरतापूर्ण आक्रमण गर्छ अनि इजरायली सत्ताले मृतकका शव उठाउन नपाउँदै गाजापट्टीमा प्यालेस्टाइनीहरूलाई धरतीबाटै नामेट पार्ने भन्दै बमबारी सुरु गर्दछ भने यो घटनाको रिहर्सल र अभ्यास इजरायलले नै गरेको थिएन भन्ने अर्थ लाग्छ र ? यस्ता प्रश्नहरू निर्भीकतापूर्वक तेलअभिभका स्थापित मिडियाहरूले नै प्रधानमन्त्री नेतान्याहुलाई गरिरहेका छन् । गाजामा व्यापक प्रतिबन्धले २० लाखभन्दा बढी बासिन्दाहरूलाई जीवन राम्रो बनाउने अवसरबाट वञ्चित गरेको छ । इजरायली प्रतिबन्धले गाजाको अर्थतन्त्रलाई ध्वस्त पारेको छ, प्यालेस्टाइनी जनताको मुटुमा प्रहार गरेको छ । इजरायली अधिकारीहरूको रंगभेद र लाखौं प्यालेस्टाइनीविरुद्धको यातना मानवताविरुद्धको अपराधको एक अंश हो । ह्युमन राइट्स वाचका इजरायलप्यालेस्टाइन निर्देशक ओमार शाकिरले भनेका छन्, इजिप्टको सहयोगमा इजरायलले गाजालाई खुला जेलमा परिणत गरेको छ । कोभिड महामारी सुरु भएको दुई वर्षपछि विश्वभरका धेरै मानिस फेरि यात्रा गरिरहेका छन्, तर गाजाका २० लाखभन्दा बढी प्यालेस्टाइनीहरू १५ वर्ष पुरानो नाकाबन्दीमा रहन विवश छन् । इजरायली सैनिकले प्यालेस्टाइनी (अरबीहरू) लाई गोली हानिरहेका छन्, मानिसहरूलाई पिटिरहेका छन्, लात हानेका छन् । कसैको घरमा बुलडोजर चलाइएको छ । एनजीआको कार्यालयमा छापा मारिएको छ । केही इजरायली सैनिकहरूले केही प्यालेस्टाइनी बच्चाहरूलाई मध्यरातमा उनीहरूको फोटो खिच्दा चिज भन्न आदेश दिइरहेका छन् । यो एक वर्ष पहिले अमेरिकी मानव अधिकारवादी संस्थाले नै जारी गरेको वक्तव्यको एक अंश हो । इजरायलले सन् १९६७ को छदिने युद्धबाट गाजालाई इजिप्टबाट हत्याउँदै बन्दीगृह बनाएको हो । इजरायलले गाजामा १९६७ देखि २००५ बीच जबर्जस्ती २१ वटा इजरायली बस्ती बसालेर प्यालेस्टाइनीहरूको भूमि कब्जा गरेको हो । प्यालेस्टाइनी बासिन्दाहरूलाई जबर्जस्ती त्यहाँबाट धपाइएको थियो । त्यो समय पनि इजरायली अतिक्रमण र विस्थापनविरुद्ध हिंसात्मक र अहिंसात्मक प्यालेस्टाइनी प्रतिरोध जारी नै थियो । २००५ मा इजरायल गाजापट्टीबाट आफ्नो सेना फिर्ता गर्न बाध्य भयो । त्यसको बदलामा दुई वर्षसम्म इजरायलले विभिन्न बहानामा गाजामाथि मानिस र सामानको आवतजावतमा अस्थायी नाकाबन्दी लगाएको थियो । सन् २००७ मा गाजामा हमास सत्तामा आएपछि इजरायलले उक्त क्षेत्रमा स्थायी नाकाबन्दी लगाएको हो । गाजासँग सीमा जोडिएको इजिप्ट पनि नाकाबन्दीको भागीदार बन्यो । इजरायली सेनाको अनुमतिबिना नागरिकहरू गाजाभित्र वा बाहिर जान नपाउने भए । न्यूनतम जीवनयापनका सामान र सहायताको आवागमनमा समेत अत्यधिक प्रतिबन्ध लगाइयो । इजरायलले लगाएको जमिन, हवाई र समुद्री नाकाबन्दीले अरबीहरूको मातृभूमि रहेको गाजाको जीवनलाई नरकतुल्य बनाएको थियो । प्यालेस्टाइनीहरू विनाशकारी दमन, भोकमरी र अभावले तड्पेको घटनालाई अन्तर्राष्ट्रिय मानव अधिकारवादी समूहहरू र संयुक्त राष्ट्रसंघले जतिसुकै निन्दा गरे पनि इजरायलले सुरक्षाका लागि भन्दै लगाएको नाकाबन्दीलाई अमेरिकी सत्ताको सहयोगमा जारी राख्दै आएको सर्वविदितै छ । इजरायलले गाजाका नामी भूमिगत सुरुङहरूबाट हुन सक्ने आन्दोलनलाई रोक्न भूमिगत पर्खालहरू बनाएको छ । गाजाको उत्तरी र पूर्वी भागमा इजरायलले पर्खाल लगाएपछि इजिप्टले अमेरिकी सहयोगमा १४ किलोमिटर लामो क्षेत्रमा स्टिलको पर्खाल लगाएर गाजालाई खुला आकाशमुनिको जेलमा परिणत गरेका कुरा दर्जनौं पश्चिमा राजनीतिक तथा रणनीतिकारहरूले कैयौं पुस्तकमा दर्दनाक रूपले चर्चा गरेका छन् । पश्चिमी गाजामा जाने समुद्री मार्गसमेत इजरायलले नियन्त्रण गरेर सामान वा मानिसहरूको आवागमन रोकेको थियो । सन् २००७ देखि गाजामा केवल तीनवटा सीमानाकाहरूबाट मात्र प्रवेश अनुमति थियो । करेम अबुसलेम र इरेज नाका इजरायलले नियन्त्रण गरेको थियो भने रफाहा नाका इजिप्टले । इजरायलहमास युद्ध सुरु भएपछि सबै नाका बन्द गरिएका छन् । पर्खाल र बारले घेरिएको यस खुला आकाशमुनिको कारागार मा बस्ने मानिसहरूको अवस्था लामो समयदेखि नारकीय त छँदै थियो, अहिले ९५ प्रतिशत गाजावासीहरू सफा पानीको पहुँचबाट समेत टाढा रहेको १४ अक्टोबरको एएफपीको रिपोर्टमा उल्लेख छ । इजरायलले कंक्रिट र स्टिलले बनाएको अँध्यारो मध्यपूर्वी जंगलविरुद्धको डरले संरक्षित यहुदीजियोनिस्ट भिल्ला का रूपमा सामान्य जीवन बिताउने सम्पूर्ण विचारलाई चुनौती दिन्छ (फरेन पोलिसी, २०२३) ।इअन एस लुस्तिकले यतिसम्म लेखेका छन्, इतिहासको लामो शृंखलामा हेर्दा, हमास र इस्लामिक जिहादीले युद्ध सुरु गरेका होइनन् कि जेलविद्रोह सुरु गरेका हुन् । त्यो फ्रेमिङको वास्तविकतालाई बुझ्न अलिकति ऐतिहासिक पृष्ठभूमि चाहिन्छ । मे १९४८ मा इजरायललाई एक राज्यका रूपमा घोषणा गर्नुअघि, गाजा वरपरको भूमिको एप्रोनमा दर्जनौं प्यालेस्टाइनी अरब सहरहरू र गाउँहरू थिए । तीमध्ये सबैभन्दा ठूलो अलमजदल थियो, जुन अहिले पूर्ण रूपमा यहुदीहरूको एस्केलोन सहर बनेको छ । लुस्तिक भन्छन्, गाजा स्रोतविहीन, भोकमरी र ओपनएयर जेल बन्यो । खाना, पानी, बिजुली, व्यापार, मेल डेलिभरी, माछा मार्ने पहुँच, चिकित्सा हेरचाह वा बाहिरी संसारसँग सम्पर्कका लागि इजरायलमा भर पर्न बाध्य भयो । त्यस बेलादेखि इजरायलले प्रभावकारी रूपमा हमासलाई रोक्न जिम्मेवार बन्दी संगठनका रूपमा व्यवहार गरेको छ । इजरायल वा इजरायलीहरूलाई हानि गर्नबाट रोक्ने नाममा सबै प्यालेस्टाइनीलाई आजीवन काराबासको सजाय दिइएको छ । यो अवस्था बुझ्नेबित्तिकै वर्तमान मध्यपूर्व युद्ध वा संकट बुझ्न सघाउ पुग्नेछ । यति भन्दाभन्दै हमासले गरेको बर्बरतापूर्ण आक्रमण र निःशस्त्र नागरिकमाथिको अक्टोबर ७ को हत्याकाण्डलाई जायज मान्न भने कुनै पनि हिसाबले मिल्दैन । वास्तविक प्यालेस्टाइनीहरूको प्रतिनिधित्व हमासले नगर्ने मात्र होइन, प्यालेस्टाइनी अवधारण नै समाप्त गर्ने उद्योगको एउटा विषाक्त मोहरा बनेको छ हमास । यस्तो अवस्थाको गाजाले कसरी इजरायलमाथि त्यति घातक आक्रमण गर्न सक्यो त ? यो नै सबैभन्दा प्रमुख प्रश्न हो । हमासले यसरी आक्रमण गर्यो कि बाँकी विश्वमा इजरायलको युद्धउन्मादी घोषणाका पक्षमा उभिन तँछाडमछाड चल्यो । यतिसम्म कि, छिमेकी देश भारत, जो सुरुदेखि प्यालेस्टाइनको पक्षमा थियो, त्यसका प्रधानमन्त्री ट्वीटमा पोखिइहाले, आफूलाई नेतान्याहुको पक्षमा उभ्याए । त्यसको छ दिनपछि विदेश मन्त्रालय प्रधानमन्त्री मोदीको उत्तेजनालाई करेक्सन गर्न बाध्य भयो । इतिहासलाई गहिरिएर हेर्ने हो भने यति बेला प्यालेस्टाइन भन्ने कुनै पनि भूमि विश्वमानचित्रबाट गायब पार्ने अन्तिम लडाइँ चलिरहेको छ । त्यसकै अनुमोदनका लागि अमेरिकी राष्ट्रपति बाइडेन तेलअभिभ ओर्लेका छन् । विदेशमन्त्री एन्टोनी ब्लिन्केन अक्टोबर ८ देखि मध्यपूर्वमै डेरा जमाएर अरब विश्वको ट्रेकिङ गरिरहेका छन् । सन् १९४८ पछि विश्वमा भएका अथवा अमेरिकाले थोपरेका युद्धक्षेत्रहरूमा यति छिटो, ११ औं दिनमा, कुनै अमेरिकी राष्ट्रपति ओर्लेको यो नै पहिलो घटना हो । १९५०५३ को कोरियाली युद्धमा अमेरिकाले दक्षिणका तर्फबाट प्रत्यक्ष भाग लिएको थियो । तर कुनै पनि राष्ट्रपति कोरिया ओर्लेका थिएनन् । १९५५ देखि १९७५ सम्म अमेरिकाले भियतनाम युद्ध थोपर्यो, त्यहाँ युद्धको १४ वर्षपछि १९६९ मा मात्र पहिलोपटक राष्ट्रपति निक्सन पुगेका थिए । त्यसअघि तीन जना राष्ट्रपति ह्वाइट हाउसमा विराजमान थिए । अमेरिकाले नै थोपरेको सोभियत संघविरोधी अफगान युद्ध (१९८९) मा पनि कुनै राष्ट्रपति गएनन् । पछिल्लो अफगान युद्धको चार वर्षपछि २००५ मा बल्ल बुश काबुल उत्रेका थिए । त्यसअघिको इराक युद्धका बेला पनि, युद्ध समाप्तिपछि २००६ मा मात्र बग्दाद उत्रिँदा बुसले जुत्ता खाएका थिए । हमासइजरायल युद्धअघिको ताजा घटना रुसयुक्रेन युद्ध हो, जहाँ २४ फेब्रुअरी २०२२ देखि लडाइँ सुरु भएको थियो भने वाइडेन एक वर्ष पुग्नै लाग्दा २० फेब्रुअरी २०२३ मा मात्र किएभ पुगेका थिए । तर यसपटक विदेशमन्त्री र रक्षामन्त्रीको तेलअभिभ भ्रमणले नपुगेर युद्ध भड्केको ११ औं दिनमै राष्ट्रपति स्वयं उत्रेर दुनियाँलाई चकित मात्र पारेका छैनन् कि, विश्वलाई नै सशंकित बनाइदिएका छन् । बाइडेन तेलअभिभमा झर्न नपाउँदै जोर्डनलगायतका मध्यपूर्वका राष्ट्रप्रमुखहरूले उनीसँगको भेट भने रद्द गरिदिएका छन् । त्यसको मध्यपूर्वले कुन मूल्य चुकाउनुपर्ने हो, अहिल्यै अनुमान गर्नु हतारो हुनेछ । अर्कातिर, वैकल्पिक विश्व भनिएका चीनरुस त्यसै बिलखबन्दमा परेर आफ्नै व्यापारिक स्वार्थको जम्बोरी बेइजिङमा चलाइरहेका छन् । अरब विश्वले सम्भवतः ऐतिहासिक प्रताडनाबाट आजित भएर हुनुपर्दछ, प्यालेस्टाइनीको जीवनरक्षाका लागि समेत कुनै ठोस कदम चाल्न सकेको छैन । चीनअरबबीचको बढ्दो हिमचिमलाई समेत यो युद्धको एउटा कारक मान्ने गरिन्छ । चीनकै मध्यस्थतामा इजरायलसाउदी अरब संवाद, इरानसाउदी अबर सम्झौता र पछिल्लो समय बेइजिङरियाद रणनीतिक साझेदारीजस्ता क्रियाकलापसमेत हमासइजरायल युद्धका कारक होइनन् भनेर अस्वीकार गर्न अप्ठेरो छ । तर बेइजिङ प्यालेस्टाइनीहरूको कत्लेआम हुँदा विश्वभरि सुनिने आवाजसमेत दिन असफल देखिएको छ । रुसलाई त युक्रेनको संकटबाट मुिक्त खोज्ने उपायका रूपमा कसरी मध्यपूर्व युद्धलाई सदुपयोग गर्ने भन्ने ध्याउन्नभन्दा बढी हुने कुरै भएन ।विश्व कति धेरै निर्दयी र क्रूर छ भन्ने बुझ्न यसपटकको हमासइजरायल युद्ध राम्रो उदाहरण बनेको छ । गाजापट्टीका अस्पताल, विश्वविद्यालय, स्कुल र आवासीय भवनहरूमाथि बम बर्सिइरहेका छन् । एक्काइसौं शताब्दीमा मानिसहरूलाई आफ्नो सम्पूर्ण थातथलो छाडेर भाग्न इजरायलले उर्दी जारी गरेको छÙ प्यालेस्टाइनीहरूको रगत र क्रन्दन बाँकी दुनियाँका लागि मानौं मनोरञ्जन भएको छ । गाजामाथिको इजरायली उर्दी रोक्नुको सट्टा संयुक्त राष्ट्रसंघ र अमेरिकालगायत शाक्तिशाली लोकतान्त्रिक देशहरू गोहीको आँसु चुहाएर दुनियाँलाई मूर्ख बनाउन इजरायलगाजा नाकामा राहत सामग्रीका केही वाहन टीभी स्क्रिनमा देखाइरहेका छन् । योभन्दा क्रूर दृश्य पछिल्लो एक शताब्दीमा कतै देखिएको थियो र ? हाम्रै देशका वेत्ता र विज्ञ हरू यति बेला भूमिगत भएका छन् ! इजरायली सेनाले पछिल्लो भयावह अपराधका रूपमा अल अह्ली अरब अस्पतालमा बमवर्षा गरेर बच्चा, वृद्ध, बिरामी, विकलाङ्ग, चिकित्सक र नर्सहरूसहित ५ सय जनाभन्दा बढीको एउटै चिहान बनाइएको छ । युद्ध घोषणाको चौथो दिनदेखि इजरायलले गाजामा पानी, औषधि, दूधलगायतका सबै खाद्यान्नमाथि प्रतिबन्ध लगाएको छ । कल्पनाभन्दा बाहिरको त्रासदीका रूपमा गाजामाथि अन्धाधुन्ध बमबारी गरिरहेको छ । गाजा सहरमा जाने पानीको पाइपको टुटी बन्द गरेर, बम र बारुदबाट प्राण नगएकाहरूको प्राण, छटपटाएर लिइरहेको छ । यसो गरिरहँदा अमेरिकी विदेश र रक्षामन्त्रीको इजरायली प्रधानमन्त्री नेतान्याहुसँगको ढाप कमी भएको महसुस गरेर राष्ट्रपति बाइडेन आफैं तेलअभिभ उत्रेर गाजामाथिको मानव कत्लेआमप्रति के सन्देश दिन खोजेका हुन्, गम्भीर प्रश्न उठेको छ । भूराजनीतिक द्वन्द्व र विस्मयकारी युद्धहरूसमेत स्थानीय समस्याजस्ता बन्नु नेपालजस्ता साना र भूराजनीतिक रूपले संवेदनशील रहेका देशहरूका लागि डरलाग्दो विषय हो । जसरी युक्रेनको बहुलट्ठीपूर्ण आलापलाई जोगाउन कोही आएन, केवल मानव विनाश गर्ने पश्चिमा हातहतियार र गोलाबारुद्ध पठाएर युक्रेनीलाई कत्लेआम गर्न मात्र प्रेरित गरियो, त्यसरी नै हमासइजरायल विस्फोटमा अमेरिकी तोप, पनडुब्बी तथा बेलायती जहाज र हतियारहरू खस्दै छन् । तर त्यहाँ न नेटोका सैनिक उत्रनेवाला छन्, न त पीडित भनिएका राष्ट्रहरूलाई प्रतिरोध गर्न अनुमति नै दिइनेछ । इराक, अफगानिस्तान, सिरिया र युक्रेनपछि मध्यपूर्व विस्फोट भएको छ । अब यस्ता विस्मयकारी परिघटनाले गर्दा विश्वको भूगोल नै बदलिन थालेको छ । यस्तो खतरा नेपालको नजिकतिर सर्दै आउनु त्यसै पनि कहालीलाग्दो त छ नै, त्यसमाथि अब प्रत्यक्ष रूपले नै वासिङ्टन र बेइजिङ आमनेसामने हुने कुनै विस्फोट उद्घाटित नभएसम्म यो युद्धको लहर रोकिने सम्भावना कम छ । किनकि अझैसम्म यी दुई शक्ति आमनेसामने भएका छैनन् । बेइजिङले वासिङ्टनसँगको प्रत्यक्ष भिडन्तलाई जतिसुकै पन्छाउन खोजे पनि सधैंभरका लागि टार्न असम्भवजस्तै छ । यस्तो हुनु भनेको नेपालको दैलोमा युद्धको विभीषिका रचिनु हो भन्ने कुरालाई नेपाली शासकहरूले गम्भीरतापूर्व लिनुपर्दछ । विश्वव्यापी द्वन्द्वको चंगुलका रूपमा उद्घाटित हुने युद्धलाई स्थानीय घेराभित्र कैद गरेर मानव जातिलाई नै पशुवत् व्यवहार गर्नु डरलाग्दो नियति बन्न पुगेको छ ।"
परराष्ट्रमन्त्री साउद अमेरिका भ्रमण गर्दै,"(न्युयोर्क)परराष्ट्रमन्त्री एनपी साउदले छिट्टै अमेरिका भ्रमण गर्ने भएका छन् । मन्त्री साउदलाई अमेरिकी सरकारले वासिङ्टन डीसीमा स्वागत गर्न लागेको हो । पछिल्लो समय अमेरिकाबाट नेपालमा लगातार भ्रमण भइरहँदा नेपालबाट भने भ्रमण हुन सकेको थिएन । अमेरिकी विदेश मन्त्रालय र नेपालको परराष्ट्र मन्त्रालय दुवैले सहकार्य गरी कात्तिक ७ देखि ९ सम्म वासिङन डीसीको भ्रमण गर्न लागेका हुन् । भ्रमणको तालिका केही दिनमा दुवैतर्फबाट सार्वजनिक हुने स्रोतले जनायो । मन्त्री साउद सन् २०१८ पछि अमेरिका भ्रमण गर्ने नेपालका उच्च पदाधिकारी हुनेछन् । सन् २०१८ मा केपी ओली सरकारका तत्कालीन परराष्ट्रमन्त्री प्रदीप ज्ञवालीले त्यस बेला डिसेम्बर १८ देखि २१ सम्म अमेरिकाको भ्रमण गरेका थिए । त्यस बेला उनले डोनाल्ड ट्रम्प प्रशासनका विदेशमन्त्री माइकल पम्पियोलाई भेटेका थिए । यस पटक साउदले जो बाइडेन प्रशासनका विदेशमन्त्री एन्टोनी ब्लिकेनसँग द्विपक्षीय भेटवार्ता गर्नेछन् ।परराष्ट्रमन्त्री साउदको अमेरिका भ्रमणको तयारीहरू लगभग पूरा हुन लागेको स्रोतले बतायो । नेपालका परराष्ट्रमन्त्रीज्यूले अमेरिकाको भ्रमण गर्ने तय भइसकेको छ । अहिले दुवै देशले मिति टुंगो लगाएर अन्य एजेन्डाका विषयमा कुराकानी गरिरहेका छन् । त्यहीलाई आधार मानेर भ्रमणको गृहकार्य भइरहेको छ, कूटनीतिक स्रोतले भन्यो । हमासले गाजा क्षेत्रमा आक्रमण गरेपछि यो भ्रमण सार्ने विषयमा पनि छलफल भएको थियो । तर, दुवै पक्षले यही मितिमा भ्रमण गर्न उपयुक्त हुने भन्दै परराष्ट्रमन्त्री साउदको भ्रमणलाई सारेका छैनन् । परराष्ट्रमन्त्री साउद केही समयअघि न्युयोर्कमा भएको संयुक्त राष्ट्रसंघको ७८ औं महासभामा भाग लिन प्रधानमन्त्री पुष्पकमल दाहालसँगै अमेरिका आएका थिए । उक्त समयमा साउदको व्यस्तता नेपाल र अमेरिकाको द्विपक्षीय सम्बन्धभन्दा पनि राष्ट्रसंघको बहुआयामिक कूटनीतिमै केन्द्रित रहेको थियो । तर साउदले त्यस बेला पूर्वविदेशमन्त्री पम्पियोसँग न्युयोर्कमा भेटवार्ता गर्दै द्विपक्षीय सम्बन्धका बारेमा कुराकानी गरेका थिए । साथै, प्रधानमन्त्री दाहाल र परराष्ट्रमन्त्री साउदले न्युयोर्कमै रहँदा अमेरिकी सहयोग नियोग यूएसएआईडीले न्युयोर्कमा आयोजना गरेको डेमोक्रेसी डेलिभर्स प्रोग्राम मा अमेरिकी विदेशमन्त्री ब्लिन्केनको पनि सहभागिता रहेको थियो । उक्त अवसरमा उनीहरूबीच वार्ता भए पनि द्विपक्षीय कुराकानी भएको थिएन । परराष्ट्रमन्त्री साउदको अमेरिका भ्रमणका बेलामा भने दुई मुलुकबीचको सम्बन्ध, विकास साझेदारी, नेपालमा कार्यान्वयनमा गएको अमेरिकी ५०० मिलियन डलर अनुदानको मिलेनियम च्यालेन्ज कर्पोरेसन (एमसीसी) लगायतका विषयमा कुराकानी भएको स्रोतले बतायो । पछिल्लो समय अमेरिकाबाट नेपालमा लगातार रूपमा उच्च भ्रमणहरू भइरहेका छन् । केही दिनअघि मात्र एमसीसीकी एसिल अलब्राइटले नेपालको भ्रमण गरेकी थिइन् । उक्त अवसरमा उनले शीर्ष नेताहरूसहित प्रधानमन्त्री पुष्पकमल दाहालसँग समेत भेटवार्ता गरेकी थिइन् । यसअघि अमेरिकाबाट दाहाल नेतृत्वको सरकार आएपछि राजनीतिक मामिला विदेशमन्त्री भिक्टोरिया नुल्यान्डदेखि यूएसएआईडीकी प्रमुख प्रशासक सामान्था पावरले नेपाल भ्रमण गरिसकेका छन् । दाहाल तेस्रो पटक प्रधानमन्त्री भएपछि भारत र चीनको भ्रमण गरिसकेका छन् भने अमेरिकामा राष्ट्रसंघको ७८ औं महासभालाई सम्बोधन गर्न आएका थिए । तर उनले त्यस बेलामा अमेरिकासँग द्विपक्षीय भेटवार्ता गरेनन् । चीन र भारतमा आफैं गएका दाहालले अमेरिकासँगको द्विपक्षीय भ्रमणमा भने परराष्ट्रमन्त्री साउदलाई पठाउन लागेका हुन् । अमेरिका र चीनबीचको बढ्दो दूरी, रुसयुक्रेन युद्धले ल्याएको समस्या र विश्वको भूराजनीतिक उतारचढाव नै एसियामा केन्द्रित रहेका बेलामा हुन लागेको परराष्ट्रमन्त्री साउदको भ्रमणलाई महत्त्व दिइएको छ । नेपालका दुई छिमेकी भारत र चीन विश्वमञ्चमा बलियो हुँदै गइरहेको छ । यस अवस्थामा नेपालले विश्वशक्ति अमेरिकासँगको सम्बन्धलाई पनि उत्तिकै महत्त्व दिएको छ । प्रधानमन्त्री दाहालले नेपालले तीनै मुलुकलाई सन्तुलित रूपमा राख्न सफल भएको उल्लेख गरेका थिए ।प्रधानमन्त्री दाहालको भारत र चीन भ्रमणलाई नजिकबाट हेरेको अमेरिकाले परराष्ट्रमन्त्री साउदको अमेरिका भ्रमणलाई भारत र चीनले पनि नजिकबाट हेर्नेछन् । अक्टोबर अन्तिम साता भ्रमण हुने भए पनि त्यसका एजेन्डाहरूका बारेमा अझै टुंगो लगाउन बाँकी नै छ । एजेन्डाहरूबारे छलफल भइरहेका छन् । तर टुंगो लाग्न बाँकी छ, स्रोतले भन्यो, एजेन्डा सम्बन्धमा दुवै देश र दुवै दूतावासले काम गरिरहेका छन् ।"
नेपाललाई ९५ हजार टन चामल निर्यातको अनुमति,"(नयाँदिल्ली)भारतले नेपालसहित सात देशलाई तोकिएको परिमाणमा गैरबासमती चामल निर्यातको अनुमति दिएको छ । गत जुलाई२० बाट भारतले गैरबासमती चामलको निर्यातमा रोक लगाएको थियो । भारतको विदेश व्यापार महानिर्देशनालयले बुधबार जारी गरेको सूचनाअनुसार नेपाललाई ९५ हजार टन चामल निर्यात गरिनेछ । नेपाल सरकारले चामल निर्यातमाथिको प्रतिबन्ध खुकुलो बनाउन आग्रह गर्दै आएको थियो । दिल्लीस्थित नेपाली दूतावासमार्फत नेपालले भारत सरकारसँग एक लाख टन गैरबासमती चामलको माग गरेको थियो । प्रतिबन्ध लगाइएको तीन महिनापछि भारतले नेपालका लागि निर्यातको कोटा तोकेको हो ।बुधबार जारी गरिएको सूचनाअनुसार सात देशलाई १० लाख ३४ हजार ८ सय टन चामल निर्यातको कोटा छ । पछिल्लो पटक चामल निर्यातको अनुमति पाउनेमा नेपाल, क्यामरुन, कोटे डी आइवर, गिनी, मलेसिया, फिलिपिन्स र सेसल्स देश छ । फिलिपिन्सले सबैभन्दा बढी २ लाख ९५ हजार, त्यसपछि क्यामरुनले १ लाख ९० हजार, मलेसियाले १ लाख ७० हजार, कोटे डी आइवर र गिनीलाई १ लाख ४२ हजार टन चामल निर्यात गरिनेछ । सबैभन्दा कम सेसल्सलाई ८ सय टन दिइएको छ । तोकिएको कोटाको चामल भारतको राष्ट्रिय सहकारी निर्यात लिमिटेडमार्फत निर्यात गरिने विज्ञप्तिमा उल्लेख छ । सम्बन्धित देशहरूको खाद्य सुरक्षा र आवश्यकतालाई हेरेर निर्यात खुलाइएको जनाइएको छ ।यसअघि भारतले यूएई, सिंगापुर, भुटान, मरिसस, सेनेगल, गाम्बिया, इन्डोनेसिया, मालीलगायतका देशलाई पनि कोटा तोकेर निर्यातको अनुमति दिइसकेको छ । विश्व बजारमा भारतीय चामलको ठूलो हिस्सा छ । कुल चामल निर्यातको ४० प्रतिशत भारतबाटै जान्छ । भारतबाट १ सय ४० देशमा चामल निर्यात हुँदै आएको छ । तर, आन्तरिक बजारमा मूल्यवृद्धि हुन नदिन भारतले चामलको निर्यातमा रोक लगाएको थियो । भारतले निर्यातमा प्रतिबन्ध लगाएसँगै विश्व बजारमा चामलको मूल्यमा वृद्धि भएको छ । नेपाललाई पनि त्यसको मार परेको छ ।"
बीआरआईद्वारा सिल्क रोडलाई पुनर्जीवन : सी,"बेइजिङ (एजेन्सी) बेइजिङमा बुधबार तेस्रो बेल्ट एन्ड रोड अन्तर्राष्ट्रिय सहयोग शिखर मञ्चको उद्घाटन समारोह आयोजना गरिएको छ । चीनका राष्ट्रपति सी चिनफिङले उद्घाटन मन्तव्यमा बीआरआईको हालसम्मको उपलब्धिको मूल्यांकन प्रस्तुत गरे ।राष्ट्रपति सीले दस वर्षमा आर्थिक करिडोरका प्रमुख च्यानल र सूचना राजमार्ग, रेल, राजमार्ग, विमानस्थल, बन्दरगाह, पाइपलाइन नेटवर्कसमेत स्थल, समुद्र, हवाईलगायत विश्वव्यापी अन्तरसम्बन्ध सञ्जाल निर्माण गर्न प्रतिबद्ध रहेको सुनाए । उनले भने, विभिन्न मुलुकको पुँजी, प्रविधि, उत्पादन र मानवीय आवतजावतलाई प्रभावकारी रूपमा अघि बढाएर हजारौं वर्षदेखि चलेको पुरानो सिल्क रोडलाई नयाँ युगमा पुनर्जीवित गर्न बीआरआईले प्रवर्द्धन गरेको छ ।बेल्ट एन्ड रोडको निर्माण गर्न सबैले समर्थन गर्नुपर्ने बताउँदै उनले आफूले मात्रै राम्रो जीवन बिताउने नभएर अरूलाई पनि राम्रो जीवनका लागि अवसर दिनुपर्ने बताए । उनले थपे, अन्तरसम्पर्क, आपसी हित सहयोग र साझा विकास गर्नुपर्छ । वैचारिक टकराव, भूराजनीतिक खेल, गुटको राजनीतिक घर्षणमा संलग्न हुने होइन बरु एकपक्षीयता, आर्थिक बल प्रयोगको विरोध गर्नुपर्छ । तेस्रो बेल्ट एन्ड रोड फोरम फर इन्टरनेसनल कोअपरेसन (बीआरएफ) मा नेपालका तर्फबाट उपप्रधान तथा गृहमन्त्री नारायणकाजी श्रेष्ठ नेतृत्वको नेपाली टोलीले भाग लिएको छ । दुईदिने फोरममा भाग लिन आएका पाहुनाहरूका लागि सीले मंगलबार साँझ चिनियाँ स्वागत भोज आयोजना गरेका थिए, जसमा नेपालका उपप्रधानमन्त्री श्रेष्ठले भाग लिएका थिए ।"
"घाटामा सरकारी वित्त, आम्दानीभन्दा खर्च बढी","(काठमाडौं)चालु आर्थिक वर्षको पहिलो त्रैमासमा सरकारी वित्त घाटामा रहेको छ । गत असोज मसान्तसम्म सरकारको आम्दानीभन्दा खर्च धेरै भएकाले कुल सरकारी वित्त घाटामा रहेको विश्लेषण गरिएको हो । गत मंगलबार (असोज ३०) सम्म सरकारको कुल आम्दानी २ खर्ब ३४ अर्ब ६३ करोड रुपैयाँ छ । सोही अवधिमा सरकारको कुल खर्च २ खर्ब ८० अर्ब ५७ करोड रुपैयाँ महालेखा नियन्त्रक कार्यालयको तथ्यांक छ । यसरी हेर्दा असोज मसान्तमा सरकारी वित्त करिब ४६ अर्बले घाटामा रहेको देखिन्छ । यस्तै, असोज मसान्तमा सरकारले २ खर्ब १९ अर्ब रुपैयाँ राजस्व संकलन गरेको छ । यो वार्षिक लक्ष्यको १५४ प्रतिशत हो । गत वर्षको यही अवधिको तुलनामा चालु आर्थिक वर्षको तीन महिनामा संकलन भएको राजस्व करिब १५ अर्ब रुपैयाँले बढी हो । गत वर्षको असोज मसान्तसम्म सरकारले वार्षिक लक्ष्यको १४५८ प्रतिशत अथवा २ खर्ब ४ अर्ब रुपैयाँ राजस्व संकलन गरेको थियो । यद्यपि गत वर्ष सरकारको राजस्व संकलन पछिल्लो ५२ वर्षयताकै कम हो । यसरी कम राजस्व संकलन भएको अवधिसँग तुलना गर्दा यो वर्ष राजस्वमा सामान्य वृद्धि भएको देखिनुलाई उपलिब्ध मान्न नहुने जानकारहरू बताउँछन् । सरकारले चालु आर्थिक वर्षमा १४ खर्ब २२ अर्ब ५४ करोड रुपैयाँ राजस्व संकलन गर्ने लक्ष्य तय गरेको छ । गएका तीन महिनामा सरकारले ६ करोड १८ लाख रुपैयाँ मात्र वैदेशिक अनुदान प्राप्त गरेको छ । यो वार्षिक लक्ष्यको ०१२ प्रतिशत हो । चालु आर्थिक वर्षमा वैदेशिक अनुदानमार्फत सरकारले ४९ अर्ब ९४ करोड ३० लाख रुपैयाँ संकलन गर्ने लक्ष्य तय गरेको थियो । गत आर्थिक वर्षको तीन महिनामा सरकारले वैदेशिक अनुदानतर्फ लक्ष्यको १४३ प्रतिशत प्रगति गरेको थियो ।यस्तै, चालु आर्थिक वर्षको तीन महिनामा सरकारको कुल खर्च २ खर्ब ८० अर्ब ५७ करोड रुपैयाँ छ । यो वार्षिक लक्ष्यको १६०२ प्रतिशत हो । गत आर्थिक वर्षको सोही अवधिमा सरकारको कुल खर्च लक्ष्यको १५३७ प्रतिशत अथवा २ खर्ब ७५ अर्ब ७१ करोड रुपैयाँ थियो । जसमध्ये २ खर्ब १३ अर्ब ३९ करोड चालु खर्च, १७ अर्ब ८३ करोड पुँजीगत खर्च र ४९ अर्ब ३४ करोड रुपैयाँ वित्त व्यवस्थापनमा खर्च भएको छ । गत असोजसम्म सरकारले गरेको चालु खर्च वार्षिक लक्ष्यको १८६९ प्रतिशत हो । २०७९ असोजमा लक्ष्यको १८७४ प्रतिशत चालु खर्च भएको थियो । चालु आर्थिक वर्षको तीन महिनामा सरकारले वार्षिक लक्ष्यको ५९ प्रतिशत मात्र पुँजीगत खर्च गरेको छ । गत वर्षको सोही अवधिमा यस्तो खर्च लक्ष्यको ५०६ प्रतिशत थियो ।वित्तीय प्रणालीमा झन्डै ५ खर्ब रुपैयाँ लगानीयोग्य रकम थुप्रिएपछि सरकारले धमाधम आन्तरिक ऋण उठाइरहेको छ । अपेक्षित रूपमा राजस्व संकलन नभइरहेका बेला बजारमा पर्याप्त तरलता रहेको मौकामा सरकारले धमाधम आन्तरिक ऋण उठाइरहेको हो । एकातिर तरलता व्यवस्थापन हुने र अर्कोतिर सरकारको लागत पनि कम पर्ने भएकाले आउँदा त्रैमासका लागि तय गरिएको केही आन्तरिक ऋण पनि अहिल्यै उठाउन लागिएको नेपाल राष्ट्र बैंकले बताएको छ ।गत वर्ष दोस्रो त्रैमासबाट मात्र आन्तरिक ऋण उठाएको सरकारले यस वर्ष पहिलो त्रैमासदेखि नै आन्तरिक ऋण उठाउन थालेको हो । चालु आर्थिक वर्षको बजेटमा सरकारले २ खर्ब ४० अर्ब रुपैयाँ आन्तरिक ऋण उठाउने लक्ष्य तय गरेको छ । यसअनुसार पहिलो र दोस्रो त्रैमासमा ५५५५ अर्ब (२२९२२९ प्रतिशत), तेस्रो त्रैमासमा ५३ अर्ब (२२१ प्रतिशत) र चौथो त्रैमासमा ७७ अर्ब (३२१ प्रतिशत) आन्तरिक ऋण उठाउने कार्यतालिका राष्ट्र बैंकले यसअघि नै सार्वजनिक गरिसकेको थियो । सोही तालिकाअनुसार पहिलो त्रैमासमा उठाउन तय भएको ५५ अर्ब रुपैयाँ आन्तरिक ऋण राष्ट्र बैंकले उठाइसकेको छ । त्यसबाहेक दोस्रो त्रैमासका लागि तय गरिएको केही विकास ऋणपत्रको बोलकबोल पनि अघि सारेर उठाउन लागिएको राष्ट्र बैंकले जनाएको छ । स्थानीय तहको पैसा पनि वाणिज्य बैंकहरूमा आएपछि तरलता अवस्था सहज, ब्याजदर पनि कम र खर्च व्यवस्थापन पनि गर्नुपर्ने भएकाले दोस्रो त्रैमासमा उठाउनुपर्ने केही विकास ऋणपत्रको बोलकबोल अघि सारेर अहिले उठाउन लागिएको राष्ट्र बैंकको भनाइ छ ।चालु आर्थिक वर्ष उठाउनुपर्ने २ खर्ब ४० अर्ब आन्तरिक ऋणमध्ये हालसम्म ९७ अर्ब ३१ करोड रुपैयाँ संकलन भइसकेको छ । उल्लिखित तथ्यांकमा तालिकाअनुसार दोस्रो त्रैमासमा उठाउनुपर्ने ४५ अर्ब रुपैयाँ बराबरको ऋणपत्रमार्फत उठाइएको आन्तरिक ऋण पनि जोडिएको छ । दोस्रो त्रैमासका लागि तय भएको मध्ये हालसम्म एउटा १५ अर्बको र बाँकी तीन वटा १० अर्बको विकास ऋणपत्रमार्फत राष्ट्र बैंकले आन्तरिक ऋण उठाइसकेको छ । हालसम्म संकलित ९७ अर्ब ३१ करोड आन्तरिक ऋणमध्ये ५ अर्ब ट्रेजरी बिलबाट र बाँकी ९२ अर्ब ३१ करोड रुपैयाँ विकास ऋणपत्रमार्फत उठाइएको राष्ट्र बैंकले जनाएको छ ।"
तीन महिनामा साढे ९ अर्बको बिजुली भारत बिक्री,"यसमध्ये ५६२ मेगावाट विद्युत् ढल्केबरमुजफ्फपुर ४०० केभी अन्तरदेशीय प्रसारण लाइनबाट र ७० मेगावाट महेन्द्रनगरटनकपुर १३२ केभी प्रसारण लाइनबाट निर्यात भइरहेको छ । यसअघि प्रतिस्पर्धी बजारमा मात्रै बिजुली बेचेको नेपालले भदौको मध्यमा मध्यकालीन सम्झौतामा समेत अनुमति पाएपछि प्रतिस्पर्धी र मध्यकालीन बजारमा समेत बिजुली बिक्रीको बाटो खुलेको थियो । प्रतिस्पर्धी बजारमा मात्रै अनुमति दिएको भारतले पाँच वर्षका लागि दुई आयोजनाको ११० मेगावाट बिजली बिक्रीको अनुमति दिएको थियो । मध्यकालीन सम्झौतामार्फत थप विद्युत् बिक्री खुलेको थियो । प्राधिकरणले प्रतिस्पर्धी बजारमा ५२२ मेगावाट र एनभीभीएनमार्फत हरियाणा राज्यलाई ११० मेगावाट विद्युत् निर्यातका लागि स्वीकृति पाएको थियो । मध्यकालीन विद्युत् बिक्री अनुमति पाएका आयोजनामा सोलुखोला र दोर्दी खोला छन् । तीन प्रतिशत हाराहारीमा प्रसारण लाइन चार्ज कटाएर साहस ऊर्जाले निर्माण गरेको ८३४२ मेगावाट क्षमताको सोलुखोला (दूधकोशी) र हिमालयन पावर पार्टनरले निर्माण गरेको २६१९ मेगावाट क्षमताको दोर्दी खोला जलविद्युत् आयोजनाको बिजुली उक्त सम्झौताअन्तर्गत पाँच वर्ष बिक्री गर्न पाइनेछ । प्राधिकरणले यी आयोजनाबाट वर्षायाममा उत्पादित बिजुली प्रतियुनिट ८ रुपैयाँ ४० पैसा (५२५ पैसा भारु) मा बिक्री गर्न पाउनेछ । अनुमति ढिलो पाएका कारण यस वर्षका लागि ५ सेप्टेम्बरदेखि ३१ अक्टोबर (भदौ १९ देखि कात्तिक १४) सम्म ११० मेगावाट बिक्री अनुमति पाएको छ । आगामी वर्षदेखि सन् २०२७ सम्म भने जुन १ देखि अक्टोबर ३१ (५ महिना) सम्म ८ रुपैयाँ ४० पैसामा बिक्रीको अनुमति पाएको छ । यसअघि भारतमा बिक्रीका लागि अनुमति पाएका आयोजनामा प्राधिकरणले निर्माण गरेको २३२८ मेगावाटको त्रिशूली जलविद्युत्, १४५५ मेगावाटको देवीघाट, चिलिमे जलविद्युत् कम्पनीले बनाएको २१४४ मेगावाटको चिलिमे जलविद्युत् र माथिल्लो सोलु जलविद्युत् कम्पनीको २२८ मेगावाटको सोलुखोला, प्राधिकरणले निर्माण गरेका ६७ मेगावाटको मर्स्याङ्दी, १४० मेगावाटको कालीगण्डकी ए, ६८ मेगावाटको मध्यमर्स्याङ्दी र ग्रिन भेन्चर प्रालिले बनाएको ५१ मेगावाटको लिखु४, २४२५ मेगावाटको काबेली बी१ र १९४ मेगावाटको तल्लो मोदी र पछिल्ला दुई आयोजना ३८४ मेगावाट क्षमताको अप्पर कालंगागाड र ४० मेगावाटको माथिल्लो चमेलिया छन् ।अहिले प्राधिकरणले निजी जलविद्युत् प्रवर्द्धकसँग वर्षायाममा प्रतियुनिट ४ रुपैयाँ ८० पैसामा विद्युत् किन्ने गरेको छ । प्राधिकरणले ०७८ कात्तिकदेखि भारतमा बिजुली निर्यात गर्दै आएको छ । पहिलो पटक दुईवटा जलविद्युत् आयोजनाबाट उत्पादित ३९ मेगावाट विद्युत् बिक्री सुरु गरेको थियो । ०७९ जेठमा थप ६ वटा आयोजनाको ३६४ मेगावाट बिजुली भारतीय बजारमा प्रतिस्पर्धी दरमा बिक्रीको अनुमति पाएको थियो । ०७९ कात्तिकमा थप दुई गरी कुल १० आयोजना स्वीकृत भइसकेका छन् । पछिल्ला प्रतिस्पर्धी दुई र मध्यकालीन दुई गरी १४ जलविद्युत् आयोजनाको बिजुली प्रतिस्पर्धी बजारमा बेच्न पाइनेछ ।"
नयाँ नेतृत्वका लागि ५९ देशका ४ हजार २ सय २७ जनाले मतदान गर्दै,"(काठमाडौं)गैरआवासीय नेपाली संघ (एनआरएनए) को नयाँ नेतृत्व चयनका लागि नेपालमा बिहीबार मतदान हुँदै छ । विदेशमा रहेका नेपालीकाहरूका लागि भने बुधबार रातिबाटै अनलाइन भोटिङ खुला गरिएको छ । जसले मतदानको समय सुरु भएदेखि चौबिस घण्टाभित्र मतदान गरिसक्नुपर्नेछ । नेपालमा उपस्थित भएका प्रतिनिधिहरूले भने बिहीबार बिहान १० बजेदेखि साँझ ६ बजेभित्र मतदान गरिसक्नुपर्नेछ । ५९ देशमा रहेका महाधिवेशन प्रतिनिधिहरूले अनलाइनबाट मतदान गर्न पाउने छन् । निर्वाचन समितिका अनुसार महाधिवेशन प्रतिनिधिको संख्या ४ हजार २ सय २७ छ । जसमध्ये बुधबारसम्म ९ सय हाराहारी प्रतिनिधि मतदानका लागि नेपाल आइपुगेका छन् । उनीहरूले निर्वाचन समितिले तोकेको नियमअनुसार मतदान गर्नेछन् । एनआरएनएका अनुसार संघको इतिहासमै पहिलो पटक फेसियल भेरिफिकेसन मार्फत अनलाइन भोटिङ हुन लागेको हो । ११ औं विश्व सम्मेलनमा सहभागी हुनका लागि नेपाल आइपुगेका मतदाताले भने सोल्टी होटल परिसरमा व्यवस्थापन गरिएको मतदान केन्द्रबाट मतदान गर्नुपर्नेछ । अनलाइन भोटिङ हुने भएकाले मतदानका लागि २० वटा ल्यापटपको व्यवस्था गरिएको छ । निर्वाचन समितिले व्यवस्थापन गरेको ल्यापटपबाहेक अन्य मोबाइल तथा डिभाइसबाट मतदान गर्न नपाइने प्रमुख निर्वाचन अधिकृत यादव ढुंगानाले बताए । उनका अनुसार तोकिएको निर्वाचन केन्द्रभन्दा बाहिर गएर मतदान गर्न पाइने छैन । ७४ पदमा नयाँ नेतृत्व चयन हुनेछ । ७४ पदमध्ये १० वटा पदमा उम्मेदवारी नै परेको छैन । उम्मेदवारी नपर्ने अधिकांश अफ्रिकन मूलका देशहरू रहेको निर्वाचन समितिले जनाएको छ । निर्वाचन समितिका अनुसार त्यस्तै विभिन्न पदमा २३ जना निर्विरोध निर्वाचित भएका छन् । अब ४१ पदका लागि ९७ जनाको उम्मेदवारी कायम छ । अनलाइन भोटिङ हुने भएकाले रिजल्ट आउन धेरै समय लाग्ने छैन, प्रमुख निर्वाचन अधिकृत ढुंगानाले भने, सम्भव भएसम्म बिहीबार राति नै र नभए शुक्रबार बिहानसम्म रिजल्ट आइसक्नेछ । अनलाइन भोटिङले छिटो रिजल्ट आउन सजिलो बनाउने उनको भनाइ छ । पहिला ब्यालेटमार्फत भोट हुन्थ्यो, जसले गर्दा गणना गर्न समय लाग्थ्यो, उनले भने, यो पटक अनलाइन भोटिङ भएकाले गणना गर्न पर्दैन, अनलाइनमार्फत छिट्टै रिजल्ट आउनेछ । अध्यक्ष पदका चार प्रत्यासीमा बद्री केसी, रविना थापा, महेश श्रेष्ठ र आरके (राजेन्द्रकुमार) शर्मा रहेका छन् । उम्मेदवारी फिर्ताको समयसीमा सकिएपनि बुधबार साँझ हालकी अध्यक्ष थापाले श्रेष्ठलाई अध्यक्षका लागि समर्थन गर्ने बताएकी छन् । ६ उपाध्यक्ष पदका लागि १८ जनाको उम्मेदवारी परेको छ । महिला उपाध्यक्षका लागि दुई र युवा उपाध्यक्षका लागि पनि दुई जनाकै उम्मेदवारी कायम छ । महासचिवका लागि दुई जनाले उम्मेदवारी दिएका छन् । उपमहासचिव दुई पदका लागि ५ जनाको उम्मेदवारी परेको छ । सचिव ६ पदका लागि १५ जनाले उम्मेदवारी दिएका छन् । महिला सचिवका लागि दुई जनाको उम्मेदवारी परेको छ । यसैगरी कोषाध्यक्षका लागि दुई जनाको उम्मेदवारी कायम छ । सहकोषाध्यक्षका तीन पदमा ६, महिला सहकोषाध्यक्षमा २, महिला संयोजकमा २ र युवा संयोजकमा २ जनाको उम्मेदवारी परेको छ । एनआरएनए विश्व सम्मेलन मंगलबारबाट सुरु भएको हो । नेपालीका लागि नेपाली भन्ने मूल नारा तथा ज्ञान र रूपान्तरण ः समृद्धिको आधार विषयमा केन्द्रित भई विश्व सम्मेलन आयोजना गरिएको एनआरएनएले जनाएको छ । शुक्रबारसम्म चल्ने सम्मेलनको पहिलो र दोस्रो दिन विश्व ज्ञान सम्मेलन, युवा सम्मेलन र महिला सम्मेलन, वैदेशिक रोजगार तथा सामाजिक सुरक्षा कोष र नागरिकता ऐन र मताधिकार सम्बन्धमा नेपाल सरकार एवं सरोकारवालासहितको विशेष सत्र आयोजना भएका छन् । उक्त सत्रहरूमा विषय विज्ञहरूको उपस्थितिमा छलफलहरू भए । गैरआवासीय नेपालीहरूले लामो समयदेखि उठाउँदै आएको नेपाली नागरिकता प्राप्तिको माग सरकारले पूरा गरिदिएको छ । मंगलबारबाट गैरआवासीय नेपालीहरूलाई नागरिकता दिन सुरु भएको हो । विश्व सम्मेलनको राष्ट्रपति रामचन्द्र पौडेलले उद्घाटन गरे भने समापन प्रधानमन्त्री पुष्पकमल दाहालले गर्ने एनआरएनएले जनाएको छ ।"
बजेट लिए पनि पालिकाले बनाउन सकेनन् औद्योगिक ग्राम,"(काठमाडौं)सरकारले ०७६ असोज ७ मा स्याङ्जाको वालिङ नगरपालिका१० मा औद्योगिक ग्राम बनाउने घोषणा गर्यो । नगरपालिकाले तीन किस्ताबापत २ करोड ३४ लाख रुपैयाँ लिएको छ । तर औद्योगिक ग्रामको काम जग्गा सम्याउनेबाहेक केही हुन सकेको छैन ।औद्योगिक ग्राम निर्माणका लागि जग्गा सम्याउने, अस्थायी बाटो पुर्याउने काम मात्रै भएको वडा कार्यालयले जनाएको छ । जग्गाको व्यवस्थापन र बाँध निर्माणको मात्र काम भएको वडा१० का सचिव दीपेन्द्र गैरेले बताए । आँधीखोलामा जग्गा भएकाले खोलाको बहाव नै फर्काएर जग्गा व्यवस्थापन गरियो र बाँध निर्माण गरियो, उनले भने, जग्गा लेबलमा आएको छ । अस्थायी बाटो र पुल बनाइयो । औद्योगिक ग्रामका लागि छुट्याइएको जग्गामा व्यक्तिको जग्गासमेत परेकाले यसपालि उक्त जग्गा खरिद गर्ने उनको भनाइ छ । औद्योगिक ग्रामको स्ट्रक्चर निर्माण सुरु भइनसकेको उनले जनाए । सरकारले ०७६ असोज ७ मै तानसेन नगरपालिका७ मा औद्योगिक ग्राम निर्माण गर्ने घोषणा गरेको थियो । तानसेन नगरपालिकाले पनि तीन किस्ताबापत २ करोड २८ लाख रुपैयाँ लिइसकेको छ । तर औद्योगिक ग्राम निर्माणको काम सकिएको छैन । निर्माण सकिन अझै २ देखि ३ वर्ष लाग्ने वडाध्यक्ष प्रदीप खनालले बताए । औद्योगिक ग्राम निर्माणाधीन नै छ, बाउन्ड्रीको काम भइरहेको छ, उनले भने, यस वर्ष पनि ८०९० लाख बजेट आएको छ । त्यसकै काम हुन्छ ।सरकारले एक स्थानीय तह ः एक औद्योगिक ग्राम को नीतिअनुसार १२० वटा औद्योगिक ग्राम घोषणा गरिसकेको छ । यसरी घोषित पालिकालाई १ अर्ब ४१ करोड ६५ लाख रुपैयाँ पठाइसकेको उद्योग, वाणिज्य तथा आपूर्ति मन्त्रालयले जनाएको छ । पहिलो किस्ताबापत ११७ पालिकाले १ अर्ब ८ करोड ८४ लाख रुपैयाँ लगेको उद्योग मन्त्रालयको भनाइ छ । घोषितमध्ये ३ पालिकाले पहिलो किस्तासमेत लिएका छैनन् । दोस्रो किस्ताबापत थप ४२ पालिकाले ३० करोड ७५ लाख र तेस्रो किस्ताबापत ४ पालिकालाई उद्योग मन्त्रालयले २ करोड ६ लाख रुपैयाँ पठाइसकेको बताएको छ ।संघ, प्रदेश र स्थानीय तहको सहभागितामा औद्योगिक ग्राम बनिरहेका छन् । स्थानीय तहले औद्योगिक ग्रामको डीपीआर निर्माण गरिसकेपछि भौतिक पूर्वाधार बनाउन मात्रै संघीय सरकारले रकम दिन्छ । संघीय सरकारले प्रत्येक पालिकालाई पहिलो किस्ताबापत ९२ लाख रुपैयाँ बजेट दिने गरेको मन्त्रालयले बताएको छ । मापदण्डअनुसार औद्योगिक ग्रामको कुल निर्माण लागतको ४० प्रतिशत वा तीन करोडमध्ये जुन कम हुन्छ, उक्त रकम मन्त्रालयले पालिकालाई दिनेछ । ०७६ सालमा ४५, ०७७ सालमा २९, ०७८ सालमा ३२, ०७९ सालमा ८ र ०८० सालमा ६ वटा औद्योगिक ग्राम घोषणा गरिएको छ ।जग्गाको उपलब्धता, उपलब्ध जग्गामा औद्योगिक ग्राम विकासको सम्भावना, पालिकाको प्राथमिकता र क्षमता विश्लेषण नगरी सुरु भएको कार्यक्रम कार्यान्वयन पक्षमा सुधार गर्नुपर्ने महालेखापरीक्षकको ६०औं प्रतिवेदनले औंल्याइसकेको छ । आर्थिक वर्ष ०७७७८ सम्म औद्योगिक ग्राम निर्माणमा १०५ पालिकालाई १ अर्ब १ करोड २० लाख रुपैयाँ खर्च भइसकेको र अनुदान पाउने पालिकामध्ये ८५ लाई पहिलो, २० लाई दोस्रो किस्तासमेत निकासा भएको छ, महालेखाको प्रतिवेदनमा भनिएको छ, उक्त रकमबाट पालिकाले गरेको कार्य प्रगतिको अभिलेख मन्त्रालयमा छैन ।औद्योगिक ग्राम निर्माणमा भइरहेको ढिलाइबारे बुझ्न मन्त्रालयबाटै टोली बनाएर फिल्ड भिजिट गर्ने र पालिकाका प्रमुखसँग छलफल जारी रहेको उद्योग, वाणिज्य तथा आपूर्ति मन्त्रालयकी सहसचिव चन्द्रकला पौडेलले बताइन् । यस वर्ष कम्तीमा चारदेखि पाँच औद्योगिक ग्राम सञ्चालन गर्ने तयारी भइरहेको उनले सुनाइन् । चालु आर्थिक वर्षको बजेटमा समेत विभिन्न १ सय १३ पालिकामा निर्माणाधीन औद्योगिक ग्रामको कामलाई तीव्रता दिइने उल्लेख छ ।पूर्वाधार निर्माण सकिएका औद्योगिक ग्राम पालिकालाई हस्तान्तरण गरी सञ्चालनमा ल्याइने बजेटमा उल्लेख छ । काभ्रेको पाँचखालमा निर्माणाधीन औद्योगिक ग्रामलाई महिला उद्यम ग्रामका रूपमा नामकरण गरी महिला उद्यमीलाई उद्योग सञ्चालन गर्न प्रोत्साहन गरिनेछ, बजेट वक्तव्यमा भनिएको छ, औद्योगिक ग्राम निर्माणका लागि ४१ करोड विनियोजन गरिएको छ ।औद्योगिक ग्राम घोषणा तथा सञ्चालनसम्बन्धी कार्यविधि, ०७५ को पहिलो संशोधनअनुसार औद्योगिक ग्रामका लागि हिमाली र दुर्गम पहाडी क्षेत्रमा २५ रोपनी, पहाडी क्षेत्रमा ३५ रोपनी र तराई क्षेत्रमा ७ बिघा न्यूनतम क्षेत्रफल हुनुपर्छ । औद्योगिक ग्रामभित्रका कुल जग्गाको ६० देखि ७० प्रतिशत उद्योग स्थापनाका लागि उपयोग गर्नुपर्नेसमेत मापदण्डमा छ । पालिकालाई केन्द्रले उपलब्ध गराउने अनुदानबाट स्थानीय सरकारहरूले पूर्वाधार विकासका कार्यक्रम सञ्चालन गर्नेछन् । त्यसअन्तर्गत सीमा पर्खाल, तारबार, पहुँचमार्ग, प्लट, ११ केभी विद्युत् प्रसारण, वैकल्पिक ऊर्जाको प्रयोग, गोदाम घर, पानीको आपूर्ति, फोहोर व्यवस्थापनजस्ता पूर्वाधार विकास गर्नुपर्ने मापदण्ड छ ।"
सेयर कारोबार शुल्क घटाउने निर्णय,"काठमाडौं (कास) सेयर किनबेच गर्दा लगानीकर्ताले ब्रोकरलाई तिर्नुपर्ने शुल्क बढी भएको भन्दै घटाउने तयारी भएको छ । यसका लागि पुँजीबजारको नियामक निकाय नेपाल धितोपत्र बोर्डले धितोपत्र व्यवसायी (धितोपत्र दलाल तथा धितोपत्र व्यापारी) नियमावली संशोधनमार्फत कारोबार शुल्क १० प्रतिशतका दरले घटाउने निर्णय गरेको छ । बोर्ड सञ्चालक समितिको बुधबारको बैठकले यस्तो निर्यण गरेको हो । संशोधित नियमावली स्वीकृतिका लागि बुधबार नै अर्थ मन्त्रालय पठाइएको बोर्ड स्रोतले बताएको छ । नियमावली स्वीकृत भएपछि बोर्डले प्रस्ताव गरेको नयाँ कारोबार शुल्क कार्यान्वयनमा आउनेछ ।हाल सेयर किनबेच गर्दा लगानीकर्ताले कारोबार रकमको ०२७ देखि ०४ प्रतिशत रकम ब्रोकरलाई तिर्नुपर्छ । २०७८ भन्दा अघि ०४ देखि ०६ प्रतिशतसम्म शुल्क लाग्ने व्यवस्था थियो । संगठित संस्थाको सेयर कारोबारमा ब्रोकरले ५० हजारसम्मको कारोबारमा ०४०, ५० हजारदेखि ५ लाखसम्मको कारोबारमा ०३७, ५ लाखदेखि २० लाखसम्मको कारोबारमा ०३४, २० लाखदेखि १ करोडसम्मको कारोबारमा ०३० र एक करोड रुपैयाँभन्दा माथिका सबै कारोबारमा ०२७ प्रतिशत शुल्क लाग्छ । बोर्डले ब्रोकरमार्फत आफूले पाउने शुल्कसमेत १० प्रतिशत बिन्दुले घटाएको बताएको छ । स्रोतका अनुसार बोर्डले ब्रोकरले तिरेको सेवा शुल्कबाट आफूले लिँदै आएको ०६ प्रतिशत नियमन शुल्क पनि घटाएर ०५४ प्रतिशत प्रस्ताव गरेको छ । लगानीकर्ताले गर्ने कारोबारबापत नेप्सेले प्राप्त गर्ने शुल्कबाट बार्डले प्राप्त गर्ने कमिसनसमेत ७ प्रतिशतले घटाइएको छ ।"
अर्थ संक्षेप,"केएफसीको विराटनगरमा पिज्जा हट काठमाडौं (कास) विराटनगरमा केएफसीले रेस्टुरेन्ट सञ्चालनमा ल्याएको छ । बुधबारदेखि विराटनगरको सेन्चुरियन मलमा नयाँ रेस्टुरेन्ट सञ्चालनमा आएको देवयानी इन्टरनेसनल नेपालले जनाएको छ । देवयानी नेपालमा केएफसी रेस्टुरेन्टहरूका लागि इजाजतपत्र प्राप्त फ्रेन्चाइजी हो । यो विराटनगरको पहिलो केएफसी र नेपालमै १७ औं रहेको कम्पनीले जनाएको छ । नयाँ रेस्टुरेन्टले स्वाद र भोजनको अनुभवलाई अझ यादगर बनाउनेछ, कम्पनीद्वारा जारी विज्ञप्तिमा उल्लेख छ, हट एन्ड क्रिस्पी चिकेनदेखि स्वादिष्ट चिकन पपकर्न, चिकेन स्ट्रिप्स र सधैं लोकप्रिय जिंगर बर्गरसम्म केएफसी आइटम उपलब्ध हुनेछ । यसैबीच, नेपालको पिज्जा हटले विभिन्न प्रकारका टपिङहरू, स्वादिष्ट पास्ता व्यञ्जनहरू र एपेटाइजरहरूका साथ आफ्नो प्रसिद्ध पिज्जाहरू उपलब्ध गराउनेछ । विद्युतीय ओकाया स्कुटर नेपालमानेपालमा विद्युतीय स्कुटर ओकाया भित्रिएको छ । ओकाया स्कुटरको आधिकारिक वितरक निम्बसले सबै मोडलका स्कुटर भित्र्याएको हो । पुल्चोकस्थित ओकाया स्कुटर सोरुममा ललितपुर महानगरपालिकाका प्रमुख चिरिबाबु महर्जन र नेपाल विद्युत् प्राधिकरणका प्रबन्ध निर्देशक कुलमान घिसिङले यी स्कुटरको उद्घाटन गरेका हुन् । स्कुटरले एक पटक चार्ज गर्दा १४० देखि १६० किलोमिटर रेन्ज र प्रतिघण्टा ७० किलोमिटर माइलेज दिने कम्पनीले जनाएको छ । यो स्कुटरमा ३ वर्षको वारेन्टी उपलब्ध छ । वितरक कम्पनीका अनुसार ओकाया स्कुटर मेटालिक ब्ल्याक र स्यान, म्याट ग्रिन, मेटालिक ग्रे, सिल्भर र सेतो रङमा खरिद गर्न पाइनेछ । नेपालमा फ्रिडम ईस्कुटर, एफएएएसटी एफटुटी र फास्ट एफ ४ गरी तीन वटा फरक मोडलमा छ । ओकाया स्कुटरको मूल्य २ लाख ४० हजारदेखि ३ लाख ७५ हजारसम्म तोकिएको छ । निम्बसका निर्देशक प्रदीपकुमार अग्रवालले ओकायाको सुरुवातसँगै सबैभन्दा सुरक्षित ईस्कुटर नेपाल भित्र्याएको दाबी गरे । याक ब्रुइङले ल्यायो बाह्रसिंगे बेल्जियन विटबियर काठमाडौं (कास) याक ब्रुइङ कम्पनीले दसैंतिहारका लागि क्राफ्ट बाह्रसिंगे बेल्जियन स्टाइल विटबियर ल्याएको छ । यो बियर जर्मन माल्टेड गहुँ, माल्टेड जौं, हप्स, धनियाँ र सुन्तलाको बोक्राबाट बनाइएको हो याक ब्रुइङ कम्पनीले विज्ञप्तिमार्फत भनेको छ । उक्त बियर अक्टोबर १८ देखि काठमाडौं उपत्यकाका चयन गरिएका पसलहरूमा विशेष रूपमा उपलब्ध हुने कम्पनीले जनाएको छ । याक ब्रुइङ कम्पनीका प्रबन्ध निर्देशक अभिषेक श्रेष्ठले बेल्जियन विटबियर सयौं वर्ष पुरानो इतिहास भएको दाबी गरे । युरोपेली देशहरूमा लोकप्रिय रहेको विटबियर अब चाडपर्वको मौसममा नेपालमा नै स्वाद लिन सकिनेछ, उनले भने ।"
इजरायलबाट फर्किएका नेपाली भन्छन् 'अब नजाने गरी आयौं,"(कञ्चनपुर)मंगलबार राति दिल्लीबाट हिँडेका कैलाली टीकापुरका नन्दराम भूल बुधबार बिहान गड्डाचौकी नाकामा पुगे । नाकामा पुग्नेबित्तिकै उनले घरमा फोन गरेर दिउँसोसम्म पुग्ने खबर गरे । द्वन्द्वग्रस्त मुलुक इजरायलबाट मंगलबार भारतले आफ्ना नागरिकसँगै उद्धार गरेका १८ नेपालीमध्ये भूलसहित सात जना बुधबार गड्डाचौकी नाका हुँदै आएका छन् । उनीहरूलाई दिल्लीस्थित नेपाली दूतावासले गाडीको व्यवस्था गरेर घर पठाएको हो । महेन्द्रनगरबाट पनि उनीहरू बुधबारै घरतर्फ लागेका छन् । सन् २०१६ मा केयर गिभरका रूपमा इजरायल पुगेका भूल तेल अभिभमै काम गर्थे । हरेक वर्ष आउजाउ गरिरहने उनी पछिल्लो पटक एक वर्षअघि मात्रै घर आएका थिए । प्यालेस्टिनी विद्रोही समूह हमासको आक्रमणका कारण असुरक्षा बढेपछि उनलाई पनि घर फर्कन परिवार र आफन्तबाट दबाब थियो । गाजा क्षेत्रमा नियमित रूपमा भइरहने आक्रमणका घटना उनलाई सामान्यझैं लाग्छन् । सात वर्षको अवधिमा उनी अभ्यस्त पनि भइसकेका थिए । तर यो पटक भने ठूलै रूपमा आक्रमण भयो, क्षति पनि धेरै भयो, भूलले भने, घरबाट पनि धेरै चिन्ता र फर्किन दबाब भयो । उनले अब इजरायल नफर्किने गरी आएको बताए । गाउँघरमै स्वरोजगारमूलक काम गर्ने उनको योजना छ । बुधबार दिल्लीबाट आएका मध्ये नुवाकोट लिखु गाउँपालिकाका राजकुमार मानन्धर पनि केयर गिभरकै रूपमा एक वर्षअघि मात्रै इजरायल पुगेका थिए । उनी रनाना भन्ने ठाउँमा काम गर्दै आएका छन् । इजरायलमा नियमित रूपमा आक्रमणका घटना हुन थालेपछि उनी पनि मंगलबार राति दिल्ली आएका हुन् । हामी भएको ठाउँमा त त्यति धेरै गाह्रो छैन, मानन्धरले भने, मिडियामा देखाएजस्तो जताततै त्रसित हुने पनि छैन, शान्त पनि छैन । उनले अवस्थामा सुधार आए फेरि जानेनजाने विषयमा सोच्नुपर्ने बताए । तर अहिलेकै अवस्थामा भने इजरायल नजाने उनले बताए । दिल्ली हुँदै बुधबार गड्डाचौकी नाका भएर आएका मोरङ उर्लाबारीका निश्चलकुमार श्रेष्ठ पनि अब इजरायल नजाने बताउँछन् । डेढ वर्षअघि केयर गिभरकै रूपमा इजरायल पसेका उनी पछिल्लो समय जोखिम बढ्दै जान थालेका कारण घर फर्किएका हुन् । ७ जनालाई गड्डाचौकी नाकामा छाड्न दिल्लीमै यातायात व्यवसाय गरिरहेका वीरबहादुर महरा आएका छन् । दूतावास र हाम्रो सहकार्यमा इजरायलबाट उद्धार गरी ल्याइएका नेपालीलाई छाड्न आएका हौं, महराले भने, महेन्द्रनगरसम्म पुर्याएर सबै आआफ्नो घरतर्फ लागेका छन् । महराका अनुसार दिल्ली आएका मध्ये ११ जनाले आफ्नै हिसाबले हवाई यातायात तथा अन्य तरिकाबाट जाने भनेपछि ७ जनालाई दूतावासले व्यवस्थापन गरेर पठाएको हो । ७ जनामा कोही रोजगारीका लागि र कोही घुम्न गएका हुन् । गड्डाचौकी हुँदै आउनेमा कैलाली टीकापुरका नन्दसिंह भूल, नुवाकोट लिखुका राजकुमार मानन्धर, काठमाडौंका लक्ष्मी दुलाल, मोरङ उर्लाबारीका निश्चल सिंह, पाल्पाकी दिलकुमारी अधिकारी, ललितपुरकी ममता थापा र स्याङ्जाकी अस्मिता गुरुङ छन् । कञ्चनपुर प्रहरीका अनुसार काठमाडौं, ललितपुर र स्याङ्जालगायत ठाउँका ५ जना धनगढीबाट विमानमार्फत गएका छन् भने मोरङ र टीकापुरका एकएक जनालाई बसबाट पठाइएको छ । सबैका लागि हामीले यातायात व्यवसायीसँग समन्वय गरेर घरसम्म पुर्याउने व्यवस्था गरेका थियौं, कञ्चनपुरका एसपी कमल थापाले भने, काठमाडौं र आसपासकाले हवाई यातायातबाट जाने भनेपछि उहाँहरूलाई एयरपोर्टसम्म छाडिदियौं, अरूलाई यातायात व्यवसायीसँग समन्वय गरेर बसमै पठाइदियौं ।"
आत्मविश्वासी सुरुआत,(काठमाडौं)कप्तान रोहित पौडेल आफैं उदाहरणीय बनेपछि नेपालले नेपाल ट्वान्टी २० आई अन्तर्राष्ट्रिय शृंखलामा आत्मविश्वासी सुरुआत गरेको छ । रोहितको अविजित अर्धशतकमा नेपालले बुधबार तीनदिवसीय प्रतियोगिताको पहिलो खेलमा यूएईलाई ७ विकेटले पराजित गरेको छ ।नेपालले १ सय ४१ रनको लक्ष्य १८५ ओभरमा पूरा गर्यो । कप्तान रोहित पौडेल र दीपेन्द्रसिंह ऐरीले चौथो विकेटमा अविजित ९३ रनको साझेदारी गरी नेपाललाई जिताए । चौथो विकेटका लागि ट्वान्टी२० अन्तर्राष्ट्रियमा यो सबैभन्दा ठूलो साझेदारी हो ।कप्तान रोहित पौडेल ५१ र र दीपेन्द्रसिंह ऐरी ३४ रन बनाई अविजित रहे । प्लेयर अफ द म्याच रोहितले पछिल्ला चार ट्वान्टी २० अन्तर्राष्ट्रिय खेलमा तेस्रो अर्धशतक बनाएका हुन् । रोहितले ४० बल खेली ५ चौका तथा दीपेन्द्रले २३ बल खेली ३ चौका र १ छक्का प्रहार गरे । रोहितले विजयी चौका प्रहार गर्दै आफ्नो अर्धशतक पूरा गरेका थिए । आफ्नो अर्धशतकभन्दा पनि टिमको जितले सन्तुष्टि दिएको रोहितले जनाए । कुशल भुर्तेल १४ बलमा १४ रन बनाई आउट भएका थिए । दुर्भाग्यपूर्ण रनआउट भएका कुशल मल्लले ९ बलमा २ चौका प्रहार गर्दै ११ रन बनाए । ओपनर आसिफ शेख २७ बल खेली २ चौका र १ छक्का प्रहार गर्दै २३ रन बनाए । यूएईका निलान्स केसवानी र अली नासिरले ११ विकेट लिए ।यसअघि नेपालले टस जितेपछि ब्याटिङमा आएको यूएईले निर्धारित २० ओभरमा ७ विकेट गुमाई १ सय ४० रन बनाएको थियो । मूलपानी क्रिकेट मैदानमा खेलिएको पहिलो ट्वान्टी २० अन्तर्राष्ट्रिय खेलमा यूएईको सुरुआत राम्रो थिएन ।सोमपाल कामीले खेलको पहिलो ओभरमै डेब्यु गरिरहेका खालिद शाहलाई शून्यमा आउट गराए । अलिसन सराफु पनि ६ रन बनाई करण केसीको बलमा आउट भएपछि यूएईको संकट चुलिएको थियो ।कप्तान मोहम्मद वासिमलाई गुल्सन झाले आउट गरे । वासिमले १८ बल खेली समान १ चौका र छक्का प्रहार गर्दै १७ रन बनाए । गुल्सनले आसिफ खानलाई आउट गरी नेपाललाई महत्त्वपूर्ण सफलता दिलाएका थिए । आसिफले १२ बल खेली २ चौका प्रहार गर्दै १५ रन बनाए ।अलि नासिर र बसिल हमिदले पाँचौं विकेटमा ५६ रनको साझेदारी गरे । नासिरले ३० बल खेली ३ चौका र १ छक्कासहित ३२ रन बनाए । उनी करणको दोस्रो सिकार बने । हमिदले ट्वान्टी २० अन्तर्राष्ट्रियमा आफ्नो पहिलो अर्धशतक बनाउने क्रममा कुल ३८ बल खेली १ चौका र ४ छक्का प्रहार गरी ५१ रन बनाए ।नेपालबाट करणले ३ विकेट लिएका थिए । उनले ४ ओभरमा १९ रनमात्र खर्चे । गुल्सनले ३ ओभरमा ११ रन खर्चेर २ र सोमपाल कामीले १ विकेट लिए । अभिनाश बोहराले १ विकेट लिने क्रममा ४ ओभरमा ३८ रन खर्चे । नेपालले श्याम (मौसम) ढकाललाई डेब्यु गराएको थियो । ट्वान्टी २० अन्तर्राष्ट्रिय खेल्ने नेपालका ४४ औं खेलाडी बनेका उनले २ ओभरमा १४ रन खर्चेका थिए ।तीनदेशीय प्रतियोगिताको अर्को टोली हङकङ रहेको छ । नेपालले बिहीबार हङकङसँग खेल्नेछ ।
दक्षिण एसियाली फुटबलको दिन,"(काठमाडौं)विश्वकप फुटबल छनोटको दोस्रो चरण पुग्ने टिम थियो, हङकङ । तर खुसीयाली छाइरहेको थियो, भुटानी टिममा । हङकङले पहिलो लेगको खेल ४० ले जितेको थियो, त्यसैले भुटानलाई दोस्रो लेगमा कम्तीमा पाँच गोल गर्नु थियो । सिधा हिसाब त त्यही थियो । तर भुटान दोस्रो लेगमा २० मात्र विजयी थियो तर पनि यो अपार खुसीका लागि पर्याप्त थियो । भुटानको फुटबल इतिहासकै यो यस्तो जित थियो, जसले देखाउँछ, यो देशको फुटबलस्तरको ग्राफ माथि चढिरहेको छ भनेर । थिम्पुमा भएको त्यस खेल हेर्न बेलायती धनाढ्य रिचर्ड ब्रासनन पनि थिम्पुको दर्शकदीर्घामै थिए । भुटान छनोटको दोस्रो चरण त पुगेन तर धेरैको मन जित्न सफल रह्यो । मंगलबार एसियाली विश्वकप छनोट प्रारम्भिक चरणको दोस्रो लेगको खेल दिन थियो र यो दक्षिण एसियाली फुटबलका लागि खुसीकै दिन सावित भयो । नेपालसँगै बंगलादेश र पाकिस्तान छनोटको दोस्रो चरण पुगे । भारतलाई त छनोटको प्रारम्भिक चरण पनि खेल्नुपरेको थिएन ।नेपालका लागि पनि छनोटको दोस्रो चरण पुग्ने साह्रै महत्त्वको थियो । लाओसविरुद्धको खेल नजितेको भए, यो त नेपाली फुटबलकै लागि ठूलो त ठूलो आघात हुन्थ्यो । अबको एक वर्ष अन्तर्राष्ट्रिय फुटबल सुनसानजस्तै हुन्थ्यो । मुख्य प्रशिक्षक भिन्सेन्जो अल्बर्टो एनिसको नेपाल बसाइ पनि छोटिने पूरा सम्भावना थियो । दोस्रो चरण पुगेपछि तिनै प्रशिक्षक एनिसले पनि माने, यो सफलताको धेरै अर्थ छ, मेरा लागि पनि, टिमका लागि पनि ।नेपालले अब यूएई, बहराइन र यमन सम्मिलित समूहमा खेल्नेछ । नेपाल छनोटको प्रारम्भिक चरणमै रोकिएको भए, यसको सबै दोष अखिल नेपाल फुटबल संघ (एन्फा) को नेतृत्वलाई जाने थियो । कम्तीमा अहिले तत्कालका लागि दोस्रो चरण पुगेको खुसी नै ठूलो बनेको छ । नेपालको तुलनामा पनि सबैभन्दा धेरै खुसी पाकिस्तानी फुटबलले महसुस गरेको थियो । पाकिस्तान छनोटको दोस्रो चरण पुगेकै यो पहिलो पटक थियो । इस्लामाबादमा भएको दोस्रो लेगमा पाकिस्तान १० ले विजयी रह्यो ।पहिलो लेग गोलरहित बराबरीमा टुंगेको थियो । खेलपछि जिनाह स्पोटर््स स्टेडियममा पाकिस्तानी खेलाडी र समर्थकले जसरी खुसीयाली मनाए, त्यो हेरिनसक्नु थियो । पाकिस्तानको यो जित फुटबलभन्दा बाहिर पनि ठूलै समाचार रह्यो, पाकिस्तानको दृष्टिकोणबाट । निर्णायक गोल गर्ने खेलाडी थिए, हारुन हमिद । सन् २०१५ यता पाकिस्तानले घरमा पहिलो जित निकालेको थियो । अब पाकिस्तानले साउदी अरेबिया, ताजाकिस्तान र जोर्डन सम्मिलित समूहमा खेल्नेछ ।यहाँनिर हाम्रो दृष्टिकोणले रमाइलो तथ्य के भने पाकिस्तान प्रशिक्षक स्टेफन कन्सटाइनटिनको नेतृत्वमा खेलेको थियो । आखिरमा उनी कुनै समय नेपालका प्रशिक्षक थिए । पछि भारतमा पनि लामै समय बिताए । पाकिस्तान आएयता सुरुका केही दिन कन्सटाइनटिनका लगि गाह्रै भयो । पाकिस्तानी फुटबलमा कुनै पनि प्रकारको सुविधा नभएको देखेर उनी अचम्ममा परे । पछि पाकिस्तान छाड्ने कुरा पनि आएको थियो तर त्यो सबै अहिलेको जितले सम्भवतः ओझेलमा परेको छ । फिफा वरीयताको १ सय ९७ औं स्थानमा रहेको पाकिस्तान सन् २०२१ बीच १५ महिना फिफा प्रतिबन्धबाट पनि गुज्रेको थियो । बंगलादेशले भने आफ्नै दक्षिण एसियाली प्रतिद्वन्द्वी माल्दिभ्सलाई हराएको थियो । पछिल्लो समय दुई देशबीच फुटबलमा मीठो टक्कर देख्न पाइएको छ । पछिल्लो साफ च्याम्पियनसिपमा पनि बंगलादेशले समूह चरणमा माल्दिभ्सलाई हराएको थियो । अहिले पनि दुई लेगको खेलपछि बंगलादेश समग्रमा ३२ ले अगाडि रह्यो ।लामो समय बंगलादेश माल्दिभ्स भनेपछि आफैं आत्तिन्थ्यो र पराजित हुन्थ्यो । अहिले दिन फेरिएका छन् अनि कमजोर सावित भएको माल्दिभ्स । खासमा माल्दिभ्सका लागि पछिल्ला केही वर्ष सुखद रहेन । माल्दिभ्स दुई वर्ष अगाडि आफ्नै भूमिमा भएको साफ च्याम्पियनसिपमा पनि फाइनल पुग्न सकेको थिएन । त्यति बेला भनिएको थियो, माल्दिभ्सको फुटबलको सबैभन्दा ठूलो समस्या भन्नु नै मैदान बाहिरको फोहोरी राजनीति हो ।बैंग्लोरमा भेटिएका माल्दिभ्सका पत्रकार पनि भन्थे, त्यहाँको राजनीतिले यो देशको फुटबललाई तहसनहस पार्दै छ । छनोटको प्रारम्भिक चरणमै रोकिनु यसको अर्को संकेत मात्रै हो । बंगलादेशले पनि अस्ट्रेलिया, प्यालेस्टाइन र लेबनानको समूहमा खेल्नेछ । श्रीलंका पनि दोस्रो चरण त पुगेन तर दोस्रो लेगमा उसले यमनलाई ११ को बराबरीमा रोक्न भने सफल रह्यो । दक्षिण एसियाका अर्को पूर्वसदस्य अफगानिस्तान पनि दोस्रो चरण पुग्न सफल रह्यो ।अफगानिस्तानले पन्छाएको थियो, मंगोलियालाई । सबैलाई थाहा छ, अफगानिस्तानका अहिलेका प्रशिक्षक हुन्, अब्दुल्लाह अल्मुताइरी । उनी पनि नेपालका पूर्वप्रशिक्षक भए । उनको अहिले तत्कालको स्थिति के हो भन्न गाह्रो छ । उनी राजीनामा दिएको भन्छन्, अरू उनी बर्खास्त हुने क्रममा रहेको बताउँछन् । विवादमा फसिरहने बानी उनमा धेरै देखिन्छ । जे होस्, अफगानिस्तान पनि दोस्रो चरण भने पुग्यो । अफगानिस्तानलाई छाडेर दक्षिण एसियाका चार टिम छनोटको दोस्रो चरणमा हुनु हाम्रा लागि मीठो उपलब्धि भने हो ।"
अफगानिस्तानलाई हराएर न्युजिल्यान्ड शीर्षमा,चेन्नाई (एजेन्सी) न्युजिल्यान्डले विश्वकप क्रिकेटमा बुधबार अफगानिस्तानमाथि १ सय ४९ रनको सजिलो जित निकाल्दै अंक तालिकाको शीर्ष स्थानमा उक्लेको छ । न्युजिल्यान्डको यो लगातार चौथो जित हो र उसको आठ अंक भएको छ । अफगानिस्तान दुई अंकमै सीमित रहेको छ । इंग्ल्यान्डमाथि सनसनीपूर्ण जित निकालेको अफगानिस्तानले न्युजिल्यान्डविरुद्ध त्यस्तै खेल प्रदर्शन गर्न सकेन । पहिलो ब्याटिङ गरेको न्युजिल्यान्डले ५० ओभरमा ६ विकेट गुमाएर २ सय ८८ रन बनायो । ग्लेन फिलिप्सले ७१ रन बनाउने क्रममा ८० बल खेली समान चार चौका र छक्का प्रहार गरे । ओपनर विल योङले पनि ५४ र टम लथामले ६८ रन जोडे । न्युजिल्यान्डको सुरुआत पनि राम्रो रहेको थिएन र टिम एक समय चार विकेट गुमाएर १ सय १० रनको स्थितिमा थियो । पछि टिमले बलियो स्कोर खडा गर्न सफल रह्यो । जवाफमा अफगानिस्तान ३४४ ओभरमा १ सय ३९ रनमा अलआउट भयो ।
