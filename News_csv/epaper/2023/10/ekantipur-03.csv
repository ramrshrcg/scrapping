शीर्षक,विवरण
विद्युतीय भुक्तानी प्रणाली खरिदमा २३ करोड हिनामिना,"विस्तृत अध्ययन नगरी गेटवे खरिदको काम गराइएको उल्लेख छ । राष्ट्रिय भुक्तानी प्रणाली स्थापना गर्नुपूर्व सो प्रणालीलाई प्रभावकारी बनाउन राष्ट्र बैंक र अन्य बैंक तथा महालेखा नियन्त्रक कार्यालयलगायत अन्य वित्तीय संस्थाहरूसँग समन्वय र संयोजन गर्नुपर्नेमा पहिचानसमेत नगरी नगराई पूर्वतयारीबिना खरिद सम्पन्न भएको मिसिल संलग्न कागजातबाट पुष्टि हुन आयो, अभियोगपत्रमा थप भनिएको छ ।अख्तियारले उपकरण खरिदमा भ्रष्टाचार गरेको आरोपमा विज्ञान तथा प्रविधि मन्त्रालयका तत्कालीन सचिव (राष्ट्रिय सूचना प्रविधि केन्द्रका पदेन अध्यक्ष) सञ्जय शर्मा, तत्कालीन कार्यकारी निर्देशक प्रणिता उपाध्याय, केन्द्रका सहायक निर्देशक रमेश पोखरेल, लेखा अधिकृतद्वय रामबहादुर बुढा र निमबहादुर वली, कम्प्युटर इन्जिनियर रामशरण गायक र केन्द्रका वर्तमान उपनिर्देशक सफल श्रेष्ठलाई प्रतिवादी बनाएको छ । अख्तियारका प्रवक्ता भोला दाहालका अनुसार मरासिनीसहित शर्मा, उपाध्याय, पौडेल, बुढा, पोखरेल र गायकलाई भ्रष्टाचार निवारण ऐन २०५९ को दफा ३ बमोजिम २३ करोड २७ लाख बिगो, त्यति नै जरिवाना, हानिनोक्सानी भएको रकम असुल तथा ८ देखि १० वर्ष कैद सजायको मागदाबी गरिएको छ । शर्मा, पौडेल र उपाध्यायविरुद्ध दफा २४ अनुसार थप सजायको मागदाबी गरिएको छ । केन्द्रका तत्कालीन निर्देशक सफल श्रेष्ठविरुद्ध १७ लाख ९९ हजार ७ सय रुपैयाँ बिगो र २ वर्ष ६ महिनादेखि ४ वर्षसम्म कैद सजाय र बिगोबमोजिम जरिवाना असुल गर्न माग गरिएको छ ।तत्कालीन लेखा अधिकृत वलीविरुद्ध ८९ लाख ७७ हजार ३ सय ९७ रुपैयाँ बिगो, त्यति नै जरिवाना र ६ वर्षदेखि ८ वर्षसम्म कैद सजाय तथा हानिनोक्सानी भएको रकम असुल गर्नुपर्ने अख्तियारको मागदाबी छ । सरकारको सम्पत्ति हानिनोक्सानी गर्ने नियतले बिनापूर्वाधार उपकरण खरिद गरिएको पनि अख्तियारको ठहर छ ।अख्तियारले १२ करोड रुपैयाँ पनि नपर्ने गेटवेलाई मिलेमतोमा २५ करोडमा खरिद गरी सरकारी सम्पत्ति हानिनोक्सानी गरेको उजुरी परेकोमा त्यसलाई पुष्टि हुने गरी महालेखाले आफ्ना ५७ देखि ६० औं वार्षिक प्रतिवेदनसम्म औंल्याएको छ । विवरणहरूअनुसार २०७५ असार २९ भित्र पेमेन्ट गेटवेको पूर्वाधार निर्माण सम्पन्न गर्ने गरी केन्द्रले विदेशी कम्पनी स्वीडेनको सीएमए स्मल सिस्टम एबी सँग सम्झौता गरेको थियो । तीन वटा बोलपत्रदाता बंगलादेश र जेपी कम्पास यूकेको संयुक्त, मोन्ट्रान कर्पोरेसन अमेरिका र स्वीडेनी कम्पनीसँग केन्द्रले आर्थिक प्रस्ताव मागेकामा अरू दुईको प्रस्ताव खोल्दै नखोली स्विडिसको कम्पनीलाई छनोट गरिएको थियो । २०७५ जेठ १६ मा केन्द्रको कार्यकारी निर्देशक रहेका पौडेल आफैंले बोलपत्र मूल्यांकन समितिको संयोजकको हैसियतमा स्विडिस कम्पनीलाई छनोट गर्ने गरी प्रतिवेदन पेस गरेका थिए । त्यसकै आधारमा असार १ मा आर्थिक प्रस्ताव खोलेर स्वीडेनी कम्पनीलाई खरिदको जिम्मा दिइएको थियो । यसरी स्विडिसको कम्पनीलाई सिधै १९ लाख ८८ हजार अमेरिकी डलर (त्यस बेलाको २४ करोड २७ लाख ८० हजार) मा खरिद सम्झौता भएको थियो । यसका लागि १८ लाख ६७ हजार डलर (२३ करोड २७ लाख ५८ हजार) भुक्तानी गरिएको थियो । खरिद सम्झौता गरेको ५ वर्षसम्म कुनै काम नभएको तर ९३८६ प्रतिशत रकम भुक्तानी भइसकेकामा यसलाई अख्तियारले सरकारी सम्पत्ति हिनामिनाका लागि भएको योजनाका रूपमा किटान गरेको छ । यही सेटिङ पूरा गर्न बजेटमै गुपचुप रकमको जोहो गराइएको अभियोगपत्रमा उल्लेख छ । अर्थ मन्त्रालयमा तत्कालीन सहसचिव मरासिनीले पेमेन्ट गेटवे प्रणालीका लागि उपकरण खरिद गर्न आव २०७४७५ को बजेटमा २५ करोड रुपैयाँ व्यवस्था गरिदिएका थिए । त्यसका लागि सेटिङमै २४ करोड ७५ लाखको लागत अनुमान तयार पारिएको पनि खुलेको छ । त्यसबेला अर्थ सचिव शान्तराज सुवेदी थिए । अख्तियारसमक्ष बयान दिँदै सुवेदीले बजेटमा समावेश भएको विषय नैतिक रूपमा आफूले लिने तर कसरी यो विषय छिराइयो भन्नेमा जानकारी नभएको उल्लेख गरेका छन् । सुवेदीले नमागेको बजेट विनियोजन नहुनुपर्नेमा कसरी भयो भन्नेमा आफू अचम्ममा परेको बयान दिएका छन् । केन्द्रले माग्दै नमागेको बजेट विनियोजन नहुनुपर्नेमा आफू विश्वस्त छु, उनले बयानमा भनेका छन्, यो विषयमा मेरो (अर्थ सचिव) को तहमा छलफल भएको जानकारी छैन । अख्तियारले अनुसन्धान र बयानमा सहयोग गरेको भन्दै सुवेदीलाई प्रतिवादी नबनाई सरकारी साक्षीका रूपमा राखेको छ ।संरचना नै नबनाई गेटवे निर्माणको खरिद अघि बढेकामा काम नभई नेपाल सरकारका सम्पूर्ण राजस्व र भुक्तानीहरू यही प्रणालीबाट हुने गरी सञ्चालन गर्ने संरचना बनाउन भन्दै २०७८ भदौ २४ मा सूचना प्रविधि केन्द्रले थप २ अर्ब ९५ करोड ५० लाख रुपैयाँ माग्दै सञ्चार मन्त्रालयलाई पत्र पठाएको थियो । त्यस बेला सञ्चार मन्त्रालयमा बैकुण्ठ अर्याल सचिव (हाल मुख्यसचिव) थिए । उनले सचिवस्तरीय निर्णयबाट केन्द्रकै प्रस्ताव सदर गरेर २०७९ वैशाख २३ मा अर्थमा पठाएका थिए । तत्कालीन अर्थमन्त्री जनार्दन शर्माले पनि थप ३ वर्षका लागि ८१ करोड १७ लाख रुपैयाँको स्रोत सुनिश्चितता गराएका थिए । यो बेला मरासिनी अर्थ सचिव थिए । उनले यो बहुवर्षीय आयोजनाका लागि स्वीकृत गरिदिन राष्ट्रिय योजना आयोगलाई पत्र पठाएका थिए । आयोगले पुस ५ मा निर्णय गरेर बहुवर्षीय आयोजना सञ्चालन गर्न सहमति दिएको थियो । अख्तियारले यो प्रकरणमा हालका मुख्यसचिव अर्यालसँग पनि बयान लिएकामा मुद्दामा भने प्रतिवादी बनाएको छैन । अर्यालले बजेट माग भई आएकामा निर्णय गरेर अर्थमा पत्राचार गरेको मात्रै भूमिका देखिएकाले प्रतिवादी नबनाएको अख्तियारको जिकिर छ ।मरासिनीले अख्तियारलाई दिएको बयानमा भने केन्द्रसँग छलफल गरेरै बजेट प्रबन्ध गरिएको जिकिर गरेका छन् । लाइन मिनिस्ट्री बजेट इन्फरमेसन सिस्टम (एलएमबीआईएस) मा बजेटको अंक तय गर्ने गराउने काम सम्बन्धित मन्त्रालयकै हुने भएकाले छलफल भएबमोजिम बजेट जोहो गरिएको उनको भनाइ छ । बजेट निर्माणको प्रक्रिया अन्तिम चरणमा पुगेपछि बजेट वक्तव्यमा समेटिएका कार्यक्रमहरूमा बजेट विनियोजन रहेनरहेको विषयमा छलफल र भेरिफिकेसन हुन्छ, उनले बयानमा भनेका छन्, नीतिगत रूपमा नै तय भई वक्तव्यबाटै घोषणा गरिएको हो ।"
के हो पेमेन्ट गेटवे सिस्टम ?,"मूल कुरा त कुन निकायले यसलाई सञ्चालन गर्ने हो भन्नेसमेत स्पष्ट थिएन । अब त झन् यो मुद्दा मामिलामै गइसकेकाले कसैले पनि यसलाई राख्न मान्दैन । फेरि पनि सरकारी लगानी खेर जाने नियति दोहोरिने देखियो, उनले भने ।नेसनल पेमेन्ट गेटवे सम्पूर्ण सरकारी कारोबार विद्युतीय माध्यमबाट गर्ने उद्देश्यले सञ्चालनमा ल्याउन खोजिएको थियो । तर, पूर्वाधार निर्माण नगरी उपकरण खरिदमा सरकारी अधिकारीहरूको ध्यान गएकामा त्यतिबेलै यो विषय शंकाको घेरामा परेको थियो । देशभित्र र विदेशबाट समेत हुने सरकारी भुक्तानीलाई पूर्ण रूपमा विद्युतीय माध्यमबाट गर्नेगराउने विषय २०७४ बाटै बहसमा आएको थियो ।आर्थिक वर्ष २०७४०७५ को बजेटमा पहिलो पटक अन्तर्राष्ट्रिय कारोबारका लागि ईगेटवे प्राप्त गरी अन्तर्राष्ट्रिय व्यापारको भुक्तानी ईपेमेन्टको माध्यमबाट गर्ने व्यवस्था गरिने भन्ने उल्लेख थियो । ईपेमेन्टको माध्यमबाटै राजस्व संकलन गर्न सकिने व्यवस्था मिलाइने भनिएको थियो । त्यो बेला ईपेमेन्ट प्रणालीबारे चर्चा भए पनि भुक्तानी प्रणालीबारे कुनै पनि अनुभव नभएको राष्ट्रिय सूचना प्रविधि केन्द्रलाई पेमेन्ट गेटवेको जिम्मा दिँदा नै सरोकारवालाहरू आश्चर्यमा परेका थिए । केन्द्रले सरोकारवालासँग परामर्श र छलफल नै नगरी पेमेन्ट गेटवेको विषय अघि बढाउनबाटै शंकाको दृष्टिले हेरिएको विज्ञ राणा बताउँछन् ।केन्द्रले सरोकारवाला कसैसँग पनि कुनै छलफल र परामर्श नगरी स्विडिस कम्पनी सीएमएसँग सामान खरिद गरेर आफैंले सिस्टम चलाउन खोजेको थियो, राणा भन्छन्, भुक्तानी प्रणाली सञ्चालन गर्न कम्तीमा यसबारे ज्ञान हुनुपर्ने थियो । कुनै अनुभव नभएको संस्थाले कसरी चलाउने भन्ने कुरामा विवाद उठ्यो । त्यसपछि उहाँहरूले अरू संस्थाहरूलाई प्रणाली सञ्चालन गरिदिन अनुरोधसमेत गर्नुभएको थियो तर कसैसँग छलफल र परामर्श नगरी ल्याएको हुँदा कसैले पनि चलाउन मानेनन् । पेमेन्ट गेटवे सञ्चालनका लागि केन्द्रले राजस्व अनुसन्धान विभाग, राष्ट्र बैंकलगायतलाई आग्रह गर्दै आएको थियो । विभागले आफू भुक्तानी सेवा प्रदायक नभई राजस्व संकलन गर्ने निकाय भएकाले पेमेन्ट गेटवे सञ्चालन गर्न असमर्थ रहेको जनाएपछि पछिल्लो समय राष्ट्र बैंकलाई जिम्मा लगाउन खोजिएको थियो । राष्ट्र बैंकले पनि आफूसँग छलफलै नगरी ल्याइएको सिस्टम जडान गर्न अनिच्छा देखाएको थियो ।"
धावनमार्ग व्यक्तिका नाममा सारिएकामा अनुसन्धान,"उक्त जग्गा शिव र काली मन्दिरले हकभोग गर्दै आएका र गलत प्रमाण पेस गरेर पुर्जा प्राप्त गरेकाले मिश्रलाई मुआब्जा नदिन माग गर्दै सिद्धार्थनगर१० का ३५ जना स्थानीयले विमानस्थल आयोजनामा निवेदन दिएका थिए । आयोजनाका अनुसार भूमिसम्बन्धी ऐन २०२१ लागू हुँदा एक जनाको नाममा वा एकापरिवारमा ११ बिघासम्म जमिन राख्न पाइने प्रावधान थियो । २०२२ पुस २० गते सुर्जा मिश्राइन नामकी एक महिलाले आफ्नो हकभोगमा रहेको जग्गाको भरेको फाँटवारीअनुसार आफ्नो ३० बिघा १४ कट्ठा १४ धुर जमिनमध्ये हदबन्दीबाहेकको स्थानीय काली मन्दिरको नाममा छाड्ने उल्लेख गरेकी थिइन् । निःसन्तान सुर्जाइनको २०२५ माघ १८ मा मृत्यु भएपछि नजिकको हकदारबारे विवाद भएको थियो । २०२६ मा उक्त जमिनको नापी हुँदा कित्ता नम्बर खुलाइए पनि जमिनको स्वामित्व दाबी गर्ने धेरै जना देखिएपछि कसैका नाममा दर्ता भएको थिएन । २०३६ जेठ १८ मा सर्वोच्च अदालतले नजिकको हकदार रमाकान्त मिश्रलाई बनाएको थियो । रमाकान्तको नाति पर्वतराजकान्त मन्दिरलाई दिएको उक्त जमिनलाई छुट जग्गाका रूपमा आफ्नो नाममा दर्ता गर्न सफल भएका हुन् । मालपोत कार्यालय भैरहवाका प्रमुख कुमार आचार्यले जिल्ला अदालतमा गरिएको मिलापत्र, उच्च अदालत बुटवल इजलासको परमादेशसहित यथेष्ट प्रमाणका आधारमा उक्त जग्गा मिश्रको नाममा दर्ता गरिएको बताए । यो धेरै सार्वजनिक चासोको विषय बनिसकेकाले म धेरै बोल्न चाहन्नँ । राज्यले नै थप अनुसन्धान गरी वास्तविकता पत्ता लगाओस्, उनले भने । प्रशासनले मालपोतसँग छुट कित्ता दर्ता गरिएको भए पूर्वसर्त पूरा भएनभएको, जग्गाधनीले फाँटवारी भरेर मन्दिरलाई छाडेको जमिन ५८ वर्षपछि अंशियारको नाममा दाखिल खारेज, अंशबन्डा हुने कानुनी आधार भएनभएको, उच्च अदालत तुलसीपुर बुटवल इजलासले फैसलामा जेजो बुझ्नुपर्ने हो बुझी आवश्यक निर्णय गराउनू भनिएकामा बुझेनबुझेको, जग्गा दर्ता गर्ने क्रममा जिल्ला प्रशासन, सरोकारवाला निकाय, स्थानीय सरकार, धार्मिक संघसंस्था, नागरिक समाज लगायतसँग छलफल, राय परामर्श, सर्जमिन, सार्वजनिक सुनुवाइ गरेनगरेकोलगायत १० बुँदे स्पष्टीकरण मागेको छ ।"
कोरोना खोप विकास गर्ने वैज्ञानिकलाई नोबेल चिकित्सा पुरस्कार,"(काठमाडौं)यस वर्षको चिकित्साशास्त्रतर्फको नोबेल पुरस्कार कोरोना भाइरसविरुद्धको खोप विकासमा संलग्न वैज्ञानिकलाई प्रदान गरिएको छ । कोरोना भाइरसविरुद्धको खोप बनाउन प्रविधिको विकास गरेबापत अमेरिकी वैज्ञानिकद्वय डा क्याटलिन कारिको र डा ड्रु वाइसम्यानलाई संयुक्त रूपमा नोबेल चिकित्सा पुरस्कार प्रदान गरिएको हो । सन् २०१९ मा कोरोना सुरु भए पनि यी वैज्ञानिक एमआरएनए खोप विकासका लागि त्यसअघिदेखि नै अनुसन्धानमा खटिएका थिए । एमआरएन प्रविधि क्यान्सरसहित अन्य रोगविरुद्धको खोप विकासका लागि समेत भइरहेका अनुसन्धानमा प्रयोग भएको छ । कोरोनाविरुद्धको खोपले लाखौं मानिसको ज्यान जोगाउन सफल भएको समेत नोबेल कमिटीले जनाएको छ । आधुनिक समयमा मानव स्वास्थ्यका लागि सबैभन्दा ठूलो संकटका दौरान पुरस्कार विजेताले अभूतपूर्व रूपमा खोप विकासमा योगदान दिएका छन्, नोबेल पुरस्कार कमिटीले भनेको छ । कोरोना महामारीका बेला मोडर्ना, फाइजरबायोएनटेकलगायतका कम्पनीले एमआरएनए प्रविधिमा आधारित खोप बनाएका थिए । सोमबार एक कार्यक्रमका बीच स्विडिस एकेडेमीले चिकित्सातर्फको नोबेल पुरस्कार विजेता घोषणा गरेको हो । विजेतालाई स्वर्ण पदक र संयुक्त रूपमा १ करोड १० लाख स्विडिस क्रोनर (१० लाख अमेरिकी डलर) दिइनेछ । गत वर्ष चिकित्साशास्त्रतर्फको नोबेल पुरस्कार मानव प्रजातिको विकासक्रमसम्बन्धी अनुसन्धानमा संलग्न स्विडेनका वैज्ञानिक स्वान्टे पाबोलाई दिइएको थियो । चिकित्सा विज्ञानतर्फ पहिलो नोबेल पुरस्कार सन् १९०१ मा इमिल भोन बेहरिङले पाएका थिए । सिरम थेरापी विकास गरेका कारण उनलाई चिकित्सातर्फको नोबेल पुरस्कार दिइएको थियो । त्यस्तै चिकित्सा विज्ञानका लागि कम उमेरमा नोबेल पुरस्कार पाउने व्यक्ति फ्रेडरिक ब्यान्टिङ हुन् । उनले सन् १९२३ मा जोन जेम्स रिकार्ड म्याकलिओडसँगै चिकित्सा विज्ञानका लागि नोबेल पुरस्कार पाएका थिए । नोबेल पुरस्कार पाउँदा उनी ३२ वर्षका थिए । उनले इन्सुलिनको आविष्कार गरेका थिए । यस वर्षको भौतिकशास्त्रतर्फको नोबेल पुरस्कार अक्टोबर ३, रसायनशास्त्रतर्फको अक्टोबर ४, साहित्यतर्फ अक्टोबर ५, शान्तिका लागि अक्टोबर ६ र अर्थशास्त्रका लागि अक्टोबर ९ मा विजेता घोषणा गरिनेछ ।"
कोशीमा नयाँ सरकारबारे गठबन्धनमा विवाद,"(मोरङ)हिक्मतकुमार कार्की नेतृत्वको अल्पमतको सरकारलाई विश्वासको मत नदिने निर्णय गरेको गठबन्धन दलमा आगामी सरकारको नेतृत्वविवाद सुरु भएको छ । कार्कीले विश्वासको मत नपाए संविधानको धारा १६८ को उपधारा (५) अनुसार अर्को सरकार बन्ने निश्चित छ । कांग्रेस संसदीय दलको शुक्रबारको बैठकमा उपधारा (५) अनुसार बन्ने सरकारको नेतृत्वका विषयमा चर्काचर्की परेको थियो । संस्थापन र इतरपक्षका बहुमत सांसदले दलका नेताको नेतृत्वमा नभई कांग्रेस नेतृत्वमा सरकार बन्नुपर्ने अडान लिएपछि निर्णय हुन नसकेको एक सांसदले बताए । संस्थापन पक्षका सांसद तथा दलका उपनेता हिमाल कार्कीले उपधारा (५) को सरकार गठनका लागि व्यक्तिभन्दा पनि पार्टीको नेतृत्वका लागि पहल गर्ने निर्णय हुनुपर्ने बताए । सधैं एउटै व्यक्तिलाई अघि सारिरहने हो भने प्रदेशसभा नै धरापमा पर्ने जोखिमलाई साथीहरूले गम्भीरतापूर्वक मनन गर्नुहुन्छ र त्यही आधारमा दलको बैठकमा निर्णय हुन्छ, उनले भने । ९३ सदस्यीय प्रदेशसभामा २९ सांसद कांग्रेसका छन् । १०१० जना संस्थापन र इतरका र ९ जना कृष्णप्रसाद सिटौला पक्षका छन् । सिटौलाका विश्वासपात्र उद्धव थापा संस्थापन पक्षका सांसदको साथ पाएर दलको नेता निर्वाचित भएका हुन् । यसअघि दुई पटक संवैधानिक व्यवस्थाविपरीत मुख्यमन्त्री नियुक्त भएर सर्वोच्चको पूर्ण इजलासबाट पदमुक्त भएका थापालाई पुनः सरकारको नेतृत्वका लागि निर्णय गर्न नसकिने सांसदहरूले अडान लिएका छन् । दलको बैठकमा प्रमुख सचेतक भूपेन्द्र राईलाई संस्थापन र इतरपक्षका सांसदले कांग्रेसको नेतृत्वमा सरकार गठनको पहल गर्ने निर्णय लेख्न पटकपटक आग्रह गर्दा पनि नमानेकाले कुनै निर्णय हुन सकेन । प्रमुख सचेतक राईले सरकारको नेतृत्वको विषय गठबन्धन दलका शीर्ष नेताहरूको निर्णयले मात्रै हुने भएकाले बैठकमा कुनै निर्णय नगरिएको बताए । तर उनले उपधारा (५) को सरकारको नेतृत्व दलका नेताले नै गर्ने अडान दोहोर्याए । कांग्रेस संस्थापन पक्षका सांसद एवं उपनेता हिमाल कार्की, संस्थापनइतरका सांसद केदार कार्की, नेता सिटौलाका विश्वासपात्र एवं संसदीय दलका नेता थापा र पार्टी सभापति देउवा र सिटौला दुवैको नजिक मानिएका प्रमुख सचेतक राई उपधारा (५) बमोजिम सरकारको नेतृत्व गर्ने दाउमा रहेको सांसदहरूको भनाइ छ । यीमध्ये केदार र थापा दुई जना सरकारको नेतृत्वका लागि खुलेरै पहल गरिरहेका छन् । केदार र हिमाल दलको बैठकले कांग्रेसको नेतृत्वमा सरकार गठनका लागि पहल गर्ने निर्णय गराएर दलका नेता थापालाई कमजोर साबित गर्ने दाउमा छन् भने थापाले सरकार गठनका लागि पहल गर्ने निर्णय गराएर दलमा आफू निर्विकल्प रहेको प्रमाणित गर्न खोजेको एक सांसदले बताए । तर प्रमुख सचेतक राईले संसदीय दलमा कुनै निर्णयबिनै देउवा र सिटौलालाई दलभित्र विवाद देखाएर नेतृत्वका लागि योग्यता सिद्ध गर्ने दाउमा रहेको उनीनिकट सांसदको भनाइ छ । गठबन्धनको अर्को साझेदार माओवादीले कांग्रेसले यसअघि दुईदुई पटक सरकारको नेतृत्व गर्ने अवसर प्राप्त गरिसकेकाले अब माओवादीले नेतृत्व गर्न पाउनुपर्ने दबाब बढाइरहेको छ । गठबन्धन दलले तेस्रो पटक माओवादीलाई नै सरकारको नेतृत्वका लागि अवसर प्रदान गर्ने निर्णय लिएको अवस्थामा दलका नेता इन्द्रबहादुर आङ्बोको विकल्पमा सभामुखबाट राजीनामा दिएका बाबुराम गौतमको नाम अघि सारिने माओवादीका एक सांसदले बताए । आङ्बो पार्टीभित्र जनार्दन शर्मानिकट रहेको र प्रदेश नामकरणमा पहिचानलाई बेवास्ता गरेर कोशी नाम पारित गराएकाले पार्टी अध्यक्ष एवं प्रधानमन्त्री पुष्पकमल दाहाल असन्तुष्ट रहेकाले उनको विकल्पमा गौतमको नाम अघि सारिने ती सांसदको भनाइ थियो । दुईदुई पटक मुख्यमन्त्री नियुक्त भइसकेकाले कांग्रेस नेता उद्धव थापाले विकल्प दिएर प्रदेशसभा जोगाउनुपर्ने एकीकृत समाजवादीका नेता तथा पूर्वमुख्यमन्त्री राजेन्द्र राईले बताए । थापाले विकल्प दिन सकेको अवस्थामा उपधारा (५) को सरकारमा राप्रपा आउने निश्चित भइसकेकाले प्रदेशसभा जोगिनेमा कुनै आशंका नभएको उनको दाबी थियो । राप्रपा संसदीय दलका नेता भक्तिप्रसाद सिटौलाले अहिले मध्यावधि निर्वाचन कसैले पनि नचाहेकाले उपधारा (५) मा आफ्नो पार्टीले निर्णय गरेर प्रदेशमा राजनीतिक स्थायित्वका लागि अघि बढ्ने बताए । मुख्यमन्त्रीजीले विश्वासको मत प्राप्त गर्न नसकेपछि उपधारा (५) मा सत्ता समीकरणका लागि गठबन्धन दलसँग औपचारिक वार्ता गर्छौं, उनले भने, त्यो वार्तामा हाम्रो पोजिसन के हुने निश्चित हुन्छ । राप्रपा गठबन्धनलाई गलाएर सरकारको नेतृत्व लिने, सभामुखसँगै दुई वटा मन्त्री र निर्वाचन क्षेत्र सुरक्षित गरेर सरकारमा सहभागी हुने रणनीतिमा देखिन्छ । माओवादी सांसद दुर्गाप्रसाद चापागाईंलगायत गठबन्धनका सांसदहरू तीनतीन पटक संविधान मिचेर पनि प्रदेशमा राजनीतिक स्थायित्व प्रदान गर्न असफल भएका गठबन्धन दलका नेताहरूले नैतिकताका आधारमा दलको नेताबाट राजीनामा दिनुपर्ने बताउँछन् । गठबन्धन दलका नेताको नेतृत्व क्षमताको कमीले प्रदेशसभा नै धरापमा पर्ने अवस्था बनेको र मध्यावधि निर्वाचनमा जाने जोखिम बढेको उनीहरूको आरोप छ । कांग्रेस सांसद भीम पराजुलीले गठबन्धनका नेताले प्रदेशको राजनीतिक परिस्थितिका विषयमा गरेको निर्णय सर्वोच्चले दुईदुई पटक गलत सिद्ध गरिसकेकाले स्विकार्नुको विकल्प नभएको बताए । राजनीतिक विश्लेषक तथा प्राध्यापक कृष्ण पोखरेलले उपधारा (५) को सरकारले कोशीलाई राजनीतिक स्थायित्व प्रदान गर्न नसके प्रदेश संरचनाको भविष्य नै जोखिममा पर्ने बताए । कोशी प्रदेशसभा जोगाउनका लागि राजनीतिक दलहरू सत्ता स्वार्थका साथै दलीय स्वार्थभन्दा माथि उठेर प्रदेश तथा संघीय संरचनाको हितमा निर्णय लिनुपर्ने बेला आउन लागेको छ, उनले भने, अहिलेका मुख्यमन्त्रीले विश्वासको मत प्राप्त गर्न नसकेको अवस्थामा प्रदेशको हितलाई शिरमा राखेर संघीयता पक्षधर दलहरूले निर्णय लिनुपर्छ । प्रदेशसभाको विरोध गर्दै आएका राप्रपा अध्यक्ष राजेन्द्र लिङ्देनले यसअघि विराटनगर आएका बेला अहिलेको व्यवस्था ल्याउने दलहरूलाई एकजुट भएर व्यवस्था जोगाउन चुनौती दिएका थिए । त्यसैलाई मध्यनजर गरेर दलका नेताहरूले निर्णय लिनुपर्ने अहिलेको आवश्यकता रहेको पोखरेलको भनाइ छ ।उपधारा (४) अनुसार कार्कीले असोज २० भित्र विश्वासको मत नपाए उपधारा (५) बमोजिम कुनै सदस्यले प्रदेशसभामा विश्वासको मत प्राप्त गर्न सक्ने अवस्था भएमा प्रदेश प्रमुखले त्यस्तो सदस्यलाई मुख्यमन्त्री नियुक्त गर्ने व्यवस्था छ । यही उपधाराबमोजिम नियुक्त मुख्यमन्त्रीले विश्वासको मत प्राप्त गर्न नसके वा मुख्यमन्त्री नियुक्त हुन नसके मुख्यमन्त्रीको सिफारिसमा प्रदेश प्रमुखले प्रदेशसभा विघटन गरी ६ महिनाभित्र अर्को प्रदेशसभा निर्वाचनको मिति तोक्ने संवैधानिक व्यवस्था छ । एमाले नेता कार्कीले असोज २० भित्र उक्त धाराको उपधारा (४) बमोजिम विश्वासको मत लिनैपर्ने बाध्यात्मक अवस्था छ । ९३ सदस्यीय प्रदेशसभामा एमालेका उपसभामुखसहित ४० सांसदको मात्रै मुख्यमन्त्री कार्कीलाई समर्थन रहेको र प्रदेशसभाको निर्वाचनदेखि सहकार्य गर्दै आएका ६ जना प्रदेश सांसद भएको राप्रपाले एमाले नेतृत्वको सरकारलाई समर्थन नभएको भन्दै साथ छोडिसकेको छ । गठबन्धन दल कांग्रेसका २९, माओवादीका १३, एकीकृत समाजवादीका ४ र जसपाका १ सांसद छन् । गठबन्धन दलले पनि कार्की नेतृत्वको सरकारलाई साथ नदिने निश्चित नै छ ।"
सरकारलाई जवाफदेही बनाउनुस् : राष्ट्रपति पौडेल,"काठमाडौं (कास) संविधान दिवसका अवसरमा जघन्य अपराधमा सजाय पाएका व्यक्तिको समेत कैद माफी गरेको विषयलाई लिएर राष्ट्रिय स्वतन्त्र पार्टीले सोमबार राष्ट्रपति रामचन्द्र पौडेललाई शीतल निवासमै भेटेर लिखित ध्यानाकर्षण गराएको छ । राष्ट्रपतिले मन्त्रिपरिषद्को सिफारिसमा ६ सय ७० जना कैदीको बाँकी कैद मिनाहा गरिदिएका थिए । उनले कार्यकारी प्रमुख रहेका प्रधानमन्त्री र मन्त्रीहरूलाई नै जवाफदेही बनाउन सुझाएका थिए । तपाईंहरू संसद्मा हुनुहुन्छ, सरकार पनि संसद्मै छ । त्यहीं प्रधानमन्त्री, गृहमन्त्रीलाई किन जवाफदेही बनाउन सक्नुभएन र सोझै यहाँ आउनुभयो ?, पौडेलको प्रश्न थियो । प्रक्रिया पूरा गरेर मन्त्रिपरिषद्बाट पास गरी ल्याएको विषय राष्ट्रपतिले इन्कार गर्न नसक्ने संवैधानिक बाध्यता रहेको उनले जानकारी गराएका थिए ।"
साहित्यको शिखर चुमेका विवेक,"(धनगढी)तीनमध्ये माइला हुन् विवेक ओझा । दाजुले जागिर रोजे, भाइ विदेशिए । उच्च शिक्षा आर्जनपछि जागिर खोज्ने बाटोमा लागेनन् उनी । न त मनमा कहिल्यै विदेश जाने विचार आयो । खासमा विवेक आफ्नै गाउँघरमा बसेर लेखन, कला र साहित्य सिर्जनाको मार्गमा अघि बढे । अछाम जिल्लाको दर्नामा ०४८ साल जेठमा जन्मिएका विवेक शिक्षा आर्जनका लागि ६ वर्षकै उमेरमा माता पितासँगै कैलालीको टीकापुर झरे । कक्षा १२ सम्मको अध्ययन टीकापुरमै सके । त्यसपछि काठमाडौं पुगेर व्यवस्थापनमा स्नातकोत्तर गरे । त्यसपछि भने उनी साहित्य सिर्जनामै तल्लीन छन् । बाल्याकालदेखि नै साहित्य लेखनमा रुचि राख्ने विवकले ०७४ सालमा ऐलानी प्रकाशन गरे । पहिलो उपन्यासले निकै राम्रो चर्चा कमायो । तर त्यसमा उनले चित्त भने बुझाएनन् । वादी समुदायका जीवन्त सवालमा सिर्जित ऐलानी भन्दा अझै सशक्त कृति रचना गर्ने हुटहुटी थियो मनमा । त्यसै क्रममा उनी तत्कालीन सशस्त्र युद्ध, निरपराधले भोग्नुपरेका पीडासँग ठोकिन पुगे । भुइँमान्छेका वास्तविक आर्तनादहरू समेटेर उपन्यास नै तयार पार्न सकिएला भन्ने सोच भने पलाएको थिएन उनको मनमा । त्यसकारण उनले सुरुमा पाँच वटा कथा लेखे । तर आफैंलाई चित्त बुझेन । त्यसै क्रममा एक दिन माइतीघर मण्डलामा द्वन्द्वपीडितहरूको दृश्य देखेपछि भने सुरु भयो ऐँठन लेखनको क्रम । तीनै कथाले नै उपन्यासको बाटोमा डोर्याएको बताउँछन् विवेक । अन्ततः पाँच वर्षको मिहिनेतमा तयार भयो ऐँठन, उनले भने । महाभारत, जापानको हिरोसिमा र नागासाकीमा भएका नरसंहार र विश्वयुद्ध हुँदै तत्कालीन माओवादी विद्रोहताका राज्य र विद्रोही पक्षबाट भएका हिंसात्मक घटना र निरपराधहरू, उनीहरूका भयानक भोगाइ र कथा समेटेर ऐँठन तयार भएको बताउँछन् विवेक । ऐँठन विगतमा नेपालीले भोग्नुपरेको द्वन्द्वको अकल्पनीय वर्णनले पाठकलाई बाँधेर राख्न सफल कृति पनि हो । ऐँठन मार्फत भने विवेक माओवादी आन्दोलनप्रति निर्मम ढंगले प्रस्तुत भएका देखिन्छन् । त्यसका साथै उनले कृतिमार्फत शान्तिको सन्देश दिन सफल पनि देखिएका छन् । त्यही कृति अहिले भने नेपाली युद्ध साहित्यको एक उम्दा कृति बन्न सफल भएको छ । कारण, विवेकको ऐँठन ले २०७९ वर्षको मदन पुरस्कार जित्न सफल भएको छ । विगतमा नेपाल राष्ट्र एवं नेपाली समाजले बेहोरेको द्वन्द्वको दुःस्वप्न र अहिले पनि त्यस दुःस्वप्नले हामीलाई ऐँठनका पीडामा डुबाइरहेको यथार्थलाई स्वप्नलेखनको प्रविधि पनि मिसाई उत्कृष्ट औपन्यासिक कलाको उपयोगद्वारा नवीन किसिमले व्यक्त गरेको हुँदा मदन पुरस्कार २०७९ अर्पण गर्ने निर्णय गर्यो, मदन पुरस्कार गुठीले उल्लेख गरेको छ । मदन पुरस्कार गुठीले २०७९ मा प्रकाशित ३ सय १३ कृतिमध्ये पाँच वटालाई मदन पुरस्कार श्रेष्ठ सूची २०७९ मा छनोट गरेको थियो । सुविन भट्टराईको इजोरिया, द्वारिकानाथ ढुंगेलको चक्रव्यूहमा नेपालको जलस्रोत, प्रगति राईको थाङ्ग्रा र सञ्जय विष्टको माटाको घर लाई पछि पार्दै ऐँठन पुरस्कारका लागि छानिएको हो । आफ्नो कृति श्रेष्ठ सूचीमा परेपछि विवेकलाई भने बेचैनी बढेको थियो । आफ्नो करिअर नै साहित्य सिर्जनामा समर्पित गरेका लेखक, त्यसमा पनि अघिल्लो पुस्तकको चर्चाका कारण त्यसो हुनु स्वाभाविक नै थियो । ऐँठन ले मदन पुरस्कार पाउने आत्मविश्वास पनि जागेको थियो उनमा । तर घोषणा भइसकेपछि खुसी शब्दमा व्यक्त गर्न नसक्ने बताउँछन् विवेक । खासमा असीमित खुसीको बहारले भरिएको छ मन, मदन पुरस्कार पाउने खबर सुनेपछिको अनुभूति उनले सुनाए ।विवेकले ऐँठन मा मूलतः दसवर्षे माओवादी द्वन्द्वको विभीषिकाबाट प्रताडित एउटा पात्रको कथा बुनेका छन् । पुस्तकमा तत्कालीन समयमा राज्य र विद्रोही पक्ष दुवैबाट प्रताडनाको सिकार हुनुपरेका पीडा छन् । ऐँठन मा ती प्रताडित पात्रका वेदना र आर्तनादहरू चहर्याइरहन्छन् । उपन्यासमा बबन कुमारलाई केन्द्रीय पात्र बनाएका छन् विवेकले । बबन शिक्षक पनि हुन् । गाउँमा लडाइँ सुरु हुन्छ । एक दिनको आक्रमणमा बबनकी श्रीमती घाइते हुन्छिन् । उपचारका लागि श्रीमतीलाई बोकेर स्वास्थ्य चौकीतर्फ जान्छन् । त्यसै क्रममा उनका छोरालाई पनि गोली लाग्छ । यता श्रीमतीले बाटैमा परान छाडिसकेकी हुन्छिन् । गोली लागेको छोराको शव चलिरहेकै हुन्छ । त्यत्तिकैमा छापामारहरूले उनीहरूलाई समातेर एउटै चिहानमा गाडिदिन्छन् । बबनलाई भने आफूहरूसँगै लग्छन् । त्यसक्रममा उनले अनेक ज्यादती देख्छन्, भोग्छन् र सहन विवश हुन्छन् । तत्कालीन सशस्त्र युद्धका कमान्डरहरूको हातमा पटकपटक सत्ताको बागडोर पुगेको छ । तर समाज परिवर्तन गर्छु, व्याप्त विभेद र गरिबी हटाउँछु भनेर युद्धमा होमिएको एउटा योद्धा आज अंगभंगको अवस्था देखे उनले । पर किनारामा रहेका ती तमाम योद्धालाई अहिले आफ्नै जीवन गुजार्नै धौधौ छ । समाजमा गरिबी अन्त्यको त के कुरा यस्तै यस्तै उद्देलना बोकेर विवेक गहिरो अध्ययनका लागि घुमघाममा निस्किएका थिए । अंगभंग भएका र बेपत्ता पारिएकाका परिवारहरू, थुप्रै संख्यामा त्यसबेलाका बालसैनिकहरूलाई भेटे उनले । उनीहरूका भोगाइ र कष्ट विवेकले उपन्यासमा बुनेका छन् ।पहिलो कृति ऐलानी का केही सन्दर्भपछि लक्षित समुदायका व्यक्तिहरूबाट मुद्दा मामिला झेलेका विवेकले ऐँठन जीवनवादी दृष्टिकोणबाट लेखिएको पुस्तक भएको बताउँछन् । नेपालको द्वन्द्वकालीन समयका हिंसात्मक घटना र त्यसका प्रताडना मात्र नभई विश्वमा भएका ठूल्ठूला नरसंहारकारी युद्धबाट प्रभावितका पीडा साहित्यमार्फत उजागर गर्न खोजेको हुँ, उनी भन्छन् । जापानमा परमाणु बम प्रहारपछिका पीडासमेत कृतिमा समेटिएका छन् । सम्पूर्ण परिवार गुमाएका हिरोसिमाका सोराबारे उपन्यासमा उल्लेख छ । महाभारतको युद्धका विभीषिका पनि छन् ऐँठन मा । युद्ध जहाँसुकैको होस्, निर्मम हुन्छ । मान्छे मारिन्छन्, विस्थापित हुनुपर्ने हुन्छ । समग्रमा युद्धबाट टाढा हुनुपर्छ भन्ने नै ऐँठनको सन्देश हो, विवेकको भनाइ छ, दुनियाँमा वियोगजस्तो पीडादायी भोगाइ अर्को छैन । ऐँठन त्यही वियोगको कथा हो । हतियार बनाउने पैसाले गरिबी निवारण हुन्थ्यो भन्छन् विवेक । त्यसैले ऐँठन शान्ति र जीवनका लागि लेखिएको उपन्यास हो, उनले भने ।"
कुहिनेटारमा कविता,"(विराटनगर)उत्तरी मोरङको मिक्लाजुङ र इलामको चुलाचुली गाउँपालिकाको सीमाक्षेत्र कुहिनेटारको माहोल शनिबार बिहान अरू दिनभन्दा भिन्न थियो । हावाहुरी र झरीको प्रवाह नगरी सुनसरी, मोरङ, झापा र इलामका स्रष्टाको भीड कुहिनेटारमा बाक्लिँदै गयो । मौसम पनि बिस्तारै सफा हुँदै गयो । खास यहाँ लेखककविको भीड लाग्ने सन्दर्भ भने कवि तथा गीतकार दीपा राई पुनको नवीनतम कृति दियोको अन्तिम लप्का र शरदका पहेंला पातहरू कविता उत्सव मनाउनु थियो । कुहिनेटारमा कवि पुनको कविता उत्सव हुँदै गर्दा स्वयं कवि भने अमेरिकाको बोस्टनमा निद्रामा मस्त थिइन् । कविको अनुपस्थितिमै उनका तीन दर्जन बढी पूर्वका कविले वाचन गरे । स्याना कवि सभ्यता निरौलाले फूल र म शीर्षकको कविता वाचन गरेर सुरु भएको कार्यक्रममा रंगेली मोरङका कवि रमेशचन्द्र अधिकारीले परदेशी पीर, शीर्षकको कविता सुनाएर कार्यक्रमलाई गति दिए । इलामका कवि सुन्दर कुरुपले जीवन अनुभूति, विवशभलिभद्र कोइरालाले हार छैन स्वीकार, कविता वाचन गरे । विराट किराती, अभागी थेगुवा, राजकुमार अनिश्चि, साङसेन पन्धाक, सुमन राई, मुनायात्रेय, यज्ञ परिश्रमी, कृष्ण उदासी, निहाङ किराती, टीका राष्ट्रप्रेमी, राजेन्द्र विवश, सकुन्तला मञ्जरी, दीपक दियालो, साइप्रिया बराललगायतका कविहरूले डेढ घण्टासम्म कवितामा रमे, रमाए ।दियोको अन्तिम लप्का र शरदका पहेंला पातहरू उत्सवमा कार्यक्रमका विशेष व्यक्तित्व कवि मनु मन्जिलले दीपा राई पुनको कविता पढ्दा मेडिटेसनको एउटा चरणमा प्रवेश गरिने बताए । कविताबारे धारणा पोख्दै उनले भने, प्रकृतिसँग रम्ने कवि दीपाका कविताहरू स्वयं प्रकृति जस्तै लाग्छन् । कवितामा बनावटी केही छैनन् । सफा हृदयले जे छोए पनि त्यो सुन्दर देखिन्छ । कवि दीपाका कविताहरू तिनै सुन्दर मनको अभिव्यक्ति हुन् । विद्रोह वा क्रान्तिका कविता लेख्दा पनि शालीन शैलीमा व्यक्त हुनु असाधारण कुरा हो । कवि पुनले कवितामा त्यही असाधारण काम गरेकी छन् । यो नै उनको काव्यिक पुँजी हो ।कार्यक्रममा कुहिनेटार धार्मिक तथा पर्यर्टन व्यवस्थापन समितिका उपाध्यक्ष केबी किरातले साहित्यलाई पर्यटनसँग जोडेर पुलको काम गर्नाले यस क्षेत्रको आन्तरिक पर्यटन प्रवर्द्धनमा टेवा पुग्ने विश्वास व्यक्त गरे । मिक्लाजुङ साहित्य समाजको आयोजनामा भएको कार्यक्रममा समाजका अध्यक्ष कवि गगन योक्पाङदेनले आउँदा दिनमा समेत साहित्य र पर्यटनलाई एकसाथ लैजाने योजना रहेको सुनाए ।"
विष्टको साला पहाडमें क्या है,"काठमाडौं (कास) कवि मीनबहादुर विष्टको कविता संग्रह साला पहाडमें क्या है सार्वजनिक भएको छ । संग्रहमा आधुनिक नेपाली समाजका विविध पाटा झल्काउने ६४ कविता समावेश गरिएका छन् । कृतिले पछिल्लो ५० वर्षको समयावधिलाई प्रतिनिधित्व गर्ने प्रकाशक संस्था किताब पब्लिसर्सले जनाएको छ ।विष्टको यो कविता संग्रहमा यसरी एउटा राष्ट्र बाँच्ने बहाना गर्छ, चुनावपछिको गाउँ, जर्साबको कुकुर, नागरिकता, एउटा अलपत्र देश, लासहरूको सगरमाथा लगायतका रचना समावेश छन् । प्यूठानमा २०११ सालमा जन्मिएका कवि विष्टले त्रिविबाट शिक्षाशास्त्रमा स्नातकोत्तर गरेका छन् । अमेरिकाको युनिभर्सिटी अफ क्यालिफोर्नियाबाट शिक्षा नीतिमा विद्यावारिधि गरेका उनी लेखनका हकमा आलोचनात्मक चेतका कवि हुन् । विष्टका थुप्रै कविता देशचिन्तामा केन्द्रित देखिन्छन् । तिनले आम मानिसका समस्या झल्काएका हुन्छन् । समाजका विसंगतिमाथि धावा बोलेको पाइन्छन् । अनि जनतालाई बारम्बार झकझक्याउन खोजेका हुन्छन्, किताब पब्लिसर्सका सीईओ कल्पना ढकालद्वारा जारी प्रेस नोटमा उल्लेख छ ।"
इराकको स्वतन्त्रता,सन् १९३२ मा आजकै दिन (अक्टुबर ३) मा इराक स्वतन्त्र भएको थियो । पहिलो विश्वयुद्धको अन्त्यसँगै १९२० देखि इराकमाथि बेलायतले नियन्त्रण कायम गरेको थियो । नियन्त्रण आएसँगै बेलायतले पदच्यूत गरिएका राजा फैसल प्रथमलाई पुनः इराकको राजा बनाएको थियो । १९३३ मा फैसलको मृत्युपछि उनका छोरा घाजी राजा बनेका थिए । इराकमा १९५८ मा राजतन्त्र अन्य भएपछि इराकमा करिब दुई दशक सैनिक र गैरसैनिक सरकारले शासन गरेका थिए । १९७९ मा इराकको सत्ता कब्जा गरेका जर्नेल सद्दाम हुसेनले २००३ सम्म शासन गरेका थिए । उनी विश्वकै क्रुर तानाशाही शासकमध्येमा पर्छन् ।
विद्यालय शिक्षाको एकल अधिकार स्थानीय तहमै ः सांसद,"जिल्ला शिक्षा कार्यालय र शिक्षा विभाग खारेज गर ः स्थानीय तहकाठमाडौं गाउँपालिका महासंघ र नगरपालिका संघले विद्यालय शिक्षा विधेयकबाट जिल्ला शिक्षा कार्यालय र शिक्षा विभाग पुनःस्थापना गर्ने व्यवस्था हटाउनुपर्ने माग राखेका छन् । उनीहरूले विधेयकमा संशोधन गर्नुपर्ने बुँदाहरू सांसदलाई बुझाएका हुन् । प्रधानमन्त्री पुष्पकमल दाहाल, राजनीतिक दलका शीर्ष नेतृत्वलाई समेत संशोधनका बुँदा बुझाउने नगरपालिका संघका अध्यक्ष भीम ढुंगानाले बताए । नाम फेरेर शिक्षा विकास तथा समन्वय इकाई राखिएको छ, फेरि शिक्षा कार्यालय राख्ने कुरा स्थानीय तहलाई स्वीकार छैन, उनले भने । शिक्षा विभागको काम शिक्षा मन्त्रालयकै महाशाखाबाट गर्न सकिने र शिक्षा कार्यालयको काम स्थानीय तहको अधिकार क्षेत्रभित्र पर्ने भएकाले थप संरचना नचाहिने संघ, महासंघको ठहर छ । विद्यालय शिक्षासम्बन्धी विधेयक भन्ने वाक्यलाई संशोधन गरी विद्यालय शिक्षाको मापदण्डसम्बन्धी विधेयक कायम गर्नुपर्ने पनि माग राखिएको छ । केन्द्रले विद्यालय शिक्षाको हकमा राष्ट्रिय मापदण्ड मात्र लागू गर्न सक्ने पालिकाको जनप्रतिनिधिको भनाइ छ । सामुदायिक, निजी वा गुठी विद्यालय स्थापना, सञ्चालन र व्यवस्थापनको जिम्मा स्थानीय तहबाटै हुनुपर्ने र विद्यालयको लेखा परीक्षण स्थानीय कानुन बमोजिम हुने गरी विधेयक संशोधन गर्न भनिएको छ । साथै, नगरपालिका, गाउँपालिकाले प्रधानाध्यापक नियुक्तिको नयाँ व्यवस्था प्रस्ताव गरेका छन् । विधेयकमा जिल्ला शिक्षा अधिकारी, प्रशासकिय प्रमुख र शिक्षाविद् रहेको छनोट समितिले गरेको सिफारिसको आधारमा नियुक्ति गर्ने भनिएको छ ।शिक्षा मन्त्रीको अध्यक्षता रहने राष्ट्रिय पाठ्यक्रम परिषद्मा प्रदेश शिक्षा मन्त्रालयका सचिव र स्थानीय तहका जनप्रतिनिधिको प्रतिनिधित्व गराउने व्यवस्था थप गर्नुपर्ने माग राखिएको छ । पाठ्यक्रम विकास केन्द्र रहने व्यवस्था विधेयकबाट हटाएर परिषद्लाई नै उक्त काम दिनुपर्ने सुझाव दिइएको छ । विधेयकमा एसईई परीक्षा खारेज हुनुपर्ने व्यवस्था गरिएको छ । तर नगरपालिका, गाउँपालिकाले कक्षा १० को परीक्षा पनि राष्ट्रिय परीक्षा बोर्डबाट सञ्चालन गर्नुपर्ने मत राखेका छन् । स्थानीय तहले प्रारम्भिक बाल विकासका शिक्षकको पनि दरबन्दी कायम गरिनुपर्ने माग राखेको छ । जनप्रतिनिधिले कक्षा ८ को परीक्षामा ५० प्रतिशतभन्दा कम विद्यार्थी ननग्रेडिङमा परे विषय शिक्षकलाई एक लाख जरिवाना वा एक वर्ष कैद वा दुवै सजाय हुने र अध्यापन गराउन लाइसेन्स अनिवार्यको व्यवस्था गर्न विधेयक संशोधन गर्नुपर्ने सुझाव दिइएको छ ।"
१४ म्यानपावर कम्पनी निलम्बित,"(काठमाडौं)वैदेशिक रोजगार विभागले नक्कली कागजात पेस गरी श्रम स्वीकृति लिई जापानमा प्राविधिक प्रशिक्षार्थी कामदार पठाउने १४ म्यानपावर कम्पनीलाई सोमबार निलम्बन गरेको छ । तालिमको प्रमाणपत्र भएको प्रारम्भिक अनुसन्धानका आधारमा निलम्बनको निर्णय गरेको विभागका महानिर्देशक मदन दाहालले बताए । निलम्बित हुने म्यानपावरमा गुड लाइफ इन्टरनेसनल इम्प्लोइमेन्ट एजेन्सी, सत्यावोती ओभरसिज, डीएन इन्टरनेसनल नेपाल, ओभरसिज इम्प्लोइमेन्ट एजेन्सी, रोयल ओभरसिज नेपाल, जब्स ग्लोबल डटकम इप्लोइमेन्ट सर्भिस, लायन इन्टरनेसनल नेपाल, भण्डारी ओभरसिज, वर्ल्ड फेभर ओभरसिज, नाप इन्टरनेसनल, मञ्जुश्री ओभरसिज सर्भिस, एएनएस एसोसिएट्स, क्यापिटल इन्टरनेसनल म्यानपावर, ग्य्रान्ड सुइट जब्स र ओक्सन इन्टरनेसनल छन् । जापान इन्टरनेसनल ट्रेनिङ कोअपरेसन अर्गनाइजेसन (जिट्को) अन्तर्गत प्राविधिक प्रशिक्षार्थी कामदार पठाउन १४२ वटा म्यानपावर कम्पनीले अनुमति पाएका छन् । जिट्को अन्तर्गत २०६६ देखि प्रशिक्षार्थी कामदार जापान गइरहेका छन् । १८ वर्ष पूरा भई ४० ननाघेको व्यक्ति प्रशिक्षार्थीका रूपमा जान पाउँछन् । नेपाल सरकारको उद्योग मन्त्रालयअन्तर्गतका निकायमा दर्ता भएका औद्योगिक प्रतिष्ठान, उद्योग व्यवसाय, कलकारखाना, कृषि, सहकारी, सामुदायिक संघसंस्था, होटल, पर्यटन व्यवसाय, सेवा तथा वस्तु उत्पादन व्यवसाय जस्ता क्षेत्रमा काम गरेको अनुभव भएका व्यक्ति मात्रै प्रशिक्षार्थी कामदारका रूपमा जान योग्य हुन्छन् । त्यस्तै कृषिसम्बन्धी कामका निमित्त जान चाहने कामदारले सम्बन्धित उद्यमउद्योग वा सम्बन्धित विषयको सहकारी वा सामुदायिक संस्थामा कम्तीमा दुई वर्ष काम गरेको अनुभव हुनुपर्नेछ । म्यानपावर कम्पनीहरूले यसरी तालिम नै नलिइएकाको नक्कली तालिमको कागज बनाएर पठाएको भन्दै विभागले अनुसन्धान थालेको हो । झूटा वा भ्रमपूर्ण विवरण वा कागजात पेस गरी छनोट भएका कामदारलाई जापानले कुनै पनि बेला स्वदेश फिर्ता पठाउने व्यवस्था छ । त्यसरी फर्कंदा लागेको लागत असुलउपर गरी प्रचलित कानुनअनुसार कारबाही गरिनेछ । यसरी वैदेशिक रोजगार विभागले फिर्ता बोलाएको अवस्थामा निजले बुझाएको कुनै शुल्क वा प्रवर्द्धन रकममा निजको मागदाबी लाग्ने छैन । जिट्कोमा जानेले तोकिएको करार अवधि सकिएपछि अनिवार्य रूपमा नेपाल फर्कनुपर्नेछ । सरकारले जापान जानका लागि म्यानपावर कम्पनीले प्रवर्द्धन खर्चबापत ५० हजार रुपैयाँ लिन पाउने नियम छ ।"
यसरी टर्यो बलात्कार मुद्दामा होस्टायल बन्ने खेल,"(अछाम)अछामको दुर्गम ढकारी गाउँपालिकाकी ५ वर्षीया बालिकामाथि गत चैत १ गते दाइ नाता पर्नेले बलात्कारको प्रयास गरे । घटनाका बेला बालिकाकी आमा ४ छोरी र १ छोरालाई घरमा छोडेर प्रधानमन्त्री रोजगार कार्यक्रमअन्तर्गतको काममा गएकी थिइन् । घरमा कोही नभएको मौकामा मामाघर आएका १८ वर्षीय युवकले ५ वर्षकी नाबालिकालाई घरभित्र लगे र आक्रमण गर्न थाले । एकोहोरो रोइरहेको सुनेपछि बालिकाकी १० वर्षीया दिदी हत्तपत्त भित्र गइन् र त्यो सबै दृश्य देखिन् । दिदीबहिनी नै रोइकराइ गर्न थालेपछि ती युवक भागे । दिनभरको काम सकेर साँझ घर फर्केकी आमालाई जब ती दिदीबहिनीले दिउँसोको घटना सुनाए, ३५ वर्षीया आमालाई छटपटी भयो । एकातिर ५ वर्षीया छोरीले शरीरका हरेक अंग दुखे भनेर रोइरहिन्, अर्कोतिर घरमा भएको त्यस्तो घटनाले विचलित भइन् । उनले यो घटनाबारे काममा खटिने सबैलाई सुनाइन् । धेरैले गाउँमै मिलाउनुपर्ने र हल्ला गर्न नहुने भन्दै उनलाई सम्झाइबुझाइ गर्न थाले । मेरो श्रीमान् बम्बै छन् । घरमा छोराछोरी र म मात्रै छौं । गाउँलेले साथ दिन्छौं भने तर वास्ता गरेनन् । उल्टै छोरीलाई केही समय मामाघर पठाइदेऊ, गाउँमै मिलाउनुपर्छ भन्न थाले, उनले भनिन्, छोरीको पीडा र मेरो छटपटीभन्दा गाउँका मान्छेलाई केटाको बेइज्जत हुन्छ भन्ने पीर थियो । म त एक आमा हुँ । कसरी यो घटनालाई मिलाउन सक्थें र । घटना भएको करिब एक सातासम्म उनले सबैलाई सहयोगका लागि हारगुहार गरिन् । कसैले उनलाई साथ दिएनन् । प्रहरीसम्म जानलाई पनि उनी एक्लैलाई आँट आएन । अन्ततः भारतमा भएका श्रीमान्लाई घर बोलाइन् र प्रहरीसम्म पुगिन् । जब यो घटना प्रहरीमा पुग्यो तब गाउँका टाठाबाठाहरू उनलाई थप अघि नबढ्न भनेर सम्झाउन थाले । सबै समाज एकातिर म अर्कोतिर भएँ, मलाई एक्लो बनाउने डर पनि उस्तै छ, उनले भनिन्, हाम्रो आर्थिक अवस्था कमजोर छ । अदालतसम्म मुद्दा पुगिसकेपछि दसौं पटक मंगलसेन जानुपर्यो । घटनालाई अदालतसम्म पुर्याएपछि श्रीमान् फेरि भारततिर लागे । दुई छोरी र आफू पटकपटक जिल्ला अदालतसम्म आउँदा दुःख पाएको आमाले बताइन् । घटना भएको एक सातासम्म छोरीले दिसापिसाब गर्न सकिनन् । अहिले पनि उनलाई गाह्रो छ, बिरामी जस्तो भइरहन्छिन्, उनले भनिन्, मुद्दा लडौं कि छोरीको उपचार गरौं ? उनले पीडक पक्षले पटकपटक आफूलाई भेट्ने, कहिले फकाउने, कहिले धम्क्याउने र कहिले आर्थिक प्रलोभनमा पार्न थालेको बताइन् । पीडकका पक्षमा सबै उभिएपछि उनले पनि समाजमा एक्लो हुने डरले केटाले केही गरेको होइन भनेर बयान बदल्ने मनस्थितिमा पुगिन् । पीडक पक्षका वकिल, आफन्त, बालिकाकी आमा र दुई जना बालिका बसेर अदालतमा बकपत्र दिन जानुभन्दा अगाडि घटना भएको होइन भनेर बयान दिने सहमति भयो । मैले चाहेर होइन, मंगलसेन आउँदाआउँदै धेरै ऋण लागिसक्यो । समाजले पनि डर देखाउन थाले र होइन भनेर बयान बदल्छौं भन्ने अवस्थामा पुगें, बालिकाकी आमाले भनिन्, केटा पक्षका वकिलले पनि केटालाई छुटाउने हो भने केही गरेको होइन भन्नु भनेर धेरै पटक सम्झाइबुझाइ गरेका थिए । पीडकका काकाले बकपत्र गराउँदा होइन भनेर बयान दिनु भनेर गाउँबाट गाडी भाडा तिरेर मंगलसेन ल्याएका थिए । अन्ततः पीडक पक्षका आफन्त, वकिल, पीडक पक्ष बसेर गरेको सहमति अदालतमा पुगेर भंग भइदियो । त्यो घटनालाई देख्ने प्रत्यक्षदर्शी १० वर्षीया बालिकाले कसैले सिकाएको कुरा बयानमा बोलिनन् । घटना नभएको र झूटा हो भनेर आमाले सिकाएको कुरा पनि उनले मानिनन् । केटाकै अंकलले गाडी भाडा हालेर लगेका थिए । अब जेसुकै होस् मुद्दा मिलाइदिनुपर्यो भन्ने भएको थियो । छोरीले त बकपत्रमा जे हो त्यही बयान दिइन् । ५ वर्षकी छोरी केही पनि बोलिनन्, ती बालिकाकी आमाले भनिन्, केटा पक्षले भनेजस्तो बयान नभएपछि हामीलाई मंगलसेनको बीच सडकमै अलपत्र छोडिदिए । पछि प्रहरीको सहारामा त्यतै बस्यौं । फेरि अदालत बोलायो भने जान सक्ने अवस्था छैन । आरोपित युवक जिल्ला कारागारमा छन् भने मुद्दाको फैसला भइसकेको छैन । आइतबार मुद्दाकै लागि सदरमुकाम मंगलसेन पुगेका आमा र दुई छोरी अझै पनि आरोपितले केही गर्न सक्ने त्रासमा देखिन्छन् । छोरी अहिले एकोहोरो टोलाउने, कसैसँग नबोल्ने, राति रुने, कराउने गर्छिन्, उनकी आमाले भनिन्, त्यो केटा छुटेपछि केही गर्छ कि भन्ने डर पनि उस्तै छ । विशेषगरी अदालतसम्म पुग्ने गरेका जबर्जस्ती करणी र उद्योगका मुद्दाको बयान अन्तिम समयमा फेरिने (होस्टायल) गरेका छन् । जिल्ला अदालत अछामको तथ्यांकअनुसार गत आर्थिक वर्ष र चालु वर्षमा नाबालिकामाथि भएको जबर्जस्ती करणी र उद्योगका गम्भीर प्रकृतिका ७ वटा मुद्दा अन्तिम समयमा होस्टायल भएका छन् । कतिपय अवस्थामा स्थानीय जनप्रतिनिधि नै मुद्दा होस्टायलको पक्षमा उभिने गरेको पीडित बताउँछन् । जिल्ला अदालतका अनुसार नाबालिका पीडित भएको गत असार १८ मा दर्ता भएको मुद्दा पनि बालिकाले बयान फेरेर होस्टायल भयो । त्यस्तै, साउन ४ गते दर्ता भएको नाबालिकाको बलात्कार मुद्दामा जाहेरीवाला आमा होस्टायल भइन् । यसरी गम्भीर प्रकृतिका अन्य ५ मुद्दामा पनि बालिका नै होस्टायल भएको तथ्यांक छ । पीडितको पक्षबाट मुद्दा लड्ने सरकारी वकिल कार्यालयबाट वास्तविक पीडितलाई होस्टायल हुन नदिन सम्झाइबुझाइ गर्ने र घटना जे हो त्यही बोल्न आग्रह गरे पनि अदालतसम्म पुग्दा होस्टायल भइदिने समस्या रहेको सरकारी वकिल खडकबहादुर खड्काले बताए । उनका अनुसार जबर्जस्ती करणी र उद्योगमा आएका ८० प्रतिशतभन्दा धेरै मुद्दा होस्टायल हुने गरेका छन् । गाउँमा यस्ता घटना आफ्नै आफन्त, नातेदारबाट हुन्छन्, उनीहरूबाट दबाब, प्रभाव भएर होस्टायल हुन्छन्, उनले भने, समाजले एक्लो बनाउने डर र उनीहरूलाई भावनामा बगाएर आर्थिक प्रलोभनमा पारेर पीडक पक्ष बलियो भएको पनि पाइन्छ । मुलुकी फौजदारी कार्यविधि संहिता, २०७४ ले झूटो बयान दिने, लेखिदिने, बकपत्र गर्ने साक्षीलाई नै सजाय हुन सक्ने व्यवस्था गरेको छ । उक्त ऐनको दफा ४४ को २ (क) मा झूटा कुरा लेखिदिने वा बनावटी व्यहोराको बकपत्र गर्ने साक्षीलाई अदालतले तीन महिनासम्म कैद वा ५ हजार रुपैयाँसम्म जरिवाना वा दुवै सजाय गर्न सक्ने व्यवस्था छ । त्यही दफाको २ (ख) मा व्यक्तिगत रिसइबीले वा कुनै प्रलोभनमा परी उजुरी गरेको भन्ने अदालतलाई लागेमा सफाइ पाउने व्यक्तिलाई उजुरीकर्ताबाट अदालतले मनासिब क्षतिपूर्ति भराइदिन सक्ने व्यवस्था छ ।"
"त्रिवि पुनःसंरचना गर, साख बचाऊ","दलगत भागबन्डा तथा पहुँचका आधारमा पदाधिकारी, विभागीय प्रमुख, अध्यापक र कर्मचारीको नियुक्ति, पटकपटक बन्दहडताल जस्ता गतिविधिका कारण त्रिभुवन विद्यालयको साख ओरालो लाग्दै गएको छ । पठनपाठन, परीक्षा सञ्चालन र नतिजा प्रकाशन नियमित रूपमा हुन छाडेको वर्षौं भइसकेको छ । प्राज्ञिक र अनुसन्धान पक्ष कमजोर बन्दै जाँदा त्रिभुवन विश्वविद्यालयमा विद्यार्थी आकर्षण घटिरहेको छ, विदेशी विद्यार्थीको उपस्थिति त शून्यप्रायः छ । मुलुककै जेठो र ठूलो विश्वविद्यालयले आरोलो बाटो समातेको वर्षौं भइसक्दा पनि उन्नयनका लागि सरकार र स्वयं विश्वविद्यालय गम्भीर देखिएका छैनन् । टाइम्स हायर एजुकेसन को सर्वेक्षण प्रतिवेदनले समेत त्रिविको खस्कँदो स्तरलाई पुष्टि गर्ने सूची प्रकाशन गरेको छ । विश्व वरीयतामा विगतमा आठ सयदेखि एक हजारभित्र रहँदै आएको त्रिवि पछिल्लो सर्वेक्षणमा १२ सयदेखि १५ सयको सूचीमा परेको प्रतिवेदनमा उल्लेख छ । विद्यार्थी संख्या, प्राध्यापक, कर्मचारीको विवरण, जग्गालगायत भौतिक संरचना, शिक्षण विधि, अनुसन्धान, साइटेसन, विदेशी विद्यार्थी, आर्थिक गतिविधि, अन्तर्राष्ट्रिय छवि जस्ता आधारमा विश्वभरका विश्वविद्यालयको स्तर निर्धारण गर्ने क्रममा त्रिवि पछाडि धकेलिएको हो । जबकि त्रिवि पदाधिकारीले ५ सयभित्र पर्ने लक्ष्य घोषणा गर्दै आएका थिए । शैक्षिकस्तर मापनका लागि टाइम्स हायर एजुकेसनको प्रतिवेदन सर्वमान्य मानक होइन तर त्यसलाई खण्डन गर्ने आधार त्रिविसँग देखिँदैन । परीक्षा नियन्त्रण कार्यालयकै अनुसार पनि त्रिविको स्नातक तहमा दुई तिहाइभन्दा बढी अनुत्तीर्ण हुन्छन् । ६ दशकभन्दा पुरानो इतिहास रहेको त्रिवि ओरालो लाग्दै जानुमा दलीय राजनीतिक हस्तक्षेप नै प्रमुख कारण देखिन्छ । त्रिविको कुलपति प्रधानमन्त्री र सहकुलपति शिक्षामन्त्री हुने व्यवस्था छ । त्यसमुनिका पदहरू कुलपति, रेक्टर, रजिस्ट्रार, डिन, क्याम्पस प्रमुख लगायत पदमा पनि राजनीतिक दलहरूले भागबन्डा गरेर छान्ने अभ्यास छ । राजनीतिक पहुँचका आधारमा आंशिक र करारमा अध्यापक लिने र आन्दोलन वा कुनै राजनीतिक निर्णयका आधारमा उनीहरूलाई स्वतः स्थायी नियुक्ति दिने प्रवृत्तिसमेत छ । यसले योग्य व्यक्तिहरूलाई खुला प्रतिस्पर्धामार्फत नियुक्ति हुने बाटो अवरोध गरेको छ । प्राध्यापक, कर्मचारी छनोट, वृत्ति विकाससम्बन्धी कामकारबाहीका लागि त्रिवि सेवा आयोग त छ तर उसको विश्वसनीयतामै प्रश्न छ । परीक्षामा मिलेमतो गरेको लगायत विषयमा आयोग पदाधिकारीविरुद्ध मुद्दामामिला चलेका कारण प्राध्यापक र कर्मचारी छनोट प्रक्रिया लामो समय बिथोलिएको थियो । गएको साउनअघि एक वर्ष आयोग नै नेतृत्वविहीन थियो । अहिले त्रिवि जनशक्ति अभावमा गुज्रिरहेको छ । आयोगले स्वच्छ परीक्षा प्रणालीमार्फत योग्य प्राध्यापक र कर्मचारी छनोट गर्ने थिति नबसालेसम्म त्रिविको शैक्षिक उन्नयन हुन सक्दैन । त्रिभुवन विश्वविद्यालयमा अध्यापक, कर्मचारी, विद्यार्थीको आन्दोलनका कारण पछिल्ला तीन वर्षमा मात्र तीन सय दिनभन्दा बढी तालाबन्दी भएको छ । यसबीचमा पठनपाठन अवरुद्ध हुने गरी अरू खालका आन्दोलनसमेत भए । अधिकांश आन्दोलन शैक्षिक मुद्दाभन्दा पनि अध्यापक, कर्मचारीको नियुक्तिबढुवासम्बन्धी विषयलाई लिएर हुने गरेका छन् । त्यसैले योग्यता र क्षमताका आधारमा पारदर्शी प्रक्रियाबाट नियुक्ति गर्ने पद्धति स्थापित हुन सके मात्र विश्वविद्यालयमा आन्दोलन घट्छ । विश्वविद्यालय र त्यसका आंगिक क्याम्पसमा रहेका पदाधिकारीको निजी कलेजमा लगानी र त्यतैतिर सक्रियतालाई नियमन गर्न पनि उत्तिकै जरुरी छ । अहिले त्रिविमा अध्यापककै एकतिहाइ दरबन्दी खाली रहेकाले पदपूर्ति प्रक्रिया पनि तत्काल अघि बढाउनुपर्छ । विश्वविद्यालयमा पठनपाठन नियमित भए, परीक्षा र नतिजा प्रकाशन बेलैमा हुन सके मात्रै पनि विकल्प खोज्ने विद्यार्थीको दर घट्न सक्छ । विश्वविद्यालय अनुदान आयोगको निर्देशनमा गएको भदौदेखि शैक्षिक क्यालेन्डर लागू गरिएको छ । त्यसको पूर्ण पालनामार्फत कक्षा सञ्चालन, परीक्षा, नतिजा सार्वजनिकमा हुने गरेको ढिलासुस्तीलाई सुधार्नुपर्छ । मनाङबाहेक ७६ जिल्लामा त्रिविका आंगिक र सम्बन्धनप्राप्त ११ सयभन्दा क्याम्पस छन् । ती क्याम्पसमा करिब चार लाख विद्यार्थी अध्ययन गर्छन् । सबै क्याम्पसको नियमन, अनुगमन र सहजीकरणसमेत प्रभावकारी रूपमा हुनै सकेको छैन । मुलुककै नीति निर्माणमा समेत सहयोग गर्न सक्ने त्रिविका अनुसन्धान केन्द्रहरू पनि थलिएका छन् । यही अवस्थामा सञ्चालन गरेर त्रिविको साख जोगिँदैन । शिक्षाविद् र सरोकारवाला निकायले त्रिवि सुधारका लागि पुनःसंरचनाका लागि आवाज उठाएको दशक नाघिसकेको छ । राष्ट्रिय शिक्षा नीति २०७६ मै पनि त्रिविको पुनःसंरचना गर्ने उल्लेख थियो । त्रिवि आफैंले पुनःसंरचनाको खाका बनाएको छ । तर पदाधिकारी लगायत नेतृत्वमा त्यो खाका कार्यान्वयन गर्ने इच्छा शक्ति देखिँदैन । विश्वविद्यालयलाई दलीय राजनीतिको पकडबाहिर जान नदिने नियतका कारण पुनःसंरचनामा सरकारले पनि चासो दिएको छैन । पुनःसंरचना नगरी त्रिविको गरिमा जोगिँदैन । स्वतः प्रधानमन्त्री कुलपति र शिक्षामन्त्री सहकुलपति हुने व्यवस्था हट्ने गरी त्रिविलाई जतिसक्दो छिटो पुनःसंरचना गर्न जुट्नुपर्छ ।"
चिकित्सकमाथि गुन्डागर्दीको सन्देश,"देशभरि कर्तव्य पालनामा खटिएका डाक्टरहरूप्रति गरिएको दुर्व्यवहारले समग्र स्वास्थ्य क्षेत्र अहिले तनावग्रस्त छ । अब पनि हामी मौन रहँदा सायदै कहिल्यै परिवर्तन आउने छैन । त्यसपछिको समयमा स्थिति झन् भयावह नहोला भन्न सकिन्न । यस घटनाले मलाई मेरो डाक्टरी पेसाको उत्तरार्धमा यस्तो क्षणको स्मरण हुँदा मेरो मन खिन्न हुन्छ । इन्टर्नसिपका बेला भर्खर चिकित्सा अध्ययन सकेर सेतो कोट लगाएर अस्पताल गएको तेस्रो हप्तामा थियो । अहिले समाचारमा जस्तै अराजक आन्दोलनकारीको ठूलो समूहले हाम्रो अस्पतालमा छिरेर तोडफोड गरेको थियो । आक्रमणकारी उनीहरूका लागि पीडितपक्ष तर हाम्रा लागि मात्र गुन्डासरह थिए । त्यो घटना मेरो मनमस्तिष्कमा ताजै छ, कारण त्यसबेला मैले महसुस गरेको त्यो डर र आक्रोश अगाडि बढ्दै गरेको हूल थियो । हाम्रो बीचमा रहेको एउटा ढोकाको अन्तरबाट बल्लतल्ल उक्त हूललाई छलेर पाले दाइले ढोका थुने । आक्रोशका कारण बुझ्न खोज्दा, एक महिलाको प्रसवको प्रक्रियामा रक्तस्राव भएर मृत्यु भएको रहेछ । अस्पतालमा उपचारका क्रममा मृत्यु भएकाले क्षतिपूर्तिको माग गरिएको रहेछ । बाहिर तोडफोड हुँदैको समय मेरो मनमा धेरै कुरा खेल्यो । आमाबुबालाई सम्झें । बुबाले एउटा छोरी डाक्टर भएको हेर्न औधी मन छ भनेको पल सम्झें । देश र समाजप्रतिको कर्तव्यबोध सबै मेरो आँखा अगाडि आयो । मेरा लागि त्यो अध्ययन पाँच वर्षको तपस्या थियो । त्यसको प्रतिफल ढोका बाहिर कसैलाई बाँकी राख्दैनौं भन्ने मानिसहरूको समूह थियो । भर्खर दुई दिन अगाडि बिरामीले धन्यवाद डाक्टरसाहेब भन्दा निकै खुसी भएको थिएँ । तर अहिलेको गुन्डागर्दी शैलीले मेरो मन निराश हुन कत्ति पनि समय लागेन । भर्खरै सानका साथ लगाएको मेरो त्यो सेतो कोट, झोलामा लुसुक्क लुकाएर अस्पतालबाट बाहिर निस्कँदा मलगायत मेरा नयाँ डाक्टरसाहेब साथीहरूको मुख हेर्नलायक थियो । कलेजको पहिलो दिन सिकाइएको पाठ याद आयो । निर्जीव लासलाई त गुरु मानेर सम्मान गर्ने चिकित्सकलाई कसैले कसरी ज्यान मारेको संज्ञा दिन सक्छ जस्तो लाग्यो । फेरि सोचें यही देश त हो, जहाँ ज्यानमारालाई राजनेताको स्थान दिइएको छ, के हुँदैन र यहाँ । गएका वर्षमा चिकित्सकमाथि भएको व्यवहार कहिले व्यवस्थापनको दमन त कहिले सरकारको फितलो नीतिले बेलाबेलामा निस्कने यस्ता पीडित पक्ष नामक गुन्डाहरू देखेर आजित र हतोत्साहित भएर धेरै चिकित्सकले देश छोडेको याद आयो । पहिले सुनौला सपना साकार गर्न विदेश जाने डाक्टर थिए भने अब स्वाभिमान बचाउन देश त्याग्नुपर्ने अवस्था आएको छ । डाक्टरहरूप्रतिको तुच्छ व्यवहार देखेर त यहाँका डाक्टरहरूले पनि बिस्तारै बाटो तताउने छन् । देशमा डाक्टर नै नहोलान् त म भन्दिनँ, तर सकेसम्म बस्दैनन् । एसईई दिएर ठूला सपना देख्ने भाइबहिनीहरूलाई निरुत्साहित नगरी हाम्रा सिनियरहरूले हामीलाई दिएको सुझाव दिन चाहन्छु । आखिर यहाँ केका लागि मरिमेट्ने ? देशले हामीलाई के दिएको छ ? अहिले त काम गर्न असम्भव परिस्थिति सिर्जना भएको छ । प्रहरी इन्स्पेक्टर गुन्डाहरूसँग हात मिलाउँदै त्यो डाक्टरलाई साफ कुटेर आएको भन्ने गरेका छन् । बुद्धको मूर्तिलाई समेत लात हानेर आफ्नो कुरा राख्ने ती युवकको त के कुरा गर्ने ? अन्त्यमा मेरो भन्नु यति छ, तपाईंहरूको जीवन डाक्टरले बचाएको दिन चिकित्सा पेसा के हो थाहा हुनेछ । सुदीक्षा थापा, मेडिकल अफिसर फिस्टेल हस्पिटल एन्ड रिसर्च सेन्टर, पोखरा"
सिमेन्ट निर्यातले जगाएको आशा,"यद्यपि अहिलेको आर्थिक मन्दीले स्वदेशमा सिमेन्टको मागमा कमी आउँदा उद्यमीहरू दुखित छन् । तर पनि यही बेला भारततर्फको निकासी सन्तोषजनक रहेको हुँदा उद्यमीहरूमा आशाको नयाँ किरण पलाएको छ । भारतले उदारतापूर्वक आफ्नो दुई प्रान्त बिहार र उत्तर प्रदेशमा मात्र सिमेन्ट निर्यात गर्न दिने वातावरण तयार गर्नुपर्छ । त्यस्तो भयो भने वार्षिक १ सय ५० अर्बको सिमेन्ट निकासी गर्न सक्ने धारणा उद्यमीहरूको रहेको छ । भारतका ती दुई ठूला प्रान्तमा सिमेन्टलाई चाहिने खनिज पदार्थ (पहाडहरू) नभएका कारण धेरै टाढाको प्रान्तबाट सिमेन्ट ल्याउनुपर्छ । त्योभन्दा नजिकको दूरी नेपालको सिमेन्ट कारखाना पर्छन् । नेपालमा सिमेन्ट उत्पादनका लागि चाहिने खनिज पदार्थ (पहाड) छ । नेपालमा प्रशस्त मात्रामा रहेको विद्युत् सहज भएको र सरकारले निकासी गर्ने उद्योगहरूलाई यसै वर्षदेखि ८ प्रतिशत नगद अनुदान दिने गरी बजेट ल्याएको छ । यसले पनि निकासीको वातावरण बनेको हो । भारतका ती प्रान्तमा मात्रै ३५ करोड जनसंख्या रहेको छ । उनीहरूलाई भारतकै टाढाको प्रान्तबाट सिमेन्ट र छड खरिद गर्नुभन्दा नेपालबाट लैजाने दूरी कम पर्छ । गुणस्तरलाई पनि कायम राख्न सकियो भने निकासीको सम्भावना बढेर जान्छ । जसलाई नेपाली उद्यमीहरूले राम्रोसँग सदुपयोग गर्नुपर्छ । उत्पादनका क्रममा गुणस्तर खस्काउने काम गर्नुहुन्न । सिमेन्ट र डन्डी उद्योगले ठूलो मात्रामा विद्युत् खपत गर्छन् । यो बेला नेपालको विद्युत्को खपत गर्ने क्षेत्रको पनि खाँचो हुँदैन । नेपालले प्रयोग गरेर बढी भएको मध्ये हाल करिब ४५० मेगावाट विद्युत् भारत निर्यात भइरहेको छ । नेपालमा वार्षिक १० करोडभन्दा बढीको विद्युत् खपत गर्ने उद्योगलाई १५ प्रतिशत महसुल छुटको योजना पनि लागू गरिएको छ । जसले उद्योग खुल्ने क्रम बढ्ने र रोजगारी सिर्जना हुने वातावरण तयार गरेको छ । तर आर्थिक मन्दीले मागमा कमी र बैंक ब्याज वृद्धिले उद्योगमा नकारात्मक असर परेको छ । विद्युत् उत्पादन बढाउन सकेमा विद्युतीय गाडीहरू धेरैभन्दा धेरै चलाउन सकिन्छ । अहिले मासिक रूपमा भारतबाट खरिद गरिरहेको इन्धनको परिणाम आधा घटाउन सकिने अनुमान छ । हाल मासिक २६ अर्बको पेट्रोलियम पदार्थ नेपाल ल्याउने गरिएको छ । सिमेन्ट, डन्डी र विद्युत्बाट मात्रै ३३ प्रतिशत व्यापार घाटा कम गर्न सकिने विज्ञहरूको धारणा आएको छ । गोपाल देवकोटा, जोरपाटी, काठमाडौं"
हाम्रै वरिपरि इन्डोप्यासिफिक,"आजभोलि दक्षिण एसियालीहरूका मुखैमा इन्डोप्यासिफिक झुन्डिएको छ । के हो यो ? कहाँबाट आयो यो ? कसले यस क्षेत्रमा भित्र्यायो ? किन यसको यति धेरै प्रचार र प्रसार ? के कारण यसलाई विकासदेखि राजनीति, सामरिक विषयदेखि बाटोघाटो, जलमार्ग, व्यापार आदिसँग सबैले जोडिहाल्छन् ? नेपालमा मिलेनियम च्यालेन्ज कर्पोरेसन (एमसीसी) लाई अमेरिकाले भित्र्याउनासाथ, पाकिस्तानमा चीनले निर्माण गर्दै आएको चाइना पाकिस्तान इकोनमिक करिडोरको नाम आउनासाथ, बर्माको चियाक्फुमा चीनले बन्दरगाह बनाउनासाथ, भारतले दुइटा क्षेत्रीय सहयोग संगठन सार्क एवं बिमस्टेकलाई अघि बढाउनासाथ इन्डोप्यासिफिकले यस क्षेत्रभरि नै दुन्दुभी मच्चाउन थाल्छ । इन्डोप्यासिफिकको साधारणतः अर्थ हो हिन्द महासागर (इन्डियन ओसन) अनि प्रशान्त महासागर (प्यासिफिक ओसन) को समागम र यी महासागरवरिपरि रहेका राष्ट्र एवं मानवबीचको सम्बन्ध, सहयोग र एकत्रित सोच एवं सहकार्य ।विश्वका दुई महादेश एसिया एवं अफ्रिकालाई एकत्रित बनाएका खण्डमा विश्व विकासको क्षमता चुलीमै पुग्छ भन्ने धारणाले ओतप्रोत यस प्रस्तावमा हिन्द र प्रशान्त महासागरलाई पनि जोड्न सके विश्व नै पनि अर्को हुनेछ । जापानमा तिनताका प्रधानमन्त्री सिन्जो आबेले यी दुई महादेशमहासागरको समागमले विश्वव्यापी महत्त्वपूर्ण साझेदारी (स्ट्राटेजिक ग्लोबल पार्टनरसिप) ल्याउने सोच अघि राखेपछि, त्यहींका भूतपूर्व प्रधानमन्त्री तारो आसोले यस समागमलाई स्वाधीनता एवं सहकार्यको कोक्रोगुँड भनी घोषणा गरेपछि नै इन्डोप्यासिफिकमाथि वादविवाद निकै चर्कियो । यो कोक्रोभित्र पर्ने राष्ट्रक्षेत्रहरूमा उत्तरी युरोप अनि बाल्टिक राष्ट्रहरूदेखि लिएर मध्य एसिया एवं मध्यपूर्व एसियादेखि लिएर दक्षिण एसिया एवं दक्षिणपूर्व एसिया लाओस, भियतनाम, कम्बोडिया, म्यानमार, फिलिपिन्स, इन्डोनेसिया, थाइल्यान्डसमेत छन् ।सम्पूर्ण इन्डोप्यासिफिक अभियानका नायकहरू अमेरिका र जापान अनि ठूलो लक्ष्य र निसानामा चीन । सन् १९४५ मा हिरोसिमा र नागासाकीमा विश्वमै पहिलो परमाणु बम हमला नगरुन्जेल अमेरिका जापानको कट्टर दुश्मन । एकार्कालाई हेर्नै मान्दैनथे । जापानले यही विश्वयुद्ध चलेका बेला बर्मामा हमला गरेर अड्डै जमाएपछि लगभ १४,००० किलोमिटर दूर अवस्थित अमेरिकाले भारतमा रहेको अंग्रेज सरकार र चीन सरकारसँग मिली जापानलाई हराएर खेद्ने अभिप्रायःले आसामको लिडोदेखि बर्माको मण्डले र चीनको चुनान राज्यको कुमिङसम्म पुग्ने गरी १,७५६ किलोमिटरको स्टिलबेल नामक (लिडो) मार्ग बनाए र जापानीहरूलाई हराएर, खेदेरै छाडे । त्यस्तो थियो अमेरिका र जापानको तिक्तता र हिंसापूर्ण सम्बन्ध । सन् १९४५ पछि ध्वस्त जापान शान्ति संविधान घोषणा गरी अमेरिकी डोकोभित्र पस्यो र त्यस राष्ट्रकै सैन्यरणनीतिक योजना र छत्रछायाभित्र आफूलाई समाहित गर्यो । जबसम्म चीनभित्र आफैंबीच सम्हालिन नसक्ने गरी सांस्कृतिक क्रान्ति (कल्चरल रेभोल्युसन), आन्तरिक अस्थायित्वले जरा गाड्यो तबसम्म अमेरिकाले आफ्नो प्रमुख प्रतिस्पर्धी सोभियत संघलाई मान्यो । अमेरिकासोभियत संघबीचको शीतयुद्ध (कोल्ड वार) ले कसलाई छोएन ! क्युबादेखि दक्षिण अफ्रिका, भियतनामदेखि अर्जेन्टिना, जर्मनीदेखि भारत सबै शीतयुद्धको चपेटामा परे । अमेरिकाको एउटै लक्ष्य थियो सोवियत संघलाई टुक्राटुक्रा पारेर आफूलाई एकतन्त्री शक्तिको, विश्व व्यवस्थाको नायक बनाउनु । सन् १९७९ मा सोवियत संघले अफगानिस्तानमा हमला गरेर अड्डै जमाएपछि दक्षिण एसियामा शीतयुद्धको भयानक प्रकोप आयो । अमेरिका जहिल्यै भारतको विरोधमा थियो किनकि भारतसोवियत संघको सन् १९७१ को मैत्री सम्झौतालाई कहिल्यै पचाउन सकेन । दक्षिण एसियामा सोभियत संघलाई पस्न नदिन अमेरिकाले हिन्द महासागरमा व्यापक सैनिक एवं हातहतियारहरू १९७० र १९८० को दशकमा थुपार्यो, जुन घाउ अझै पनि आलै छ । अफगानिस्तानमा अड्डा जमाउनु सोवियत संघलाई निकै चर्कै एवं महँगै पर्यो । लाखौं अफगानी पाकिस्तानमा शरणार्थी शिविरहरूमा बसोवास गर्न थालेपछि, शरणार्थीहरूको मुजाइद्दिन (स्वतन्त्रता संग्रामी) को झुन्ड बनाउँदै आधुनिक हातहतियार दिएर अमेरिकाले सोवियत संघलाई लखेट्न भनी अफगानिस्तान पठाउन थाल्यो । पाकिस्तानमा लागू पदार्थलाई व्यापक बनाउने, कलास्निकोभ राइफल जम्मा गरी भारतमा समेत आतंक फैलाउने अनि अफगानिस्तानमा अल कायदा र तालिबान जन्माउने नै अमेरिका हो । सन् १९९१ मा सोवियत संघलाई १५ वटा विभिन्न राष्ट्रमा विभाजित गरिछाड्यो यही अमेरिकाले । शीतयुद्ध यसरी समाप्त भयो र लगभग १५ वर्ष नै अमेरिका एकध्रुवीय विश्व (युनिपोलर वर्ल्ड) भएर विश्वलाई कज्यायो, नियन्त्रण गर्यो । जसले आफूमाथि औंला ठड्याएर लाखेस भन्यो, त्यहीं हमला गरी सर्वनाश गरिदियो । इराक, लिबिया, अफगानिस्तान यसरी अमेरिकाको सिकार बन्न पुगे । अबउसो अमेरिकालाई चुनौती दिने कोही हुनेछैन भनी मलिलो माटोमा हाँसको पोथीले भुतभुती खेल्दै गर्दा, चीन विश्वलाई थर्काउने गरी आर्थिक शक्तिका रूपमा अघि आएपछि अमेरिका विचलित हुनु स्वाभाविक थियो । चीनले कसको बजार खाएन ? भारतदेखि अर्जेन्टिना, फ्रान्सदेखि जिम्बावे, मालदिभ्सदेखि जापान चारैतिर चीन नै चीन र चिनियाँ वस्तुहरू । चीनले तीन रणनीति अपनायो । पहिलो, जहाँजहाँ कोरामालखनिज पदार्थजंगलपानी पायो, त्यहीं गएर यी प्राकृतिक सम्पदाहरूमा नियन्त्रण गर्न थाल्यो । अफ्रिका, पाकिस्तान, अस्ट्रेलिया र बर्मा चारैतिर पुग्यो । भारतबाट पनि कोरामाल (र म्याटेरियल) नै लगेर गयो । यी सबैलाई कारखानामा हाली, नियति गर्ने ठोस सामान बनाई विश्वबजार पिट्यो । दोस्रो, विश्वव्यापारमा यति व्यापक रूपमा धन कमाएपछि आधा आफ्नो सैनिक शक्ति सुगठित बनाउन र आधा आफ्नै राष्ट्र निर्माणमा खर्च गर्न थाल्यो । आर्थिकसँगसँगै सामरिक शक्ति बन्ने प्रयासतिर लाग्यो । तेस्रो, विश्वबाटै सिकेर, किनेर र चोरेर विभिन्न टेक्नोलजी राष्ट्रभित्र हाल्यो । यी सबलाई एकत्रित गरी विश्वलाई नै बुलेट ट्रेनको टेक्नोलजी, मोबाइल फोन र सबैलाई छुने टेक्नोलजी बेच्न थाल्यो । त्यति मात्रै कहाँ हो र, विश्वलाई नै चकित पार्ने विभिन्न बाटा, रेल, विमानस्थल, जलमार्गमाथि लगानीनिर्माण गर्न थाल्यो ! यसरी अमेरिकाको एकध्रुवीय नीति र विश्वव्यापी नियन्त्रणप्रभावलाई चीन एक्लैले चुनौती दिन थाल्यो । चीनले वास्तै नगर्ने भयो, प्रजातन्त्र र अर्को राष्ट्रको प्रणालीको । उत्तर कोरिया र बर्माको सैनिक शासन, पाकिस्तानको अस्थायी सरकार, अफ्रिकाका एकतन्त्री नेता सबैलाई चीनले अँगालो हालेपछि स्थिति अझै गम्भीर भयो । उत्तर कोरियाले जापानलाई बारम्बार धम्की दिन लाग्यो, फिलिपिन्स र भियतनामको साउथ चाइना सागरमा घुसेर चीनले अड्डै जमायो, अफ्रिकी राष्ट्रहरूसँग मिली समुद्रका मार्गहरू ओगट्न थाल्यो, भारतमाथि नै फेरि हमला गर्ने कुत्सित संकेतहरू दिन थाल्यो । चीनरुस र उत्तर कोरियाको अपवित्र गठबन्धनले दक्षिण कोरिया थुरथुर । चीनलाई रोकथाम गर्न अमेरिकाले तीनवटा मार्गहरू अपनायो । एउटा, व्यापारयुद्ध नै छेड्यो । चीनले बनाएका सरसामान आयात गर्नमा रोकटोक लगायो । चीनमा भएका अमेरिकीजापानी कम्पनीहरू हटाउन थाल्यो । अर्को, चीनलाई अरू राष्ट्रमा प्रवेश गर्नदेखि रोक्नलाई विश्वभरि नै चीनका विभिन्न परियोजनाको बदनाम गर्न थाल्यो । बेल्ट एन्ड रोड परियोजनामार्फत सबै राष्ट्रलाई ऋणको डोकोमा हाली, चीनले पोको पारी अझै धुलाई गर्दै लुट्छ भन्ने आशंका चारैतिर फैलायो । श्रीलंकाको हम्बनटोटा बन्दरगाहले चीनको सहभागिता कसरी खतरनाक हुन्छ भन्ने कुरोलाई साबित गर्छ भनी ढोल नै पिट्यो अमेरिकाले । अझै अर्को व्यापक पाइला चाल्यो, त्यो हो इन्डोप्यासिफिकको प्रस्ताव एवं अभियान । चीनको व्यापारका मुख्य मार्ग प्रशान्त महासागर र हिन्द महासागर वरिपरिका राष्ट्रहरूलाई अमेरिकाले एकत्रित गरी चीनसामु राखिदियो । कसैलाई चीनलाई ढोकामै रोक्नुपर्छ भन्यो । नेपालमा अमेरिकाको एमसीसी परियोजनामा ढोकामै अड्को थाप भन्ने अमेरिकी नीतिको ध्येय प्रस्ट हुन्छ । चीनले गम्भीरै भूल गर्यो, भारतसँग सुमधुर सम्बन्ध बढ्दै गएका बेला अवैध रूपमा भारतको सिमाना खाने प्रचेष्टा देखाएर । प्रधानमन्त्री मोदीले चीनलाई मैत्री भावको मार्गमा हिँडाएर, एउटा नौलो अध्याय थपेर सीमासम्बन्धी वादविवाद सुल्झाउने प्रयास गर्दागर्दै, चीनले दुष्प्रयास र अनौठो कार्य गरेकै हो । चीनले नै सम्बन्ध बिगार्नमा आफूलाई घचेटेको हो । अमेरिकाको इन्डोप्यासिफिक नीतिमा भारतलाई संलग्न हुन करै लगाएको हो, चीनको विस्तारवादी नीतिले । इन्डोप्यासिफिक नीतिअभियानले जतिजति घेर्दै जान्छ, चीनले एकतन्त्री शासन भएका राष्ट्रहरूलाई उतिउति अँगाल्छ नै । यही जमर्कोभित्र पुटिनको रुस, सैनिक शासनको बर्मा, किम जोङ उनको उत्तर कोरिया पनि पसे । पुटिनलाई अमेरिकी झुन्डलाई युक्रेनमा ठीक पार्न र सघाउन लाग्यो, किम जोङलाई दक्षिण कोरिया र जापानलाई काम्ने ज्वरोको तापमानमा नचाउन खुलै समर्थन दिन थाल्यो, अनि फेरि बर्मामा प्रजातन्त्र सर्वनाश गरी अस्थिरता फैलाउनमा आगो फुक्न थाल्यो । मालदिभ्स जस्तो सानो राष्ट्रमा पनि भारतविरोधी तत्त्वलाई अगुल्टो बनाउन थाल्यो । हरेक पाइलामा चीनले लामो समयपछि पाउने फाइदालाई लुकाईछिपाई राखेकै हुन्छ । उदाहरणार्थ, बर्माको खनिज पदार्थ तेल र ग्यासको पाइपलाइन त चीनले आफ्नो देशमा पुर्याइछाड्यो, दक्षिणपश्चिम बर्माको चियाक्फु भन्ने समुद्रतटमा बन्दरगाह निर्माण गरिछाड्यो । योसँगसँगै बर्माको जातीय भिडन्तको मुख्य स्थल रखाइन राज्य जहाँबाट लगभग दस लाख रोहिंग्या शरणार्थीहरू विस्थापित भएर बंगलादेश, भारत र अन्य राष्ट्रमा बसेका छन् बाट बंगालको खाडीमा प्रवेश गरी चीनले हिन्द महासागरमा अड्डा जमाउने भरमग्दुर प्रयास गरिआएको छ । सफलता प्राप्त गरेको खण्डमा, एउटा देश बर्मालाई खुसीअधीनमा राखेर चीनले हिन्द महासागरमा उखरमाउलो गर्न सक्छ । बर्माको चियाक्फुबाट बंगलादेशको चटगाउँ बन्दरगाह केवल १९५ नटिकल माइल टाढा छ । त्यहाँबाट कलकत्ता बन्दरगाह केवल ३६१ नटिकल माइलमा छ र कोलम्बो बन्दरगाह ८२१ नटिकल माइलमा । अर्थात्, चीनले त्यति छोटो र सस्तो जलमार्ग हत्याउन भनी बर्मामा पाकिस्तानमा झैं चाइनाम्यानमार इकोनमिक करिडोर (सिमेक) को निर्माण सुरु गरिसकेको छ । यस सन्दर्भमा भारतले बर्माको त्यही क्षेत्रमा अवस्थित सितवे बन्दरगाहमा मिजोरम राज्यबाट बग्ने नदी कालादानमा एउटा नदीबन्दरगाहको निर्माण गर्यो । र, कलकत्ताबाट अब सरसामान पानीजहाजले सीधा सितवे लगेर त्यहाँबाट जमिनमार्ग भएर मिजोरम पुर्याउने तरखर सुरु भयो ।अमेरिकाले भियतनामइन्डोनेसियासिंगापुरफिलिपिन्सलाई पनि इन्डोप्यासिफिक अभियानमा तानेरै भित्र्यायो । भारतले जापानलाई यसै सोच अन्तर्गत उत्तरपूर्वी क्षेत्रमा पुर्यायो । अमेरिकाले ताइवानको राष्ट्रवाद र स्वाधीनताको कार्ड खेलेर चीनलाई अर्को कुनामा हाल्दै छ । इन्डोप्यासिफिक अभियानको मर्म नै अमेरिका र जापान एकापट्टि अनि चीन अर्कोपट्टि हो, मतभेद र लुछाचुँडी हो । विश्वमा आफ्नो आधिपत्यलाई चीनले गतिलै ढंगमा दिएको चुनौती र गरेको होडबाजी अमेरिकाले सहन नसकेको एउटा उदाहरण हो यो । उता भारतलाई विश्वका उत्तर धनाढ्य राष्ट्रहरू (जी सेभेन) र दक्षिणका विकासशील राष्ट्रहरूको समर्थन अति नै उग्र र प्रस्ट रूपमा रहेको कुरो भर्खर दिल्लीमा सुसम्पन्न भएको जी ट्वेन्टी शिखर सम्मेलनमा प्रदर्शित भयो । चीनलाई अमेरिकाले बनाएको घैंटोबाट फुत्रुक्क बाहिर निस्कन गाह्रै छ तर दुईचार वटा उपायहरू अघि आउँदै छन् । पहिलो, भारतसँगको सीमा विवाद चीनले सफा मन र दीर्घकालीन सोचाइ राखेर समाधान गर्नैपर्ने हुन्छ । भारतसँगको सम्बन्ध जति बिग्रियो, उति नै अमेरिकाजापानको इन्डोप्यासिफिक अभियानले सफलता पाउनेछ । दोस्रो, चीनले सम्पूर्ण एसियाअफ्रिकाका राष्ट्रहरूमा आफ्नो विकासआर्थिक अनुदानव्यापारपुँजी निवेश नीतिमा व्यापक परिवर्तन ल्याएर, विश्वका दक्षिणका राष्ट्रहरूको झुन्डसँग मिली भारतलाई विश्व आर्थिक समानतामा पुर्याउनमा सहायता पुर्याउनुपर्नेछ । तेस्रो, कुनै पनि अवस्थामा चीन युद्ध र हिंसात्मक हस्तक्षेप गर्नदेखि टाढा रहनुपर्नेछ । र चौथो, सबै मिली अमेरिकालाई कसरी विश्व समानता, शान्ति र स्थिरताका लागि कार्य गर्नमा बाध्य बनाउन सकिन्छ, त्यतातिर चीन लाग्नुपर्ने हुन्छ ।"
अर्थतन्त्रलाई 'डिप डिप्रेसन बाट जोगाउने बाटो,"अबको बाटोमुलुकको अर्थतन्त्र सुधार गर्न नसकिने अवस्थामा पुगिसकेको पक्कै होइन । मुलुकको अर्थतन्त्र, नेपाली निजी क्षेत्रको प्रकृति र संकट झेल्न सक्ने सामर्थ्य अन्यत्रभन्दा भिन्न रहेको सावित यसअघिका संकटहरूले समेत गरिसकेका छन् । जनयुद्धको समय, २०७२ सालको विनाशकारी भूकम्प, अघोषित नाकाबन्दीजस्ता संकटपूर्ण अवस्थामा अर्थतन्त्र बाउन्स ब्याक भएको प्रमाणित भइसकेको छ । तर अहिलेको अवस्था भने अलि भिन्न पक्कै छ । तैपनि सरकार, नियामक निकाय यसलाई गम्भीरतापूर्वक लिँदै संकट समाधानमा केन्द्रित हुने हो भने हालको अवस्थालाई छिट्टै सुधार गर्न सकिन्छ । त्यसका लागि इच्छाशक्ति, बुझाइ र व्यवहारमा परिवर्तन भने आवश्यक पर्छ ।अर्थतन्त्रलाई डिप डिप्रेसन मा जानबाट रोक्न मौद्रिक, वित्तीय र संरचनात्मक सुधार आवश्यक छ । हालको निकासका लागि माग तथा आर्थिक गतिविधिमा वृद्धि ल्याउने गरी सरकार तथा नेपाल राष्ट्र बैंकबाट आर्थिकवित्तीय तथा मौद्रिक प्रोत्साहनको नीति लिनैपर्छ । अर्थतन्त्रमा तत्काल सुधारका लागि आर्थिक क्रियाकलापमा वृद्धि ल्याउन, व्यावसायिक लागत कम गर्न ब्याजदर झार्नु नितान्त आवश्यक छ । निक्षेपको ब्याजदर मूल्यवृद्धि दरभन्दा कम हुने गरी मौद्रिक उपकरण परिचालन गर्नुपर्छ ।पुनर्कर्जाको पैसा वा अन्य मौद्रिक उपकरणको प्रयोग गरी बजारमा पैसा पठाउनुपर्छ । अवैध व्यापारका कारण सरकारले राजस्व गुमाइरहेको छ भने स्वदेशी उद्योगहरू प्रभावित भइरहेका छन् । नक्कली तथा अवैध पैठारीलाई नियन्त्रण तथा निरुत्साहन गर्न राज्य प्रशासन किन कठोर हुन सकिरहेको छैन ? हामीले आयातित मालवस्तुको प्याकेजिङमा आयातकर्ता र बजार वितरकको लेबल लगाएर मात्र बजारमा पठाउने व्यवस्थाका लागि सरकारलाई पटकपटक आग्रह गर्यौं । बजेटमा हाम्रो सुनुवाइ त भयो तर जुन उद्देश्यले यस्तो व्यवस्था गरिएको थियो, त्यो अनुरूप अझै कार्यान्वयन हुन सकिरहेको छैन । भन्सारविन्दुमै लेबलिङ गरिएको सामान मात्रै आयात गर्न दिनुपर्ने व्यवस्था हुन आवश्यक छ । भन्सारबाट पास भइसकेका वस्तुहरू देशभित्र आएपछि लेबलिङ लगाएर बेच्न पाइने व्यवस्थाले न सरकारले राजस्व प्राप्त गर्न सक्छ न स्वदेशी उद्योगहरूको प्रवर्द्धन हुन्छ । यो त तत्काल गर्न सकिने काम हो नि !वित्तीय नीतिमार्फत माग बढाउन पूर्वाधार परियोजना लगायतका क्षेत्रमा सरकारी खर्च वृद्धि गर्नुपर्छ । बजेटको प्रभावकारी कार्यान्वयन महत्त्वपूर्ण छ । आर्थिक मन्दीका कारण बाँच्न संघर्षरत उद्योगहरूलाई लक्षित आर्थिक सहायता, ऋण पुनर्तालिकीकरण, छुट तथा सुविधा प्रदान गर्ने कार्यक्रम पुनःसञ्चालन गर्नुपर्छ । वित्तीय प्रणाली र आर्थिक सम्भावनाहरूमा विश्वास पुनःस्थापित गर्नुपर्छ । दिगो आर्थिक पुनरुत्थानलाई केन्द्रमा राख्दै आवश्यकता अनुसार नियामकीय निकायले आफ्नो दृष्टिकोण, नीति, निर्देशन समायोजन गर्न सक्नुपर्छ । आर्थिक वृद्धिलाई प्रोत्साहन गर्न नवप्रवर्तन र उद्यमशीलता प्रोत्साहनसहित प्रतिस्पर्धी व्यवसाय वातावरण प्रवर्द्धन गर्नुपर्छ ।कर्जा उत्पादनशील क्षेत्रमा विस्तार हुने नीति अवलम्बन गर्नुपर्छ । सरकारको नीति आन्तरिक उत्पादनमुखी हुनुपर्छ, आयात प्रोत्साहन होइन । उत्पादनमुखी नीति भए कर्जा पनि उत्पादनशील क्षेत्रमा बढ्छ, दिगो हुन्छ । नीतिगत स्थायित्व, सहज व्यावसायिक वातावरण, छिटोछरितो निर्णय गर्ने संयन्त्रको आवश्यकता छ । एउटा नीति हेरेर लगानीकर्ताले लगानी गरेको हुन्छ, तर त्यो नीति परिवर्तन हुन एक वर्ष पनि लाग्दैन । कुनै पनि नीति निश्चित अवधि तोकेर न्यूनतम यो समयसम्म परिवर्तन हुँदैन भन्ने ग्यारेन्टी गरिनुपर्छ ।२०४६ सालको राजनीतिक परिवर्तनपछि विश्वबजारसँग नेपाली अर्थतन्त्रको सम्बन्ध नजिकियो । २०४८४९ सालतिर सुरु भएको पहिलो चरणको सुधारले निजी क्षेत्रको लगानीलाई विस्तार गरायो । निजी क्षेत्रको लगानी विस्तार हुँदा सामाजिकआर्थिक विकासमा महत्त्वपूर्ण उपलब्धि हासिल पनि भयो । शिक्षा, स्वास्थ्य, औद्योगिक उत्पादन, रोजगारी सिर्जना हुँदै आर्थिक वृद्धिका साथै देशलाई अति कम विकसित मुलुकबाट विकासशील मुलुकमा स्तरोन्नति गर्न लगभग सफल भएका छौं । नेपाल सन् २०२६ मा विकासशील मुलुकमा स्तरोन्नति हुँदै छ । विश्व अर्थतन्त्रमा व्यापक परिवर्तन आएको छ । हामीसँगै आर्थिक सुधार थालेका मुलुक तेस्रो जेनेरेसन सुधारबाट पनि अगाडि बढिसकेका छन्Ù हामी भने सुधारको पहिलो चरणबाट दोस्रोमा प्रवेश गर्नै सकिरहेका छैनौं । त्यसैले अब दोस्रो चरणको सुधारलाई समेत उच्च प्राथमकिता दिनुपर्छ । नीतिगत र संरचनागत सुधार गर्दै दोस्रो चरणको सुधारमा जान अब ढिलाइ गर्न हुँदैन ।अर्थतन्त्रमा सुधार तब मात्रै आउन सक्छ जब सरकार र नियामक निकायले बोलेर होइन, देखिने गरी सुधारका प्रयास थाल्छन् । बोलेर, सकारात्मक कुरा गरेर मात्रै अर्थतन्त्रमा सुधार ल्याउन सकिँदैन । अब कुरा मात्र नगरी अर्थतन्त्रलाई साँच्चिकै सही रूपमा अगाडि बढाउने हो भने सुधारको चाहना र तीव्र इच्छाशक्तिसहित निजी क्षेत्र, आर्थिक क्षेत्र र विज्ञहरूका कुरा सुनेर तिनलाई व्यवहारमा लागू गर्नुपर्छ ।अग्रवाल नेपाल उद्योग परिसंघका अध्यक्ष हुन् ।"
किन बन्न सकेन हामीले खोजे जस्तो नेपाल ?,"२०७० माघ २५ गते (हाल दिवंगत) पत्रकार सुशील शर्माले कान्तिपुर दैनिकमा नेपाल किन बनेन ? शीर्षक लेख लेखेका थिए र आजसम्म यो विषयबारे बहस चलिरहेकै छ । केही दिनअगाडि मैले जापानका प्रख्यात मांगा आर्टिस्ट ओदा एई चिरोले बनाएको नेटफ्लिक्सको वन पिस वेब सिरिज हेरेँ । त्यो हेरेपछि शर्माको उक्त लेख र त्यसपछिको शृंखलाबद्ध बहसको याद आयो । वन पिस मा एउटा संवाद छ, जसको आशय अब युवाहरूको पालो हो, हामीले उनीहरूलाई ठाउँ दिनुपर्छ भन्ने छ । युवाहरूलाई अगाडि बढाएको दृश्य पनि छ । समुद्री डाँकाको कथामा बनेको वन पिस मा युवाहरूले आफ्नो लडाइँ आफैँ लड्न सक्ने आत्मविश्वास प्रदर्शन गरेका र आफ्नो सपना पनि पूरा गर्न पाएका दृश्यहरू रमाइला र आशावादी लाग्छन् । यो सिरिज हेरेपछि, मैले हाम्रो देशमा भइरहेका कुराहरू सम्झेँ । वर्षौंदेखि तिनै व्यक्ति दोहोरिईदोहोरिई सत्तामा पुगेका छन्, तर नागरिकलाई खास के चाहिएको छ, कहिल्यै बुझेका छैनन् । हाम्रा सपना, हाम्रा चाहनाहरू के हुन् ? उनीहरूलाई मतलब नै छैन । हामीलाई कस्तो देश चाहिएको हो ? उनीहरूले हामी झन्डै ३ करोड नागरिकले सामूहिक रूपमा कस्तो देश चाहन्छौँ, बुझेकै छैनन्, न त उनीहरू हामीसँग आवश्यक संवाद नै गर्छन् । उनीहरू आउँछन्, अनेक रटान लगाउँछन्, आआफ्नो धन्दा चलाउँछन्, जान्छन् । तर कसैले पनि आफ्नो स्पष्ट मार्गचित्र बताउन सक्दैनन् । आफूले पनि केही गर्न सक्दैनन् र युवा पुस्तालाई देशको जिम्मेवारी हस्तान्तरण गर्न पनि चाहँदैनन् । उनीहरू त्यही ठाउँमा अड्किएर बसिरहन र हामीलाई पनि अड्काउन चाहन्छन्, वन पिस सिरिजमा भन्दा ठ्याक्कै उल्टो, जसले गर्दा हाम्रो जीवन निराशाजनक भएको छ ।२०७९ सालको आम चुनावबाट उदाएका नयाँ जनप्रतिनिधिहरूले सुरुमा थोरै आशा नजगाएका होइनन्, तर सुरुआत नै निराशाको रटान लगाएर भएको उनीहरूको यात्रा अहिलेसम्म खासै आशाजनक हुन सकेको छैन । हेर्दा नयाँ टल्किने रेडियो तर बज्ने कर्कश धुन उही पुरानै । धन ठूलो कि विद्या ? प्रवृत्तिका वक्तृत्वकला प्रतियोगितामा कण्ठस्थ सुनाइने उक्तिहरूजस्ता पट्यारलाग्दा वक्तव्यबाजी । पुरानाले दिएका निराशाको गायन सुनाएर बहकाउन खोज्नेहरूलाई पनि हामीलाई खासमा के चाहिएको छ भनी सोध्ने फुर्सद छैन । देशलाई यस्तो बनाउँछु, उस्तो बनाउँछु भन्ने खालका नयाँ संस्करणका भाषण मात्र बजारमा आएका छन् । उनीहरूभन्दा अगाडिका हरेकले समेत देश बनाउँछु नै भनेका थिए र अझै पनि थाकेका छैनन् । कहिले सिंगापुर जस्तो बनाउने भन्न भ्याए, कहिले स्विट्जरल्यान्ड जस्तो बनाउने भने । देश खासमा कस्तो बनाउने ? यो विषयमा हामीले राम्ररी संवाद नै गरेका छैनौँ । अब आउनेहरूले के भन्ने हो ? पहिलाकाले के भनिरहेका छन् ? यी प्रश्नहरूमा हाम्रो समाज नै प्रवेश गरेन । देश बनाउँछु भनेर यत्रो वर्ष सत्तामा बस्नेहरूले उनीहरूका अग्रजहरूले दिएको एक्सन प्लान मा काम नै गरेनन् । बीपी कोइराला र मदन भण्डारी जस्ता राजनेताले छोडेर गएको नेपाली राजनीतिको रहरलाग्दो विरासतको मूल्य नै बुझ्न सकेनन् । हामीले हाम्रो मत लिएर जानेहरूलाई प्रश्नहरूले र्याखर्याख्ती पार्न सकेनौँ । देश बनाउँछु भन्नेहरूलाई सबैले सोध्नैपर्छ, कस्तो देश बनाउनुहुन्छ भनेर ? प्रहरीप्रशासनको रोकटोकबिना राति दुई बजेसम्म बिनाहिचकिचाहट काम गर्न चाहने अहिलेको पुस्तालाई देश कस्तो बनाउँछु भन्नुहुन्छ ? हामीलाई अर्थोपार्जन गर्ने स्वतन्त्रता चाहिएको छ । मलाई आफ्नै खुट्टामा उभिन मन छ । व्याख्या पुग्यो अब, कार्यक्रमको आवश्यकता छ । सपना देखाएर पुग्यो, अब कार्यदिशा चाहियो । कसरी र कहिले भन्ने गम्भीर योजना ?हामी आज जुन प्रणालीमा छौँ, त्यसमा हामीले नै भन्ने हो देश कस्तो बनाउनेÙ अमुक दलले एकोहोरो रट्टा लगाउने होइन । राजनीतिक दलहरूले त हामीले चाहेको कुरा बुझेर आआफ्ना घोषणापत्रमा देश बनाउने ठोस नीति र कार्यक्रम राख्ने हो । हामी कस्तो देशमा बस्न चाहन्छौँ ? सबैका बारेमा त म भन्न सक्दिनँ, तर मलाई समानता चाहिएको छ, आत्मसम्मान चाहिएको छ । हामीलाई बहकाउमा आउने स्वाभिमान होइन, अभिमान त्याग्न सक्ने स्वाभिमान चाहिएको छ । हामीलाई नवप्रवर्तन (इनोभेसन) चाहिएको छ, कार्यदक्षता (एफिसियन्सी) चाहिएको छ । कोसँग छ हाम्रो कार्यदक्षता कसरी बढाउने भन्ने योजना ? हामीलाई स्वतन्त्र र न्यायपूर्ण प्रजातन्त्रको बाटोमा हिँड्नु छ । हामी देशभित्र आर्थिक स्वतन्त्रताको अन्वेषण गर्न चाहन्छौँ । हामीले हरेक पटक मतदान गर्ने पनि त्यस्तै देश बनाउनका लागि हो । हामीलाई प्रजातन्त्र चाहिएको छ, असली अर्थमा । नागरिकलाई आक्रोशित मात्र बनाउने राजनीतिक दलहरूभन्दा प्रश्न गर्न सिकाउने बलिया संस्थाहरूको खाँचो छ । नागरिकको आवाज बिनापूर्वाग्रह बलियोसँग उठाउन सक्ने नागरिक समाज चाहिएको छ । हामीलाई हामीले चाहेको जस्तो देशमा मर्यादित जीवन बाँच्न पाउने पूरापूर अधिकार छ भन्ने कुरा बोलिदिनेहरूकै अभाव छ, अहिले पनि । यसका लागि संवादका सबै सम्भावनाको खोजी गर्नुपर्छ । हामीकहाँ नागरिकलाई सही सूचना दिने, नागरिकबाट सही सूचना लिने, प्रश्नलाई ठाउँमा पुर्याउन पर्याप्त दबाब दिने, अभियान सञ्चालन गर्ने र जनहितमा काम गर्ने पर्याप्त संस्थाहरूको जरुरत छ ।पुराना दलहरूले सञ्चालनको तौरतरिकालाई आधुनिकीकरण गर्दै, प्रचारबाजीमा मात्र होइन, प्रक्रिया र कार्यक्रमहरूमार्फत आफू नयाँ पिँढीहरूलाई देश हस्तान्तरण गर्न तयार भएको अनुभूति गराउन सक्नुपर्छ । जसले देश बनाउँछु भन्दै आएका छन्, उनीहरूले गरेको देशको कल्पना कस्तो हो ? जसले देश बनाउँछु भनेर माखो मार्न सकेका छैनन्, उनीहरू अब प्रश्नको सामना गर्न तयार हुनुपर्छ । नयाँहरू पनि जवाफदेह हुनुपर्छ । उनीहरूलाई पनि प्रश्न गर्न पाउने नेपाल बनाउने कि नपाउने ? नपाउने भए किन नपाउने ? हामी नागरिक प्रजातन्त्रमा जसको कामै प्रश्न गर्ने हो ले प्रश्न गर्न किन नपाउने ? यस्ता प्रश्नहरू हामीले नागरिकको स्तरबाट गर्न सुरु गर्नुपर्छ । हामीले हाम्रा कुरा सुनाउन पाउनुपर्छ । नागरिकका प्रश्नहरूलाई उत्तर दिने मञ्चहरू निर्माण गरेर, प्रविधि प्रयोग गरेर, सम्भव भएका सबै उपाय अपनाएर संवादको वातावरण बनाउनुपर्छ । अब पनि यदि सीधै नागरिकसँग संवाद नगर्ने हो भने, उनीहरूका समस्याको सम्बोधन नगर्ने हो भने जनआक्रोश थेग्न गाह्रो पर्नेछ । त्यसलाई कोही व्यक्ति वा शक्तिले प्रयोग गर्न सक्छÙ नागरिकमा उत्तेजना बढाउन, विभाजन ल्याउन, शक्तिको महत्त्वाकांक्षा पूरा गर्न र शक्तिमा आफूबाहेक अर्को कोही पुग्न नसकोस् भनेर सुनिश्चित गर्ने शैलीमा उदाउन पनि सक्छ । अहिले हाम्रो राजनीतिमा व्याप्त डर यही हो । दलहरू यो कुरा बुझेर आफैँले ल्याएको प्रणाली हो भन्दै ढुक्क भएर बसिरहनुभन्दा सुधारिनु राम्रो हुनेछ । नागरिकमा आक्रोश कतिसम्म छ भने सिंहदरबार जलाउने खुल्लमखुला धम्कीलाई समेत चर्को स्वरमा समर्थन गरिरहेका छन् । केही अनिष्ट हुनुअघि राजनीतिक दलहरूले नागरिकसँग संवाद थालून् । समाजलाई अराजकताले गाँज्नुअगाडि नै जिम्मेवार बनून् । युवा पिँढीलाई विरासत हस्तान्तरण गर्नमा धेरै ढिलाइ नगरून् । यस्तो अवस्था नआओस् कि, दलहरूसँग बिच्किएका नागरिकले आवेगमा आएर प्रजातान्त्रिक संस्कार र यो प्रणालीलाई कत्ति पनि स्वीकार र सम्मान नगर्ने व्यक्तिहरूलाई देशको शासनसत्तामा पुग्ने गरी मत दिऊन् । हाम्रो संविधानलाई अपव्याख्या गर्ने तानाशाहहरूको जन्म हुन नपाओस् । त्यस्तो भएको दिन देशमा बस्नकै लागि आफ्नो प्रश्न गर्ने अधिकारमाथि सम्झौता गर्नुपर्ने हुन सक्छ, वाक् र अन्य धेरै स्वतन्त्रता हरण भएको निरीह भएर हेर्नुपर्ने हुन सक्छ । कतै स्थापित दलहरूको अहिलेको अकर्मण्यताको मूल्य हाम्रो पुस्तालाई महँगो नपरोस् । साथै, बेलैमा वन पिस सिरिजमा जहाज हाँक्न युवाहरूलाई विश्वास गरिएको जस्तै हामीकहाँ पनि देश हाँक्न राजनीतिक संस्कारबाट दीक्षित र प्रशिक्षित युवाहरूलाई विश्वास गरियोस् । र, हामीले चाहेको जस्तो देशमा हामीले चाहेको जस्तै मर्यादित जीवन बाँच्न पाइयोस् । सिभिल तथा वातावरण इन्जिनियरिङका स्नातक गौतम नेपाली कांग्रेसका प्रचार विभाग सदस्य हुन् ।"
बंगलादेशमा डेंगीबाट ९ महिनामा एक हजारको मृत्यु,"ढाका (राससएएफपी) बंगलादेशमा यस वर्षको सुरुदेखि हालसम्म डेंगीबाट एक हजारभन्दा बढी मानिसको मृत्यु भएको सरकारी तथ्यांकले देखाएको छ । लामखुट्टेबाट हुने यो रोगलाई मुलुकको सबैभन्दा खराब प्रकोप मानिएको छ । डेंगीबाट उच्च ज्वरो आउने, टाउको दुख्ने, वाकवाकी लाग्ने, बान्ता हुने, मांसपेशी दुख्ने र सबैभन्दा गम्भीररूपमा रक्तस्राव हुन्छ । अत्यधिक रक्तस्रावका कारण मानिसको मृत्युसमेत हुन सक्छ । विश्व स्वास्थ्य संगठनले लामखुट्टेबाट सर्ने डेंगीसहित पहेंलो ज्वर र जिका जस्ता रोगहरू जलवायु परिवर्तनका कारण छिटो र थप फैलिरहेको चेतावनी दिएको छ । बंगलादेशको स्वास्थ्य सेवा महानिर्देशनालयले आइतबार राति प्रकाशित गरेको तथ्यांकअनुसार डेंगीबाट दुई लाखभन्दा बढी सङ्क्रमित हुँदा एक हजार छ जनाको मृत्यु भइसकेको छ । महानिर्देशनालयका पूर्वनिर्देशक बेनजिर अहमदले सन् २००० पछिको प्रत्येका वर्षको तुलनामा डेंगीबाट मर्नेहरूको संख्या यस वर्ष उच्च रहेको बताए । यो बंगलादेश र विश्व दुवैमा ठूलो स्वास्थ्य घटना हो, उनले भने । मृत्यु हुनेमध्ये शिशुसहित १५ वर्षमुनिका एक सय १२ बालबालिका छन् । यो आँकडा सन् २०२२ को तुलनामा कम हो । उक्त वर्ष डेंगीबाट दुई सय ८१ बालबालिकाको मृत्यु भएको थियो ।यस वर्षको मनसुनमा भएको अनियमित वर्षाका साथै उष्ण तापक्रमका कारण लामखुट्टेहरूको प्रजननमा उचित वातावरण भएकाले डेङ्गुको प्रकोप बढेको वैज्ञानिकहरूले बताएका छन् । सन् १९६० को दशकबाट बंगलादेशले डेंगीका केसहरू देखिए पनि सन् २००० देखि यो रोगको प्रकोपको तथ्यांक राख्न थालेको हो । डेंगीका धेरैजसो प्रकोप मनसुनका बेला जुलाईदेखि सेप्टेम्बरसम्म देखिन्छन् तर बंगलादेशका अस्पतालहरूले हालैका वर्षमा जाडो महिनामा पनि यस रोगका बिरामीहरूलाई भर्ना गरेका छन् । विश्व स्वास्थ्य संगठनका प्रमुख टेड्रोस अधानोम गेब्रिएससले सेप्टेम्बर महिनामा डेंगीको प्रकोपले बंगलादेशको प्रणालीमा ठूलो दबाब दिएको बताए ।"
झूटो सम्पत्ति विवरण मुद्दामा ट्रम्प अदालतमा उपस्थित,न्युयोर्क (राससएएफपी) झूटो सम्पत्ति विवरण मुद्दामा अमेरिकाका पूर्वराष्ट्रपति डोनाल्ड ट्रम्प सोमबार न्युयोर्कको एक अदालतमा उपस्थित भएका छन् । आगामी राष्ट्रपति निर्वाचनमा विजयी भएर पुनः ह्वाइट हाउस हासिल गर्ने अभियान चलाइरहेका ट्रम्पमाथि यो मामिलाले उनको व्यापारिक साम्राज्य खतरामा परेको छ । यो मुद्दामा पूर्वराष्ट्रपति ट्रम्प र उनका दुई छोरा एरिक तथा डन जुनियरले ट्रम्प संगठनको घरजग्गा र वित्तीय सम्पत्तिको मूल्य बढाएर जालसाजी गरेको न्यायाधीश आर्थर एनगोरनले पहिला नै फैसला गरिसकेका छन् । न्युयोर्कका महान्यायाधिवक्ता लेट्टिया जेम्सले यो मामिलामा २५ करोड अमेरिकी डलर जरिवाना गराउन खोजेकी छन् ।
५ महिनादेखि अशान्त मणिपुर,"(झापा) पूर्वोत्तर भारतको मणिपुर राज्यमा मैतेई र कुकी जातिबीच हिंसा भड्किएको ५ महिना पुगेको छ । तर, यति लामो अवधिमा पनि त्यहाँ हिंसा रोकिएको छैन । मणिपुरमा शान्ति कायम गर्न असफल भएको भन्दै भारतीय प्रधानमन्त्री नरेन्द्र मोदी नेतृत्वको सरकारको आलोचना भएको छ । गत मेमा सुरु भएको हिंसाका कारण सरकारले त्यहाँ मोबाइल, इन्टरनेटमा प्रतिबन्ध लगाएको थियो । गत सेप्टेम्बर २३ मा उक्त प्रतिबन्ध हटाएपछि दुई विद्यार्थीको शवको तस्बिर सामाजिक सञ्जालमा भाइरल भयो । यसका कारण फेरि विरोध तथा प्रदर्शन सुरु भएको छ भने सरकारले फेरि इन्टरनेटमा प्रतिबन्ध लगाएको छ । हिंसाको सुरुवातमा पहाडी जिल्ला काङपोकपीको कुकी बाहुल्य गाउँमा मैतेईको आक्रोशित भीडले आक्रमण गरेर घरहरू जलाएको थियो । ज्यान बचाउन भाग्दै गरेका एक युवतीसहित तीन महिलालाई अमानवीय ढंगबाट दुर्व्यवहार मात्रै गरिएन, निर्वस्त्र बनाएर बजार परिक्रमा गरियो । २१ वर्षकी किशोरीमाथि सामूहिक बलात्कार भयो । प्रतिकार गर्न खोज्दा उनको भाइलाई कुटीकुटी हत्या गरियो ।घटनाको तीन महिनापछि जब महिला दुर्व्यवहारको भिडियो भाइरल भयो, तब प्रधानमन्त्री मोदीले जुलाई २० मा पहिलो पटक मणिपुर हिंसाबारे मुख खोले । सयौं सर्वसाधारणको मृत्यु भइसक्दासमेत चुइक्क नबोलेका मोदीले भिडियो बाहिरिएपछि मणिपुरका छोरीहरूमाथि भएको अपमानको घोर भर्त्सना गर्दै अपराधीलाई माफ नगरिने बताए । यौन हिंसापीडितहरूलाई न्याय प्रदान गर्ने आश्वासन दिएका मोदी त्यसपछि पुनः मौन छन् । उनको प्रतिबद्धता कार्यान्वयन हुन्छ या हुन्न पीडित त्यसैको पर्खाइमा छन् । हालैको अमेरिका र इजिप्टको भ्रमणबाट फर्केलगत्तै मोदीले मणिपुर घटनाका सम्बन्धमा उच्चस्तरीय बैठक बोलाएको र आगामी कदमबारे छलफल भएको भारतीय सञ्चारमाध्यमहरूले जनाएका छन् । तर, मोदीको आगामी योजनाबारे भने सञ्चारमाध्यममा खुलाइएको छैन । मोदी मणिपुरमा लोकप्रिय मानिन्छन् । मैतेई र कुकी दुवै समुदायले लगातार दुई चुनाव (सन् २०१४ र २०१९) मा मोदीको दल भारतीय जनता पार्टी (भाजपा) लाई बहुमत दिए । तर मोदीले हालसम्म मणिपुरमा शान्ति स्थापनाका लागि अपिल गरेका छैनन् । भारतीय समाचार एजेन्सीहरूको आरोप छ, गृहमन्त्री अमित शाहले मणिपुरको सुरक्षा अवस्था नजिकबाट नियालिरहेका छन् । तर, उनले हिंसा मत्थर पार्ने नयाँ र ठोस उपाय खोज्नुको साटो हिंसा नियन्त्रणको जिम्मा मैतेई प्रभुत्वको सुरक्षा संयन्त्रलाई सुम्पेका छन् । केन्द्र सरकारले हिंसा नियन्त्रणका लागि ५० हजारभन्दा बढी सुरक्षाकर्मी दिल्लीबाट सोझै इम्फाल ओरालेको छ । राज्यमा तैनाथ अन्य सुरक्षा बलहरूसँग मिलेर एकीकृत कमान्ड पनि बनाइएको छ । यसअघि शान्ति स्थापनाको योजना बनाएर इम्फाल पुगेका गृहमन्त्री शाहको प्रयत्न खेर गएको थियो । जलिरहेको मणिपुर छाडेर उनी दिल्ली फर्किएका थिए । प्र्रतिपक्षी दल भारतीय कंग्रेसका अध्यक्ष मल्लिकार्जुन खड्गेले ट्वीट गर्दै भनेका छन्, भाजपाका कारण सुन्दर राज्य मणिपुर युद्ध मैदानमा परिणत भएको छ । अब प्रधानमन्त्री मोदीले अक्षम मुख्यमन्त्रीलाई बर्खास्त गरेर अशान्ति नियन्त्रणको पहिलो कदम चाल्न ढिला गर्नु हुन्न । मणिपुर हिंसालाई तत्काल मत्थर पार्ने हो भने राष्ट्रपति शासन (केन्द्र शासित) बलियो विकल्प रहेको विज्ञहरूको भनाइ छ । राष्ट्रपति शासन व्यवस्था केन्द्र शासित व्यवस्था हो । यो व्यवस्थामा राज्य सरकार खारेजी हुनुका साथै सम्पूर्ण सुरक्षा जिम्मेवारी दिल्लीको कमान्डमा रहनेछ । राज्यसभा सदस्य कपिल सिब्बलले सञ्चारमाध्यममा भनेका छन्, मणिपुरको हिंसा टुंग्याउने एक मात्र उपाय मुख्यमन्त्री एन वीरेन सिंहलाई बर्खास्त गरेर राष्ट्रपति शासन लागू गर्नु हो । तर, राष्ट्रपति शासन कुकीहरूले माग गरिरहेको व्यवस्था भएकाले आगामी चुनावमा बहुसंख्यक मैतेई समुदायको समर्थन गुम्ने जोखिमका कारण उक्त निर्णय लिन मोदी अनिच्छुक रहेको भारतीय सञ्चारमाध्यमहरूको दाबी छ । भाजपाका राज्यसभा सदस्य कुकी नेता पाओलियनलाल हाओकिपले मणिपुरको जातीय द्वन्द्वको समाधान खोज्ने विकल्प राष्ट्रपति शासन मात्रै रहेको भन्दै मणिपुरमा मैतेई, कुकी र नागाका लागि अलग्गै पृथक प्रशासन स्थापित गर्नुपर्ने जनाए । सन् १९९३ मा नागा र कुकीबीच अहिलेझैं जातीय हिंसा भएको थियो । त्यसलाई मत्थर पार्न तत्कालीन सरकारले मणिपुरमा राष्ट्रपति शासन लागू गरेको थियो । हालसम्म मणिपुरमा दस पटक राष्ट्रपति शासन लागू भएको इतिहास छ । पछिल्लो समय सन् २००१ मा जब तत्कालीन राज्य सरकारले विधानसभामा बहुमत गुमायो, तब राष्ट्रपति शासन व्यवस्था लागू गरिएको थियो । अस्थायी प्रकृति कै भए पनि मणिपुरमा तत्काल राष्ट्रपति शासन लागू गरेर समस्याको निकास खोज्न विज्ञहरूले मोदीलाई सुझाएका छन् । (एजेन्सीहरूको सहयोगमा)"
दुई विद्यार्थीको हत्या,"एक साताअघि मात्रै इम्फाल पश्चिम जिल्लाका दुई विद्यार्थी १७ वर्षीया हिजाम लिन्थोइङ्गाम्बी र २० वर्षीय युवक फिजाम हेमजित सिंह अचानक बेपत्ता भए । खोजीका क्रममा उनीहरूको शव भेटियो । सामाजिक सञ्जालमा दुई विद्यार्थीको शवको तस्बिर भाइरल भएपछि मैतेई समुदायका उनीहरूको हत्या गरिएको भन्दै राजधानी इम्फाल उपत्यकामा तीव्र विरोध भयो । प्रदर्शनकारीले मुख्यमन्त्री एन वीरेन सिंहको निवासमा समेत तोडफोडको प्रयास गरे । मे ३ मा राज्यका १६ जिल्लामध्ये १० जिल्लामा कुकी नेतृत्वको जनजाति ऐक्यबद्धता जुलुसपछि राज्यको राजधानी इम्फालको दक्षिणमा रहेको सहर चुराचन्दपुरमा हिंसा भड्किएको थियो । मैतेईले अनुसूचित जनजातिको दर्जा पाउँदा आरक्षित सरकारी नोकरी खोसिनुका साथै पहाडी क्षेत्रको सम्पूर्ण जमिनबाट बेदखल हुन सक्ने डरले अल्पसंख्यक कुकीहरूलाई हिंसाको बाटोमा डोहोर्याएको हो । ६ महिना लामो यो हिंसामा मृत्यु हुनेहरूको यकिन विवरण गोप्य राखिएको भए पनि मैतेई र कुकीसहित अन्य समुदायका ५ सय हाराहारीमा सर्वसाधारणले ज्यान गुमाएको अनुमान छ । जारी हिंसाका कारण आफन्तले अझै शव बुझ्न पाएका छैनन् । सरकारले सबै शव अस्पतालको शवगृहमा थन्काएको छ । एक लाखभन्दा बढी विस्थापित नै भएका छन्, जसमा १५ हजार बढी त दक्षिणको छिमेकी राज्य मिजोरममा आश्रित छन् । हजारौं घर जलाइएको छ । धेरैजसो मन्दिर र गिर्जाघर ध्वस्त पारिएको छ ।"
तोड्ने भनिएका ठेक्कालाई म्याद थपको भर,"(काठमाडौं)दसैं आउन धेरै छैन । तर दैनिक सवारी चाप हुने सडकको अवस्था लथालिंग छ । विस्तार होस् या सडक बनाउने नाममा ठाउँठाउँमा जथाभावी सडक भत्काइएको छ । यसको एउटा उदाहरण हो, नारायणगढबुटवल सडक । यो सडकमा यात्रुले गत वर्ष जस्तै यो वर्षको दसैंमा पनि यात्रामा सास्ती खेप्नुपर्नेछ । सडक खनिएको छ, कालोपत्र गरिएको छैन । खाल्डाखुल्डी छन्, पुरिएको छैन । विस्तारको ठेक्का चिनियाँ कम्पनीले लिए पनि प्रगति नभएपछि ०७९ असोज पहिलो साता एक महिनाको सूचना निकालेर ठेक्का तोड्ने चेतावनी दिइएको थियो । एसियाली विकास बैंक (एडीबी) को ऋण सहयोगमा स्तरोन्नति थालिएको सडकमा पछि फेरि ठेकेदारले काम चाँडै सक्ने प्रतिबद्धता जनाएको भन्दै आयोजना ठेक्का तोड्नबाट पछि हटेको थियो । यसको दुई खण्ड गरेर ठेक्का रकम १६ अर्ब ९९ करोड ५२ लाख ९६ हजार रुपैयाँ छ । काममा प्रगति नभए पनि दोस्रो पटक म्याद थपिएको छ । आयोजनाका अनुसार ०८१ असार दोस्रो सातासम्मका लागि म्याद थपिएको छ । निर्माण थालेको ५ वर्ष बित्दा भौतिक प्रगति ३९ प्रतिशत छ । ठेक्का ०७५ पुस ५ मा भएको हो । ठेक्का चिनियाँ कम्पनी चाइना स्टेट कन्स्ट्रक्सन इन्जिनियरिङ कर्पोरेसनले लिएको हो । सम्झौताअनुसार ०७९ साउन २२ भित्र काम सकिसक्नुपर्ने हो । यो सडक खण्डमा पहिलाको तुलनामा केही सुधार भएको सडक विभागका महानिर्देशक सुशीलबाबु ढकाल बताउँछन् । कालोपत्रको काम सुरु भएपछि प्रगति बढ्छ, उनले भने, ठेक्का लिने कम्पनीले ०८० पुससम्म ५० प्रतिशत प्रगति पुर्याउने प्रतिबद्धता जनाएको छ । निर्माण कम्पनीले दुई वर्षको म्याद मागे पनि एक वर्ष मात्र थपिएको आयोजना निर्देशनालय (एडीबी) का आयोजना चूडाराज ढकालले जनाए । काममा प्रगति बढाउन सके १८ महिनासम्म म्याद थप्न सकिन्छ, उनले भने, तर अहिले तयारी पुगेको छैन, सुरुमा दुई लेन सडक कालोपत्र गर्न भनिए पनि त्यसअनुसार काम हुन सकेको छैन । यसो गर्न सकिए धूवाँ, धूलो कम र सबैखाले यातायातका साधन सञ्चालनमा सहजता हुने उनको भनाइ छ । यो सडकको कुल दूरी ११३ किमि छ । यसमध्ये ५ वर्षमा ३० किमि मात्र दुई लेन सडक कालोपत्र भएको छ । गत वर्षको तुलनामा यस वर्ष धेरै काम भएको छ, उनले भने, तर, जुन रूपले कामको गति बढ्नुपर्ने हो, त्यसअनुसार बढेको छैन । उनका अनुसार नजिकिएको चाडबाडलाई दृष्टिगत गरी खाल्डाखुल्डी पुर्न र सडकलाई सहज बनाउन ठेक्का लिने कम्पनीलाई भनिसकिएको उनले बताए । दैनिक अत्यधिक सवारी चाप हुने पृथ्वी राजमार्गको मुग्लिङपोखरा सडक खण्ड स्तरोन्नतिको काम थालेको तीन वर्षमा भौतिक प्रगति न्यून छ । आँबुखैरेनीजामुने पहिलो (पूर्वी) र जामुनेपोखरा दोस्रो (पश्चिम) गरी दुई खण्डमा विभाजन गर्दै ०७७७८ मा यसको ठेक्का लगाइएको हो । पश्चिम खण्डको काम सन्तोषजनक छैन । पहिलो खण्डको भौतिक प्रगति करिब ४० प्रतिशत रहेको ढकालको भनाइ छ । पहिलो खण्डको काम ठीकै छ । तर दोस्रो खण्डमा कामको प्रगति सन्तोषजनक छैन, उनले भने, यस्तै अवस्था रहे र काममा सुधार नभए दोस्रो खण्डको ठेक्का तोड्नुको विकल्प छैन ।आँबुखैरेनीदेखि पोखरासम्मको कुल दूरी ८०३३ किमि छ । आर्थिक वर्ष ०८१८२ भित्र सकिसक्नुपर्ने गरी १३ अर्ब ६ करोड रुपैयाँमा ठेक्का सम्झौता भएको हो । एडीबीको ऋण सहयोगमा सडकलाई ४ देखि ६ लेनमा स्तरोन्नति र ७ ठूला तथा २२ साना पक्की पुल निर्माण गर्ने गरी ठेक्का लगाइएको हो । पहिलो खण्डको ठेक्का चाइना कन्स्ट्रक्सन कम्पनी कर्पोरेसनले लिएको हो ।यसको दूरी ४१४५ किमि छ । दोस्रो (पश्चिम) खण्ड जामुनेपोखरा सेती पुलसम्मको ठेक्का यान हुई कन्स्ट्रक्सनले लिएको हो । यसको भौतिक प्रगति ९ प्रतिशत छ । यो खण्डको प्रगति सोचेअनुरूप नभएपछि सडक विभागले ठेकेदारलाई ठेक्का तोड्ने चेतावनी दिँदै आएको छ । यसको दूरी ३८८८ किमि छ ।अर्को समस्याग्रस्त सडक हो, कमल विनायकनगरकोट । निर्माणमा प्रगति नभएपछि ठेक्का तोड्ने चेतावनी दिँदै ०७९ चैत १३ मा भक्तपुरनगरकोटसिपाघाट सडक विस्तार आयोजनाले १४ दिने सूचना निकाल्यो । तर न ठेक्का तोडियो, न सडकै सम्पन्न भयो । अहिलेसम्म यो सडक निर्माणको काम सकिएको छैन । नवौं पटक म्याद थप्दा पनि अझै काम सकिएको छैन । ०८० पुस मसान्तसम्म म्याद थप गरिएको भक्तपुरनगरकोटसिपाघाट सडक योजना कार्यालयका प्रमुख मेघराज मरासिनीले बताए । अहिलेसम्म भौतिक प्रगति ९४ प्रतिशत छ, उनले भने, काम भइरहेको छ, अब अन्तिम पटक दिइएको समयभित्र पनि नसके हर्जाना लगाएर काम गराउँछौं । उनका अनुसार चार सय मिटर खण्डको मात्र काम बाँकी छ । निर्माण ढिलाइ भएसँगै ठेक्काको बजेट बढिरहेको छ । सुरुमा३१ करोड ५२ लाख रुपैयाँमा सक्ने गरी ठेक्का सम्झौता गरिएको थियो । अहिले संशोधन गरेर ३५ करोड ८७ लाख रुपैयाँ पुर्याइएको छ । अहिलेसम्म ३२ करोड १० लाख रुपैयाँ भुक्तानी भइसकेको छ । सडककै कारण नगरकोट क्षेत्रको होटल व्यवसाय प्रभावित बन्दै आएको छ । सडकका कारण पर्यटक हतपत नगरकोट जान मान्दैनन् । स्थानीय, पर्यटन व्यवसायी, जनप्रतिनिधिले पटकपटक सडक निर्माणको काम चाँडो सक्नुपर्ने माग राख्दै आएका छन् । आन्दोलन गरेर सडकमै उत्रिँदासमेत काम नसकिँदा समस्या भएको स्थानीयको भनाइ छ ।यसको ठेक्का ०७१ जेठ २२ मा भएको हो । ठेक्का आरामाली इन्फ्रा पावर लिमिटेड (एआईपीएल) र शैलुङ कन्स्ट्रक्सनले संयुक्त लिएका हुन् । सम्झौताअनुसार काम गरिएको भए ०७३ असार ३ मा नगरकोटको सडक पूरा भइसक्थ्यो । तर अझै कहिले सडक पूरा हुने हो, पत्तो छैन । शैलुङ कन्स्ट्रक्सन प्रधानमन्त्री पुष्पकमल दाहालका घरबेटी शारदाप्रसाद अधिकारीको हो । यस्तै समस्या भएको सडक हो, दोलखाको मुडेचरिकोट । यस सडकको ०७२ सालमा ठेक्का भए पनि काम सकिएको छैन । सम्झौताअनुसार ३० किमि कालोपत्रस्तरमा दुई लेन सडक स्तरोन्नति गर्नुपर्ने हो । तर, सात पटक म्याद थप्दासमेत आयोजना पूरा हुन सकेको छैन । सुरुमा कामको जिम्मा लिने निर्माण कम्पनीले नगरेपछि समस्या भएको सडक सुधार तथा विकास योजना कार्यालय दोलखाका निमित्त प्रमुख ईश्वर कार्कीले जनाए । यसको ठेक्का शंकर माली, सुनौलो खिम्ती र भारतीय निर्माण कम्पनी सकिल हैदरले संयुक्त रूपमा लिएका हुन् । सुरुमा यसको काम शंकर माली कम्पनीले थाल्यो । पछि यो कम्पनीले काम अलपत्र पारेर हिँड्यो । पाँच पटक म्याद थप्दा पनि उक्त कम्पनीले काम पूरा गर्न सकेन । सडकको ठेक्का अलपत्र पारिएपछि स्थानीय आन्दोलित बने । डेलिगेसनका लागि मन्त्रालय धाए । सडक विभागमा धर्ना दिए । सुरुमा शंकर मालीले काम गरिरहेको थियो । उसले काम गर्न नसकेपछि ०७८ कात्तिकमा सुनौलो खिम्ती कम्पनीले काम गर्ने भन्दै आएपछि काम थाले पनि प्रगति बढ्न सकेन । सात पटक म्याद थप गर्दा ९० प्रतिशतभन्दा प्रगति बढ्न नसकेको र काम गर्ने मौका पटकपटक दिँदा पनि नगरेपछि गत जेठमा ठेक्का तोडिएको निमित्त प्रमुख कार्कीले जनाए । अहिले बनिसकेको सडक पनि भत्किन थालेको छ । ०७९ कात्तिकसम्म म्याद थियो, यो अवधिसम्म कामै भएन, उनले भने, चिसो मौसममा काम हुँदैन भनेर चैतवैशाखसम्म काम गर्ने अवसर दिइयो, त्यस अवधिमा पनि काम नभएपछि गत जेठ २२ मा ठेक्का तोडिएको छ । ठेक्का तोडेपछि निर्माण व्यवसायीले जिल्ला अदालत काठमाडौंमा मुद्दा हालेको उनले बताए । निर्माण व्यवसायी मुद्दामा गएकाले अर्को ठेक्का लगाउनेनलगाउने भन्नेबारे अन्योल रहेको उनको भनाइ छ । ठेक्का तोडेर कालोसूचीमा राख्न सार्वजनिक खरिद अनुगमन कार्यालय पठाइए पनि ठेकेदारको दबाबमा कालोसूचीमा राखिएको छैन । व्यवसायीको कार्यसम्पादन जमानत तान्ने प्रक्रिया सुरु गरिएको कार्कीले बताए । यो सडकको सुरु ठेक्का रकम ७० करोड रुपैयाँ हो । पछि लागत संशोधन गरेर ७९ करोड रुपैयाँ पुर्याइएको थियो । यता पाँचथर, इलाम र धनकुटा जोड्ने रविराँकेभेडेटार निर्माण थालेको ५ वर्ष बित्दा सोचेअनुरूप प्रगति छैन । भारतीय निर्माण कम्पनीको लापरबाहीका कारण ५ वर्ष बित्दा १ सय १ किमि दूरी सडकको भौतिक प्रगति ४० प्रतिशत छ । तत्कालीन प्रधानमन्त्री केपी शर्मा ओलीले ०७५ पुसमा सडक कालोपत्र शुभारम्भ गरेका थिए । एप्को इन्फ्राटेक प्रालिले ३ करोड २६ लाख १८ हजार अमेरिकी डलर (तत्कालीन विनिमय दरअनुसार करिब ३ अर्ब ३५ करोड ९६ लाख रुपैयाँ) मा ठेक्का लिएको हो । सम्झौताअनुसार ०७८ मंसिरभित्र काम सक्नुपर्ने थियो । अहिले काममा केही सुधार भएको सडक सुधार तथा विकास योजना कार्यालय पाँचथरका योजना प्रमुख दीपेश रजकको भनाइ छ । अहिले ०८१ भदौसम्म समय दिइएको छ । अहिलेसम्म चौथो पटक म्याद थपिसकिएको छ । पहाडी बाटो हो, मौसमको भर हुँदैन, कतै चिसो हुन्छ, कतै घाम लागीरहेको हुन्छ, उनले भने, मौसम हेरेर काम गर्नुपर्ने बाध्यता छ । त्यसैले अहिलेसम्मको काम सन्तोषजनक छ, कतैबाट पनि बाधा अवरोध छैन । अर्को समस्याग्रस्त सडक हो, लमहीघोराहीतुलसीपुर । ठेक्का भए पनि यो सडकमा ५ वर्षसम्म काम भएन । पाँच पटक म्याद थप्दा पनि प्रगति नभएपछि चार लेन सडक निर्माणको ठेक्का रद्द गरिएको छ । भारतको तथ्य इन्जिनियरिङ एन्ड इन्फ्रा कम्पनीले निर्माणको ठेक्का लिएको हो । नेपाल सरकार र भारतको एक्जिम बैंकको ऋण सम्झौतामा ०७५ माघ १४ गते ठेक्का भई ०७७ वैशाख २९ सम्म यसको निर्माण सकिसक्नुपर्ने थियो । घोराहीको बबई खोलादेखि तुलसीपुरसम्म २८१९ किमि सडकलाई दुई र चार लेनमा निर्माण गर्न लागिएको हो । भौतिक प्रगति ९८६ प्रतिशतभन्दा बढ्न सकेन । सम्झौताअनुसार प्रगति नभएपछि ०८० वैशाख २६ मा सडकको ठेक्का तोडिएको हो । पटकपटक काम गर्ने अवसर दिँदा पनि प्रगति नभएपछि अन्तिम विकल्पका रूपमा ठेक्का तोडिएको सडक सुधार तथा विकास आयोजना निर्देशनालयका प्रोजेक्ट कोअर्डिनेटर ज्ञानेन्द्रकुमार झाले जनाए । निर्माण व्यवसायीले लिएको रकम असुलउपर गरिने पनि उनको भनाइ छ । यसको ठेक्का रकम १ अर्ब २५ करोड रुपैयाँ रहेकामा अहिलेसम्म पेस्कीस्वरूप ५ प्रतिशत रकम मात्र भुक्तानी दिइएको छ । ठेक्का तोडेर विस्तृत परियोजना रिपोर्ट (डीपीआर) संशोधनको तयारी भइरहेको छ, उनले भने, डिजाइनको काम सकेर फेरि ठेक्का आह्वान गर्छौं । रविराँके, लमहीघोराही, भक्तपुरनगरकोट र मुडेचरिकोट सडक भारतीय एक्जिम बैंकको सहुलियतपूर्ण ऋण सहयोगमा स्तरोन्नति थालिएको हो ।"
धान बाली नष्ट हुने कारण केमिकल,"(कञ्चनपुर) पुनर्वास नगरपालिकाको दोदा नदी किनारमा झन्डै ४ बिघाको धान बाली केमिकल मिसिएको पानीका कारण नष्ट भएको प्रमाणित भएको छ । धान बाली नष्ट भएको क्षेत्रको पानीको नमुना परीक्षण गर्दा केमिकल भेटिएको हो । साउन अन्तिम साताको बाढीले डुबान भएको पुनर्वास नगरपालिकाको दोदा नदी किनारमा एकाएक धानका बोट सुकेर नष्ट भएका थिए । धान बाली नष्ट भएको कारण केमिकल नै भएको पुष्टि भएको छ, नगरपालिकाका कृषि शाखा प्रमुख कर्णबहादुर शाहीले भने, केमिकल कहाँबाट आएको भन्नेबारे अब छानबिन गर्नुपर्छ । उनका अनुसार परीक्षण गरिएको पानीमा केमिकल अक्सिजन डिमान्ड (सीओडी) र बायोकेमिकल अक्सिजन डिमान्ड (बीओडी) को मात्रा भेटिएको हो । बाढीपछि एकाएक धानका बोट सुक्न थालेपछि नगरपालिकाले साउन ३० र भदौ १ मा दुई पटक पानीको नमुना संकलन गरेको थियो । पहिलो पटक भीड धेरै भएकाले मुचुल्का बनाइएको थिएन । दोस्रो पटक नमुना संकलन गर्दा मुचुल्कासमेत बनाइएको थियो । साउन ३० मा संकलित नमुनामा सीओडीको मात्रा १४४ मिलिग्राम प्रतिलिटर र बीओडीको मात्रा ५७ मिलिग्राम प्रतिलिटर भेटिएको शाहीले बताए । उनका अनुसार दोस्रो पटक ४ दिनपछि भदौ १ मा संकलित नमुनामा सीओडीको मात्रा ११ र बीओडीको मात्रा ४ भेटिएको छ । संकलित दुवै नमुना सुदूरपश्चिम प्रदेशको कृषि भूमि व्यवस्था तथा सहकारी मन्त्रालयमार्फत भदौ ३ मा परीक्षणका लागि कृषि अनुसन्धान केन्द्र (नार्क) मा पठाइएको थियो । नार्कमा पानी परीक्षण हुन नसक्ने भएपछि काठमाडौंमै निजी प्रयोगशाला वाटर इन्जिनियरिङमा परीक्षण गरिएको हो । केमिकलकै कारण धान, माछा र अन्य घाँसपात सुकेको रिपोर्टमै उल्लेख छ, शाहीले भने, वनस्पति र जीवहरू बाँच्नलाई चाहिनेभन्दा बढी मात्रामा सीओडी र बीओडी भेटिएको छ । धान सुक्न थालेपछि किसानले नजिकै रहेको भागेश्वर सुगर मिलबाट बगेर आएको केमिकलकै कारण क्षति भएको बताउँदै आएका छन् । सुगर मिल भएको क्षेत्रभन्दा माथितिरको धानमा कुनै क्षति नपुगेकाले पनि किसानदेखि प्राविधिकले मिलबाटै केमिकल बगेको हुन सक्ने अनुमान गरिरहेका छन् । शाहीले आइतबार नगरपालिकास्तरीय विपद् व्यवस्थापन समितिको बैठक बसेर केमिकलबारे थप छानबिन गरिने बताए । यस विषयमा विज्ञहरूसँग पनि आवश्यक सल्लाह गरिने उनको भनाइ छ । सुगर मिलले पानीमा भेटिएको केमिकल प्रयोग गर्छ वा गर्दैन पत्ता लगाएर आवश्यक कारबाही प्रक्रिया अघि बढाइने उनले जनाए । सुगर मिलभन्दा तल्लो क्षेत्रमा मात्रै धानमा क्षति पुगेका कारण सुगर मिलबाटै केमिकल बगेर आएको किसानको दाबी छ । सुगर मिलले कस्तो खालको केमिकल प्रयोग गर्छ, पानीमा भेटिएको केमिकल कहाँबाट आएको हो, यो सबै छानबिन गर्नुपर्छ, कृषि भूमि व्यवस्था तथा सहकारी मन्त्रालयका योजना तथा अनुगमन शाखा प्रमुख टीकाराम थापाले भने, केमिकलबाटै धानमा क्षति पुगेको प्रमाणित भएको छ । दोदा नदीमा आएको बाढीपछि डुबान परेको क्षेत्र पुनर्वास५ को सिमरी र उद्री तथा पुनर्वास१० परासनमा ३८५ बिघा धान र २ सय १८ बिघा उखुमा क्षति भएको कृषि शाखाले जनाएको छ ।"
हुन्डी कारोबार कसुरमा चार जनाविरुद्ध मुद्दा,"(काठमाडौं)राजस्व अनुसन्धान विभागले हुन्डी कारोबारमार्फत विदेशी विनिमय अपचलनको कसुरमा चार जनाविरुद्ध १५ करोड बिगो दाबीसहितको मुद्दा दायर गरेको छ ।विभागले राजस्व अनुसन्धान कार्यालय इटहरीमार्फत जिल्ला अदालत सिरहामा मुद्दा दायर गरेको हो । राजस्वले सिरहा नगरपालिका१७ माडरका प्रेमकुमार यादव, ७ का सञ्जयकुमार साह, १ का पवनकुमार यादव र अरुण यादवसविरुद्ध मुद्दा दर्ता गरेको हो । उनीहरूले मिलेमतो गरेर गैरकानुनी रूपमा विदेशी विनिमय अपचलन गरेको देखिएकाले मुद्दा दायर गरिएको राजस्व विभागका सूचना अधिकारी नवराज अधिकारीले जनाए । गत भदौ १५ मा सिरहा नगरपालिका१७ काली चोकमा जाँच गर्दा बीआर ७ सी ४२२४ नम्बरको भारतीय कारबाट स्रोत नखुलेको ४४ लाख नेपाली रुपैयाँ भेटिएको थियो । उनीहरू हुन्डी कारोबारी भएको अनुसन्धानबाट खुलेको छ । उनीहरूले कारको चालक बस्नेतर्फको दुईवटा सिटमुनि लुकाएर ल्याएको उक्त रकम बरामद गरिएको थियो । हजारका ३४ सय थान र पाँच सयका दुई हजार थान रुपैयाँ, सवारीसाधन र दुई वटा मोबाइल बरामद गरेर अनुसन्धान सुरु गरिएको थियो । नगद फेला नपरे पनि उनीहरूले गरेको कारोबार र आपसी लेनदेनका आधारमा फेला परेको थप प्रमाणका आधारमा १५ करोड १ लाख ८६ हजार बिगो कायम गरिएको हो । चारै जना हुन्डी कारोबारमा संलग्न देखिने घटनाको अनुसन्धानमा संलग्न राजस्व कार्यालय इटहरीका प्रमुख सुरेश आचार्यले जनाए । तर भारतबाट नेपाली पैसा ल्याएको देखिए पनि नेपालबाट त्यसबापत के पठाइएको हो, यकिन हुन नसकेको उनको भनाइ छ । मोबाइलमा भेटिएको कारोबारका आधारमा भारतबाट पटकपटक रकम ल्याएको देखिन्छ । उनीहरूलाई विदेशी विनिमय (नियमित गर्ने) ऐन २०१९ को दफा ९ (ग) बमोजिम मुद्दा दायर गरेको हो । यसैबीच राजस्व कार्यालय इटहरीले सोमबारसम्म लगातर तीन दिनमा भारतबाट चोरी पैठारी गरेर भित्र्याएको करिब पौने दुई करोड बराबरको कपडा बरामद गरेको छ ।"
पोखरामा 'दसैं जुत्ताचप्पल मेला,पोखरा (कास) पोखरामा जुत्ताचप्पलहरूको संयुक्त सोरुम सञ्चालन गरिरहेको पोखरा फुटवेयर बिजनेस सेन्टरमा दसैंतिहार लक्षित दसैं जुत्ताचप्पल मेला सुरुभएको छ ।बिजनेस सेन्टरको सिर्जनाचोक सोरुम र सिद्धार्थचोक सोरुम दुवै ठाउँमा मेलाअन्तर्गतको छुट अफर लागू भएको सञ्चालक सविन कार्कीले जानकारी दिए । मेलाका अवसरमा जुत्ताचप्पल खरिद गर्दा १५ देखि ६० प्रतिशतसम्म छुट प्राप्त गर्न सकिने जनाइएको छ । चाडपर्वको अवसरमा उपभोक्तालाई राहत होस् भन्ने उद्देश्यले मेला आयोजना गरेर छुट प्रदान गरिएको कार्कीले बताए । सोरुममा १० कम्पनीका ३० भन्दा बढी ब्रान्डका जुत्ताचप्पल उपलब्ध छन् ।
अर्थ संक्षेप,"बजारमा राठी फायरएक्स जेडएचएफआर केबल काठमाडौं (कास) राठी ग्रुपअन्तर्गतको अन्नपूर्ण केबल्सले राठी फायर एक्स जेडएचएफआर केबल बजारमा ल्याएको छ । वायरिङका सम्पूर्ण समस्या समाधानका लागि यो केबल बजारमा आएको कम्पनीको भनाइ छ । यो तार सिलिकन रबर, पोलियुराथिनबाट बनेको हुन्छ, जसले गर्दा यो तारमा १०५ डिग्री सेल्सियस तापक्रमसम्म आगो लाग्दैन, कम्पनीले विज्ञप्तिमार्फत भनेको छ । यो तार मुसाले पनि नकाट्ने र दशकौंसम्म टिक्ने कम्पनीको दाबी छ । सामसङको चाडपर्व अफरमा क्यासब्याक काठमाडौं (कास) सामसङ नेपालले रमाइलो दसैंतिहार, मायाले भरौं घरपरिवार नामक अफर घोषणा गरेको छ । यस अफरमा ४१ प्रतिशतसम्मको छुटमा सामसङ टीभी र होम अप्लायन्सेस घर लैजान पाइने कम्पनीले जनाएको छ । यो अफरले सामसङको टीभी, रेफ्रिजेरेटर र वासिङ मेसिनको आकर्षक रेन्जलाई समावेश गरेको छ, कम्पनीले जारी गरेको विज्ञप्तिमा भनिएको छ । होम थिएटर एक्सपेरियन्स अफरमा सामसङको कुनै पनि नयाँ टीभीसँग टी४००, बी४५०, ए४५०, टी४२० र एमएक्सटी ५० लगायत साउन्डबारको खरिद गर्दा बन्डल छुट ग्राहकले पाउन सक्ने कम्पनीले बताएको छ । ग्राहकले दसैंतिहारको मौकामा सामसङको नवीनतम टीभी नियो क्युएलईडी खरिद गर्दा ४१ हजार ६९० रुपैयाँको बी४५० साउन्डबार सित्तैमा पाउनेछन्, कम्पनीले भनेको छ । डबल डोर वा सिंगल डोर रेफ्रिजेरेटरमा पनि छुट दिइने कम्पनीले जनाएको छ । डिजिटल पेन्ट्सको चाडपर्व योजना काठमाडौं (कास) डिजिटल पेन्ट्सले चाडपर्वलाई लक्ष्य गर्दै डिजिटलको हर्ष, उपहारको वर्षा योजना ल्याएको छ । योजनाअन्तर्गत प्रथम पुरस्कारका रूपमा एक जनालाई डेलको ल्यापटप, द्वितीय पुरस्कारमा दुई जनालाई ३२ इन्चको एलईडी टीभी र तृतीय पुरस्कारका रूपमा ३ जनालाई रेफ्रिजेरेटर प्रदान गरिने कम्पनीले जनाएको छ । सान्त्वना पुरस्कारका रूपमा १५ जनालाई भित्ते घडी र बम्पर उपहारअन्तर्गत एक जनालाई नगद एक लाख रुपैयाँ प्रदान गरिने कम्पनीका प्रमुख परिचालन अधिकृत मणिकुमार आचार्यले बताए । डिजिटल पेन्ट्सले कोशीका विभिन्न ठाउँमा ८० भन्दा बढी डिलरमार्फत ग्राहकलाई रङरोगनका सामान उपलब्ध गराउँदै आएको प्रमुख कार्यकारी अधिकृत देवीप्रसाद गौतमले बताए । चैनपुर र बिर्तामोडमा गल्फ लुब्रिकेन्टको सोरुमकाठमाडौं (कास) गल्फ लुब्रिकेन्टले संखुवासभाको चैनपुर र झापाको बिर्तामोडमा नयाँ सोरुम सञ्चालनमा ल्याएको छ । गल्फ लुब्रिकेन्टको उत्पादन वितरक नेपाल ल्युब आयल लिमिटेडले दुई ठाउँमा सोरुम सञ्चालनमा ल्याएको हो । नेपाल ल्युब आयलले चैनपुरमा आधिकारिक विक्रेता लक्की सप्लायर्स र बिर्तामोडमा सहारा कृषि अनुसन्धान तथा विकास कम्पनीमार्फत उत्पादन बिक्रीवितरण थालेको हो । नेपाल ल्युब आयलका कार्यकारी निर्देशक करण चौधरीले यी दुवै सोरुमको गरे । गल्फ लुब्रिकेन्ट सहज रूपमा देशका हरेक कुनामा उपलब्ध गराउने लक्ष्यअनुरूप नयाँ सोरुम सञ्चालनमा आएको कम्पनीले जनाएको छ । सेन्साईको प्रत्येक दिन टीभी उपहारकाठमाडौं (कास) नेपाली इलेक्ट्रोनिक्स ब्रान्ड सेन्साईले दसैंतिहारलाई लक्षित गर्दै उपहार योजना ल्याएको छ । दसैंतिहार, हरेक दिन टीभी उपहार नामक योजना कम्पनीले सार्वजनिक गरेको छ । भदौ २७ देखि सीमित अवधिका लागि देशभर यो योजना लागू भएको कम्पनीले जनाएको छ । सेन्साई ब्रान्डका कुनै पनि सामानको खरिदपछि लक्की ड्रमार्फत ४० दिनसम्म ४० भाग्यशाली ग्राहकले प्रत्येक दिन सेन्साईको २४ इन्चको टीभी उपहार जित्न सक्नेछन्, कम्पनीले जारी गरेको विज्ञप्तिमा भनिएको छ । लक्की ड्रमा सहभागी गराउन दिइएको क्यूआर कोड स्क्यान गरेर प्राप्त भएको फर्ममा नाम, ठेगाना, फोन नम्बर र खरिद गरिएको सामान तथा वारेन्टी कार्ड नम्बरजस्ता विवरण भर्नुपर्ने कम्पनीले जनाएको छ । एनओजीको पहिलो जनकपुर च्याप्टर राइड काठमाडौं (कास) टीभीएस मोटर कम्पनीका लागि नेपालको एक मात्र आधिकारिक वितरक जगदम्बा मोटर्सले जनकपुरमा एनओजी (एन्टर्क ओनर्स ग्रुप) को पहिलो राइड सम्पन्न गरेको छ । शनिबार आयोजना भएको उक्त राइड टीभीएसको जनकपुर सोरुम (आर्यन अटोमोबाइल्स) बाट सुरु भएर बर्दिबास रिसोर्ट, बर्दिबास पुगेर समापन भएको थियो । राइडमा सहभागीहरूबीच विभिन्न खेल खेलाइएको थियो । करिब ५० जना राइडर सहभागी भएको जगदम्बा मोटर्सले जनाएको छ । ग्लोबल र वैकल्पिक ऊर्जाबीच कर्जा नोक्सान ग्यारेन्टी सम्झौता काठमाडौं (कास) ग्लोबल आइएमई बैंक र वैकल्पिक ऊर्जा प्रवर्द्धन केन्द्रबीच केन्द्रीय नवीकरणीय ऊर्जा कोषमार्फतको कर्जा नोक्सान ग्यारेन्टीका लागि सम्झौता भएको छ । बुधबार भएको उक्त समझदारीपत्रमा बैंकका प्रमुख कार्यकारी अधिकृत रत्नराज बज्राचार्य तथा केन्द्रका कार्यकारी निर्देशक नवराज ढकालले हस्ताक्षर गरे । नवीकरणीय ऊर्जा क्षेत्रमा वित्तीय उत्थानका निमित्त दिगो ऊर्जा चुनौती कोषअन्तर्गत सम्झौता गरिएको बैंकले जनाएको छ । कर्जा नोक्सान ग्यारेन्टीले दिगो ऊर्जाका लागि ऋण प्राप्त गर्दा धितोको आवश्यकतालाई पनि सहज बनाउने अपेक्षा गरिएको छ, बैंकले जारी गरेको विज्ञप्तिमा भनिएको छ । किड्डी फेस अफ द इयरका विजेता आरुष, ब्रबिम, सायुरी र अक्षयनी काठमाडौं (कास) किड्डी फेस अफ द इयर इन्टरनेसनल२०२३ का विजेता घोषणा गरिएको छ । रेडियन्ट इभेन्ट म्यानेजमेन्ट एजेन्सीले सातौं संस्करणअन्तर्गत आयोजना गरेको कार्यक्रममा विजेता घोषणा गरिएको हो । विजेताहरूमा आरुष भट्टराई, ब्रबिम बराल, सायुरी कँडेल र अक्षयनी दाहाल भएका छन्, रेडियन्ट इभेन्टले जारी गरेको विज्ञप्तिमा उल्लेख छ । प्रतियोगितामा सिनियर पुरुषतर्फ भट्टराई, जुनियर पुरुषतर्फ बराल, सिनियर नारीतर्फ दाहाल र जुनियर नारीतर्फ कँडेलले उपाधि प्राप्त गरे । आरजय कोइराला सेकेन्ड रनरअप बन्न सफल भए । सिनियर नारीतर्फ सावलिन महर्जन फस्ट रनरअप र दृष्टि शाह सेकेन्ड रनरअप बने भने जुनियर नारीतर्फ सदीक्षा जीसी फस्ट रनरअप र राधिका गोयल सेकेन्ड रनरअप भएको विज्ञप्तिमा उल्लेख छ ।युवा पलायन रोक्न स्टार्टअपएन्ड इनोभेसन विराटनगर (कास) युवालाई उद्योग व्यवसायमा आकर्षित गरेर विदेश पलायन हुनबाट रोक्न उद्योग संगठन मोरङले तेस्रो चरणको स्टार्टअप एन्ड इनोभेसन कार्यक्रम सुरु गरेको छ । यसअघि पहिलो र दोस्रो चरणको कार्यक्रममा कोशी प्रदेशका ३० जना युवकलाई संगठनले उद्यममा प्रवेश गराइसकेको छ । नवीन व्यावसायिक सोच, विचार तथा अवधारणा भएका युवालाई उद्यम थाल्न विविध सहयोग गर्ने उद्देश्यसाथ कार्यक्रम जारी राखेको संगठनका वरिष्ठ उपाध्यक्ष नन्दकिशोर राठीले जानकारी दिए । यो वर्ष ५० वटा उद्यमसम्बन्धी आइडिया लिएर तीमध्ये उत्कृष्ट २० जनालाई छनोट गरिने राठीले बताए । कार्यक्रमलाई विराटनगर महानगरपालिका, पूर्वाञ्चल विश्वविद्यालय, अन्तरप्रेरणा प्रालि, नेपाल युवा उद्यमी मञ्च, नेपाल चार्टर एकाउन्टेन्ट्स संघ, प्रदेश सरकारलगायतले सहयोग गर्दै छन् ।"
'उज्यालो वीरगन्जमा अनियमितता,"(वीरगन्ज) वीरगन्ज महानगरपालिकाको उज्यालो वीरगन्ज अभियान मा अनियमितता भएको पाइएको छ । खरिद प्रक्रियादेखि बत्तीको गुणस्तर र आवश्यकताभन्दा बढी सामग्री खरिद गरी भुक्तानी गरिएको महालेखा परीक्षकको वार्षिक प्रतिवेदन २०७९ ले औंल्याएको छ । महानगरको ३२ वटै वडामा फिफ्थ वायर प्रणालीबाट ४०, ६० र १०० वाट क्षमताका १२ हजार ७ सय सडक बत्ती जडान गर्न भ्याटसहित २३ करोड ९६ लाख २४ हजारमा ठेक्का लगाएको थियो । सूर्योदय ऊर्जा टपसन इनर्जी जेभीले २०७७ जेठ १९ देखि काम सुरु गरी २०७९ असार १५ सम्म सम्पन्न गर्ने सम्झौता गरेको थियो । ठेकेदार कम्पनीले जडान गरेको थोरै समयमा धेरै बत्ती बिग्रिएको पाइएको महालेखाको प्रतिवेदनमा उल्लेख छ ।अधिकांश बत्ती जडानलगत्तै बिग्रिएको गुनासो र उजुरी आएपछि छानबिन थालिएको थियो । २०७९ असार २१ मा महानगरले आन्तरिक छानबिन समिति गठन गरी विद्युत् शाखाले पेस गरेको विवरणअनुसार २५ प्रतिशत बत्ती बिग्रेको प्रतिवेदनमा उल्लेख छ । बत्तीको गुणस्तर नापजाँच नगरी महानगरले ठेकेदारलाई भुक्तानी गरेको पाइएको छ । चौथो रनिङ बिलको भुक्तानी गर्नुअघि नेपाल गुणस्तर तथा नापतौल विभागमा गुणस्तर नापजाँच गर्न पत्राचार गरेको थियो । विभागबाटै नापजाँच गर्ने उपकरण र प्रविधि नरहेको भन्ने जवाफ प्राप्त भएपछि चौथो बिलको भुक्तानी गरेको थियो । सम्झौताअनुसार आयात भएको प्रत्येक लटको सामानको गुणस्तर परीक्षण गरेर मात्र भुक्तानी दिन मिल्छ । चौथो रनिङ बिलको रकम भुक्तानी गर्दा सप्लायर्सको नाममा मालसामान आपूर्ति गर्ने लटको गुणस्तर परीक्षण गरिएको छैन । भारतबाट नेस्सा कम्पनीको बत्ती आपूर्तिकर्ताले नेपालमा आयात गरेको भुक्तानी अघि प्रत्येक लट र ब्याचको सामानको प्रमाण खुल्ने गरी परीक्षण गरेको प्रमाण पेस नगरी भुक्तानी गरेको छ, महालेखा प्रतिवेदन भन्छ, यसरी तोकिएको गुणस्तर प्रमाण यकिन नगरी भुक्तानी भएकाले खरिद प्रक्रिया अनियमित देखिएको छ । महानगरपालिकाले उज्यालो वीरगन्ज कार्यक्रम निरन्तरताका लागि उक्त कार्यक्रमले नभ्याउने तथा आवश्यक ठाउँमा बिजुली बत्ती जडानबापत ३ वटा फरक शीर्षकमा १ करोड ४५ लाख ३० हजार बजेट विनियोजन गरेकोमा ६० लाख ७३ हजार खर्च गरेको छ । सार्वजनिक खरिद ऐनमा २५ प्रतिशतभन्दा माथिको भेरिएसनमा सार्वजनिक निकायको हकमा मन्त्रिपरिषद्ले स्वीकृत गर्नुपर्ने व्यवस्था छ । पालिकाले सडक बत्ती खरिद तथा जडानका लागि इसोनिक ट्रेड सप्लायर्सलाई १३ लाख ४३ हजार भुक्तानी गरेको छ । जबकि उक्त कार्यको लागत अनुमान २४ लाख ९९ हजार रहेकामा उक्त फर्मले ९ लाख ३० हजार अर्थात् ६२७६ प्रतिशत घटीमा कबोल गरेकामा ४४३ प्रतिशत बढीको खरिदमा भेरिएसन आदेश स्वीकृत नगरी सम्झौताभन्दा ४ लाख १२ हजार बढी भुक्तानी गरेको प्रतिवेदनमा उल्लेख छ । सस्तोमा कबुल गरिएका सामग्री खरिद भएन महानगरपालिकाले १५ वाटको एलईडी ल्याम्प १ हजार ७० थान अनुमान गरेकामा २ हजार ५ सय थान खरिद गरेको छ । यसैगरी २० वाटको एलईडी ल्याम्प २ हजार अनुमान गरेकामा एक थान पनि खरिद गरिएको छैन । ४० क्वाइल तार अनुमान गरिएकामा ८० क्वाइल तार खरिद गरिएको छ । १५ वाटको एलईडी ल्याम्पको कबोल अंक ३७५ रुपैयाँ प्रतिथान छ भने २० वाटको एलईडी ल्याम्पको कबोल अंक ५ रुपैयाँ प्रतिथान छ । १ एमएम कपर वायरको कबोल अंक २ हजार रुपैयाँ प्रतिक्वाइल छ भने ०७५ एमएम कपर वायरको कबोल अंक २० रुपैयाँ प्रतिक्वाइल रहेको छ । उच्च कबोल अंकका सामान खरिद गर्ने तर न्यून कबोल अंकका सामान खरिद नगर्ने कार्य स्वाभाविक देखिँदैन, महालेखाको प्रतिवेदनमा भनिएको छ, पालिकाले यस सम्बन्धमा अध्ययन विश्लेषण गर्नुपर्ने देखिन्छ ।जानकारका अनुसार उज्यालो वीरगन्ज कार्यक्रम निरन्तरता दिन तथा थप सडक बत्ती खरिदका लागि महानगरले बनाएको लागत अनुमान आवश्यकता र औचित्यका आधारमा तयार भएको पाइएको छैन । यसका साथै सबै बल्ब तथा सम्बन्धित सामग्रीहरू खर्च निकासा लेखिसकेकामा समेत जडान प्रतिवेदन पेस नगरिएको महालेखाले औंल्याएको छ ।"
महिला कबड्डीमा नेपाल पदकतर्फ,"क्रिकेटनेपालले पुरुष क्रिकेटको क्वाटरफाइनलमा मंगलबार भारतको सामना गर्नेछ । सोमबार निकालिएको ड्र अनुसार नेपालले भारतलाई प्रतिद्वन्द्वी पाएको हो । नेपालले यसक्रममा पहिलो पटक ट्वान्टी२० क्रिकेट भारतविरुद्ध खेल्नेछ । यसअघि एसिया कपमा नेपालले पहिलो पटक एकदिवसीय क्रिकेटमा भारतविरुद्ध खेल्ने अवसर पाएको थियो । अन्य क्वाटरफाइनलमा पाकिस्तानले हङकङ, श्रीलंकाले अफगानिस्तान र बंगलादेशले मलेसियाको सामना गर्नेछन् ।"
गोल्डेनगेट र रोयलको जित,"काठमाडौं (कास) गोल्डेन कलेज र रोयल स्पोटर््स सेन्टरले नेसनल बास्केटबल लिगको सोमबार जित पाएका छन् । गोल्डेनगेटले विशाल मिलन केन्द्रलाई ७६६६ र रोयलले त्रिभुवन आर्मी क्लबलाई ९६९४ स्कोरमा हराए ।राखेप कभर्डहलमा गोल्डेन गेटले २७१७, ४५३२, ६२४९ ले पहिलो तीन क्वाटरमा अग्रता लिँदै खेल आफ्नो पक्षमा पारेको थियो । अन्तिम क्वाटट विशाल मिलनले १७१४ ले आफ्नो पक्षमा पारे पनि टोलीलाई खेलमा फर्किन ढिला भइसकेको थियो । गोल्डेनगेटका अभिषेक सिंह २८ स्कोर गर्दै प्लेयर अफ द म्याच भए । देव करणप्रेरित अर्को खेलमा रोयल स्पोर्ट्सले आर्मीमाथि रोमाञ्चक विजय हात पार्यो । आर्मीले पहिलो क्वाटर २११७ ले, दोस्रो ४५३४ ले र तेस्रो ७४६८ ले जिते पनि अन्तिम क्वाटरमा मात खाएको थियो । आर्मीले अन्तिम क्वाटरमा २० स्कोर गर्दा रोयलले २८ स्कोर गर्दै खेलको नतिजा नै उल्टाएको थियो । ३० स्कोर गरेका देव करण प्लेयर अफ द म्याचमा चुनिए ।"
पाटन क्याम्पस क्वाटरफाइनलमा,"काठमाडौं (कास) पाटन संयुक्त क्याम्पस लगातार तेस्रो खेल जित्दै एपेक्स कप अन्तर कलेज क्रिकेट प्रतियोगिताको क्वाटरफाइनलमा पुगेको छ । मूलपानीको तल्लो क्रिकेट मैदानमा पाटनले सोमबार काठमाडौं स्कुल अफ ललाई ५ विकेटले पराजित गर्यो । वर्षाका कारण १२ ओभरमा छोट्याइएको खेलमा टस हारेपछि ब्याटिङ निम्तो पाएको काठमाडौं पूरा ओभर खेल्दै ५७ रनमा अलआउट भयो । निर्मल लुइँटेलले ३, प्रज्ज्वल श्रेष्ठ र नितिन पाण्डेले २२ विकेट लिँदै काठमाडौंलाई धराशायी पारे । प्लेयर अफ द म्याच निर्मलले ३ ओभरमा ९ रन खर्चेका थिए । काठमाडौंबाट विमल आचार्यले १२, आर्यन थापाले ८ र विवेक अधिकारीले ६ रन बनाए । पाटनले ९२ ओभरमै लक्ष्य पूरा गरेको थियो । विकास पन्थीले २६ बलमा २५ र विशाल पाण्डेले ११ बलमा १२ रन बनाए । काठमाडौंका विमल आचार्यले २, कल्याण पराजुली र अविरल पौडेलले १ विकेट लिए । काठमाडौंको हारपछि समूह सी बाट उपविजेता हैसियतमा रत्नराज्य क्याम्पस अन्तिम आठमा पुगेको छ । रत्नराज्यले ३ मध्ये २ खेल जितेको थियो । काठमाडौंले एक खेलमात्र विजय हात पार्न सक्यो । एपेक्स कलेजको आयोजनामा हब इन्टरनेसनलको प्रस्तुति रहेको प्रतियोगिताको एउटा समूहबाट शीर्ष दुई टोली क्वाटरफाइनल पुग्ने प्रावधान छ । ब्लुबर्ड कलेज र शिक्षान्तर कलेजबीचको खेल वर्षाका कारण रद्द हुन पुग्यो ।"
