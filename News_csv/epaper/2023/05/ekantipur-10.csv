शीर्षक,विवरण
अनुसन्धान सामसुम पार्न शीर्षहरूको दौडधुप,१ गृहमन्त्री श्रेष्ठ सोमबार सााझ एमाले अध्यक्ष ओलीको निवास बालकोट पुगे२ प्रधानमन्त्री दाहाल र पूर्वप्रधानमन्त्रीद्वय ओली तथा देउवाबीच मंगलबार बालुवाटारमा छलफल३ एमाले अध्यक्ष ओलीले नक्कली शरणार्थी प्रकरणमा प्रधानमन्त्री दाहाललाई छुट्टै दुई पटक भेटे४ आरजुका विषयमा चासो राखेर प्रहरी प्रशासनका अधिकारीहरूलाई तारन्तार फोन गर्दै पूर्वप्रधानमन्त्री देउवा ५ प्रहरी वृत्त सिंहदरबारको हिरासतमा रहेका पूर्वगृहसचिव पाण्डेलाई शनिबार र सोमबार रानीपोखरीस्थित आफ्नो कार्यालयमा एआईजी श्याम ज्ञवालीले आतिथ्यता दिए
"यो भ्रष्टाचार मात्र होइन, राष्ट्रघाती अपराध हो भनेर ओलीजीलाई भनेको छु","एकातिर नागरिकलाई अनागरिक बनाएर मानव तस्करी गर्ने धन्दामा एमाले सचिवविरुद्ध पनि पक्राउ पुर्जी जारी भएपछि यो कदम प्रतिशोधी भन्दै केपी शर्मा ओलीको सार्वजनिक असन्तुष्टि दोहोरिएको छ, अनुसन्धान भइरहेका बेला ओलीलाई भेट्न तपाईं घरमै किन जानुभयो ? ओलीजीले नै जोड गरेपछि भेट भएको हो ।भेटको एजेन्डा कुनै राजनीतिक त होइन होला, प्रहरीले अनुसन्धान गरिरहेकै विषयमा त कुरा भयो होला, होइन ? नक्कली शरणार्थी मामिलामा उहाँले चासो र चिन्ता राख्नुभयो । खासगरी पार्टी सचिव टोपबहादुर रायमाझीबारे बढी चासो राख्नुभयो । मैले आरोपितहरू कानुनी दायरामा आउनुपर्ने बताएँ । यो भ्रष्टाचार मात्र होइन, आफ्नै नागरिकलाई शरणार्थी बनाउने यो धन्दा राष्ट्रघाती अपराध हो, यो मुद्दा अन्तर्राष्ट्रियकरण भइसकेको छ । प्रहरीलाई स्वतन्त्र ढंगले अनुसन्धान गर्न दिनुपर्छ र अनुसन्धानमा तपाईंको पनि सहयोग चाहिन्छ भनेर आग्रह गरें ।यसमा उहाँको धारणा के थियो ?उहाँले अनुसन्धानलाई आफ्नो तर्फबाट सहयोग हुने बताउनुभयो ।पदाधिकारी नै फरार रहेका बेला र त्यसमा असन्तुष्ट नेतालाई भेट्दा अनुसन्धान प्रभावित हुँदैन ? प्रहरीको मनोबल कमजोर हुँदैन ?प्रहरीले स्वतन्त्र ढंगले अनुसन्धान गरिरहेको छ । प्रक्रिया अघि बढेको छ । प्रहरीलाई कुनै दबाब, प्रभाव छैन ।"
कित्ताकाट खोल्ने प्रस्ताव मन्त्रालयमै फिर्ता,"(काठमाडौं)कित्ताकाट खोल्ने भूउपयोग नियमावली०७९ को संशोधन प्रस्ताव भूमि व्यवस्था, सहकारी तथा गरिबी निवारण मन्त्रालयमा फिर्ता भएको छ । गत जेठ २३ मा जारी भूउपयोग नियमावली०७९ पहिलो पटक संशोधनपछि स्वीकृत गर्दै प्रधानमन्त्री पुष्पकमल दाहालकै पहलमा वैशाख ५ मा मन्त्रिपरिषद् बैठकले कित्ताकाट खुलाउने निर्णय लिएको थियो । यद्यपि निर्णयले हालसम्म वैधानिकता पाउन सकेको छैन । निर्णय प्रमाणीकरण गरेर कार्यान्वयनका लागि भूमि मन्त्रालयमा पठाउनुपर्ने थियो । तर, वैशाख १२ मा कित्ताकाटसम्बन्धी विषय मन्त्रिपरिषद्अन्तर्गतकै आर्थिक तथा पूर्वाधार समितिमा पठाउने निर्णय भयो । समितिका सचिव दिनेश भट्टराईका अनुसार नियमावली प्रस्ताव मन्त्रिपरिषद्मै पठाइयो । मन्त्रिपरिषद्ले उक्त प्रस्ताव थप संशोधन गरी ल्याउन भन्दै फेरि मन्त्रालयमै पठाएको छ, उनले भने ।पालिकाहरूले वर्गीकरण नगर्दा घरजग्गा कारोबार र कित्ताकाटमा कमी आएको थियो । मुलुकमा आर्थिक संकट आउनुमा घरजग्गा कारोबार मुख्य कारण रहेको र त्यसलाई सल्ट्याउने भन्दै प्रधानमन्त्री र अर्थमन्त्रीले सार्वजनिक कार्यक्रममै बताउँदै आएका थिए । सोही कारण कित्ताकाटलाई सहज बनाउन भूउपयोग नियमावली०७९ संशोधन गर्न लागिएको हो । अहिले भूउपयोग नियमावलीमाथि संशोधन गर्न पुनः गृहकार्य भइरहेको मन्त्रालयका भूमि व्यवस्थापन महाशाखाका सचिव पीताम्बर घिमिरेले बताए । अझै सहज र सरल ढंगले गर्ने गरी भूउपयोग नियमावलीलाई संशोधन गर्न फाइल फिर्ता आएको छ, उनले भने, भूमिको वर्गीकरण र खण्डीकरणलाई अझै सहज बनाउन छलफल भइरहेको छ । पहिलो पटक संशोधन गर्दा मन्त्रालयले भूमि वर्गीकरणको अवधि लम्ब्याउनुपर्ने र अशंबन्डा एवं मोही बाँडफाँटमा चार आना राख्दा समस्या भएकाले घटाउनुपर्ने सुझाएको थियो । गत जेठ २३ मा नियमावली जारी हुँदा मंसिर २३ सम्म कृषि एवं गैरकृषि क्षेत्र छुट्याइसक्नुपर्ने र त्यसपछि १० वटै भागमा वर्गीकरण गर्नुपर्ने नियमावलीमा उल्लेख छ । तर वैशाख ४ सम्म १५६ पालिकाले मात्र वर्गीकरण गरेको भूमि व्यवस्थापन विभागको तथ्यांक छ । समितिले विस्तृत अध्ययन गरेर ल्याउनू भन्दै भूउपयोग नियमावलीको फाइल मन्त्रालयमै पठाएको जानकारी आफूले पाएको नेपाल जग्गा तथा आवास विकास महासंघका अध्यक्ष भेषराज लोहनीले बताए । मन्त्रालयका उच्चपदस्थ कर्मचारी बिदामा बस्दा त्यसको काम अघि बढ्न सकेको छैन, उनले भने । ऐन, कानुन संशोधन गर्दा सरोकारवाला निकायसँग छलफल गरेर मात्रै निष्कर्ष निकाल्नुपर्ने उनको भनाइ छ । पहिलो पटक नियमावली संशोधनमा जाँदा थाहा नै भएन, त्यो संशोधनमा के थियो भन्दा पनि आधिकारिक जानकारी पाएनौं, उनले भने, यस पटक पनि छलफल गरेर मात्र संशोधनमा लैजाऔं भनेको छु, उहाँहरूले सहमति जनाउनुभएको छ । स्थानीय तहलाई दिएको ६ महिनाको अवधि सकिएकाले त्यसलाई थप गर्नुपर्ने लोहनीको माग छ । प्लानिङ पर्मिट लिएका आयोजना र पर्मिट नलिई गरिने खण्डीकरणमा छुट्टाछुट्टै व्यवस्था हुनुपर्छ, उनले भने, प्लानिङ पर्मिट लिएकालाई ८० वर्गमिटरभन्दा बढी बनाइनु हुँदैन । पानी, बत्तीलगायत पूर्वाधारमा धेरै खर्च गरेको हुन्छ । प्लानिङ पर्मिट लिएर सुरु गरिएका आयोजनालाई विशेष सुविधा दिनुपर्ने उनको माग छ ।"
परम्पराका नाममा सुत्केरीमाथि अत्याचार,"गगनशिला खड्का (गुल्मी), ज्योति श्रेष्ठ (काभ्रे), सन्जु पौडेल (लुम्बिनी), सुनिता बराल (महोत्तरी), शंकर आचार्य (पर्सा), लक्ष्मी गौतम (पाँचथर), घनश्याम खड्का (म्याग्दी), सम्झना रसाइली (तनहुँ), वसन्तप्रताप सिंह (बझाङ), मेनुका ढुंगाना (अछाम), ज्योति कटुवाल र तृप्ति शाही (सुर्खेत)"
आदिपुरूष मा सीताहरण,"मुम्बई (एजेन्सी) प्रभास, कृति सेनन र सैफ अली खान अभिनीत फिल्म आदिपुरुष को ट्रेलर सार्वजनिक गरिएको छ । टिसिरिज युट्युब च्यानलमार्फत मंगलबार सार्वजनिक फिल्मको ट्रेलरमा सीताहरणको प्रसंग देखाइएको छ । हिन्दी र तेलेगु भाषामा छायांकन गरिएको फिल्म ओम राउतले निर्देशन गरेका हुन् । आदिपुरुष तमिल, मलयालम, कन्नडलगायत भाषामा समेत प्रदर्शन गरिने जनाइएको छ । यसअघि फिल्म जनवरी १२ मा प्रदर्शन गरिने जनाइएको भए पनि जुन १६ का लागि सारिएको छ । रामायणको कथामा आधारित थ्रीडी फिचर फिल्म आदिपुरुष मा असत्यमाथि सत्यको विजय देखाइएको छ । यसअघि फिल्मको टिजर सार्वजनिक भएपछि यसमा प्रयोग गरिएको भीएफएक्सका कारण निकै आलोचना भएको थियो । कतिपयले फिल्मलाई कार्टुन, एनिमेसन तथा भिडिओ गेमको संज्ञा दिएका थिए । भीएफएक्स गुणस्तरीय नभएका कारण फिल्मका पात्रहरू नक्कलीजस्तो लागेको टिप्पणीपछि निर्माण पक्ष पुनः भीएफएक्स गर्न फिल्मको प्रदर्शन मिति सार्न बाध्य भएको थियो । जसका कारण फिल्मको खर्च करिब एक करोडले बढेको भारतीय सञ्चार माध्यमहरूले जनाएका छन् । यसअघि आदिपुरुष निर्माणका लागि करिब ५ सय करोड भारतीय रुपैयाँ खर्च भएको जनाइएको थियो ।"
दक्षिण अफ्रिकामा पहिलो अश्वेत राष्ट्रपति,"सन् १९९४ मा आजकै दिन (मे १०) मा दक्षिण अफ्रिकाको पहिलो अश्वेत राष्ट्रपतिका रूपमा नेल्सन मन्डेलाले आफ्नो कार्यकाल सुरु गरेका थिए । १९९४ को अप्रिल २७ मा भएको चुनावमा अफ्रिकन नेसनल कंग्रेसले ६३ प्रतिशत सेयर मत प्राप्त गरेको थियो । चुनावी नतिजापछि मन्डेलालाई राष्ट्रपतिमा निर्वाचित गरिएको थियो । उनले नेतृत्व गरेको राष्ट्रिय एकताको सरकारमा नेसनल पार्टीका एफडब्लू क्लेर्क प्रथम उपराष्ट्रपति र थाबो एम्बेकी द्वितीय उपराष्ट्रपति बनेका थिए । दक्षिण अफ्रिकाका पहिलो अश्वेत राष्ट्रपति मन्डेलाले उनले देशमा रंगभेदी शासन अन्त्य गर्न नेतृत्वदायी भूमिका खेलेका थिए । जसका कारण उनलाई सन् १९९३ मा नोबल शान्ति पुरस्कारबाट सम्मानित गरिएको थियो । १९१८ को जुलाई १८ मा दक्षिण अफ्रिकाको पूर्वी क्षेत्र मभेजोस्थित थेम्बु समुदायमा जन्मिएका मन्डेला कानुन अध्ययनका क्रममा अफ्रिकी नेसनल कंग्रेस (एएनसी) सँग आबद्ध भएका थिए । त्यसको केही समयमा उनले साथीसँग मिलेर एएनसी युथ लिग स्थापना गरेका थिए ।सन् १९६० मा एएनसीलाई बन्देज लगाइएपछि मन्डेला भूमिगत भए । रंगभेदी शासकविरुद्धको संघर्षका क्रममा १९६० को शार्पभिल्ल हत्याकाण्डमा ६९ जनाको ज्यान गएपछि मन्डेलाले राज्यलाई आर्थिक रूपमा धराशायी बनाउने अभियान घोषणा गरे । त्यसपछि गिरफ्तारका परेका उनलाई सरकार ढाल्न हिंसा र ध्वंसको सहारा लिएको अभियोग लगाइएको थियो । सन् १९६४ मा आजीवन कारावास पठाइएको थियो । एएनसीले सन् १९८० मा रंगभेदविरुद्धको अन्तर्राष्ट्रिय अभियान सुरु गर्यो । उक्त अभियानमा मन्डेलाको रिहाइलाई मुख्य मुद्दा बनाइएको थियो । अन्तर्राष्ट्रिय दबाब पनि बढ्दै गएपछि १९९० मा दक्षिण अफ्रिकाका राष्ट्रपतिले एएनसीविरुद्धको प्रतिबन्ध हटाएको घोषणा गरे र मन्डेलालाई २७ वर्षपछि रिहा गरियो । त्यसपछिको चुनावमा दक्षिण अफ्रिकाको इतिहासमै पहिलोपल्ट सबै जातिहरूले मतदान गर्न पाएका थिए । सन् १९९९ मा राष्ट्रपतिको जिम्मेवारी छाडेयता मन्डेला दक्षिण अफ्रिकाका सबैभन्दा सम्मानित व्यक्तिका रूपमा थिए । देशको सक्रिय राजनीतिबाट अलग भएपछि पनि उनले द्वन्द्वग्रस्त देशहरू कंगो, बुरुन्डी, अफ्रिकाका अन्य देशमा शान्ति स्थापनाका लागि विभिन्न वार्तामा संलग्न थिए । २०१३ को डिसेम्बर ५ मा मन्डेलाको निधन भएको थियो ।"
बेलायती क्लबमा अस्मिता,"(लन्डन)बेलायती सेनामा काम गरिरहेकै बेला अमृत आलेलाई सन्तानको भविष्यले पिरोल्न थाल्यो । त्यतिबेला बेलायती सेनालाई अहिलेजस्तो आवासीय अधिकार दिइसकिएको थिएन । त्यसैले नेपाल फर्कनुपर्ने हुन्थ्यो । तर एउटा विकल्प भने थियो, कुनै तरिकाले बेलायतमै बस्ने वातावरण मिलाउने । अमृतले सोचे आफ्ना छोराछोरीका लागि भए पनि यतै सेटल्ड नभई हुन्न । तर, कसरी ? उनका सामु एउटै उपाय थियो, वर्क परमिट । सन् २००३ को अन्त्यतिर ब्रिटिस आर्मीको १९ वर्ष लामो जागिर छाडेर नेपाल फर्किने निधो गरे । अनि, वर्क परमिट भिसामा पुनः बेलायत आए । ब्रोडकास्ट इन्जिनियर अमृतको त्यो निर्णयकै कारण उनकी छोरीले अहिले गरेको प्रगति भने गर्व गर्नलायक बनेको छ । अझ भनौं, छोराछोरीकै कारण उनले आफूलाई पनि चिनाउन पाएका छन् । तनहुँको दमौली स्थायी घर भएका अमृत र वसन्तीकी एक्ली छोरी अस्मिता आले यतिखेर ब्रिटिस फुटबल क्लबमा आबद्ध भएर खेलिरहेकी छन् भने एक्लो छोरा असिम आले ब्रिटिस आर्मीमा आईएस इन्जिनियर छन् र यू२३ टिमबाट फुटबल खेल्छन् । गत अगस्ट २०२१ मा १९ वर्षकी छँदा अस्मिता टोटेनहम हटस्पर फुटबल क्लबमा अनुबन्धित भइन् । उनको क्लबसँग सन् २०२३ सम्म व्यावसायिक सम्झौता छ । क्लबले एफए वुमन्स् सुपर लिग खेलिरहेको छ । १३ नम्बरको जर्सीमा मैदान उत्रिने अस्मिता त्यहाँ डिफेन्डरको भूमिकामा छिन् । एउटा प्रतिष्ठित क्लबमा आबद्ध हुन पाउनु मेरा लागि ठूलो उपलब्धि हो, २१ वर्षीया अस्मिता भन्छिन्, मेरो फुटबल करिअरमा क्लबले मलाई धेरै सिकाएको छ । नाम र जीवनशैली परिवर्तन गरिदिएको छ । इंग्ल्यान्ड युथ टिममा छँदा राम्रो प्रदर्शन गरेकी अस्मिता इंग्ल्यान्ड यू१९ स्क्वाडको अभिन्न अंग बनिन् । टिमले २०१९ मा स्कटल्यान्डमा भएको युरोपियन च्याम्पियनसिपको फाइनलमा खेलेको थियो । २०१९ र २०२० मा बारक्लेज एफए वुमन्स् सुपर लिगले उनलाई धेरै चर्चा दिलाएको थियो । टोटेनहम हटस्पर क्लबले अहिलेसम्म १२ उपाधि जितेको छ । त्यसमध्ये २०१६ र २०१७ सिजनको एफए वुमन्स् प्रिमियर लिग थियो । त्यसो त अस्मिता ७ वर्षदेखि नै फुटबल खेलमा आबद्ध भएकी हुन् । स्थानीय ब्वाइज टिममा केही समय खेलेपछि एस्टन भिल्लाबाट उनको फुटबल यात्रा निरन्तर अगाडि बढ्यो । ८ वर्षदेखि उनी एस्टन भिल्लामा आबद्ध भएकी हुन् । १६ वर्षदेखि एस्टन भिल्लाबाट वुमन्स् सुपर लिगमा छिरेकी अस्मिताले यू१५, १६, १७, १८, १९ र २१ हुँदै अहिले इंग्ल्यान्ड टिमबाट यू२३ खेलिरहेकी छन् । एस्टन भिल्लाले १८ वर्ष पुगेपछि उनलाई व्यावसायिक सम्झौता दिएको हो । सातामा पाँच दिन प्रशिक्षण र सप्ताहान्त (शनिबार वा आइतबार) एक दिन म्याच हुने भएकाले उनलाई एक दिनबाहेक फुर्सद छैन । व्यस्त खेल जीवनले पढाइ भने सोचेको गतिमा लैजान नसकेको बताउँछिन् उनी । हाल बर्मिङहमको आस्टन युनिभर्सिटीमा अकाउन्टिङ एन्ड फाइनान्समा ब्याचलर अध्ययनरत उनले समय अभावका कारण डिस्टयान्स् लर्निङ को सुविधा लिएकी छन् । तर पनि नभ्याएपछि तेस्रो वर्ष ग्याप खाप्नुपरेको उनको भनाइ छ । अगाडिको सोच के छ त ? अस्मिता भन्छिन्, इंग्ल्यान्डको मेन टिममा आबद्ध भएर अन्तर्राष्ट्रिय म्याच खेल्ने धोको छ । नेपाल गएर मैत्रीपूर्ण खेल खेल्ने रहर पनि छ, तर समय मिलाउन हम्मेहम्मे परिरहेको छ । एस्टन भिल्लामा रहँदासम्म उनको उमेर सानै थियो । परिवारका साथ दुई तीन वर्ष अवधिमा नेपाल जान्थिन् । उनी तर अहिले नेपाल नगएको भने ७ वर्ष पुग्नै लाग्यो । अस्मिताका बाबु आमा मिडल्यान्डस्थित ननिटन बस्छन् । अस्मिता भने लन्डनमा । खेल र तालिमको व्यस्तताले छोरीसँग राम्ररी समय बिताउन नपाए पनि उनको सफलतामा खुसी नै छन्, अमृत । छोरीको खेल भएका बेला मिलेसम्म बाबुआमा नै स्टेडियमसम्म पुग्छन् । एक साताअघि उनीहरू ब्राइटन एन्ड होब अल्बियनबीचको लिग हेर्न गएका थिए टोटेनहम हटस्पर स्टेडियम । २२ गोलको बराबरीमा टुंगिएको खेलपछि दुवै जना मैदानमै गएर छोरीलाई हाई हेल्लो गरे । तर, लामो बोल्न र फोटो लिन भने मेसो मिलेन, अमृतले छोरीसँगको पछिल्लो भेट सम्झिन्छन् । गत वर्ष क्रिसमसका बेला चार दिनको छुट्टीमा ननिटनस्थित घरमा आएकी थिइन् अस्मिता । त्यसयता परिवारले छोरीसँग पर्याप्त समय बिताउन भने पाएको छैन । छोरीलाई त निकै मिस गरिन्छ नि, तर के गर्ने उसको समय नै मिल्दैन, आमा वसन्ती भन्छिन्, धेरैजसो खेलमै बिजी हुन्छे । टेक्स्टमार्फत खबर आदानप्रदान भने भइरहन्छ । इन्टरनेसनल ब्रेकका बेला पनि यू२३ बाट खेल्ने भएकाले उनी अन्यत्र गइरहने अमृत बताउँछन् । १८ वर्ष नपुग्दासम्म घरबाटै जानेआउने गर्थिन् । आफैं कार चलाउन योग्य भएपछि परिवारसँगको भेटघाट पातलिएको छ, उनले भने । यद्यपि, छोरीको प्रगतिबाट दंग छन् बाबुआमा । बाटोमा हिँड्दा अस्मिताको अभिभावक भनेर अटोग्राफ लिने पनि प्रशस्त भेटिन्छन् । हामीलाई आफ्नै छोरी भएकाले नजिकको तीर्थ हेला जस्तो लाग्छ तर ब्रिटिसहरूले ज्यादै महत्त्व दिने गर्छन्, अमृतले गर्व गरे । छोरीको कमाइ कति छ भनेर चाहिँ नसोधेको उनीहरू बताउँछन् ।अहिलेसम्म उनको कमाइ मागिएको पनि छैन, लाइभ टीभी आउटसाइड ब्रोडकास्ट गर्ने इन्जिनियर अमृतले भने । सानैदेखि खेलप्रेमी हुन् अस्मिता । सानो छँदा क्रिकेट, ब्याटमिन्टन, नेटबलसमेत खेल्थिन् उनी । अस्मिताले यू११ काउन्टी क्रिकेटसमेत खेलिन् । त्यसो त खेलप्रति पारिवारिक पृष्ठभूमि पनि थियो । बाबु अमृत नेपाल ब्रिटिस क्याम्पमा पोस्टिङ हुँदा साफ गेममा नेसनल टिमबाट छनोट भएर स्क्वास खेल्न पाकिस्तान गएका थिए । तर त्यही बेला अमेरिकाको ट्वीन टावर आक्रमणले खेल भने हुन सकेन । बेलायतको प्रिमियर लिग क्लबमा स्थान बनाएकी नेपाली मूलकी पहिलो फुटबलर आलेले गत वर्ष प्रतिष्ठित ब्रान्ड नाइकसँग सम्झौतासमेत गरेकी थिइन् । विश्वका चर्चित खेलाडीहरूसँग प्रायोजन सम्झौता गर्ने नाइकबाट प्रायोजन अवसर पाउने अस्मिता सम्भवतः पहिलो नेपाली हुन् ।"
एक्ला सुवालका ७६ सवाल,"(काठमाडौं)बाजुराको बुढीगंगा नगरपालिकामा मात्रै २०७३ देखि २०७७ सम्ममा तीन सय जनाको बालविवाह भयो, त्यो रोक्न सरकारले किन सकेन ?गएको हिउँदे अधिवेशनमा महिला, बालबालिका तथा ज्येष्ठ नागरिक मन्त्रालयलाई नेपाल मजदुर किसान पार्टीका सांसद प्रेम सुवालले लिखित रूपमै सोधेको प्रश्न हो यो । नागरिकका तर्फबाट सरकारको काम निगरानी गर्ने भूमिकामा रहेका सांसदले प्रधानमन्त्री तथा मन्त्रीहरूलाई लिखित प्रश्न सोध्ने संसदीय अभ्यास छ, जवाफ पनि सम्बन्धित मन्त्रालयले लिखित रूपमै दिनुपर्छ । १ सय १० दिन चलेको संसद्को हिउँदे अधिवेशनमा २ सय ७५ सांसदमध्ये सुवालको मात्रै प्रधानमन्त्री तथा मन्त्रीहरूसँग लिखित प्रश्नोत्तर चल्यो । संसद् सचिवालयको प्रश्न व्यवस्थापन महाशाखाका अनुसार सांसद सुवालका मात्रै ७६ वटा लिखित प्रश्न दर्ता भएका थिए । ती प्रश्न सबै मन्त्रालयसँग थिए । त्यसमध्ये ५५ वटाको लिखित उत्तर सरकारले दिएको छ । संसद् सचिवालयले हालै प्रकाशन गरेको पहिलो अधिवेशन २०७९, सदनमा टेबल भएका प्रश्नोत्तर प्रतिवेदनमा सुवालका मात्रै प्रश्न र त्यसका जवाफ छन् । पूरै हिउँदे अधिवेशनले एउटै विधेयक बनाउन नसक्नु र एक जना मात्र सांसदको प्रश्नोत्तर प्रतिवेदन तयार हुनुले देशमा यति धेरै सांसद चाहिनुको औचित्य पुष्टि गर्न नसकेको पूर्वकानुनमन्त्री माधव पौडेल बताउँछन् । २ सय ७५ सांसद भएको सदनमा एक जनाको मात्रै प्रश्नोत्तरमा पूरै अधिवेशन सकिनु भनेको संसदीय इतिहासमा लाजमर्दो हो, उनले भने, प्रश्न नै सोध्न नसकेपछि संसद् सरकारको छायाजस्तो भयो । प्रश्न व्यवस्थापन महाशाखाका अनुसार सुवालपछि सरकारलाई लिखित प्रश्न गर्ने सांसद राष्ट्रिय स्वतन्त्र पार्टीकी सुमना श्रेष्ठ मात्र हुन् । उनले संघीय मामिला तथा सामान्य प्रशासन मन्त्रालयलाई कर्मचारीको तलब, खराब काम गरेबापत निलम्बनमा परेका कर्मचारीहरूको विवरणलगायतबारे आठ वटा प्रश्न गरेकी थिइन् । ती प्रश्नको जवाफ मन्त्रालयबाट आइनसकेकाले प्रतिवेदनमा समावेश गरिएको छैन । सांसदको काम कानुन निर्माणका अतिरिक्त सुवालले झैं सरकारको कामको अनुगमन गर्नु र प्रस्ट नभएका वा चित्त नबुझेका ठाउँमा प्रश्न गर्नु हो । गहन र खोजमूलक सवालमा सांसदले प्रधानमन्त्री तथा मन्त्रीलाई लिखित प्रश्न गर्ने संसदीय अभ्यास छ । विगतमा एउटै अधिवेशनमा २ हजार २ सय वटासम्म लिखित प्रश्न दर्ता भएको संसदीय अभिलेख छ । पछिल्लो समय संसद्मा लिखित प्रश्न सोध्ने सांसद अति न्यून रहेको सचिवालयको प्रश्नोत्तर प्रतिवेदनले नै देखाएको छ । सरकारमा बसेकाहरू रिसाउलान् र भोलि त्यहाँ पुग्ने आफ्नो बाटो बन्द होला भन्ने डरले सांसदहरू प्रश्न गर्ने हैसियतमै नरहेको नेपाल कानुन आयोगका पूर्वअध्यक्षसमेत रहेका पूर्वमन्त्री पौडेलले बताए । उनका अनुसार सदनले प्रश्न नगर्ने भएपछि सरकार उत्तरदायी नबन्ने र विधिको शासन मिचिँदै जाने जोखिम रहन्छ । सरकारमा भएकाहरू आफ्नो काम र जिम्मेवारप्रति उत्तरदायी छैनन् भन्ने तथ्य सचिवालयको प्रश्नोत्तर पढ्दा पनि झल्कन्छ । सुवालले प्रधानमन्त्रीलाई १, अर्थमन्त्रीलाई १७, गृहमन्त्रीलाई ६, शिक्षा, विज्ञान तथा प्रविधिमन्त्रीलाई ६, परराष्ट्रमन्त्रीलाई ५, उद्योग, जलस्रोत तथा सिँचाइमन्त्रीलाई ४, भूमि व्यवस्था, सहकारी तथा गरिबी निवारणमन्त्रीलाई ४, वाणिज्य तथा आपूर्तिमन्त्रीलाई ३, भौतिक पूर्वाधार तथा यातायातमन्त्रीलाई २, वन तथा वातावरणमन्त्रीलाई २, सञ्चार तथा सूचना प्रविधिमन्त्रीलाई १, संस्कृति, पर्यटन तथा नागरिक उड्डयनमन्त्रीलाई १, श्रम, रोजगार तथा सामाजिक सुरक्षामन्त्रीलाई १, महिला, बालबालिका तथा ज्येष्ठ नागरिकमन्त्रीलाई १ र कृषि तथा पशुपन्छी विकासमन्त्रीलाई १ प्रश्न लिखित रूपमा गरेका थिए । सबै मन्त्रालयको निगरानी गरेर सांसद सुवालले राखेका लिखित प्रश्नको उत्तर पनि सरकारले गैरजिम्मेवार र झारा टार्ने खालका छन् । जस्तो कि, बालविवाहबारे सुवालले सोधेको सवालमा महिला, बालबालिका तथा ज्येष्ठ नागरिक मन्त्रालयले हाँसउठ्दो जवाफ दिएको छ । संविधान, बालबालिकासम्बन्धी ऐन २०७५ र नियमावली २०७८, मुलुकी देवानी संहिता २०७४, मुलुकी अपराध संहिता २०७४ र बालविवाह अन्त्यका लागि राष्ट्रिय रणनीति २०७२ का व्यवस्था हुबहु उद्धृत गरेर मन्त्रालयले यसरी उत्तर फर्काएको छ कि मानौं, यी ऐननियमकै कारण सरकारले बालविवाह रोक्न सकेन । एउटा सरकारी कर्मचारी २० वर्ष काम गरेर बाहिर आउँदा हातमा निवृत्तिभरण वा उपदान हुन्छ, सुवालले कृषिमन्त्रीलाई गरेको एउटा प्रश्न थियो, ५० वर्षभन्दा बढी खनजोत गरेर लाखौंको भोक मेटाउने किसानलाई निवृत्तिभरण किन छैन ? जवाफमा सरकारले चालु आर्थिक वर्षमा किसानसँग सरकार कार्यक्रम अन्तर्गत योगदानमा आधारित किसान पेन्सन सुरुवातका लागि किसान हित कोष स्थापना गर्न सरकारले एक अर्ब छुट्याएको जवाफ दिएको छ । मन्त्रालयले यस्तो जवाफ दिए पनि अहिलेसम्म त्यस्तो कुनै कोष स्थापना भएको छैन । सुवालले प्रधानमन्त्रीलाई गरेको एउटा मात्रै प्रश्न अख्तियार दुरुपयोग अनुसन्धान आयोगसँग सम्बन्धित छ । अर्बौं रुपैयाँ राजस्व छली गरेका घटनामा आयोगले अनुसन्धान गर्छ तर कारबाही गर्दैन भन्ने जनगुनासो सत्य भए नभएको र शासक दलका मन्त्री तथा नेताहरू कारबाहीबाट बच्न नै भागबन्डामा आयोगका पदाधिकारी नियुक्त गर्ने गरिएको आरोप सत्य भए नभएको भनी प्रधानमन्त्रीलाई उनले सोधेका थिए । यी दुवै आरोप असत्य भएको फितलो जवाफ प्रधानमन्त्रीले दिएका छन् । किन असत्य हो भन्ने कारण जवाफमा खुलाइएको छैन । सुवालले अर्थमन्त्रीलाई १७ वटा पेचिला प्रश्न गरेका छन् । २५ वाणिज्य बैंकले नियमविपरीत ऋणीबाट असुल गरेको ४ अर्ब ६६ करोड ८ लाख फिर्ता गर्नुपर्ने अवस्था आउनका कारणदेखि सरकारले उठाउने राजस्वभन्दा गर्ने खर्च बढ्ता भएको र निरन्तर रूपमा देशले घाटाको बजेट बनाउनुपर्नाको कारण उनले सोधिएका हुन् । उनले अर्थमन्त्रीलाई सोधेको अर्को प्रश्न आयातित वस्तु उपभोग गर्ने जनसंख्या र त्यसको अनुपातसँग सम्बन्धित छ । आयात भएका आधा वस्तु २० प्रतिशत नेपालीले उपभोग गर्ने र बाँकी आधा ८० प्रतिशतले उपभोग गर्ने गरेको उल्लेख गर्दै उनले यसले आर्थिक असमानता देखिएको र त्यो अन्त्य नगरी सुखी नेपाली समृद्ध नेपाल कसरी सम्भव होला भन्ने प्रश्न गरेका छन् । यसमा मन्त्रालयले नेपालको संविधान र आवधिक योजनाले निर्दिष्ट गरेबमोजिम वार्षिक बजेटमार्फत काम हुँदै गरेको भन्ने उत्तर दिएको छ । वैदेशिक रोजगारीबाट फिर्ता भएका कति नेपालीले सहुलियत दरको युवा परियोजना कर्जा माग गरे र तीमध्ये कति जनाले यस्तो कर्जा केकति प्राप्त गरे ? वैदेशिक रोजगारीमा गएका नेपाली कुन देशमा कति संख्यामा छन् ? भन्ने प्रश्न उनले अर्थ मन्त्रालय र श्रम तथा रोजगारमन्त्री दुवैलाई गरेका थिए । अर्थ मन्त्रालयले वैदेशिक रोजगारीबाट फिर्ता भएका युवाले कार्यविधिको मापदण्डअनुसार हालसम्म ९ सय ३६ परियोजनाले कर्जा प्राप्त गरेको र थप नयाँ माग हुने क्रममा रहेको जवाफ दिएको छ । श्रम मन्त्रालयले भने सन् २०२२ मा रोजगारीका लागि नेपाली गएका देशको सूची उपलब्ध गराएको छ । सांसद सुवालले कृषिमन्त्रीलाई प्रश्न गरेका थिए, धान र उखुको न्यूनतम समर्थन मूल्य सरकारले समयमै नतोक्नाले किसानहरू हरेक वर्ष काठमाडौं आएर प्रदर्शन गर्न बाध्य हुन्छन् । यो समस्या हल गर्न धान र उखुको समर्थन मूल्य किन नतोकिएको हो ? त्यसको जवाफमा मन्त्रालयले जनशक्ति कम रहेको र कार्यविधि बन्दै गरेको भनेर टालटुल पारेको छ । सुवालले भूमि व्यवस्था, सहकारी तथा गरिबी निवारणमन्त्रीलाई ठमेलको ५७ रोपनी १४ आनामा फैलिएको कमलपोखरीको जग्गा व्यक्तिको नाममा दर्ता गराएर छाया कम्प्लेक्स व्यापारिक भवन बनाउने विवादास्पद काम भयो, यस्तो गर्न दिने सरकारी अधिकारीलाई किन कारबाही भएन ? ललिता निवासको सरकारी जग्गा निजीको नाममा दर्ता गरेका अधिकारीलाई किन कारबाही भएन ? भनी प्रश्न गरेका थिए । यति गम्भीर सवालमा मन्त्रालय भने यस सम्बन्धमा आधिकारिक निकायबाट छानबिन भइरहेको व्यहोरा अनुरोध छ भन्ने कर्मकाण्डी वाक्य पेस गरेर उम्किन खोजेको छ । पूर्वकानुनमन्त्री पौडेल सांसदको प्रश्नमा सरकारले जे मन लाग्यो, त्यही जवाफ दिनुलाई अराजकताको संकेत भन्छन् । संसद् सरकारको निगरानी नगर्ने र सरकार संसद्प्रति उत्तरदायी नहुने यस्तै अवस्था रहन दिने हो भने संसद् किन चाहियो ? ऐननियम किन चाहियो ? सरकारले जे मन लाग्यो, त्यो गरे भइहाल्यो नि π"
एमालेलाई रायमाझी निलम्बित हुने डर,"(काठमाडौं)पार्टी सचिव एवं सांसद टोपबहादुर रायमाझी नक्कली भुटानी शरणार्थी प्रकरणमा जोडिएपछि एमालेले तत्कालका लागि पर्ख र हेर को रणनीति अंगीकार गर्ने देखिएको छ । पार्टीका केन्द्रीय पदाधिकारी नै प्रकरणमा जोडिए पनि तत्काल उनीमाथि कारबाही गर्ने मनस्थितिमा एमाले देखिन्न । आसन्न केन्द्रीय कमिटी बैठकका एजेन्डामा छलफल गर्न मंगलबार पार्टी कार्यालय च्यासलमा बसेको केन्द्रीय सचिवालय बैठकले रायमाझीबारे आन्तरिक कारबाही वा अनुसन्धानबारे केही निर्णय नलिई उनले कानुनी प्रक्रियामा सघाउनुपर्ने निष्कर्ष निकालेको छ । जुन अनुसन्धानको प्रक्रियामा कमरेड टोपबहादुर रायमाझीको नाम आएको छ । कानुन र विधिको शासन मान्ने पार्टी भएको हुनाले विधि र कानुनपूर्वक अनुसन्धान गर्ने प्रक्रियालाई सघाउनुपर्ने हाम्रो निर्णय छ, बैठकपछि प्रचार विभाग प्रमुख एवं उपमहासचिव पृथ्वीसुब्बा गुरुङले भने । रायमाझीको मुद्दामा पार्टीले अहिले पर्ख र हेरको रणनीति अपनाएको एक पदाधिकारीले बताए । आरोप लाग्नेबित्तिकै पक्राउ पुर्जी जारी हुने र निर्वाचित सांसद निलम्बन हुने अवस्था देखियो । केही दिन पर्खंदा उहाँ निलम्बन नहुने अवस्था पनि हुन सक्छ । अरू पार्टीका नेताबारे सरकारको रवैया के हुन्छ, त्यो पनि हेर्नुपर्छ, ती पदाधिकारीले भने, पार्टीलाई धेरै क्षति हुने अवस्था आउँदा आन्तरिक कारबाहीदेखि अरू उपाय त हुन्छन् नै । संसद्मा एक अंक पनि नघटोस् भन्ने चाहना त हुने नै भयो ।केही दिनअघि मात्रै हत्या अभियोगमा एमालेका प्रतिनिधिसभा सदस्य लक्ष्मी महतो कोइरी निलम्बनमा परेका थिए । उनलाई वैशाख १९ मा निलम्बन गर्ने निर्णय संघीय संसद् सचिवालयले गरेको थियो । हाल प्रतिनिधिसभामा एमालेका ७८ सांसद छन् । भविष्यको सम्भावित सत्ता समीकरणमा एकएक सांसदको महत्त्वपूर्ण भूमिका हुने भएकाले रायमाझी पनि निलम्बनमा नपरून् भन्ने एमाले शीर्ष नेताको चाहना छ । पक्राउ पुर्जी जारी हुँदा गृहजिल्ला अर्घाखाँचीमा रहेका रायमाझी काठमाडौं आउँदै गर्दा बुटवलबाट सम्पर्कविहीन छन् । प्रहरीले रायमाझीविरुद्ध प्रमाण प्रस्तुत गरेर गत बुधबार जिल्ला अदालत काठमाडौंबाट पक्राउ अनुमति लिएको केही घण्टादेखि नै उनी फरार भएका हुन् । फरार हुनुपूर्व रायमाझीले पार्टीका कोको नेतासँग संवाद गरेका थिए भन्ने एमालेले केही बताएको छैन । यसबाहेक रायमाझीको पछिल्लो अवस्थाबारे पनि एमालेले स्पष्ट पारेको छैन । कांग्रेस र एमालेका नेताहरू जोडिएपछि नक्कली भुटानी शरणार्थी प्रकरणको छानबिनको निष्पक्षतामाथि नै प्रश्न उठ्न थालेका छन् । पार्टीले रायमाझी आफैंले अनुसन्धानमा सघाउनुपर्ने निर्णय गरे पनि दोस्रो तहका नेताहरू भने उनलाई कारबाही नै गर्नुपर्ने पक्षमा देखिएका छन् । यो प्रकरण सतहमा आएपछि प्रधानमन्त्री एवं माओवादी अध्यक्ष पुष्पकमल दाहाल, कांग्रेस सभापति शेरबहादुर देउवा र एमाले अध्यक्ष केपी शर्मा ओलीबीचका भेटघाट अप्रत्याशित रूपमा बाक्लिएका छन् । तीन नेताबीच मंगलबार प्रधानमन्त्रीको सरकारी निवास बालुवाटारमा भेट भएको छ । यद्यपि भेटमा संसद्मा विचाराधीन विधेयक र संसदीय समितिका सभापतिहरूका विषयमा छलफल भएको प्रधानमन्त्रीको सचिवालयले बताएको छ । रायमाझी सम्पर्कविहीन बनेकै साँझ प्रहरीले उनका छोरा सन्दीपलाई बुटवलबाट पक्राउ गरी काठमाडौं ल्याइसकेको छ । हिरासतमा रहेका गिरोहका सदस्यहरूले यो धन्दामा रायमाझीको संलग्नता रहेको बयान दिएका छन् ।"
दोषीलाई संरक्षण नगर्न सांसदको माग,"काठमाडौं (कास) नेपाली नागरिकलाई भुटानी शरणार्थी बनाउने नाममा भएको ठगी प्रकरणले अन्तर्राष्ट्रियस्तरमै मुलुकको बेइज्जत गरेको जनाउँदै सांसदहरूले यसमा संलग्न सबैलाई कारबाही गर्नुपर्ने माग गरेका छन् । ठगी प्रकरणमा उच्च तहका राजनीतिक र प्रशासनिक व्यक्ति नै जोडिएपछि कारबाही प्रक्रियामा संशय व्यक्त भइरहेका बेला सांसदहरूले घटनामा संलग्न कसैलाई पनि संरक्षण नगर्न जोड दिएका हुन् । ठगी धन्दाको अनुसन्धानमा तानिएका पूर्वउपप्रधानमन्त्री एवं एमाले सांसद टोपबहादुर रायमाझीविरुद्ध पुर्जी जारी भए पनि पक्राउ नगरिएको भन्दै सांसदहरूले सरकारको आलोचना गरेका छन् । एमालेका सांसदले यस प्रकरणमा जोडिएका अन्य नेताविरुद्ध किन पक्राउ पुर्जी जारी गरिएन भनेरसमेत प्रश्न उठाएका छन् । जनता समाजवादी पार्टीका सांसद प्रदीप यादवले सांसद रायमाझी लुक्नुले नै यस प्रकरणमा उनको संलग्नता पुष्टि भएको तर्क गरे । नेपाली नागरिकलाई भुटानी बनाउने घटनामा संलग्न रहेका टोपबहादुर रायमाझी पक्राउ परेका छैनन् । दोषी होइन भने किन लुकेर बसेको ? उनले भने, प्रहरीले उनलाई छिटो पक्राउ गरोस् । पक्राउ नगर्ने हो भने हामीले प्रहरीको काममाथि नै प्रश्न गर्नुपर्ने हुन्छ । यस प्रकरणमा निष्पक्ष छानबिन नभए मुलुकै बेइज्जत हुने उनको भनाइ छ । इज्जत जोगाउन पनि संलग्नलाई कारबाहीको दायरामा ल्याउनुपर्छ, यादवले भने । माओवादी सांसद देवेन्द्र पौडेलले प्रकरणमा संलग्न कसैलाई नछाडी कारबाही गरेर नेपालको इज्जत बचाउन सरकारलाई अनुरोध गरे । यो घटनाले नेपाल पक्ष राष्ट्र भएर गरेका सन्धिसम्झौताको समेत धज्जी उडाएको छ, उनले भने, नेपालको इज्जत बचाउन कसैको दबाबमा नपरी निष्पक्ष छानबिन गरियोस्, कसैको प्रभावमा नपरी कारबाही गरियोस् ।रायमाझी फरार रहेको विषयमा एमालेकै सांसद ठाकुर गैरेले समेत विरोध जनाएका छन् । नेपालीलाई भुटानी शरणार्थी बनाउने नाममा पैसा असुल्नु जघन्य अपराध भएको उल्लेख गर्दै उनले संलग्नलाई कारबाहीको दायरामा ल्याउनैपर्ने बताए । यो राष्ट्रघात र देशद्रोह हो । यसमा संलग्नलाई कारबाही गरिनुपर्छ, उनले भने, केही सांसदलाई वारेन्ट गरिएको छ । केही सांसद नोटिसमा हुनुहुन्छ । सदनमा बोलिरहनुभएको छ । यो के भएको हो ?नेमकिपाका सांसद प्रेम सुवालले यस प्रकरणका विषयमा सरकारले संसद्लाई जानकारी दिनुपर्ने बताए । घटनामा संलग्न कोको हुन् ? प्रधानमन्त्रीले फिल्म देखाउने भन्नुभएको थियो । अहिले दाहालजी, ओलीजी र देउवाजीको मिटिङ भइरहेको छ । फिलिम देखाउनकै लागि हो कि ? उनले भने । एमाले सांसद गैरेले पनि यस प्रकरणमा भइरहेको अनुसन्धानका विषयमा सदनलाई जानकारी दिनुपर्ने माग गरे । कांग्रेस सांसद तेजुलाल चौधरीले नेपालीलाई भुटानी शरणार्थी बनाउने गिरोहलाई जोगाउने चलखेल भइरहेको आरोप लगाए । जसले देशमा शान्ति सुरक्षा गर्छ, उसले नेपालीलाई नक्कली भुटानी शरणार्थी बनाएर अर्को काण्ड बनाएको छ, उनले भने, यो ठूलो काण्ड हो । यसको निष्पक्ष छानबिन हुनुपर्छ र संलग्नलाई कडा कारबाही गर्नुपर्छ । राष्ट्रिय स्वतन्त्र पार्टीकी सांसद तोसिमा कार्कीले एमाले सांसद रायमाझीलाई नै लक्ष्य गर्दै पक्राउ पुर्जी जारी गरिएको व्यक्ति जोगाउन खोजिएको आरोप लगाइन् । नेपाली नागरिकलाई भुटानी शरणार्थी बनाएर लैजाने काममा देशका ठूला नेता संलग्न भएको कुरा बाहिर आएको छ, एकले अर्कोलाई जोगाइरहने अनि देशमा काण्डैकाण्ड गरिरहने ? उनले भनिन् ।"
क्रिकेट पूर्वाधारमा पर्याप्त बजेट छुट्ट्याऊ,"नेपालमा क्रिकेट अब खालि एउटा खेल होइन, देशकै गौरव भैसक्यो । लक्ष्यहीन राजनीति र लयविहीन अर्थतन्त्रबाट निराश बनेका आम नागरिकलाई पछिल्लो समय सबैभन्दा बढी खुसी केहीले दिएको छ भने, त्यो निःसन्देह क्रिकेट नै हो । हालै मात्र एसीसी प्रिमियर लिग उपाधि जितेर एसिया कप पुग्दा होस्, या त्यसअघि विश्वकप छनोट चरणमा प्रवेश गर्दा, पूरै नेपाल क्रिकेटसफलतामा प्रफुल्लित बनेको थियो । तर दुर्भाग्यपूर्ण भन्नुपर्छ यसरी देशलाई नै आनन्दित तुल्याउने क्रिकेटभित्रको अन्तर्कथा भने आफैंमा पीडादायी छ । खेलाडीहरूका लागि नियमित सेवासुविधा त परको कुरा, खेलका लागि भौतिक पूर्वाधारकै स्थिति दयनीय छ । नेपालमा अन्तर्राष्ट्रिय क्रिकेट प्रतियोगिताका लागि कीर्तिपुरस्थित त्रिवि क्रिकेट मैदान विकल्पविहीनजस्तै बनेको छ । र साँच्चै भन्दा, यही मैदान पनि कामचलाउभन्दा गतिलो छैन । धन्न, एकपछि अर्को प्रतियोगिताहरू आयोजना भैरहेका छन् । पछिल्ला तीन महिना त विश्वकप क्रिकेट लिग२ मा नामिबिया र स्कटल्यान्ड तथा यूएई र पपुवा न्युगिनीसँगको खेलदेखि एसीसी प्रिमियर कपसम्म यहीँ सम्पन्न भए । जहाँ राति खेल सञ्चालन गर्ने सुविधाको त कुरै छाडिदिऔं, दर्शकहरूका निम्ति कुर्सी र ओत पनि छैन । हावाहुरी र वर्षामा दर्शकलाई नियन्त्रण गर्न हम्मे छ । तैपनि नेपाली दर्शकहरूको क्रिकेटप्रेमलाई सलाम भन्नुपर्छÙ झरी परिरहँदा पनि उनीहरू मैदान पुगिरहे । बनेको अढाई दशक भैसक्दा पनि यो मैदान लगभग जस्ताको तस्तै छ । पेभेलियन र चेन्जिङ रुम मा थोरै परिवर्तन, दर्शकका लागि शौचालयबाहेक अरू उल्लेख्य केही फेरिएको छैन । यही पूर्वाधार अभावकै कारण, नेपालले पर्याप्त अन्तर्राष्ट्रिय प्रतियोगिता गर्न पाएको पनि छैन । सन् १९९८ मा एसीसी ट्रफीको आतिथ्य गरेको नेपालले यतिका वर्षपछि मात्रै एसीसीको राष्ट्रिय टोलीको ५० ओभरको प्रतियोगिता गर्न पायो । विश्व क्रिकेटको सर्वोच्च संस्था (आईसीसी) ले नेपालमा सन् २०१० मा विश्व क्रिकेट लिग डिभिजन५ आयोजना गर्नुबाहेक, दुई देशबीच वा त्रिकोणात्मक शृंखला मात्र नेपालको आयोजनाको पाटोमा पर्यो । भनिरहनु परोइन, खेलमा सफलताले जस्तै मुलुकको चिनारी प्रतियोगिता आयोजनाले पनि दिने गर्छ । यस्तो आतिथ्यका बहुआयामिक फाइदा हुन्छन् । यसबाट मुलुकको ब्रान्डिङ मात्र हुँदैन, पर्यटनदेखि अर्थतन्त्रसम्म लाभान्वित हुन्छन् । अझ, नेपाल त शान्तिसुरक्षादेखि हावापानीका दृष्टिकोणबाट समेत अन्तर्राष्ट्रिय प्रतियोगिताका लागि उपयुक्त छ । कुनै पनि देशसित शत्रुतापूर्ण सम्बन्ध नभएको फाइदा पनि नेपाललाई छ । यस्तो अवस्थामा नेपाललाई हाल बढी गर्मी हुने मुलुकमा भैरहेका प्रतियोगिताहरूको गन्तव्य बनाउन सम्भव छ, त्यसका लागि खालि पूर्वाधार बाधक छ । तोकिएको मापदण्ड पूरा नभएकै कारण सन् २०१५ मा नेपालले आयोजना गर्नुपर्ने विश्व क्रिकेट लिग च्याम्पियनसिपको पपुवा न्युगिनीविरुद्धका दुई खेल यूएईमा गएर खेल्नुपरेको थियो । कीर्तिपुरबाहेकका अन्य मैदानको टुंगो नलाग्दा नेपाल समावेश एसीसी र आईसीसीका प्रतियोगिता काठमाडौंबाट बाहिरिएका अरू दृष्टान्त पनि छन् । खेल खर्च आफूले बेहोर्नु नपर्ने, पूर्वाधार मात्र भए पुग्ने अवस्थामा हामीसित मैदान पनि नहुनु उदेकलाग्दो छ । जबकि अन्तर्राष्ट्रिय मात्र होइन, स्वदेशकै खेल विकासमा पनि पूर्वाधारको महत्त्व अहम् छ । तसर्थ, यसको विकासमा सरकार गम्भीर हुन जरुरी छ । मूलपानीमा निर्माणाधीन खेल मैदानको ८० प्रतिशत मात्र काम सम्पन्न भएको छ । मूलपानी क्रिकेट रंगशाला, पोखरा क्रिकेट मैदान, भैरहवाको सिद्धार्थ रंगशाला, दाङको घोराही क्रिकेट रंगशाला, कोहलपुर क्रिकेट मैदान, धनगढीको फाप्ला मैदान बर्सेनि सरकारको बजेट भाषणमा पर्दै आएका छन् । तर खेल मैदान बनाउनभन्दा सार्वजनिक खपतका लागि मात्र यी संरचनालाई बजेट मन्तव्यमा पारिएको भान हुन्छ । नत्र बजेट रकम कनिका छरेजति मात्र हुन नपर्ने हो । वर्षमा १ करोड हाराहारी बजेट छुट्ट्याएर कुनै पनि मैदान पूरा हुन सक्दैन । उता, बजेट अभावमै धुर्मुससुन्तली फाउन्डेसनले चितवनमा बनाउँदै गरेको गौतम बुद्ध अन्तर्राष्ट्रिय क्रिकेट रंगशाला बेवारिसेजस्तै छ । सरकारले कीर्तिपुर रंगशालामा फ्लडलाइट लगाउनुका साथै मैदानको स्तरोन्नति गर्ने घोषणा पनि त्यसै अलपत्र छ । फड्को मारिरहेको नेपाली क्रिकेटलाई अझ शिखरमा पुर्याउन पनि सरकारले खेल पूर्वाधारमा लगानी थप्नैपर्छ । छ महिनाअघि आईसीसीले नेपाललाई बंगलादेशसँग मिलेर सन् २०२७ मा आईसीसी यू१९ महिला विश्वकप आयोजना गर्ने जिम्मा दिएको छ । आईसीसीले नेपालमा गर्ने यो पहिलो प्रमुख प्रतियोगिताका लागि दुई मैदान चाहिने भनिएको छ । क्यानले कीर्तिपुरबाहेक चितवन, पोखरा र भैरहवालाई विकल्पमा अगाडि सारेको छ । समयमै पूर्वाधार निर्माण सम्पन्न नभएमा नेपालले एउटा गतिलो मौका गुमाउने मात्र छैन, अन्तर्राष्ट्रिय जगत्सामु रातो मुख पार्नुपर्ने हुन सक्छ । तसर्थ, छानिएका रंगशाला निर्माणमा पर्याप्त बजेट छुट्ट्याएर समयमै निर्माण सम्पन्न गर्न सरकार गम्भीर हुनैपर्छ । ताकि, पूर्वाधार अभावमा नेपाली क्रिकेट फेरि कहिल्यै तड्पिनु नपरोस्, र सफलताको रफ्तार अझ बढोस् ।"
नक्कली शरणार्थी प्रकरण : राजनीतिक दुश्चक्रका हाँगाबिँगाहरू,"मानव तस्करी अभियोगमा प्रहरीले खोजिरहेको एमालेको फरार सांसद टोफबहादुर रायमामी निर्दोष भएको भए यतिका दिनसम्म प्रहरीको सम्पर्कमा आइसकेका हुन्थे । उनी प्रहरीकहाँ आउन नसक्नुको अर्थ नै उनमा खोट छ, दोष छ भनेर शंका गर्न सकिन्छ । अन्यथा यतिका दिनसम्म यसरी लुकेर, भागेर बस्दैन थिए । उनी भागेकै कारण उनी दोषी रहेको प्रमाणित गरेको छ । एउटा जिम्मेवार सांसदले जहिले पनि राज्यको अनुसन्धानलाई सघाउने गर्छन् नकि भागेर, लुकेर असहयोग गर्ने काम । टोफबहादुर रायमामीले सांसदको त के एउटा सामान्य नागरिकले गर्नुपर्ने कर्तव्यसमेत निभाएनन् । आम जनमानसमा उनीप्रति घृणा जागेको छ । उनलाई जनताले ठग, फटाहा र भ्रष्टको संज्ञा दिएका छन् । तथापि उनलाई पार्टीको सचिव बनाउने एमाले पार्टीले अहिलेसम्म जनताको कुरा सुनेको छैन । सचिव पदबाट हटाएको छैन । यो एमाले पार्टीको हदैसम्मको गैरजिम्मेवार काम हो । यस्ता फरार र मानव तस्करीको अभियोग लागेका नेतालाई अहिलेसम्म आफ्नो पार्टीको सचिव राखिरहनुले एमालेकै साख बिग्रेको छ । यसले एमालेकै बदनाम भैरहेको छ । उता एमालेकै अर्का सांसद लक्ष्मी महतो कोइरी पनि महिनौंदेखि फरार छन् । व्यापक दबाब उठेपछि मात्र सभामुख देवराज घिमिरेले उनलाई निलम्बन गरे । संसद्भित्र र बाहिर विरोध नभएको भए यो निर्णय हुँदैन थियो । किनकि अभियुक्त सांसद पनि एमालेको र सभामुख पनि एमालेकै थिए । राजनीतिलाई अपराधीकरण हुनबाट रोक्न अन्य पार्टीका सांसदहरूले विरोध गरेपछि मात्र सभामुख निलम्बन गर्न बाध्य भए । नभए महतोको पनि बिरामी बिदा स्वीकृत गरिन्थ्यो । के नेपाल प्रहरी र प्रहरीको संयन्त्र अपराधीहरूलाई खोजी गर्न अक्षम भएकै हो त ? यी प्रश्नका उत्तर आम जनताले खोजिरहेका छन् । जबसम्म जिम्मेवार पार्टीका जिम्मेवार नेताहरूले अपराधी र भ्रष्टहरूको संरक्षण गरिरहन्छन्, अभियोग लागेकालाई पनि सांसदको टिकट दिइरहन्छन, तबसम्म देशमा सुशासन आउँदैन । आम मतदातामा पार्टीहरूलाई भोट दियो, सत्तामा पुर्यायो तर उनीहरूले अपराधी, भ्रष्टहरूलाई टिकट दिने, नेताहरूले आफ्ना श्रीमती, परिवारहरूलाई समानुपातिक सांसद बनाउने गर्छन् भन्ने आम मान्छेको मनोविज्ञान छ । यो मतदाताहरूको नैराश्यतालाई कम गर्न पनि अबदेखि कुनै पनि पदमा टिकट दिनुअगि पार्टीहरूले घनीभूत छलफल गर्नुपर्छ । नकि नेताहरूले खल्तीबाट निकालेको टिकटलाई ताली पड्काएर अनुमोदन गर्ने काम । के एमाले पार्टी र केपी ओलीलाई कोइरीको अपराध र ती घटनाहरूबारे टिकट दिनुअगि थाहा थिएन ? २०७२ को घटना २०७९ सम्म पनि थाहा भएन ? थियो भने त्यस्तो संदिग्ध व्यक्तिलाई टिकट किन दिइयो ? कसको कारण र सिफारिसमा दिइयो ? त्यसको जवाफ एमाले पार्टीले जनतालाई दिनुपर्छ । टिकट बाँड्ने जिम्मा एमालेले पार्टी अध्यक्ष ओलीलाई दिएको थियो । यसर्थ टिकट दिएर गल्ती गरेको कार्यमा पश्चात्ताप गर्दै ओलीले आफैं कोइरी र रायमामीलाई प्रहरीसमक्ष बुझाएर सुशासनका लागि सहयोग गर्नुपर्छ । गोपाल देवकोटा, चाबहिल, काठमाडौं"
यसो गरौं,"१ पार्टी जोगाउने हो भने नेता कार्यकर्ताले आआफ्नो बदमासी स्वघोषणा गरौं ।२ आफूले थाहा पाएको नेतृत्वको बदमासी उजागर गरौं ।३ घूसखोर र भ्रष्टलाई सामाजिक बहिष्कार गरौं ।४ भव्य महललाई छानबिनको दायरामा ल्याऊ ।५ खर्चिलो चुनाव प्रणाली बदलौं । ६ सार्वजनिक पद धारणा गरेकाले आफ्नो आय र व्ययलाई पारदर्शी गर्नैपर्ने बाध्यकारी कानुन बनाऔं । ७ स्कुलक्याम्पस र अस्पताल एउटै स्तरको बनाऔं ।८ ठूला लुटेरालाई मृत्युदण्डको व्यवस्था गरौं ।९ वृद्ध भत्ता हटाएर आवश्यकता अनुसार आश्रम खोलौं । १०प्रहरी प्रशासनलाई राजनीतिक हस्तक्षेपबाट मुक्त गराऔं । रामकृष्ण पराजुली, लामोसाँघु, सिन्धुपाल्चोक"
के विचारको अन्त्य भयो ?,"केराजनीतिमा विचारको महत्त्व सकियो ? मलाई लाग्छ, यो प्रश्न समकालीन नेपाली राजनीतिले सुन्नैपर्ने खास प्रश्न हो । कुनै समय राजनीतिमा विचारको गरिमा सर्वोच्च थियो । पार्टीहरू विचारका आधारमा चिनिन्थे र आफ्ना विचारलाई स्थापित गर्न नागरिकका बीचमा पुग्थे । बौद्धिक वृत्तमा ज्ञान, विज्ञान, विचार र मुद्दाको चर्चा हुन्थ्यो । दलहरू आफ्नो राजनीतिक औचित्य पुष्टि गर्न विचारको कसी लगाउँथे । विचारमा प्रतिस्पर्धा गर्थे र विचारको गरिमामा रमाउँथे । तर दुःखद कुरा, पुराना दलहरू बिस्तारै विचारबाट स्खलित हुँदै गए । नयाँमा विचारको ओज र आकर्षण देखिएन । बरु उल्टो भयो, यस्तो कि, पछिल्लो राजनीतिले विचारलाई भन्दा लोकरिझ्याइँलाई प्रोत्साहित गर्न थाल्यो । हेर्दाहेर्दै दुर्भाग्य यस्तो आयो कि आज कहीँकतै कसैले सार्वजनिक बहसमा विचारको प्रश्न सोध्यो भने सामाजिक सञ्जालमा बुर्कुसी मार्दै केही मान्छेहरू कराउँछन्, विचार फजुल कुरा हो । मानौं विचारको कुरा गर्नेहरू पत्रु, परम्परागत र खतम मान्छे हुन् । एक छिनलाई आज म खतम बन्न स्विकार गर्छु र भन्छु, विचारबिनाको राजनीति फगत तमासा हो । यसो भन्नुका खास कारणहरू छन् । ती कारणहरूबारे एकै छिन कुरा गरौं । पार्टी राजनीतिमा विचार, मुद्दा र संगठनको त्रिकोणात्मक सम्बन्ध हुन्छ । जस्तो कि, विचार भनेको पार्टीको आँखा हो । चेतना हो । अथवा, अन्तर्निहित उज्यालो हो जसले समाज हेर्न, समस्या केलाउन र समाधानका दृष्टिकोणहरू बनाउन सिकाउँछ । मुद्दाहरू पार्टीले लक्ष्य प्राप्त गर्न चढ्नुपर्ने खुट्किलाहरू हुन् । प्रत्येक मुद्दाहरू समाधान हुँदै जाँदा पार्टी एक कदम अगाडि बढ्दै जान्छ । र, संगठन हो राजनीतिको साधन, जसले राजनीतिक विचार, दृष्टिकोण, मुद्दा, लक्ष्य र सपनाहरूलाई एकीकृत गर्छÙ काँधमा हाल्छ र अगाडि बढ्छ । यो अर्थमा कुनै पनि दल वा राजनीतिमा विचार छैन भने, उसको राजनीतिक चेतना बन्दैन । राजनीतिक चेतना छैन भने मुद्दाहरू प्रस्ट हुँदैनन् । जब बोक्नका लागि संगठनसँग मुद्दाहरू हुँदैनन्, ठीक त्यही विन्दुमा संगठनको प्रयोजन समाप्त हुन्छ । मानौं तपाईंसँग माटो छ, पानी छ । तपाईं कसको वा कस्तो मूर्ति बनाउनुहुन्छ ? वस्तुतः यहाँनेर कसको वा कस्तो मूर्ति बनाउने भन्ने जुन प्रश्न छ, त्यो विचारको प्रश्न हो । अन्यथा मुद्दाहरूको स्थानमा लोकरिझ्याइँ हावी हुन्छ । त्यसले राजनीतिलाई फगत तमासा बनाउँछ । र, नेता बन्छ एक जादुगर । राजनीतिलाई जादु वा तमासाबाट परिवर्तनको सामूहिक प्रक्रियामा रूपान्तरित गर्न विचार चाहिन्छ । सबैलाई थाहा छ, हाम्रो संविधान लेखनका समयमा केही विवाद थिए, जो अझै छन् । अझै पनि केही मान्छे वा समुदायका मनभित्र उकुसमुकुस छन् । मान्छेका द्विविधा र कचिंगलहरू अझै शान्त भइसकेका छैनन् । उदाहरणका लागि, कसैलाई अहिले पनि राजा चाहिएको छ, कसैलाई जनगणतन्त्र । कसैलाई हिन्दु राज्य चाहिएको छ, कसैलाई जनमतसंग्रह । कतै संघीयताको विवाद छ, कतै प्रदेशको । हाम्रोमा अझै वर्गीय, जातीय, क्षेत्रीय र लैंगिक हेलाहोचो छ । अहिले पनि भूमिसुधारको विषय थाती छ । गुठीको विषय थाती छ । समावेशीकरणको मुद्दामा प्रश्नहरू छन् । हामीले गणतन्त्र ल्यायौं । राज्यको शासकीय संरचनामा परिवर्तन भयो । तर, राज्यको चरित्र परम्परागत नै छ । अझै शासकीय प्रबन्धनमा केही प्रश्न थाती छन् । जस्तो, कस्तो संसद् ? कस्तो सरकार ? कस्तो न्यायालय ? मानौं, शिक्षा र स्वास्थ्यमा भइरहेको माफियाकरणको अन्त्य गर्नुपर्ला । नागरिकताको प्रश्न टुंग्याउनुपर्ला । त्यो कसरी सम्भव हुन्छ ? निश्चय नै, कतिपय विषय संसदीय प्रक्रियाबाट टुंगिएलान् । कतिपय बहुमत र अल्पमतबाट । तर यावत् निर्णयमा भाग लिइरहँदा, दल स्वयं कहाँ उभिन्छ ? दायाँ, बायाँ, अगाडि । अथवा, अल्पमत र बहुमतका बीचमा सामाजिक न्यायको प्रश्न आयो भने दलको अडान कहाँ हुन्छ ? बहुमतको पक्षमा कि न्यायको पक्षमा ? यस्ता अनेकौं मुद्दामा आफ्नो अडान स्पष्ट गर्न दलहरूलाई विचार चाहिन्छ । थप सन्दर्भबाट विषयलाई हेरौं । मानौं हामीसँग देश छ, यसको सिमाना छ, जनता छन्, प्राकृतिक स्रोत छ । प्रश्न गरौं, हाम्रो देश अबको सय वर्षपछि कस्तो होला ? कसैका लागि राजनीति चुनावदेखि चुनावसम्मको खेल हो भने यो प्रश्नमाथि ऊ निरपेक्ष बस्दा हुन्छ । अथवा, जेजे अगाडि आइपर्छ, त्यही गर्दा हुन्छ । तर राजनीति चुनावदेखि चुनावसम्मको खेल होइन । यो स्वयंमा लामो र निरन्तरको स्टेट क्राफ्टिङ हो । अतः जब सय वर्षपछि देश कस्तो होला भन्ने प्रश्न आउँछ, देशको त्यो सुदूर चित्र बनाउन कुनै पनि दललाई विचार चाहिन्छ । किनभने पाँच महिना वा पाँच वर्षको तमासाबाट भविष्यको आकलन हुँदैन । भविष्यको आकलन गर्न सिलसिलाबद्ध दूरदृष्टि चाहिन्छ । यो अर्थमा, समस्याहरू देख्ने, समाधानको चित्र कोर्ने र परिवर्तनको सपना सजाउने एउटा गम्भीर चेतनापुञ्ज हो विचार । कहिलेकाहीँ अनेकौं रमाइला प्रश्न सार्वजनिक बहसमा ठोक्किन आइपुग्छन् । जस्तो, यो देश कसको हो ? देश भनेको माटो हो कि जनता हो ? देश राजाले बनाए कि नागरिकले ? कसैले भन्ला, देश राजाले बनाएको हो । कसैले भन्ला, देश नागरिकले बनाएको हो । एउटै प्रश्नमा उत्तरहरू किन फरक आउँछन् ? किनभने यहाँनेर विचारको फरक छ, त्यसैले उत्तरहरू फरक छन् । कुरा अरू पनि छन्Ù जस्तो कि, राज्यको चरित्र कस्तो हुन्छ ? एउटा पार्टीले भन्ला, राज्य उदार पुँजीवादी हुनेछ । अर्कोले भन्ला, राज्य समाजवादी हुनेछ । अर्को पार्टीले भन्ला, राज्य कल्याणकारी हुनेछ । अर्को पार्टीले भन्ला, हामी नेपाली मौलिकतासहितको धार्मिक राज्य बनाउनेछौं । अर्कोले भन्दा, प्रगतिशील र लोकतान्त्रिक राज्य हाम्रो प्रस्ताव हो । पार्टीले दिने उत्तरहरू किन फरक छन् ? किनभने पार्टीका विचारहरू फरक छन् । त्यसैले पार्टीले बनाउने राज्यको चरित्र फरक छ । यो अर्थमा, विचार भनेको समाजलाई हेर्ने, बुझ्ने र बदल्ने दीर्घकालीन गम्भीरता र सचेत दृष्टि हो । विचार भनेको आफ्नो राजनीतिको औचित्य स्थापित गर्ने बृहत्तर प्रस्ताव हो, जसका आधारमा नागरिकले पार्टीहरूको भीडबाट आफ्नो पार्टी छनोट गर्न सकून् । एक समय थियो, लोकतान्त्रिक गणतन्त्र यो मुलुकको मुख्य राजनीतिक लक्ष्य थियो । पछिल्लो जनआन्दोलनबाट त्यो लक्ष्य प्राप्त भयो । अबको लक्ष्य निश्चय नै समृद्धि हो । तर कस्तो समृद्धि ? कसको समृद्धि ? चीनको जस्तो ? अरबको जस्तो ? अमेरिकाको जस्तो ? स्क्यान्डिनेभियनको जस्तो ? अथवा, हाम्रो आफ्नै मौलिकतासहितको ? कि हामीलाई जस्तोसुकै भए पनि समृद्धि भए पुग्छ ? कि भनौं राजा भए पनि हुन्छ, गणतन्त्र भए पनि हुन्छ । समाजवाद भए पनि हुन्छ, पुँजीवाद भए पनि हुन्छ । लोकतन्त्र भए पनि हुन्छ, तानाशाही भए पनि हुन्छ । प्रत्यक्ष निर्वाचित कार्यकारी भए पनि हुन्छ, परम्परागत संसदीय पद्धति भए पनि हुन्छ । नेता भए पनि हुन्छ, ईश्वर भए पनि हुन्छ । राजनीति भए पनि हुन्छ, चटक भए पनि हुन्छ । प्रदेश भए पनि हुन्छ, नभए पनि हुन्छ । धर्मनिरपेक्ष भए पनि हुन्छ, नभए पनि हुन्छ । के यसरी देश बन्छ ? के यसरी हामी नागरिक हुन्छौं ? के यसरी हाम्रो राज्य समुन्नत र सभ्य हुन्छ ? यो त मान्छेले जेजे भन्छन्, त्यसैमा रमाउने कुरा भयो । राजनीतिमा दृष्टिकोण चाहिन्छ । दृष्टिकोणबिनाको राजनीति केवल लोकरिझ्याइँ हुन्छ । लोकरिझ्याइँ गरेर समृद्धि र सामाजिक न्यायको दीर्घकालीन लक्ष्य प्राप्त हुँदैन । हिजो वैकल्पिक राजनीतिको कुरा गर्दा अनेकौं कोणबाट मार्क्सवादको आलोचना भयो । यसको अर्थ विचार चाहिँदैन भनेको होइन, बरु मार्क्सवादलाई अब कुन विचारले विस्थापित गर्छ, बहस गरौं भनिएको हो । कुनै बेला संसदीय लोकतन्त्र पुरानो भयो भनेकै हौं । यसको अर्थ लोकतन्त्रलाई अस्वीकार गरिएको होइन । बरु उन्नत लोकतन्त्रको माग गरिएको हो । ख्याल गरौं, पुराना दलहरूलाई आलोचना गर्दा उठाइएका वैचारिक प्रश्नहरूको अर्थ विचारको अन्त्य भयो भन्ने होइन । त्यसको अर्थ विचारको नवीकरण, पुनर्गठन वा रचना गर्न आवश्यक भयो भनिएको हो । यहीँनेर एउटा प्रश्न स्वाभाविक हुन्छ, त्यसो भए विचारको राजनीति गर्ने पुराना दलहरू किन असफल भए ? स्पष्ट गरौं, पुराना दलहरू विचार बोकेर बिग्रिएका हैनन् । विचार छाडे, त्यसैले ती बिग्रिए । तिनीहरूले विचारलाई गतिशील बनाउन सकेनन्, त्यहीँबाट गडबडी भयो । तिनीहरू विचारको निष्ठाबाट च्युत भए, त्यसैले राजनीति फगत दलाली भयो । यो अर्थमा, परम्परागत दलहरूलाई आलोचना गरिरहँदा विचार चाहिँदैन भनिएको होइन, बरु आजको राजनीतिलाई आजकै विचारले सुसज्जित गरौं भनिएको हो ।हाम्रो देश अहिले भयंकर ठूलो राजनीतिक संक्रमणमा छ । पुराना दलहरू भत्किँदै छन् । तर नयाँ दलले आकार लिएको छैन । मान्छेहरू रिसाएका छन् र उनीहरूलाई उन्नत भविष्यतिर आकर्षित गर्ने उज्यालो कतै देखिँदैन । यसको अर्थ राजनीतिक संक्रमणले वैचारिक संक्रमण सृजना गरिरहेको छ । अतः यो वैचारिक बहस गर्ने, वैचारिक मन्थन गर्ने, अझ धेरै अध्यायनअनुसन्धान गर्ने र ज्ञानको संश्लेषण गर्ने समय हो, ताकि नयाँ धारणा, नयाँ दृष्टिकोण र नयाँ विचारहरू जन्मने वातावरण बनोस् । निश्चय नै, यो सत्य हो कि अब मार्क्सवाद वा पुँजीवाद भनेर पुग्दैन । हामीलाई ताजा र युगसापेक्ष ज्ञान र अनुभवहरू चाहिन्छन् । तर त्यो ज्ञानलाई कसरी उत्पादन गर्ने ? त्यसलाई कसरी प्रवर्द्धन गर्ने ? र, त्यसलाई राजनीतिक रूपान्तरणको मौलिक अभ्यासको आधार कसरी बनाउने ? विचारलाई इन्कार गरेर हैन, विचारलाई स्वीकार गरेर मात्र हामी राजनीतिको गम्भीर मार्गमा अगाडि बढ्न सक्छौं । अन्यथा हाम्रो राजनीतिले उज्यालो दिँदैन । अन्यथा, यो निरन्तर असफलताको चक्रव्यूहमा फस्छ । फेरि पनि फगत अँध्यारो नै बाँड्ने हो भने नयाँ राजनीतिको के अर्थ ?ख्याल गरौं, जबसम्म हाम्रो समाजको गन्तव्य कता हो भन्ने निर्दिष्ट हुँदैन, विचारको अन्त्य हुँदैन । जबसम्म समाजमा मुद्दाहरू बाँकी रहन्छन्, विचारको महत्त्व सकिँदैन । बहुलवादी समाजमा मान्छेका सपना, कामना, महत्त्वाकांक्षाहरू अनेक हुन्छन् । तिनको व्यवस्थापन गर्न जति बेलासम्म सम्यक् राजनीति आवश्यक पर्छ, विचारको अन्त्य हुँदैन । निश्चय नै, विचारका नाममा सिद्धान्तका जटिल तर्कहरू समाउन र विषयलाई बोझिलो बनाउन आवश्यक नहोला । तर राजनीति सत्ता आरोहणको तुरुप मात्र होइन, जीवनको उन्नयन र सभ्यताको उच्चतम सौन्दर्य चेतना हो । त्यो चेतनालाई दिशानिर्देश गर्छ विचारले । अतः विचारको अन्त्य कहिल्यै हुँदैन ।"
न्यायपालिकालाई पराश्रित बनाउने अभ्यास,"सन्दर्भ कानुन दिवस आज पनि हामी न्यायपालिकामा राजनीतिक हस्तक्षेपको विषय जोडदार ढंगले उठाइरहेका छौं । तर राणाकालमै यो विषय कानुनी रूपमा निरूपण भइसकेको थियो । विक्रम संवत् १९९७ सालसम्म कार्यपालिका र न्यायपालिकाको काम गर्ने एउटै निकाय रहेकामा श्री ३ जुद्धशमशेरले प्रधान न्यायालयको स्थापना गरी कार्यपालिका र न्यायपालिकालाई अलग गरेका थिए । १९९७ असार १२ गते प्रधान न्यायालय खडा गर्न जुद्धशमशेरले जारी गरेको सनदको प्रस्तावनामा विदेशी मुलुकमा पनि न्याय र कार्यकारिणी विभाग छुट्टाछुट्टै राखी तहतह अख्तियारी दिई काम गर्ने कानुन भई सो बमोजिम काम चलिआएको हुनाले हाम्रो मुलुकमा पनि बन्दोबस्त गर्ने र मुद्दामामिलातर्फको काम गर्ने अड्डा अर्थात् एक्जुकेटिभ र जुडिसियल छुट्याई बेग्लाबेग्लै काम अर्थात् न्याय र कार्यकारिणीको काम बेग्लाबेग्लै गराउने गर्नलाई यो बन्दोबस्त गरिएको छ (हाम्रो कानुनी इतिहासको नालीबेली, प्रकाश वस्ती) भनी उल्लेख गरिएबाट राणाकालमै स्वतन्त्र न्यायपालिकाको परिकल्पना गरिएको देखिन्छ ।यसरी जुद्धशमशेरले सनदद्वारा स्थापना गरेको प्रधान न्यायालयलाई सात सालको जनक्रान्तिपश्चात् प्रधान न्यायालय ऐन२००८ ले वैधानिकता प्रदान गर्यो । तर त्यो ऐन तत्काल लागू भएन । २००९ वैशाख २६ गते त्यस ऐनमा लालमोहर लागेका कारण प्रत्येक वर्ष वैशाख २६ लाई कानुन दिवसका रूपमा मनाउने गरिएको हो । यसरी लालमोहर वैशाख २६ मा लागे पनि ऐनमै भएको व्यवस्था बमोजिम त्यो ऐन लागू हुन राजपत्र (गजेट) मा सूचना प्रकाशन गर्नुपर्थ्यो । उक्त ऐन २००९ पुस ८ गते गजेटमा प्रकाशित भएर लागू भएको थियो । तर कानुन दिवस भने लालमोहर लागेको वैशाख २६ गतेको दिन मनाउने गरिएको छ । २००७ सालको परिवर्तनपश्चात् अलग्गै ऐनद्वारा प्रधान न्यायालयलाई पूर्ण व्यवस्थित गरिएको थियो । त्यही प्रधान न्यायालय ऐनमा लालमोहर लागेको दिनलाई कार्यपालिकाबाट न्यायपालिकालाई अलग गर्ने दिनका रूपमा मानेर कानुन दिवस मनाउने गरिएको हो । राणा शासनदेखि अलग्गै र स्वतन्त्र अस्तित्व कायम रहेको न्यायपालिकामा पटकपटक राजनीतिक नेतृत्वबाट हस्तक्षेप हुँदै आएको भए पनि स्वयं न्यायपालिका र बार एसोसिएसनको अथक प्रतिरोधले नेपालको न्यायपालिकाले आफ्नो स्वतन्त्र छवि बचाउँदै आएको छ । यो संस्था कार्यपालिकाको अधीनस्थ वा उसको आस र त्रासमा रहनुपर्ने परिस्थिति बनाइयो भने निश्चित छ नेपालमा लोकतान्त्रिक प्रणाली कायम रहनेछैन । न्यायपालिकालाई राजनीतिक नेतृत्वको पराश्रित बनाउने गरी भइरहेको असंवैधानिक अभ्यासको प्रतिरोध गरौं । स्वतन्त्र न्यायपालिकाको अस्तित्वको रक्षा गरौं ।"
"समुदाय नै छैन, कसरी सुधार्ने सामुदायिक विद्यालय","कसरी सुधार्ने ? बदलिँदो विश्वस्थानीय परिवेशअनुकूल समुदायको पुनर्परिभाषा गरी सामुदायिक विद्यालय गुणस्तर सुधारको सैद्धान्तिक आधार तयार गर्न आवश्यक छ । यसले विद्यालय व्यवस्थापनका सामुदायिक आधार, चुनौती र अवसर पहिचान गर्न, आवश्यक मापदण्ड तयार गर्न, वस्तुगत सूचक पहिल्याउन सजिलो बनाउँछ । तथापि सैद्धान्तिक अवधारणालाई विद्यालय व्यवस्थापनको तहमा उतार्न भने त्यसमा बस्न चाहनेका लागि त्यही स्थानीय स्तहमै बसोबास गरेको, न्यूनतम शैक्षिक योग्यता पुगेको, राजनीतिमा असम्बद्ध भएको हुनुपर्ने आधारभूत सर्त बनाउनुपर्छ । मध्यपहाडको एउटै गाउँपालिकामा औसत ४२ वटासम्म सामुदायिक विद्यालय छन् । भौगोलिक विकटतासहित अन्य कारणले गाउँपालिकाको शिक्षा समितिबाट नियमित विद्यालय अनुगमन हुन नसकेका थुप्रै उदाहरण छन् । यसलाई गाउँपालिका क्षेत्रभित्र क्षेत्रीय शिक्षा समन्वय समिति गठन गरी हल गर्न सकिन्छ । तर यस्ता अनुगमन राष्ट्रिय तथा स्थानीय पाठ्यक्रम र यसमा आधारित पाठ्यपुस्तकको मर्म, उद्देश्य र क्रियाकलापको प्रतिकूल भने हुनु हुँदैन । शिक्षक नियुक्ति गर्दा विषयगत प्रयोगात्मक परीक्षा र योग्यता परीक्षण विधि अवलम्बन गर्नुपर्छ । तर योग्यता परीक्षणमा उपयोग गरिने विधि र सामग्री अद्यावधिक र सम्बन्धित निकायबाट स्वीकृत भएको हुनुपर्छ । यसरी नियुक्त हुने शिक्षकलाई विद्यार्थीकेन्द्रित शिक्षण सिकाइका लागि अद्यावधिक बनाउन गाउँपालिकाले वार्षिक योग्यता परीक्षणको नीतिलाई अभ्यासमा ल्याउनुपर्छ । विद्यार्थीको तहगत सिकाइ मूल्यांकन गर्न विषयगत अध्ययन प्रतिवेदन लेखनलाई अनिवार्य गर्न सकिए विद्यार्थीको आलोचनात्मक एवं वस्तुगत ज्ञान निर्माण गर्ने महत्त्वपूर्ण आधार प्राप्त हुन्छ । यसलाई वार्षिक शैक्षिक पात्रो बनाई, विशेषतः आधारभूत तह (कक्षा ५८) र माध्यमिक तह (९१०) का विद्यार्थीलाई सहभागी गराई गाउँनगरपालिका क्षेत्रभित्रका अन्तरविद्यालय शैक्षिक विनिमय कार्यक्रममार्फत लागू गराउन सकिन्छ । यो रणनीतिलाई वार्षिक योजना अन्तर्गत अभिभावकशिक्षक समितिमा पनि अभ्यास गराउनु वाञ्छनीय हुन्छ । भूगोलको बनोट, विद्यार्थी संख्या, भौतिक पूर्वाधारको अवस्था, विद्यालय व्यवस्थापनको प्रकृति, विद्यार्थी भर्नादर, स्थानीय पाठ्यक्रमको विशिष्टता तथा विद्यार्थीको सिकाइको अवस्था आदिको विश्लेषण गरी सामुदायिक विद्यालयको वर्गीकरण गर्नुपर्छ । यसले गाउँनगरपालिकाको विशिष्टता अनुसार शिक्षा नीति बनाई कार्यान्वयन गर्न सजिलो बनाउँछ । नमुना र उत्कृष्ट सामुदायिक विद्यालय घोषणाका सूचक र मापदण्डहरूलाई परिमार्जन गरी स्थानीय समाज, संस्कृति, भूगोल, पर्यावरण अनुकूलका बनाउन सकिए सामुदायिक विद्यालयलाई थप प्रतिस्पर्धी बन्न र सुधारोन्मुख हुन उत्प्रेरणा मिल्छ । तथापि विद्यालय मूल्यांकनमा प्रयोग भइरहेको भौतिक पूर्वाधार, खास गरी भवन निर्माणलाई समावेश नगर्नु नै वाञ्छनीय हुन्छ । यसबाट आवश्यकता र औचित्य अध्ययन नगरी सामुदायिक विद्यालयमा भौतिक पूर्वाधार निर्माण तथा विस्तारलाई निरुत्साहित गर्न सहयोग पुग्छ ।"
चार महिनामा अमेरिकामा २०७ गोलीकाण्ड,वासिङ्टन (राससएएनआई) यस वर्षको चार महिनामा अमेरिकामा २ सय ७ गोलीकाण्ड भएको सीएनएनले उल्लेख गरेको छ । सन् २०२३ को मे ७ सम्मको यो तथ्यांक सन् २०१३ यताको सोही अवधिसम्मको तुलनामा सबैभन्दा बढी हो । अमेरिकामा सामूहिक गोलीबारीहरू सीएनएनद्वारा गन वाइलेन्स आर्काइभबाट डेटा प्रयोग गरेर ट्र्याक गरिएको हो । गैरसैनिकहरूले पनि सहज रूपमा बन्दुक राख्न पाउने कानुनका कारणले अमेरिकामा अप्रत्याशित गोलीकाण्ड घट्ने र निहत्थाको ज्यान जाने क्रम बढ्दो मात्रामा छ । सम्बन्धित हिंसा ट्र्याक गर्न सन् २०१३ मा गठन गरिएको यो एक गैरलाभकारी समूह हो । हालै अमेरिकाको लस भेगासस्थित भोन टोबेल मिडिल स्कुलमा गोली चल्दा एक जना घाइते भएको लस भेगास महानगरीय प्रहरीले सोमबार बताएको छ । लस भेगास मेट्रोपोलिटन प्रहरीले गोलीकाण्डको अनुसन्धान गरिरहेको छ । घाइतेलाई युनिभर्सिटी मेडिकल सेन्टर लगिएको छ । यसअघि डलासको बाहिर एउटा मलमा शनिबार भएको गोलीकाण्डमा बन्दुकधारीसहित कम्तीमा नौ जनाको मृत्यु भएको स्थानीय प्रहरीका अनुसार द हिलले जनाएको छ । एलेन फायर डिपार्टमेन्टले नौ जनालाई क्षेत्रीय अस्पतालमा पुर्याएको एलेन फायर डिपार्टमेन्टका प्रमुख जोनाथन बाँयडले बताएका छन् । एलेन प्रिमियम आउटलेटमा सात जनाको घटनास्थलमा मृत्यु भएको थियो र अन्य दुईलाई अस्पतालमा मृत घोषित गरिएको थियो । अन्य तीन जनाको अवस्था गम्भीर रहेको द हिलले जनाएको छ ।
पूर्वप्रधानमन्त्री खान पक्राउ परेपछि पाकिस्तानमा तनाव,"इस्लामाबाद (एजेन्सीहरू) पाकिस्तानका पूर्वप्रधानमन्त्री एवं तेहरिकएइन्साफ (पीटीआई) प्रमुख इमरान खान पक्राउ परेका छन् । उनलाई इस्लामाबाद उच्च अदालत अगाडि मंगलबार पक्राउ गरिएको पाकिस्तानी समाचार संस्था डनले जनाएको छ । खानको पक्राउको विरोधमा पाकिस्तानका विभिन्न सहरमा प्रदर्शन भएको छ ।इस्लामाबाद प्रहरीले खानलाई अल कादिर ट्रस्टको मामिलामा पक्राउ गरेको हो । अर्को कुनै मुद्दामा धरौटी बुझाउन अदालत पुगेका खानलाई भ्रष्टाचारको आरोपमा पक्राउ गरिएको थियो । एनएबी (नेसनल एकाउन्टिबिलिटी ब्युरो) ले आफ्नो कानुनअनुसार खानलाई पक्राउ गरेको विज्ञप्ति जारी गरेको छ ।एनएबीले खानलाई नोटिस दिएको र त्यसको सन्तोषजनक उत्तर नदिएपछि पक्राउ गर्नुपरेको विज्ञप्तिमा जनाएको छ । पाकिस्तानमा एनएबीले भ्रष्टाचारसम्बन्धी मामिलाको जाँच गर्दै आएको छ । खानलाई सुरक्षा निकायले हिरासतमा लिएपछि एनएबीलाई हस्तान्तरण गरेको पाकिस्तानका सञ्चारमाध्यमले जनाएका छन् । पाकिस्तानका पूर्वविदेशमन्त्री साह महमुद कुरेसीको अध्यक्षतामा गठन भएको ६ सदस्यीय समितिले उनको कारबाहीबारे निर्णय गर्ने पाकिस्तानका राष्ट्रिय सभा सदस्य असद उमरलाई उद्धृत गर्दै डनले लेखेको छ ।तेहरिकएइन्साफका वकिल फैसल चौधरीले पूर्वप्रधानमन्त्री खानलाई पक्राउ गरिएको पुष्टि गरे । पीटीआईका उपप्रमुख फवाद चौधरीले एक ट्वीट गर्दै रेन्जर्सले खानलाई उच्च अदालत अगाडि पक्राउ गरेको जनाएका छन् । खानविरुद्ध भ्रष्टाचारसम्बन्धी मुद्दामा अदालतले बारम्बार उपस्थित हुन जारी गरेको सूचनालाई अवज्ञा गरेको भन्दै पक्राउ गरिएको पाकिस्तानको गृह मन्त्रालयले जनाएको छ । खान पक्राउ प्रकरणमा इस्लामाबाद उच्च अदालतका मुख्य न्यायाधीश आमिर फारुकले पाकिस्तानका आन्तरिक सचिव, इस्लामाबादका आईजी, अतिरिक्त महान्यायाधिवक्तालाई अदालतमा उपस्थित हुन आदेश दिएका छन् । घटनाको क्रममा तोडफोड भएको र दोषीलाई कारबाही गर्ने फारुकले जनाएका छन् । खानको पक्राउ कानुनी वा गैरकानुनी हो भन्नेबारेमा अदालतले आफ्नो फैसला सुरक्षित राखेको छ ।खानले सन् २०१९ डिसेम्बर २६ मा अल कादिर ट्रस्ट स्थापना गरेका थिए । यो ट्रस्टका प्रमुख खान स्वयं र उनकी पत्नी बुसरा बीबी छन् । पाकिस्तानको डेमोक्रेटिक मुभमेन्ट (पीडीएम) सत्तामा आएपछि गत वर्षको जुनमा खान र उनकी पत्नीविरुद्ध एक रियल इस्टेट कम्पनीको अवैध ५० अर्ब रकमलाई कानुनी हैसियत दिएको आरोप लागेको थियो । त्यसबापत आफ्नो ट्रस्टका लागि अर्बौं रुपैयाँको जमिन दानमा हासिल गरेको आरोप उनीहरूमाथि छ । खानको प्रधानमन्त्रीकालमा मलिक रियाजको अवैध रकम फिर्ताको निर्णय गरेको, त्यसबापत मलिकले खान दम्पतीलाई जमिन दिएकोलगायत आरोप छ, जसमा एनएबीले अनुसन्धान गरिरहेको छ । यस मामिलामा पक्राउ पर्न सक्ने सम्भावना भएपछि खानले पक्राउमा रोकको मागसहित इस्लामाबाद उच्च अदालतमा मंगलबार निवेदन दिएको उनका वकिलले बताएका छन् । खानमाथि अन्य मुद्दाहरू पनि चलिरहेका छन् । सन् २०२२ अक्टोबरमा पाकिस्तानको चुनाव आयोगले तोषाखाना मामिलामा खानलाई आगामी पाँच वर्षका लागि चुनाव लड्न अयोग्य करार गरेको थियो । खानले सत्तामा रहँदा सरकारी स्वामित्वको एक विभाग तोषाखानाबाट उपहार लिएको र यसबारे सरकारी अधिकारीलाई सही जानकारी नदिएको चुनाव आयोगले जनाएको थियो । खानले भने यस्तो आरोपलाई गलत बताउँदै आएका छन् । यस्तै, खानले प्रधानमन्त्री हुँदा आफ्नो फाइदाका लागि महँगा उपहार बेचेको पनि आरोप छ, जसको विवरण उनले चुनाव आयोगलाई सम्पत्ति घोषणा गर्ने क्रममा दिएका थिएनन् । खानविरुद्ध महिला न्यायाधीशलाई अपमान गरेको मुद्दा पनि छ । २०२२ अगस्टमा खानका सहयोगी शहबाजलाई देशद्रोहको आरोपमा पक्राउ गरिएको थियो । खानले शहबाजलाई प्रताडित गरिएको आरोप लगाएका थिए भने विरोध प्रदर्शनको क्रममा इस्लामाबाद प्रहरी प्रमुख र महिला न्यायाधीशको निन्दा गरिएको थियो । यसैबीच, पीटीआईका कार्यकर्ताले रावलपिण्डीस्थित पाकिस्तानी सेनाको हेडक्वार्टर जीएचक्यूको प्रवेशद्वारमा तोडफोड र प्रदर्शन गरेका छन् । अर्को सहर लाहोरमा पनि ठूलो संख्यामा प्रदर्शनकारी सडकमा आएका छन् । उनीहरूले प्रहरीका तथा अन्य सवारीसाधनमा आगजनी गरेका छन् । पीटीआईका नेता शाह महमुद कुरेसीले खानको पक्राउको विरोधमा प्रदर्शनमा आउन आह्वान गरेका छन् ।पाकिस्तानका प्रधानमन्त्री शहबाज सरिफले खानले पाकिस्तानी सेनालाई बारम्बार बदनाम गर्न खोजेको आरोप लगाएका छन् । सत्ता गुमाएपछि पाकिस्तानी सेनालाई बारम्बार बदनाम गर्नु तपाईंको नीति थियो । के तपाईंले वजिराबादको घटनाअघि पनि सेना, गुप्तचर निकाय र यसका नेतृत्वको बदनाम गरिरहनुभएको थिएन ? सरिफले खानलाई प्रश्न गरेका छन् । वजिराबाद घटनामा खानमाथि एक बन्दुकधारीले गोली प्रहार गरेपछि उनी घाइते भएका थिए । यसअघि खानले प्रधानमन्त्री सरिफलाई ट्वीटरमा सेनाका अधिकारी कानुनभन्दा माथि रहेको हो भन्दै प्रश्न गरेका थिए । खान सन् २०१८ मा पाकिस्तानको प्रधानमन्त्री बनेका थिए । तर, आफ्नै पार्टीका नेताहरूले साथ छाडेपछि उनले संसद्मा बहुमत गुमाएका थिए । गत वर्ष विपक्षी दलले उनीविरुद्ध अविश्वासको प्रस्ताव दर्ता गरेका थिए । त्यसक्रममा उनले विश्वासको मत पाउन नसकेपछि सत्ताच्युत भएका थिए भने सरिफ पाकिस्तानका प्रधानमन्त्री बनेका थिए । सत्ता गुमाएपछि खानले निरन्तरजसो सरकार र पाकिस्तानी सेनाका अधिकारीहरूको विरोध गर्दै आएका छन् । उनले समयअगावै चुनावका लागि पनि दबाब दिँदै आएका थिए । पाकिस्तानमा यसै वर्षको अन्त्यतिर चुनाव हुने तय भएको छ । पाकिस्तानी सेनाले भने आधारहीन आरोप नलगाउन गत सोमबार मात्रै खानलाई चेतावनी दिएको थियो ।"
कम्पनीबाट घरजग्गा कारोबार नीतिमा मात्रै,"(काठमाडौं)सरकारले वर्षैपिच्छे कम्पनीबाट मात्रै घरजग्गा कारोबार गर्ने बताउँदै आए पनि कार्यान्वयन हुन सकेको छैन । चालु आर्थिक वर्षको बजेट वक्तव्य प्रस्तुत गर्दै तत्कालीन अर्थमन्त्री जनार्दन शर्माले आगामी आर्थिक वर्षदेखि कम्पनीले मात्र घरजग्गा कारोबार गर्न पाउने आवश्यक प्रबन्ध मिलाउने उल्लेख गरेका थिए । तर अहिलेसम्म कार्यान्वयनमा आएको छैन । भूमि व्यवस्था, सहकारी तथा गरिबी निवारण मन्त्रालयले यसका नाममा अहिलेसम्म ल्यान्ड मार्केटसम्बन्धी अवधारणापत्र बनाउने गरी समिति गठन गरेको छ । तर त्यसबाहेक केही प्रगति छैन । घरजग्गा कारोबारलाई व्यवस्थित र पारदर्शी बनाउन आधिकारिक निकायबाट अनुमतिप्राप्त व्यक्ति र कम्पनीले मात्र घरजग्गा कारोबार गर्न पाउने आवश्यक प्रबन्ध गरिनेछ । आगामी आर्थिक वर्षदेखि महानगरपालिका र उपमहानगरपालिकामा उक्त व्यवस्था कार्यान्वयन गरी क्रमशः सबै स्थानीय तहमा लागू गरिनेछ, बजेट वक्तव्यको १०९ नम्बर बुँदामा भनिएको छ । तर चालु आर्थिक वर्ष सकिन झन्डै २ महिनामात्रै बाँकी छ । तर सरकारले अहिलेसम्म कार्यविधि नै बनाएको छैन । चालु आर्थिक वर्षको बजेटमा मात्र होइन, आर्थिक वर्ष ०६८६९ बजेट वक्तव्यको ७ नम्बर बुँदामा समेत घरजग्गा वा जग्गा खरिदबिक्रीसम्बन्धी सम्पूर्ण कार्य कम्पनीका रूपमा दर्ता भई काम गर्ने उल्लेख थियो । आर्थिक वर्ष ०६८६९ देखि लागू हुने गरी घरजग्गा वा जग्गा खरिदबिक्रीसम्बन्धी सम्पूर्ण कार्य कम्पनीका रूपमा दर्ता भई आन्तरिक राजस्व कार्यालयबाट स्थायी लेखा नम्बर लिएका दलाल व्यवसायीका माध्यमबाट मात्र गर्न पाउने व्यवस्था गरिने भनिएको छ । तर कम्पनीबाट मात्रै घरजग्गा कारोबार बनाउने सरकारको नीति बर्सेनि कागजमा मात्र सीमित छ । चालु आर्थिक वर्षमा सरकारले घरजग्गा कारोबार कम्पनीबाट गर्ने र घट्दो विदेशी मुद्रा सञ्चितिको समस्या कम गर्न विदेशी मुद्राबाट नै अपार्टमेन्ट बिक्री गर्न सकिने कानुनी व्यवस्था गर्ने बताएको थियो । निजी क्षेत्रलाई एक सयभन्दा बढी युनिट रहने अपार्टमेन्टको बढीमा २० प्रतिशत विदेशी नागरिकलाई विदेशी मुद्रामा बिक्री गर्न अनुमति दिने गरी कानुनी व्यवस्था गरिनेछ, आर्थिक वर्ष ०७९८० को बजेट वक्तव्यमा भनिएको छ । तर कार्यान्वयन आएको छैन । नेपाल उद्योग परिसंघको एक अध्ययनले समेत निजी क्षेत्रलाई सयभन्दा बढी युनिट रहने अपार्टमेन्टको बढीमा २० प्रतिशत युनिट विदेशी नागरिकलाई विदेशी मुद्रामा बिक्री गर्न अनुमति दिने सरकारको नीतिको प्रगति शून्य रहेको देखाएको छ । परिसंघले चालु आर्थिक वर्षको बजेटमा भएका आर्थिक क्षेत्रसँग सम्बन्धित ६३ बुँदाको साउनदेखि माघ मसान्तसम्मको प्रगति अवस्थाबारे अध्ययन गरेको थियो । विदेशीलाई विदेशी मुद्रामा अपार्टमेन्ट खरिद गर्न अनुमति दिने, विदेशी मुद्रामा चाहेका बखत खरिद गर्न पाउने तथा विदेशी मुद्रामा खरिद भएको अपार्टमेन्ट निश्चित समयपछि स्वदेशी मुद्रामा बिक्री गर्न पाउने गरी कार्यविधि तर्जुमा गरी तत्काल जारी गर्नुपर्ने परिसंघको अध्ययन प्रतिवेदनमा छ । त्यसरी अपार्टमेन्ट खरिद गर्ने विदेशीलाई गैरपर्यटकीय भिसा प्रदान गर्न अध्यागमन ऐन, ०४९ र अध्यागमन नियमावली, ०५१ नियम ८ (१) मा संशोधन गर्नुपर्नेसमेत परिसंघले जनाएको छ ।घरजग्गाको कारोबार कम्पनीमार्फत मात्रै गर्नुपर्ने नेपाल जग्गा तथा आवास विकास महासंघले बताउँदै आएको छ । गत वैशाख ११ मा प्रधानमन्त्री पुष्पकमल दाहालसँग भेटवार्ता गरी घरजग्गाको कारोबार कम्पनीमार्फत मात्रै गर्ने व्यवस्था लागू गर्न महासंघले सुझाएको हो । बजेट वक्तव्यले सयभन्दा बढी युनिट रहने अपार्टमेन्टको बढीमा २० प्रतिशत अपार्टमेन्ट विदेशीले खरिद गर्न पाउने नीति अंगीकार गरेको परिप्रेक्ष्यमा त्यसको प्रभावकारी कार्यान्वयन गर्न आवश्यक कानुनी व्यवस्थाको महासंघले माग गरेको छ । बजेटमा व्यवस्था गरिएका अपार्टमेन्ट खरिदबिक्री र कम्पनीबाटै घरजग्गा कारोबार गर्ने कार्यान्वयनमा आइनसकेको भूमि व्यवस्था, सहकारी तथा गरिबी निवारण मन्त्रालयअन्तर्गत भूमि व्यवस्थापन महाशाखाका उपसचिव पीताम्बर घिमिरेले बताए । म विभागमा हुँदै ल्यान्ड मार्केटसम्बन्धी अवधारणापत्र बनाउने गरी समिति गठन भयो भन्ने सुनेको थिएँ, उनले भने, मन्त्रालयमा आइसकेपछि त्यसबारे थप जानकारी पाएको छैन । नयाँ कार्यविधि बनाउनुपर्ने, विभिन्न कानुन नै संशोधन गर्नुपर्ने भएकाले अहिले नै कार्यान्वयनमा आउने अवस्था नरहेको उनको भनाइ छ ।"
"मन्दीका बेला खर्च नघटाऊ, बढाऊ","जलविद्युत्, उद्योग, सूचना प्रविधिलगायत क्षेत्रमा व्यवसायीलाई उत्साहित गर्ने खालको बजेट ल्याउनुपर्नेमा उनको जोड छ । सरकार अनावश्यक साधारण खर्च कटौती गर्न प्रतिबद्ध रहेको अर्थमन्त्री प्रकाशशरण महतले बताएका छन् । आर्थिक बर्ष ०८०८१ का लागि विनियोजन विधेयकका सिद्धान्त र प्राथमिकताका सम्बन्धमा राष्ट्रिय सभाका सदस्यहरूले मंगलबार उठाएका प्रश्नको जवाफ दिँदै अर्थमन्त्री महतले अनावश्यक खर्च गर्ने प्रतिबद्धता जनाए । नयाँ आयोजना नथप्न सबैको सुझाव छ, उनले भने, तर चौतर्फी दबाब छ, वडादेखि योजनाका माग आइरहेका छन्, यसमा हामी सचेत छौं । सदस्यहरूले विलासी वस्तुहरूको आयात रोक्नुपर्ने माग गरेपछि मन्त्री महतले विलासिताका बस्तु आयात नियन्त्रण गर्न खोज्दा राजस्व धेरै कम भएको प्रतिक्रिया दिए । राजस्व घटेको र बैदेशिक सहायता पनि कम रहेको उनले बताए । यस वर्ष राजस्व जति जुटाउँछौँ भनेका थियौं, जुटाउन सकेनौं, उनले भने, पुँजीगत खर्च कम छ, त्यसैले लक्ष्यअनुसार आर्थिक वृद्धि भएन ।"
खुकुलो मौद्रिक नीतिको बेला भएको छैन : आईएमएफ,"(काठमाडौं) नेपालमा खुकुलो मौद्रिक नीति बनाउने समय भइनसकेको अन्तर्राष्ट्रिय मुद्रा कोष (आईएमएफ) ले जनाएको छ । अर्थतन्त्रका बाह्य सूचक सकारात्मक रहे पनि जोखिम कायमै रहेकाले खुकुलो मौद्रिक नीति बनाउने बेला भइनसकेको कोषको दाबी छ । विश्वबजारमा आर्थिक संक्रमणको जोखिम कायमै रहेको, मूल्यवृद्धि राष्ट्र बैंकले इंगित गरेको भन्दा धेरै रहेकोलगायत कारण पनि मौद्रिक नीति लचिलो बनाउन नहुने कोषको धारणा छ । कुनै पनि निर्णय तथ्यांकमा आधारित भएर गर्नुपर्छ, अहिले नेपालको आयात क्रमिक रूपमा बढिरहेको छ, मूल्य वृद्धि पनि उच्च दरमै छ, मंगलबार आयोजित पत्रकार सम्मेलनमा आईएमएफका डिभिजन डेपुटी चिफ टुरुनेन जार्कवले भने, अहिले बाह्य जोखिम कायमै रहेकाले पनि तत्कालै खुकुलो मौद्रिक नीति ल्याउनुहुँदैन । राष्ट्र बैंकले स्वायत्त निकायका रूपमा काम गर्न नपाइरहेको समेत कोषले बताएको छ ।अझै पनि नेपालमा वित्तीय स्पेस धेरै रहेको कोषको भनाइ छ । यसका लागि अनावश्यक खर्च घटाउने र आवश्यक खर्च बढाउनुपर्ने कोषको सुझाव छ । अर्थतन्त्रको संरचनात्मक सुधारका लागि कडा निर्णय गर्न पनि सरकारपछि हट्न नहुने कोषले बताएको छ । अहिले राजस्वमा आयातको योगदान ठूलो भए पनि आईएमएफले दिइरहेको विस्तारित कर्जा सविधाअन्तर्गत यसको भार कम गराउन सहयोग पुग्ने कोषको भनाइ छ । आगामी आर्थिक वर्षको बजेट उच्च गुणस्तरका पूर्वाधार आयोजना र सबैभन्दा धेरै प्रभावित वर्गमा खर्च गर्नुपर्नेमा पनि कोषले जोड दिएको छ ।"
विदेशबाट आउँदा दुई वटा मोबाइल ल्याउन अनुमति,यसअघिको व्यवस्थाअनुसार आफ्नो साथमा आफूले चलाइरहेको मोबाइल मात्रै ल्याउन पाउने व्यवस्था थियो । यस्तो व्यवस्थाका कारण त्रिभुवन विमानस्थल भन्सार कार्यालयमा मोबाइल खोसिने गरेको गुनासो आएको थियो । मन्त्रिपरिषद्को यो निर्णय लागू भएपछि अब आफूले चलाइरहेको मोबाइल र अर्को थप एक मोबाइल ल्याउन पाइनेछ । सञ्चार र श्रम मन्त्रालयले आवश्यक गृहकार्य गरी छिट्टै यो व्यवस्था लागू गरिने मन्त्री शर्माले जनाइन् । मन्त्रिपरिषद् बैठकले एमडीएमएस पनि लागू गर्ने निर्णय गरेको छ ।
'तिब्बतमा धरौटी राख्नुपर्ने नियममा पर्यटन व्यवसायीको आपत्ति,"काठमाडौं (कास) नेपाल हुँदै चीनको तिब्बत र कैलाश मानसरोवरमा पर्यटक लैजाने नेपाली व्यवसायीलाई ८० लाख रुपैयाँ अनिवार्य धरौटी राख्नुपर्ने नियममा नेपालका पर्यटन व्यवसायीले आपत्ति जनाएका छन् । ट्रेकिङ एजेन्सिज् एसोसिएसन अफ नेपाल (टान), एसोसिएसन अफ टुर एन्ड ट्राभल एजेन्ट्स (नाट्टा) र एसोसिएसन अफ कैलाश टुर अपरेटर्स नेपाल (एक्टोन) ले मंगलबार काठमाडौंस्थित चिनियाँ दूतावास र बेइजिङस्थित नेपाली दूतावासलाई संयुक्त पत्र लेख्दै तीन वर्षपछि पुनः सुरु भएको तिब्बत र कैलाश मानसरोवर यात्रामा सहजीकरण गरिदिन भनेका छन् । कोभिडका कारण तीन वर्षसम्म बन्द रहेको कैलाश यात्रा र तिब्बत भ्रमण हालै मात्र चीनले खुला गरेको छ । तर त्यहाँ टुर सञ्चालन गर्दै आएका नेपाली पर्यटन व्यवसायीले तीर्थयात्रीको परमिट जारी गर्ने तिब्बत स्वशासित क्षेत्रमा रहेको फरेन एक्सचेन्ज सेन्टरले भारतीय तीर्थयात्रीलाई कैलाश मानसरोवर यात्रामा लैजाने नेपाली व्यवसायीले ६० हजार अमेरिकी डलर (करिब ८० लाख रुपैयाँ) अनिवार्य धरौटी राख्नुपर्ने बाध्यात्मक व्यवस्था गरेपछि उक्त व्यवस्थाप्रति आपत्ति जनाउँदै सहजीकरण गरिदिन माग गरेका हुन् । यो नियम नेपालको अहिलेको आर्थिक अवस्था र नेपाल राष्ट्र बैंकको नीतिविपरीत छ, नाट्टाको नेतृत्व सम्हालिसकेका एक पर्यटन व्यवसायीले भने, अहिलेको राष्ट्र बैंकको नीतिअनुसार कुनै पनि विदेशी बैंकमा रकम जम्मा गर्न पाइन्न । यसले कोभिडका कारण थलिएको नेपालको पर्यटन क्षेत्रलाई अत्यन्तै ठूलो मर्का पर्छ । व्यवसायीहरूले चिनियाँ राजदूत चेन सोङलाई लेखेको पत्रमा ८० लाख धरौटीको प्रावधानसहित ६ वटा विषयमा ध्यानाकर्षण गराएका छन् ।"
लगानी बढाउन युरोपेली व्यवसायीसँग आग्रह,"काठमाडौं (कास) नेपाली व्यवसायीले युरोपेली व्यवसायीलाई नेपालमा लगानी बढाउन आग्रह गरेका छन् । नेपाल र युरोपेली संघका व्यवसायीबीच सम्पर्क बढाउने उद्देश्यले काठमाडौंमा हालै आयोजित ईयूनेपाल बिजनेस फोरम कार्यक्रममा नेपाली व्यवसायीले युरोपेली बजारमा नेपाली उत्पादनका लागि प्रवेश खुला गर्न अनुरोधसमेत गरे । संघको प्रतिनिधिमण्डलको सहयोगमा सम्पन्न दुईदिने कार्यक्रममा नेपाली व्यवसायीले यस्तो आग्रह गरेका हुन् । युरोपेली इकोनमिक चेम्बरनेपालसँगको सहकार्यमा नेपालको उद्योग, वाणिज्य तथा आपूर्ति मन्त्रालयले साझेदारी गरेको उक्त कार्यक्रमको पहिलो दिन व्यापार र लगानी, नीतिगत र कानुनी अवस्था, बजार मूल्यांकनलगायत विषयमा नेपाल ईयूका नीतिनिर्माताहरूबीच छलफल भयो । कार्यक्रमको अन्तिम दिन मंगलबार भने व्यापार र लगानीका लागि उपयुक्त क्षेत्रका विषयमा मन्थन भयो ।"
"जावलाखेल भाग्यमानी, थ्रीस्टारभित्र तनाव","(काठमाडौं)कहिलेकाहीं खराब लयमा पूर्णविराम लगाउन भाग्यको पनि सहयोग चाहिने हुन्छ । जावलाखेल युथ क्लबका लागि सहिद स्मारक लिग ए डिभिजनमा यस्तै भयो । लगातार सात चरण अंक तालिकाको शीर्षस्थानमा रहेको जावलाखेलले अन्ततः गत साता त्यसलाई गुमाएको थियो । कारण अरू केही होइन, क्लबकै खराब लय थियो । तर, मंगलबार दशरथ रंगशालामा भएको खेलमा जावलाखेलले हिमालयन शेर्पालाई १० ले हराएर शीर्षस्थानमा उक्लेको छ । यसको पूरा श्रेय भने जावलाखेललाई नदिएकै राम्रो । तर टोलीको भाग्य भने बलियो नै रह्यो । खेलको २४ औं मिनेटमा अब्दुल अजिजको कर्नर बचाउ गर्ने क्रममा गोलरक्षक किशोर गिरीले पञ्च गरेका थिए । त्यही बलले डिफेन्डर अमृत श्रेष्ठलाई लाग्दै पोस्टको दिशा लिएको थियो । जावलाखेलको २७ अंक भएको छ, तर टोलीको शीर्षस्थानको बसाइ लामो नहुन सक्छ । चर्च ब्वाइजको पनि समान २७ अंक छ । टोलीले एक खेल कम खेलेको छ । यो नतिजापछि जावलाखेलको लगातार ४ खेलका जितविहीन यात्रामा पूर्णविराम लागेको छ । यससँगै जावलाखेलको लगातार दुई हारको क्रम पनि टुंगिएको छ । त्यसअघि दशरथ रंगशालामै भएको खेलमा थ्रीस्टारले एनआरटीसँग निराशाजनक गोलरहित बराबरी खेल्यो । लय गुमाएको थ्रीस्टारको यो लगातार दोस्रो गोलरहित बराबरी हो । यस्तै टोलीले पछिल्लो ५ खेलमा जित निकाल्न सकेको छैन र यस अवधिमा ४ अंकमात्र बटुलेको छ । एनआरटी भने १८ अंकमै सीमित रह्यो । मंगलबारकै अर्को खेलमा संकटाले सातदोबाटोलाई २० ले हरायो । सात खेलयता संकटाको यो पहिलो जित हो । च्यासल मैदानमा भएको खेलमा संकटाका लागि दुवै गोल युसुफ इद्रिसले गरे । दुवै गोल पहिलो हाफमा सम्भव भयो । उनले पेनाल्टीबाट १४ औं मिनेटमा पहिलो गोल गरे । त्यसपछि २६ औं मिनेटमा अर्को गोल थपेका थिए । यो जितपछि संकटाको २० अंक भयो भने सातदोबाटो २३ अंकमै सीमित रह्यो । यो त रह्यो मैदानका कुरा । मंगलबारका तीन खेलको तुलनामा सबैभन्दा उल्लखेनीय पक्ष थ्रीस्टारका मेघराज केसीले पोस्टम्याच कन्फ्रेन्समा जे भने, त्यो रह्यो सन्तोष साहुखलको बर्खास्तगी ।केसीले त्यसक्रममा आफ्नो क्लबले जापानबाट लिग खेल्न काठमाडौ आएका सन्तोष साहुखललाई टिमबाट निष्कासन गरेको दाबी गरे । उनको भाषामा सन्तोषले त्यस्तो काम गरेका थिए, जुन उनीजत्तिका खेलाडीबाट पटक्कै अपेक्षा थिएन । प्रशिक्षक केसीले भने, हामीले सन्तोषलाई फायर गरेका छौं ।सन्तोषले खुमलटारविरुद्ध थ्रीस्टारका लागि पछिल्लो पटक खेलेका थिए । दोस्रो हाफमा उनलाई परिवर्तन गरिएको थियो । त्यसयता उनी टिममा छैनन् । त्यस खेलको मध्यान्तरमा सन्तोषले रिसले ड्रेसिङ रूमको ढोकामा लात्ती हानेको, जर्सी र जुत्ता पनि फुकालेर फालेका थिए । त्यसअगाडि मैदानमै सन्तोषको कप्तान विक्रम लामा र प्रशिक्षक केसीसँग मनमुटाव भएको थियो । ड्रेसिङ रुम लामो समय शान्त नभएपछि सन्तोष खेल छाडेर बाहिरिएका थिए ।"
पाँडेले दिए राजीनामा,"(काठमाडौं)अखिल नेपाल फुटबल संघ (एन्फा) को नयाँ कार्यसमिति निर्वाचित भएको एक वर्ष नहुँदै अध्यक्षका प्रमुख सल्लाहकार नवीन पाँडेले पुरानै प्रवृत्तिको पुनरावृत्ति भएको भन्दै पदबाट राजीनामा दिएका छन् ।पाँडेले चेन्ज एन्फा अभियान अगाडि बढाउँदै ५ वर्षअघि कर्माछिरिङ शेर्पा र गत वर्ष असार ६ गते भएको निर्वाचनमा पंकजविक्रम नेम्वाङलाई एन्फा अध्यक्षको कुर्सीमा पुर्याउन महत्त्वपूर्ण भूमिका निर्वाह गरेका थिए । नेपाली फुटबलको आमूल परिवर्तन गर्ने नाराका साथ नेतृत्वमा पुगेका शेर्पाले पाँडेलाई अन्तर्राष्ट्रिय विभाग प्रमुख एवं अध्यक्षका मुख्य सल्लाहकार मनोनयन गरेका थिए । तर, फुटबल विकास र परिवर्तनका लागि काम नगरेको भन्दै पाँडेले आठ महिनामै राजीनामा दिएका थिए । त्यसपछि उनी शेर्पा शैलीको विरोधमा खुलेरै लागे । पाँडेले उनै शेर्पालाई हराएर नेम्वाङलाई एन्फा नेतृत्वमा पुर्याउने अभियानमा प्रभावशाली भूमिका खेले ।गत वर्ष नेम्वाङ नेतृत्वमा पुगेलगत्तै पाँडेलाई कार्यसमितिको पहिलो बैठकले अन्तर्राष्ट्रिय सम्बन्ध प्रमुखमा मनोनयन गरेको थियो । तर, भ्रष्टाचार अभियोगमा फिफाको प्रतिबन्धमा रहेका पूर्वअध्यक्षद्वय गणेश थापा र शेर्पा समूहले जर्मन नागरिक एवं गैरआवासीय नेपालीलाई महत्त्वपूर्ण जिम्मेवारी दिएको भन्दै पाँडेको मनोनयनप्रति चर्को विरोध जनाए । त्यसपछि साउन २६ मा जिम्मेवारी परिवर्तन गरेर पाँडेलाई अध्यक्षको प्रमुख सल्लाहकार मनोनयन गरिएको थियो ।उनले राजीनामा दिँदै भनेका छन्, विगतमा बेथिति, अव्यवस्थाका बारेमा आमफुटबलप्रेमीमाझ आफ्नो विचार खुलस्त राख्दै आएँ । नेपाली फुटबलको आमूल परिवर्तन होस् भन्ने मेरो चाहना थियो । परिवर्तनको पक्षमा अग्रणी भूमिका निर्वाह गर्दै आएँ तर अपेक्षाकृत कार्य हुन सकेन, पुरानै प्रवृत्तिको पुनरावृत्ति भइरह्यो । सुध्रिने स्थिति, छाँटकाँट देखिएन । यथास्थितिमा टाँसिरहँदा आफूलाई गिज्याइरहेको अनुभूति भयो । यसर्थ, अध्यक्षको प्रमुख सल्लाहकार पदबाट राजीनामा दिएको छु ।"
संघ खारेजीले अन्योल र अनिश्चितता मात्रै,"(काठमाडौं)सातदोबाटोस्थित नेपाल तेक्वान्दो संघको स्पोर्ट्स कम्प्लेक्स अहिले व्यस्त छ । चीनको हाङझाउमा हुने १९ औं एसियाली खेलकुदको प्रारम्भिक छनोट चलिरहेको छ । सबै काम फेरि नियमित देखिएका छन् । यस्तोमा प्रश्न उठ्छ, तेक्वान्दो संघ खारेज गर्ने निर्णयले ल्याएको विवाद र अन्योल समाप्त भएको हो ? गत वर्ष पुसमा राष्ट्रिय खेलकुद परिषदले तेक्वान्दो संघलाई विघटनमात्र गरेको थिएन, नेपाल तेक्वान्दो महासंघ नै गठन गरेको थियो । त्यसलगत्तैका कानुनी झमेलापछि अहिले प्रकाश शम्शेर राणा नेतृत्वको अस्तित्व जहाँ कायम रहेको छ, महासंघ बिलाएर गएको छ । नयाँ खेलकुद ऐन आउनु अगाडि जसरी परिषदले चाहेमा संघ विघटन गर्ने गरिन्थ्यो । त्यसलाई गत वर्ष तेक्वान्दो संघमा दोहोर्याउन खोज्दा त्यो असफलमात्र रहेन, त्यसले प्रमाणित गरेको छ, यस्तो निर्णय अब अपरिपक्व र अनिश्चिता निम्त्याउने मात्र हुनेछ । यस्तो निर्णय गलत साबित हुने हुँदा यसबारे गम्भीर विवेचना आवश्यक छ । यसबीच यस्ता दुई पत्र नेपाली खेलकुदलाई प्राप्त भएको छ, जसले अन्तर्राष्ट्रिय मान्यताप्राप्त खेल संघ नै आधिकारिक हुने निश्चित गरेको छ । त्यसमध्ये पहिलो पत्र ओलम्पिक काउन्सिल अफ एसिया (ओसीए) ले आफ्ना सदस्य देशलाई लेखेको छ । त्यस पत्र अहिले हाङझाउ एसियाली खेलकुदका आयोजकले प्रतियोगितामा सहभागी हुने खेल, खेलाडी र तिनको संख्याबारे सूची मागेको छ । पत्रको अन्त्यमा भनिएको छ, त्यस्ता सूचीमा अन्तर्राष्ट्रिय मान्यताप्राप्त संघको हस्ताक्षर अनिवार्य हुनुपर्नेछ । त्यसको अभावमा खेल तथा खेलाडीको सूची स्वतः अमान्य घोषित गरिनेछ र प्रतियोगितामा प्रवेश दिइने छैन । यस्तै तेक्वान्दो संघमाथिको हस्तक्षेप अस्वीकार्य रहेको भन्दै वर्ल्ड तेक्वान्दो फेडेरसन (डब्लूटीएफ) ले पनि युवा तथा खेलकुद मन्त्रालयलाई केही साताअगाडि एउटा पत्र पठाएको छ । महासचिव जियोङकाङ सेओको हस्ताक्षर भएको पत्रमा नेपाल तेक्वान्दो संघ खारेज गर्ने प्रयास भएकोमा गम्भीर चिन्ता व्यक्त गर्दै यसलाई तेस्रो पक्षको हस्तक्षेप मानेको छ । पत्रमा लेखिएको छ, खारेजको प्रयास ओलम्पिक बडापत्रको विपरीत छ र विश्व तेक्वान्दो महासंघ राणा अध्यक्ष रहेको संघको पूर्ण समर्थनमा छ ।नेपाल तेक्वान्दो संघका महासचिव दीपराज गुरुङले कुनै पनि खेल संघमा राजनीतिक हस्तक्षेप अस्वीकार्य रहने बताउँदै आफूहरूले स्वतन्त्रपूर्वक काम गर्न पाउनुपर्ने प्रतिक्रिया दिएका छन् । उनले भने, संघ खारेजीको विवादले खेलाडीमा अन्योलमात्र छाएन, आफ्नो भविष्यप्रति पनि अविश्वास उत्पन्न भएको थियो ।नेपाली खेलकुदमा तेक्वान्दो सबैभन्दा समृद्ध इतिहास भएको सफल खेल हो । तेक्वान्दोले अहिलेसम्म दक्षिण एसियाली खेलकुदमा ७५ पदक जितेको छ । नेपालमै भएको पछिल्लो १३ औं संस्करण सागमा पनि नेपालबाट सहभागी सबै खेलाडीले पदक जितेका थिए । अहिलेसम्म समग्रमा तेक्वान्दोले ३६ स्वर्ण, १९ रजत र २० कांस्य जितेको छ । यस्तै तेक्वान्दोले एसियाली खेलकुदका नेपाललाई १३ पदक दिलाएको छ । त्यसमा एक रजत र १२ कांस्य छ । हाङझाउ एसियाली खेलकुदमा नेपालले तेक्वान्दोतर्फ सम्भवतः बढीमा १६ खेलाडीले भाग लिन सक्नेछन् । त्यसमध्ये ग्यारोगीको व्यक्तिगततर्फ महिला र पुरुषमा समान ५ खेलाडी रहने छन् । यस्तै मिक्सतर्फ महिला र पुरुषमा समान दुई खेलाडी रहेका छन् । पुम्सेतर्फ भने महिला र पुरुषमा एक एक खेलाडीले आफ्नो चुनौती पेस गरेका छन् । त्यसकै तयारीक्रममा अहिले संघले ६० खेलाडीलाई नियमित प्रशिक्षणमा राखेको छ ।"
रानीमहलमा बिच भलिबल तयारी पूरा,"पाल्पा (कास) सञ्जय मेमोरियल प्रतिष्ठानको आयोजना र पाल्पा भलिबल संघको सहआयोजनामा पर्यटकीयस्थल रानीमहलमा हुने पुरुष राष्ट्रिय बिच भलिबलको तयारी पूरा भएको छ । बिहीबारदेखि शनिबारसम्म रानीमहलको काखस्थित बिच भलिबल कोर्टमा हुने प्रतियोगिताको सबै तयारी पूरा भएको आयोजकले पत्रकार सम्मेलनमार्फत जानकारी दिएको छ । प्रतियोगितामा ६ प्रदेश, तीन विभागीय टिम र आयोजक गरी १० टिमको सहभागिता रहने आयोजक सञ्जय मेमोरियल प्रतिष्ठानकी अध्यक्ष निरोज मास्केले बताइन् । प्रतियोगितामा सुदूरपश्चिम, कर्णाली, लुम्बिनी, गण्डकी, मधेश, वाग्मती प्रदेशसहित एपीएफ, आर्मी, पुलिस र सहआयोजक पाल्पा जिल्ला भलिबल संघको टिमले प्रतिस्पर्धा गर्ने अध्यक्ष मास्केले बताइन् । लिगकम नकआउट आधारमा प्रतियोगिता हुनेछ । विजेताले १ लाख ५० हजार, उपविजेताले १ लाख, तेस्रोले ५० हजार र सान्त्वना हुने टिमले २५ हजार रुपैयाँ प्राप्त गर्नेछन् । अघिल्लो वर्ष पनि प्रतिष्ठानले प्रथम बिच भलिबल प्रतियोगिता गरेको थियो । यसपालि राष्ट्रिय खेलकुद परिषद् (राखेप) को सहयोग र नेपाल भलिबल संघको स्वीकृतिमा प्रतियोगिता गरिएको हो । प्रतियोगिताले नेपालमा बिच भलिबलको विकास र पाल्पाको ऐतिहासिक दरबार क्षेत्र रानीमहलको प्रवर्द्धन हुने अपेक्षा पाल्पा भलिबल संघका अध्यक्ष राजु गुरुङले व्यक्त गरे । आगामी वर्ष अन्तर्राष्ट्रिय स्तरका खेलाडी प्रतियोगिता सहभागी गराइने लक्ष्य आयोजकले सुनायो ।"
बौदीकालीलाई भलिबल उपाधि,"पाल्पा (कास) पाल्पाको निस्दी गाउँपालिकामा भएको प्रथम खुला अन्तरपालिकास्तरीय पुरुष भलिबल प्रतियोगिताको उपाधि पूर्व नवलपरासीको बौदीकाली गाउँपालिकाले जितेको छ । फाइनलमा स्याङजाको कालीगण्डकी गाउँपालिकालाई २१ सेट (२५१८, २२२५, १५१३) ले हराएर बौदीकालीले उपाधि जितेको हो । बौदीकालीले १ लाख २० हजार र कालीगण्डकीले ८० हजार रुपैयाँ पुरस्कार पाए । निस्दी गाउँपालिका पाल्पा र निस्दी भलिबल संघको संयुक्त आयोजनामा भएको स्पर्धाको फाइनल समय अभावका कारण वेस्ट अफ थ्रीमा खेलाइएको थियो । बाग्लुङको गल्कोट नगरपालिका तेस्रो भएको छ । टोलीले नवलपरासी पश्चिमको बर्दघाट नगरपालिका २१ ले हरायो । गल्कोटले ५० हजार र नवलपरासीले ३० हजार पाए । बौदीकालीका आशिष श्रेष्ठ वेस्ट प्लेयर, हिमाल सुनारी वेस्ट सर्भर, विश्वास अधिकारी वेस्ट ब्लकर, कालीगण्डकीका सुदीप राना वेस्ट सेटर, बर्दघाटका कमल गहतराज वेस्ट स्पाइकर र गल्कोटका चन्द्र सुनार वेस्ट डिफेन्डर भए ।"
गण्डकी खेलकुद परिषद्मा शर्मा,गण्डकी (कास) गण्डकी प्रदेश खेलकुद परिषद्को सदस्यसचिवमा श्रीधर शर्मा नियुक्त भएका छन् । मुख्यमन्त्री सुरेन्द्रराज पाण्डेले भलिबलका पूर्वराष्ट्रिय खेलाडीसमेत रहेका शर्मालाई मन्त्रिपरिषद् विस्तारअघि नै नियुक्ति दिएका हुन् । शर्मा नेपाल भलिबल संघका सचिवसमेत हुन् । सदस्यसचिव बन्न कुनै पनि खेलको राष्ट्रिय खेलाडी बनिसकेको हुनुपर्ने प्रावधान प्रदेश खेलकुद ऐनमा छ । यसअघि सदस्यसचिवमा वीरेन्द्र खड्का नियुक्त भएका थिए । पूर्वमुख्यमन्त्री खगराज अधिकारी नेतृत्वको सरकारले चैत २८ मा उनलाई सदस्यसचिवमा नियुक्त गरे पनि विवादमा परे । नेपाल कृषि अनुसन्धान परिषद् (नार्क) मा कार्यरत रहँदै खेलकुदमा नियुक्ति खाएपछि उनी विवादमा आए । त्यसपछि खड्का आफैंले नियुक्ति बदर गर्न सामाजिक विकास मन्त्रालयमा निवेदन दिएका थिए ।
छोटकरी,"'खेलकुद उकास्ने प्रयास गर्छु काठमाडौं (कास) नवनियुक्त युवा तथा खेलकुदमन्त्री डिगबहादुर लिम्बूले आफ्नो कार्यकालमा इमान्दार प्रयास र नेतृत्वसहित नेपाली खेलकुद माथि उकास्ने प्रयास गर्ने बताएका छन् । राष्ट्रिय खेलकुद परिषद् (राखेप) ले आयोजना गरेको बधाई तथा शुभकामना कार्यक्रममा खेलकुदमन्त्री लिम्बूले भने, केही गरौं भन्ने इच्छासाथ खेलकुद मन्त्रालयमा आएको छु, त्यसैले बढी समय दिएर भए पनि लक्ष्य पूरा गर्नेतर्फ अघि बढ्ने छु । राखेप उपाध्यक्ष शिव कोइरालाले खेलकुद उचाइ हासिल गर्न सक्ने मञ्च भएको सुझाए । सदस्यसचिव टंकलाल घिसिङले नवनियुक्त मन्त्री लिम्बूसामु नेपाली खेलकुदको चुनौतीलाई पन्छाउने अवसर रहेको बताए । आयुब र रूपेशलाई स्वर्णकाठमाडौं (कास) नेपाली खेलाडी आयुब घिमिरे र रूपेश खतिवडाले विश्व मिक्स बक्सिङ च्याम्पियनसिपमा स्वर्ण जितेका छन् । भारतको जम्मु कश्मीरमा मे ५७ सम्म भएको प्रतियोगितामा उनीहरूले कुङफुको सान्डामा स्वर्ण जितेको बूढानीलकण्ठ कुङफुका सुकमान लामाले जनाए । विश्व मिक्स बक्सिङ महासंघले आयोजना गरेको प्रतियोगितामा आयुबले पुरुष ६० केजी र रूपेशले ७० केजी तौलमा स्वर्ण जितेका हुन् । बीएनए कप आजदेखिकाठमाडौं (कास) बसुन्धरा नेसनल एकेडेमी (बीएनए) को आयोजनामा बुधबार सुरु हुने छैटौं बीएनए कप अन्तरस्कुल बास्केटबल प्रतियोगितामा ४८ टिमले प्रतिस्पर्धा गर्नेछन् । सिनियर ब्वाइजमा २४, जुनियर ब्वाइज र सिनियर गर्ल्समा १२१२ टिमले भाग लिने बीएनएका प्रिन्सिपल टंककुमार चापागाईंले जानकारी गराए । सिनियर ब्वाइजमा ८ समूह तथा अरू दुई विधामा ४ समूह विभाजन गरी लिगकम नकआउट आधारमा खेलाइने छ । सिनियर ब्वाइजको खेल भने थ्री बाइ थ्रीका आधारमा हुनेछ । वादोरियो टोली मलेसियातिरकाठमाडौं (कास) १९ औं अन्तराष्ट्रिय ओकिनावा गोजुरियो इपोह सिटी खुला कराते प्रतियोगितामा नेपालका १० खेलाडीले प्रतिस्पर्धा गर्ने भएका छन् । त्यसका लागि नेपाली वादोरियो कराते टोली बुधबार मलेसिया गएको छ । मे १२ देखि १४ सम्म हुने प्रतियोगिताको पुरुष २५ केजीमा देवकुमार साह, प्रजेश शाही र आरोन शेरचन, ३० केजीमा संगम कँडेल र सुशान्त खड्का तथा ३५ केजीमा रिदेश बस्यालले प्रतिस्पर्धा गर्नेछन् । महिला २५ केजीमा प्रसिद्धि शर्मा, ४० केजीमा समीक्षा सार्की, ४५ केजीमा वैष्णवी बर्मा र ५० केजीमा आकृति कँडेलले भाग लिनेछन् ।"
