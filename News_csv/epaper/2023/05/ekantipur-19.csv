शीर्षक,विवरण
"सक्कली शरणार्थी नेता, नक्कली शरणार्थी 'निर्माता'","(काठमाडौं)भुटानी प्रजातान्त्रिक आन्दोलनका अगुवा । शरणार्थी आन्दोलनका प्रमुख आवाज । मानवअधिकार अभियन्ता । नेपालका प्रतिष्ठित पाहुना । टेकनाथ रिजालको यो विशाल परिचय रातारात धुमिल भएको छ, शरणार्थीका नाममा मानव ओसारपसार र नेपाल राज्यविरुद्धको गम्भीर आरोपमा नेपाल प्रहरीले उनलाई पक्राउ गरेको छ । भुटानी सत्ताबाट लखेटिएर नेपाल आएका शरणार्थीका लागि विश्वासको टेको थिए रिजाल । भुटानबाट लखेटिएपछि नेपाल आइपुगेका रिजाललाई शरणार्थी समस्या समाधान नभएसम्मका लागि नेपाल सरकारले मासिक जीवन निर्वाह भत्ता, सवारीसाधन, चालक र अंगरक्षकसहितको प्रबन्ध गरेको छ । त्यसबाहेक मन्त्रिपरिषद्ले बेलाबेला पटके निर्णय गरेर आर्थिक सहयोग उपलब्ध गराउँदै आएको छ ।सन् १९७३ मा भुटानको लामीडाँडा क्षेत्रबाट राज्यसभा सदस्य बनेका रिजाल सन् १९८४ मा भुटानी राजाको सल्लाहकार परिषद्मा नियुक्त भएका थिए । जोङ्खा भाषा अनिवार्य बोल्नुपर्ने, बख्खु लगाउनैपर्नेजस्ता सरकारी नियमको विरोधमा उत्रिएर बहुभाषिकबहुसांस्कृतिक राज्यका पक्षमा वकालत गर्दा रिजाल सन् १९८८ मा सल्लाहकार परिषद्बाट निकालिएका थिए । सात दिन हिरासत परेका उनी भारत हुँदै नेपाल आएका थिए ।भुटान सरकारको आग्रहमा नेपालको तत्कालीन पञ्चायत सरकारले रिजाललाई सन् १९८९ डिसेम्बर १६ मा झापाको बिर्तामोडबाट पक्राउ गरी भुटानलाई हस्तान्तरण गरेको थियो । त्यसपछि १० वर्ष चेम्गाङ जेलमा बन्दी बनेका उनी सन् २००३ मा नेपाल आएर श्रीमतीका साथमा बस्दै आएका थिए । दुवै छोरा क्यानडा पुनर्वासमा गएका छन् । रिजालले दरबारको सल्लाहकार हुनुभन्दा शरणार्थीको प्रवक्ता हुने बाटो रोजे । तर ७६ वर्षको उमेरमा उनीमाथि आफ्नै समुदाय र आफूलाई शरण दिएको देशमाथि घात गरेको दाग लागेको छ । करिब १ लाख १३ हजार शरणार्थीले तेस्रो देश पुनःस्थापनाको विकल्प रोज्दा रिजाल भने स्वदेश फिर्ताकै अडानसहित नेपालमै बसेका थिए । पुनःस्थापनामा नगएका ६ हजार ३ सय ६५ शरणार्थी मोरङको पथरी र झापाको बेलडाँगी शिविरमा छन्, उनीहरूलाई नेपालमै कार्य सहमति दिने, पुनःस्थापनाका लागि पहल गर्ने वा तेस्रो देश पठाउने विषयमा रिजाल नेपाल सरकार र अन्तर्राष्ट्रिय समुदायसँग निरन्तर संवादमा थिए । शरणार्थीको हकका लागि बोल्दै आएका उनै रिजाल नेपाली नागरिकलाई भुटानी शरणार्थी बनाएर अमेरिका पठाउने गिरोहको साझेदार बनेको प्रहरी दाबी छ । यससँगै उनले कम्तीमा तीन दशकभन्दा बढी लगाएर बनाएको छविको अवसान भएको छ । अझ, शिविरमै रहेका शरणार्थीको व्यवस्थापन, स्वदेश फिर्ता र तेस्रो देश पुनःस्थापनाको एजेन्डामा झन् ठूलो क्षति पुगेको छ ।प्रहरी हिरासतमा रहेका केशव दुलाल र सानु भण्डारीले धन्दामा रिजाल साझेदार बनेको बयान दिएका छन्, त्यसपछि अनुसन्धान गर्दा तथ्य भेटिएपछि उनलाई प्रहरीले पक्राउ गरेको हो । झापाको भद्रपुरबाट बिहीबार अपराह्न काठमाडौं आएका रिजाललाई प्रहरीले विमानस्थलबाट नियन्त्रणमा लिएको हो । जिल्ला अदालतबाट म्याद लिएर उनीमाथि अनुसन्धान अघि बढाइएको काठमाडौं प्रहरी प्रवक्ता एसपी सीताराम रिजालले जानकारी दिए ।नक्कली शरणार्थी बनाउने गिरोहमाथि प्रहरीले एक वर्षयता निगरानी गरिरहेको थियो । गत वर्ष जेठ अन्तिम साता गिरोहका केही सदस्य प्रहरी निसानामा पनि परे । त्यसबेला औपचारिक अनुसन्धान नगरी प्रहरीले निगरानी र प्रमाण संकलनमा मात्रै आफूलाई सीमित गरेको थियो । पछिल्लो पटक गत चैत १२ मा गिरोहका नाइके केशव दुलाल, सानु भण्डारी र टंक गुरुङ पक्राउ परेपछि थप अनुसन्धानका क्रममा पूर्वउपप्रधानमन्त्री टोपबहादुर रायमाझी र पूर्वगृहमन्त्री बालकृष्ण खाण, सचिव टेकनारायण पाण्डे पक्राउ परेका छन् । त्यस्तै तत्कालीन गृहमन्त्री रामबहादुर थापाका सुरक्षा सल्लाहकार इन्द्रजित राईसहित उच्च पदस्थ अधिकारीहरू नै पक्राउ परे । गिरोहका नाइके र सहयोगी पनि प्रहरीको पकडमा परे । उनीहरूकै बयान र प्राप्त प्रमाणका आधारमा रिजालको पनि संलग्नता खुलेको हो ।प्रहरी स्रोतका अनुसार नक्कली शरणार्थी प्रकरणमा रिजाल २०७६ वैशाखबाटै गिरोहको साझेदार बनेर सक्रिय रहेको देखिन्छ । गिरोहले छुट शरणार्थी दर्ताको चलखेल गरेपछि रिजाल त्यसमै मिसिएको तथ्य भेटिएको प्रहरी भनाइ छ । यो योजनालाई अघि बढाउन गृह मन्त्रालय र सत्तारूढ दलका नेताहरूलाई भेटेरै उनी लबिइङमा लागेका थिए । २०७६ जेठ ३० मा गृह मन्त्रालयले कार्यदल गठन गर्नुअघि नै गिरोह र रिजालबीच साँठगाँठ भएको प्रहरी अधिकारीहरू बताउँछन् । रिजालले भुटानका विभिन्न गाउँको ठेगाना राखेर नक्कली शरणार्थीको सूची तयार पार्ने जिम्मा लिएका थिए भने रकम असुलेर नक्कली शरणार्थी बन्न तयार हुने युवाको खोजीमा दुलाल र भण्डारीको समूह सक्रिय थियो, प्रहरी अधिकारी भन्छन् । तत्कालीन गृहमन्त्री रामबहादुर थापाले मन्त्रीस्तरीय निर्णय गरेर गठन गरेको कार्यदलको पृष्ठभूमि बनाउन पनि रिजाल खटिएको हुन सक्ने प्रहरी बताउँछ । रिजाल स्वयंले शरणार्थी समस्याको दिगो समाधानका लागि तत्कालीन गृहमन्त्री थापालाई पत्र लेखेका थिए । रिजालले आफ्नो निवेदनमा भुटानका नागरिकले ससम्मान आफ्नो देश फर्कन पाउनुपर्ने, विभिन्न कारणले शरणार्थी शिविरबाहिर रहेका दर्ता छुट शरणार्थीको समस्या समाधान गर्न समिति गठन गरी दर्ता गर्नुपर्ने र तेस्रो देशमा पुनर्वासले निम्त्याएको पारिवारिक वियोग हटाउन परिवार एक हुने वातावरण सिर्जना हुनुपर्नेसहितका १२ सूत्रीय माग पेस गरेका थिए । भुटानी शरणार्थीका नेताको आग्रह सम्बोधन गर्ने भन्दै गृह मन्त्रालयले पूर्वसहसचिव बालकृष्ण पन्थीको संयोजकत्वमा कार्यदल गठन गरेको थियो ।२०७६ कात्तिकमा पन्थी कार्यदलले गृह मन्त्रालयमा बुझाएको प्रतिवेदन साटेर नक्कली शरणार्थी नामको बेग्लै अनुसूची तयार गरिएको पुष्टि भइसकेको छ । दर्ता छुट भनेर ८७५ जना र अन्य गरेर १ हजारभन्दा बढीबाट प्रतिव्यक्ति ५० लाख रुपैयाँसम्म गिरोहले उठाएको थियो । रिजालले आफूसम्बद्ध संस्था पिपुल्स फोरम फर ह्युमन राइट्स अफ भुटान तथा भुटान ह्युमन राइट्स अर्गनाइजेसनको परिचयपत्र दुरुपयोग गरेको प्रमाणसमेत प्रहरीले प्राप्त गरेको छ । तर, पछिल्लो एक वर्षयता गिरोह प्रहरी निगरानीमा परेपछि भने विवाद सतहमा आउने डरले रिजाल हच्किएका थिए । त्यसपछि भने युवाबाट रकम असुलेर बनाइएका कतिपय नक्कली शरणार्थी परिचयपत्र रिजालले जलाएको पनि प्रहरी स्रोतको भनाइ छ । रिजालले आर्थिक लाभ लिएको तथ्य पनि भेटिएको छ । उनले भुटानका विभिन्न बस्तीको ठेगाना राखेर नक्कली शरणार्थी परिचयपत्र बनाउन सहयोग गरेका थिए, प्रहरीको भनाइ छ ।गिरोहका साझेदार मोरङ पथरी निवासी सागर थुलुङ राई र काठमाडौंका रामशरण केसीले पनि रिजालविरुद्ध बयान दिएका थिए । कास्कीका प्रेमराज पन्थीले पनि रिजालसहित कास्कीका अर्का साझेदार भेषराज लम्सालविरुद्ध प्रहरी परिसर काठमाडौंमा जाहेरी दिएका थिए । नेता रिजालविरुद्ध उजुरी र बयान आउन थालेपछि गत साता मात्रै गृहमन्त्री नारायणकाजी श्रेष्ठले रिजाललाई गृह मन्त्रालयमा बोलाएर आवश्यक सोधखोज गरेका थिए । तर, प्रहरीले प्रमाण उत्खनन गर्दा उनको संलग्नता खुलेको हो ।भुटानी अधिकारवादी नेता एवं प्राध्यापक डीएनएस ढकालले प्रजातन्त्र एवं मानवअधिकारका पक्षमा लड्दै आएका योद्धा रिजाल आर्थिक चलखेलको अभियोगमा पक्राउ पर्नुलाई दुर्भाग्यपूर्ण भनेका छन् । यो गम्भीर मामलामा हामी सबै भुटानी शरणार्थी र अधिकारका पक्षधरले सत्यतथ्य अनुसन्धानको प्रतीक्षा गरेका छौं, झापाको चारआलीमा रहेका नेता ढकालले फोनमा कान्तिपुरसँग भने । भुटानी शरणार्थीको मानवअधिकार र भुटानभित्र रहेका राजबन्दीको रिहाइका पक्षमा आवाज उठाउँदै आएका अधिकारकर्मी राम कार्कीले नेदरल्यान्ड्सको हेगबाट फोनमा भने, भुटानमा वर्षौंवर्षदेखि थुनिएका राजबन्दीको पीडा बाहिर ल्याउनेदेखि प्रजातन्त्र र मानवअधिकारका पक्षमा वकालत गर्ने नेता रिजालमाथि लागेको यस्तो आरोप अविश्वसनीय छ, यो गम्भीर सरोकारमा उत्तिकै गम्भीरतापूर्वक अनुसन्धान हुनेछ भन्नेमा आश्वस्त छौं ।"
सांसद विकास कोष ब्युँताउन 'लबिइङ',"(काठमाडौं)बजेट दुरुपयोग र संघीयताको मर्मविपरीत भन्दै दुई वर्षअघि खारेज गरिएको निर्वाचन क्षेत्रकेन्द्रित कार्यक्रम ब्युँताउन संघीय सांसदले दबाब बढाएका छन् । आफ्नो तजबिजी रहने गरी हरेक निर्वाचन क्षेत्रका छुट्टै आयोजनालाई निश्चित रकम छुट्याइने स्थानीय पूर्वाधार विकास साझेदारी कार्यक्रम सुरु गर्न सांसदहरूले लबिइङ जारी राखेका हुन् ।बजेट दुरुपयोग भयो भन्दै महालेखा परीक्षकको कार्यालयले बेरुजु निकाल्नुका साथै सर्वसाधारणबाट समेत राष्ट्रिय ढुकुटीको जथाभावी खर्च गरिएको भन्दै विरोध भएपछि यो कार्यक्रम बन्द गरिएको थियो । बोलीचालीमा सांसद विकास कोष समेत भनिने स्थानीय पूर्वाधार विकास साझेदारी कार्यक्रम तत्कालीन अर्थमन्त्री विष्णु पौडेलले आर्थिक वर्ष २०७८७९ को बजेटमार्फत खारेज गरेका थिए । त्यसअघि सांसदले आफूखुसी खर्चन पाउने गरी प्रत्येक निर्वाचन क्षेत्रमा आयोजना छनोटका लागि सरकारले रकम विनियोजन गर्दै आएको थियो ।२०७७७८ मा प्रत्येक निर्वाचन क्षेत्रका लागि ४ करोड रुपैयाँ छुट्याइएको थियो भने त्यसको अघिल्लो वर्ष ६ करोड विनियोजन भएको थियो । प्रतिनिधिसभामा प्रत्यक्ष निर्वाचित सांसदको संयोजकत्वमा रहेको समितिमार्फत कार्यक्रम छनोट गर्ने गरी उक्त रकम खर्चने गरिन्थ्यो । अर्थविद् र सर्वसाधारणबाट बजेट दुरुपयोग गरिएको भन्दै उक्त कार्यक्रमको आलोचना हुँदै आएको थियो ।राजस्व संकलन घटिरहेको र कर्मचारीले तलब नपाउने स्थिति रहेका बेला सांसद कोष ब्युँताउनुपर्छ भन्नु गलत रहेको राष्ट्रिय योजना आयोगका पूर्वसदस्य डिल्लीराज खनाल बताउँछन् । मुलुक, अर्थतन्त्र र जनताको कुरालाई छाडेर सांसद विकास कोष ब्युँताउने कुरा राम्रो होइन, उनले भने, जुन कोषको रकम राम्रोसँग सदुपयोग भएन भनेर खारेज गरिसकिएको छ, यस्तो बेला कोष ब्युँताउन दबाब दिनु गैरजिम्मेवार कुरा हो । उनले यो कुरा संघीयताको मर्मविपरीत हुने बताए । सानातिना कार्यक्रम स्थानीय सरकारले गर्ने हो, उनले भने, फेरि यसलाई पूर्ण रूपमा राजनीतीकरण गरिन्छ, यसको ठीक ढंगले उपयोग हुँदैन । स्रोतको दुरुपयोग गर्ने हिसाबले नै यस्तो बेला कोष ब्युँताउने कुरा गर्नु गलत हो ।कोषको रकम सदुपयोग नभएको आवाज संसदीय समितिहरूमा नै उठेको पूर्वकार्यवाहक महालेखा परीक्षक सुकदेव खत्री बताउँछन् । संसद् भनेको कानुन निर्माण गर्ने, विकास आयोजनाको अनुगमन गरेर सरकारलाई नियन्त्रण गर्ने निकाय हो, उनले भने, त्यसैले सांसद आफैंले पैसा लिएर खर्च गर्ने होइन । यो संसद्को सिद्धान्त र मान्यताविपरीत छ । विगतमा सांसद विकास कोषबाट निर्वाचन क्षेत्रको विकास गर्ने भनेर पैसा लैजाने, बिनाइस्टिमेट खर्च गर्ने, काम थाले पनि सम्पन्न नहुने, उपभोक्ता समिति गठन गरेर काम गराएको भनिए पनि बिल प्रक्रिया नमिल्ने गरेका कारण पेस्की फर्छ्योट नहुने स्थिति आएको उनले बताए । पार्टीका नेताहरूबाट पैसा लगेर काम हुँदैन, सांसद विकास कोषको रकम मठमन्दिर बनाउने, सामुदायिक भवन बनाउने, धारो बनाउने काममा खर्चिन्छन्, उनले भने, त्यसैले टुक्रे योजनामा पैसा कनिकाछराई भएको थियो, ठूला काम हुने स्थिति हुने देखिएन । त्यसैले कोषको रकम दुरुपयोग भएको, विकास निर्माणले गति पाउन नसकेको र निर्माण गरिएका योजनामा प्राविधिक आधारमा प्रशस्त त्रुटि भेटिने गरेको उनको भनाइ छ । संसद् विकासको बजेट सांसदले व्यक्तिगत प्रयोजनमा खर्च गर्छन्, उनले भने, त्यसमा पनि मठमन्दिर र आफ्नो अनुकूलमा बढी खर्च गर्ने गरेको पाइएको छ ।सांसद विकास कोष ब्युँताउने कुराको आफ्नो पार्टी विपक्षमा रहेको रास्वपाका सांसद स्वर्णिम वाग्लेले बताए । सांसद विकास कोष ब्युँताउन लागिएको हो भने कुन रूपले ब्युँताउन खोजिएको हो, हेर्न बाँकी छ, उनले भने, तर यो खारेज भइसकेको विषय हो, ब्युँताएर सांसदलाई ठेकेदारको समन्वयकर्ता बनाउने जुन अभिप्राय राखिएको छ, त्यसप्रति हाम्रो पार्टीको नीतिगत र सैद्धान्तिक विरोध छ । यो धेरै नै आलोचित र विवादित विषय भएको उनले बताए । हामी सुसंस्कृत राजनीति गर्ने भनेर आएका हौं, व्यक्तिगत रूपमा हामीजस्ता प्रत्यक्ष निर्वाचित सांसदलाई यसले लाभ नै देला तर सैद्धान्तिक रूपले हाम्रो राजनीति नै सङ्ल्याउने मिसनमा मेल खाँदैन । आगामी बजेटमार्फत सांसद विकास कोष ब्युँताउन खासगरी सत्तारूढ प्रमुख दल कांग्रेसकै सांसदले लबिइङ बढाएपछि अर्थमन्त्री प्रकाशशरण महत दबाबमा छन् । अन्य पार्टीका सांसदले पनि लबिइङ गरिरहेका छन् । सांसद विकास कोष चाहिने नचाहिनेबारे पार्टीका सांसदबाट मिश्रित प्रतिक्रिया आएको कांग्रेस सहमहामन्त्री एवं सांसद जीवन परियारले बताए । यसबारे पार्टीले कुनै निर्णय गरिसकेको छैन, उनले भने, विगतमा यसमा देखिएका कमी, कमजोरी सुधार्ने गरी मात्र निर्णय गर्नुपर्छ । फेरि भोलिका दिनमा पुरानै विकृति दोहोरिन भएन । यसबारे केही समयअघि पार्टी संसदीय दल बैठकमा सांसदहरूले कुरा उठाए पनि अहिलेसम्म स्पष्ट धारणा बनिनसकेको उनको भनाइ छ । दिँदा प्रत्यक्ष र समानुपातिक सांसद दुवैलाई दिनुपर्ने माग सांसदले गरेको उनले सुनाए ।गाउँपालिका अध्यक्ष, जिल्ला समन्वय समिति, नगरपालिका र महानगरपालिका, प्रदेशले बजेट प्रयोग गर्न पाउने, संघीय सांसदले किन नपाउने भन्ने केही सांसद साथीहरूको धारणा छ, कांग्रेस सांसद रामहरि खतिवडाले भने । सांसदका लागि पैसा माग्नेभन्दा नीति बनाउने काममा लाग्नुपर्ने राय रहेको उनले सुनाए । बजेट जथाभावी दुरुपयोग गर्ने परम्पराले नकारात्मक असर परेको छ, यसलाई निर्वाचन क्षेत्र कार्यक्रम भनेर लग्नु हुँदैन, उनले भने, सरसल्लाह गरेर नयाँ तरिकाले अघि बढ्न सकिन्छ । सांसदको माग निर्वाचन क्षेत्रमा कुनै ठूलो आयोजना नछुटोस् भन्ने रहेको उनले बताए । पैसा लिएर घरघरमा बाँड्न जाने होइन, उनले भने, जनतासँग बोलेका कुरा पूरा गर्नुपर्ने बाध्यता छ । मठमन्दिर, भ्यु टावर निर्माण र खेलकुद सामग्री किन्नमा यसलाई प्रयोग गर्नु हुँदैन । रकमको दुरुपयोग हुन नहुने उनले सुनाए । दुरुपयोग हुनु भएन, उनले भने, यसलाई कसरी व्यवस्थित गरेर अघि बढ्ने भन्ने सन्दर्भमा विस्तृत छलफल हुन बाँकी छ । नीति तथा कार्यक्रम आएपछि यसमा छलफल गर्नेछौं । सांसदहरू विधायिकाको काममा केन्द्रित हुनुपर्छ भन्ने मान्यताले पहिलादेखि चलिआएको कार्यक्रम रद्द गरिएको एमाले सांसद एवं पूर्वअर्थमन्त्री विष्णु पौडेल बताउँछन् । अहिले यो कार्यक्रमका सम्बन्धमा सरकारले के सोचेको छ, थाहा छैन, उनले भने । एमाले पार्टी स्रोतका अनुसार यस विषयमा पार्टीमा छलफल पनि भएको छैन । सांसद कोष ब्युँताउने कुरा छलफलकै क्रममा रहेकाले उक्त विषय टुंगिनसकेको माओवादी सांसद गंगा कार्कीले बताए । यो साझा कुरा हो, पार्टीविशेषको होइन, प्रतिनिधिसभाअन्तर्गत अर्थ समितिका सदस्यसमेत रहेका उनले भने, यस विषयमा सबै पार्टीका सांसदबीच छलफल चलिरहेको छ । सांसद विकास कोष ब्युँताउनुपर्छ र ब्युँताउनु हुँदैन भन्ने दुवैखाले आवाज उठेकाले यसबारे गठबन्धनले नै निर्णय गर्ने उनको भनाइ छ । उनले माओवादीमा पनि यस विषयमा छलफल नभएको दाबी गरे । समानुपातिक सांसदको समेत माग सांसद विकास कोष ब्युँताउनुपर्छ भन्ने छ ।"
दिलबहादुरको दरबार,"(हेटौंडा)घरभित्र ठिंग उभिन मिल्दैन । भुइँमा बसेर खुट्टा पसार्ने ठाउँ छैन । लम्पसार परेर सुत्न साँघुरो छ । कुक्रुक्क बसेर निदाउँछन्, दिलबहादुर स्याङ्बो । बाहिरबाट हेर्दा छानामा जस्तापाता लगाएको र चिटिक्क कटान गरिएको ढुंगाको गारो देखिन्छ । तर घरभित्रको पीडा ८२ वर्षीय स्याङ्बोलाई मात्र थाहा छ । उनी २०७४ चैतदेखि कुचुक्क परेको यही घरमा बस्दै आएका हुन् । भित्र छिरेपछि उभिन मिल्दैन टाउको ठोकिन्छ, उनले भने, खुट्टा पसारेर बस्न खोज्यो, गारोमा ठोकिएर सकस हुन्छ । मकवानपुरको इन्द्रसरोवार गाउँपालिका३ सिस्नेरीस्थित सिम्लेको पाखामा रहेको यही घरको मालिक हुन्, स्याङ्बो । यो घर सिस्नेरी बजारबाट करिब ३ किलोमिटर दूरीमा पर्छ । झ्याल नभएको ढोकामात्र रहेको घरमा उनी रातिमात्र छिर्छन् । बिहीबार दिउँसो घरबाहिर भेटिएका उनले भने, सानो र कुचुक्क परेको घर भए पनि घामपानी छेक्ने यो मेरो दरबार नै हो, यो घर पाउनुभन्दा अघि गाउँलेको पेटीमा बस्दै आएको थिएँ, अहिले बास बस्न अरूकहाँ जानुपर्दैन । उनले कोठाको चारैतिर प्लास्टिकका झोलामा विभिन्न सामान झुन्ड्याएर राखेका छन् भने बोरामा कम्बल प्याक गरेका छन् । अविवाहित स्याङ्बोले गाउँमा रहेको घरसहितको ४ चार रोपनी जग्गा एक दशकअघि नै बिक्री गरेका थिए । त्यसपछि गाउँमै ज्यालाबनी गरेर पेट भर्ने काम गरे । उमेरले नेटो काट्दै गएपछि काम गर्न नसक्ने भए अनि मागेर खान थाले । २०७२ वैशाख १२ को भूकम्पले यस क्षेत्रका घर पनि भत्कायो । पुनर्निर्माणका लागि डकर्मी तालिम दिने क्रममा सिम्लेमा सानो घर बनाइयो । यो घर तालिमलाई व्यवहारमा उतार्न बनाइएको थियो, वडाध्यक्ष प्रताप भोम्जनले भने, स्याङ्बोको बिचल्ली देखेर वडा कार्यालयको पहलमा २०७४ चैतमा उनलाई सारियो । वडा कार्यालय नजिकै घर रहेकाले आफूहरूले रेखदेख गर्दै आएको उनले बताए । कुनै दिन भोकै परे खानाको व्यवस्था गर्दिन्छौं, उनले भने । १९९८ सालमा जन्मिएका स्याङ्बोलाई वडा कार्यालयमै डाकेर वृद्धभत्ता दिने गरिएको छ । त्यही भत्ताको रकमले उनले चिउरा, चाउचाउ र भुजा किनेर घरमा ल्याउँछन् । भात पाकेको बेला गाउँलेको घरमा पुगियो भने माया गरेर खान दिन्छन्, उनले भने । उनको अवस्था देखेर वडाध्यक्ष भोम्जन चिन्तित छन् । बाँकी जीवन सहजसँग बिताउन कुनै राम्रो वृद्धाश्रममा राखिदिन पाए हुन्थ्यो, उनले भने । तर, गाउँलेको मायाले स्याङ्बो अन्यत्र जान मान्दैनन् । बुढो भइसकियो, अन्त कता जानु ? उनी भन्छन्, यहाँ नै सबैले माया गरेका छन् ।"
अक्करे भीरमा महको सिकार,"वर्षमा एकचोटि गोरुलाई भीरमौरीको मह खुवाउने प्रचलन छ, यो मह खुवाउँदा गोरु बलियो हुने, मोटाउने र गर्धनको भाग बलियो हुन्छ, यसो हुँदा हलो तान्न सक्छ, गाईगोरु निरोगी हुन्छन्, उनले भने, पछिल्लो समय खच्चडलाई पनि भीरमौरीको मह खुवाउँछन् । यसको अलावा व्यक्तिगत प्रयोजन र कोसेलीका रूपमा पनि पठाउने गरेका छन् ।भीरमौरीको महले विभिन्न रोगव्याधि निको हुने स्थानीय बताउँछन् । धार्चे क्षेत्रको भीरमौरीको मह काढ्ने प्रचलनसँग पर्यटन भित्र्याउन प्रयत्न भइरहेको गाउँपालिका उपाध्यक्ष सुनिला गुरुङ बताउँछिन् । यो पुस्तौंदेखि चलेको चलन हो, सिकारीले एकदमै जोखिम मोलेर मह काढेको देख्न सक्छौं, यो जोखिमलाई कम गर्न कसरी सकिन्छ भन्ने सोचिरहेका छौं, उनले भनिन्, मह सिकारसँग जोडेर पर्यटक भित्र्याउने र चिनारीका रूपमा विकास गर्नेतर्फ पनि सोचिरहेका छौं ।"
पूर्वका सफल उद्यमी,"(विराटनगर) भर्खरै २९ वर्ष पुगेकी युक्ति गोल्छाले पाँच वर्षदेखि हुलास वायर उद्योग सञ्चालन गर्दै आएकी छन् । उत्कृष्ट निकासीकर्ता उद्योगीका रूपमा सरकारबाट पुरस्कृत भइसकेकी गोल्छाको कम्पनीमा करिब चार अर्ब रुपैयाँको लगानी छ । उद्योगको सबै व्यवस्थापन आफैंले हेर्न थालेपछि उनले सुनसरीको खनारमा थप साढे तीन अर्बको लगानीमा यसै वर्ष उद्योगको अर्को युनिट सञ्चालनमा ल्याएकी छन् । ती उद्योगबाट वार्षिक १० अर्ब रुपैयाँ बराबरको कारोबार हुन्छ । दुई युनिटमा गरेर एक हजार ३ सय जनाले रोजगारी पाएका छन् । गोल्छाले मासिक साढे तीन करोड रुपैयाँ तलब भत्तामै खर्च गर्छिन् ।मिहिनेत र इच्छाशक्ति हुँदा महिलाले पनि पुरुषसरह ठूला उद्योग सञ्चालन गर्न सक्छन्, गोल्छाले भनिन्, तर राज्यको नीति र अनियमित विद्युत् आपूर्तिका कारण उद्योग सञ्चालनमा समस्या छ । टीएमटी रड, जीवाई वायरसहित तामा र पित्तलका पाता उत्पादन गर्ने यो उद्योगले वार्षिक सरदर ७ अर्ब मूल्य बराबरको उत्पादन भारत निकासी गर्दै आएको थियो । सरकारले कच्चा पदार्थको महसुल ह्वात्तै बढाएपछि गत वर्षदेखि उत्पादन निकासी शून्य बराबर छ । औद्योगिक क्षेत्रमा हाल रहेको अघोषित लोडसेटिङ र कच्चा पदार्थमा दोब्बर बढेको भन्सार महसुलले उद्योग संकटमा परेको गोल्छाको गुनासो छ । कच्चा पदार्थ प्रतिटनको भन्सार महसुल २ हजार ५ सय हुँदा वार्षिक सरदर ७ अर्ब मूल्य बराबरको उत्पादन भारत निकासी हुँदै आएको थियो । उनका अनुसार सरकारले गत वर्ष कच्चा पदार्थको भन्सार महसुल दोब्बर बढाएर प्रतिटन ४ हजार ५ सय पुर्याएपछि भारत निकासी शून्य बराबर छ । मोरङको सुन्दरहरैंचा नगरपालिका१२ की सीता चाराहाङ पनि सफल महिला उद्योगी हुन् । उनले त्यहाँ करिब डेढ करोडको लगानीमा अल्लोको कपडा उत्पादन गर्ने घरेलु उद्योग सञ्चालन गरेर २९ जनालाई रोजगारी दिएकी छन् । शिक्षण पेसा छाडेर १० लाखको लगानीमा उनले अल्लोको कपडा उत्पादन थालेकी थिइन् । उनको उद्योगले वार्षिक सरदर ४५ लाखको कारोबार गर्दै आएको छ । त्यसबाट खर्च कटाएर वार्षिक सरदर १५ लाख आम्दानी हुने गरेको चाराहाङको भनाइ छ । कोभिडकालमा उद्योग संकटमा नै पर्यो । अहिले भर्खर लयमा फर्कंदै गरेको उनको भनाइ छ । चाराहाङको उद्योगका कामदारले मासिक १४ हजारदेखि ७५ हजार रुपैयाँसम्म ज्याला पाउँछन् । राज्यले अहिलेसम्म एक पैसा पनि अनुदान दिएको छैन, चाराहाङले भनिन्, उद्योगको सबै लगानी बैंकको ऋण हो । मोरङ व्यापार संघको महिला उद्यम समितिकी सदस्यसमेत रहेकी चाराहाङ राष्ट्रपति, प्रदेश सरकारसहित आधा दर्जन बढी संघसंस्थाबाट उत्कृष्ट महिला उद्यमीको पुरस्कारबाट सम्मानित भइसकेकी छन् । उनले उद्योगमा कार्यरत जनशक्तिलाई निःशुल्क प्रशिक्षण पनि दिँदै आएकी छन् । उनले अहिलेसम्म विराटचोक र आसपासका डेढ सयभन्दा बढीलाई कपडा बुन्ने प्रशिक्षण दिएर स्वरोजगार बनाएकी छन् । विराटनगर५ की लक्ष्मी घिमिरे ऋद्धिसिद्धि गार्मेन्टकी सञ्चालक हुन् । चार वर्षदेखि महिलाको मात्र वस्त्र उत्पादन गर्ने उनको उद्योगमा १२ जनाले रोजगारी पाएका छन् । आठ लाखको लागतमा सञ्चालनमा आएको उद्योगले कोभिडमा खेपेको पीडाबाट लय समात्दै छ । सुरुमा तीनवटा मेसिनबाट सुरु भएको उद्योग अहिले १५ वटा मेसिनमा पुगेको छ । लगानीमा राज्यको सहयोग पाउने हो भने ठूलो उद्योग सञ्चालन गरेर रोजगारीमा पनि वृद्धि गर्न सकिन्छ, घिमिरेले भनिन् । तर राज्यका कुनै पनि अंगले सहयोग नगर्दा क्षमता भए पनि ठूलो उद्योग सञ्चालन गर्न नसकेको उनको दुखेसो छ । झापाको गौरादह५ स्कुलचौनमा ६ महिलाले १८ हजार रुपैयाँको लगानीमा सुरु गरेको नमुना अचार उद्योगको लगानी अहिले ३५ लाखभन्दा बढी पुगेको छ । स्थानीय सकुन्तोला प्याकुरेल, भूमिका खतिवडा, खिमा नेपाल, सीता अर्याल, गंगा चापागाईं र सेवका आचार्यले २०७२ मा १८ हजारको पुँजीमा अचार, मस्यौरा र चिप्स उद्योग थालेका थिए । समूहकी अध्यक्ष सकुन्तोलाका अनुसार अहिले उद्योगको लगानी ३५ लाख पुगेको छ । उद्योगबाट मासिक न्यूनतम एक लाखभन्दा बढीको अचारमात्र बिक्री हुँदै आएको छ । सुरुमा घरेलु कार्यालयले उनीहरूलाई अचार बनाउने तालिम दिएको थियो । त्यसैबेला यो कार्यालयले १ सय ६५ बट्टा अचार दिएको थियो । त्यो अचार बिक्री गरेर १८ हजार रुपैयाँ आयो । सकुन्तोलाका अनुसार त्यही रकमबाट अचार उद्योग सुरु गर्दा अहिलेको अवस्थामा आएको हो । सुरुमा आफ्नो गोजीबाट जनही २० हजार र दोस्रो चरणमा जनही ८० हजार हाल्यौं, उनले भनिन्, लगानीसँगै कारोबार पनि बढ्दै गयो । अहिले उद्योगमा नियमित २५ जनाले रोजगारी पाएका छन् । उद्योगबाट उत्पादन हुने अचार पूर्व मेचीदेखि पश्चिम महाकालीसम्म पुगेको छ । डिपार्टमेन्ट स्टोरमा यहाँको अचार बिक्री हुन्छ, उनले भनिन्, उद्योगले बजारीकरण गर्न नसक्दा लक्ष्यअनुसारको उत्पादन गर्न सकिएको छैन । उनका अनुसार अहिले वार्षिक १५ लाखको अचार बिक्री हुँदै आएको छ । उनका अनुसार पछिल्लो समय अमेरिकाबाट समेत अचारको माग आएको छ । अकबरे, तामा, कागती र मेथीको अचार बन्छ, उनले भनिन् । यो महिला समूहसहितका त्यहाँका अन्य महिलाले नमुना सहकारी संस्था नै खोलेर सामूहिक कृषि कर्म पनि गर्दै आएका छन् । यहाँका ७९ परिवारका महिलाले ८० बिघा जमिन मिलाएर सहकारीका नाममा कृषिकर्मसहित होमस्टे पनि सञ्चालन गर्दै आएका छन् । माछापालन, होमस्टे, धान खेतीसहित मकैको बीउ उत्पादन महिलाले गर्दै आएका छन् । सबै महिलाका परिवार यही कर्मबाट गज्जबले चल्दै आएका छन् । मोरङ केराबारी२ सिंहदेवीकी बिना सुब्बा लिम्बू एक्लैले होमस्टेसहित २४ रोपनी जमिनमा कृषि फर्म र २० हेक्टर जमिनमा चिया खेती गरेकी छन् । त्यसका लागि उनले स्थानीय २२ जनालाई नियमित रोजगारी दिएकी छन् । त्योबाहेक बिनाले परिवारबाट अपहेलित भएका स्थानीय चार बालबालिकालाई आफूसँगै राखेर पढाउने र भरण पोषण पनि गर्दै आएकी छन् । होमस्टेसहित आफ्नो कृषि फर्ममा अहिलेसम्म करिब २० करोडको लगानी छ, बिनाले भनिन्, अहिलेसम्म सरकारले डेढ लाख आर्थिक सहयोग गरेको छ । त्यसबाहेक सबै लगानी निजी हो । होमस्टे र कृषि फर्ममा कार्यरत २२ जनालाई एक छाक खानासहित मासिक सरदर अढाई लाख तलब बिनाले वितरण गर्दै आएकी छन् ।सानो लगानीबाट सुरु भएको उनको हस्तकला उद्योगमा अहिले १२ लाख लगानी छ । सिजनमा महिनामा चार लाखसम्मको हस्तकला सामग्री बिक्री हुँदै आएको उनको भनाइ छ । विद्यालयको स्वीटर, सिरुको ढाकी, कोलाको थुम्काबाट रेशा निकालेर कपडा र मालालगायतका हस्तकला सामग्री उनको उद्योगबाट उत्पादन हुन्छ । हस्तकला सामग्री उत्पादनका लागि उनले अहिलेसम्म स्थानीय तीन सयभन्दा बढी महिलालाई तालिम पनि दिएकी छन् । उनले भनिन्, स्थानीयलाई सिकाउँदै उनीहरूलाई नै मजदुरी दिएर उद्योग सञ्चालन गर्दै आएकी छु । उनलाई उत्कृष्ट हस्तकला उद्यमीका नाममा प्रदेश सरकार, घरेलु तथा साना उद्योग कार्यालय र उर्लाबारी नगरपालिकाले सम्मान पनि गरेको छ । मोरङ, सुनसरी र झापाको औद्योगिक क्षेत्रमा पुरुषसरह सयौं सफल महिला उद्यमी छन् । उनीहरूले ठूलोदेखि साना लगानीमा उद्योग सञ्चालन गरेर धेरैलाई रोजगारीसमेत दिएर आफ्नो परिवार चलाएका छन् । उद्योग संगठन मोरङका कार्यकारी निर्देशक चूडामणि भट्टराईका अनुसार संगठनमा मात्र महिला उद्यमी समितिमा दर्जन बढी महिला आबद्ध छन् । उनका अनुसार उनीहरूले कुनै न कुनै उद्यममा संलग्न रहेर सयौंलाई रोजगारी दिएका छन् । त्यसैगरी यहाँको मोरङ व्यापार संघ र नेपाल उद्योग वाणिज्य महासंघ प्रदेश कार्यालयको महिला उद्यम समितिमा पनि दर्जनौं महिला आबद्ध रहेर सानाठूला उद्योग सफल रूपमा सञ्चालन गरेर ठूलो संख्यामा महिलालाई रोजगारी दिँदै आएको व्यापार संघका कार्यकारी निर्देशक कृष्ण रेग्मीले बताए ।"
जरालाई 'पुनर्जीवन',"जिल्लामा खासगरी उनी सामाजिक व्यंग्यात्मक चित्रका लागि चिनिन्छन् । उनको घरवरिपरि समाजमा भएका विसंगतिका चित्रहरू झुन्डिएका हुन्छन् । जरामा मैले खासगरी महिलाको पीडा, पर्यावरण र समाजको चित्रण गरी आकार दिने गरेको छु, उनले भने, एउटा जरामा हातले कुँदेर त्यसलाई आकार दिन सातादेखि एक महिनासम्म लाग्छ । एउटा जरालाई चित्रसहित रंगरोगन र आकार दिन निकै संघर्ष हुने उनले बताए । रूख काटेपछि जरा पनि मर्छ, काटेपछि पनि रूखको महत्त्व हुन्छ । जराको महत्त्व कसैलाई वास्ता हुँदैन, उनले भने, यही जरालाई कलामा रूपान्तरण गरेर जराको महत्त्व र पुनर्जीवन दिन जरामा कला भर्न थालेको हुँ । सुजनले पछिल्लो समय जराको जंगल बनाउने गरी काम थालेका छन् । जरामा कला भरेर यसलाई पुनर्जीवन दिएँ, उनले भने, तर जराको जंगल बनाएर यसको महत्त्व र जंगलमा के के पाइन्छ यी सबै देखाउने गरी काम गरिरहेको छु । जराको जंगल बनाउन योजना आफ्नो जीवनको एउटा सपना पनि भएको उनले बताए । जरामा भरेको कला व्यावसायिक रूपमा भने बजारमा लगेका छैनन् । जराको कलाको बजार मूल्य भने थाहा छैन उनलाई । जरामा भरेको कला प्रदर्शन गर्ने रहर भए पनि त्यसबारे आफू अनभिज्ञ रहेको बताउँछन् सुजन ।"
पशुपति प्रसाद २ छायांकन सकियो,"काठमाडौं (कास) नेपाली फिल्म पशुपति प्रसाद २ ः भष्मे डन को छायांकन सकिएको छ । निर्देशक दीपेन्द्र के खनाल सामाजिक सञ्जालमा केही तस्बिरहरू सार्वजनिक गर्दै फिल्मको करिब दुई महिनाको अवधिमा फिल्मको छायांकन सकिएको उल्लेख गरेका हुन् । लगभग २ महिनाको परिश्रम र मिहिनेतका साथ आज फिल्मको छायांकन सकिएको छ, फेसबुकमा उनले लेखेका छन् । फिल्ममा विपिन कार्की, सौगात मल्ल, स्वस्तिमा खड्का, वर्षा शिवाकोटी, रीविन्द्र सिंह बानियाँ, प्रकाश घिमिरे, मिस्श्री थापा, सजन थापा मगरलगायतका कलाकारले अभिनय गरेका छन् । टुकी आर्टस् ब्यानरमा निर्माण भएको फिल्मको कथा खगेन्द्र लामिछानेले लेखेका हुन् । उनी फिल्मको निर्माता पनि हुन् । कृष्ण थापाले छायांकन गरेको फिल्मको सम्पादन दीर्घ खड्का गर्नेछन् । फिल्म आगामी बडादसैंको फूलपातीका दिन रिलिज हुने जनाइएको छ ।"
आजकै दिन : बालामुरली बनेका थिए विश्वकै कान्छो चिकित्सक,सन् १९९५ मा आजकै दिन (मे १९) मा बालामुरली अम्बाटी विश्वकै सबैभन्दा कान्छो चिकित्सक बनेका थिए । भारतीय राज्य तमिलनाडुको भेलोरमा १९७७ को जुलाई २९ मा जन्मिएका बालामुरली १७ वर्षको उमेर चिकित्सक बनेका थिए । उनी १३ वर्षको उमेरमा अमेरिकाको न्युयोर्कस्थित माउन्ट सिनाइ स्कुल अफ मेडिसिनमा भर्ना भएका थिए । त्यसको चार वर्षपछि उनले अप्थाल्मोलोजीमा मेडिकल डिग्री प्राप्त गरेका थिए । १९५५ मा नेसनल मेडिकल बोर्डको परीक्षामा ९९ प्रतिशतभन्दा बढी ल्याएर चिकित्सक बनेसँगै उनले विश्व कीर्तिमान कायम गरेका थिए । त्यसपछि उनले हावार्ड विश्वविद्यालयको रेसिडेन्सी चिकित्सका रूपमा अप्थाल्मोलोजिस्टको अध्ययन पूरा गरेका थिए । २००२ मा उनी डुक विश्वविद्यालयबाट कोर्नियासम्बन्धी अध्ययन पूरा गरेपछि उनी केही समय जर्जिया मेडिकल कलेजसँग पनि आबद्ध भएका थिए । त्यसका साथै उनले एमबीएसमेत गरेका छन् ।हाल उनी अमेरिकाको उटाह विश्वविद्यालयमा प्राध्यापकसमेत हुन् । त्यहाँ उनले आँखामा हुने विभिन्न प्रकारका समस्याबारे शल्यक्रिया गर्नुका साथै अनुसन्धानात्मक कार्य गर्ने जनाइएको छ । भारतीय मूलका बालामुरलीका पिता औद्योगिक इन्जिनियर र आमा गणितज्ञ थिए । ३ वर्षको हुँदा आमाबुबाले उनलाई अमेरिका लगेका थिए ।
'लडाकु शिविर छानबिनमा दोषी ठहरिए जेल जान तयार',प्रधानमन्त्रीका प्रतिबद्धता  नक्कली शरणार्थी प्रकरणमा संलग्न जुनसुकै ओहदाको भए पनि कारबाही गर्ने र प्रहरीलाई अनुसन्धानमा कुनै हस्तक्षेप नगर्ने  सर्वोच्चको फैसलालाई कुनै किसिमले पुनरावेदन गरेर खुला गरेपछि लाल आयोगको प्रतिवेदन सार्वजनिक गर्ने  जन्मसिद्ध नेपाली नागरिकका सन्तानले नागरिकता पाउने कानुन एक महिनाभित्र टुंग्याउने  दरबार हत्याकाण्ड र मदनआश्रित घटनाको अनुसन्धान नयाा शिराबाट गर्ने  भारत भ्रमण क्रममा ईपीजी प्रतिवेदन बुझ्ने विषयमा पनि कुरा राख्ने
कोशीको गठबन्धनमा कांग्रेसको संशय,"(काठमाडौं)दुई ठूला कम्युनिस्ट पार्टी एमाले र माओवादीबीच पुस १० मा बनेको समीकरण दुई महिनापछि केन्द्र र अन्य प्रदेशमा भत्किए पनि कोशीमा सत्ता सहकार्य निरन्तर छ । एमाले नेतृत्वको प्रदेश सरकारबाट माओवादी तत्काल बाहिरिने संकेत नदेखेपछि कांग्रेसले संशय व्यक्त गर्न थालेको छ । एमाले नेता हिक्मतकुमार कार्की नेतृत्वको सरकारमा माओवादीबाट जीवन आचार्य पर्यटन, वन तथा वातावरणमन्त्री र दुर्गाप्रसाद चापागाईं भौतिक पूर्वाधार विकासमन्त्री छन् । कांग्रेसको प्रदेश संसदीय दलले सरकारबाट बाहिरिएर केन्द्रीय गठबन्धनअनुसार नयाँ सरकार निर्माणको मार्गप्रशस्त गर्न माओवादीलाई आग्रह गरेको छ । बिहीबार बसेको कांग्रेस संसदीय दलको बैठकले जसपालाई सरकारमाथिको समर्थन फिर्ता लिन आग्रह गर्ने निर्णय गरेको छ । केन्द्रमा गठबन्धन फेरिए पनि कोशीमा माओवादी र जसपा सरकारबाट बाहिरिन मानिरहेका छैनन्, यसले हाम्रो गठबन्धनको सरकार बनाउने प्रयास रोकिएको छ, कांग्रेसका प्रदेश सभापति एवं संसदीय दल नेता उद्धव थापाले भने । केन्द्रको गठबन्धनअनुसार नै प्रदेशमा सरकार बन्नुपर्ने र यसका लागि विशेष गरी माओवादीले नै बाटो खोल्नुपर्ने उनको भनाइ छ । माओवादी भने प्रदेशसभाको विशिष्ट संसदीय गणितलाई देखाएर सरकारबाट बाहिरिन मानिरहेको छैन । सभामुखले निर्णायक अवस्थामा मात्र मतदान गर्न पाउने भएकाले नयाँ सरकार निर्माणको लागि सत्ता गठबन्धनको पनि बहुमत नपुग्ने उसको भनाइ छ । ९३ सदस्यीय कोशी प्रदेशसभामा कांग्रेस, माओवादी, जसपा र एकीकृत समाजवादीका ४६ सांसद (सभामुखबाहेक) छन् । अर्कातिर एमालेका ४० र राप्रपाका ६ गरि ४६ सांसद छन् । माओवादीका बाबुराम भण्डारी सभामुख रहेका छन् । हामीलाई सरकारमा टाँसिरहन मन छैन, तर सरकारबाट बाहिरिएपछि हाम्रै गठबन्धनको सरकार बन्छ भन्ने ग्यारेन्टी छैन, माओवादीका संसदीय दलका नेता इन्द्रबहादुर आङ्बोले भने, प्रदेशसभाको यस्तो जटिल अंकगणित हामीले शीर्षस्थ नेताहरूलाई जानकारी गराइसकेका छौं, अब केन्द्रबाट हुने निर्णय र निर्देशन पर्खनुको विकल्प छैन ।माओवादीले सरकार नछाड्नुमा उक्त दलभित्र रहेका दुई धारको मनोविज्ञान प्रमुख कारण रहेको एक सांसदले बताए । कोशी प्रदेशमा संसदीय दल नेता आङ्बो र मन्त्री आचार्यका दुई फरक समूह छन् । आचार्य समूह सत्ता गठबन्धनको सरकार बन्ने निश्चित नभएसम्म सरकारबाट बाहिरिन नहुने पक्षमा छ । नयाँ बन्ने सरकारमा पनि मन्त्रीको निरन्तरता आचार्यको भित्री आकांक्षा रहेको छ । यो सरकार ढलेको अवस्थामा हाम्रो नेतृत्वमा अर्को सरकार बन्ने ग्यारेन्टी छैन, त्यसैले तत्काल सरकारबाट बाहिरिने जोखिम लिन सकिँदैन, आचार्यनिकट सांसदले भने, सत्ताबाट बाहिरिनुभन्दा एमाले नेतृत्वकै सरकारमा मन्त्री बस्नुपरेको हो ।आङ्बो भने नयाँ सरकारको नेतृत्व आफूले पाउने ग्यारेन्टी नभएसम्म माओवादीलाई सरकारबाट अलग गर्न चाहँदैनन् । उनी राप्रपालाई समेत गठबन्धनमा समेटेर एमाले नेतृत्वको सरकारको विकल्प खोज्नुपर्ने पक्षमा छन् । राप्रपा गठबन्धनमा सामेल भइहाले उसले कांग्रेस संसदीय दल नेता उद्धव थापालाई मुख्यमन्त्री स्वीकार्दैन भन्ने उहाँलाई लागेको छ, माओवादीका एक सांसदले भने, आफू मुख्यमन्त्री बन्ने वातावरण बनेपछि मात्र वर्तमान सरकारलाई दिएको समर्थन फिर्ता लिने उहाँको योजना छ ।राप्रपाले सहयोग नगरेको अवस्थामा कांग्रेसमाओवादी सम्मिलित गठबन्धनको सरकार बन्न सक्दैन । कांग्रेस संसदीय दल नेता थापालाई मुख्यमन्त्री बनाउन राप्रपा सकारात्मक छैन । थापा र राप्रपा संसदीय दल नेता भक्तिप्रसाद सिटौला झापाका हुन् । झापाको राजनीतिमा कांग्रेसको कृष्णप्रसाद सिटौला समूह र राप्रपाबीच तिक्ततापूर्ण सम्बन्ध छ । कांग्रेसका प्रदेश सभापतिसमेत रहेका थापा सिटौला समूहका हुन् । राप्रपा संसदीय दल नेता सिटौला १० वर्षअघि कांग्रेस छाडेर राप्रपा प्रवेश गरेका थिए । उनले कांग्रेस छाड्नुको प्रमुख कारण कृष्णप्रसाद सिटौलासँगको अन्तर्द्वन्द्व प्रमुख हो । तत्कालको अवस्थामा हाम्रो पार्टीले सिटौला समूहकै नेतालाई मुख्यमन्त्री बनाउने भूमिका खेल्ने अवस्था देखिँदैन, राप्रपाका एक सांसदले भने । कांग्रेस संसदीय दल नेता थापा भने व्यक्तिगत सम्बन्धलाई लिएर राप्रपाले सहयोग गर्दैन भन्नु निराधार भएको बताउँछन् । राप्रपासँग आफूले निरन्तर संवाद गरिरहेको र सहयोगको सम्भावना रहेको उनको भनाइ छ । पार्टीपार्टीबीचको सम्बन्ध कुनै नेताका कारणले प्रभावित गर्न सक्दैन, राप्रपासँग संवाद गरिरहेका छौं, उनले भने, तर गठबन्धनको प्रमुख साझेदार दल माओवादी सरकारमै रहिरहँदा नयाँ सरकार निर्माणमा अघि बढ्न सकेका छैनौं । एमाले नेतृत्वको सरकारमा सहभागी राप्रपालाई भने सरकार परिवर्तनमा खासै चासो देखिँदैन । एमालेको विकल्पमा कांग्रेस वा माओवादीबाट मुख्यमन्त्री बन्ने अवस्था देखिएकाले सरकार परिवर्तनको खेलमा रुचि नभएको उक्त दलका नेताहरू बताउँछन् । उद्योग, कृषि तथा सहकारीमन्त्री रहेका भक्तिप्रसाद सिटौला भन्छन्, माओवादी अहिले पनि सरकारमै छ । उसले समर्थन फिर्ता नलिँदासम्म संसद्मा मुख्यमन्त्रीको बहुमत गुम्दैन । त्यसैले हामीले किन धेरै चासो राख्नु ?एमाले भने सर्वदलीय सरकार निर्माणको कसरतमा छ । मुख्यमन्त्री कार्कीले सय दिन पुगेको अवसरमा वैशाख ५ मा सर्वदलीय सरकारको आह्वान गरेका थिए । माओवादीको सहमति र रणनीतिअनुसार मुख्यमन्त्रीले यस्तो आह्वान गरेको कांग्रेसको आशंका छ । कोशी प्रदेशसभामा रहेका ६ दलमध्ये कांग्रेस र एकीकृत समाजवादी मात्र सरकारबाहिर छन् । एमाले, माओवादी, राप्रपा र जसपा सरकारमा छन् । माओवादी र जसपा सरकारमा टाँसिरहने, त्यसमाथि मुख्यमन्त्रीले सर्वदलीय सरकारको लागि आह्वान गर्ने, कांग्रेसका एक प्रदेश सांसदले भने, यो भनेको हाम्रो गठबन्धनको सरकार बन्न नदिने प्रपञ्च हो, माओवादीले साथ दिँदा एमालेको मनोबल बढेको छ ।कोशीमा कांग्रेस नेतृत्वको सरकार निर्माणका लागि पार्टी सभापति शेरबहादुर देउवाका साथै संस्थापनइतर नेता शेखर कोइरालाले पनि चासो नदिएको कांग्रेसका एक सांसदले बताए । अन्य प्रदेशमा केन्द्रीय नेताहरूले प्रत्यक्ष चासो राखेर पहल गर्दा सरकारको नेतृत्व परिवर्तन र मन्त्रिपरिषद् पुनर्गठन भयो, कोशीमा भने नेताहरूलाई चासो नै देखिँदैन, काठमाडौंमा रहेका ती सांसदले भने, केन्द्रीय नेताहरूले नचाहँदासम्म सरकार परिवर्तन सम्भव पनि छैन । कांग्रेस महामन्त्रीद्वय गगनकुमार थापा र विश्वप्रकाश शर्मा तथा सहमहामन्त्री भीष्मराज आङ्देम्बेले एक साताअघि प्रधानमन्त्री पुष्पकमल दाहाललाई भेटेर कोशीमा गठबन्धनको सरकार निर्माणका लागि पहल गर्न आग्रह गरेका थिए । कांग्रेसको नेतृत्वमा सरकार बनाउन प्रधानमन्त्री दाहालले ठोस पहल गर्ने संकेत नदिएपछि महामन्त्रीद्वय र सहमहामन्त्रीले राप्रपासँग छलफल गरेका थिए ।उता माओवादी संसदीय दल नेता आङ्बोले पनि आफूलाई मुख्यमन्त्री बनाउने गरी केन्द्रबाट अपेक्षाकृत सहयोग नपाइरहेको निकटस्थलाई बताउने गरेका छन् । केन्द्रबाट पार्टी नेतृत्वले पहल गरिदिए राप्रपाको सहयोगमा आफू मुख्यमन्त्री हुने वातावरण बन्ने उनको विश्वास छ ।"
संकटमा वामउदारवादी परियोजना,"नक्कली शरणार्थी प्रकरणले नेपाली समाज अन्तर्मनदेखि तरंगित भएको छ । लामो समयदेखि भ्रष्टाचार र कुशासनसँगै नेताहरूका खोक्रा आश्वासनले वाक्क भएका जनतालाई पूर्वउपप्रधानमन्त्री, पूर्वगृहमन्त्री र बहालवाला सचिवसमेत पक्राउ परेर कारबाहीको दायरामा आउनुले मरुभूमिमा पानी मिलेजस्तो आशाको सञ्चार गरेको छ । भ्रष्टाचारजन्य अभियोगमा यो कारबाही न पहिलो हो न त अन्तिम, तर उच्च राजनीतिकप्रशासनिक तहको कारबाही र यस स्तरको अपराधको भण्डाफोरचाहिँ पहिलो नै हो । कमिसन र घूस या अन्य आर्थिक लाभका लागि हुने नीतिगत तथा सेवा बिक्रीजस्ता भ्रष्टाचार सुनिने गरेका भए पनि राज्यकै गृह प्रशासन संलग्न रहेर मानव बेचबिखनजस्तो गम्भीर अपराधमा सामेल भएको पनि यो पहिलो घटना नै हो । देशको अन्तर्राष्ट्रिय छवि नै धमिल्याउने यो प्रकरणले सबैको ध्यानाकर्षण गरेको छ । स्वाभाविक छ, यसले मिडिया र सडक इजलासहरू बेहोरेको छ र थप बेहोर्नेछ । राज्य र उसका निकायप्रति चरम अविश्वास रहेको समयमा मानिसहरूले न्याय स्थापित हुनेमा अविश्वास गर्नु स्वाभाविक हुन्छ । अहिले पनि तत्कालीन युवराज दीपेन्द्रको पूजा गर्ने समाजमा तार्किक र आलोचनात्मक बहसको अपेक्षा गर्नु एक प्रकारको मूर्खताजस्तो देखिए पनि गुण र दोषका आधारमा राज्यका कामहरूको परख हुनु एवं समर्थन र आलोचना भएको देखिनुलाई सकारात्मक रूपमा लिनुपर्छ । सत्तारूढ शक्तिको इच्छाशक्ति र साँठगाँठका सीमाभित्र रहेर कानुनले तय गर्ने बाटो कहाँ गएर रोकिन्छ या मोडिन्छ भन्ने अनुमान गर्न गाह्रो भए पनि यो परिघटनाले राज्यको छविमा केही सुधार ल्याउनेछ । तर मानिसहरू यसरी आफैंलाई बिर्सेर यो घटनाको चर्चा गरिरहेका छन्, मानौं यसैले देशलाई सही बाटामा लानेछ र आफ्ना कष्टका दिनहरू सकिनेछन् ।नेपाली समाजले अहिले जेजस्तो अर्थराजनीतिक संकटको सामना गरिरहेको छ, त्यसको सापेक्षमा यो खुसी या आशावाद आफैंमा फगत भ्रम मात्र देखिन्छ । त्यसका कार्यकारण सम्बन्धहरूको तथ्यमा आधारित सिलसिलेवार व्याख्या र निष्कर्षहरूका आधारमा आगामी राजनीतिक कार्यदिशा तय नगर्ने हो भने संकट थप गहिरिनेछ । प्रस्तुत आलेखमा नेपालमा वामउदारवादी (लेफ्टडेमोक्रेटिक) परियोजनाको संकट र यसको प्रकृतिबारे छलफलको प्रयास गरिएको छ ।वामलोकतान्त्रिक परियोजना नेपालमा वामलोकतान्त्रीक परियोजना विक्रम संवत् १९९० को वरपरदेखि आरम्भ भएको राजनीतिक आन्दोलनसँगै भित्रिएको हो । पछि यसलाई नेपाली कांग्रेस (बीपी कोइराला) र नेपाल कम्युनिस्ट पार्टी (पुष्पलाल श्रेष्ठ) ले अघि बढाए । २००७ सालको क्रान्ति र त्यसपछिको नेपालको नेतृत्व यही विचारले गरेको थियो जसमा केही भिन्नताका बावजुद बहुलवादी खुला समाज; वैयक्तिक स्वतन्त्रता; वाक्, प्रकाशन र संगठन स्वतन्त्रता; प्रतिस्पर्धात्मक बहुदलीय प्रणाली; संसदीय लोकतन्त्र; सामाजिक न्याय, दलित, महिला, मजदुर, मोही र गरिब किसानसहित सीमान्त वर्गका हितहरूको सम्बोधन गर्ने दायित्व सरकारको हुन्छ भनी स्वीकार गरिएको थियो । पुँजीवादको विकासको तरिकाका सम्बन्धमा विवादहरू थिए तर स्वतन्त्र राष्ट्रिय अर्थतन्त्रको निर्माण र औद्योगिक विकासका लागि पुँजीपति वर्ग र बजारको भूमिकालाई स्वीकार गरिएको थियो । योजनाबद्ध आर्थिक विकासलाई अपनाइएको थियो । सामन्ती उत्पादन सम्बन्ध अन्त्य गर्ने, राजनीतिमा मध्यम र तल्लो वर्गलाई सहभागी गराउने बाटो खोल्न सबै सहमत थिए । २०५२ सालमा माओवादीले थालेको जनयुद्धको अन्त्य हुने बेलासम्म वामपन्थी र बुर्जुवा उदारवादी दुवैले गणतन्त्र, धर्मनिरपक्षेता, संघीयता, जातीय पहिचान, समावेशी र समानुपातिक प्रतिनिधित्वका सिद्धान्तहरू स्वीकार गरेका थिए । समाजवाद सबैको लक्ष्य तोकिएको थियो । सारमा सामाजिक न्यायसहितको पुँजीवाद या सामाजिक प्रजातन्त्रको बाटाको एउटा साझा रेखामा देब्रे र दाहिने बसेर राजनीति गर्न लेफ्ट र लिबरलहरू तयार भएपछि २०७२ सालको संविधान जारी भएको थियो । तीन तहका सरकार र समावेशी सिद्धान्तमा आधारित भई निर्वाचित संस्थाहरूबाट राज्य सञ्चालन गरेर एउटा समुन्नत लोकतान्त्रिक समाज स्थापना गर्ने परिकल्पना वामलोकतान्त्रिक परियोजनाको मन्त्र थियो । अहिले प्रश्न गर्न सकिन्छ के कांग्रेसकम्युनिस्ट नेतृत्वले दैनिक कार्यव्यवहारमा र राज्यका नीति तथा सेवा प्रवाहमा उपर्युक्त परियोजनाका आधारमा अघि बढ्ने पर्याप्त प्रयास गरेका छन् ? किन नयाँ पुस्ताले बिस्तारै वामउदारवादी खेमाका परम्परागत दलहरूप्रति वितृष्णा देखाउँदै छ र तिनले समाजमा स्थापित गरेका राज्य प्रणालीका आधारभूत सिद्धान्तहरूमाथि प्रश्न उठाइँदै छ ? के भयो ? मानिसहरूले आफ्नो इतिहास आफैंले बनाउँछन् तर यस्तो इतिहास आफूले चाहे अनुसार बनाउन सक्दैनन् । उनीहरूले यस्तो इतिहासको निर्माण आफूले छनोट गरेको परिस्थितिमा हैन, पहिले नै तय भएका परिस्थितिका आधारमा बनाउँछन्, जुन विगतबाटै हस्तान्तरण गरिएको हुन्छ । मार्क्सले लुई बोनापार्टको अठारौं ब्रुमेयर शीर्षक आफ्नो प्रसिद्ध कृतिमा लेखेको उक्त भनाइजस्तै नेपालको आजको अवस्था धेरै हदसम्म पञ्चायतकालदेखि विद्यमान संकटकै निरन्तरता हो । भूकम्प, नाकाबन्दी, कोरोना या रुसयुक्रेन युद्ध यसका निमित्त कारक हुन्, संकटलाई छर्लंग देखाएका मात्र हुन् । ३० वर्षदेखि हाम्रो नेतृत्व वर्ग देश बनाउने र आफ्ना (क्लाइन्ट या अब्जेक्ट बनाइएका) जनतालाई विकास दिने नारा लगाउँदै सत्तामा पुग्ने गरेको छ । सरकारको नेतृत्व गरेका मूलतः कांग्रेस, एमाले, माओवादीहरूले हुन् । उदारवादी र वामपन्थीहरूले । अहिलेको नेपाली समाजले आर्थिक संकट झेलिरहेको छ; गरिबी, बेरोजगारी, युवा पलायन, पारिवारिक समस्या, शिक्षा र स्वास्थ्य सेवामा पहुँच र गुणस्तरमा गिरावट, औद्योगिकीकरणको अभाव, वित्तीय साहुकारहरूको शोषण र परिवारहरूको उठीबासको समस्या, अविकास, पूर्वाधारहरूको लथालिंग अवस्था, भ्रष्टाचार र कुशासन बेहोरिरहेको छ र यसका लागि यिनै उदारवादी र वामपन्थीहरू जिम्मेवार छन् । पछिल्ला १७ वर्ष (२०६३ वैशाख२०८० वैशाख) को समयावधिका सन्दर्भमा यस्तो जिम्मेवारी वामपन्थीहरूको बढी हुनेछ किनभने यसबीच माओवादी र एमालेका गरी पाँच वामपन्थी नेता (प्रचण्ड, माधव नेपाल, झलनाथ खनाल, बाबुराम भट्टराई, केपी शर्मा ओलीसमेत) प्रधानमन्त्री भएका छन् । सबैभन्दा बढी समय सरकारको नेतृत्व ओलीले गरेका छन् । यसैले यसबीच देशमा जेजस्तो नीतिगत कारणले आर्थिकसामाजिक संकट सिर्जिइएको छ, त्यसका लागि सबैभन्दा बढी वामपन्थीहरू नै जिम्मेवार छन् । नेपाल विश्व व्यवस्थाको अंग भएकाले धनी देशहरूले थोपरेको संकटको योगदान पनि अवश्य यसमा जोडिन्छ । यसरी हेर्दा देखिने प्रस्ट चित्र के हो भने, नेपालको अहिलेको अर्थराजनीतिक संकट खासमा वामपन्थी र उदारवादीहरूको संकट हो; उनीहरूले सृजना गरेको संकट हो ।मार्क्सले भनेजस्तो, उनीहरू एउटा बनिबनाउ राजनीतिक प्रणालीलाई तोडेर सरकारको नेतृत्वमा आएका थिए । तर अर्थतन्त्रका संरचनागत संकटहरू, कर्मचारीतन्त्रको भ्रष्ट चरित्र, अमेरिकी धुरीको विश्व आर्थिक प्रणाली र त्यसले थोपरेका वित्तीय तथा मौद्रिक उपकरणहरू, कथित प्रजातन्त्रको तेस्रो लहर र समाजवादी खेमाको पतनले बनाएको विश्वको शक्ति सन्तुलन उनीहरूको काँधमा पञ्चायतबाट सरक्क सरेको थियो । परम्परागत सम्भ्रान्तहरूसँग हुर्कंदो पुँजीपति वर्गले गरेको सम्झौताका कारण अर्थतन्त्रका संरचनागत समस्यामा हस्तक्षेप गर्ने र अवरोधहरू हटाउनेतिर नयाँ राजनीतिक नेतृत्वले पहल गर्नै सकेन । माओवादी सत्तामा आएदेखि नै उसले पनि सहरिया सम्भ्रान्त वर्गसँग सम्झौता गर्दै गयो र क्रान्तिकारी आधार छाड्यो । माओवादी नेतृत्वको सरकारले पनि कांग्रेस र एमालेकै नीतिहरूलाई निरन्तरता दिएकाले सोलोडोलो रूपमा २०४८ सालपछिको कालखण्डलाई एउटै डालोमा राखेर विश्लेषण गर्न सकिन्छ । यसबीच विश्व व्यवस्थाले थोपरेका सर्तहरू मानेर आर्थिक सुधारका केही कदम चालिए । तर नेपालको आर्थिक प्रणालीलाई सीमित पुँजीपति र भारतीय पुँजीको सेपबाट मुक्त गराउने प्रयास भएन । अर्थतन्त्र र वैदेशिक व्यापारमा भारत र त्यहाँको पुँजीपति वर्गसँग हिमचिम भएको वर्गको हिस्सा र एकलौटीजस्तो वर्चस्व छ, जसले गर्दा स्वतन्त्र ढंगले राष्ट्रिय पुँजीको विकास र राष्ट्रिय पुँजीपतिको उत्थान पनि निकै सुस्त गतिमा भएको छ । आर्थिक सुधारका नीतिहरूको उपयोग गर्दै शिक्षा, स्वास्थ्य, बैंक तथा वित्तीय क्षेत्रसहितको सेवा उद्योगमा पुरानै सीमित घरानाहरूको नियन्त्रण बढ्दै गयो । बेचिएका उद्योग र संस्थानहरूबाट शासकहरूले सानो हिस्सा कमिसनमा लिए र त्यो क्षेत्र पूरै डुबाउने खेल सफल भयो । हरेक दल र त्यसको नेतृत्वलाई उही पुँजीपति घरानाले खरिद गर्ने, राजनीतिक हैसियत किन्ने, नीतिनिर्णयमा प्रभावित गर्ने एवं राज्यका स्रोत र नीतिको दोहन गरेर नाफा कमाउने क्रोनी पुँजीपति वर्गको उत्थान भयो । केहीले मात्र मिहिनेतपूर्वक उद्योगव्यापार गरेर आफ्नो हैसियत उठाए । राज्यका अंगहरू, राजनीतिक नेतृत्व, प्रहरी तथा ठेक्कापट्टा गर्ने र कमिसनको खेती गर्नेहरूको परजीवी वर्ग विकास भयो । परिणामतः औद्योगिक पुँजीवादको विकास अवरुद्ध भयो । युवाहरू रोजगारीका लागि नजिकका नवोदित पुँजीवादी महानगरमा बसाइँ जाने र देशमा कृषि तथा औद्योगिक क्षेत्र दुवैमा उत्पादनशील श्रमको अभाव हुने अवस्था उब्जियो । (अ)निर्वाहमुखी कृषिबाट मध्यम तथा साना किसानहरू र उनीहरूसँगै गरिब तथा भूमिहीन किसानहरू बाहिरिने क्रम बढ्दै गयो । फलतः राष्ट्रिय अर्थतन्त्रमा उद्योग र कृषिको योगदान तीव्र रूपमा घट्यो । यसबीच राम्रो भएको भनेका सडक पूर्वाधार, विद्युतीकरण, सञ्चार, केही सिमेन्ट उद्योगको विकास, पर्यटन र सहरीकरण हुन् । यी क्षेत्रले अझै पनि थप उत्पादनमूलक उद्योग फस्टाउने गरी वातावरण बन्न सहयोग गरिसकेका चाहिँ छैनन् । सेवा क्षेत्रको रोजगारीको ठूलो हिस्सा खुद्रा व्यापार र एउटा परिवारलाई मात्र रोजगारी दिने व्यवसायले धानेको छ ।संकटका अनेक हाँगा छन् । आर्थिक मन्दी छाएको छ । आर्थिक वृद्धिदर लगातार ओरालो लागेको छ । मागमा आएको कमीका कारण आयातआधारित राजस्व खस्केको छ । साधारण खर्च धान्ने आयस्ता सरकारसँग छैन । पसलहरू बन्द छन् । घरसटरहरू खाली छन् । सेयर बजार ओरालो लागेर हजारौंको लगानी डुबेको छ । घरजग्गा कारोबार घटेको छ । विदेश जाने क्रम कत्ति घटेको छैन । धेरै सार्वजनिक विद्यालयहरू केही सीमित मानिसलाई रोजगारी दिन मात्र खुलेका जस्ता छन् । महँगी बढिरहेको छ । बेरोजगार हुनु र महँगी बढ्नुले संकट भान्सासम्म प्रवेश गरेको छ । समग्रमा, माग र आपूर्ति दुवै खुम्चिँदै छन् । तत्काल यसमा सुधारका संकेतहरू छैनन् । ६० प्रतिशत जनसंख्यालाई रोजगारी दिने कृषि क्षेत्रले जीडीपीमा २३ प्रतिशत मात्र योगदान दिन थालेपछि कृषिको संकट यसै बुझ्न सकिन्छ । र, बैंकहरूले नाफा कमाउने र सीमित घरानाको सम्पत्ति बढ्ने क्रम पनि सँगै चलिरहेको छ ।यी संकटका संरचनागत कारण छन् । यस्ता संरचनागत कारणमाथि हस्तक्षेप नगर्ने हो भने हामी थप ओरालो लाग्नेछौं । प्रस्ट औद्योगिक नीतिहरूसहित वैदेशिक लगानी भित्रिने गरी वस्तु उत्पादन तथा सेवा उद्योगहरूलाई प्रोत्साहन नगर्ने हो भने हामी उपलब्ध जनशक्ति र प्राकृतिक स्रोतको उपयोग गरेर स्वतन्त्र अर्थतन्त्र निर्माण गर्न र भारत तथा चीनका आर्थिक विकासका नकारात्मक असरको सामना गर्न असफल हुनेछौं । दुई ठूला अर्थतन्त्रबीच हाम्रा जेजति रणनीतिक र भूराजनीतिक लाभका क्षेत्र छन्, तुलनात्मक लाभका जेजस्ता सम्भावना छन्, तिनको उपयोग गर्न असफल भयौं भने, एक समय चैतन्य मिश्र र बाबुराम भट्टराईहरूले भन्ने गरेजस्तो, हाम्रो अर्थतन्त्र दुईमध्ये एउटा देशमा सबमर्ज हुने जोखिम रहन्छ । भारतले पछिल्लो समय ऊर्जा क्षेत्रमा गरिरहेको लगानी र चीनसँग बेल्ट एन्ड रोड परियोजना अघि बढाउन गरिएको ढिलाइले एउटा जोखिमपूर्ण भविष्यतिर अहिले नै संकेत गर्छन् । यसको सहज उत्तर दिन उदारवादी र वामपन्थीहरू दुवै असफल भए ।यही कारण घरपरिवारसम्म असन्तोष फैलिएको छ । समाजमा दिशाहीनता छ । परम्परागत राजनीतिक दलहरूले उत्तर दिन नसकेका प्रश्नहरू लिएरै आम नागरिकले नयाँ दल र तिनका नेताहरूलाई पछ्याएका छन् । कहाँ चुके त लिबरल र लेफ्टहरू ? उत्तर सामान्य छ न उनीहरू उदारवादतिर प्रतिबद्ध देखिए न त निष्ठाका साथ वामपन्थी कार्यसूची बोक्न तत्पर रहे । उनीहरूले सामाजिक न्याय र बजार अर्थतन्त्रबीच समन्वय गरेर दलाल या क्रोनी पुँजीवादलाई निषेध गर्न सक्थे । उत्पादनको व्यापक पछौटेपनबाट कृषिलाई मुक्त गर्न र भूमिको असमान वितरण तथा असमान भूमि सम्बन्ध तोड्न सक्थे । भ्रष्टाचार घटाउन सक्थे । सेवा प्रवाहलाई प्रभावकारी बनाउन सक्थे । शिक्षालाई उत्पादनसित गाँस्ने गरी नयाँ नीतिहरू लागू गर्न सक्थे । सार्वजनिक स्वास्थ्यसेवालाई बलियो बनाउन सम्भव थियो । पूर्वाधारका क्षेत्रलाई औद्योगिकीकरणसँग जोड्न सक्थे । संघीयतालाई बलियो बनाउन प्रदेशहरूलाई सहजीकरण गर्न सक्थे । स्थानीय तहलाई थप बलियो बनाउन सक्थे । निजामती कर्मचारी ऐन, शिक्षा सम्बन्धी ऐन, प्रहरी सम्बन्धी ऐन नबनेकाले अहिले पनि संविधानको पूर्ण पालना भएको छैन । प्रदेशहरू प्रभावकारी भएका छैनन् । यही असफलतामाथि टेकेर संघीयता, प्रदेशहरू, समावेशी र समानुपातिक प्रतिनिधित्व एवं धर्मनिरपेक्षताका विपक्षमा एउटा जबर्जस्त भाष्य स्थापित गरिँदै छ । तर उदारवादी र वामपन्थीहरूले यसको प्रतिवाद गर्न सकेका छैनन् । उनीहरूसँग एउटै विकल्प छ संविधानको भावनालाई अक्षरशः लागू गर्नु, राज्यका अंग र संस्थाहरूको दलीयकरण अन्त गर्नु, औद्योगिक पुँजीको निर्बाध विकास गर्ने वातावरण बनाउनु र किसानहितको रक्षा गर्न राज्य अग्रसर रहनु । बाँकी जेजे भनिन्छन्, ती बकवास हुन् र जनतालाई छल्ने तिकडम मात्र हुन् । २००७ सालअघिदेखि थालिएको र २०४७ सालमा व्यवहारमा परिणत भएको लेफ्टलिबरल प्रोजेक्टको यो असफलताबाट माथि उत्रने र समाजलाई बाटो देखाउने काममा यी दलहरू असफल भए भने समाजले दक्षिणपन्थी फासीवादको बाटो लिन्छ । यसको प्रतिविम्ब स्थानीय र संघीय निर्वाचनमा देखिएकै छ । एमालेमा यस्तो विचार जबर्जस्त रूपमा बसेको छ भन्ने कुरा बलियो राष्ट्रिय शक्तिको निर्माण गर्ने उसको नाराले पनि देखाएको छ । लोकतन्त्रमा सबै शक्ति राष्ट्रिय हुन्, कुनैले आफूलाई बलियो राष्ट्रिय शक्ति भनेर उभ्याउनु प्रकारान्तरले वामपन्थ र उदारवाद दुवैको निषेध हो, दक्षिणपन्थी विचार हो । अहिले स्थापित गरिँदै गएको लोकप्रियतावादी मतले धार्मिक अतिवाद, अन्धराष्ट्रवाद, अतीतमोह या जातीय श्रेष्ठता, क्षेत्रीय श्रेष्ठता, सभ्यताको श्रेष्ठताको दाबी गर्छ । यो दक्षिणपन्थी राजनीतिकै अभिव्यक्ति हो । उदारवादी र वामपन्थीहरूले राष्ट्रिय समस्याहरूमाथिको बहसलाई बाटो देखाउन सकेनन् भने दक्षिणपन्थीहरूकै दबाब बढ्ने हो । यो नेपालका उदारवादी र वामपन्थीहरूलाई चेतावनी पनि हो ।"
संघीय बजेटमा टुक्रे योजना नसमेटिऊन्,"नेपालमा सरकार र सार्वजनिक पदमा बस्नेहरूका कार्यशैलीदेखि मनोवृत्तिसम्म अझै संघीयताअनुकूल हुन नसकेका उदाहरण अनेकन् छन् । तिनैमध्ये एउटा हो विभिन्न तहका जनप्रतिनिधिहरूले मसिना योजनाहरूका लागि पनि संघीय सरकारसित बजेट माग्नु, र संघले पनि आफ्नो बजेटमा त्यस्ता टुक्रे कार्यक्रमहरूलाई रकम विनियोजन गर्नु । अहिल्यै पनि आगामी बजेटमा आफ्ना गाउँठाउँका लागि ससाना विकास आयोजना माग्न जनप्रतिनिधिहरू सिंहदरबार धाइरहेका छन् । भनसुनको मनसुन सदाबहार चल्ने देशमा पहुँचवालाहरूले जहाँ पाइन्छ त्यहाँ बजेट माग्नु अनौठो होइन । तर संघीय सरकारले भने संघीयताकै मर्मप्रतिकूल हुने गरी मसिना योजनाहरूमा बजेट छर्नु हुँदैन । साह्रै साना आयोजनाका हकमा त संघले मात्र होइन, प्रदेशले पनि रकम विनियोजन गर्नु हुँदैन । ससाना विकासनिर्माणका काम स्थानीय सरकारले नै गर्ने हो । संघ र प्रदेशले यसका निम्ति पालिकाहरूलाई स्रोतसाधनले सबल तुल्याउनचाहिं सघाउनुपर्छ, आफैं बजेट छरेर प्रतिस्पर्धा गर्नु हुँदैन । भौतिक पूर्वाधार तथा यातायात मन्त्रालयमा वैशाख लागेदेखि नै सुरु भएको बजेट माग्नेको भीड अझै घटेको छैन । संघीय मन्त्री र सांसद, प्रदेशका मन्त्री र सभा सदस्य मात्र होइन, पालिकाका प्रमुखउपप्रमुखहरू पनि आफ्नो क्षेत्रमा योजना माग्ने दौडधुपमा छन् । उनीहरूले मागेका यस्ता योजना नै ५ हजारभन्दा बढी छन् । क्रमागत योजना र ठूला गौरवका योजनाको बजेटिङको काम अन्तिम चरणमा हुँदा उनीहरूले मन्त्रालयका सचिव र मन्त्रीलाई भेटेर दबाब बढाइरहेका छन् । चालु आर्थिक वर्षमा १ खर्ब ६७ अर्ब रुपैयाँ बजेट पाएको मन्त्रालयले आगामी आर्थिक वर्षका लागि १ खर्ब १३ अर्ब रुपैयाँको मात्र अधिकतम सीमा पाएको छ । यस्तोमा मन्त्रालयलाई माग धान्न मुस्किल छ । यसै पनि राजस्व संकलनदेखि आर्थिक वृद्धिसम्म संकुचित भएकाले बजेटको अधिकतम सीमा नै अघिल्लो वर्ष भन्दा ५५ अर्ब रुपैयाँले कम छ, त्यसमाथि बजेट पर्याप्त नै हुन्थ्यो भने पनि त्यसलाई अर्थपूर्ण र संघीयता अनुकूलको प्रयोजनका निम्ति मात्र छुट्याइनुपर्छ । पहुँचवालाहरूको मन राख्न र भोटको राजनीतिलाई केन्द्रमा राखेर खुद्रे योजनालाई पनि संघीय बजेटमै समेटियो भने न देश विकास सम्भव हुन्छ, न संघीयताको जगेर्ना नै ।जसरी सरकारका कार्यक्षेत्रहरू विभाजित छन्, सोही अनुरूप संघ, प्रदेश र स्थानीय तहका बजेटयोजनाहरूको आकार एवं प्रकृतिमा फरक हुन जरुरी छ । दोहोरोतेहरोपनको अन्त्यका लागि मात्र होइन, तहपिच्छेकै सरकारका अधिकारक्षेत्रको संरक्षण र संघीयताको विकासका लागि पनि यो पक्षमा ध्यान दिनुपर्छ । राजनीतिज्ञहरूले काठमाडौं धाएर बजेटमा ससाना योजना पार्ने प्रवृत्तिकै कारण एक लाख रुपैयाँको योजना माग्न पनि सिंहदरबार धाउनुपर्ने यो कस्तो संघीयता भन्ने प्रश्न व्यापक छ । र, यसले गाउँगाउँमा सिंहदरबार भन्ने नारालाई पनि अर्थहीनजस्तो बनाएको छ । त्यसैले, संघीयताको भविष्यका निम्ति घातक हुन सक्ने यो प्रवृत्तिमा पूर्णविराम लगाउन आवश्यक छ । संघ र प्रदेश दुवैले खुद्रे योजनामा बजेट नछर्ने हो भने त्यसबाट एक त ठोस परियोजनाका लागि रकम अभाव हुँदैन । र दोस्रो, स्थानीय तहलाई दिने वित्तीय अनुदानको मात्रा पनि बढाउन सकिन्छ, जसबाट उक्त तहले आफ्नो आवश्यकता एवं जनताका माग बमोजिमका कार्यक्रमहरू लागू गर्न सक्छ । तेस्रो, यसले मुलुकमा हुने आम निर्वाचनको प्रतिस्पर्धालाई पनि संसदीय चरित्रअनुकूल बनाउन मद्दत पुर्याउँछ । यसबाट संघीय संसद् वा प्रदेशसभाको उम्मेदवारले पनि पालिका प्रमुख, उपप्रमुख र वडाअध्यक्ष वा सदस्यजस्तो धारो, चौतारो, टोलका सडकपेटी बनाइदिने वाचा गर्दै भोट माग्नुपर्ने दुरवस्थाको अन्त्य गर्न पनि सघाउ पुग्छÙ उम्मेदवारहरू चुनाव जितेपछि कानुन निर्माण लगायत आफ्नो वास्तविक दायित्व भुलेर विकास सहयोग माग्न विभिन्न मन्त्रालय र योजना आयोग धाउनुपर्ने अवस्था नरहन सक्छ । र समग्रमा, यी सबै परिणामहरूको योगले संघीयतालाई बलियो बनाउँछ । तसर्थ, बजेट विनियोजन गर्दा स्रोतले धान्छ या धान्दैन भनेर हेर्न जति जरुरी छ, त्यत्तिकै आवश्यक छ संघीयताअनुकूल हुने गरी योजनाको संगति मिलाउनु पनि । अतः, ठूला बजेटका योजना मात्र संघले आफूसित राख्नुपर्छ । मझौला बजेटका योजना प्रदेशलाई दिएर साना योजना स्थानीय तहहरूलाई नै छाड्नुपर्छ । र, विगतमा जस्तो प्रदेश र स्थानीय तहमा वित्तीय हस्तान्तरण भैसकेका योजनाहरू पुनः संघमै फर्काउने गल्ती पनि यस पालि दोहोरिनु हुन्न । कार्यक्षेत्र र क्षमता अनुसारका योजनाहरूको संगतिपूर्ण बाँडफाँट भयो भने आफूले सञ्चालन गर्ने ठूला एवं राष्ट्रिय महत्त्वका योजनालाई समयमै सक्न पनि संघले आफ्नो ध्यान केन्द्रित गर्न सक्छ । त्यसैले, संघीय सरकार बजेटमार्फत प्रदेश र स्थानीय तहको अधिकारक्षेत्रभित्र नपस्नु नै सबै दृष्टिकोणबाट उत्तम हुन्छ ।"
संस्कृत पाठ्यपुस्तकप्रति किन सधैं उपेक्षा ?,"२०८० सालको नयाँ शैक्षिक सत्र प्रारम्भ भइसकेको छ । नयाँ सत्रको सुरुआत निकै नयाँ लाग्छ शिक्षक, विद्यार्थी र समग्र विद्यालयलाई पनि । विद्यार्थीमा नयाँ जोस, गुरुहरूमा उत्साह र नवीन चेतना, विद्यालयमा नयाँ विद्यार्थी प्रवेशको माहोल । यसै गरी सुरु हुन्छन् नयाँ सत्रहरू । यसपालि पनि नयाँ सत्रको पढाइ धमाधम चलिरहेको छ । विगतमा दूरदराजका विद्यालयहरूमा पाठ्यपुस्तक नपुग्दै वार्षिक परीक्षा दिनुपरेका समाचार आउँथे । यसपालि पढाइ प्रारम्भ नहुँदै पुस्तकहरू पुगेका समाचार आए । नेताहरूले राजनीति गर्ने ठाउँ पाए, कर्मचारीले नाक ठूलो बनाए । तर विडम्बना राजधानीकै केही विद्यालयहरू अहिलेसम्म पाठ्यपुस्तकको अभावमा के पढाउने भन्ने अन्योलमा छन् । यो व्यथा हो संस्कृत गुरुकुल अन्तर्गतको पाठ्यक्रम पढाइ हुने संस्कृत विद्यालय र गुरुकुलहरूको । अरू पाठ्यपुस्तक समयमा नै प्राप्त भए पनि दुई शैक्षिक सत्र बितिसक्दा पनि विद्यार्थीहरूले संस्कृत विषयका पाठ्यपुस्तकहरूको अनुहार देख्न पाएका छैन् । २०८९ सालमा नै फेरिएको भनिएको कक्षा ६ को संस्कृत भाषा र कक्षा ९ को संस्कृत भाषा व्याकरणको पाठ्यपुस्तक, त्यसै गरी २०८० मा परिवर्तन भएर आउनुपर्ने कक्षा ७ को संस्कृत भाषा र कक्षा १० को संस्कृत भाषा व्याकरण लगायत अन्य संस्कृत विषयका पाठ्यपुस्तकहरू अहिलेसम्म पनि बजारमा पाउन सकिएको छैन । पाठ्यक्रमका कर्मचारीहरूसँग सम्पर्क गर्दा पाठ्यपुस्तक नछापिएको मात्रै नभएर लेख्दै नलेखिएको बुझिएको छ । विगत वर्षहरूमा पनि पाठ्यक्रम विकास केन्द्रले नछापेर कर्मकाण्ड लगायतका केही पाठ्यपुस्तकहरू महँगो शुल्कमा फोटोकपी गरेर पढ्नुपर्ने बाध्यता थियो । अहिले नयाँ पाठ्यक्रम लागू भएपछि कुनै पुस्तक नै प्रकाशित नभएकाले विद्यालय र विद्यार्थीसँग कुनै विकल्प नै छैन । यो पाठ्यक्रम अन्तर्गत रहेर पठनपाठन हुने परम्परागत धारका १ सय ५० भन्दा बढी विद्यालयहरू देशभरिमा रहेका छन् । यी सबै विद्यालयका शिक्षक र विद्यार्थी अहिले कहाँबाट के पढ्न सुरु गर्ने भन्ने अन्योलमा छन् । यो अन्योल कहिलेसम्म झेल्नुपर्ने हो ? शिक्षाजस्तो संवेदनशील विषयमा अधिकार प्राप्त पाठ्यक्रम विकास केन्द्रजस्ता निकायको लापरबाहीले यी कलिला विद्यार्थीहरूको मस्तिष्कमा कस्तो असर पर्ला ? अनि यिनीहरूले कस्तो भविष्यको कल्पना गर्लान् ? सम्बन्धित निकायले तत्कालै यो अति संवेदनशील समस्याको समाधान गरोस् । यसरी यी बालमस्तिष्कमाथि खेलबाड गर्नु अपराध हो । चेतना भया । नवराज घिमिरे, काठमाडौं अहिले देशका धेरै सामुदायिक विद्यालयहरूले अंग्रेजीमा मात्र पढाउने गर्छन् । नेपाली भाषामा पढाउँदा सिकाइ उपलब्धि हासिल नहुने, अंग्रेजीमा पढाउँदाचाहिँ हासिल हुने यो कस्तो अचम्मको कुरा छ । नेपाली भाषाप्रतिको यो अवमूल्यन कत्तिको न्यायोचित छ ? नेपाली भाषाविज्ञहरू पनि यस विषयमा बोलेको पाइँदैन । प्रस्ट छ, तैं चुप मै चुप को स्थिति छ । नेपाली भाषा अवमूल्यन नगरौं । सरकारले सबै देशभरका सामुदायिक विद्यालयमा पठनपाठनको माध्यम भाषा नेपाली बनाउनुपर्छ । सिकाइ उपलब्धि हासिल गर्न ठोस कार्ययोजना बनाउन आवश्यक छ । पर्वत सञ्जेल, धरान१७, सुनसरी"
अर्थमन्त्रीलाई सुझाव,"गोपाल पोखरेल विवश, लाजिम्पाट, काठमाडौं"
मेरो विचार,"रामकृष्ण पराजुली, लामोसाँघु, सिन्धुपाल्चोक"
ओलीदेउवा कार्यकालमा लागेको दाग,ट्वीटर:
यसरी भित्र्याउन सकिन्छ २० लाख पर्यटक,"सरकारले समयसमयमा पयर्टक भित्र्याउने महत्त्वाकांक्षी लक्ष्य प्रस्तुत गर्दै आएको छ । सन् २०२० लाई भ्रमण वर्ष बनाउने भन्दै २० लाख पर्यटक भित्र्याउने लक्ष्य प्रस्तुत गरेपछि पछिल्ला दिनमा यही २० लाखको आँकडा पर्यटन क्षेत्रमा टकिङ प्वाइन्ट हुन थालेको छ । सन् २०१९ का तुलनामा २०२० मा विदेशी पर्यटक आगमनको ८० प्रतिशतले घटेर २ लाख ३० हजार ८२ मा सीमित भयो । कोभिड महामारीको असर २०२१ मा पनि देखियो । २०२१ मा अघिल्लो वर्षका तुलनामा पर्यटक संख्या ३४ दशमलव ८७ प्रतिशतले घट्यो भने २०१९ का तुलनामा ८७ प्रतिशतले । यद्यपि २०२२ मा यसमा सुधार देखिएको छ । सरकारले सन् २०२३ देखि २०३३ सम्मलाई नेपाल भ्रमण दशकका रूपमा मनाउने योजना अनुरूप नेपाल पर्यटन दशकको रणनीतिक कार्ययोजना सार्वजनिक गरेको छ । कार्ययोजनामा २०३२ सम्ममा वार्षिक ३५ लाख विदेशी पर्यटक पुर्याउने लक्ष्य लिइएको छ भने सोही अवधिमा पर्यटन क्षेत्रमा थप १० लाख नयाँ रोजगारी सृजना गर्ने योजना छ । दशक कार्ययोजना अन्तर्गत देशैभरि बहुपक्षीय पूर्वाधारको विकास गर्ने, पर्यटन क्षेत्रको पुनरुत्थान गर्दै २०२४ सम्म पर्यटक आगमनलाई २०१९ को पूर्ववत् अवस्थामा पुर्याउने लक्ष्य लिइएको छ ।पर्यटक आगमनमा प्रतिवर्ष १५ प्रतिशतको वृद्धि गरी वार्षिक ३५ लाख पर्यटक भित्र्याउने सरकारी लक्ष्य छ । यसका साथै प्रतिपर्यटक प्रतिनिधि खर्च ४८ अमेरिकी डलरबाट १ सय २५ पुर्याउनुका साथै देशको कुल गार्हस्थ्य उत्पादनमा पर्यटनको योगदानलाई १० प्रतिशतसम्म पुर्याउने पनि सरकारले बताएको छ । सरकारी लक्ष्य जेजस्तो भए पनि पर्यटनविज्ञहरूले २० लाखको आँकडालाई नै महत्त्वाकांक्षी मान्ने गरेका छन् । किनकि पछिल्लो वर्ष सबैभन्दा धेरै पर्यटक आएको भनेको ११ लाख हो । यसमा ९ लाख थपेर २० पुर्याउन रातारात सकिने होइन, तर असम्भव भने छैन । अहिले पनि सरकारले सम्भावित पर्यटक पहिचान गरेर तिनलाई नेपाल आगमनका लागि प्रेरित गर्ने हो भने वार्षिक २० लाख पर्यटक भित्र्याउने सकिन्छ । यसका लागि सरकारले धेरै टाढा पनि जानुपर्दैन । बुँदागत रूपमा हेर्दा नेपालले निम्न पक्षमा ध्यान दिने हो भने यो लक्ष्य सजिलै प्राप्त गर्न सकिन्छ । चीन, भारत र बंगलादेशमा अर्जुनदृष्टिसन् १८०० देखि १९५० को समयमा बाहेक एसिया विश्व अर्थ व्यवस्थामा सदाकाल प्रगतिपथमा रहेको वकालत गर्नेमा आर्थिक इतिहासकार इम्मानुएल वालेस्टाइन पहिलो नम्बरमा आउँछन् । युरोप र अमेरिकाले एसियाको गरिबीलाई मजाक बनाइरहँदा वालेस्टाइन नै त्यस्ता विद्वान् थिए जसले १९६० पछि एसिया विश्व अर्थव्यवस्थाको केन्द्रमा रहने भविष्यवाणी गरेका थिए । नभन्दै यसको ४० वर्षपछि एसिया आर्थिक वृद्धिदरमा पश्चिमभन्दा अगाडि आयो अनि अहिले चीन र भारतलाई विश्व अर्थ व्यवस्थाका प्रमुख खेलाडी मान्ने अवस्था आएको छ । चीन र भारतले दुई अंकको वृद्धिदर कायम राख्दा यसबाट लाभान्वित हुने देशमा नेपाल पनि पर्छ । किनकि दुवै देशका सीमा नेपालसँग जोडिन्छन् । जल, थल, पैदल हरेक मार्गबाट आवागमन सजिलो छ । अब यो आर्थिक वृद्धिदरको खेलमा बंगलादेश पनि जोडिएको छ । कोभिड महामारीबीच पनि बंगलादेशको आर्थिक वृद्धिदर रोकिएको छैन र यसको १६ करोडको जनसंख्या नेपालको पर्यटनलाई गति दिन पर्याप्त रूपमा सक्षम छ । हिजोका दिनमा बंगलादेश धेरै देशबाट सामान निर्यात गर्नेमा पर्थ्यो । नेपालबाट पनि पोल्ट्री सम्बन्धी सामान बंगलादेशले लैजान्थ्यो तर ऊ आज आफैं निर्यात गर्ने भइसकेको छ । लुगा उद्योगका लागि त बंगलादेश एसियाकै बाँकी देशहरूभन्दा अगाडि छ । यो हिसाबले नेपालले छरछिमेकमा रहेका भीमकाय जनसंख्या भएका तीन देशलाई नेपाल निम्त्याउने वातावरण बनाउन सक्छ जुन आजका दिनमा रत्तीभर पनि भएको छैन । भारत र चीनबाट आउने पर्यटकको सम्भावनाबारे प्रशस्त चर्चा भएको छ । त्यसैले नेपालले सम्भावित पर्यटकका रूपमा बंगलादेशलाई लक्षित गर्नु अहिलेको आवश्यकता हो । बंगलादेशका मानिस नेपाल प्रकृतिको रसास्वादन गर्न आउने वास्तविकता तथ्यांकहरूले देखाउँछन् । तर दुःखको कुरा, यो संख्या उल्लेख्य छैन । यसमा कुरियरको समस्या मुख्य हो । कुरियर सेवामा सहजता पर्यटकका लागि आधारभूत संरचना र सजिलो आवागमन पूर्वसर्त हुन् । यात्रा, खानपान र बसोबास सजिलो भयो भने यात्रुहरू नयाँ गन्तव्यमा पनि निर्धक्क जान रुचाउँछन् । तर नेपाल सरकारले यो आधारभूत मर्म बुझ्न सकेको छैन । बुझे पनि त्यसमा केन्द्रित हुन सकेको छैन । घुम्नै भनेर निस्किने पर्यटकको पहिलो प्राथमिकता हवाईजहाज हुने गर्छ । त्यसैले नेपाल सरकारले कुरियर सेवालाई चुस्त बनाउनुको विकल्प छैन ।केही समयपहिले बंगलादेश र नेपालबीच दैनिक वा साप्ताहिक रूपमा तीनचारवटा जहाजले उडान भर्थे । अहिले यो संख्या झरेर दुइटामा सीमित भएको छ । अहिले विमान बंगलादेश र यदाकदा हिमालय एयरलाइन्स नेपालबंगलादेशबीच उडान भर्छन् । यदी बंगलादेशी पर्यटक नेपाल भित्र्याउने हो भने हवाई सेवालाई घनीभूत तुल्याउनुको विकल्प हुन्न । यसमा जोडिएर आउने कुरा टिकटदरको पनि छ । बंगलादेशबाट नेपाल आउन हवाईजहाजमा एउटा यात्रुले २८ हजार टाका तिर्नुपर्छ । जबकि उसले थाइल्यान्ड जानका लागि २२ हजार टाका तिरे पुग्छ । बाँकी ६ हजारले उसलाई थाइल्यान्डमा धेरै कुरा गर्न पुग्छ । त्यसैले नेपालले पर्यटकको ट्रेन्ड हेरेर हवाई भाडादरमा पुनर्विचार गर्न जरुरी छ । बंगलादेशबाट स्थलमार्गबाट पनि पर्यटक भित्र्याउन सकिन्छ । यसका लागि भारतको ट्रान्जिट भिसा लिनुपर्ने झन्झट उनीहरूसामु छ । त्यसैले नेपालले यो झन्झटलाई भारतसँग छलफल गरेर सहजीकरण गरिदिने हो भने बंगलादेशी पर्यटकलाई आकर्षित गर्न सकिन्छ । नेपालमा आउने कुल पर्यटकमा भारतीय र चिनियाँको हिस्सा क्रमशः पहिलो र दोस्रो स्थानमा छ । तथ्यांक अनुसार भारतबाट प्रत्येक वर्ष करिब ८० लाख पर्यटक र चीनबाट प्रत्येक वर्ष १५ करोडभन्दा बढी पर्यटक विभिन्न देशमा घुम्न निस्कने गरेका छन् । तीमध्ये २ प्रतिशतलाई मात्रै नेपाल ल्याउन सक्ने हो भने ३० लाखभन्दा बढी पर्यटक प्रत्येक वर्ष आउने विज्ञहरूको भनाइ छ ।तर यो प्रतिशत भित्र्याउन नेपालमा कुरियर सेवासँगै पूर्वाधार निर्माणमा चिन्तनशील लगानी गर्न जरुरी छ । किनकि नेपालले नयाँनयाँ पर्यटकीय गन्तव्य पहिचान गरेर तिनमा पूर्वाधार निर्माणको काम गर्न सकेको छैन । जस्तो कि, कर्णालीको उदाहरण लिऔं । कर्णालीमा रारा ताल, बडी मालिका, शे फोक्सुन्डो, सिञ्जा उपत्यका आदि अनेकौं पर्यटकीय महत्त्वका ठाउँ छन् । डोल्पा, कञ्चनजंघाजस्ता गन्तव्यको पनि प्रचार गर्न जरुरी छ । पर्यटकलाई त्यहाँ पुग्न न सुलभ हवाई सेवा छ न बाटो र गाडी । अझ नेपालले हवाई भाडामा नेपाली र विदेशीलाई फरकफरक भाडादर कायम गरेको छ । यसले पर्यटकको सुदूरपश्चिमको घुमघाम महँगो बनाएको छ ।२०७२ सालको भूकम्पअघि पर्यटन व्यवसायीहरू नेपालमा चिनियाँ पर्यटकको आगमनले स्वर्णिम दिनको परिकल्पना गर्न थालेका थिए । चिनियाँकै कारण होटलमा लगानी बढेको थियो । सन् २०११ को भ्रमण वर्षपछि यसरी चिनियाँ पर्यटकको संख्या बढेको थियो । तर नेपालले पछिल्ला दिनमा चिनियाँ पर्यटक उल्लेख्य रूपमा गुमाएको छ । त्यसैले नेपालले चिनियाँ पर्यटक भित्र्याउने हो भने ती लक्षित प्रचारका गतिविधि गर्नु वाञ्छनीय हुन्छ । यसका लागि सरकारले युरोप, क्यानडा, अमेरिका आदि विकसित देशमा प्रचारका नाममा कनिका छर्नुभन्दा सम्भावित पर्यटकलाई नेपाल बोलाउने र खर्च गराउने वातावरण बनाउनुपर्छ । महँगो टिकटमा अमेरिका वा क्यानडाबाट आउने यात्रुले भन्दा सस्तो खर्चमा भारत वा चीनबाट आउनेले पुग्दो खर्च गर्छन् । नेपालले २० लाख पर्यटक भित्र्याउने लक्ष्य सम्पन्न गर्न सरकारले मुख्यतः दुइटा कुरालाई गम्भीरतापूर्वक लिनुपर्छ । पहिलो त कुरियर सेवा नै हो । नेपालको ध्वजावाहक नेपाल एयरलाइन्सले नाफामुखी भएर हैन कि सेवामुखी भएर यसलाई सम्बोधन गर्नुपर्छ । चीन, बंगलादेश र भारतमा क्षणिक नाफाघाटा हेरेर हैन कि दीर्घकालीन फाइदा हेरेर कुरियर सेवाको संख्या बढाउनुपर्छ । नेपालको ध्वजावाहकले गन्तव्य प्रचार गर्ने हिसाबले पनि सोच्नुपर्छ । योसँगै नेपाल एयरलाइन्सले काठमाडौंबाहेक पोखरा र भैरहवाबाट पनि अन्तर्राष्ट्रिय उडान गर्न जरुरी छ । किनकि पर्यटन सबल हुँदा नेपालले चोखो डलर प्राप्त गर्छ र यसले विदेशी मुद्रा सञ्चितिमा प्रत्यक्ष योगदान गर्छ । पर्यटन बलियो हुँदा प्रत्यक्ष र अप्रत्यक्ष रूपमा रोजगारी, अवसर र लगानीको वातावरण पनि बन्छ । नेपाल पर्यटन बोर्डको पुनःसंरचना सरकार र नेपाल पर्यटन बोर्डले तदारुकता देखाउने भने बर्सेनि २० लाख पर्यटक नेपाल बोलाउने लक्ष्य उति महँगो हैन । तर यसका लागि पर्यटन बोर्डले मन्दिर, पाटी, पौवा निर्माणमा बजेट सक्नुभन्दा माथिका तीन गन्तव्यलाई प्राथमिकतामा राखेर घनीभूत प्रचार गर्नुपर्छ ।पर्यटन बोर्डको पहिलो कर्तव्य भनेकै अन्तर्राष्ट्रिय क्षेत्रमा देशका गन्तव्यको प्रचार गरेर पर्यटक लोभ्याउनु हो । यो काम गर्न बोर्डले पर्यटनकै क्षेत्रमा काम गरिरहेका संस्थासँग साझेदारी गर्नुपर्छ । तर बोर्डले पछिल्ला दिन निजी संघसंस्थासँग सहकार्य गरेर काम गर्न सकेको छैन । विगतका गतिविधि हेर्दा बोर्ड नेतृत्वले राजनीतिक दबाबमा पूर्वाधारका नाममा बिनायोजना बजेट खर्च गरेको देखिन्छ । पर्यटन विकासका लागि पूर्वाधार निर्माण आवश्यक छ, तर त्यसको पहिचान गर्ने र त्यस्ता पूर्वाधार बनाउन सरकारलाई अग्रसर गराउने दायित्व बोर्डको हो । आफैं बनाउन तम्सिने होइन । पर्यटनसँग सरोकार राख्ने मन्त्रालय र अन्य निकायलाई बाटो देखाउनुपर्ने बोर्ड मन्त्रालयको एउटा महाशाखाजस्तो भएर काम गरिरहेको धेरैको ठम्याइ छ । यही कारण अब यो बोर्डले काम गर्न सक्दैन । विगतमा अनेक आर्थिक अनियमितताको आरोपमा बोर्ड फसेको सर्वविदितै छ ।निजी क्षेत्रबाट नियुक्त भएका प्रमुख तथा बोर्ड सदस्यहरूले सरकार र निजी क्षेत्रबीच समन्वय, सहयोग र सहभागिताका लागि पुलको भूमिका निर्वाह गर्नुपर्नेमा बोर्ड नेतृत्व यस कुरामा कहिल्यै अग्रसर भएको पाइएको छैन । हवाई उड्डयनमा विद्यमान समस्या समाधान गरी अधिकतम विमानसेवाका उडानको वातावरण बनाउने, विभिन्न मन्त्रालयको नीतिगत निर्णयका कारण पर्यटन क्षेत्रमा परेका बाधा र समस्या पहिचान गरेर सरलीकृत बनाउने, समस्या समाधानमा सरकारलाई सुझाव दिने काममा केन्द्रित भएर अन्तर्राष्ट्रिय बजार प्रवर्द्धनमा सक्रिय भूमिका निर्वाह गर्नुपर्ने लगायतका काममा बोर्ड खट्नुपर्छ । पर्यटनलाई आर्थिक समृद्धिको आधार बनाउने हो बोर्डको संरचनामा व्यापक फेरबदल गर्नुपर्छ ।भण्डारी पर्यटन व्यवसायी हुन् ।"
अस्ट्रेलियाचीन सम्बन्ध सुधारको संकेत,"(अस्ट्रेलिया)अस्ट्रेलिया र चीनबीचको सम्बन्धमा चिसोपना आएको झन्डै ४ वर्ष बित्यो । कोरोना भाइरस उत्पत्तिको विषयमा अनुसन्धान गर्नुपर्ने आवाज अस्ट्रेलियाले उठाएपछि दुई देशबीचको तिक्तता झनै बढ्यो । झन्डै ३ वर्षसम्म द्विपक्षीय संवादसमेत हुन सकेन । पछिल्लो समय भने सम्बन्ध सुधारका लागि पहल सुरु भएको छ । हालै बेइजिङमा अस्ट्रेलियाका व्यापारमन्त्री डन फारलले चीनका आफ्ना समकक्षी वाङ वान्ताओसँग भेटवार्ता गरेपछि दुई देशको व्यापारिक सम्बन्धमा सुधार आउने अपेक्षा गरिएको छ । चीनले अस्ट्रेलियाबाट आयात खुलाउन लचकता देखाएको हो । अस्ट्रेलियाका लागि चीनका राजदूत झाओ क्वानले बिहीबार क्यानबेरामा पत्रकारसँगको संवादमा अस्ट्रेलियाबाट काठ आयातलाई निरन्तरता दिइने बताए । उनको यो अभिव्यक्तिपछि अन्य व्यावसायिक अवरोधहरूसमेत कम हुने अपेक्षा गरिएको छ । सन् २०२० देखि क्वारेन्टिनको कारण देखाउँदै चीनले अस्ट्रेलियाबाट मासु, जौ, वाइन र काठ आयातमा रोक लगाएको थियो । चीनले अन्य वस्तुको आयात खुलाउने विषयमा भने तत्काल कुनै उल्लेख गरेको छैन ।अस्ट्रेलियाका लागि चीन सबैभन्दा ठूलो व्यापारिक साझेदार हो । तर, उसले नै आयातमा कडाइ गरेपछि अस्ट्रेलिया अन्य बजार खोज्न बाध्य भएको थियो । अस्ट्रेलियाको वार्षिक निर्यातको ३२ प्रतिशत हिस्सा चीनतर्फ हुने गरेको तथ्यांक छ । सन् २०२२ मा अस्ट्रेलियाबाट १ सय २ बिलियन डलर बराबरको सामग्री चीन निर्यात भएको थियो । उक्त निर्यात अघिल्लो वर्षको तुलनामा झन्डै ३५ बिलियन डलर कम हो । अस्ट्रेलियाबाट मुख्य गरेर फलाम तथा खनिज, ग्यास, सुनलगायत वस्तु निर्यात हुने गरेका छन् । त्यस्तै वाइन, मासुलगायत वस्तुमा पनि चीन अस्ट्रेलियाली उत्पादकसँग निर्भर छ ।तर, आयातमा चीनको कडाइ र अन्य बजार पाउन समस्या भएपछि अस्ट्रेलियाले समस्या समाधानका लागि पटकपटक पहल गर्दै आएको छ । विदेशमन्त्री पेनी वाङले केही महिनाअघि चीनमा आफ्ना समकक्षीसँग भेटवार्ता पनि गरेकी थिइन् । तत्काल आयात नखुले पनि यस्ता उच्चस्तरीय भेटवार्ता हुनु सकारात्मक रहेको अस्ट्रेलियाका विज्ञले बताएका छन् । अर्कोतर्फ अस्ट्रेलियाले भारत र बेलायतसँग व्यापार सम्झौता पनि गरेको छ, जसले उसको उत्पादन चीनबाहेक अन्य बजारमा समेत निर्यातका लागि सहज हुने अपेक्षा गरिएको छ । चिनियाँ राजदूत क्वानले पत्रकार सम्मेलनमा अस्ट्रेलिया, अमेरिका र बेलायतबीचको सुरक्षासम्बन्धी सम्झौता अकस आवश्यक नभएको पनि प्रतिक्रिया दिए । उनले अकसमा खर्च गरिने रकम देशविकासमा लगाउन अस्ट्रेलियालाई सुझाव पनि दिए । अकस सम्झौताअन्तर्गत अस्ट्रेलियाले आफ्नो सुरक्षा क्षेत्र अझ दुरुस्त बनाउन आगामी ३ दशकको अवधिमा करिब २ सय ६८ खर्बदेखि ३ सय ६८ खर्ब डलर बराबरको अत्याधुनिक न्युक्लियर सबमरिन खरिद गर्नेछ । तर राजदूत क्वानले चीन अस्ट्रेलियाको लागि कहिल्यै चुनौती नभएको दाबी गर्दै भविष्यमा समेत कुनै चुनौतीका रूपमा नदेखिने बताए । उनले अस्ट्रेलियाली प्रधानमन्त्री एन्थोनी अल्बानिज र चिनियाँ राष्ट्रपति सी चीनफिङबीच उपयुक्त समयमा भेटघाट पनि हुने जानकारी दिए ।चीनले केही समयदेखि ट्रान्स प्यासिफक पार्टनरसिप (टीपीपी) मा आबद्ध हुने चाहना व्यक्त गरिरहेको छ । जसका लागि अस्ट्रेलियाको सहयोगको अपेक्षा गरेको छ । टीपीपी मा अस्ट्रेलियाका साथै क्यानडा, न्युजिल्यान्ड, सिंगापुर, जापानलगायतका ११ देश सहभागी छन् । राजदूत क्वानले दुई देशबीच यसबारेमा छलफल हुनुपर्ने उल्लेख गरेका छन् । अस्ट्रेलियाली अधिकारीहरूले भने चीनले निर्यात अवरोध हटाउनुपर्नेमा जोड दिएको अस्ट्रेलियाको सञ्चारमाध्यम एबीसीले जनाएको छ ।"
श्रीलंकाका पूर्वप्रधानमन्त्री राजपाक्षको यात्रा प्रतिबन्ध हट्यो,"कोलम्बो (राससएएनआई) श्रीलंकाको एक अदालतले पूर्वप्रधानमन्त्री महिन्दा राजपाक्षमाथि लगाइएको विदेश यात्राको प्रतिबन्ध खारेज गरेको छ । लंकन समाचार संस्था न्युज फर्स्टका अनुसार पूर्वप्रधानमन्त्री राजपाक्षसँगै सांसद रोहिता अबेगुनावर्देना, मन्त्री पवित्र वान्नियारच्ची र पूर्वप्रान्तीय परिषद् सदस्य कञ्चना जयरत्नेविरुद्धको यात्रा प्रतिबन्ध फोर्ट मजिस्ट्रेट अदालतले बुधबार हटाएको हो । गत वर्षको मे ९ मा कोलम्बोमा सरकारविरुद्ध भएको शान्तिपूर्ण विरोध प्रदर्शनमा घातक हमला गराएको अभियोगको अनुसन्धानलाई दृष्टिगत गरी राजपाक्षसहित अन्य व्यक्तिमाथि विदेशयात्राको प्रतिबन्ध लगाइएको थियो । अदालतको आदेश अध्यागमन अधिकारीसमक्ष पुर्याउने निर्देशन पनि न्यायालयले गरेको छ । सांसद मिलन जयथिलाकेसहित अन्य दुई जनामाथिको यात्रा प्रतिबन्धलाई भने अदालतले निरन्तरता दिएको छ । उक्त मुद्दाको सुनुवाइ भने पर सारिएको छ ।"
कर्नाटकको मुख्यमन्त्री बन्दै सिद्धारमैया,नयाँदिल्ली (एजेन्सी) भारतीय कंग्रेस पार्टीले सिद्धारमैयालाई कर्नाटकको मुख्यमन्त्री बनाउने भएको छ । बुधबार पार्टी अध्यक्ष मल्लिकार्जुन खड्गे र पूर्वअध्यक्ष राहुल गान्धीबीच लामो छलफलपछि सिद्धारमैयालाई मुख्यमन्त्री बनाउने निर्णय गरिएको हो । कर्नाटक विधानसभामा प्रचण्ड बहुमत प्राप्तपछि कंग्रेसबाट सिद्धारमैया र डीके शिवकुमारबीच मुख्यमन्त्री पदका लागि प्रतिस्पर्धा भएको थियो । शिवकुमार भने उपमुख्यमन्त्री बन्ने भारतीय सञ्चारमाध्यमले जनाएका छन् । कंग्रेसले मुख्यमन्त्री छान्ने जिम्मा पार्टीका केन्द्रीय अध्यक्ष खड्गेलाई दिएको थियो । मुख्यमन्त्रीका रूपमा सिद्धारमैयाले आउँदो शनिबार बेंगलुरुमा शपथ लिने तय भएको छ । अन्तिमसम्म दाबी नछाडेका शिवकुमारले आलोपालो नेतृत्वमा सहमति जनाएका हुन् ।
पाकिस्तानका कूटनीतिक कर्मचारीको तलब रोक्का,"इस्लामाबाद (राससएएनआई) पाकिस्तान सरकारले देशमा जारी आर्थिक संकटका कारण विदेशमा रहेका आफ्ना कूटनीतिक नियोग तथा राजदूतावासमा कार्यरत कर्मचारीको तलब रोकेको छ । कूटनीतिक कर्मचारीले दुई महिनादेखि तलब नपाएको, बिनापारिश्रमिक उनीहरूले इद मनाएको र बालबालिकाको विद्यालयको शुल्क तिर्नसमेत धौधौ भएको स्रोतलाई उद्धृत गर्दै पाकिस्तान टुडेले जनाएको छ । समयमा आफ्ना सन्तानको शुल्क नतिरे उनीहरू विद्यालयबाट निष्कासित हुन सक्ने चिन्ताले पनि कूटनीतिक कर्मचारीलाई पिरोलेको छ । पाकिस्तानको अर्थ मन्त्रालयले गत डिसेम्बरमा सबै कर्मचारीको तलब निकासा गरिएको दाबी गरे पनि मार्चको तलब प्राप्त नभएको कूटनीतिक नियोगका कर्मचारीले बताएका छन् । पाकिस्तानी विदेश मन्त्रालयले पनि समयमै तलब निकासा गर्न अर्थ मन्त्रालयका अधिकारीलाई अनुरोध गरेको छ । विदेश मन्त्रालयले आफ्नो बजेटबाट कूटनीतिक कर्मचारीलाई जनवरी र फेब्रुअरीको तलब हस्तान्तरण गरेको थियो । हालैको एक बैठकमा कूटनीतिक कर्मचारीले तलब नपाएको विषय उठेपछि अर्थमन्त्री इशाक दारले जवाफ दिनुपरेको थियो ।"
अर्थतन्त्रमा निजी क्षेत्रको योगदान ८१ प्रतिशत,"(काठमाडौं)नेपालको कुल गार्हस्थ्य उत्पादन (जीडीपी) मा निजी क्षेत्रको योगदान ८१५५ प्रतिशत रहेको एक अध्ययन प्रतिवेदनले देखाएको छ । नेपालमा निजी क्षेत्रको अवस्था: योगदान र अवरोध बारे नेपाल उद्योग वाणिज्य महासंघ र अन्तर्राष्ट्रिय वित्त निगम (आईएफसी) द्वारा गरिएको अध्ययन प्रतिवेदनले यस्तो देखाएको हो ।मुलुकको कुल रोजगारीमा निजी क्षेत्रले ८५६ प्रतिशत योगदान पुर्याएको पनि प्रतिवेदनको दाबी छ । यसकारण नेपालको अर्थतन्त्र विस्तारका लागि निजी क्षेत्रको भूमिका निकै महत्त्वपूर्ण रहेको प्रतिवेदनको निष्कर्ष छ । सन् १९८३ मा २८ हजार ६६० वटा उद्योग स्थापना भएकामा सन् २०१८ मा आइपुग्दा ९ लाख २३ हजार ३५६ वटा दर्ता भएको प्रतिवेदनमा उल्लेख छ । नेपालमा पहिलो पटक अर्थतन्त्रमा निजी क्षेत्रको योगदानबारेको अध्ययन प्रतिवेदन सार्वजनिक भएको र यसले निजी क्षेत्र किन सम्मानित हुनुपर्छ भन्ने ठोस आधार दिएको नेपाल उद्योग वाणिज्य महासंघका अध्यक्ष चन्दप्रसाद ढकालले बताए । प्रतिवेदनले निजी क्षेत्रमैत्री नीति र व्यावहारिक विषयहरूलाई सम्बोधन गर्नुपर्ने आवश्यकता औंल्याएको उनको भनाइ छ । अध्ययनले अर्थतन्त्रमा निजी क्षेत्रको ८१ प्रतिशत योगदान देखाएको छ । यसको अर्थ निजी क्षेत्र फस्टाउन सकेन भने अर्थतन्त्र नै समस्यामा पर्छ, अर्थतन्त्रमा निजी क्षेत्रको योगदान प्रतिवेदन सार्वजनिक कार्यक्रममा बिहीबार अध्यक्ष ढकालले भने, निजी क्षेत्रले एक वर्षदेखि अपेक्षाकृत काम गर्न सकेको छैन । उद्योग, व्यापार र निर्माण क्षेत्र त ऋणात्मक नै छ । जसकारण ८ प्रतिशत अपेक्षा गरिएको आर्थिक वृद्धिदर २ प्रतिशतमा सीमित भएको छ । राजस्व करिब १६ प्रतिशतले घट्दा सरकारलाई चालु खर्च धान्न पनि कठिन भइरहेको पनि ढकालले बताए । यस्तो अवस्थामा निजी क्षेत्रले थप रोजगार दिन नसक्दा अहिले ९ महिनामै ६ लाख युवा कामका लागि विदेशिन बाध्य भएको पनि उनको दाबी छ । तुलनात्मक लाभ भएका लगानीका क्षेत्र र नयाँ ठाउँमा पनि निजी क्षेत्रलाई अवसर दिइनुपर्ने प्रतिवेदनमा उल्लेख छ । नेपालको फलामलगायत खनिजजन्य पदार्थको उत्पादन एवं निर्यातमा विशेष कार्यक्रम आवश्यक छ, प्रतिवेदनमा भनिएको छ । रोजगारको ठूलो हिस्सा कृषि, वन, माछापालनमा ५७ र सवारीसाधन मर्मतसहित थोक तथा खुद्रा व्यापारमा १२५ प्रतिशत छ । यस्ता उद्योग मुख्यतया निजी क्षेत्रलेनै सञ्चालन गरिरहेको छ । सन् २०१८ मा निजी क्षेत्रले ५५ लाख र सार्वजनिक क्षेत्रले ४ लाख २७ हजारलाई मात्र रोजगारी दिएको प्रतिवेदनमा उल्लेख छ ।प्रतिवेदनले आर्थिक वर्ष २०१११२ देखि २०२०२१ सम्मको तथ्यांक विश्लेषण गर्दै नेपालमा निजी क्षेत्रको योगदान र वर्तमान सन्दर्भको मूल्यांकन गरेको हो । नेपालको सम्पूर्ण निजी क्षेत्रका लागि बृहत् आधार रेखा सिर्जना गर्ने पहिलो प्रयास गरेको प्रतिवेदनको दाबी छ । नेपाली अर्थतन्त्रमा निजी क्षेत्रको योगदान प्रदान गर्न प्रकाशित र अप्रकाशित दुवै माध्यमिक तथ्यांकको विश्लेषणलाई संयोजन गरेको छ । प्रतिवेदनले नेपालको सामाजिकआर्थिक विकासमा निजी क्षेत्रको महत्त्वपूर्ण योगदानलाई थप प्रकाश पारेको नेपालका लागि आईएफसीका आवासीय प्रतिनिधि बाबाकार एस फायले बताए । मुलुकको राजस्व संकलन र रोजगारी सिर्जनामा निजी क्षेत्रको उल्लेख्य भूमिका रहेको उद्योगमन्त्री रमेश रिजालको भनाइ छ । निजी क्षेत्रमा थप लगानी भित्र्याउन आवश्यक नीति नियम बनाउनुपर्नेछ, उनले भने । लगानीमैत्री वातावरण निर्माण गरी निजी क्षेत्रलाई थप क्रियाशील बनाउन र आवश्यक नीति निर्माण गर्न प्रतिवेदनले सघाउने मन्त्री रिजालले बताए । निजी क्षेत्रको मर्यादाक्रमको समेत विषय उठान भएकाले यस विषयमा समेत सरकार सकारात्मक रहेको उनको भनाइ छ । निजी क्षेत्र र सरकार मिलेर नै अर्थतन्त्रको दीर्घकालीन सुधार गर्नुपर्छ, उनले भने ।"
"निर्माण सकिएको वर्ष दिन बित्यो, भैरहवामा अन्तर्राष्ट्रिय उडान शून्य","(भैरहवा)यहाँस्थित गौतमबुद्ध अन्तर्राष्ट्रिय विमानस्थलमा एक वर्षअघि कुवेतको जजिरा एयरलाइन्सले उडान थाल्दा ठूलो तामझाम थियो । उडान सुरु भएपछि वायु सेवाका कर्मचारी र यहाँका स्थानीयमा उत्साह बढेको थियो । त्यतिबेला विमानस्थल कार्यालयमा अन्तर्राष्ट्रिय विमान कम्पनीले उडान सुरु गर्न दिनकै भेटघाट र स्थलगत निरीक्षण गर्थे । केही विमान कम्पनीले उडान थाल्ने मिति तय गरेका थिए । यसले यहाँबाट विभिन्न मुलुकमा नियमित अन्तर्राष्ट्रिय उडान हुने उच्च विश्वास पलाएको थियो । यस अवधिमा जजिराले मात्र केही महिना उडान नियमित गर्यो । बीचमा स्थगन गरेको जजिराले पुनः सातामा तीन दिनका लागि उडान थाल्यो । पछिल्लो पटक एक महिनाअघि १५ दिनका लागि उडान स्थगन गरेको जजिरा कहिले फर्किन्छ, पत्तो छैन । यहाँस्थित विमानस्थलले अन्तर्राष्ट्रिय उडान थालेको एक वर्ष पुगेको उपलक्ष्यमा कार्यालयमा सानो औपचारिक कार्यक्रम गर्यो । गत जेठ २ को साँझ विमानस्थल परिसरमा दीप प्रज्ज्वलन गरियो । विमानस्थल अन्तर्राष्ट्रिय उडान शून्य बनेपछि यहाँका सरोकारवाला चिन्तित छन् । उद्योगी, व्यवसायीका संघसंस्थाले उडान व्यवस्था गर्न निरन्तर दबाबका कार्यक्रम गरिरहेका छन् । गत बुद्ध जयन्तीका दिन सिद्धार्थ उद्योग वाणिज्य संघले विमानस्थल सञ्चालनको माग गरेर प्रधानमन्त्री पुष्पकमल दाहाललाई ज्ञापनपत्र बुझाएको थियो । अहिले विमानस्थलमाथिको आकाशमा अन्तर्राष्ट्रिय उडान गर्ने जहाज देखिन्नन् । विमानस्थलको अन्तर्राष्ट्रिय टर्मिनल भवनतर्फ यात्रु आगमन र प्रस्थान गर्ने कक्ष सुनसान छन् । अन्तर्राष्ट्रिय विमानस्थलमा खटिएका सुरक्षाकर्मी र विभिन्न निकायका कर्मचारी कामविहीन छन् । विमानस्थलअगाडिका चिल्ला सडकमा न यात्रु हिँडेको देखिन्छ, न त सवारी साधन गुड्छन् । सञ्चालन भएको एक वर्षमा विमानस्थलले अन्तर्राष्ट्रिय हवाईमार्गको सञ्जालमा आफ्नो अस्तित्व र पहिचान दिन भने सफल भएको छ । यो विमानस्थल अब अन्तर्राष्ट्रिय हवाई मार्गको सञ्जालमा स्थापित भइसकेको छ र आफ्नो पहिचान दिन थालेको छ, गौतमबुद्ध अन्तर्राष्ट्रिय विमानस्थलका महाप्रबन्धक हंसराज पाण्डेले भने, यतिबेला कुनै पनि विदेशी एयरलाइन्सले नियमित हवाई उडान सञ्चालन नगरेको भए पनि यो विमानस्थलबारे सोधखोज र चासो अन्तर्राष्ट्रिय हवाई सञ्जालमा भइरहेको छ ।गौतमबुद्ध अन्तर्राष्ट्रिय विमानस्थलबारे विश्वका विभिन्न हवाई कम्पनीले उडान सञ्चालनका लागि चासो देखाउँदै सोधखोज गर्न थाल्नु पनि विमानस्थल सञ्चालनमा आएको एक वर्षको उपलब्धिका रूपमा लिन सकिने उनको भनाइ छ । यो विमानस्थल सञ्चालनमा आएको सन्देश अन्तर्राष्ट्रिय हवाई मार्गको सञ्जालमा पुगेपछि हवाई मार्गबाट नेपाल आउजाउ गर्ने एकमात्र द्वार काठमाडौंको त्रिभुवन अन्तर्राष्ट्रिय विमानस्थबाहेक अर्को बिन्दुका रूपमा यस विमानस्थलले आफ्नो पहिचान विश्वसामु दिन सफल भएको पाण्डेले बताए । ऊ त्यो विदेशी पार्किङमा रहेको अमेरिकी विमान हो । नेपालमा हिमाल आरोहणका लागि अमेरिकाबाट आएका यात्रुले लिएर आएको, विमानस्थलको एप्रोनमा पार्किङ गरिएको विमान देखाउँदै पाण्डेले भने, यो विमानस्थल सञ्चालनमा हुँदैनथ्यो भने २०२२ दिनसम्मका लागि त्रिभुवन विमानस्थलमा पार्किङ गरेर राख्ने स्थानको अभावले विमान चार्टड गरेर विदेशी आउने थिएनन् । त्यस देशको पर्यटक र चार्टड कम्पनीबीच यस विमानस्थलको जानकारी हुनु पनि उपलब्धि होइन र ?गौतमबुद्ध विमानस्थलका अनुसार सञ्चालनमा आएको एक वर्षको अवधिमा विभिन्न विदेशी एयरलाइन्स कम्पनीका ३९ चार्टर्ड उडान यस विमानस्थलमा भएका छन् । विमानस्थल सञ्चालनमा आएपछि काठमाडौं हवाई उडान सञ्चालन गरेका कैयौं विदेशी एयरलाइन्स कम्पनीले वैकल्पिक विमानस्थलका रूपमा यसको नाम उल्लेख गर्न थालेको कर्मचारी बताउँछन् ।"
टाइगर प्यालेस रिसोर्टको जग्गा रोक्का,"(रूपन्देही)हदबन्दीभन्दा बढी जग्गा र सम्पत्ति देखिएपछि तिलोत्तमा१७, कोटिहवास्थित पाँचतारे होटल टाइगर प्यालेस रिसोर्टको सम्पूर्ण जग्गा रोक्का गरिएको छ । रिसोर्ट र त्यसकै मूल संस्था सिल्भर हेरिटेज इन्भेस्टमेन्ट प्रालिका नाममा रहेको १३ बिघा १५ कट्ठा जग्गा बिहीबार रोक्का गरिएको भैरहवास्थित मालपोत कार्यालय स्रोतले जनाएको छ । रिसोर्टले उक्त जग्गामा होटल, क्यासिनो, रेस्टुरेन्ट, स्विमिङ पुल र अन्य प्रयोजनका लागि विभिन्न भवन र टहरा निर्माण गरी भोगचलन गर्दै आएको छ । मूल कम्पनी र टाइगर प्यालेसका नाममा रहेको सबै जग्गा प्रारम्भिक छानबिनमा हदबन्दीभन्दा बढी देखिएकाले जग्गा रोक्का राखेर विस्तृत छानबिन सुरु गरिएको मालपोत कार्यालय भैरहवाका प्रमुख कुमार आचार्यले बताए । प्रारम्भिक छानबिनमा हदबन्दीभन्दा बढी देखिएकाले रूपन्देहीका टाइगर वान प्रालिका नाममा रहेको सबै जग्गा रोक्का गरेका छौं, उनले भने, अन्यत्र पनि हुन सक्ने आशंकामा देशभरका मालपोतमा पत्राचार गरेर छानबिन गर्दै छौं । टाइगर प्यालेस रिसोर्टलाई पनि बिहीबार नै ७ दिनभित्र उपस्थित हुन जानकारीसहितको पत्र पठाइएको छ । हदबन्दीभन्दा बढी जग्गा रहेको भन्दै उजुरी परेपछि मालपोत कार्यालयले छानबिन सुरु गरेको थियो । मेचीमा पनि टाइगर टू भन्ने संस्थाका नाममा जग्गा देखिएको उनले बताए ।टाइगर वान रिसोर्ट प्रालिले ०७१ जेठ २२ मा तुलसीराम जीसी, सीता न्यौपाने, निमकला भुसाल, सुमित्रा पुन, दुर्गाकुमारी न्यौपाने, गंगा केसी, मीनराज भुसाललगायत नामबाट १३ बिघा १५ कट्ठा जग्गा किनेको देखिन्छ । सार्वजनिक जग्गा अतिक्रमण गरेर संरचना बनाएको आरोप लागेपछि कम्पनीले जग्गा हदबन्दीको विवाद हुन सक्ने आशंकामा ०७३ वैशाख २२ गते अर्को कम्पनी सिल्भर हेरिटेज इन्भेस्टमेन्ट प्रालिका नाममा ४ बिघा बिक्री गरेको देखाएको छ । अहिले टाइगर प्यालेस रिसोर्टका नाममा रूपन्देहीमा मात्र ९ बिघा १५ कट्ठा जग्गा छ । छानबिनका क्रममा दुवै संस्था एकै समूहको भएको देखिएकाले रोक्का गरिएको कार्यालय प्रमुख आचार्यले जनाए । थप त्यस्तो केही भए उनीहरू उपस्थित भएर जवाफ देलान्, उनले भने, छुट्टै हो भन्ने प्रमाण पेस गर्न नसके हदबन्दी लाग्छ नै । अनुसन्धानमा हदबन्दीभन्दा बढी जग्गा प्रमाणित भए बढी देखिएको सबै जग्गा सरकारकै नाममा फिर्ता हुने उनले बताए ।भूमिसम्बन्धी (पाँचौं संशोधन) ऐन २०५८ को जग्गाको हदबन्दीसम्बन्धी कार्यविधि ०५८ अनुसार नेपालभर राख्न पाउने जग्गाको हद १० बिघा मात्र छ । त्यसमा व्यक्ति वा घर परिवारका नाममा थप १ बिघा राख्न पाउने व्यवस्था छ । ऐनअनुसार हदबन्दीभन्दा बढी जग्गा राखेको भेटिए उक्त जग्गा सरकारले जफत गर्न सक्ने व्यवस्था छ । रूपन्देहीको तिलोत्तमा नगरपालिका१७ कोटिहवामा ०७४ सालमा हङकङको बहुराष्ट्रिय कम्पनी टाइगर वान प्रालिका नाममा खुलेको रिसोर्ट सुरुदेखि नै जग्गा विवादमा पर्दै आएको छ । हङकङमै कार्यालय रहेको सिल्भर हेरिटेज इन्भेस्टमेन्ट प्रालिले कोटिहवामा टाइगर रिसोर्ट प्रालि र टाइगर वान प्रालिले क्यासिनो सञ्चालन गर्दै आएका छन् । टाइगर प्यालेसले निर्माण सम्पन्न गरेर सेवा सुरु गरेलगत्तै कम्पनीले सार्वजनिक जग्गा अतिक्रमण गरेको भन्दै विवाद सुरु भएको थियो ।"
चेम्बर एक्स्पो सुरु,"काठमाडौं (कास) नेपाल चेम्बर अफ कमर्सको आयोजनामा छैटौं चेम्बर एक्स्पो सुरु भएको छ । काठमाडौंको भृकुटीमण्डपमा बिहीबार श्रम रोजगार तथा सामाजिक सुरक्षामन्त्री शरदसिंह भण्डारीले उद्घाटन गरेको मेलामा स्वदेशी उत्पादनसँगै विभिन्न अन्तर्राष्ट्रिय वस्तु प्रदर्शनी तथा बिक्रीका लागि राखिएका छन् । उक्त अवसमा निजी क्षेत्रमैत्री वातावरण सिर्जना गर्न सरकार प्रतिबद्ध रहेको मन्त्री भण्डारीले बताए । उद्योग, व्यवसायमैत्री नीतिमार्फत निजी क्षेत्रसँग सहकार्य गर्न सरकार तयार रहेको उनको भनाइ छ । मुलुकभित्रै रोजगारी सिर्जना गरेर युवाहरूलाई बिदेसिनबाट रोक्न सरकारले गृहकार्य गरिरहेको समेत उनले जनाए । कठिन आर्थिक अवस्थामा पनि व्यावसायिक गतिविधि बढाउन एक्स्पो आयोजना गरिएको चेम्बरका अध्यक्ष राजेन्द्र मल्लले बताए । एक्स्पोमा चेम्बरले अन्तरक्रिया, आयात निर्यातको सूचना आदान प्रदान एवं नेपाली वस्तुको बजारीकरणमा जोड दिइने उनले जनाए । अर्थतन्त्रलाई चलायमान बनाउन एक्स्पो फलदायी हुने वाणिज्य सचिव मधु मरासिनीले बताए । माग र आपूर्ति एवं रोजगारी सिर्जना गरेर अर्थतन्त्र चलायमान बनाउन व्यापार मेलाले महत्त्वपूर्ण सहयोग गर्छ, उनले भने, यस्ता एक्स्पो केन्द्रखेखि स्थानीय तहसम्मै गर्न सरकारले नीतिगत व्यवस्था पनि गरिरहेको छ, । बिहीबारदेखि सुरु भएको मेला आगामी सोमबारसम्म चल्नेछ ।"
एनसेलको माई प्लान,"काठमाडौं (कास) एनसेलका ग्राहकले अब आफ्नो आवश्यकताअनुसार सेवाको प्लान आफैं बनाई सुलभ दरमा सेवा प्रयोग गर्न सक्ने भएका छन् । एनसेल आजियाटा लिमिटेडले ल्याएको एनसेल माई प्लान ले यस्तो सुविधा दिएको हो । यस योजनामा ग्राहकले आफ्नो भ्वाइस, डेटा र एसएमएस सेवा आवश्यकताअनुसार आफ्नो प्लान अर्थात् बन्डल प्याक आफैं बनाएर सेवा लिन सक्नेछन् । इन्टरप्राइज ग्राहकका लागि लक्षित एनसेल फर बिजनेस सेवाअन्तर्गतको यो प्लान ग्राहकले एनसेल एपबाट सजिलै बनाउन सक्छन्, कम्पनीले जारी गरेको विज्ञप्तिमा भनिएको छ, माई प्लानमा माई प्लान ५०० र माई प्लान फ्लेक्सी गरी दुई विकल्प छन् । ग्राहकले अन नेट, अफ नेट भ्वाइस, एसएमएस र डेटा भोलुम आफैंले तय गरेर आफ्नो प्याक बनाउन सक्छन् ।"
नेपाटपले थाल्यो डीडब्लूसी पाइप उत्पादन,"काठमाडौं (कास) निर्माण सामग्री उत्पादन गर्दै आएको नेपाटप अर्गनाइजेसनले ढल निकास प्रयोजनका लागि प्रयोग हुने डबल वाल कोरोगेटेड (डीडब्ल्यूसी) पाइप उत्पादन थालेको छ । भारत, चीनलगायत विश्वका विभिन्न देशमा केही दशकबाट सफल भएको डिजाइन तथा मापदण्ड प्रयोग गरी यो पाइप उत्पादन थालिएको अर्गनाइजेसनले जनाएको छ । नेपाटप अर्गनाइजेसनअन्तर्गतको मनमैजु इन्डस्ट्रिज प्रालिले आधुनिक प्रविधिसहितको मेसिनरी आयात गरी नेपालमा नै डीडब्लूसी पाइप उत्पादन थालेको हो । विगतमा प्रयोगमा आइरहेको कंक्रिट ढल पाइपको तुलनामा जडान गर्न छिटो र सजिलो, कंक्रिट ढल पाइपको तुलनामा बलियो एवं भरपर्दो, सामान्यतया जडानपछि मर्मतसम्भारको झन्झट नहुने र पाइपको भित्री सतह चिल्लो भएका कारण सहज बहाव हुने यसका विशेषता हुन्, कम्पनीले जारी गरेको विज्ञप्तिमा भनिएको छ ।"
सिद्घार्थका ग्राहकलाई सोल्टी वेस्टेन्डमा छुट,"काठमाडौं (कास) सिद्धार्थ बैंकका ग्राहकले नेपालगन्जको सोल्टी वेस्टेन्ड प्रिमियरमा छुट पाउने भएका छन् । बैंक र सोल्टी वेस्टेन्ड प्रिमियरबीच छुट प्रदान गर्नेसम्बन्धी सम्झौता भएको छ । सम्झौतापत्रमा बैंकका तर्फबाट नेपालगन्ज शाखा प्रमुख किरण राणा मगर तथा सोल्टीका तर्फबाट प्रबन्धक सेल्स एन्ड मार्केटिङ रोजिना महर्जनले हस्ताक्षर गरे । सम्झौताअनुसार बैंकका ग्राहकले डेबिट, क्रेडिट तथा प्रिपेड कार्ड, मोबाइल बैंकिङ तथा क्यूआरमार्फत खाना र बेभरेजको भुक्तानी गर्दा १० प्रतिशतसम्म छुट पाउनेछन् ।"
एसिया प्रशान्तमा हुवावेका ६ योजना,"काठमाडौं (कास) हुवावेले एसिया प्रशान्तका लागि ६ योजना घोषणा गरेको छ । एसिया प्रशान्तका साझेदारको सम्मेलन आयोजना गरी कम्पनीले ६ योजना सार्वजनिक गरेको हो । सरकार, वित्त, विद्युत्, सडक, जलमार्ग र बन्दरगाहका लागि एक एक योजना र स्वतन्त्र सफ्टवेयर विक्रेता (आईएसभी) र डाटा केन्द्र सुविधा समाधानका क्षेत्रका लागि पनि प्याकेज ल्याएको कम्पनीले जनाएको छ । सम्मेलनमा १० देशका १ हजार दुई सयभन्दा बढी साझेदारहरूको सहभागिता थियो । एसिया प्रशान्तमा प्रविधिको वृद्धि र विकास गर्ने उद्देश्यले यस्तो सम्मेलन आयोजना गरिएको कम्पनीको भनाइ छ । यसले एक ट्रिलियन अमेरिकी डलरभन्दा बढीको बजार स्थान सिर्जना गर्ने सम्भावना रहेको हुवावेका कार्यकारी निर्देशक, आईसीटी पूर्वाधार प्रबन्धन बोर्डका अध्यक्ष तथा इन्टरप्राइज बीजीका अध्यक्ष डेभिड वाङले बताए ।"
खाणलाई निलम्बन गर्न किन चाहँदैनन् देउवा ?,"(काठमाडौं)नक्कली भुटानी शरणार्थी प्रकरणमा कांग्रेस नेता बालकृष्ण खाण पक्राउ परेको ९ दिन बितिसक्दा पनि पार्टी सभापति शेरबहादुर देउवाले सार्वजनिक रूपमा कुनै प्रतिक्रिया दिएका छैनन् । खाणलाई निलम्बन गर्नुपर्ने महामन्त्रीहरूको प्रस्तावलाई पनि उनले वास्ता गरेका छैनन् । यो प्रकरण उठ्ने अड्कलमा देउवाले पार्टी बैठक पनि टार्दै आएका छन् । कांग्रेस सभापति देउवा प्रधानमन्त्री भएका बेला गृहमन्त्री रहेका खाण वैशाख २७ मा पक्राउ परेका हुन् । पक्राउ परेकै दिन र भोलिपल्ट पदाधिकारी बैठकमा महामन्त्रीद्वय गगन थापा र विश्वप्रकाश शर्माले खाणलाई तत्काल पार्टीको जिम्मेवारीबाट अलग गर्नुपर्ने प्रस्ताव राखेका थिए । खाण स्वयंले अलग भएको घोषणा गर्दा उपयुक्त हुने, त्यसो नगरे पार्टीले निलम्बन गर्नुपर्ने उनीहरूको धारणा थियो । थापा र शर्माको प्रस्तावमा उपसभापति धनराज गुरुङले पनि साथ दिएका थिए । सहमहामन्त्री महेन्द्र यादव भने खाणको बचाउमा उत्रिएका थिए । पदाधिकारी बैठकलाई पार्टी विधानले नचिन्ने हुनाले खाणका विषयमा निर्णय गर्न केन्द्रीय कार्यसमिति र कार्यसम्पादन समिति बैठक बोलाउनुपर्ने थियो । दुवैमा देउवा बलियो बहुमतमा छन् । तर उनलाई निर्णय गराउन जति सहज छ, इतरपक्षले फरक मतका साथ बनाउन सक्ने मुद्दा सामना गर्न उत्तिकै चुनौतीपूर्ण छ । त्यही कारण देउवाले बैठक बोलाउन चाहेको देखिँदैन । भुटानी शरणार्थी प्रकरणको मुद्दामा आफ्नो राजनीतिक भविष्य र पारिवारिक स्वार्थलाई केन्द्रमा राखेर देउवा मौन रहेको कांग्रेसका एक नेताले टिप्पणी गरे । सार्वजनिक भएको अडियोको वास्तविकता अझै नखुलेका कारण यस प्रकरणमा आरजु राणा पनि जोडिने हो कि भन्ने चिन्तामा देउवा रहेको उनीनिकट एक केन्द्रीय सदस्यले बताए । देउवापत्नी आरजुले साढे २ करोड र खाणपत्नी मञ्जुले ६ करोड गिरोहबाट रकम बुझेको भनिएको अडियोमाथि प्रहरीले अनुसन्धान गरिरहेको छ । अडियो छानबिनका लागि आरजु आफैंले उजुरी दिएकी हुन् । आरजु र मञ्जु दुवै पार्टी केन्द्रीय सदस्य एवं प्रतिनिधिसभा सदस्य हुन् । मञ्जु पछिल्लो समय सम्पर्कविहीन छिन् । खाणलाई पार्टीबाटै निलम्बन गर्दा शरणार्थी प्रकरणको लहरो अझै तानिन सक्ने भय देउवामा छ । आरजु राणाप्रतिको आशंकालाई बल पुर्याउने खालका गतिविधि नहोस् भनेर उनले सजगता अपनाइरहेका छन् । आफैंले नेतृत्व गरेको सरकारको गृहमन्त्री पक्राउ परेको बेला लहरो कहाँसम्म पुग्छ भन्ने भेउ अझै देउवालाई छैन, ती केन्द्रीय सदस्यले भने । निलम्बनका विषयमा देउवा मौन बस्नुको अर्को कारण संस्थापन समूहभित्र खाणको बलियो धार पनि हो । खाणलाई विश्वासमा नलिँदा आफ्नै समूह कमजोर हुने र यही मौकामा आफूमाथि प्रहार हुन सक्ने उनको बुझाइ देखिन्छ । निकटस्थ नेताहरूका अनुसार देउवा र खाणबीचको सम्बन्ध त्यति बिग्रेको छैन, जति यी दुवै नेताका पत्नीहरूबीच छ । आरजु र मञ्जुबीचको सम्बन्धमा दरार छ । हालै दुईवटा टेलिभिजनलाई दिएको अन्तर्वार्तामा आरजुले मञ्जुसँग चारपाँच वर्षदेखि बोलचाल नै नभएको, टेलिफोन नम्बरसमेत ब्ल्याक लिस्ट मा राखेको बताइएकी थिइन् । मञ्जुले पनि आरजुसँग सम्बन्ध बिग्रेको जनाउँदै आएकी छन् । देउवा र खाणबीच भने त्यस्तो मतभिन्नता सार्वजनिक रूपमा प्रकट भएको छैन । गृहमन्त्री भएका बेला बालुवाटारको हस्तक्षेप हुने गरेको गुनासो भने खाणले पदमुक्त भएदेखि नै सुनाउने गर्थे । तरुण दल र नेविसंघ दुवैका अध्यक्ष भइसकेका खाणको पार्टीमा देशभर सञ्जाल छ । त्यही शक्तिलाई आफूविरुद्ध प्रयोग हुन नदिन जतिसुकै दबाब आए पनि देउवा खाणलाई निलम्बन गर्न चाहँदैनन् । महामन्त्री थापाले शरणार्थी प्रकरणलाई लिएर पार्टीभित्र ध्रुवीकरणको बीउ रोप्न चाहेका छन् । यस मुद्दामा संस्थापनइतर पक्ष एकै ठाउँमा उभिने सम्भावना छ । थापाले पदाधिकारी बैठकमा प्रस्ताव गरेलगत्तै नेता शेखर कोइरालाले पनि खाणलाई निलम्बन गर्नुपर्ने विषय उठाएका थिए । आम जनमत भ्रष्टाचार र कुशासनको विरोधमा रहेकाले पनि खाणको निलम्बन अनिवार्य रहेको तर्क महामन्त्री थापा र संस्थापनइतरपक्षीय नेताहरूको छ । एमालेले पार्टीबाट निलम्बन गरेका बेला कांग्रेस चुपचाप बसे राम्रो सन्देश प्रवाह नहुने उनीहरू बताउँछन् । पार्टी सचिव टोपबहादुर रायमाझीलाई शरणार्थी प्रकरणमा फरार रहेकै अवस्थामा एमालेले निलम्बन गरेको थियो । पार्टीमा बहुमत होल्ड गरेर बसेको नेतृत्व आफूले जे गरे पनि हुन्छ भन्ने मानसिकतामा छ, तर त्यसले पार्टीको प्रतिष्ठा र जनमत कमजोर बनाइसकेको छ, कांग्रेसका केन्द्रीय सदस्य प्रदीप पौडेलले भने । निलम्बन गर्नुपर्ने महामन्त्रीहरूको प्रस्तावलाई खुलेर प्रतिवाद गर्नेमा खाणनिकट सहमहामन्त्री महेन्द्र यादव छन् । सैद्धान्तिक रूपमा फरक दल भएकाले एमालेकै सिको कांग्रेसले किन गर्ने भन्ने उनको प्रश्न छ । खाण दाइलाई आरोपितमा समातिएको हो । उहाँविरुद्ध लगाइएको आरोप पुष्टि नहुँदासम्म पार्टीबाट निलम्बन गर्नुको अर्थ उहाँले गल्ती गर्नुभएकै हो भनेर पार्टीले मान्यता दिनु हो । यस्तो गल्ती कांग्रेसले गर्न हुन्न, उनको तर्क छ । कांग्रेसका कतिपय सदस्य परम्परालाई जोडेर खाणको हकमा फरक नजिर स्थापित गर्न नहुने तर्क गर्छन् । ललिता निवास प्रकरणमा विजयकुमार गच्छदारविरुद्ध विशेष अदालतमा मुद्दा दर्ता हुँदासमेत उनलाई पार्टी पदाधिकारीबाट निलम्बन गरिएन । सांसद पद निलम्बन हुँदा पनि देउवाले उनलाई उपनेताबाट हटाएनन् । भृकुटी मण्डपको जग्गाको भाडा प्रकरणमा मुछिएका अर्का नेता टेकबहादुर गुरुङलाई पनि नेतृत्वले संरक्षण दिँदै आएको छ । मंसिर ४ को चुनावमा मनाङबाट निर्वाचित भएदेखि नै गुरुङको सांसदको पद निलम्बनमा छ । यो जान्दाजान्दै पनि गुरुङलाई टिकट दिइएको थियो । गच्छदार चुनावमा पराजित भए । विगतमा भ्रष्टाचार मुद्दामा नै कारबाही भोगेका कांग्रेस नेता खुमबहादुर खड्का, चिरञ्जीवी वाग्ले र गोविन्दराज जोशीलाई पार्टीले निलम्बन गरेको थिएन । भ्रष्टाचार मुद्दामा जेल सजाय भोगेर निस्केपछि पनि खड्का आफ्नो जीवन रहुञ्जेल पार्टीभित्र शक्तिशाली नेता थिए । अदालतमा मुद्दा चलिरहेकै बेला जोशीलाई २०६४ को संविधानसभा निर्वाचनमा तनहुँ१ बाट उम्मेदवार बनाइएको थियो । २०७४ मा हालका राष्ट्रपति रामचन्द्र पौडेलविरुद्ध बागी उम्मेदवारपछि मात्र उनलाई निलम्बन गरिएको थियो । त्यो पनि अहिले फुकुवा भइसकेको छ । महामन्त्री थापा यस्ता परम्परा अब उल्टाउनुपर्ने बताउँछन् । राज्य सञ्चालनमा रहेकाहरूबाट भएका भ्रष्टाचार र कुशासनले आमनागरिकमा आक्रोश बढिरहेका बेला कांग्रेसले भ्रष्टाचारीलाई स्थान दिन नहुने उनको भनाइ छ । विधिको शासनको स्थापित मान्यता र अभ्यासअनुसार फौजदारी अभियोग र भ्रष्टाचारको मुद्दामा कुनै व्यक्ति अनुसन्धानको दायरामा आएपछि उक्त व्यक्ति सार्वजनिक पद र भूमिकाबाट स्वतः निलम्बित हुन्छ, हुनुपर्छ । पदमा भएको व्यक्तिले आफूलाई त्यसबाट अलग राख्नुपर्छ, अन्यथा सम्बन्धित निकायले अलग गराएर स्वतन्त्र अनुसन्धनको मार्गप्रशस्त गर्नुपर्छ, थापाले सामाजिक सञ्जालमा भनेका छन् ।"
हज समितिका अध्यक्ष मियाँ पक्राउ,"नक्कली शरणार्थी प्रकरणमा नेपाल हज समितिका अध्यक्ष शमशेर मियाँ पक्राउ परेका छन् । सिंहदरबार परिसरबाट बिहीबार पक्राउ परेको गृह मन्त्रालय स्रोतले जानकारी दिएको छ । उनलाई काठमाडौं प्रहरी परिसर लगिएको छ । उनले हज समितिको कार्यवाहकको जिम्मेवारी अर्का व्यक्तिलाई दिने तयारी गरिररहेका बेला बिहान प्रहरीले ऊर्जा मन्त्रालयनजिकबाट पक्राउ गरेको हो । हज समितिको गाडी नक्कली शरणार्थी बनाउने क्रममा प्रयोग भएको थियो । गिरोहले पनि उनको गाडी प्रयोग गर्ने गरेका थिए । मियाँलाई तत्कालीन गृहमन्त्री रामबहादुर थापाले २०७७ माघ ७ मा नियुक्त गरेका थिए । थापा हटेपछि गृहमन्त्री बनेका बालकृष्ण खाणले अरू २ वर्ष थपिदिए । जुन दलको सरकार बन्छ, त्यसैका नेताकार्यकर्तालाई हज समितिमा नियुक्ति गर्ने अभ्यास थियो । मियाँ भने अपवाद बने । समिति गृह मन्त्रालयअन्तर्गत पर्छ ।स्रोतका अनुसार नक्कली शरणार्थी बन्ने मानिसको खोजी गर्ने, त्यसका लागि समितिको गाडी प्रयोग गर्ने र गिरोहको योजनाअनुसार थप काम गर्ने जिम्मा मियाँले लिएका थिए । त्यसको पोल खुलेपछि उनी सम्पर्कविहीन थिए । बिहीबार कार्यवाहक जिम्मेवारी अर्कै व्यक्तिलाई दिने गरी तयारी गरिरहेका बेला उनी पक्राउ परेका हुन् ।"
लिगका तीनै खेल बराबर,"(काठमाडौं)सहिद स्मारक ए डिभिजन लिगमा बिहीबार तीन खेल भए । तीनै खेल बराबरीमा टुंगिएका छन् । यस्तोमा डिफेन्डिङ च्याम्पियन मछिन्द्रले रेलिगेसन टार्न संघर्षरत फ्रेन्ड्ससँग २२ को नतिजा निकालेपछि शीर्षस्थानको चर्च ब्वाइजसँग अंक बराबरी गर्ने अवसर गुमायो । जावलाखेलले त एनआरटीसँग ११ को बराबरी खेलेपछि शीर्षस्थानमा उक्लिने मौका चुकायो । मनाङ र संकटाले २२ को नतिजा निकाले ।दशरथ रंगशालामा दिनको दोस्रो खेलमा सुनील खड्काको गोलमा ३७ औं मिनेटमा जावलाखेल अगाडि बढेको थियो । एन्कोतो मासोबीले प्रहार गरेको बल एनआरटीका डिफेन्डरले रोकेपछि पाएको अवसरमा सुनीलले बललाई पोस्टको दिशा दिए । तर, लालनुन्जमाले ५० औं मिनेटमा गोल गर्दै एनआरटीलाई बराबरीमा पुर्याए । त्यसमा उनले कृतिसरत्न छुन्जुको क्रस उपयोग गरे, जसमा उनको प्रहारमा बल दीपेश आलेमगर हुँदै लालनुन्जमासम्म पुगेको थियो, जुन अवसर भारतीय स्ट्राइकरले उपयोग गरेपछि एनआरटीले अंक जोड्यो ।यससँगै दोस्रो स्थानमा यथावत् जावलाखेलले १९ खेलमा ९ जित, ५ बराबर र ५ हारबाट ३२ अंक बनायो । एक खेल कम खेलेको चर्च ब्वाइज ३३ अंकसहित पहिलो स्थानमा छ । टोलीले ९ जित, ६ बराबरी खेल्दै तीन हार बेहोरेको छ । मछिन्द्र १९ खेलबाट ३१ अंक बनाएर तेस्रो स्थानमा यथावत् रह्यो । टोलीले आठ जित, ७ बराबर र ४ हारको नतिजा निकालेको छ ।दशरथ रंगशालामै मछिन्द्रले दुईपल्ट पछाडि परेको स्थितिमा सुधार गर्दै एनआरटीसँग २२ को बराबरी गरेको हो । प्रकाश बुढाथोकीले ६८ औं मिनेटमा कठिन कोणबाट प्रहार गरेको बल मछिन्द्रका गोलकिपर विशाल श्रेष्ठलाई लाग्दै पोस्टभित्र पुगेपछि फ्रेन्ड्सले अग्रता लिएको थियो । तर, ओलावाले आफिजले ७१ औं मिनेटमा गोल गर्दै मछिन्द्रलाई ११ को स्थितिमा पुर्याए । उनले युता सुजुकीको कर्नरमा हेडर गोल गरी मछिन्द्रलाई खेलमा फर्काए ।फ्रेन्ड्सले ७९ औं मिनेटमा फेरि अग्रता लियो । रफिक अमिनुले एन्जल महर्जनको क्रसमा गोल गरेपछि फ्रेन्ड्स २१ अगाडि बढ्यो । उनको लिगमा १२ औं गोल हो । आफिजले ८३ औं मिनेटमा व्यक्तिगत दोस्रो गोल गरेपछि मछिन्द्रले खेल २२ बनायो । उनले फ्रेन्ड्सका डिफेन्सको गल्तीको फाइदा लिँदै यो लिगमा सर्वाधिक १४ गोल गरेका हुन् । उनले इन्ज्युरी समयमा पाएको अवसरमा भने फ्रेन्ड्सका गोलकिपर राजाबाबु थापाको चुनौती पन्छाउन सकेनन् । अर्कोतर्फ मछिन्द्रका कप्तान विशाल श्रेष्ठले पनि खेलमा केही उत्कृष्ट बचाउ गरेका थिए ।मछिन्द्रका मुख्य प्रशिक्षक किशोर केसीले भने, शीर्ष दुईमा जाने निर्णयसहित आएका थियौं । फ्रेन्ड्स बलियो टिम हो । गोल धेरै छ र उसको रणनीति थाहा थियो । डिफेन्स संगठित बनाएर लक्षित खेलाडीलाई बल दिन्छ, त्यसलाई पन्छाउँदै ३ अंक ल्याउने हाम्रो रणनीति थियो । तर सकेनौं, एक अंकमात्रै लिएका छौं ।फ्रेन्ड्सका प्रशिक्षक उर्जन श्रेष्ठले भने, हामीे तीन अंकका लागि खेलेका हौं । हामी नजिक पुगेका थियौं तर आफ्नै गल्तीका कारण एक अंकमात्रै पाएका छौं । उनको टिमले २१ अंक बनाएर पनि रेलिगेसन क्षेत्र छाड्न सकेन । ५ जित, ६ बराबरी गरेको फ्रेन्ड्सले ८ खेल हारेको छ । एक खेल कम खेलेको खुमलटार १७ अंकसहित पुछारमा छ । च्यासल रंगशालामा मनाङ कोफी टिमोथी कौडेको दुई गोलमा दुईपल्ट अग्रता लिएर पनि संकटासँग २२ को बराबरीमा रोकियो । कोफीले १९ औं मिनेटमा गोलको खाता खोले पनि संकटाका योसेफ एट्रिसले ४३ औं मिनेटमा गोल गर्दै ११ बनाएका थिए । कोफीले ४५ औं मिनेटमा फेरि मनाङलाई अग्रता दिलाए । तर, मनीष डाँगीले ५१ औं मिनेटमा गोल गर्दै संकटालाई २२ को स्थितिमा पुर्याएका थिए । १९ खेलबाट मनाङले २३ र संकटाले २२ अंक बनाए ।"
सिटी उपाधितर्फ उन्मुख,"(म्यानचेस्टर)युरोपमाथि म्यानचेस्टर सिटीको धावा अन्ततः सफल हुने संघारमा पुगेको छ । रियल म्याड्रिडलाई पन्छाएर इंग्लिस च्याम्पियन सिटी दोस्रोपल्ट बुधबार युरोपेली च्याम्पियन्स लिग फुटबलको फाइनल पुगेको छ । सिटीले स्पेनी महारथी रियललाई इतिहादमा ४० ले पराजित गर्यो र समग्रमा ५१ को अग्रता लियो । यससँगै गत सिजन यही सेमिफाइनल चरणमा रियलसँग बेहोरेको नाटकीय र पीडादायी हारको मीठो बदला सिटीले लिएको छ । यो सबैमा सबैभन्दा ठूलो हात रह्यो, प्रशिक्षक पेप ग्वार्डिओलाको चलाखीपूर्ण रणनीति । सन् २००८ मा अबुधावीले सिटीको स्वामित्व लिएयता उनीहरूको एउटै लक्ष्य थियो च्याम्पियन्स लिग जित्ने । यसका लागि उनीहरूले करोडौं डलर पानीमा बगाएजस्तै बगाएको छ । अर्को महिना इस्तानबुलमा फाइनल हुनेछ । इन्टर मिलानलाई हराएर सिटीले एकै सिजन तीन ठूला उपाधि जितेको अद्वितीय कीर्तिमानमा आफ्नो नाम लेखाउन सक्नेछ । सन् १९९८९९ मा यस्तै उपलब्धि सर एलेक्स फर्गुसनको म्यानचेस्टर युनाइटेडले आत्मसात् गरेको थियो । यस्तो ट्रेबल उपलब्धिका लागि सिटीले च्याम्पियन्स लिगमात्र होइन, एफए कप र इंग्लिस प्रिमियर लिग पनि जित्नुपर्नेछ । सिटीको कम्तीमा लिग उपाधि रक्षा गर्ने तय देखिन्छ । पछिल्ला ६ सिजनमा पाँचौंपल्ट लिग उपाधि जित्नका लागि सिटीलाई ३ अंकमात्र चाहिएको छ । त्यो पनि अन्तिम तीन खेलबाट । दोस्रो स्थानको आर्सनल सिटीसामु फिक्का परिसकेको छ ।एफए कपमा भने युनाइटेडसामु सिटीलाई रोक्ने अवसर छ । यसको फाइनल जुन ३ मा हुनेछ । यसक्रममा युनाइटेडले आफूमात्र ट्रेबल उपलब्धि जित्ने एकमात्र टिमको कीर्तिमान कायम राख्न सक्छ । यसबीच सिटीको सबैभन्दा ठूलो उद्देश्य भने च्याम्पियन्स लिग जित्नु नै हुनेछ, यसमा कुनै शंका छैन । यसैक्रममा सिटीले सबैभन्दा ठूलो तगारो सेमिफाइनलमा पन्छाएको छ । यो अरू कोही होइन, रियल नै हो । रियल च्याम्पियन्स लिग भनेपछि सधैं राम्रो खेल्ने टिममा पर्छ । गत सिजन कार्लो एन्सेलोट्टीको रियलले उपाधि जित्नेक्रममा उतारचढावपूर्ण यात्रा गरेको थियो । अनेकपल्ट हारको संघारमा रहेर जित निकालेको थियो । कीर्तिमान १४ औं पटक युरोपको च्याम्पियन भयो । तर, यसपल्ट रियलको पनि इतिहादमा सिटीसामु केही जोर चलेन । गत सिजन हामीले निकै पीडादायी हार बेहोरेका थियौं, ग्वार्डिलोलाले भने, त्यसपछि यो पीडा एक वर्ष साँचेर राख्यौं । अब यसको अन्त्य भएको छ ।ग्वार्डिओलाले ११ वर्षअगाडि बार्सिलोनाका लागि च्याम्पियन्स लिग जितेको थियो । त्यति बेला बार्सिलोनाले म्यानचेस्टर युनाइटेडलाई हराएको थियो । त्यो समय ग्वार्डिओला र बार्सिलोनाका लागि स्वर्णिमकाल थियो । ग्वार्डिओलाले सिटी सम्हालेको पनि सात वर्ष भइसकेको छ । यसबीच सिटीका लागि अधिकांश समय रियल नै तगारो रहेको छ । यस्तोमा ग्वार्डिओला आफैंले पनि रियलमाथि प्राप्त जितलाई उत्कृष्ट मानेका छन् । उनी भन्छन्, कोही पनि टिमले सधैं जितिरहन सक्दैन । तर, प्रयास भने गरिरहनुपर्छ । हामीले प्रत्येक सिजन च्याम्पियन्स लिगमा राम्रो गर्ने प्रयास गर्छौं र यस्तै कामले त हो क्लबको ठूलो परिचय बनाउने । सिटी इंग्लिस फुटबलमा सबैभन्दा ठूलो शक्तिको रूपमा स्थापित भइसकेको छ । अब समग्र युरोपेली क्लब फुटबलमै सिटीसामु यस्तै महाशक्तिको रूपमा स्थापित गर्ने अवसर छ । यसका लागि टोलीले इन्टरको चुनौती पार लगाउनुपर्नेछ ।"
कार्यकर्तालाई रकम नदिँदा बर्खास्तगीमा परें: वाग्ले,"(विराटनगर)कोशी प्रदेशका खेलकुद तथा सामाजिकमन्त्री बुद्धिकुमार राजभण्डारीको सिफारिसमा कार्यकर्तालाई खेलकुदको नाममा रकम उपलब्ध नगर्दा आफूलाई प्रदेश खेलकुद विकास बोर्डको सदस्यसचिवबाट बर्खास्त गरिएको आरोप हंशराज वाग्लेले लगाएका छन् । मन्त्रीज्यूले खेलकुदका नाममा आफ्ना कार्यकर्तालाई ३३ लाख ५० हजार रुपैयाँ वितरण गर्ने तयारी गर्नुभएको थियो, बर्खास्तमा परेका वाग्लेले भने, आफूले त्यो रकम उपलब्ध गराउन नमानेपछि प्रतियोगिता आयोजना गर्दा ब्यानरमा प्रदेश सरकारको नाम उल्लेख नगरेको निहुँमा आफूलाई सदस्यसचिवबाट बर्खास्त गरिएको हो ।झापामा वैशाख १४ देखि १६ सम्म आयोजित प्रथम मुख्यमन्त्री कप राष्ट्रिय पुरुष भलिबल प्रतियोगिताको ब्यारमा आयोजकमा कोशी प्रदेश सरकारको नाम उल्लेख नगरेको भन्दै मन्त्री राजभण्डारीको सिफारिसमा प्रदेश सरकारले बुधबार वाग्लेलाई बर्खास्त गरेको थियो । उनी बर्खास्तगीविरुद्ध अदालत जाने तयारीमा छन् ।मन्त्री राजभण्डारीले उनी मन्त्री हुनुभन्दा पहिला पुस १७ मा तत्कालीन सामाजिक विकासमन्त्री राजन राईको उपस्थितिमा बसेको बोर्ड बैठकले प्रदेशका खेलसँग सम्बन्धित विभिन्न ४२ साझेदार खेलसंस्थालाई खेलकुद कार्यक्रमका लागि २ करोड अनुदान दिने निर्णय गरेको थियो । वाग्लेका अनुसार त्यसमध्ये ३३ लाख ५० हजार रुपैयाँ राजभण्डारीले आफ्ना कार्यकर्ता संलग्न विभिन्न १६ वटा संस्थामार्फत वितरण गर्ने तयारी गरिरहेकाले आफूले रोक्दा यो अवस्था आएको हो ।उनका अनुसार मन्त्री राजमण्डारीले आफनो जिल्लाको योङ स्टार क्लब सोलुखुम्बुलाई ब्याडमिन्टन गर्न ७ लाख, सुनसरीको अभियान सामाजिक तथा सांस्कृतिक विकास केन्द्रलाई क्षेत्रीय क्रिकेट प्रतियोगिताका लागि एक लाख, झापाको कन्काई खेलकुद प्रतिष्ठानलाई महिला फुटबलका नाममा १ लाख ५० हजार, संखुवासभा उसु संघलाई उसु प्रतियोगिताका लागि २ लाख ५० हजार, जलजले क्लब ताप्लेजुङलाई महाशिवरात्रि मेलामा खेलकुद गर्ने भनेर २ लाख, एमालेको भातृ संगठन नेपाल खेलकुद महासंघलाई दौड प्रतियोगिताका लागि २ लाख रुपैयाँ दिने सिफारिस गरेका थिए ।त्यसैगरी उदयपुरको चौदण्डी नगर खेलकुद विकास समितिलाई ह्यान्डबल खेलका लागि १ लाख, समृद्ध समाज नेपाललाई आत्मरक्षा खेल प्रशिक्षणका लागि २ लाख, मन्त्रीका पिए हर्कराज राई आबद्ध रहेको ग्रामीण सहकार्य सोलुखुम्बुलाई महिला भलिबलका नाममा ५ लाख, मिल्स गोल्डकप ट्रस्टलाई २ लाख, मिल्स भेट्रान फुटबल क्लबलाई १ लाख, नेपाल रग्वी संघ कोशी प्रदेशलाई ५० हजार र नेपाल क्रिकेट फाउन्डेसनलाई क्रिकेट प्रतियोगिता गर्न ५० हजार दिन भनेका थिए । बुधबारे युवा क्लब धनकुटालाई रामनवमी कप फुटबलका नाममा २ लाख, इलामको सूर्योदय फुटबल क्लबलाई फुटबल प्रतियोगिताका लागि १ लाख ५० हजार र लायन्स क्लब अफ अनारमनी झापालाई ब्याडमिन्टन प्रतियोगिता गर्ने नाममा २ लाख रुपैयाँ दिन मन्त्री राजभण्डारीले सिफारिस गर्दा अधिकांशले प्रक्रिया नपुर्याई रकम लिन आउँदा आफूले रोकेको वाग्लेको दाबी छ ।त्यसमध्ये मन्त्रीका पीए हर्कराज राई आबद्ध ग्रामीण सहकार्यलाई महिला भलिबलको नाममा ५ लाख दिने गरेर राईले २ लाख पेस्की रकम लगेको र तर हालसम्म भलिबल प्रतियोगिता नै आयोजना नभएको वाग्लेले वताए । प्रदेश खेलकुद विकास समितिले विराट गोल्डकपलाई १२ लाख रुपैयाँ दिने निर्णय गरेर ४ लाख पेस्की दिएको थियो । वाग्लेका अनुसार प्रतियोगिता आयोजक समितिले आफ्नो मानमर्दन गरेको भन्दै बाँकी ८ लाख रुपैयाँ मन्त्रीले नदिने भन्दै रोकेका छन् । मन्त्री राजभण्डारीले आफ्नो गल्ती ढाकछोप गर्न वाग्लेले अरूलाई दोषी देखाएको दाबी गरे । उनले प्रतियोगिता गर्दा ब्यानरमा कोशी प्रदेश सरकारको नामै नलेख्नेलगायतका अनगिन्ती गल्ती गरेकै कारण प्रदेश सरकारले सदस्यसचिवबाट हटाइएको स्पष्ट पारे । उनले भने, मैले कुनै पनि कार्यकर्तालाई एक सुको पनि बाँडेको छैन । मन्त्री राजभण्डारीले आफूले कार्यकर्तालाई खेलकुदका नाममा रकम वितरण गरेको पुष्टि गर्न वाग्लेलाई चुनौती दिए । विराट गोल्डकपलाई दिन बाँकी रहेको ८ लाख रुपैयाँ भने आफूले रोकेको मन्त्रीले स्वीकारे । उनका अनुसार उद्घाटनका दिन आफ्नो उपस्थिति हुँदाहुँदै आयोजकले एन्फा अध्यक्ष पंकज नेम्वाङलाई मुख्य अतिथि बनाएर आफूसहित प्रदेशका अरू मन्त्रीको अपमान गरेकाले उक्त रकम रोकेको हो ।"
विक्रमलाई रजत पदक,"काठमाडौं (कास) नेपाली धावक विक्रमबहादुर राना भारतको बैंग्लोरमा भएको पाँचौं इन्डियन ओपन पारा एथलेटिक्स इन्टरनेसनल च्याम्पियनसिपमा रजत पदक जितेर स्वदेश फर्किएका छन् । मे ४ देखि ८ सम्म भएको प्रतियोगितामा विक्रमले ४ सय मिटर दौडमा पदक जितेका हुन् ।१ मिनेट १६१६ सेकेन्डको समय निकाल्दै पदक जितेका थिए । उनका अनुसार यस इभेन्टमा भारतीय खेलाडी पहिलो भए । प्रतियोगितामा नेपालले जितेको यही पदकमात्र हो । पदक तालिकामा नेपाल नवौं स्थानमा रह्यो । भारत ८१ स्वर्णसहित शीर्षस्थानमा छ ।नेपालबाट दुई खेलाडी सहभागी थिए । त्यसमा मैया विशुंखेले महिला १ सय मिटर दौडमा प्रतिस्पर्धा गरेकी थिइन् । एसियन गेम्स २०१० र २०१४ तथा ओलम्पिक २०१२, २०१६ मा खेलिसकेका विक्रम नेपालको नेत्रहीन राष्ट्रिय क्रिकेट टोलीका खेलाडी पनि हुन् ।"
बक्सर सम्मानित,काठमाडौं (कास) नेपाल लोकतान्त्रिक खेलकुद संघ वाग्मती प्रदेशले एएसबीसी एसियाली यू२२ बक्सिङ च्याम्पियनसिपका पदक विजेता खेलाडीलाई बिहीबार नगदसहित सम्मान गरेको छ ।जनवरी १८ देखि २६ सम्म थाइल्यान्डको बैंककमा भएको प्रतियोगिताको महिला ४८ केजीमा सुष्मा तामाङले रजत तथा ५७ केजीमा हेमा राई र ७५ केजीमा त्रिशा जबेगुले कांस्य पदक जितेका थिए । पुरुष ८६ केजीमा विजय बाटाले कांस्य जितेका थिए ।सुष्मालाई २० हजार प्रदान गरियो । सुष्माले जितेको रजत पदक नेपाली बक्सिङको इतिहासमा कुनै पनि नेपाली खेलाडीले एसियाली स्तरमा जितेको ठूलो पदक हो । बाँकी कांस्य विजेताले जनही १० हजार पुरस्कार पाए । झापाकी त्रिशा भने कार्यक्रममा उपस्थित थिइनन् ।प्रतियोगिताका प्रशिक्षकद्वय दीपक महर्जन र सन्दीप श्रेष्ठ ५५ हजारसहित सम्मानित भए भने व्यवस्थापक ओमनारायण श्रेष्ठलाई पनि सम्मानित गरियो । प्रतियोगितामा सहभागी लालप्रसाद उप्रेती र इन्द्रबहादुर सुनार प्रशंसापत्रबाट सम्मानित भए । सोही अवसरमा राष्ट्रिय तथा अन्तर्राष्ट्रिय खेलाडी उत्पादनमा योगदान पुर्याएबापत प्रशिक्षक राजकृष्ण महर्जन र नवीन तण्डुकार पनि सम्मानित भए ।
