शीर्षक,विवरण
"एक पूर्वमन्त्री फरार, अर्का तानिए","आफूसँगै गएका चालकलाई पनि उनले मोटर काठमाडौं लैजान निर्देशन दिएका थिए ।तर, त्यसपछि रायमाझी कता गए भन्ने अनुसन्धानकै क्रममा रहेको प्रहरीले जनाएको छ ।पक्राउ पुर्जी जारी हुँदा आरोपित व्यक्ति (रायमाझी) उपत्यकाबाहिर रहेको अवस्था थियो । त्यसपछि निरन्तर निगरानी गर्न सम्बन्धित जिल्लाको प्रहरीलाई भनेका थियौं, अनुसन्धानमा रहेका एक अधिकारी भन्छन्, विगतमा उच्च ओहदामा रहिसकेका, बहालवाला सांसद, विपक्षी दलको जिम्मेवार पदमा रहेका व्यक्तिले म आफैं उपस्थित हुन्छु भनेपछि केही लचकता अपनाइयो । तर, आफ्नै प्रतिबद्धताविपरीत सम्पर्कविहीन हुँदा आरोपलाई स्विकारेजस्तो भयो । यसले अनुसन्धानलाई असहयोग पुगेको छ ।रायमाझी सम्पर्कविहीन बनेकै साँझ प्रहरीले उनका छोरा सन्दीपलाई बुटवलबाट पक्राउ गरी काठमाडौं ल्याइसकेको छ । रायमाझीका बाबुछोरा नै शरणार्थी ठगी प्रकरणमा मुछिएका छन् । हिरासतमा रहेका गिरोहका सदस्यहरूले यो धन्दामा रायमाझीको संलग्नता रहेको बयान दिएका छन् ।"
रास्वपा विपक्षी बेन्चमा,"उपनिर्वाचनको जनमत पनि सरकारमा जानुभन्दा प्रतिपक्षीमा बसेर जनताका मूलमुद्दा उठाओस् भन्ने रह्यो, उनले कान्तिपुरसँग भने, बैठकमा साथीहरूको धारणा सुनेपछि सर्वसम्मत रूपमा समर्थन फिर्ताको निर्णय लिइएको हो । प्रधानमन्त्रीले माग्लान् विश्वासको मत ? रास्वपाले समर्थन फिर्ता लिए पनि प्रधानमन्त्रीले विश्वासको मत लिनु नपर्ने सत्ता घटक दल र संविधानविद्को भनाइ छ । संविधानको धारा १०० को उपधारा २ मा प्रधानमन्त्रीले प्रतिनिधित्व गर्ने दल विभाजित भएमा वा सरकारमा सहभागी दलले आफ्नो समर्थन फिर्ता लिएमा ३० दिनभित्र विश्वासको मतका लागि प्रतिनिधिसभासमक्ष प्रस्ताव राख्नुपर्ने उल्लेख छ । प्रधानमन्त्रीका राजनीतिक सल्लाहकार हरिबोल गजुरेलले रास्वपाले समर्थन फिर्ता लिए पनि ऊ सरकारमा नरहेको कारण प्रधानमन्त्रीले विश्वासको मत लिनु नपर्ने बताए । रास्वपाले समर्थन गरेको भए पनि सरकारमा थिएन, त्यसैले उसको निर्णयबाट विश्वासको मत लिनुपर्ने बाध्यता हुँदैन भन्ने हाम्रो बुझाइ छ, उनले भने, तैपनि सत्ता साझेदार दल र संविधानविद्सँग परामर्श लिन्छौं । संविधानविद् विपिन अधिकारी रास्वपाको सरकारसँग सम्बन्ध सत्ता साझेदारिता नभएकाले विश्वासको मत लिनु नपर्ने बताउँछन् । यो धारामा पर्याप्त हुनका लागि मन्त्रिपरिषद्मा पनि सहभागिता चाहिन्छ । गुण र दोषका आधारमा समर्थन गर्नुमात्र विश्वासको मत लिने परिस्थितिका लागि पर्याप्त छैन, उनले भने । एमाले सचिव योगेश भट्टराईले सरकारलाई समर्थन गरेको तेस्रो ठूलो दलले समर्थन फिर्ता लिएपछि प्रधानमन्त्री नैतिक संकटमा परेकाले विश्वासको मत लिनुपर्ने बताए । विश्वासको मत लिने कि नलिने भन्ने त संविधानले बताउला । तर नीति तथा कार्यक्रम र बजेटको मुखमा एउटा प्रमुख दलले समर्थन फिर्ता लिएपछि सरकार नैतिक संकटमा परेको छ, उनले भने, त्यसैले बहुमत प्रमाणित गर्नका लागि विश्वासको मत लिनुपर्छ ।"
४ करोडको मुद्दा सुनुवाइको प्रतीक्षामा मजदुर लालबहादुर,"(काठमाडौं)दिलकुमारी विश्वकर्मा गत मंगलबार बिहान पनि यसअघि जस्तै सुनसरीको इटहरी१९ बरमपुर फूलबारी टोलस्थित घरबाट हतारहतार विराटनगर उच्च अदालत हिँडिन् । करिब डेढ घण्टाको बस यात्रा गरी अदालत पुग्दा बिहान १० बजेको थियो । तर हतारको त्यो यात्रा यस पटक पनि निरर्थक भयो । नखाएको विष लाग्यो । श्रीमान्लाई जेलमा थुनेका छन् । उच्च अदालतले सत्यतथ्य बुझेर सफाइ देला भन्ने आस थियो तर न्यायाधीशहरूले मुद्दा हेर्न मिलेन भनेर सुनुवाइ नै गरेनन्, दिलकुमारीले सुनाइन् । दिलकुमारीका श्रीमान् लालबहादुर विश्वकर्मा गर्दै नगरेको अपराधमा जेल परेको पाँच महिना पुगेको छ । उनलाई छुटाउने प्रयोजनले विराटनगर उच्च अदालतमा मुद्दा दर्ता भएको पनि पाँचै महिना भयो । र, यो मुद्दामा पेसी तोकिए पनि सुनुवाइ नभएको पनि पाँचै पटक भयो । गत माघयता चार पटक न्यायाधीशहरूले हेर्न नमिलेर सुनुवाइ भएन, हेर्न मिल्ने न्यायाधीशहरूको इजलासमा एक पटक परेकामा त्यसै दिन वकिलहरूले मुद्दा स्थगन गराए । यस्ता अदालती प्रक्रियाबारे अन्जान दिलकुमारी हरेक पटक श्रीमान्लाई छुटाउने उस्तै आससहित अदालत पुग्छिन् तर विभिन्न कारणले सुनुवाइ नहुने थाहा पाएपछि खिस्रिक्क परेर फर्किन्छिन् । िििलालबहादुर २०७२ देखि इटहरी२० स्थित सिंहदेवी ज्वेलर्समा गरगहना बनाउने कालिगडका रूपमा कार्यरत थिए । सिंहदेवी ज्वेलर्स कृष्णबहादुर विश्वकर्मा गजमेर, उनका छोराहरू दीपक, कमल र छोरी सीताले मिलेर चलाएका थिए । उनीहरूले ज्वेलर्समा गरगहनाको कारोबार मात्र गर्दैनथे, सिंहदेवी ज्वेलर्स प्रालिका नाममा पासबुक बनाएर धेरै दरको ब्याज दिने प्रलोभनमा सर्वसाधारणबाट लाखौं रकम उठाउँथे । उनीहरूले २०७५ जेठ अन्तिमसम्ममा १८ करोड ८४ लाख रुपैयाँ संकलन गरिसकेका थिए । दीपकले उक्त रकम जग्गा कारोबारमा लगाएका थिए । एक दिन दीपक, कमल र सीता कोही पनि नभएको समयमा स्थानीय कञ्चन चौधरी ५ लाख र अम्बिका अञ्जना राई १० लाख ७२ हजार रुपैयाँ जम्मा गर्न आए । हस्ताक्षरसमेत गर्न नसक्ने वृद्ध कृष्णबहादुर पसल कुरी बसेका थिए । उनले रकम बुझेको भनेर पासबुकमा सही गरिदिन कालिगड लालबहादुरलाई अह्राए । लालबहादुरले भनेबमोजिम सही गरिदिए । अर्को दिन पसलमा फर्किएका दीपकले लालबहादुरको नाम काटेर चौधरी र राईको पासबुकमा आफ्नो नाम लेखी हस्ताक्षर गरे । ज्वेलर्सले यसरी वित्त तथा बैंकिङ कारोबार गर्नु गैरकानुनी हो । स्थानीयलाई बढी ब्याजदर दिने प्रलोभन दिएर रकम उठाउने र जग्गा कारोबारमा लगाउने दीपकको यो धन्दा लामो चलेन । जग्गा किनबेचमा मन्दी आएसँगै उनले बढी ब्याज त परै जाओस्, सर्वसाधारणबाट उठाएको रकमसमेत फिर्ता दिन सकेनन् । त्यसपछि स्थानीय सुक्मित गुरुङसमेत ९ जनाले आफूहरूबाट गजमेर परिवार र ज्वेलर्सका कालिगड लालबहादुरले ५२ लाख ६६ हजार ४ सय २५ रुपैयाँ ठगी गरेको भन्दै उनीहरूलाई कारबाही गरी रकम असुलिदिन माग राख्दै प्रहरी कार्यालयमा निवेदन दिए । ९ जनाबाट सुरु भएको यो निवेदन दिने क्रम बढ्दै २ सय २१ जनासम्म पुग्यो । प्रहरीले अनुसन्धान सुरु गरेपछि थप ५४ जना आफूहरू पीडित बनेको भन्दै खुले । प्रहरीले २०७५ असार २१ मा जिल्ला अदालतमा मुद्दा दर्ता गरुन्जेलसम्ममा २ सय ७५ जनाबाट १८ करोड ८४ लाख ६६ हजार ८ सय ८९ रुपैयाँ संकलन गरेको खुल्यो । सिंहदेवी ज्वेलर्स बैंकजस्तै भएको, राष्ट्र बैंकबाट वित्तीय कारोबार गर्न इजाजत लिएको, शनिबार पनि रकम झिक्न मिल्ने, लगानीबाट आएको मुनाफा सबैले बाँडेर लिन पाइनेलगायतका प्रलोभन दिएर गजमेर परिवारले रकम संकलन गर्न लगाएको ठगिएका सर्वसाधारणले दिएको जाहेरीमा उल्लेख थियो । अनुसन्धानका क्रममा ठगी प्रकरणका मुख्य व्यक्ति दीपक र कमल भागे । प्रहरीले ज्वेलर्स सञ्चालक कृष्णबहादुर, उनकी छोरी सीता र कालिगड लालबहादुरलाई पक्राउ गर्यो । बयानमा कृष्णले आफूले हस्ताक्षर गर्न नजान्ने भएकाले दुई जना ग्राहकले जम्मा गर्न ल्याएको रकम आफूले बुझेर लालबहादुरलाई पासबुकमा हस्तक्षर गर्न अह्राएको बताए । उनले बयानमा मलगायत छोराहरू दीपक, कमल र छोरी सीतासमेतको मिलेमतोमा रकम लिएको हो, लालबहादुरले मैले अह्राएबमोजिम हस्ताक्षर गरेको हो, यसमा उसको कुनै दोष छैन भनेका थिए । कृष्णकी छोरी सीताले पनि प्रहरीसमक्ष भनिन्, लालबहादुर हाम्रै सुन पसलका कालिगड हुन् । हामी नभएको र बुबालाई दस्तखत गर्न नआउने भएकाले उनले दस्तखत गरिदिएका रहेछन् । लालबहादुरले पनि प्रहरीसमक्ष यही व्यहोराको बयान दिए, म कालिगडका रूपमा कार्यरत छु । पसलका साहुहरूले रकम उठाउँदै आएका हुन् । कृष्णबहादुर गजमेरको आदेश निर्देशनमा मैले एक दिन दुइटा पासबुकमा सही गरिदिएकोसम्म हुँ । पैसा कृष्णबहादुर गजमेरले राखेका हुन् । अन्य रकम सम्बन्धमा मलाई केही थाहा छैन । प्रहरीले लालबहादुरले समेत ठगी गरेको, त्यसबाट उनले कुनै लाभ पाएको प्रमाण जुटाउन सकेको थिएन । तैपनि गजमेर परिवारका चार जना जत्तिकै कसुरदार मान्दै लालबहादुरलाई समेत जिल्ला अदालत सुनसरीमा असार २१ मा मुद्दा चलायो । पाँचै जनालाई दुई वटा अभियोग लगाइयो बिनाइजाजत बैंकिङ तथा वित्तीय कारोबार गरेको र सर्वसाधारणलाई ठगी गरेको । लालबहादुर जेठ २७ मा पक्राउ परेर निरन्तर हिरासतमा थिए । जिल्ला अदालतले असार २५ मा कृष्ण र सीतालाई जनही १५ लाख रुपैयाँमा धरौटीमा छाड्न भन्यो । तत्काल प्राप्त प्रमाणबाट यो कसुरमा लालबहादुरको कुनै संलग्नता नदेखिएको भन्दै उनलाई साधारण तारिखमा छाड्ने आदेश दियो । लालबहादुर २८ दिनको थुनापछि छुटे । फरार रहेर प्रहरीको थुना छलेका मुख्य अभियुक्त दीपक मुद्दा दर्ता भएपछि मात्र अदालतमा हाजिर हुन पुगे । उनले बयानका क्रममा आफूले बैंकले जस्तो कारोबार नगरेको बरु स्थानीयबाट ऋण लिएको बयान दिए । थप भने, लालबहादुर विश्वकर्माको कुनै संलग्नता र सहमतिसमेत छैन । मैले अह्राएको समयमा मात्र पासबुकबाट पैसा लिएको थियो ।पछि अदालतमा बयानका क्रममा दीपकका बुबा कृष्णले पनि लालबहादुरको संलग्नता नभएको भनी प्रहरीलाई दिएको बयान दोहोर्याए । लालबहादुर स्वयंले पनि आफ्नो संलग्नता अस्वीकार गरिरहे । सुरुमा प्रहरीमा जाहेरी दिएका सुक्मित गुरुङसहित ७२ जना जाहेरवालाले सामान्य कालिगड मात्र रहेका लालबहादुर निर्दोष भएको, उनीबाट आफूहरू नठगिएको र जाहेरीमा उनको नाम भूलवश परेको भन्दै उनले सफाइ पाउनुपर्ने बकपत्र गरे । लालबहादुरका साक्षी रामप्रसाद लुइँटेल र प्रेमबहादुर विश्वकर्मा र प्रहरीले वस्तुस्थिति मुचुल्का तयार पार्दा बुझेका व्यक्ति सोमनाथ निरौलाले पनि लालबहादुर सामान्य कामदार मात्र रहेको र उनी निर्दोष रहेको बताए । यसरी प्रहरीले संकलन गरेका र अदालतमा पेस भएका कुनै पनि प्रमाणले लालबहादुरलाई दोषी देखाउँदैनथे । उक्त ज्वेलर्समा लालबहादुर कालिगडका रूपमा काम गर्नेबाहेक अन्य कुनै जिम्मेवारीमा थिएनन् । जसको अर्थ पसलको हिसाबकिताबमा उनको कुनै कानुनी दायित्व हुँदैन । पसल सञ्चालकको निर्देशनमा भएको हस्ताक्षरको लाभ वा हानि पनि लालबहादुरलाई भएको थिएन । उक्त निर्देशनको जिम्मा सञ्चालकले लिएको बयान दिएका थिए । मुद्दामा प्रहरीले अभियोग लगाएका सबै प्रतिवादीले अनुसन्धानका क्रममा र अदालतमा लालबहादुर निर्दोष रहेको बयान गरेका थिए । गैरकानुनी रूपमा रकम संकलन गर्न गजमेर परिवारले प्रयोग गरिरहेका कुनै पनि संस्था वा कम्पनीको कारोबारमा लालबहादुरको कुनै सरोकार र हिस्सा थिएन । तैपनि २०७८ पुस १९ मा फैसला गर्दै जिल्ला न्यायाधीश निर्मला योङ्याले लालबहादुरलाई इजाजत नलिई बैंकिङ तथा वित्तीय कारोबार गरेको र सर्वसाधारणको रकम उठाएर ठगी गरेकामा दोषी ठहर्याइन् । बिनाइजाजत वित्तीय कारोबार गरेकामा १ वर्ष ६ महिना कैद र ३ करोड १४ लाख ११ हजार १ सय ४८ रुपैयाँ जरिवाना हुने तथा ठगी मुद्दामा पनि १ वर्ष ६ महिना कैद र ७० हजार जरिवाना हुने ठहर गरिन् । साथमा गजमेर परिवारले २ सय ७५ जनाबाट संकलन गरेको १८ करोड ८४ लाख ६६ हजार ८ सय ८९ रुपैयाँ कृष्ण, दीपक, सीता र लालबहादुरबाट दामासाहीले भराउनू भन्ने पनि आदेश गरिन् । जाहेरवालाले लालबहादुरबाट हामी ठगिएकै होइनौं, उनी निर्दोष छन् भन्दाभन्दै न्यायाधीश योङ्याको आदेशले भन्यो ठगिएको रकम लालबहादुरबाट समेत भराउनू । यस्तो आदेशले लालबहादुरमाथि थप ४ करोड ७१ लाख १६ हजार ७ सय २२ रुपैयाँको दायित्व थपेको छ । जिल्ला अदालतको फैसलाविरुद्ध लालबहादुरले सुनसरीका कानुन व्यवसायी निराजन ओझाको सहयोगमा विराटनगर उच्च अदालतमा पुनरावेदन दिएका छन् । गत मंसिर २१ मा उच्च अदालतमा पुनरावेदन गरेपछि लालबहादुर जेल पुगे । अदालतले मागेको जरिवाना बराबरको रकम धरौटी राख्न सकेको भए उनले जेलमा नबसीकन पनि मुद्दा पुनरावेदन गर्न सक्थे, उनका कानुन व्यवसायी ओझाले कान्तिपुरसँग भने, तर, धरौटी राख्ने रकम नभएका कारण उनी जेल बस्नुको विकल्प भएन । मुद्दाको पुर्पक्षका क्रममा साधारण तारिखमा छुटेको व्यक्तिलाई फैसलामा चर्को सजाय र जरिवाना गरेर अदालतले नै मारमा पार्यो ।लालबहादुरले पुनरावेदनमा आफू निर्दोष रहेको भनेर उनी स्वयं, जाहेरवाला, प्रतिवादी र वस्तुस्थिति मुचुल्कामा बुझिएका सबै मानिसले बयान दिएको र आफूले ठगी गरेको, बैंकिङ र वित्तीय कारोबार गरेको तथा त्यसबाट लाभ लिएको कुनै पनि प्रमाण नभएको अवस्थामा कुन आधारमा अदालतले दोषी ठहर गरेको हो ? भन्ने प्रश्न गरेका छन् । म निर्दोष नदेखिनाका प्रमाण के हुन् भनी सुनसरी जिल्ला अदालतको फैसलामा कतै पनि उल्लेख नगरी मलाई दोषी ठहर गरेको फैसला त्रुटिपूर्ण रहेको छ, निवेदनमा उल्लेख छ । िििमुद्दा उच्च अदालतमा पुगेपछि पनि सुल्झिएको छैन । अदालतमा प्राविधिक कारणहरूले मुद्दाले सुनुवाइको पालो नपाउँदा जिल्ला अदालतको त्रुटिपूर्ण फैसला माथि समयमै परीक्षण हुन पाएको छैन । गत मंसिर २१ मा उच्च अदालतमा दर्ता भएको लालबहादुरको पुनरावेदनमाथि पहिलो सुनुवाइ नै पुस २६ मा भयो । सुनुवाइपछि न्यायाधीशहरू सत्यमोहन जोशी थारू र मुरारीबाबु श्रेष्ठको इजलासले प्रत्यर्थी झिकाउने आदेश दियो । जसको अर्थ जिल्ला अदालतको फैसलामा कैफियत हुन सक्ने भएकाले उच्च अदालतले परीक्षण गर्न जरुरी देखिएको भन्ने हुन्छ । त्यसपछि माघ ३ मा उक्त मुद्दा सुनुवाइका लागि पेसी तोकियो । गोला प्रक्रियाद्वारा इजलास छनोट हुँदा राजनप्रसाद भट्टराई र मुरारीबाबु श्रेष्ठको इजलासमा पर्यो । श्रेष्ठले अघिल्लै सुनुवाइमा प्रत्यर्थी झिकाउने आदेश गरिसकेकाले उक्त मुद्दामा उनको पोजिसन स्पष्ट भइसकेको थियो, जसका कारण उनले हेर्न मिलेन ।त्यसपछि माघ २४ को पेसीमा यो मुद्दा न्यायाधीश थारू र रामबहादुर थापाको इजलासमा पर्यो । उही कारणले थारूले हेर्न मिलेन । फागुन १६ को पेसी न्यायाधीशहरू थापा र मिलन राईको इजलासमा परेको थियो । दुवै न्यायाधीशले मुद्दाको सुनुवाइ गर्न मिल्थ्यो । तर, गजमेर परिवारका वकिलहरूले त्यस दिनको सुनुवाइ नै स्थगित गरिदिए । गजमेर र लालबहादुरका मुद्दा एकसाथ सुनुवाइ भइरहेकाले उनीहरूले स्थगित गरेपछि लालबहादुरको मुद्दामा पनि सुनुवाइ हुन पाएन । अर्को पेसी चैत २८ मा न्यायाधीशहरू थारू र किरणकुमारी गुप्ताको इजलासमा पर्यो । फेरि हेर्न मिलेन । गत मंगलबार (वैशाख १९) को पेसी पनि न्यायाधीशहरू दिनेशप्रसाद यादव र श्रेष्ठको इजलासमा पर्यो । फेरि हेर्न मिलेन । विराटनगर उच्च अदालतमा जम्मा ८ न्यायाधीश कार्यरत छन् । उनीहरूमध्ये थारू र श्रेष्ठको संयुक्त इजलास बन्दा वा उनीहरू संलग्न अन्य कुनै पनि इजलासमा यो मुद्दा पर्दा हेर्न मिल्दैन । दिलकुमारी भने यी ५ वटै पेसीमा सधैं सुनुवाइ र त्यसपछि सफाइको आस लिएर इटहरीबाट विराटनगर पुगिन् । तर, सधैं उस्तै निराशासाथ फर्किइन् । कुनै गल्ती नगर्दा पनि मेरो श्रीमान्मथि किन यस्तो अत्याचार भइरहेको छ ? हामी कहाँ जाऔं, कसलाई भनौं ? उनको प्रश्न छ, यो देशमा गरिबले न्याय नै नपाउने हो त ?"
खेर गइरहेछ कर्णालीको पानी,"क्षमता १८ हजार, उत्पादन १० मेगावाटआफ्नै प्रदेशमा विद्युत् उत्पादन नहुँदा कर्णालीवासी लामो समयदेखि अनियमित लोडसेडिङ र न्यून भोल्टेजको समस्या भोग्न बाध्य छन् । लगानी प्रवर्द्धन तथा सम्भाव्यताका लागि नेपाल राष्ट्र बैंकले संकलन गरेको तथ्यांकअनुसार कर्णालीका नदीनालाबाट करिब १८ हजार मेगावाट विद्युत् निकाल्न सकिन्छ । तर १०७० मेगावाट मात्र विद्युत् उत्पादन भइरहेको छ । त्यसमध्ये ठूला योजना दैलेखको पदमखोलाले ४८ मेगावाट र द्वारीखोलाले ३७५ मेगावाट विद्युत् उत्पादन गरिरहेका छन् । कर्णाली, तिला र भेरी नदीमा गरिएको सम्भाव्यता अध्ययनअनुसार झन्डै १८ हजार मेगावाट बिजुली निकाल्न सकिने नेपाल राष्ट्र बैंक कर्णाली प्रदेशका सहायक निर्देशक पूर्णबहादुर नेपालीले बताए । उनका अनुसार दैलेखबाट ८५५ मेगावाट विद्युत् उत्पादन भइरहेको छ । अन्य जिल्लामा एक मेगावाटभन्दा कमका आयोजना छन् । अहिले हुम्लामा ०५० मेगावाट, मुगु र कालीकोटमा ०४० मेगावाट, जुम्लामा ०२० मेगावाट र रुकुम पश्चिममा ०३५ मेगावाट विद्युत् उत्पादन भइरहेको छ । ९ सय मेगावाटको माथिल्लो कर्णाली, ४ सय ३९ मेगावाटको बेतन कर्णाली, ४ सय १७ मेगावाटको नलगाड जलविद्युत् आयोजनाको काम अघि बढ्न सकेको छैन । नेपाल विद्युत् प्राधिकरण प्रादेशिक कार्यालयका अनुसार ४ हजार ५ सय ४१ मेगावाट बराबरका १९ आयोजनाले सर्वेक्षण, २६ मेगावाटका ४ आयोजनाले उत्पादन अनुमतिपत्र, १ हजार ९१ मेगावाट बराबरका ७ आयोजनाले सर्वेक्षण अनुमतिपत्रका लागि दरखास्त दिएका छन् ।कर्णालीमा बन्न लागेका अधिकांश ठूला विद्युत् आयोजना अलपत्र छन् । ९ सय मेगावाटको माथिल्लो कर्णाली जलविद्युत् आयोजनाको जिम्मा लिएको भारतीय कम्पनी जीएमआरले अहिलेसम्म लगानी जुटाउन सकेको छैन । जाजरकोटस्थित ४ सय १० मेगावाटको नलगाढ जलाशययुक्त आयोजनामा डीपीआरको कामसमेत सकिएको छैन । ६ सय ८८ मेगावाटको बेतन कर्णाली आयोजनाको काम पनि लामो समयदेखि सुस्त छ । भेरीलाई डाइभर्सन गरेर बबई नदीमा खसालेर यहाँको पानी लुम्बिनी प्रदेशमा लैजाँदा ठूलो असर पर्ने देखिएको अभियन्ता युवराज कँडेलले बताए । कर्णालीमा ६७ प्रतिशत नागरिक अहिले पनि टुकी र सौर्य ऊर्जाको भरमा रहेको प्रदेश योजना आयोगको तथ्यांक छ । ३३३९ प्रतिशत (५ लाख ६१ हजार) नागरिक मात्रै विद्युत्को प्रत्यक्ष पहुँचमा छन् । जबसम्म सबै घरधुरीमा बिजुली पुग्दैन, तबसम्म कर्णालीको सबै पूर्वाधार विकास अधुरै हुन्छ, आयोगका पूर्वसदस्य डा दीपेन्द्र रोकायाले भने, बन्न लागेका ३४ वटा ठूला विद्युत् आयोजनाले पूर्णता पाए भने पनि कर्णाली बिजुली बेचेरै आत्मनिर्भर बन्न सक्छ ।"
हेर्दाहेर्दै खस्यो हेलिकोप्टर,"(संखुवासभा)भोटखोला गाउँपालिका४ हटियाकी कोपिला गुरुङ शुक्रबार छोङग्राङमा हेलिकोप्टरले सामान झुन्ड्याइरहेको हेरिरहेकी थिइन् । गाउँघरमा हेलिकोप्टरले सामान बोकेर आउँदा हेर्नेको भीड लाग्छ । सामान ओसारपसारमा सहयोगीका रूपमा काम गर्थे कोपिलाका श्रीमान् भविन । अवतरण गर्ने क्रममा भित्तामा पखेटा ठोक्किएर हेलिकोप्टर दुर्घटना भयो । कोपिला दुर्घटनाको प्रत्यक्षदर्शी बनिन् । छोङग्राङबाट दुर्घटनास्थल सिप्रुङ नजिकै पर्छ । दुर्घटना भएको हेलिकोप्टरमा कोपिलाका श्रीमान् भविन पनि थिए । हेलिकोप्टर दुर्घटनामा परी घाइते भविनलाई अर्को हेलिकोप्टरबाट सदरमुकाम खाँदबारी ल्याइयो । दुर्घटनामा परेका श्रीमान्को अझै सास बाँकी छ भन्ने आसमा कोपिला थिइन् । तर आफन्तले भविन जीवित छैनन् भन्ने जानकारी गराए । खाँदबारी आफन्तको घरमा रहेकी कोपिला श्रीमान्को मृत्युको खबरले बेहोस भइन् । भोटखोला सडक सञ्जालसँग जोडिएको छैन । खाँदबारीबाट ८२ किलोमिटर वर वरुण नदीसम्म मात्र गाडी पुग्छ । यहाँ निर्माणाधीन अपर अरुण जलविद्युत् आयोजनाले सिम्रिक एयरको हेलिकोप्टरबाट सामान ढुवानी गरिरहेको थियो । यही क्रममा शुक्रबार दिउँसो १ः१० बजे भोटखोला४ हटियाको सिक्प्रुङको हम्मरे डाँडामा पहिले रूखमा र त्यसपछि भित्तामा ठोक्किएर हेलिकोप्टर बजारियो । उक्त दुर्घटनामा एक जनाको मृत्यु भयो भने चार जना गम्भीर घाइते छन् । दुर्घटनामा स्थानीय भविन गुरुङको मृत्यु भएको डीएसपी वीरेन्द्र गोदारले बताए । क्याप्टेन सुरेन्द्र पौडेल, कोपाइलट छिरिङ भोटे, सहयोगी मनोज थापा, विद्युत् प्राधिकरणका कर्मचारी विक्रम शंकर घाइते छन् । घाइते सबैलाई उद्धार गरेर काठमाडौंस्थित मेडिसिटी अस्पतालमा पुर्याएको छ । दुर्घटना भएको सिम्रिकको हेलिकोप्टर बिहीबार काठमाडौंबाट खाँदबारी प्रहरी कार्यालयमा अवतरण भई उत्तरी गोलातर्फ बेलुकी गएको थियो । त्यहाँ शुक्रबार बिहानदेखि विद्युत्का सामान ओसार्न सटल उडान गर्दै आइरहेको थियो । दुर्घटनामा सकुशल रहेका पाइलटसँग नागरिक उड्डयन प्राधिकरणका अधिकारीहरूले बयान लिई घटना बारेमा अनुसन्धान गरी दुर्घटनाको कारण चाँडै सार्वजनिक गर्ने जनाइएको छ ।"
सिम्रिक एयर ग्राउन्डेड,"काठमाडौं सिम्रिक एयरको हेलिकोप्टर दुर्घटनापछि नेपाल नागरिक उड्डयन प्राधिकरणले यसका सबै हेलिकोप्टरलाई अर्को निर्णय नहुन्जेलसम्मका लागि ग्राउन्डेड गरिदिएको छ । प्राधिकरणको सेफ्टी विभागले सिम्रिकका सबै हेलिकोप्टरको विस्तृत निरीक्षण, वायुयानको उडान योग्यता, हवाई सुरक्षा व्यवस्थापन प्रणालीको अडिट गर्ने जनाउँदै शुक्रबार उक्त कम्पनीलाई ग्राउन्डेड गरिएको बारे पत्र पठाएको छ । सिम्रिक एयरसँग चार वटा हेलिकोप्टर थिए । तीमध्ये एउटा शुक्रबार संखुवासभामा दुर्घटनामा परेपछि अब तीन वटा मात्र बाँकी छन् ।"
मिटरब्याजीलाई ७ वर्षसम्म कैदको प्रबन्ध,"(काठमाडौं)मिटरब्याजीलाई सात वर्षसम्म कैद र ७० हजार रुपैयाँसम्म जरिवाना हुने कानुन बनेको छ । सरकारले चारवटा प्रचलित ऐनलाई संशोधन गरी मिटरब्याजलाई अपराधीकरण गर्ने गरी अध्यादेश ल्याएको छ । अध्यादेशले मुलुकी अपराध संहिता र देवानी संहिता तथा अपराध र देवानी कार्यविधि संहिता संशोधन गरेको हो । शुक्रबार राजपत्रमा प्रकाशित अध्यादेश तुरुन्त लागू हुनेछ । अध्यादेशलाई संसद्को अधिवेशन बसेको ६० दिनभित्र दुवै सदनले पारित गर्नुपर्नेछ । अध्यादेशमा मिटरब्याज लाई अनुचित लेनदेन नामकरण गरिएको छ र कसैले पनि अनुचित लेनदेन गर्नगराउन नहुने उल्लेख छ । लेनदेन नभएको वा नगरेको रकम दिएको भनी लिखत तयार गर्ने, लेनदेन गरेको वास्तविक रकमभन्दा बढी लिखत तयार गर्ने, लेनदेन गर्दाकै बखत ब्याज रकमसमेत साँवामा जोडी लिखत तयार गर्नेलगायत कामलाई अनुचित लेनदेन का रूपमा परिभाषित गरिएको छ । ब्याजलाई साँवामा जोडी नयाँ लिखत तयार गर्ने, ऋणीले बुझाएको रकमको भर्पाइ नदिने वा लिखत नबनाउने, ऋणको साँवाभन्दा बढी ब्याज लिने, ऋण असुलीका लागि कुनै प्रकारको धम्की, हिंसा वा शोषण गर्ने र अनुचित लेनदेनका आधारमा ऋणीको अचल सम्पत्तिको हक हस्तान्तरण गरी लिने कार्यलाई पनि अध्यादेशले रोक लगाएको छ । यस्ता कसुर गर्ने वा गराउने व्यक्तिलाई सात वर्षसम्म कैद र ७० हजार रुपैयाँसम्म जरिवाना हुने प्रावधान अध्यादेशमा छ । अध्यादेशले गरेको संशोधन लागू हुनुअघि भएका कारोबारका आधारमा कसैले ऋणीलाई अनुचित लेनदेनको रकम असुलउपर गर्न, हैरानी पुर्याउन पनि रोक लगाइएको छ । अनुचित लेनदेन गर्ने व्यक्तिले त्यस्तो लेनदेनका आधारमा ऋणीबाट रकम वा कुनै अन्य चल सम्पत्ति लिएको रहेछ भने सम्बन्धित ऋणीलाई फिर्ता गर्नुपर्ने प्रावधान पनि अध्यादेशमा छ । अनुचित लेनदेनका आधारमा ऋणीको अचल सम्पत्तिको हक हस्तान्तरण भएको ठहर भएमा त्यस्तो हक हस्तान्तरण बदर हुनेछ, अध्यादेशमा भनिएको छ । घरायसी लेनदेन व्यवहारका लागि लिखत तयार पार्दा साहु र ऋणीको कम्तीमा एकएक जना साक्षीको नाम, थर र ठेगाना लिखतमा उल्लेख गर्नुपर्ने प्रावधान पनि छ । साहुले अस्वाभाविक रूपमा ठूलो रकम घरसारमा ऋण दिएको देखिएमा प्रचलित कानुनबमोजिम सम्पत्ति शुद्धीकरणसम्बन्धी कसुरमा अनुसन्धान गरी कारबाही चलाइने व्यवस्था पनि अध्यादेशमा छ । मधेश प्रदेशका मिटरब्याजपीडितहरू न्याय खोज्दै पैदलै काठमाडौं आएर धर्ना दिएपछि सरकारले कानुन संशोधनको सम्झौता गरेको थियो । त्यहीअनुसार सरकारले अध्यादेश ल्याएर कानुन संशोधन गरेको हो । संशोधित कानुनका व्यवस्था आगामी दिनमा हुने मिटरब्याजसम्बन्धी कसुरमा मात्र आकर्षित हुनेछन् । तर, यसअघि नै भइसकेका यस्ता कसुरका पीडकलाई कानुनबमोजिम कारबाहीको सिफारिस गर्न सरकारले जाँचबुझ आयोग गठन गरेको छ । विशेष अदालतका पूर्वअध्यक्ष गौरीबहादुर कार्की संयोजक र पूर्वनायब महान्यायाधिवक्ता गणेशबाबु अर्याल र पूर्वप्रहरी अतिरिक्त महानिरीक्षक उत्तमराज सुवेदी सदस्य रहेको आयोगले जनकपुरमा आफ्नो कार्यालय स्थापना गरेर काम थालिसकेको छ । नभएको रकम लिएर दिएको भनी लिखत तयार गरेको, वास्तविक रकमभन्दा बढी रकमको लिखत बनाएको, लेनदेन गर्दाकै बखतमा ब्याजसमेत साँवामा जोडेको, ऋणीले तिरेको रकमको भर्पाइ नदिएको, कानुनमा तोकिएभन्दा बढी ब्याज लिएको जस्ता विषयमा उजुरी लिएर छानबिन गरी तीन महिनाभित्र प्रतिवेदन पेस गर्न आयोगलाई कार्यादेश छ । साथै, अनुचित लेनदेनसँग सम्बन्धित कानुनी तथा प्रशासनिक रूपमा सम्बोधन गर्नुपर्ने अन्य विषय, पीडकलाई प्रचलित कानुनबमोजिम कारबाही र सजाय तथा पीडितलाई दिइने उपचार सिफारिस, अनुचित लेनदेन हुनुका कारण पत्ता लगाई आगामी दिनमा त्यस्ता घटना हुन नदिन सुधारका उपायका सम्बन्धमा पनि सिफारिससहितको प्रतिवेदन पेस गर्न आयोगलाई भनिएको छ । तराईका विभिन्न जिल्लाबाट आएका पीडितहरूले काठमाडौंमा धर्ना जारी राखेका छन् । नवलपरासी, महोत्तरी, सर्लाहीलगायत जिल्लाबाट दोस्रो चरणमा आएका उनीहरूको धर्ना शान्ति बाटिकामा जारी छ । मिटरब्याजपीडतले दृष्टिबन्धक, तमसुक, छिनुवा र चेक बाउन्स अवैध घोषणा हुनुपर्ने माग गर्दै आएका छन् ।"
"मूलढोकामा मिटरब्याजीको ताला, घरधनी सडकमा","(बारा)महागढीमाई नगरपालिका३ गन्जभवानीपुरका विनोद महरा चमारले २०७४ मा छिमेकी राधामोहन कलवारबाट १० लाख रुपैयाँमा १० धुर घडेरी खरिद गरे । ७ लाख तिरेर ३ लाख बाँकी राखी कित्ता नम्बर १२२३, १२२४ र १२३० को घडेरी राधामोहनकै नाममा अमानतमा राखे । ३ लाख बाँकीकै कारण विनोदका नाममा जग्गा पास भएन । एक वर्षपछि जग्गाधनी राधामोहनले बाँकी ३ लाख रकम माग्दै ताकेता गर्न थालेपछि विनोदले पचरौता नगरपालिका७ बेनौलीका शिवजीप्रसाद साह कलवारसित १२ लाख ऋण लिए । ३ लाखको ब्याज जोडेर राधामोहनलाई फर्काए । बचेको रकम, छिमेकीसित सापट र लघुवित्तबाट ऋण लिएर विनोदले घडेरीमा पक्की घर बनाएर बस्न थाले । पछि उनले राधामोहनसित खरिद गरेको अमानतमा रहेको घडेरी भने शिवजीको नाममा २०७७ असोजमा पास गराइदिए । घडेरी पास गरेपछि विनोदले शिवजीसित थप ५ लाख ऋण लिए । यति गरेर कुल ऋण १७ लाखको साँवाब्याज किस्तामा तिर्न थाले । साढे २ वर्षयता किस्तामै शिवजीलाई १४ लाख तिरिसकेको विनोदको भनाइ छ । १७ लाख ऋण दिएर घडेरी नाममा गराएको बाहेक शिवजीले विनोदका ससुरा बिजुली महरासित चेकमा सही गराएर रकम लिनुका साथै खाली चेक पनि लिएका छन् । ५० लाखको तमसुक पनि बनाउन लगाएका छन् । घडेरीमा विनोदले पक्की घर बनाएर बस्न थालिसकेकाले शिवजीले मासिक ६ हजार घर भाडा तिर्ने गरी करारनामासमेत बनाउन लगाएका छन् । २०७७ असोज २२ मा तीन वर्षका लागि करारनामा गरिएको हो । त्यसबेला शिवजीले घडेरी आफ्नो नाममा पास गराइसकेका थिए । करारनामामा बिजुली र पानीको रकम दुवै पक्षले तिर्ने सर्त छ । विनोदले शिवजीलाई सकेजति साँवाको किस्ता र ब्याज तिर्दै गए । ३ हजारदेखि २ लाखसम्म गरी पटकपटक १४ लाखसम्म तिरिसकेको भर्पाई आफूसित राखेको विनोदको भनाइ छ । आफूले तिरेको साँवाब्याजको भर्पाई शिवजीले डायरीमा सहीछाप गरी बुझेर दिएको उनले बताए । तर शिवजीले ब्याजको ब्याज जोड्दै गएकाले मोटो रकम पुगेपछि ६५ लाखमा घडेरी र घर बिक्री गरिदिने भन्दै धम्काउँदै आएका छन्, उनले भने, घरमा ताला लगाइदिएका छन्, घर बिक्री गर्न अरूबाट बैना पनि लिइसकेका छन् । घरमा लगाएको तालाको साँचो उनको हातमा छ, हामी ५ जना एक वर्षदेखि सडकमा छौं । घरको साँचो माग्दा शिवजीले घरी ३५ लाख, घरी ५० लाख देऊ अनि साँचो दिन्छु भन्ने गरेको विनोदले बताए । अहिले उनीहरू निजगढमा मजदुरी गरेर गुजारा चलाइरहेका छन् । शुक्रबार सन्तानसहित झोला बोकेर गाउँ पुग्दा उनको घरको मूल ढोकामा मिटरब्याजीको ताला लागिरहेको थियो ।ऋण दिने शिवजी महागढीमाईभन्दा २० किमि दक्षिणी गाउँ बेनौलीका बासिन्दा हुन् । बाँकी ऋण तिर्न तयार छौं तर घरमा बस्न दिनु भन्दा मानेका छैनन्, विनोदकी पत्नी संगीताले भनिन् । लेखपढ गर्न नसक्ने विनोद डकर्मी (पक्की घर बनाउने) काम गर्छन्, संगीताले भने एसएलसीसम्म पढेकी छन् । उनीहरूका २ छोरी र १ छोरा छन् । मिटरब्याजविरुद्धको उजुरी फाराम जिल्ला प्रशासन कार्यालयबाट लिएको र बिदा परेकाले प्रशासनमा उजुरी गर्न नसकेको उनले बताइन् । अब कानुनी उपचारमै जाने उनको भनाइ छ ।"
"'चालु खर्च कटौती गर्नू, आयोजना नथप्नू","(काठमाडौं)पूर्वअर्थमन्त्रीहरूले आगामी बजेटमार्फत अनावश्यक खर्च कटौती र नयाँ आयोजना नथप्न सुझाएका छन् । आर्थिक वर्ष ०८०८१ को बजेट तयारीसम्बन्धमा अर्थमन्त्री प्रकाशरण महतले शुक्रबार बोलाएको छलफलमा उनीहरूले व्यावहारिक बजेट तयार गर्न र खर्च कटौतीमा निर्मम बन्नुपर्नेमा जोड दिए । आगामी बजेट यथार्थपरक र उत्साह जगाउने हुनुपर्ने पूर्वअर्थमन्त्री ज्ञानेन्द्रबहादुर कार्कीले सुझाए । अहिले मुलुकको अर्थतन्त्र चुनौतीपूर्ण अवस्थाबाट गुज्रिरहेको छ, उनले भने, आगामी बजेटले आशा जगाउने काम गर्नुपर्छ । जहिले पनि बजेटमा मल, बीउ अभाव हुन दिन्नौं भनिए पनि हरेक समयमा मल अभाव भइरहेको उनको भनाइ छ । अहिले विकास खर्चको अवस्था दयनीय रहेकाले यसको खर्च बढाउनुपर्ने उनले बताए । निजी क्षेत्रको मनोबल खस्किएको छ, पुँजी निर्माणमा उनीहरूको भूमिका ८० प्रतिशत रहन्छ, उनले भने, त्यसैले निजी क्षेत्रको मनोबल बढाउने गरी बजेट आउनुपर्छ । बिदेसिने युवा जनशक्तिको संख्या बढिरहेका बेला उनीहरूलाई देशमै बसेर काम गर्ने वातावरण बनाउनुपर्ने पनि उनले सुनाए । विकास खर्च बढाउन अनावश्यक खर्च कटौती गर्नुपर्छ, उनले भने, कृषि, पर्यटन र ऊर्जा क्षेत्र सरकारको प्राथमिकतामा पर्नुपर्छ । अर्थतन्त्रका सबै सूचक ऋणात्मक छन् । यस्तो अवस्थामा चालु खर्चमा कटौती गर्ने गरी बजेट ल्याउन सकियो भने त्यसले दीर्घकालीन प्रभाव पार्ने पूर्वअर्थमन्त्री सुरेन्द्र पाण्डे बताउँछन् । वैशाख १५ सम्म ४९ प्रतिशत राजस्व उठेको छ, चालु आर्थिक वर्षको बजेटमा आर्थिक वृद्धिदर ८ प्रतिशतको लक्ष्य राखिएको थियो । तर राष्ट्रिय तथ्यांक कार्यालयले आधारभूत मूल्यमा २१६ प्रतिशतको आर्थिक वृद्धि हुने प्रारम्भिक अनुमान गरेको छ । २ खर्ब ४२ अर्ब विदेशी ऋण आउने भनिएकामा ४५ अर्ब रुपैयाँ मात्र आएको छ, उनले भने, त्यसैले अर्थतन्त्रका प्रायः सबै सूचक नकारात्मक छन् । गत दुई वर्षको तुलनामा यस वर्ष राजस्व कम उठेको पाण्डेले जनाए । तर रेमिट्यान्स र विदेशी मुद्रा सञ्चिति केही बढेको उनको भनाइ छ । यस्तो अवस्थामा चालु खर्च एकदमै बढेर गएको छ, पुँजीगत खर्च वैशाख १५ सम्म करिब ३१ प्रतिशत मात्र छ, उनले भने, त्यसैले आगामी बजेटमा सक्दो खर्च कटौती गरौं, सामाजिक सुरक्षा भत्ता संघले दिएकामा प्रदेश, स्थानीय तहबीच थपेर दिने होड रोकौं । संघ, प्रदेश, स्थानीय तहमा अनावश्यक रूपमा ठूला संरचना बनाउन आवश्यक नभएको उनको भनाइ छ । प्रदेश र स्थानीय तहको सबै आम्दानी संघको सहायतामा निर्भर छ, तर खर्च धेरै छ, उनले भने, अनाश्यक गाडी किन्ने मात्र होइन, पालिकाका भवनसमेत सिंहदरबार जत्रा ठूला छन् । यी सबै विषयको नियन्त्रण हुनुपर्छ । अहिलेको अवस्थामा मापदण्ड बनाएर यस्ता कार्यलाई नियन्त्रण गर्न जरुरी रहेको उनले सुनाए । अब मौद्रिक क्षेत्रमा केही खुकुलो होऊँ, उनले भने, तर बजेटको आम्दानी र खर्चमा कँसिलो नीति लिऊँ । मुलुक आर्थिक मन्दीको बाटोमा रहेकाले आगामी बजेटले कार्यान्वयन गर्न सकिने मात्र योजना ल्याउनुपर्ने पूर्वअर्थमन्त्री विष्णु पौडेलको भनाइ छ । तथ्यांक कार्यालयले प्रकाशन गरेको तथ्यांकले मुलुक आर्थिक मन्दीमा गएको पुष्टि गरिसकेको छ, राजस्व संकलन घट्दो छ, उनले भने, यस्तो अवस्थामा बजेटको आकार र कार्यक्रम वास्तविक हुनुपर्छ । मन्दीमा गएको अर्थतन्त्रलाई उकास्न अर्थतन्त्रका सबै आयामलाई साथमा लिएर अगाडि बढ्नुपर्ने उनको सुझाव छ । बजेट सबैको मनोबल उठाउने खालको हुनुपर्छ, यसले खर्च र अनावश्यक संरचना निर्माण कटौती गर्नुपर्छ, उनले भने । अघिल्लो आर्थिक वर्षको पहिलोदोस्रो त्रैमासिक र यो वर्षको पहिलोदोस्रो त्रैमासिकको तुलना गर्दा दुवैको आर्थिक वृद्धिदर ऋणात्मक रहेको उनले जनाए । यस्तो अवस्थालाई विश्वव्यापी आर्थिक मन्दीको संकेत मानिन्छ, उनले भने, त्यसैले मुलुक आर्थिक मन्दीमा गयो भन्ने वास्तविक कुरालाई स्विकार्दै कार्यान्वयन गर्न सकिने खालको बजेट मात्र ल्याइनुपर्छ । नेपालको आर्थिक अवस्था सुधार्न नेतृत्व गर्ने पात्र, शासकीय संरचना, पद्धति र प्रक्रिया यी चारै बुँदामा सुधार नगरी बजेटमा सुधार सम्भव नरहेको पूर्वअर्थमन्त्री प्रकाशचन्द्र लोहनी बताउँछन् । अहिले जसले जे गरे पनि हुने भएको छ, यसमा सुधार गर्ने अठोट नगरी बजेट वक्तव्यले मात्र केही परिवर्तन गर्दैन, उनले भने, नेपालमा उत्पादनमूखी अर्थतन्त्र नभएर वित्तीय अर्थतन्त्रले मात्र व्यापकता पाएको छ । यसलाई कम गर्न साधारण खर्चमा नियन्त्रण गरी उत्पादनमूलक विकास खर्चमा व्यापकता ल्याउनुपर्नेमा उनको जोड छ । बजेटको आकार सीमित छ । राजस्वका आधार खुम्चिने, विश्व अर्थतन्त्र पनि ठीक नरहेको अवस्थामा स्वाभाविक रूपमा चालु वर्षको बजेट कार्यान्वयन हुने स्थिति छैन । यसैलाई आधार बनाएर आगामी वर्षको बजेट बनाउँदा कुनै पनि अंक प्राप्त हुँदैनन् । बजेट कार्यान्वयनका लागि ठूलो आकारको बजेट हास्यास्पद बनिरहेको र बजेट अनुमानभन्दा संशोधित अनुमान २ खर्ब अर्थात् १५ प्रतिशत संशोधन गर्नुपर्ने अवस्था छ । यसले बजेटको विश्वसनीयता गुमिरहेको पूर्वअर्थमन्त्री युवराज खतिवडाको भनाइ छ । अर्कोतिर आयोजनामा स्रोत सुनिश्चितता गर्नुपर्ने र बीचमा रकमान्तर गर्ने काम रोक्नुपर्ने गरी बजेट ल्याउनुपर्ने उनको भनाइ छ । सामाजिक सुरक्षामा तीन तहको सरकारको होडबाजी अन्त्य गर्नुपर्नेमा पनि उनले जोड दिए । बहालवाला अर्थमन्त्रीले छाडेर अर्को अर्थमन्त्री आउँदा उनले गाली खाने गरी बजेट नल्याइदिए पुग्छ, उनले भने । अघिल्ला अर्थमन्त्रीको बोकाएको बजेटको भारी अर्को अर्थमन्त्रीले बोक्नुपर्ने बाध्यता हुन नहुने पनि उनले बताए । अर्थमन्त्री महतले अहिलेको जटिल अवस्थालाई सम्बोधन गर्ने गरी बजेट तयार गर्न आफू प्रयासरत रहेको र यसका लागि सबैबाट सहयोग मिल्ने आशा रहेको जनाए । पूर्वानुमानको तुलनामा धेरै कम राजस्व उठेको अवस्था छ, उनले भने, यस्तो अवस्थामा खर्च कटौती गर्ने, प्राथमिकता प्राप्त आयोजनालाई मात्र बजेट छुट्याउने र निजी क्षेत्रको आत्मविश्वास बढाउने बजेट ल्याउने मेरो प्रयास हुनेछ । प्रतिफल नदिने आयोजनामा लगानी नगर्ने र तोकिएको समयमै सकिने, कार्यान्वयन तुरुन्तै गर्न सकिने पूर्वाधार आयोजनालाई प्राथमिकतामा राखिने उनको भनाइ छ ।"
गौतम बुद्ध विमानस्थल सञ्चालन गर्न दबाब,"(लुम्बिनी)भैरहवास्थित गौतम बुद्ध अन्तर्राष्ट्रिय विमानस्थल नियमित सञ्चालनको माग गर्दै रूपन्देहीका उद्योगी व्यवसायीले निरन्तर दबाब दिन थालेका छन् । विमानस्थल खुला भएको लामो समयसम्म उडान नियमित नभएपछि एक महिनादेखि उनीहरूले दबाबका कार्यक्रम गरिरहेका छन् । शुक्रबार पनि उनीहरूले प्रधानमन्त्री पुष्पकमल दाहाललाई ज्ञापन बुझाएर विमानस्थल पूर्ण क्षमतामा छिटो सञ्चालन गर्न दबाब दिए । २५६७ औं बुद्ध जयन्ती तथा लुम्बिनी दिवसमा सहभागी हुन लुम्बिनी आएका प्रधानमन्त्रीसित भेटेर संघले ज्ञापन बुझाउँदै विमानस्थल सञ्चालनको माग गरेको हो । त्रिभुवन अन्तर्राष्ट्रिय विमानस्थलबाट हुने अन्तर्राष्ट्रिय उडानमध्ये २५ प्रतिशत गौतमबुद्ध अन्तर्राष्ट्रिय विमानस्थलबाट गर्ने व्यवस्था मिलाउनसमेत संघको आग्रह छ । गौतमबुद्ध विमानस्थल सञ्चालनपछि राष्ट्रिय तथा अन्तर्राष्ट्रिय विमान सेवा कम्पनीलाई उडानअवतरणका लागि आकर्षित गराउन विभिन्न छुट सेवा दिइएकामा त्यो छुट एक वर्षसम्मका लागि निरन्तरता दिनुपर्नेमा व्यवसायीको जोड छ । साथै विमानस्थलमा उडान भएर सञ्चालनमा आउन नसकेका विद्युतीय उपकरण शीघ्र सञ्चालनमा ल्याउनुपर्ने माग पनि गरिएको संघका अध्यक्ष ठाकुरकुमार श्रेष्ठले बताए ।विमानस्थलमा अहिले कुवेतको जजिरा एयरलाइन्सले मात्र उडान गरिरहेको छ । जजिराले पनि दुई साताका लागि भन्दै उडान रोकेपछि यहाँका उद्योगी व्यवसायी चिन्तित छन् । विमानस्थललाई लक्ष्य गरेर जिल्लामा ठूलो लगानी भइसकेको जनाउँदै उनीहरूले पूर्ण क्षमतामा चलाउनुपर्ने माग गरिरहेका हुन् । स्थानीय सरोकारवालाले नेपाल एयरलाइन्सले यहाँबाट उडान गर्नुपर्ने माग गरिरहेका छन् । विमानस्थल चलाउन स्थानीय, प्रदेश र संघ सरकारलाई दबाब दिने उनीहरूको भनाइ छ । जजिरा एयरलाइन्सले अहिले सातामा तीन दिन उडान भरिरहेको छ । जजिराले खाडी मुलुक आउजाउ गर्ने श्रमिक मात्र बोकिरहेको छ । यहाँबाट भारतलगायत मुलुकमा यात्रा गर्ने धेरै व्यक्ति भए पनि मुलुककै वायुसेवा कम्पनीले उडान नगर्दा विमानस्थल ओझेलमा परेको स्थानीयको गुनासो छ । यहाँका उद्योगी तथा व्यवसायीले दबाब धर्ना, ज्ञापनपत्र र छलफल आयोजना गरिरहेका छन् । विमानस्थल पूर्ण रूपमा सञ्चालन गर्न सरोकारवाला निकायलाई झकझकाउने, आन्दोलन गर्ने, धर्ना दिने जस्ता कार्यक्रम नगरी राख्ने व्यवसायी बताउँछन् । नेपाल उद्योग वाणिज्य महासंघ, चेम्बर अफ कमर्स, सोसाइटी अफ ट्राभल एन्ड टुर अपरेटर्स, होटल एसोसिएसनलगायत संघसंस्थाका प्रतिनिधिले केन्द्रीय सरकार र नागरिक उड्डयन प्राधिकरणले चासो नदिएकाले अन्तर्राष्ट्रिय विमानस्थल नामको मात्र भएको बताए । गौतमबुद्ध अन्तर्राष्ट्रिय विमानस्थलमा नेपाल वायुसेवा निगमले कम्तीमा एउटा विमान अनिवार्य रूपमा सञ्चालनमा ल्याउनुपर्ने उद्योग वाणिज्य महासंघका केन्द्रीय सदस्य राजेशकुमार अग्रवालको भनाइ छ ।"
अर्थतन्त्रको चुनौती कायमै ः आईएमएफ,"काठमाडौं (कास) मुलुकका बाह्य सूचक सकारात्मक अवस्थामा रहे पनि आन्तरिक आर्थिक गतिविधिमा कमी आएकाले अर्थतन्त्रमा चुनौती कायमै रहेको अन्तर्राष्ट्रिय मुद्रा कोष (आईएमएफ) ले जनाएको छ । नेपाल राष्ट्र बैंकले समयमै ल्याएको कसिलो मौद्रिक नीतिले बाह्य क्षेत्र व्यवस्थापनमा सघाएको, मुद्रास्फीति घटाएको र कोभिडपछिको आर्थिक पुनरुत्थान बलियो रहेको कोषले औंल्याएको हो । कोषले सोमबार जारी गरेको आर्टिकल फोर प्रतिवेदनमा सरकारले अर्धवार्षिक बजेट समीक्षामार्फत वित्तीय जोखिम न्यूनीकरणलाई सम्बोधन गर्न खोजेकाले भविष्यमा त्यसले सकारात्मक प्रभाव पार्ने जनाइएको छ । यद्यपि यसअघि लामो समयसम्म आयात प्रतिबन्धको निर्णयले नेपालको अर्थतन्त्रमा नकारात्मक प्रभाव परेको प्रतिवेदनको दाबी छ । कोषको प्रतिनिधिमण्डलले नेपालको वित्तीय तथा मौद्रिक नीतिसँगै समग्र आर्थिक अवस्थाको अध्ययनबाट हरेक वर्ष आर्टिकल फोर प्रतिवदेन तयार गर्छ । आर्थिक वर्ष सन् २०२२२३ को पहिलो ६ महिनामा राजस्वमा आएको १६५ प्रतिशतको गिरावट, सरकारी खर्चमा भएको ११२ प्रतिशतको वृद्धि र ब्याजदर बढ्ने जस्ता कारणले नेपालको आन्तरिक अर्थव्यवस्थामा चुनौती कायम रहनुका साथै पुँजीगत बजेट खर्चसमेत सन्तोषजनक नरहेको कोषको मूल्यांकन छ । चालु आर्थिक वर्षको वित्तीय घाटा ४५ प्रतिशत पुग्ने कोषको अनुमान छ । चालु खाता घाटा भने जीडीपीको ५२ प्रतिशत पुग्ने उसको प्रक्षेपण गरेको छ । यद्यपि आर्थिक वर्षको आगामी अवधिमा पर्यटन क्षेत्रमा केही सुधार हुने तर वैदेशिक अध्ययनका लागि जाने नेपाली विद्यार्थीहरूका कारण उक्त सन्तुलन खासै फाइदाजनक नहुने कोषको अनुमान छ । रुसयुक्रेन युद्धले बढाएको महँगीलगायत कारणले नेपालको ऊर्जा, खाद्य सुरक्षाजस्ता क्षेत्रमा सुस्तता आउन सक्ने भन्दै कोषले विश्वव्यापी मन्दीको असर विस्तारै नेपालले पनि झेल्नुपर्नेमा सचेत गराएको छ ।चालु आर्थिक वर्षमा नेपालको कुल गार्हस्थ्य उत्पादन (जीडीपी) वृद्धिदर ४४ प्रतिशत रहने र आगामी वर्ष यो दर ५१ प्रतिशत पुग्ने कोषको प्रक्षेपण छ । यो राष्ट्रिय तथ्यांक कार्यालयले गत साता सार्वजनिक गरेको भन्दा बढी हो । कार्यालयले चालु आर्थिक वर्षमा उपभोक्ता मूल्यमा १८६ प्रतिशत र आधारभूत मूल्यमा २१६ प्रतिशतले आर्थिक वृद्धि हुने प्रक्षेपण गरेको छ । चालु आर्थिक वर्षमा राष्ट्र बैंकले कसिलो मौद्रिक नीति ल्याएको, खाद्यान्न र तेलको घट्दो अन्तर्राष्ट्रिय मूल्य, नियमित हुँदै गएको भारतको मुद्रास्फीति र नेपालको घट्दो घरेलु मागका कारण यस वर्ष नेपालको मुद्रास्फीति ७१ प्रतिशत हाराहारीमा रहने कोषको अनुमान छ । सरकारले चालु आर्थिक वर्षमा मुद्रास्फीति दर ७ प्रतिशतभित्रै कायमै राख्ने लक्ष्य राखेको थियो । केही महिनादेखि रोकिएको आईएमएफले नेपाललाई प्रदान गर्ने विस्तारित कर्जा सुविधा (एस्टेन्डेड क्रेडिट फेसिलिटीईसीएफ) अन्तर्गतको दोस्रो किस्ता स्वीकृत भएको छ । अमेरिकाको वासिङ्टन डीसीमा बसेको आईएमएफ सञ्चालक समिति बैठकले ईसीएफअन्तर्गतको दोस्रो किस्ता भुक्तानी दिने निर्णय गरेको हो । विस्तारित कर्जा सुविधा लिँदा नेपालले गरेको प्रतिबद्धता समीक्षा गर्दै दोस्रो किस्ता भुक्तानी दिने निर्णय गरेको हो । यसअघि आफूले गरेको प्रतिबद्धता पूरा नगरेको भन्दै आईएमएफले करिब एक वर्षदेखि दोस्रो किस्ताको भुक्तानी रोकेको थियो । यो निर्णयसँगै अब नेपालले दोस्रो किस्ता ५ करोड २८ लाख अमेरिकी डलर (करिब पौने ७ अर्ब रुपैयाँ) पाउने भएको हो । आईएमएफले ०७८ पुस २८ मा ईसीएफअन्तर्गत करिब ३९ करोड ८८ लाख अमेरिकी डलर सहुलियतपूर्ण ऋण दिने निर्णय गरेको थियो । गत वर्ष विदेशी मुद्रा सञ्चिति घटेका कारण भुक्तानी सन्तुलनमा समस्या देखिएपछि नेपालले कोषमार्फत ईसीएफ ऋणका लागि पहल थालेको थियो । सरकारले गत वर्ष वैशाखमा विदेशी मुद्राको सञ्चिति घटेको कारण देखाउँदै विलासिताका विभिन्न १० वस्तुको आयातमा प्रतिबन्ध लगाउने निर्णय गरेको थियो ।"
कोभिडको विश्वव्यापी स्वास्थ्य संकटकाल समाप्त,"काठमाडौं (कास) विश्व स्वास्थ्य संगठन (डब्लूएचओ) ले कोभिड१९ को विश्वव्यापी स्वास्थ्य संकटकाल समाप्त भएको घोषणा गरेको छ । चीनको वुहानबाट फैलिएको कोरोना भाइरसको संक्रमण विश्वका विभिन्न देशमा फैलिएपछि डब्लूएचओले ३० जनवरी २०२० मा संकटकाल घोषणा गरेको थियो । ठूलो आशाका साथ म कोभिड१९ को विश्वव्यापी स्वास्थ्य संकटकाल समाप्त भएको घोषणा गर्दछु, डब्लूएचओका महानिर्देशक टेड्रोस एड्हानोम गेहब्रेयससले भनेका छन्, हिजो आपत्कालीन कमिटीको १५ औं बैठक बस्यो, त्यसले मलाई विश्वव्यापी चासोको सार्वजनिक स्वास्थ्य संकटकाल अन्त्य भएको घोषणा गर्न सिफारिस गरेको थियो । मैले त्यो सल्लाहलाई स्वीकार गरें । तर उनले उच्च तहको खतरा सतर्कता हटाउनुको अर्थ जोखिम सकिएको भन्ने नभएको उनको भनाइ छ । परिस्थितिमा परिवर्तन भए संकटकालीन अवस्था पुनःस्थापित हुन्छ, उनले भने । यो घोषणालाई कोरोना महामारी समाप्तितर्फको महत्त्वपूर्ण कदमका रूपमा लिइएको छ । धेरै देशले कोभिडको संकट समाप्त भएको घोषणा यसअघि नै गरिसकेका छन् । कोभिडबाट विश्वभर कम्तीमा ७० लाख मानिसको मृत्यु भएको डब्लूएचओको तथ्यांकले बताउँछ । तर मृत्यु भएका व्यक्तिको संख्या २ करोड आसपास हुन सक्ने जनस्वास्थ्यविद्ले जनाएका छन् । कोरोना महामारीले नेपालमा मात्र १२ हजार ३१ जनाको मृत्यु भएको छ । नेपालमा अहिलेसम्म पीसीआर परीक्षणबाट १० लाखभन्दा बढीमा कोरोना संक्रमण पुष्टि भइसकेको छ ।"
सदाको शव अस्पतालले आफन्तलाई बुझायो,"(विराटनगर)चार दिनदेखि अस्पतालको शव गृहमा रहेको सिरहा१४ का वीरेन्द्र सदाको शव शुक्रबार आफन्तलाई जिम्मा लगाइएको छ । आफूले पाउनुपर्ने ३ लाख ३५ हजार उपचार खर्चमध्ये शुक्रबार ५४ हजार मात्र लिएर मृतकका छोरा अंकित र छिमेकी सञ्जयकुमार मण्डललाई अस्पतालले शव जिम्मा लगाएको हो । उधारो औषधि दिने अर्यान फार्मेसीले पनि आफूले पाउनुपर्ने २ लाख १६ हजार रुपैयाँ छुट दिएको छ । ब्रेन ह्यामरेज भएर गत चैत २८ मा विराटनगर१० जहदा रोडस्थित न्युरो कार्डियो एन्ड मल्टिस्पेसियालिटी अस्पताल भर्ना भएका ४७ वर्षीय सदाको गत सोमबार उपचारका क्रममा मृत्यु भएको थियो । कोशी प्रदेश स्वास्थ्य मन्त्रालय सचिव डा सुधा देवकोटाले पैसाका लागि शव राखेर बार्गेनिङ नगर्न भन्दै सद्गतका लागि शव आफन्तलाई बुझाउन अस्पताल प्रशासनलाई निर्देशन दिएकी थिइन् ।अस्पतालका प्रशासन प्रमुख राजेश भट्टराईले मृतकका आफन्तले शव राखेर आवश्यक रकम लिएर आउने भन्दै हिँडेको र सम्पर्कमा नआएकाले चार दिनदेखि शव अलपत्र परेको बताए । शुक्रबार मृतकका आफन्तले ५४ हजार रुपैयाँ लिएर आए, उनले भने, त्यति नै रकम लिएर सद्गतका लागि अस्पतालले शव आफन्तको जिम्मा लगाएको छ । बिरामी भर्ना गर्दा सदाका आफन्तले विपन्न वर्ग भएको कुनै पनि प्रमाण अस्पताललाई पेस नगरेकाले उनको उपचार विपन्न वर्ग कोषबाट हुन नसकेको भट्टराईले बताए । फार्मेसीले पनि आफूले पाउनुपर्ने सबै रकम छुट दिएको छ । फार्मेसीका प्रतिनिधि समीर आलमले शुक्रबार अस्पताल प्रशासन र सदाका आफन्तसँग औषधिबापत पाउनुपर्ने २ लाख १६ हजार रुपैयाँ नलिने सम्झौता गरेका छन् । फार्मेसीले यसअघि सदाको परिवारबाट औषधिको ६० हजार रुपैयाँ लिएको जनाएको छ ।"
'टोपबहादुरजी फरार भए पनि निकाल्छौं,यसको सुरुवात टोपबहादुरजीबाटै हुन्छ कि ?त्यो त तपार्इंहरूलाई नै थाहा होला ।
३३ वर्षपछि नेपोली च्याम्पियन,"एपी (नेपल्स)डिएगो म्याराडोनाको विशाल मूर्तिको ठीकमुनि नेपोली समर्थकले बिहीबार पहिलोपल्ट इटालीको सिरी ए उपाधि जितेको खुसीयाली मनाए । गीत गाउँदै, भावविह्वल भएर उफ्रिँदै र आतिसबाजी गर्दै उनीहरूले खुसी साटे । लागिरहेको थियो, समर्थकहरू आफै मैदानमा थिए खेलाडीका रूपमा । म्याराडोनाको नाममै रहेको आइकोनिक स्टेडियम रहेको सहरको अर्को छेउ अरू समर्थकहरू भने आफ्ना पूर्वअर्जेन्टिनी खेलाडीप्रति श्रद्धान्जली दिइरहेका थिए । नेपोलीबाट खेलेका अहिलेसम्मकै महान् खेलाडी म्याराडोनाको तस्बिर, उनको नामअंकित ब्यानर, स्कार्फ र १० नम्बर जर्सी जताततै थिए । यसपल्ट भने नेपोलीले लुसियानो स्पालेट्टीको नेतृत्वमा लिग उपाधि जितेको थियो । यो म्याराडोनाको कालपछि नेपोलीले प्राप्त पहिलो लिग उपाधि थियो । नेपोलीले म्याराडोना छँदा सन् १९८७ र १९९० मा दुईपल्ट लिग उपाधि जितेको थियो । यति नै हो नेपोलीले इटालीको माथिल्लो डिभिजनको उपाधि जितेको । ३३ वर्षपछि यो सफलता मिलेको हो । सन् २००१ मा रोमाले उपाधि जितेपछि परम्परागत फुटबल राजधानी मिलान र टुरिनको दक्षिणमा रहेको नेपोलीले पहिलोपल्ट लिग जितेको हो ।ती पुराना दिन नेपोलीलाई दुईपल्ट लिग उपाधि दिलाउन म्याराडोना एक्लै पर्याप्त जस्तो थियो । तर, यसपल्ट टिममा यस्तो कुनै नाम थिएन । बरू, कम नाम चलेका सबै खेलाडीले उत्तिकै महत्त्वपूर्ण योगदान दिए । क्लबका समर्थकले धेरै नाम चलेका खेलाडी र प्रशिक्षक आएको देखे, गएको पनि देखे । तर म्याराडोना फरक थिए । सायद अहिलेको टिमको सफलतामा म्याराडोनाको कुनै न कुनै भूमिका रहेको हुनुपर्छ, प्रशिक्षक स्पालेट्टीले भने । अहिलेको टिममा खासै ठूला नाम त थिएनन् । तर, टिमले एकजुट भएर गरेको प्रदर्शन भने मजबुत रह्यो । टिमका लागि प्रत्येक खेलाडीले उम्दा प्रदर्शन गरेका थिए । सेन्टर फरवार्डका भिक्टर ओसिमिन लिगमा सर्वाधिक गोलकर्ताको सूचीमा अगाडि छन् । लेफ्ट विंग्सका भिचा काभारखेलियाले सर्वाधिक धेरै एसिस्ट निकालेका छन् । सेन्टर मिडफिल्डका स्टानिस्लाभ लोबोट्का पनि पास निकाल्न माहिर छन् । सेन्टर ब्याकमा किम मिनजाएको उपस्थिति पनि बलियो रह्यो । नेपोलीले युडिनेजीलाई ११ को बराबरीमा रोक्दै लिग उपाधि जित्ने निश्चित गरेको हो । नेपोलीले दोस्रो हाफमा ओसिमिनकै गोलले खेलमा फर्कको थियो । त्यसअगाडि युडिनेजीले सान्डी लोभरिचको गोलमा अग्रता लिएको थियो । म विश्वभरका नेपोली समर्थकका लागि खुसी छु । नेपल्स सहर यसपालि जत्तिको लिग उपाधिको हकदार कहिले रहेको थिएन । कसले गोल गर्यो, त्यो महत्त्वको रहेन । हामीले लिग जित्यौं, त्यो मात्र महत्त्व हो ।लिगमा पाँच चरणका खेल बाँकी छँदा नेपोलीले दोस्रो स्थानमा रहेको लाजियोमाथि १६ अंकको निर्णायक अग्रता लिएको छ । युडिनेजीविरुद्धको खेल हेर्न ११ हजार नेपोली समर्थक उत्तरी इटालीको सहरको स्टेडियमभित्र थिए भने ५ हजारजति स्टेडियम बाहिर । यता नेपल्समा डिएगो म्याराडोना स्टेडियममा हालिएको विशाल पर्दामा ५० हजार समर्थकले खेल हेरे । स्पालेटीले खेलपछि भने, यो नेपल्स सहरका लागि । यहाँका जोकोहीले पनि आफ्नो जीवनमा दुःख बेहोरेको हुनुपर्छ, यो दिनले तिनलाई पनि खुसी दिनेछ ।खेल सकिएको सिठी बजेसँगै युडिनेजीमा नेपोली समर्थकले सडकमै खुसीयाली मनाए भने नेपल्समा चारैतर्फ आतिसबाजी गरिएको थियो । पूरा रात सहर सुतेको थिएन र खुसीयालीका क्रममा केही समर्थक घाइते पनि भएका छन् । नेपोली क्लबका अध्यक्ष ओरेलियो डी लोरेन्टिसले भने, हाम्रा समर्थक सधैं हामीलाई लिग जित्नुपर्छ भन्थे । आज यो उपलब्धि प्राप्त भएको छ । हामी लिग च्याम्पियन भएका छौं । यो खासमा हामी सबैले जितेका हौं । सन् २००४ मा उनले पहिलोपल्ट क्लबको नेतृत्व सम्हालेका थिए, जतिबेला नेपोली आर्थिक रूपमा टाट पल्टेको घोषणा गरिएको थियो । अध्यक्ष लोरेन्टिसले थपे, हामीले एउटा अर्को लिग उपाधिका लागि धेरै प्रतीक्षा गर्यौं, ३३ वर्ष भनेको धेरै लामो समय हो । तर, आज हामी सबैको सपना पूरा भएको छ । इटालीका प्रधानमन्त्री जर्जिया मलोनीले पनि नेपोलीको सफलतामा बधाई दिएका छन् । उनले भनेका छन्, ३३ वर्षपछि नेपोली फेरि एकपल्ट लिग च्याम्पियन भएको छ । मेरो तर्फबाट सबै खेलाडी, प्रशिक्षक र पूरा क्लबलाई बधाई ।"
गजब लयमा हिमालयन,"काठमाडौं (कास) हिमालयन शेर्पा क्लब सम्भवतः धेरैका लागि रेलिगेसनबाट बच्नका लागि संघर्ष गर्ने टिम हो । तर, पछिल्लो समय टिमले यस्तो खेल खेलेको छ, जसले त्यस्तो धारणा राख्ने सबैलाई गतिलो जवाफ दिएको छ । हुन पनि सुरुआती १० खेलबाट टोलीको खातामा ९ अंकमात्र थियो । त्यसपछि हिमालयन शेर्पा गजब लयमा देखिएको छ । टोलीले सहिद स्मारक ए डिभिजन लिग ०७९८० को आफ्नो पछिल्ला ५ खेलमा अपराजित रहेर ११ अंक बटुलेको छ । अमृत श्रेष्ठको निर्णायक गोलको मदतमा हिमालयनले शुक्रबार पुलिस क्लबलाई २१ ले पराजित गरेको छ । अमृतले ५१ औं मिनेटमा गरेको गोल नै हिमालयनको जितमा पर्याप्त रह्यो । दशरथ रंगशालामा भएको खेलमा हिमालयनले अबायोमी फाकुन्लेको गोलबाट ५१ औं मिनेटमा अग्रता लिएको थियो । पहिलो हाफको ३० औं मिनेटमै पुलिसका लागि सौजन राईले बराबरी गोल फर्काएका थिए । हिमालयनको यो लगातार दोस्रो जित पनि हो । जितपछि हिमालयनको २० अंक भएको छ । टोली सातौं स्थानमा उक्लेको छ । हिमालयनले यसअघि पुलिसविरुद्धको खेल १० ले जितेको थियो । त्यसमा अमृतले नै निर्णायक गोल गरेका थिए । पुलिस भने १५ अंकमै सीमित रह्यो । हारले पुलिसको लगातार ३ खेलको जितयात्रामा पूर्णविराम लागेको छ । मनाङ मर्स्याङ्दी, खुमलटार र जावलाखेललाई हराएर आफ्नो लयमा देखिएको पुलिस हिमालयनविरुद्ध भने जितको हकदार देखिएन । खेलपछि हिमालयनका प्रशिक्षक सुमन श्रेष्ठले सटिक प्रतिक्रिया दिए । उनले भने, हामीले महत्त्वपूर्ण ३ अंक बटुलेका छौं । यो लिगमा सबै टिम लगभग बराबरका छन् । त्यसैले कुन बेला कस्तो खेलको नतिजा आउने छ, त्यो भन्न सकिने छैन । अब हाम्रो जिम्मेवारी भनेको पछिल्ला ५ खेलमा टिमको प्रदर्शन जस्तो रह्यो, त्यसलाई नै कायम राख्ने हो । त्यसरी नै खेल्ने हो । हामी अझै पनि सुरक्षित भएर ढुक्क भएका छैनौं । यता शीर्षस्थानको जावलाखेलको खराब दिन शुक्रबार पनि कायम रह्यो । क्यामरुनी खेलाडी स्टेफेन समीरको ह्याट्रिक मदतमा अन्तिम स्थानमा झरेको खुमलटारले जावलाखेललाई ४२ ले पराजित गर्यो । यो खेल जितेर खुमलटारले रेलिगेसन क्षेत्र छाडेको छ । सातदोबाटोस्थित एन्फा कम्प्लेक्समा भएको खेलमा समीरले १९ औं, पहिलो हाफको इन्ज्युरी समयको तेस्रो मिनेट तथा ५० औं मिनेटमा गोल गरे । अर्को गोल मेसुके ओलोमोउको नाममा रह्यो । उनले दोस्रो हाफको इन्ज्युरी समयको पाँचौं मिनेटमा गोल गरे । जावलाखेलको पहिलो गोल भने आत्मघाती रह्यो । रोहित सुब्बाले ४२ औं मिनेटमा यो दुर्भाग्यपूर्ण गोल गरे । दोस्रो हाफको इन्ज्युरी समयको दोस्रो मिनेटमा विपिन कँडेलले दोस्रो गोल फर्काए । यो नतिजापछि टोलीको १७ अंक भएको छ । पछिल्लो समय जावलाखेल खराब लयबाट गुज्रिइरहेको छ । पछिल्ला तीन खेलमा जावलाखेलले १ अंक बटुलेको छ । जावलाखेल २४ अंकमै सीमित रह्यो । यसअघि संकटासँग बराबरी खेलेको जावलाखेलले हिमालयन शेर्पासँग पराजय भोगेको थियो ।"
श्रीमेहर च्याम्पियन,"बागलुङ (कास) सेनाको श्रीमेहर गण शुक्रबार अर्ना जेसिज कप फुटबलको च्याम्पियन भएको छ । बागलुङ नगरपालिका १ को बाङगेचउर मैदानमा श्रीमेहरले वीर गोर्खाली युवा क्लबलाई १० ले हरायो । विजेताका लागि ३० औं मिनेटमा पिताम्बर घर्तीमगरले गरेको गोल नै निर्णायक भयो । श्रीमेहले १ लाख ५० हजार र वीर गोर्खालीले ७५ हजार रुपैयाँ पुरस्कार पाए । बागलुङ जेसिजले आयोजना गरेको प्रतियोगितामा सर्वाधिक गोल गरेका चिल्ड्रेन लाइफका जोख ग्लोरीले उत्कृष्ट खेलाडीको पुरस्कार पाए । श्रीमेहरका विप्लव गुरुङ र विकास मगर, वीर गोर्खालीका सन्जीव अर्याल र शशिल थापामगरले आफ्नो विधामा पुरस्कार पाए । उत्कृष्ट टिम कप्तान वीर गोर्खालीका सन्जीव अर्याल भए भने फेयर प्ले कालीपुल युवा ब्लबले पायो । शुक्रबार म्यान अफ द म्याच श्रीमेहरका पिताम्बर घर्तीमगर घोषित भए ।"
हाङझाउ एसियाडलाई तयार,"(काठमाडौं)हाङझाउ एसियाली खेलकुदमा सहभागी हुने देशका चिफ द मिसनको तीन दिने बैठक यसै साता सकिएको छ । यसक्रममा चिनियाँ सहरले आफू प्रतियोगिता आयोजनाका लागि पूर्णतः तयार रहेको घोषणा गरेको छ । बैठकमा एसियाका ४५ देशका प्रतिनिधि सहभागी थिए । नेपालबाट नेपाल ओलम्पिक कमिटीका उपाध्यक्ष तथा कार्यकारी निर्देशक चतुरानन्द राजवैद्यले भाग लिएका थिए । बैठकमा चिफ द मिसनलाई प्रतियोगिताका नियम, एन्टी डोपिङ नीति, आयोजनास्थलको तयारी, आवास तथा खानालगायत मिडियाबारे जानकारी दिइएको थियो । उनीहरूलाई आयोजनास्थलको निरीक्षण भ्रमण पनि गराइएको थियो । प्रतियोगिता सुरु हुन ६ महिनाअगाडिदेखि नै हाङझाउ सहरले आफू पूर्णतः तयार रहेको देखाएको छ । चीनको तयारी उत्कृष्ट र भव्य छ, उपाध्यक्ष वैद्यले सुनाए । हाङझाउ एसियाली खेलकुद सेप्टेम्बर २३ देखि अक्टोबर ८ सम्म आयोजना हुँदै छ । प्रतियोगितामा ४० खेलका ४ सय ८२ स्पर्धा छन् । हाङझाउ एसियाली खेलकुदका लागि ४४ खेलस्थल प्रयोगमा आउनेछन् । त्यसमध्ये ३० को पुनर्निर्माण गरिएको छ भने १४ पूर्णतः नयाँ छन् । उद्घाटन र समापन हाङझाउ ओलम्पिक स्पोर्ट्स सेन्टरमा हुनेछ । प्रतियोगिताका अधिकांश खेल हाङझाउमै हुनेछन् भने केही खेल तेछिङ, जिनख्वा, निङ्पो, सासिङर वेन्झोमा पनि हुनेछन् । एसियाली खेलकुदकै लागि भनेर हाङझाउमा तीव्र गतिको रेल निर्माण गरिएको छ । १८ हजार खेलाडी क्षमताको भिलेज पनि निर्माण गरिएको छ । त्यसमा १ सय ८ आवासीय घर छन् । एसियाली खेलकुदको १९ औं संस्करणमा ३० हजार खेलाडी, प्रशिक्षक र पदाधिकारीको सहभागिता रहनेछ ।"
आशा र स्वतिका विजयी,"काठमाडौं (कास) क्योकुसिन बज्रका आशा गिरी र स्वस्तिका थारु २१ औं राष्ट्रिय पुरुष खुला तथा १४ औं राष्ट्रिय महिला तौल समूह फुल कन्ट्याक्ट करातेअन्तर्गत महिला ५० केजीमुनि सेमिफाइनल पुगेका छन् । केडब्लूडब्लूकी शिवानी आले मगर र बुदोकैदोकी उषा रावल पनि सेमिफाइनलमा पुगेका छन् । पुरुष खुलामा आर्मीका विनय सिंह, एपीएफका भूपेन्द्र बिक, केडब्लूडब्लूका होमबहादुर राई, बज्रका अनुप श्रेष्ठ, रवीन्द्र बुढाथोकी र सन्तोष विश्वकर्मा, एफआईकेकेका विजय स्याङतान, आईकेओका विक्रम मोक्तान विजयी भए । महिला खुलामा आर्मीकी मञ्जु बिक, एपीएफकी सुमित्रा नगरकोटी, बज्रकी गायत्री रोक्का, केडब्लूडब्लूकी अनिशा तामाङ विजयी भएका छन् ।"
पुम्सेमा युनिका र भिजनलाई स्वर्ण,काठमाडौं (कास) पुष्पलाल मेमोरियलकी युनिका खतिवडा र बाल गीताञ्जलीका भिजन तामाङले प्रथम चक्रबहादुर ठकुरी स्मृति जिल्लास्तरीय तेक्वान्दो प्रतियोगितामा शुक्रबार स्वर्ण पदक जितेका छन् ।श्री सुन्दरीमाई तेक्वान्दो डोजाङ नेपालद्वारा आयोजित प्रतियोगिताको एकल पुम्सेतर्फ महिलामा युनिका र पुरुषमा भिजन विजेता भए । महिलामा नेप्लिज तेक्वान्दो एकेडेमी (एनटीए) की प्रगति कुइँकेल दोस्रो तथा सुसंस्कारकी सिजल लामा र चन्द्रागिरिकी सिमानी लामा तेस्रो भए । पुरुषमा एनटीएका आयुश ढुंगेल दोस्रो तथा चन्द्रागिरिका लवाङ लामा र आयोजकका आर्दश बुढाथोकी तेस्रो बने ।पुरुष २० केजीमा एम्बासडरका कविर मगरले स्वर्ण जिते । उनले फाइनलमा एनटीएका अर्थ कुइकेललाई पराजित गरे । २५ केजीमा एनटीएका प्रशान्त धमलाले एम्बासडरका सन्जिव जिरेललाई हराउँदै स्वर्ण जिते । २८ केजीमा चन्द्रागिरिका समिर ठाकुरले फाइनलमा एनटीएका कुशल बाँस्तोलालाई हराएर स्वर्ण जिते ।सुन्दरीजलस्थित ओखरेनी माविमा भइरहेको स्पर्धाको महिला २० केजीमा आयोजककी पुनम घिमिरेले फाइनलमा एनटीएकी स्मारिका गौतमलाई हराएर स्वर्ण जितिन् । २५ केजीमा कोटेश्वरकी हृदयानी बस्नेतले एम्बासडरकी याङगी शेर्पामाथि जित पाइन् । ३२ केजीमा एनटीएका भिजन तामाङले पुष्पलालका सुवास भुजेललाई हराएर स्वर्ण जिते । प्रतियोगिताको संघीय सांसद सन्तोष चालिसेले निर्णायकलाई खेल सामग्री हस्तान्तरण गरेर उद्घाटन गरे । ग्यारोगीमा २१ र पुम्से (एकल) मा २ गरी २३ स्पर्धामा ३ सय १२ खेलाडीले भाग लिएको आयोजक डोजाङका प्रमुख सुवासचन्द्र गौतमले जनाए ।
"कस्सम, मलाई मेरै माया लाग्छ !","प्रत्येकको जीवनमा एकपटक यस्तो समय आउँछ, जहाँ आफूले आफैंलाई रोज्नुपर्ने हुन्छ । परिवार, साथीभाइ, काम, वातावरण, कुनै विषय पनि त्यति महत्त्वपूर्ण हुँदैनन्, जति आफ्नो मनको शान्ति हुन्छ । त्यस्तो बेला आफैंलाई प्राथमिकतामा राख्नुपर्छ अनि केलाउनुपर्छ तपाईंलाई के कुराले सताइरहेको छ ? के कुराले खुसी बनाउँछ ? ४ वर्षअघि डिप्रेसनसँग जुध्दा मलाई लाग्थ्यो अब मेरो जीवन सकियो । मलाई कुनै पनि विषयले खुसी नै दिँदैनथ्यो । मलाई महसुसै हुन छाड्यो के राम्रो ? के नराम्रो ? के सही ? के गलत ? के असल ? के खराब ? द्वन्द्व आफैंसँग नभएर अरूसँग भइदिएको भए सायद लड्न सहज हुन्थ्यो, तर आफैंसँगको लडाइँमा न जित्ने उर्जा हुन्छ, न हार्ने साहस । म आफू भित्रभित्रै बाढी, पहिरो, आँधीबेहरी, भूकम्प, डढेलो, खडेरी सबै महसुस गरिरहेकी थिएँ । ती सुरुवाती दिनमा आफूलाई सम्हाल्ने प्रयास गरेँ । म काममा जान्थेँ, अरूका अघि धेरै हाँस्थे, गफ पनि गर्थें, मान्छेहरूको प्यारो पनि थिएँ । तर, म भित्रभित्रै आगोको लप्का दनदनी बलिरहेको थियो । म कतै चिसो तलाउमुनि गएर डुब्न चाहन्थें । अनि वर्षौंसम्म निदाउन चाहन्थेँ । न बिहान आँखा खोल्न मन लाग्थ्यो, न साँझ आँखा बन्द गर्न । निद्रा पर्दैनथ्यो, तर म हरबखत सुतिरहन्थेँ । म पत्थरजस्तै भएकी थिएँ । एक ठूलो चट्टानले मलाई थिचिरहेछ जस्तो हुन्थ्यो । कानमा भयानक आवाजले साउती गर्थे अनि हाँस्थे । मलाई लाग्थ्यो, यिनीहरू मेरो परिस्थितिदेखि हाँसिरहेछन् । मध्यरातमा आँखाअघि आउने डरलाग्दा अनुहारहरूले गिज्याउँदै मलाई भन्थे, तँ जिन्दगीदेखि हारिस् शिक्षा, तँ अब कहिल्यै अघि बढ्न सक्दिनस् !ल ल ल१८ वर्षकी छँदा पत्रकारितामा प्रवेश गरेकी थिएँ म । १८ वर्षको उमेर मेरा लागि खास थियो । पहिलो पटक मैले प्रेम अनुभव गर्न थालेकी थिएँ । जीवनमा केही गर्ने अठोट थियो, अनि आँखाभरि उमंग । पत्रकारिता फगत एक जागिर थिएन । सपना थियो । लगन थियो । मलाई समाचारप्रति दायित्वबोध हुन्थ्यो । तर, त्यतिबेलाका मेरा विचार कहिल्यै समाजसँग मेल खान सकेनन् । म धेरै जान्नेबुझ्ने पनि थिइनँ । सिक्दै थिएँ । राजनीतिक कुरा म बुझ्दिन थिएँ । मलाई चासो पनि थिएन । पत्रकार भएर राजनीतिको बारेमा थाहा नहुने ?हो म गवार नै थिएँ । कम बोल्थेँ । धेरै अबसर्भ गर्थें । त्यसैले धेरैपटक आफैंलाई प्रश्न गरिरहन्थेँ, के पत्रकारिता साँच्चिकै मेरो क्षेत्र हो र ? आफ्ना लालाबाला, छोराछेरी छोडेर विदेश जान बाध्य भएकी आमाको आँसु लेखेर म समाचार कक्षमा पुग्थेँ, कति जना विदेश गए, कति रेमिट्यान्स भित्रियो भन्ने फ्याक्ट मागिन्थ्यो, अघिल्लो आवको तुलनामा । म फुटपाथमा नांग्लो पसल खोलेर बस्ने बुबाको जीवन केलाउने प्रयास गर्थेँ । समाचार कक्ष मलाई फाइनान्सको एक साधारणसभामा कति लाभांश वितरण भयो भन्ने फ्याक्ट माग्थ्यो ।पत्रकारिताको समुद्रमा भर्खरै हाम फालेकी थिएँ । पौडिन जानिन सायद । न डुबेँ न तैरिएँ, हिसाब गर्नै आएन । म गणितमा बच्चैदेखि कमजोर थिएँ ।बिहान ७ बजे अफिस पुग्नेबित्तिकै मेरा सिनियरले मलाई एक गरुङ्गो कालो ब्याग थमाउँदै भने, तल हिँड, हामी रिपोर्टिङ जानुपर्ने भयो ।त्यो गरुङ्गो ब्याग पछाडि बोकेर म उनको पछिपछि लागेँ । पार्किङमा गएर हिरोहोन्डा स्पेल्नडरको पछाडि बसेँ, केही पनि नबोली । म बस्न नपाउँदै उनले बाइक हुँइक्याउँदा त्यो भारी झोलासँगै म बेस्सरी पछिल्तिर हुत्तिएको थिएँ ।मैले सिनियरलाई सोधेँ, हामी केको रिपोर्टिङलाई जान लागेको ?उनले बाइकको दाहिने ऐना सोझ्याए, लुकिङ ग्लासमा मेरो अनुहार हेरे अनि मुसुमुसु हाँस्दै भने, रिपोर्टिङ हैन हामी रिसोर्ट जाने ।मैले केही बोल्न सकिन । मलाई जवाफ फर्काउनै आएन । उनले रिसोर्ट त लगेनन् । ठूलो घर लगे । त्यतिबेलाका एक उच्चपदस्थ व्यक्ति बस्ने रहेछन् । देशको नाम चलेका नेता ।म सिनियरको पछिपछि लागेर दोस्रो तल्ला उक्लिएँ । राजनीतिक उच्चपदस्थ व्यक्तिहरूका फोटोफ्रेम भित्ताभरि टाँसिएका थिए । ठूलोठूलो झ्यालबाट खेतका हरिया फाँटहरू सुन्दर देखिएका थिए । झ्यालमा सेता पर्दा झुन्डिएको ठूलो कोठामा हामी पुग्यौँ । मेरो सिनियरले यता बस भन्दै कालो सोफातिर इसारा गरे ।देख्यौ यस्तो ठूलो मान्छेको घरमा आउन पाउने तिमी कति भाग्यमानी !ती सिनियरले मलाई संसारकै सबैभन्दा ठूलो पुरस्कार दिएजसरी भने अनि आँखा सन्काउँदै हाँसे । मलाई फेरि पनि केही बोल्नै आएन ।मानिसहरूको आउनेजाने क्रम चलिरहेकै थियो त्यो घरमा । १०१५ जना घरवरपर घुमिरहेका थिए ।एउटा गमलाको माटो सुक्खा थियो अनि बिरुवाको एउटा पात कालो भएर अन्तिम सास फेरिरहेको थियो ।हामीले अन्तर्वार्ता लिन कुरिरहेका नेता केहीबेरमा आए । उनी ढोकाबाट आउँदाआउँदै मेरा सिनियरले मलाई नमस्ते गर्न आँखाले निर्देशन दिए । मैले हत्तपत्त उठेर दुई हात जोडेर टाउको निहुराएर नमस्ते गरेँ । उनले वास्ता गरेनन् । उनी सोफामा थचक्क बसे अनि मेरो टाउकादेखि खुट्टासम्म हेर्दै सिनियरलाई सोधे, को हो यो नानी ?अफिसको नयाँ बैनी हो, सिनियरले तत्काल जवाफ दिए । न उनले मेरो नाम भने, न ती नेताले नै मेरो नाम सोधे । मैले फेरि दोस्रोपटक दुई हात जोडेर नमस्कार गरेँ । यो पटक भने उनले एउटा हात उठाउँदै मेरो नमस्तेको इज्जत राखिदिएजस्तो गरे ।उनी शक्तिशाली नेता रहेछन् क्यार, तर मैले चिनेको थिइनँ । पत्रकारिता राम्रो छ नानी, राम्रो गर्नू । म थोरै मुस्कुराएँ, टाउको हल्लाउँदै भने, हस् ।उनीहरू देश, जनता, व्यापार, राजनीतिका गफ गरिरहेका थिए । म केहीबेरअघि एक युवकले ल्याइदिएको चिया घोप्टिँदै सुर्काउँदै थिएँ । उनीहरूको ठूलाठूला गफ मैले बुझेको पनि थिइनँ । मैले चासो पनि दिइनँ । चियामा चिनी एकदमै कम थियो । रङ निकै कडा ।केहीबेर पछि ती नेतालाई के कुरामा चित्त बुझेन, उनी एकैचोटि जंगिए । केहीबेरअघि चिया लिएर आएका ती युवकलाई बोलाए अनि बेस्सरी हप्काए । ठ्याक्कै के भने मलाई अहिले याद छैन, तर उनको आशय थियो, एउटा काम गर्न यत्तिका बेर लाग्छ ?एकछिनअघि ती युवकको आँखामा मैले थोरै डर देखेको थिएँ अनि धेरै उदासी । ती नेताको हप्काइपछि युवकको आँखामा टिलपिल आँसु पनि देखियो ।जा मेरो लुगा ठीक पारिदे ।युवक केही नबोली लुसुक्क गए ।आँखामा डर, उदासी अनि प्रश्नैप्रश्नको भारी बोकेर, हिचकिचाउँदै म बाइकपछाडि बसेँ । कालो गरुङ्गो झोला भिरेर । बाटाभरि रिपोर्टिङ हैन रिसोर्ट भन्ने वाक्यले मेरो दिमाग बिथोलिरह्यो । अनि मेरा आँखा पनि टिलपिल भए ।ती युवक र म मा के फरक रह्यो ?हामी दुवैले जवाफ फर्काउन सकेनौं, ठूला मान्छेहरूका अघि । मान्छेहरूले कसैलाई रिस पोख्न, हप्काउन, थर्काउन कसरी सक्छन् ? कसैलाई म तँलाई रिसोर्ट लैजान्छु भन्दै तर्साउन कसरी सक्छन् ? आफ्नो सुपरभिजनमा काम गर्नेहरूको मनोविज्ञानसँग मनलागी गर्न उनीहरूले केही विशेष किसिमको लाइसेन्स पाएका हुन्छन् र ?कि कामको कन्ट्र्याक्ट पेपरमा साइन गर्दा यदि हाकिमको मुड खराब भएमा भर्वल अब्युजको सामना गर्नुपर्नेछ, जिस्किने मुड भएमा फर्ल्ट गर्न सकिनेछ, कराउन, हप्काउन, पाइनेछ, तर तिमीले जवाफ फर्काउन पाउनेछैनौ भन्ने बुँदाहरू समावेश गरिएका हुन्छन् ? मैले ध्यान दिएर पढिनछु कि ? ल ल लबेरोजगारी, बेथिति अनि सानासाना काम गर्न पनि ठूलै सोर्सफोर्स लगाउनुपर्ने, चाकडी गर्नुपर्ने प्रवृत्तिदेखि वाक्क भएर मसँग पढेका थुप्रै साथी दशकअघि नै बिदेसिए । उतै पढे, उतै जागिर खाए, उतै घरजम गरे । म प्रशिक्षार्थी भएर रिपोर्टिङ गर्न दौडिरहेका बेला उनीहरू पुतलीसडक र बागबजारका कन्सल्टेन्सी वरपर भेटिन्थे । म त्यतिबेला खुल्न थालेका विभिन्न मिडियातिर आफ्नो बायोडाटा बुझाउन दिनभर हिँड्थें । उनीहरू शैक्षिक प्रमाणपत्र बोकेर दिनदिनै कन्सलटेन्सी धाइरहेका हुन्थे । उनीहरूको र मेरो बाटो त्यहीँबाट मोडियो । गन्तव्य पनि फेरियो । उनीहरू अहिले के कति खुसी वा सन्तुष्ट छन्, मैले विस्तारमा सोध्न पाएको छैन । सायद धेरै व्यस्त हुन्छन्, आफूभन्दा बाहिरको कुरा केलाई केलाई सोच्ने फुर्सद पनि पाउँदैनन् ।धेरैपटक सुन्छु मोफसलबाट आएर केन्द्रमा पत्रकारिता गर्न हाम्रा लागि ठूलो संघर्ष थियो । तिम्रो त घर नै यहीँ थियो । सजिलो थियो होला ।तर, भौतिक दूरीका हिसाबले मोफसलबाट नजिकै भए पनि केन्द्रको पत्रकारिता मभन्दा धेरै पर थियो । टेलिभिजनहरू खुल्न थालेका थिए । नयाँनयाँ दैनिक पत्रिकाहरू प्रकाशित हुन थालेका थिए । फेसबुक बल्ल चलाउन जानेको थिएँ । साइबरमा गएर फेसबुक खोल्दै नाम चलेका ठूलाठूला पत्रकारलाई रिक्वेस्ट पठाउँथे । अनि आफ्नो पत्रकार बन्ने चाहना व्यक्त गर्थें । म विभिन्न मिडिया हाउसहरू धाउन थालेँ । सम्पादकहरू भेट्न थालेँ । कतिले रिसेप्सनबाटै फर्काइदिन्थे । कतिले इमेलमा समाचार पठाउनू भन्दै फोन काट्थे । ती इमेलका रिप्लाई कहिल्यै आएनन् ।एकपटक एक नयाँ खुलेको टेलिभिजनका प्रचार विभागका हाकिमले मलाई अफिसमा भेट्न बोलाए । म निकै खुसी भएँ । राम्रोसँग बायोडाटा बनाएर म उनको अफिस पुगेँ । रिसेप्सनमा एक घण्टा कुराएपछि उनले मलाई भित्र बोलाए । मैले दुई हात जोडेर नमस्ते गरेँ । तिमीलाई एक्लै आऊ भनेको होइन ?, उनी मलाई हप्काउन थाले । म एक जना केटी साथी लिएर गएकी थिएँ । म छक्क परेँ । मैले आफ्नो बायोडाटा देखाउन खोजेँ । उनले वास्ता गरेनन् । यो आफूसँगै लग । एक्लै आएको भए केही हुन सक्थ्यो, अब जागिर पाइँदैन । तिमी जाऊ । म त्यतिबेला टिलपिल आँखा लिएर बाहिरिएकी थिएँ । त्यो बेलाको ह्युमिलेसनले आफैंप्रतिको आत्मविश्वासको धज्जिया उडेको थियो ।तर, पनि म आफ्नो सपनामा अडिग नै भएँ । पत्रकारिताका पाइला चल्दै गएँ । यस्ता घटनाहरू पटकपटक दाहोरिए । रिसोर्ट जाने हो भनेर तर्सिएकी मलाई अब विभिन्न मखुण्डोधारीहरूले बेफिक्री सोध्न थाले, डिनर टुनाइट ? कोही भन्थे, हामी साथी बनौँ, एकदम मिल्ने साथी । कोही भन्थे, २४ वर्षपछि तिम्रो आँखा देखेर मेरो मुटुमा प्रेम पलायो ।कोही भन्थे, तिमी झमझम पानीमा रुझेको देखेर मैले झ्यालबाट हेरिरहेँ, तिमीलाई जस्तै मलाई पनि झरी मन पर्छ ।सँगै रिपोर्टिङ जाने सहकर्मी बेस्सरी बाइक हुँइक्याउँथे । बत्तिँदै आएको हावाले मेरो अनुहार रातो बनाउँदा उनी हाँस्दै भन्थे, डर लाग्यो भने मलाई च्याप्प समात्नू ल । म ब्रेक लगाईलगाई चलाउँला ।कसैसँग यस्ता कुरा सेयर गर्न खोज्दा मलाई जवाफ आउँथ्यो, यस्ता कुरा सामान्य हुन् । ह्या कति सोच्न सकेको ? यी र यस्तै खाले विभिन्न कुराले मलाई बिथोलिरहे । मैले धेरै ठाउँमा निरन्तर काम गरिरहन सकिनँ । मैले बाटो मोड्न खोजिरहेँ । सबैबाट दूरी बढाउँदै गएँ । त्यसैले १५ वर्षमा म कसैलाई चिन्दिनँ र कसैले मलाई चिन्दैन । यहाँ मेरो पीआर बहुतै खराब छ ।ल ल लकामका दौरान विभिन्न वर्ग, क्षेत्रका महिलासँग मेरो कुराकानी भइरहन्थ्यो । एक पटक वैदेशिक रोजगारमा गएर फर्किएका महिलाहरूको जीवनबारे स्टोरी बनाउने सोचेँ । केही महिलालाई भेँटेँ । लेख्नु थियो, उनीहरू किन बिदेसिए ? विदेशमा केके भोगे ? नेपाल कसरी फर्किए ? अहिले नेपालमा के गरिरहेका छन् ? उनीहरूको कहालीलाग्दो कथा सुनेपछि म कयौँ रात अनिदो बसेकी छु । ताप्लेजुङबाट बिमला कुवेत पुगेकी थिइन् । आफ्ना श्रीमान् सडक दुर्घटनामा परेपछि उनी बच्चाहरू छोडेर बिदेसिएकी थिइन् । नयाँ कामको खोजीमा उनी हिँडेको बाटामा भोगेका हिंसाको कुनै हिसाब थिएन । उनले सुनाएकी थिइन्, दलाल, दलालका साथीले रक्सी खाएर दुर्व्यवहार गरे । सँगै बसेको होटेलमा मेरो कोठामै आएर बलात्कार गरे । मेरो साथमा पैसा पनि थिएन । पासपोर्ट उनीहरूसँगै थियो । विदेशमा लगेर बेच्ने हुन् कि भन्ने डर थियो । कुवेतमा घरेलु कामदार भएर काम गर्न सुरु गरेपछि उनको जीवन झनै अन्धकार बन्यो । भन्थिन्, बिहान ६ बजेदेखि काम लगाउँथे । घर सफा गर्ने, भाँडा माझ्ने । उनीहरूका घरको सबै काम गरिसकेर उनीहरूको आफन्तको घरमा गएर काम गर्नुपर्थ्यो । अलिकति थाकियो, बिरामी पर्यो पनि भन्न पाइँदैन थियो । साउ र साउनीले धेरै पटक बेहोशै हुने गरी लात्ताले मेरो कोखामा हानेका छन् । उनी भन्थिन्, म मरे पनि अब त्यहाँ जान्न । नेपालमै केही गर्छु, खान नपाए पनि आफ्ना छोरा छोरीलाई हुर्किरहेको देख्न त पाउँछु । उनलाई त्यो मानसिक आघातले जीवनभर बिथोलिरहनेछ । उनले आफ्ना ढाडमा लगाएको टाँका देखाउन खोज्दा मेरो शरीरमा काँडा उम्रिएको थियो । अर्को कथा छ, झापाकी रूपाको । उनलाई श्रीमान्हत्याको अभियोगमा जन्मकैदको सजाय सुनाइयो । उनको प्रेम विवाह भएको थियो रे ! तर, विवाहपछि प्रेम बाँकी रहेन । श्रीमान्ले उनलाई दिनरात रक्सी खाएर कुट्थे । घरपरिवारले श्रीमान् रिझाउन नसकेकी भनेर उनकै खेदो खन्थ्यो । एक दिन रक्सी खाएर आएका श्रीमान्सँग कुटपिटका क्रममा उनका श्रीमान् ढले । मुखबाट फिँजैफिँज आउन थाल्यो । आँखा बटारियो । अस्पताल लैजाँदा लैजाँदै श्रीमान्को ज्यान गयो । उनको परिवारले तत्कालै श्रीमान् हत्याको अभियोगमा प्रहरी बोलाएर उनलाई जेल पठायो । उनी २८ वर्षकी मात्रै थिइन् । साथमा एक वर्षकी छोरी । उनलाई जन्मकैदको सजाय भयो । अबको जिन्दगी के गर्ने ? उनलाई पत्तो थिएन । न माइती, न घर, उनलाई कसैले वास्ता गरेनन् । उनले यो कथा सुनाइरहँदा आफूलाई सम्हाल्नै मुस्किल भएको थियो । धेरैपटक म पनि उनीसँगै भक्कानिएकी थिएँ ।कहिलेकाहीँ सोच्छु, देशका नागरिकलाई यो हदसम्म गर्न बाध्य बनाउने यो राज्यविरुद्ध एक मुद्दा चलाइदिऊँ ! फेरि म नाथे को हो र भनेर कोठाको ढोका बन्द गरेर बस्छु ।उनीहरू र मैले बाँचेको जीवन बिलकुलै फरक थियो । मेरो जीवनलाई खुसी र सम्पन्न देख्थेँ । महिलाहरूलाई अवसर छन्, तर उनीहरू बोल्ड हुनुपर्छ रे । तर, मलाई त पटकपटक यही क्षेत्रका ठेकेदारहरूले चुप गराए । म बोल्नै सकिनँ । म बिरामी परिरहन्थेँ । एकपटक एक सम्पादक आफैंले भनेका थिए, तिमी कति बिरामी परिरहन्छौ ! कहिले के हुन्छ, कहिले के । छोड्देऊ यो पत्रकारिता । खुरुक्क ९ टु ५ जागिर खाऊ । बरु मै खोजिदिउँला । ल ल ल५ वर्षको कहालीलाग्दा दिनरात र आफैंसँगको जटिल संघर्षपछि मैले बिस्तारै मेरा तत्त्वहरू केलाउँदै गएँ । मेरो साइको थेरापिस्टले म माथि धेरै विधि प्रयोग गरे । बल्लबल्ल पत्ता लाग्यो यी गाँठाहरू भर्खरै बनेका पनि होइन रहेछन् । ६ वर्षकी बालख हुँदादेखि नै बन्दै गएको गाँठाहरू थिए । बालयौन हिंसाको गाँठो, बाबाको वियोगको गाँठो, एक्ली आमाको संषर्घका दौरान हुने चिडचिडापनले बालमनस्थितिमा टन्किएको गाँठो, त्यसपछि यो समाजले गरेको हेँलाको गाँठो, अभाव, वियोग, शारीरिक रोग अनि बालयौन हिंसाको चक्र । यी यस्तै गाँठाहरू त्यतिबेला बेस्सरी टन्कियो, जब बाहिरी समाजमा फेरि यस्तैयस्तै घटना र पात्रहरूको सामाना गर्नुपर्यो । वर्षौंदेखिको गाँठो कस्सिँदाकस्सिँदा म सासै फेर्न नसक्ने भएँ । विभिन्न पारिवारिकव्यक्तिगत परिस्थिति, वातावरण, समाज र यो समाजमा हुर्कंदै गएको म । ट्रमा थेरापीका क्रममा देखापरेका यी गाँठाहरू बिस्तारै फुकाउनु जरुरी थियो । आफूले आफैंलाई धेरै माया गर्नु नै यसको पहिलो पाइला थियो । सबै कुरालाई पछि छोडेर मैले आफूलाई रोज्नु थियो । म केही वर्षपछि ओछ्यानबाट उठेँ, अनि प्रकृतिसँग नजिक भएँ । मलाई ती भयानक आवाजहरूले तर्साउन छोडे । ती डरलाग्दा अनुहारहरूले गिज्याउन आएनन् । तर, मेरो बालमनस्थितिमा जरो गडेर बसेको आघातको खाटा भने अझै छ । मान्छे बिन्दास हुनुपर्छ रे । सबै कुरा मनमा लिनु हुँदैन रे । तर, सबैले सबै कुरा क्याजुअली लिन पनि सक्दैनन् । मेरो साइकोथेरापिस्ट भन्नुहुन्छ, आफूलाई ध्यान दिनुस् न ! तपाईं किन समाज, देश, राजनीतिबारे सोचेर चिन्ता लिनुहुन्छ ? तपाईं समाचार नै नहेर्नुस् । नपढ्नुस । नलेख्नुस् । संसारमा यस्ता कुरा भइरहन्छन् । तपाईं बस् आफूलाई माया गर्ने काम गर्नुस्, बाँकी ठेक्का लिन संसारका ठेकेदारहरू छँदै छन् नि । म फिस्स हाँस्छु ।यो देशमा हुने घटनाहरूले, बेथेतिले मलाई मात्रै हो र फ्रस्टेटेड बनाउने ? के तपाईंहरूको रगत उम्लिँदैन ? दिनरात तिनै सत्ता र शक्तिका गुणगान गाउँदा, हाकिमको चाकडी गर्दा आएको तलबले दिने खुसी नै तपाईंको जीवन हो र ?ल ल लडिप्रेसनको बादल झन्झन् बाक्लिँदै थियो । मैले मेरो सपना देखेको पत्रकारिता क्षेत्र पनि छोडिसकेकी थिएँ । निरन्तरता पनि म कसरी दिन्थें र ! मानसिक आघातबाट गुज्रिरहेका बेला केही ठूला भनिएका व्यक्ति सान्त्वनाका शब्दसहित नजिक हुन्थे । हिचकिचाउँदै उनीहरूले सहयोग गर्न दिएको हात थाम्दा तिनले मलाई बेस्सरी निमोठे, मेरो आशा, सपना, भरोसा सबै निमिट्यान्न पारिदिए । पत्रकारितामा मेरो पखेटा काटियो । अनि फेरि सोच्न बाध्य भएँ, यो समाज मेरा लागि हुँदै होइन । रिपोर्टिङ होइन, रिसोर्ट भन्ने आशयका वाक्य पटकपटक दोहोरिइरहे विभिन्न पात्रबाट, विभिन्न क्षेत्रबाट । मिडियामा यस्तै त हो नि भन्ने तुच्छ प्रतिक्रिया सुन्नुपर्ने डरले म यस क्षेत्रबाटै टाढिएँ । ती पात्र आजभोलि पनि समाजमा उच्च विचारधारा भएका व्यक्तिको छवि बोकेरै हिँडिरहेकै छन् । डुलिरहेकै छन्, बेफिक्री । ल ल लआजकल त लेख्नै छाड्नुभयो त ?, मेरा एक शुभचिन्तकले मलाई फेरि यो प्रश्न सोध्नुभयो । लेख्न छाडेकी त छैन । विषयवस्तु फरक परेका हुन् । अनि लेख छापिन पनि, यही भन्न मन थियो । तर, फिस्स हाँसेर टारिदिँए । धेरैजसो कुरालाई फिस्स हाँसेर टार्न सिकेकी छु । यो जवाफ नदिई टार्नसक्नु पनि एउटा कला रहेछ । सबै प्रश्नका जवाफ पनि त हुँदैनन् । भए पनि कसैलाई दिइरहन जरुरी छ र ? तर, सायद आजभोलि मलाई केही लेख्नै मन लाग्दैन । या भनौँ लेख्नै आउँदैन ।लेखिरहने मान्छे लेख्न छोडेपछि बहुलाउँछ रे ! यत्तिका महिना आफ्ना कुराहरू, कुण्ठाहरू नपोखी बसिरहँदा सायद म पनि अलिअलि बहुलाएकी छु । लेखौँ भनेर बस्छु, केके लेख्छु आफैं पत्तो पाउँदिनँ । कहिले केही लेख्ने विषय थाहा हुँदैन । केको बारेमा लेखौँ ? कहिले यति धेरै विषयले दिमागमा तान्डब मच्चाउँछन् कि टाउको समात्दा समात्दै महिनौँ बित्छ, तर शब्द फिटिक्कै फुर्दैनन् । तपाईं धेरै गन्थन नलेख्नुस् । भूमिका बाँध्नु पर्दैन । फ्याक्ट जे हो त्यही लेख्नुस्, धेरै समयपछि मिडियामा फर्किएपछि मैले समाचारकक्षमा सुन्नुपरेको वाक्य हो यो । तर, फ्याक्ट हो चाहिँ के त ? केलाई फ्याक्ट भन्ने ? हुन त समाचारमा लेख्ने नै फ्याक्ट हो । तर, के हामी सबै फ्याक्ट नै लेखिरहेका छौँ त ? कि हामीले देखेका कुरा सबै फ्याक्ट हुन् ? फ्याक्टलाई फ्याक्ट भनेर जाँच गर्ने कुनै विधि छ र ?यो समाजका लागि म जब्बर भइसकेँ । चाहेरनचाहेर यो क्षेत्रमा घुमिरहँदा, दौडिरहँदा म पनि उनीहरूजस्तै भएँ, जवाफ फर्काउने ।जवाफ नफर्काउँदा उनीहरू मलाई कमजोर भन्थे । यस्तो इन्ट्रोभट पनि पत्रकार भएर खान्छ ?? बोल्ड बन बोल्ड ।जवाफ फर्काउने भएपछि भन्छन््, यो केटीको त सोमतै छैन, सिनियरहरूलाई सम्मान गर्न सक्दिन । अलि ठिस छे ।आफ्नो फाइदाका लागि दुस्मनलाई पनि अँगाल्नुपर्छ भन्ने वाक्यलाई मैले अहिलेसम्मको जीवनमा उतार्न सकिनँ । दुईपटक शिर निहुराएर, हात जोडेर नमस्ते गर्ने म अब कसैका अघि पनि झुक्नै सक्दिनँ । तर, यहाँ हात जोडेर नमस्ते गर्ने मलाई पनि अघि बढ्न दिइएको थिएन । पत्रकारहरू बोल्ड हुनुपर्छ भन्नेहरूले मेरो कसैसँग नझुक्ने बानी पनि स्विकार्न सकेनन् ।अब मलाई कुनै पनि विषयले फरक पर्न छाडिसक्यो । कसैले केही भनोस् वा नभनोस्, मलाई चाकडी गर्न आउँदैन । मलाई ती पत्रकारको ठेक्का लिएर बसेकाहरूलाई खुसी पार्न आउँदैन । कोही मेरो जीवनमा होस्, नहोस् मलाई यो समाजमा अटाउन गर्नैपर्ने मीठो भलाकुसारी गर्न आउँदैन । मलाई ठूलाठूला गफ गर्न आउँदैन । म केही कुरामा प्रतिक्रिया दिन पनि चाहन्नँ । बेतुक लाग्छ ती सब । आफ्ना लागि अरूलाई प्रयोग गर्न पनि आउँदैन । अवसरहरू ग्य्राब गर्न सिक्नुपर्छ भन्ने अर्ती, उपदेश बेलाबेला आइरहन्छन् । तर, विष बनेर आउने यस्ता अवसरहरू अब मलाई कहिल्यै चाहिन्न । मैले आफ्ना लागि सरल जीवन रोजेकी छु । मलाई कसैसँग पीआर बनाउनु छैन । लोकसेवा पनि लड्नु छैन । यो देशको सेवा गर्नु पनि छैन । यसमा सायद अवसरहरू कम छन् । तर, मैले जीवनभर भोग्नुपर्ने मानसिक आघात अब थपिनेछैनन् । धेरै संघर्षपछि मैले आफूलाई आज उभ्याएकी छु, त्यसैले मेरो संसारमा म मात्रै अटाउनेछु । यसमा कसैका लागि ठाउँ छैन । मेरो बर्कतले भ्याएसम्म यो देशको सेवा गरिरन्छु म, २०५३ सालतिर नेपाल टेलिभिजनमा १२ बजेको बाल कार्यक्रम आउनुअघि यो गीत बज्थ्यो । त्यसबेला लाग्थ्यो, यो देशको माया यी गायकलाई जति त कसैलाई पनि लाग्दैन । त्यतिबेला मलाई पनि देशको माया लागेर शरीरभरि काँडा उम्रिन्थ्यो । तर, त्यसपछिका घटनाले र पटकपटक शरीरमा उम्रिएका काँडाको कुनै मूल्य चुकाउन यो समाजले सक्दैन । त्यसैले अब म आफैंलाई माया गर्न व्यस्त छु । कस्सम ! मलाई मेरो अति नै माया लाग्छ ।"
किन पढ्ने ? कसरी पढ्ने ?,"निष्कर्षलामार्कको युज एन्ड डिस्युज सिद्धान्त पढाइमा पनि लागू हुन्छ । अर्थात्, कुनै पनि विषय प्रयोग गरिएन भने त्यो हराएर जान्छ । कम बिर्सने एक मात्रै उपाय हो, बेलाबेला दोहोर्याएर पढ्नु । मनोचिकित्सक सेसिल एलेक मेसले सन् १९३२ मा प्रस्ताव गरेबमोजिम हामीले पढेको कुरा दोहोर्याएर पढ्यौं भने बिर्सने गति घट्छ । अध्ययनहरूले पनि के देखाएका छन् भने १ दिन, २ दिन, ४ दिन, ८ दिनमा दोहोर्याउने हो भने हामीले पढेको ६० दिनपछि पनि ८० प्रतिशत सम्झन सक्छौं । अनि, पढेको विषय लेख्दा र अरूलाई बुझाउँदा हामीले थप सिक्छौं ।हाम्रा विद्यालयले विद्यार्थीलाई के पढ्ने त पढायो, तर कसरी प्रभावकारी पढ्ने, त्यो पढाउन सकेन । स्कुल सिकाउने थलो हो । अध्ययनहरू भन्छन् स्कुलका अधिकांश विद्यार्थीले केही सिक्नै सकेका हुँदैनन् । उनीहरू किताबका कुरा रटेर पास हुन्छन् र कक्षा चढ्दै जान्छन् । त्यसैले, पढ्न असाध्यै अल्छी मान्छन् । अब स्कुलमै के पढ्ने मात्रै होइन, किन पढ्ने र कसरी पढ्ने ? त्यो पढाउनु जरुरी छ ।"
पुरुष अहम्को कथा,"सामाजिक यथार्थवादी उपन्यास हो झुमर । लेखक सिम्रन क्षेत्रीको यो किताबले महिलामाथिको यताना, अपमानबारे बोल्छ । पुरुषप्रधान समाजमा महिलाले भोग्नुपर्ने हिंसाको पराकाष्ठा किताबमा वर्णन गरिएको छ । अस्तित्व बचाउन महिलाले गर्नुपर्ने संघर्ष छ । अशिक्षित मात्रै होइन शिक्षित महिला पनि कसरी पुरुषसत्ताको जालोमा जेलिनुपर्छ ? यो विषय उठाएको छ किताबले । पुरुषले महिलामाथि गर्ने शारीरिक यौन हिंसादेखि सामाजिक, मानसिक हिंसाका पाटो किताबमा छ । किताब भन्छ लडेर पनि फेरि उठ्नुपर्छ । किताब भन्छ अहम्का लागि जस्तो पनि अभिनय गर्न सक्छ पुरुष । प्रायः पुरुष वासना प्राप्तिका लागि प्रेम गर्छन् भन्ने उजागर गरिएको छ किताबमा । महिलाको जीवनमा प्रेमी भएर आउने पुरुष र श्रीमान्को रूपमा आउने एउटै पुरुषभित्रको विविध चरित्रको चित्रण गरिएको छ ।विश्वविद्यालय अध्ययनका बेलाको प्रेमले पाठकलाई आनन्दित मार्गमा डोर्याउँछ । प्रेमपछिको विवाहमा आएको पर्खालले प्रेमीका हुनु र श्रीमती हुनुको भिन्नता चित्रण गर्छ । विवाह तोडेर सपना पूरा गर्न गरेको संघर्षले महिला पात्रलाई बलियो बनाएको छ । एक महिला पीडित हुनुमा समाजको संस्कार, परम्परा, अन्धविश्वास, पुरुषसत्ता प्रणाली, सोच हावी भएको हुन्छ । यिनै तत्त्वले महिलाको जीवन कति नाजुक हुन्छ भन्ने कथा वाचन गर्छ झुमर ले । झुमर ले पितृसत्तात्मक समाजले महिलालाई कसरी शोषण गरिरहन्छ भन्ने कथा भन्छ । मुख्य पात्र झुमरवरिपरि घुमेको कथा उसको जन्म, पढाइ, प्रेम, विवाह र धोकासम्म पुगेर अन्त्य हुन्छ । अस्तित्वका लागि श्रीमान्को घर छाड्ने निर्णय उपन्यासको बलियो पक्ष हो । घर छाडेर संघर्षले सपना पूरा गरेको विषयले हिंसामा बाँचिरहेका धेरै महिलालाई हिम्मत दिन सक्छ । उपकथामा आउने झुमरकी आमाको संघर्ष पनि उल्लेखनीय छ । ती एकल महिलाले छोरीलाई सक्षम बनाउन भूमिका खेलेकी छन् । उपन्यासको भाषा सरल छ । केही शब्दको अर्थमा लेखक प्रस्ट नहुँदा अनर्थ लाग्न सक्छ । जस्तै ः यति राम्री स्वर्गकी अप्सरा आफ्नो अघि देख्दा अलिअलि नशा त चढ्नैपर्यो, नत्र लेस्बियन भनेर केटीहरूले हेर्दै नहेर्लान् नि । यहाँ लेस्बियन को ठाउँमा गे हुनुपर्ने हो । त्यस्तै अर्को एक ठाउँ छ मनको लड्डु मनैसँग खाऊ । यहाँ उखानको गलत प्रस्तुति छ, हुनुपर्ने हो मनको लड्डु घ्यूसँग खाऊ । कथामा आउने परिवेश, समय, मौसमको चित्रणको तालमेल मिलेको छैन । टाइमफ्रेममा समस्या छ । कथाअनुसार, झुमर एक निम्नमध्यमवर्गीय पात्र हो, तर उसको जीवनशैली, रहनसहनले भन्छ ऊ कुलीन घरकी महिला हो । लेखकले पात्रलाई सही चित्रण गर्न चुकेकी छन् । पात्रहरूको संवादलाई सरलीकरण गर्दा त्यो हल्काफुल्का सुनिन्छ । झुमरले अत्यधिक कफी पिएको वर्णन पाठकलाई तीतो लाग्न सक्छ । लेखकले प्रायः सूक्ष्म वर्णन गर्दा शृंगारपटार, पोसाक र अंगलाई मात्रै महत्त्व दिएकी छन् । कथामा नयाँपन छैन । झुमरलाई साहसी, संघर्षशील, निर्णय लिन सक्ने एक शक्तिशाली नारीको रूपमा प्रस्तुत गरिएको भए पनि अन्त्यमा उसले पूर्वश्रीमान् रौनकसँग पुनर्मिलनको आसा राख्नुले कथा कमजोर बनेको छ ।"
सहरमा किताब,पुस्तक ः ठाडोभाकाको लोकसांस्कृतिक इतिहास लेखक ः लालबहादुर भुजेल प्रकाशक ः चाँगुनारायण साहित्य समाज मूल्य ः रु ५००
आमा बन्नुको मझधारमा,"तपाईं किन आउनुभएको ?भर्ना हुन ।एक छिन बाहिरै बस्नुस् है, तपाईंलाई बोलाउनुहुन्छ ।हस्, नर्सिङ स्टेसनअघि खाली बेडमा टुक्रुक्क बसेँ । रातभरको फल्स लेबर पेनले मलाई गाह्रो भइरहेको थियो । कतिबेला कता टुसुक्क बसिहालौंजस्तो भएको थियो ! घरी नर्सिङ स्टेसनतिर हेर्थें, घरी एड्मिसन रुमतिर । फेरि, कतिबेला बाहिर निस्किने ढोका देखिने ठाउँसम्म पुग्थेँ । निरीह आँखासहित बाहिर बसेका श्रीमान्लाई भित्रैबाट हेर्थें । उनलाई भित्र आउने अनुमति थिएन । कुनै पनि पुरुष भित्र आउन पाउँदैनथे, सिवाय त्यहाँका डाक्टर । धेरै बेर यताउता गरिराखेँ । जीवनको मीठो छटपटाइमा थिएँ म । दार्शनिकले भनेका थिए नि प्लेजर इन पेन ! हो त्यस्तै । कतिखेरबाट पेन इन प्लेजर पनि हुनेवाला थियो । बस् पर्खंदै थिएँ !छटपटी बढ्दो थियो । ढोकाबाट चियाएरै हल्का चिच्याएँ, मलाई एकै छिन बाहिर बस्न भन्नुभएको थियो, तर अहिलेसम्म पनि बोलाउनुभएन, कति समय लाग्छ होला अझै ?अग्लो कद, सलक्क शरीर र गोरी डाक्टरले छिटोछिटो ओठ चलाइन्, तपाईंलाई कसले बाहिर जान भन्यो ? भर्ना हुन आएको मान्छे यत्तिकै भर्ना हुन्छ ? हामीले यहाँ चेक गर्नुपरेन ! अरे कस्तो धारिलो वाणी । झिजो लागेको थियो मलाई । जवाफ त फर्काउनैपर्यो ।एकछिन बाहिर बस्नुस् बोलाउँछौं भनेर अघि भन्या होइन ?बस्नुस् भन्दैमा बसेको बस्यै गर्ने हो ?, ए म त बसेको बसेइ भएँछु । खित्रिक्क हाँसे आफैंभित्र ।धारिली डाक्टर त्यहीँ थिइन् । रुखो बाण फ्याँकिन् । बोली छुराजस्तै तिखो थियो, संसारमा सबैभन्दा कुन कुरा नमीठो र तीतो हुन्छ, हो त्यस्तै । बिरामीसँग कसरी कुरा गर्नुपर्छ भन्ने सामान्य हस्पिटालिटी सिकाउँदैन ? यही हो बोल्ने तरिका ?, मलाई असह्य भयो । म पनि के कम !उनी झन् जोस्सिएर एकाएक पड्किन थालिन्, दिनभरि हामीले कस्ताकस्ता मान्छेलाई झेल्नुपर्छ, हामी मान्छे होइन ? हामीलाई रिस उठ्दैन ? तपाईं पनि मलाई रिस नउठाउनुस् । त्यो बेडमा गएर देब्रेपट्टि लुगा माथि सार्नुस् । यसो सोचेँ । सरकारी अस्पताल यस्तै त हो ।थोरै शीतल भएँ । धारिली डाक्टर फतफताइरहिन् । मलाई यताउता पल्टिन भनिन् । उनले भनेजस्तै पल्टिएँ । पाठेघरको मुख खुलेको छ कि छैन, जाँचिन् । र भनिन्, एउटा घर खुलेको छ । तपाईं अर्को बेडमा गएर पल्टिनुस् ।उनीसँग सवालजवाफ गर्न ममा शक्ति थिएन । तर्क त तातो हाँडीमा मुरली मकैझैं मनमनै पटपटाइरहेका थिए । रातभरिको भमिट अनि त्यो फल्स लेबर पेन ! ओहो ! म गलेकी थिएँ । शक्तिको नाममा सास फेर्ने शक्ति मात्रै थियो होला । उनले भनेबमोजिम अर्को बेडमा गएर पल्टिएँ । पेटभित्र गुडुली परेर संसारमा आउन ठिक्क परी बसेकी मेरो धड्कनको धड्कन ठीक छ कि छैन भनेर कार्डियोटोकोग्राफी गरिँदो रैछ । त्यही बेला सिनियर लाग्ने डाक्टर आए ।उनले मेरो पेटमा मेसिन लगाउँदै भने, बाबा एक छिन समय लाग्छ, आनन्दले पल्टिराख्नु है ! अरे ! यस्तो मीठो त आमाले मात्रै बोल्नुहुन्थ्यो । तर, मेरो अगाडि डाक्टर बोले । उनले अघि मसँग रिसले फतफताउने डाक्टर बोलेको देखेका रैछन् । भने, खासमा उनको स्वभाव त्यस्तै छ, बोल्ने शैली नै त्यस्तै हो, नराम्रो नमान्नू है कोही मान्छे त्यस्तै त हुन्छन् । हुन त तपाईंले पनि केही नभनेको भए हुन्थ्यो । पेसेन्टसँग त्यसरी नै बोल्ने होला त ?, कसैले मलाई गाली गरेपछि आमालाई कुरा लगाएझैं भएँ म ती सिनियर डाक्टरसँग ।हैन नि हुन त, तर कसैको स्वभाव त्यस्तै हुन्छ, डाक्टरले त्यसो भन्दा आमाले कानमा फुसफुसाएझैं लाग्यो संसारमा सबै मान्छे असल हुँदैनन् नानी ।हस्पिटल आएर डाक्टर भेटेपछि आधा रोग निको हुन्छ, तपाईंलाई के भयो भन्दै एक पटक छुँदा मात्रै आराम मिल्छ । जस्तै, यही हस्पिटलका डाक्टर पवनलाई देख्दा मात्रै पनि म ठीक हुन्छु ।यस्तै हो बाबा माफ गरिदिनू उसलाई । कसैले चित्त दुखाए माफ गरिदे नानी भन्नुहुन्थ्यो आमा पनि ।डाक्टरले मलाई मेरो पेटभित्रको धड्कनको धड्कन तलमाथि गरेको देखाए । त्यो देखेपछि म उज्यालिएँ । सबैथोक बिर्सिएँ ।म त्यहाँबाट निस्केर गएँ । भर्नाको प्रक्रिया सकियो । तर, बेड अभाव थियो । मैले पाएको बेड नर्सिङ स्टेसन अघिकै ह्वाङ्गै बाहिरै थियो । मान्छेको ओहोरदोहोर हुने ठाउँ, त्यसमाथि भर्खर काम थालेकादेखि पढ्दै गरेका बतिलाबतिली नर्सहरूको च्याउँच्याउँ । दिक्कलाग्दो ! अनि त्यहाँबाट बेलाबेला श्रीमान्लाई एकाध झल्को हेर्छु भन्दा पनि देख्न नमिल्ने । मलाई त्यहाँ बस्नै मन लागेन । हामी माथिल्लो तल्लामा रहेको क्याबिनमा सर्यौं । अलि महँगो थियो । सुबिस्ता पनि । बेलाबेला नर्सहरू आएर बच्चाको धड्कन नाप्दै सोध्थे, कस्तो छ तपाईंलाई ? तर, पनि मलाई केही खड्किरहेको थियो । मेरो लागि मेरो अभिभावकजस्तै, भनौं, बाजस्तै लाग्ने डाक्टर पवनको अभाव खड्किरहेको थियो । उनी कोभिड लागेकोले बिदामा थिए । तर, बारम्बार फोनमा कुरा भने भइरहेको थियो । एकपटक फोनमा भनेँ, अरू कसैलाई विश्वास गर्न सकिनँ पवन सर । त्यसो नभन सबिता, म त्यहीँ छु भन्ने सम्झ, मलाई सान्त्वना दिए । अलि आराम मिल्यो । आँखा चिम्म गरेँ, बा आउनुभो, नआत्ती है नानी भन्नुभो, झुलुक्क मनमा आएर । अनि खै कता जानुभो । पर्सिपल्टको साँझ एक डाक्टर आएर फरर बोलिन्, भोलिका लागि बच्चा जन्माउने प्लान गरौँभोलि बुधबार बिहान १० बजे व्यथा लगाउने दबाई दिन्छौं । त्यसले व्यथा सुरु नभए साँझ चार बजे अर्को डोज दिन्छौं । अनि त्यसले पनि भएन भने बिहीबार तपाईंको शल्यक्रियामार्फत बच्चा निकाल्छौं । डाक्टर अलप हुनुअघि फनक्क टाउको फन्काएर भनिन्, आँखा झिम्क्याउँदै, नआत्तिनू है । कुल भएर बस्नू । केही हुँदैन । अरे म ट्वाँवाला खुसी भएँ । यो अस्पतालमा कति थरीका डाक्टर !बुधबार दस बजे म लेबर रुममा गएँ । त्यहाँ मजस्ता धेरै महिला थिए । कोही व्यथा लागेर अया आथ्थु गरेका, कोही भने दुई डोज औषधि दिँदा पनि व्यथा नै लागेन भन्दै थिए ।औषधिका लागि म एउटा खाली बेडमा पल्टिएकी थिएँ । त्यहीबेला आइन् त्यही रुखो बोलीकी डाक्टर । उनलाई देख्नेबित्तिकै रिस उठेको थियो । तर, सम्हालिएँ । फतफताइन् । चुपचाप सुनेँ । भनेको गरेँ । मभित्र सानो बच्चा उछलकुद गर्दै थियो । त्यो रुखो डाक्टरसामु मभित्रको अर्को आज्ञाकारी बच्चा ल्याएकी थिएँ । अनि, हस् भावमा मुन्टो चलाइदिन थालेँ । बिहान राखेको औषधिले मलाई कुनै प्रभाव पारेन । साँझ चार बजे थप औषधि राखेपछि म फेरि आफ्नै कोठामा फर्किएँ, श्रीमान्ले बिस्तारै तातेतातेको भावमा डोर्याउँदै लगे । डरले, कुतूहलले, उच्छ्वासले, खै केके भाव एकसाथ थिए अनुहारमा, भावहरूको घम्साघम्सी । हामी नबोली हिँड्यौं । दुखाइ सुरु भएको थिएन । दुखाइ पनि कुरेर बस्नुपर्ने कति मीठो कुराइ होला ! म बसेको क्याबिन थियो दुइटा बेड भएको । शल्यक्रिया गरेर बच्चा जन्माएको आमा र बच्चालाई कोठामा ल्याइपुर्याइयो । आमा अर्धबेहोसजस्तै थिइन् । उनी बरबराइरहेकी थिइन्, छोरी जन्म्यो भन्दा बुवाले के भन्नुहोला ? बुवा त रिसाउनुहुन्छ, मैले कसरी बुवाको अगाडि मुख देखाउने होला ? उनको बर्बराहटमा यति सुनेँ मैले । असाध्यै उदास भएँ । उनीसँगैको कोही एक जना महिला सान्त्वना दिँदै थिइन् ।अब जे भयो भयो, बुवाको पीर नगर, म सम्झाउँला । म यता आफैंसँग फतफताउन थालेँ, मान्छे तीन दिन व्यथा लागेर बच्चा जन्माउन नसकेर अपरेसन गरेर अर्ध चेत अवस्थामा छ । तैपनि उसलाई छोरी जन्म्यो भन्ने कुरामा त्यति धेरै चिन्ता । हस्पिटलका सबै दृश्य हाम्रो समाजको साक्षात ऐना थियो । ऐनाले झूटो बोल्दैन । मनमा अनेक तर्कना आए । आँखा चिम्लिएँ । अचानक आमा आउनुभो नआत्ती है नानी । बलियो भएस् । आँखा खोलेँ । आमा बिलाइसक्नुभएको थियो । आमालाई नै सम्झेर घरी बलियो हुँदै थिएँ । घरी असाध्यै कमजोर । आमा हुनुको मझधारको समयमा थिएँ । राति सवा आठ बजेतिर मलाई अर्कै दुख्न थाल्यो । लाग्यो, अब व्यथा सुरु भयो । म डराएर आँखा चिम्म गरेँ । आमा फेरि सुलुत्त आएर मुसुमुसु हाँस्नुभो, आमाका रसिला आँखाले बोले नआत्ती है नानी, बलियो भएस् ।मलाई असह्य पीडा सुरु भइसकेको थियो । तर, सकेसम्म सम्हालिन खोजेँ । कहाँ सक्नु ! ह्वीलचियरमा राखेर मलाई तल लेबर रुममा लगियो । असह्य पीडामा थिएँ । डर, खुसी, आश्चर्य, असह्य पीडाचेत ! सबैको घडा भरिएर मेरो मन हुँडलिएको थियो । पीडाले चिच्याउँदा आँखा टम्म हुन्थे । आमा देखिनुहुन्थ्यो कताकता । फेरि चुप लाग्ने कोसिस गर्थें । एकपटक खोइ त्यस्तै बेला आमा कानमा फुसफुसाउनुभो, धेरै चिच्याउँदा बल गर्ने ताकत सकिन्छनआत्तिएस् नानी ।आँखा चिम्म गर्दा आउने र खोल्दा जाने । के भएको थियो कुन्नि ! सायद मेरो अन्तरमनले आमालाई खोजिरहेको थियो । आमाले चिच्याउनु हुन्न भनेकाले म चुइँक्क आवाज ननिकाल्ने पक्षमा थिएँ ।दुखाइलाई पनि एउटा सुन्दर क्षण बनाउनु थियो मलाई । तर, बेलाबेला मृत्युले हात फैलाएझैं लाग्थ्यो, पीडाको असह्यता पार हुँदा ।सयौंचोटि लाग्यो होला म त मोर्नी भएँ ।छेउमा बसेकी उमा दिदीलाई बेस्सरी समाउँथेँ । चिर्थोथेँ । दिदी मलाई सान्त्वना दिनुहुन्थ्यो, अब एक्कै छिन हो नआत्तिऊ । बेलाबेला आमा त आई नै रहनुभएको थियो ।मलाई अनुमान त थियो यो दुखाइ कति लामो हुन सक्ला । धेरैपटक दुखेर सासै रोकिएलाझैं हुन्थ्यो । आमालाई सम्झिन्थेँ । पीडा कम भएझैं मान्थेँ । बाहिर आउन हतारिएको नयाँ मान्छे सम्झिन्थेँ । उसैले पनि हिम्मत दिएजस्तो लाग्थ्यो !घरी इन्टर्न डाक्टर, घरी नर्सहरू आउँथे । बेलाबेला हात हाल्छन् र दुई, तीन, चार घर खुलेको कुरा सुनाउँछन् । यसो पेटमा हात राख्छु बच्चा माथि नै अर्रो भएर बसेको जस्तो लाग्थ्यो ।कुनै हालतमा अपरेसन नगरी प्राकृतिक तरिकाले जन्माउने हो मैले भनेर कस्सिएको मान्छे म । उनीहरूको कुराले आत्तिएकी थिएँ । एक जना आएर भनिन्, पानी फोका फुटायौं । अब बल गर्नुस् । धेरैबेर लाग्दैनजस्तो छ, बच्चा घुमिसक्यो । धेरैबेर लाग्दैन भनेको सुन्दा थोरै बौरिएँ कि ! अब मलाई डेलिभरी रुममा लैजान ह्वीलचियर तयार भयो ।ओहो ! एक्कासि मुटु नै बाहिर निस्केलाजस्तो डर लाग्यो । अलि पाकी उमेरकी नर्स आएर नम्र भइन्, भित्रसम्म हिँड्न सक्छ्यौ भने हिँडेर जाम् । तिमीलाई सजिलो हुन्छ । त्यो सजिलो हुन्छ भन्ने शब्द मात्रैले म तङ्ग्रिएँ । भनेँ, म हिँड्छु । कति जब्बर हुन्् यिनी । अर्को नर्स फुसफुसाएको सुनेँ । खिस्स हाँस्न मन थियो, तर सकिनँ ।डेलिभरी रुमको आफ्नै कथा हुँदो रैछ । पीडाले अखप हुँदा पनि कोठाभित्र सर्र आँखा डुलाएँ । अग्लो, तर सानो आकारको कुर्सीजस्तो एउटा ठाउँ थियो । तिमी भन्ने मीठो बोली भएकी आमाझैं लाग्ने नर्सले मलाई त्यहाँ चढाइन् । कुन पोजिसनमा बस्ने, कसरी बल गर्ने भन्ने पनि सिकाइन् । मैले त्यही गरेँ । पीडा अखप थियो । एकपटक बल लगाएँ अनि घम्साघम्सीपछि एउटा सुमधुर चिच्याहट मेरो कानमा पर्यो च्याहाँ ।आवाजसँगै म निस्लोट भएँ । तर, आवाज भने सुनिरहेकी थिएँ । यो अनौठो कनेक्सन अहिले सम्झँदा पनि बुझ्न सक्दिनँ । बच्चाको च्याहाँ सुनेपछि जादुको छडीजस्तै दुखाइ ठप्प भयो । अरे यो के भयो ? कसैले मेरो छातीमा बच्चा राखिदियो । ल च्याप्प समाऊ बच्चा, आवाज आएको थियो । बच्चा समाउँदा मलाई एक किसिमको डर लाग्यो । थाहा छैन त्यो कस्तो डर थियो । ल हेर्नुस् त तपाईंको छोरा हो कि छोरी, निस्लोट आँखा खोल्न खोजेँ । आँखा त खुल्दै खुलेन ! जबरजस्ती आँखा च्यात्न खोजेँ । त्यो पनि सकिनँ । बरबराएँ, मैले आँखा हेर्न सकिनँ ।आवाज आयो, तपाईंको छोरी भएको छ । बिस्तारै टाउको हल्लाएँ र मुस्कुराएँ । धन्यवाद भन्न सकिनँ सायद, खुसीले ओठ थर्थराएका थिए ।एकै छिनमा आँखा बिस्तारै खुले । यताउता हेरेँ । सानो एउटा बक्स जस्तोमा मेरी छोरी, मैले भर्खरै जन्माएकी छोरी मुखभरि फिँज निकालेर यताउता हेर्दै थिइन् । मैले उनलाई एकटकले हेरिरहेँ ।"
कोठा,यतिबेला के झोंक चलेको छ कैद गरेर संसारका सबै सुन्दर चीज कोठामामान्छे आफैं किन निस्किएको छ कोठाबाहिर ?
हिप्पी युगमा यिङयाङ,"काठमाडौंमा सामाजिकसांस्कृतिक हेराफेरी समयानुकूल मात्रै भएको थिएन, बरु यसमा बाहिरी जगत्को प्रभाव र छाप पनि थियो नै । अमेरिकायुरोपमा निकै चलेको हिप्पी संस्कृति यस्तै प्रभावको एउटा आधार थियो जुन नेपालसम्म, काठमाडौंसम्म आइपुगेको थियो । सन् ६० को सुरुवातदेखि ७० दशकको मध्यसम्म हिप्पी समुदायको प्रभाव र पहुँचका कारण नयाँ पुस्ताको एउटा हूल भने विचार तथा व्यवहारमा अलग बन्दै गएको थियो केही स्वच्छन्द स्वरूपमा । सहरका कतिपय नाइटक्लब र बारहरूमा रातिसम्म हिप्पी म्युजिक बज्ने गर्थ्यो, कुनै बार र स्केलबिनाको गीत । रकएन्डरोल म्युजिक होस् अथवा डान्सडिस्कोको स्वच्छन्द शैलीको दबदबा बढेको थियो । त्यही बेला बब डिलन, क्याट स्टेभेन्स, मिक ज्यागरजस्ता पश्चिमा चल्तीका गायकहरू काठमाडौंसम्म सांगीतिक प्रस्तुतिमा आउन थालेका थिए । यही माहोल र पर्यटकीय चहलपहलको संकेत बुझेर व्यवसायको अलग दुनियाँमा म छिरेको थिएँ । व्यापारका लागि ठमेलभन्दा अघि झोछें उपयुक्त थियो भन्ने लाग्यो । हिप्पी र अरू पर्यटकले झोंछेंलाई फ्रिक स्ट्रिटको नाम दिएका थिए भने नजिकैको स्वयम्भूनाथलाई मंकीटेम्पल । त्यो बेला म क्षेत्रपाटीमा कम्पाउन्डर बद्रीप्रसाद मालीको घरमा ६० रुपैयाँ महिनावारी तिरेर डेरा लिएर बस्न थालें । हातमुख जोर्ने उपायस्वरूप झोंछेंमा सामान्य सोभेनियर पसल राखेको थिएँ । ओलम्पस क्लबका अध्यक्ष अशोक कर्माचार्यसँग साझेदार बनेको थिएँ । त्योबेला नेपालमा आउने विदेशी पर्यटकका लागि चाहिने मास्क, क्याप, थांका, क्युरियो आदि हाम्रो पसलमा राखिएको थियो । पसल राम्रै चल्दै गयो । झोछेंको उक्त पसलको नाम शिव शोभेनियर थियो, यसमा हाम्रो झन्डै ३० हजार रुपैयाँ लगानी परेको थियो । त्यही बेला वसन्तपुरमा २०२३ सालमा यिङयाङ नामको रेस्टुरेन्ट खुल्नै लागेको थाहा पाएँ । संयोगले न्युरोडको पारस होटलमा कहिलेकाहीँ खानपिनमा जाँदा चिनजान भएका अर्का मजस्तै ग्राहक ताहाचलका त्रिलोचननाथ श्रेष्ठ स्वयम यिङयाङ लगानीकर्ता बन्न लागेका रहेछन् । स्पेनका नागरिक मिस्टर क्युरी ओजेदासँग मिलेर झोंछेंमा रेस्टुरेन्ट खोल्न लागिएको रहेछ । त्यो रेस्टुराँको नाम सुन्नासाथै गजबै लाग्यो यिङयाङ । गरीखाने उपयुक्त बाटो र बन्दव्यवसायको उपाय खोजिरहेका बेला त्यो नामको अर्थ वा राशिधर्म, वास्तु केही पनि बुझ्नतिर म लागिन । सिधै साझेदार बनिहालें । पछि रेस्टुराँमा जोडिएपछि खोजिनीति गर्दा थाहा पाएँ यिङयाङ शब्द चिनियाँ भाषा र त्यसमा पनि ताओ धर्मबाट आएको रहेछ । परस्परमा नमिल्ने दुई शक्ति यिङ र याङ आपसमा मिलेर यिङयाङ बनेको रहेछ । दुई आधाआधा मिलेर एक बनेजस्तै अर्थमा, नेगेटिभ र पोजेटिभको संगम । यो अर्थ थाहा पाएपछि पूर्णताको अर्थमा यिङयाङ मलाई अझ सही लाग्यो । त्यसबेला नेपालमा, काठमाडौंमा चलेकै रेस्टुराँमा पनि वेटर केटीहरू राख्ने चलन थिएन । यिङयाङ रेस्टुराँमा ३३ जना स्टाफ थिए, यसमा २ जना केटी थिए । स्पेनिस नागरिक क्युरी भने म्युजिक र पब्लिक रिलेसनको काममा खटिएका थिए । रेस्टुराँमा म्युजिक र लाइटको निकै राम्रो व्यवस्था थियो । म्युजिक कस्तो आकर्षक थियो भने एक बोतल बियर खाने, ३ बोतल खाऊँखाऊँ बनाउने र एक कप चिया मात्रै खाएर बस्नेलाई उठेर गइहाल्ने खालको बनाउने । यिङयाङ होटल र रेस्टुराँ एकैसाथ एउटै भवनमा सञ्चालित थियो । आजभोलि वसन्तपुरमा देखिने सुगत होटलमै यिङयाङ चलाइएको थियो । साझेदारमध्ये त्रिलोचनको काम रेस्टुराँ हेर्ने थियो, म भने जिम्मेवारीमा स्टाफ इन्चार्ज थिएँ । जर्नेल नरशमशेर राणा लगायत समाजका लब्धप्रतिष्ठित, व्यापारी र राजदरबारका सहयोगी पनि आउँथे त्यहाँ । रेस्टुराँमा आकर्षण बढाउन कहिले फ्रेन्च, कहिले स्पेनिस कुकहरू ल्याइएको हुन्थ्यो । हाम्रो रेस्टुराँ निकै फलिफापको स्थितिमा चल्दै थियो । फरक स्वाद र मीठाससहित संगीतप्रेमीका लागि सहरमा यिङयाङ आकर्षक थलोका रूपमा परिणत भइसकेको थियो ।यिङयाङमा मधुर बत्ती (लाइट), उत्तम साउन्डसिस्टम र स्तरीय खाद्यमेनु राखिएको थियोकाठमाडौंकै नयाँनौलो लाग्ने । यिङयाङमा आगन्तुकहरू दिउँसै पनि नाच्न सक्थे, राति अबेरसम्म बस्न सक्थे । त्रिलोचनले पशुपतिनाथदेखिका साधुसन्त र अरू सडक बालबालिकालाई पनि यिङयाङ बोलाइरहन्थे, खानेकुरा वितरणका लागि । यिङयाङको ल्यान्डलाइन नम्बर थियो १४९२९ । भिजिटिङ कार्डको स्लोगन थियो इन द हार्ट अफ द सिटी, लुक फर द सिम्बल ! यिङयाङ केवल रेस्टुराँ थिएन, एक होटल पनि थियो । त्यहाँ बस्न ट्रिपल बेडरुमको शुल्क ६० रुपैयाँ वा ६ डलर तोकिएको थियो । डबल रुमलाई ५० र सिंगल रुमलाई ३५ रुपैयाँ शुल्क राखिएको थियो । त्यसबेलै वेस्ट र इस्ट कोडमा स्पेनिस, फ्रेन्च तथा अन्य खानेकुराको मेनु राखिएको थियो । निकै चल्तीमा रहेको यिङयाङ झोंछेंका निम्ति हिप्पीको चहलपहलजत्तिकै आकर्षणको केन्द्र बनेको थियो । तर, यही चकाचौधका माझ एक पटक कस्तो संयोग आइपर्यो भने त्यो स्पेनी पार्टनरको भिसाबारे कुरा चल्न पुगेछ । ऊ बिजिनेस भिसामा त थिएन, त्यसबेला यस्तो प्रबन्धको भिसा नै थिएन । कसले हो, त्यसबेलाको प्रहरीप्रशासनमा कुरा लगाइदिएछ । सायद अध्यागमन अधिकारी वा प्रहरीसँग केही कुरामा कन्फ्लिक्ट अफ इन्ट्रेस्ट जोडियो कि ?अनि विदेशीले रेस्टुराँ चलाएको विषयमा आपत् आइपर्यो । त्यही कारण उसको भिसा थपिएन । ऊ डिपोट हुने भयो । लगत्तै आफ्नो म्युजिक सिस्टमसहितका राम्रा सामान लिएर ऊ गइहाल्यो । अब त्यो पार्टनर गएपछि साझेदारका रूपमा कि त मैले पैसा थप्नुपर्यो, कि रेस्टुराँ छाड्नैपर्यो । सामुमा आइपरेको यो परिस्थितिले मलाई फेरि मर्माहत बनायो । यो स्थितिमा तत्काल पैसा थप्न आफ्नो हैसियत नरहेको अवस्थामा मैले साझेदारी छाड्नुपर्यो । म फेरि आफ्नै दुनियाँमा फर्किएँ ।काठमाडौं आएपछि देखेको भिन्न संसार, पर्यटक र व्यवसायको आफ्नै तरंग देखेर मनैमनमा भिन्न खालका योजना बुन्न थालेँ । काठमाडौंको स्थापित र रैथाने साथी त्रिलोचनका कारण रमेशशंकर श्रेष्ठ, ज्ञानेन्द्रलाल तुलाधर, गंगा श्रेष्ठ, निर्मल श्रेष्ठसहितका व्यापारिक पृष्ठभूमिका साथीहरू थपिँदै गए । यसैगरी, विदेशीमा न्युयोर्कको राइनो र स्टिव ब्लक, शिव सोभनियर (पसल) का कारण अस्ट्रेलियाको केभिनसँग पनि सम्पर्क बन्यो । अलिपछि केभिनको परिवार लिएर म घुमघाममा पर्वत, मल्लाज गएको पनि थिएँ । मेरो जीवन र संघर्षको पहिलो चरणमा जोडिन आएको यिङयाङ अहिले पनि छँदैछ, ठमेलको चाक्सीबारीमा । यिङयाङलाई त्रिलोचनका भाइ तेजेन्द्रनाथले राम्रैसँग सञ्चालन गरिरहेका छन् । (नेपालमा धौलागिरि पस्मिनाको ब्रान्डिङ स्थापित गर्ने व्यवसायी श्रेष्ठको प्रकाशोन्मुख किताब भाग र भोग ः मल्लाजतिर फर्केर को सम्पादित एक अंश ।)"
सिमसिमे पानीमा : ३ दशकको लोकयात्रा,"गीतको भाग्य कुनै पनि गीतको भाग्य र भविष्य कसरी निर्धारण हुन्छ ? के हो कारण र कसरी बाँचिरहन सक्छ एउटा सिर्जना ? यो बहसको विषय हो, तर आज म यही गीतसँगै हजुरबुवालाई सम्झिरहेकी छु, जसको प्रेरणाले यहाँसम्म आइपुगेँ । मेरा दुई सपना लैङ्गिक शिक्षामा स्नातकोत्तर सकेँ र गायनलाई रहर मात्रै नबनाएर जीवन्त बनाएँ ।सिमसिमे पानी जस्तै रैछ जिन्दगी । जिन्दगी पनि सिमसिमसिमसिम भएर बिस्तारै अघि बढ्दोरहेछ । ३० वर्ष लामो यो कलायात्रा आजसम्मै जारी छ । धेरै आए जीवनमा बाङ्गा घुम्ती, तर हारिनँ, हार्दै हारिनँ । म कलामा जति कोमल छु, निजी जीवनमा उति नै आँटी र कठोर छु । समस्यालाई कुल्चेर जीवनलाई सजिलो तरिकाले अघि बढाऊँ भन्ने लाग्छ ।धुवाँकोट, रातमाटेबाट देखिने उत्तरतिरका हिमाल र त्यहीँ माथिको ढुङ्गे देउरालीमा पनि फूल फुलेको देखेकै हुँ । ती पाखा र रनवनको पर सुनिने मधुर लयको सङ्गीतको व्याकरण मैले बुझुँला, नबुझुँला तर ती भाकाप्रतिको माया अथाह छ । आँखु, आँसी, थोपल, त्रिशूलीजस्ता खोला र तामाङदेखि चेपाङसम्मको संस्कृतिमा यही सिमसिमे पानी गुन्जिन्छ । धादिङका मेलामहोत्सव र कार्यक्रममा यो गीतले ठाउँ पाएकै छ । कलाकार हुँ, त्यससँगै नारी हुँ, छोरी हुँ, आमा हुँ र सामाजिक सम्बन्धका यी सबैलाई झेलेर जीवनको यो चरणसम्म आएकी छु । तर, तपाईंहरूको मायाका कारण गीतमै जस्तो भन्नुपरेको छैन :न हौ पर आऊ वर वरतिम्रो म छु मेरो पो को छ र ?"
पुस्तान्तरका अनौठा बहस,"नेपालमा पुस्ता परिवर्तनको बहस हुन थालेको छ । बहस राजनीतिक दलबाट अनौठो किसिमले निस्किँदै छ । दलहरूले पुस्तान्तरको बहस गर्नु अत्यन्तै आवश्यक छ, तर त्यसको प्रयोग कसरी गरिन्छ ? त्यो हेर्नुपर्छ । राजनेताहरूले पुस्तान्तर चेतनाको संवेदनामाथि नेपालमा गम्भीर बहस गरेको भने देखिएन । तर, नेपाली राजनीतिमा पुस्तान्तरको चर्चा केही वर्षदेखि तीव्र भएको छ । अहिले त्यो दलहरूका चिन्ताको विषय भएको छ । शक्तिमा बसेका नेताहरूको समय सकियो, अब नयाँ पुस्ताका नेता आउनुपर्यो भनेर बहस निस्के । शक्तिमा आउने वा छानिने उमेर हदको सीमा पनि हेर्ने अभ्यास भए । कति शक्तिमा झुन्डिएर बस्ने पाकाहरूलाई यो मनपर्ने कुरा भएन । म पनि पाको पुस्ताको मानिस हुँ, तर मलाई पुस्तान्तरको बहस एउटा एकेडेमिक विषय लाग्छ । राजनीतिमा नेतृत्व गर्नेहरूका लागि त्यो बहसको अर्कै अर्थ छ । तर, राजनीतिक दलहरूलाई जसरी भए पनि पुस्तान्तरको बहस उठाएकामा जस दिनैपर्छ । दलमा नयाँ पुस्ताका नेता आउनुपर्छ, बूढाहरूले बिगारे, आदि इत्यादि बहस भए । गएको चुनावमा निकै रिक्टर स्केलको भैंचालो गएको हो । चुनाबमा असर पार्ने यही पुस्तान्तरको बहस थियो, जसले देखिने परिणाम ल्यायो । मेयरहरूको चुनावमा अनि नयाँ खुलेका दलहरूमा पुस्तान्तर चेतनाको लहर आयो । भर्खरैको कुरा त हो सबै । अहिले आएर राजनीतिबाट उठेको यो पुस्तान्तरको बहस अल्मलिएको छ । नयाँ पुस्ताको प्रतिनिधित्व गर्ने भनेका पुराना पार्टीका युवा नेताहरू हामी अर्को पुस्ताका हौं, लौ हामीलाई छान्नु पर्यो भन्ने खालको तर्क लिएर आए । हामी सबैले सुन्यौं । त्यति बुझेनौं, तर सुन्यौं । अनि भने, होइन अघिल्लो पुस्ताका वृद्धहरू भएका दलभन्दा अलग्गै अर्को नयाँ पुस्ताको दल खोलौं । अनि दलहरू खुले पनि । विभिन्न नेताहरूका उदय पनि भइरहेका छन् । तर, पुस्तान्तरको चेतना र बहस तिनमा त्यति भइनसकेको हो कि जस्तो देखियो किनकि ती दलहरू आफ्ना अलग्गै किसिमका समस्यामा अल्झिन थालेका उदाहरण देखिए । यसले नेपालमा पुस्तान्तरको बहस र चेतनाको लहरले खासै काम नगरेको देखायो । त्यसैले नेपालमा पुस्तान्तरको बहसका दुईवटा चरित्र देखिए । पहिलो, यो राजनीतिक दलबाट निस्केको कुरा भयो । दोस्रो, त्यस रचनाले गम्भीर पुस्तान्तर बहसलाई त्यति प्रतिविम्बित गरेन । तर, अहिले जति हलचल भएको छ त्यसैमा पुस्तान्तरको चेतनालाई हेर्नुपर्छ । यो लेखको उद्देश्य त्यही हो । पुस्तान्तरको विषयमा चाख भइबस्ने मैले जर्मनीका कार्ल मानहाइमको आरम्भिक मूल सैद्धान्तिक किताब एस्सेज अन द सोसियोलोजी अफ नलेज (१९५२) को बहस पढें । समकालीनहरू आफ्ना जीवन बनाउने इतिहास र मूल्यहरूका साझा अनुभूति गर्छन् जुन पुस्ता चेतना हो र त्यो परिवर्तन हुन्छ भन्ने वैचारिक अवधारणाको विश्लेषण गरेका छन् मानहाइमले । उनका धारणामा समाज बचाउनुपर्छ, त्यसलाई नयाँ बनाउनुपर्छ, जसको मन्त्र पुस्तान्तर चेतना हो । तर, पछिका केही विद्वान्ले भने नयाँ र पुराना पुस्ताका कुरा गरिबस्नुको केही अर्थ छैन । उनीहरूले भने यो त नयाँ र पुरानो पुस्ताको कुरा होइन, वर्ग रचनाको कुरा हो र वर्ग संघर्षको कुरा हो । यसो बुझ्दा पुस्तान्तरणको बहस पश्चिमी समाज अध्ययनबाट आएको देखियो । दोस्रो विश्वयुद्धपछिका वर्षमा बालक जन्मिने क्रम अलिक बढी नै भएकाले त्यसलाई बालजन्म मैत्रीकाल वा बेबी बुमर समय भनेर मानक बनाएका हुन् । मिलेनियल वा हजार वर्षे युगचक्रको अर्थमा भनिने कालखण्डजस्ता शब्दावली प्रयोग गरेर उनीहरूले यसरी आफ्नो समय र पुस्ताको चरित्रमा आधारित छलफलहरू विश्वप्रसिद्ध बनाए ।पश्चिमी नयाँ पुस्ता सन् साठीका दशकदेखि विश्वमा प्रभाव पार्ने किसिमले आयो । अमेरिका र अरू पश्चिमी मुलुकमा नयाँ पुस्ता आँधीजस्तो गरेर आयो । उनीहरूका सहरहरूमा युवाको पुस्ता सन् १९६८ प्यारिस क्रान्तिदेखि आफ्ना कुरा राखेर निस्किए । तर, पश्चिमी युवा पुस्ता एसियाका प्राचीन नगरीहरू काबुल, इन्तनबुल, बनारस, काठमाडौंका साँगुरा गल्लीहरूसम्म आइपुग्यो । हिप्पी नामधारी त्यो युवा लहर पश्चिमी समाजको नयाँ पुस्ता थियो । तिनीहरूको त्यो नयाँ पुस्ता हाम्रा गल्ली र टोलमा छरियो । हामी युवा पुस्ताका नेपालीले त्यो पश्चिमी पुस्तान्तरको उछाल थियो भन्ने सुरुमा बुझेनौ । विश्वविद्यालयको विद्यार्थी थिएँ म । यसै आकर्षित भएर हिप्पीहरूको महिमामण्डन गर्ने भएँ । मेरा केही साथीहरू पनि उपासक भए । युवा पुस्ताका तिनीहरूको गम्भीर अध्ययन गर्ने क्रम अलिक पछि भयो । अमेरिकाका विद्वान् मार्क लिट्टेले नेपालमा पश्चिमी हिप्पीहरूको व्यापक अध्ययन गरेर फार आउट (२०१७) किताब लेखे । त्यसमा नेपाल मण्डलका एक जना सायद पुरानो पुस्ताका व्यक्तिलाई मार्कले यी हिप्पीहरूलाई पुस्तान्तरको हिसाबले कसरी हेर्नुहुन्छ भनेर सोध्दा ती मानिसले भनेका छन्, नेपालका युवक साहसी र बहादुर भएका हुनाले तिनको सन्तान जन्माउन उताका युवती आएका हुन् (पृष्ठ २४२) । यो नेपालको पुरानो पुरुषवादी पुस्ताको दृष्टि हो । ती नागरिकले आफ्नो समाजको नयाँ पुस्ताको अर्थ बुझेकै थिएनन् किनभने यहाँ पुस्तान्तरको बहस नै भएको थिएन र अहिले बल्ल केही हुँदै छ । नेपालमा पुस्तान्तरको चेतना साहित्यमा केही व्यक्त भएको छ । त्यसलाई अध्ययन गरे हुन्छ । तर, यहाँ साहित्यकार र राजनीति गर्नेहरूले पुस्तान्तरलाई कसरी हेर्छन् भन्ने कुरा चाखलाग्दो छ । साहित्यमा जस्तो राजनीतिमा पुस्तान्तर भावात्मक रूपमा आएको देखिएन । सर्वमान्य नेता गणेशमान सिंहले राजनीतिमा नयाँ पुस्ताले ग्रहण गर्न नसकेको र बुझ्न नसकेको पीडा व्यक्त गरेको एउटा सम्झना छ । बाउन्नत्रिपन्न सालतिर एउटा गोष्ठी कवि व्यथितको सहयोगमा उनको घरमा आयोजना गर्यौं । त्यसमा नेपाली कांग्रेसका सर्वमान्य नेता गणेशमान सिंह कवि व्यथितका अतिथि थिए । भुवन ढुङ्गानाको एक मात्र कविता वाचन गरेर त्यो साँझलाई भेटघाटमा प्रयोग गर्ने योजना बनायौं । कवि व्यथितले पुरानो मुक्तियुद्धका बेलाको भारतमा हुँदाको गणेशमानको एउटा भावपूर्ण सम्झना सुनाए । त्यसले गणेशमान सिंहलाई अत्यन्त भावुक बनायो, अनि ती आफ्ना साथीहरूले प्रजातन्त्र बचाउलान् र ? भनेर प्रश्न गर्दै जीवनको त्यो अन्तिम कालमा फुटेर रोए । त्यो साँझ नेपाली पुस्तान्तरणको एउटा राजनीतिक र साहित्यिक चेतनाको अनौठो संयोग भएको थियो । गणेशमान सिंहका साथी बीपी कोइरालाले पनि पुस्तान्तरणको बहसलाई चिन्ताको विषय बनाएका उदाहरण छन् । अन्तमा केही निष्कर्ष निकाल्छौं । नेपालमा पुस्तान्तरण अहिले एउटा बलियो चेतना भएर आएको पक्का हो, जुन अहिलेको राजनीतिक संरचनामा देखिन्छ । तर, माथि भनेझैं यसले उल्झनहरू बनाइरहेको छ । एकेडेमिया, मिडिया र अरू बहसमा पुस्तान्तरण एउटा प्राज्ञिक अध्ययन र बलियो सामाजिक आन्दोलनकै रूपमा आएको छैन । आशा गरौं आउला । अमुक व्यक्ति नयाँ पुस्ताको हो, यसले पो काम गर्न सक्थ्यो वा सक्नेछ, तर पुरानो पुस्ताका नेताले दिएनन् जस्ता एक आयामिक बहसमा ती सीमित भएका छन् । यो भयो राजनीतिको कुरा । आफू एकेडिमिक व्यक्ति भएकाले आफ्नो लामो विद्यार्थीसँगको सहकर्म र अनुभवले भन्छौं विद्यार्थीको बीचमा पनि पुस्तान्तरणको बहस अल्मलिएको छ । राजनीतिक दलहरूको प्रभावमा काम गर्नुपरेका उनीहरूले आफ्नो काम गर्ने मोडालिटी बनाएका हुनाले विद्यार्थीले उठाउने, उनीहरूको युग चेतनालाई सुहाउने पुस्तान्तरणको बहस उठाउन सकेका छैनन् । त्यो अलिक चिन्ताको विषय छ ।त्यसो हो भने नेपालमा पुस्तान्तरको बहस नै हुँदैन त ? यसको उत्तर यस्तो निकाल्न सकिन्छ अवश्य हुन्छ, तर त्यो अहिले अलमलिएको छ । अथवा त्यो बहस व्यक्तिका योग्यता, मिडियामा व्याप्त युवाहरूका प्रकाशन, बहस र नयाँ चेतनामा छ । तर, त्यसलाई पुस्तान्तरणको बहस र यसको प्रयोग देखिनेगरी, आम रूपमै आवश्यक माध्यमबाट अगाडि ल्याउनु आवश्यक छ । यो बहस एउटा शक्तिको रूपमा आयो भने यसले राजनीतिदेखि समाज, शिक्षा र चेतनाका आयामहरूमाथि सकारात्मक प्रभाव पार्न सक्नेछ ।"
