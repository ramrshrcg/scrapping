शीर्षक,विवरण
छायाशक्तिमाथि अनुसन्धान छायामा,"(काठमाडौं)आफ्नो कार्यकालका गृहमन्त्री बालकृष्ण खाँण पक्राउ परेपछि पूर्वप्रधानमन्त्री शेरबहादुर देउवाको सन्देहपूर्ण मौनता देखिएको छ । मानव बेचबिखन जस्तो जघन्य अपराधमा पक्राउ परेका खाँणलाई पार्टीको पदबाट निलम्बन गर्न नागरिक अभियन्ता र कांग्रेस नेताकार्यकर्ताले दबाब दिँदा पनि देउवा प्रतिक्रियाविहीन छन् । खाँण मन्त्री भए पनि गृह मन्त्रालयमा रजगज चलाएकी आरजु राणामाथि अनुसन्धान हुन नदिन देउवाको दौडधुप छ ।प्रधानमन्त्री र गृहमन्त्री मात्र होइन, प्रहरीका अधिकृतहरूलाई पनि पटकपटक फोन गरेर देउवाले आरजुको विषयमा सोधखोज गरिरहनुभएको छ । प्रहरी अधिकारीलाई दिनमा पाँच पटकसम्म फोन गर्नुभएको छ, सत्यतथ्य छानबिन होस् भन्नेमा ध्यान छैन, आरजुको नाम कुनै पनि अवस्थामा नआओस् भनेर दबाब दिइरहनुभएको छ, गृह मन्त्रालयका एक अधिकारी भन्छन्, खाँण दम्पतीबाट आरजुको नाम नआओस् भन्नेमा पनि उहाँको चासो देखिन्छ ।तत्कालीन गृहमन्त्री खाँण थुनामा छन् भने पत्नी मञ्जु सार्वजनिक सम्पर्कबाहिर छिन् । जबकि प्रतिनिधिसभाकी सदस्यसमेत रहेकी उनले गत बुधबार सदनको शून्य समयमा बोल्न नाम पनि लेखाएकी थिइन् । तर पति पक्राउ परेपछि उनी संसद् गइनन् । अर्को दिनदेखि उनको मोबाइल बन्द (स्विच अफ) छ । फेसबुक डिएक्टिभ गरिएको छ । भाइबर, ह्वाट्स एपमा पनि उनी छैनन् । मन्त्री निवासबाट बाहिरिएपछि खाँण मैजुबहालमा बस्दै आएका थिए भने मञ्जु कुपन्डोलमा बुबासँगै बस्थिन् ।सार्वभौम संसद्की सदस्य, आफूमाथि गलत आरोप कसैले लगाए प्रस्ट बोल्न सक्ने मञ्च र शक्ति उनीसँग छ । तर उनी सार्वजनिक प्रतिवाद गर्न छाडेर सम्पर्कविहीन छिन् । मञ्जुले बोले आरजुको नाम आउने निश्चित भएको कांग्रेस सांसदहरूकै भनाइ छ ।कुनै कारण मञ्जु भाउजू कानुनी दायरामा तानिए आरजु भाउजूको समेत नाम लिने निश्चितजस्तै छ, किनकि गृहमन्त्री खाँण दाइ भए पनि रजगज आरजु भाउजूको थियो, कांग्रेसकै सांसदहरूको भनाइ छ । खाँण दम्पतीलाई फसाएर आफ्नी श्रीमतीलाई मात्र बचाउन खोजेको भन्दै कांग्रेसको संस्थापन पक्षकै सांसदको एक समूहले सभापति देउवालाई भेटेर चेतावनी दिएको छ । खाँण पक्राउ परेको र मञ्जु सम्पर्कविहीन भएको अर्को दिन कान्तिका सेजुवाल, नागिनाकुमारी यादव, सीताकुमारी राना, जवेदा खातुन, रूपा विक, सुशीला थिङलगायत सांसदले देउवालाई भेटेरै खबरदारी गरेका थिए । सहमहामन्त्री महेन्द्र यादवले कान्तिपुरसँग भने, महिला सांसदहरूको टोलीले सभापतिलाई भेटेर आफ्नो चासो स्पष्ट राखेका छन् । खाँण दाइलाई फसाउन खोजिएको हो भन्ने कुरा प्रस्ट छ । कसले फसाउन खोजेको भन्नेबारेमा भने उनले केही बताउन चाहेनन् । यति मात्र भने, निष्पक्ष छानबिन होस् । आफ्नालाई बचाउन पार्टीका अरू नेतामाथि अन्याय नहोस् भनेर पार्टी नेतृत्वसँग कुरा राखेको सांसदहरूको भनाइ छ । सहभागी एक सांसदले भनिन्, हिजो प्रधानमन्त्री र आज सभापतिका रूपमा सम्पूर्ण जिम्मा तपाईंले लिनुपर्छ । आफ्नो परिवारलाई बचाउने मूल्यमा अरूमाथि अन्याय भए हामी सहँदैनौं, आवश्यक परे सांसद पदबाट राजीनामा दिन तयार छौं भनेर प्रस्ट भनेका छौं । खाँण पक्राउ परिसकेपछि पनि मञ्जुसँग सम्पर्कमा रहेकी एक सांसदले भनिन्, खाँण दाइ मात्रै किन ? त्यसभन्दा माथिका पनि तानिनुपर्छ, तानिएनन् भने हामी पनि चुप लागेर बस्दैनौं । हदै होला पार्टीको कारबाही भोगिएला । भोग्न तयार छौं । आरजुतर्फ लक्षित गर्दै ती सांसदले भनिन्, गृह मन्त्रालयमा सधैं हस्तक्षेप भयो भनेर खाँण दाइभाउजूको गुनासो थियो । गृह प्रशासनमा एक दिन पनि अनुभव नभएका टेकनारायण पाण्डेलाई गृह मन्त्रालयको सचिव बनाएर ल्याउने काममा पनि खाँणले आफ्नो हात नभएको बताउनुभएको थियो, ल्याउने र मिलिभगत गर्नेलाई कारबाही नभएसम्म यो प्रकरण सकिनुहुन्न ।त्यसो त कांग्रेस सत्तामा रहेका बेला गृहमा मात्रै होइन, स्वार्थ भएका सबै मन्त्रालयमा सचिव को राख्ने भन्नेबारे आरजुकै हस्तक्षेप भएको गुनासो पहिलेदेखि नै छ । माओवादी अध्यक्ष दाहाल २०७३ मा प्रधानमन्त्री हुँदा उपप्रधानसहित गृहमन्त्री थिए विमलेन्द्र निधि । आरजुको रोजाइमा गृह सचिव भएका लोकदर्शन रेग्मीले गृहमन्त्रीभन्दा आरजुको आदेश कार्यान्वयन गर्न खोज्थे, जसका कारण आरजु र निधिबीच द्वन्द्व बढेको थियो, जुन पछि प्रहरी महानिरीक्षक नियुक्तिको प्रकरणमा छताछुल्ल बनेको थियो, कांग्रेसका अर्का नेता भन्छन् ।यसपालि पनि नियति त्यही थियो । तर, देउवाको छाया पाएका खाँण भने पार्टी महाधिवेशन र संसदीय दलको नेता चयनमा समेत राज्य प्रशासनको दुरुपयोगमा उत्रिएका थिए । दलको नेतामा प्रतिस्पर्धी बनेका गगन थापाको पिछा गर्दै लाजिम्पाटको होटल एम्बास्डर पुगेका प्रहरीलाई कांग्रेस कार्यकर्ताले नै समातेका थिए । तर, यो विषयमा कसैमाथि कारबाही भएन । तर खाँणको बफादारिता आरजुका लागि अपर्याप्त थियो । खासमा आर्थिक लेनदेनमा दुई भाउजू आमनेसामने भएको कांग्रेस सांसदहरूको भनाइ छ । सार्वजनिक भएको अडियोमा आरजुले साढे २ करोड र मञ्जुले ६ करोड रुपैयाँ लिएको दाबी गरिएको छ । निष्पक्ष अनुसन्धान हुन्छ र सबै हिसाबकिताब आउँछ भने हामीलाई आपत्ति छैन, एक सांसदको भनाइ छ । आरजुले हिमालय टीभीलाई अन्तर्वार्ता दिँदै पूर्वगृहमन्त्री खाँणले प्रहरीको हातबाट खोसेर प्रमाणको कागज खाएको विषयमा टिप्पणी मात्र गरेकी छैनन्, मञ्जुको जिम्मा लिन नसक्ने पनि प्रस्ट पारेकी छन् । म कागज खाने, घाँस खाने मान्छे होइन । भुटानी शरणार्थी प्रकरणमा मैले एक पैसा खाएको छैन । अडियो फेक हो । मञ्जुका बारेमा मलाई थाहा छैन । म उसको जिम्मेवारी लिन सक्दिनँ । ऊ मसँगै २४ सै घण्टा हिँड्ने मान्छे हो र ? उनले प्रतिप्रश्न गरेकी छन् । यता खाँणमात्रै नभई सबै दोषी कारबाहीको दायरामा आउनुपर्ने भन्दै कांग्रेसको इतरपक्षले अडान लिएको छ । उपसभापति धनराज गुरुङ, महामन्त्रीद्वय गगन थापा र विश्वप्रकाश शर्माले पार्टीको प्रतिष्ठा र जनआवाजलाई कदर गर्दै पदाधिकारी बैठकमै खाँणलाई निलम्बन गर्नुपर्ने माग उठाएका थिए । तर, खाँणलाई कारबाही गर्न देउवा डराएका छन् । बुधबार र बिहीबार बसेको पदाधिकारी बैठकमा देउवाको कुनै धारणा नआएपछि महामन्त्री थापाले यस प्रकरणमा सभापतिजीको धारणा के हो भनेर दोहोर्याएका थिए । प्रस्ट जवाफ नदिई देउवाले यति मात्रै भने, परामर्श गरिरहेको छु । देउवाले परामर्श त गरिरहेका छन्, तर पार्टीका नेताहरूसँग होइन, प्रधानमन्त्री, गृहमन्त्री र पदाधिकारीसँग । कारबाही गर्न होइन, आफ्नालाई बचाउन । पूर्वन्यायाधीश एवं पूर्वसुरक्षा अधिकारीहरू राष्ट्रकै प्रतिष्ठा र मर्यादामा आँच आउने गरी मन्त्री र सचिवसहितको मिलेमतोमा भएको अपराधमा जोडिएका सबै पक्षलाई अनुसन्धानको दायरामा ल्याउनुपर्ने बताउँछन् । देशकै बेइज्जत हुने गरी भएको यो अपराधमा जोसुकै मुछिएका हुन्, छानबिन र अनुसन्धानको दायरामा आउनैपर्छ, अहिलेसम्म प्रहरीले अनुसन्धानमा उच्च मनोबल र साहसका साथ काम गरिरहेको देख्न सकिन्छ । यसमा खुट्टा कमाउनु हुँदैन, पूर्वन्यायाधीश गौरीबहादुर कार्की भन्छन्, तथ्य र प्रमाणले जोजो मुछिएका छन्, जो तानिन्छन्, उनीहरू सबैलाई अनुसन्धानको दायरामा ल्याउनैपर्छ । अपराधसँग जोडिएका तथ्यहरू आएको भए त्यससँग सम्बन्धित देखिने पात्रलाई पनि हिरासतमा राखेर वा नराखेर बयान लिइनुपर्छ । प्रहरीका पूर्वएआईजी प्रद्युम्न कार्की पनि तथ्य र प्रमाणले भेटेसम्म अपराधमा जोडिएकामाथि अनुसन्धान गर्न प्रहरी सक्षम रहेको बताए । शरणार्थी प्रकरणमा तत्कालीन प्रधानमन्त्री र गृहमन्त्रीकै पत्नी जोडिएको अडियो प्रकरणबारे पूर्वएआईजी कार्कीले प्रमाणले पुष्टि गरेसम्म अपराधको अनुसन्धानमा व्यक्ति वा ओहोदा बिर्सिनुपर्ने बताउँछन् ।अडियोका आधारमा पनि अनुसन्धान गर्नुपर्ने विज्ञहरूको धारणा छ । घटनासँग जोडिएका तथ्य र प्रमाण जुटाउँदा बयान पनि एउटा महत्त्वपूर्ण पक्ष हो । बयान साक्षी प्रमाणका रूपमा एउटा हुन्छ भने अर्को शंकास्पद व्यक्ति सँग सोधपुछकेरकार, कार्की भन्छन्, यदि शंकास्पद व्यक्तिको संलग्नता पुष्टि हुने अरू आधार भेटियो भने त्यस्तो व्यक्तिलाई थुनेर बयान लिइनुपर्छ । यो अनुसन्धानको स्वाभाविक प्रक्रिया पनि हो । शरणार्थी प्रकरणसँग जोडिएको अडियो ल्याबबाट पुष्टि भए संलग्नलाई कारबाहीको दायरामा ल्याउनुपर्ने उनको भनाइ छ ।"
गिरोहलाई भेटेको खाँणको स्वीकारोक्ति,"काठमाडौं (कास) मानव बेचबिखन गिरोहसँग पूर्वमन्त्री बालकृष्ण खाँणको प्रत्यक्ष सम्पर्क रहेको पनि थप तथ्य खुलेका छन् । बयान तथा अनुसन्धानबाट खुलेका तथ्य र प्रमाणअनुसार गिरोहको योजनाबमोजिम काम गर्ने गरी सचिव टेकनारायण पाण्डेको अग्रसरतामा तत्कालीन गृहमन्त्री खाँण र गिरोहबीच सम्पर्क स्थापित भएको थियो । केशव दुलाललाई मन्त्री खाँणसँग भेटाएपछि सचिव पाण्डेले गिरोहका अर्का सदस्य सानु भण्डारीलाई म्यासेज गरी भनेका थिए, मन्त्रीसँग सबै कुरा भएको छ, काम अघि बढ्ने भयो । यो तथ्य सचिव पाण्डेकै मोबाइलबाट प्रहरीले फेला पारेको छ । गिरोहका नाइकेहरूसँग भेटेको खाँणले प्रहरीसँग स्विकारेका छन् । सरकारी वकिलको रोहबरमा आइतबार बयान लिने प्रहरीको तयारी छ । पक्राउ पर्नुअघि पाण्डेले जस्तै खाँणले पनि मोबाइल फर्म्याट (खाली) गराएका थिए । पाण्डेको मोबाइलका डेटा रिकभर भइसकेका छन् भने खाँणको मोबाइल प्रयोगशालामा पठाइएको प्रहरी भनाइ छ । अहिलेसम्मको सोधपुछ र प्रारम्भिक बयानमा उहाँ (खाँण) ले गिरोहका सदस्यसँग भेटेको स्वीकार गर्नुभएको छ । त्यसलाई पुष्टि गर्ने विवरण सचिव र अरू आरोपित तथा प्राविधिक अनुसन्धानबाट पनि प्राप्त भएका छन्, प्रहरी अधिकारीले भने, अब मोबाइलबाट भेटिने प्रमाण अनि बयानबाट केकस्तो खुल्छ, त्यो बाँकी छ ।पाण्डे गृह सचिव भएर आएबाटै बिचौलियासँगको साँठगाँठमा गृहले नक्कली शरणार्थीको फाइल अघि बढाएको थियो । योजनाअनुसार पाण्डेले २०७८ असोज १४ मा झापा प्रशासनलाई शरणार्थीको लगत संकलनसहितको काममा खटाएका थिए । तर झापाबाट प्रतिवेदन नआउँदै पाण्डेले ओली नेतृत्वको सरकारका पालामा बनेको बालकृष्ण पन्थी नेतृत्वको कार्यदलको प्रतिवेदन स्थानीय प्रशासन शाखाबाट झिकाएर गायब पारेका थिए ।"
नेप्से पुनःसंरचना गर्न प्रस्ताव,"(काठमाडौं)सरकारी स्वामित्वको नेपाल स्टक एक्सचेन्ज (नेप्से) पुनःसंरचनाको प्रस्ताव अर्थ मन्त्रालय पुगेको छ । नेप्से पुनःसंरचनाको माग डेढ दशकदेखि उठ्दै आए पनि बल्ल प्रस्ताव अघि सारिएको हो । नेप्से सञ्चालक समितिले गत आइतबार पारित गरेको पुनःसंरचना प्रस्तावमा नेप्सेको वास्तविक मूल्यांकन गर्ने, पुँजी वृद्धि गरेर न्यूनतम ३ अर्ब रुपैयाँ पुर्याउने, सर्वसाधारणलाई ३० प्रतिशत सेयर जारी गर्ने, विदेशी रणनीतिक साझेदार भित्र्याउनेलगायत विषय छन् । नेप्सले गत सोमबार अर्थ मन्त्रालय वित्तीय क्षेत्र व्यवस्थापन तथा संस्थान समन्वय महाशाखामा पेस गरेको प्रस्तावमा अर्थमन्त्री प्रकाशशरण महतले निर्णय गर्नुपर्ने हुन्छ । नेप्सेको यो प्रस्तावलाई अर्थमन्त्री महतले कसरी लिन्छन् भन्ने चासो छ, अर्थ मन्त्रालयका एक अधिकारीले कान्तिपुरसँग भने । ती अधिकारीका अनुसार नेप्सेको पुनःसंरचना प्रस्तावका विषयमा अर्थमन्त्री महतले कुनै छलफल गरेका छैनन् । नेपाल धितोपत्र बोर्डले निजी लगानीको स्टक एक्सचेन्जलाई लाइसेन्स दिन गृहकार्य अघि बढाएकै बेला नेप्सेले पुनःसंरचनाको अनुमति माग्दै प्रस्ताव अर्थ मन्त्रालयमा पुर्याएको हो । विवादित बनेपछि नयाँ स्टक एक्सचेन्जलाई लाइसेन्स वितरण प्रक्रिया रोक्ने निर्णय सरकारले गरिसकेको छ । नेपाल धितोपत्र बोर्डका पूर्वकार्यकारी निर्देशक नीरज गिरीले नेप्सेलाई बलियो बनाउन पुनःसंरचना आवश्यक रहेको बताए । पुनःसंरचना गर्दा निजी आए पनि नेप्से प्रतिस्पर्धामा उत्रिन सक्छ, उनले भने, विगतमा प्रयास भए पनि नेप्सेको पुँजी पुनःसंरचना गर्न दिइएन । नयाँ स्टक एक्सचेन्ज थप्ने कि नेप्सेकै पुनःसंरचना गर्ने भन्ने सम्बन्धमा सरकारले स्पष्ट धारणा बनाउनुपर्ने पुँजी बजारका विज्ञ एवं राष्ट्र बैंकका पूर्वकार्यकारी निर्देशक गोपाल भट्टले बताए । नेप्सेको पुनःसंरचना अत्यावश्यक हो कि नयाँ स्टक एक्सचेन्ज ? यसमा सरकारको स्पष्ट धारणा चाहिन्छ, उनले भने, नेप्सेले पुँजी बढाउँछ, प्रविधि र जनशक्ति पनि अद्यावधिक गरेर सेवा प्रवाहको गुणस्तरमा सुधार गर्न सक्छ भने नयाँ एक्सचेन्ज किन चाहियो ?पुँजी बजारको आकार सानो भएकाले नयाँ स्टक एक्सचेन्ज आवश्यक भएनभएकोबारे अध्ययन गरेर निर्णय लिनुपर्ने भट्टको भनाइ छ । नयाँ कम्पनीले पनि अतिरिक्त केही गर्ने होइन । अहिलेकै बजारमा भाग लगाएर काम गर्ने मात्र हो, उनले भने, यसकारण सरकारको लगानी भएको, लगातार रूपमा नाफामा सञ्चालन भइरहेको नेप्सेको पुनःसंरचना आवश्यक छ । अहिलेको अवस्थामा सरकारले पैसा, जनशक्ति, प्रविधि थपेर नेप्सेलाई सबै पक्षबाट बलियो बनाउनुपर्ने भट्टको धारणा छ ।नेप्सेको पुनःसंरचना गर्ने, विदेशी रणनीतिक साझेदार भित्र्याउने विषय २०६४ सालदेखि नै उठ्दै आएको छ । तर अर्थ मन्त्रालयले निर्णय लिन सकेको छैन । हाल नेप्सेको चुक्ता पुँजी १ अर्ब रुपैयाँ छ भने सरकार, राष्ट्र बैंक र कर्मचारी सञ्चय कोषको करिब ८४ प्रतिशत सेयर लगानी छ । नेप्से सञ्चालनमा आएको २९ वर्ष भइसक्दा पनि सर्वसाधारणमा सेयर जारी गरिएको छैन । कारोबार प्रणाली पनि अन्यन्त्र (विदेशमा) प्रयोग नभएको नेपाली सफ्टवेयर नै छ । त्यही कारण नेप्सेलाई प्रतिस्पर्धी बनाउन पुनःसंरचनाको प्रस्ताव अघि बढाइएको हो, नेप्सेका एक अधिकारीले भने ।सरकारले चालु आर्थिक वर्षको बजेटमा पनि नेप्सेको पुनःसंरचनाबारे उल्लेख भएकाले प्रस्ताव अर्थ मन्त्रालयमा पठाइएको नेप्सेका अध्यक्ष चक्रबहादुर बुढाले बताए । चालु आर्थिक वर्षको बजेटमा धितोपत्रको दोस्रो बजार तथा यससम्बन्धी संरचनालाई थप प्रतिस्पर्धी बनाउने र पुँजी बजारको विस्तार तथा विविधीकरण गरी सम्भावित जोखिम न्यूनीकरण गरी आमलगानीकर्ताको हकहित संरक्षण गर्ने उल्लेख छ । पुनःसंरचना भनेको अन्तर्राष्ट्रिय रणनीतिक साझेदार भित्र्याउन पहल गर्ने, सर्वसाधारणलाई आईपीओ जारी गर्ने र अन्तर्राष्ट्रिय प्रचलनअनुसार धितोपत्र बजारले गर्न सक्ने अन्य कामको व्यवस्था गर्ने भन्ने हो, बुढाले भने, अब नेप्सेले सेयर खरिद बिक्रीका लागि प्लेटफर्म उपलब्ध गराएर मात्र हँॅदैन ।नेप्सेले अर्थ मन्त्रालयमा बुझाएको प्रस्तावमा नेपालमा पुँजी बजारको आकार सानो रहेकाले दुईवटा एक्सचेन्जको व्यवस्थापन चुनौतीपूर्ण रहेको पनि उल्लेख छ । नेप्से नेपाली पुँजी बजारको एक मात्र दोस्रो बजार सञ्चालक हो तर नेपाल धितोपत्र बोर्डले हालै एक अर्को स्टक एक्सचेन्जको लाइसेन्स दिने प्रक्रिया सुरु गरेको र यस सम्बन्धमा सर्वोच्च अदालतको आदेशसमेत आएको हुनाले अब केही समयमा नेपाली पुँजी बजारमा दोस्रो स्टक एक्सचेन्जसमेत सुरु हुने देखिन्छ, प्रस्तावमा भनिएको छ, नेपालको बजार तुलनात्मक रूपमा सानो मानिन्छ र सानो बजारमा दुई स्टक एक्सचेन्ज सफलतापूर्वक सञ्चालन गर्न चुनौतीपूर्ण रहेको छ ।विगत केही वर्षदेखि प्राप्त वित्तीय तथा प्राविधिक सफलतालाई कायम राखी नयाँ उपकरण तथा प्रविधिका साथ बजार सञ्चालन गर्न सके प्रतिस्पर्धी बजार सञ्चालकका रूपमा बजारमा उपस्थिति देखाउन सकिने दाबी नेप्सेको छ । यसका लागि नेप्सेको संरचनात्मक परिवर्तन, पुँजी संरचनामा परिवर्तन, अत्याधुनिक (एकभन्दा बढी सम्पत्तिको) कारोबार गर्न सकिने प्रविधि र समय तथा बजारको मागअनुसारका कारोबार उपकरण व्यवस्था गर्नॅपर्ने नेप्सेले जनाएको छ ।नेपाल सरकार (मन्त्रिपरिषद्) बाट ०७३ पुस २२ मा स्वीकृत वित्तीय क्षेत्र विकास रणनीतिमा पुँजी बजार क्षेत्रसँग सम्बन्धित समस्या सम्बोधन गर्ने रणनीतिहरूअन्तर्गत नेप्सेको पुनःसंरचना गर्न नेपाल सरकार र नेपाल राष्ट्र बैंकको नेप्सेमा रहेको स्वामित्व पूर्ण रूपमा विनिवेश गर्ने रणनीति थियो । यसै रणनीतिअनुसार राष्ट्र बैंकले नेप्सेमा रहेको आफ्नो सेयर स्वामित्व बिक्री गर्ने प्रक्रिया सुरु गरेको छ । आर्थिक वर्ष ०७७७८ कै वार्षिक बजेटमा नेपालको पुँजी बजारको विकासका लागि धितोपत्र बजारका निकायहरू नेपाल धितोपत्र बोर्ड, नेप्से र सीडीएस एन्ड क्लियरिङ लिमिटेडको पुनःसंरचना गर्ने भनिएको थियो ।प्रायः मुलुकमा राम्रा संस्थागत सुशासन भएका कम्पनी र विदेशी रणनीतिक साझेदारसहितको स्वामित्वमार्फत स्टक एक्सचेन्ज सञ्चालन गरिएको हुन्छ । हालको अवस्थामा नेप्सेको सेयरको वास्तविक मूल्यांकन गर्ने हो भने यसको मूल्य करिब ५० अर्ब हुने देखिन्छ । केही सेयर विदेशी रणनीतिक साझेदारलाई बिक्री गरेर विदेशी मुद्रासहित ठूलो रकम सरकारले प्राप्त गर्न सक्ने देखिन्छ, प्रस्तावमा भनिएको छ, भारतलगायत अन्य कतिपय देशमा सरकारको राजस्व घाटा हँॅदा सरकार नियन्त्रित कम्पनीहरूको सेयर विनिवेश गरी ठूलो रकम सरकारले प्राप्त गरेका उदाहरण धेरै रहेका छन् । हालै भारत सरकारले एलआईसी इन्डियाएयर इन्डियाको सेयर सार्वजनिक बिक्री गरी ठूलो रकम प्राप्त गरेको छ भने करिब बन्द हुने अवस्थामा रहेको एयर इन्डियाको पुनःसंरचना भई सफलतापूर्वक सञ्चालन भइरहेको छ । नेपालमा पनि सरकारले तुरुन्तै नेप्सेको सेयर बिक्री गर्दा सरकारले आफ्नो सम्पत्तिको उचित मूल्य प्राप्त गर्न सक्नुका साथै नेप्से पनि निजी क्षेत्रको स्टक एक्सचेन्जसँग प्रतिस्पर्धी बन्न सक्ने पनि प्रस्तावमा उल्लेख छ ।"
कर्नाटकमा कंग्रेसलाई बहुमत,"(नयाँदिल्ली) दक्षिण भारतको कर्नाटक प्रदेशमा कंग्रेसले स्पष्ट बहुमत हासिल गरेको छ । विधानसभाका २ सय २४ सिटमध्ये कंग्रेसले १ सय ३६ सिट जितेको छ । सरकार बनाउन १ सय १३ सिट चाहिन्छ । अघिल्लो पटक १ सय ४ सिट जितेको भाजपा यस पटक ६५ सिटमा खुम्चिएको छ । कंग्रेस नेता राहुल गान्धीको भारत जोडो यात्रा र मानहानि मुद्दामा अदालतले दोषी ठहर गरेर उनको सांसद पद गुमेपछि भएको पहिलो चुनावमा कंग्रेसले सफलता हात पारेको हो । उनले भारत जोडो यात्राका क्रममा २१ दिन कर्नाटकमा बिताएका थिए । अधिकांश एक्जिट पोल ले कंग्रेसले चुनाव जित्ने देखाइसकेका थिए । भाजपाले प्रधानमन्त्री नरेन्द्र मोदीलाई प्रमुख प्रचारकका रूपमा कर्नाटकको चुनावमा उतारेको थियो तर उनको जादु चलेन, जसका कारण भाजपाले त्यहाँको सत्ता गुमाएको छ । कर्नाटकमा भाजपाले सरकार जोगाउन हरसम्भव कोसिस गरेको थियो । धर्मका आधारमा हिन्दु भोट बटुल्न चुनावको मुखमा भाजपाले मुस्लिम समुदायलाई दिँदै आएको आरक्षण कटौती गरेको थियो । भाषणमा प्रधानमन्त्री मोदीले जय बजरंगबली को नारा लगाएर मतदातालाई मतपत्रमा हनुमानजीको तस्बिर सम्झेर भाजपालाई भोट दिन आग्रहसमेत गरेका थिए । चुनावी प्रचारप्रसार र रोड शोका लागि लगातार समय दिए पनि उनी सफल हुन सकेनन् । यसअघि हिमाचल प्रदेशमा भएको चुनावबाट पनि भाजपाले सत्ता गुमाएको थियो ।अहिलेको चुनावी परिणामलाई आगामी वर्ष हुने लोकसभा चुनावसँग जोडेर हेर्न थालिएको छ । भारतमा कंग्रेसको लोकप्रियता बढ्दै गएको र मोदीको लोकप्रियतामा ह्रास आएको टिप्पणी भइरहेको छ । चुनावको परिणामले कंग्रेस कार्यकर्ता उत्साहित देखिन्छन् । सन् २०१४ यता खुम्चिँदै गएको कंग्रेस क्रमशः लयमा फर्किंदै गएको उनीहरूको भनाइ छ । छत्तीसगढ, राजस्थान, हिमाचलपछि कर्नाटकमा कंग्रेसको सरकार बन्दै छ । कंग्रेस कार्यकर्ताले चुनाव जित्नुको जस गान्धीलाई दिएका छन् ।चुनावी परिणामपछि गान्धीले कर्नाटकमा फैलाउन खोजिएको द्वैषको बजार सकिएको बताएका छन् । यो सबैको जित हो, द्वैषको पसल बन्द भएको छ, अब मायाको बजार खुलेको छ, उनले भनेका छन्, यो कर्नाटकका जनताको जित हो । देशले प्रेम मन पराउँछ भन्ने कर्नाटकका जनताले देखाएका छन् । कर्नाटकका मतदाताले एउटै पार्टीको सरकारलाई नदोहोर्याउने पुरानो परम्परालाई यस पटक पनि निरन्तरता दिएका छन् । सन् १९८५ यता सरकार चलाइरहेको पार्टीले चुनाव जितेको छैन । सन् २०१८ को चुनावमा भाजपाले बहुमत पाएको थिएन । तर सबैभन्दा ठूलो दल थियो । अन्य दलको समर्थनमा सरकार गठन गरेको थियो । दक्षिण भारतको प्रवेशद्वारका रूपमा परिचित कर्नाटकको चुनावी परिणाम कंग्रेसका लागि कुनै पनि ठूलो राज्यमा लामो समयपछि पहिलो पटक प्राप्त जित हो । यो जितसँगै कंग्रेसको मनोबल बढेको विश्लेषकहरूको भनाइ छ । भारतको केन्द्रीय राजनीतिमा भाजपा बलियो स्थितिमा छ । त्यसैले उसलाई टक्कर दिन विपक्षी दल एकजुट हुनुपर्ने आवाज उठिरहेको छ । तर, प्रधानमन्त्री नरेन्द्र मोदीको प्रतिस्पर्धामा कसलाई अघि लगाउने भन्ने विषयमा विपक्षी दल एकमत हुन सकेका छैनन् । कर्नाटकमा ठूलो अन्तरको विजयले कंग्रेस विपक्षी गठबन्धनको नेतृत्वको दाबेदार बनेको राजनीतिक विश्लेषक तथा वरिष्ठ पत्रकार स्मिता गुप्ताले बीबीसी हिन्दीलाई बताएकी छन् । अर्का राजनीतिक विश्लेषक उर्मिलेशले अन्य राज्यमा हुने निर्वाचनले कंग्रेसको भूमिका अझ स्पष्ट पार्ने बताए । अब राजस्थान, मध्यप्रदेश र छत्तीसगढमा चुनाव हुने क्रममा छ । यी राज्यहरूमा भाजपा र कंग्रेसबीच प्रतिस्पर्धा छ । यी राज्यमा कंग्रेसको नतिजा राम्रो भए विपक्षी गठबन्धनको नेतृत्व उसको हुनेमा कुनै दुईमत छैन, उनले भने । प्रदेशमा भने विपक्षी दलबीच गठबन्धन छ । बिहारमा कंग्रेस, राष्ट्रिय जनता दल र जनता दल युनाइटेडबीचको गठबन्धनले सरकार चलाइरहेको छ । झारखण्डमा झारखण्ड मुक्ति मोर्चा, कंग्रेस र राजदको गठबन्धन सत्तामा छ । महाराष्ट्रमा पनि गत वर्ष सरकार परिवर्तन हुनुअघि शिवसेना, कंग्रेस र राष्ट्रवादी कंग्रेस पार्टीको गठबन्धनले सरकार चलाएको थियो ।"
शरणार्थी शिविरमा उकुसमुकुस,"घिमिरेसँगको कुरा नसकिँदै अर्का वृद्ध टुप्लुक्क आइपुगे तर उनी पीडा पोख्ने मुडमा देखिएनन् । हामी अनपढ, शरणार्थीलाई के बोल्न आउँछ र बोल्नु, यो शिविरमा हाम्रो दुःख मात्रै त छ नि, ७६ वर्षीय खेमप्रसाद अधिकारीले भने । अरू शरणार्थीभन्दा उनको पीडा कथा अलि फरक रहेछ । अरूका झैं उनका कोही पनि तेस्रो देश गएका छैनन् । सबै शिविरभित्रै छन् । सामान्य कागजी त्रुटिले जान पाइएन, उनले थपे, पहल गर्दागर्दै ठ्याक्कै बन्द भइदियो । त्यसपछि त अमेरिका उड्ने सपना चकनाचुर भइगयो ।यी वृद्धलाई अरूलाई झैं भुटान फर्किनु थिएन, शिविरमै बस्नु पनि थिएन । थियो त अमेरिका उडेर बाँकी उमेर आनन्दले बिताउनु तर उनले सोचेको भएन । उनी यतै शिविरतिरै अलपत्र परे । जान त मन थियो नि, भाग्यले साथ दिएन, उनी बोले, हुन्छ भन्दाभन्दै बन्द भयो । केही समयअघि गरेको प्रोस्टेटको अप्रेसन बेलाबेला बल्झिरहन्छ । नियमित औषधि खाइरहनुपर्छ तर दबाइ खाने स्रोत उनीसँग छैन । मजदुरी गरेको पैसाले किन्छन्, खान्छन् । कागज मिलिदिएको भए अमेरिका भइन्थ्यो होला, उनी कल्पना गर्छन्, मर्ने बेलामा अलि सुख हुन्थ्यो कि भनेको नहुने भो । हाम्रा पीडा धेरैले लिएर गए तर केही खालो सारेनन्, वृद्धाश्रम अघिल्तिरको फलैंचामा लट्ठीको आडमा थापेर बसेका एक वृद्धले आक्रोश पोखे, हाम्रो पीडा सुनेर के गर्नुहुन्छ ? हाम्रो पीडा लेखेर के गर्नुहुन्छ ? हामीलाई अहिलेसम्म कसले न्याय दियो खै । उनी यति आक्रोशित थिए कि उनले आफ्नो नाम पनि भन्न जाँगर चलाएनन् । मेरो नाम भनेर के हुन्छ, मलाई बेलुका रासन आउँछ कि कसैले हिँड भुटानतिर जाऊँ भनेर लिन आउँछन्, अनुमानित ८० वर्ष कटेका जनजाति अनुहारका ती वृद्धले आक्रोश थपे, केही हुँदैन भने किन नाम भन्ने ? आफ्नो नाम पनि भन्न चाहेनन् । कति लगे, कति लगे केही खालो सारेनन् । हाम्रा दुःख उस्तै छन् । नाम के हो ? बिर्सिएँ, अर्थात् उनले नाम भन्न पनि जाँगर चलाएनन् । आश्रममा दिनभरि बस्छन् । साँझ छाप्रो फर्किन्छन् ।८० वर्षका भए पनि दुर्गोधन गुरुङ अझै तगडै देखिन्छन् । नक्कली शरणार्थीको घटना उनले रेडियोमा सुनेछन् । छिमेकीले मोबाइलमा पनि देखाएछन् । त्यो घटना सुनेपछि उनको पारो तात्यो । भित्रभित्रै मुर्मुरिएछन् । हामीले उही सुन्ने त हो नि के नै पो गर्न सक्छौं र, भन्छन्, जे गर्ला नेपाल सरकारले नै गर्ला नि त । भुटान फर्काउने शरणार्थीको आवाज नसुन्ने नेपाल सरकारले नक्कली शरणार्थीका प्रकरणमा न्याय गर्ला भन्ने उनलाई खासै विश्वास लागेको छैन तर पनि थप्छन्, ती अपराधीहरूलाई नेपाल सरकारले जेल हालोस् । जिजुबाजे भुटानमै जन्मेहुर्के । उनी भने जग्गाजमिन थलोकिलो उतै छाडेर आए । उनलाई भुटानको औधी माया लाग्छ । सपनामा भुटानतिर हुन्छन् । अमेरिका नजाने ? प्रश्न गर्न नपाउँदै उनी कडा शैलीमा प्रस्तुत भए, जाने भए उहिलै जान्थें ।कागजात मिलेको भए बेलडाँगी शिविरका धनबहादुर मगर अहिले श्रीमती र छोराछोरीसँग क्यानडातिरै हुन्थे तर कागजी प्रक्रियाको सानो उल्झनले उनी शिविरतिरै छुटे । श्रीमती र छोराछोरी क्यानडा उडे । सन् २०१७ देखि पुनर्वास कार्यक्रम नै बन्द भएपछि उनी शिविरभित्र कैद भएका छन् । अहिले यतै छु श्रीमती र छोराछोरीले कहिलेकाहीँ खर्च पठाइदिन्छन् त्यसैले गुजारा चलाउँदै छु, शिविरभित्रकै वृद्धाश्रमको चौतारोमा टहलिरहेका मगरले भने, अब त विदेश जाने सपना पनि मरिसक्यो ।नक्कली शरणार्थी बनाएर अमेरिका पठाउने गिरोहमा राजनीतिक दलका नेतादेखि पूर्वमन्त्रीहरूसम्मको संलग्नताको खबर सुनेपछि उनी छक्क परेका छन् । शरणार्थीको नाम बेच्ने अपराधीलाई त्यत्तिकै नछाड्न उनले सरकारलाई आग्रह गरेका छन् । शरणार्थी भएर बस्दाको पीडा कस्तो हुन्छ हामीलाई थाहा छ, मगर भन्छन्, हाम्रो पीडामाथि कसैले मजाक नगरोस् । अर्की शरणार्थी कमला खड्काले पनि सरकारी संलग्नतामै नक्कली शरणार्थी बनाउने काम खेदजनक रहेको बताइन् । उनले भनिन्, हाम्रो पीडामाथि राजनीति गर्ने अधिकार कसैलाई छैन । मेडिकल समस्याका कारण उनी पनि मगरझैं तेस्रो देश पुनर्वासमा रोकिएकी थिइन् । अब त शिविरमै जिन्दगी बित्ला जस्तो छ, कमलाले बिलौना सुनाइन् । शरणार्थी वृद्ध श्यामप्रसाद अधिकारीले नेपाल सरकारले शरणार्थीहरूलाई भुटान फर्किने अभियानमा जहिल्यै असहयोग गरेको भन्दै नक्कली शरणार्थी बनाउने गिरोहलाई चाहिँ जेल पठाउनैपर्नेमा जोड दिए । मोरङको पथरी शरणार्थी शिविरका सचिव चम्पासिंह राईका अनुसार झापा र मोरङमा हाल ६ हजार हाराहारीमा शरणार्थी छन् । जसमध्ये दुवै शिविरमा ४ सय २९ जना दर्ता प्रक्रियामा छन् । उनका अनुसार स्वेच्छाले नजाने, कागजी त्रुटि भएकाहरू र विभिन्न आपराधिक गतिविधिमा संलग्न भएर फौजदारी अभियोग लागेकाहरू पनि छन् । दर्ता गर्नुपर्ने पनि छुटेका छन्, राईले भने, ती शरणार्थीहरूलाई चाँडै दर्ता गर्दिनुपर्छ भन्ने अनुरोध सरकारलाई छ । नक्कली शरणार्थी बनाउने गिरोहलाई सरकारले कारबाही गर्नुपर्छ । ठूलै गिरोह नै सक्रिय रहेछ । यो दुःखलाग्दो कुरा हो ।उनका अनुसार कोही पनि शरणार्थीले ६ वर्षदेखि रासन पाएका छैनन् । सन् २०१८ वाट विश्व खाद्य कार्यक्रमले रासन बन्द गरेको थियो । संयुक्त राष्ट्रसंघीय मानवअधिकार उच्चायोग (यूएनएचसीआर) ले जोखिममा रहेका शरणार्थी परिवारलाई मात्रै मासिक १ हजार भत्ता दिन्छ । सबै शरणार्थीको गुजाराको माध्यम मजदुरी नै हो, राईले थपे, कसैकसैका आफन्तले विदेशबाट पठाइदिएको पैसाले गुजारा चलाउँछन् । बेलडाँगी शरणार्थी शिविरका सचिव टीवी राईका अनुसार सन् २००६ देखि २०१६ सम्म चलेको पुनर्वास कार्यक्रममा अमेरिका, बेलायत, क्यानडा, अस्ट्रेलियासहित ८ देशमा १ लाख १३ हजार ५ सय शरणार्थी बसोबासमा गइसकेका छन् । शरणार्थी भएर, देशविहीन भएर बाँच्दाको आफ्नै पीडा छ । तर, शरणार्थी बन्न, बनाउन अर्बौं रुपैयाँको चलखेलको समाचार सुनेर उनी चकित छन् । नक्कली शरणार्थी बनाउन सरकार आफैं सक्रिय हुनु दुःखद रहेको राईले बताए । भने, देशका नागरिकलाई शरणार्थी बनाएर पठाउने नेताहरूलाई धिक्कार छ ।"
हाब्रे हेर्ने घर,"(ताप्लेजुङ)दुर्लभ सूचीमा रहेको रेडपाण्डा (हाब्रे) अध्ययनका लागि रिसर्च सेन्टर भवन बनाइएको छ । रेडपाण्डाको राम्रो बासस्थान मानिएको पाथीभरा क्षेत्रको देउरालीमा स्थानीय प्रविधि प्रयोगबाट सेन्टर निर्माण गरिएको हो । संरक्षणसम्बन्धी जनचेतना बढाउन र हाब्रे बुझ्न चाहनेका लागि उक्त भवन अध्ययन केन्द्रका रूपमा रहनेछ । यही घरमा बसेर यससम्बन्धी अध्ययन गर्न सकिने रेडपाण्डा नेटवर्कले जनाएको छ । हिमालयन हाब्रे केन्द्र नामकरण गरिएको भवन देउराली भित्री सामुदायिक वन उपभोक्ता समितिसँगको सहकार्यमा बनाइएको हो । रेडपाण्डा नेटवर्कका संरक्षण कार्यक्रम प्रबन्धक सोनाम टाँसी लामाका अनुसार सस्टेनेबल माउन्टेन आर्किटेकले हाब्रे केन्द्रको डिजाइन र निर्माणको नेतृत्व गरेको थियो । निर्माणका क्रममा स्थानीय स्रोतबाट प्राप्त सामग्री र हरित प्रविधिको प्रयोग गरिएको छ । तापक्रम सन्तुलनका लागि बालुवा, अन्डाको खोल जंगलमा पाइने पातपतिंगर र स्थानीय काठ लगायतको प्रयोग भएको छ । वार्षिक चार लाखको हाराहारीमा तीर्थयात्री पुग्ने पाथीभरा र संसारको तेस्रो अग्लो हिमाल कञ्चनजंघा क्षेत्र जाने क्षेत्रलाई दृष्टिगत गरी निर्मित घरमा स्वदेशी तथा विदेशी पर्यटकले हाब्रे बुझ्न पाउने छ । हरेकले यहाँ बसेर हाब्रे बुझ्न पाउने र त्यसबाट प्राप्त आम्दानी स्थानीय समुदायको आयआर्जनका लागि खर्चिने योजना समितिको छ । शुल्क कति लिने र कसरी व्यवस्थित गर्ने भन्ने योजना बन्न बाँकी रहेको उपभोक्ता समितिका अध्यक्ष क्रिक्या शेर्पाले बताए । स्वदेशीको तुलनामा विदेशी अधिक आउने बुझाइ समिति र नेटवर्कको छ । रेडपाण्डा नेटवर्क हाब्रेसम्बन्धी अन्तर्राष्ट्रिय गैरसरकारी संस्था हो । उपभोक्ता समितिले भने शैक्षिक भ्रमणका लागि विद्यार्थी बोलाउने, जंगलमा लगेर हाब्रे देखाउने र भवनमा राखेर यसको महत्त्वका बारेमा बताउने उद्देश्य पनि राखिएको जनाएको छ । भवन निर्माणसँगै स्थानीयको आयआर्जनको पाटो पनि जोडिएको छ । आसपासका कम्तीमा दुई हजार स्थानीय परिवारको जीवनस्तरमा सुधार ल्याई वार्षिक आय वृद्धि गर्ने लक्ष्य नेटवर्कको छ । नेटवर्कका कार्यकारी निर्देशक आङफुरी शेर्पा हाब्रेको उल्लेख्य उपस्थिति रहने क्षेत्रका रूपमा रहेको र अध्ययनकर्ताका लागि आनन्ददायी स्थल हुने बताउँछन् । हाब्रेलाई प्राकृतिक आश्रयस्थलमा देखिने, कञ्चनजंघा लगायतका हिमाल र पाथीभरा जाने फर्कने तीर्थयात्रीको चाप पनि देखिने भएको विदेशीका लागि लोभलाग्दो स्थल हुने उनले बताए । पाथीभरा क्षेत्रमा अहिले पनि तीर्थयात्री लगायतले बाटो हिँड्दाहिँड्दै रेडपाण्डा हेर्न र तस्बिर खिच्न पाएका छन् । नेटवर्कका अनुसार इलाम, पाँचथर र ताप्लेजुङका जंगलमा तीन सयको हाराहारीमा रेडपाण्डा भएको अनुमान छ । मञ्चको साझेदार संस्था हिमाली संरक्षण मञ्चका कार्यक्रम संयोजक रमेश राई दुई वर्षदेखि इलाम र पाँचथरमा रेडपाण्डालाई कलरिङ गर्ने र अन्य प्रविधिबाट पनि अध्ययन भइरहेकाले तथ्यांक पनि एकाध वर्षमा आउने बताउँछन् । केन्द्रमार्फत नै स्थानीय समुदायले दिगो ऊर्जाको प्रयोग र निर्माण, जैविक खेती, हस्तकलासहितका सीपहरूको परिप्रयोग, पशुपालन, बायो ब्रिकेट उत्पादन, प्राकृतिक गाइड, वर्षाको पानी संकलन र प्रशोधन, नर्सरी व्यवस्थापन र होमस्टे सञ्चालनसहितका सुविधा उपयोग गर्न सक्ने उल्लेख छ । भूकम्प प्रतिरोधी यो केन्द्रमा वर्षाको पानी संकलन गरी उपयोग गर्ने प्रविधि स्थापना गरिएको छ । सुधारिएको खाना पकाउने चुलो, सौर्य प्रविधि, दिगो फोहोर व्यवस्थापन, अर्गानिक तरकारी खेतीप्रणाली, गैह्र काष्ठ वन पैदावार, औषधीय सुगन्धित बिरुवाको उत्पादनको प्रदर्शनी तथा जानकारी लिने व्यवस्था गरिने भएको छ । भवन निर्माणका लागि करिब २ करोड २२ लाख खर्च भएको मञ्चले जनाएको छ ।"
'करोडौं पर्ने बंगला तिमीलाई कसले किन्दियो ?',"(काठमाडौं)काठमाडौंको माइतीघर र नारायणचौरमा उत्रिएका नागरिक प्रतिनिधिहरूले सरकारलाई दबाब दिन शनिबार गरेको प्रदर्शनीमा सहभागीले बोकेको प्लेकार्डमा लेखिएको थियो करोडौं पर्ने बंगला तिमीलाई कसले किन्दियो ? राजनीतिक दलका नेताहरूको सम्पत्तिलाई लक्षित गरेर नागरिकले यस्तो खबरदारी गर्न थालेका हुन् । भ्रष्ट नेताहरूविरुद्ध सडकमा नारा पनि लाग्योे । सडकमा मात्रै होइन संसद्मा पनि सांसदको सम्पत्ति विवरण सार्वजनिक गर्न माग हुन थालेको छ । राष्ट्रिय स्वतन्त्र पार्टीकी सांसद डा तोसिमा कार्कीले वैशाख २६ को प्रतिनिधिसभाको बैठकमा भनिन्, सम्पूर्ण सांसदले सदनलाई सम्पत्ति विवरण बुझाइसकेका छौं । आजै सम्पत्ति विवरण सार्वजनिक गरियोस् । करसहितको सम्पत्ति पनि खोज्न निर्देशन दिइयोस् । वैशाख २४ मा आरजु देउवाले पनि सांसदको सम्पत्ति विवरण सार्वजनिक गर्नुपर्ने माग राखिन् । नक्कली भुटानी शरणार्थीसँग साढे २ करोड लिएको भनिएको अडियो सार्वजनिक भएपछि देउवा पनि शंकाको घेरामा तानिएकी छन् । मेरो श्रीमान् ५ पटक प्रधानमन्त्री भइसक्नुभयो । हाम्रो सम्पत्ति विवरण नेपाल सरकारसँग सुरक्षित छ, उनले भनिन्, हामी जति सांसद छौं, जहिलेदेखि बनेका छौं, सबैको सम्पत्ति विवरण प्रकाशित होस् । कसको बढ्यो, कसको घट्यो त्यसको स्रोत जनताले थाहा पाउनुपर्छ । शपथग्रहणपछि सांसदले सम्पत्ति विवरण संसद् सचिवालयमा बुझाउँछन् । उक्त विवरण छानबिनका क्रममा बाहेक गोप्य हुने सचिवालयले जनाएको छ । जसले सम्पत्ति विवरण सार्वजनिक गर्नुपर्ने भन्नुभएको छ, उहाँहरूले नै सार्वजनिक गरेर सुरुवात गर्दा हुन्छ, सचिवालयका एक कर्मचारीले भने, हामीलाई सार्वजनिक गर्न कानुनले दिँदैन । शरणार्थीको घटनामा पूर्वगृहमन्त्री बालकृष्ण खाँण, पूर्वउपप्रधानमन्त्री टोपबहादुर रायमाझी संलग्न भएको पाइएपछि नेताहरूको सम्पत्ति शुद्धीकरणको विषय सडक र सदनमा उठेको हो । काठमाडौंको नक्सालमा शनिबार भएको भ्रष्टाचारविरुद्धको आन्दोलनमा सहभागी हुँदै पूर्वप्रधानमन्त्री बाबुराम भट्टराईले स्थिर सरकार नहुनाले निष्पक्ष रूपमा नक्कली भुटानी शरणार्थी प्रकरणबारे छानबिन हुने कुरामा शंका रहेको बताए । उनले जनताले यसैगरी खबरदारी गरिरहे भ्रष्टाचारीहरू उम्कन नसक्ने बताए ।सडक, सदन र सरकारबाट नै नागरिकले खबरदारी गरिरहे भ्रष्ट छुट्दैनन् । हामीले यति गर्नसके राजनीतिक शुद्धीकरण र सुशासनको दिशामा देशलाई लैजान सकिन्छ । अहिलेको निर्वाचन प्रणालीले बहुमत हुन पुग्दैन, अस्थिर सरकार त्यसैले आफ्नो सरकार जोगाउन कार्यकारी प्रमुखले दह्रोसँग कदम चाल्न सक्दैन । आशंका छ । राज्यको शासकीय स्वरूप र निर्वाचन प्रणालीमा त्रुटि छ, उनले भने । कांग्रेस महामन्त्री गगन थापा, राष्ट्रिय स्वतन्त्र पार्टीका सभापति रवि लामिछानेलगायत नेताहरू भ्रष्टाचारविरोधी उक्त आन्दोलनमा सहभागी भई ऐक्यबद्धता जनाएका थिए । शीर्षस्थ नेताहरू नै भ्रष्ट रहेकाले तल्लो तहका कार्यकर्तामा त्यही गुण सरेको भन्दै वरिष्ठ चिकित्सक डा गोविन्द केसी पनि भ्रष्टाचारविरुद्धको आन्दोलनमा सरकारलाई दबाब दिन प्रदर्शनमा आएको बताए । शीर्षस्थ नेता स्वच्छ छन् भने कार्यकर्ताले भ्रष्टाचार गर्न गाह्रो हुन्छ, उनले भने । राष्ट्रिय स्वतन्त्र पार्टी (रास्वपा) का सांसद असीम शाह माइतीघरको प्रदर्शनमा सहभागी थिए । नेताहरूले राजनीतिको परिभाषा नै पैसा कमाउनु जस्तो बनाएको आरोप लगाउँदै शाहले थपे, आफ्ना मान्छेलाई नियुक्ति दिन, नीतिगत भ्रष्टाचार गर्न सरकारमा जाने जस्तो देखिएको छ । भ्रष्टाचार नियन्त्रण गर्न नागरिक खबरदारी जरुरी छ । पूर्वप्रधानमन्त्री बाबुराम भट्टराईले सडक, सदनबाट खबरदारी गरेमा मात्रै भ्रष्टाचार रोक्न सकिने बताए । नक्कली भुटानी शरणार्थी प्रकरणलाई टुंगोमा पुर्याउन सकिए मात्रै राजनीतिक शुद्धीकरण हुने उनको दाबी थियो । उनले भने, अनि मात्रै मुलुकमा सुशासनको कोसेढुंगा कायम हुन्छ । तर रास्वपाका सभापति रवि लामिछानेले भने नक्कली भुटानी शरणार्थी प्रकरणलाई टुंगोमा पुर्याउँदैमा सरकारको सफलता मान्न नमिल्ने जिकिर गर्दै भने, एउटा काण्डको मात्रै होइन, अरू पनि छानबिन गर्नुपर्छ अनि मात्रै सरकारको सफलता भन्न मिल्छ । राष्ट्रिय प्रजातन्त्र पार्टी (राप्रपा) ले उच्च पदस्थ नेता र कर्मचारीका सम्पत्ति छानबिनको माग गर्दै शुक्रबार प्रधानमन्त्री पुष्पकमल दाहाललाई ज्ञापनपत्र नै बुझाएको छ । छानबिन गर्दा अवैध सम्पत्ति पाइए जफतको मागसमेत गरिएको छ । विगतमा भएका ठूला भ्रष्टाचार काण्डको फाइल खोल्न पनि राप्रपा अध्यक्ष राजेन्द्र लिङ्देनले माग गरे । ०४६ यता लाभको पदमा बसेका नेता र कर्मचारीको सम्पत्ति छानबिन हुनुपर्ने देखियो । लाभको पदमा बसेका नेताले भ्रष्टाचार गरेको कुरा नक्कली भुटानी शरणार्थी प्रकरणले पनि प्रमाणित गरेको छ, लिङ्देनले भने । प्रधानमन्त्री दाहालले नक्कली शरणार्थी प्रकरणमा निष्पक्ष छानबिन हुने आश्वासन दिएको उनले बताए । राप्रपाले यही घटनाको विषयलाई लिएर प्रतिनिधिसभाको वेल घेराउ गर्दै सरकारको जवाफ माग गरेको छ । लाभको पदमा बसेका नेताहरूको सम्पत्ति छानबिन हुनुपर्ने र नक्कली शरणार्थीको घटनाको निष्पक्ष छानबिन हुनुपर्ने माग राखेर जेठ ४ मा विरोध कार्यक्रम गर्न लागेको लिङ्देनले बताए ।"
दोषीलाई हदैसम्म कारबाही गर,"काठमाडौं (कास) एमालेले नक्कली शरणार्थी प्रकरणमा राजनीतिक पूर्वाग्रह नराखी निष्पक्ष छानबिन हुनुपर्ने माग दोहोर्याएको छ । राज्यका वैधानिक निकायबाट गरिने निष्पक्ष अनुसन्धानमा पार्टीका तर्फबाट पूर्ण सहयोग हुने पनि एमालेले जनाएको छ । केन्द्रीय कमिटीद्वारा शनिबार पारित प्रस्तावमा नक्कली शरणार्थी प्रकरणमा अन्तर्राष्ट्रिय क्षेत्रमा मुलुककै प्रतिष्ठामा गम्भीर प्रश्न उठेको उल्लेख छ । यसमा निष्पक्ष छानबिन गरी दोषीमाथि हदैसम्मको सजाय गर्नुपर्ने धारणा पनि एमालेको छ । हामीले सुरुदेखि भन्दै आएको दोषी कोही नछुटून् र निर्दोष कोही नफसून् भन्ने कुरातर्फ यो बैठक गम्भीरतापूर्वक ध्यानाकर्षण गराउन चाहन्छ, एमालेको निर्णयमा भनिएको छ । एमालेले चालु आर्थिक वर्षमा ८ प्रतिशत आर्थिक वृद्धिदर हासिल हुने भनेर बजेटमा घोषणा गरेको भए पनि त्यो २ प्रतिशतसमेत कायम नहुने परिस्थिति बनेकोप्रति सरकारलाई ध्यानाकर्षण गराएको छ । पाँचदलीय गठबन्धन सत्तामा रहँदा चालिएका विगतका राष्ट्रविरोधी नीति र कदमहरूको प्रभाव यतिबेला मुलुकको अर्थतन्त्रले झेल्नुपरेको छ । व्यापारी प्रतिनिधिहरूलाई अर्थ मन्त्रालयमा राखेर उनीहरूका स्वार्थअनुकूल करका दर हेरफेर गरी बजेट बनाएको र अर्थतन्त्रको ठेक्का निश्चित व्यापारिक घरानालाई दिएको प्रभावस्वरूप यतिबेला मुलुक चरम आर्थिक संकटतर्फ धकेलिएको छ, एमाले बैठकबाट पारित समसामयिक प्रस्तावमा भनिएको छ । सरकारले फजुल खर्च रोक्न नसक्दा सामाजिक सुरक्षा भत्तासमेत भुक्तानी गर्न नसक्ने परिस्थिति बनेको एमालेको आरोप छ ।"
याक्कारिनोलाई ट्वीटरको जिम्मा,(एजेन्सीहरूको सहयोगमा)
नेपाल र भारतका नाट्यकर्मी पोखरामा,"(गण्डकी)भारतको दार्जिलिङ, सिक्किम, असमलगायतका ठाउँमा नेपाली भाषा र वाङ्मयको काममा लागेका छन्, डाक्टर शुकराज दियाली । दियाली दार्जिलिङ सिलिगुढीमा नेपाली नाटकको काम गर्छन् । बर्सेनि यो क्षेत्रमा ३० देखि ४० वटा नेपाली नाटक मञ्चन हुने बताउँछन् उनी । पुराना नाटककारका नाटकको तुलनामा नयाँ लेखकका नाटक मञ्चन हुने गरेको सुनाए । केही प्रान्तमा घरभित्रको मात्र भाषाका रूपमा रहेको नेपाली भाषामै नाटक, लेखन गर्ने युवापुस्ताको रुचि बढ्दो रहेको दियालीको निष्कर्ष छ । नेपाली भाषामै त्यहाँको राज्यसत्ता, नेपालीभाषीमाथिको दमनलाई विम्बमा प्रस्तुत गरिन्छ । नेपाली भाषा बोल्ने र वाङ्मय क्षेत्रमा लागेका दियालीजस्तै ३१ जना नाट्यकर्मी पोखरा आएका छन् । नेपाल नाट्य प्रतिष्ठान पोखराको आयोजनामा नेपाली नाटकबारे प्रथम अन्तर्राष्ट्रिय सेमिनारमा भारतका १३ संस्थाबाट नाट्यकर्मीहरू आएका हुन् । सेमिनारमा नेपाल र भारतस्थित नेपाली नाट्यकर्मीले नेपाली नाटकको शिल्प र मञ्चनबारे विमर्श गरेका छन् । सेमिनारमा कार्यपत्र प्रस्तुत गर्दै भारतका नेपालीभाषी नाट्यकर्मीले आफ्ना अनुभव साटे । नेपालीभाषी भारतीय मूलधारमा बग्न नपाएको अनुभव उनीहरूको थियो र नेपालीभाषालाई त्यहाँको सरकारले महत्त्व नदिएको सुनाए । तर पनि नाट्यकर्मीले विम्बमा अवस्था झल्काइरहेको र झनै रफ्तारमा भाषा संरक्षणको काम गरिरहेको दाबी पेस गरे ।नेपाल नाट्य प्रज्ञा प्रतिष्ठानका प्राज्ञ पुरु लम्सालले नेपाली नाटकको शिल्पबारे मन्थन हुने गरेको भए पनि मञ्चनबारे नभएको बताउँछन् । नेपालमा नाटक प्रकाशनमा प्रकाशकले उपेक्षा गरेको उनको आरोप छ । जति कविताका किताब छापिन्छन्, त्यति नाटकका छापिँदैनन् । बिक्री हुन्न भन्ने सोच अझै छ, उनले भने । नेपालमा अनुदित नाटक मञ्चनको लहर बढ्नुले आफ्नै मौलिक कथाहरू मेटिँदै जाने बताए । नेपालमा अहिले नाट्य पर्यटनलाई जोड्न सकिने उनको सुझाव छ । पर्यटकलाई नेपाली नाटक देखाउनुपर्ने उनको जोड थियो । अहिलेसम्म नेपालमा नाटक लेखनलाई मात्र विमर्श भए पनि सेमिनारमा मञ्चनका बारे पनि विमर्श भएको थियो । नाटक लेखेर मात्र नहुने र मञ्चनका लागि पर्दामा देखिने कलाकारसँगै पर्दापछाडिका जनशक्ति पनि रंगकर्मी रहेकाले उनीहरूबारे पनि खोज अनुसन्धान गर्न लम्सालको सुझाव छ । यस्तै नाट्यकर्मी कविता नेपालले पनि नाटक भनेकै पुराना नाटककारका लेखिएका नाटकमात्र भएको भाष्य अझै स्थापित रहेको बताइन् । २०६७ मा परिवर्तन थिएटर खोलेकी नेपालले जातीय तथा महिला मुद्दा उठानबारे सेमिनारमा विमर्श नहुनु दुःखद भएको बताइन् । राजधानीले बाहिरका नाट्यकर्मी नदेख्दा नाट्य प्रतिष्ठानले मोफसलका नाट्यकर्मीबारे अनभिज्ञता जनाउने छुट नरहेको उनको भनाइ छ । पश्चिमा नाटकले विभिन्न रूप फेरिरहँदा नेपाली नाट्यक्षेत्र भने पुरानै ढर्राका नाटककारका नाटकमा अल्झेको बताइन् । लेखन, मञ्चन, पर्दापछाडिका रंगकर्मीबारे पनि विमर्श गर्न उनको सुझाव छ । सरकार आफैंले नाट्यक्षेत्रको उन्नयनमा काम गर्नुपर्नेमा एउटा संस्थाले एक्लै आँट्नु प्रशंसनीय रहेको जोडिन् । सेमिनारमा समीक्षक रहेका कमलमणि नेपालले प्रायः एकै विषयमा कार्यपत्र प्रस्तुत भएको बताए । नेपाल र भारतका नाट्यक्षेत्रबारे कार्यपत्रमा तथ्यांक मात्र आएको तर काम गर्ने शैली, उठाएका विषयबारे कार्यपत्र मौनप्रायः रहेको उनको अनुभव छ । नेपाल नाट्य प्रतिष्ठानका अध्यक्ष प्रा रामचन्द्र पोखरेलले सेमिनारमा पेस भएका कार्यपत्रलाई परिमार्जन गरेर प्रकाशन गरिने बताए । प्रकाशन गर्नुपूर्व उठेका विषयमा खोज गरेर त्यसलाई समेटिने योजना रहेको उनको भनाइ छ ।"
नीरफूल मा भूकम्पको कथा,"काठमाडौं (कास) जेठ २६ गते देशभर रिलिज हुने फिल्म नीरफूल को ट्रेलर सार्वजनिक गरिएको छ । फिल्ममा २०७२ को भूकम्प र त्यसपछि विकसित कथावस्तु समेटिएको छ । युट्युबमार्फत शुक्रबार सार्वजनिक ट्रेलरमा भूकम्पपछि धादिङको रुबी भ्यालीबाट उद्धार गरेर काठमाडौं ल्याइएकी छोरीको खोजीमा निस्कने एक दम्पतीको संघर्ष देखाइएको छ । दयाहाङ राई, बुद्धि तामाङ, शान्ति वाइबा, जिग्मे छ्योकी अभिनीत फिल्मको निर्देशन लेखक तथा सञ्चारकर्मी फूलमान वलले गरेका हुन् । निर्देशक वलले भूकम्पले भत्काएका मनहरूलाई फिल्ममार्फत जोड्ने प्रयास गर्न खोजेको बताए । धादिङको रुबी भ्याली, रसुवाको स्याफ्रुबेंसीसँगै काठमाडौंमा खिचिएको फिल्ममा अभिनेत्री रेखा थापा विशेष भूमिकामा छिन् । सचिन घिमिरे एसोसिएट निर्देशक रहेको फिल्म प्रमोद कार्कीले खिचेका हुन् भने निमेष श्रेष्ठको सम्पादन, अर्जुन पोखरेल र चन्द्रकुमार दोङको संगीत छ । नेपालम्यानमार फ्रेन्डसिप काउन्सिलसँगको सहकार्यमा सेलो प्रोडक्सनले निर्माण गरेको फिल्ममा पुष्कर गुरुङ, राजन खतिवडा, सरोज अर्याल, सरिता गिरी, लक्ष्मी बर्देवा, मानस राज, रोशन फ्युबाको पनि अभिनय छ ।"
देवव्रतले ल्याए कविता संग्रह,"काठमाडौं (कास) कवि देवव्रतको कविता संग्रह अश्वत्थामाको निधारबाट वाग्मती बग्छ सार्वजनिक भएको छ । काठमाडौंको अनामनगरस्थित सर्वनाम थिएटरमा शनिबार कवि श्रवण मुकारुङ, पत्रकार एवं निबन्धकार दीपक सापकोटा र लेखक वन्दना ढकालले पुस्तकको विमोचन गरेका हुन् । देवव्रतका कविताबारे बोल्दै कवि मुकारुङले कवितामा लयविधान समेटिएको बताए । संग्रहमा असाध्यै आनन्द लिने कविता छन् । कतिपय कविता पढ्दा ईर्ष्या पनि लाग्यो । देवव्रत पछिल्लो पुस्तामा नयाँ शैलीमा लेख्ने कविहरूमध्ये हुन्, उनले भने । पत्रकार एवं निबन्धकार सापकोटाले देवव्रतका कविता जीवन्त र स्मरणीय रहेको बताए । देवव्रतका कवितामा उसको उपस्थिति टाढाबाट देखिने गुलमोहर जस्तो छ, सापकोटाले भने । कवितमा हजारौं वर्षदेखिको घाउ, मधेशका दलित र कर्णालीका आम मान्छेका जीवन समेटिएका उनले बताए । लेखक वन्दना ढकालले देवव्रतका कविताले वर्तमान चरम उपभोक्तावादी समय बोलेको टिप्पणी गरिन् । यी कविताले मृत्यु बोलेका छन् । आत्महत्या बोलेका छन् । चरम उपभोक्तावादी समय पनि बोलेका छन् । कर्णालीमा भएको अभाव बोलेका छन् । पत्रकारसमेत रहेका कवि देवव्रतको कविता पुस्तक इन्डिगो इंकले प्रकाशन गरेको हो ।"
आजकै दिन: इजरायलको स्थापना,सन् १९४८ मा आजकै दिन (मे १४) इजरायल स्वतन्त्र राज्यका रूपमा स्थापित भएको थियो । यहुदी एजेन्सी प्रमुख डेभिड बेनगुरियनले उक्त दिन इजरायललाई स्वतन्त्र राष्ट्र घोषित गरेका हुन् । घोषणासँगै गुरियन प्रधानमन्त्री बनेका थिए । अमेरिकी राष्ट्रपति ह्यारी एस ट्रुमनले सोही दिन इजरायललाई मान्यता दिएका थिए । इजरायल राज्य स्थापनाको घोषणा भएकै दिन अमेरिकी राष्ट्रपतिले कूटनीतिक मान्यता दिनु इजरायलका निम्ति सुखद संयोग थियो । नेपालले भने स्थापना भएको १२ वर्षमा स्वतन्त्र इजरायललाई मान्यता दिएको थियो । दुई देशबीच १९६० को जुन १ मा नेपालका तर्फबाट बीपी कोइराला र इजरायलका तर्फबाट डेभिड बेन गुरियनको सक्रियतामा कूटनीतिक सम्बन्ध स्थापित भएको थियो । कुशल कूटनीतिमा विश्वास गर्ने कोइरालाको निर्णयले भारतीय प्रधानमनत्री जवाहरलाल नेहरूलगायत छिमेकी देशका प्रधानमन्त्रीलाई चकित पारेको बताइन्छ । तर स्थापना भएको ३० वर्षसम्म पनि इजरायललाई दक्षिण एसियाका अन्य देशले स्वतन्त्र राष्ट्रको मान्यता दिएका थिएनन् ।
मिलेमतोमा इन्टरनेटको मूल्य नबढाऊ,"मिलेमतोमा इन्टरनेटको मूल्य बढाउने सेवाप्रदायकहरूको तयारी अनुचित मात्र होइन, गैरव्यावसायिक पनि छ । यसबाट उपभोक्ताहरू नाजायज मूल्य तिर्न बाध्य मात्र हुनेछैनन्, उनीहरूको छनोटको अधिकार पनि खोसिनेछ, जुन हाम्रो राज्यव्यवस्थाले अपनाएको उदार अर्थतन्त्रकै विरुद्धमा हुनेछ । खुला अर्थव्यवस्थामा यसरी अवाञ्छित रूपमा साँठगाँठ गरी कुनै पनि सेवा वा वस्तुको भाउ बढाउने छुट व्यवसायीहरूलाई हुँदैन । तसर्थ, आफैं बजारव्यवस्थाको विरुद्धमा उभिन आँटेका इन्टरनेट सेवाप्रदायकहरूमाथि राज्यको नियामक निकायले उचित दृष्टि पुर्याउनुपर्छ । यी तिनै व्यवसायीहरू हुन्, जसमध्ये धेरैले केही समयअघिसम्म आफ्नो बजार विस्तारका लागि सबैभन्दा सस्तोमा इन्टरनेट दिन चर्को प्रतिस्पर्धा गरेका थिए । सेवाको गुणस्तरभन्दा पनि सबैको जोड ग्राहक संख्या बढाउनमा केन्द्रित थियो । अहिले ग्राहक संख्या विस्तारको एउटा तह पूरा भएपछि भने उनीहरू आपसी सहमतिमा नयाँ मूल्य कायम गर्न एकजुट भएका छन् । त्यति बेला घटाइएको मूल्य बढाएर समायोजन गर्नेमा उनीहरूबीच अनौपचारिक रूपमा भद्र सहमति भइसकेको छ । यसरी सुरुमा सस्तो सेवाको पासो थापेर पछि प्राइस कार्टेल गरी मूल्य बढाएर ग्राहकविरुद्ध ठाडो ठगी गर्ने अधिकार कुनै पनि क्षेत्रका व्यवसायीलाई छैन । सेवाप्रदायकहरूबीचको प्रतिस्पर्धा अस्वस्थ तहमै थियो भने त्यसलाई कुन न कुनै रूपमा रोकौं भन्नु पक्कै नामुनासिब हुँदैनथ्यो । त्यसले सेवाको गुणस्तरमा सम्झौता नगरी नाफा कम लिनेमा मात्र उनीहरूबीच प्रतिस्पर्धा हुने सुनिश्चित गर्थ्यो । तर प्रतिस्पर्धालाई नै निषेध गरी भद्र सहमतिमा शुल्क बढाउन खोज्नुचाहिँ कुनै खास समस्याको उपचार नभएर ग्राहकमाथिको अत्याचार हो । यसरी स्वच्छ प्रधिस्पर्धाको खिलाफमा उभिने गल्ती व्यवसायीहरूले गर्नु हुँदैन । उनीहरू यस्तो तयारीबाट निःसर्त पछाडि हट्नुपर्छ । सन् २०११ देखि नै इन्टरनेटको बजार र प्रतिस्पर्धा ह्वात्तै बढी मूल्य घट्दै जाँदा आफूहरू मारमा परेको सेवाप्रदायकहरूको तर्क छ । ग्राहक शुल्क नबढाए टिक्नै नसक्ने र यो उद्योगै धराशायी हुने जिकिर उनीहरूको छ । यसमा कति सत्यांश छ वा यो बहाना मात्रै हो, त्यो आफ्नो ठाउँमा छ, तर कुनै पनि निहुँमा एकै सेवा दिने व्यवसायीहरू मिलेर मूल्य तोक्नुलाई भने स्विकार्न सकिँदैन । स्वस्थ बजारव्यवस्था सम्बन्धी मूल्यमान्यताले मात्र होइन, राज्यको कानुनले पनि यसो गर्न दिँदैन ।प्रतिस्पर्धा प्रवर्धन तथा बजार संरक्षण ऐन२०६३ अनुसार कुनै वस्तु वा सेवा उत्पादन वा वितरण गर्ने कुनै व्यक्ति वा प्रतिष्ठानले प्रतिस्पर्धा सीमित वा नियन्त्रण गर्ने उद्देश्यले त्यस्तै किसिमको वस्तु वा सेवा उत्पादन गर्ने अन्य कुनै व्यक्ति वा प्रतिष्ठानसँग एक्लै वा सामूहिक रूपमा कुनै वस्तु वा सेवाको प्रत्यक्ष वा परोक्ष रूपमा खरिद वा बिक्री मूल्य निर्धारण गर्ने वा त्यस्तो वस्तु वा सेवाको खरिदबिक्रीका सर्तहरू तोक्ने कार्य गर्न वा गराउन हुँदैन । यस्तै, उनीहरूले आआफ्नो क्षेत्र तोकी बजार विभाजन गर्न पनि पाउँदैनन् । तसर्थ, इन्टरनेट सेवाप्रदायकहरू स्वच्छ प्रतिस्पर्धाविरुद्ध उभिएमा यसै ऐन बमोजिम गठित उद्योग, वाणिज्य तथा आपूर्ति मन्त्रालयका सचिव नेतृत्वको प्रतिस्पर्धा प्रवर्धन तथा बजार संरक्षण बोर्डले उचित अनुगमन गर्नुपर्छ । बजारमा स्वच्छ प्रतिस्पर्धा कायम राखी उपभोक्ता हक सुनिश्चित गर्नुपर्छ । केही सेवाप्रदायकले भने अहिल्यै शुल्क बढाउन थालिसकेका छन् । यसबारे पूर्वस्वीकृति लिनुपर्ने दूरसञ्चार प्राधिकरणलाई कुनै जानकारी दिएका छैनन् । उल्टो प्राधिकरणले नै पैसा बढाउनू भनेको छ भन्दै ग्राहकसँग बढी शुल्क माग्न थालेको सुनेको स्वयं प्राधिकरणका अधिकारीले जनाएका छन् । त्यसैले, महसुल दर स्वीकृत नगराई सेवा प्रवाह गर्नेलाई प्राधिकरणले कारबाही गर्नुपर्छ । चर्को प्रतिस्पर्धाबीच ग्राहकले एकपछि अर्को कम्पनीको सेवा लिँदा राउटर फिर्ता नगर्नु र एकै जनाको घरमा धेरै राउटर थन्किनु अनि यसबाट सेवाप्रदायकको खर्च बढ्नु पक्कै एउटा समस्या हो । तर यसको हल सेवाप्रदायकहरूले आफ्नो व्यवस्थापन कौशल बढाएर खोज्नुपर्छ, इन्टरनेटको शुल्क वृद्धि गरेर होइन । पछिल्लो समय देशभरका कुल १४३ इन्टरनेट सेवाप्रदायकमध्ये १७ बन्द भएका र तिनमा विशेषतः ग्रामीण भेग र साना सेवाप्रदायक रहेका व्यवसायीहरूको भनाइ छ । यसमा के बुझ्नुपर्छ भने, कुनै पनि सेवा वा वस्तु बिक्रीमा सबका सब व्यवसायीले नाफा कमाउने भन्ने संसारभर कहीँ पनि हुँदैन । व्यवसायीहरू सेवाको गुणस्तर र प्रतिस्पर्धात्मक क्षमताकै बलमा टिक्ने हुन् । आफ्नो व्यवसायलाई दीर्घजीवी बनाउन उनीहरूले सेवाको गुणस्तर सुधार्नुपर्छ र मोल सेवासापेक्ष हुनुपर्छ; यी दुवै पक्षलाई बजारव्यवस्थाको मूल्यमान्यतामा आधारित स्वच्छ प्रतिस्पर्धाले निर्देशित गर्नुपर्छ । तसर्थ, इन्टरनेट सेवाप्रदायकहरू कुनै पनि बहानामा प्रतिस्पर्धालाई नै निषेध गरेर अघि बढ्नु हुन्न, कथं उनीहरू व्यावसायिक मूल्यमान्यताको खिलाफमा उभिएमा नियामक निकायले आफ्नो उपस्थिति जनाउनुपर्छ, र उपभोक्ता अधिकारको संरक्षण गर्नुपर्छ ।"
बहस प्रणाली सुधारको,"जनताको सरोकार भनेको सुशासनसहित शासन प्रणालीमा व्यापक सुधार हो । यो सुधारमा सत्ताको हालीमुहाली गरेका पुराना पार्टीहरू कत्तिको अग्रसर हुन्छन्, त्यो त समयले बताउला, तर राष्ट्रिय स्वतन्त्र पार्टीजस्ता नयाँ पार्टीहरूको मूलभूत एजेन्डा नै शासनसत्तासहित प्रणालीमा देखिएका कमजोरीहरू सुधार्नमै केन्द्रितजस्तो देखिन्छ । यो आलेख शासन प्रणालीको स्थायित्वका लागि राज्यका तीन अंग व्यवस्थापिका, कार्यपालिका र न्यायपालिकामा गर्नुपर्ने केही सुधारमा केन्द्रित छ । व्यवस्थापिका सुधारका लागि सबभन्दा पहिले संसद्को आकार सानो हुनुपर्छ । २७५ सदस्यीय प्रतिनिधिसभा र ५५० सदस्यीय प्रदेशसभा धेरै ठूला भए । यसले खर्च पनि बढाएको छ । समानुपातिक निर्वाचन प्रणालीका छुट्याइएका प्रतिनिधिसभाका ११० र प्रदेशसभाका २२० सिट हटाउनुपर्छ । यसो गरे प्रतिनिधिसभा १६५ र प्रदेशसभा ३३० का हुन्छन् । प्रतिनिधिसभा र प्रदेशसभाको आकार योभन्दा ठूलो हुनु हुँदैन । संसद्को गठन निर्वाचन प्रणालीबाट हुन्छ । सुधार निर्वाचन प्रणालीमै जरुरी छ । यसका लागि मिश्रित निर्वाचन प्रणाली हटाएर प्रत्यक्ष मात्र बनाइनुपर्छ । अहिलेको निर्वाचन प्रणाली कायम राखेमा स्थायित्वमा समस्या आउँछ, आएको पनि छ । राष्ट्रिय सरोकारका विषयमा साझा सहमति गर्दै सहकार्यका आधारमा पाँच वर्षसम्म स्थिर सरकार बनाउने गरी अगाडि बढ्ने हो भने ठीकै मान्नुपर्ला । एजेन्डा एउटा पार्टीको भन्दा धेरै पार्टीको सामूहिक र राष्ट्रिय स्वार्थको विषयमा बन्न सके राम्रै हो । भारतमा मनमोहन सिंहले धेरै राजनीतिक दलको गठजोडमा १० वर्षसम्म शासन चलाए । अहिले नरेन्द्र मोदीले चलाउँदै छन् । तर नेपालमा यस्तो संस्कृतिको विकास हुन सकेको छैन, तत्काल सम्भावना पनि देखिँदैन । त्यसैले पनि निर्वाचन प्रणालीमा सुधार जरुरी छ । यसका लागि समानुपातिक, समावेशी र सहभागितामूलक प्रतिनिधित्वका लागि प्रत्यक्ष निर्वाचन प्रणालीमै सिट संख्या सुरक्षित गर्नुपर्छ । सुरक्षित निर्वाचन क्षेत्रमा सम्बन्धित वर्ग र समूहबीच मात्र प्रतिस्पर्धा हुने हुँदा संविधानको समानुपातिक समावेशी प्रतिनिधित्वको भावनामा कुनै असर पर्दैन । बरु निर्वाचनमा हुने अथाह खर्च कटौती कसरी कम गर्न सकिन्छ, यसबारे भने सोचिहाल्नुपर्छ । अहिले उपराष्ट्रपतिको भूमिकाबारे पनि चर्चा सुरु भएको छ । संविधानतः, उपराष्ट्रपतिको खासै भूमिका देखिँदैन । भारत लगायतका कतिपय देशमा उपल्लो सदनराष्ट्रिय सभाको अध्यक्षता उपराष्ट्रपतिले गर्ने चलन छ । नेपालको राष्ट्रिय सभाको अध्यक्षता उपराष्ट्रपतिले गर्ने चलन बसाल्ने विधिमा जान आवश्यक छ । यसो गर्न सकिएमा राष्ट्रिय सभाको वजन पनि बढ्छ, अलग्गै अध्यक्षका लागि गर्नुपर्ने खर्चको भार पनि घट्छ । विधेयक तर्जुमाका सम्बन्धमा, दुवै सदनको भूमिका बराबरी गर्नु जरुरी छ । अर्थबाहेकका विधेयकहरू प्रतिनिधिसभाले राष्ट्रिय सभामा पठाएको दुई महिनाभित्र फिर्ता गर्नुपर्ने संवैधानिक व्यवस्था छ । तर राष्ट्रिय सभाले प्रतिनिधिसभामा पठाएको विधेयकका सम्बन्धमा संविधान मौन छ । यही मौनताका कारण राष्ट्रिय सभाले प्रतिनिधिसभामा पठाएका मिडिया काउन्सिल लगायतका कैयौं विधेयक वर्षौंसम्म निष्क्रिय रहे । व्यवस्थापिकाका सम्बन्धमा सबभन्दा महत्त्वपूर्ण र गर्नैपर्ने सुधार भनेको प्रतिनिधिसभा नभएको समयमा प्रतिनिधिसभाले गर्ने सबै काम राष्ट्रिय सभाले गर्ने व्यवस्था गर्नु हो । यसो हुन सकेमा नेपालको संसदीय अभ्यासमा ठूलो टेवा मिल्नेछ । कहिलेकाहीँ नियमित निर्वाचनका कारण पनि प्रतिनिधिसभा नरहन सक्छ । यस्तो अवस्थामा अध्यादेशबाट बजेट ल्याउन आवश्यक पनि पर्दैन । राजनीतिक दलहरूबीच तानातानका कारण प्रतिनिधिसभा विघटन भए पनि सरकारको जवाफदेही संसद् (राष्ट्रिय सभा) प्रति रहिरहन्छ । यस्तो अवस्थामा कुनै विधेयक निष्क्रिय रहनसमेत पाउँदैन । प्रतिनिधिसभामा थाती रहेका विधेयकहरूलाई राष्ट्रिय सभाले पार लगाउछ । जस्तो अघिल्लो कार्यकालमा प्रतिनिधिसभाको कार्यकाल समाप्तिका कारण २२ विधेयक निष्क्रिय भए । सरकारको व्यवस्थापिकाप्रति जवाफदेहीका सम्बन्धमा, संसदीय समितिसहित संसद्ले दिएका निर्देशनहरू (सांसदहरूले शून्य समय, विशेष समय आदिमा बोलेका विषयहरूसहित) को कार्यान्वयन कार्ययोजना बनाई सरकारले नियमित रूपमा गर्ने पद्धति बनाउनु अत्यन्तै जरुरी छ । ंनिहित व्यक्तिगत र दलीय स्वार्थका कारण संसदीय समितिहरूमा वर्षौंसम्म विधेयकहरू अड्किने गरेका छन् । जस्तो बैंक तथा वित्तीय संस्था, नेपाल राष्ट्र बैंक, धितोपत्र बोर्ड आदिसँग सम्बन्धित विधेयकहरू प्रतिनिधिसभाको अर्थ समितिमा २०७६ देखि नै निष्क्रिय रहे । संसदीय समितिमा विधेयकहरू एक वर्षभन्दा बढी राख्न नहुने व्यवस्था हुनुपर्छ । विधेयकहरू संसद्का सम्पत्ति हुन् । विधेयक अगाडि बढाउन सरकार अग्रसर नभए पनि संसद्मा दर्ता भएका विधेयकहरू एकडेढ वर्षभित्रै पार लगाउने भूमिका निर्वाहमा पनि संसद् क्रियाशील हुनुपर्छ । संसद् क्रियाशील हुनु भनेको जनताले लोकतन्त्रको लाभ पाउनु पनि हो । संसद्मा कुनै विधेयक अड्किएमा जनताका लागि दैनन्दिन सेवाप्रवाहमा समस्या आउँछ । जस्तो निजामती कानुन नबन्दा वडातहसम्म कर्मचारीको समस्या छ । वडामा कर्मचारी नहुँदा जनताले नागरिकता, पासपोर्ट लगायतका सिफारिसहरूबाट वञ्चित हुनुपर्ने अवस्था छ । शिक्षा विधेयकको कुरा पनि यही हो । अहिलेसम्म संघीय शिक्षा विधेयककानुन आउन सकेको छैन । स्थानीय तहहरूले विद्यालय तहसम्मको शिक्षाको अधिकार प्रयोग गर्न पाएका छैनन् । शिक्षकहरूको खटनपटनमा समस्या छ । उच्च शिक्षातर्फको हालत उस्तै छ । सरकारका कामकारबाहीहरूको निरन्तर अनुगमन र खबरदारी गर्ने काममा पनि संसद् थप क्रियाशील हुन आवश्यक छ । यो पाटोमा संसद् त्यति प्रभावकारी हुन सकेको देखिँदैन । कार्यपालिका क्षेत्रभित्रको सुधारका लागि गर्नुपर्ने कामहरूसमेत प्रशस्तै छन् । संविधानले राष्ट्रपतिको कार्यकालको सीमा निर्धारण दुई पटक गरेको छ, जस अनुसार कुनै व्यक्ति दुई पटकभन्दा बढी राष्ट्रपति बन्न पाउँदैन । स्थानीय तहका प्रमुखहरूको कार्यकाल पनि दुई पटक तोकिएको छ । राष्ट्रपति र पालिकाका प्रमुखजस्तै प्रधानमन्त्री र मुख्यमन्त्रीका लागि पनि कार्यकाल दुई पटकमा सीमित गर्नुपर्छ । पटकपटक प्रधानमन्त्री हुने लालसाका कारण पार्टीको नेतृत्व हस्तान्तरणमा समस्या छ । प्रधानमन्त्रीको कार्यकाल सीमा मात्रै तोक्न सके पनि राजनीति निकै सङ्लिन्छ । पार्टीमा पुस्तान्तरण र रूपान्तरण पनि सहज हुन्छ । व्यक्तिविशेषको लालसाले गर्दा संसद् विघटन, पार्टी विभाजनजस्ता गतिविधिहरू पनि हुन पाउँदैनन् । त्यसैले प्रधानमन्त्रीको दुई पटकको कार्यकाल कुनै पनि सर्तमा संविधानमै तोकिनुपर्छ । राष्ट्रपति बनेको व्यक्ति प्रधानमन्त्री र प्रधानमन्त्री बनेको व्यक्ति राष्ट्रपति हुन नपाउने व्यवस्थासमेत राख्नु अत्यावश्यक छ । राष्ट्रपति र प्रधानमन्त्री मुलुकका सबभन्दा उच्च पद हुन् । उच्च पदमा पुगिसकेको व्यक्तिले आराम गर्नुपर्छ, अरूलाई अवसर दिनुपर्छ । रुसी राष्ट्रपति पुटिनजस्तो घरी यता घरी उता गर्ने र सधैं सत्तामा बस्ने लालसा राख्नु हुँदैन । अमेरिकाको जस्तो दुई पटक राष्ट्रपति भएपछि नदोहोरिने र पदबाट हटेपछि आफ्नो पेसाव्यवसायमा लाग्ने हुनुपर्छ । प्रधानमन्त्रीजस्तै मन्त्रीको सीमा पनि तोकिनु आवश्यक छ । कोही डेढ दर्जन पटक मन्त्री बन्ने, कसैले चाहिँ अवसर नै नपाउने हुनु हुँदैन । तीन पटकभन्दा बढी मन्त्री बन्न नपाउनेनहुने व्यवस्था हुनुपर्छ । सांसदका सम्बन्धमा पनि यस्तै गरिनुपर्छ । कसैले नमरुन्जेल चुनावको टिकट पाइरहने, सांसद बनिरहने तर पार्टीमा उस्तै योगदान भएकाहरूले टिकट पाउन र सांसद बन्नबाट वञ्चित भइरहनुपर्ने बेथिति हुनु हुँदैन । जुनसुकै पार्टीको वा स्वतन्त्र भएर चुनाव लडोस्, चार पटकभन्दा बढी (तीन पटक निर्वाचित भए नपाउने) चुनाव लड्न नपाइने विधि बसाल्नु अत्यावश्यक छ । निर्वाचनमा पराजित भयो भनेर जहिले पनि त्यही पराजितलाई टिकट दिइरहने अभ्यास राम्रो होइन । कार्यपालिकाको थप सुधारका सम्बन्धमा मन्त्रालयमन्त्रीको संख्या १५ भन्दा बढी हुन नहुने र मन्त्री बनाउँदा समावेशी र प्रादेशिक सन्तुलन मिलाउने गर्नुपर्छ । विशेष परिस्थितिमा बाहेक गैरसांसद मन्त्री हुन नपाउने व्यवस्था हुन पनि आवश्यक छ । मन्त्रीकै सम्बन्धमा, प्रदेशमा प्रदेशसभाको १० प्रतिशतभन्दा बढी हुन नहुने (संविधानमा २० प्रतिशत छ) व्यवस्था गर्नुपर्छ । संघीय तहमा विभागको संख्या अहिले करिब पाँच दर्जन छ । आधाभन्दा बढी विभागहरू कामविहीन छन्, जसलाई खारेज गर्नुपर्छ । औचित्यहीन आयोग, प्रतिष्ठानजस्ता पुरानो राज्यव्यवस्था अन्तर्गतका संरचनाहरू सबै खारेज गर्नुपर्छ । कर्मचारीकै सम्बन्धमा, संघीय तहमा कर्मचारीको ठूलो भार छ । आधाभन्दा बढी कर्मचारी कामविहीन नै छन् । कामविहीनलाई विधिप्रक्रिया पुर्याएर हटाउनुपर्छ वा प्रदेश र स्थानीय तहमा व्यवस्थापन गर्नुपर्छ । राजनीतिक नियुक्ति लगायतका सम्बन्धमा, अख्तियार दुरुपयोग अनुसन्धान आयोग लगायतका संवैधानिक निकायहरूमा नियुक्ति सम्बन्धित विषयको राम्रो ज्ञान भएका, उच्च नैतिकतावान् र सामाजिक प्रतिष्ठा कायम गरेका व्यक्तिहरूलाई मात्र गर्नुपर्छ । राजनीतिक दाग लागेका र प्रशासनिक नेतृत्वमा बसेर राज्यको दोहन गरेकाहरूलाई वञ्चित गर्नुपर्छ । सुशासन प्रवर्धन लगायतका लागि प्रधानमन्त्री, मन्त्रीजस्ता सार्वजनिक पदधारण गर्नेहरूको सल्लाहकार र सहयोगी नजिकका नातेदार राख्न नपाउने व्यवस्था गर्नुपर्छ । नजिकका नातेदारहरूले नै भ्रष्टाचारमा मलजल गरेको आम गुनासो छ । नागरिकका गुनासाहरू चिर्न पनि यो अत्यावश्यक छ । यस्तै, विश्वविद्यालय लगायतका सार्वजनिक निकाय र प्रतिष्ठानहरूमा नियुक्ति गरिँदा राजनीतिक भागबन्डा र राजनीतिक पहुँच हेर्ने प्रचलन बन्द गर्नुपर्छ । राजनीतिक भागबन्डाकै कारण अहिले त्रिभुवन विश्वविद्यालय अस्तव्यस्त छ । संविधानले राज्यको शक्तिलाई प्रदेश र स्थानीय तहमा समेत विभक्त गरेको छ । त्यसैले प्रदेश र स्थानीय तहको अस्तित्वलाई स्वीकार गरी प्रदेश र स्थानीय तहसँग निरन्तर संवाद र छलफल गर्ने विधि बसाल्नसमेत आवश्यक छ । प्रधानमन्त्रीको अध्यक्षताको अन्तरप्रदेश परिषद्जस्ता अन्तरतह समन्वयकारी निकायहरू क्रियाशील गर्ने र यी निकायका बैठकका निर्णयहरू इमानदारीसाथ कार्यान्वयन गर्नुपर्छ । जस्तो २०७५ मंसिरमा बसेको अन्तरप्रदेश परिषद्को बैठकले संघीयता कार्यान्वयनका सम्बन्धमा २९ कार्यक्षेत्र पहिचान गरी ८४ क्रियाकलाप बनाएको थियो । अधिकांश क्रियाकलाप २०७६ सम्म सक्नुपर्ने थिए, तर अहिलेसम्म आधा पनि काम भएको छैन । यस्ता पाटालाई बेवास्ता गरियो भने सरकारका तहहरूबीच खटपट हुन्छ । व्यवस्थापिका र कार्यपालिकामा जस्तै न्यायपालिकामा गर्नुपर्ने सुधारहरू पनि प्रशस्तै छन् । सर्वप्रथमतः, न्यायालयलाई राजनीतिक हस्तक्षेपबाट मुक्त गरिनुपर्छ । नेताहरूका कोटरीका मान्छेहरूलाई न्यायाधीशमा नियुक्ति दिने प्रचलन बन्द गरिनुपर्छ । रोलक्रम अनुसारको वरिष्ठ न्यायाधीश स्वतः प्रधानन्यायाधीश हुने व्यवस्था गर्नुसमेत जरुरी छ । यसपालि प्रधानन्यायाधीशको नियुक्ति लामो समय अल्झियो, फेरिफेरि यस्तो हुन नदिन पनि नयाँ व्यवस्था अत्यावश्यक छ । राजनीतिक दलहरूको तानातानको भार अदालतलाई बोकाउनु हुँदैन । प्रधानन्यायाधीशको रोलक्रममा रहेको न्यायाधीशको आचरण खराब छ भने संसद्ले अंकुश लगाउन सक्छ । न्याय परिषद्ले पनि खराब आचरणलाई गम्भीरतापूर्वक हेर्न सक्ने अधिकार दिएको छ । प्रधानन्यायाधीश बन्न संवैधानिक परिषद्कै सिफारिस चाहिने व्यवस्था हटाउनुपर्छ । संवैधानिक परिषद्को सदस्यबाट प्रधानन्यायाधीशलाई अलग्याउनुपर्छ । सबभन्दा बढी भ्रष्टाचार अदालतमा हुन्छ भन्ने आम गुनासो छ । जिल्ला अदालतदेखि सर्वोच्च अदालतसम्मका न्यायाधीशहरूको उठबस बिचौलियाहरूसंग नहोस् भन्न एकीकृत ढंगबाट सामूहिक आवास पद्धतिमा जान जरुरी छ । सुरक्षाका दृष्टिले त यो अत्यावश्यक हुँदै हो । राजनीतिक प्रभावबाट मुक्त हुन न्यायसेवा आयोगमा कुनै पनि ट्रेड युनियन हुने व्यवस्था हटाउनुपर्छ । गाउँघरका सामान्य झैझगडा र विवाद सम्बन्धी मुद्दाहरू अदालतमा दर्ता गर्नुभन्दा पनि स्थानीय न्यायिक समितिसँगको समन्वयमा स्थानीय तहमै मेलमिलापका माध्यमबाट सल्टाउने पद्धति विकासमा अदालतले अलि बढी सक्रिय भूमिका निर्वाह गर्नुपर्छ । प्रतिनिधिसभाको उपनिर्वाचनमा लज्जास्पद पराजय भोगेका पुराना पार्टीहरूले नागरिकको अपेक्षा अनुसार शासन प्रणालीमा देखिएका कमजोरीहरू सुधार गरेर आफूलाई परिष्कृत गर्नु जरुरी छ । समयले कसैलाई कुर्दैन । शासन व्यवस्थामा देखिएका कमीकमजोरी आम नागरिकका सरोकारका विषयहरू पनि हुन् । नागरिकका सरोकारका विषयहरू समाधानमा जो अग्रसर हुन्छ, नागरिकको आड र भरोसा पनि उही नै हुन्छ । पुराना र नयाँ पार्टीहरूले यसलाई गम्भीरतापूर्वक लिऊन् ।"
नक्कली शरणार्थी प्रकरणको पाठ: गोपनीयताको संस्कृति तोडौं,"भुवनेश्वर शर्मा, चन्द्रागिरि२, काठमाडौं"
जनता नेताका दास होइनन्,"कृष्ण कुम्पुरे, आदमटार, धादिङ"
बिहार र यूपीभन्दा पिछडिँदै छ नेपाल,"पुरानो पुस्ताका औद्योगिक पार्कहरू वितरणमा भर पर्ने गरेका थिए भने अब ती बढ्दो रूपमा मागको केन्द्रमा छन् । महिन्द्रा वर्ल्ड सिटी यसको राम्रो उदाहरण हो । सरकारले व्यवस्थापन गरेका औद्योगिक पार्कहरू पनि मागमा आधारित छन् । भारत भ्रमणका क्रममा म मध्यप्रदेशको इन्दौरमा रहेको अर्को औद्योगिक पार्क पनि गएको थिएँ, जसलाई प्रान्तीय सरकारले नै व्यवस्थापन गरेको छ । त्यस पार्कमा २५ कम्पनी छन् जसलाई जग्गा उपलब्ध गराइएको छ । एसियन पेन्ट्स र टाटा फुड सर्भिसका लागि कन्ट्र्याक्ट निर्माता कम्पनीहरू सञ्चालनमा छन् । अरू कम्पनी स्थापित हुने क्रममा छन्, जसमा छन् पीभीसी पाइप, एन्टिबायोटिक्स र दुग्ध उत्पादकहरू ।नयाँ दिल्लीको उद्योग र आन्तरिक व्यापार प्रवर्द्धन विभाग भारतको औद्योगिक नीतिका लागि जिम्मेवार प्रमुख सरकारी निकाय हो । यसले भारतीय औद्योगिक इकोसिस्टमको प्रतिस्पर्धात्मकता बढाउन र उत्पादनमा लगानीका लागि अनुकूल वातावरण उपलब्ध गराउन निरन्तर उपायहरू लगाइरहेको छ । यस दिशामा लिइएको एउटा प्रमुख कदम औद्योगिक सूचना प्रणालीको विकास हो । ४८ लाख हेक्टर जग्गामा ३,३५० भन्दा बढी औद्योगिक क्लस्टरहरूको विवरण पहिले नै औद्योगिक सूचना प्रणालीमा अपलोड गरिएको छ र विभिन्न जीआईएस तहहरूसँग एकीकृत छ । यसले लगानीकर्ताहरूलाई औद्योगिक पूर्वाधार र देशको ठूलो औद्योगिक इकोसिस्टमको मूल्यांकन गर्न मद्दत गर्नेछ । औद्योगिक सूचना प्रणालीको विस्तारका रूपमा उद्योग र आन्तरिक व्यापार प्रवर्द्धन विभागले एडीबीको सहयोगमा औद्योगिक पार्क मूल्यांकन प्रणाली सुरु गरेको छ ।भारतका औद्योगिक पार्कहरू प्रायः प्रान्तकै औद्योगिक विकास निगमहरूको स्वामित्व, व्यवस्थापनमा छन्Ù सञ्चालन पनि प्रान्तहरूले नै गरेका छन् । औद्योगिक पार्क मूल्यांकन प्रणाली औद्योगिक पार्कहरूको मूल्यांकन गर्न विकास गरिएको हो, जसले अन्तर्राष्ट्रिय बेन्चमार्कका चारवटा डाइमेन्सन लाई समेटेको हुन्छ । यसमा आन्तरिक पूर्वाधार र उपयोगिता, बाह्य पूर्वाधार र कनेक्टिभिटी, बिजनेस सर्भिस र सुविधाहरू एवं वातावरणीय सुरक्षा र व्यवस्थापन पर्छन् । औद्योगिक पार्क मूल्यांकन प्रणालीले विभिन्न अन्तर्राष्ट्रिय कम्पनी र लगानीकर्तालाई सूचना दिन्छ र पार्क बेस्ट मेथड का सूचकांकहरूको तुलना गर्छ । यसले औद्योगिक पार्कहरूलाई मागमा आधारित बनाई बढी प्रभावकारी बनाउँछ । जीडीपीमा उत्पादन क्षेत्रको योगदानमा वृद्धि भए पनि भारत एसियाप्रशान्त क्षेत्रका धेरै देशभन्दा पछाडि छ । भारत सरकारले सन् २०२५ सम्ममा आफ्नो आर्थिक उत्पादनको २५ प्रतिशत उत्पादनमूलक क्षेत्रबाटै आउने आशा गरेको छ, जुन अहिले १८ प्रतिशतभन्दा केही कम छ । तुलनाका लागि, जीडीपीमा निर्माण क्षेत्रको योगदान चीन, जापान, दक्षिण कोरिया, मलेसिया, थाइल्यान्ड र भियतनाममा २५३० प्रतिशत छ । भारतमा अनौपचारिक क्षेत्रमा सञ्चालित साना, कम उत्पादकत्व भएका फर्महरू औपचारिक क्षेत्रका ठूला, उच्च उत्पादकत्वका फर्महरूसँग सहअस्तित्वमा छन् । दुईतिहाइभन्दा बढीको रोजगारी अनौपचारिक क्षेत्रको निर्माण व्यवसायमा छ । भारतमा ठूलो र बढ्दो श्रमशक्ति छ, हरेक वर्ष ३० लाखदेखि ५० लाखसम्म मानिस श्रमबजारमा प्रवेश गर्छन् । तसर्थ, राम्रो रोजगारीका अवसरहरू सृजना गर्न उत्पादन क्षेत्रको वृद्धि महत्त्वपूर्ण छ ।भारत सरकारले आईटी र वित्तीय सेवाजस्ता उच्च मूल्यका सेवाहरूमा तुलनात्मक लाभ कायम राख्दै पूर्वाधारमा लगानीको महत्त्व बुझेको छ । प्रिमच्योर औद्योगिकीकरणका प्रश्नहरू उठे पनि भारतले निर्माण क्षेत्रको निर्यातलाई प्रभावकारी रूपमा बढाएको छÙ पूर्वाधार, यातायात र लजिस्टिक्सलाई केन्द्रित गरेर निर्माण क्षेत्रका लागि उपयुक्त वातावरण बनाएको छ । सरकारका विभिन्न निकाय निर्माण क्षेत्रको विकास र जीडीपीमा यसको योगदानलाई बढोत्तरी गर्ने एउटै उद्देश्य लिएर अगाडि बढेका छन् । सरकार परिवर्तन भए पनि निर्माण क्षेत्रको विकासलाई लिएर देशभर एउटै आवाज छ । प्रान्तीय तहमा यो अझ प्रभावकारी छ । भारतको निर्माण क्षेत्रको सफलताका पछाडि उद्योगी, व्यवसायी र ठेकेदारहरूप्रतिको दृष्टिकोणले पनि ठूलो महत्त्व राख्छ । गुजरात, कर्नाटक र तमिलनाडुमा निजी व्यवसायीलाई सम्मान गरिन्छ । व्यापारव्यवसायलाई उचाइमा पुर्याउनेलाई समाजले आदर गर्छ । तर नेपालमा यसको ठीक उल्टो छ, उद्योगीव्यवसायीले यस्तो सम्मान र सहयोग पाउँदैनन् । साँच्चै भन्नुपर्दा, नेपाल र पश्चिम बंगालको अवस्था उस्तै छ, जहाँ निजी क्षेत्रलाई महत्त्व दिइँदैन । यसले गर्दा पश्चिम बंगाल पनि पछाडि परेको छ । नेपालले भारतले उत्पादन क्षेत्रमा हासिल गरेको सफलताबाट सिक्नुपर्ने धेरै छ । नेपालले सिंगापुर र भियतनामको औद्योगिकीकरणको गफ गर्नुभन्दा नेपालले भारतका विभिन्न प्रान्तको विकासको मोडलबाट सिक्नुपर्छ । बिहारदेखि त्रिपुरासम्म भारतले गरेको औद्योगिकीकरणमा ध्यान केन्द्रित नगरी नेपालले लागि रोजगारी सृजना गर्न सक्दैन । भारतले सेवा क्षेत्रमा धेरै विकास गरेको छ, खास गरी आईटी र वित्तीय सेवामा । यसो भनिरहँदा भारतमा निर्माण क्षेत्रको महत्त्वलाई कहिल्यै कम आँकिएको छैन । यदि नेपाल आर्थिक पक्षमा अहिलेकै बाटो हिँडिरहने हो भने आगामी १० वर्षमा हामी बिहार र यूपीलाई हेरेर ओहो, यिनीहरूले कसरी प्रगति गरे भनेर अचम्मित हुनेछौं । बंगलादेशले १० वर्षमा आर्थिक विकासमा महत्त्वपूर्ण सफलता प्राप्त गरेजस्तै, बिहार र यूपीले हामीलाई चाँडै पछाडि छोड्नेछन् । नेपालका राजनीतिज्ञहरूले खालि वाचा गर्नुको सट्टा ठोस नीतिगत कार्यमा ध्यान दिनुपर्छ र आगामी १० वर्षसम्म कार्यान्वयनमा केन्द्रित रहनुपर्छ । अन्यथा, बिहारले हामीलाई आगामी १० वर्षमा पछाडि छोड्नेछ ।"
खेलकुदमार्फत राष्ट्रिय एकता,"खेलकुद राष्ट्रको इज्जत, प्रतिष्ठा र गौरवसँग जोडिएको हुन्छ । खेलकुदमा मानिसहरूलाई एकताबद्ध गर्ने र समाजमा रहेका विभिन्न किसिमका भेदभावहरू तोड्ने शक्ति हुन्छ । किनभने, राष्ट्रका गहना भनिने खेलाडी सबैका साझा हुन्Ù उनीहरू जात, लिंग, धर्म, सम्प्रदायभन्दा माथि हुन्छन् । यसर्थ खेलाडीहरू राष्ट्रिय एकताका प्रतीक पनि हुन्Ù अनि त जब अन्तर्राष्ट्रिय प्रतियोगिता सञ्चालन हुन्छ, सारा जनता आपसी मनमुटाव बिर्सेर एक हुन्छन् र आफ्नो देशका खेलाडीलाई समर्थन गर्न पुग्छन् ।नेपाल र यूएईबीच केहीअघि भएको एसीसी प्रिमियर लिग फाइनल हेर्न जम्मा भएका हजारौंहजार समर्थक भारी वर्षाको परबाह नगरी कीर्तिपुरको त्रिवि क्रिकेट मैदानमा उपस्थित भएको उदाहरण ताजै छ । खराब मौसमका कारण लामो समयसम्म खेल स्थगित हुँदा पनि समर्थकहरू भने छाता ओढेर धैर्यपूर्वक नेपालको खेल हेर्न उभिएको दृश्य सामाजिक सञ्जालमा भाइरल पनि भयो । फाइनलमा यूएईलाई ७ विकेटले जितेपछि नेपालले अब भारत, पाकिस्तानजस्ता क्रिकेटका हस्ती राष्ट्रहरूसँग आगामी सेप्टेम्बरमा तय भएको एसिया कपमा खेल्ने अवसर पाउने भएकाले हामी सबै नेपाली उत्साही छौं, भलै पाकिस्तान र भारतको आपसी मनमुटावका कारण पाकिस्तानले आयोजना गर्न लागेको एसिया कप पूर्वनिर्धारित समय र राष्ट्रमा हुनेमा आशंकै छ ।अन्तर्राष्ट्रिय प्रतियोगितामा मात्र नभई स्थानीय रूपमा सञ्चालन हुने ससाना खेलकुद प्रतियोगिताहरूमा समेत सबैले आपसी भाइचारा प्रकट गर्ने गरेका छन् । आफ्नो विद्यालय, टोल, वडा, पालिकाको खेल अर्कोसँग हुँदा त हामी आपसी मनमुटाव बिर्सेर एकजुट भई आफ्नो टिमलाई समर्थन गर्न पुग्छौं भने राष्ट्रको प्रतिनिधित्व हुँदा झन् सबै काम बिर्सेर खेल हेर्ने समय निकाल्छौं । मैदानमै पुग्न असमर्थ हुनेले पनि विभिन्न माध्यमबाट समर्थन गरिरहेका हुन्छौं । विदितै छ, विश्वमा धेरै मानिसले रुचाउने फुटबल नेपालमा पनि सबैभन्दा लोकप्रिय छ । दशरथ रंगशालामा हुने राष्ट्रिय तथा अन्तर्राष्ट्रिय फुटबल खेल प्रत्यक्ष हेर्न म आफैं पनि प्रायः पुगिरहेको हुन्छु । म बक्सिङसँग सम्बन्धित भए पनि फुटबल, क्रिकेट, टेबल टेनिस लगायतका खेलमा अत्यन्त रुचि राख्ने गर्छु । हालैका दिनमा नेपाली क्रिकेटले पाएको एकपछि अर्को लोभलाग्दो सफलताले अन्तर्राष्ट्रिय स्तरमै धेरैको ध्यान खिचेको छ । यस्तै स्थितिमा नेपाली क्रिकेटले आफूलाई उभ्याउन सके अबको केही समयमा नेपाली खेलकुद क्षेत्रमा लोकप्रियताका दृष्टिले यस खेलले फुटबललाई उछिन्दैन भन्न सकिन्न ।लोकप्रियता वृद्धि हुँदै जाँदा यी खेलहरू सारा नेपालीलाई जोड्न थप सक्षम हुनेछन् । खेल र खेलाडीहरू नेपालीहरूबीच आपसी भाइचारा वृद्धि गर्ने तन्तु बन्नेछन् । विश्वभरकै उदाहरण यही हो । जुनै मुलुकमा पनि खेलकुदले मानिसलाई एकजुट बनाउन विशेष भूमिका खेलेको पाइन्छ । गत वर्ष कतारमा सम्पन्न विश्वकप२०२२ फाइनल जितेर अर्जेन्टिनी टिम स्वदेश फर्किंदा करिब आधा करोड समर्थक अर्जेन्टिनाको राजधानी ब्युनर्स आयर्सको सडकमा खुसियाली मनाउन जम्मा भएका थिए । फुटबल विश्वकप२००६ का लागि जब आइभोरी कोस्ट सुडानलाई ३१ ले पराजित गरेर पहिलोपल्ट विश्वकपमा छनोट हुन सफल भयो, तब आइभोरी कोस्टको गृहयुद्ध रोकिएको थियो । विश्वचर्चित नेता नेल्सन मन्डेलाको खेलकुदले सबै निराशालाई जितेर आशा जगाउने गर्छ र यो जातीय भेदभावहरू तोड्न विश्वभरका सरकारहरूभन्दा बढी शक्तिशाली छ भन्ने भनाइबाट खेलकुदको महत्त्व बुझ्न सकिन्छ । त्यसै गरी सन् २०१० को शीतकालीन ओलम्पिकमा, क्यानडामा पुरुष हक्की टोलीले स्वर्ण पदक जित्दा क्यानडाका बासिन्दा एकजुट भई सडकहरूमा खुसियाली मनाएको अभूतपूर्व दृश्य देखियो । सन् २००२ को विश्वकपमा सेमिफाइनलसम्म पुगी इतिहास रच्न सफल हुँदा दक्षिण कोरियाका सडकमा हर्षोल्लास मनाउन लाखौं समर्थक ओर्लिएका थिए । खेलकुदमा राजनीतिक, धार्मिक र सामाजिक हैसियतलाई बिर्सिएर समान भावना उत्पन्न गराउने शक्ति हुन्छ । धर्म, जात, वर्ग सबै बिर्सेर एकजुट भई साझा जोसमा केन्द्रित भई आफ्नो टोलीलाई समर्थन गर्न पुग्नु नै खेलकुदको विशेषता हो । आपसी सद्भाव र आर्थिकसामाजिक विकास मात्र होइन, मानव स्वास्थ्यका लागि पनि खेलकुदलाई प्राथमिकतामा राख्नुपर्छ, जसको सुरुआत नेपाल सरकारले आगामी बजेट मन्तव्यबाटै गर्न सक्छ ।प्रजापति पूर्व बक्सिङ खेलाडी तथा आइबा रेफ्री हुन् ।"
सन्तान पढाउनु कसरी !,"शुल्क तिर्न नसक्दा धादिङको ज्वालामुखी गाउँपालिका७ का जितबहादुरले आत्महत्या गरे । २ हजार १ सय रुपैयाँ तिर्न नसक्दा उनले प्रवेशपत्र पाएका थिएनन् । यसको छानबिन होला । जे भए पनि गरिब परिवारका एक विद्यार्थीले अनाहकमा मृत्युवरण गर्नुपर्यो । १२ कक्षासम्म क्याम्पस नभई स्कुल तहमै राखिएको छ । यसरी स्कुल तहको पढाइ सक्न पनि शुल्कका कारण हम्मे परेर ज्यानै गुमाउनुपर्ने अवस्था कहिलेसम्म ? यो वर्षको एसईईमा झन्डै ५ लाख विद्यार्थी सहभागी भएका थिए । परीक्षा सकेर ती फुर्सदमा छन् । जेठ तेस्रो साता परीक्षाफल प्रकाशित गर्ने सरकारको तयारी छ । एसईई दिएर बसेका विद्यार्थी र उनीहरूका अभिभावक परीक्षाफल कस्तो हुने हो भनेर तनावमा छन् । परीक्षा राम्रो आए पनि के पढाउने, कता पढाउने भन्ने तनाव हुन्छ फेरि । एसईईपछि ब्रिज कोर्स गराउने कि नगराउने भनेर शिक्षण पेसामै रहेकी मलाई एक अभिभावकको फोन आयो । उनको प्रश्न थियो यसबाट के फाइदा हुन्छ ? कैयौं अभिभावकलाई एसईईपछिको खाली समयमा के गराउने भन्ने चिन्ता छ । ११ कक्षामा भर्ना हुन पनि प्रवेश परीक्षा लिइन्छ । राम्रो कलेजमा भर्ना पाउन प्रवेश परीक्षा पास गर्नुपर्छ । राम्रो ग्रेडसहित प्रवेश परीक्षा पास गरियो भने विद्यार्थीले शतप्रतिशत वा केही प्रतिशत छुटसमेत पाउँछन् । एसईईपछिका झन्डै तीन महिना विद्यार्थी खाली हुने हुँदा पढेको पनि बिर्सन्छन् । यसबीच कसैले पौडिन सिक्ने, कसैले सामान्य कम्प्युटर कोर्स गरे पनि धेरैजसो घुम्ने, डुल्ने, खाने मात्रै गरेर समय बिताइरहेका छन् । राम्रो कलेजमा भर्ना पाउन र छात्रवृत्ति पाएर अभिभावकको आर्थिक भार कम गर्न पनि विज्ञान विषय लिएर पढ्न चाहने विद्यार्थी ब्रिज कोर्सतिर आकर्षित हुन्छन् । ब्रिज कोर्स पूरा गर्न कम्तीमा १० हजारदेखि २५ हजारसम्म लाग्छ । अहिले अभिभावक छोराछोरीले ब्रिज कोर्स पढ्न पैसा जुटाइरहेका छन् । सजिलो छैन खर्च जुटाउन । नेपालगन्जकी एक आमाले आफ्नो तिलहरी नै बेच्नुपरेको सुनाएकी थिइन् । उनी मात्रै होइन, राम्रो स्कुलमा पढाउनका लागि कतिपय अभिभावकले ठेलामा डुलाउँदै कपडा र तरकारी बेच्नेदेखि परिवार छोडेर विदेशसमेत जानुपरेको दर्दनाक अवस्था छ । महिनामा एक चोटि मात्रै तलब आउने भए पनि महिना नपुग्दै त्योभन्दा बढी छोराछोरीहरूको पढाइमा मात्रै खर्च हुने गरेकामा अभिभावक सकसमा छन् । ११ कक्षामा भर्ना गर्न पनि लामो समयदेखि बचत गरिएन भने एकै चोटि तिर्न गाह्रो हुन पुग्छ । १ लाखदेखि ४ लाखसम्म खर्च लाग्ने ११ कक्षा पढ्न झनै कठिन छ । अभिभावकको यही समस्याले कतिपय विद्यार्थी उच्च शिक्षा नलिई पढाइ छोड्छन् । सन्तानलाई ११ कक्षामा भर्ना गर्नेभन्दा पनि अभिभावकलाई ठूलो समस्या स्कुल तहको कक्षा नर्सरीदेखि १० सम्म भर्ना गर्नु रहेको छ । निजीमा पढाउन आर्थिक समस्या छ, सामुदायिकको शिक्षा राम्रो छैन । हालै भएको कक्षा आठको स्थानीय तहले लिएको परीक्षामा धनगढीका १७ स्कुलको परीक्षाफल शून्य देखियो, सबै विद्यार्थी अनुत्तीर्ण भए । कुनै पनि कक्षामा सूक्ष्म तथा तीक्ष्ण दुवै थरी दिमाग भएका विद्यार्थी हुन्छन् । तीक्ष्ण दिमाग भएका विद्यार्थी आँ गर्दा अलंकार बुझ्ने भनेजस्तै थोरै सिकाउँदा पनि धेरै सिकिसक्छन् । उनीहरूका लागि शिक्षकले धेरै मिहिनेत गरिरहनु पर्दैन । बरु सूक्ष्म दिमाग भएका, बिस्तारै बुझ्ने विद्यार्थीहरूलाई बढी समय दिनुपर्छ । तर धनगढीका १७ वटै सामुदायिक स्कुलमा एउटा पनि तीक्ष्ण बुद्धि भएको विद्यार्थी नहोलान् त ? यस्तो हुनै सक्दैन । सामुदायिक स्कुलमा शिक्षाको निम्न गुणस्तरकै कारण अहिले अभिभावकहरूको ध्यान निजी स्कुलतिर देखिन्छ । हाम्रै पालासम्म पनि निजी स्कुलतिर आकर्षण थिएन, सामुदायिक स्कुलहरू धेरै अब्बल थिए । अहिले धेरैजसो सामुदायिक स्कुल राजनीतिक खिचातानीका कारण ध्वस्त हुन पुगेका छन् । न शिक्षामा पर्याप्त बजेट थपिन्छ न त स्कुलहरूमा अनुगमन नै हुन्छ । अन्तर्राष्ट्रिय मान्यता अनुसार शिक्षामा समग्र बजेटको २० प्रतिशत छुट्याइनुपर्छ तर सरकारको लापरबाहीकै कारण मुस्किलले ११ प्रतिशत छुट्याइन्छ, त्यो पनि शिक्षकको तलबभत्तामै जान्छ । विद्यालयको भौतिक तथा गुणस्तरीय शिक्षाका लागि सधैं बजेटको अभाव रहन्छ । केही समययता शिक्षक दरबन्दी खुलाइए पनि वर्षौंसम्म सामुदायिक विद्यालयमा पढ्ने विद्यार्थीले विषय शिक्षकसमेत पाएनन् न त समयमै पुस्तक पाए । परिणामस्वरूप प्रत्येक वर्ष सामुदायिक स्कुलहरूको भर्नादर घटिरहेको छ । शिक्षा तथा मानव स्रोत विकास केन्द्रका अनुसार, आधारभूत तह (१८) मा सामुदायिकतर्फ २०७४ मा ४८ लाख ५७ हजार जना भर्ना भएका थिए भने, गत वर्ष ३८ लाख ७९ हजार जना मात्रै । त्यही बेला निजीमा ९ लाख ८० हजार जना भर्ना भएकामा २०७८ मा उक्त संख्या १४ लाख ४६ हजार पुग्यो । चार वर्षको अन्तरमा सामुदायिक स्कुलको आधारभूत तहमा मात्रै झन्डै १० लाख विद्यार्थी घटे भने निजीमा झन्डै दोब्बरले बढे । यही दरमा सामुदायिक स्कुलमा विद्यार्थी भर्ना घट्दै जाने र निजीमा बढ्दै जाने हो भने अबका १० वर्षमा के सामुदायिक स्कुलहरूको अस्तित्व रहला ?अहिले पनि तराईका कतिपय सामुदायिक स्कुलमा गर्मीमा समेत कक्षाभित्र पंखाको सुविधा छैन । घरमा पंखामुनि बसेर पढ्ने विद्यार्थी स्कुलमा गर्मीले बेहोस हुन्छन् । स्वच्छ खानेपानी, शौचालय, प्रयोगशाला, पुस्तकालय, छात्राका लागि सेनेटरी प्याडको व्यवस्था दुर्गमका स्कुलमा पाइँदैन । दिनभरि एउटै बेन्चमा बसेर पढ्नुपर्ने विद्यार्थीका लागि चौडा, सजिला पर्याप्त बेन्चहरूसमेत छैनन् । हाम्रा जंगलहरूमा काठ कुहिएर नष्ट भइरहेको छ तर स्थानीय तहमै सजिलै बनाउन मिल्ने बेन्चसम्म छैनन् । विद्यार्थीहरूले अहिले पनि भुइँमै, माटोमै बसेर परीक्षा दिनुपरेको छ; माटामा बसेर घुँडामा कापी राख्दै लेख्नुपरेको छ । सामुदायिक स्कुलको अस्तित्व जोगाउने हो भने सरकारी कर्मचारी तथा शिक्षकका छोराछोरी पनि सामुदायिकमै पढ्नुपर्ने नियम बनाइनुपर्छ । राजनीतिमा संलग्न शिक्षकहरूलाई कारबाही गरिनुपर्छ ।"
करिब दुई करोड ठगेर पूर्वमेयरका छोरा 'फरार',"(दमक, झापा)दमक नगरपालिकाका पूर्वप्रमुख रोमनाथ ओलीका छोरा अनिलमाथि अस्ट्रेलिया र दक्षिण कोरिया पठाइदिने भन्दै १६ जनासँग लाखौं रुपैयाँ ठगी गरेको आरोप लागेको छ । पीडितको उजुरीका आधारमा वैदेशिक रोजगार विभागले अनुसन्धानका लागि पक्राउ गर्न पत्र जारी गरेपछि अनिल फरार छन् । अनिलले ५ जनालाई अस्ट्रेलिया र ११ जनालाई कोरिया पठाइदिने भन्दै पैसा उठाएको आरोप छ । उनले अस्ट्रेलियाका लागि जनही ५ लाखदेखि १५ लाख र दक्षिण कोरियाका लागि १० लाखका दरले लिएको पीडितको दाबी छ । उनीहरूका अनुसार मासिक तलब २ लाख हुने काममा लगाइदिने आश्वासन दिएर पैसा उठाइएको थियो । अस्ट्रेलिया जाने प्रलोभनमा परेर दमकका छत्रमणि कार्की, दमननाथ ढुंगाना, प्रेमकुमार गुरागाईं, कृष्ण अधिकारी र विराटनगरका आकाश अधिकारीले पैसा बुझाएका हुन् । दक्षिण कोरिया पठाइदिने भन्दै अनिलले झापा, कमलका इन्द्रप्रसाद सिटौला, सुमन सिटौला, निशा तिम्सिना, रोहित तिम्सिना, पुष्प तिम्सिना, गणेश खनाल र दमकका गीता खरेल, गणेश देवकोटा, वेदराज कार्की, सुरुङ्गाका टीका मैनाली र काठमाडौंका देवराज घिमिरेसँग पैसा उठाएको पीडितको दाबी छ । दक्षिण कोरियामा राम्रो काममा लगाइदिन्छु भनेर हामीलाई विश्वास दिलाए । सबै काम आफैं मिलाइदिने भनेपछि विश्वास गरेर मैले १० लाख रुपैयाँ बुझाएँ, दमकका वेदराज कार्कीले भने, भिसा आइसक्यो भनेर लखनउसम्म पुर्याए । लखनउमा अलपत्र परेपछि मात्र ठगिएको थाहा भयो । उनले ऋण गरेर अनिललाई पैसा बुझाएको सुनाए । साहुले पैसाका लागि फोन गरिरहन्छन् । मन्दीको बेला छ । काम पनि छैन । तनावमा छु, कार्कीले भने । अनिल एमाले अध्यक्ष केपी शर्मा ओलीका नाति पर्छन् । पूर्वप्रधानमन्त्री केपी ओलीको नाति, पूर्वमेयरका छोरा भएकाले अस्ट्रेलिया पठाउँछन् होला भन्ने भयो । धेरै केरकार र कुराकानीपछि अनिललाई विश्वास गर्यौं, दमक२ का कृष्ण अधिकारीकी श्रीमती जमुना निरौला अधिकारीले भनिन्, तर, अनिलले हामीलाई नक्कली कागजपत्र देखाएको रहेछ । ठगीबारे पूर्वमेयर रोमनाथलाई जानकारी गराउँदासमेत आफूहरूले पैसा फिर्ता नपाएको निरौलाले सुनाइन् । हामीले अनिललाई असोजकात्तिकमै १५ लाख रुपैयाँ बुझाएका हौं । ठगीमा परेको थाहा पाएपछि मंसिरमै पूर्वमेयरलाई जानकारी दिएका थियौं, उनले भनिन्, तर उहाँहरूले त्यस्तो हुनै नसक्ने भन्दै हामीलाई नै हप्काइदप्काइ गर्नुभयो ।पूर्वमेयर रोमनाथले पीडितहरूले छोरालाई फसाएको आरोप लगाए । अस्ट्रेलिया र दक्षिण कोरिया पठाउने भनेर अनिलले नभई काठमाडौंका श्रीबहादुर गुरुङले ठगी गरेको उनको दाबी छ । उनीहरूलाई श्रीबहादुरले अस्ट्रेलिया र कोरिया पठाउने भनेको हो । उनीहरू (पीडितहरू) लखनउमा श्रीबहादुरसँगै एक महिनासम्म बसेका थिए, रोमनाथले भने, श्रीबहादुर अन्जान मान्छे भएकाले चलाखी गरेर अनिलको बैंक खाता प्रयोग गरी पैसा उठाएका हुन् । अनिलले भने वकिल राखेर लिखित कागज गरी पीडितबाट रकम बुझेका छन् । २०७९ कात्तिक १५ को लिखित कागजमा पठाउन नसके कात्तिक मसान्तभित्रै रकम फिर्ता गरिदिने भनिएको छ । रोमनाथले छोरा आफ्नो सम्पर्कमा नरहेको दाबी गरे । दुई साता भयो अनिलसँग हाम्रो सम्पर्क छैन । यो केस हाम्रो काबुबाहिर छ । मिलाउन सक्ने मेरो हैसियत छैन, उनले भने । उक्त मुद्दामा श्रीबहादुर गुरुङ दुई महिनाअघि पक्राउ परेको जिल्ला प्रहरी कार्यालयले जनाएको छ । काठमाडौंबाट पक्राउ परेका उनलाई जिल्ला कारागार झापामा राखी अनुसन्धान गरिरहेको प्रहरीले जनाएको छ । अमेरिका पठाइदिने गिरोहमा संलग्न रहेका केशव दुलाल, सानु भण्डारीसहितको सञ्जालमा अनिलको पनि सम्पर्क रहेको स्रोतको दाबी छ । अनिलले अमेरिका पठाइदिने भनेर दमकका २५ जनाभन्दा बढीबाट ७ लाखभन्दा बढी उठाएको स्रोतको भनाइ छ । वैदेशिक रोजगार विभागले गत चैत २८ मा पक्राउ गर्ने पत्र जारी गरेपछि अनिल फरार भएका हुन् ।"
"माग १३००, सुक्खायाम लम्बिँदा उत्पादन ८३० मेगावाट मात्रै","(काठमाडौं)लमजुङको दोर्दी खोलामा निर्मित ५४ मेगावाटको सुपर दोर्दी ख जलविद्युत् आयोजनाबाट उत्पादित विद्युत् राष्ट्रिय प्रसारण लाइनमा जोडिएसँगै राष्ट्रिय प्रसारण लाइनको जडित क्षमता २७ सय मेगावाट पुगेको छ । तर हिउँदे उत्पादन भने करिब ३० प्रतिशतमा खुम्चिएको छ । जलशाययुक्त आयोजना निर्माण नहुँदा र नदी प्रवाही आयोजनाको भरमा रहेको नेपाली जलविद्युत् क्षेत्र सुक्खायामसँगै क्रमशः भारतीय बिजुलीको भरमा चलेको छ । गर्मीयामसँगै भारतमा पनि बिजुलीको उच्च माग हुँदा नेपालले मागे जति बिजुली ल्याउन पाएको छैन । अहिले नदी प्रवाही आयोजनाबाट ७३०, कुलेखानीबाट १०० मेगावाट गरी ८३० मेगावाट हाराहारीमा बिजुली उत्पादन भएको नेपाल विद्युत् प्राधिकरणले जनाएको छ । प्राधिकरणले ब्याकअपका रूपमा राखेको कुलेखानीबाहेक अन्य नदी प्रवाही आयोजना हुन् । यी आयोजनाबाट जडित क्षमताको एकतिहाइ पनि विद्युत् उत्पादन भएको छैन । प्राधिकरणका ठूला आयोजना तामाकोशी, कालीगण्डकीलगायत आयोजनाबाट गरी २३० मेगावाट हाराहारीमा मात्रै विद्युत् उत्पादन भइरहेको छ भने बाँकी निजी क्षेत्रको उत्पादन रहेको प्राधिकरणको भनाइ छ । हालै राष्ट्रिय प्रणालीमा जोडिएको सुपर दोर्दीको उत्पादन क्षमता ५४ मेगावाट भए पनि उत्पादन भने १८ मेगावाटमा सीमित छ । हाल आधार माग १२७५ मेगावाट हाराहारी रहेको र औसत माग १३०० सय मेगावाट पुगेको प्राधिकरणका प्रवक्ता सुरेशबहादुर भट्टराईले बताए । उच्च माग भने १७५० मेगावाट पुगेको उनको भनाइ छ । स्वदेशी उत्पादन ३० प्रतिशत हाराहारीमा खुम्चिएसँगै माग धान्न भारतबाट करिब ५०० मेगावाट बिजुली आयात भइरहेको प्राधिकरणले जनाएको छ । माग उच्च भएका बेला भने प्राधिकरणले औद्योगिक क्षेत्रमा बिजुली कटौती गरेको प्राधिकरणले बताएको छ । उत्पादनमा कमी आएसँगै देशका कतिपय औद्योगिक क्षेत्रमा विद्युत् कटौती गरिँदै आएको छ । भारतमा पनि हाल चरम विद्युत् अभावको समस्या रहेको र कतिपय अवस्थामा भारतीय ऊर्जा खरिद बिक्री बजार (आईईएक्स) मा बिडिङ गर्दा पूरै नपाइएको प्राधिकरणका कार्यकारी निर्देशक कुलमान घिसिङको भनाइ छ । अहिले उत्पादन गत वर्षको भन्दा पनि २५ देखि ३० प्रतिशतमा खुम्चिएको र निजी क्षेत्रको उत्पादन हाल १५ प्रतिशतमा सीमित भएको घिसिङले जनाए । उत्पादन निकै कम छ । त्यसैले कुलेखानीलाई पूर्ण क्षमतामा चलाएका छौं, उनले भने, माग औसतमा १३ सय मेगावाट पुगेको छ । उत्पादन ७ सय मेगावाट हाराहारीमा छ, यसले गर्दा समस्या छ । उद्योगीहरूलाई केही समय बिहानबेलुका उद्योग सञ्चालन गर्न पनि घिसिङले आग्रह गरेका छन् । भारतको बिजुली हाल ढल्केबर र टनकपुरबाट मात्रै आयात भइरहेको र पूर्व पठाउन १३२ केभीको प्रसारण लाइनमा २ सय मेगावाट मात्रै जाने हुँदा पनि उक्त क्षेत्रमा समस्या रहेको घिसिङको भनाइ छ । हाल पूर्वको उच्च माग २७० मेगावाट छ । विद्युत् कटौतीको समस्या प्रिमनसुन सुरु हुनेबित्तिकै हट्ने घिसिङ बताउँछन् ।प्रसारण लाइन चार्ज नभए बिजुली खेर जानेकैलालीको अत्तरियादेखि दार्चुलाको बलाँचसम्म निर्माणाधीन १३२ केभी प्रसारण लाइन आयोजनाको दोस्रो सर्किट सञ्चालनमा आउन नसक्दा यस क्षेत्रमा रहेका विद्युत् आयोजनाबाट उत्पादित बिजुली खेर जाने देखिएको छ । नेपाल विद्युत् प्राधिकरणले निर्माण गरिरहेको १३२ केभी अत्तरियाबलाँच प्रसारण लाइन आयोजनाको दोस्रो सर्किटको काम नसकिँदा यस्तो अवस्था आएको हो ।अत्तरियाबलाँच डबल सर्किट प्रसारण लाइनको सिंगल सर्किट ०७४ मा नै सञ्चालनमा आए पनि दोस्रो सर्किट निर्माण सकिएको छैन । करिब १३१ किमि लामो लाइनको दोस्रो सर्किट चार्ज नभए माथिल्लो चमेलियाबाट उत्पादित बिजुली खेर जाने चिन्ता बढेको कम्पनीका प्रबन्ध निर्देशक सञ्जीव न्यौपाने बताउँछन् । अत्तरियाबलाँच सिंगल सर्किटमा चमेलिया नौगढगाडको ८५ मेगावाट, माथिल्लो नौगढगाडको ८ मेगावाट, कलंगागाडलगायत आयोजनाको ६३ मेगावाट र मकरीगाडको १० मेगावाट बिजुलीलाई समस्या थिएन, उनले भने, माथिल्लो चमेलिया पनि आएपछि भने डबल सर्किट नभए बिजुली खेर जान सक्छ । त्यसैले प्राधिकरणले यो लाइन छिटोभन्दा छिटो चार्ज गर्नुपर्छ ।अहिले यस क्षेत्रमा डबल सर्किट लाइन चार्जका लागि केही रूख कटानको काम मात्रै बाँकी छ । प्राधिकरणले चाहे १०१५ दिनमा यो काम सकिने न्यौपानेको भनाइ छ । माथिल्लो चमेलियाको बिजुली पूर्ण क्षमतामा चल्ने बेला बिजुली खेर जान नदिन दोस्रो सर्किट चाँडै चार्ज गर्ने व्यवस्था मिलाउनुपर्ने उनले बताए । अत्तरियाबलाँच प्रसारण लाइनको काम ३४ वर्षदेखि रोकिएको छ । यस क्षेत्रमा रहेका केही रूख काटेपछि लाइन चार्ज गर्न समस्या नरहेको आयोजना प्रमुख अनिल अधिकारीले जानकारी दिए ।लामो समयदेखि रोकिएको प्रसारण लाइनको दोस्रो सर्किट निर्माण भर्खरै पूरा भएको छ । अहिले ठेकेदारले लाइनको पेट्रोलिङ गरिरहेको छ, उनले भने, अब केही रूख कटानको काम सकिएपछि चार्ज गर्ने तयारीमा छौं । यसअघि प्राधिकरणले बलाँचअत्तरिया १३२ केभी सिंगल सर्किट प्रसारण लाइन र सबस्टेसनको काम ०७४ मा सकेको थियो । दक्षिण कोरिया सरकारको ऋण लगानीमा बनाएको थियो ।"
विदेश अध्ययनमा ९ महिनामै बाहिरियो ६७ अर्ब,"काठमाडौं (कास) चालु आर्थिक वर्षको नौ महिनामै गत आर्थिक वर्षभरमा वैदेशिक अध्ययनका लागि बाहिरिएकै बराबर विदेशी मुद्रा नेपालबाट बिदेसिएको राष्ट्र बैंकको मासिक प्रतिवेदनले देखाएको छ । गत साउनदेखि चैतसम्ममा वैदेशिक अध्ययनकै लागि नेपालबाट ६७ अर्ब १९ करोड रुपैयाँ बाहिरिएको चैत महिनाको समग्र आर्थिक तथा वित्तीय प्रतिवेदनले देखाएको हो । गत आर्थिक वर्षमा वैदेशिक अध्ययनकै लागि नेपालबाट ६७ अर्ब ७० करोड रुपैयाँ बाहिरिएको थियो । गत आर्थिक वर्षको नौ महिनाको तुलनामा चालु आर्थिक वर्षको सोही अवधिमा उक्त शीर्षकमा बाहिरिएको रकम करिब ५४ प्रतिशतले बढी हो ।कोभिड संक्रमणका बेला नेपालबाट वैदेशिक अध्ययनमा जान नपाएकाले कोभिडपछि विद्यार्थीको संख्या बढेको सरकारी अधिकारीहरू बताउँछन् । तर यो क्रम कोभिडपछिका पछिल्ला वर्षमा पनि उच्च दरले बढिरहेको छ । चालु आर्थिक वर्षको नौ महिनामा वैदेशिक अध्ययनका लागि बाहिरिएको रकम कोभिड संक्रमणअघिको वर्षभरिमा सोही शीर्षकमा बाहिरिएको भन्दा झन्डै दोब्बर बढी हो । आर्थिक वर्ष ०७६७७ मा २५ अर्ब ८१ करोड र ०७५७६ मा वैदेशिक अध्ययनका लागि ४६ अर्ब ३२ करोड बाहिरिएको थियो । खासगरी यस वर्ष क्यानडा, अस्ट्रेलियालगायत देशले सहज रूपमै अध्ययन भिसा प्रदान गरेका छन् । यसकारण पनि यस वर्ष विदेशमा अध्ययन गर्न जाने विद्यार्थीको संख्या धेरैले बढेको हो । यही पक्षलाई दृष्टिगत गर्दै विदेश अध्ययनका लागि अनुमति (नो अब्जेक्सन लेटरएनओसी) मा कडाइ गर्ने निर्णय गरे पनि कार्यान्वयन भएको छैन । तर विदेशी सम्बन्धनका कलेजको नयाँ अनुमति भने सरकारले रोकेको छ । यसरी हरेक महिना विदेश अध्ययन र भ्रमणमा ठूलो रकम बाहिरिँदा विदेशी मुद्रा सञ्चितिमा दबाब परेको राष्ट्र बैंकका उच्च अधिकारीहरूको भनाइ छ । यद्यपि पछिल्ला महिनामा रेमिट्यान्स आप्रवाहमा राम्रो सुधार भएकाले त्यसको प्रभाव मुलुकको विदेशी मुद्रा सञ्चितिमा देखिन पाएको छैन । पछिल्ला महिनामा विदेशी मुद्रा सञ्चिति दबाबमा नदेखिए पनि शिक्षाकै लागि ठूलो रकम बाहिरिनु अर्थतन्त्रको हितमा नभएको राष्ट्र बैंकका डेपुटी गभर्नर बमबहादुर मिश्रले बताए । केही महिनायता आयातबापतको भुक्तानीबाहेक सबैभन्दा धेरै विदेशी मुद्रा विदेशमा अध्ययनका लागि बाहिरिएको देखिन्छ, उनले भने, विदेशी मुद्रा बाहिरिने क्रम हरेक महिना बढ्दो छ । यसलाई अहिले नै नियन्त्रण नगरिए यो समस्या निकट भविष्यमै ठूलो चुनौतीका रूपमा देखिनेछ । नेपालमै अध्ययनअध्यापन हुने विषयलाई व्यवस्थित गराउने र विदेशी मुद्रा तिर्नुपर्ने शैक्षिक संस्थामा भर्ना कम गर्न शिक्षा मन्त्रालयलाई राष्ट्र बैंकले यसअघि नै आग्रह गरेको जनाइएको छ । पछिल्ला महिनामा विदेशी अनुबन्धनका नयाँ संस्था नथपिएको जानकारी आफूले पाएको मिश्रको भनाइ छ । पछिल्ला महिनामा अर्थतन्त्रको अवस्थाबारे हुने गरेका सबै छलफलमा विदेशमा अध्ययनका लागि ठूलो रकम बाहिरिने गरेकाले त्यसलाई नियन्त्रण गर्नुपर्ने विषयले प्राथमिकता पाउन थालेको सरकारी अधिकारीहरू बताउँछन् ।"
अर्थतन्त्रलाई गति दिन लचिलो मौद्रिक नीति,"काठमाडौं (कास) चालु आर्थिक वर्षको मौद्रिक नीतिको तेस्रो त्रैमासिक समीक्षामार्फत आन्तरिक आर्थिक गतिविधिहरू चलायमान बनाउन लचिलो मौद्रिक नीति आवश्यक रहेको नेपाल उद्योग परिसंघले जनाएको छ । मौद्रिक नीतिको तेस्रो समीक्षामार्फत राष्ट्र बैंकले लचिलो नीतिको संकेत गरेको पनि परिसंघको भनाइ छ । राष्ट्र बैंक कठोर नीतिबाट लचिलो नीतितर्फ अग्रसर हुनुलाई परिसंघले सकारात्मक रूपमा लिएको छ, परिसंघले जारी गरेको विज्ञप्तिमा भनिएको छ । ८५ प्रतिशत रहेको बैंक दरलाई १ प्रतिशत बिन्दुले घटाई ७५ प्रतिशत कायम गरिएको छ । यसले ब्याजदर घट्न गई बजारमा माग बढाउन केही सहयोग पुर्याउने परिसंघको जनाएको छ । बैंक तथा वित्तीय संस्थाबाट जारी भएका ऋणपत्रहरूलाई कर्जानिक्षेप अनुपात गणना गर्ने प्रयोजनका लागि स्रोत (निक्षेप) को रूपमा समेत गणना गर्न पाउने विद्यमान व्यवस्थालाई ०८० पुस मसान्तसम्मका लागि निरन्तरता दिइनु सकारात्मक छ, विज्ञप्तिमा भनिएको छ, पछिल्ला दुई त्रैमाससम्म लगातार ऋणात्मक वृद्धि हुन गएका आर्थिक क्षेत्रहरूसँग सम्बद्ध ऋणीहरूले सुविधा पाउने गरी पुनर्कर्जा सुविधा उपलब्ध गराउने व्यवस्था मिलाउने घोषणाले ऋणीहरूलाई केही सहजता प्रदान गर्ने हाम्रो विश्वास छ ।"
आर्मीको जितले जावलाखेललाई फाइदा,"(काठमाडौं)चर्च ब्वाइज युनाइटेडले दशरथ रंगशालामा शनिबार त्रिभुवन आर्मीविरुद्ध अनपेक्षित हार बेहोरेपछि सहिद स्मारक ए डिभिजन लिगको शीर्षस्थानमा उक्लिने अवसर गुमाएको छ, जसको प्रत्यक्ष फाइदा जावलाखेल युथ क्लबलाई भयो ।जिलेस्पीजंग कार्कीको हेडरमा आर्मीले १० को जित हासिल गर्दै चर्च ब्वाइजविरुद्ध लिग डबल गरेको हो । यो सिजनको पहिलो भेटमा पनि आर्मीले समान गोल अन्तरको जित रच्दै तीन अंक जोडेको थियो । जितेन्द्र कार्कीको फ्रिकिकमा जिलेस्पीले ४४ औं मिनेटमा निर्णायक गोल गरेका थिए । त्यसअघि उत्कृष्ट प्रदर्शन गरेका चर्च ब्वाइजका गोलकिपर येभेस प्रिसोले चोट बोक्दै मैदान छाडेका थिए ।१७ औं चरणको समाप्तिमा जावलाखेल र चर्च ब्वाइजले समान ३० अंक जोडेका छन् । हेड टु हेडको आधारमा जावलाखेल शीर्षस्थानमा कायमै रह्यो । जावलाखेलले नौ जित, तीन बराबरी खेल्दै पाँच हारको नतिजा बेहोरेको छ भने तेस्रो हार बेहोरेको चर्च ब्वाइजले आठ जित निकाल्दै ६ खेल बराबरीमा टुंग्याएको छ ।आर्मी छैटौं जितसहित २४ अंक बनाएर शीर्ष ६ मा पुगेको छ । उसले ६ खेल बराबरी गरेको छ भने पाँच खेल हारेको छ । डिफेन्डिङ च्याम्पियन मछिन्द्र (२७ अंक) तेस्रो, सातदोबाटो युवा क्लब (२६) चौथो र थ्रीस्टार (२५) पाँचौं स्थानमा छन् ।मछिन्द्रले च्यासल रंगशालामा थ्रीस्टारको चुनौती १० ले पन्छाउँदै जावलाखेलसँगको दूरी तीन अंकमा छोट्याएको हो । चोटले सताएको मछिन्द्रको जितमा जापानी खेलाडी युता सुजुकीले निर्णायक गोल गरे । उनले ओलावाले आफिजलाई वान भर्सेस वानमा गोलकिपर पूर्ण चेम्जोङले असफल पारे पनि त्यही मुभमा पाएको बललाई युताले प्रहार गरेको बलले थ्रीस्टारका खेलाडीमा लाग्दै १० औं मिनेटमा गोल भएपछि मछिन्द्रले सातौं जित हात पारेको हो ।मछिन्द्रले ६ खेलमा अंक बाँडेको छ भने चारमा हार बेहोरेको छ । चौथो हार खेपेको थ्रीस्टारले ६ खेल जितेको छ भने सात खेल बराबरी गरेको छ । थ्रीस्टार ६ खेलयता जितविहीन रहेको छ र यसक्रममा उसले दुई अंकमात्रै बनाएको छ ।दशरथ रंगशालामा भएको दोस्रो खेलमा दीपकराज सिंह ठकुरीले दुई गोल गर्दै अर्को एक गोलको अवसर सिर्जना गरेपछि सातदोबाटोले सशस्त्र प्रहरी बलको एपीएफ क्लबमाथि ३० को सानदार जित हात पारेको हो ।विलियम ओपोकुको लोभलाग्दो भली गोलमा सातदोबाटोले १३ औं मिनेटमै अग्रता लिएको थियो । यसमा उनले दीपकले दिएको बल उपयोग गरेका थिए । विलियमको पासमा दीपकले ३६ औं मिनेटमा सातदोबाटोलाई २० ले अगाडि बढाए । दीपकले ७७ औं मिनेटमा उत्कृष्ट फिनिसिङ प्रदर्शन गर्दै व्यक्तिगत दोस्रो गोल गरे । सातदोबाटोले सात जित, पाँच बराबरी र पाँच हारको नतिजा निकालेको छ । एपीएफ सातौं हारपछि २२ अंकमा सीमित रहँदै सातौं स्थानमै रह्यो । उसले ६ खेल जितेको छ भने चार खेल बराबरी गरेको छ ।"
सुवासले अस्ट्रेलियामा प्रशिक्षण लिने,"काठमाडौं (कास) नेपाल नम्बर एक एमेच्योर गल्फ खेलाडी सुवास तामाङ एसिया प्यासिफिक एमेच्योर च्याम्पियनसिप (एएसी) ले सञ्चालन गर्ने एएसी एकेडेमी प्रशिक्षणमा सहभागी हुन अस्ट्रेलिया प्रस्थान गरेका छन् । नेपाल गल्फ संघका अध्यक्ष टासी घलेले सुवासलाई शुभकामनासहित बिदाइ गरे । सुवासले जेठ १ देखि ५ गतेसम्म मेलबर्नमा आयोजना हुने विशेष प्रशिक्षणमा सहभागिता जनाउनेछन् । सुवास हाल विश्व एमेच्योर गल्फ वरीयतामा १८९ औं स्थानमा रहेका छन् ।मेलबर्नमा सुवासले विज्ञहरूबाट सञ्चालन हुने गल्फ, खेल विज्ञान, फिटनेसलगायतका सेसनमा भाग लिनेछन् । आगामी अक्टोबर महिनामा रोयल मेलबर्न गल्फ क्लबमा आयोजना हुने एसिया प्यासिफिक एमेच्योर च्याम्पियनसिपको तयारीका लागि खेलाडीहरूलाई विशेष प्रशिक्षण प्रदान गर्ने योजनाका साथ एएसी एकेडेमी आयोजना गरिएको जनाइएको छ ।अक्टोबर २६ देखि २९ सम्म रोयल मेलबर्न गल्फ क्लबमा आयोजना हुने प्रतियोगितामा सुवास र सद्भाव आचार्यले नेपालको प्रतिनिधित्व गर्नेछन् ।"
एपीएफलाई हराउँदै वीरगन्ज सेमिफाइनलमा,"धनकुटा (कास) वीरगन्ज युनाइटेड क्लब धनकुटामा जारी १५ औं संस्करणको सहिद भीमनारायण गोल्डकप फुटबल प्रतियोगिताको सेमिफाइनल प्रवेश गरेको छ । वीरगन्जले शनिबार डिफेन्डिङ च्याम्पियन नेपाल एपीएफ क्लबलाई पराजित गर्यो । निर्धारित ९० मिनेटमा २२ गोल भएपछि पेनाल्टी सुटआउटमा वीरगन्जले ४१ ले बाजी मार्यो ।खेलको २३ औं मिनेटमा नीरज थापाले कर्नरबाट प्राप्त बललाई सदुपयोग गर्दै वीरगन्जको खाता खोले । ६३ औं मिनेटमा एपीएफबाट सन्तोष कटुवालले गोल गर्दै खेल बराबरी बनाए । ८४ औं मिनेटमा एपीएफका प्रवीनकुमार स्यानताङले गोल गरे पनि त्यसको दुई मिनेट नबित्दै वीरगन्जका विवेक चौधरीले गोल गर्दै बराबरी नतिजामा पुर्याए ।सुरुमा केही दबाबमा देखिएको एपीएफ दोस्रो हाफपछि लयमा फर्किएको थियो । तर, फाउल खेलेबापत रेफ्रीले रातो कार्ड दिएर एक खेलाडी बाहिरिएपछि एपीएफ दस खेलाडीमा सीमित बन्यो । पेनाल्टी सुटआउटमा वीरगन्जबाट सिसस थापा, श्याम चौधरी, नीरज थापा र उमेश कार्कीले गोल गरे । एपीएफबाट प्रवीनकुमार स्यानताङले मात्र गोल गर्न सके । महेश लामाको प्रहार गोलकिपर दिलमणि चौधरीले रोके । यस्तै घनश्याम थारूले प्रहार गरेको बल बाहिरिन पुग्यो । प्लेयर अफ द म्याच वीरगन्जका गोलकिपर दिलमणि घोषित भए । आइतबार प्लानिङ ब्वाइज क्लब, काठमाडौं र पेमा युवा क्लब, विराटनगरबीच खेल हुनेछ ।"
साउथह्याम्पटन रेलिगेसनमा,यस सिजनमा युनाइटेडको यो ६२ औं खेल हो र टोलीले पछिल्ला सबै खेलमा गरी ८ खेलमा २ मा मात्र जित हात पार्न सकेको थियो । अझ महत्त्वपूर्ण खेल अगाडि मार्कुस रासफोर्ड पनि घाइते भएर खेल्न नसक्ने बनेका थिए । यस सिजनको प्रिमियर लिगमा सबैभन्दा कम गोल गरेको उल्भ्सले युनाइटेडलाई खासै चुनौती दिन सकेन । तर गोल गर्ने क्षमतामा युनाइटेडको समस्या उस्तै देखियो । एन्टोनीको पासमा एन्थोनी मार्सिएलले ३२ औं मिनेटमा युनाइटेडको खाता खोले । वैकल्पिक एलेजान्ड्रो गार्नाचोले इन्जुरी टाइममा टोलीबाट दोस्रो गोल गरे । साम एलार्डिस आएयता लिड्सले पहिलो पटक अंक जोडेको हो । एलान रोडमा लिड्सले सानदार सुरुआत गरेको थियो । लुक एल्यिङले सातौं मिनेटमा टोलीलाई अग्रता दिलाएका थिए । लगत्तै प्याट्रिक वामफोर्डले प्रहार गरेको पेनाल्टीलाई न्युकासलका गोलरक्षक निक पोपले जोगाएका थिए । त्यसको तीन मिनेटपछि प्राप्त पेनाल्टीमा कालुम विल्सनले गोल गरी न्युकासललाई बराबरीमा ल्याए । दोस्रो हाफमा न्युकासलले प्राप्त अर्को पेनाल्टीमा विल्सनलेनै गोल गर्दै अग्रता दिलाए पनि खेल समाप्त हुनु ११ मिनेट अगाडि रासमुस क्रिस्टेनसले लिड्सबाट बराबरी गरे । जुनियर फिर्पोले रातो कार्ड पाएपछि लिड्सले इन्जुरी टाइम १० खेलाडीमा खेलेको थियो । रेलिगेसन क्षेत्रभन्दा ३ अंकले मात्र अगाडि रहेको नटिङ्घम फोरेस्टले चेल्सीलाई उसैको मैदानमा २२ को बराबरीमा रोकेको छ । दुवै गोल फोरेस्टबाट टाइवो अवोनियी र चेल्सीबाट रहिम स्टर्लिङले गरे । एस्टन भिल्लाले टोटेनहममाथि २१ को जित हात पारेको छ । दुवै टोलीको समान ५७ अंक भए पनि टोटेनहम गोल भिन्नताका आधारमा छैटौं स्थानमा छ । इबेरेची इजेको दुई गोलमा क्रिस्टल प्यालेसले बर्नमाउथलाई २० ले पराजित गर्यो ।
प्रदेशस्तरीय तेक्वान्दोमा आयोजक च्याम्पियन,"काठमाडौं (कास) आयोजक मदन भण्डारी स्पोर्ट्स एकेडेमीले दोस्रो वाग्मती प्रदेशस्तरीय तेक्वान्दो प्रतियोगिताको उपाधि जितेको छ । ९ स्वर्ण, २ रजत र ५ कांस्यसाथ आयोजक टिम च्याम्पियन बन्यो ।लैनचौरस्थित राष्ट्रिय टेबलटेनिस प्रशिक्षण केन्द्रको हलमा भएको प्रतियोगितामा ५ स्वर्ण, ४ रजत र ७ कांस्यसाथ मनमैजु दोस्रो भयो । बालाजुले ४ स्वर्ण, ५ रजत र ३ कांस्य हात पार्यो । शीर्ष तीन स्थान हात पार्ने टिमले क्रमशः ३० हजार, २० हजार र १० हजार नगद पुरस्कार प्राप्त गरे ।प्रतियोगिताको पुरुषमा जैशीदेवलका समीर तामाङ तथा महिलामा मनमैजुकी स्मारिका तामाङ उत्कृष्ट खेलाडी घोषित भए । सुरेन्द्र खड्गी उत्कृष्ट प्रशिक्षक चुनिए । उत्कृष्ट खेलाडीले जनही ५ हजार तथा प्रशिक्षकले ३ हजार नगद पुरस्कार हात पारे । विजेतालाई मदन भण्डारी स्पोर्ट्स एकेडेमीका अध्यक्ष ध्रुव आचार्यलगायतले पुरस्कृत गरे । दुईदिने प्रतियोगितामा विभिन्न २३ स्पर्धामा करिब ३ सय खेलाडी सहभागी थिए ।"
बिच भलिबलको उपाधि आर्मीलाई,"पाल्पा (कास) राष्ट्रिय पुरुष बिच भलिबल प्रतियोगिताको उपाधि नेपाल आर्मी क्लबले जितेको छ । पाल्पाको रानीमहलमा शनिबार सम्पन्न फाइनलमा आर्मीले नेपाल पुलिस क्लबलाई सोझो सेटमा पराजित गर्यो । आर्मीका दिल सुनार र दुर्गाप्रसाद महतोको जोडीले पुलिसका इमबहादुर राना र चन्द्रबहादुर कुँवरको जोडीलाई २११९ र २११५ को सेटमा हरायो । उपाधि जितेसँगै आर्मीले १ लाख ५० हजार रुपैयाँ, पाल्पाली करुवा ट्रफी, पाल्पाली मायाको चिनोका साथै फ्लाइ तानसेनलगायत थुप्रै उपहार पाएको छ । उपविजेता पुलिसले १ लाख रुपैयाँ, पाल्पाली करुवा ट्रफी पाएको छ । बिच भलिबलको सशक्त दाबेदार विभागीय टिम नेपाल एपीएफ क्लबले कर्णाली प्रदेशलाई सोझो सेटमा हराएर तेस्रो भयो । अनुशासित र उत्कृष्ट प्रदर्शन गरेको कर्णालीलाई २११८ र २११७ को सोझो सेटमा हरायो । एपीएफले तेस्रो भएसँगै ५० हजार, पाल्पाली करुवा ट्रफी पाएको छ । सान्त्वनामा चित्त बुझाएको कर्णाली प्रदेशले २५ हजार, पाल्पाली करुवा ट्रफी पाएको छ ।आर्मीलाई उपाधि दिलाउन महत्त्वपूर्ण भूमिका निर्वाह गर्ने खेलाडी दिल सुनार प्रतियोगिताको सर्वोत्कृष्ट घोषित भए । उनलाई १० हजार नगदका साथै ट्रफी प्रदान गरियो । सहभागी १० टिममध्ये कर्णाली प्रदेशलाई अनुशासित टिमको पुरस्कार दिइयो । टोलीलाई ट्रफीसहित १० हजार नगद प्रदान गरिएको छ । तीनदिने प्रतियोगितामा कर्णाली, लुम्बिनी, गण्डकी, वाग्मती, मधेश गरी पाँच प्रदेश, तीन विभागीय टिम र आयोजक गरी नौ टिम सहभागी थिए ।राष्ट्रिय खेलकुद परिषद्को प्रमुख सहयोगमा सञ्जय मेमोरियल फाउन्डेसनले पाल्पा भलिबल संघसँग मिलेर यसपटक प्रतियोगिता आयोजना गरेको हो । समापन समारोहमा लुम्बिनी प्रदेशसभा सदस्य वीरबहादुर राना, फाउन्डेसनकी अध्यक्ष निरोज मास्के, चर्चित सिने कलाकार धीरेन शाक्य, पाल्पा भलिबल संघका अध्यक्ष राजु गुरुङलगायतले विजेता खेलाडी र टिमलाई पुरस्कृत गरेका थिए । अन्तर्राष्ट्रिय रेफ्री गौतमप्रसाद लासिवालाई समेत सम्मान गरिएको छ । लासिवाले नेपालमै धेरै स्थानमा बिच भलिबल भए पनि ठूलो राशिको पहिलो भएको बताए । प्रतियोगिताको दोस्रो संस्करणमा तानसेन नगरपालिका प्रमुख सन्तोषलाल श्रेष्ठ र बगनासकाली गाउँपालिका अध्यक्ष सरस्वती चिदीले रानीमहल क्षेत्रलाई बिच भलिबलको केन्द्र (हब) बनाउने घोषणासँगै प्रतिबद्धता जाहेर गरेका छन् । फाउन्डेसनले खेलकुदमार्फत पर्यटन प्रवर्द्धन गर्ने उद्देश्यले गत वर्ष महिलाको राष्ट्रिय बिच भलिबल आयोजना गरेको थियो ।आगामी वर्ष सबैको सहयोग प्राप्त भयो भने अन्तर्राष्ट्रियस्तरको प्रतियोगिता गर्ने फाउन्डेसनकी अध्यक्ष एवं भलिबल संघकी पूर्वउपाध्यक्ष मास्केले बताइन् ।"
शाहीलाई तानसेनरानीमहल दौड,"पाल्पा (कास) तानसेनरानीमहल १३ किलोमिटर खुला दौडको उपाधि नेपाली सेनाको महिन्द्रदल गण तानसेनका दिनेशबहादुर शाहीले जितेका छन् । पाल्पाको रानीमहलमा आयोजित राष्ट्रिय बिच भलिबल प्रतियोगिताको समापनका अवसरमा सञ्जय मेमोरियल फाउन्डेसनको सहयोग र जिल्ला भलिबल संघ पाल्पाको समन्वयमा भएको दौडको उपाधि शाहीले जितेका हुन् ।उनले निर्धारित दूरी ४६ मिनेट १५ सेकेन्डमा पूरा गरेका थिए । दौडमा पहिलो भएसँगै १० हजार रुपैयाँ पुरस्कार पाएका छन् । तानसेन बजार क्षेत्रको कैलाशनगर (बतासे) बाट सुरु भएको खुला दौड पर्यटकीयस्थल रानीमहल परिसरमा आएर समापन भएको थियो । दौडको उद्घाटन लुम्बिनी प्रदेशसभा सदस्य वीरबहादुर राना र नायक धीरेन शाक्यले गरेका थिए । दौडको दोस्रो स्थान कर्ण पुनले हात पार्दै ७ हजार रुपैयाँ पुरस्कार जिते । उनले निर्धारित दूरी ४६ दशमलव २० सेकेन्डमा पार गरेका हुन् । तेस्रो स्थान भारतीय सेनामा कार्यरत प्रवीन रानाले ४९ मिनेटमा दूरी पार गरेर प्राप्त गरे । चौथो स्थान तानसेन१२, बौघापोखराथोकका रामबहादुर थापाले ५० मिनेट लगाएर हासिल गरे । पाँचौं स्थान सशस्त्र प्रहरी बल पाल्पाका दुर्गाबहादुर बगालेले हात पारे । तेस्रोदेखि पाँचौंसम्मका विजेताले क्रमशः ५ हजार, ३ हजार र २ हजार रुपैयाँ प्राप्त गरे । दौडमा विभिन्न क्षेत्रका ६९ जनाले भाग लिएका थिए ।"
