शीर्षक,विवरण
"बिनाहस्ताक्षर अनुसूची, 'शरणार्थी संख्या पनि फरक","बिनाहस्ताक्षरत्यसैले गिरोहकै मिलेमतोमा अनुसूचीमा हस्ताक्षर नगरिएको आशंकामा अनुसन्धान भइरहेको प्रहरीले जनाएको छ । काठमाडौं प्रहरी परिसरले संयोजक पन्थीसँग कार्यदल गठनदेखि प्रतिवेदन पेस हुँदासम्मको अवस्थाबारे आइतबार र सोमबार केरकार गरेको थियो । केरकारका क्रममा कार्यदल संयोजक पन्थीले एउटा दस्ताबेज दिनुभएको छ । हामीले गृह मन्त्रालयबाट पनि कार्यदलको प्रतिवेदन मगाएका थियौं, उच्च स्रोतले भन्यो, दुवै प्रतिवेदनका अनुसूचीमा कार्यदलमा रहेका कसैले पनि हस्ताक्षर गर्नुभएको छैन । अनुसूची संख्या पनि मिल्दैन । चलखेल गर्नकै लागि अनुसूचीमा हस्ताक्षर नगरेको हुन सक्ने आधार बलियो छ ।गृहको प्रतिवेदनमा कसरी नामावलीसम्बन्धी २ वटा अनुसूची भए र दुवैमा किन हस्ताक्षर गरिएन भन्नेबारे पन्थीसहित कार्यदलका सदस्य गणेशबहादुर केसी र गृहकै शाखा अधिकृत दीपकप्रसाद न्यौपानेसँग बयान लिने प्रहरीको तयारी छ । नेपाली नागरिकलाई भुटानी बनाएर अमेरिका लैजाने संगठित गिरोहको योजनाअनुसार नै पन्थी नेतृत्वको कार्यदल बनाइएको खुलिसकेको छ ।तत्कालीन गृहमन्त्री रामबहादुर थापाले २०७६ जेठ ३० मा मन्त्रीस्तरीय निर्णयबाट पन्थीको नेतृत्वमा कार्यदल गठन गरेका थिए । कार्यदलमा रहेका केसीले गिरोहकै योजनामा कार्यदल बनेको स्वीकार गरिसकेका छन् । नक्कली शरणार्थीको सूची बनाउने क्रममा गिरोहले कार्यदलका संयोजक र सदस्यसँग पटकपटक भेटघाट गरेको पनि खुलिसकेको छ । कार्यदलको प्रतिवेदन कार्यान्वयनमा नजाँदै केपी शर्मा ओली नेतृत्वको सरकार ढलेर कांग्रेस सभापति शेरबहादुर देउवा प्रधानमन्त्री बनेका थिए । उक्त सरकारमा गृहमन्त्री रहेका बालकृष्ण खाँणले टेकनारायण पाण्डेलाई गृह सचिवमा ल्याएका थिए । गिरोहले अघिल्लो सरकारका पालामा भएको चलखेललाई गिरोहले देउवा सरकार आएपछि पनि अघि बढाउन कसरत गरेको पाइएको छ । यसमा तत्कालीन गृह सचिव पाण्डेले नै अग्रसरता लिएको पाइएको छ । गृह सचिव भएर आएलगत्तै गिरोहसँग साँठगाँठ गरेको खुलेपछि बुधबार प्रहरीले पाण्डेलाई पक्राउ गरेको थियो ।नेपालीलाई भुटानी शरणार्थी बनाएर अमेरिका पठाउने भन्दै रकम असुल्ने गिरोहका सदस्यहरूलाई पक्राउ गरेर प्रहरीले अनुसन्धान गर्ने क्रममा उनीहरूलाई उच्च पदस्थ प्रशासनिक र राजनीतिक संरक्षण रहेको खुलासा भएको हो । यसक्रममा प्रहरीले तत्कालीन गृहमन्त्री रामबहादुर थापाका सुरक्षा सल्लाहकार इन्द्रजित राई र तत्कालीन ऊर्जामन्त्री टोपबहादुर रायमाझीका छोरा सन्दीपलाई पक्राउ गरिसकेको छ । पूर्वउपप्रधानमन्त्री तथा एमाले सचिव रायमाझी र इन्द्रजित राईका छोरा नीरज पक्राउ पुर्जी जारीपछि सम्पर्कविहीन छन् । प्रहरी हिरासतमा रहेका गिरोहका सदस्यहरू केशव दुलाल, सानु भण्डारी, सन्देश शर्मा पोखरेल, टंक गुरुङ र सागर थुलुङ राईको बयानबाट उनीहरू अनुसन्धानमा तानिएका हुन् । यहीबीचमा गिरोहले कांग्रेसका सांसद आरजु राणा देउवालाई साढे २ करोड र मञ्जु खाँणलाई ६ करोड रुपैयाँ बुझाएको भनिएको अडियो टेप सामाजिक सञ्जालमार्फत बाहिरिएको छ । आरजु तत्कालीन प्रधानमन्त्री एवं कांग्रेस सभापति शेरबहादुर देउवाकी पत्नी र मञ्जु तत्कालीन गृहमन्त्री बालकृष्ण खाँणकी श्रीमती हुन् । अनुसन्धानका क्रममा अरू केही मानिस पक्राउ पर्न बाँकी रहेको र कानुनले दिएको समयावधिभित्र अनुसन्धान टुंग्याएर सरकारी वकिलको कार्यालयमा प्रतिवेदन बुझाइने काठमाडौं प्रहरीले जनाएको छ । चैत १२ मा गिरोहका तीन जना पक्राउ परेपछि यस प्रकरणमा ठगीको कसुरअन्तर्गत अनुसन्धान अघि बढाएको प्रहरीले यसको दायरा थप फराकिलो बनाउँदै संगठित अपराधसम्बन्धी कसुर गरेको आरोपमा अनुसन्धान गरिरहेको छ । अनुसन्धान प्रभावित बनाउन सदनमा विभिन्न दलका भनाइ पनि फरकफरक रूपमा आएका छन् । प्रधानमन्त्री पुष्पकमल दाहाल र गृहमन्त्री नारायणकाजी श्रेष्ठले अनुसन्धानबाट खुलेबमोजिम संलग्नलाई कारबाहीको दायरामा ल्याइने प्रतिबद्धता जनाएका छन् । तर, अनुसन्धानको निष्पक्षतामाथि प्रश्न उठाउँदै विपक्षी एमालेले दोषी नछुटुन्, निर्दोष नफसुन् भन्दै आफ्ना नेता रायमाझीविरुद्ध पक्राउ पुर्जी जारी गरिएकामै असन्तुष्टि जनाएको छ ।"
राष्ट्रसंघीय मिसनको लगत नै शंकास्पद,"ॅशरणार्थी वर्गीकरणमा किन गैरभुटानी राखियो ?भुटानी शरणार्थी समस्या समाधानमा बहुपक्षीय दबाब झेलेपछि नेपालभुटान सरकारले सन् १९९३ मा संयुक्त मन्त्रीस्तरीय समिति (जेएमसी) गठन गरेका थिए । उक्त समितिले राखेको भुटानी शरणार्थी प्रमाणीकरण एवं वर्गीकरणका आधार भने अनौठो थियो । जबर्जस्ती लखेटिएका, स्वैच्छिक रूपमा आएका, गैरभुटानी र आपराधिक गतिविधिमा संलग्न भनेर समितिले शरणार्थीलाई ४ वर्गमा विभाजन गरेको थियो । तर पहिलो पटक खुदुनाबारी (झापा) शिविरमा रहेका शरणार्थीको वर्गीकरण गर्दा त्यहाँ रहेकामध्ये झन्डै ७६ प्रतिशत घरफिर्तीका लागि प्रमाणित भन्ने नतिजा आएपछि भुटान अनेक बहाना खोज्दै वार्ताको टेबलबाट भागेको थियो । त्यतिबेलाको वर्गीकरण र नतिजालाई शरणार्थी मामिलाका जानकार एवं कूटनीतिज्ञ दिनेश भट्टराई निकै असंगत र सन्देहास्पद निर्णय मान्छन् । भुटानी पक्षलाई वार्ताको टेबलमा बसाउनका लागि गैरभुटानीसहितको शीर्षक राखेर शरणार्थी वर्गीकरण गरिएको होला । तर शरणार्थी शिविरभित्रको वर्गीकरणमा किन गैरभुटानी वर्ग भनेर कसैले प्रश्न गरेन, उनले भने, आज मनपर्दी शरणार्थी बनाएर चलखेल गरेको देख्ता त्यहीबेला यस्तै अनधिकृत गतिविधि सुरु भइसकेको हो कि भन्ने लाग्छ ।"
विद्युतीय गाडीको कर बढाउन चलखेल,"अस्थिर नीतिको चक्रसरकारले पेट्रोल र डिजेलको खपत घटाउने, वातावरण प्रदूषण नियन्त्रणमा सघाउने, विदेशी मुद्रा सञ्चितिमा सहयोग पुग्ने भन्दै विद्युतीय सवारी आयातमा भन्सार छुट दिँदै आएको छ । तर यो नीति स्थिर छैन । यद्यपि विद्युतीय सवारी आयात बढ्दै गएको छ । चालु आर्थिक वर्षको साउनदेखि चैतसम्म विद्युतीय सवारी आयातमा ७ अर्ब ३५ करोड ७७ लाख ६० हजार रुपैयाँ बाहिरिएको भन्सार विभागको तथ्यांक छ । त्यसमध्ये चारपांग्रे सवारी २ हजार ४ सय ५१ वटा आयात हुँदा ६ अर्ब ८५ करोड ७९ लाख बाहिरिएको छ । तीनपांग्रे सवारी आयातमा ५१ करोड ६९ लाख ६९ हजार रुपैयाँ बाहिरिएको विभागको तथ्यांक छ । गत आवको सोही अवधिमा ४ अर्ब २९ करोड ६६ लाख ३१ हजार रुपैयाँ बराबरको विद्युतीय गाडी आयात भएको थियो ।चालु आर्थिक वर्षको वार्षिक बजेटमा काठमाडौं उपत्यकामा पेट्रोलियम प्रयोग गर्ने निजी तथा सार्वजनिक सवारीलाई क्रमशः विद्युतीय सवारीमा परिणत गर्ने व्यवस्था मिलाइने उल्लेख छ । पेट्रोलियमबाट चल्ने सवारीसाधनलाई विद्युतीय सवारीले विस्थापित गर्ने सरकारको नीति छ । तत्कालीन अर्थमन्त्री युवराज खतिवडाले ०७७७८ मा विद्युतीय सवारीमा कर बढाउने नीति अघि सारे । भन्सार र अन्तःशुल्क बढाए, जसकारण ०७६७७ को तुलनामा विद्युतीय सवारी आयात घट्यो । त्यसलाई ०७८०७९ को बजेटमार्फत हटाइयो । चालु आर्थिक वर्ष तत्कालीन अर्थमन्त्री जनार्दन शर्माले पुनः विद्युतीय सवारीको भन्सार दर र अन्तःशुल्क बढाए । २०० देखि ३०० किलोवाटसम्मका विद्युतीय सवारीको भन्सार दर ३० र अन्तःशुल्क ३० प्रतिशत कायम भयो । गत आर्थिक वर्ष यो १५१५ प्रतिशत थियो । यस्तै ३०० किलोवाटभन्दा बढीका विद्युतीय सवारीलाई भन्सार शुल्क ४५ र अन्तःशुल्क दर पनि ४५ प्रतिशत कायम छ । गत वर्ष अन्तःशुल्क र भन्सार दर ३०३० प्रतिशत थियो । विद्युतीय सवारीमा अस्थिर नीतिका बाबजुद बर्सेनि आयात बढ्दै गएको छ । ०७६०७७ मा चारपांग्रे विद्युतीय सवारी एउटा र तीनपांग्रे ८३ वटा आयात भएको थियो । ०७७७८ मा २ सय ४९ वटा चारपांग्रे आयात हुँदा १ हजार ९ सय ४३ वटा तीनपांग्रे विद्युतीय सवारी आयात भएको विभागको तथ्यांक छ । गत आर्थिक वर्ष १ हजार ८ सय ७ वटा चारपांग्रे र ६ हजार ४ सय ५ वटा तीनपांग्रे विद्युतीय सवारी आयात भएको थियो । विद्युतीय सवारीलाई प्रवर्धन गर्ने, सहुलियतमा किन्न दिइने, डिजेलबाट चल्ने सवारीलाई विद्युतीय बनाउने र चार्जिङ स्टेसन बनाउने काम भइरहेको ऊर्जा मन्त्रालयका प्रवक्ता मधुप्रसाद भेटुवालले बताए । बिजुली नपुग्दा भारतबाट ल्याउन, बढी हुँदा पठाउनका लागि सम्झौता बनाइरहेका छौं, उनले भने, हाम्रो देशमा उत्पादित बिजुलीलाई प्रयोग गरेर पेट्रोल, डिजेल, ग्यासलगायतको खपत क्रमशः कम गर्दै जाने लक्ष्य छ । नेपाल विद्युत् प्राधिकरणले मात्र देशभर ५१ स्थानमा चार्जिङ स्टेसनको निर्माण गरिरहेको छ । ५१ मध्ये ३० वटा सञ्चालनमा आइसकेका छन् । थप चार्जिङ स्टेसनको निर्माण सम्पन्न हुने क्रममै रहेको प्राधिकरणका विद्युतीय सवारी चार्जिङ प्रोजेक्ट म्यानेजर सागरमणि ज्ञवालीले बताए । प्राधिकरणले उपत्यकामा ७ तथा देशका अन्य स्थानमा बाँकी ४४ वटा चार्जिङ स्टेसन बनाइरहेको छ । नेपालमा सार्वजनिक विद्युतीय सवारी बिक्री गर्दै आएको कम्पनी दिगोले पनि आफ्नो पहलमा देशका विभिन्न स्थानमा ३० वटा चार्जिङ स्टेसन सञ्चालनमा ल्याइसकेको छ । यसका अतिरिक्त केही होटलले पनि चार्जिङ स्टेसन राखेका छन् । सरकारको अस्थिर नीतिका बाबजुद विद्युतीय सवारीको आयात बढे पनि पूर्वाधारतर्फ १० प्रतिशतभन्दा कम काम भएको नाडाका अध्यक्ष ध्रुव थापाले बताए । सरकारका तर्फबाट जम्मा ५० वटा चार्जिङ स्टेसन बनाउने भनेको छ, त्यो पनि पूर्णरूपमा सञ्चालनमा छैन, उनले भने, निजी क्षेत्रले पनि पूर्वाधार निर्माणमा जोड दिइरहेको छ । देशको मुख्य सहरमा पूर्वाधारको काम भइरहे पनि अन्य काम हुन नसकेको उनले बताए । उपत्यका र मुख्य सहरमा मात्रै विद्युतीय सवारीसाधन चलाउन सकिन्छ, त्योभन्दा बाहिर लैजान गाह्रै पर्छ, उनले भने । विद्युतीय सवारीमा अस्थिर नीति भएकाले व्यवसायीले लगानी बढाउने कि नबढाउने भनेर सोच्नुपर्ने अवस्था रहेको उनको भनाइ छ ।"
काफल बेच्न स्वर्गद्वारी,"हिजोआज विकजस्तै स्वर्गद्वारीमा दैनिक १५ देखि २० जना महिला काफल बेच्न बसेका भेटिन्छन् । प्यूठान र रोल्पाका विभिन्न गाउँबाट काफल बेच्न महिलाहरू स्वर्गद्वारी आउने गरेका हुन् । गाउँबाट सात घण्टासम्म हिँडेर स्वर्गद्वारी आउने गरेको प्यूठानको स्वर्गद्वारी१ कोचिबाङकी रामकली सेनले बताइन । गाउँमा आम्दानीको अरू माध्यम छैन, काफल बेचेर केही हुन्छ कि भनेर ल्याउने हो, उनले भनिन्, त्यही पनि कहिले त साँझसम्म बिक्दैन, फर्काएर लैजानुपर्छ । अहिले वनमा काफल पाक्ने याम हो । प्यूठानको स्वर्गद्वारी नगरपालिका र रोल्पाका विभिन्न स्थानका जंगलबाट काफल संकलन गर्नेहरू धेरै हुन्छन् । खर्च चलाउने माध्यम बनेकाले बेच्ने बढेका छन् । यस क्षेत्रका महिलाले सिजनमा काफल बेचेर ५० हजार रुपैयाँसम्म आम्दानी गर्ने गरेको सेनले सुनाइन् । वनको काफलले घर खर्च चलाउन सघाएको छ, उनले भनिन् । काफलको स्वाद मिठो भए पनि संकलक कतिपयको अनुभव नमिठो छ । टिप्ने क्रममा कोही रूखबाट लड्छन् । सेनले भनिन्, ज्यान हत्केलामा राखेर रूख चढ्नुपर्छ । मनकला र रामकलीजस्ता महिलाहरू रुख चढ्छन् र काफल टिप्छन् । एक दिनभरि काफल टिपेर अर्को दिन राति नै स्वर्गद्वारी बजार आइपुग्छन् । यहाँका जंगलमा हरेक सिजनमा केही न केही फल्छन् । काफल, तेजु, ऐंसेलु यस क्षेत्रको जंगलमा प्रशस्त पाइन्छन् । स्वर्गद्वारीमा हिजोआज भारतीय र आन्तरिक पर्यटकको घुइँचो लाग्ने गरेको छ । दर्शनार्थीको रोजाइमा अहिले यहाँको काफल पर्ने गरेको छ । तर, व्यवस्थित बेच्ने ठाउँ नहुँदा भीडभाड र सडक छेउमै बस्नुपरेको गुनासो उनीहरूको छ । बाटोमा बसेर बेच्नुपरेकाले कतै व्यवस्थित ठाउँ भइदिए सहज हुने रोल्पाकी ठगी सुनारले सुनाइन् । भीडभाडमा बस्दा पैदलयात्रीको हूलले च्याप्छ कि भन्ने डर हुने उनले बताइन् । स्वर्गद्वारी नगर प्रमुख टेकप्रसाद भण्डारी धरमपानीमा काफल बेच्न आउनेहरूलाई एकै लहरमा राख्ने व्यवस्था मिलाइएको बताउँछन् ।"
गोवामा देखिएको भारतपाकिस्तान मतभेद,"(काठमाडौं) पर्यटकीय राज्यका रूपमा लोकप्रिय भारतको गोवा यस पटक भूराजनीतिक कारणले पनि चर्चामा रह्यो । सांघाई कोअपरेसन अर्गनाइजेसन (एससीओ) को परराष्ट्रमन्त्रीस्तरीय बैठक गत बिहीबार र शुक्रबार (मे ४ र ५) गोवामा भयो । उक्त बैठकमा एजेन्डाभन्दा पनि भारत र पाकिस्तानको प्रतिद्वन्द्विताको विषयले सञ्चारमाध्यमहरूमा बढी चर्चा पायो । एससीओका सदस्यमध्येको एक पाकिस्तानबाट परराष्ट्रमन्त्री बिलावल भुट्टो जर्दारी परराष्ट्रमन्त्रीस्तरीय बैठकमा भाग लिन गोवा आए । भारतीय भूमिमा यो पाकिस्तानका उच्च तहका अधिकारी १२ वर्षमा पहिलो भ्रमण हो । भारतमा उत्रिनुअघि नै जर्दारीले स्पष्ट रूपमा भनिसकेका थिए, यो मेरो भ्रमण भारतको गोवामा हुन लागेको परराष्ट्रमन्त्रीस्तरीय बैठकका लागि हो । यो विशुद्ध बहुपक्षीय कूटनीतिमा मात्र केन्द्रित हुनेछ । उनको आशय स्पष्ट थियो, एससीओ बैठकमा सहभागी हुने तर भारतसँग द्विपक्षीय सम्बन्धका बारेमा कुनै पनि छलफल नगर्ने । अर्कोतर्फ भारतीय पक्षको पनि कुरा प्रस्ट थियो, आफू एससीओको जिम्मेवारी वहन गर्ने तर पाकिस्तानसँग द्विपक्षीय सम्बन्धलाई अघि नबढाउने । भारतका विदेशमन्त्री एस जयशंकरले पटकपटक भनिरहेका छन्, आतंकवाद र संवादसँग सँगै जान सक्दैन । दुई मुलुकबीचको तिक्तताकै कारणले गर्दा विदेशमन्त्री जयशंकरले गोवामा समकक्षी जर्दारीलाई नमस्कार गरेर स्वागत मात्र गरे । त्योभन्दा बढी दुई पक्षबीचमा केही कुरा अघि बढ्न सकेन । सन् १९४७ मा ब्रिटिस शासनबाट मुक्त भएपछि दुई मुलुकमा विभाजन भएदेखि नै भारत र पाकिस्तान बीचमा शत्रुताको व्यवहार रहँदै आएको छ । बेलाबेलामा दुई मुलुकबीचको आइसब्रेक भएर सम्बन्ध अघि बढ्न थाले पनि कुनै न कुनै घटनाले फेरि भारत र पाकिस्तानलाई द्वन्द्वमा ल्याउने काम गरिहाल्छ । जसको सिधै असर द्विपक्षीय सम्बन्धमा मात्र होइन, दक्षिण एसियाली क्षेत्रमै परिरहेको छ । भारत र पाकिस्तानबीच शत्रुवत् सम्बन्धकै कारणले गर्दा एससीओको परराष्ट्रमन्त्री सम्मेलनमा द्विपक्षीय भेटवार्ता नभए पनि इस्लामाबादबाट पाकिस्तानका विदेशमन्त्री जर्दारी गोवा भने पुगे । नयाँदिल्लीले पनि पाकिस्तानलाई बैठकमा सहभागिताका लागि कूटनीतिक माध्यमबाट आमन्त्रण गर्यो । तर यी दुवै मुलुक सहभागी भए पनि दक्षिण एसियाली क्षेत्रीय सहयोग संगठन (सार्क) को शिखर सम्मेलन होस् या परराष्ट्रमन्त्रीस्तरीय सम्मेलन, कुनै पनि हुन सकेको छैन । सन् १९८५ मा स्थापना भएको सार्क अहिले यी दुई मुलुककै कारण कोमा मा छ । भारत र पाकिस्तानबीचको द्वन्द्वका कारण सन् २०१६ को नोभेम्बरमा पाकिस्तानमा हुने भनिएको १९ औं सार्क शिखर सम्मेलन अघिलेसम्म हुन सकेको छैन । सन् २०१४ मा नेपालमा १८ औं शिखर सम्मेलन भएयता सार्क निष्क्रिय जस्तै भएको छ । सार्कमा मुखसमेत हेर्न नचाहे भारत र पाकिस्तान एससीओमा भने सहभागी हुँदै आएका छन् । यसो हुनुको पछाडि पूर्वराजदूत खगनाथ अधिकारी दुई महत्त्वपूर्ण कारण रहेको मान्छन् । सार्कलाई अघि बढाउने बाधकका रूपमा भारत र पाकिस्तान छन् । तर उनीहरूबीच एससीओमा चाहिँ सार्कमा जस्तैगरी द्वन्द्व हुँदैन । किनकि सार्कका मुख्य सदस्यका रूपमा भारत र पाकिस्तान नै हुन्, उनले भने, एससीओमा भने पाकिस्तानको प्रभाव त्यति छैन । एनसीओमा रुस र चीनको बढी प्रभाव छ । पाकिस्तानको बढी प्रभाव नभएको कारणले गर्दा नयाँदिल्लीसँग इस्लामाबादको एससीओमा सार्कमा जस्तो बैठक वा शिखर सम्मेलन नै गर्न नसक्ने समस्या छैन । एससीओ अन्तरसरकारी संस्था हो । यो सन् २००१ जुनमा चीनको सांघाई सहरमा गठन गरिएको थियो । एससीओ मुख्यतया क्षेत्रीय सुरक्षा मुद्दाहरू, क्षेत्रीय आतंकवाद, जातीय पृथकतावाद र धार्मिक अतिवादविरुद्धको लडाइँमा केन्द्रित हुने उल्लेख गर्दै गठन भएको थियो । एससीओका प्राथमिकताहरूमा क्षेत्रीय विकास पनि समावेश रहेको उल्लेख छ । सुरुआतदेखि नै उक्त संगठनलाई सुरक्षा सहकार्यमा जोड दिँदै पश्चिमा नेतृत्वमा रहेको विश्व व्यवस्थाविरुद्ध वैकल्पिक शक्तिका रूपमा अघि बढाइएको हो । जुन अहिले बढ्दै र बलियो हुँदै अघि बढिरहेको छ । संगठनमा अहिले आठ सदस्य मुलुकहरू छन् । चीन, भारत, काजकिस्तान, किर्गिस्तान, रुस, पाकिस्तान, ताजकिस्तान र उज्वेकस्तान हुन् । भारत, पाकिस्तान र चीनबाहेक अरू सोभियत संघबाट टुंक्रिएका मुलुक हुन् । अफगानिस्तान, मंगोलिया, बेलारुस र इरानले एससीओको सदस्यका लागि आवेदन दिएकोमा बेलारुस र इरानलाई दिने भन्ने सहमति गोवामा भएको परराष्ट्रमन्त्रीस्तरीय बैठकले गरेको थियो । जसलाई यही वर्ष जुलाई ३४ मा नयाँदिल्लीमा हुने सरकारराष्ट्र प्रमुखहरूको सम्मेलनले स्वीकृत गर्नेछन् । अफगानिस्तान र मंगोलिया भने पर्यवेक्षकमै सीमित भएका छन् । एससीओमा नेपाल पनि डाइलग पार्टनर का रूपमा सहकार्य गरिरहेको छ । नेपालसहित श्रीलंका, टर्की, कम्बोडिया, अजरबैजान र अर्मेनियामा पनि डाइलग पार्टनर हुन् । नेपालले पर्यवेक्षकमा जाने चाहना गरे पनि त्यो हुन सकेन । सन् २०२१ मा साउदी अरब, इजिप्ट र कतारलाई डाइलग पार्टनरका रूपमा एससीओमा भित्र्याइएको थियो । गोवामा भएको परराष्ट्रमन्त्रीस्तरीय बैठक कुवेत, माल्दिभ्स, म्यानमार र यूएईलाई पनि डाइलग पार्टनरका लागि सहमति भएको छ । जसलाई नयाँदिल्लीमा हुने राष्ट्र प्रमुखको सम्मेलनले अनुमोदन गर्नेछ । पूर्वराजदूत अधिकारी एससीओलाई पूर्वको नाटो (उत्तर एट्लान्टिक सन्धि संगठन) पनि भन्ने गरेको बताउँछन् । उनी चीन र रुसले अहिलेको विश्व व्यवस्थाको विकल्प खोज्न लागेको र त्यसका लागि एससीओमार्फत अघि बढेको मान्छन् । एससीओ चार्टरको एउटा उद्देश्यमा अहिलेको विश्व व्यवस्थालाई परिवर्तन गर्ने भन्ने उल्लेख छ । भन्न त विकास र पूर्वाधार, लोकतन्त्र पनि भनिएका छन्, तर मुख्य उद्देश्य त्यही नै हो, उनले भनाइ छ । जी२० को समेत अध्यक्षता गरिरहेको भारतले एससीओको अध्यक्षता गरे पनि आफैं नयाँ संकटमा परेको पनि देखिन्छ । एससीओलाई मुख्यतया चीनको नेतृत्वमा रहेको चिनियाँ निकट सदस्य मुलुकहरूको क्लब पनि भनिन्छ । चीननिकट सदस्य मुलुकहरूको साथ लिएर भारत भविष्यमा अघि बढ्छ सक्छ वा सक्दैन भन्ने अर्को महत्त्वपूर्ण पाटो बनेको छ । गोवाको बैठकले संयुक्त वक्तव्य निकाल्न सकेन । किनकि अन्तर्राष्ट्रिय धारणालाई लिएर सदस्य मुलुकहरूबीच विभाजन छ । उदाहरणका लागि रुसयुक्रेन युद्धलाई लिएर पश्चिमा मुलुकको विरोध भारत र पाकिस्तानले गर्दैनन् । उक्त युद्धलाई लिएर रुसको विरोध चीनले पनि गर्दैन । आफूलाई लक्षित गरी उल्लेख गर्ने वक्तव्यमा पाकिस्तानको समर्थन हुँदैन । फरक सदस्य मुलुकबीचको फरकफरक धारणाको कारणले गर्दा बैठक वा सम्मेलन पनि त्यसले ठोस निर्णय निकाल्न सक्दैन । सदस्य मुलुकहरू बीचमा सहकार्य गरेर सबैलाई फाइदा पुग्ने गरी काम गर्नु क्षेत्रीय वा अन्तरसरकारी संगठनहरूको काम हो । तर त्यो हुन सकेको छैन । एससीओ प्रभावकारी रूपमा अघि बढ्न नसके पनि पश्चिम एसियाको शक्तिशाली मुलुक इरान र रुसको छिमेकी बेलारुसतिर प्रवेश गरेको छ । चीनको क्लबका रूपमा व्याख्या गर्न थालिएको एससीओमात्र होइन, भारत ब्रिक्स र रिकबाट पनि चिनियाँ घेरामा पर्न थालेको छ । भारतका पत्रकार तथा द प्रिन्टका प्रधानसम्पादक शेखर गुप्ता एससीओ, ब्रिक्स र रिक (रुस, भारत र चीन) गरी तीन संगठनमा चीन हाबी भएको दाबी गर्छन् । एससीओ चीन निकट सदस्य मुलुक सम्मिलित अन्तरसरकारी संगठन हो । ब्रिक्समा ब्राजिल, रुस, भारत, चीन र दक्षिण अफ्रिका छन् । र, रिकमा तीन मुलुक छन् । रिकमा भएका तीन मुलुकमा भारतसँग भन्दा चीन र रुसको सम्बन्ध निकट छ, उनले टिप्पणी गरेका छन्, भारतले यसबारेमा ध्यान दिनुपर्ने हुन्छ । बलियो अर्थतन्त्र र बेल्ट एन्ड रोड इनिसियटिभ (बीआरआई) लाई ल्याएर अघि बढिरहेको सी चीनफिङको चीनले ब्रिक्समा पनि आफ्नो बलियो पकड बनाएको छ । ब्रिक्सको सचिवालय सांघाईमा छ । जसअन्तर्गत एसियाली क्षेत्रको पूर्वाधार विकासका लागि एसियन इन्फ्रास्ट्रस्चर इन्भेस्टमेन्ट बैंक गठन गरिएको छ । भारत एकातिर अमेरिकी नेतृत्वमा रहेको इन्डोप्यासिफिक रणनीति र क्वाड (अमेरिका, भारत, अस्ट्रेलिया र जापान) मा सामेल छ भने अर्कोतर्फ चीनको अग्रसरता रहेको एससीओ, ब्रिक्स र रिकको पनि सदस्य हो । चीनरुस र पश्चिमाबीचमा द्वन्द्व चलिरहेका बेलामा भारत बीचमा उभिएको छ । पूर्वराजदूत अधिकारीले एससीओलाई भारतको अहिलेको अवस्थालाई हेर्दा चीनभन्दा पनि पश्चिमातिर अघि बढेको देखिने उल्लेख गरे । चीनसँग भारतको सीमा र राजनीतिक विवाद छ तर आर्थिक व्यापार भने गरिरहेकै छ । पाकिस्तान पनि भारतसँग सीमा र राजनीतिक मुद्दालाई थाती राखेर आर्थिक व्यापार गर्न चाहन्छ, उनले भने, तर चीनसँग सोही कुरामा राजी भएको भारत पाकिस्तानसँग त्यो गर्न सहमत छैन । एससीओमा भारत हुनुलाई रुसको महत्त्वपूर्ण भूमिका रहेको पूर्वराजदूत अधिकारी मान्छन् । उनले भारत र रुसको लामो समयदेखि सुमधुर सम्बन्ध रहेको कारणले गर्दा सन् २०१७ मा फरक राजनीतिक अवस्था रहँदा एससीओको पूर्ण सदस्य भएको बताए । एससीओलाई विस्तृत रूपमा हेर्दा चीनको शक्ति विस्तार भइरहेको छ । यसलाई पश्चिमले चीनको प्रभुत्व विस्तारका रूपमा हेर्न खोजेको देखिन्छ । तर भारतले भने रुसकै कारणले होला एसीओमा छ, उनले थपे । भूराजनीतिक जानकार तथा अवकाश प्राप्त उपरथी विनोज बस्न्यात एससीओ भनेको पश्चिमाको विरुद्धको खडा गर्नका लागि गठन गरिएको संस्थाका रूपमा मान्छन् । एससीओले चार क्षेत्रलाई हेर्छ । ती क्षेत्रहरू अर्थ, राजनीतिक, अन्तर्राष्ट्रिय सुरक्षा र रक्षालाई हुन्, उनले भने, यसलाई हामीले हेर्नुपर्ने हुन्छ । सन् २०१७ मा दक्षिण एसियामा र सन् २०२२ मा पश्चिम एसिया (इरान र साउदी) मा विस्तार भएको छ । उनले यो संस्थाले दक्षिण एसिया र मध्य एसियामा जोड्ने, पश्चिम एसियामा इजरायलको नेतृत्वलाई धकेल्ने वा कमजोर पार्ने तथा पूर्वएसियामा आसियानमा केन्द्रित भएको देखिएको प्रस्ट पारे । उनले थपे, एससीओको सदस्यहरूलाई हेर्दा यी मुलुकहरूले रुसयुक्रेन युद्धमा मामिलामा संयुक्त राष्ट्रसंघमा मतदान गर्दा तथस्ट रहेका मुलुकहरू धेरै भएको देखिन्छ । भारतले बहुसंलग्नताबाट आफ्नो परराष्ट्र नीति अपनाएर जान खोजेको टिप्पणी उनले गरे । भारतले सबै राष्ट्रहरूसँग सम्बन्धलाई कायम नै राखेर अघि बढ्न खोजेको देखिन्छ । भारतको रक्षा र ऊर्जा निर्भरता रुससँग छ, आर्थिक निर्भरता चीनसँग छ तथा अमेरिका र पश्चिमा भनेको भारतको बजार हो, उनले भने ।"
प्रधानन्यायाधीशमा हरिकृष्ण कार्की सिफारिस,"काठमाडौं (कास) संवैधानिक परिषद्ले कायममुकायम प्रधानन्यायाधीश हरिकृष्ण कार्कीलाई प्रधानन्यायाधीशमा सिफारिस गरेको छ । प्रधानमन्त्री तथा मन्त्रिपरिषद् कार्यालयमा सोमबार अपराह्न बसेको परिषद्को बैठकले सर्वसम्मतिमा कार्कीलाई प्रधानन्यायाधीशमा सिफारिस गर्ने निर्णय गरेको परिषद् सदस्य रहेका राष्ट्रिय सभा अध्यक्ष गणेशप्रसाद तिमिल्सिनाले जानकारी दिए ।सर्वोच्च अदालत १५ महिनादेखि कायममुकायम प्रधानन्यायाधीशका भरमा चलिरहेको छ । तत्कालीन प्रधानन्यायाधीश चोलेन्द्रशमशेर जबरा संसद्मा महाभियोग प्रस्ताव दर्ता भएपछि २०७८ फागुन १ मा निलम्बनमा परेका थिए । जबराको निलम्बनपछि सुरुमा वरिष्ठतम् न्यायाधीश दीपककुमार कार्की कामु प्रधानन्यायाधीश बनेका थिए । ७ महिना तदर्थ रूपमा नेतृत्व गरेर उनी सेवानिवृत्त भएपछि असोज १५ देखि अर्का वरिष्ठतम् न्यायाधीश हरिकृष्ण कार्कीले कामुका रूपमा सर्वोच्चको नेतृत्व सम्हाल्दै आएका थिए । सर्वोच्च न्यायालयलाई कामुका भरमा चलाएको भन्दै प्रधानन्यायाधीश नियुक्तिका लागि परिषद् अध्यक्ष प्रधानमन्त्री पुष्पकमल दाहालमाथि चर्को दबाब परेको थियो । सोमबारको परिषद् बैठकमा प्रधानमन्त्री दाहाल, विपक्षी दलका नेता एवम् एमाले अध्यक्ष केपी शर्मा ओली, प्रतिनिधिसभाका सभामुख देवराज घिमिरे, राष्ट्रिय सभाका अध्यक्ष तिमिल्सिना, कानुन, न्याय तथा संसदीय मामिलामन्त्री धनराज गुरुङ र प्रतिनिधिसभाकी उपसभामुख इन्दिरा राना उपस्थित थिए ।संविधानको धारा १२९ (६) मा प्रधानन्यायाधीशको पद रिक्त भएमा वा कुनै कारणले प्रधानन्यायाधीश आफ्नो पदको काम गर्न असमर्थ भएमा वा बिदा बसेको वा नेपालबाहिर गएको कारणले प्रधानन्यायाधीश सर्वोच्च अदालतमा उपस्थित नहुने अवस्था भएमा सर्वोच्च अदालतको वरिष्ठतम् न्यायाधीशले कायममुकायम प्रधानन्यायाधीश भई काम गर्ने व्यवस्था छ । संविधानको यही व्यवस्थाअनुसार पहिले दीपक र त्यसपछि हरिकृष्णले कामु प्रधानन्यायाधीश भई काम गरेका हुन् । संविधानको धारा २८४ (३) मा प्रधानन्यायाधीशको पद रिक्त हुनुभन्दा एक महिनाअगावै संवैधानिक परिषद्ले नियुक्तिका लागि सिफारिस गर्नुपर्ने व्यवस्था छ, जसअनुसार गत कात्तिक २७ मै प्रधानन्यायाधीश सिफारिस हुनुपर्ने थियो । तर त्यतिबेला संवैधानिक परिषद्मा सदस्य रहने सभामुख, उपसभामुख र प्रतिनिधिसभामा विपक्षी दलको नेता थिएनन् । संविधानको धारा १२९ (३) अनुसार सर्वोच्च अदालतको न्यायाधीशका रूपमा कम्तीमा तीन वर्ष काम गरेको व्यक्ति प्रधानन्यायाधीशका लागि योग्य हुने भए पनि वरिष्ठतम् न्यायाधीशलाई नै प्रधानन्यायाधीश नियुक्त गर्ने परम्परा छ । संवैधानिक परिषद्ले सोमबार पनि वरिष्ठतम् न्यायाधीश कार्कीलाई प्रधानन्यायाधीशमा सिफारिस गरेको हो । संसदीय सुनुवाइबाट अनुमोदन भए कामुका रूपमा कार्यरत हरिकृष्ण कार्कीले प्रधानन्यायाधीशको नियुक्ति पाउनेछन् । उनी २०७३ साउन १७ मा सर्वोच्च अदालतको न्यायाधीश नियुक्त भएका थिए । उनको कार्यकाल आगामी भदौ २३ सम्म मात्र रहनेछ ।"
'अमर्यादित अमरेश,"(काठमाडौं)सर्लाही४ बाट निर्वाचित स्वतन्त्र सांसद अमरेशकुमार सिंहले सोमबार प्रतिनिधिसभा बैठकमा भ्रष्टाचारको विषयमा बोल्न नपाएको भन्दै कपडा खोलेर संसदीय मर्यादा उल्लंघन गरेका छन् ।बैठक सुरु हुनेबित्तिकै सभामुख देवराज घिमिरेले कार्यव्यवस्था परामर्श समिति बैठकको निर्णयअनुसार विशेष र आकस्मिक समय कटौती भएको जानकारी गराएका थिए । सिंह र नेमकिपाका सांसद प्रेम सुवालले भने नक्कली भुटानी शरणार्थीको विषयमा ठूला नेताहरूको मिलेमतोबारे आकस्मिक समयमा बोल्न पाउनुपर्ने भन्दै समय मागे । उनीहरूलाई बोल्नका लागि सभामुखले समय नदिएपछि उठेर विरोध जनाए । सभामुख घिमिरेले बैठकको कारबाही अघि बढाउन थालेपछि सिंहले कोट, सर्ट र गन्जी खोलेर विरोध जनाएका हुन् ।संसद्मा सिंहले लुगा खोलेर अमर्यादित हर्कत गरेपछि कांग्रेस, एमाले, रास्वपा र राप्रपाका सांसदले उठेर विरोध जनाए । उनीहरूले सिंहलाई कारबाहीका लागि सभामुखसमक्ष माग राखे । सभामुख घिमिरेले संसद् बैठकमा अशिष्ट, अश्लील, अपमानजनक र आपत्तिजनक व्यवहार नदेखाउन बारम्बार चेतावनी दिए तर सिंहले केही बेर अटेर गरे र अर्धनग्न अवस्थामै बसिरहे । बोल्न पाउनुपर्ने अडान कायमै राखे । संसद्मै कपडा खोल्नुले प्रतिनिधिसभा नियमावलीको नियम २१ को घ आकर्षित हुने सभामुखले सिंहलाई सम्झाए । तपाईंलाई म चेतावनी दिन चाहन्छु, तपाईं यो अशिष्ट व्यवहारबाट फर्केर बस्नुस् । सभ्यताका साथ नियमअनुसार आफ्नो कुरा राख्नुहोस् । नियामावलीको ३० अन्तर्गत बैठकमा यस्ता खालको व्यवहार नगर्नुस् । थप अन्य कारबाही हुन सक्छ ।नियमावलीमा संसद्मा अशिष्ट, अश्लील, अपमानजनक, आपत्तिजनक शब्द वा सार्वजनिक शिष्टाचार वा नैतिकताको प्रतिकूल हुने गरी बोल्न र कुनै व्यक्ति, जाति, धर्म, भाषा वा लिंगलाई होच्याउने वा अरू कुनै किसिमले असर पर्ने गरी बोल्न र असंसदीय शब्द प्रयोग गर्न नहुने व्यवस्था छ । नियमावलीको व्यवस्था उल्लंघन गरेको भन्दै सभामुख घिमिरेले अन्यथा कारबाही हुने चेतावनी दिएका हुन् । सभामुखले थप कारबाहीको चेतावनी दिएपछि हतारहतार कपडा लगाएर सिंह केही समय कुर्सीमा बसे । बैठक सुरु भएपछि भने उनी बाहिरिए । उनले संसदीय मर्यादाविपरीत बैठकमा अर्धनग्न भएको भन्दै चौतर्फी विरोध भइरहेको छ ।सांसद सिंहले भने नक्कली शरणार्थीसँग पैसा उठाउनेलाई जोगाउन र बयानसमेत परिवर्तन गराउन राजनीतिक नेतृत्व लागिरहेको सूचना पाएकाले यस विषयमा बोल्न समय नदिइएपछि लुगा खोलेरै विरोध गर्नुपरेको बताए । बैठक सुरु हुनुभन्दा १५ मिनेटअघि सभामुखलाई भेटेर भ्रष्टाचारको विषयमा बोल्न समय मागेको थिएँ, समय नदिए लुगा खोलेर विरोध गर्छु भनेर पहिल्यै भनिसकेको थिएँ, उनले भने । सत्तारूढ दलले शरणार्थीको घटनालाई धेरै नउठाऊ भनेर थामथुम गर्न खाजेको उनको आरोप छ । जनताको आवाज उठाउन खोजेको थिएँ, समय नपाएपछि अन्तर्राष्ट्रियस्तरमा अपनाउने विरोधको शैली मात्रै अपनाएको हुँ, उनले भने ।प्रतिनिधिसभा बैठक बस्नुअघि सोमबारै कार्यव्यवस्था परामर्श समितिको बैठक बसेको थियो । बैठकले आकस्मिक र विशेष समय नराख्ने सहमति गरेको थियो । समय माग गर्ने सिंह र सुवाल समितिमा छैनन् । बैठकको निर्णयअनुसार नै उनीहरूलाई समय नदिएको सभामुखको सचिवालयले जनाएको छ । संघीय संसद्ले सिंहको गतिविधिलाई संसद्मा भएको अर्को नयाँ हर्कतका रूपमा लिएको छ । संसद्मा संसदीय मर्यादाविपरीत यस्ता घटना विगतमा पनि भएका थिए, यो नयाँ खालको भयो, संसद सचिवालयका एक कर्मचारीले भने, मर्यादाविपरीत गतिविधि गर्ने सांसदलाई कारबाही नहुँदा यस्ता घटना दोहोरिने गरेको छ । अघिल्लो संसद्मा ०७८ भदौ २५ मा सभामुख अग्निप्रसाद सापकोटाको विरोध गर्दै एमाले सांसद रेखा झाले माइकले हान्न खोज्दा मर्यादापालकले समाएका थिए । तत्कालीन गृहमन्त्री बालकृष्ण खाँणको अगाडि रहेको माइक तानेर उनले सभामुख सापकोटालाई हान्न खोजेकी थिइन् । उनलाई कुनै कारबाही भएन । सभामुखले संविधानविपरीत सदन चलाएको भन्दै एमालेले विरोध गरिरहँदा उनले माइक तानेकी थिइन् । संविधानसभामा पनि सभासदहरूले चप्पल हान्ने, संसद्को कुर्सी तोडफोड गर्ने, अर्थमन्त्रीको ब्रिफकेस खोस्ने, संसदीय समितिको कुर्सी फ्याँक्ने, आफ्नै लुगा च्यात्नेजस्ता गतिविधि गरेर संसदीय मर्यादा उल्लंघन गरेको संसद् सचिवालयले जनाएको छ । ०६४ मा संविधानसभाको पहिलो बैठकमा सभासद कमला शर्माले कांग्रेसका पूर्णबहादुर खड्कालाई चप्पलले आक्रमण गरेकी थिइन् ।२०६७ मंसिर ३ मा तत्कालीन अर्थमन्त्री सुरेन्द्र पाण्डेले प्रतिनिधिसभा बैठकमा बजेट प्रस्तुत गर्न जाँदा माओवादी सांसदहरू लेखराज भट्ट, सूर्यमान दोङ, चन्द्रबहादुर थापा र राजकाजी महर्जनले संसद् अवरुद्ध गर्दै उनको हातबाट ब्रिफकेस खोसेर बजेट वक्तव्य च्यातिदिएका थिए । भट्ट अहिले एमाले सचिव छन् भने थापाले पनि माओवादी छाडिसकेका छन् ।सत्तापक्ष र विपक्षबीच घम्साघम्सी भएपछि केही सांसदको लुगा च्यातिएको थियो । तत्कालीन सभामुख सुवाचन्द्र नेम्वाङले संसद् बैठक नै स्थगित गर्नुपरेको थियो । त्यसपछि आर्थिक वर्ष २०६७६८ का लागि अध्यादेशमार्फत बजेट सार्वजनिक गरिएको थियो । तत्कालीन अर्थमन्त्री सुरेन्द्र पाण्डेले २०६७ मंसिर ४ मा सिंहदरबारस्थित राष्ट्रिय योजना आयोगको हलमा बजेट वक्तव्य पढेका थिए ।सभासद विश्वेन्द्र पासवानले ०६७ चैत १७ मा संवैधानिक समितिको बैठकमा विरोध जनाउन चार तला माथिबाट कुर्सी बाहिर फ्याँकेका थिए । त्यस्तै ०७१ माघ ५ मा संविधानका विवादित विषयप्रति विरोध जनाउँदै माओवादी सभासद् उमेश यादवले संविधानसभाकै कुर्सी उठाएर फ्याँकेका थिए । विरोधको शैली फरक ढंगले प्रस्तुत गर्ने सांसद पनि थिए । प्रतिनिधिसभाको ०७९ जेठ १४ को बैठकमा माओवादीका गजेन्द्र महतले प्रमुख प्रतिपक्षीले आफ्ना कुरा सुनाउने र अर्काको कुरा नसुन्ने प्रवृत्ति देखिएको भन्दै विरोधस्वरूप सभामुखलाई तालाचाबी बुझाएका थिए । त्यस्तै ०७५ फागुन ८ मा कांग्रेस सांसद उमा रेग्मीले स्थानीय पूर्वाधार विकास साझेदारी कार्यक्रममा समानुपातिक सांसदलाई विभेद गरेको भन्दै सदनमै कागज च्यातेकी थिइन् ।"
दीपक र समीक्षाको 'कौसीमा बसेर,"काठमाडौं (कास) दीपक गौतम र समीक्षा दाहालको स्वरमा नयाँ गीत कौसीमा बसेर सार्वजनिक भएको छ । उमेश लम्सालको शब्द रहेको गीत ओएसआर डिजिटलको युट्युब च्यानलमार्फत सार्वजनिक गरिएको हो । गीतमा किरण भुसालले संगीत भरेका छन् । अशोक भुजेलको निर्देशनमा गीतको भिडियो निर्माण गरिएको छ । भिडियोमा देवेन्द्र बब्लु, रोशनी कार्की र भीष्मराज अधिकारीले अभिनय गरेका छन् । भिडियोको सम्पादन अनिल कटवालले गरेका हुन् ।"
नेवाः सुपरस्टार सिरपा अर्को साता,"काठमाडौं (कास) नेपाल भाषा फिल्म निर्माणको चार दशकपछि नेपाल भाषाको प्रतियोगितात्मक कार्यक्रम नेवाः सुपरस्टार सिरपा हुने भएको छ । ग्लोबल नेवाः नेटवर्कले आयोजना गर्न लागेको कार्यक्रमको फाइनल आगामी जेठ २ गते हुनेछ । काठमाडौंको सोल्टी व्याङक्वेटमा एक कार्यक्रमबीच विजेता घोषणा गरिने जनाइएको छ ।प्रतियोगिताका लागि ५ महिला र ५ पुरुष गरी १० कलाकार छनोट गरिसकिएको छ । छनोट भएका प्रतियोगीमा महिलातर्फ हिसिला महर्जन, भिन्तुना जोशी, रोजिना सुवाल, अन्नपूर्णेश्वरी श्रेष्ठ र रजनी खड्गी छन् । त्यस्तै पुरुषतर्फ सुरज व्यञ्जनकार, राजु महर्जन, भोगेन्द्र मानन्धर, आर्यभ नकर्मी र रूपेन्द्र श्रेष्ठ छन् । विजेता महिला र पुरुषलाई जनही एक लाख रुपैयाँ पुरस्कार प्रदान गरिने कार्यक्रम संयोजक सुरेन्द्र तुलाधरले जनाएका छन् । कार्यक्रमका संस्थापक अध्यक्ष सुनीलकुमार शाक्य हुन् ।"
इंग्ल्यान्डपोर्चुगल कूटनीतिक सम्बन्ध,सन् १३८६ मा आजकै दिन (मे ९) मा विन्डसरको सन्धि गरिएको थियो । सन्धि अनुमोदित भएसँगै इंग्ल्यान्ड र पोर्चुगलबीच कूटनीतिक सम्बन्ध स्थापित भएको थियो । पोर्चुगलका राजा जोन प्रथम र ल्यांकास्टरकी फिलिप्पाको विवाहका कारण युरोपकै सबैभन्दा पुरानो सन्धि सम्भव भएको हो । आपसी सम्झौता र समर्थनको प्रत्याभूतिका कारण आइबेरियन द्वीपमा जारी द्वन्द्व तथा अन्य कैयौं उथलपुथलबीच पनि दुई देशबीच युद्धको अवस्था टरेको थियो । दुई देशबीचको कूटनीतिक सन्धिका लागि आधार भने १३७३ मा इंग्ल्यान्डका राजा एडवार्ड तृतीय र पोर्चुगलका राजा फर्डिनान्ड र रानी एलिअनरबीच भएको सहमतिले कायम गरेको थियो । उक्त सहमतिले दुवै पक्षले आवश्यक परेको खण्डमा एकअर्कालाई सहयोग गर्ने र युरोपेली छिमेकीका रूपमा मित्रवत् व्यवहार गर्ने उल्लेख गरिएको थियो । दुई देशबीचको विशेष सम्बन्ध भने मध्ययुगीन कालदेखिको हो । त्यसयता दुई देशबीचको सम्बन्ध भने १२ औं शताब्दीदेखिको हो । सन् ११४७ मा पोर्चुगलको राजसंस्था जोगाउन इंग्ल्यान्डले सहयोग गरेको थियो । तत्कालीन राजा अफोन्सो हेन्रिक्सले लिस्बनमाथि विजय हासिल गर्नका लागि इंग्ल्यान्डसँग सहयोग मागेका थिए । इंग्ल्यान्डले गरेको सहयोगसँगै दुई देशबीच एकअर्कालाई आवश्यक परेको समयमा सहयोग गर्ने परम्परा जस्तै बनेको थियो ।
तीनपुस्ते रङ,"(ललितपुर)उही रङ । उही क्यानभास । तर, रङ पस्किने शैली भने सबैका भिन्न । प्रत्येक चित्रमा झल्किन्छ कलाकारको आफ्नै मौलिकता । पाका चित्रकार किरण मानन्धरको चित्र हेर्दा जुन स्वाद आउँछ, उही रङको स्वाद अर्का पाका चित्रकार विपिनकुमार घिमिरेले फरक तरिकाले देखाएका छन् । ग्यालरीमा चित्र हेर्दाहेर्दै विनिता भण्डारीको मनमा एउटा प्रश्न खड्कियो । कलाकारले चित्र कोर्दा के सोचेर बनाउन सुरु गर्छन् होला ? उनको जिज्ञासामा पाका चित्रकार किरण मानन्धर सोच मग्न भए । र भन्छन्, म त कवि हुँ, मनमा जे चल्छ, उही चित्रमा उतार्छु ।ललितपुरस्थित मोक्षको विन्ड हर्स ग्यालरीमा चित्रकलाका तीन पुस्ताका सिर्जना प्रदर्शन गरिएको छ । जहाँ पाका चित्रकार विपिन, किरणसँगै रागिनी उपाध्याय गौतम रत्न तुलाधर, गोविन्द लाल डंगोल, आईबी लामा, कृष्ण मानन्धर, राधेश्याम मुल्मी, शशि विक्रम शाह, श्यामलाल श्रेष्ठ, विजय थापाका चित्र प्रदर्शनमा राखिएका छन् । उनीहरूलाई साथ दिएका छन् मध्यम पुस्ताका हरिजंग बोम्जन, एससी सुमन, सीमा शर्मा साह, सुष्मा राजभण्डारी, उमा शंकर शाह, उमेश श्रेष्ठ, अनिता भट्टराई, गौरवरत्न तुलाधरले । अनि, युवा पुस्ताका कौशल श्रेष्ठ, प्रवीनकुमार श्रेष्ठ, राजेश महर्जन, रत्न शाक्य, शंकर श्रेष्ठ, सूर्य दूधराज र सुस्मिता कुँवर पनि जोडिएका छन् चित्रमार्फत त्यहाँ । ग्यालरीमा यी तीनै पुस्ताका रंगीन क्यानभास एकसाथ देख्ने मौका मिलेको छ । प्रदर्शनीमा विनिताले जस्तै दर्शकले पाका चित्रकार र युवा पुस्ताका चित्रकार बीचको कार्यशैली, कल्पनाशीलता, भावना एकैसाथ देख्न र बुझ्न पाएका छन् । युवा चित्रकार २६ वर्षे कौशल श्रेष्ठले बुबा उमेश श्रेष्ठको बाटो समाएका छन् । उनी व्यावसायिक हिसाबले चित्रकार होइनन् । इन्जिनियरिङ (आर्किटेक्चर) का विद्यार्थी हुन् । बुबा उमेशले जीविको पार्जन गर्ने मूल आधार नै चित्र बनाए । उनका छोरा कौशलले साइड वर्कका रूपमा चित्र विधा लिएका छन् । उनले बुबाको काम सानैदेखि हेर्दाहेर्दै हुर्किए । सिको गर्दागर्दै चित्रकार बने । प्रदर्शनी गर्न सक्ने भए । यद्यपि व्यवसाय नै बनाउने रहर भने उनमा पलाइसकेको छैन । उनी भन्छन्, बुबाले जीवन यही कलामा समर्पित गर्नुभयो । म त्यति साह्रो खटिन सक्दिन । सौखका रूपमा कला पस्किन रुचाउँछु । कौशलले भूकम्प गएको बेला मान्छेमा देखिएको एक प्रकारको वितृष्णा र एक्लोपनलाई क्यानभासमा उतारेका छन् । उनी जापानी एनिमेसनबाट प्रभावित भएर त्यस्तै, शैलीका चित्र बनाउन रुचाउँछन् । कलामा एक्सपेरिमेन्ट बढाउँदै जानुपर्ने लाग्छ उनलाई । यद्यपि उनको बुबाको कार्यशैली बेग्लै छ । कौशलका बुबा उमेशका चित्र धार्मिक मोटिभबाट प्रभावित छन् । ग्यालरीमा प्रदर्शनी गरिएको चित्रमा उनले बौद्धधर्म संस्कृति झल्किने आकृति उतारेका छन् । उनी भन्छन्, हाम्रो सोच र युवा पुस्ताको सोचमा आकाश जमिन फरक छ । मेरो छोराले डिजिटली सोच्छ, जुन ममा त्यो गुण छैन । छोरा कौशल भने बुबाको कार्यशैली समय सापेक्ष एक्सपोज गर्नुपर्ने लाग्छ । मध्यम पुस्ताकी चित्रकार अनिता भट्टराईको प्रिन्टमेकिङ चित्रले स्वतन्त्रताको अपेक्षालाई उजागर गरेको छ । उनका सिर्जनामा महिला केन्द्रित मनोकांक्षा झल्किन्छ । जो अप्रत्यक्ष सामाजिक बन्धनले बाँधिएका महिलाहरूको आकाश छुने गहिरो आकांक्षा दबिएको कलाले दर्शाउँछ । कलाकार अनितासमेत यो विषयमा सहमत छिन् । तारा विथ विङ्स थिममा बनेको प्रिन्टमेकिङ चित्रमा उनले स्वतन्त्र महिलाको आकांक्षामा समाजको मूल्यमान्यताले दिने दबाब प्रदर्शन गरेकी छन् । उनी भन्छिन्, महिला उड्न चाहन्छन्, अनन्त आकाशमा, तर संस्कृति र मूल्यमान्यताका नमर प्वाँखले बाँधेर राखिदिएका छन् ।पाकी चित्रकार रागिनी उपाध्यायको चित्रले डिजिटल मुद्दा उठान गरेको छ । उनको बुझाइमा अनुभवको हिसाबले कलाकार पाको हुन सक्छ । तर, कामको दृष्टिले सिर्जना सधैं युवा हुनुपर्ने मान्यता उनको छ । यो भाव उनले कलामार्फत उतारेकी हुन् । क्रस कल्चर कम्युनिकेसन शीर्षकमा उनले बनाएको चित्रले प्रविधिको विकासमा सांस्कृतिक अन्तरघुलन भएको यथार्थपरक मुद्दा झल्किएको छ । मोबाइल, कम्प्युटर, फोनलगायत ग्याजेट प्रयोगको सिम्बोल देखाएर उनले मानव सभ्यता यन्त्रवत् भएको भावसमेत व्यंग्यात्मक रूपमा चित्रमा पस्किएका छन् । त्यस्तै, घोडाको सिग्नेचर चित्र बनाउने पाका चित्रकार शशि शाहको कला रोचक छ । युवा कलाकार सुस्मिता कुँवरको चित्रमा प्राचीन संस्कृति र आधुनिक महिलाको अन्तरसंवाद समेटेकी छन् । सेभेन सेन्सेस थिममा बनाइएको चित्रमा महिला केन्द्र र वरिपरि संस्कृति परिधिमा राखेर समाजको व्यवस्थामाथि चित्रले अप्रत्यक्ष रूपमा प्रश्न गरेको महसुस हुन्छ । पाकी चित्रकार सुष्मा राजभण्डारीले भने गणेश आकृतिमा रङको संयाजनलाई जोड दिएकी छन् । उनी युवा पुस्ताका चित्रकारको कार्यशैलीबाट उत्साहित भएको बताउँछिन् । कलाकार कहिल्यै बूढो हुँदैन, उनी भन्छिन्, रङ र भावको के आयु हुन्छ र ? त्यसैले कलामा समय सीमा हुँदैन । उनी निरन्तर चित्र बनाइरहन युवा पुस्तालाई अनुरोध गरिरहन्छिन् । मिथिला चित्रकार एससी सुमन पनि यो विषयमा सहमत छन् । उनी मिथिला कलाको आधुनिक विकासमा विशेष चासो दिन्छन् । उनका चित्रमा मौलिकता र आधुनिकताको मिश्रण पाइन्छ । उनी भन्छन्, कला परम्परा र आधुनिक दुवै समयको प्रतिविम्ब हो । प्रदर्शनी २६ मार्चसम्म हुनेछ ।"
"जुनु, रवि र कमलले तताए पोखरा","(गण्डकी)पोखराको व्यस्त पृथ्वीचोकको सडकमा हुइँकिरहेका गाडी । हस्याङफस्याङ गर्दै गन्तव्यतर्फ लागिरहेका पैदलयात्री । अनि साँझपखको पोखरेली हावाको चिसो झोंका । त्यही झोंकामा स्वर मिसाइरहेकी थिइन्, गायिका जुनु रिजाल । रेडियो कान्तिपुरले आयोजना गरेको रेडियो अन ह्विल्स कार्यक्रममा जुनु आफ्नो प्रस्तुति राख्दै थिइन् । दर्शकले उनीसँगै स्वर मात्रै मिसाइरहेका थिएनन्, चिच्याउँदै र उफ्रँदै साथ पनि दिइरहेका थिए । जुनुले तीनवटा गीत गाइन् । पोखराबारे लेखिएको ट्रेडमार्क गीत फेवा तालमा साइँली गाउँदा दर्शकमा छुट्टै उल्लास थियो । त्यसपछि यो हो नि तरिका, कान्छीको भट्टी गाइन् । मुख्य सडकमा आयोजित कार्यक्रम भएकाले दर्शकको आउने जाने क्रम पनि उस्तै थियो । गन्तव्यतर्फ छुट्न आतुर यात्रु पनि समय निकालेरै सुनिरहेका थिए । मोटरसाइकल तथा स्कुटरको पछाडि बसेकाहरू पनि हातको इसाराले नाचेका देखिन्थे । पोखराको ऊर्जावान् भीड अघि प्रस्तुति राख्दा जुनु पनि जोसिलो देखिइन् । जुनुपछि स्टेजमा चढे, रवि ओड । नेपाल आइडल सिजन २ का विजेता ओडले पनि ३ वटै गीत सुनाए । राम प्यारी, चि र मुसी चैर, छ माया छपक्कै गीतमा रविले पृथ्वीचोकको भीडलाई नचाए । पोखराका दर्शकको व्यग्र प्रतीक्षामा देखिन्थे गायक कमल खत्री । जबजब कार्यक्रम सञ्चालकद्वय दीपाञ्जली लामा र महेश लिम्बूले कमलको नाम लिन्थे, दर्शकको स्वर चर्को सुनिन्थ्यो । कार्यक्रमको अन्तिममा गीत गाउन स्टेज चढेका कमलले आफ्ना हिट गीत दर्शकलाई पस्किए । आत्मामा, कोरेर प्रेम पत्र, जाऊँला रेलैमा उनले गाउँदा बस चढ्न आतुर यात्रु पनि मनमनै आफ्ना प्रेमीप्रेमिकालाई आत्मैले प्रेमपत्र कोरेका हुँदा हुन् । रेडियो कान्तिपुरले प्रोमोसनल टुरअन्तर्गत रेडियो अन ह्विल्स शृंखला चलाएको हो । पोखरा आउनुअघि टोलीले धरान, दमक, इटहरी, बिर्तामोड, विराटनगर, जनकपुर, वीरगन्ज, हेटौंडा, चितवन, धनगढी, नेपालगन्ज, सुर्खेत र बुटवलमा कार्यक्रम गरिसकेको छ । शृंखलाको अन्तिम कार्यक्रम काठमाडौंमा हुनेछ । कार्यक्रममा सांगीतिक कार्यक्रमसँगै अन्य मनोरन्जनात्मक खेल पनि खेलाइएका थिए । बेलुन फुटाउने, नटको टावर बनाउने, छिटो खाजा सक्ने जस्ता खेल खेलाइएका थिए । यस्तै ४ वटा स्टलमा पनि विभिन्न खेल खेलाउँदै गिफ्ट ह्याम्पर दिइएको थियो ।"
नागरिकताको संवेदनशीलतामा राष्ट्रपतिले नखेलून्,"संसद्ले दोहोर्याएर पारित गरेको नागरिकता विधेयकलाई प्रमाणीकरण नगरेर सात महिनाअघि तत्कालीन राष्ट्रपति विद्यादेवी भण्डारीले गम्भीर गल्ती गरेकी थिइन् । राजनीतिप्रेरित भएर शीतलनिवासले संविधान उल्लंघन गरेको उक्त घटनालाई त्यस्तै अनुचित शैलीमा दोहोर्याउन वर्तमान राष्ट्रपतिलाई पनि उसै गरी उक्साइनु उत्तिकै घातक छ । संवैधानिक तथा कानुनी अस्तित्वमै प्रश्न रहेको विधेयकलाई अहिले स्वतः पारित गर्न जुन रूपमा राष्ट्रपति रामचन्द्र पौडेललाई उद्यत तुल्याइँदै छ, यसको परिणाम विधि र व्यवस्थाकै निम्ति प्रत्युत्पादक हुनेछ । यसले नागरिकताको समस्या समाधान गर्नेभन्दा थप बल्झाउने निश्चित छ । के हेक्का हुनुपर्छ भने, गल्तीहरू दोहोर्याउन होइन, सच्याउन तथा पाठ सिक्नका लागि हुन्छन् । र, एउटा नियोजित गल्तीलाई अर्को नियोजित गल्तीले सच्याउन सक्दैन । अतः, आफ्ना पूर्ववर्तीको असंवैधानिक कदमबाट पाठ सिक्दै राष्ट्रपतिले अर्को गल्ती दोहोर्याउने कुचेष्टा गर्नु हुँदैन । उति बेला राष्ट्रपति भण्डारीले प्रमाणीकरण नगरेको नागरिकता विधेयकलाई अहिले सरकारले सीधै प्रमाणीकरण गर्न राष्ट्रपतिलाई आग्रह गरेको छÙ राष्ट्रपति पौडेलले पनि यसबारे कानुनी परामर्श थालेका छन्Ù यी कुनै पनि घटनाक्रम संगतिपूर्णर् छैनन् । यस्तो कदमले विधिको शासनको प्रवर्द्धन गर्दैन, प्रतिक्रियात्मक राजनीतिलाई मात्र बढावा दिन्छ । त्यति बेला भण्डारीले विधेयक रोक्दा क्षुब्ध भएका कतिपय शक्तिलाई त यसबाट तुष्टि मिल्ला, तर संविधान र राष्ट्रलाई भने हानि नै हुन्छ । संवैधानिक भूमिकामा बस्नुपर्ने शीतलनिवासलाई यसले अवाञ्छित रूपमा राजनीतिक शक्तिकेन्द्रका रूपमा विकास मात्र गर्दैन, आफ्नो पालो आएपछि राष्ट्रपति संस्थामार्फत देखाइदिने गलत नजिर पनि बस्छ । अर्को डरलाग्दो त, सम्भव भएसम्म राष्ट्रिय सहमति वा अधिकतम ऐक्य कायम गरेर ल्याउनुपर्ने नागरिकता कानुनले नै राजनीतिक ध्रुवीकरणलाई अझ तीव्र तुल्याउँछ । र, यसले मुलुकमा दीर्घकालसम्मका लागि कलहको बीउ रोप्छ । निश्चय पनि देशभित्र नागरिकता पाउनयोग्य कसैलाई पनि यो अधिकारबाट वञ्चित तुल्याउन पाइँदैन । संविधान बनेको पौने आठ वर्ष भैसक्दा पनि राजनीतिक दाउपेचका कारण संविधान बमोजिम कानुन नबन्दा नागरिकताविहीन हुनेको संख्या ठूलो छ । नागरिकता अभावमा उनीहरू विश्वविद्यालयमा भर्ना हुन, पासपोर्ट बनाउन, सवारीचालक अनुमतिपत्र लिन, बैंक खाता खोल्न, सिमकार्ड किन्न र अध्ययन वा रोजगारीका लागि विदेश जानबाट वञ्चित छन् । यो विधेयकलाई त्यसै प्रमाणीकरण गर्दा यसरी योग्य भएर पनि नागरिकता नपाएकाहरू पक्कै तत्काल लाभान्वित हुन्छन् । तर यसको वैधता लामो समयसम्म विवादमा परिरहनेछ । आइतबार सुरु वर्षे अधिवेशनको पहिलो बैठकमा विपक्षी दल एमालेसहितका प्रतिपक्षी नेताले पुरानै विधेयक स्वीकृत भएमा त्यो अमान्य हुने जिकिर गरेबाटै बढ्दो ध्रुवीकरणको संकेत मिलिसकेको छ । नागरिकताजस्तो संवेदनशील मामिलामा ठूलो राजनीतिक शक्तिलाई रुष्ट राखेर अघि बढ्नु उपयुक्त हुन्न । सरकार र संसद् दुवै सक्रिय र गम्भीर हुने हो भने नयाँ प्रक्रिया अघि बढाएर पनि केही सातामा कानुन बनाई नागरिकताविहीनहरूलाई न्याय दिलाउन सकिन्छ, अबको वैध बाटो त्यही हो, र हुनुपर्छ पनि ।तसर्थ, अब सरकारले संसद्मै यस सम्बन्धी विधेयक दर्ता गरेर यथोचित प्र्रक्रिया अघि बढाउनुपर्छ । जनताका सार्वभौम प्रतिनिधिहरूको छलफलबाट मात्रै कानुन निर्माण गरिनुपर्छ । र, यस क्रममा विद्यमान नागरिकता ऐनका केही प्रावधानलाई अहिले चलाउने तर कति आवश्यक व्यवस्थाचाहिँ नगरी पछिलाई थाती राख्ने चलखेल पनि गर्नु हुँदैन । नागरिकताजस्तो संवेदनशील विषयमा पटकपटक मुलुकलाई अल्झाइरहनु उचित हुन्न । सबै राजनीतिक शक्तिहरूले दलीय स्वार्थबाट माथि उठी नागरिक र राष्ट्रको हितलाई सर्वोपरि ठानेर नागरिकता सम्बन्धी सबै समस्याको एकमुस्ट समाधान खोज्नुपर्छ । र, विश्वअभ्यासका तुलनामा हाम्रो नागरिकता कानुनमा भएका असंगतिहरूलाई पनि सम्बोधन गर्नुपर्छ । सार्वभौम संसद्ले के ध्यान दिनुपर्छ भने, यसलाई अघिल्लो विधेयकजस्तो द्रुतमार्गबाट पारित गर्ने त्रुटि चाहिँ गर्नु हुन्न । नयाँ विधेयकलाई दुवै सदनका संसदीय समितिमा दफावार छलफलमा लग्नुपर्छ । यसअघि राज्य व्यवस्था तथा सुशासन समितिले २२ महिना छलफल गरी पारित गरेका प्रावधानहरूको मर्मको पनि ख्याल राख्नुपर्छ ।जसरी राष्ट्रपतिबाट प्रमाणित नभएको विधेयकको अस्तित्वबारे संविधानमा कुनै व्यवस्था छैन, त्यसै गरी यस्तो अवस्थामा नयाँ राष्ट्रपतिले स्वविवेक प्रयोग गर्न पाउने अधिकार पनि छैन । त्यसैले अनावश्यक जटिलता निम्त्याउने गलत बाटो राष्ट्रपति पौडेलले कुनै पनि हालतमा रोज्नु हुँदैन । शक्ति पृथकीकरण, सन्तुलन र संवैधानिक राष्ट्रप्रमुख सम्बन्धी हाम्रो संविधानको आधारभूत संरचनालाई फेरि खलबल्याउने गल्ती कसैबाट पनि हुनु हुन्न । राष्ट्रपति सरकारको आग्रहभन्दा पनि विधिव्यवस्थाप्रति बढी चिन्तित हुनुपर्छ । उनले प्रमाणीकरणै गरेमा भोलि यसबारे सर्वोच्च अदालतमा मुद्दा पर्न सक्छ । हेक्का रहोस्, राष्ट्रपतिको कदम घरीघरी न्यायिक सम्परीक्षणमा जानुपर्ने अवस्था आउनु पनि हाम्रो संविधानले परिकल्पना गरेको संसदीय लोकतन्त्रमा उचित विषय होइन । पक्कै पनि जुनसुकै मुलुकका निम्ति नागरिकता आफैंमा संवेदनशील विषय हो, त्यसमाथि नेपालमा भने यसलाई आकारभन्दा अति ठूलो मुद्दा बनाइन्छ । यसमा राष्ट्रिय राजनीतिदेखि भूराजनीतिसम्मका अनेक दाउपेच चल्ने गरेका छन् । यस्तो अवस्थामा शीतलनिवासले यस मामिलालाई थप गिजोल्नु हुन्न । संविधानको रक्षा गर्नु र राजनीतिक शक्ति एवं समाजलाई अनावश्यक ध्रुवीकृत हुन नदिनु राष्ट्रपति पौडेलको अहम् दायित्व हो, जसमा उनी चुक्नु हुन्न । तसर्थ, राष्ट्रपति अग्रसक्रिय नहोऊन्Ù सरकार र संसद्ले सुझबुझपूर्ण कदम चालून्Ù यथोचित प्रक्रियाबाटै नागरिकताविहीनलाई न्याय दिलाऊन्, र यो समस्या सदाका लागि हल गरून् ।"
नक्कली शरणार्थी प्रकरण : नेपालको प्रतिष्ठा धमिलियो,"प्रचण्डको अन्तिम कार्यकाल सम्झेर इतिहासले नै सम्झिने काम गर्नुहोस् । माओवादीले एमालेकांग्रेसको, एमालेले माआवादीको भण्डाफोर गर्नुपर्छ । जनताले चाहेको यही हो । आफ्नो भण्डाफोर हुने डरले पछाडि हटेको सुन्न नपरोस् । परिवर्तन सम्भव छ । शुभकामना । अमर भुजेल"
रास्वपा सरकारमा नजानु उचित,"राष्टिय स्वतन्त्र पार्टी प्रचण्ड सरकारमा नजाने र सरकारलाई दिएको समर्थन पनि फिर्ता लिने निर्णयले राजनीतिमा नयाँ तरंग ल्याइदिएको छ । यो निर्णयले सरकार बनाउने नयाँ समीकरणको सम्भावना पनि उजागर गरेको छ । एकातीर स्वतन्त्र पार्टीले समर्थन फिर्ता लियो भने अर्कोतिर स्वयम् गठबन्धन सरकारका सहयात्री दलले पनि सार्वजनिक मञ्चबाटै असन्तुष्टि जनाएका छन् । स्वतन्त्र पार्टीले समर्थन फिर्ता लिनु दुई दिनअघि नै समाजवादी पार्टीका अध्यक्ष माधवकुमार नेपालले सार्वजनिक रूपमै प्रधानमन्त्री पुष्पकमल दाहालको आलोचना गरेका थिए । सीके राउतको जनमत पार्टीले पनि सरकारबाट आफ्नो मन्त्री फिर्ता बोलाएर असन्तुष्टि जनाएको छ । वर्तमान सरकारको छवि बिस्तारै बिग्रँदै गएको छ, यस्तो बेला सरकारमा गए रास्वपाको छवि पनि बिग्रने खतरा थियो । अहिले तत्कालै रास्वपा सरकारमा नजानु नै उचित हो । दाहाल सरकारले विगत चार महिनामा गरेका कैयौं कामहरू विवादित बनेका छन्, त्यसले प्रचण्ड सरकारको छवि खराब बनाएको छ । अयोग्य लडाकुलाई राज्यकोष दोहन गराउने काम गर्नु, भ्रष्टाचार मुद्दाको असीमित हदम्यादलाई संशोधन गरी ५ वर्ष राख्नुजस्ता निर्णय विवादित छन् । खराब काममा काँध थाप्न खोज्दा रास्वपाको छवि पनि बिग्रन्थ्यो । अहिले सरकारमा जानु भनेको दाहाल सरकारलाई अभयदान दिनुजस्तै हुन्थ्यो, जसमा रास्वपा पार्टीलाई फाइदा कम र नोक्सान धेरै हुन्थ्यो । दाहाल सरकारमा नजाने निर्णय गरेर राष्ट्रिय स्वतन्त्र पार्टीले आफ्नो बिग्रन थालेको छविलाई बचाएको छ । गोपाल देवकोटा, गौरीनगर, चाबहिल"
सामाजिक न्यायका लागि बहस,"नेपालमा अलि पहिलेसम्म सामाजिक न्याय आफूलाई वामपन्थी भन्न रुचाउने समुदायको मात्रै स्वामित्वको शब्दजस्तो सुनिन्थ्यो । कम्युनिस्ट नेता तथा वामवृत्तका बुद्धिजीवी यो शब्दको खुबै प्रयोग गर्थे, अहिले पनि गर्छन् । यसले धेरैलाई वामपन्थी वैचारिक यात्रामा सरिक हुन लोभ्यायो, खास गरी २०५० को दशकयता राजनीतिक यात्रामा होमिनेहरूलाई । उनीहरूमा समता, न्याय र सामाजिक न्यायजस्ता शब्दको गहिरो प्रभाव छ । पञ्चायतकालमा व्यवस्थाविरुद्ध भूमिगत प्रतिकारका संगठित आन्दोलन गर्नेहरूका निम्ति खुला परिवेश र अभिव्यक्ति स्वतन्त्रताका लागि आन्दोलित हुनु र त्यस्तो परिवेश प्राप्त गर्नु नै मूल ध्येय थियो तर २०४७ मा बहुदलीय प्रजातन्त्र प्राप्तिपछि विचार, आन्दोलन र संगठन संरचनाभित्र पुराना नारा र शब्दावलीले प्रासंगिकता गुमाउँदै गए । नयाँ शब्द थपिए । तिनैमा पर्ने एउटा शब्दावली थियो सामाजिक न्याय । तर विडम्बना, यो शब्द सार्वजनिक खपत र किताबमा सजाउनका लागि बढी प्रयोग भयो, व्यवहारमा कम । पछिल्ला वर्षहरूमा सामाजिक न्याय शब्दको दायरा फराकिँदै गएको देखिन्छ । विपन्न वर्ग, उपेक्षित भौगोलिक क्षेत्र, महिला, दलित, अल्पसंख्यक लगायतका विभिन्न वन्चित समुदायको हितमा काम गर्ने सरकारी, गैरसरकारी वा सामुदायिक सबैजसो क्षेत्रका अधिकांशका लागि यो नियमित प्रयोगमा आइरहने शब्द बनेको छ । लेखन र पत्रकारितामा संलग्न मानिसहरूबीच पनि यसले सकर्मक उत्प्रेरकको भूमिका निर्वाह गरिआएको छ । यो आफैंमा स्वस्थ समाज निर्माण हेतु आआफ्नो क्षेत्रबाट हुन सक्ने पहलहरूको सुन्दर अभिलक्षण पनि हो । हुन त यस्ता शब्दको उपयोग र अर्थ फराकिँदै जानुपर्छ तर कहिलेकाहीँ मौद्रिक लाभका दोकान चलाउने स्वार्थप्रेरित झुन्डहरूले यिनै शब्दको व्यापक दुरुपयोग गरेका छन् । कतिपय जीवन व्यवहारमा अन्यायपूर्ण गतिविधिमा लागेकाहरू पनि लेखरचना र वक्तव्यहरूमा सामाजिक न्याय को पैरवी गरेको देखिएर आफूलाई यो अवधारणाको खोलभित्र कुशलतासाथ लुकाउन समर्थ हुन्छन् । यस कोणबाट हेर्दा सामाजिक न्याय धूर्तहरूको स्वार्थपूर्तिको रक्षाकवचसमेत भएका कैयौं उदाहरण समाजमा यत्रतत्र देखिन्छ । विश्वव्यापी रूपमा सामाजिक न्याय (सोसल जस्टिस) पछिल्ला पाँच सय वर्षयता उदार जनतन्त्रको प्रस्तावमा एउटा महत्त्वपूर्ण आधार र अवधारणा बन्दै आएको छ । सबै वर्ग, क्षेत्र र पहिचानका मानिस समान हुन्Ù यहाँको माटो, हावा, पानी र प्रकृति सबैको साझा होÙ सबैलाई बाँच्नका लागि स्रोतसाधनमाथिको पहुँच र अवसर स्थापित हुनुपर्छ भनेर मान्नुÙ त्यसै अनुरूपका न्यायपूर्ण, निष्पक्ष प्रशासकीय र सामाजिक संस्थाहरूको संरचना बनाउन क्रियाशील हुनुÙ त्यसै प्रकारको सार्वजनिक वैचारिकी र अभ्यास निर्माण गर्नु र तिनलाई जीवन व्यवहारमा पनि प्रयोग गर्नु सामाजिक न्यायका मोटामोटी प्रस्थान हुन् । तर यी सबै कुराको गन्तव्य सम्पूर्ण रूपले सामाजिक श्रेष्ठता र निम्नताको अन्त्यमा टुंगिन्छ जहाँ व्यक्तिको न्याय ऊ सामाजिक हनुको अपनत्व र अनुभूतिसँग जोडिन्छÙ सामाजिक, भौतिक, राजनीतिक सबै प्रकारका स्रोतहरूको समान वितरण र पहुँच स्थापित हुन सकेको दैनिकीमा जोडिन्छ । नेपालको हकमा सामाजिक न्याय कागजी कुरा मात्रै भयो कि ? व्यवस्था फेरियो भनियो, संविधानमै पनि सामाजिक न्याय धेरै ठाउँमा लेखियो, तर अभ्यासमा सामाजिक न्याय स्थापित भइरहेको छ कि छैन ? सबैले देखेकै छन् । न्याय भन्नेबित्तिकै हाम्रो सोचाइ अदालत वा न्यायिक निकायमै पुगेर ठोक्किन्छ । न्याय त्यहीँ मात्रै पाइन्छ वा न्याय दिनेन्याय गर्ने तिनै मात्रै हुन् भन्ने हामी ठान्छौं । हामी धेरैजसोले त न्याय को मान्यता र प्रयोगमा हरेक व्यक्तिको सार्वजनिक भूमिका हुन्छ भन्ने थाहै पाउँदैनौं वा त्यहाँसम्म पुगेर सोच्नै चाहँदैनौं । न्यायालय वा कतिपय न्यायिकअर्धन्यायिक निकाय त प्राविधिक रूपले गठित संरचना मात्रै हुन् । त्यहाँ निश्चित प्रकारका मुद्दा निश्चित प्रावधान र कानूनी दफाका आधार लिएर प्रवेश गर्छन् । तिनको निरूपणको चरणबद्ध प्रक्रिया हुन्छ र अन्तिममा त्यहाँबाट एक पक्षको जित र अर्को पक्षको हार हुने गरी फैसलासमेत हुन्छ । नेपालमा न्यायप्रणालीको पछिल्लो प्रचलित अभ्यासमा मुद्दाका दुवै पक्षलाई राखेर मेलमिलाप गराई मुद्दाको औपचारिक बैठान हुने पनि गरेकै छ । तर के अदालतभित्रको जितहार वा मेलमिलाप नै सही र न्यायसंगत हुन्छ ? हुँदैन । अथवा, अदालतमा प्रवेश गर्ने विषय मात्रै न्यायका सरोकार हुन् ? जीवनका प्रत्येक आयाममा न्याय र अन्याय मौजुद छÙ आधारभूत अधिकार मानिएका खाद्य, शिक्षा र स्वास्थ्यको पहुँचदेखि सुरु भएर व्यक्तिको स्वतन्त्रता, आत्मसम्मान र सहअस्तित्वका अनेकौं पत्रमा न्याय र अन्यायको मापन गर्ने आधार छन् । हाम्रा पूर्वजले अभ्यास गरेको तीनचार हजार वर्षयताको समाजमा यति धेरै असमानता र अन्याय भए कि तिनैलाई स्वाभाविक र सामान्य ठान्ने मनोविज्ञानले हामीलाई न्यायिक बन्नै दिएन । हाम्रा सामाजिक संरचनामा श्रेष्ठता र निम्नताका यति धेरै तह बने कि तिनले अन्याय, शोषण, विभेद र वञ्चितीकरणको पूरै परिपाटीमा समाजलाई सर्लक्कै ढालेर अभ्यस्त बनाए । त्यहाँ कसैले प्रतिवाद गर्नु वा म पनि मान्छे हुँ भनेर अगाडि आउनु नै अपराध हुने भयो । यस्तो स्थितिभित्र हाम्रो विवेक यसरी कुँजियो कि हामी सार्वजनिक व्यवहारमा कथित उच्च वर्ग वा लिंगक्षेत्रसमुदायका रूपमा मात्र होइन, दमित र पीडित भएरै पनि संरचनागत सोपानको अन्यायपूर्ण व्यवस्थालाई स्वीकार गर्ने भयौं । स्वयं, न्यायालयबाट न्याय ठहर गर्नमा पनि यस्ता कैयौं अन्याय न्याय का नजिर बने ।न्याय भनेको मूलतः विवेक हो । यो प्राविधिक वा कानुनी दफाहरूले मात्रै निर्धारित गर्ने विषय होइन बरु हामी समाजमा रहेका अरू व्यक्ति वा समूहहरूलाई कसरी पहिचान गर्छौं ? कसरी व्यवहार गर्छौं, समुदायहरूलाई आपसमा कसरी हेर्छौं ? समाजमा बाँचिरहेको हरेक क्षेत्र, वर्ग, लिंग र समूहको मानिसलाई बराबरी सामाजिक शक्तिको आँखाले स्वीकार गर्न कति सक्छौं या कति सक्दैनौं भन्ने आधारले निर्धारित गर्ने विषय हो । सामाजिक न्याय आपसी स्वीकार र सहअस्तित्वमा निर्भर छ । यसको प्रयोग बृहत्तर सामाजिकसांस्कृतिक, आर्थिक र राजनीतिक आयाममा फैलिएको हुनाले यो अमूर्त पनि देखिन सक्छ । हुन त त्यसको सम्मूर्तन कानुनले गर्छ, राज्यको विधायकी र प्रशासनिक संरचनाले बनाएका नीतिनियमहरूले गर्छन्, तर ती त्यहाँभित्र बस्ने प्रत्येक एकाइका व्यक्ति र संस्थाको विवेकबाट व्यक्त हुन्छन् । त्योभन्दा बढी नागरिक तहका हरेक मानिसको सोचबाट प्रकट हुन्छन् । हामी सबैको दैनिकी, चालचलन र व्यवहारबाट जनिन्छन् । समाज आफैंमा बृहत् रूपको न्यायालय हो र त्यसको मापक हाम्रो उदार विवेक हो । न्यायको तराजुमा विवेकको पल्ला जति गह्रुङ्गो हुन्छ, न्यायको सामाजिक र नैतिक मूल्य त्यही मात्रामा स्थापित हुँदै जान्छ । जबसम्म हामी आफ्नो सहुलियत र सुविधा अनुसार मात्रै बोल्ने वा नबोल्ने चरित्र त्याग्दैनौं, समाज उदात्त, विवेकवान् र न्यायपूर्ण बन्दैन र त्यस्तो समाज चक्रीय रूपले हामी सबैका लागि खतरनाक हुन्छ । सामाजिक न्याय को अर्थ आजसम्म उपेक्षित उत्पीडितहरूको अधिकार र न्यायको रक्षासँगै समाजको बनिबनाउ संरचनामा उहिलेदेखि लाभ लिँदै आएका वर्गसमुदायका अतिरिक्त अधिकार हरूको कटौती पनि हो । समाजमा व्याप्त असमानता, विभेद र दुःखलाई सामूहिक रूपमा आत्मसात् गर्न र तिनलाई चिरेर न्यायपूर्ण, बाँच्नलायक समाज बनाउन हामी कतिपय प्रिभिलेज्ड हरू सामूहिक प्रतिबद्धताले उस्तै परे आफ्नै सहुलियत विरुद्धसमेत लड्ने प्रस्तावमा एक हुनुपर्नेछ । त्यो भनेको महिलामाथिका तमाम हिंसा र अत्याचारविरुद्ध पुरुषहरूको प्रतिबद्धता हो । दलित र उपेक्षित समुदायमाथिका इतिहासभरिका कोपविरुद्ध सम्पूर्ण गैरदलितको प्रतिबद्धता हो । विकास को वितरणका क्रममा अन्यायमा पारिएका आदिवासी र रैथानेहरूको पहिचान, संस्कृति, भाषा र सम्पूर्ण न्यायको पक्षमा आगन्तुक हस्तक्षेपकारी समुदाय र सिंगो शासक वर्गको प्रतिबद्धता हो । वर्चस्वशाली र बहुसंख्यकको मात्रै हित, पहिचान र फाइदाका लागि चल्दै आएको विभेदपूर्ण संस्कृति, संस्कार र सोचको मठ भत्काउन उत्पीडित वर्ग, लिंग, समुदाय मात्रै भिडेर पुग्ने रहेनछ भन्ने इतिहासले अनेकौं दृष्टान्तबाट साबित गरिसकेको छ । वर्चस्वशाली लिंग, क्षेत्र, विचारको शासक समुदायबाटै निस्केको उदात्त विवेकशील पंक्तिले आँट नगरी नस्लीय, क्षेत्रीय, लैंगिक लगायतका अहंकारका कठोर भित्ता भत्कन्नन् । ती भित्ता भत्काउने नयाँ संकल्पले नै आजको विचारको नेतृत्व गर्छ भन्ने पनि निश्चित छ । यो संकल्प अमूर्त ललित काव्यजस्तो होइन, मूर्त ठोस वैचारिक आन्दोलनमा रूपान्तरण हुनुपर्छ । हाम्रा बहस र अभ्यासहरू यसैको केन्द्रमा खिचिनुपर्छ ।संविधानमै व्यवस्था गरेर सामाजिक न्याय लाई राज्यको आधारभूत विचारमा जोडिँदा र समावेशी सिद्धान्तका आधारमा राज्यको संरचनासम्मैको सोचमा परिवर्तन ल्याउने भनिँदा पनि यसलाई चरितार्थ गर्ने काम असाध्यै जटिल भइरहेको हामीलाई महसुस भएको छ । शासक समुदायमा पर्नेहरूले सकारात्मक विभेद र आरक्षणको मर्म आत्मसात् गर्न अझै पनि चाहेकै छैनन् । वञ्चितहरूका मुद्दामा संवेदनशीलता देखाउन र प्राविधिक न्यायसम्म गर्न पनि सकेका छैनन् । भिन्नहरूबीचको भिन्नताको सांस्कृतिक स्वीकार, एकाकार र सहअस्तित्वको भाव पलाउनै सकेको छैन । उल्टै वर्चस्व र अहंकारको राजनीतिले मलजल पाउने दक्षिण छिमेकी देशकै शैलीको लोकप्रियतावाद मौलाउँदो छ । यही बेला सामाजिक न्यायको फराकिलो बहसमा हामी चितवनबाट एउटा नयाँ आवाज थप्दै छौं । यसको नामकरण यहीँको इतिहास, भाषा र सांस्कृतिक अभ्यासबाट जुराएका छौं । कुनै प्रायोजक वा उदारमना र ठूला सहयोगीबिना आफूहरूबीचकै सीमित साधनस्रोतको बलमा आयोजना गर्न लागिएको यो विमर्श यहाँका लागि पहिलो अनुभव हो । चित्तौन कचेहेरी नाम दिइएको यो कार्यक्रमलाई वार्षिक रूपमा लगातार चितवनकै र देशका अन्य भागबाट आमन्त्रित वक्ताहरूबीच प्रश्न सोध्नेउत्तर खोज्ने अभ्यास र प्रचलनभन्दा अलि फरक शैलीको वैचारिकी जन्माउने उत्सवका रूपमा विकास गरिनेछ । यहाँका रैथाने समुदाय र आप्रवासीबीच सांस्कृतिक एकत्व र सम्मान जागृत गराउन, बहुधा बहसमा नसमेटिएका फरक विचारहरूलाई मुख्य धारामा स्थापित गराउन, यहाँ रहेको राष्ट्रिय निकुञ्ज र वरपर भइरहेका समुदायमाथिका अत्याचारका कथा देशदुनियाँलाई सुनाउन यो कचेहेरी खडा गरिएको हो । यसमार्फत विचारहरू हुँडलिएर, मथिएर निस्केको निष्कर्षले हामी कहाँनेर रहेछौं र अब कसरी अगाडि बढ्ने हो भन्ने थाहा पाउन सहयोग गर्नेछ । हरेकजसो राजनीतिक उभारको केन्द्रमा रहिआएको चितवनको सांस्कृतिक चेतना कति गहिरो छ या कति सतहमा छ भन्ने नाप्न पनि यसले मदत गर्नेछ । महिलामाथिका हिंसाले भग्न रूप लिएको, दलितहरू मारिनु सामान्य मानिने क्रम जारी रहेको, प्राकृतिक संसाधनमाथि हैकमवालाहरूको राइँदाइँ हुने तर आम वर्ग सधैं राज्य र जंगली जनावरको आक्रमणमा परिरहेको, नजिकैको नारायणी नदी, भूमि र पर्यावरणमाथि दोहनचक्र चलिरहेको, राजनीति भगवानवाद र अवतारवादमा फेरिएर आलोचनात्मक चेत गुमाएको स्थितिमा चितवनले एउटा मूर्त बहस मागेकै हो । सामाजिक न्याय जस्तो साधारण र स्वीकृत मान्यताको अभ्याससमेत घनघोर जटिल र कष्टपूर्ण भइरहेको आजको दिनमा अरू केही गर्न सकौंला या नसकौंला, प्रश्न सोध्न र आवाज उठाउन त हामी सक्छौं नि !विचार, बहस र त्यहाँ जन्मने विवेकसम्मत नयाँ वैचारिकी पनि न्यायकै रूप हुन् । समाजका ठूलठूला भिन्नताका खाल्डा पुर्न, सांस्कृतिक अहंकार र दमित मनस्थितिका बीचमा वास्तविक रूपको न्याय, मैत्री र सहअस्तित्वको पुल बनाउन समाजको एउटा तप्का फुर्सद लिएरै जुट्न तयार हुनुपर्छ । कठोर आत्मसमीक्षा गर्न अगाडि आउनुपर्छ । यसो गरे बल्ल हाम्रो सोचभित्र न्याय घुस्ला कि ? न्यायको तराजु बोक्दा हाम्रो विवेकको पल्ला गह्रुङ्गो हुन्थ्यो कि ? र त्यसपछि हामीमा वा सिंगो शासक वर्गमा दमित, पीडित र उपेक्षामा पारिएका समुदायसँग माफ माग्ने विनम्रता जाग्थ्यो कि ?"
नीतिगत भ्रष्टाचारको कानुनी जरा काट,"अख्तियार दुरुपयोग अनुसन्धान आयोग ऐन२०४८ को तेस्रो संशोधन विधेयक संघीय प्रतिनिधिसभामा अहिले विचाराधीन छ । उक्त विधेयकले माननीयहरूलाई ऐतिहासिक छनोटको अवसर दिएको छ नीतिगत भ्रष्टाचारको कानुनी संरक्षणलाई जगेर्ना गर्ने कि त्यसका कानुनी जरा काटेर सुशासनको पक्षपोषण गर्ने ? भ्रष्टाचारविरुद्ध शून्य सहनशीलता को नारा नलगाउने कुनै राजनीतिक दल हाम्रोमा छैन । सबैले आफू सुशासनप्रति चौबीसै क्यारेट प्रतिबद्ध भएको दाबी गर्छन् । सुशासनलाई नभजाएको कुनै चुनावी घोषणापत्र छैन । यथार्थमा चाहिँ दलहरू र तिनका सरकारहरूको प्रतिबद्धता सुशासन होइन, बरु कुशासनप्रति विगतदेखि नै खम्बिर देखिएको छ । अहिले राष्ट्रिय सभा हुँदै संघीय प्रतिनिधिसभामा आइपुगेको सो विधेयक त्यसको उदाहरण हो । नीतिगत घुम्टोभित्र हुने भ्रष्टाचारको कानुनी जरा काट्ने प्रयत्न हुनुपर्थ्यो । उल्टो त्यसलाई मलजल गरेर फैलाउने र दह्रो पार्ने हर्कत भएको छ । नीतिगत भ्रष्टाचार राज्यसंरक्षित अपराधका रूपमा संस्थागत गर्ने खुलेआम कोसिस भएको तथ्य विधेयकले नै बोलिरहेको छ । सवाल अख्तियार दुरुपयोग अनुसन्धान आयोग ऐन२०४८ को दफा ४(ख) को हो । यसले नेपाल सरकार, मन्त्रिपरिषद् वा सोको कुनै समितिले गरेको निर्णयलाई नीतिगत घुम्टो ओढाएर आयोगको क्षेत्राधिकारबाहिर राख्छ । यस व्यवस्थालाई विगतदेखि नै राजनीतिक तहबाट पालेर राखिएको छ । संघीय मन्त्रिपरिषद्को तहमा सीमित रहँदै आएको यो अनुचित कानुनी उन्मुक्ति लाई अहिले प्रदेश तहसम्म विस्तार गर्ने हर्कत गरिएको छ संघीय संसद्, प्रदेशसभा वा सो अन्तर्गतका समितिको बैठकमा भएको कामकारबाही वा निर्णय वा त्यस्तो बैठकमा कुनै सदस्यले बोलेको वा गरेको कुनै कामकुराको सम्बन्धमा वा नेपाल सरकार, मन्त्रिपरिषद् वा सोको कुनै समितिले वा प्रदेश सरकार, मन्त्रिपरिषद् वा सोको कुनै समितिले गरेको कुनै नीतिगत निर्णय वा अदालतको न्यायिक कामकारबाहीका सम्बन्धमा आयोगबाट यस ऐन अन्तर्गत अनुसन्धान, तहकिकात वा अन्य कुनै कारबाही हुनेछैन ।संसदीय तथा न्यायिक कारबाहीका सन्दर्भमा आयोगको क्षेत्राधिकार आकर्षित नहुने कुराको औचित्य बुझ्न सकिन्छ, तर उच्च तहका कार्यकारी पदाधिकारीले गरेको निर्णयलाई नीतिगत घुम्टो ओढाएर आयोगको क्षेत्राधिकार आकर्षित नहुने व्यवस्था आपत्तिजनक थियो र छ । सार्वजनिक अधिकारीले कुनै पनि प्रकृतिको निर्णय गर्दा अख्तियार दुरुपयोग भएनभएको अनुसन्धान गर्न पाउने आयोगको अन्तर्निहित अधिकारमा लगाइएको यस्तो अंकुश औचित्यपूर्ण छैन । विधेयक जस्ताको तस्तै पारित भए प्रदेश मन्त्रिपरिषद्मा निर्णय गराएर भ्रष्टाचार गर्नेहरूले पनि दण्डहीनताको फल खान पाउनेछन् । उल्टो विकासक्रम त्यतिमै सीमित हुनेवाला छैन । प्रदेश तहमा विस्तारित उन्मुक्तिको लाभबाट पालिका तहका कार्यकारी पदाधिकारीलाई किन वञ्चित गर्ने भन्ने प्रश्न उठ्नेछ । सिंहदरबारमा हुने नीतिगत भ्रष्टाचारलाई विकेन्द्रीकरण गरी गाउँगाउँमा पुर्याउने कानुनी बाटो ढिलोचाँडो खोलिने नै होला ! तसर्थ यसलाई अविलम्ब जरैदेखि नियोजन गर्न जरुरी छ ।किनकि संविधानले यस्तो कपटपूर्ण व्यवस्था गर्न अनुमति दिँदैन । धारा २३९(१) ले कुनै सार्वजनिक पद धारण गरेको व्यक्ति ले भ्रष्टाचार गरी अख्तियारको दुरुपयोग गरेको सम्बन्धमा आयोगले अनुसन्धान गर्न वा गराउन सक्ने स्पष्ट व्यवस्था छ । संविधानमा छुट्टै व्यवस्था भएको पदाधिकारी र अन्य कानुनले जवाफदेहीको छुट्टै विशेष व्यवस्था गरेको पदाधिकारी को हकमा मात्रै अपवाद सृजना गरिएको छ । त्यस्तो अपवाद पनि सार्वकालिक छैन, पदमुक्त भएपछि अनुसन्धान गर्न गराउन संविधानले रोक्दैन । उपधारा (२) मा धारा १०१ बमोजिम महाभियोग प्रस्ताव पारित भई पदमुक्त हुने व्यक्ति, न्याय परिषद्बाट पदमुक्त हुने न्यायाधीश र सैनिक ऐन बमोजिम कारबाही हुने व्यक्तिका हकमा निज पदमुक्त भइसकेपछि संघीय कानुन बमोजिम अनुसन्धान गर्न वा गराउन सकिनेछ भन्ने व्यवस्थाले पनि अपवादको सीमा के हो, थप प्रस्ट पारेकै छ । तसर्थ नीतिगत निर्णयको नाउँमा निरपेक्ष उन्मुक्ति दिनुको कहीँकतै औचित्य स्थापित हुँदैन । औचित्यहीन अपवादलाई मान्यता दिने संविधानको कुनै पनि आशय देखिँदैन । संविधानमा परिभाषित दायरालाई विधायिकी कानुनले फुकाउन वा खुम्च्याउन सक्दैन । धारा २३९(६) मा पनि कानुन बनाउने संसद्को अधिकार संविधानले तोकेका काम, कर्तव्य र अधिकारको अतिरिक्त थप काम, कर्तव्य र अधिकार तोक्न तथा आयोगको कार्यविधि निर्धारण गर्ने प्रयोजनमा सीमित गरिएको छ । साथै स्वेच्छाचारी रूपमा क्षेत्राधिकार खुम्च्याउने कार्य धारा ५१(ख) को देहाय (४) मा अभिव्यक्त सार्वजनिक प्रशासनलाई भ्रष्टाचारमुक्त बनाई सुशासन प्रत्याभूति गर्ने उद्देश्यको पनि विपरीत हुन्छ ।आयोगको सृजना नै नियन्त्रण र सन्तुलनसहितको शक्ति पृथकीकरणको सिद्धान्तको सेवाका लागि हो । कार्यकारी आफैं धामी आफैं झाँक्री हुने स्थिति नआओस् भन्नका लागि हो । कार्यकारी शक्ति अभ्यासको स्वतन्त्र निगरानीको सुनिश्चितता नभैकन शक्ति पृथकीकरणको सिद्धान्तको पनि सम्मान भएको ठहर्दैन । नीतिगत निर्णयका नाउँमा भ्रष्टाचारलाई प्रश्रय दिनु सुशासन (सञ्चालन तथा व्यवस्थापन) ऐन२०६४ को मर्म र भावनाको पनि विपरीत हुन्छ । ऐनको प्रस्तावनामै सुशासन पाउने नेपाली नागरिकको अधिकारलाई मान्यता दिइएको छ । वास्तवमा भ्रष्टाचारको समूल अन्त्य र सुशासनको बहाली गहन राष्ट्रिय लक्ष्य रहँदै आएको छ । तथापि भ्रष्टाचार भने सर्वत्र व्याप्त छ । मुलुककै अन्तर्राष्ट्रिय छवि गिरेको छ । सुशासनमा ख्यातिप्राप्त संस्था ट्रान्सपरेन्सी इन्टरनेसनलको करप्सन पर्सेप्सन इन्डेक्स२०२२ अनुसार, विश्वका १८० मुलुकमध्ये नेपाल अति भ्रष्टाचार हुनेमध्ये नै पर्छ । १०० पूर्णांकमा भुटानले ६८ अंक ल्याएर २५ औं स्थान सुरक्षित गर्दा हामी भने ३४ अंक ल्याएर ११० औं स्थानमा छौं । छिमेकी भारत, चीन एवं सार्कका श्रीलंका र माल्दिभ्सको स्थिति हाम्रोभन्दा राम्रो छ । झाँगिँदै गएको भ्रष्टाचार नेपाल र नेपालीले भोग्दै आएका कैयौं आर्थिकसामाजिक समस्याहरूको कारक हो, समतामूलक विकास र समृद्धिको प्रमुख बाधक हो, जनसंख्याको ठूलो हिस्सालाई मर्यादापूर्वक बाँच्न नदिने तगारो पनि हो, विगतको सशस्त्र द्वन्द्व, सामाजिक आन्दोलनहरूको कारक तत्त्वसमेत हो । भ्रष्टाचारको जरा उखेली समृद्धिको ढोका खोल्छौं भन्नु दिवास्वप्न मात्रै हुन्छ र भैरहेको छ ।राष्ट्रसंघका पूर्वमहासचिव वान कीमुन र पूर्व मानव अधिकार उच्चायुक्त नाभी पिलेईका अनुसार, भ्रष्टाचार मानव अधिकार र लोकतन्त्रको ठूलो चुनौती हो । यसले परोक्ष रूपमा गरिब र सीमान्तमा रहेका जनताको ज्यानै लिने उद्घोष गर्दै नाभी पिलेईले भन्छिन् भ्रष्टाचारका कारण आर्थिक स्रोतको चोरी नहुने हो भने खाद्यमा पहुँचको अभावमा प्रत्येक दिन भोकै सुत्ने विश्वका ८७० मिलियन जनसंख्यालाई बर्सेनि ८० छाक खुवाउन पुग्छ ।दक्षिण अफ्रिकी संवैधानिक अदालतले भ्रष्टाचारको सहनशीलता मानव अधिकार र लोकतन्त्रका लागि घातक हुने स्पष्ट पारेको छ (संवैधानिक अदालतको मुद्दा नम्बर सीसीटी २७००, फैसला मिति २८ अक्टोबर २००२) । संगठित रूपमा हुने भ्रष्टाचार दण्डनीय अपराध हुनुका साथै मानव अधिकारको उल्लंघनसमेत भएको तथ्य भारतीय सर्वोच्च अदालतले समेत जनाएको छ (सीबीआईमार्फत स्टेट अफ महाराष्ट्र वि बालाकृष्ण दतात्रय कुम्भारसमेत, फैसला मिति १५ अक्टोबर २०१२) । विधायिकी संशोधन वा न्यायिक हस्तक्षेपद्वारा खारेजी पर्खेर बसेको विवादित व्यवस्था २०४८ मा ऐन प्रारम्भ भएदेखि विद्यमान व्यवस्थाकै निरन्तरता हो । यसलाई देखाएर हालसम्म कति घटनालाई अनुसन्धानको दायरामै ल्याइएन, कति जनाले उन्मुक्ति पाए र यसले राष्ट्रलाई कति क्षति पुर्यायो भन्ने लेखाजोखा भएकै छैन । कसैले खोज पत्रकारिताको विषय बनाए मिडियामार्फत आम जनता सुसूचित हुन पाउँथे । तर कतिपय दृष्टान्त भने सतहमा आएका छन् । जस्तै ललितानिवासको जग्गा प्रकरणमा यसै कानुनी प्रबन्धलाई सिरानी हालेर पूर्वप्रधानमन्त्रीहरूलाई मुद्दा नचलाउने निर्णय आयोगले गरेको तथ्य सो सम्बन्धी अभियोगपत्रमै उल्लेख छ । व्यक्तिगत वा समूहगत स्वार्थ रहेका सार्वजनिक खरिदजस्ता विषयमा समेत मन्त्रिपरिषद्मा पेस गरी निर्णय गर्ने गरिएको र नीतिगत निर्णयहरूको स्पष्ट परिभाषा र व्याख्या नहुँदा अप्ठेरो परेको तथ्य आयोगले स्विकार्दै आएको छ (२०७९ भदौ ५ को पत्रमा समेत) । साथै २०७५ मा आयोगले गरेको सुशासन सम्बन्धी एउटा सर्वेक्षणका सहभागीमध्ये ३० दशमलव ४ प्रतिशतले नीतिगत भ्रष्टाचारको समस्या बढेको बताएका छन् । ट्रान्सपरेन्सी इन्टरनेसनल नेपालले भ्रष्टाचारको अन्त्यमा बाधक रहेको उक्त प्रावधान खारेज गर्न आह्वान गर्दै आएको छ (२०७९ असोज ४ गतेको पत्रमा समेत) । उसले राजनीतिक नेतृत्व तहको संलग्नतामा हुने ठूला भ्रष्टाचारहरूका मुद्दामा उन्मुक्ति दिइएकोप्रति गम्भीर सरोकार व्यक्त गर्दै आयल निगमको जग्गा खरिद प्रकरण, वाइडबडी र न्यारोबडी जहाज खरिद प्रकरण, नेपाल ट्रस्टका जग्गाहरू यती कम्पनीलाई लिजमा दिइएको प्रकरण, सेक्युरिटी प्रेस खरिद सम्बन्धमा तत्कालीन मन्त्रीको अडियो प्रकरण र स्वास्थ्य सामग्री खरिदमा ओम्नी समूहद्वारा गरिएको व्यापक अनियमितता सम्बन्धी प्रकरणसमेतको अविलम्ब अनुसन्धान गरी दण्डहीनता अन्त्य गर्न आह्वान गरेको छ (२०७७ भदौ २८ को प्रेस वक्तव्य) ।नेपाल २३ फरवरी २०११ देखि भ्रष्टाचारविरुद्धको संयुक्त राष्ट्रसंघीय महासन्धि२००३ को पक्ष हो भन्ने पनि विधेयकउपरको छलफलका सन्दर्भमा हेक्का राख्न जरुरी छ । महासन्धिले सार्वजनिक पदाधिकारीले गर्ने निर्णयलाई नीतिगत घुम्टो ओढाएर जवाफदेहीबाट उन्मुक्तिलाई छुट दिँदैन । महासन्धिको पालना संवैधानिक दायित्वको विषय हो । नेपाल सन्धि ऐन२०४७ को दफा ९(१) बमोजिम पनि महासन्धिको विपरीत हुने कानुनी प्रबन्ध गर्न र जोगाउन मिल्दैन । महासन्धिको कार्यान्वयन गर्न सरकारले बनाएको राष्ट्रिय रणनीति तथा कार्ययोजना२०६९ मार्फत पनि सबै भ्रष्टाचारजन्य कामकारबाही अपराध हुने कानुनी प्रबन्ध गरेर भ्रष्टाचार निवारण गर्ने वाचा गरेको देखिन्छ । दशक अगाडिको वाचा पूरा गर्न पनि विवादित कानुनको खारेजी अनिवार्य छ । लोकतन्त्रमा कोही पनि कानुनभन्दा माथि हुँदैन । जतिसुकै उच्च तहको पदाधिकारी किन नहोस्, ऊ आफ्नो जुनसुकै निर्णयप्रति उत्तरदायी र जवाफदेह बन्नैपर्छ । यही मान्यतालाई अन्य लोकतान्त्रिक मुलुकहरूमा पनि आत्मसात् गरिएको देखिन्छ । उदाहरणका लागि, भारतको लोकपाल तथा लोकायुक्त ऐन२०१३ ले यस किसिमको उन्मुक्ति दिएको देखिँदैन । बरु दफा १४(१)(क) मा विषयगत रूपमा अन्तर्राष्ट्रिय सम्बन्ध, आन्तरिक तथा बाह्य सुरक्षा, सार्वजनिक व्यवस्था, अणु ऊर्जा र अन्तरिक्षजस्ता संवेदनशील विषयमा लिएका निर्णयका सन्दर्भमा प्रधानमन्त्रीलाई लोकपालको अनुसन्धानको दायराबाहिर राख्ने गरी व्यवस्था गरिएको छ । ग्वाटेमालाकी ख्यातिप्राप्त मानव अधिकारकर्मी तथा नोबेल पुरस्कार विजेता रिगोबर्टा मेन्छु दण्डहीनताको जगमा भ्रष्टाचारका प्रणालीहरू निर्माण हुने भएकाले दण्डहीनतालाई नभत्काई गरिने भ्रष्टाचारविरुद्धका सारा प्रायास निरर्थक हुने ठान्छिन् । साथै भ्रष्टाचारविरुद्ध सशक्त निगरानी संस्था स्थापनाको वकालत गर्छिन् ।नीतिगत निर्णयको घुम्टो ओढाएर उच्च राजनीतिक तहलाई भ्रष्टाचारमा उन्मुक्ति दिने तत्कालीन कानुनी व्यवस्था (दोस्रो संशोधन २०५९ भन्दा अगाडि दफा ४ को उपदफा ५) को औचित्यलाई ऐन लागू भएको केही समयपछि नै सर्वोच्च अदालतमा चुनौती नदिइएको भने होइन । विडम्बना, त्यति बेला पाँचसदस्यीय पूर्ण इजलासको बहुमतले उक्त व्यवस्थालाई असंवैधानिक घोषित गर्न अस्वीकार गर्यो । नीतिगत निर्णयलाई राजनीतिक जवाफदेहीको विषयका रूपमा बहुमत न्यायाधीशहरूले अर्थ्याए । २०४७ को संविधानसँग त्यो प्रावधान बाझिएको निष्कर्ष निकाल्ने न्यायाधीश लक्ष्मणप्रसाद अर्याल एक्लो पर्नुभयो । न्यायिक तवरले विधायिकी त्रुटि सच्याउन बालकृष्ण न्यौपानेविरुद्ध श्री ५ को सरकार, मन्त्रिपरिषद् सचिवालयसमेत (२०५१ सालको रिट नं २५५०) को मुद्दाले त्यति बेला जुराएको उक्त अवसर गुम्यो । अहिले हामी २०४७ को संविधान मातहतमा छैनौं । विद्यमान संविधानले सुशासनप्रति सुस्पष्ट प्रतिबद्धता व्यक्त गरेको छ, सुशासनलाई समृद्धिको जगका रूपमा आत्मसात् गरेको छ । भ्रष्टाचारविरुद्धको शून्य सहनशीलता बिनासर्त स्थापित छ । यसबीच भ्रष्टाचारविरुद्धको अन्तर्राष्ट्रिय महासन्धिको पनि हामी पक्ष बनेका छौं । त्यस अन्तर्गतका दायित्व पालनाको दायित्व पनि अकाट्य छ । यस पृष्ठभूमिमा त्यति बेला अल्पमतको फैसला पुष्टि गर्न न्यायाधीश लक्ष्मणप्रसाद अर्यालले अगाडि सारेका तर्कलाई माननीयहरूले मनन गरेर निर्णयमा पुग्ने समय आएको छ । न्यायाधीश अर्यालले लिएका आधार कारणहरू (नेकाप २०५३, अंक ६, निर्णय नं ६२०५, आदेश मिति २०५३ असोज ८) नितान्त तार्किक र सान्दर्भिक छन् संविधानले अपवाद नगरेको कुरालाई कानुनले अपवाद गर्न मिल्दैन । अन्यथा संवैधानिक सर्वोच्चताको सिद्धान्त, जुन हाम्रो संविधानले अंगीकार गरेको छ, कायम रहन आउँदैन । तसर्थ उक्त विषयमा संविधानले तोकेको अपवादको घेराभित्र नपरेकोले संवैधानिक भन्न मिलेन ।  मन्त्रिपरिषद्बाट हुने  निर्णय कुनै न कुनै प्रकारको नीतिसँग सम्बन्ध रहने हुँदा मन्त्रिपरिषद् वा यसको समितिको सामूहिक नीतिगत निर्णय भन्ने आधारमा संविधानले नदिएको छुट कानुनले वा कानुनको व्याख्याद्वारा दिन मिल्ने हुँदैन । अन्त्यमा, तेस्रो संशोधनमार्फत मन्त्रिपरिषद्का नीतिगत निर्णयका सन्दर्भमा ऐनको दफा ४(ख) ले दिएको उन्मुक्तिलाई पूर्णतः उन्मूलन गर्ने गरी प्रतिनिधिसभाले सर्जरी गर्नुपर्छ । किन्तु वा परन्तु भनेर सो भ्रष्टाचारमुखी कानुनी ट्युमर बचाएर राख्नु नेपाली समाजका लागि हितकर हुँदैन । त्यसलाई समूल रूपमा नष्ट गर्नुपर्छ । लोकतन्त्रमा जतिसुकै उच्च तहको पदाधिकारी किन नहोस्, ऊ आफ्नो जुनसुकै निर्णयप्रति उत्तरदायी र जवाफदेह बन्नैपर्छ । यो सामान्य समझलाई विधायिकी कानुनले पनि संहिताकृत गरोस् । साथै भ्रष्टाचारका सन्दर्भमा अनुसन्धान गर्न र मुद्दा चलाउन हदम्याद लाग्ने व्यवस्था हुनु हुँदैन । हदम्यादले शून्य सहनशीलताको मान्यतालाई परास्त गर्छ । महासन्धिको दायित्वले पनि हदम्यादको असान्दर्भिकतामा जोड दिएको छ । तर संसद्मा अर्को विचाराधीन भ्रष्टाचार निवारण ऐन२०५९ को पहिलो संशोधन विधेयकले दफा ४५ मा संशोधन गरी पाँच वर्षको हदम्याद राख्न प्रस्ताव गरेको छ । यो दण्डहीनतामुखी छ । पर्याप्त प्रमाणको विद्यमानता भए मुद्दा चलाउन हदम्यादलाई तगारो बनाइनु हुँदैन । यो प्रस्ताव सच्चिनुपर्छ । नयाँ संविधान बनेदेखि अनुचित कार्यका सन्दर्भमा रहेको कानुनी रिक्तताको पनि संशोधनमार्फत सम्बोधन गर्न जरुरी छ । अनुचित कार्यमा संलग्नलाई जवाफदेह बनाउने निकाय को हो, स्पष्ट पार्नुपर्छ ।निजी क्षेत्रमा हुने भष्टाचारको नियन्त्रण र नियमन प्रभावकारी हुनुपर्नेमा विवाद छैन । तर सबै भारी अख्तियार दुरुपयोग अनुसन्धान आयोगलाई बोकाउनु उपयुक्त हुँदैन । सार्वजनिक क्षेत्रमै आयोग प्रभावकारी नभैरहेको अवस्थामा निजी क्षेत्र पनि जिम्मा लगाउनु उपयुक्त होइन । निजी क्षेत्रका सम्बन्धमा संशोधनमार्फत ऐनमा छुस्स केही कुरा घुसाउनेभन्दा पनि व्यापक अध्ययन र समग्र सरोकारवालासँग परामर्श गरेर अलग्गै कानुनी प्रबन्ध हुनु उपयुक्त हुनेछ । सुख, समृद्धि र सुशासनकै लागि राजनीतिक व्यवस्थाहरू पटकपटक परिवर्तन भए तर सुख र समृद्धिको वैध जनआकांक्षामा भ्रष्टाचार र कुशासनले तुषारपात गर्ने क्रम भने भंग भएको छैन । सुख, समृद्धि र सुशासनका लागि अब नयाँ कोर्सतर्फ बढ्नुको विकल्प छैन ।"
कस्तो बजेट ल्याउने ?,"(ङ) बजेट विनियोजनतर्फ वार्षिक बजेटका लागि योजना छनोट गर्दा सम्बन्धित योजना कार्यान्वयन एकाइ एवं सम्बन्धित जनप्रतिनिधि बसी निर्णय गरेर परियोजनाको डीपीआरसहित सम्बन्धित कार्यालय हुँदै आएका आयोजनाहरूमा बजेट विनियोजन हुनुपर्नेमा हचुवाका भरमा जसको शक्ति उसको भक्ति भनेझैं अनावश्यक काममा बजेट दुरुपयोग हुने र जरुरी ठाउँमा बजेट नजाने अवस्थाको अन्त्य हुन आवश्यक छ । ५० करोडभन्दा मुनिको योजना प्रदेशलाई समपुरक, ससर्त वा विशेष अनुदानको व्यवस्था मिलाएर भए पनि प्रदेशबाटै गर्ने र त्योभन्दा माथिको योजना मात्रै संघबाट गर्ने व्यवस्था मिलाउनुपर्छ । ५० लाख रुपैयाँभन्दा कमका योजनाहरू स्थानीय तहबाट सम्पन्न गर्ने व्यवस्था मिलाउनुपर्छ ।सरकारी स्वास्थ्य क्षेत्रमा जम्मा २,००६ जना चिकित्सक मात्र कार्यरत छन् । अर्थात्, १५ हजार नेपाली बराबर १ जना चिकित्सक सरकारी क्षेत्रमा कार्यरत छन् । योभन्दा कन्तबिजोग के हुन्छ ? यसलाई तत्काल सम्बोधन गर्न चिकित्सक एवं स्वास्थ्यकर्मीहरूको संख्यामा यही आर्थिक वर्षमा दोब्बर वृद्धि गर्न जरुरी छ । विश्वविद्यालय र अध्ययन प्रतिष्ठानहरू १९ वटा पुगिसकेका छन् । यति धेरै विश्वविद्यालय र प्रतिष्ठानहरू कुन आवश्यकताले खोलिए र तिनको आर्थिक परिपूरण कसरी हुने हो ? विद्यालय शिक्षाका लागि थप ५० हजारभन्दा बढी शिक्षकहरूको आवश्यकता छ भनिन्छ । यो खर्च राज्यले कसरी थेग्न सक्छ ? यस विषयमा गम्भीर नीतिको आवश्यकता छ । आजको आवश्यकता प्राविधिक शिक्षाको भएकाले राज्यले साधारण शिक्षामा भन्दा प्राविधिक शिक्षामा लगानी बढाउनु औचित्यपूर्ण हुन्छ । यस क्षेत्रमा निजी क्षेत्रलाई पनि व्यापक रूपमा सहभागी गराउन आवश्यक छ । पूर्वाधार निर्माणका क्षेत्रमा सम्पूर्ण लगानी बढाउनु अत्यावश्यक छ । तर पूर्वाधार निर्माण गर्दा दिगो विकासको लक्ष्य भेट्न कम्तीमा १०० वर्षका लागि हुने गरी योजना तर्जुमा गर्नुपर्छ । पहाडी क्षेत्रमा आरसीसी सडक निर्माण गर्दा दिगो हुन्छ । नेपाली सिमेन्ट, रड, गिट्टी, बालुवा, दक्षअदक्ष मजदुर, प्राविधिक लगायतका कर्मचारी एवं ठेकेदारहरू पनि नेपाली नै प्रयोग हुँदा यसले आर्थिक गतिविधि बढाउन मद्दत पुर्याउँछ । सार्वजनिक खरिद ऐन संशोधन गरेर काम नगर्ने ठेकेदारहरूलाई कडा कारबाही गर्ने व्यवस्था गर्नुपर्छ । चलिरहेका योजनाहरूलाई प्राथमिकतामा राखी पूर्णता दिनुपर्छ । सांसदहरूलाई प्रत्येक मन्त्रालयमा तत्तत् निर्वाचन क्षेत्रका कम्तीमा दुईवटा कार्यक्रम राख्न पाउने अधिकार नीतिगत रूपमा दिनुपर्छ । नेपालको आर्थिक अवस्था एवं प्रतिव्यक्ति आयको अनुपातमा जग्गाजमिनको मूल्य संसारकै महँगोमध्ये पर्छ । काम गर्न खोज्ने व्यवसायीहरूलाई जमिनमै ठूलो लगानी गर्नुपर्ने बाध्यता छ । जग्गा ओगटेर बिनाश्रम, सीप र समय नाफा खाने प्रवृत्ति बढेर गएको छ । यसलाई निरुत्साहित गर्न कम्तीमा दस वर्ष जमिनको मूल्य यथावत् राख्ने गरी नीति ल्याउनुपर्छ । अन्त्यमा, बजेट मन्त्री र नेताका क्षेत्र र जिल्लामा मात्र सीमित गर्ने काम किमार्थ गर्न हुन्न, यो अत्यन्तै प्रत्युत्पादक हुन्छ भन्ने हेक्का नीतिनिर्माणमा बस्नेहरूले सदैव राख्नुपर्छ ।घिमिरे प्रतिनिधिसभा सदस्य एवं कांग्रेस केन्द्रीय सदस्य हुन् ।"
चार महिनामा २ हजार नेपाली महिला घरेलु कामदारका रूपमा ओमानमा,"(काठमाडौं)ओमानको राजधानी मस्कटको एक घरमा चितवनकी तारा विश्वकर्मा, पार्वती परियार, कविता चौधरी र पार्वती विश्वकर्मालाई म्यानपावर कम्पनीले तीन हप्तादेखि थुनेर राखेको थियो । उनीहरू भिजिट भिसामा संयुक्त राष्ट्र इमिरेट्स (यूएई) हुँदै ओमान पुगेका थिए । घरेलु कामदार (हाउसमेड) आपूर्ति गर्ने म्यानपावर कम्पनीले उनीहरूलाई मस्कटको वुरिमास्थित रोजगारदाता (स्पोन्सर) मा पठाएको थियो । तर, उक्त रोजगारदातामा विवाद भएपछि उनीहरू पुनः म्यानपावर कम्पनीमै फर्किए । एकदमै कठिन भएपछि उनीहरूले उक्त काम गर्न मानेनन् । त्यसपछि रोजगारदाताले बुझाएको सेवा शुल्क फिर्ता लिएर उनीहरूलाई म्यानपावर कम्पनीलाई बुझाएको थियो । रोजगारदाताले सेवा शुल्कबापत प्रतिकामदार ७ लाख रुपैयाँका दरले २८ लाख रुपैयाँ बुझाएको थियो । रोजगारदाताले फिर्ता गरेपछि ती महिलाहरूलाई न अर्को ठाउँमा पठाइयो न त नेपाल नै फिर्ता गरियो । पीडित महिलाका अनुसार मोबाइल खोसेर नजरबन्दमा राखियो । ४ अप्रिलको बिहान उनीहरूले नजरबन्द गरिएको घरको तेस्रो तलाबाट हाम फालेर भाग्ने योजना बनाए । झ्यालमा सारी बाँधेर पालैपालो त्यसैको मद्दतले झर्न थाले । तीन जना सकुशल झरे पनि तारा विश्वकर्मा भने दोस्रो तला पुग्दा नपुग्दै नियन्त्रण गुमाएर भुइँमा बजारिइन् । उनको मेरुदण्ड र खुट्टा भाँचियो ।अन्य तीन जनाले घाइते तारालाई ट्याक्सीमा दूतावास पुर्याए । दूतावासले तीन जनालाई आफ्नो सेल्टरमा राख्यो । तारालाई भने खाउला अस्पतालमा भर्ना गर्यो । उनको उपचारका लागि झन्डै ७ लाख रुपैयाँ खर्च भयो । त्यो पैसा भिसा निकालिदिने स्पोन्सरबाटै असुल गर्ने भन्दै अस्पतालले तारासँग उपचार शुल्क लिएन । अध्यागमनले ओभरस्टेबापत लागेको ५ सय रियाल (एक लाख ६९ हजार रुपैयाँ) जरिवाना मिनाह गरिदियो । नेपाली दूतावास र गैरआवासीय नेपाली सोसल क्लब (एनआरएन) को सहयोगमा तारा सलाम एयरमार्फत गत शुक्रबार नेपाल आइपुगिन् । घरेलु कामदारका लागि भिजिट भिसामा ओमान जानेक्रम बढेसँगै तारा र उनका साथीहरूजस्तै पीडा खेप्ने नेपाली महिलाको संख्या दिनहुँ बढ्दो छ । हामीलाई उद्धारका लागि फोन नआउने दिन छैन । हरेक दिनजसो नयाँ नयाँ घरेलु महिला कामदारले उद्धार गरिदिन अनुनय विनय गरिरहेका हुन्छन्, झाले कान्तिपुरसँग भने ।भिजिट भिसामा नेपालबाट ओमान सिधै जानेको संख्या बढ्न थालेको छ । उनीहरू प्रायः ओमानको राजधानी मस्कट र त्यहाँबाट झन्डै एक हजार किमि टाढाको सलला सहरमा काम गर्छन् । परराष्ट्र मन्त्रालय स्रोतका अनुसार गैरकानुनी तरिकाले ओमान पुग्नेमध्ये झन्डै ९५ प्रतिशतले त्रिभुवन बिमानस्थल नै प्रयोग गर्ने गरेका छन् । दुबई ट्रान्जिट भएर पनि आउँछन् । दुबईबाट गाडीमार्फत नै आउन सजिलो छ, झाको अनुभव छ, यहाँ हाउसमेड आपूर्ति गर्ने इजाजत प्राप्त म्यानपावर कम्पनीहरू छन् । उनीहरूले भिजिट भिसामा लगेर घरेलु कामदारको भिसामा परिणत गर्न पाउने कानुनी व्यवस्था छ । जसले गर्दा नेपालका दलालहरूले ओमानका म्यानपावर कम्पनीसँग पहुँच बनाएर महिलाहरू पठाइरहेका छन् ।नेपालबाट श्रम स्वीकृति लिएर घरेलु कामदारमा जान पाउने व्यवस्था छैन । पहिला नै श्रमस्वीकृति लिएकालाई भने पुनःश्रमस्वीकृति पाउने व्यवस्था भने यथावत् छ । भिजिट भिसामा गएर हाउसमेड बन्नेहरूको यकिन तथ्यांक भने छैन । ओमानको राष्ट्रिय तथ्यांक सूचना केन्द्र (एनसीएसआई) ले जनवरी मसान्तसम्म कानुनी हैसियतमा २० हजार ६ सय ३६ जना नेपालीले काम गरिरहेको तथ्यांक सार्वजनिक गरेको थियो । त्यो बेला घरेलु कामदारको तथ्यांक सार्वजनिक गरिएको थिएन । तर, हालै नेपालीसहित विभिन्न देशका समुदायका अगुवासँग भएको सामुदायिक बैठकमा चार महिनाको अवधिमा दुई हजार नेपाली महिला घरेलु कामदारका रूपमा पुगेको तथ्यांक रोयल प्रहरीद्वारा पेस गरिएको थियो ।ओमानमा अन्य देशका नागरिकलाई जस्तो नेपाली कामदारका लागि भने कोटा तोकिएको छैन । जसले गर्दा घरेलु कामदार आपूर्ति गर्ने कम्पनीहरूको प्राथमिकतामा नेपाली महिला पर्दै आएका छन् । ओमानका लागि नेपाली राजदूत डोरनाथ अर्यालले भिजिट भिसाको प्रयोग गरी नेपाली महिलाहरू आउनेक्रम निकै बढिरहेको बताए । ओमानको कानुनमा भिजिट भिसामा आएर घरेलु कामदारको भिसामा परिवर्तन गर्न पाउने प्रावधान छ । हाम्रो देशले अवैधानिक भने पनि यहाँको कानुनले मान्यता दिन्छ । यसबारे हामीले परराष्ट्र र श्रम मन्त्रालयलाई जानकारी गराइरहेका छौं, अर्यालले भने, यहाँबाट भन्दा पनि मूल ठाउँमा मात्रै रोक्न सकिन्छ ।ओमानी म्यानपावर कम्पनीमा आइपुगेका हाउसमेडलाई लैजाँदा स्पोन्सरले कम्पनीलाई सेवा शुल्कबापत झन्डै ७ लाख रुपैयाँसम्म तिरेर लैजाने गरेको छ । त्यसबापत म्यानपावर कम्पनीले रसिद नै दिने गरेको छ । रोजगारदातासँगको दुई वर्ष करारका कारण श्रम विवादले नेपाली दूतावासको शरणमा पुग्नेलाई समयमा नै उद्धार गर्न सहज छैन । काम छाडेर हिँडेका घरेलु कामदारमाथि रोजगारदाताले चोरी मुद्दा लगाउने वा भिसा लगाउँदा तिरेको रकम फिर्ता माग्ने गर्छन् । चोरी मुद्दा परेमा कामदारले प्रमाण पुर्याउन नसक्दा जरिवाना र कैद सजाय भुक्तान गर्नैपर्ने हुन्छ । दूतावासले गत साउनदेखि वैशाख २५ सम्म सेल्टरमा आश्रय लिन पुगेका १ सय ७७ मध्ये १ सय ६४ जनाको उद्धार गरेको छ । चैतमा मात्रै २७ जनाको उद्धार गरिएको दूतावासले जनाएको छ । दूतावासमा भएको पूर्वाधारले अहिलेको चापलाई धान्न मुस्किल परेको छ । कतिपय अवस्थामा महिलाहरू भुइँमा नै सुत्न बाध्य हुनुपरेको छ । म चार महिना दूतावासको सेल्टरमा नै बसें । हामीलाई दुईवटा कोठामा राखिएको थियो । खाना त समस्या भएन तर सुत्ने विषयमा साथीहरूबीच झगडा हुन्थ्यो । शौचालय जान पालो कुर्नुपर्थ्यो । एकै पटक धेरै आउँदा भुइँमा नै सुत्नुपर्दथ्यो, मकवानपुरकी सीता तामाङले भनिन् ।स्थानीय कानुनअनुसार हाउसमेड भिसाको म्याद समाप्त नभएसम्म स्पोन्सरको सहमतिबिना स्वदेश फिर्न पाइने व्यवस्था छैन । स्पोन्सरको सहमतिबिना काम छाडेर आउन खोज्दा स्पोन्सरले भिसा लाग्दाको खर्च दाबी गर्ने गर्छन् । घर जाने भए ७ लाख रुपैयाँ दिन भनियो । एक सय २० रियाल (४० हजार रुपैयाँ) तलब लिने गरी आएको थिएँ, काम गर्न सकिनँ । मैले ७ लाख रुपैयाँ तिर्न सक्ने भए घरको काम गर्न किन आउँथे ?, कविता दुखेसो पोख्छिन् । भागेर दूतावासमा पुग्दासमेत स्पोन्सरहरू आफ्नो खर्च फिर्ता माग गर्दै अदालत जाने गरेका छन् । ओमानी अधिकारीहरूले नेपाली दूतावासलाई ओमान आउने कामदारलाई स्थानीय श्रम कानुनसम्बन्धी सूचना दिन अनुरोध गर्दै आएका छन् । राजदूत अर्यालले ओमान सरकारसँग श्रम समस्यामा परेका कामदारलाई उद्धार गर्न सहयोग र समन्वय भइरहेको बताए । यहाँको सरकारबाट सहयोग पाइरहेका छौं । हामीले घरेलु कामदारको समस्या समाधान गर्न उच्चस्तरमा संवाद पनि गरिरहेका छौं, उनले भने, अहिले नेपालबाट मात्रै होइन, अन्य देशका नागरिक पनि घरेलु कामदारमा आउने क्रम उच्च छ । श्रम, रोजगार तथा सामाजिक सुरक्षा मन्त्रालयले २०७३ चैत २० देखि ओमानसहित खाडी मुलुकमा घरेलु कामदारमा जाने महिलालाई श्रम स्वीकृति दिन बन्द गरेको छ । महिला अधिकारवादीले सरकारले नै अवैध बाटो प्रयोग गर्न महिलालाई बाध्य बनाएको आरोप लगाउँदै आएका छन् । रोजगार नभएपछि परिवार पाल्न महिलाले अवैध बाटो प्रयोग गर्नुपरेको छ । घरेलु कामदारमा जाने महिलाहरू जोखिममा परेकाहरू नै हुन् । यो कुरालाई सरकारलेबुझेन, आप्रवासी महिला कामदार समूहकीसंस्थापक अध्यक्ष विजया राईले भनिन्, छिटो श्रम सम्झौता गरेर महिलाहरूलाई संस्थागत हिसाबले पठाउने व्यवस्था गर्नुपर्छ । अगस्ट २०१९ मा नै नेपाल र ओमानबीच श्रम सम्झौताको मस्यौदामा सहमति जुटेको थियो । अन्तर्राष्ट्रिय श्रम संगठन (आईएलओ) को सिद्धान्तअनुसार तयार गरिएको मस्यौदामा श्रम रोजगार तथा सामाजिक सुरक्षा मन्त्रालयका तत्कालीन सहसचिव रामप्रसाद घिमिरे र ओमानी समकक्षी सलिम विन साइद अलवादीबीच काठमाडौंमा हस्ताक्षर गरिएको थियो । त्यसलाई मन्त्रिपरिषद्को बैठकले पारितसमेत गरिसकेको थियो । ओमानका लागि तत्कालीन राजदूत शर्मिला पराजुली ढकालले श्रम सम्झौता हस्ताक्षरमा सहभागी हुनका लागि ओमानका जनशक्तिमन्त्री शेख अब्दुल्लाह बिन नासेर अल वक्रीको समय लिइसकेकी थिइन् । त्यसको मिति भने सार्वजनिक गरिएको थिएन । तर, सम्झौता किन हुन सकेन भन्ने खुलाइएन । श्रम मन्त्रालयले भने केही शब्द परिमार्जन गर्नुपर्ने भएकाले हस्ताक्षर हुन बाँकी रहेको जनाएको छ ।"
अस्ट्रेलियाका सहायक विदेशमन्त्रीले नेपाल भ्रमण गर्ने,"(अस्ट्रेलिया)अस्ट्रेलियाका सहायक विदेशमन्त्री टिम वाट्सले नेपालको औपचारिक भ्रमण गर्ने भएका छन् । दक्षिण एसियाको भ्रमणका क्रममा उनले नेपालको दुईदिने औपचारिक भ्रमण गर्ने भएका हुन् । नेपाल र अस्ट्रेलियाबीच लामो समयदेखि उच्चस्तरीय द्विदेशीय औपचारिक भ्रमण हुन सकेको थिएन । अस्ट्रेलियास्थित नेपाली दूतावास र अस्ट्रेलियानेपाल पार्लियामेन्ट फोरमको पहलमा औपचारिक भ्रमणले टुंगो पाएको हो । दूतावासका साथै फोरमका सहअध्यक्ष अस्ट्रेलियाली सांसद पिटर खलिलले भ्रमणका लागि पहल गरेका थिए ।सहायक विदेशमन्त्री वाट्सको भ्रमणबाट द्विदेशीय सम्बन्ध अझ विस्तार हुने रनेपाल अस्ट्रेलियाबीचको व्यापारिक, सांस्कृतिक तथा आर्थिक सम्बन्धमा थप छलफल हुने अस्ट्रेलियास्थित नेपाली दूतावासले जनाएको छ ।अस्ट्रेलियाका लागि नेपाली राजदूत कैलाशराज पोखरेलले दशकौंपछि हुन लागेको यो बैठक दुवै देशका लागि महत्त्वपूर्ण हुने बताए । पोखरेलले विगत लामो समयपछि हुन लागेको यस औपचारिक भ्रमणबाट उच्चस्तरमा दुई देशका विविध विषयमा छलफल हुने सुनाए । अस्ट्रेलियाबाट हुन लागेको यो औपचारिक भ्रमणले द्विदेशीय सम्बन्धलाई अझ उचाइमा पुर्याउने विश्वास गरिएको छ, उनले भने । राजदूत पोखरेलले भ्रमण यही मे महिनाको दोस्रो सातामा हुनेसमेत जानकारी दिए । बंगलादेशबाट नेपालको दुईदिने औपचारिक भ्रमणमा जान लागेका सहायक विदेशमन्त्री वाट्सको भ्रमण तालिका सार्वजनिक भने गरिएको छैन । उनले नेपाल भ्रमणका क्रममा प्रधानमन्त्रीलगायतका उच्चस्तरीय नेताहरूसँग समेत भेट हुन सक्ने जनाइएको छ । तर क्यानबेरास्थित दूतावासले तत्कालका लागि परराष्ट्रमन्त्रीसँगको औपचारिक भेटवार्ता मात्र तय भएको जनाएको छ । नेपाल भ्रमणको तयारीस्वरूप मन्त्री वाट्सले भिक्टोरियाका नेपालीसँग अन्तरक्रिया गरेका छन् । उनले अन्तरक्रियाका क्रममा नेपाली समुदायको सल्लाह, सुझाव तथा भ्रमणका क्रममा उठाउनुपर्ने एजेन्डाका बारेमा नेपालीका विचार सुनेका थिए ।"
"केरलामा डुंगा दुर्घटना, २२ यात्रुको मृत्यु","नयाँदिल्ली (एजेन्सी) भारतको दक्षिणी केरला राज्यस्थित पर्यटकले भरिएको डुंगा पल्टिँदा कम्तीमा २२ जनाको मृत्यु भएको छ । आइतबार राति मालापुरम जिल्लामा भएको उक्त दुर्घटनामा मृतकको संख्या अझै बढ्न सक्ने स्थानीय अधिकारीहरूले बताएका छन् । कतिपय यात्रुहरू हराइरहेका छन् । सोमबारसम्म पनि उद्धारकार्य जारी छ भने दुर्घटनाग्रस्त डुंगालाई हिलोबाट निकालिएको बताइएको छ । क्षमताभन्दा बढी यात्रु बोकेका कारण डबल डेकर उक्त डुंगा उत्तानो परेको थियो, दुर्घटनाग्रस्त क्षेत्र मालापुरम जिल्ला प्रहरीका कनिष्ठ सुपरिन्टेन्डेन्ट अब्दुल नजरले रोयटर्सलाई बताएका छन् । उक्त डुंगामा ५० जना यात्रु रहेको बताइएको छ । जुन डुंगाको क्षमताभन्दा दोब्बर यात्रु संख्या हो । प्रहरीले डुंगा मालिकविरुद्ध सोमबार नै ज्यानसम्बन्धी मुद्दा दायर गरेको छ । उक्त दुर्घटनापछि भारतीय प्रधानमन्त्री नरेन्द्र मोदीले मृतकहरूप्रति श्रद्धाञ्जली अर्पण गर्नुका साथै पीडित परिवारमा समवेदना व्यक्त गरेका छन् । स्थानीय मिडियाका अनुसार दुर्घटनाका क्रममा कतिपय यात्रुहरू डुंगामुनि थिचिएर घाइते भएका छन् ।घटनास्थलबाट कम्तीमा चार जनालाई उपचारका लागि अस्पताल पुर्याइएको छ । र, ती घाइतेहरूको अवस्था गम्भीर रहेको केरलाका खेलकुद तथा मत्स्यमन्त्री भी अब्दुराहिमानले बताएको बीबीसीको समाचारमा उल्लेख छ । साथै दुर्घटनाका क्रममा कति यात्रु हराइरहेका छन् भन्ने यकिन भइसकेको छैन । तर उनीहरूको खोजी भने जारी रहेको बताइएको छ । दुर्घटनास्थलमा उद्धारका लागि खटिएका एक उद्धारकर्मीले बताएअनुसार उनले चार जना मानिसको शव बाहिर निकालेका थिए । तर उनीहरू कसैको पनि शरीरमा लाइफ ज्याकेट थिएन ।"
स्टक एक्सचेन्जको लाइसेन्स वितरणमा भ्रष्टाचार भएको सांसदको आरोप,"भारतमा बम्बै स्टक एक्सचेन्जले नटेरेको हुँदा नेसनल स्टक एक्सचेन्ज ल्याइएको भनेर तथ्य बंग्याएर प्रचार गरिएको छ । जब कि ब्रोकर एसोसिएसनका रूपमा चलिरहेको अनुशासनहीन संस्था बम्बै स्टक एक्सचेन्जलाई बाटोमा ल्याउन सरकारको अप्रत्यक्ष लगानी हुने गरी नेसनल स्टक एक्सचेन्ज ल्याइएको पनि सिंहले बताए । नेपाल धितोपत्र बोर्डले अध्ययन प्रतिवेदनका आधारमा स्टक एक्सचेन्ज थप्ने निर्णय गरेको भनिएको छ, उनले भने, उक्त अध्ययनको प्रायोजक को हो ? अध्ययनका लागि कति रकमको प्रायोजन प्राप्त भएको थियो ? अध्ययन गर्ने विज्ञ कोको हुन् ?संसारभर २ सय हाराहारी मुलुक छन् । कतिपयले साझा स्टक एक्सचेन्ज प्रयोग गरिरहेका छन् । कतिपय मुलुकमा स्टक एक्सचेन्ज नै छैनन् । भएकामध्ये ९९ प्रतिशतमा एउटा मात्रै स्टक एक्सचेन्ज छ । नेपालमा एक्कासि दुई वटा स्टक एक्सचेन्जको आवश्यकता किन परेको हो भनेर पनि सिंहले प्रश्न गरे । राज्यका निकायहरूलाई लाइसेन्स बिक्री गर्ने थलो बनाउनु हुँदैन । हाम्रा निकाय क्रमिक रूपमा लाइसेन्स बिक्री गर्ने थलो बनिरहेका छन् । लाइसेन्स बिक्री गर्नकै लागि तत्तत् निकायमा राजनीतिक नियुक्ति गर्ने डरलाग्दो प्रवृत्ति विकास हुँदै गएको छ । संसद्ले यसलाई तुरुन्त रोक्नुपर्ने उनको माग छ । प्रतिस्पर्धा नै गर्ने मनसाय हो भने सरकारले नेप्सेलाई पनि बन्धनमुक्त गर्नुपर्छ । समान धरातल उभ्याएर प्रतिस्पर्धा गर्न दिनुपर्छ । यसका लागि सरकारले तुरुन्तै नेप्सेमा रहेको सरकार र राष्ट्र बैंकको सेयर बिक्री गर्ने निर्णय गरेर आगामी वर्षको बजेटमा नेप्से निजीकरणको ठोस योजना ल्याउनुपर्ने उनको माग छ ।उता धितोपत्र बोर्डले भने स्टक एक्सचेन्जका लागि आवेदन संकलन गरेर मूल्यांकनका लागि समितिसमेत गठन गरिसकेको छ । परेका तीन आवेदनमध्ये एउटा कम्पनीलाई निकट भविष्यमै लाइसेन्स दिने बोर्डको तयारी छ ।"
"निजी सिमेन्ट उद्योग निर्यात गर्छन्, उदयपुर सिमेन्ट उत्पादनै गर्दैन","उद्योगको मासिक उत्पादन क्षमता २४ हजार टन हो । यसअनुसार दैनिक हिसाबमा उत्पादन क्षमता ८ सय टन हुन आउँछ । तर उद्योग अधिकांश समय बन्द छ । उद्योग अस्तव्यस्त भएको छ, उद्योगका सामान चोरी भएको ३ महिना बित्यो, तर दोषी अझै पत्ता लागेका छैनन् । कोइला पनि जाँच नगरी प्रयोग गरिएको छ, नेपाल औद्योगिक मजदुर संगठनका अध्यक्ष महावीर चौधरीले भने, परीक्षण नगरी प्रयोग हुँदा गुणस्तरकै चिन्ता हुन्छ । कोइला अभावको बहानामा उद्योगलाई भद्रगोल बनाइएको छ । उद्योग धराशायी बनिरहँदा महाप्रबन्धक न्यौपाने भने काठमाडौंमै बस्ने गरेका छन् । चैतमा ३ दिन मात्र कार्यालय पुगेका उनी वैशाखमा एक दिन पनि नपुगेको मजदुर संगठनहरूको भनाइ छ । उद्योग पूरै घाटामा भएर कर्मचारी र कोइला सप्लायर्सलाई दिन पर्ने दायित्व मात्रै ८० करोड रुपैयाँ बाँकी छ । महाप्रबन्धक भने पैसा जोहो गर्ने भन्दै काठमाडौंमै बसेका छन्, चौधरीले भने ।अखिल नेपाल औद्योगिक मजदुर संघका अध्यक्ष विशेश्वर पालले पनि ६ करोडको कवाडी समान बिक्री भए पनि रकम गोलमाल पारिएको आरोप लगाए । उद्योग बन्द छ, सञ्चालनका लागि ध्यान दिइएको छैन । भुससहितको कोइला आएको छ, यो एकदमै गम्भीर लापरबाही हो, उनले भने, प्रधानमन्त्री र उद्योग वाणिज्य तथा आपूर्तिमन्त्रीलाई ज्ञापन बुझाएका छौं, अब केही उपाय सुझ्ला कि । सिमेन्टका महाप्रबन्धक न्यौपानेले भने कोइलाका कारण उदयपुर सिमेन्ट मात्रै नभई निजी उद्योग पनि समस्यामा रहेको दाबी गरे । पछिल्लो समय निर्माणको काम नभएकाले सिमेन्टको माग नभएको उनको भनाइ छ । सिमेन्ट बिक्री गरिरहेकै छौं, क्लिंकर उत्पादन गरेर मात्रै पनि भएन । माग घटेको छ । अहिले पैसा र कोइला अभाव छ, उनले भने, थोरै समय चलाएर थोरै नोक्सानी गर्न खोजेका हौं । उद्योगमा केही समस्या छन्, तिनको समाधान गर्न म लागिपरेको छु । सिमेन्ट उद्योगमा लगानी बढाएर उत्पादन वृद्धि गर्ने प्रयास भइरहेको न्यौपानेको भनाइ छ । सबै मेसिन पुराना छन्, लगानी नबढाएसम्म उद्योगबाट पर्याप्त उत्पादन गर्न सकिन्न । सरकारसँग ५६ करोड रुपैयाँ मागेका थियौं, तर ४० करोड रुपैयाँ दिने आश्वासन दिइएको छ, उनले भने, मेसिन अपग्रेड नभएसम्म उद्योग चल्न सक्दैन ।"
'संकटोन्मुख अर्थतन्त्र उकास्ने बजेट अपरिहार्य,"(काठमाडौं) संकटोन्मुख अर्थतन्त्र उकास्ने गरी आगामी आर्थिक वर्षको बजेट ल्याउनुपर्नेमा सांसदहरूले जोड दिएका छन् । प्रतिनिधिसभा बैठकमा सोमबार भएको विनियोजित विधेयक०८०८१ का सिद्धान्त र प्राथमिकतामाथिको छलफलमा सांसदहरूले यथार्थपरक बजेट ल्याउनुपर्ने बताए । आगामी बजेटको मुख्य उद्देश्य उत्पादन र रोजगारी वृद्धिमा केन्द्रित हुनुपर्ने कांग्रेस सांसद ज्ञानेन्द्रबहादुर कार्कीको भनाइ छ । स्रोतमा आएको संकुचनका कारण हामीलाई हौसिएर बजेट बनाउने सुविधा छैन, उनले भने, अहिलेको अवस्थामा पपुलिस्ट होइन, मुलुकलाई यथार्थपरक बजेटको आवश्यकता छ । आगामी बजेटले ५ वर्षको मार्गचित्र प्रस्तुत गर्नुपर्ने उनले जनाए । पुँजी निर्माण र बेरोजगार अन्त्य गर्न महत्त्वपूर्ण भूमिका रहेको निजी क्षेत्र आज यस्तो अवस्थामा छ, उनले भने, त्यसैले यस क्षेत्रलाई रक्तसञ्चार गर्न सकिएन भने मुलुकको अर्थतन्त्र गतिशील हुन सक्दैन, उक्त क्षेत्रलाई उत्साहित गर्न अहिलेको बजेट केन्द्रित हुन जरुरी छ । बजेटका प्राथमिकता र सिद्धान्त अर्थतन्त्रका समस्या र चुनौतीप्रति बेखबर जस्तो देखिएको एमाले सांसद विष्णु पौडेलले बताए । सार्वजनिक खर्च व्यवस्थापन संकटापन्न अवस्थामा छ, चालु आर्थिक वर्षको खर्च गतवर्षको भन्दा १९ प्रतिशत बढी छ । तर राजस्व संकलन १३ प्रतिशत कम छ । अन्तर्राष्ट्रिय सहयोग भारी मात्रामा कटौती छ, उनले भने, वैशाख २२ सम्म आउँदा वैदेशिक ऋण ५४ अर्ब रुपैयाँ मात्र प्राप्त भएको छ, अनुदानको गणनायोग्य आँकडा नै छैन । पुँजीगत खर्च ३० प्रतिशत हाराहारी मात्र रहेको बताउँदै राजस्वले साधारण खर्च धान्न नसक्ने अवस्था सिर्जना भएको उनले बताए । तलब, पेन्सन, सामाजिक सुरक्षा, साँवाब्याजको भुक्तानी, निर्माण सकिएका आयोजनाको भुक्तानी गर्नुपर्ने दायित्व १ खर्ब २० अर्बभन्दा बढी भइसकेको छ, उनले भने, निजी क्षेत्रले इतिहासमा कहिल्यै नभएको पीडा महसुस गरेको छ, ठूलो त्रासमा बाँचिरहेको छ । ऋणको ब्याज, साँवा कसरी भुक्तानी गर्ने, व्यवसाय कसरी चलाउने भन्ने तनावमा निजी क्षेत्र रहेको उनले सुनाए । चालु आर्थिक वर्षका लागि बजेट प्रस्तुत गरिरहँदा आर्थिक वृद्धिदर ८ प्रतिशत हुन्छ भनेर उँचो स्वरमा दाबी गरिए पनि राजस्व संकलनको अवस्था अन्त्यन्त कहालीलाग्दो रहेको पौडेलले बताए । यस्तो अवस्थामा देश कसरी चल्छ ? अर्थमन्त्रीले अर्थतन्त्रलाई कसरी सम्हाल्नु हुन्छ ? उनले भने, आजसम्म लक्ष्यको आधा मात्र राजस्व परिचालन गर्न सकिएको छ, यसले हाम्रो अर्थतन्त्रको अबस्था कस्तो छ भन्ने देखाउँछ । नेपाली अर्थतन्त्र मन्दीमा गएको विषयलाई स्विकार्दै त्यसले सिर्जना गरेको चुनौतीलाई सामना गर्ने अठोटसाथ बजेट प्रस्तुत हुनुपर्ने उनको सुझाव छ । नाकाबन्दी र भूकम्पका बेला अर्थतन्त्रलाई सम्हालेर आयौं, कोभिडका बेला मुलुकलाई आर्थिक मन्दीमा जानबाट जोगायौं, पौडेलले भने, आज के त्यस्तो खण्डखातिर पर्यो र मुलुक यो अवस्थामा आइपुग्यो ? कर्मकाण्डी खालको सिद्धान्त र प्राथमिकताले केही नहुने र निजी क्षेत्रको मनोबल बढाउने नीति ल्याउनुपर्ने उनले बताए । बजेटको आकार र निर्धारण गरिने कार्यक्रमले विद्यमान अर्थतन्त्रमा देखिएका समस्या समाधन गर्नुपर्ने उनको भनाइ छ । आर्थिक व्यवस्थालाई लयमा ल्याउन सबैले साझा संकल्प गर्नुपर्ने माओवादी केन्द्रका सांसद देवेन्द्र पौडेलले बताए । बजेटको सिलिङ घटाउनेतर्फ नसोच्न अर्थमन्त्रीलाई सुझाउँछु, उनले भने, बरु करका दायराहरूलाई बढाऔं, वैदेशिक अनुदान, बेरुजुहरूको नियमन, भ्रष्टाचारको न्यूनीकरण र अर्थ प्रणालीलाई सुधार्ने कुरातिर गए बजेट घटाउनुपर्दैन, अथर्मन्त्रीले आँट गर्नुस्, सम्भावना खोजेर अघि बढौं ।बजेटका सिद्धान्त र प्राथमिकता विगतका असफल आर्थिक नीतिको निरन्तरता हुन पुगेको रास्वपाका सांसद रवि लामिछानेले बताए । अर्थमन्त्रीले विगतका वर्षहरूमा जस्तै गरिनेछ ले भरिएको र तात्त्विक रूपमा फरक नरहेको विनियोजन विधेयक संसद्मा प्रस्तुत गरेको उनको टिप्पणी छ । अहिले अर्थतन्त्र असाधारण अवस्थामा छ, यस वर्षको आर्थिक बृद्धिदर तीन दशकयताकै कम हुने देखिन्छ, उनले भने, देशको अर्थतन्त्र कता गइरहेको छ, जसले गर्दा आकलन र प्रक्षेपण गर्ने हाम्रो क्षमता कमजोर देखियो । असाधारण अवस्थामा पुगेको अर्थतन्त्रलाई ट्र्याकमा ल्याउन र आम सर्वसाधारणलाई राहत दिन सधैंको जस्तो कर्मकाण्डी योजनाले केही नहुने उनको भनाइ छ । सधैं एउटै कुरा गर्ने तर नतिजा अलग अपेक्षा गर्ने हाम्रो बानी हो कि जनतालाई झुक्याउने खेल हो ? उनले भने, बर्सेनि गरिनेछ भन्ने तर पूरा नगरिने बजेटले राज्यप्रति जनताको विश्वास कसरी बढाउँछ ? संकटोन्मुख अर्थतन्त्रलाई सुधार गर्न असाधारण रूपमा साधारण खर्च कटौती गर्नुपर्नेमा उनले जोड दिए । धेरैजसो सांसदले सिद्धान्त र प्राथमिकतामा पुरानै कुरा दोहोरिएको तर्क गरे । धराशायी बन्दै गएको अर्थतन्त्रलाई उकास्ने खालको बजेट ल्याउनुपर्ने उनीहरूको सुझाव छ । झन्झटको दुश्चक्रबाट नेपाली अर्थतन्त्रलाई बाहिर ल्याउनुपर्ने रास्वपा सांसद स्वर्णिम वाग्लेले बताए । अर्थमन्त्रीले संसद्मा ट्रेलर देखाउनुभएको छ, यसले धेरै उत्साहित बनाएको छैन, उनले भने, आशा छ, नीति तथा कार्यक्रम र बजेटसम्म आइपुग्दा अर्थमन्त्रीले थप उत्साह जगाउनुहुनेछ । तर सर्जरी नै खोजिरहेको अर्थतन्त्रमा झारफुक गरेर उम्किन सक्ने अवस्था छैन । आइतबार साँझसम्म सरकारले ७ खर्ब ३३ अर्बको राजस्व संकलन गरेको र १० खर्ब १६ अर्ब खर्च भएको उनले जनाए । यति ठूलो खाडल कसरी पूरा गर्ने ? वाग्लेले भने, कर्जा लगानी र आर्थिक वृद्धिबीचको ठूलो भ्वाङ छ । कर्जा नियमित रूपमा २०२२ प्रतिशत वृद्धि भइरहेको छ, अर्थतन्त्रको गतिसँग, वृद्धिदरसँग सामञ्जस्य देखिएको छैन, त्यत्रो दुर्लभ पुँजी कहाँ चुहिरहेको छ ? यी विषयमा सरकारले फरक ढंगले सोच्नुपर्ने र प्राथमिकता पुनर्मूल्यांकन गर्नुपर्ने उनको सुझाव छ । अर्थमन्त्री प्रकाशशरण महतले आइतबार विनियोजन विधेयक २०८० सिद्धान्त र प्राथमिकता प्रतिनिधिसभामा पेस गरेका थिए ।"
सेवा नरोकी सुरु भयो तार व्यवस्थापन,"(काठमाडौं) सडक किनारमा जथाभावी टाँगिएका, गुजुल्टिएका र लत्रिएका विभिन्न सेवा प्रदायकका तार व्यवस्थापन कसरी गर्ने भन्ने लामो समयदेखिको अन्योल सम्बोधनका लागि पहल सुरु भएको छ । काठमाडौं महानगरपालिकाको अग्रसरतामा इन्टरनेट सेवा प्रदायक संघ नेपाल (आईस्पान) र नेपाल दूरसञ्चार प्राधिकरणका प्रतिनिधिबीच भएको सहमतिअनुसार सोमबारबाट काठमाडौंका विभिन्न क्षेत्रमा यो काम अघि बढाइएको हो ।तार व्यवस्थापन गर्न वैशाख २४ मा महानगर प्रहरी बलमा साझेदारबीच बैठक भएको थियो । बैठकले गरेको निर्णय कार्यान्वयन गर्दै सोमबारबाट व्यवस्थापन थालिएको हो । माइतीघर मण्डलदेखि नयाँ बानेश्वरतर्फको सडक खण्ड र न्युरोड गेटदेखि वसन्तपुरतर्फको सडक खण्डमा पहिलो दिन तार व्यवस्थापनको काम अघि बढाइएको थियो । प्रयोगमा रहेका र नरहेका तारहरूलाई अलग्याएर प्रयोगमा नरहेका तार व्यवस्थित रूपमा हटाउने र प्रयोगमा रहेका तारलाई बन्डलिङ गर्ने काम गर्यौं, आईस्पानका प्रमुख कार्यकारी अधिकृत सुवास खड्काले भने, यसमा सहकार्य गर्न हामीले नेपाल विद्युत् प्राधिकरण, नेपाल टेलिकम, एनसेल र सीसीटीभीका तारका लागि सुरक्षा निकायलाई पनि अनुरोध गरेका छौं ।सडक छेउका पोलहरूमा टाँगिएका तार भुइँमा खसाल्ने, केबल तान्ने (केबल पुल) सडक बाहिरबाट गर्ने, सडकको एक किनाराबाट अर्को किनारासम्म केबल लैजाँदा (क्रसिङ) एउटै पोलबाट गराउने, यसमा कम्तीमा ५ सय मिटर दूरी कायम गर्ने, एउटै पोलबाट सबै सेवा प्रदायकको केबल पास गराउने, ट्रंक फाइबरको जोइन्ट लुप १२ मिटरभन्दा बढी नराख्ने जस्ता विषयमा साझा मत र योजना निर्माण गरेर काम थालिएको महानगरपालिकाले जनाएको छ । वितरण बक्स (डीबी बक्स) को लुप त्यही बक्सलाई घुमाएर मात्र राख्ने, हरेक पोलको दुवैतर्फ र हरेक ५ मिटरमा केबल बन्डलिङ गर्ने सेवा प्रदायकले बनाएको योजना हो । हामीले सेवा प्रदायक सबैलाई सँगै काम गर्न अनुरोध गरेका छौं, तार हटाउन धेरै कम्पनी आएको देखेका छौं, महानगर प्रहरी बलका प्रमुख राजुनाथ पाण्डेले भने, कोही नआएर उहाँको सेवा अवरुद्ध भयो भने त्यसबाट सेवाग्राहीमा परेको असर सेवा प्रदायक नै हुनुपर्नेछ । व्यवस्थापन कार्यमा प्रतिनिधि नपठाउने सेवा प्रदायकलाई जरिवाना तिराइने आईस्पानका सीईओ खड्काले बताए । तार व्यवस्थापनको काममा काठमाडौं महानगरपालिका अग्रसर हुँदा अल्पकालीन रूपमै भए पनि सहरलाई कुरूप पार्ने तारहरूको गन्जागोल केही हदसम्म व्यवस्थित हुने संकेत देखिएको खड्काको भनाइ छ ।प्रयोगमा नरहेका, गुजुल्टिएका, चुँडिएका र लत्रिएका तार हटाई व्यवस्थित गर्न विभिन्न रुट प्लानअनुसार व्यवस्थापन गर्ने कार्ययोजना तय गरिएको नियामक दूरसञ्चार प्राधिकरणले जनाएको छ । माइतीघरदेखि एयरपोर्ट, त्रिपुरेश्वरदेखि महाराजगन्ज, न्युरोडदेखि वसन्तपुर हुँदै असन, माइतीघरपुतलीसडक हुँदै नारायणहिटी, भद्रकालीनारायणहिटीकमलादी हुँदै रानीपोखरी, डिल्लीबजारअनामनगर हुँदै बीआईसीसी रिङ, नक्सालबालुवाटार हुँदै शीतलनिवास, माइतीघरत्रिपुरेश्वर हुँदै कलंकी, लैनचौरअस्कलरानीबारी हुँदै सामाखुसी, सोह्रखुट्टेढल्कोताहाचल हुँदै स्वयम्भू, सिनामंगलपुरानो बानेश्वर हुँदै गौशाला, गौशालाबौद्धनाथ र कालीमाटीकुलेश्वर हुँदै बल्खु रुटमा तार व्यवस्थापनको काम गरिने प्राधिकरणले बताएको छ । यो काम सक्न डेढदुई महिना लाग्छ, तार व्यवस्थापन जारी रहँदा इन्टरनेटलगायत कुनै पनि सेवा अवरुद्ध हुँदैनन्, प्राधिकरणको पूर्वाधार महाशाखाका उपनिर्देशक एवं सहायक प्रवक्ता अच्युतानन्द मिश्रले भने, तार व्यवस्थापनको अहिलेको प्रयास अल्पकालीन समाधान मात्रै हो । समस्याको दीर्घकालीन सम्बोधनका लागि युटिलिटी डक्ट र पूर्वाधार कम्पनी बनाएर अघि बढ्नुपर्छ । त्यसका लागि पनि हामीले आवश्यक पहल गरिरहेका छौं । प्राधिकरणले सोमबार जारी गरेको सूचनाअनुसार सेवा प्रदायकहरूको तारमा संस्थाको नाम वा अनुमतिपत्र नम्बर खुल्ने ट्याग हुनुपर्छ । सेवा प्रदायकहरूले अप्टिकल फाइबर नेटवर्क बिछ्याउने र मर्मत गर्न निर्देशनहरू बमोजिम हुने गरी तार व्यवस्थापन गर्न प्राधिकरणले भनेको छ । निर्देशनमा तार कसरी बिछ्याउने, व्यवस्थापन गर्ने र विवाद आए कसरी समाधान गर्नेलगायत विषय उल्लेख छन् । केही समययता सहरमा छरपस्ट तारको व्यवस्थापन गर्न विभिन्न निकायको सहयोग खोजेका काठमाडौंका मेयर बालेन शाहले कतैबाट सहयोग नपाएपछि यसमा आफैंले अग्रसरता लिने घोषणा गरेका थिए । सहरका पोलहरूमा तारको अवस्था कस्तो छ भनिरहनु नपर्ला, तिनले भौतिक रूपमा सहरलाई अव्यवस्थित बनाएका छन् भने आगलागीको जोखिम पनि बढाएका छन्, गत वर्ष मात्रै अव्यवस्थित तारहरूका कारण ५३ ठाउँमा आगलागी भएको तथ्यांक छ, उनले शनिबार सामाजिक सञ्जालमा लेखेका थिए, सहर व्यवस्थित, सुन्दर बनाउन तथा नागरिकको जनधनको सुरक्षाका लागि हामी क्रियाशील छौं । यसमा कतिपय अवस्थामा तत्कालका लागि कसैलाई असुविधा पुग्न सक्छ । तर तपाईंहरूले साथ दिनुहुनेछ भन्ने अपेक्षा राख्छौं । यी सबै विषयमाथि बहस भइरहँदा उपभोक्तालाई पर्ने असुविधा र मर्काबारे खासै छलफल भएको नपाइएको सर्वसाधारणको गुनासो छ । इन्टरनेट, विद्युत् जस्ता तार व्यवस्थापनबारेको छलफलमा उपभोक्ता प्रतिनिधिहरूको सहभागिता भएको पाइँदैन । बारम्बार हल्ला हुने भए पनि तारहरूको समस्या हरेक वर्ष झन् बढ्दै गएको देखिने काठमाडौं, नक्सालका व्यवसायी देवेन्द्र महर्जनको भनाइ छ । मेरै पसलअगाडि तारहरूको यत्रो गुजुल्टो छ, इन्टरनेटवालाहरू बेलाबेलामा आएर तार मिलाउने नाममा घण्टौं पसल छेकेर बसिदिन्छन्, उनले भने, प्रयोगमा नरहेका तार यत्तिकै पोलमा, बाटोमा छाडेर गइदिन्छन् । बारम्बार गुनासो गर्दा पनि कुनै सुनुवाइ नभएको उनको प्रतिक्रिया छ ।"
अर्थ संक्षेप,"ॅब्याजदर घटाऊ, पुनर्कर्जा सुविधा देऊकाठमाडौं (कास) नेपाल उद्योग वाणिज्य महासंघले बजारलाई चलायमान बनाउन कर्जाको ब्याजदर घटाउन, ऋणको पुनःसंरचना एवं पुनर्तालिकीकरण र पुनर्कर्जा सुविधा उपलब्ध गराउन राष्ट्र बैंकलाई सुझाएको छ । महासंघका तर्फबाट अध्यक्ष चन्द्रप्रसाद ढकालले राष्ट्र बैंकलाई मौद्रिक नीति ०७९८० को चौथो त्रैमासिक समीक्षाका लागि यस्तो सुझाएका हुन् । आर्थिक गतिविधि शिथिल हुँदा उद्यमी व्यवसायीमा ऋणको साँवाब्याज तिर्न सक्ने क्षमता कमजोर भएको, बैंकहरूको खराब कर्जा अनुपात पनि बढेकाले तत्काल पुनर्कर्जा, कर्जाको पुनःसंरचना एवं पुनर्तालिकीकरण गर्न महासंघको आग्रह छ । बैंकिङ प्रणालीमा करिब दुई खर्ब रुपैयाँ तरलता उपलब्ध हुँदाहुँदै पनि कर्जा प्रवाह हुन नसकेको अध्यक्ष ढकालले बताए । यसलाई सम्बोधन गर्न ब्याजदर कम गर्ने उपायस्वरूप तत्काल नीतिगत दर, बैंकदर सीआरआर घटाउनेलगायत नीतिगत निर्णयमा पुग्न राष्ट्र बैंकलाई आग्रह गरिएको छ, उनले भने । सिद्धार्थको ॅपे एन्ड सेभकाठमाडौं (कास) सिद्धार्थ बैंकले अभिभावक तथा बालबालिकालाई लक्ष्य गर्दै पे एन्ड सेभ खाता सञ्चालनमा ल्याएको छ । शून्य मौज्दातमै खाता खोल्न सकिने यस खातामा अभिभावकले डेबिट कार्ड र मोबाइल बैंकिङमार्फत १ सय रुपैयाँभन्दा बढीको विद्युतीय कारोबार गरेको अवस्थामा त्यसलाई आधार बनाई निश्चित रकम अभिभावकको खाताबाट कट्टा भई बालबालिकाको खातामा स्वतः जम्मा हुने बैंकले जनाएको छ । डिजिटल कारोबारलाई प्रोत्साहित गर्दै बालबालिकाका लागि ससानो बचत गर्दै जान अभिप्रेरित गर्ने उद्देश्यले सञ्चालनमा ल्याइएको यस खातामा बैंकले अभिभावक र बालबालिका दुवैको खातामा विशेष आकर्षणका रूपमा पहिलो वर्षका लागि निःशुल्क डेबिट कार्ड र बैंक स्मार्ट एक्सपी सेवा प्रदान गर्नेछ, बैंकले जारी गरेको विज्ञप्तिमा भनिएको छ ।"
शीर्ष नेतृत्वको अग्निपरीक्षा,"(काठमाडौं)चुनावी घोषणापत्र र सार्वजनिक अभिव्यक्तिमा सुशासनमा जोड दिएका कांग्रेस, एमाले र माओवादीका शीर्ष नेताको नक्कली भुटानी शरणार्थी प्रकरणमा अग्निपरीक्षा सुरु भएको छ । पार्टी निकट व्यक्तिमाथि गम्भीर छानबिन गर्छन् वा आरोपप्रत्यारोप हुँदै यसमा जोडिएको राजनीति नेताहरूलाई बचाउने प्रयास गर्छन् ? शीर्ष नेताका सामुन्ने यक्ष प्रश्न छ । कतिपय घोटालामा शीर्ष नेताको नामसमेत जोडिँदै आएको छ । सार्वजनिक रूपमा शीर्ष नेताले नक्कली भुटानी शरणार्थी प्रकरणमा दोषी उम्किन नहुने र निर्दोष फस्न नहुने अभिव्यक्ति दिए पनि प्रकरणको छानबिनकै क्रममा देखिएका घटनाक्रमले शीर्ष नेतृत्वको नियतमाथि प्रश्न उठाउने ठाउँ दिएको छ । आरोपी पूर्वमन्त्री एवं एमाले सचिव टोपबहादुर रायमाझी फरार छन् भने पक्राउ परेकाहरूले पूर्वगृहमन्त्री बालकृष्ण खाणदेखि कांग्रेस सांसद आरजु राणा देउवा र मन्जु खाँडको नामसमेत जोडेपछि शीर्ष नेतृत्व दबाबमा छ । प्रधानमन्त्री पुष्पकमल दाहालका पछिल्ला अभिव्यक्तिमा भुटानी शरणार्थी प्रकरणमा राजनीति नेतृत्वले चलखेल गरिरहेको प्रस्ट संकेत छ । प्रधानमन्त्री दाहालले सुशासन कायम गर्ने आफ्नो अभियानमा जस्तासुकै दबाब, धम्की र घेराबन्दीको भए पनि सामना गर्ने अभिव्यक्ति दिएर पर्दा पछाडिका चलखेलको संकेत गरिसकेका छन् । राजनीतिक विश्लेषक झलक सुवेदीले प्रमुख नेताका लागि यो प्रकरणमा अग्निपरीक्षा सुरु भएको बताए । विगतमा उनीहरू भ्रष्टाचारका मामिलामा बदनाम हुँदै आएकाले जनताको मन जित्ने अवसर भएको उनको भनाइ छ । नेताहरू भ्रष्टाचार गर्छन्, अकुत सम्पत्ति कमाउँछन् । सेवा दिन बाधा सिर्जना गर्छन् । यिनीहरूलाई विश्वास गर्न सकिँदैन भनेर सामान्य मान्छेको बुझाइ छ, उनले भने, हामीले ठिकै काम गरिरहेका छौं । खराब काम सहँदैनौं भनेर प्रमाण भेटाएसम्म कारबाही गरेर देखाउने अवसर छ । उनले फेरि पनि सौदाबाजी गरेर यो प्रकरण सामसुम पार्ने जोखिम रहेको बताए । त्यसकारण यो प्रकरण पनि सहमति गरेर सामसुम बनाइयो भने कांग्रेस, एमाले र माओवादीको राजनीतिक भविष्य दाउमा जान सक्छ, उनले भने । आइतबार नेपाल दलित मुक्ति मोर्चाको छैटौं राष्ट्रिय सम्मेलनमा प्रधानमन्त्री दाहालले लामो समयदेखि गलत नीति, संस्कार, बेथिति, कार्यशैली र मुख्यतः भ्रष्टाचारको कारणले नै नेपालको आर्थिक स्थिति संकटमा पुगेको बताएका थिए । सुशासन कायम गर्ने गम्भीर र पेचिलो लडाइँ हो, जस्तासुकै दबाब, धम्की र घेराबन्दीको भए पनि सामना गरिन्छ । अहिले ट्रेलर मात्र हो, पूरा फिल्म बाँकी छ, उनको भनाइ थियो । प्रमुख प्रतिपक्ष दल एमाले अध्यक्ष केपी शर्मा ओलीसँगको दुई चरणको छलफलपछि प्रधानमन्त्री दाहालको यस्तो भनाइ आएको हो ।यसबाहेक दाहालले सामाजिक न्याय, सुशासन र समृद्धि सरकारको प्रमुख प्राथमिकता रहेको भन्दै विगतमा भएका भ्रष्टाचारका घटनाको छानबिन गर्न उच्चस्तरीय आयोग गठन गर्ने सरकारको तयारी रहेको दाबी गरेका छन् । हामीले पार्टीको घोषणापत्रमा नै प्रतिबद्धता गरेका छौं कि २०४६ सालपछि भएका सबै भ्रष्टाचारको छानबिन गरिनेछ । हामी आयोग बनाउने तयारीमै छौं, दाहालको भनाइ थियो । आयोग बनाउने विषय सरकारको साझा न्यूनतम कार्यक्रमबाट हटाइएको भन्दै राष्ट्रिय स्वतन्त्र पार्टीले असन्तुष्टि जनाएको थियो । अर्कातर्फ एमाले अध्यक्ष ओलीले नक्कली भुटानी शरणार्थी प्रकरणको छानबिनमा प्रधानमन्त्री दाहालको निष्पक्षतामाथि प्रश्न उठाएका छन् । को हुन् पुष्पकमल दाहाल, कसैलाई छाड्दिनँ भन्ने ? के भनेको त्यो ? म झुक्दिनँ, दबाबमा पर्दिनँ भनेको के हो ? कसले दबाब दियो ? मलाई बोलाएर भेट्ने, विभिन्न विषयमा कुरा गर्ने । अनि म निस्किएपछि कसैको दबाबमा पर्दिनँ भनेर किन फुइँ लगाएको ? आइतबार पार्टी संसदीय दलको बैठकमा ओलीले भने, जसरी एमालेको बारेमा क्याम्पेन चलाउन खोजिएको छ । एमालेलाई अनुचित ढंगले घचेट्न खोजिँदै छ । व्यक्ति दोषी होला कोही, म जान्दिनँ । छछैन पछि तथ्यहरूले बताउलान् । तर एमालेलाई जसरी घचेट्न खोजिएको छ, त्यो दुष्प्रयास कसैले पनि नगरे हुन्छ । ओलीले यही अभिव्यक्ति सोमबार राष्ट्रिय युवा संघको केन्द्रीय कमिटीको पहिलो बैठकलाई सम्बोधनका क्रममा पनि दोहोर्याएका छन् । भ्रष्टाचार एमालेले सहँदैन । तर एमालेविरुद्ध यसलाई पनि तान उसलाई पनि तान भनेर निर्देशन दिन्छ भने कसैलाई खेदीखेदी हतकडी लगाउने र कसैलाई सोधपुछ नै नगर्ने भन्ने स्वीकार्य हुँदैन, ओलीले भने । दोस्रो पटक प्रधानमन्त्री हुँदा ओलीले पनि भ्रष्टाचार नगर्ने र अरूलाई पनि गर्न नदिने अभिव्यक्ति बारम्बार दिइरहेका हुन्थे । नक्कली भुटानी शरणार्थी प्रकरणमा पूर्वप्रधानमन्त्री एवं कांग्रेस सभापति शेरबहादुर देउवाकी पत्नी आरजु र तत्कालीन गृहमन्त्री खाँड पत्नी मन्जुले पनि पैसा लिएको दाबी गरिएको अडियो सार्वजनिक भएको छ । यसले देउवामाथि दबाब बढेको छ । तर उनले शुक्रबार बसेको पार्टी पदाधिकारी बैठकमा भने निष्पक्ष छानबिनमा जोड दिएका थिए । पार्टीका दोस्रो तहका नेताहरू यो प्रकरणमा शीर्ष नेताको सामुन्ने भनाइ र गराइमा एकरूपता देखाउने अवसर र चुनौती दुवै रहेको स्वीकार गर्छन् । प्रहरी प्रशासनले भुटानी शरणार्थी प्रकरणको छानबिन र कारबाही सुरु गरेको छ, कांग्रेस केन्द्रीय सदस्य मीन विश्वकर्माले भने, प्रहरी प्रशासनलाई कहींकतै बाधा अवरोध, दबाब र प्रभावमा नपारीकन काम गर्न दिनुपर्यो । त्यसो गर्दा दलका जोकोही परे पनि उनीहरूलाई अनुसन्धान गर्न दिने र दोषी ठहरिएमा बचाउतर्फ कुनै पनि दलहरू लाग्नु हुँदैन ।पार्टी सभापति देउवाले नक्कली भुटानी शरणार्थी प्रकरणमा निष्पक्ष छानबिन हुनुपर्ने अभिव्यक्ति दिएका कारण यसमा हस्तक्षेप नहुने दाबी विश्वकर्माको छ । यो प्रकरणमा दलका नेता र सरकारका प्रमुख व्यक्ति नै सहभागी भएको भेटिएको हुँदा हामीले उनीहरूलाई बचाउने वा भगाउनेतर्फ लागेर सुशासनको मुद्दालाई फेरि पनि बेवास्ता गर्दा राज्य र जनताप्रति न्याय गर्दैनौं, विश्वकर्मा भन्छन्, त्यसैले प्रहरीले अनुसन्धानलाई निष्पक्ष, स्वतन्त्र, दबाबरहित ढंगबाट अघि बढाउन दिनुपर्छ । दोषीलाई कानुनी कठघरामा ल्याउन दलहरूले सहयोग गर्नुपर्छ । खासगरी कांग्रेस सभापतिज्यू पनि निष्पक्ष छानबिनको पक्षमा भएको हुँदा यसमा हस्तक्षेप हुँदैन । माओवादी सचिव गणेश साह भने शीर्ष नेताले यो घटनालाई अवसरका रूपमा नलिएर विगतमा जस्तै उनीहरूबाटै हस्तक्षेप हुन सक्ने आशंका गर्छन् । यो प्रकरणलाई अगाडि बढाउन अन्तर्राष्ट्रिय दबाब जस्तो पनि देखिन्छ । मानव तस्करीको विषय गम्भीर भएको हुँदा खासगरी अमेरिकाले यो प्रकरणमार्फत त्यहाँ गएकालाई पनि बढी निगरानी गर्छ जस्तो देखिँदै छ, साह भन्छन्, चिरञ्जीवी वाग्ले, खुमबहादुर खड्का, जेपी गुप्ताका प्रकरणजस्तै गरेर यो पनि टुंगिन सक्छ । केही व्यक्तिलाई थोरै कारबाही गरेजस्तो गरेर सामसुम पार्न पनि सक्छन् ।एमाले सांसद रघुजी पन्त नक्कली भुटानी शरणार्थी प्रकरणमा दलका शीर्ष नेता बोल्न नहुने बताउँछन् । एमालेमा कोही शीर्ष नेता बोलेका छैनन्, बोल्ने कुरा पनि होइन । तर छानबिन राम्ररी हुनुपर्छ, पन्तले भने, अहिले छानबिनमा एकथरीलाई तान्ने एकथरीलाई हान्ने स्थिति देखिन थालेको हो कि भन्ने शंका उत्पन्न भएको छ । त्यस्तो नहोस् । दोषी नउम्किउन्, निर्दोष कोही नपरुन् । यो विषय संसद्मा पनि लगातार उठेको छ । सोमबार कांग्रेस सांसद अर्जुननरसिंह केसीले यो घटनाले राष्ट्रलाई नै लज्जित बनाएको भन्दै यसमा मुछिएका सबै व्यक्तिलाई कानुनी कारबाहीको दायरामा ल्याउनुपर्नेमा जोड दिए । उनले उच्चस्तरीय छानबिन समिति गठनको पनि माग गरे । यो प्रकरणबारे भूतपूर्व प्रधानन्यायाधीशको संयोजकत्वमा उच्चस्तरीय छानबिन आयोग गठन गरिनुपर्छ, उनको भनाइ थियो । सांसद चित्रबहादुर केसीले राज्य सत्ताका महत्त्वपूर्ण ठाउँमा बसेका नै प्रकरणमा मुछिएको भन्दै यस विषयलाई संसद्ले गम्भीर रूपमा लिनुपर्ने बताए ।"
"'छुट दर्ता मात्रै हो ४२९, तिनलाई शरणार्थी भनिएको छैन","शरणार्थी मामिला हेर्न समन्वय समिति तपाईंकै मातहतमा छ । यो समितिले के गरिरहेको छ ?विगतमा संयुक्त प्रमाणीकरण भएको तथ्यांक जेजति थियो, त्यसमै काम गरिरहेका छौं । भुटानी शरणार्थी भनेर बाहिर गइसकेकाको हकमा केही गर्नॅपरेन । जो शिविरमा बसिरहनुभएको छ, उहाँहरूको सामान्य व्यवस्थापनका लागि एउटा सम्पर्क कार्यालय छँदै छ । यहाँबाट शरणार्थीको परिचयपत्र नवीकरण गर्ने काम हुन्छ । अरू नयाँ विषयवस्तु प्रवेश गराउन मिल्दैन, त्यो अधिकार छैन । पुनःस्थापनाको बाँकी काम भनेर एउटा कार्यदल बन्यो, त्यो कार्यदलको प्रतिवेदन नै अहिले चर्चा र विवादमा छ । नक्कली शरणार्थीको गिरोहबारे तपाईंले कहिले थाहा पाउनुभयो ?सुरुमा यो कुरा सिधै जिल्ला प्रशासन कार्यालयसँग जोडिएर आएन । अझ ट्राभल डकुमेन्ट नक्कली बनाउने कुरा यहाँबाट सम्भव हुने होइन । किनभने हामीले पुरानो रेकर्ड, भुटानी शरणार्थी परिचयपत्र आदि हेरेपछि मात्रै पात्र वा प्रक्रिया उपयुक्त हुन्छ भनेर सिफारिस गर्ने हो । बालकृष्ण पन्थी नेतृत्वको कार्यदलले तयार गरेको प्रतिवेदनमाथि फेरि अनुसन्धान गर्ने भनेर अर्को उपसमिति बनाइएको थियो । त्यसले के काम गर्यो ?त्यो प्रतिवेदन गृह मन्त्रालयमै अलपत्र छ । त्यसबारे कुरा उठेपछि फेरि भेरिफाई गर्नका लागि उपसमिति बनाइएको होला । यसबारेमा यहाँबाट खासै काम भएको छैन । पन्थी प्रतिवेदनमा पनि छुट दर्ता र शरणागत हुन चाहने भनेर दुइटा वर्ग राखिएको छ । छुट दर्तामा आएको ४ सय २९ जनाको नामावलीमा पनि विवाद छ नि ?विगतमा नेपाल सरकार (गृह मन्त्रालय) र शरणार्थी आयोगले मिलेर प्रमाणित गरेको नामावली हो त्यो । २०१९ मार्चमा भएको संयुक्त प्रमाणीकरणमा पनि ४ सय २९ जनाको नाम थियो । तर, कुनै समयमा भुटानी शरणार्थी भनेर दर्ता भएका यी मान्छेमध्ये अधिकांश विवाह गरेर वा अन्य कतै गएर एडजस्ट भइसके जस्तो लाग्छ । ती नाममा अहिले कोही दाबी गर्न आएको छैन । यसबाहेक, झन्डै ६ सय जतिले शरणागत हुन चाहेको देखिएको थियो । अझै पनि यथार्थ के हो भने ४ सय २९ जना सूचीकृत भएका हुन् तर तिनलाई शरणार्थीका रूपमा स्वीकारिएको होइन ।"
छोटकरी,"नागरिकता विधेयक तत्काल प्रमाणीकरण नगर्ने संकेतकाठमाडौं (कास) तत्कालीन राष्ट्रपति विद्यादेवी भण्डारीले अस्वीकृत गरेको नागरिकता विधेयकलाई राष्ट्रपति रामचन्द्र पौडेलले सिधै प्रमाणीकरण नगर्ने संकेत गरेका छन् । आइतबार महान्यायाधिवक्ता र उनको टिमसँग परामर्श गरेका राष्ट्रपति पौडेलले सोमबार नेपाल बार एसोसिएसनका पदाधिकारीसँगको परामर्शमा संविधानबाहिर गएर कुनै कदम नचाल्ने बताएका हुन् । म राजामहाराजा होइन, राष्ट्रपति हो, म संविधानको रक्षक हो, संविधानको पालना गर्नु मेरो दायित्व हो, पौडेलको भनाइ उद्धृत गर्दै बार अध्यक्ष गोपालकृष्ण घिमिरेले भने । राष्ट्रपतिका कानुनी सल्लाहकार बाबुराम कुँवरका अनुसार विभाजित ढंगबाट मत आएकाले राष्ट्रपतिले अप्ठ्यारो महसुस गरेका छन् । नयाँ निर्वाचनले गठन गरेको नयाँ संसद्बाट विधेयक पारित गराएर मात्र प्रक्रिया अघि बढाउनुपर्नेमा सरकारले पुरानै विधेयकलाई नयाँ राष्ट्रपतिबाट प्रमाणीकरण गराउन खोजेपछि राष्ट्रपतिको अधिकार र त्यसको सीमा तथा विधेयकको संवैधानिक अस्तित्वका बारेमा समेत प्रश्न उठेको छ । ०७९ साउन १६ मा संसद्को दुवै सदनले पारित गरेर नागरिकता विधेयक राष्ट्रपतिकहाँ प्रमाणीकरणका लागि पठाइएको थियो । तत्कालीन राष्ट्रपति भण्डारीले विधेयक ८ बुँदे सरोकारसहित फिर्ता पठाएकी थिइन् । संसद्ले दोस्रो पटक हुबहु पारित गरेर भदौ २० मा पठाएको विधेयक पनि उनले प्रमाणीकरण गरिनन् ।ॅबिन्दावासिनीलाई सांसद बनाउने निर्णय कार्यान्वयन नगर्नूकाठमाडौं (कास) सर्वोच्च अदालतले राष्ट्रिय स्वतन्त्र पार्टीका ढाकाकुमार श्रेष्ठको स्थानमा बिन्दावासिनी कंसाकारलाई सांसद बनाउने निर्णय तत्काल कार्यान्वयन नगर्न अल्पकालीन अन्तरिम आदेश दिएको छ । आफूलाई सांसद पदबाट हटाउने निर्णयमा अन्तरिम आदेशमार्फत रोक लगाउन माग गर्दै श्रेष्ठले दिएको निवेदनमाथि सुनुवाइ गर्दै न्यायाधीश तिलप्रसाद श्रेष्ठको एकल इजलासले अल्पकालीन आदेश दिएको हो । सर्वोच्चले आगामी जेठ ५ मा निर्णय दिने उल्लेख गर्दै दुवै पक्षलाई छलफलमा बोलाएको छ । जेठ ५ मा हुने छलफलले श्रेष्ठलाई सांसदबाट हटाउने पार्टीको निर्णयलाई अन्तरिम आदेशमार्फत रोक लगाउने वा नलगाउने निर्णय दिनेछ । विवादास्पद मेडिकल व्यवसायी दुर्गा प्रसाईंसँग स्वास्थ्यमन्त्री बन्नका लागि पार्टी नेतृत्व आसपासको कोर टिमलाई बुझाउनुपर्ने भन्दै दुई करोड घूस मागेको अडियो सार्वजनिक भएपछि रास्वपाले श्रेष्ठलाई साधारण सदस्यबाट निष्कासन गर्दै सांसदबाट पनि हटाउने निर्णय गरेको थियो । स्वतन्त्र पार्टीको निर्णयबमोजिम प्रतिनिधिसभाका सभामुख देवराज घिमिरेले श्रेष्ठको सांसद पद नरहेको सूचना सभालाई जानकारी गराएका थिए । त्यसपछि निर्वाचन आयोगले रिक्त पदमा कंसाकार निर्वाचित भएको भन्दै प्रमाणपत्र दिएको थियो । कंसाकारले शपथ लिन भने बाँकी नै छ । बलात्कार आरोपित पक्राउ गर्दा प्रहरीमाथि आक्रमणकालीकोट (कास) बलात्कार मुद्दाका फरार आरोपितलाई पक्राउ गर्दा प्रहरी र पीडितका आफन्तमाथि स्थानीयले आक्रमण गरेर घाइते बनाएका छन् । कालीकोटको पलाता६ खिन सैनमा अभियुक्त लुकेर बसेको सूचना पाएपछि कहरदेव चौकी खिनबाट खटिएका असई लक्ष्मीरुद्र रावल र प्रहरीलाई सहयोग गर्ने स्थानीय धनमान विकमाथि सोमबार कुटपिट भएको हो । सख्त घाइते दुवैलाई उपचारार्थ लैजान हेलिकोप्टर माग गरिए पनि बेलुकासम्म नआएपछि बोकेर थिर्पु लगिएको छ । स्थानीय ३१ वर्षीया महिलालाई जबर्जस्ती करणी गरेर फरार भएका पलाता६ खिनका शंक बुढा घरमा लुकेर बसेको अवस्थामा पक्राउ गर्न गएका असई रावल र सहयोगी विकलाई स्थानीय २५३० जनाले लट्ठी र ढुंगाले आक्रमण गरेको निमित्त प्रहरी प्रमुख सुवराज बमले बताए । प्रहरीमाथि स्थानीय जाइलागेपछि अभियुक्त बुढा हतकडीसहित फरार भएका छन् । उनको खोजीमा आसपासका चौकीबाट प्रहरी खटाइएको बमले बताए । पक्राउ परिसकेका बुढालाई गाउँलेले भगाए, उनले भने । गत कात्तिक ९ मा स्थानीय महिलालाई जबर्जस्ती करणी गरेर भागेको आरोप बुढामाथि छ ।"
काभा कपको ट्रफी अनावरण,"(काठमाडौं)नेपाल भलिबल संघले जेठ ८ देखि राजधानीमा आयोजना गर्ने आठ देशको प्रतियोगिता काभा वुमेन्स भलिबल च्यालेन्ज कप को ट्रफी सोमबार सार्वजनिक गरेको छ ।काभा च्यालेन्ज कपको ट्रफी अनावरण गरेपछि राष्ट्रिय खेलकुद परिषद्का सदस्यसचिव टंकलाल घिसिङले भने, हाम्रो टिमले यो ट्रफी स्वदेशमै राखेको हेर्न चाहन्छौं । हाम्रो टिमले मिहिनेत गरेर उपाधिमा ह्याट्रिक गर्ने आशा राखेको छु । नेपाली महिला टिम लगातार दुईपल्टको डिफेन्डिङ च्याम्पियन हो । नेपालले सन् २०१९ र २०२१ मा सेन्ट्रल एसियन सिनियर वुमेन्स भलिबलको उपाधि जितेको थियो । तर, घरेलु भूमिमा उपाधि जित्न सजिलो हुने छैन । किनभने काजकिस्तान र भारतजस्ता बलिया टिम पनि यस प्रतियोगितामा सहभागी हुँदै छन् ।लिगकम नकआउटका आधारमा जेठ १४ सम्म सञ्चालन हुने च्यालेन्ज कपका लागि नेपाली टिमले तीन महिनाअघि नै तयारी थालेको थियो । भलिबल दिवस अर्थात् जेठ ८ गते हुने काभा च्यालेन्ज कपको पहिलो दिन नेपालले मध्यएसियाली देश किर्गिस्तानविरुद्ध प्रतिस्पर्धा गर्नेछ । बेल्जियन प्रशिक्षक जान डी ब्रान्टले सम्हालेको नेपाली टिमले समूह ए मा १३ औं दक्षिण एसियाली खेलकुद (साग २०१९) को स्वर्ण पदक विजेता भारत, बंगलादेश र किर्गिस्तानसँग खेल्नेछ । काजकिस्तान, उज्वेकिस्तान, श्रीलंका र माल्दिभ्स समूह बी मा छन् । समूहका शीर्ष दुई टिमले सेमिफाइनलमा प्रवेश पाउनेछन् ।ट्रफी अनावरण कार्यक्रममा संघका अध्यक्ष जितेन्द्रबहादुर चन्दले भने, च्यालेन्ज कपका लागि सबैभन्दा ठूलो सहयोग राष्ट्रिय खेलकुद परिषद्ले गरेको छ । तैपनि प्रतियोगिता सफलतापूर्वक आयोजना गर्न आर्थिक रूपमा अझै चुनौतीपूर्ण छ । कर्पोरेट हाउससँगै व्यक्तिगत सहयोगले पनि आयोजना सफल बनाउने छौं । प्रतियोगिताका लागि ढोरपाटन क्लबले आर्थिक सहयोग हस्तान्तरण गर्यो । क्लबकी वरिष्ठ उपाध्यक्ष छलकुमारी छन्त्यालले भलिबल संघका कोषाध्यक्ष श्याम श्रेष्ठलाई १ लाख हस्तान्तरण गरिन् ।"
बराबरीमै रोकिए मनाङ र पुलिस,फ्रेन्ड्सको महत्त्वपूर्ण जितच्यासल रंगशालामा सोमबार अर्को खेलमा फ्रेन्ड्सले खुमलटारलाई ३१ ले हरायो । रेलिगेसनबाट बच्ने संघर्षका रूपमा भएको खेलमा फ्रेन्ड्सले यो महत्त्वपूर्ण जित निकालेको हो । टोलीको १९ अंक भएको छ । रफिक इमानुले ४ र १६ औं मिनेटमा गोल गरे । अर्को गोल सन्तोष खत्रीले ७८ औं मिनेटमा गरेका थिए । खुमलटारबाट मेसुके ओलुमोउले ६७ औं मिनेटमा एक गोल फर्काए । हारले खुमलटार १७ अंकमै सीमित रहेर रेलिगेसन क्षेत्रमा झरेको छ ।
मन्डेकाजीलाई अस्ट्रेलियामा सम्मान,"अस्ट्रेलिया (कास) १३ औं दक्षिण एसियाली खेलकुद (साग) का दोहोरो स्वर्ण विजेता तथा कराते प्रशिक्षक मन्डेकाजी श्रेष्ठ अस्ट्रेलियामा सम्मानित भएका छन् । मन्डेकाजीलाई एनआरएन अस्ट्रेलियाले ७ सय अस्ट्रेलियन डलरसहित सम्मान गरेको हो । एनआरएनले ५ सय र जनसम्पर्क समितिले २ सय डलर प्रदान गरेको थियो ।एनआरएन ओसियाना संयोजक दिनेशराज जोशी, एनआरएन स्पोर्ट्स एकेडेमीका सहअध्यक्ष राजु मानन्धर, एनआरएन अभियन्ता दिनेश पोखरेल तथा शैक्षिक व्यवसायी सुवांश साह, जनसम्पर्क समिति अस्ट्रेलियाका वरिष्ठ उपाध्यक्ष इथान शाक्यलगायत कार्यक्रममा सहभागी थिए ।विदेशी भूमिमा प्राप्त सम्मानले आगामी दिनमा खेलकुदमा राम्रो गर्न हौसला मिल्ने मन्डेकाजीले बताए । उनी हाल अस्ट्रेलियन ओपन कराते च्याम्पियनसिपमा नेपाली टोली प्रशिक्षकको भूमिकामा छन् । प्रतियोगितामा नेपालका लागि दिवस श्रेष्ठले स्वर्ण, नवीन रसाइली र राजीव पुडासैनी, मनीष थापा क्षेत्री र मलिका थापाले कांस्य पदक जितेका थिए ।"
मदनआश्रित स्मृति फुटबल हुने,"काठमाडौं (कास) युवा संघ नेपाल पिपुल्स भोलेन्टियर्सको आयोजनामा प्रथम मदनआश्रित स्मृति नकआउट सेभेन ए साइड फुटबल प्रतियोगिता हुने भएको छ । प्रतियोगिता जेठ ३ देखि ८ सम्म नकआउटका आधारमा लैनचौरस्थित मैदानमा हुनेछ । खुला प्रतियोगिता रहेकाले ६० टिमसम्मले भाग लिने आयोजकको अनुमान छ । प्रतियोगिता विजेताले ३ लाख, उपविजेताले २ लाख र तेस्रो हुने टिमले एक लाख रुपैयाँ पुरस्कार पाउने छन् ।"
