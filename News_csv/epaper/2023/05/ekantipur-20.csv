शीर्षक,विवरण
नीति तथा कार्यक्रमको लक्ष्य,"(काठमाडौं)सरकारले परम्परागत रूपमा नीति तथा कार्यक्रम ल्याएको छ र परम्परागत रूपमै सत्तापक्षले प्रशंसा र विपक्षले विरोध गरेका छन् । सरकारका तर्फबाट राष्ट्रपति रामचन्द्र पौडेलले शुक्रबार संघीय संसद्को संयुक्त बैठकमा करिब पौने दुई घण्टा लगाएर १८८ बुँदे दस्ताबेज वाचन गरेका हुन् ।नीति तथा कार्यक्रममा अर्थतन्त्रको संरचनात्मक सुधार, सार्वजनिक खर्चमा मितव्ययिता, पुँजीगत खर्च वृद्धि, गुणस्तरीय पूर्वाधार निर्माण, शासकीय व्यवस्था र सेवा प्रवाहमा सुधार नीति अवलम्बन गर्ने उल्लेख छ । त्यस्तै भ्रष्टाचार नियन्त्रण, उत्पादन र रोजगारी वृद्धि, हरित अर्थतन्त्र विकास, पर्यावरणीय सन्तुलन, आर्थिक, सामाजिक विभेद अन्त्य, गरिबी निवारण, समावेशी विकास, शान्ति प्रक्रियाको तार्किक निष्कर्ष, मुलुकको राष्ट्रिय हित रक्षा एवं स्वतन्त्र र सन्तुलित परराष्ट्र नीति अवलम्बन सरकारका प्रमुख नीतिगत प्राथमिकता हुने जनाइएको छ । वित्तीय, मौद्रिक तथा अन्य विषय क्षेत्रगत कार्यक्रमको सामञ्जस्यपूर्ण तरिकाले कार्यान्वयन गरी समष्टिगत आर्थिक स्थायित्व कायम गर्ने दाबी गरिएको छ । अर्थतन्त्रको समग्र मागमा आएको ह्रास, तरलताको संकुचन, उच्च ब्याजदर, मूल्यवृद्धि, न्यून पुँजीगत खर्च, घट्दो राजस्व परिचालन तथा बाह्य क्षेत्र सन्तुलनमा परेको चापलाई सम्बोधन गरिनेछ, नीति तथा कार्यक्रममा भनिएको छ, विद्यमान कर प्रणालीमा पुनरावलोकन गरिनेछ । राजस्वको दायरा विस्तार गरिनेछ । त्यस्तै सबै प्रकारका आर्थिक क्रियाकलापलाई औपचारिक प्रणालीमा आबद्ध गरिने भएको छ । राजस्व चुहावट, न्यून बीजकीकरण, हुन्डी, अवैध कारोबारमा लगानी तथा राष्ट्रिय पुँजी पलायनलाई कडाइका साथ नियन्त्रण गरिने भएको छ । सार्वजनिक खर्चको विनियोजन दक्षता र कार्यान्वयन क्षमतामा सुधार गरिनेछ, तीनै तहका सरकारको बजेट निर्माणदेखि कार्यान्वयन प्रक्रियासम्म पुनरावलोकन गरी पुँजीगत खर्च वृद्धि गरिनेछ, नीति तथा कार्यक्रममा छ । तीन तहका सरकारका नीति, योजना तथा कार्यक्रमबीच अन्तरसम्बन्ध र उत्तरदायित्व कायम हुने गरी योजना तथा बजेट प्रणालीलाई नतिजामुखी तुल्याइनेछ ।प्रदेश तथा स्थानीय तहमा निष्क्रिय रहने रकम र त्यसबाट बजारमा तरलता संकुचन हुने अवस्था आउन नदिने व्यवस्था गरिएको कार्यक्रममा उल्लेख छ । दिगो र हरित अर्थतन्त्रको आधार तयार गरी वित्तीय स्थायित्व कायम गरिनेछ, बैंक तथा वित्तीय संस्थाका बचतकर्ताको हित संरक्षण गरिनेछ, नीति तथा कार्यक्रममा छ, लघुवित्तलाई व्यवस्थित गर्न प्रभावकारी नियमन र सुपरिवेक्षणको व्यवस्था गरिनेछ, राष्ट्रिय सहकारी नीतिमा परिमार्जन गरिनेछ, सहकारी क्षेत्रको पुनःसंरचनासहित बचत तथा ऋण सहकारीलाई उत्पादन तथा श्रम क्षेत्रमा केन्द्रित गरिनेछ । न्यून आय भएका वर्ग र समुदायलाई स्थानीय तहमार्फत लघुबिमा गराउन सहजीकरण गरिनेछ । आर्थिक वर्ष २०८१८२ देखि कार्यान्वयनमा आउने गरी सामाजिक र आर्थिक रूपान्तरणको दीर्घकालीन सोचसहित समतामूलक एवं समाजवादउन्मुख अर्थतन्त्र निर्माण गर्ने ढाँचामा सोह्रौं आवधिक योजना तर्जॅमा गरिने जनाइएको छ । दिगो विकास लक्ष्यलाई सबै तहमा आन्तरिकीकरण र स्थानीयकरण गरिनेछ, कार्यक्रममा भनिएको छ, अल्पविकसित मुलुकबाट स्तरोन्नति भएपछि प्राप्त हुने अवसरको उपयोग र चुनौतीलाई सम्बोधन गर्न रणनीतिक योजना तर्जॅमा गर्दै कार्यान्वयनमा ल्याइनेछ । अन्तर्राष्ट्रिय विकास सहायता परिचालनलाई राष्ट्रिय गौरव, रणनीतिक, रूपान्तरणकारी र उच्च प्रतिफलयुक्त आयोजना सञ्चालनमा केन्द्रित गरिने जनाइएको छ । सार्वजनिक ऋणको अधिकतम प्रतिफल प्राप्त हुने गरी उपयोग गर्न आयोजनागत विनियोजन गरिनेछ, नीति तथा कार्यक्रममा भनिएको छ, वैदेशिक लगानी आकर्षणका लागि ग्रिन बन्ड, पूर्वाधार बन्ड एवं अन्तर्राष्ट्रिय समुदायबाट प्राप्त सहुलियतपूर्ण ऋण परिचालन गरिनेछ । अहिले असान्दर्भिक, कार्यमा दोहोरोपना भएका र उद्देश्यअनुसार सञ्चालन हुन नसकेका सरकारी कार्यालय, सार्वजनिक संस्था, विकास समिति तथा कोषलाई एकआपसमा गाभ्ने वा खारेज गरिने भएको छ । पूर्वतयारी भएका आयोजनामा मात्र बजेट विनियोजन गरिने भएको छ । सम्बन्धित आयोजनामा नै बजेट व्यवस्था गरी राष्ट्रिय सतर्कता केन्द्रबाट दीर्घकालीन महत्त्वका ठूला आयोजनाको प्राविधिक परीक्षण गरिने नीति तथा कार्यक्रममा उल्लेख छ ।राष्ट्रिय योजना आयोगलाई पुनःसंरचना गरी नीति, योजना तथा अनुगमनको केन्द्रीय निकायका रूपमा विकास गरिने भएको छ । नीति अनुसन्धानमा रहेको संस्थागत दोहोरोपना हटाइने र सार्वजनिक क्षेत्रबाट हुने अध्ययन, अनुसन्धान विश्वविद्यालयमार्फत गराइने कार्यक्रममा उल्लेख छ । कृषि कर्जा कार्यक्रमलाई पुनरावलोकन गरिने भएको छ ।रासायनिक मल उत्पादन गर्ने कारखाना स्थापना गर्न बहुवर्षीय योजना तयार गरी कार्यान्वयनमा ल्याउने र स्थानीय तहमा जैविक मल कारखाना स्थापना गर्न प्रोत्साहित गर्ने जनाइएको छ । वातावरण प्रतिकूल नहुने गरी नदीजन्य ढुंगा, गिट्टी, बालुवा संकलन र वितरण गर्न आवश्यक कानुनी व्यवस्था गरिनेछ, नीति तथा कार्यक्रममा भनिएको छ, चुरे संरक्षण गर्दै वातावरणीय ह्रास नहुने गरी खनिज वस्तुको उत्पादन र निर्यातको व्यावसायिक सम्भावना खोजिनेछ । वनको उचित व्यवस्थापन गरी मुलुकलाई काठमा आत्मनिर्भर बनाइने र ढलापडा रूखहरू आवश्यक प्रक्रिया पूरा गरी दुई वर्षभित्र बिक्री वितरण गरिनेछ । जडीबुटीको व्यावसायिक उत्पादनका लागि वन विनाश नहुने गरी वनक्षेत्र भाडामा उपलब्ध गराइनेछ । सामुदायिक वन, फलाउनेछ धन अभियानअन्तर्गत यसै वर्षदेखि सामुदायिक वनक्षेत्रमा निश्चित मापदण्ड र अनुगमन प्रणालीसहितको कार्यविधि अपनाई परीक्षणका रूपमा हरिण, मृग, बँदेल, कालिजजस्ता वन्यजन्तु र पन्छीहरूको नियन्त्रित व्यावसायिक पालन सुरु गरिने उल्लेख छ । लामो समयदेखि बन्द तथा रुग्ण रहेका उद्योग सञ्चालन, खारेजी र आवश्यक व्यवस्थापनको विषयमा अध्ययन गर्न उच्चस्तरीय अध्ययन समिति गठन गरिने भएको छ । पुनः सञ्चालनको सम्भावना रहेका हेटौंडा कपडा उद्योग, गोरखकाली रबर उद्योग र बुटवल धागो कारखानालाई सञ्चालनमा ल्याइने नीति तथा कार्यक्रममा उल्लेख छ । बीस प्रतिशतसम्म महँगो भए पनि स्वदेशी वस्तु खरिदको प्रबन्ध मिलाइने र ती वस्तुको उत्पादन र उपभोग वृद्धिका लागि मेक इन नेपाल र मेड इन नेपाल अभियानलाई सरकारले सहयोग गर्ने जनाइएको छ । यी अभियानअन्तर्गत हिमालको पानी प्रशोधनसहितको व्यावसायिक उत्पादन र तिलगंगा आँखा अस्पतालबाट उत्पादित लेन्सलाई विश्व बजारमा ब्रान्डिङ गरिनेछ ।सरकारले पेट्रोलियम पदार्थमाथिको परनिर्भरता घटाउन विद्युतीय सवारीसाधनको उत्पादन र प्रयोगलाई प्रोत्साहित गर्ने भएको छ । यातायात क्षेत्रमा नवीकरणीय र स्वच्छ ऊर्जा उपयोग गरी कार्बन उत्सर्जन घटाउँदै लगिने भएको छ । त्यस्तै सरकारी कार्यालयहरूमा विद्युतीय सवारीसाधन खरिद गर्ने नीति लिइने र सबै प्रमुख सहरमा क्रमशः विद्युतीय यातायात सञ्चालनको व्यवस्था गरिने जनाइएको छ ।नयाँ हिमाल आरोहणका लागि खुला गरिने, आरोही तथा पदयात्री पर्यटकको सुरक्षा र आकस्मिक उद्धारको भरपर्दो व्यवस्था गरिने जनाइएको छ । अन्तर्राष्ट्रिय चलचित्र छायांकनका लागि नेपालका प्रमुख आकर्षक स्थललाई प्रवर्द्धन गरिने र अन्तर्राष्ट्रियस्तरमा चर्चित व्यक्तित्वलाई आमन्त्रण गरी पर्यटन क्षेत्रको प्रवर्द्धन गरिनेछ । २०८० को दशकलाई नेपाल भ्रमण दशक र सन् २०२५ लाई विशेष पर्यटन वर्षका रूपमा मनाउने नीति तथा कार्यक्रममा उल्लेख छ । निर्माण सम्पन्न भएका अन्तर्राष्ट्रिय, क्षेत्रीय तथा आन्तरिक विमानस्थललाई पूर्ण क्षमतामा चलाउने र निजगढ अन्तर्राष्ट्रिय विमानस्थलको निर्माण अगाडि बढाइने भएको छ । प्रादेशिक विमानस्थलको अध्ययन गरी निर्माण कार्य अघि बढाउने जनाइएको छ तर पहाडी क्षेत्रमा अधिकांश विमानस्थलको धावनमार्ग करोड खर्चेर कालोपत्र गरे पनि सञ्चालनमा आउन सकेका छैनन् । आव ०७९८० को नीति तथा कार्यक्रममै हुम्ला सदरमुकामलाई चालु आवमै राष्ट्रिय सडक सञ्जालमा जोड्ने भनिए पनि अझै जोडिएको छैन । आगामी आवमा हुम्ला सदरमुकामलाई राष्ट्रिय सडक सञ्जालमा जोड्ने सरकारको घोषणा छ । त्यस्तै आगामी तीन वर्षभित्र एक घण्टाको पैदल दूरीमा एक झोलुंगे पुल निर्माण गरिने महत्त्वाकांक्षी योजना अघि सारिएको छ । प्रायः प्रत्येक वर्षको नीति तथा कार्यक्रममा मध्यपहाडी राजमार्ग आसपासका दसवटा नयाँ सहरलाई पहिचानयुक्त सहरका रूपमा विकास गरिने उल्लेख गरिएको भए पनि यसमा प्रगति छैन । सुरु भएको दशक बित्दा पनि आयोजनाको काममा देखिने गरी प्रगति छैन । काठमाडौं उपत्यकालगायतका नदी किनारमा रहेका वास्तविक विपन्न र भूमिहीनलाई उपयुक्त स्थानमा स्थानान्तरण गर्दै अतिक्रमित भूमि खाली गराइने भएको छ । आगामी दुई वर्षभित्र सबैको घरमा विद्युत् पुर्याइने र विपन्न वर्गलाई निःशुल्क विद्युतीय मिटर उपलब्ध गराउने नीति तथा कार्यक्रममा उल्लेख छ । वर्षायाममा मासिक पचास युनिट र हिउँदमा मासिक तीस युनिटसम्म विद्युत् खपत गर्ने उपभोक्तालाई निःशुल्क विद्युत् उपलब्ध गराइनेछ, कार्यक्रममा भनिएको छ, खाना पकाउने ग्यासलाई क्रमशः विद्युत्बाट प्रतिस्थापन गर्दै लगिनेछ । नवप्रवर्तन, अनुसन्धान, आविष्कार र विज्ञान शिक्षाको विस्तारलाई प्रोत्साहन गर्न नवप्रवर्तन तथा आविष्कार कोष स्थापना गरिने र संसद्मा नवप्रवर्तन, अनुसन्धान र आविष्कारसम्बन्धी कोष सञ्चालन गर्ने विधेयक पेस गरिने जनाइएको छ । स्वास्थ्य बिमा कार्यक्रमको पुनरावलोकन गरिने र आधारभूत स्वास्थ्य सेवा प्रवाहका लागि आवश्यक ९८ प्रकारका औषधि स्वदेशमा नै उत्पादन गर्ने व्यवस्था मिलाइने भएको छ । दुई वर्षभित्र काठमाडौंको कीर्तिपुर र मूलपानी क्रिकेट रंगशाला स्तरोन्नति सम्पन्न गरी अन्तर्राष्ट्रियस्तरको प्रतियोगिता गर्ने व्यवस्था मिलाइने नीति तथा कार्यक्रममा भनिएको छ । युवासँग सरकार, हुने छैनन् बेरोजगार अभियानअन्तर्गत आगामी दुई वर्षभित्र पाँच लाख थप रोजगारी सिर्जना गर्न निजी क्षेत्रको सहकार्यमा राष्ट्रिय सीप विकास तथा रोजगार कार्यक्रम सञ्चालन गरिने भएको छ । राष्ट्रिय परिचयपत्र विवरण दर्ता तथा वितरणलाई अभियानका रूपमा सञ्चालन गरी स्थानीय तहबाटै वितरणको व्यवस्था मिलाइने भएको छ । एक वर्षभित्र सबै नेपालीलाई राष्ट्रिय परिचयपत्र वितरण गर्ने अभियान सञ्चालन गरिने जनाइएको छ । सुरक्षा तथा प्रतिरक्षाका लागि आवश्यक गोलीगट्ठा विस्फोटक पदार्थ, सुरक्षाकर्मीहरूले प्रयोग गर्ने पोसाकलगायत अन्य सैन्य सामग्री उत्पादनमा आत्मनिर्भरता अभिवृद्धि गरिने नीति तथा कार्यक्रममा उल्लेख छ । न्यायलाई छिटोछरितो र कम खर्चिलो बनाउन आवश्यक कानुनी एवं संरचनात्मक सुधारका लागि सुझाव दिन न्यायपालिकासँगको समन्वय र सहकार्यमा उच्चस्तरीय न्याय प्रशासन सुधार आयोग गठन गरिनेछ, नीति तथा कार्यक्रममा भनिएको छ, शान्ति प्रक्रिया र संक्रमणकालीन न्यायसम्बन्धी बाँकी काम दुई वर्षभित्र सम्पन्न गरिनेछ, जनयुद्ध तथा जनआन्दोलनका घाइते, बेपत्ता परिवार र अपांगता भएकाहरूलाई जीवन निर्वाह भत्ता वितरण तथा द्वन्द्वपीडित परिवारलाई क्षतिपूर्ति, आर्थिक सहायता उपलब्ध गराइनेछ, पुनःस्थापना र परिपूरणको कार्यलाई प्राथमिकता साथ अघि बढाइनेछ । उच्चपदस्थलगायत जोकोहीले गैरकानुनी रूपमा आर्जन गरेको सम्पत्तिलाई छानबिन दायरामा ल्याउने र देशभरिका सरकारी र सार्वजनिक चलअचल सम्पत्तिको संरक्षण गरिने जनाइएको छ ।"
२ हजारको नोट बजारबाट फिर्ता गर्दै भारत,"(नयाँदिल्ली) भारतीय रिजर्व बैंकले चलनचल्तीमा रहेको दुई हजारको नोटलाई बजारबाट हटाउने निर्णय गरेको छ । तर, नोटलाई अमान्य भने घोषित गरिएको छैन । बैंकले शुक्रबार जारी गरेको सूचनामा बजारमा रहेको दुई हजारको नोटलाई बैंकमा साट्न वा जम्मा गराउन भनिएको छ । देशैभरको कुनै पनि बैंकमा गएर नोटलाई बदल्न पाउने भनिएको छ । त्यसका लागि २३ मईबाट ३० सेप्टेम्बरसम्मको समय दिइएको छ । यस अवधिमा आफूसँग भएको दुई हजारको नोट बैंकमा जम्मा गरिसक्नुपर्नेछ । एक पटकमा १० वटा दुई हजारको नोट अर्थात् २० हजार रुपैयाँ मात्रै साट्न पाइने व्यवस्था गरिएको छ । रिजर्व बैंकले सन् २०१६ मा दुई हजारको नोट जारी गरेको थियो । २०१६ नोभेम्बर ८ बाट ५ सय र हजारको नोटमाथि प्रतिबन्ध लगाइएपछि दुई हजारको नोट ल्याइएको थियो । २०१८१९ पछि उक्त नोट छाप्न बन्द गरिएको थियो । मिडिया रिपोर्टका अनुसार बजारमा केही समययता दुई हजारको नोटको अभाव देखिन थालेको थियो । कालोधन राख्नेहरूले बैंकमा पैसा नराखेर बाहिरै दुई हजारको नोट जम्मा गरेर राखेको आशंका छ । २०१६ मा ५ सय र हजारको नोट बन्द गरिएपछि नयाँ ५ सयको नोट बाहि र चलनमा ल्याइएको हो ।"
नक्कली भुटानी शरणार्थी प्रकरण,"(काठमाडौं)भुटानी शरणार्थी बनाएर अमेरिका पठाउने भन्दै नेपाली नागरिकबाट पैसा उठाउने गिरोहका सदस्य र तिनलाई संरक्षण गर्नेमाथि राज्यविरुद्धको अपराधसहित कम्तीमा चार कसुरमा मुद्दा चल्ने भएको छ । हिरासतमा रहेका पूर्वउपप्रधानमन्त्री र पूर्वगृहमन्त्रीसहित १६ जना र फरार १६ गरी ३२ जनामाथि राज्यविरुद्धको अपराध, संगठित अपराध, ठगी र किर्तेसम्बन्धी कसुरमा मुद्दा चलाउनुपर्ने प्रहरीको निष्कर्ष छ । राज्यका विभिन्न ओहदामा बसेर नेपालीलाई अनागरिक बनाउने गरी अपराधमा संलग्न हुने, सरकारी गोप्य दस्ताबेज नै साटफेर गरी गिरोहलाई दिने, सरकारी कागजात किर्ते गरी नक्कली प्रतिवेदन खडा गर्ने, अवैध रूपमा नागरिकलाई विदेश पठाउन खोज्नेलगायत अपराधमा आकर्षित हुने सबै कसुरमा मुद्दा दायर गर्ने तयारी छ । रायसहितको प्रतिवेदन सम्भवतः आइतबार जिल्ला सरकारी वकिलको कार्यालय काठमाडौंमा बुझाउने स्रोतले बतायो । शुक्रबार नै बुझाउने तयारी रहे पनि बिहीबार यो प्रकरणमा भुटानी शरणार्थीसमेत रहेका अधिकारवादी नेता टेकनाथ रिजाल र नेपाल हज समितिका अध्यक्ष शमशेर मियाँ पक्राउ परेपछि प्रतिवेदन पेस गर्ने समय लम्बिएको हो । पक्राउ परेकामध्ये सार्वजनिक पदमा रहिसकेकाविरुद्ध अख्तियार दुरुपयोग अनुसन्धान आयोग र बाँकीलाई सम्पत्ति शुद्धीकरण अनुसन्धान विभागबाट पनि थप अनुसन्धान गर्नुपर्ने भन्दै दुवै निकायमा लेखी पठाउने राय छ । अदालतमा मुद्दा दायर गर्नुअघि अनुसन्धान प्रतिवेदनको अध्ययन सहज होस् भनेर प्रहरीले प्रतिवेदन लेखनकै क्रममा जिल्ला सरकारी वकिल कार्यालयका अधिकारीलाई समेत सहभागी गराएको छ । प्रतिवेदन बुझाइसकेपछि थप अध्ययन गर्दा अन्योल नहोस् भनेरै सरकारी वकिलहरूको सहयोग लिइएको छ, प्रहरीसँगै उहाँहरू पनि खटिनुभएको छ, एक अधिकारीले कान्तिपुरसँग भने, अहिलेसम्म १६ जना पक्राउ परेका छन् भने त्यति नै संख्यामा फरार छन् । अपराधमा भूमिका र संलग्नता हेरेर चार्जसिट छुट्टाछुट्टै बनाइएको छ । पक्राउ परेका पूर्वउपप्रधानमन्त्री एवं एमाले सांसद टोपबहादुर रायमाझी, पूर्वगृहमन्त्री बालकृष्ण खाण, सरकारका सचिव टेकनारायण पाण्डे, गृह मन्त्रालय मातहतको नेपाल हज समितिका अध्यक्ष शमशेर मियाँ, कांग्रेसका पूर्वसांसद आङटावा शेर्पा, तत्कालीन गृहमन्त्री रामबहादुर थापाका सुरक्षा सल्लाहकार इन्द्रजित राई र खाण गृहमन्त्री हुँदाका प्रमुख स्वकीय सचिव नरेन्द्र केसी सार्वजनिक पद धारण गरेका आरोपित हुन् । उनीहरूमाथि राज्यविरुद्धको अपराधसहित अख्तियारमार्फत थप अनुसन्धान गर्नुपर्ने भएकाले सम्बन्धित निकायमा लेखी पठाइने उल्लेख छ । अधिकारवादी नेता रिजाल भुटानी शरणार्थी हुन् । उनलाई पनि अन्य आरोपितसरह मुद्दा चलाउनुपर्ने राय छ । नेपाली नागरिकलाई भुटानी शरणार्थी बनाएर अमेरिका पठाउन रचिएको अपराधबाट देशको अन्तर्राष्ट्रिय प्रतिष्ठा, स्वाभिमान र विश्वासमा चोट पुर्याएको अनुसन्धानको निष्कर्ष छ । गिरोहका नाइके केशव दुलाल र सानु भण्डारीसहित सन्देश शर्मा, सन्दीप रायमाझी, सागर थुलुङ राई, टंक गुरुङ, रामशरण केसी र गोविन्द चौधरीविरुद्ध संलग्नताका आधारमा राज्यविरुद्धको अपराधसहितका कसुर तथा उनीहरू र परिवारका नाममा रहेको सम्पत्ति अनुसन्धान गर्न सम्पत्ति शुद्धीकरण अनुसन्धान विभागलाई लेखी पठाइने भनिएको छ । गृह मन्त्रालयका केही कर्मचारीलाई साक्षी प्रमाणका रूपमा राख्न पनि राय दिइएको छ । गृह मन्त्रालयका सचिव र मन्त्रीस्तरीय निर्णयबाट भएका कानुनविपरीतका गतिविधि अनि सक्कली प्रतिवेदन साटफेरमा गिरोहको प्रवेशका विषयमा कर्मचारीलाई साक्षीका रूपमा राख्न लागिएको हो । अनुसन्धान गर्ने क्रममा गिरोहका नाइकेहरू दुलाल, भण्डारी र गुरुङ गत चैत १२ मा काठमाडौंबाट पक्राउ परेका थिए । उनीहरूविरुद्ध ठगीमा अनुसन्धान गर्न अदालतबाट अनुमति लिएको प्रहरीले त्यसपछि संगठित अपराधको दफा लगाएर अनुसन्धान दायरा फराकिलो पारेको थियो । पक्राउ अभियुक्तविरुद्ध कसुर गर्दाको भूमिका र संलग्नता अनि सार्वजनिक जिम्मेवारीको अवस्था हेरेर छुट्टाछुट्टै चार्जसिट सहित बिगो, कैद र जरिवाना मागदाबी गरिनेछ, अनुसन्धानसम्बद्ध स्रोतले भन्यो, फरार रहेकाको हकमा भने पक्राउ परेपछि कानुनबमोजिम हुने भनेका छौं ।काठमाडौं प्रहरी प्रवक्ता एसपी सीताराम रिजालले अदालतले दिएको समयभित्र अनुसन्धान टुंग्याएर रायसहितको प्रतिवेदन अभियोजन गर्ने निकाय (सरकारी वकिल) मा पेस गरिने बताए । संविधानको धारा ५ मा नेपालको स्वतन्त्रता, सार्वभौम सत्ता, भौगोलिक अखण्डता, राष्ट्रिय स्वाधीनता, स्वाभिमान, नेपालीको हकहितको रक्षा, सीमानाको सुरक्षा, आर्थिक समुन्नति र समृद्धि नेपालको राष्ट्रिय हितका आधारभूत विषय हुनेछन्, भनिएको छ । धारा ५ विपरीत कसुर गरेमा मुलकी अपराध संहिता २०७४ को दफा ५१ को उपदफा २ अनुसार राज्यविरुद्धको अपराधमा मुद्दा चलाउन सकिने व्यवस्था छ । जुन देशका नागरिकलाई नै विदेशी मुलुकको शरणार्थी बनाएर तेस्रो देश लैजाने धन्दा चलाइएको छ, यो सरासर राज्यविरुद्धको अपराध हो, अनुसन्धानमा संलग्न एक अधिकारीले भने, यो प्रकरणमा संलग्नलाई ठगी, संगठित र किर्तेका अलाबा राज्यविरुद्धको कसुरमा मुद्दा चलाउन राय दिएका छौं । मुलुकी अपराध संहिताको भाग २ मा राज्यविरुद्धको अपराधमा कारबाही हुने व्यवस्था समेटिएको छ । उक्त भागअन्तर्गत दफा ५१ अनुसार राष्ट्रिय हितप्रतिकूल काम गर्न नहुने उल्लेख छ । यो कसुर गर्नेमाथि ५ वर्षसम्म कैद र ५० हजार रुपैयाँ जरिवाना हुन सक्छ । यसका अतिरिक्त लेनदेन गरेको भेटिए उक्त रकमसमेत जफत हुने भनिएको छ । सार्वजनिक पद धारण गरेको व्यक्ति वा नेपाललाई प्रतिनिधित्व गर्ने व्यक्तिले विदेशमा गएका बखत गरेको रहेछ भने उसलाई थप तीन वर्ष कैद सजाय हुन सक्छ ।संहिताको दफा २४९ ले ठगी गर्न नहुने भनेको छ । कसैले कसैलाई कुनै कुराको विश्वास दिलाएकोमा सोबमोजिम नगरी वा फकाई, झुक्याई वा अन्य कुनै किसिमले धोका दिई कुनै काम गरी वा गर्नबाट रोकी त्यस्तो व्यक्ति वा अन्य कसैलाई बेइमानीपूर्वक कुनै किसिमको हानि, नोक्सानी वा क्षति पुर्याएमा वा आफ्नो वा अरू कसैको लागि कुनै लाभ प्राप्त गरेमा ठगी गरेको मानिने उल्लेख छ । संगठित अपराध निवारण ऐन२०७० का दफा ३ मा कसैले संगठित अपराध गर्न वा गराउनु हुँदैन भनिएको छ । यो दफाविरुद्ध कसैले आपराधिक समूहको लाभका लागि, आपराधिक समूहको निर्देशनमा आपराधिक समूहका तर्फबाट आपराधिक समूहसँग मिलेर वा आपराधिक समूहको संस्थापक सदस्य वा सदस्य भई जानीजानी कुनै गम्भीर अपराध गरेमा निजले संगठित अपराध गरेको मानिने उल्लेख छ । यो कसुर गर्नेलाई ठगीमा हुने कसुरका अलाबा थप ५० प्रतिशत सजाय हुने उल्लेख छ । शरणार्थी प्रकरणमा भएको ठगीमा ७ वर्षसम्म कैद र ७० हजार रुपैयाँसम्म जरिवाना हुने देखिन्छ । किर्तेमा पनि त्यति नै सजाय हुने उल्लेख छ । सरकारले पूर्वसहसचिव बालकृष्ण पन्थी नेतृत्वको कार्यदलले बनाएको प्रतिवेदन नै गायब पारेर तत्कालीन गृहसचिव टेकनारायण पाण्डेले गिरोहको योजनाअनुसार फर्जी विवरण थपेको देखिएको छ । त्यसलाई किर्तेको कसुरमा कारबाही गर्नुपर्ने प्रहरी राय छ ।"
अन्धविश्वासी भर ज्यानलाई अभर,"कोही बिरामी भइहाल्यो भने सबैभन्दा पहिला पुकार्ने भनेको देउतालाई नै हो । स्वास्थ्य चौकीको औषधि खाइहाले पनि औषधि लाग्ने बनाइदेऊ भनेर देउतालाई बाँदो हाल्छन् (भाकल गर्छन्), साइपाल५ की वडासचिव सुम्निमा गिरी भन्छिन्, देउतामा आस्था हुनु त नराम्रो होइन । तर, यहाँ त अन्धविश्वासको चरम अवस्था छ । अन्धविश्वासका कारण समयमै उपचारमा नजाँदा बिरामीले ज्यान गुमाउने मात्रै नभई अरू स्वास्थ्य समस्या पनि थपिने गरेको, त्यसैले महिलाहरूको स्वास्थ्य अवस्था दयनीय रहेको उनले बताइन् । साइपाल मुलुककै दुर्गममध्येको विकट गाउँपालिकाको हो । बझाङ जिल्लाका सुगम र शिक्षित गाउँहरूमा पनि अहिलेसम्म धामीझाँक्रीमा विश्वास गरेर बिरामीलाई अस्पताल लैजान ढिला गर्दा ज्यान गुमाएका घटना हुने क्रम रोकिएको छैन । वैशाख २६ मा मात्रै सदरमुकाम जयपृथ्वी नगरपालिकाभित्रै एक जना चार वर्षीया बालिका अन्धविश्वासको सिकार भइन् । जयपृथ्वी३ की स्वस्तिका खड्कालाई सोमबार दिउँसो ३ बजेतिर जिल्ला अस्पतालको इमर्जेन्सी वार्डमा पुर्याइएको थियो । झाडापखाला र मस्तिष्कमा संक्रमण भएको कारण बेहोस भएपछि पुर्याइएकी उनको तत्कालै उपचार सुरु भयो । स्वास्थ्यकर्मीले स्लाइनमार्फत औषधि दिएको केही घण्टापछि उनी चलमलाउन थालिसकेकी थिइन् । आवश्यक अन्य परीक्षण पनि गरिएको थियो । यहाँ ठीक नभए डडेल्धुरा वा धनगढी लैजानुपर्ने हुन सक्छ, स्वास्थ्यकर्मीले उनका आफन्तलाई भनेका थिए । राति ८ बजे यहाँ ठीक हुँदैन अब धामीकहाँ लैजान्छौं भनेर आफन्तले बालिकालाई इमर्जेन्सी वार्डबाटै जबर्जस्ती उठाएर लगे, जिल्ला अस्पतालका डा मिलन खड्काले भने, हामी उपचार गरिराखेका छौं । अरू रिपोर्टहरू आउन बाँकी छ, आजको रात त राख्नुहोस् भनेर कति अनुरोध गर्दा पनि मान्दै माननेन् । घर लगेको केही घण्टामै बालिकाको मृत्यु भएछ । केही दिनअघि मात्रै आन्द्रा र पिसाब नलीमा संक्रमण भएकी जयपृथ्वी७ छयाला गाउँकी ११ वर्षीया बालिकालाई अस्पताल अगाडिकै बाटो भएर धामीकहाँ लैजान लागेको थाहा पाएपछि जोरजुलुम गरेर अस्पताल भर्ना गर्नुपरेको घटना उनले सुनाए । अस्पताल अगाडिकै बाटो साता दिनदेखि धामीको घर आउनेजाने गरिरहेका रहेछन् । हामीले थाहा पाएपछि रोकेर जाँच गराउन अनुरोध गर्यौं । आन्द्रा र पिसाबमा संक्रमण देखिएपछि भर्ना गर्न भन्यौं तर आफन्त मान्दै माननेन्, डा खड्काले भने, भर्ना नगरे बालिकाको ज्यान जान सक्ने र उनलाई तलमाथि भए आमाको नाममा प्रहरीमा मुद्दा हाल्छौं भनेपछि डरले भर्ना गरे । दुई दिन उपचार गरेपछि बालिका निको भएकी थिइन् । जयपृथ्वी नगरमा मात्रै नभएर जिल्ला अन्य पालिकामा पनि अन्धविश्वासका कारण अहिले पनि धेरैले ज्यान गुमाइरहेको उनले बताए । धेरैजसो बिरामी सुरुमा धामीझाँक्रीकहाँ जाने र निको नभएर अन्तिम अवस्थामा मात्र स्वास्थ्य संस्थामा ल्याइने भएकाले असमयमै मृत्युको मुखमा पुग्ने गरेको उनको भनाइ छ । स्वास्थ्यसम्बन्धी शिक्षा र साक्षरताको अभावमा जिल्लाभरि नै यस्तो खालको अन्धविश्वास रहेको जिल्ला अस्पतालका प्रमुख डा नवराज जोशीले बताए । अहिले पनि यस्ता अन्धविश्वासलाई मान्ने चलन अचाक्ली नै छ । हाम्रो हाम्रो सम्पर्कमा आएर पछि धामीझाँक्रीकहाँ गएका तीन जनाले यसै वर्ष ज्यान गुमाइसकेका छन् । हाम्रो जानकारीमा नआएका त कति होलान्, उनले भने, अहिलेको युगमा पनि स्वास्थ्य सचेतना अवस्था अत्यन्तै कमजोर छ । सदरमुकाम चैनपुरमै पनि अन्धविश्वासले स्वास्थ्यमा जोखिमका घटनाहरू आउने गरेको उनले बताए । कतिपयले मान्दै मानेनन् भने धामीकहाँ जाने भए पनि जानुहोस् तर हाम्रो औषधि पनि नछोड्नुहोला भन्नुपर्ने अवस्था छ, उनले भने । कुपोषित बालबालिका, गर्भवती तथा सुत्केरी महिलाहरू बढी जोखिममा रहेकाले पालिकाहरूले अन्धविश्वासविरुद्ध अभियान चलाउनुपर्ने उनको सुझाव छ । पालिकाका जनप्रतिनिधिहरू पनि यसबारे जानकार छन् । तर, बस्तीबाट स्वास्थ्य चौकी र अस्पताल निकै टाढा छन् । परम्परादेखि अन्धविश्वासले जरो गाडेको छ । स्वास्थ्य सचेतनाका लागि कोसिस गरिरहेको भए पनि अन्धविश्वास नराम्ररी गडेका कारण सुधार हुन नसकेको साइपाल गाउँपालिका अध्यक्ष मानवीर बोहरा बताउँछन् । साइपालमा सबै रोगको उपचार गर्ने खालको स्वास्थ्य संस्था पनि छैनन् । त्यही कारण पनि यहाँका मानिसहरूमा डाक्टरी औषधिभन्दा धामीले बिरामी निको पार्छ भन्ने विश्वास बढी छ, उनले भने, पालिकाले विभिन्न खालका चेतनामूलक कार्यक्रम सञ्चालन गरेपछि केही हदसम्म कम त भएको छ, तर अपेक्षित परिवर्तन अझै आइसकेको छैन । जिल्लाका कतिपय पालिकाले धामीझाँक्रीहरूलाई नै तालिम दिएर उनीहरूकहाँ आएका बिरामीहरूलाई स्वास्थ्य संस्थामा पठाउन सुझाउने गरेका छन् । धामीको भर पर्दा मान्छेको ज्यानै जान थालेपछि हामीले धामीझाँक्रीलाई तालिम दिएर बिरामीलाई स्वास्थ्य संस्थामा पठाउन भनेका छौं, थलारा गाउँपालिका अध्यक्ष प्रकाश रोकायाले भने, अब केही सुधार हुन्छ कि भन्ने आशा छ । गत वर्ष साउनमा मात्रै थलारा१ की २० वर्षीया एक सुत्केरी महिलाको धामीझाँक्रीका भरमा उपचार गर्दा मृत्यु भएको थियो ।"
पुरानै कार्यक्रमको निरन्तरता,"सीमा नाकामा सघन गस्ती परिचालन तथा जाँच गरी अवैध व्यापार नियन्त्रण गर्ने कार्यक्रम निरन्तर छ । त्यस्तै, सरकारले प्रवासमा रहेका नेपालीलाई निर्वाचनमा सहभागी गराउने घोषणा दोहोर्याएको छ । जबकि विगतदेखि पटकपटक सरकारले मताधिकारको आश्वासन दिने गरे पनि अहिलेसम्म कुनै काम भएको छैन । सबै दल सरकारमा हुँदा यस्तो घोषणामा उद्यत् देखिए पनि व्यवहारमा भने अहिलेसम्म विद्युतीय मतदानको अभ्याससमेत गर्न नसकेको नेपालका लागि यो तत्काल असम्भवजस्तै छ । विगतमा पटकपटक घोषणा भए पनि अधुरो रहेको एक घर एक धारा कार्यक्रमले निरन्तरता पाएको छ । भूमिगत र सतह स्रोतहरूको संरक्षण गर्दै एक घर, एक धारा कार्यक्रमको निरन्तरतासहित जलवायु अनुकूलन खानेपानी प्रणालीको विकास गरिने भनिएको छ । त्यस्तै, दुई वर्षभित्र सबै नागरिकका घरमा विद्युत् सुविधा पुर्याउने घोषणा गरेको सरकारले विपन्न वर्गलाई निःशुल्क विद्युतीय मिटर उपलब्ध गराउने कार्यक्रमलाई निरन्तरता दिएको छ । सरकारले दिवा खाजा कार्यक्रम, सीमान्तकृत समुदायलाई उच्च शिक्षामा छात्रवृत्ति विस्तार, साइबरसम्बन्धी कानुन निर्माण, सबै व्यावसायिक प्रतिष्ठानहरूमा अनिवार्य श्रम अडिट गर्नुपर्नेलगायत कार्यक्रमहरूलाई निरन्तरता दिएको छ । गत वर्ष सरकारले पूर्वपश्चिम राजमार्गलाई ५ वर्षभित्र कम्तीमा चार लेनको अन्तर्राष्ट्रियस्तरको हाइवेमा स्तरोन्नति गर्ने घोषणा गरेको थियो । यसपटक २०८३ सालभित्र निर्माण सम्पन्न गर्ने घोषणा गरेको छ । त्यस्तै, पेट्रोलियम पदार्थको मूल्य प्रणालीलाई अन्तर्राष्ट्रिय बजार मूल्यअनुसार स्वतः समायोजन हुने व्यवस्था गर्ने नीति यथावत् छ । गतवर्ष नै सरकारले दुई वर्षभित्र भूमिहीन सुकुम्बासी एवम् अव्यवस्थित बसोबासीको समस्या समाधान गर्ने घोषणा गरेको थियो । यसपटक पनि भूमिहीन, सुकुम्बासी, अव्यवस्थित बसोबासीका समस्या समाधान गर्ने उल्लेख गरेको छ । मुक्त हलिया, कमैया, कमलरी, हरूवा, चरुवा, भूमिहीन, सुकुम्बासी एवम् अव्यवस्थित बसोबासको समस्या समाधान गरिनेछ, ती समुदायको विकासका लागि एकीकृत विशेष कार्यक्रम लागू गरिनेछ, नीति तथा कार्यक्रममा छ । यथार्थमा भने सरकारले तीन दशकयता निरन्तर नीति तथा कार्यक्रममा समेटेको भूमिसम्बन्धी समस्या समाधानको विषय सरकारी घोषणामै सीमित छ । पूर्वप्रधानमन्त्री बाबुराम भट्टराईले मुख्य कार्यक्रमलाई प्राथमिकतामा नराख्दा हरेक वर्ष उस्तै कार्यक्रम आउने तर ती कार्यक्रम कार्यान्वयन कठिन हुने बताए । मुख्य आवश्यकताअनुसार ठोस कार्यक्रममा फोकस नहुँदा हरेक वर्ष उस्तै कार्यक्रम आउँछन्, उनले भने, नीति तथा कार्यक्रम र बजेट ल्याउँदा बोल्डनेस देखाउन सक्यो भने केही नयाँ गर्न सकिन्छ । कृषि उत्पादनमा आत्मनिर्भर हुन वैज्ञानिक भूमिसुधार आवश्यक पर्ने भए पनि यसको व्यावहारिक कार्यान्वयन हुने खालका योजना आउन नसकेको उनले बताए । यो पनि गर्छु, त्यो पनि गर्छु भन्दाभन्दै न कृषि, न शिक्षा न अरू क्षेत्रमा व्यापक सुधार गर्न सकिन्छ, उनले भने, कार्यक्रममा विशेष फोकस ल्याउनुपर्थ्यो, त्यो देखिएन । एक अंकको आर्थिक वृद्धि भएको ६० वर्ष भइसकेको छ । दुई अंकको आर्थिक वृद्धि गर्न राज्य संरचनाको आमूल परिवर्तन नगरी हुँदैन ।"
प्रदेश र स्थानीय तहको मौज्दातमार्फत तरलता व्यवस्थापन,"(काठमाडौं)सरकारले प्रदेश र स्थानीय तहमा निष्क्रिय रहेको रकम उपयोगमार्फत वित्तीय प्रणालीमा तरलता अभावको अवस्था आउन नदिने नीति घोषणा गरेको छ । केही वर्षयता वित्तीय प्रणालीमा देखिँदै आएको तरलता अभावको समस्या दिगो समाधानका लागि स्रोत व्यवस्थापन गर्नुपर्ने आवाज उठिरहेका बेला सरकारले प्रदेश र स्थानीय तहमा रकम निष्क्रिय रहन नदिने योजना बनाएको हो । आर्थिक वर्ष २०८०८१ को नीति तथा कार्यक्रम घोषणा गर्दै राष्ट्रपति रामचन्द्र पौडेलले तीनै तहका सरकारका नीति, योजना तथा कार्यक्रमबीच अन्तरसम्बन्ध कायम गरी बजेट प्रणालीलाई सुदृढ र नतिजामुखी तुल्याइने बताए । प्रदेश तथा स्थानीय तहमा निष्क्रिय रकम रहने र त्यसबाट बजारमा तरलता संकुचन हुने अवस्था आउन नदिने व्यवस्था गरिनेछ, उनले भने, सार्वजनिक खर्चको विनियोजन दक्षता तथा कार्यान्वयन क्षमतामा सुधार गरिनेछ । तीनै तहको सरकारको बजेट निर्माणदेखि कार्यान्वयन प्रक्रियासम्मको पुनरावलोकन गरी पुँजीगत खर्च वृद्धि गरिनेछ । सरकारी खर्चमा मितव्ययिता कायम गरिनेछ । प्रदेश र स्थानीय तहमा रकम खर्च नभएर निष्क्रिय बस्ने तर संघमा स्रोत अभाव हुने समस्या समाधानका लागि सरकारले नीति तथा कार्यक्रममार्फत घोषणा गरेको व्यवस्था ठीक भए पनि त्यो संघीयताको मर्म र उद्देश्यविपरीत भएको अर्थविद् केशव आचार्यले बताए । यो घोषणा झट्ट सुन्दा राम्रो लागे पनि प्रदेश र स्थानीय तहमा गइसकेको पैसा फिर्ता गर्नु ती निकायको हितमा हुँदैन, उनले भने, यसकारण प्रदेश र स्थानीय तहको खर्च गर्ने क्षमता अभिवृद्धि गरेर विनियोजित बजेट समयमै खर्च हुन सक्ने अवस्था बनाउनुपर्छ । प्रदेश र स्थानीय तहले अझै पनि आवश्यक धेरै नीतिहरू निर्माण गर्न नसकेकाले तीनको निर्माणमा संघीय सरकारले सहयोग गर्नुपर्ने उनले बताए । प्रादेशिक र स्थानीय तहको कानुन निर्माण भएपछि उनीहरूलाई खर्च गर्ने बाटो खुल्छ, उनले थपे, बजेट खर्च भएपछि त्यसले स्वतः बजारमा वित्तीय अवस्था सहज बनाउँछ । यस्तै, तीन तहका सरकारबीच कार्यात्मक अन्तरसम्बन्ध सुदृढ गरी काममा रहेको दोहोरोपना अन्त्य गरी कार्यविस्तृतीकरण प्रतिवेदनको पुनरावलोकन गरिने पनि सरकारले घोषणा गरेको छ । प्रस्तुत नीति तथा कार्यक्रम कार्यान्वयनमा मानव विकास सूचकांकमा पछि परेका कर्णाली, सुदूरपश्चिम र मधेश प्रदेशलाई विशेष प्राथमिकतामा राखी तदनुरूप स्रोतसाधन परिचालन गरिने उल्लेख छ ।वित्तीय, मौद्रिक तथा अन्य विषय क्षेत्रगत नीति तथा कार्यक्रमहरूको सामञ्जस्यपूर्ण तरिकाले कार्यान्वयन गरी समष्टिगत आर्थिक स्थायित्व कायम गरिने नीति पनि सरकारले दोहोर्याएको छ । अर्थतन्त्रको समग्र मागमा आएको ह्रास, तरलताको संकुचन, उच्च ब्याजदर, मूल्य वृद्धि, न्यून पुँजीगत खर्च, घट्दो राजस्व परिचालन तथा बाह्य क्षेत्र सन्तुलनमा परेको चापलाई सम्बोधन गरिनेछ, नीति तथा कार्यक्रममा भनिएको छ, राष्ट्रिय आयको वितरणलाई समन्यायिक बनाउँदै लगिनेछ । निजी क्षेत्र अर्थतन्त्रको विकासमा मुख्य साझेदार हुनेछ । विदेशी लगानीलाई प्राथमिकता प्राप्त क्षेत्रमा परिचालन गरिनेछ । यस्तै, राजस्व प्रशासनलाई थप सुदृढ र चुस्त बनाई विद्यमान कर प्रणालीमा पुनरावलोकन गरिने तथा सबै प्रकारका आर्थिक क्रियाकलापलाई औपचारिक प्रणालीमा आबद्ध गरिने नीति पनि सरकारको छ । राजस्व चुहावट, न्यून बीजकीकरण, हुन्डी, अवैध कारोबारमा लगानी तथा राष्ट्रिय पुँजी पलायनलाई कडाइका साथ नियन्त्रण गरिनेछ, नीति तथा कार्यक्रममा उल्लेख छ, सार्वजनिक खर्चको विनियोजन दक्षता तथा कार्यान्वयन क्षमतामा सुधार गरिनेछ । तीनै तहको सरकारको बजेट निर्माणदेखि कार्यान्वयन प्रक्रियासम्मको पुनरावलोकन गरी पुँजीगत खर्च वृद्धि गरिनेछ । सरकारी खर्चमा मितव्ययिता कायम गरिनेछ । विनियोजन जवाफदेहितालाई कडाइका साथ लागू गरिनेछ । आर्थिक प्रशासनलाई थप पारदर्शी, नतिजामुखी र सूचना प्रविधिमा आधारित बनाइने छ । दिगो र हरित अर्थतन्त्रको आधार तयार गरी वित्तीय स्थायित्व कायम नीति पनि सरकारको छ । बैंक तथा वित्तीय संस्थाका बचतकर्ताको हित संरक्षण गरिनेछ । वित्तीय क्षेत्रको लगानीलाई उत्पादनशील क्षेत्रमा केन्द्रित गरी प्राथमिकता प्राप्त क्षेत्र र विपन्न वर्गमा प्रवाह हुँदै आएको कर्जालाई थप उत्पादनमूलक बनाइनेछ । राष्ट्रिय सहकारी नीतिमा परिमार्जन गरी सहकारी क्षेत्रको पुनःसंरचनासहित बचत तथा ऋण सहकारीलाई उत्पादन तथा श्रम क्षेत्रमा केन्द्रित गर्ने नीति पनि सरकारको छ । पुँजी बजारको विकास र विस्तारका लागि संरचनागत सुधार गरिनेछ । पुँजी बजारमा गैरआवासीय नेपालीलाई लगानी खुला गरिनेछ ।वैदेशिक रोजगारीमा जाने युवाहरूलाई सरकारी ऋणपत्रका साथै निजी क्षेत्रका आयोजनाको प्राथमिक सेयरमा लगानी गर्न प्रेरित गरिनेछ, नीति तथा कार्यक्रममा भनिएको छ, गैरआवासीय नेपालीको ज्ञान, सीप, पुँजी, प्रविधि, सञ्जाल र पहुँचलाई मुलुकको विकास र समृद्धिसँग जोड्न विशेष कार्यक्रम सञ्चालन गरिनेछ ।यस्तै, दिगो विकासका लक्ष्य हासिल गर्ने गरी सबै विषयगत र क्षेत्रगत नीति तथा कार्यक्रमबीच अन्तर आबद्धता कायम गरी सबै तहमा आन्तरिकीकरण र स्थानीयकरण गरिने नीति सरकारको छ । अल्पविकसित मुलुकबाट स्तरोन्नति भएपछि प्राप्त हुने अवसरको उपयोग र चुनौतीको सम्बोधन गर्न रणनीतिक योजना तर्जुमा गरी कार्यान्वयनमा ल्याइनेछ, नीति तथा कार्यक्रममा भनिएको छ, अन्तर्राष्ट्रिय विकास सहायता परिचालनलाई राष्ट्रिय गौरवका, रणनीतिक, रूपान्तरणकारी र उच्च प्रतिफलयुक्त आयोजना सञ्चालनमा केन्द्रित गरिनेछ । सार्वजनिक ऋणको अधिकतम प्रतिफल प्राप्त हुने गरी उपयोग गर्न ऋणको आयोजनागत विनियोजन गरिने पनि सरकारले बताएको छ । वैदेशिक लगानी आकर्षणका लागि ग्रीन बन्ड, पूर्वाधार बन्ड एवं अन्तर्राष्ट्रिय समुदायबाट प्राप्त हुने सहुलियतपूर्ण ऋण परिचालन गरिनेछ, सरकारले भनेको छ, देशभर बिमाको पहुँच विस्तार गरी न्यून आय भएका वर्ग र समुदायलाई स्थानीय तहमार्फत लघुबिमा गराउन सहजीकरण गर्ने पनि सरकारको योजना छ । वर्तमान परिवेशमा असान्दर्भिक भएका, कार्यमा दोहोरोपन भएका र उद्देश्यअनुसार सञ्चालन हुन नसकेका सरकारी कार्यालय, सार्वजनिक संस्था, विकास समिति तथा कोषहरूलाई एकआपसमा गाभ्ने वा खारेज गर्ने सरकारको नीति छ । अध्ययनका आधारमा बन्द तथा रुग्ण अवस्थामा रहेका सार्वजनिक संस्थानको पुनःसंरचना, पुनरुत्थान वा विनिवेश गरिनेछ । राष्ट्रिय योजना आयोगलाई पुनःसंरचना गरी नीति, योजना तथा अनुगमनको केन्द्रीय निकायका रूपमा विकास गरिने र नीति अनुसन्धानमा रहेको संस्थागत दोहोरोपना हटाउने घोषणा सरकारले गरेको छ । सार्वजनिक क्षेत्रबाट हुने अध्ययन, अनुसन्धान विश्वविद्यालयमार्फत गराइनेछ, नीति तथा कार्यक्रममा भनिएको छ, तथ्यमा आधारित नीति तर्जुमाका लागि राष्ट्रिय तथ्यांक प्रणालीको संस्थागत सुदृढीकरण गरिनेछ । गरिब घरपरिवार पहिचान तथा परिचयपत्र वितरण कार्यलाई दुई वर्षभित्र सम्पन्न गर्ने र सीमान्तकृत र विपन्न परिवारलाई लक्षित गरी वडातहमा सहुलियत खाद्यान्न पसलको व्यवस्था गरिने नीति सरकारको छ । एक पालिका एक हुलाकको अवधारणा कार्यान्वयन गरिने छ भने हाल सञ्चालनमा रहेका हुलाक बचत बैंकलाई सरकारी स्वामित्वको वाणिज्य बैंकमा गाभिनेछ । भ्रष्टाचारविरुद्धको अभियानलाई अझ सघन बनाएर राज्यका सबै तह र संरचनामा भ्रष्टाचारविरुद्ध शून्य सहनशीलताको नीतिलाई थप कडाइका साथ कार्यान्वयन गरिने घोषणा पनि सरकारले गरेको छ ।"
डाटा सुरक्षामा सरकार सजग,"(काठमाडौं)निजी तथा सरकारी निकायका डाटा सेन्टरमा साइबर आक्रमण बढिरहँदा डाटा सुरक्षाको प्रश्न चौतर्फी रूपमा उठेका छन् । यस्तो समस्या सम्बोधन गर्न सरकारले विद्युतीय तथ्यांक सुरक्षासम्बन्धी नीति अपनाउने भएको छ । शुक्रबार संसद्मा सरकारको आगामी नीति तथा कार्यक्रम प्रस्तुत गर्दै राष्ट्रपति रामचन्द्र पौडेलले विद्युतीय तथ्यांक सुरक्षा नीति तर्जुमा गरिने बताए । विद्युतीय तथ्यांकहरूको सुरक्षा, भण्डारण र उपयोगलाई व्यवस्थित बनाउन विद्युतीय तथ्यांक सुरक्षा नीति तर्जुमा गरिनेछ, उनले भने । केही समयअघि खानासम्बन्धी एक इकमर्स प्लाटफर्म र इन्टरनेट सेवा प्रदायकले संकलन गरेका झन्डै ८० हजार ग्राहकका डेटा ह्याक भएका थिए । जसमा ग्राहकको नाम, ठेगाना, इमेल, फोन नम्बरजस्ता विद्युतीय तथ्यांक चोरी गरेर केही विवरण सार्वजनिकसमेत गरिदिएका थिए । गत माघमा सिंहदरबारस्थित सरकारको केन्द्रीय डाटा सेन्टर, राष्ट्रिय सूचना प्रविधि केन्द्रमा साइबर आक्रमण हुँदा केही दिनसम्म सेवा अवरुद्ध हुनुका साथै धेरैले डेटा जोखिमको प्रश्न उठाएका थिए । केन्द्रीय डाटा सेन्टर अवरुद्ध हुँदासमेत सेवा नरोकिओस् तथा डाटा सुरक्षित रहोस् भनी बनाइएको सेकेन्डरी डाटा सेन्टरका विषयमा पनि नीति तथा कार्यक्रममा क्षमता विस्तारको व्यवस्था समेटिएको छ । सरकारले अत्यावश्यक सरकारी विद्युतीय सेवाहरूको वास्तविक र नियमित उपलब्धता सुनिश्चित गर्ने गरी डिजास्टर रिकभरी सेन्टरको क्षमता विस्तार गर्ने नीति लिएको छ । राष्ट्रिय सूचना प्रविधि केन्द्रमा कुनै समस्या आए डिजास्टर रिकभरी सेन्टरले ब्याकअपका रूपमा काम गर्छ । ब्याकअप प्रणाली बलियो नभए प्रमुख डेटामा समस्या आउँदा सेवा सुचारु हुन समय लाग्ने, सेठा ठप्प हुने, सधैंका लागि डेटा हराउन सक्नेलगायत जोखिम हुन्छन् । हालै मात्र केन्द्रीय डाटा सेन्टरबाट होस्ट गरिएको लोक सेवा आयोगको दर्खास्त प्रणालीका डाटा हराएका थिए । ती डाटा फिर्ता ल्याउन नसक्नुका कारणमध्ये रिकभरी सेन्टरको स्टोरेज क्षमतालगायत पूर्वाधार कमजोर हुनुलाई पनि एक मानिन्छ ।सरकारले आफ्नो सेवा प्रवाह अनलाइनमैत्री बनाउन विद्युतीय प्रणालीहरू एकअर्कासँग अन्तरआबद्ध गर्ने जनाएको छ । हाल सेवाग्राहीले आफ्ना विवरण निकायपिच्छे बुझाउनुपर्ने बाध्यता छ । यसलाई हल गर्न सरकारले विद्युतीय प्रणालीबीच तथ्यांक आदानप्रदानका लागि डेटा एक्सचेन्ज प्लाटफर्म पनि निर्माण गर्ने घोषणा गरेको छ ।साथै, सार्वजनिक निकायका सूचना प्रणालीहरूको नक्सांकन गरी विद्युतीय सुशासन ब्लुप्रिन्ट निर्माण गरिने भनिएको छ । सरकारी तथा सार्वजनिक सेवा प्रवाहमा प्रयोग हुने सूचना प्रविधिको नक्सांकन, प्रयोग, गुणस्तर निर्धारण तथा प्राविधिक परीक्षणसम्बन्धी कार्य एकीकृत रूपमा सञ्चालन गर्ने व्यवस्था मिलाउने राष्ट्रपति पौडेलले बताए । सरकारले पछिल्ला वर्षहरूमा दोहोर्याउँदै आएको साइबर सुरक्षासम्बन्धी छुट्टै कानुन निर्माण गर्ने र राष्ट्रिय साइबर सुरक्षा केन्द्र स्थापनाको विषय आगामी आवको नीति तथा कार्यक्रममा पनि अटाइएको छ ।आगामी आवभित्रै सम्पन्न गर्ने भनेर २०७६ सालमा तयार गरिएको डिजिटल नेपाल फ्रेमवर्कका लक्ष्य तथा योजनाहरू लथालिङ्ग रहेका बेला सरकारले उक्त अवधारणालाई परिमार्जन गर्ने भनेको छ । त्यसको समसामयिक परिमार्जन गरी प्रभावकारी कार्यान्वयन गरिने राष्ट्रपति पौडेलले बताए । उनले दूरसञ्चार सेवालाई थप सुलभ, गुणस्तरीय र प्रतिस्पर्धी बनाउन नयाँ दूरसञ्चार विधेयक तर्जुमा गरिने बताए । सरकारले इन्टरनेटका माध्यमबाट गरिने नेपाली विज्ञापन र अन्य कारोबारलाई नियमन र करको दायरामा ल्याउने भएको छ । यस विषयमा अर्थ मन्त्रालयले केही समयअघि अध्ययनसमेत सुरु गरेको थियो ।"
विपन्नलाई ५० युनिट निःशुल्क विद्युत्,"(काठमाडौं)सरकारले आगामी आर्थिक वर्षदेखि उपभोक्ताका लागि विद्युत् सुविधा बढाउने भएको छ । सरकारले हाल ३० युनिटसम्म प्रयोग गर्ने परिवारलाई निःशुल्क विद्युत् दिइरहेकामा यसलाई बढाएर ५० युनिट बनाउन लागेको हो । आर्थिक वर्ष २०८०८१ को नीति तथा कार्यक्रममा सरकारले विपन्न वर्गलाई निःशुल्क विद्युतीय मिटर उपलब्ध गराई वर्षायाममा ५० युनिट तथा हिउँदमा ३० युनिट बिजुली निःशुल्क दिइने घोषणा गरेको छ । सरकारले घरायसी प्रयोजनमा विद्युत् खपत बढाई खाना पकाउने ग्यासलाई क्रमशः प्रतिस्थापन गर्ने नीति लिएको छ । विद्युत् उत्पादन, प्रसारण र वितरणलाई प्रभावकारी ढङ्गले बढाई उत्पादित विद्युत्को आन्तरिक खपत वृद्धिका लागि प्रसारण र वितरण प्रणालीको सुदृढीकरण, विस्तार र नयाँ पूर्वाधारहरूको निर्माण गरिने बताइएको छ । विद्युत् निर्यात बढाउन अन्तरदेशीय विद्युत् प्रसारण लाइन एवं अन्य पूर्वाधार विकास गरी निजी क्षेत्रलाई विद्युत् व्यापारमा सहभागी गराउने सरकारको नीति तथा कार्यक्रममा समावेश छ । नदीको उपल्लो तटीय क्षेत्रमा जलाशययुक्त आयोजना निर्माण गरी मध्य वा तल्लो तटीय क्षेत्रमा बन्ने जलाशययुक्त आयोजना बहुउद्देश्यीय बनाइने तथा हिउँदमा हुने विद्युत् कटौती समस्या समाधानका लागि ठूला र जलाशययुक्त जलविद्युत् आयोजना निर्माण गर्न प्राथमिकता दिइने भनिएको छ ।उद्योगका लागि आवश्यक पर्ने पहुँचमार्ग र प्रसारण लाइन लगानीकर्ता स्वयंले निर्माण गरेमा उक्त लागतको निश्चित रकम शोधभर्ना तथा देशमा खपत हुने र निर्यातमा समेत बढी भएको बिजुली सस्तो दरमा उद्योगहरूलाई उपलब्ध गराउने पनि सरकारको नीति तथा कार्यक्रममा उल्लेख छ । सरकारले आगामी दुई वर्षभित्र सबैको घरमा विद्युत् पुर्याइने, कार्बन उत्सर्जनको लक्ष्य हासिल गर्न सन् २०४५ भित्र स्वच्छ एवं नवीकरणीय ऊर्जाले विस्थापन गरिने नीति लिएको छ । यस्तै आगामी आवमा बुढीगण्डकी जलविद्युत् आयोजना प्राथमिकताका साथ अघि बढाउने र यस्ता जलविद्युत् निर्माण तथा प्रसारणसम्बन्धी आयोजनाका लागि नवीन वित्तीय उपकरणहरूमार्फत आन्तरिक तथा बाह्य पुँजी परिचालन गर्ने, सिँचाइका निम्ति विद्युत् आपूर्तिको सहज व्यवस्था मिलाई विद्युत् महसुलमा छुट दिने नीति तथा कार्यक्रममा उल्लेख छ । देशका प्रमुख सहरहरूमा भूमिगत विद्युत् वितरण प्रणालीलाई विस्तार गरी सबै प्रकारका नवीकरणीय ऊर्जालाई राष्ट्रिय प्रसारण लाइनमा समावेश गरिने जनाइएको छ । त्यसैगरी, सरकारले आगामी आवदेखि पेट्रोलियम पदार्थमाथिको परनिर्भरता घटाउन सरकारी कार्यालयले विद्युतीय सवारी खरिद गर्ने र तिनको उत्पादन र प्रयोगलाई समेत बजेटमा प्रोत्साहन गरिने नीति लिएको छ । यातायात क्षेत्रमा नवीकरणीय र स्वच्छ ऊर्जा उपयोग गरी कार्बन उत्सर्जन घटाउँदै लगिने, पेट्रोलियम पाइप लाइन विस्तारका साथै न्यूनतम अवधिको भण्डारण गृह निर्माणलाई पनि निरन्तरता दिइनेछ । सबै प्रमुख सहरमा क्रमशः विद्युतीय यातायात सञ्चालनको व्यवस्था गरी ग्यास, डिजेल तथा पेट्रोलबाट चल्ने सवारीसाधनलाई विद्युतीय ऊर्जाबाट चल्ने गरी रूपान्तरण गर्ने प्रविधिलाई सहुलियतसहित प्राथमिकता दिइने सरकारको नीति तथा कार्यक्रममा उल्लेख छ । हाइड्रोजन इन्धनको उत्पादन र उपयोगको सम्भाव्यता अध्ययन गरिने र हरित ऊर्जा उत्पादनमा निजी क्षेत्रलाई प्रोत्साहित गर्ने सरकारले नीति लिएको छ ।"
"साना किसानलाई निःशुल्क वाटरपम्प, ट्युबवेल","(काठमाडौं)नेपालको खेती प्रणाली मनसुनमा आधारित छ । मुख्यबालीका रूपमा रहेको धान रोपाइँ गर्नसमेत मनसुन कुर्नुपर्ने बाध्यता छ । २५ देखि ३३ प्रतिशत जमिन मात्र सिँचाइ सुविधाको पहुँच छ । अब भने सरकारले साना किसानलाई निःशुल्क वाटर पम्प तथा ट्युबवेल वितरण गर्ने नीति ल्याएको छ । साना किसानहरूलाई सिँचाइका लागि निःशुल्क वाटर पम्प तथा ट्युबवेल वितरण गरिने बताए । साना किसानका लागि निःशुल्क वाटर पम्प तथा ट्युबवेल वितरण र तराईमा तत्काल सिँचाइ नपुग्ने सुक्खा ठाउँमा वर्षात्को पानी जम्मा गरी सुक्खायाममा प्रयोग गर्न नमुना आयोजनाको अध्ययन गरिनेछ, आर्थिक वर्ष २०८०८१ को नीति तथा कार्यक्रम प्रस्तुत गर्दै राष्ट्रपति रामचन्द्र पौडेलले भने, भौगोगिक अवस्था र पानीको स्रोतको आधारमा उपयुक्त सिँचाइ प्रविधिमार्फत वर्षभरि सिँचाइ सुविधा उपलब्ध गराइनेछ । सिँचाइ गुरुयोजना अद्यावधिक गरी ठूला आयोजना कार्यान्वयनसमेत गरिनेछ ।त्यसो त किसानलाई ट्युबवेल वितरणलगायत कार्यक्रम विगतमा पनि आएको थियो । तर, कार्यान्वयन हुन भने नसकेको कृषक समूह महासंघ नेपालका सस्थापक अध्यक्ष उद्धव अधिकारीले बताए । सरकारले सिँचाइलाई पूर्णता दिन खोजेको देखिन्छ । यस्ता कार्यक्रम विगतमा पनि घोषणा भएका थिए, उनले भने, तर, नीतिमा आएका कुरा बजेटमा आउनेनआउनेमा निश्चितता छैन । कार्यक्रम आए पनि आसेपासेले पाउने सम्भावना रहन्छ । नीतिमा आएर किसानकै पक्षमा कार्यान्वयन भए कृषि उत्पादन बढाउन धेरै सहज हुने उनले बताए ।उत्पादन बढाउनै सरकारले एक टोल: एक सामूहिक कृषि उत्पादन, एक वडा: एक विशेष उत्पादन र एक पालिका: एक उत्पादन क्षेत्र को घोषणा गरेको छ । आत्मनिर्भर अर्थतन्त्र निर्माण गर्न उक्त नीति ल्याइएको जनाएको छ । किसानलाई प्रोत्साहन गर्न प्रदेश र स्थानीयको सहकार्यमा एकएक कृषि भण्डारण, वितरण केन्द्र स्थापना गरेर बजारीकरण गरिने राष्ट्रपति पौडेलले बताए । त्यस्तै, उपयोगमा नआएका र बाँझो जमिनमा युवा लक्षित सहकारी तथा सामुदायिक खेती प्रणालीलाई प्रोत्साहन गरिने बताइएको छ । उत्पादन बढाउन भूमिको चक्लाबन्दीलाई प्रोत्साहन गरिने सरकारको नीति तथा कार्यक्रममा उल्लेख छ ।तीनै तहका सरकारबीचको समन्वयमा सामूहिक तथा करार खेतीलाई प्रोत्साहन गर्नेसमेत नीति लिएको छ । कृषिको उत्पादन बढाई आत्मनिर्भरता हासिल गर्न सामूहिक तथा करार खेतीलाई प्रोत्साहन गर्ने नीति लिएको राष्ट्रपति पौडेलले बताए । त्यस्तै, एकीकृत राष्ट्रिय अनुदानसम्बन्धी कानुन एवं कृषि अनुसन्धान नीति तर्जुमा गरिने बताए । यीबाहेक कृषकले उत्पादित गरेको वस्तुको बजारीकरण साथै एकीकृत राष्ट्रियसम्बन्धी कानुन र कृृषि अनुसन्धान नीति तर्जुमा गरिनेछ, उनले भनेे, बीउबिजनको हकमा गुणस्तरीय बीउबिजनमा देशलाई आत्मनिर्भर बनाइनेछ । त्यस्तै, रासायनिक मल उत्पादन गर्न बहुवर्षीय योजना तयार गरी कार्यान्वयन गर्ने दाबी गरिएको छ । किसानलाई रासायनिक मल समयमै उपलब्ध गराइनेछ । मल उत्पादन गर्ने कारखाना स्थापना गर्न बहुवर्षीय योजना तयार गरी कार्यान्वयनमा ल्याइनेछ, आर्थिक वर्ष २०८०८१ को नीति तथा कार्यक्रम प्रस्तुत गर्दे राष्ट्रपति पौडेलले भने । यद्यपि, रासायनिक मल कारखाना स्थापना हरेक नीति तथा कार्यक्रम र बजेटमा घोषण हुँदै आएको छ । मल कारखाना खोल्न दर्जनभन्दा बढी प्रतिवेदन तयार गरिएको छ । तर, मल कारखाना खुल्न सकेको छैन । त्यस्तै, सरकारले स्थानीय तहमा जैविक मल कारखाना स्थापना गर्न प्रोत्साहित गर्ने जनाएको छ । अर्गानिक कृषि उत्पादनलाई प्रोत्साहित गरिने र कृषि वस्तुको प्रमाणीकरणसमेत गरिने राष्ट्रपति पौडेलले बताए ।गुणस्तरीय बीउबिजनमा मुलुकलाई क्रमशः आत्मनिर्भर बनाइने र रैथाने बाली, बीउबिजन, नश्ल र कृषि तथा पशुपन्छीजन्य जैविक विविधता संरक्षणमा स्थानीय तह र समुदायलाई प्रोत्साहन गरिने जनाएको छ । कृषि बाली, पशुपन्छी, मत्स्य तथा कृषिवनजन्य व्यवसायलाई समेट्ने गरी कृषि बिमाको दायरा विस्तार गर्दै कृषि कर्जा कार्यक्रमलाई पुनरावलोकन गरिने उल्लेख छ ।त्यस्तै, साना तथा सीमान्तकृत किसानहरूलाई योगदानमा आधारित वर्गीकृत किसान पेन्सन योजनाको अवधारणा अघि बढाइने राष्ट्रपति पौडेलले बताए । कृषि तथा खाद्य प्रयोगशालालाई अन्तर्राष्ट्रिय मापदण्डको बनाइने जनाएको छ । अन्तर्राष्ट्रियस्तरको मान्यता प्राप्त प्रयोगशाला नहुँदा स्वदेशी वस्तुको माग भए पनि निर्यात बढ्न सकेको छैन । निर्यात बढाउन उद्योगीव्यवसायीले अन्तर्राष्ट्रिय मान्यताप्राप्त प्रयोगशाला स्थापनाको जोड दिँदै आएका छन् । त्यस्तै, सम्भाव्य वन क्षेत्रमा कृषि तथा फलफूल उत्पादनको प्रवर्द्धन गर्न एकीकृत कार्यक्रम सञ्चालनमा ल्याइने जनाएको छ । औषधि व्यवस्था विभागलाई खाद्य, औषधि तथा स्वास्थ्य प्रविधि विभागमा रूपान्तरणसमेत गर्ने सरकारको कार्यक्रम रहेको जनाएको छ ।"
स्वदेशी उत्पादन २०५ महँगो भए पनि खरिद गरिने,"(काठमाडौं)सरकारी कार्यालयमा प्रयोग गरिने सामग्री तुलनात्मक रूपमा २० प्रतिशतसम्म महँगो भए पनि स्वदेशी उत्पादन नै खरिद गरिने सरकारले घोषणा गरेको छ । यसअघि गत फागुनमा उद्योग मन्त्रालयले १५ प्रतिशत महँगो भए पनि स्वदेशी वस्तुहरू खरिद गर्नुपर्ने बताएको थियो । हाम्रो उत्पादन, हाम्रो स्वाभिमान अभियानअन्तर्गत स्वदेशी उत्पादनलाई प्रवर्धन र उपयोग गरिने नीति तथा कार्यक्रममा छ । सरकारले स्वदेशी वस्तुको उत्पादन र उपभोग वृद्धिका लागि मेक इन नेपाल र मेड इन नेपाल अभियानलाई सहयोग पुर्याइने जनाएको छ । यी अभियानअन्तर्गत हिमालको पानी प्रशोधनसहितको व्यावसायिक उत्पादन र तिलगंगा आँखा अस्पतालबाट उत्पादित लेन्सलाई विश्वबजारमा ब्रान्डिङ गरिने नीतिमा उल्लेख छ । सरकारले हेटौंडा कपडा उद्योग, गोरखकाली रबर उद्योग र बुटवल धागो कारखानालाई पुनः सञ्चालनमा ल्याइने जनाएको छ । लामो समयदेखि बन्द तथा रुग्ण अवस्थामा रहेका उद्योगहरू सञ्चालन, खारेजी, एकीकरण वा आवश्यक व्यवस्थापनको विषयमा अध्ययन गर्न एक उच्चस्तरीय अध्ययन समिति गठन गर्ने जनाइएको छ । सरकारले लगानीयोग्य पुँजीको अभावमा उद्यमशीलता निरुत्साहित हुने अवस्थाको अन्त्य गर्ने घोषणा गरेको छ । रोजगारी र उद्यमशीलताउन्मुख स्वरोजगारीका लागि सीप, पुँजी र व्यावसायिक तालिम उपलब्ध गराइनुका साथै सुरुवाती व्यवसाय गर्न आवश्यक पर्ने बीउ पुँजी सहुलियतपूर्ण ब्याजदरमा उपलब्ध गराइने र नवप्रवर्तनमा आधारित उद्यम व्यवसायलाई प्रोत्साहित गरिने नीति तथा कार्यक्रममा उल्लेख छ । सरकारले नवप्रवर्तनको क्षेत्रमा काम गर्न चाहने युवाको दक्षता तथा सीपको उपयोग गरी उद्यम व्यवसाय प्रवर्धन गर्न विशेष कार्यक्रमहरू सञ्चालन गर्ने जनाएको छ । उद्योगका लागि आवश्यक पर्ने पहुँच मार्ग र प्रसारण लाइन लगानीकर्ता स्वयंले निर्माण गरेमा निर्माण लागतको निश्चित रकम शोधभर्ना दिइने नीति तथा कार्यक्रममा उल्लेख छ । उद्योगहरूमा निर्बाध विद्युत् आपूर्ति सुनिश्चित गरिने सरकारको भनाइ छ । आन्तरिक खपत र निर्यातबाट बचत हुने विद्युत् सहुलियत दरमा उपलब्ध गराई उद्योगको प्रतिस्पर्धी क्षमता वृद्धि गरिने छ । दोधाराचाँदनी सुक्खा बन्दरगाह तीन वर्षभित्र निर्माण सम्पन्न गर्ने सरकारले नीति लिएको छ । आत्मनिर्भर हुन सक्ने वस्तु तथा सेवा उत्पादन गर्ने सम्भावित उद्योगहरू पहिचान गरी त्यस्ता उद्योगहरूको विकास र स्थायित्वका लागि नीतिगत प्रबन्ध गरिनेछ, सरकारको नीति तथा कार्यक्रममार्फत राष्ट्रपति पौडेलले भने, मुलुकभर छरिएर रहेका लघु, घरेलु तथा साना उद्योगका उत्पादनहरूलाई बजारीकरणमा टेवा पुर्याउन सार्वजनिकनिजी साझेदारीमा प्रदर्शनीस्थल सहितको बिक्री केन्द्र सञ्चालनमा ल्याइनेछ । कृषि, प्राकृतिक स्रोत, ज्ञान र उच्च प्रविधिमा आधारित उद्योगको विकास गर्न औद्योगिक वातावरण निर्माण गरिने सरकारको नीति छ । औद्योगिक क्षेत्रमा वैदेशिक लगानी भित्र्याउनका लागि विदेशस्थित कूटनीतिक नियोगको सक्रियता बढाइने र लगानीलाई उत्पादन एवं रोजगारमूलक क्षेत्रमा परिचालन गर्न प्रोत्साहित गर्ने उनले बताए । उद्योग तथा लगानी प्रवर्धनसँग प्रत्यक्ष सरोकार राख्ने कानुनी व्यवस्थालाई एकीकृत गर्दै नयाँ औद्योगिक विकास ऐन तर्जुमा गर्ने सरकारको नीति रहेको छ । दिगो व्यापार पूर्वाधार विकासका लागि गुरुयोजना तयार गरिनेछ, राष्ट्रपति पौडेलले भने, सार्वजनिकनिजी साझेदारीको मोडेलमा औद्योगिक र व्यापार सहजीकरणका उपायमार्फत व्यापार लागत कम गरी नेपाली वस्तुलाई अन्तर्राष्ट्रिय बजारमा प्रतिस्पर्धी बनाइनेछ । सबै प्रकारका सिन्डिकेट र कार्टेलिङको अन्त्य गरी व्यापारिक कारोबारमा नैतिकता, स्वच्छता, प्रतिस्पर्धा र अनुशासन कायम गरिने उनले बताए ।"
कृषि बिमालेख जारी नहुने,"काठमाडौं (कास) बिमा कम्पनीहरूले यही जेठ ७ देखि कृषि बिमालेख स्थगित गर्ने निर्णय गरेका छन् । राज्यको नीतिअनुसार सरकारले कृषि बिमामा दिनुपर्ने अनुदानबापतको रकम नदिएको भन्दै बिमा कम्पनीहरूले कृषि बिमालेख जारी नगर्ने नेपाल बिमक संघले निर्णय गरेको हो । संघका अनुसार सरकारले कृषि बिमा शुल्कमा तोकेको अनुदान रकमबापत करिब ३ अर्ब रुपैयाँ बिमा कम्पनीलाई तिर्न बाँकी छ । सरकारले कृषि बिमाशुल्कमा तोकेको अनुदान रकम बिमा कम्पनीलाई हालसम्म करिब ३ अर्ब रुपैयाँ दिन बाँकी छ, बिमक संघद्वारा जारी विज्ञप्तिमा भनिएको छ । माछा बिमा शुल्कमा अनुदान रकम ०७७ साल र बाली बिमा अनि पशुपन्छी बिमाको अनुदान रकम ०७८ असोजदेखि भुक्तानी बाँकी रहेको विज्ञप्तिमा उल्लेख छ । बक्यौता प्राप्त नहुन्जेल बिमालेख जारी गर्न र भुक्तानी दिन असमर्थ रहेको संघले भनेको छ । बिमालेखको बिमांकमा कृषि विभागको असहमति रहेकाले बिमांक यकिन नगरी दाबी भुक्तानी दिन नसकिने भएकाले आइतबारदेखि कृषिसँग सम्बन्धित बिमालेख जारी गर्न तथा दाबी भुक्तानी दिन स्थगन गरिएको छ, विज्ञप्तिमा भनिएको छ ।"
राजस्व लक्ष्य भेट्नै हम्मे,पर्सा (कास) सामान्य अवस्थामा लक्ष्यभन्दा बढी नै राजस्व संकलन गर्ने वीरगन्ज र सिर्सिया सुक्खा बन्दरगाह भन्सार कार्यालयलाई यस वर्ष भने लक्ष्य भेट्टाउनै हम्मे छ । यी भन्सारले यस वर्ष लक्ष्यको ६० प्रतिशत पनि राजस्व संकलन नगर्ने संकेत देखिएको छ । चालु आवको वैशाखसम्ममा २ खर्ब १४ अर्ब ९३ करोड रुपैयाँ राजस्व संकलनको लक्ष्य पाएको वीरगन्ज भन्सारले जम्मा १ खर्ब २८ अर्ब ३३ करोड रुपैयाँ मात्र संकलन गर्न सक्यो । जुन वार्षिक लक्ष्यको ५९७१ प्रतिशत मात्र हो । यो महिना पनि २३ अर्ब १२ करोड रुपैयाँ राजस्व असुलीको लक्ष्य रहेकोमा १३ अर्ब २३ करोड रुपैयाँ मात्र संकलन भएको छ । सिर्सिया सुक्खा बन्दरगाह भन्सार कार्यालयको राजस्व असुली पनि दयनीय छ । वैशाखमा ५ अर्ब ८६ करोड ४४ लाख २५ हजार रुपैयाँ राजस्व असुलीको लक्ष्य पाएको यो भन्सारले ३ अर्ब २६ करोड ९२ लाख ३४ हजार रुपैयाँ मात्र असुली गरेको छ । जुन मासिक लक्ष्यको ५५७५ प्रतिशत मात्र हो । वैशाखसम्ममा ५५ अर्ब २९ करोड १० लाख ७ हजार रुपैयाँ राजस्व असुलीको लक्ष्य पाएको सिर्सिया भन्सारले यस अवधिमा लक्ष्यको ५२२६ प्रतिशत मात्र अर्थात् ३५ अर्ब २४ करोड ३ लाख १६ हजार रुपैयाँ मात्र राजस्व असुली गर्न सकेको छ ।
कीर्तिपुरमा एक वर्षमै फ्लडलाइट,"(काठमाडौं)सबै अनुकूल भएमा अबको एक वर्षभित्र कीर्तिपुरस्थित त्रिवि क्रिकेट मैदानमा राति पनि क्रिकेट खेल्न सकिने छ । सरकारले नेपालको मुख्य क्रिकेट रंगशालाको रूपमा रहेको कीर्तिपुरमा फ्लडलाइट जडानलाई प्राथमिकतामा राखेको छ । यो पूरा भएमा दिवारात्रि क्रिकेट खेलाउन सम्भव हुनेछ । चालु आवमा कीर्तिपुरमा फ्लडलाइट जडानका लागि १० करोड बजेट विनियोजन गरेको थियो । अब आउँदो बजेटले त्यसमा दोब्बर रकम थप्ने विश्वास युवा तथा खेलकुद मन्त्रालयको छ । त्यसैले सबै सोचेअनुरुप भएमा कीर्तिपुरमा एक वर्षभित्र फ्लडलाइटमै क्रिकेट खेल्न सकिने छ ।कीर्तिपुर मैदानमा फ्लडलाइट जडान गर्न १० करोड बजेटका लागि टेण्डर आह्वान गरिएको छ । ३५ दिने सूचना पुरा हुनेक्रममा छ । आउने बजेटमा कीर्तिपुरलाई २० करोड विनियोजन प्रस्ताव गरिएको छ । यो भएमा ८९ महिनामै फ्लडलाइट जडान हुनेछ, युवा तथा खेलकुद मन्त्रालयका सहसचिव इमनारायण श्रेष्ठले भने ।कीर्तिपुरबाहेक सरकारले मूलपानी क्रिकेट रंगशाला, धनगढीको फाप्ला अन्तर्राष्ट्रिय क्रिकेट रंगशाला, चितवनको गौतमबुद्ध अन्तर्राष्ट्रिय क्रिकेट रंगशालासहितका अन्य रंगशालालाई बजेटमार्फत विशेष योजनाको रूपमा अगाडि बढाउने तयारी गरेको छ ।दुई वर्षभित्र कीर्तिपुर र मूलपानी रंगशालाको स्तरोन्नति गरी अन्तर्राष्ट्रियस्तरको प्रतियोगिता हुने व्यवस्था गरिनेछ, संसद्मा शुक्रबार आर्थिक वर्ष २०८०८१ को नीति तथा कार्यक्रम प्रस्तुत गर्दै राष्ट्रपति रामचन्द्र पौडेलले भनेका थिए, चितवनको भरतपुर, कैलालीको फाप्ला, बैतडीको दशरथ चन्द र मोरङको विराटनगर क्रिकेट रंगशालाको पूर्वाधार निर्माण कार्य अघि बढाइने छ ।चालु आर्थिक वर्षमा खेल पूर्वाधारका लागि राष्ट्रिय खेलकुद परिषद्मार्फत ८७ करोड ६६ लाख रुपैयाँ विनियोजन गरिएको रकम अहिले कार्यान्वयन चरणमा छ । जसअनुरुप क्रिकेटतर्फ मूलपानीलाई ७ करोड, कोहलपुर क्रिकेट रंगशालालाई ३ करोड, भैरहवा अन्तर्राष्ट्रिय क्रिकेट रंगशाला निर्माणमा १ करोड ५० लाख, पोखरा क्रिकेट रंगशाला निर्माणमा २ करोड, महेन्द्रनगर क्रिकेट रंगशाला निर्माणमा ५० लाख, गौतम बुद्ध अन्तर्राष्ट्रिय क्रिकेट रंगशाला भरतपुर निर्माणमा २२ करोड ५० लाख विनियोजन भएको थियो ।खेलकुद विकासका लागि पूर्वाधारको ठूलो महत्व हुन्छ तर हामी खेल पूर्वाधारमा निकै पछाडि परेका छौं । अन्तर्राष्ट्रियस्तरको रंगशाला हामीसँग अहिले एउटै पनि छैन, सहसचिव श्रेष्ठले भने, दशरथ रंगशाला पनि अन्तर्राष्ट्रिय स्तरको होइन । खेल पूर्वाधारमा लगानी गर्नुपर्छ भनेर अहिले धेरै चासो बढेको छ । सरकारले पनि पहिलाको तुलनामा अहिले केही ध्यान दिएको छ ।मूलपानीमा बर्सेनि बजेट परेको छ । अहिलेसम्म यसमा २२ करोडमात्र विनियोजन भएको छ । यसअनुरुपको बजेटले मूलपानी सम्पन्न गर्न तीन दशकसम्म लाग्नेछ । नेपालले हालै विश्वकप लिग २ का दुई त्रिकोणात्मक शृंखला र एसीसी प्रिमियर कप आयोजना गर्दा स्तरीय क्रिकेट रंगशालाको अभाव झनै महसुस भएको थियो । नेपालले प्रदर्शनका हिसाबमा पनि उत्कृष्ट नतिजा दिएपछि सरकारलाई पुनः पूर्वाधारबारे सोच्न बाध्य बनाइदिएको हो । राष्ट्रिय गौरवको खेललाई पूर्वाधारमा पर्याप्त बजेट छुट्टिनु पर्छ । अहिले क्रिकेटले राम्रो गरिरहेको हकमा कम्तीमा एउटा खेलमा पूर्वाधार देखिने हिसाबमा गौरव महसुस हुने गरी निर्माण हुनु जरुरी छ । मूलपानी, कीर्तिपुर र फाप्लालाई त्यहीअनुसार बजेट आवश्यक पर्छ, सहसचिव श्रेष्ठले भने, क्याबिनेट बैठकमा कीर्तिपुर र मूलपानी समेटिएको हुनाले कीर्तिपुरको फ्लडलाइटलाई बजेट थप हुन्छ होला । मूलपानीमा दुई मैदानको बीचमा सडक पर्ने र त्यसमुनि मेलम्ची खानेपानीको पाइप पनि पर्दछ । त्यसलाई हटाउन र बाटो परिवर्तन गर्न सम्बन्धित मन्त्रालयलाई पत्राचार गरिएको जनाइएको छ । माथिल्लो मूलपानी क्रिकेट मैदानको रूपमा छ भने तल्लो मैदान सरकारले पूर्ण रूपमा स्वामित्व लिएर निर्माण कार्य जारी राखेको छ । क्यानको मुख्यालय रहेको माथिल्लो मूलपानी क्रिकेट मैदानमा हालै एसीसी प्रिमियर कपमार्फत अन्तर्राष्ट्रिय खेल आयोजना गरिएको थियो । अन्तर्राष्ट्रिय क्रिकेट परिषद् (आईसीसी) ले यो मैदानमा हालै एकदिवसीय अन्तर्राष्ट्रिय मान्यताप्राप्त खेल गर्न स्वीकृति दिएको थियो ।क्याबिनेटस्तरीय बैठकबाटै मूलपानीका लागि प्रमुख प्राथमिकता दिएर विशेष आयोजनाको रूपमा राखेर छिटो सम्पन्न गर्ने निर्णय भएको छ । त्यो हिसाबमा आगामी बजेटमा पर्याप्त रकम विनियोजन हुने आस लिएका छौं, सहसचिवले भने, मूलपानीलाई आईसीसीले पनि अन्तर्राष्ट्रिय खेल आयोजना गर्न स्वीकृति दिइसकेको छ । सरकारको प्राथमिकतामा परिरह्यो भने २३ वर्षमा मूलपानीको निर्माण कार्य सकिन्छ । यसपालि प्रस्ताव गरेभन्दा पनि रकम थपिएर आउने मन्त्रालयको आस छ । आईसीसीले नेपाललाई यही वर्ष ट्वान्टी२० विश्वकप छनोटको एसिया क्षेत्रको प्रतियोगिता आयोजनाका लागि जिम्मेवारी दिएको नेपाल क्रिकेट संघले जनाइसकेको छ । नेपालमा हुने यो सबैभन्दा ठूलो प्रतियोगिता हुनेछ । ६ महिनाअघि आईसीसीले बंगलादेशसँग मिलेर सन् २०२७ मा आईसीसी यू१९ विश्वकप महिला विश्वकप आयोजना गर्ने जिम्मेवारी तोकेको समयमा नेपाल पूर्वाधारमा तयार भएर बस्नुपर्ने अवस्था छ । फाप्ला अन्तर्राष्ट्रिय क्रिकेट रंगशाला तथा खेलग्राम निर्माणमा यस वर्ष १ करोड विनियोजन भएको थियो । जग्गा प्राप्ति भइसकेको फाप्लाका लागि समिति बनेर काम थालिएको छ । त्यसका लागि लगभग कर्मचारी व्यवस्थापन पनि भइसकेको छ । छुट्टै पूर्वाधार विकास समितिले यसको निर्माण गर्छ । यसलाई पनि सरकारले विशेष योजनामा राखेको छ । फाप्लामा यसपालि डीपीआरका लागि बजेट आउने आशा लिएका छौं । यसको लागत झन्डै १४१५ अर्बको प्रारम्भिक अनुमान छ । नेपाल सरकारले सबै खर्च गर्न सक्दैन । यसलाई विश्व क्रिकेटमा तटस्थ भूमिको रूपमा तयार पारिने र यसले सुदूरपश्चिमको पर्यटन विकासमा महत्त्वपूर्ण टेवा पुग्ने विश्वास गरिएको छ, श्रेष्ठले भने । फाप्ला अन्तर्राष्ट्रिय क्रिकेट रंगशाला तथा खेलग्राम निर्माण पूर्वाधार विकास समितिका अध्यक्ष सुवास शाही डीपीआरका लागि बजेट परेमा लगानीका लागि बाटो खुल्ने सम्भावना देख्छन् । चालु आर्थिक वर्षमा खेलकुद पूर्वाधारमा छुट्याइएको ८७ करोड ६६ लाखमध्ये क्रिकेट पूर्वाधारमा ४७ करोड ५० लाख विनियोजन गरिएको छ । राष्ट्रिय संकट देखिएकाले आउने बजेटको सिलिङ घट्ने निश्चितजस्तै छ । खेलकुद पूर्वाधारलाई ५० करोडमात्र आउन सक्ने आँकलन गरिएको छ । चालु आर्थिक वर्षका लागि सरकारले युवा तथा खेलकुद मन्त्रालयलाई २ अर्ब ४५ करोड ५० लाख रुपैयाँ विनियोजन गरेको थियो । आगामी वर्षका लागि राष्ट्रिय योजना आयोगले २३ प्रतिशतले बजेटको सीमा घटाउँदै १ अर्ब ८८ करोड ५८ लाखमात्रै तोकिदिएको छ । बजेट कटौतीको असर खेलकुद पूर्वाधारमा पर्ने निश्चित छ ।तर फाप्ला, कीर्तिपुर र मूलपानीलाई विशेष ध्यान दिनुपर्ने भएकाले यसका लागि विशेष बजेट आउने सम्भावना छ । कनिका छरे जस्तो बजेटले काम नहुने खेलकुद मन्त्रालयको निचोड छ । नयाँ युनिटको तयारीकीर्तिपुरमा फ्लडलाइट जडानका लागि १० करोड बजेट साउनमा निकासा भएको थियो । त्यसको १० महिनापछि केही अघिमात्र राष्ट्रिय खेलकुद परिषद् (राखेप) ले टेन्डर आह्वान गरेको थियो । जेठ १५ मा बजेट आउने पृष्ठभूमिमा टेन्डर नपरेको खण्डमा विनियोजन भएको यो १० करोड फ्रिज हुनेछ । राखेपको प्राथमिकतामा परेको देखिँदैन । जनशक्ति अभाव पनि देखिन्छ । स्थायी इन्जिनियर १ जनामात्र छन् भने करारमा ७ जना छन्, उनीहरू जिल्लामा छन् । सबइन्जिनियर ३ जना छन् । यति जनशक्तिमा पौने अर्बको बजेट चलाउनुपर्नेछ । त्यसैले एक जना सेकेन्डक्लास इन्जिनियर आवश्यक परिसकेको छ, मन्त्रालय स्रोत भन्छ । रंगशाला निर्माण तथा स्तरोन्नति शीर्षकमा चालु आर्थिक वर्षमा १५ करोड ८१ लाख विनियोजन गरिएको छ । धनगढी प्रादेशिक रंगशाला निर्माण १ करोड ५० लाख, नेपालगन्ज रंगशालामा सेन्थेटिक ट्र्याक निर्माणमा ३ करोड, धरान रंगशाला निर्माण १ करोड, सिमरा रंगशाला निर्माण १ करोड, फिदिम रंगशाला निर्माण २ करोड ५० लाख, वीरगन्जको नारायणी रंगशाला निर्माणमा १ करोड, पोखरा रंगशाला निर्माणका लागि ५० लाख, अन्तर्राष्ट्रिय रग्बी रंगशालाको निर्माणका लागि १ करोड, टंकेसुनवरी रंगशाला, बुढीगंगा मोरङ निर्माणमा ५० लाख, पोखरा रंगशालामा बोरिङ र पानीटंकी व्यवस्थाका लागि १ करोड, दशरथ रंगशाला र परिषद कार्यालयको मर्मत सम्भारका लागि १ करोड ४० लाख विनियोजन भएको छ । त्यस्तै कभर्डहल निर्माण र स्तरोन्नति शीर्षकमा चालु आर्थिक वर्ष ७ करोड ५१ लाख विनियोजन भएकामा नारायणी कभर्डहल पर्साका लागि १ करोड, भलिबल कभर्डहल काठमाडौंका लागि १ करोड, केन्द्र, प्रदेश र जिल्लास्तरमा विभिन्न खेल मैदान निर्माण तथा मर्मत सम्भारका लागि १ करोड, कमलामाई नगरपालिका भिमान सिन्धुलीका लागि ५० लाख, बहुउद्देश्यीय कभर्डहल जलेश्वरका लागि ५० लाख, राष्ट्रिय स्मृति कभर्डहल सुनापानी रामेछापका लागि १ करोड बजेटमै व्यवस्था भई राखेपमार्फत गइसकेको छ ।प्रगति समीक्षा हुँदा बजेट विनियोजनको ९ प्रतिशतमात्र काम भएको पेस छ । यो धेरै कम हो, यो कारणले गर्दा के कुरा उठिरहेको छ भने छुट्टै एउटा युनिट बनाउने र त्यहाँ कम्तीमा एक जना सिनियर डिभिजन इन्जिनियर राख्ने, एउटा डेडिकेटेड योजना बनाएर उसले योजनामार्फत सबै ठूला आयोजनाको टेन्डर गर्ने, मूल्यांकन गर्ने, ठेक्का लगाउने, त्यसको अनुगमन नियमित गर्नुपर्छ, सहसचिव श्रेष्ठले भने, कुनै पूर्वाधारको निर्माणमा ठेक्का लगाउने ठूलो विषय होइन, निर्माणका बेला अनुगमन सारै महत्त्वपूर्ण हुन्छ । त्यसपछि मापदण्ड पूरा गरी स्तरीय निर्माण कार्य हुन्छ । अर्थ मन्त्रालयबाट पनि बजेट छलफलमा यो विषय आइरहेको छ । त्यसैले हामी पूर्वाधारका लागि छुट्टै युनिटको छलफलमा गइरहेका छौं । त्यो कसरी बन्छ निश्चित भइसकेको छैन । तर, यो आवश्यक छ भन्ने महसुस भइसकेको छ । यो टिम पूर्वाधारमा लाग्छ भने परिषद खेलकुद इभेन्टमा लाग्ने छ ।राखेपमा पूर्वाधारको एउटा छुट्टै युनिट नभएका कारण उसले खेलकुद पनि आयोजना गर्ने र पूर्वाधार पनि एकै ठाउँमा भएकाले बजेट खर्च गर्नै समय लगाएको देखिन्छ । यसपालि नवौं राष्ट्रिय खेलकुद कात्तिकमा पोखरामा आयोजना गर्नुपरेकाले पनि टेण्डर आह्वान गर्न समय लागेको जनाइएको छ । जबकि यो जेठ १५ को बजेट भाषणबाटै आएका हुन् । खेलकुद पूर्वाधार निर्माणमा चालु वर्षमै ८७ करोडभन्दा बढी बजेट थियो । त्यसमध्ये ७७ करोड ठूला आयोजना र झन्डै १० करोड साना आयोजनामा विनियजन गरिएको छ । साना योजना उपभोक्ता समितिमार्फत निर्माण गर्ने भनिएअनुसार काम भइरहेको र कतिपय पालिकाहरूमा बजेट रहेको तर पालिकाले ध्यान दिन नसक्दा ती कामहरू रकमअनुसार जति उपलब्धि हुनुपर्ने हो त्यति हुन नसकेको रिपोर्ट युवा तथा खेलकुद मन्त्रालयले पाएको छ । सहसचिव श्रेष्ठले भने, अर्को यसरी छरपस्ट बजेट छर्नुभन्दा आवश्यकताका आधारमा कुन पालिकामा कुन खेलका निम्ति कस्तो पूर्वाधार आवश्यक छ, त्यसको आधारमा एउटा योजना पूरा गरेर क्रमशः अरू योजनाहरूमा जानु ठीक हुन्छ । ५१० लाख दिँदा त्यो पूर्वाधार पूरा नहुने र अलपत्र बस्ने तथा त्यो रकमको सदुपयोग पनि नहुने गरेको देखिएको छ ।"
११ औं कान्तिपुर हाफ म्याराथन आज,"(काठमाडौं)लेट्स गो ग्रिन टुगेदर नारासहित कान्तिपुर हाफ म्याराथनको ११ औं संस्करण आज हुँदै छ । हाफ म्याराथन (२११ किमि), कलेज रन (७ किमि), कर्पोरेट रन (५ किमि) र ह्विलचियर रन (३ किमि) गरी चार विधामा झन्डै ४ हजार ७ सय सहभागी हुने आयोजक कान्तिपुर पब्लिकेशन्स्ले जनाएको छ । सिटी म्याराथनको अवधारणामा राखिएको कान्तिपुर हाफ म्याराथनमा कलेज रन पहिलो पटक राखिएको छ । प्रतियोगितालाई नेपाल एथलेटिक्स संघले वार्षिक क्यालेन्डरमा राख्दै आएको छ । हाफ म्याराथन पुरुष र महिला दुवैका विजेताले १ लाख रुपैयाँ पुरस्कार पाउनेछन् । दोस्रोले ५० हजार, तेस्रोले ३० हजार, चौथोले २० हजार, पाँचौंले १० हजार र छैटौं हुनेले ५ हजार रुपैयाँ पाउनेछन् । शारीरिक रूपमा फरक क्षमताका लागि हुने ह्विलचियरतर्फ पहिलोदेखि तेस्रो स्थान हात पार्नेले क्रमशः ३० हजार, २० हजार र १० हजार रुपैयाँ पाउनेछन् । कलेज रनतर्फ पहिलो दोस्रो र तेस्रो हुनेले केएफसीबाट फुड गिफ्ट भौचर पाउनेछन् । कर्पोरेटतर्फ विजेतालाई केएफसी र ह्याम्स हस्पिटलका तर्फबाट गिफ्ट ह्याम्पर प्रदान गरिनेछ । हाफ म्याराथन कान्तिपुरको मुख्यालय रहेको थापाथलीस्थित सेन्ट्रल बिजनेस पार्कबाट सुरु हुनेछ । कान्तिपुर हाफ म्याराथनको प्रमुख प्रायोजक ग्लोबल आईएमई बैंक रहेको छ । सिटिजन लाइफ इन्स्योरेन्स, एपेक्स मेडिकल एन्ड इन्जिनियरिङ, केएफसी चिकेन, पिज्जा हट, होन्डा मोटरसाइकल, एनटीएनसी, नेपाल खाद्य संस्था, गमला घर, वेलडन एडभरटाइजिङ, हाम्रो बजार डटकम, ह्याम्स हस्पिटल पार्टनरका रूपमा रहेका छन् । गत वर्ष पुरुषमा एपीएफ क्लबका गोपीचन्द्र पार्की र महिलामा पुलिस क्लबकी राजपुरा पछाईंले उपाधि जितेका थिए । प्रतियोगिताका सफल खेलाडी महिलातर्फ आफूले भाग लिएका आठमध्ये ५ संस्करण जितेकी कान्छीमाया कोजू र चार उपाधि जितेका पुरुषतर्फ हरिकुमार रिमाल हुन् ।"
रजोनिवृत्ति: बिसौनीपछिको यात्रा,"महिनावारी गडबड हुन थालेपछि चाबहिलकी दुर्गा थापालाई लाग्यो कोरोनाले होला । महामारीको दोस्रो लहरमा उनी संक्रमित भइन् । घरैमा चार दिनसम्म अक्सिजन लिइन् । निको भएपछि महिनावारी गडबड हुन थाल्यो । दैनिक जीवनशैलीमै पोस्ट कोभिडको लक्षण झेलिरहेका थियौं, त्यसैले होला भन्ठानें, उनले सुनाइन् । महिनावारी पाँचछ महिना नियमित हुने, त्यसपछि अनियमित हुने क्रम चलिरह्यो । बिस्तारै अकारण नै उदासी वा चिन्ता, डिप्रेसन, चिडचिडाहपन, रिस उठ्ने, पाठेघर फुल्ने, शरीर सुन्निने, निद्रा नलाग्ने, टाउको दुख्ने, माइग्रेन भएजस्तो हुन थाल्यो । काम गर्ने जोस बोकेर बिहान घरबाट निस्केकी उनी दिउँसोसम्म कमजोर भइसकेकी हुन्थिन् । घर फर्किन श्रीमान् र छोरालाई बोलाउनुपर्थ्यो । स्त्रीरोग विशेषज्ञलाई स्वास्थ्य समस्या सुनाएपछि र पाठेघर जाँच गरेपछि पनि समस्या पत्ता लागेन । तर, उनलाई दुःखले पछ्याउन छाडेन । डेढ वर्ष यत्तिकै बित्यो । ०७९ साउनभदौतिर त्यही समस्याले बेस्सरी च्याप्यो । काठमाडौंका कलेजहरूमा पढाउने उनी स्कुटर चलाएर काममा जान नसक्ने भइन् । श्रीमान् र छोराले कार्यालय पुर्याउनेघर ल्याउने गरे । २० वर्षे छोरो र ७ वर्षीया छोरीकी आमा दुर्गा पीडाले असह्य भएपछि छोराछोरीलाई अरू बेलाभन्दा बढी नै गाली गर्न थालेकी थिइन् । डेढ वर्षको निरन्तरको सफर पछि जँचाउन अस्पताल गइन् । डाक्टरले भने, तपाईंलाई मेनोपज हुन लागेको हो । जेजे भइरहेको छ, मेनोपजको लक्षण हो । डाक्टरले उनलाई यो कुनै जटिल रोग नभई रजोनिवृत्तिको लक्षण भएकाले नआत्तिन सुझाए । डेढ वर्षयता योनिमा सुक्खापन पनि थपिएको थियो । प्रत्येक महिनाको १०१५ गते सुरु भएर २०२२ तिर उदासी वा चिन्ता, चिडचिडाहपन, निद्रा नलाग्ने, टाउको दुख्ने, चिच्याउन, कराउन, रुन मन लाग्ने हुन्थ्यो । २५२६ गतेतिर दुखाइ कम हुन्थ्यो । हप्तैपिच्छे आत्तिएर उनी स्त्रीरोग विशेषज्ञकहाँ पुग्थिन् । ४७ वर्षको उमेरमा गत ०७९ पुसमा उनी अन्तिम पटक महिनावारी भइन् । स्त्रीरोग विशेषज्ञले रजोनिवृत्ति भइसकेकाले खानपान, व्यायाममा जोड दिन भने ।यो हर्मोनल चेन्जेजले हुँदोरहेछ । डाक्टरले पनि यो कुनै रोग होइन, बरु जतिसक्दो टोफु, सोयाबिन खानु, हर्मोन सन्तुलनमा आउँछ भन्नुभयो । नियमित टोफु खाएपछि उदासीचिन्ता कम हुँदै गएजस्तो भएको छ, उनले भनिन्, रजोनिवृत्तिका बेला धेरैलाई डिप्रेसन, नसाको समस्या हुनेरहेछ, भिटामिन सी, डी, क्याल्सियम धेरै चाहिने भनेर डाक्टरले लेखिदिनुभयो । मैले मिलाएर खाएँ, योगा गर्न थालें । पाठेघर र जीउ फुलेको महसुस भइरहे पनि उनमा उदासी वा चिन्ता, चिडचिडाहपन, अनिद्राको समस्यामा क्रमिक सुधार भइरहेको छ । उतिबेलाजस्तो धेरै गाह्रो त होइन, तर बेलाबेला लक्षणले छोपिरहन्छ, अहिलेचाहिँ मानसिक रूपमा बलियो बनाउँदै छु आफूलाई, उनले भनिन् । यो रजोनिवृत्तिकै समस्या हो भन्ने थाहा पाएपछि बिसन्चो भएका बेला श्रीमान् र छोराले उनको ख्याल राख्छन् । अचेल दुर्गाको दैनिकी ठीकठाक छ ।अब चितवनकी विन्दु पौडेल वस्ती (५४) को रजोनिवृत्तिअनुभव सुनौं । एसएलसीपछि कलेज सुरु गर्दैगर्दा उनको विवाह भयो सोह्रै वर्षमा, नवलपरासीको एक संयुक्त परिवारमा । जेठी बुहारी, उनीमाथि परिवारका सबैले हैकम जमाउँथे । मेलापात, चुलोचौको, बोक्नुपर्ने गह्रौं भारी आदिले उनी थकित त हुन्थिन् नै, हुँदाहुँदा सुत्केरीबेला पनि आराम पाइनन् । जति धेरै काम गर्यो बच्चा पाउन उति सजिलो हुन्छ भन्दै काम गराउँथे, पानी ओसार्न पठाउँथे । कामकै लछारोले पहिलो गर्भ चार महिनामै खेर गयो, विन्दुले भनिन्, त्यसपछि एक छोरा, एक छोरी भए । सुत्केरी हुने बेला अस्पताल लैजाऊ भन्दा पनि घरैमा बल गर्न लगाए । बाहिर आउन बच्चाले पो बल गर्नुपर्ने रहेछ, तर आमालाई बल गर्न लगाउँदा त उल्टो भयो । सुत्केरीबेला परालमा काम्रो ओछ्याएर राखे । परपरै पार्थे । २७ वर्षदेखि चितवनको सप्तगण्डकी बहुमुखी क्याम्पसमा उपप्राध्यापक रहेकी उनले त्यसपछि आफूलाई पाठेघर खस्ने रोग लागेको सुनाइन् । घरायसी बोझ, छोराछोरीको हेरचाह र पढाइको निरन्तरता ! यी सबै जिम्मेवारी र तनावमाझ उनी शिक्षण पेसामा प्रवेश गरेकी थिइन् । जागिरे भएपछि खेतीपाती र चुलोचौकोबाट पन्छिन त पन्छिइन्, तर पाठेघरको समस्याले उनलाई छोडेन । पाठेघर खसेपछि पिसाबथैली पनि धकेलियो । पिसाब लागेपछि शौचालय गइहाल्नुपर्ने, नत्र चुहिने, हिँड्नै अप्ठेरो हुने, बोल्दा नै खसेजस्तो हुने, पिसाब पोल्ने हुन्थ्यो । एन्टिबायोटिक खाएर सुकाउनुपर्थ्यो । सुरुमा एकपटक खाएको एन्टिबायोटिकले तीनचार महिना त थेग्थ्यो, तर पछि औषधिले कम काम गर्न थाल्यो । महिनैपिच्छेजसो खाइहाल्नुपर्ने, नत्र दुखाइ बढ्ने । भरतपुरमा गरिएको उपचार चित्त नबुझेर काठमाडौंको अस्पताल आइन् । पाठेघर खसेको समस्याबारे कोही आफैं सुक्छ, कोही फाल्नुपर्छ भन्थे । उनले एन्टिबायोटिक ६ वर्षसम्म खाइन् । औषधिले काम नगर्ने र पिसाब चुहिएर कपडामै फोहोर देखिन थालेपछि अन्ततः पाठेघर फ्याल्ने निर्णयमा पुगिन् । पाठेघर फालेको छैटौं वर्ष लाग्यो । फालेको दुई महिना काँडा झिकेजस्तै भयो । त्यतिन्जेल हर्मोन सन्तुलनको औषधि खाइरहेकी थिएँ, उनले भनिन् । धेरै औषधि खाएर साइड इफेक्ट हुने डरले कटौती गरेपछि उनी डिप्रेसनमा गइन् । उनलाई रातभर निद्रा नलाग्ने, सुत्न मन नलाग्ने, शरीर कमजोर हुने, छाला सुक्खा हुने, टाउको दुख्ने, घाँटी दुख्ने, शरीरमा कताकता केके नमिलेजस्तो हुन थाल्यो । क्यान्सर भयो कि भन्ने डरले धेरैतिर भौंतारिइन् । काठमाडौं आएर सिटिस्क्यान, एमआरआईलगायत स्वास्थ्य जाँचका प्रक्रिया पूरा गरिन्, तर समस्या पत्ता लागेन । कारण त रजोनिवृत्ति रहेछ । थाहा नपाएर दुःख पाएँ नि, उनले भनिन्, क्याम्पसमा गयो एकैछिनमा खलखल पसिना आउने, पंखा लगाउन मन लाग्ने हुन्थ्यो । पानी छम्केर पढाउन जान्थें । तर, एकैछिन पनि बस्न मन लाग्दैनथ्यो, अरूसँग बोल्न पनि मन लाग्दैनथ्यो । तीन वर्षसम्म डिप्रेसनको औषधि खाइन् । अहिले सम्झिँदा घरमा एक्लै बस्नुपरेकाले तनाव बढेको अड्कल काट्छिन् । रजोनिवृत्ति रोग होइन भन्नेमा ढुक्क भएपछि उनी घुम्ने, व्यस्त भइरहने, यसबारे युट्युबपुस्तकतिर खोज्नेपढ्ने गर्न थालिन् । यसबारे अरूसँग सेयरिङ गर्न थालिन् । अरू महिलाले पनि आफ्नैजस्तो समस्या भएर डिप्रेसनको औषधि खाइरहेको भए पनि नसुनाएका मात्रै रहेछन् भन्ने त्यसपछि थाहा पाइन् । आफूले जस्तो अरूले नभोगून् भनेर अचेल उनी क्याम्पस, क्लबहरूमा प्रत्येक वर्ष सचेतना कार्यक्रम गर्छिन् । बिदाको दिन घरमा एक्लै बस्दिनन्, घुम्न जान्छिन् । सधैं बिहान कम्तीमा २० मिनेट हिँड्छिन् । जीवनशैली बिस्तारै सहज हुँदै छ । भन्छिन्, हर्मोनल चेन्जेजको पिक आवर सकिएजस्तो लाग्छ । पहिले उतिखेरै चेन्ज आउँथ्यो, एक वर्षयता एकडेढ हप्तामा देखिन्छ । स्त्रीरोग विशेषज्ञ डा भोला रिजाल भन्छन्, समय पुगेपछि महिनावारी बन्द हुने प्राकृतिक प्रक्रिया होस् वा कृत्रिम तरिकाले औषधि दिएर महिनावारी सुकाएको होस् अथवा पाठेघर फालेर महिनावारी बन्द भएको होस्, महिनावारी रोकिएपछिको त्यो अवस्थालाई रजोनिवृत्ति नै भन्छौं । उनका अनुसार, महिलामा हुने इस्ट्रोजन हर्मोन सुक्दै जाँदा फोलिक स्टिमुलेटिङ हर्मोन बढ्दै जान्छ । त्यसपछि जीउमा चिटचिडाहपन हुने, पसिना आउने, रिस उठ्नेजस्ता लक्षण देखिन थाल्छन् र रजोनिवृत्ति हुन्छ । अब महिनावारी सुक्नेले दुःख दिन सक्छ भनेर पहिल्यै परामर्श गर्यौं भने यो समस्याले कम दुःख दिन्छ, रिजालले भने, होइन भने उनीहरू बढी पीडा महसुस गर्छन् । रजोनिवृत्तिको समस्या सबैमा आउँदैन । रजोनिवृत्ति हुनेमध्ये १० देखि २० प्रतिशतलाई पीडा हुने सम्भावना हुन्छ ।न्युट्रिसनिस्ट तथा डाइटिसिएन मीरा शाह भन्छिन्, रजोनिवृत्ति भनेको अब अर्कै लाइफ स्टाइल सुरु हुँदै छ भन्ने हो । यो प्राकृतिक नियम जसले स्विकार्छ, उसको जीवन सहज बित्छ । जसले स्विकार्दैन, ऊ त्यही भुमरीभित्र घुम्छ । यो बेला तनावचाहिँ एकदमै हुन्छ । छोराछोरीहरू आमा किन कराइन्, झर्किइन् भनिरहन्छन् । श्रीमान् पनि उमेर बढ्दै गएपछि श्रीमती बढी नै किचकिचे भएको सोच्छन् । यस्तो बेला श्रीमान्को सहयोग चाहिन्छ । यो लाज मान्ने विषय नै होइन । चोट, मानसिक स्वास्थ्य, महिला हर्मोनबारे अनुसन्धानरत बेलायतकी हेलेन केम्पले आफू ४१ वर्षको छँदा पाठेघर, अण्डाशय, अण्डवाहिनीनलीको शल्यक्रियापश्चात् रजोनिवृत्तिको अनुभव गरिन् । गैरआख्यान किताब सर्जिकल रजोनिवृत्ति मा उनले लेखेकी छन्, मलाई विश्वास छ शल्यक्रियापछि हुने रजोनिवृत्ति प्राकृतिक रूपमा हुने रजोनिवृत्तिभन्दा पूर्ण रूपमा फरक छ । मेरो आफ्नै अनुभव र देशका विभिन्न ठाउँका महिलासँगको अन्तरक्रियाका कारण म शल्यक्रियापछि हुने रजोनिवृत्तिमा उनीहरू कति पीडित छन् भन्नेबारे राम्रोसँग जान्दछु । उनीहरूको मानसिक स्वास्थ्यमा असर गर्छ, उनीहरूको सम्बन्धमा नकरात्मक प्रभाव पार्छ । तर, डा रिजाल भन्छन्, यदि पाठेघर राख्दा पछि उनलाई धेरै नराम्रो स्थिति आइपर्छ भने नफालेर हुन्न ।बबरमहलकी वैदेही सत्यालको रजोनिवृत्तिकोचरणमा महिनावारी अनियमित भयो । एक वर्षजति अत्यधिक रगत बग्थ्यो । एकै दिन १० पटकसम्म कपडा फेर्नुपर्थ्यो । गर्मी हुने, चिटचिट पसिना आउने हुन्थ्यो । आत्तिएर अस्पताल गइन् । डाक्टरले महिनावारी बन्द हुने चरणमा रहेको हुँदा नआत्तिन भने । उमेर पुगेपछि महिनावारी बन्द हुन्छ भनेर आमाहरूले भनेको सुनेकी थिएँ । आमाको ५० वर्षको हुँदा बन्द भएको हो । उहाँ पनि गर्मी हुने, वाकवाक हुने भइरहेको छ भन्नुहुन्थ्यो । मलाई पनि गर्मी भयो, छिनछिनमा गर्मीले औडाहा हुन्थ्यो । बिस्तारै महिनावारी गडबड हुँदै बन्द भयो, ४९ वर्षको उमेरमा उनको रजोनिवृत्ति भयो । रजोनिवृत्तिपछि बिर्सिने र बेलाबेला जीउ चिलाउने समस्या भइरहन्छ । मनोचिकित्सक ऋषभ कोइरालाकहाँ पुग्ने महिला अधिकांश उदासी वा चिन्ताको समस्या लिएर जान्छन् । ४०४५ वर्ष माथिका धेरै आउनुहुन्छ । हामीसँग आउने आधाभन्दा बढीको लक्षण रजोनिवृत्तिका हुन्छन्, जुन विषयमा उहाँहरू पहिल्यै जानकार हुनुहुन्न, उनले भने, यसकारण रजोनिवृत्तिका बेला हुने दुखाइ, असहजता कम गर्न परामर्श एकदमै महत्त्वपूर्ण हुन्छ । रजोनिवृत्ति भएका महिलालाई यौनइच्छा हराउँदै जान्छ । डा रिजाल भन्छन्, श्रीमतीमा इस्ट्रेजोन कमी भएर योनि सुक्खा हुन्छ र योनिको छाला च्यातिने, रगत आउने समस्या देखापर्छ । हामीले बेलाबेला टियर हरू रिपेरिङ गर्नुपरेको छ । यो विषय अक्सर श्रीमान्हरू बुझ्दैनन् । झापाकी निर्मला भट्टराई (६१) को अनुभव छ, महिनावारी बन्द भएपछि चाहना घट्ने मेरो मात्रै होइन । मेरा साथीहरूले पनि यस्तै सुनाउँछन् । तर, यही विषयलाई लिएर श्रीमान्श्रीमतीबीच तिक्तता हुनुभएन । यो प्राकृतिक प्रक्रिया दुवैले बुझ्नुपर्छ । ५२ वर्ष कटेपछि उनको रजोनिवृत्ति भयो । दमकको भृकुटी माविमा ३६ वर्षदेखि पढाइरहेकी उनलाई रजोनिवृत्तिले कहिल्यै दुःख दिएन । झन्झट लागेन, बरु आनन्द भयो । मेरो पाठेघरमा ट्युमर पलाएर निकालिएको थियो । यही भएर महिनावारीका बेला अलि बढी रगत बग्थ्यो, झिँजो लाग्थ्यो, महिनावारी सुकेपछि झन्झट सकियोजस्तो भयो, उनी भन्छिन् । उनलाई बिर्सिने समस्या छ, तर यसलाई उनी उमेर बढ्दै गएपछि स्वतः आउने परिवर्तन मान्छिन् । महिनावारीदेखि रजोनिवृत्तिसम्म महिलालाई मर्यादित व्यवहार आवश्यक हुने अभियन्ता राधा पौडेलको बुझाइ छ । भन्छिन्, यो विषयमा स्कुलमै पढाइनुपर्छ । रजोनिवृत्तिपछि हड्डी मक्किने, भाँच्चिने, ढाड दुख्नेजस्ता रोगको जोखिम बढ्ने हुँदा किशोरावस्थादेखि नै खानेकुरा, आहारविहार र व्यायाममा जोड दिनुपर्ने डा अरुणा उप्रेतीको सुझाव छ । रजोनिवृत्ति भएपछि वा हुनुअघि कस्तो महसुस भयो वा भइरहेको छ भन्ने हामीले सोधेको वस्तुगत प्रश्नमा सबैभन्दा बढी १२ जनाले चिडचिडाहपन महसुस गरेको बताए । रजोनिवृत्ति भएपछिको जीवनशैलीबारे सोध्दा सबैभन्दा बढी २८ जनाले सामान्य रहेको बताए । पहिलो पटक महिनावारी हुँदा सबैभन्दा बढी २६ जनाले डर, भय महसुस गरेका थिए । पहिलो पटक महिनावारी भएको बारे २२ जनाले आमालाई सुनाएका थिए भने रजोनिवृत्ति भएको बारे पहिलो पटक सबैभन्दा बढी १३ जनाले श्रीमान्लाई सुनाएको बताए । सर्भेमा सहभागीमध्ये सबैभन्दा बढी ५० देखि ५४ वर्षको उमेर समूहमा १५ र ४५ देखि ४९ वर्षको उमेर समूहमा १३ जनाको रजोनिवृत्ति भएको पायौं (विस्तृतमा हेर्नुहोस्इन्फोग्राफिक्स) ।रजोनिवृत्तिको बहसमा पछिल्लो समय हर्मोनल थेरापी उपचार पद्धतिबारे पनि छलफल हुन थालेको छ । पुरुषमा पनि रजोनिवृत्ति हुन्छ भन्ने बहस सुरु भएको छ । उप्रेती भन्छिन्, हर्मोनल थेरापी गर्नुपर्छ भन्ने नेपालमा पछिल्लो समय जुन विचार आएको छ, यो डरलाग्दो हो । किनभने रजोनिवृत्ति प्राकृतिक प्रक्रिया हो, रजोनिवृत्तिको विशेष अवस्थामा बाहेक हर्मोन प्रयोग गर्नुपर्दैन । पुरुषरजोनिवृत्तिबारे भोला रिजाल भन्छन्, उमेर बढ्दै गएपछि पुरुषहरूमा पनि महिलामा रजोनिवृत्ति हुँदाजस्तो चिडचिडाहपन हुन सक्छ, पसिना आउन सक्छ हर्मोनल चेन्जले गर्दा । तर, यसमा मेनोपज शब्दावली प्रयोग गर्न मिल्दैन ।रजोनिवृत्ति केवल सामान्य प्राकृतिक प्रक्रिया हो । यो लुकाउनुपर्ने, लजाउनुपर्ने, दुःखी हुनुपर्ने विषय हुँदै होइन । स्वस्थ्य जीवनशैलीले अब जित्नेछ,रजोनिवृत्तिदुःख ।"
चोर,"संगीता चोर होइन ।चिम्सा आँखा, सिरिक्क परेका आँखीभौंयुक्त एउटा अनुहार पिपुल यु मे नो भनेर फेसबुक पेजले देखायो । चौंतीस म्युचुअल फ्रेन्डसहितको अकाउन्ट नेम थियो संगीता थिङ । मैले त्यो प्रोफाइल क्लिक गरेँ । पारिजातका बिस्कुनबीचमा अंकुसे फुस्किएको चाँदी रङको एकजोडी पाउजुको तस्बिर भएको कभर फोटो देखेँ । त्यो देखेपछि थप उत्सुकता जाग्यो । सी अल फोटोज मा क्लिक गरेँ । स्क्रोल गर्दै गएँ । ऊ थिई मेरी बालसखा संगीता । मेरो मस्तिष्कमा उत्तानो परेको अरिमुठ्ठेको सयौँ खुट्टाजसरी विगत गुजुङगुजुङ गर्न थाल्यो ।आमोइ फतफताउन थाल्नुभयो । तेइ संगीतेले चोरी । हिजो दिनभरि त्यो बाहेक घरबाहिरका अरू कोई आथेन । म आमोईको पेटीकोट जीउमा बेरेर नुहाउन ठिक्क परेकी थिएँ । घाममा बसेर नुहाउन भनेर मैले अघि नै बाल्टीमा पानी भरेर राखिसकेकी थिएँ ।त्यही शनिबार मध्याह्नदेखि कमानेभरि हुरी चलेजस्तो हल्ला चल्यो । सुभद्राको पाउजु संगीताले चोरी रे ! हल्ला नचालोस् पनि किन ? त्यो पाउजु थियो नै गज्जबको ! कलात्मक बुट्टा कुँदिएको । त्यसैले त्यो हराउँदा आँधीको वेगमा हल्ला चल्यो । त्यस पाउजुमा झुन्डिएका ससाना शीतका थोपाजस्ता देखिने दानाहरू मलाई खुबै मन पर्थे । त्यो लगाएर हिँड्दा त्यसबाट निस्कने झङ्कारले मेरो मन तरङ्गित पार्थ्यो । त्यो आवाजले म रोमाञ्चित हुन्थेँ । त्यसको अंकुसे निकै बलियो थियो, सानोतिनो ताकतले फुत्काउनै नसकिने । गुजरातबाट मामामाइजू पहिलोपटक हाम्रो घरमा आउँदा मलाई उपहारमा दिनुभएको थियो त्यो पाउजु । म छक्क परेकी थिएँ, त्यो पाउजु मेरो गोडामा एकदम ठिक्क भएको देखेर ! उहाँहरूले कसरी अडकल लगाउनुभयो मेरो गोलीगाँठानेरको मोटाइ ? म चौध वर्षकी भएँ भनेर मामामाइजूलाई सायद थाहा थियो । र, मेरो शरीर सप्रेको मुलाजस्तो हलक्क बढेको कसैले उहाँहरूलाई सुनाइदिएको हुनुपर्छ । नत्र कसरी ठिक्क हुन्थ्यो मेरो गोडामा ? मैले देखेकी थिएँ स्कुलको साथी कमलाले पैंतालासम्मै खसेको ठूलो पाउजु लगाएर हिँडेको । त्यसैले त्यो कतै खसेर हराएको उसले पत्तै पाइन । सारिकाले भने एकदम कस्सिएको पाउजु लगाएकी थिई । कतिसम्म भने उसको गोडामा पाउजुले डाम नै बनाएको थियो । उसको पाउजु हराएको कहिल्यै सुन्नु परेन । तिनीहरूले आफ्ना गोडा सजाएको देखेर मलाई पनि पाउजु लगाउन रहर लागेको थियो ।मेरो रहर पूरा हुन धेरै समय लागेन । कसैले तँ आँट म पुर्याउँछु भने जस्तै हुन गयो । मैले रहर गरेकै वर्ष मामामाइजूले उपहारमा पाउजु दिनुभयो । त्यो पाउजु मेरा साथीहरूको जस्तो सिलाबरको थिएन । त्यो त शुद्ध चाँदीको थियो । आमोइले हरेक बिहान माझ्ने पूजाको थालीजस्तै टलक्क टल्किएको । आफूले लगाएको त्यो पाउजु साथीहरूलाई देखाउन म निकै उत्सुक थिएँ । त्यसैले स्कुले फ्रकमुनि सुरुवाल लगाउन छोडेँ । सुरुवाल लगाउँदा त्यसको मोताले पाउजु ढाकिदिन्थ्यो ।ओई, हेर त यसको कस्तो दामी पाउजु रैछ, कमलाले कक्षामा हल्ला गरेकी थिई । त्यसपछि कक्षाका सबै केटीहरू मलाई घेर्न आइपुगेका थिए ।ओई, काँबाट ल्या ?ओई, कल्ले द्या ? कस्ता राम्रा है यसमा झुन्डिएका यी सानासाना डल्लाहरू !ओई, काँ किन्या ? कस्तो टिलिलि टल्किएको ! साथीहरूको ईर्ष्याले म भित्रभित्रै गद्गद् भएकी थिएँ । संगीताले त झन् मेरो गोडानेर झुकेरै पाउजु मुसारेकी थिई ।त्यही पाउजु हराएको थियो । र, चोरीको आरोप संगीता थिङलाई लागेको थियो ।संगीता मेरी असाध्यै मिल्ने साथी अनि छिमेकी पनि । उसको र मेरो घर टाँसिए जत्तिकै थियो । त्यस्तै सय, डेढ सय पाइला परतिर थियो उसको घर । संगीताको कपाल आमोईले माटाका घैंटामा हप्तादिन खाँदेर राखेको रायोको साग घाममा सुकाउँदा घुम्रिँदै गएजस्ता देखिन्थे । अनि पाखुरा र गोडा पोयो कसेर बाटेको डोरीजस्ता देखिन्थे । उसको छाला खस्रो र हरियो रङको थियो, खाक्सी नलगाएको काठजस्तो । उसका चिम्सा आँखा दिल खोलेर हाँस्दा निदाएका जस्ता देखिन्थे । तिनै आँखामाथि ताछेको सिसाकलमले एकै पटकमा स्वाट्ट कोरेजस्तो देखिने आँखीभौं ! सिरिक्कका । उसको दायाँ कन्चटमा बूढी औंला जत्रो कालो धब्बा पनि थियो । त्योचाहिँ हामीलाई अनौठो लाग्थ्यो ।टाटे, भोटिनी, कक्षाका केही उरन्ठेउला केटाकेटी संगीतालाई खिसी गर्थे । संगीता रिसले चुर हुन्थी, तर केही भन्न सक्दैनथी । रिस पोख्न नसकेपछि उसका आँखा पिलपिल हुन्थे । संगीतेकी आमाले देउता दर्शन गरेकीले हो कन्चटाँ दाग बसेको, कमानेबासी आफ्ना धारिला जिब्राले संगीता र उसकी आमाको कुरा काट्दै भन्थे, संगीताकी आमाले ऊ पेटमा हुँदा चुरियामाई मन्दिरलाई फन्को मारेकी थिई रे ! अटेरी आइमाई । जब्बर पनि । छोरीचैं आमाभन्दा झन् दोब्बर जब्बर छे ।जब्बर त वास्तवमा संगीता र उसकी आमा दुवै नै थिए । अरू मान्छेले उचाल्न नसक्ने दाउराका भारी बोक्थे । बिहानभरमा एक गह्रा रातोमाटोको डल्ला फोरिभ्याउँथे । बिहेव्रतबन्धतिर आमाछोरीले जुठा भाँडा माझिभ्याउँथे । त्यसै गरेर त तिनीहरूको चुल्हो बलेको थियो । संगीताको बाउ भने छाँटको थियो । घरमा उसको दर्शन पाउनु देउतै भेटिएबराबर थियो । त्यसैले पनि होला सात कक्षा पढ्नेबेलादेखि नै संगीता आमासँगै मेलापात हिँड्न थालेकी थिई । त्यसरी ऊ मेलापात हिँड्न थालेपछि भने हाम्रो मित्रता पातलिन थालेको थियो । सानोमा त ऊ र म सँगै भाँडाकुँडा खेल्थ्यौं । उठ्ने, बस्ने, सुत्ने सबै सँगसँगै हुन्थ्यो । मलाई घरमा नभेटे उसको घर गए हुन्थ्यो । ऊ घरमा नभेटिँदा उसकी आमा सिधै हाम्रैमा आइपुग्थिन् । हाम्रो मित्रता आमोईलाई भने पटक्कै चित्त बुझ्दैनथ्यो । त्यो भोटिनीको धेर सङ्गत नगर है सुभद्रे । यल्ले त मैले भनेकी फिटिक्कै टेर्दिन । भान्साँ नहुल भनेर कतिपटक भनिसकेँ, पाकेका सिलामका गेडाजस्तै कपाल फुलेकी मेरी आमोइ पिँढीमा बसेर साँझ बत्ती कात्दै फतफताउनुहुन्थ्यो । तर, म आमोईलाई छक्काएर संगीतालाई आफ्नो कोठामै लैजान्थेँ । ऊ स्कुलको भन्दा पनि घरकी साथी बढी थिई । घरबाट खुरुरु कुदेपछि पहिले उसैको आँगन भेटिन्थ्यो । हाम्रो घर मूलसडकमै थियो । हाम्रै आँगन टेकेर संगीताको घर पुगिन्थ्यो । त्यसो त अर्को बाटो भएर जाँदा पनि संगीताको घर पुगिन्थ्यो । त्यो अलिक घुमाउरो र लामो थियो । त्यसैले संगीताको परिवार हाम्रै आँगन भएर हिँड्थे । त्यही आँगनमा आमोईले एक दिन दुइटा खेताला लाएर बार हालिदिनुभयो । र, त्यो बार ठडिनुको कारण थियो चुनाव । बहुदल आएपछिको पहिलो चुनावको लहर कमानेसम्म पनि आइपुगेको थियो । चुनावले सायद नदेखिने तरबार बोकेर हिँडेको थियो, जसले कमानेका जनतालाई दुई फ्याक पारिदिएको थियो । चुनावको चर्चा चलेसँगै कमानेका मान्छेहरू मान्छेमा मात्र सीमित रहेनन् । ती कांग्रेस र कम्युनिस्ट भएका थिए । दुई वर्षअघि त हो, बहुदलका निम्ति भएको आन्दोलनमा कमानेका वासिन्दा एकजुट भएका । पुलिससँग कमानेका मानिसहरू एक हुल भएर भिडेका थिए । तर, चुनावले तिनीहरूको अनुहार र मनमा पनि कांग्रेस र कम्युनिस्टको रङ पोतिदियो । उफ् ! मानिस के भएर कांग्रेस वा कम्युनिस्ट बन्छ ? मलाई थाहा थिएन । थाहा त आमोईलाई थियो । त्यसका सन्तान त एक नम्बरका कम्निस्टे रैछन्, संगीताको बाउ घरमै बस्न थालेको र सहदेवको घरमा दिनहुँजसो हुने सांस्कृतिक रिहर्सलमा मादल बजाउन जाने गरेको आमोईले थाहा पाउनुभएछ । आमोई थिइन् कट्टर कांग्रेस । चानचुने हो र ! देखिने र सुनिने कांग्रेस । आफू कांग्रेस हुँ भन्ने देखाउन आमोईले बुवालाई टायलको छानोमा चढ्न लाएर धुरीमा चार तारे झन्डा बाँध्न लगाउनुभएको थियो । संगीताका बाबु कम्युनिस्ट भएकैले मात्रै आमोईले बार हालेको चाहिँ होइन । बार हाल्नुभन्दा दुई दिनअघि म पिँढीमा बसेर उत्तोलक र घिर्नीको चित्र कोर्दै थिएँ, तर ढङ्ग नपुगेर त्यो बनिरहेका थिएन । मेटुवाले मेट्दै, कोर्दै गरिरहेथेँ । आमोई तुलसीको मठनेर उभिएर सूर्यनारायणलाई अर्घ्य चढाउने तरखरमा हुनुहुन्थ्यो । आमोइ र संगीताको बाउको देखादेख भइहाल्यो । त्यसपछि आमोई आँखा चिम्लेर मन्त्र उच्चारण गर्दै अर्घ्य चढाउन थाल्नुभयो । म घोप्टो परेर चित्र बनाउन थालेँ । हाक् । थुथु । दुईपटक थुथु गरेको सुनियो । आमोइले आँखा खोल्दा र मैले टाउको उचाल्दासम्म संगीताको बाउ आँगन कटेर अलि पर पुगिसकेका थिए । त्यो भोटेले हाम्लाई थुकेर गयो । त्यो कम्निस्टेले हाम्लाई हेप्या होला । पख्लास्, त्यस बिहान आमोईको अनुहारमा नीलोतुथो पोतिएको थियो । पूजाको थाली बटुलेर आमोई फतफताउँदै घरभित्र पस्नुभयो । त्यसको पर्सिपल्ट उहाँले आँगनमा बार हालिदिनुभयो । आँगनमा बार लगाएपछि संगीताको खलकले घुमाउरो बाटो हिँड्नुपर्यो । यसरी संगीताको खलकसँग हाम्रो पारिवारिक दुश्मनी आरम्भ हुन गयो । त्यसको सबैभन्दा ठूलो घाटा भने मैले नै बेहोर्नुपर्यो । आमोईले मलाई संगीताको घरमा जान रोक लगाउनुभयो । तर, आमोई नहुँदा, उहाँको आँखा छलेर संगीतालाई म मेरो कोठामा ल्याइरहन्थेँ । आखिर ऊबाहेक घरवरपर मेरो अरू साथी पनि त थिएनन् । मेरो पाउजु हराएको भनिएको दिन भने कसोकसो आमोईले संगीता मसँग घरमा आएको देखिहाल्नुभयो ।शत्रुका छरछरीलाई केलाई घराँ हुल्छेस् ए सुभद्रे ?, आमोइको तिखो आवाजले संगीताको अनुहार कटमेरो आँपजस्तै देखियो । ऊ निस्किहाल्न आँटेकी थिई । मैले च्याप्प हात समातेर रोकेँ र भनेँ, आमोई त्यस्तै हो के ! एकैछिन बस् न संगीता । मलाई यत्ति चित्र बनाइदे अनि जा न । पर्सिपल्ट विज्ञानको कक्षामा पानीबाट अक्सिजन र हाइड्रोजन छुट्याउने प्रयोगको चित्र बनाएर लैजानुपर्ने थियो । संगीता आफ्ना आँखीभौंजस्तै सिरिक्क परेको चित्र बनाउन खप्पिस थिई । त्यसैले मैले जबरजस्ती संगीतालाई त्यस दिन स्कुलबाट छुट्टी हुनेबित्तिकै सिधै मेरो घर ल्याएकी थिएँ । त्यसको भोलिपल्टदेखि कमानेमा संगीताको नाम पाउजु चोर बन्न पुग्यो । त्यस्तो आरोप लागेको छ महिनाजतिमा संगीताको परिवार घर बेचेर अमलेखगन्जतिर गए । चोरका सन्तान गएकै जाती भो ।यो समाजाँ मुख देखाउन नसकेसि थातथलै छाड्नुपर्यो, गाउँलेका सुइराजस्ता जिब्रा फेरि चल्न थाले । खासमा नक्सामा संगीताको घर जाने बाटो नै थिएन । आमोईले हाम्रो आँगनमा बार हालिदिइसकेपछि तिनीहरूले घुमाउरो बाटो प्रयोग त गरे, तर त्यो पनि अरूकै निजी घडेरी थियो । तिनीहरूले घर बनाउँदै गएपछि संगीताको घर जाने बाटो नै छेकियो । पहाडबाट बसाइँ सर्दा पैसा नपुगेकाले संगीताको बाउले बाटो नभएको सस्तो घडेरी लिएका रहेछन् । कम्युनिस्टतिर लाग्नु र हाम्रो आँगनमा थुकेका कारण आमोईले आँगनको बाटो बन्द गरेपछि संगीताका बाले बाध्य भएर त्यो घडेरी बेचेर हिँड्नुपरेको थियो । तर, मलाई यी सबै कुरा थाहा थिएन । धेरैपछि बाले भनेपछि थाहा पाएँ, आखिर संगीताको घर हामीले नै किनेका रहेछौं । सानै थिएँ म, यी कुरा थाहा पाउने र बुझ्ने भइसकेकी थिइनँ । मलाई केचाहिँ पक्का थाहा थियो भने, संगीता चोर थिइन । संगीताले मेरो पाउजु चोरेकी बिलकुलै होइन । तर, मैले उसलाई जोगाउनै सकिनँ । संगीता चोर होइन भन्नै सकिनँ । आफ्नो आत्मीय साथीलाई अनाहकमा दुनियाँले चोर बनाउँदा पनि मैले होइन भन्नै सकिनँ । उसलाई साथ दिन सकिनँ, किनकि असली चोर म नै थिएँ । गुजरातबाट आएका मामामाइजूले मलाई पाउजु मात्र ल्याइदिनुभएको थिएन, एउटा आदत पनि बसालिदिनुभएको थियो, फिल्म हेर्ने आदत । मामामाइजूले मलाई फिल्म हेर्न देवी चलचित्र मन्दिर लैजानुभएको थियो । त्यसअघि म कहिल्यै फिल्म हेर्न सिनेमाहल गएकी थिइनँ । हलमा गएर फिल्म हेर्नेहरू बिग्रेका हुन्छन् कमानेभरि व्याप्त थियो यो मान्यता । हलमा फिल्म हेर्न जाने विषयमा आमोई एकदम कडा हुनुहुन्थ्यो । तर, मामामाइजूले लैजाने भन्नुभएपछि छेकबार लाउनुभएन । बाल्कोनीमा बसेर कोकको बोतलसँगै चिजबलको स्वाद लिँदै फिल्म हेर्न पाउँदा म दङ्ग परेँ । त्यसदिन हामीले आशिकी फिल्म हेरेका थियौं । त्यसका सबै कथा मैले बुझेकी थिइनँ, तर पनि मलाई फिल्म मन पर्यो । बिस्तारै मभित्र फिल्म हेर्ने हुटहुटी बढ्दै गयो, त्यसले आदतको रूप लिँदै गयो । स्कुलमा अन्तिम बेन्चमा बस्ने कतिपय साथी फिल्मी पत्रिका पढ्ने गर्थे । बिस्तारै मेरो सङ्गत तिनीहरूसँग बढ्दै गयो । तिनीहरूसँगै हाफटाइममा भागेर फिल्म हेर्न जान थालेँ । तर, फिल्म सित्तैंमा हेर्न पाइँदैनथ्यो । बुवाको सिरानीमुनिबाट पैसा झिक्नुको विकल्प थिएन । केही समय सिरानीमुनिबाट पैसा झिकिरहेँ । अलि समयपछि सिरानीमुनि पैसा भेट्टिन छोड्यो । साथीहरूले एकदुईपटक मेरा लागि फिल्मको टिकट काटिदिए । सधैं त किन टिकट काटिदिन्थे र ! उनीहरूसँग पनि पैसा हुन्थेन । मेरो आदत भने झन् कसिलो हुँदै गएको थियो । त्यसले विकल्प खोजिरह्यो । हामीले फिल्महलमा देवदाइलाई भेट्यौं । कालो छालाको डिङ्गो जुत्ता लगाउने देवदाइ फिल्म हल वरिपरि सधैंजसो भेटिन्थे । उनी ब्ल्याकमा टिकट बेच्थे । हामीले उनैसँग उधारोमा टिकट लिन थाल्यौं । उधारो टिकटको पैसा दसैंमा टीका लाएको दक्षिणा जम्मा गरेर तिर्ने सर्त थियो । दुर्भाग्य, त्यो वर्ष हाम्रो खलकमा जुठो पर्यो । टीका लाउनै नपाएपछि दक्षिणा पाउनु कसरी !हेर सुभद्रा टिकटको पैसा दुई सय चौवालीस रुपैयाँ भएको छ । यो हप्ताभरिमा दिइनस् भने गुण्डा लगाउँछु, दसैंपछि देवदाइले ताकेता गर्दै भने । उनी उधारो टिकट दिँदा जति नरम देखिन्थे पैसा असुलीमा त्यति नै कठोर देखिए । मैले फिल्म हेर्न जान छोडिदिएँ । बजार भने काम विशेषले गइरहनुपर्थ्यो । देवदाइ बजारमै भेटिन थाले । उनीसँग दुईतीन जना नचिनेका केटा पनि देखिए । मैले घरमा पैसा माग्न सकिनँ । पैसा माग्दा सारा पोल खुल्ने डर थियो । लुकेर, स्कुलबाट भागेर फिल्म हेर्न गएको आफ्नै बदमासीको कुरा ओकल्नुपर्ने थियो । फिल्म हेरेर आमोईको भाषामा बिग्रिएकी थाहा पाए मैले कुनै पनि कडा सजाय पाउने निश्चित थियो । म विकल्पहीन हुँदै गएँ । देवदाइ भने ताकेता मात्र होइन, तिनै अपरिचित र देख्दै गुण्डाजस्ता केटा लगाएर पैसा उठाउने धम्की दिइरहेका थिए । र, म एक दिन एक्लै बजार गएँ । सिधै सुनारकहाँ पसेँ । तीनसय साठी रुपैयाँमा पाउजु बेचिदिएँ । देवदाइको उधारो चुक्ता गरिदिएँ । पाउजु नभएका रित्ता गोडा ढाक्न म फेरि सुरुवाल लाएर हिँड्न थालेँ, तर त्यसदिन आमोइका तिखा आँखाले मेरा रित्ता गोडा देखिहाले । दिउँसोपख म नुहाउन थालेकी थिएँ । आमोईको कडा आवाज सुनेँ, तेराँ गोडाँ पाउजु खोइ त ? अघिपछि त सुरुवालको मोताले छोपिहिँडेकी थिएँ गोलीगाँठा । त्यस दिन भने भुसुक्कै बिर्सेछु । पेटीकोट छातीसम्म सार्दा गोडा देखिएछन् । हिजोदेखि फेला परेका छैनन् आमोई, मैले झूट बोलेँ, खोज्याखोज्यै छु, भेटिएन ।काँ राख्याथिस् त ?, आमोईले पुलिसले जसरी मलाई केरकार गर्न थाल्नुभयो । तीँ खोपाँ राख्याथीँ । खोज्या हुँ । फेलै परेन, मैले टाउकामा दलेको साबुनको गाँज जीउमा दल्दै फेरि भनेँ । पक्कै तेई संगीतेले चोरी । मैले कतिपल्ट भनेँ त्यस्ता छोट्टाको सङ्गत नगर भनेर । म मौन भएँ । हल्ला आमोईले गर्नुभयो । मै हुँ त्यो पाउजु चोर भनिदिऊँ नलागेको पनि होइन । तर, सकिनँ । सक्दै सकिनँ । आमोई भने पाउजु चोर्ने संगीताबाहेक अरू देखिरहनुभएको थिएन । त्यतिबेला मलाई खासै अपराधबोध पनि भएन । जतिबेला बोध भयो संगीता मसँग थिइन । त्यस विकृत परिस्थितिका लागि आज मैले संगीतासँग माफी माग्नैपर्छ । मैले संगीताको प्रोफाइलको एड फ्रेन्ड मा क्लिक गरेँ ।"
के यो कहानी सुनिएला ?,"गोपाल योञ्जनको सङ्गीत, शब्दमा स्वरसम्राट् नारायण गोपालले गाएका यी पङ्क्ति अधिकांश नेपालीले सुनेको हुनुपर्छ । यी हरफ पढ्नेसुन्ने जोसुकैले यसका भावलाई सम्भवतः आफ्नो भोगाइ र परिस्थितिअनुकूल बनाउँछन् र सायद गुन्गुनाउँछन् । हामी सबैका आफ्ना कथा छन्, व्यथा छन् । हामीमध्ये कथा नभएको र जीवनमा आरोहअवरोह नभोगेको को होला ? सुन्न बस्यो वा विगत कोट्याउन थाल्यो भने देखिन्छन् ती अनगिन्ती पाप्रा, जो कतिका आलै होलान्, कतिको सुकेर खत बसिसकेका होलान् । बेनाम ती मानिसका कति अनुभव सुनियो, लेखियो, पढियो होला ? सायद ती धेरै लेखिएनन्, तिनलाई सुन्ने अनि सुनाउने ज्यादा प्रयत्न गरिएन । र, अधिकांश यत्तिकै बिलाएरै गए । म सम्झन्छु मेरो डिग्रीको क्लासमा मेरा एक जना गुरुले दिनुभएको उदाहरण । भन्नुहुन्थ्यो इतिहास भनेको बिजेताको घोडा हो । यो संसारमा त्यसको मात्रै चर्चा हुन्छ, जसले जितको ताज पहिरिन्छ ।एउटा कक्षाकोठामा सिपालु विद्यार्थीको चर्चा नजान्नेको भन्दा ज्यादा हुन्छ । सभासमारोहमा पनि जसले ढङ्गले बोल्न र प्रस्तुत गर्न जानेको हुन्छ, प्रशंसा उसैको हुन्छ । पालो उसैले मात्रै पाउँछ, जसको क्षमता अरूको भन्दा ज्यादा हुन्छ । जान्नेलाई माथि राख्दा नजान्ने सदैव तल पर्छ, हुनेलाई ध्यान दिँदा नहुने सदैब ओझेलमा पर्छन् । हुन त सामाजिक चलन र वर्गीकरण नै यस्तै छ । जो समान कहिले थिएनन् र हुन पनि गाह्रो छ । यद्यपि हाम्रा आँखाले विभेद केवल पुरुष र महिलाबीच मात्रै देख्छ । यहाँ त उही पहिचान र लैङ्गिक समानता बोकेकाहरूबीच पनि असमानता छ । यी कुरा सोच्दै गर्दा हाम्रो समाजमा भएका ती सम्पूर्ण निम्नवर्गीय महिलाका कथा मेरो दिमागमा सल्बलाउन थाल्छन्, जो कहीँ लेखिएका छैनन्, लेख्नेहरूको नजरमा कहिले पर्लान् भन्ने यकिन पनि छैन । ती सायदै लेखिएलान् पनि । किनभने मानवीय स्वभाव हो या अरू केही, थाहा छैन, प्रायःजसो चम्किने वस्तुतिर हामी आकर्षित हुन्छौँ । यो दौडादौडको दुनियाँमा सामान्य जीवन बाँचेका र भोगेका मान्छेबारे सोच्न हम्मेसी कसैलाई फुर्सद छैन ।शिखर चुमेकाहरू पनि गुमनाम हुँदा त वास्ता नहुँदो रहेछ भने नजरमा नपरेकाहरूको जीवन त फगत शरीरमा श्वास चलेको मात्रै न हो । अनि समाजका लागि ती अर्थहीन कहलिएका आवाजकाबारे किन र केका लागि लेख्नु ? नत्र त ती ओझलमा परेका विपन्न बर्गीय कथाहरू टन्नै भेटिन्छन् भड्किलो न्युरोड र व्यस्त असनका फुटपाथमा पसल थापेर बसेका महिलाहरूको, जसलाई महिला सशक्तीकरणका सशक्त अनि वास्तविक अभिलेखका रूपमा लिन सकिन्छ । ती आवाजहरू कैयौं वर्ष सामाजिक क्षेत्रमा काम गरेका र महिला अधिकार बुझेकाबाट सुनिने या तिनबाट त्यसलाई कुनै स्वप्निल स्वरूप दिनेतर्फ काम भएको मैले सुनेकी छैन । यो कुरा मनन गर्दा मलाई लाग्छ, यो संसारमा महिलाहरू पुरुषबाट मात्रै पीडित होइनन्, सम्पूर्ण परिवेश, सिङ्गो व्यवस्था अनि सामाजिक संरचनाबाट पीडित र प्रभावित छन् । एउटा बच्चा जन्मनेबित्तिकै समाजले उसको लिंग र पहिचान छुट्याउँछ । त्यहीँबाट सुरु हुन्छ नारी, पुरुषबीचको भेद र असमानता । नारी सकेसम्म सर्वगुण सम्पन्न हुनुपर्छ, सहनशील हुनुपर्छ, नारी भएपछि परेको खण्डमा आकाशजस्तो खुला अनि धर्ती जत्तिको फराकिलो हुनुपर्छ यस्तैयस्तै कुरा सिकाएर बच्चाहरूलाई हुर्काइन्छ । लाउन, खान, बस्न, बोल्न अनि अरु केके हो केके । सिक्न र सिकाउनको कारणतर्फ कुनै सामाजिक शास्त्रका विद्वान्को अहिलेसम्म सायदै ध्यान गएको छ । समाजको कुरा परै जाओस्, छोरा र छोरीबीच विभेद घरबाटै सुरु हुन्छ । रोचक के छ भने यी सबै विभेद र ज्ञान दिने वर्ग महिला नै हुन् । महिला वर्गले महिलालाई सिकाउने सन्दर्भमा म क्रिस्तियानी निग्यानीको बटरफ्लाई किस शीर्षकको लेख सम्झन्छु । उनका अनुसार महिलाले मात्रै महिलालाई बुझ्न सक्छन् किनभने महिलाको शारीरिक संरचना, भावना, मन र मस्तिस्क लगभग एकै किसिमले चल्ने वा सोच्ने खालको हुन्छ । त्यसैले उनी महिलाका लागि महिला मात्रै भए पुग्ने संकेत दिन्छिन् । उनको यो सिद्धान्तलाई समलिङ्गीको परिवेशसँग जोडेर विभिन्न व्याख्या र विश्लेषण भएको पाइन्छ । तर, यही कुरालाई महिलाको परिवेशसँग जोड्दा के साँच्चै नै महिलाले महिलालाई बुझ्छन् त ? के हामी महिलाको जीवनमा आइलागेका सम्पूर्ण बाधा र कष्टहरू सबै पुरुषकै कारणले भएको हो ? हाम्रो परिबेशमा यस्ता अनगिन्ती उदाहरण छन्, जहाँ महिलाबाट महिला शोषित भएका छन्, महिलाले नै महिलाको कुरा नबुझेको अवस्था छ । पुरुषहरू वास्तवमै पीडक हुन् वा हामी नारी स्वयम् भन्ने सवाललाई नजरअन्दाज गर्न सकिन्न । महिलाहरू, जसले धर्म, संस्कृति र संस्कारको नाममा खोक्रो आडम्बर बोकेर बस्दा शोषणको आक्षेप कसलाई लगाउने ? त्यसैले शोषण र विभेदमा त्यसैले नारी पुरुष दुवै बराबरको हकदार छौँ । कुनै महिलाको घर बिग्रियो, सम्बन्ध टुट्यो वा अरू नै केही घटना उसको जीवनमा घट्यो भने घरगल्ली वा समूहमा त्यसबारे सबैभन्दा पहिले कुरा काट्ने महिला हुन्छन् । अझै त्यसमा, सबैभन्दा घनिष्ठ सम्झिइएका र आफ्ना भनिएकाबाट नै कसैको निजी जीवनको गोपनीयता भङ्ग हुन्छ । यो चलन पुस्तौंदेखि पुस्तान्तरण हुँदै आएको छ । यो क्रम सितिमिति परिवर्तन हुने कुनै सम्भावना पनि देखिँदैन । अगाडि पर्दा हामी तिनै महिलालाई सहानुभूति त सजिलै दिन्छौँ, तर तिनको पीडालाई आफूमाथि परेजसरी लिने कोसिस गर्दैनौँ । गरे पनि सायद कमैले गर्छौँ होला । हामी आधुनिक युगमा छौँ । यस युगको सबैभन्दा प्रबल पक्ष मानिसको जीवनशैलीमा परिवर्तन हुनु हो । जुन परिवर्तनले गाँस, बास, कपासलाइ मात्रै नसमेटी नयाँ ज्ञान र सीपलाई पनि समेट्छ । आधुनिकतावादले सामर्थ्य र आत्मबल मात्रै नदिई नयाँनयाँ आविष्कार र अनुसन्धानको कला पनि तिखार्छ । ज्ञानबिना अनुसन्धान अपुरो छ । यही अपूर्णताले मेरो मस्तिष्कमा कैयौँ प्रश्न उब्जाएको छ । ती सोच अनि प्रश्नका उपज म स्वयंलाई तिमी को हौ अनि यहाँ के छ तिम्रो पहिचान भनी प्रश्न गर्न थालेकी छु । हुन त यहाँ पहिचानको लागि नभौँतारिएको को छ र ? त्यो पाउन नदौडेको को होला र ? मैले यहाँ यो प्रश्नलाई विशेष ग्राह्यता दिनु म महिला भएकीले हो । मेरा ती सम्पूर्ण उज्यालाअँध्यारा, तीतामीठा, सफलअसफल पलहरूले मलाई बारम्बार झक्झक्याउँछ र प्रश्न गर्छ मेरो अस्तित्वमाथि । उत्तर नभएका होइनन्, तर सबै सवाल उत्तरित छैनन् । यतिखेर फेमिनिस्ट राइटर जुदिथ बटलरको पर्फरमेटिभ एक्टलाई सम्झिन्छु । उनका अनुसार, यो संसारमा लैङ्गिक विभाजन भन्ने कुरा वा मुद्दा त्यस्तो केही हुँदैन, पुरुष होस् वा महिला उनीहरूले प्रत्येक दिन गर्ने काम वा दोहोर्याउने कामको उपज नै लैङ्गिकता हो । यसअर्थमा लैङ्गिकता दैनिकी जीवन चलाउनलाई एक महिला वा पुरुषले प्रदर्शन गर्ने व्यवहार हो । उनको यस सिद्धान्तले खुबै आलोचना खेप्नुपरेको थियो । किनभने उनले सयौँ वर्षदेखि चल्दै आएको संरचनामाथि औँला उठाएकी थिइन्, अझ भनौँ उनले मानवको प्राकृतिक संरचनालाई नै चुनौती दिएकी थिइन् । बटलरकै लेखमा घोत्लिँदा वर्तमान सामाजिक व्यवस्था र पृष्ठभूमिलाई चुनौती दिएका सन्दर्भका गाथालाई मनन गर्दा मलाई पनि सोध्न मन लाग्छ के गाथाहरू सधैं कुनै शिखरमा पुगेका महिलाका मात्रै सुनिने वा देखिने हो ? सडकको पेटीमा आफ्नो गुजारा गर्न तरकारी बेच्ने, बालुवा चाल्ने वा गिट्टी कुट्ने महिलाका जीवनयात्राका सफलता र विफलताका पक्ष के सधैं सडकका पेटी, त्यहाँका धूलामाटामा बिलाउन दिने हो ? मलाई लाग्छ होइन । उनीहरूको कथा आफैंमा सशक्त छ, जसमा जीवनपयोगी ज्ञान छन्, जसले त्यही पेटी अनि परिवेशको कालजयी सूचना र सन्दर्भ बोकेको छ । अहिलेको आधुनिक युगमा हामी केही खोज्नुपर्यो भने गुगल गर्छौँ अनि पत्ता लगाउँछौं । तर, गुगलले दिन नसकेका स्थानीय खबर, त्यहाँका ज्युँदा इतिहास त्यही परिवेश र ठाउँमा आबद्ध भएका महिलाले दिन्छन् चाहे ती घरमा बस्ने हुन्, होटेल चलाउने, नाङ्ग्लो पसल थाप्ने वा सफा टेम्पो चलाउने महिला हुन् । पेसागत हिसाबले कुनै बेला पुरुषले ओगटेको व्यवसाय वा सीपमा महिलाहरूको प्रवेश भएको धेरै भइसक्यो । भनेपछि कुनै व्यक्ति जुनसुकै लिङ्गको भए पनि वर्षौँदेखि ती निरन्तर आबद्ध रहेका काम र सीपले उसको पहिचान दिन्छ नकि उसले जन्मिँदा लिएर आएको लैङ्गिक पहिचानले । यसमानेमा कुनै पनि महिलाहरू चर्चाका उत्तिकै हकदार छन्, चियोको मात्रै होइन ।"
म मोक्ष नपाएकी 'मुवाहजुर',"रंगमञ्चमा यसअघि पनि थोरबहुत अभिनय त गरेकै थिएँ, तर सबैभन्दा सुखद अनुभूति भयो नाटक विमोक्ष मा, मुवाहजुर भएर । सन् २०१३ मा टेलिङ अ टेल किचन ड्रामामा मैले आफ्नै संस्मरणमाथि अभिनय गरेकी थिएँ । त्यो नाटक नै रंगमञ्चमा मेरो सुरुवात थियो । त्यसपछि मैले विलियम शेक्सपियर अनि इव एन्स्लर लिखित नाटकमा अभिनय गरें । आफ्नो अनुभवअतिततिर फर्की हेर्दा सोच्छु नाटकमा अभिनय गर्नु मेरा लागि दैनिक काम र जीवनबाट फरक केही गर्नु मात्रै थियो, रमाइलोका लागि । आफूले निर्वाह गरेका कुनै पनि पात्र सायद पूर्णतया महसुस र चरितार्थ गर्न सकेको थिइनँ भन्ने लाग्छ । यस मानेमा आफ्नै संस्मरणबाट पनि मलाई सायद बाहिर निस्कनु थियो, त्यसमा डुब्नु थिएन । विमोक्ष मा भने मैले पहिलोपटक मुवाहजुरको भूमिकालाई आत्मसाथ गर्ने प्रयास गरेँ । यस अर्थमा कि यो मलगायत धेरै महिलाको भोगाइको कथा हो, जो बाहिरबाट हेर्दा समृद्ध र भरिपूर्ण भए पनि आफूलाई रिक्त महसुस गर्छन् । लैंगिक र जातीय विभेदले समाजलाई अहिले पनि यसरी जकडेको छ, जसले मानिसलाई खुम्चिन र स्वअस्तित्वमाथि प्रश्न गर्न बाध्य बनाउँछ । १० वर्षको अन्तरालमा समाजमा विद्यमान संरचना, विभेदलाई प्रत्यक्षअप्रत्यक्ष देख्दा, सुन्दा, भोग्दा, महसुस गर्दा र बुझ्दा थोरै परिपक्वता निश्चय नै आएको छ । विमोक्ष ले उठान गरेको मुद्दा जातीय, वर्गीय र लैंगिक विभेद हुन् । यसविरुद्ध विभिन्न माध्यमबाट निरन्तर आवाज उठे पनि आमूल परिवर्तन भने आएको छैन । तर, मलाई भने यी बाह्य विभेदले ल्याउने आन्तरिक पीडा, लाचारी, मानसिक तनाव र दुई मुख्य पात्रको आफूभित्र विद्यमान द्वन्द्व नाटकको सबैभन्दा सबल पक्ष लाग्छ । प्रत्येक मानिसको अनुभव र बुझाइ फरक हुन्छ । मेरा लागि मुवाहजुर अर्थात् रश्मिदेवी अपरम्परावादी हुनु र यस पात्रले समाजमा स्थापित मूल्यमान्यतालाई भत्काउने सामर्थ्य राख्नु नै नाटकको मुख्य आकर्षण थियो । सामान्य तवरमा शैक्षिक र आर्थिक रूपमा सबल हुनु नै महिला स्वतन्त्रताको मानक मानिन्छ, महिलावादले पनि यी दुई विषयको वकालत गर्छ । तर, यी दुवै पक्षमा सबल हुँदैमा के महिला साँच्चै स्वतन्त्र हुन्छिन् त ? सबैभन्दा ठूलो लडाइँ त उनीहरूको आफ्नो स्पेससँग हुन्छ । पहिले बाबु अनि श्रीमान् र त्यसपछि छोराहरूको संरक्षणमा रहन बाध्य महिलाको घर भन्नु नै जिउँदो रहँदाको शरीरभन्दा बाहेक केही होइन भन्ने मलाईजस्तै धेरैलाई लागेको हुन सक्छ । यस्तोमा वर्ग र सम्पन्नताको आधारमा कसैको जीवनमापन गर्न सकिन्न । कैयौंपटक सामाजिक, शैक्षिक, आर्थिक रूपले सीमान्तीकृत भनिएका महिलासँग बहसमा सरिक हुँदा मैले आफ्नो जन्म र कहलिएको प्रिभिलेजलाई हीनताबोधका रूपमा स्विकार्न बाध्य भएकी छु । त्यसबेला सरापेको छु आफूलाई किनकि मेरो कथा, मेरो भोगाइ कुनै कथा नै होइन, कुनै भोगाइ नै होइन भन्ने बोध गराइन्छ ।मुवाहजुर अर्थात् रश्मिदेवीको चरित्र चित्रण गर्दा मैले धेरै तवरमा आफू स्वयम्लाई नियाल्ने मौका पाएँ । यति मात्रै नभई कथा पढ्दा आफूले बुझेको, आफूलाई लागेको विषयमाथि नाटक लेख्दा घिमिरे युवराजले र मञ्चनक्रममा निर्देशक प्रवीण खतिवडाले कसरी परिकल्पना गरे, त्यो विषयमाथि प्रशस्त छलफल हुनेगर्थ्यो । लामो समयदेखि नाटकमा लागेका लेखक, निर्देशक, सहकलाकार पवित्रा खड्का र सागर कामीसित सहकार्य गर्न पाउनु एउटा सुखद अनुभवअनुभूति थियो । अनि त्यो सिक्ने मौका पनि थियो । मलाई लाग्छ, यो समाजमा हामी स्वास्नी मानिस र दलितको जीवन उस्तै पीडादायी छ, विमोक्ष मा मुवाहजुरले बोल्ने यो संवादलाई विभिन्न कोणबाट बुझ्ने प्रयास भयो । रिहर्सलका क्रममा आफूले देखेभोगेका विषयमाथि बहस हुने गर्थ्यो । नाटकमा पात्रहरूबीच आउने कन्फ्लिक्टमा प्रेम कतै हराएको छ । यसको परिभाषा के हो ? के यो केवल आडम्बर र ढोंग हो ? प्रेम सम्भव छ कि वर्जित ? उच्च ओहदाका आर्मी अफिसरकी श्रीमती सम्पन्नता, रवाफको आडम्बरमा कस्तो विवश र नीरस जीवन जिउन बाध्य छिन् ? श्रीमान् र घरमा आउने अन्य पुरुषबाट हिंसामा पर्दा पनि परिवारको प्रतिष्ठा, हुर्कंदै गरेका छोरीहरूको संरक्षणका निम्ति राजीखुसी परिवार सम्हाल्न बाध्य छिन् । उनका लागि जागिरबाट बिदामा कहिलेकाहीँ घर आएका श्रीमान्को सामीप्य पति कम, छोरीहरूका पितामै सीमित छ । श्रीमान् बाँचुन्जेल भावनात्मक सम्बन्धको अभाव र मृत्युपश्चात् उनको बाह्य वैवाहिक सम्बन्धबारे जब उजागर हुन्छ, एक महिलाको स्वाभिमान अनि हृदयमाथि कस्तो असह्य चोट पुग्छ होला ? यस्ता घटना समाजमा नभएका होइनन्, तर कहिल्यै यी विषयमा खुलेर चर्चा हुँदैन । यस्तोमा कुनै एकल महिलाले सामाजिक संरचना अनि त्यसका मूल्यमान्यता भत्काएर स्वच्छन्द भई निर्धक्क जीवनको नयाँ सुरुवात गर्न पाउँछे कि पाउँदिन ? प्रेममा समर्पित हुने स्वतन्त्रता उसलाई छ कि छैन ? कि फेरि पनि त्यही पीडक सम्झेर जीवनयापन गर्न बाध्य हुन्छिन् ? एकल जीवन बिताएर त्यागको प्रतिमूर्ति बनी महान् कहलिने जातले स्वतन्त्रताका लागि विद्रोह गर्नु कत्ति सम्भव छ ? आफ्नै घर, परिवार, आमाबाबु, छोराछोरीले त यस्तो विद्रोहलाई सहजै स्विकारेको पाइँदैन भने यस्ता महिलाप्रति समाजको दृष्टिकोण कस्तो हुँदो हो ? यो समाजमा श्रीमती मरेकी एकल पुरुषका लागि प्रेम वर्तमानको अधबैंसे जवानी अनि बूढो भविष्यको आवश्यकता हो भने त्यही उमेरकी अधबैंसे महिलाका लागि किन असहज, किन वर्जित ? भनिन्छ एभ्रिथिङ इज फेयर इन लव एन्ड वार । जीवनको उत्तरार्द्धका स्मृतिहरूमा कमल घिमिरेको सम्झना अनि उसैको पर्खाइमा बाँचिरहेकी मुवाहजुरलाई जब दीप दर्नालले दोषारोपण गर्न थाल्छ, त्यसपछि सोच्न बाध्य भइन्छ के त्यो साँच्चै प्रेम थियो कि केवल भावनात्मक अनि शारीरिक आवश्यकता ? जुन समाजमा महिलाको शरीरमा छिटो आउने परिपक्वताकै कारण छोराहरूको विवाह सक्दो कम उमेरकी केटीसँग गर्ने चलन अझै व्याप्त छ, त्यही समाजमा एक परिपक्व महिलाले आफूभन्दा आधा उमेरको केटोसँग प्रेम गर्दा त्यसमा प्रश्नचिह्न किन उठ्छ ? के यो असम्भव हो कि बिलकुल अस्वाभाविक ? या धृष्टता ? पुरुषहरूको तुलनामा महिलाहरू मानसिक रूपले सधैं बलियो अनि आँटिला लाग्छन् भन्ने मेरो मान्यता विमोक्ष पश्चात् झन् बलियो भएको छ । जब मानिस हीनभावनाबाट ग्रसित हुन्छ तब कमजोरी लुकाउन ऊ अरूमाथि दोषारोपण गर्न थाल्छ । यो महसुस गर्न सकिन्छ दीप दर्नालको मुवाहजुर प्रतिको अपमानजनक व्यवहार र कटाक्षबाट । कर्णेलको बन्दुकको गोलीभन्दा केही कम छैनन् दर्नालका बचन । नआउनु थियो आएँ, हजुरलाई देखेँ, अब पुग्यो, २० वर्षको अन्तरालमा मुवाहजुरको उमेरसँगै आएको शारीरिक परिवर्तनलाई ऊ स्विकार्नै सक्दैन । यो अन्तरालमा आफू पनि रिसर्चरको रूपमा स्थापित भइसकेको त्यो अधबैंसे पुरुषलाई जवानीमा गल्ती गरेको महसुस हुन्छ सायद । फेरि पुरुष भनिने जात कहिले पो आफूलाई अशक्त, कमजोर र बूढो मान्न तयार होला ? पितृसत्ताले पुरुषलाई सधैं प्रोटेक्टर र प्रोभाइडरका रूपमा स्थापित जो गरेको छ । जवानीमा परिपक्व महिलाको प्रेममा लिप्त कमल घिमिरेको प्रेम निःस्वार्थ थियो भन्ने मान्न सकिन्न । सायद त्यो आवश्यकता थियो, गुमाउनु केही थिएन । हो दीप दर्नालले जातीय विभेदका कारण भोग्नुपरेको समस्या र पीडाको भयंकर गाथा छ, सत्य लुकाएर अस्तित्वहीन जीवन बाँच्नुको बेग्लै संघर्ष छ । तर, आफूलाई सहज हुन्जेल रश्मिदेवीको निःस्वार्थ प्रेममा डुबेको दीप दर्नालमा कतै आत्मग्लानि पनि छ । कसरी चिन्ने माया थियो कि थिएन भन्ने ? भ्रम नै सही, महसुस थियो उनी मेरी हुन् भन्ने, एक अल्लारे केटोमा भएको यस दुविधा कतै आदत मात्रै पो बन्न पुगेको थियो कि ? मेरो बुझाइमा रश्मिदेवीको प्रेम निःस्वार्थ छ । यदि त्यो शारीरिक तृष्णा मात्रै रहन्थ्यो भने श्रीमान् छँदै ऊ परपुरुषसँग अनैतिक सम्बन्ध राख्न सक्थी । तर, त्यो अन्य केहीभन्दा पनि एउटा भावनात्मक आवश्यकता थियो । सहारा र आफूलाई सम्हाल्न एउटा काँधको दरकार, टुटेर विक्षिप्त भएको अवस्थाको खाँचो । त्यहाँ कमल नभई जुनसुकै वर्ग, लिंग र जातको अरू कोही हुन्थ्यो भने त्यो नै सहारा हुन्थ्यो सायद । यदि परिस्थितिले निम्त्याएको यस किसिमको सम्बन्ध गलत हो भने गल्ती दुवैको हो । एक परिपक्व महिलाले मात्रै सबै किसिमको जिम्मेवारी बोध गर्नुपर्ने र उत्तिकै भागीदार उमेरले तुलनात्मक रूपमा अपरिपक्व पुरुष दुविधामा किन ? सामाजिक मूल्य, मान्यताविरुद्ध संघर्ष यथावत् छ, तर त्योभन्दा पनि ठूलो संघर्ष प्रत्येक मानिसभित्र लुकेको आन्तरिक द्वन्द्व हो । यसबाट विमोक्ष पाउन कत्ति सजिलो होला ? मैले नाटकमा निर्वाह गरेको चरित्रप्रतिको मेरो बुझाइ यस्तैयस्तै रह्यो । यदाकदा चित्त नबुझेको भने होइन प्रेममा समर्पित एक महिलाले माया अनि सामीप्यको खातिर आफ्नो स्वाभिमान कुल्चेर दयाको पात्र भई कति गिडगिडाउनुपरेको ? कैयौंपटक अब त अत्ति भयो, म भन्दिन यो संवाद भनी जितेरै छाडेँ । हरेकपटक कम्फोर्ट जोनबाट निस्केर नयाँ मानिससँग सहकार्य गर्दा केही तीतामिठा अनुभव हुन्छन् । विमोक्ष को रिहर्सल र नाटक मञ्चन अवधि सम्झिने हो भने सबै अनुभव सुखद रह्यो । मैले गर्दा सहकलाकारहरूको समेत प्रस्तुति बिग्रिन्छ कि भन्ने डर सधैं लागे पनि प्रतक्ष्यअप्रत्क्ष्य सबैबाट सधैं हौसला पाएँ, जसले गर्दा काम गर्न सहज भयो । प्रत्येक दर्शकले व्यक्तिगत रूपमा त्यसलाई बुझे र साक्षात्कार गरे । अपवादका रूपमा आएका केही समीक्षामा जातीय र वर्गीय विभेदको मात्रै कुरा आउँदा महिलाका विषय अझै ओझेलमा पर्दारहेछन् भन्ने महसुस गरेँ । विमोक्ष ले दर्शकबाट पाएको मायालाई आत्मसाथ गरेकी छु । अनि विमोक्ष नै मैले अभिनय गरेको अन्तिम नाटक हुनेछ भन्ने निधो पनि गरेकी छु ।"
गोदनाः बडिअयोको गहना,"करमधरम पुजामा गाइने गीतको एउटा हरफ यस्तो छ गोदना पराइदे हता शरीरमे । ढोलकको तालमा गाइने यो समूहगीतले पूरै गाउँ गुन्जिन्छ, खास गरी झुमर खेल्ने बेला । यो गीत हाम्रो समुदायमा गोदना संस्कृतिको इतिहासजस्तो हो । कुडुख आदिवासीका लागि गोदना बनाउनु एक संस्कृति हो । मैले त आमा र हजुरआमाको शरीरभरि गोदना देखें । तर, यो संस्कृति पुस्तौंदेखि चलेर आयो आजसम्मै । पहिलेपहिले महिलाहरू मात्रै होइन, पुरुषहरू पनि गोदना बनाउने गर्थे रे ! मैलेचाहिँ हजुरआमाको आमा (बडिअयो), ननिअयो (आमाको आमा) हरूको शरीरका भिन्नभिन्न अंगमा गोदना बनाएको किसिमकिसिमका बन्ना (बुट्टा) देख्न पाएँ ।हजुरआमा र उहाँका उमेरका महिलाको सेताम्मे फुलेको कपालमा नरियर (नरिवल) को तेल लगाएर सिनित्त पारेर कपाललाई खोपा (जुरो) बाँध्ने कला पनि गज्जबको लाग्थ्यो । बारका (काइयो) मा अल्झेको कपाललाई निकालेर हत्केलामा माड्दै गोलो बनाएर, चच्री (ओसराको छाना) मा घुसाएर राख्नुहुन्थ्यो आमा, हजुरआमाहरू । त्यो कपाल धेरै भएपछि सामानमा साट्ने चलन थियो । त्यस्तो कपाल धेरै जम्मा भएपछि साइकलमा सामानसँग कपाल साट्नेले लिएर जान्थे । अनि हामी केटाकेटीलाई ती साइकलवालाले कपालको सट्टा साउन पापडी, मकैको लावा, भुजिया वा स्टिलको ग्लासकचौरा दिन्थे । कपाल साटेर खानेकुरा किन्ने भाग्य कुन नातिनातिनाको हातमा पर्छ ? त्यो पत्तो हुँदैन थियो । हामी सबै त्यो अवसर कुरेर बस्थ्यौं । उसबेला सुनिन्थ्यो, साइकलवालाको हाम्रा घरघरबाट लिएर गएको त्यो कपाल नक्कली दाह्री, कपालकै लागि प्रयोग गरिन्छ ।साइकलवाला सेतो फुलेको कपाल लिँदैनथे । त्यसैले बडिअयोको कपालले साउनपापडी, हरेक मालसामान वा भुजिया पाउन छाडिसकेको थियो । नातिनातिनीलाई बडिअयोको कपालमा किन रुचि हुनु ? तर, मलाई बडिअयोको सेतो कपालले मोहनी लगाएजस्तो लाग्थ्यो । घुङ्ग्री परेको, चम्किलो, सेतो कपालको जुरो बाँध्दा लाग्थ्यो टाउकोमा फूल सिउरेजस्तै । त्यसैले त बडिअयोले कपाल कोरेका बेला हेर्न मन लाग्थ्यो वा कपाल कोरिदिन मन लाग्थ्यो । बडिअयो कपालमा तेल लगाउँदा हातमा दलिएको तेललाई अनुहार, हात, खुट्टामा मज्जाले लगाउनुहुन्थ्यो । त्यसबेला हात र खुट्टामा कुँदिएका गोदना मज्जैले मुस्कुराएजस्तो लाग्थ्यो । पाखुरादेखि हत्केलासम्म, घुँडादेखि पैतालासम्म अनेकथरीका बन्ना (बुट्टा) ले भरिएको गोदना तेलले टलक्क टल्किन्थे । बडिअयोको लोगास (श्रीमान्) बितेको पनि धेरै वर्ष भइसकेको थियो । बडिअयोको शरीरको गोदना त जस्ताको त्यस्तै थियो, तर श्रीमान् बितेपछि उहाँको पहिरनमा परिवर्तन भएको थियो । त्यसैले त बडिअयो सादा खद्दरको, दुई फिट चौडा, बाह्र हात लम्बाइ भएको सारी ठिमठिमरआ (सर्ल्लक्क कसिएको) लगाउनुहुन्थ्यो । गहनाको नाममा नाकको नकबुटनी (फुली) मात्रै थियो । उहाँको हातमा जहिल्यै चार फिट लामो बेतको डन्डा (लौरो) हुन्थ्यो । त्यही लौरो टेक्दै छिमेकी र आफन्तको घरआँगन पुग्नुहुन्थ्यो । सन्चोबिसन्चो सोध्नुहुन्थ्यो । कसको घरमा के पाक्दै छ ? उहाँलाई थाहा हुन्थ्यो । आफन्तको घरमा पाकेको मन परेको तरकारी इन्ड्री (अडेरी) को पातमा पोको पारेर ल्याउनुहुन्थ्यो । र, स्वाद मानेर खानुहुन्थ्यो । बडिअयोको छेउमा बस्दा उहाँ आफ्ना अनुभवका अनेक कथा, परिवारका कथा सुनाउनुहुन्थ्यो ।उहाँले सुनाएका ती कथा सुन्दै गर्दा थाहै नपाई मेरा हातका औंलाहरू बडिअयोको हात सुमसुम्याउन पुग्थे । उहाँका चाउरिएका छाला लुदुरबुदुर हुन्थ्यो । त्यो स्पर्ष बडो मन पर्थ्यो मलाई । त्यसैबखत मैले सोधेकी थिएँ बडिअयोलाई गोदनाबारे । मेरो प्रश्न हुन्थ्यो, गोदना बनाउँदा दुखेन ? उहाँ भन्नुहुन्थ्यो, यो त हाम्रो गहना हो । कुनै शासकले, चोरले खोस्न नसक्ने, कुनै डकैतले लुट्न नसक्ने । बडिअयो बोलिरहनुहुन्थ्यो, मानौं उहाँ संस्कृति र इतिहासतिर पसिरहनुभएको छ, मान्छेहरू दुःख गरेर गरगहना जोडजाम गर्छन्, तर मरेपछि मान्छेहरू उसले लगाएका सबै गहना फुकालिदिन्छन् । तर देहता बन्ना (शरीरको) फुकाल्न सक्दैनन् । त्यही गोदना त हो आफ्नै शरीरसँग रहने । उहाँले बडो गम्भिर भएर सुनाउनुभएको अर्को कुरा कहिल्यै बिर्सन सक्दिनँ । भन्नुहुन्थ्यो, यो जन्ममा जसले शरीरमा गोदना खोप्छ, त्यो अर्को जन्ममा धनी हुन्छ । ऊसँग धन सम्पत्तिको कमी हुँदैन । ओहो ! अर्को जन्ममा धनी हुन यत्रो ठूलो योजना ! यो जन्ममा बडिअयोले घरधन्धा, जनपाट, छोराछोरीको पालनपोषण र दुई छाक जुटाउन गरेको दुःख भयंकर ठूलो पहाडै थियो । त्यसैले पनि अर्को जन्ममा धनी हुने विश्वासले शरीरमा गोदना खोप्नुभएको होला उहाँले । गोदना खोप्दाको दुखाइ भोग्नेलाई मात्रै थाहा हुन्छ । यो जन्ममा बडिअयोले आफ्नो जीवनकालमा जग्गा धनी, साहुको घर, खेतीखलो, घरधन्धा, मेलापात गर्दै नौ जना छोराछोरीका लागि पेटभरि खाना जुगार गर्नमै एक जुग बिताएर उहाँ आफैं बित्नुभयो । बडिअयोले भनेजस्तै भयो । उहाँ बितेपछि उहाँलाई जमिनमा पुर्ने बेला उहाँको शरीरमा कुनै कपडा, गहना थिएन । थियो त केवल दुखाइ सहँदै उबेलै शरीरमा कुँदिएका गोदनाका सुन्दर बुट्टा । सोच्छु, पुनर्जन्ममा विश्वास राख्नुहुन्थ्यो, त्यसैले गोदना बनाउनुभयो । उहाँ बित्नुभएको पनि तीन वर्ष हुनै लाग्यो । के बडिअयोले अर्को जन्म लिनुभयो होला ? के कुनै धनी परिवारमा जन्मिनुभयो होला त ? मलाई पुनर्जन्ममा विश्वास छैन । मेरी बडिअयो, हजुरआमा, आमाहरूले भोगेको दुःखको पुरताल कसरी होला ? मेरो पुरै समुदायले भोगेको दुःखको पुरताल कसरी होला ? यही जन्ममा यी सबै दुःखको अन्त्य कसरी होला ? पुर्नजन्ममा धनी भएर जन्मिने विश्वास भत्काएर पनि गोदना खोप्ने रहर छ मलाई, मेरी बडिअयोको सम्झनामा । अब कुरा गरौं गोदना बनाउन चहिने सामग्रीबारे । यो कुरा पनि बडिअयाले नै भन्नुभएको हो मलाई । गोदना बनाउन सुया (सियो) अनिवार्य नै हो । बुट्टाको डिजाइन अनुसार, सियोहरू बाँधिन्छ । काजल (गाजल) तयार गरिन्छ । त्यसका लागि दियोमा टन्न मनिइसुम (खानेतेल) भरेर रुवाको मोटो बत्ती काटेर बालिन्छ र सबै कालो धूवाँलाई कजरोटी (गाजल राख्ने भाँडो) मा जम्मा गरिन्छ । त्यही जम्मा गरेको कालो धूलोलाई नै अर्को भाँडोमा राखेर, त्यसमा मट्टीतेल हालेर गाढा लेदो तयार पारिन्छ । गोदना बनाउन प्रायः भारतबाट आदिवासी महिलाहरू आउँथेआउँछन् । सबै समान उनीहरू आफैं बोकेर ल्याउने गर्छन् । गोदना बनाउनेहरूसँग आत्मीयता, सद्भाव राख्नुपर्छ नभए गोदना खोप्ने बेला खपी नसक्नु दुखाइ हुन्छ । आत्मबल बढाउनुपर्छ गोदना बनाउन । आफ्नै छालालाई सियोले घोचीघोची निकालिएको रगतले र काजलको लेदोले नमेटिने गोदना बन्छ । रहर, बाध्यता, प्रथा आखिर जे होस् गोदना बनाउन छाला छेड्दा रुवाइको चीत्कारले पूरै गाउँ नै थर्किन्छ । गोदना बनाइदिनेहरूले, गोदना खोप्दै गरेेका बेला खोपाउनेलाई सहने शक्ति मिलोस् भनेर जडीबुटीको पोको दिन्छन् समाउन । र, दुखाइ सामना गर्न सकून् भनेर गीतहरू गाउने गर्छन् । गोदना बनाएपछिको दिन, हप्ता र महिनौंसम्म शरीर सुन्निन्छ, दुख्छ, बिरामी नै होइन्छ । यो कुरा पनि बडिअयो आँखै अगाडि घटिरहेको घटना जसरी सुनाउनुहुन्थ्यो । जीवनयापनसँग जोडिएको किसिमकिसिमका बुट्टाहरू खोपिन्छ गोदनामा । माछा, मयूर, फूल, केराको पात, सुपारीको रूख, गहना आकारको गोदना बनाउने गरिन्छ । पिठ्युँमा, हातमा, घुँडादेखि तल पैतलासम्मको खुट्टामा, छातीमा अनेकौं बुट्टाहरू । गोदना बनाइदिए बापत धान, चामल, गहुँ, पैसा आदि घरमा जे उपलब्ध छ त्यो दिने चलन हो । भारतबाट गोदना खोप्न मानिसहरू हाम्रो गाउँमा अहिले पनि आउँछन् । तर, बुट्टा र चित्रहरू अब फेरिए । नयाँनयाँ बुट्टाको नमुना लिएर मेरो गाउँ पस्छन् ती कलाकार । तर, मलाई मेरी बडिअयोको शरीरको बुट्टा नै प्यारो लाग्छ ।"
तिमी जन्मिएको दिन,"यदाकदा म यसरी पनि सोच्ने गर्छु तिम्रो जन्म दिन तिमी मसाग छुट्टिएको दिन थियो छुट्टिएको दिनको कैफियतमा दर्के झरीमा ओत लागेको छाता बर्सात बिदो भएसागै कतै छुटेजस्तो छुटाइ होइन उर्लेको खोला तर्दाको, अनकन्टार पहाड उक्लादाकोदह्रो भरभरोसा बनेको हातको लौरोपल्लो किनार छोएपछि याटाकुरामा कदम भएपछि छुट्नुजस्तो पनि होइन दगुरेर पुग्दापुग्दै, हत्केलाको इसाराले रोक्दारोक्दै सागै गन्तव्यमा पुग्नासाथ ओझेल परेजस्तो या लयमा गुनगुनाउादै, रमाउादै अविराम हिाडिरहेको नदी अचानक भंगालोमा छुटेजस्तो छुटाइ पनि होइन छुट्नुतिमी आमाको कोखबाट आमाको काखमा पुग्नु आमाले आफ्नै हत्केलामा हार्दिकतासाथ साक्षात सुकोमल जुनको दर्शन पाउनु शीतलता बनि आमाको आाखाको नानीमा समाहित हुनु हो छुट्नुफरक शरीर बग्ने फरक रक्तसंचार, फरक मुटु भएर पनि आमाकै छातीमा उसै आमाकै प्राण बनी धड्किरहनु आफ्ना सारा सपनालाई आध्यारो छिाडीतिर थन्क्याएर तिम्रा सफल पाइलामातिमीभन्दा एक कदम अघि हर्ष गर्दै तिम्रा खुसी बााच्नु हो यसरी पनि सोच्ने गर्छुतिम्रो पहिलो बासथलोबाट तिमी बहिरिएपछि नाल काटेर तिमी र मलाई अलग पारियोकाख, कोक्रो हुादै चरणबद्धबामे अनि तातेताते गर्दै तिमी परपर हाुदै गयौ विद्यालय, कलेज, जागिर, व्यापार यस्तैत्यस्तै अनेकथरी शीर्षक, उपशीर्षकलेतिमी र ममा लामो क्षितिजीय दूरी तानिदियो दूरीले साथ छुटेजस्तो हृदयतः कहिले टाढा भयौं र हामी ?म सर्लक्कै आमाकै एक अंग मासपिण्ड हुा भन्ने आभासलेकहिले छोड्यो र तिमीलाई ?तिमी ममै धड्किरहेकी छौ भनी आफ्नै मुटुमा तिमी सुन्न कहिले भुलाएँ र मैले ?तिमी जन्मादा म आफ्नै रगतको आहालमा अचेत हाुदै बौरिने गर्थें अब यति त हो भेट भन्दै हेर्न आएका आफन्त आफ्ना सहानुभूति आाखा मजेत्रोले पुछ्दै फर्कन्थेसुत्केरी व्यथामा म पराजित भएा भने नभनी तिम्रो दुःख र नबोली तिम्रो भोक बुझिदिने यो दुनियाामा कहिल्यै कोही हुनेछैन भन्ने ठूलो भयले ममा वात्सल्यको शक्तिशाली ऊर्जा प्रज्वलित भयोर त पीडाको उत्कर्ष पुगेर सम्मुखको मृत्युलाई हााक दिादै तिमीलाई जन्माएको कीर्तिमान दिन पो हो आज हो, तिमी जन्मादा जीवनमृत्युको गम्भीर संघारमा घनघोर युद्ध लडेकी थिएा मैलेतिमी जन्मजात टुहुरी हुन् लेखेको रहेनछ त्यसैले बाबै, तिम्रै भाग्य बााचेकी हुा म Û यहीाबाट सुरू भएको हो जीवनका महफ्वपूर्ण बााकी अध्यायहरु संसारमा सर्वपूज्य, सर्वमान्य आमाको परिचय लहरमा तिमीले मलाई पनि उभ्याइदिएकी थियौ यो सम्पूर्णता त्यसै दिन तिमीबाट पाएकी हुा मैले जन्मादाजन्मादै तिमी रोएकी थियौ तिमीलाई हेरेर म भने मुस्कुराइरहेकी थिएातिम्रो रूवाइ आफ्नो जन्म यो लोकलाई सुसूचित गर्ने ओजस्वी संखघोष थियो या तिमी आमाको न्यानो गर्भबाट टाढा हुनुको विद्रोह रोएकी थियौ म भने यो संसार तिमीलाई देखाउनु यो धर्ती तिमीलाई टेकाउनुको गौरवदीप्तिमान मुस्कुराएकी थिएा म यसरी पनि सोच्छुतिमी सन्तान भएर जन्मिएको दिन म जननी, म आमा भएर जन्मिएकी थिएा Ûयदाकदा म यसरी पनि सोच्ने गर्छुनिःसन्देह तिमीले जीवन पाउादा मैले पुनर्जीवन पाएकी थिएा हेर्दा फरक शरीरदेख्दा पृथक् अस्तित्व तर, म तिमी भएर पनि जन्मिएकी थिएा ।"
'गायक गाउँदै छ कि लिपसिंक गर्दैछ ?',"अभया एन्ड द स्टिम इन्जिन्स की प्रमुख अभया सुब्बा नेपाली रकपप संगीतप्रेमीमाझ चर्चित् छिन् । आफूलाई कोरियाली सांगीतिक समूह बीटीएस को प्रसंशक बताउने उनी संगीतमा महिलाको उपस्थिति बढाउन बर्सेनि विमेन इन कन्सर्ट आयोजना गर्छिन् । रक संगीत, महिला संगीतकर्मी र प्रविधिबारे सुब्बासँग सजना बरालको कुराकानीःतपाईंले 'बाँसको घारी' गीतमाथि सोसल मिडियाहरूमा पोस्ट गरिरहनुभएको छ । यो गीत कहिले सार्वजनिक हुँदै छ ? कस्तो प्रकारको गीत हो ?यो नारीहरूको व्यथा समेटिएको गीत हो । सानै उमेरमा बिहे भएर पारिवारिक जीवनमा अल्झिएका, कामले गलेर युवा उमेरमै पाको देखिने महिला सम्झिएर गीत तयार पारेकी हुँ । आजभोलि कतिपय महिलाले आफू सशक्त भइसकेपछि के अरूका कुरा गरिबस्नु भन्ने गरेको सुन्छु । तर, मान्छेले आफ्नोबारे मात्रै सोचेर हुँदैन । हामी एउटा स्थानमा पुगिसकेपछि वा सशक्त भइसकेपछि वरिपरिका र पछि परिरहेका मान्छेलाई पनि माथि उठाउनुपर्छ । यसमा मेरा पहिलेका गीतहरूमा जस्तै लोकलय मिसिएको छ । यो सोलो गीत हो । म सोलोतिर किन लागेँ भने ब्यान्डसँग मात्रै गाउँदा मान्छेहरूले ए यो गीत त यसका भाइहरूकेटाहरूले बनाइदिएको हो भने । मलाई प्रस्तोता मात्रै ठानेँ । तर, म गीत गाउने मात्रै होइन, लेख्ने, कम्पोज गर्ने सबै गर्छु । यसको श्रेय मैले नै पाउनुपर्छ भनेर सोलो निकालेकी हुँ । मेरो कामको जस अरूले नै पाइरहेको देखेपछि त्यो फिर्ता लिन खोजेकी हुँ । यसमा म घमन्डीजस्तो सुनिउँला, तर महिलाले आफ्नो काममाथि दाबी गर्न सक्नुपर्ने रहेछ । तर, ब्यान्डसँगको मेरो संगीत पनि निरन्तर छँदै छ ।नेपाली संगीतको जुनै विधामा पनि लोक संगीत मिसाइएको हुन्छ । तपाईंका सोलो र ॅअभया एन्ड द स्टिम इन्जिन्स ब्यान्डका गीतमा पनि लोकलय छ । यो श्रोतासम्म पुग्ने बाध्यता हो वा आवश्यकता ?बाध्यता होइन । गीत तयार गरिरहँदा मुड वा फ्रेम अफ माइन्ड केमा हुन्छ, त्यसले गीतको पनि मुड निर्धारण गर्छ । म अहिले मेलो फ्रेममा छु । नेपाली नारीको व्यथा नेपाली लोक लयले नै बोल्न वा अभिव्यक्त गर्न सक्छ भन्ने लाग्छ । गाउँबस्तीका नेपाली महिलाका लागि सिर्जना गरेको बाँसको घारी पश्चिमा लयमा गाउनुको कुनै अर्थ र मीठास छैन । सानैमा बिहे गर, बच्चा जन्माउ, काम गर, त्यसमाथि बूढो भएपछि कतिलाई त बोक्सीको आरोप पनि लगाइन्छ । महिलाहरूको जीवन कष्टकर छ, तिनका मर्का बुझिदिनु जरुरी छ । यस्ता कथा गाउँ मात्रै होइन सहरमा पनि छन् ।मेरै घरमा बस्ने एक जना बहिनीको जीवन हेरेर मलाई यो गीत लेख्ने सोच आयो । उनी स्मार्ट र राम्री थिइन् । म पढ, पढ भन्थेँ तर सानैमा बिहे गरिन्, बालबच्चा भयो, बिहानदेखि रातिसम्मै घर र खेतबारीको काम गर्नुपर्छ भन्थिन् । बिहेपछि आफ्नै घरको नोकरसरह बनेको देखें मैले । उनैको जीवनप्रति समर्पित छ बाँसको घारी । पहिलेपहिले गीत बनाउँदा म म्युजिकलाई बढी ध्यान दिन्थेँ । स्टेजमा बबाल गर्छु भन्ने हिसाबले गीत बनाउथेँ । आजभोलि गीतबाटै केही भनौं, अनुभव अभिव्यक्त गरौं लाग्छ । तपाईंको गीत ॅलैजाऊ मलाई मा समावेश गरिएको लोकसंगीतलाई अग्रजहरूले कसरी हेरे ? नयाँ पुस्ता मात्रै हो कि अघिल्लो पुस्तामा पनि यो गीतमाथि रुचि छ ? मलाई पहिल्यैदेखि नै लिम्बू भाका र भाषालाई मेरो गीतमा राख्ने इच्छा थियो । तर, म लिम्बू नै भए पनि लिम्बू भाषा र भाका मेरा लागि नौला थिए । यो गीतपछि म आफ्नोपनसँग अझै नजिक भएकी छु । मान्छेहरूले पनि आफ्नो मौलिकता भुल्नुभएको छैन रहेछ भने । लिम्बू समाजले पनि सराहना गरेको पाउँदा खुसी लाग्यो किनभने यस्तो विषयमा लिम्बू समाज क्रिटिकल (आलोचनात्मक) छ । यो गीत युवा पुस्ताले नै बढी सुनेजस्तो लाग्छ । युवा भनिरहँदा जो उमेर होइन मनमा युवा छ, उनीहरू मेरा गीत सुन्छन् । पाको पुस्ता नयाँ रचना सुन्नभन्दा आफ्नै जमानाको, आफूले अनुभव गरेका विषयमा बढी केन्द्रित हुन्छ । मनैदेखि युवा नहुने हो भने आफूवरिपरि के चलिरहेको छ, त्यो सुनिँदै सुनिँदैन । कोभिड लकडाउनको बेला घरभित्र थुनिँदा म यतिसाह्रो आफैंभित्र पसेछु कि पछि बिस्तारै म गाउनै नसक्ने हुन थालेँ । संगीतकर्मीका रूपमा म त्यो बेला मरिसकेकी थिएँ । सबै जना फेसबुक लाइभमा गीत गाउँथे, मचाहिँ घाँटीबाट स्वर निकाल्न नसकेर आत्तिरहेकी थिएँ । डरलाग्दो अवस्थामा पुगेपछि मैले खाना बनाउन, सरसफाइ गर्न, श्रीमान्को हेरचाह र घरका अरू काम गर्न थालेँ । यी सबै मेरा लागि नौला अनुभव थिए किनभने मैले पहिले यस्ता काम गरेकै थिइनँ । तर, यी काम रमाइला हुँदारहेछन् भन्ने महसुस भयो । मलाई रमाइला लाग्ने चीजहरू पनि हिजोसम्म मेरा लागि अपरिचित रहेछन् भन्ने आभास भयो । त्यस्तै, लिम्बू भाका र भाषा पनि मेरो आफ्नो हो । तर, किन यो मलाई नौलो लाग्छ ? आफैंसँग प्रश्न गरेँ । त्यसपछि गीतमा लिम्बू लय राख्छु भनेर सोधीखोजी गर्न थालेँ । यो गीत आएपछि मलाई संगीतमा धेरै थोक गर्न सक्नेरहेछु, ब्यान्डबिनै पनि भन्ने आभास भयो र जोस पनि थपियो । द भ्वाइस मा मैले जसरी काम गरेँ, त्यसले धेरै सिकायो । खासखास समयमा संगीतका खास विधा लोकप्रिय हुन्छन् । रक संगीतको लोकप्रियता अहिले बढिरहेको छ कि घटिरहेको ? सबैलाई थाहै छ, रक संगीत अहिले चल्तीमा छैन । तर, नयाँ कुरा आउनेजाने भनेको निरन्तर चलिरहने प्रक्रिया हो । रक संगीत फेरि फर्केलानफर्केला ! तर, मान्छेले नयाँ पाराले सोच्ने र नयाँ रचना गरिरहनुपर्छ । पहिलेपहिले सिम्फोनी अर्केस्ट्राहरू हुन्थे, सयदुई जना म्युजिसियन बसेर अर्केस्ट्रा चलाउँथे । दुई सयबाट घट्दैघट्दै गएर १२ जनाले अर्केस्ट्रा गर्न थाले । १२ बाट घटेर ५ भए । अहिले त पाँचबाट पनि घटेर एउटा मात्रै भएको छ डीजे । जिन्दगी यस्तै हो । परिवर्तनलाई स्विकार्नैपर्छ । रक म्युजिकमा पनि त्यही हो । अब यसलाई रिइम्याजिन वा रिलोड गर्नु (अर्को ढंगबाट ल्याउन) जरुरी छ । रक संगीतमा महिलाको सहभागिता बढाउन हरेक वर्ष 'वुमन इन कन्सट' शृंखला गर्नुभएको थियो । त्यो अभियान अहिले कहाँ पुग्यो ? त्यसको आवश्यकता किन छ ? विमेन इन कन्सर्ट को उद्देश्य नयाँ गायकगायिक वा ब्यान्ड उत्पादन गर्नु, नयाँ गीत, संगीत निकाल्नु मात्रै होइन । महिला आर्टिस्टले कौशल र ऊर्जा प्रदर्शन गर्दै स्टेज कब्जा गर्न सक्छन्, दर्शकलाई बाध्नकन्ट्रोल गर्न सक्छन् भनेर देखाउनु पनि हो । कन्सर्टमा सहभागी महिलाहरूको प्रस्तुति हेर्दा देखिन्छ उनीहरू साहसी छन्, सक्षम छन् । केटीहरूलाई तिमी केही गर्न सक्छौ भन्ने आँट दिन पनि यो कार्यक्रम आवश्यक छ । मान्छेलाई पैसा वा स्रोतसाधन दिएर मात्रै हुँदैन उसमा साहस पनि भरिदिनुपर्छ । कन्सर्टको तयारी गर्दा हामी एकअर्काका कथा, अनुभव र समस्या सेयर गर्ने माहोल बनाउँछौं । आफ्ना कुरा सेयर गर्दा उनीहरू थेरापीजस्तो हुने बताउँछन् । मलाई अब गाउँगाउँ गएर उतैका महिलासँग विमेन इन कन्सर्ट गर्न मन छ । केही साता उनीहरूसँगै बसेर, तिनका कुरा सुनेर, तालिम दिएर कार्यक्रम गर्न मन छ । आउने प्रोजेक्टमा म त्यही गर्नेछु । गाउँतिरै कन्सर्ट गर्ने र एकदुई जनालाई काठमाडौं ल्याएर गीत रेकर्ड गर्ने योजना छ । केही समयअघि धम्पुसको एक गाउँ पुगेकी थिएँ । त्यहाँ महिला मात्रै थिए, पुरुष विदेश गएका । महिलाको जीवन कामै काम, दुःखैदुःखले भरिएको थियो । हरेक मान्छेलाई आफू हुनुको महत्व र जिन्दगीको खुसी अनुभव गर्ने अधिकार छ । म महिलाको जीवनमा त्यही खुसी खोज्न चाहन्छु । उनीहरूको महत्त्वको आभास तिनलाई दिलाउन चाहन्छु । संगीत क्षेत्रमा लैंगिक विभेद भएकाले पनि तपाईंले यो अभियान चलाउनुभएको हो ? त्यो विभेद कस्तो छ ? संगीतमा महिलाको अवस्था दुई दशकको अन्तरालमा कस्तो पाउनुहुन्छ ? समान ज्याला, समान अवसरमा कुनै परितवर्तन आयो ? त्यो पनि हो । सन् २००३ तिर महिलाहरूलाई आइडिया नै थिएन संगीत कसरी गर्ने ! महिलालाई संगीत सृजना सिकाउन र त्यो किन आवश्यक छ भनेर छलफल गर्ने प्लाटफर्म दिन हाम्रो अभियान सुरु गरिएको थियो । कोभिडपछि यो कार्यक्रम झन् आवश्यक भयो । संगीत क्षेत्रमा लैंगिक विभेद छ । तर, पारिश्रमिक मा आफैंले चाहिँ विभेद भोगेको छैन । स्ट्रगलिङ फेजमा म पनि छु है भनेर देखाइरहन कहिलेकाहीँ सित्तैंमा पनि गाएँ होला । तर, अहिले संगीतमा धेरै परिवर्तन आइसकेको छ । छोरीहरूलाई पनि गाउन, संगीत क्षेत्रमा लाग्न प्रोत्साहन गर्छन् अभिभावक । छोरीहरू पनि अब त विद्रोही भइसके, परिवर्तनका लागि विद्रोही हुनैपर्छ । रक संगीतमा स्टेज प्रस्तुतिको विशेष महत्त्व हुन्छ । हिजोका दिनमा र अचेल स्टेज उक्लँदा अनुभवी गायिकाका रूपमा के फरक महसुस हुन्छ ? समय फेरिँदा श्रोता, दर्शकको सहभागितामा के हेरफेर पाउनुहुन्छ ?पहिलेपहिले ढुंगा हान्ने दर्शक पनि हुन्थे, अहिलेका सभ्य छन् । तर, आजभोलि दर्शक भाइरल गीतलाई मात्रै स्थान दिन खोज्छन्, अन्यलाई अवसरै दिन चाहँदैनन् । कुनै गीत जतिसुकै झुर किन नहोस् वा स्टेजमा जतिसुकै घीनलाग्दो प्रस्तुति नै किन नहोस्, गीत भाइरल छ भने दर्शक जहाँबाट पनि नाच्न आइपुग्छन् । कसले कसरी गाउँदै छ ? त्यो सुन्ने कान पहिलेका दर्शकमा थियो । कसले कस्तो पर्फर्म गर्दैछ ? कुन ब्यान्ड कस्तो छ ? दर्शक हेक्का राख्थे । अहिले त गाउनेले साँच्चै गाउँदै छ कि लिपसिंक मात्रै गरिरहेको छ ? दर्शक थाहै पाउँदैनन् । गीत सुन्न वा प्रस्तुति हेर्न होइन टिकटक, इन्स्टाग्राम, फेसबुकको रिल्स बनाउन कन्सर्ट जाने दर्शक पनि देखिन्छ । तर, यसले सृजनात्मकतालाई खासै प्रभाव पार्दैनजस्तो लाग्छ । भन्छन् नि क्रिएटिभिटी एन्ड ब्रिलियन्स अल्वेज साइन्स । राम्रो काम देखापरिहाल्छ, राम्रो संगीत वर्षौं बाँच्छ । नेपाली संगीत कुन बाटो हिँडिरहेको छ ? नयाँनयाँ म्युजिसियन आइरहेका छन् । नयाँ पुस्ताका संगीतकर्मी देख्दा लाग्छ नेपाली संगीत सही बाटोमै छ । परिवर्तनलाई आत्मसाथ गरेर अघि बढ्नुपर्छ । संगीत मन र आत्मा हो । समयसँगै मन फराकिलो बनाउँदै जानुपर्छ । नयाँ पुस्तासँग नजिक हुनुपर्छ । उनीहरूबाट सिक्नुपर्छ । बुझ्नुपर्छ उनीहरू के सुनिरहेका छन् !पछिल्लो समय नयाँ प्रविधिहरू आइरहेका छन् । एआईले संगीत सृजना गर्न थालिसक्यो । यसलाई तपाईंले कसरी हेरिरहनुभएको छ ?एआई डरलाग्दो विषय हो । सन् २०५० सम्ममा त हामीलाई मेसिनहरूले चलाइरहेको हुनेछ । तिनले अहिले नै हामीलाई कन्ट्रोल गर्न थालिसके । संगीतमा एआईले अहिल्यै कुनै असर नपारे पनि यसको फैलावटलाई काँटछाँट गर्नैपर्छ ।"
