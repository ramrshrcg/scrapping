शीर्षक,विवरण
अनुसन्धानको डाँडापारि 'बादल',"(काठमाडौं)भुटानी शरणार्थी बनाएर अमेरिका पठाउने भन्दै नेपाली नागरिकबाट पैसा उठाउने संगठित गिरोहमा संलग्नता खुलेपछि तत्कालीन गृहमन्त्री रामबहादुर थापा बादल का छोरा प्रतीक फरार छन्, उनले गिरोहबाट कम्तीमा पनि एक करोड लिएको खुलेको छ । त्यस्तै थापाका तत्कालीन सुरक्षा सल्लाहकार इन्द्रजित राई हिरासतमा छन् । उनले साढे पाँच करोड लिएको प्रहरीले पुष्टि गरेको छ । गृह मन्त्रालयमा बसेर छोरा र सल्लाहकारले गिरोह चलाएको पुष्टि हुँदा पनि थापा ओझेलमा छन् । थापाले मन्त्रीस्तरीय निर्णयबाट गठन गरेको विवादास्पद कार्यदलले नै संगठित अपराधको शिलान्यास गरेको थियो । मानव तस्करी गिरोहका अगुवा केशव दुलाल र सानु भण्डारीको योजनामा नेपाली नागरिकलाई भुटानी शरणार्थी बनाएर अमेरिका पठाउने भन्दै पैसा संकलन गरिएको थियो । तर, कार्यदल गठन गर्ने थापाको भूमिकामा अनुसन्धान भएको छैन । सन् १९९० ताका भुटानबाट लखेटिएर नेपाल छिरेका शरणार्थीमध्ये करिब १ लाख १३ हजार ५ सय जना पुनर्वासका लागि अमेरिका, क्यानडा, बेलायत, न्युजिल्यान्डलगायत देशमा गइसकेका छन् । सन् २००६ देखि २०१६ सम्मको यो प्रक्रियामा सामेल नभएका वा हुन नसकेका ६ हजार ३ सय ६५ शरणार्थी अहिले पनि झापाको बेलडाँगी र मोरङको पथरी शिविरमा छन् । तेस्रो देशमा पुनर्वास नरोजेकालाई नेपालमै कार्यसहमति दिने, उनीहरूका लागि स्वरोजगारमूलक प्याकेज ल्याउने र बैंक खाता खोल्न दिनेलगायतका योजनामा चर्चा भइरहेको थियो । तर गिरोहले अमेरिका लग्ने भन्दै छुट शरणार्थी का नाममा लगत संकलन गर्ने योजना बुन्यो र तत्कालीन गृहमन्त्री थापाको सचिवालयमार्फत अघि बढाउन सफल भयो ।गिरोहकै योजनाअनुसार तत्कालीन गृहमन्त्री थापाले २०७६ जेठ ३० मा पूर्वसहसचिव बालकृष्ण पन्थी संयोजक, ललितपुरका माओवादी (हाल कांग्रेस) नेता गणेश केसी सदस्य तथा शाखा अधिकृत दीपक न्यौपाने सदस्य सचिव रहेको कार्यदल बनाएका थिए । वास्तविक शरणार्थी समस्या समाधान गर्न होइन, नक्कली शरणार्थी खडा गर्ने उद्देश्यले कार्यदल गठन गरिएको घटनाक्रमले पुष्टि भएको छ । कार्यदलका सदस्य पनि मन्त्री थापाले राखेका थिए भन्ने तत्कालीन सचिव प्रेमकुमार राईको भनाइ छ । हाल अख्तियार दुरुपयोग अनुसन्धान आयोगका प्रमुख आयुक्त रहेका राईले कान्तिपुरसँग भनेका थिए, म त्यस बेला गृह सचिव थिएँ, गृहमन्त्रीज्यू (थापा) ले शरणार्थी समस्या समाधान कार्यदलमा नियुक्त गर्न भन्दै ३ जनाको नाम दिनुभएको थियो, त्यसमध्ये गणेश केसी भन्ने व्यक्ति को थियो, मलाई थाहै थिएन ।ललितपुरका केसी कसरी शरणार्थी समस्या समाधानसम्बन्धी विज्ञ भए ? उनी आफैंले कान्तिपुरसँग भने, ललितपुर, हात्तीवनमा मेरो छिमेकी हुन् सानु भण्डारी । उनैले गृहमा एउटा कार्यदल बन्दै छ, त्यसमा तपाईंलाई सदस्य राखिनेछ, अवसर हो, काम गर्नुहोला भनेका थिए । उनले भनेजस्तै मैले असार ३०, २०७६ मा पत्र पाएँ । कार्यदलका सदस्य केसीका अनुसार पनि गिरोहकै पहलमा गृह मन्त्रालयले कार्यदल बनाएको हो । थापाले मन्त्रीस्तरीय निर्णयबाट कार्यदल गठन गर्दै शरणार्थी समस्या समाधानका नाममा ६ बुँदे कार्ययोजना दिएका थिए, जसको अन्तिम बुँदामा भनिएको छ, भुटानी शरणार्थी शिविरमा दर्ता भई पुनःस्थापना हुन बाँकी र दर्ता छुट भएका शरणार्थीहरूको लगत तयार गरी निजहरूलाई भुटान फिर्ता गर्न सकिने वा नसकिने, तेस्रो देशमा पुनर्वासमा पठाउन सकिने वा नसकिने सम्बन्धमा सुझाव दिने । जबकि भुटानी शरणार्थीलाई तेस्रो देशमा पुनर्वास गराउने राष्ट्रसंघीय नियोगले यो प्रक्रिया सन् २०१६ मै सम्पन्न गरिसकेको थियो । तर, त्यसको तीन वर्षपछि गिरोहलाई खेल्ने ठाउँ दिएर यस्तो कार्यदल र कार्यादेशको पृष्ठभूमि बनाइएको थियो । सरकारी कार्यदल र गिरोहले एकापसमै मिलेर काम गरेका थिए । केसीको भनाइमा पनि भण्डारीमार्फत दुलालसँग भेट भएको र एक पटक भण्डारीको हात्तीवन निवासमा खानपिनको कार्यक्रम हुँदा त्यहाँ नेता टोपबहादुर रायमाझीसँग पनि छलफल भएको थियो । उनीहरूको समेत उत्साहमा काम गर्दै जाँदा गृहमा इन्द्रजित राईसँग पनि सहकार्य भएको उनको भनाइ छ । कार्यदल बनेपछि गिरोहले शरणार्थी बनाएर अमेरिका लैजाने सपनासहित नेपाली युवाबाट प्रतिव्यक्ति ५० लाख रुपैयाँसम्म रकम असुलेको थियो । त्यहीबीच झापास्थित शरणार्थी समन्वय इकाइले पहिल्यै संकलन गरेको विवादास्पद सूची का ४ सय २९ जनालाई शरणार्थी परिचयपत्र दिने सिफारिससहित कात्तिकमा पन्थी कार्यदलले प्रतिवेदन बुझाएको थियो । त्यही सेरोफेरोमा तत्कालीन गृहमन्त्री थापाका छोरा प्रतीकले १ करोड र सल्लाहकार राईले साढे ५ करोड रुपैयाँ बुझेको प्रमाण अनुसन्धानका क्रममा प्रहरीले फेला पारिसकेको छ । थापाकै पालामा गृह मन्त्रालय र अझ गृहमन्त्रीको सचिवालयलाई प्रयोग गरेर गिरोहलाई सघाएको आरोपमा पूर्वउपप्रधानमन्त्री टोपबहादुर रायमाझी पक्राउ परिसकेका छन् । उनले आफैं तीन करोड र छोरा सन्दीपमार्फत ४० लाख लिएको विवरण प्रहरीले प्राप्त गरेको छ । यस्तै संलग्नतामा थापापछि गृहमन्त्री बनेका कांग्रेस नेता बालकृष्ण खाण, उनका सचिव टेकनारायण पाण्डे र खाणका प्रमुख स्वकीय सचिव नरेन्द्र केसी अनुसन्धानका लागि प्रहरी हिरासतमै छन् ।तर, नक्कली शरणार्थी बनाउने गिरोहका लागि आधार तयार पारिदिने तत्कालीन मन्त्री थापामाथि अनुसन्धान भएको छैन । अझ अनधिकृत रूपमा गृह मन्त्रालयमा बसी छोराले पैसा उठाएको तथ्य फेला पारी प्रहरीले पक्राउ पुर्जी जारी गर्दा तथा तत्कालीन सल्लाहकार पक्राउ पर्दा पनि थापा प्रतिक्रियाविहीन छन् । यो प्रकरणको अनुसन्धान अघि बढेपछि शंकाको घेरामा तानिएका प्रतीकले वैशाख २१ मा विज्ञप्ति जारी गर्दै गृह मन्त्रालय नै आफैंले चलाएको जस्तै भाषा प्रस्तुत गरेका थिए । उनले भनेका थिए, हामीले गृह मन्त्रालयको जिम्मेवारी सम्हाल्दा जनताका लागि सधैं न्यायको पक्षमा काम गरेका छौं । जनसरोकारका विषयमा कोही कसैसँग सम्झौता नगरी उच्च प्राथमिकताका साथ कटिबद्ध भएर काम गरेका छौं । उनको यो प्रस्तुतिले नै गृहमन्त्री थापाले कसरी प्रशासन चलाएका थिए भन्ने प्रस्ट हुन्छ । पक्राउ पुर्जी जारी हुँदा नहुँदै नै प्रतीक सम्पर्कविहीन भएका छन् । यसबारे प्रतिक्रिया लिन खोज्दा पूर्वगृहमन्त्री थापासँग सम्पर्क हुन सकेन ।उपप्रधान तथा गृहमन्त्री नारायणकाजी श्रेष्ठले भने प्रकरणमा संलग्न जोकोहीमाथि अनुसन्धान हुने पटकपटक दोहोर्याइसकेका छन् भने प्रधानमन्त्री पुष्पकमल दाहालले प्रकरणको छानबिन कुनै दबाबका आधारमा प्रभावित नहुने बताइसकेका छन् । तर, गृह मन्त्रालयमा छोरा र सल्लाहकारका नाममा गिरोह चलाउने थापामाथि अनुसन्धान नै नहुनुले सरकारको प्रतिबद्धतामा आशंका थपेको छ । एमाले उपाध्यक्षसमेत रहेका थापामाथि सार्वजनिक प्रश्न उठ्दा पनि उनको दल मौन छ । एमाले यो प्रकरणमा कुनै राजनीतिक पूर्वाग्रह र दबाबबिना निष्पक्ष रूपमा छानबिन गरी दोषीमाथि हदैसम्मको सजाय होस् भन्ने माग गर्दछ, शनिबार सकिएको केन्द्रीय कमिटीबाट पारित प्रस्तावमा भनिएको छ, दोषी कोही नछुटुन् र निर्दोष कोही नफसुन् भन्नेतर्फ यो बैठक गम्भीर ध्यानाकर्षण गराउन चाहन्छ ।तत्कालीन माओवादीका नेता थापा २०७४ माघ २५ मा राष्ट्रिय सभा सदस्यमा निर्वाचित भएका थिए । अर्को महिना २०७४ फागुन १४ मा केपी शर्मा ओली नेतृत्वको सरकारमा उनी गृहमन्त्री बनेका थिए । एमालेमाओवादी एकता र विभाजनपछि एमाले रोजेका उनी २०७८ जेठ ६ सम्म करिब ३९ महिना गृहमन्त्री बनेका थिए ।ओली नेतृत्वको सरकार विस्थापित भएर २०७८ असार २९ मा शेरबहादुर देउवा प्रधानमन्त्री भएका थिए । गृहमन्त्रीमा आएका खाणका पालामा पनि नक्कली शरणार्थी प्रकरणमा मन्त्रीस्तरीय र सचिवस्तरीय निर्णय गराएर गिरोहलाई साथ दिएका थिए । यस प्रकरणमा उनले एक करोड २३ लाख ५० हजार लिएको तथ्य प्रहरीले फेला पारेको छ । मन्त्री खाण र सचिव पाण्डेको पालामा शरणार्थीसम्बन्धी प्रतिवेदन साटेर नक्कली नाम गृह मन्त्रालयमै थपिएको पनि खुलेको छ । समग्र अनुसन्धानमा अहिलेसम्म १४ जना पक्राउ परिसकेका छन् । तत्कालीन गृहमन्त्री थापाका छोरासहित ३ जना फरार छन् ।"
अमेरिकी प्रतिवेदनको दाबी,"(काठमाडौं)भारतीय जनता पार्टी (भाजपा) सम्बद्ध धार्मिक समूहले नेपालका प्रभावशाली नेतालाई हिन्दु राष्ट्रका समर्थनमा बोल्न निरन्तर रकम उपलब्ध गराएको अमेरिकी प्रतिवेदनले दाबी गरेको छ । अमेरिकाले अन्तर्राष्ट्रिय धार्मिक स्वतन्त्रता प्रतिवेदन सार्वजनिक गर्दै नेपाली समाजमा भारतीय उक्साहट बढेको निष्कर्ष निकालेको हो । नेपाल सरकारले भने औपचारिक प्रतिक्रिया सार्वजनिक गरेको छैन । नागरिक समाजका अगुवाहरूले दक्षिणपन्थी भन्ने गरेको भाजपासम्बद्ध धार्मिक समूहले (नेपालका) सबै राजनीतिक दलका प्रभावशाली नेतालाई हिन्दु राष्ट्रका समर्थनमा बोल्न निरन्तर रूपमा रकम उपलब्ध गराउँदै आएका छन्, अमेरिकी विदेशमन्त्री एन्टोनी जे ब्लिंकेनले सार्वजनिक गरेको प्रतिवेदनमा भनिएको छ । प्रतिवेदनको १३ पृष्ठमा नेपालको धार्मिक अवस्थाका बारेमा चर्चा गरिएको छ । भाजपासहित भारतका अन्य हिन्दु समूहले नेपालका राजनीतिज्ञ विशेष गरी राप्रपालाई हिन्दु राज्य पुनःस्थापित गर्न निरन्तर दबाब दिइरहेको पनि प्रतिवेदनमा उल्लेख छ । विभिन्न अनुसन्धान र समाचारमा आधारित भएर प्रतिवेदन तयार गरिएको अमेरिकी दाबी छ । अमेरिकाले सन् १९९८ मा पारित गरेको कानुनअनुसार विदेश मन्त्रालयले अन्तर्राष्ट्रिय धार्मिक स्वतन्त्रतासम्बन्धी प्रतिवेदन तयार पार्छ । प्रतिवेदनमा नेपालमा विभिन्न धर्मको अभ्यास गर्ने जनसंख्या, धर्मप्रति सरकारको व्यवहार र कानुनी अवस्था शीर्षकमा चर्चा गरिएको छ । यसमा सन् २०२२ जनवरी १ देखि डिसेम्बर ३१ सम्मका घटना विवरण समावेश छन् । काठमाडौंस्थित अमेरिकी दूतावासले सरकारी अधिकारी, धार्मिक समूह, मानवअधिकारकर्मी, प्राज्ञ, सञ्चारमाध्यम तथा अन्य स्रोतबाट प्रतिवेदनको प्रारम्भिक मस्यौदा तयार पारिएको जनाएको छ । जसमा तिब्बती बौद्ध धर्मावलम्बी नेताहरूलाई नेपालमा पछिल्लो वर्ष सहज भए पनि क्रिश्चियनलाई कठिनाइ बन्दै गएको भनिएको छ । तिब्बती बौद्ध समुदायका नेताहरूले यो वर्ष केही धार्मिक सांस्कृतिक पर्व र दलाई लामाको जन्मदिन प्रहरी हस्तक्षेपबिना सम्पन्न गरेको, अघिल्ला वर्षभन्दा २०२२ मा धार्मिक गतिविधि गर्न सहज भएको प्रतिवेदनमा उल्लेख छ । गौहत्याको विषय पनि समेट्दै गत फेब्रुअरीमा बेलायती सांसदहरूको अनौपचारिक समूहले नेपालमा धार्मिक स्वतन्त्रता सम्बन्धमा जारी गरेको विश्लेषणलाई प्रतिवेदनमा उल्लेख गरिएको छ । नेपालमा फरक धर्म वा धार्मिक आस्था राख्नेमाथि कानुनको अत्यधिक प्रयोग वा दुरुपयोग भएको उल्लेख गर्दै धार्मिक अल्पसंख्यकलाई दबाउने गरिएको अमेरिकी भनाइ छ । संविधानले धर्मनिरपेक्ष र समावेशी राज्य घोषणा गरे पनि धर्म वा आस्थाका कारण व्यक्तिविरुद्ध आपराधिक कानुन अत्यधिक प्रयोग भइरहेको छ, प्रतिवेदनमा छ । राजनीतिक फाइदाका लागि धर्म परिवर्तनको विरुद्धमा जनताको भावनाको पुँजी सदुपयोग गर्न खोज्नेहरूले यस मुद्दालाई हेरफेर गरेको बताउँदै आएका छन्, प्रतिवेदनमा भनिएको छ ।गत मंसिरमा भएको राष्ट्रिय चुनावको दौडमा प्रमुख राजनीतिक दलहरूले घोषणापत्रमा हिन्दु धर्मबारे समावेश गरेनगरेको बारे पनि उल्लेख छ । आफ्नो प्रचार भाषणमा वरिष्ठ नेताहरूले हिन्दु धर्मलाई देशको आधिकारिक धर्मका रूपमा पुनर्स्थापित गर्नेबारे बहस नगरेको उल्लेख गर्दै भनिएको छ, तर, राप्रपाले आफ्नो घोषणापत्रमा सनातन धर्ममा आधारित हिन्दु राज्यका लागि धार्मिक स्वतन्त्रताको माग गरेको छ । उसका केही राजनीतिज्ञले जनताको समर्थन जुटाउन क्रिश्चियनविरोधी भावना प्रयोगमा जोड दिएका छन्, प्रतिवेदनमा भनिएको छ । पशुपति क्षेत्र विकास कोषले पशुपतिनाथ मन्दिर पछाडिको साम्प्रदायिक चिहानमा क्रिश्चियनको शव गाड्न निषेध जारी राखेको उल्लेख गर्दै प्रतिवेदनमा भनिएको छ, जबकि आदिवासी आस्था (जस्तैः किराँतहरू) राख्ने व्यक्तिको शव गाड्न अनुमति दिइएको छ । प्रोटेस्टेन्ट चर्चहरूले व्यक्तिगत चर्च सदस्यहरूको नाममा काठमाडौं उपत्यकामा धेरै वर्षअघि किनेको जग्गामा पहुँच प्राप्त गर्न कठिनाइ भइरहेको पनि प्रतिवेदनमा उल्लेख छ । गिर्जाघरहरूका अनुसार स्थानीय समुदायले बाहिरीया भनी बुझेका समूहद्वारा अन्त्येष्टिको विरोध जारी राखे । तर तिनीहरू आफ्नै समुदायका क्रिश्चियन सदस्यद्वारा गरिएको अन्त्येष्टिमा बढी खुला थिए, प्रतिवेदनमा भनिएको छ । काठमाडौं उपत्यका बाहिरका धेरै क्रिश्चियन समुदायले चिहानका लागि जग्गा किन्न, सार्वजनिक जंगलमा शव गाड्न वा आदिवासी समुदायको जग्गा प्रयोग गर्न सक्षम रहेको बताएको प्रतिवेदनमा छ । जुन ९ मा प्रतिनिधिसभाको बैठकमा सांसद भीम रावलले प्रिस्कुलको पाठ्यपुस्तकमा येशुको चित्रणलाई भगवान्को प्रतीकका रूपमा प्रयोग गरिएको भन्दै सार्वजनिक रूपमा आलोचना गरेको विषयलाई पनि समावेश गरिएको छ । सरकारले हिन्दु, बौद्ध र मुस्लिम समूहलाई आफ्नै विद्यालय स्थापना र सञ्चालनमा अनुमति दिएको सन्दर्भ पनि समावेश गरिएको छ । सरकारले दर्ता भएका धार्मिक र सार्वजनिक विद्यालयका लागि समान स्तरको कोष प्रदान गरे पनि निजी क्रिश्चियन विद्यालयलाई निषेध गर्ने कानुनलाई जारी राखेको उल्लेख छ । सामुदायिक विद्यालयमा धार्मिक शिक्षा पाठ्यक्रमको हिस्सा नभए पनि केही सार्वजनिक विद्यालयले आफ्नो आधारमा हिन्दु विद्याकी देवी सरस्वतीको मूर्ति प्रदर्शन गरेका थिए, प्रतिवेदनमा भनिएको छ । शिक्षा, विज्ञान तथा प्रविधि मन्त्रालयअन्तर्गत शिक्षा तथा मानव संसाधन विकास केन्द्रका अनुसार २०२१ मा दर्ता भएका गुम्बा (बौद्ध शिक्षा केन्द्र) को संख्या ११४ बाट घटेर ६१ पुगेको छ । केन्द्रका अनुसार १ हजार १४ मदरसा दर्ता छन् । जुन २०२१ मा ९११ थियो । केही मुस्लिम नेताहरूका अनुसार दर्ता नभएका मदरसा २ हजार ५ सयदेखि ३ हजार छन् । बहुसंख्यक बौद्ध धर्मावलम्बी देशमा तिब्बती समुदायमाथि लगाइएको प्रतिबन्धबारे अमेरिकी सरकारका प्रतिनिधिले भ्रमण क्रममा राजनीतिक नेता र वरिष्ठ सरकारी अधिकारीसमक्ष चिन्ता व्यक्त गरेको प्रतिवेदनमा उल्लेख छ । धार्मिक स्वतन्त्रताका मुद्दामा संलग्न भएका विषयबारे दूतावासले सामाजिक सञ्जालको प्रयोग जारी राखेको भनिएको छ । उदाहरणका लागि मेमा गौतम बुद्धको जन्मजयन्ती, बौद्धहरूका लागि धार्मिक रूपमा महत्त्वपूर्ण दिन र किराती अल्पसंख्यकको धार्मिक पर्व उँभौलीका अवसरमा दूतावासले एक उत्सव सन्देश पोस्ट गर्यो । उक्त पोस्ट १ लाख ८६ हजार २ सयभन्दा बढी मानिसमा पुग्यो र ९ हजार ४ सयभन्दा बढी प्रतिक्रिया आए, प्रतिवेदनले भनेको छ । दूतावासले बौद्ध स्तूप, गुम्बा र हिन्दु मन्दिरलगायत धार्मिक स्थल संरक्षण र जीर्णोद्धारका लागि आर्थिक सहयोग उपलब्ध गराइरहेको पनि उल्लेख गरिएको छ । प्रतिवेदनमा भारतमा सरकारी निकायबाट नै धार्मिक अल्पसंख्यक समुदायमाथि ज्यादती हुने गरेको समेत उल्लेख छ । तर, भारत सरकारले अमेरिकी प्रतिवेदनप्रति असन्तुष्टि व्यक्त गरेको छ । भारतीय विदेश मन्त्रालयका प्रवक्ता अरिंदम बागचीले धार्मिक स्वतन्त्रतासम्बन्धी प्रतिवेदन पक्षपातपूर्ण भनेका छन् । यस्तो प्रतिवेदन भ्रामक सूचना र गलत बुझाइमा आधारित हुन्छ, उनको भनाइ छ ।नेपाल सरकारले भने प्रतिवेदनको अध्ययन गरेर मात्र प्रतिक्रिया दिने जनाएको छ । यसमा धर्मनिरपेक्षता, भारतको विषय र नेपालका नेताहरूका सन्दर्भ पनि जोडिएका छन् । अहिल्यै प्रतिक्रिया दिन सकिन्न । अध्ययन गरेर मात्र सरकारले प्रतिक्रिया दिनेछ, परराष्ट्र मन्त्रालय स्रोतले भन्यो ।"
सात वर्ष जेल बसेपछि निर्दोष ठहरिए सन्तकुमार,"राज्य संयन्त्रको गलत अनुसन्धान र अभियोजनका कारण कुनै कसुरबिना जेल जीवन बिताउन बाध्य नागरिकलाई क्षतिपूर्ति दिने कानुन बनाउन सर्वोच्च अदालतले ८ वर्षअघि आदेश दिएको थियो । संवैधानिक इजलासले २०७२ माघ ७ मा राज्य संयन्त्रको गलत अनुसन्धान र अभियोजनबाट थुनामा परेको व्यक्ति अन्तिममा निर्दोष सावित हुन्छ भने क्षतिपूर्ति दिनू भनेर सरकारका नाममा आदेश दिएको थियो । गतिलो अनुसन्धानबिनाको अभियोजनको सिकार भएको व्यक्तिलाई थोरै भए पनि राहत दिन सर्वोच्च न्यायालयले यस्तो आदेश दिएको भए पनि त्यससम्बन्धी कानुन बनिसकेको छैन । अदालतको त्यस्तो आदेशबारे त हामीलाई केही थाहा छैन । तर, बिनाकारण वर्षौंसम्म जेलमा राखेपछि क्षतिपूर्ति त दिनैपर्ने हो नि, यमुनादेवीले भनिन्, सबैलाई निसाफ हुनुपर्ने होइन र ? खै त हामीलाई निसाफ भएको ?प्रहरी र नाबालक मार्नेहरूलाई कारबाही हुनुपर्ने भए पनि निर्दोष रहेका आफ्ना श्रीमान्लाई त्यसै फसाइएको यमुनादेवीको दाबी छ । यी छोरीहरूका बा जेल नपरेको भए पढाउन, हुर्काउन केही न केही जुगाड गर्दा हुन्, यी बच्चीहरूको भविष्य खराब भो । कसले जिम्मा लिने ? उनले भनिन्, बिहान खाएर साँझ के खाने भन्ने चिन्तामा बाँच्यौं । हामीलाई सरकारले कि जहर देओस् कि न्याय देओस् भन्ने अवस्थामा थियौं ।कैलालीका सन्तकुमार र डोटीकी यमुनादेवी दुवै माओवादी लडाकु थिए । त्यसैक्रममा उनीहरूको भेट भयो, विवाह भयो । शान्ति प्रक्रियापछि दुवैले स्वैच्छिक अवकाश रोजे । २०६४ मा कैलाली झरेकी यमुनादेवीको लबजमा अहिले थारू भाषा झुन्डिएको छ । श्रीमान्श्रीमती मिलेर घरमै मदिरा तयार गरेर र बंगुर काटेर मासु बेच्ने पसल चलाइरहेका थिए । त्यसैको आम्दानीले दुई छोरी (स्वस्तिका र एलिसा) लाई हुर्काउँदैपढाउँदै थिए । टीकापुर घटनापछि उनीहरूको जीवनमा एकाएक नसोचेको मोड आइदियो । यमुनादेवी भन्छिन्, केही जग्गा नभएका, आलु र मासु बेचेर ससाना बालबच्चा पालिरहेका मान्छेलाई थुन्ने काम भएको थियो । अन्तिममा सर्वोच्चबाट न्याय मिलेको छ । अब फेरि पुरानै व्यवसायलाई अगाडि बढाउँछौं ।"
द केरल स्टोरी को कमाइ डेढ सय करोड,"मुम्बई (एजेन्सी) बलिउड फिल्म द केरल स्टोरी डेढ सय करोडभन्दा बढीको व्यापार गरेको छ । भारतीय सञ्चारमाध्यमका अनुसार फिल्मले मंगलबारसम्म १ सय ५६ करोड ६९ लाख भारतीय रुपैयाँको व्यापार गरेको हो । योसँगै द केरल स्टोरी यस वर्ष भारतमा सर्वाधिक कमाइ गर्ने पठान पछिको फिल्म बनेको छ । करिब ३५ करोड हाराहारीको खर्चमा बनेको फिल्मको प्रदर्शनअघि खासै चर्चा भएको थिएन । तर प्रदर्शनमा आएसँगै फिल्मले चर्चासँगै विवादको सामना गर्यो । जसका कारण भारतका केही राज्यमा फिल्म प्रदर्शनमा रोक लगाइयो । तर प्रदर्शनमा आएका स्थानमा भने बक्स अफिसमा आक्रामक व्यापार गरिरहेको छ । फिल्मको ट्रेलर आएसँगै विवादमा तानिएको फिल्ममा ३२ हजार हिन्दु युवतीलाई मुस्लिम धर्मान्तरण गरेर इस्लामिक स्टेट अफ इराक र सिरिया (आईएसआईएस) जस्ता आतंकवादी संगठनमा भर्ना गरिएको कथा देखाइएको छ । फिल्मको कथावस्तु वास्तविक रहेको निर्माण पक्षको दाबी छ । सार्वजनिक प्रदर्शनमा आएपछि भने फिल्मको पक्षविपक्षमा आवाजहरू बुलन्द भए । मध्य प्रदेश र उत्तर प्रदेश राज्यले कर छुटको निर्णय गरे भने पश्चिम बंगालले फिल्म प्रदर्शनमा रोक लगाएको छ । फिल्मले साम्प्रदायिक सद्भाव भड्काउन सक्ने भन्दै तमिलनाडुका मल्टिप्लेक्सले फिल्म नदेखाउने निर्णय लिएका छन् । फिल्म निर्माता बिपुल शाहले भने फिल्ममाथिको प्रतिबन्ध अभिव्यक्ति स्वतन्त्रताको हनन भएको बताउँदै आएका छन् ।सुदीप्तो सेन निर्देशित फिल्ममा अदाह शर्मा, योगिता बिहानी, सोनिया बलानी, सिद्धि अडलानी, विजय कृष्ण, प्रणय पचौरी, प्रनव मिश्रालगायतका कलाकारले अभिनय गरेका छन् ।"
अमेरिकामा नेपाल चिनाउनेहरू,"(काठमाडौं)अध्ययन होस् वा रोजगारी, अधिकांश नेपालीका लागि सपनाको देश हो अमेरिका । तर त्यहाँ पुगेका नेपाली युवाले आफैं कम्पनी चलाउने र अमेरिकीहरूलाई समेत जागिर दिने कुरा भने विरलै सुनिन्छ । खासमा नेपालबाट विद्यार्थीे भिसामा अमेरिका पुगेका नेपाली युवामध्ये अधिकांश व्यक्तिगत संघर्षमै अल्झिरहन्छन् । पढाइअनुसार जागिरका लागि संघर्ष गर्छन् र आफू र आफ्नो परिवारको जीवनस्तरलाई मात्र सुधार गर्न सक्छन् । तर अमेरिका पढ्न छिर्ने सबै युवा विद्यार्थीहरूको कथा र व्यवस्था भने उस्तै नहुँदो रहेछ । केही युवा यस्ता पनि छन्, जो अमेरिका गएर त्यहाँ पढाइमा अब्बल बन्दै काम गरेपछि आफूले नै काम गरेको कम्पनी खरिद गरिसकेका छन् । आफूले जागिर आएको कार्यालयको प्रमुख बनेर स्वयं अमेरिकीहरूलाई समेत जागिर दिने हैसियतमा पुगेका छन् । यस्तै अब्बल युवामध्येका एक हुन्, कास्की लामाचौरका ३८ वर्षीय राजकुमार भण्डारी । लामाचौरदेखि अमेरिकाको राष्ट्रपति भवन ह्वाइटहाउसको रोज गार्डेनसम्म उनले गरेको लोभलाग्दो यात्राले नेपालका युवाहरू पनि कति सक्षम छन् भन्ने देखाएको छ । साउथ डाकोटा स्टेट युनिभर्सिटीबाट एनालाइटिकल केमेस्ट्री (रसायनशास्त्र) मा विद्यावारिधि गरेका छन् भण्डारीले । उनकै नेतृत्वको साइनसिक्स ले अमेरिकाको स्मल बिजनेस एड्मिनिस्ट्रेसन ले प्रदान गर्ने एक्सपोर्टर अफ दि इयर२०२३ हालै प्राप्त गरेको छ । साइनसिक्स कम्पनीले प्राविधिमा आधारित औषधिहरूको परीक्षण गर्ने हाई पफर्मेन्स लिक्इड क्रोमाटोग्राफी (एचपीएलसी), अनुसन्धान प्रयोगशालाहरू, विश्वविद्यालयहरू, कीटनाशक विश्लेषणहरू तथा वातावरणीय प्रयोगशालालगायतमा प्रयोग हुने सामग्री उत्पादन तथा बिक्रीवितरण गर्दै आएको छ । कम्पनीमा हाल २६ जना कार्यरत छन् । कम्पनीको प्रशासनिक कार्यालय नथ क्यारोलिनामा छ भने फ्याट्री मिनिसोटामा । एक सयभन्दा बढी मुलुकमा व्यापार गर्ने साइनसिक्सले बढी निर्यात गरेका कारण अवार्ड पाउन सफल भएको हो । अमेरिकाको स्मल बिजनेस एड्मिनिस्ट्रेसन ले ३ करोड ३० साना कम्पनीबाट साइसिक्सलाई छनोट गरेको हो । साइनसिक्सका अध्यक्ष राजकुमार भण्डारी, उपाध्यक्ष रञ्जन कार्की र अध्यक्ष भण्डारीका एडभाइजर टु दि प्रेसिन्डेन्ट एन्ड मेन्टर को जिम्मेवारी सम्हालेकी श्रद्धा पौडेललाई अन्तर्राष्ट्रिय मजदुर दिवस (मे १) मा अमेरिकी राष्ट्रपति जो बाइडेन र उपराष्ट्रपति कमला ह्यारिसले ह्वाइटहाउसको रोज गार्डेनमा बोलाएर सम्मान गरेका हुन् । अमेरिका आउने, पढ्ने, जागिर खाने र कम्पनी चलाउने सपना त देखिएको थियो । तर अमेरिकी राष्ट्रपति र उपराष्ट्रपतिले ह्वाइटहाउसमै बोलाएर यस्तो सम्मान पाइएला भन्ने सोचेको थिइन्, भण्डारीले कान्तिपुरसँगको कुराकानीमा भने, अवार्ड पाउँदा ज्यादै गर्व लागेको छ । रोचक कुरा के छ भने, २००४ मा पोखराबाट गाडीमा काठमाडौं आएका थिए भण्डारी । स्नातक पढ्न अमेरिका जाँदा हो, उनले पहिलो पटक जहाज चढेको । २०१० मा आमाबाबुलाई अमेरिका बोलाएका भण्डारीले राष्ट्रपति भवन ह्वाइटहाउस अगाडि गएर परिवारसँग फोटो खिचे ।त्यतिबेला कसैले मलाई तिमी कुनै दिन यो भवनमा सम्मानका लागि छिर्छौ भनेको भए, पत्याउने कुरै थिएन, उनले भने, तर अहिले विश्वकै शक्तिशाली देशका राष्ट्रपति र उपराष्ट्रपतिले बोलाएर सम्मान गर्नुभयो । काम गर्यो भने सफलता मिल्छ भन्ने सन्देश हो यो । यसले धेरै युवालाई प्रोत्साहन मिल्छ भन्ने लाग्छ । भण्डारीलाई सम्मान गर्ने क्रममा सबैभन्दा पहिला राष्ट्रपति बाइडेनले उनलाई बधाई दिए । त्यति नै बेला भण्डारीले आफू नेपालबाट आएको बताउन भ्याए बाइडेनलाई । बाइडेनले आफूलाई नेपालका विषयमा थाहा भएको बताएको सम्झन्छन् भण्डारी । तपाईंहरूले अमेरिका आएर अमेरिकीलाई जागिर दिनुभएको छ । त्यसप्रति हामीलाई गर्व छ, बाइडेनले भण्डारी, केसी र पौडेललाई भनेका थिए । उपराष्ट्रपति ह्यारिसले पौडेलसँग हाल मिलाउँदै भनिन्, अमेरिकी सपना । वासिङ्टन डीसीस्थित नेपाली दूतावासबाट भण्डारीले पछि थाहा पाए, खासमा यस्तो सम्मान पाउने उनी पहिलो नेपालीमूलका अमेरिकी हुन् । अमेरिकाका लागि नेपाली राजदूत श्रीधर खत्रीले पनि यी युवाको टोलीलाई दूतावासमा बोलाएर सम्मान र प्रोत्साहन दिए । यसले हामीलाई थप खुसी बनायो, भण्डारीले थपे । साइनसिक्स कम्पनी सन् १९८५ मा स्थापना भएको हो । भण्डारीले कम्पनीमा २०१५ को जुलाईबाट काम थालेका हुन् । त्यही बेलामा उनलाई उक्त कम्पनी किन्न अफर आएको थियो । तर उनले किनेनन्, काम मात्र गरिरहे । तर सन् २०२१ को सुरुवातमा फेरि कम्पनी किन्ने अफर आयो, त्यसपछि सोही कम्पनीमा काम गर्ने साथी पौडेलसँगको सल्लाहमा किने । भण्डारी र पौडेलले दुई छुट्टै विभाग हेर्थे । दुवै जना मिलेको खण्डमा कम्पनी किनेर चलाउन सकिन्छ भन्ने निचोड निकालेर खरिद गरेको बताउँछन् भण्डारी । २००४ मा अमेरिका गएका भण्डारीको अर्को वर्ष आइपुगेकी श्रद्धा पौडेलसँग भेट भयो । भेटघाट बाक्लिएसँगै पछि प्रेममा परे उनीहरू । र, २०११ मा विवाह गरे । श्रद्धा मेरो जीवन र कम्पनीको लागि एउटा महत्त्वपूर्ण पात्र हुन् । उनी नभएको भए मैले यो सफलता हासिल गर्न सक्दैनथेँ, भण्डारीले भने । साइनसिक्स उपाध्यक्ष कार्की पनि पोखरा छिनेडाँडाका हुन् । उनले भण्डारी पढेकै गण्डकी बोर्डिङ स्कुलमै पढेका हुन् । स्कुलमा भण्डारी कार्कीका सिनियर थिए । नाताले मावली भण्डारी भण्डारीकै प्रोत्साहनमा केसी पनि अमेरिका पुगेका हुन् । मेकानिकल इन्जिनियरिङ गरेका उनले पछि एमबीए गरे । राज दाइ मेरो अभिभावक हो । अध्ययन यात्रामा सहयोग गर्नुभएका उहाँकै आग्रहमा २०१८ को अक्टोबरबाट कम्पनीमा काम गर्न थालें, उपाध्यक्ष कार्कीले भने, अहिले म मिनिसोटामा कम्पनी हेर्छु । दाइले साउथ क्यारोलिनामा प्रशासनिक कार्यालय हेर्नुहुन्छ ।"
कान्तिपुर हिसान शैक्षिक मेला जेठ ३२ देखि,"(काठमाडौं)एसईई परीक्षा दिएर कक्षा ११ मा भर्नाको तयारीमा रहेका र कक्षा १२ को परीक्षा दिएर उच्चशिक्षाको पर्खाइमा रहेका विद्यार्थीलाई लक्षित गरी चारदिने शैक्षिक मेला हुने भएको छ । काठमाडौंको भृकुटीमण्डपमा जेठ ३२ देखि असार ३ गतेसम्म कान्तिपुर हिसान एडुफेयर शैक्षिक मेलाको आठौं संस्करण हुने भएको हो ।विद्यार्थीलाई पढ्ने विषयसंकाय, पाठ्यक्रम, शैक्षिक संस्था, भर्ना, शुल्क, छात्रवृत्तिलगायतका विषयमा जानकारी दिइने आयोजकले जनाएको छ । कान्तिपुर पब्लिकेशन्स्का सीईओ महेश स्वाँर र हिसान अध्यक्ष रमेश सिलवालले बुधबार एडुफेयर सञ्चालनसम्बन्धी सम्झौतापत्रमा हस्ताक्षर गरे । चारदिने मेलामा धेरै विद्यार्थीको जमघट गराएर उनीहरूले चाहेको शैक्षिक जानकारी उपलब्ध गराइने स्वाँरले बताए । अध्यक्ष सिलवालले एक सयभन्दा बढी शैक्षिक संस्थाबारेको जानकारी विद्यार्थीअभिभावकले एकै ठाउँबाट प्राप्त गर्ने जनाए । उत्कृष्ट शिक्षा नेपालमै भन्ने नाराका साथ शैक्षिक मेला आयोजना हुन लागेको हो । नेपालमा सञ्चालित शैक्षिक संस्थाबारे पर्याप्त जानकारी नभएर पनि विद्यार्थीहरू पढ्न विदेश पुग्ने गरेको उनको भनाइ छ । कक्षा ११ र स्नातक तहमा भर्नाको तयारीमा रहेका विद्यार्थीलाई नेपालमा के कस्ता शिक्षण संस्था छन्, केके विषयमा पढाइ हुन्छ, पाठ्यक्रम कस्तो छ भनेर शिक्षकहरूबाटै मेलामा अन्तर्क्रिया गराइने हिसान अध्यक्ष सिलवालले बताए ।मेला संयोजक टंकराज आचार्यले युवा विद्यार्थीको सहभागिता बढाएर बृहत् शैक्षिक मेला सञ्चालन गर्न लागिएको जनाए । नेपालमै सञ्चालित शिक्षालयहरूले दिने गुणस्तरीय तथा उत्कृष्ट शिक्षाबारे जानकारी गराउन मेला आयोजना गरिएको हो, उनले भने, निःशुल्क प्रवेश पाइने मेलाबाट विद्यार्थी र अभिभावकहरूले शिक्षण संस्था, विषय, पठनपाठन विधिलगायत विविध जानकारी लिन सक्नेछन् ।"
आजकै दिन: श्रीलंकामा गृहयुद्ध अन्त्य,सन् २००९ मा आजकै दिन (मे १८) मा श्रीलंकाको गृहयद्ध अन्त्य भएको थियो । लिबरेसन अफ तमिल टाइगर इलम (लिट्टे) ले छुट्टै राज्यको मागसहित १९८३ जुलाई २३ मा सुरु गरेको युद्ध २६ वर्षपछि अन्त्य भएको थियो । भेलुपिल्लाई प्रभाकरणको नेतृत्वमा १९७६ मा स्थापित लिट्टेले सात वर्षपछि युद्ध घोषणा गरेको थियो । लिट्टेले श्रीलंकाको उत्तरपूर्वी क्षेत्रमा स्वतन्त्र तमिल राज्य को मागसहित सशस्त्र युद्धको सुरु गरेको थियो । सिंहाली समुदायको प्रभुत्व रहेको सरकारले लामो समयदेखि तमिल समुदायमाथि विभेद र दमनकारी नीति अपनाएको भन्दै लिट्टेले छुट्टै राज्यको माग गरेको थियो । १९५६ मा ल्याइएको ऐनमार्फत सिंहालीलाई देशको आधिकारिक भाषा बनाइएपछि तलिम समुदाय आन्दोलित भएको थियो । त्यसलगत्तै सिंहाली समुदायले १९५६ र १९५८ मा संगठित रूपमा तमिलविरुद्ध आक्रमण सुरु गरेको थियो । त्यसको प्रतिरोध गर्न प्रभाकरणको नेतृत्वमा लिट्टे गठन भएको थियो । १९७७ मा सिंहालीले तलिमविरुद्धको दमन र १९८१ म जाफ्नास्थित सार्वजनिक पुस्तकालय जलाइदिएपछि द्वन्द्वले उग्र रूपमा लिएको थियो । १९८३ को जुलाईमा तमिलविरुद्ध साताव्यापी दमनपछि लिट्टेले देशव्यापी सशस्त्र युद्ध सुरु गरेको हो । सन् २००० मा श्रीलंकामा द्वन्द्व चरम उत्कर्षमा पुगेका बेला देशको उत्तर र पूर्वी प्रान्तको ७६ प्रतिशत भूभागमाथि लिट्टेले नियन्त्रण कायम गरेको थियो । तर त्यसलगत्तै कारबाही सशक्त पार्दै गएको श्रीलंकाको सेनाले २००९ को जनवरी २५ मा लिट्टेको नियन्त्रणमा रहेको अन्तिम सहर मुलाइतिभूमाथि नियन्त्रण कायम गरेको थियो । लिट्टे नेता प्रभावकरण मारिएसँगै राष्ट्रपति महिन्दा राजापाक्षले गृहयुद्ध अन्त्यको घोषणा गरेका थिए । संयुक्त राष्ट्रसंघका अनुसार २६ वर्षसम्म चलेको युद्धका कारण ८० हजारदेखि एक लाख जनाको मृत्यु भएको थियो । तीमध्ये ७० हजार जनाको २००७ सम्ममा ज्यान गएको थियो ।
ध्वंसपछि फेरिएको सन्धिखर्क,"ध्वंसपछि पुनर्निर्माणसशस्त्र द्वन्द्वकालमा दुई पटक माओवादीले आक्रमण गर्दा सन्धिखर्कमा मानवीय क्षतिसहित सबै सरकारी कार्यालय ध्वस्त भएका थिए । त्यसपछि कार्यालय भाडामा बसे । शान्ति प्रक्रियापछि सरकारी भवनको पुनर्निर्माणको काम भएको पुराना व्यापारी मित्रलाल आचार्यले बताए । आक्रमणपछि त सदरमुकाममा अब बस्न पाइँदैन कि भन्ने लागेको थियो, उनले भने । शान्ति प्रक्रियापछि सहर फेरियो । आक्रमणअघि कार्यालय भवनहरू साँघुरा थिए । केहीका ढुंगे छाना थिए । सभाहल कच्ची थियो । अहिले ५ सयभन्दा बढी अट्ने सभा हल छ । पुनर्निर्माणका क्रममा सबै कार्यालयका भवन बनाइएको हो । अहिले व्यवस्थित भवन छन् । सबै सरकारी कार्यालय एकै ठाउँ भएकाले सेवाग्राहीलाई सहज छ । सन्धिखर्कको मिडियाचोकदेखि हललाइन हुँदै बसपार्कको बजार पनि व्यवस्थित छ । सबैका घरअगाडि व्यवस्थित नाली विस्तार भइरहेको छ । सरसफाइमा चिटिक्क छ । बसपार्कपाणिनि चोकसन्धिखर्क शान्ति बगैंचा चोक पनि व्यवस्थित छ । पछि बनेको गुन्टे खोलामा पनि बजार व्यवस्थित बनाइएको छ । प्रायः एउटै डिजाइनमा बनाइएका घर र व्यापारिक सटरले आकर्षण थपेको छ । उद्योग वाणिज्य संघका पूर्वअध्यक्ष युवराज श्रेष्ठले पश्चिमपट्टि चुत्राबेसी व्यापारिक केन्द्र भएको र जहाँ दुई व्यापारिक रोड रहेको बताए । मुख्य बजारपछाडि जनज्योति माविदेखि तलपट्टि र मसाल बजारको क्षेत्र शान्ति प्रक्रियापछि विस्तार भएकाले यो बजार अव्यवस्थित छ । यता शंखेटारी, पुल्चोक क्षेत्रका खेतीयोग्य जमिनमा पछिल्लो समय बजारीकरण तीव्र छ । त्यहाँ पनि रोड फराकिला नै छन् । सन्धिखर्कको कुँडेले फाँटमा पछिल्लो समय घडेरी प्लटिङ भइरहेको छ । हटारी, स्याँले, गच्छे हुँदै फुदवाङसम्म छरिएर बजार विस्तार भइरहेको छ । धेरैजसो अर्घाखाँचीकै गाउँबाट बसाइँसराइ गरी झरेका छन् । छिटपुट गुल्मी, प्यूठानलगायतका छिमेकी जिल्लाबाट पनि यहाँ बसाइँ सरेका छन् । सन्धिखर्क नगरपालिका प्रमुख कृष्णप्रसाद श्रेष्ठले नयाँ बन्ने बजारलाई मापदण्ड बनाएर व्यवस्थित गरिएको बताउँछन् । सन्धिखर्कलाई ग्रिन सिटीका रूपमा विकास गर्ने योजना उनी सुनाउँछन् । भित्री बजारका सडकलाई स्तरोन्नति गर्दै कालोपत्र गर्ने, सबै ठाउँमा सीसी क्यामरा राख्ने र भूउपयोग नीतिअनुसार थप विकास एवं व्यवस्थित गर्ने नगरको योजना छ । नगरपालिकाले व्यवस्थित सहरको अवधारणाअनुसार जग्गालाई १० प्रकारमा विभाजन गरेको छ । खाली जग्गालाई प्लाटिङ गर्दा मापदण्ड पालना गर्नुपर्ने नियम छ । सन्धिखर्क देशकै व्यवस्थित, फराकिलो र सुन्दर सदरमुकाम हो, उनले भने, सौन्दर्यलाई जोगाउँदै थप व्यवस्थित बनाउने काम पालिकाले योजनाबद्ध रूपमा गरिरहेको छ । सडक सञ्जालको संगमहिमाल, पहाड र तराई एकै दिन घुम्न सकिने सालझन्डीसन्धिखर्कढोरपाटन सडक सदरमुकामको बीचबाट जान्छ । यो सडक निर्माण कार्य पूरा भएपछि हालको सन्धिखर्कगोरुसिंगेबाट भन्दा ढोरपाटन सडकबाट आधा समयमै बुटवल आउजाउ गर्न सकिन्छ । मुलुकको एक मात्र सिकार आरक्ष ढोरपाटन पुग्न बाटो निर्माण पूरा भएपछि सहज हुनेछ । सदरमुकामको चहलपहल अझ बढ्ने अवस्था छ । पोखरारिडीसुर्खेत सडकले पनि सन्धिखर्क नगरपालिकासँगै छत्रदेव र मालारानी गाउँपालिकालाई जोड्छ । लुम्बिनी प्रदेशको गौरवको आयोजना रामपुरकपुरकोट सडक पनि निर्माणाधीन छ । सल्यानको कपुरकोटबाट रोल्पा, रुकुम, अर्घाखाँची, पाल्पा हुँदै तराई जोड्ने लक्ष्य छ । लुम्बिनी प्रदेशको राजधानी दाङ आउजाउ गर्न सदरमुकामको गच्छेभालुवाङ सडक निर्माण जारी छ । गुल्मी र पाल्पाका स्थानीयलाई प्रदेश राजधानी आउजाउ गर्न यही बाटो उपयुक्त हुनेछ । सहरको जग 'रेमिट्यान्स'शान्ति प्रक्रियापछिका केही वर्षमा सदरमुकामका खेतीयोग्य जग्गा धमाधम प्लटिङ भए । बजारीकरण बढ्यो । द्वन्द्वको समयमा घरघडेरी किनबेच थिएन । स्वदेश तथा विदेशमा विभिन्न पेसा, व्यवसाय, रोजगारी, जागिरबाट आर्जन गरेको संकलित रकमले मुलुकमा शान्ति भएपछि धेरैले घरघडेरीमा लगानी गरे । सेवा सुविधा खोज्दै सहर झर्नेमध्ये तराई र काठमाडौं जानेमध्ये केही मान्छे सदरमुकाममै रोकिए । यहीँ घडेरी किनेर घर बनाए । घडेरी किनेपछि बैंकमा जग्गा धितो राखेर धेरैले घर बनाए । छोराछोरी निजी स्कुलमा पढाउन सहर झर्नेमध्ये केहीले सन्धिखर्कका बोर्डिङमा भर्ना गरेर पनि पढाए । रेमिट्यान्सका कारण घरघडेरीको मूल्य बढ्यो । २०७० सालतिर सदरमुकामका जग्गा रोपनीको २ करोड रुपैयाँसम्म थियो । बजार विस्तार र जनसंख्या थपिएपछि आर्थिक कारोबार पनि उच्च भएको छ, उद्योग वाणिज्य संघका अध्यक्ष प्रदीप मिश्रले भन्छन्, फराकिलो उपत्यका छ । अब बन्ने सहरीकरणका लागि सम्बन्धित निकायले राम्रोसँग व्यवस्थापन गरेर सुन्दरता बचाइराख्नुपर्छ । शान्ति प्रक्रियापछि बढ्दो सहरीकरणका कारण निजी स्कुल, साना उद्योग, व्यवसाय धेरै खुलेको उनले बताए । सहरीकरणमा फराकिलो रोड, नाली, ढल, खानेपानीसहित सबै सुविधा हुनुपर्छ । अहिले खाली देखिएका जग्गा पनि घडेरी भएको उनले बताए । सबै राम्रो छ, अब ५० बेडको अस्पताल बनेमा तराईमा बसाइँसराइ कम हुन्थ्यो, युवा व्यवसायी बाबुराम भुसालले भने । शान्ति प्रक्रियापछि विदेशबाट फर्केर जग्गा प्लटिङमा लागेका भुसालले धेरै मान्छे शिक्षा र स्वास्थ्यकै कारण जिल्लाबाहिर गएको बताए । राम्रो पढाइ हुने स्कुल भएमा छोराछोरी पढाउनकै लागि बुटवल र काठमाडौं जाने अभिभावक सन्धिखर्कमै रोकिने थिए, उनले भने, तीनै तहका सरकार र जनप्रतिनिधिले यतातिर ध्यान दिनुपर्छ । युवालाई जिल्लामै टिकाउने कुरामा पनि सचेत हुनु जरुरी छ ।मौसम, भूगोल र बसोबासका दृष्टिले सहज भए पनि जनसंख्याको दृष्टिले अर्घाखाँची घनत्व बढेको छैन । यहाँका बासिन्दा रोजगारी र शिक्षाका लागि बाहिरिने क्रम चलिरहेको छ । स्थानीय विकास मन्त्रालयले २०७१ वैशाख २५ मा मुलुकका २ सय ८३ गाविसलाई गाभेर ७२ वटा नयाँ नगरपालिका घोषणा गर्दा साबिक सन्धिखर्क, नरपानी, खाँचीकोट, किमडाँडा, अर्घा, डिभर्ना र वाङ्ला गाउँ विकास समितिहरू समावेश गरि सन्धिखर्क नगरपालिका बनेको हो ।पछि २०७३ मा स्थानीय तह घोषणा गर्दा पाली गाविस ९ नम्बर वडा पनि मिसाउँदा सन्धिखर्कमा १२ वटा वडा कायम भयो । १२९४२ वर्गकिमि क्षेत्रफल रहेको यो नगरको जनसंख्यामा बढोत्तरी छैन । जनगणना २०६८ मा ४१ हजार ७१ रहेको जनसंख्या १० वर्षपछि २०७८ को गणनामा ४२ हजार ४ सय ९२ पुगेको छ । अर्घाखाँची जिल्लाकै जनसंख्यामा पनि अपेक्षित बढोत्तरी जनगणनाका तथ्यांकले देखाउँदैन । जनसंख्या घटेको तथ्यांकले देखाउँछ । २०५८ मा २ लाख ८ हजार ३ सय ९१ रहेको जनसंख्या २०६८ मा घटेर १ लाख ९७ हजार ६ सय ३२ भएको थियो । २०७८ मा अझ घटेर १ लाख ७७ हजार ८६ रहेको केन्द्रीय तथ्यांक विभागले जनाएको छ ।"
अस्ट्रेलियाका मन्त्री वाट्स भ्रमणका तीन सन्देश,"(काठमाडौं)अस्ट्रेलियाका सहायक परराष्ट्रमन्त्री टिम वाट्सले दक्षिण एसियाका चार मुलुक भ्रमणका क्रममा मंगलबार र बुधबार नेपालमा बिताए । दुईदिने उनको भ्रमण सांस्कृतिक सम्पदा, आर्थिक क्षेत्रमा सहकार्य र राजनीतिक सम्बन्धमा केन्द्रित रह्यो ।बंगलादेशबाट भुटान हुँदै मंगलबार काठमाडौं उत्रिएका सहायक मन्त्री वाट्स बुधबार साँझ नयाँदिल्ली लागे । नेपाल र अस्ट्रेलियाबीच १९६० फेब्रुअरी १५ मा द्विपक्षीय कूटनीतिक सम्बन्ध स्थापना भएको थियो । अस्ट्रेलियाले सन् १९८४ मा काठमाडौंमा दूतावास स्थापना गरेको थियो भने नेपालले सन् २००७ मा मात्र क्यानबेरामा दूतावास राखेको थियो । सहायक मन्त्री वाट्सको काठमाडौं बसाइको महत्त्वपूर्ण कार्यक्रमका रूपमा अस्ट्रेलियाद्वारा रत्नेश्वर मन्दिरको टुँडाल नेपाललाई फिर्ता रह्यो । अस्ट्रेलियाले १३ औं शताब्दीको रत्नेश्वर मन्दिरको टुँडाल पाटन संग्रहालयलाई मंगलबार फिर्ता गरेको हो । आर्ट ग्यालरी न्यु साउथ वेल्सका निर्देशक माइकल ब्रान्डलेटुँडाल मन्दिरका मुख्य पुजारी हेरम्बराज राजोपाध्यायलाई हस्तान्तरण गरेका हुन् ।उक्त अवसरमा सहायक मन्त्री वाट्स उपस्थित थिए ।हस्तान्तरण समारोहलाई सम्बोधन गर्दै अस्ट्रेलियाका सहायक परराष्ट्रमन्त्री वाट्सले आर्ट ग्यालरी न्यु साउथ वेल्सको प्रशंसा गरे । अस्ट्रेलियाले आज उच्च नैतिक व्यवहार र अन्तर्राष्ट्रिय मान्यताअनुसार काम गर्न प्रतिबद्ध छ भन्ने तथ्य प्रदर्शन गरेको छ । यो नै अस्ट्रेलियाली जनता र विश्वको हामीप्रतिको आशा हो, उनले भने । वाट्सले अस्ट्रेलियाका हिन्दु र बौद्धमार्गीको आस्था र सांस्कृतिक सम्बन्ध रहेको पशुपतिनाथ मन्दिर र बौद्धनाथ परिसरको पनि भ्रमण गरे । वाग्मतीको छेउमा रुद्राक्षको मालासमेत लगाएर फोटो खिचे र आफ्नो ट्वीटरमा पोस्ट गरे । उनले अस्ट्रेलियामा हिन्दु धर्म छिटो गतिमा बढिरहेको धर्म भएको उल्लेख पनि गरे । उनले मोडन अस्ट्रेलियाले दक्षिण एसियासहित विश्वको हरेक विविधतालाई जोड्ने बताए । पूर्वपरराष्ट्र सचिव मदनकुमार भट्टराई अस्ट्रेलियामा नेपाली डायस्पोरा ठूलो भइरहेको बताउँछन् । त्यहाँका प्रधानमन्त्रीले हाम्रो चाडपर्वका बेलामा शुभकामना सन्देश पनि दिन थालेका छन्, उनले भने, समग्रमा उनीहरूले हरेक क्षेत्रमा नेपालसँगको सम्बन्धलाई बढावा दिन थालेका छन् । सहायक मन्त्री वाट्सले यो भ्रमणलाई अब नेपालसँग अस्ट्रेलियाले आर्थिक क्षेत्रमा सहकार्य गरी अघि बढ्ने पनि उल्लेख गरे । त्यसका लागि उनले अस्ट्रेलिया र नेपालबीचको सीधा हवाई उडानका बारेमा जोड दिए । नेपाल आउनुअघि अस्ट्रेलियामा सञ्चारकर्मीहरूसँग बोल्दै उक्त विषयमा जोड दिएका मन्त्री वाट्सले नेपाल उत्रिनेबित्तिकै भने, अस्ट्रेलिया र नेपालबीच सिधा हवाई उडानहरू गर्नेलगायत हाम्रो सम्बन्ध सुदृढ गर्न नयाँ पहलहरू लिन हामी उत्साहित छौं । हामी हाम्रा दुई देशहरू र जनतालाई अझ नजिक ल्याउँदै छौं । अस्ट्रेलिया र नेपालबीच सिधा हवाई उडानका लागि गृहकार्य भइरहेको छ । अहिले अस्ट्रेलियामा एक लाख ३० हजार नेपाली बस्छन् । पढ्न गएर अस्ट्रेलियामै बसेका, अन्य कामको सिलसिलामा त्यतै बसेका र नयाँ पढ्न गएका विद्यार्थीलाई तथा अस्ट्रेलियाबाट नेपालमा पर्यटक आउनसमेत सहज होस् भन्ने उद्देश्यले सिधा हवाई सेवा गर्न लागिएको हो । नेपालले अस्ट्रेलियालाई काठमाडौंबाटै भिसा दिन आग्रह गरे पनि हालसम्म भएको छैन । नेपालीहरूले अस्ट्रेलियाको भिसा नयाँदिल्लीबाट मात्रै पाउँछन् । यस्तोमा दुई मुलुकबीच सम्बन्ध बढे भविष्यमा अस्ट्रेलियाले सिधा उडान भर्न र भिसा पनि नेपालबाट दिन सहज हुन्छ । अस्ट्रेलियाका लागि पूर्वराजदूत लक्की शेर्पा दुई मुलुकबीच सिधा हवाई उडान भए धेरै व्यावसायिक र पारस्परिक सम्बन्धका लागि उचित हुने मान्छिन् । नेपाल अस्ट्रेलियामा बढी विद्यार्थी पठाउने तेस्रो मुलुक हो । नेपाल र अस्ट्रेलियाबीच धेरै आवतजावत हुन्छ । तर सिधै उडान छैन, उनले भनिन्, सिधै उडानले सहज गर्छ । तर उडान गर्दा हरेक दिन हो कि सातामा हो, त्यसबारेमा प्रस्ट हुनुपर्छ र हाम्रा विमानहरूलाई फाइदा हुने गरी काम गर्नुपर्छ । अस्ट्रेलियाबाट नेपालमा विरलै भ्रमण हुने गरेका छन् । यस्तोमा भएको सहायक मन्त्री वाट्सको भ्रमणले दुई मुलुकको राजनीतिक सम्बन्धलाई पनि अघि बढाउन मद्दत पुगेको छ । सहायक मन्त्री वाट्सले बुधबार प्रधानमन्त्री पुष्पकमल दाहाल र मंगलबार परराष्ट्रमन्त्री एनपी साउदसँग शिष्टाचार भेटवार्ता गरेका थिए । उक्त भेटहरूमा उनले अस्ट्रेलियासँगको सहकार्य, ६३ वर्षभन्दा पुरानो दौत्य सम्बन्ध र झांगिँदो जनस्तरको सम्बन्धहरूको चर्चा गरे । पूर्वराजदूत शेर्पाले मिलेनियम च्यालेन्ज कर्पोरेसन (एमसीसी) अनुमोदन भएसँगै पश्चिमा मुलुकहरूले नेपाललाई बढी महत्त्व दिन थालेको बताइन् ।"
उत्तरपुस्तिका 'गायब हुँदा' नतिजामा त्रुटि,"(काठमाडौं)प्रदर्शनी मार्गस्थित रत्नराज्यलक्ष्मी (आरआर) क्याम्पसबाट विद्यार्थीको उत्तरपुस्तिका र अंक टिपोट गरिएको कागजात हराएपछि ५ सयभन्दा बढी विद्यार्थीको नतिजामा त्रुटि भएको खुलेको छ ।विषय शिक्षक लोकनाथ कोइराला र लक्ष्मण भट्टले बुझाएको परीक्षासम्बन्धी कागजात तत्कालीन सहायक क्याम्पस प्रमुख गोविन्दप्रसाद आचार्य र विद्यार्थी कल्याण शाखाका प्रमुख देवीप्रसाद घिमिरेको मिलेमतो वा लापरबाहीले गायब पारिएको हुन सक्ने स्रोतले जनाएको छ । उत्तरपुस्तिका र अंक टिपोट नभेटिएपछि आचार्य र घिमिरेले मनोमानी रूपमा विद्यार्थीलाई अंक दिँदा त्रुटि भएको एक अध्यापकले जनाए । बीए प्रथम वर्षको अनिवार्य अंग्रेजी विषयको आन्तरिक मूल्यांकनको प्राप्तांकमा त्रुटि भेटिएको थियो । परीक्षा नियन्त्रण कार्यालय बल्खुले वैशाख १० मा सार्वजनिक गरेको नतिजामा धेरै विद्यार्थीको मार्कसिटमा अनुपस्थिति र अंक थपघट गरेको पाइएको हो । परीक्षा नियन्त्रक पुष्पराज जोशीले क्याम्पसले पठाएकै अंकका आधारमा नतिजा सार्वजनिक गरिएको जनाए । तीन साता बितिसक्दा पनि छानबिनको प्रक्रिया सुरु गरिएको छैन ।क्याम्पस प्रमुख ज्ञवाली, क्याम्पस व्यवस्थापन समितिका अध्यक्ष रवीन्द्र न्यौपाने, प्रगतिशील प्राध्यापक संघका अध्यक्ष विनोद महर्जन, सहायक क्याम्पस प्रमुख रामबहादुर कार्कीलगायतले गल्ती ढाकछोप गर्न खोजेको अडियो कान्तिपुरले प्राप्त गरेको छ । क्याम्पस प्रमुखको कार्यकक्षमा भएको एक छलफलमा सबै विद्यार्थीलाई ३०३० अंक दिएपछि आन्दोलन रोकिने बताइएको छ । विषय शिक्षक कोइरालाले भने आफूले दिएको राजीनामा स्वीकृत गर्न वा घटनाको छानबिनसहित दोषीलाई कारबाही गर्न पटकपटक आग्रह गरेको सुनिन्छ ।अडियोअनुसार कोइराला र भट्टले ३० पूर्णाङ्कको आन्तरिक मूल्यांकनमा कक्षा कार्य र आन्तरिक परीक्षासमेत सञ्चालन गरी नम्बर दिएका थिए । कक्षा कार्यका आधारमा मात्रै अंक दिँदा नियमित कक्षामा उपस्थित नहुने विद्यार्थी स्वतः फेल हुन्थे । विद्यार्थी संघसंगठनको दबाबमा क्याम्पस प्रशासनले आन्तरिक परीक्षा पनि सञ्चालन गर्न विषय शिक्षकलाई निर्देशन दिएको थियो । नियमित कक्षा नआउने विद्यार्थीलाई समेट्न ६ पटकसम्म परीक्षा सञ्चालन गरिएको क्याम्पसले जनाएको छ ।विषय शिक्षकले कक्षा कार्य, परीक्षाको उत्तरपुस्तिकाको छुट्टाछुट्टै अंक र कुल अंक गरी छुट्टाछुट्टै सूची बुझाएका थिए । कक्षा कार्यको अंक सूची हराएपछि उत्तरपुस्तिकाको अंक मात्र चढाइएको थियो । छलफलमा भनिएको छ, त्यसो गर्दा नियमित कक्षामा आउने विद्यार्थी छुटे, नियमित कक्षामा नआउने पनि आन्तरिक परीक्षामा आएका थिए । तिनले नियमित कक्षामा हाजिर हुनेभन्दा धेरै नम्बर पाए । गत वर्षको परीक्षामा पनि विद्यार्थीको अनुपस्थिति आउने र अब्बल विद्यार्थीले पनि कम नम्बर पाउने गरेको क्याम्पस प्रमुख ज्ञवालीले छलफलमा बताएका छन् । पहिले विद्यार्थीले आन्दोलन नगर्दा ती कुरा बाहिर आएन, अहिले आन्दोलन भएपछि मिडियामा आएको छ, क्याम्पसको कुरा क्याम्पसभित्रै मिलाउनुपर्छ, मिडियामा आउँदा संस्था (क्याम्पस) लाई नोक्सान पुग्छ, छानबिन गरे पनि कारबाही गर्ने संयन्त्र क्याम्पससँग छैन, उनले भनेका छन् । रीक्षा नियन्त्रकलाई भेटेर अर्को मार्कसिट प्रिन्ट गर्न कन्भिन्स गर्नुपर्नेसमेत उनले बताएका छन् । परीक्षा फाराम सँगै पठाउनुपर्ने आन्तरिक मूल्यांकनको अंक विलम्ब गरेर पठाउँदासमेत त्रुटि भएको उनको भनाइ छ । आन्तरिक मूल्यांकनतर्फ पुनः परीक्षा दिन नपाउने त्रिभुवन विश्वविद्यालयको व्यवस्था रहेकाले अनुपस्थित भएका र कम अंक आएका विद्यार्थीको समस्या समाधान हुनेमा आशंका प्राध्यापकहरूले नै गरेका छन् ।प्रगतिशील प्राध्यापक संघका अध्यक्ष महर्जनले विगतका वर्षमा अब्बल विद्यार्थीलाई कम अंक दिँदा देशभर उत्कृष्ट हुने अवसरबाट समेत वञ्चित भएको छलफलमा बताएका थिए । थोरै अंक दिएपछि ऊ नेपाल टप हुनबाट वञ्चित भयो, त्यही कुरामा विद्रोह गरेर अहिलेसम्म थेसिस बुझाएको छैन, अडियोमा उनले भनेका छन्, क्याम्पसभित्रै मिलाउनुपर्छ, छानबिन गरेर झन् समस्या बल्झिन्छ । व्यवस्थापन समितिका अध्यक्ष न्यौपानेले विद्यार्थीलाई अंक दिएर घटना मिलाउनुपर्ने बताएका छन् ।विद्यार्थी संगम लम्सालले २०७६ ब्याचका विद्यार्थीलाई पनि अनुपस्थित गराउने र अंक थपघट गर्ने काम गरिएको जनाए । उनले भने, त्यतिबेला कोरोनाको समय थियो, विद्यार्थीले आआफ्नै समस्या होला भनेर आन्दोलन गरेनन्, आफैंआफैं मिलाए, तर बुझ्दै जाँदा यो त आरआर क्याम्पसकै रोग रहेछ । विद्यार्थी संघसंगठनको दबाबमा कक्षामा नआउने, आन्तरिक परीक्षा नदिने विद्यार्थीलाई समेत क्याम्पस प्रशासनले मनोमानी रूपमा अंक दिने गरेको विद्यार्थीको आरोप छ । विषय शिक्षक, परीक्षा शाखा, विद्यार्थी कल्याण शाखा, क्याम्पस प्रमुख र स्वतन्त्र विद्यार्थी युनियनका नेता मिलेर कुन विद्यार्थीलाई कति नम्बर दिने निर्णय गर्छन्, त्यही चलन छ एक अध्यापकले कान्तिपुरसित भने ।परीक्षामा सहभागी विद्यार्थीको मार्कसिटमा अनुपस्थित र राम्रो नम्बर दिएको विद्यार्थीको अंक घटेर आएपछि विषय शिक्षक कोइरालाले राजीनामासमेत दिएका थिए । राजीनामा स्वीकृत भएको छैन । कोइरालाले छलफलको अडियोमा भनेका छन्, छानबिन समिति बनाऔं, सीसीटीभी फुटेज हेरौं, सत्यतथ्य थाहा भइहाल्छ । उपप्राध्यापकसमेत रहेका घिमिरेले भने विषय शिक्षक कोइराला र भट्टले लापरबाही गरेको आरोप लगाएका छन् । उनले कान्तिपुरलाई पठाएको खण्डनमा भनिएको छ, २ सय ३२ जनाको अंक विषय शिक्षकले नबुझाएका कारण अनुपस्थिति आएको हो, अंक मागेर पठाएका छौं, परीक्षा नियन्त्रण कार्यालयबाट तुरुन्तै मार्कसिट आउने प्रक्रियामा रहेको छ, उनले भनेका छन्, ७ सय ३१ विद्यार्थीमध्ये केही विद्यार्थीलाई अत्यन्तै न्यून अंक दिएर उनीहरूको भविष्यमाथि नै कोइराला र भट्टले खेलबाड गरेका छन् । उत्तीर्णाङ्क १२ भन्दा कम अंक दिन नपाइने व्यवस्था भएपछि धेरै विद्यार्थीलाई त्योभन्दा कम अंक दिइएको उनले बताएका छन् ।"
बिजुली गाडीको बाटामा तगारो,"सन् १८८६, अमेरिकाको बोस्टननिवासी अल्बर्ट पोपले एउटा कम्पनी दर्ता गरे पोप म्यानुफ्याक्चरिङ कम्पनी । सुरुमा साइकलको उत्पादन थालेको उक्त कम्पनीले मोपेड हुँदै सन् १८९७ मा बिजुली कार बनाउन थाल्यो, जुन छोटो समयमै सर्वाधिक बिक्री हुने कार बन्यो । सन् १९०० मा बिक्री संख्यामा बिजुली कारले पेट्रोलियम कारलाई पछि पार्यो र वाष्प इन्जिनयुक्त कारसँग पहिलो स्थानका लागि प्रतिस्पर्धा गर्दै थियो । भनिन्छ, त्यति बेला न्युयोर्क सहरमा गुड्ने तीनमध्ये एउटा कार बिजुलीको हुन्थ्यो । निजी मात्रै होइन, त्यति बेला अमेरिकी सहरहरूमा चल्ने ट्याक्सी पनि विद्युतीय नै हुन्थे । मानिस गधा युग बाट गाडी युग मा प्रवेश गर्दै गरेको उक्त समयमा गाडीलाई चलाउन पानीको बाफ, बिजुली र जैविक इन्धन प्रयोग गरिन्थ्यो । भिन्न ऊर्जाबाट चल्ने इन्जिन भएका ती गाडीहरू आआफ्नै सबलता र दुर्बलता बोकेर बजारमा प्रतिस्पर्धा गर्दै थिए । प्रतिस्पर्धात्मक बजारमा नयाँ गाडी कम्पनीहरू थपिँदै थिए, जसमध्ये एउटा थियो सन् १९०३ मा स्थापित हेनरी फोर्डको फोर्ड मोटर कम्पनी । सन् १९०८ मा उक्त कम्पनीले पेट्रोलियम गाडी फोर्ड मोडल टी कार बजारमा ल्यायो । सस्तो, भरपर्दो र सजिलै चलाउन मिल्ने भएकाले उक्त कार सार्वजनिक भएको छोटो समयमै बजारको प्रमुख हिस्सेदार बन्यो । डेढ करोड बिक्री भएको उक्त कारलाई २० औं शताब्दीको सबैभन्दा सफल कार मानिन्छ । तर त्यति बेला बिजुली गाडीको ब्याट्री गह्रुँगो, एक चार्जले थोरै दूरी चल्ने र महँगो थियो, जसका कारण बिजुली गाडीले पेट्रोलियम गाडीसँग प्रतिस्पर्धा गर्न सकेन । सन् १९३० सम्म आउँदा पोपसहित बिजुली गाडीका सबै कम्पनी बन्द हुन पुगे । र, बिजुली गाडी इतिहासको गर्तमा विलीन भयो । बिजुली गाडीको पुनरागमनहर्स (घोडा) को साटो ह्विल (गाडी) लाई मान्छेले मन पराउनुको मुख्य कारण थियो त्यस बेलाको आम सवारीसाधन घोडाले गर्ने प्रदूषण । घोडाको लिदीले अमेरिकी सहरका बाटाहरू ढाकिएका हुन्थे । सडकमा मरेर छाडिएका घोडाको दुर्गन्धले सहर बसिनसक्नु हुन्थ्यो । तर घोडालाई विस्थापित गर्ने पेट्रोलियम गाडीको प्रदूषण पनि घोडाको भन्दा कम भएन । घोडाको लिदीले सहरलाई मात्रै फोहोर पार्थ्यो तर पेट्रोलियम गाडीबाट उत्सर्जित हरितगृह ग्यासले सिंगो पृथ्वीलाई नै फोहोर पार्न थाल्यो । हरितगृह ग्यासको उत्सर्जनले पृथ्वीको तापमान वृद्घि भएसँगै जलवायु परिवर्तन हुन थालेपछि पेट्रोलियम अर्थात् जैविक इन्धनको विकल्प हरेक क्षेत्रमा खोज्न थालियो । महँगी र माइलेजका कारण इतिहासको टोकरीमा मिल्किएको तर सफा बिजुली गाडीलाई पेट्रोलियम गाडीको विकल्पका रूपमा लिन थालियो । बिजुली गाडीका लागि चाहिने ब्याट्री प्रविधिमाथि अनुसन्धान र विकासमा भएको ठूलो लगानीले ब्याट्री सिसा (लेड) को साटो लिथियम धातुबाट बनाइने भयो । लेडका तुलनामा लिथियम ब्याट्री हलुका, सानो र ऊर्जा बढी सञ्चित गर्ने भए पनि सुरुआती दिनहरूमा त्यो निकै महँगो थियो । मोबाइल फोनदेखि ल्यापटपसम्मका इलेक्ट्रोनिक साधनहरूको प्रयोग व्यापक बढ्न थालेपछि त्यसमा प्रयोग गरिने लिथियम ब्याट्रीको उत्पादन बढ्यो । उत्पादनको बढोत्तरी र प्रविधि विकासको संयोजनमा लिथियम ब्याट्रीको मूल्यमा निरन्तर गिरावट हुन थाल्यो । उदाहरणका लागि, ३९२ किलोवाट आवर क्षमताको मेरो ह्युन्डाई कोना कारको ब्याट्रीको अन्तर्राष्ट्रिय मूल्य सन् २०२१ मा ५,५०० डलर थियो तर यदि त्यो कारको ब्याट्रीको मूल्य सन् १९९१ मा किन्नुपरेको भए त्यसलाई २ लाख ९४ हजार डलर पर्थ्यो । बिजुली गाडीको मुख्य लागत ब्याट्रीको मूल्य यसरी निरन्तर घट्न थालेपछि बिजुली गाडीको विकासमा प्रमुख अवरोध ठानिएको मूल्यको समस्या हल भयो । यसरी प्रविधिको विकाससँगै, आम मानिसमा बढ्दो वातावरण चेतनाले बिजुली गाडीलाई इतिहासको टोकरीबाट निकालेर फेरि मानिसको दैलोसम्म पुर्यायो । प्रोत्साहनकारी नीतिको भूमिका सुरुमा किन्दा केही महँगो भए पनि सञ्चालन र मर्मत खर्च निकै कम हुने भएकाले र वातावरणीय लाभ पनि भएकाले बिजुली गाडीको बिक्री र प्रयोग एक दशकमै कैयौं गुणाले बढेको छ । त्यसको पछाडि बजार, मानिसको बदलिँदो चेतना, प्रविधिको विकाससँगै सरकारहरूले लिएका बिजुली गाडीलाई प्रोत्साहन गर्ने नितिहरू जिम्मेवार छन् । बिजुली गाडीको प्रयोग बढाउन यतिखेर खरिद गर्दा नै निश्चित रकम सरकारद्वारा प्रदान; कम बैंक ब्याजदर; सडक दस्तुर मिनाह; अन्तःशुल्क, भन्सार र दर्ता शुल्क छुट; निःशुल्क पार्किङजस्ता विविध उत्प्रेरणाका कार्यक्रमहरू विश्वव्यापी रूपमा लागू भइराखेका छन् । यसरी बिजुली गाडीलाई प्रोत्साहन गर्ने नितिगत सुधारको गुह्यमा जलवायु परिवर्तनलाई न्यूनीकरण गर्न विश्वका सरकारहरूले सन् २०१५ मा गरेको पेरिस जलवायु सम्झौताको मुख्य देन छ, जस अन्तर्गत १९६ राष्ट्र पृथ्वीको तापमान वृद्घिलाई १५ डिग्री सेल्सियसमै सीमित राख्ने र २ डिग्रीभन्दा बढ्न नदिनेमा सहमत भएका थिए । पेरिस सम्झौताका हस्ताक्षरकर्ता राष्ट्रहरूले कार्बन उत्सर्जन घटाउन राज्यले अवलम्बन गर्ने कार्यक्रमको खाका अर्थात् राष्ट्रिय निर्धारित योगदान (एनडीसी) प्रतिवेदन प्रत्येक पाँच पाँच वर्षमा पेस गर्नुपर्ने हुन्छ । विभिन्न देशले संयुक्त राष्ट्रसंघीय जलवायु परिवर्तन महासन्धिको निकाय (यूएनएफसीसीसी) लाई बुझाएको एनडीसीमा जैविक इन्धनको प्रयोग घटाउने रणनीति अन्तर्गत यातायात क्षेत्रको उत्सर्जन कम गर्न बिजुली गाडीको प्रयोगलाई बढाउने र पेट्रोलियम गाडीहरूलाई विस्थापित गर्ने लक्ष्यहरू राखेका छन् । उक्त लक्ष्यमा पुग्नका लागि विद्युतीय गाडीको प्रयोग बढाउनुपर्ने भएको तर विद्युतीय गाडी केही महँगो पर्ने भएकाले देशहरूले विभिन्न प्रोत्साहनको व्यवस्था गरेका हुन् । नेपालले यूएनएफसीसीसीलाई बुझाएको दोस्रो राष्ट्रिय निर्धारित योगदानमा सन् २०४५ सम्ममा नेपाल शून्य उत्सर्जन मुलुक बनिसक्ने प्रतिबद्घता जनाइएको छ । त्यसका लागि सरकारले गत वर्ष मात्रै सन् २०३१ सम्म सबै सवारीसाधनलाई विद्युतीय बनाउने भनेर घोषणा पनि गरेको थियो । त्यसै अनुरूप विद्युतीय सवार्सीाधनलाई प्रोत्साहन गर्न नेपालमा विद्युतीय सवारीसाधनमा भन्सार शुल्क र अन्तःशुल्क अन्य गाडीका तुलनामा कम गर्ने व्यवस्था गरिएको थियो । त्योसँगै यसको बिक्री पनि बढेको थियो । तर आर्थिक वर्ष २०७७७८ को बजेटमा विद्युतीय सवारीको भन्सार महसुल बढाइएपछि विद्युतीय गाडी बिक्रीको उकालो यात्रामा ब्रेक लाग्न पुग्यो । सरकारी कदमको व्यापक विरोध भएपछि आर्थिक वर्ष २०७८७९ को बजेटमा विद्युतीय सवारीसाधनको ब्याट्रीको क्षमता अनुसार अन्तःशुल्क कर र भन्सार महसुल लगाउने व्यवस्था गरियो, जसले गर्दा विगत २२ महिनायता विद्युतीय सवारीसाधनको बिक्री बढिरहेको छ । तर देशको राजस्वको मुख्य स्रोत सवारीसाधन आयातको भन्सार शुल्क भएकाले विद्युतीय गाडीमा दिइएको भन्सार सहुलियतले सीमित व्यक्तिहरूलाई मात्रै प्रत्यक्ष लाभ पुगेको र देश घाटामा गएको भन्ने कोणबाट प्रश्न उठ्न थालेको छ, जुन विचारणीय छ । प्रोत्साहन नीतिमाथि गरिनुपर्ने विमर्श राजस्व गुमाएर विद्युतीय गाडीलाई राज्यले सहुलियत दिनुका पछाडि आर्थिक, सामाजिक र वातावरणीय लाभहरू नभएका होइनन् । जस्तै बिजुली गाडीको प्रयोगले पेट्रोलियम पदार्थ र गाडीका पार्टपुर्जाको आयात घटाई विदेशी मुद्रा बिदेसिन जोगाउँछ । देशभित्र उत्पादन भएर वर्षातमा खेर जाने जलविद्युत्को प्रयोग बढ्छ । वायु र ध्वनि प्रदूषणलाई कम गरेर जनस्वास्थ्य सुधार्न सहयोग गर्छ । हरितगृह ग्यास उत्सर्जनलाई घटाउँछ । देशले विश्वसामु व्यक्त गरेको एनडीसीका प्रतिबद्घता पूरा गर्न सहयोग गरी देशको प्रतिष्ठा बढाउँछ । तथापि यी लाभका तुलनामा राज्यले राजस्वमा बेहोरेको हानि न्यायोचित र विवेकसम्मत छ कि छैन भनेर विमर्श गर्न भने जरुरी छ । राज्यले दिएको भन्सार सहुलियतले गाडी किन्ने हैसियतका केही हजारलाई प्रत्यक्ष फाइदा पुगेको कुरा सत्य हो । नेपालमा अहिले करिब ३ दशमलव १ प्रतिशत जनसंख्यासँग मात्रै चारपांग्रे सवारीसाधन छन् । २७ दशमलव ३ प्रतिशत जनसंख्यासँग मोटरसाइकल छन् । हाल गुडिरहेका सवारीसाधनमध्ये ७९ प्रतिशत दुईपांग्रे छन् । हरितगृह ग्यास उत्सर्जनमा योगदानको कुरा गर्दा कार, जिप, भ्यानले नेपालको कुल हरितगृह ग्यास उत्सर्जनको २६ प्रतिशत हिस्सा ओगटछन् भने सार्वजनिक बस, ट्रक, मिनिमाइक्रोबस, मिनी ट्रकले ५८ प्रतिशत । त्यसकारण सरकारले प्रतिरुपैयाँ धेरै उत्सर्जन कटौती लक्ष्य लिने हो भने सार्वजनिक सवारीसाधनलाई विद्युतीकरण गर्दा फाइदाजनक पो हुने हो कि ? वा, ऊर्जा खपत बढाउने र धेरै मानिसलाई लाभ दिने हो भने सवारीसाधनको ठूलो हिस्सा ओगटेका मोटरसाइकलहरूलाई बढावा दिने गरी सहुलियतका कार्यक्रम बनाउनुपर्ने पो हो कि ? यसबारे अध्ययन हुनुपर्छ । निजी कारलक्षित वर्तमान सहुलियतले उपभोक्तालाई पेट्रोलियम कार किन्न रोकी बिजुली कारमा आकर्षित गरेको छ कि छैन, त्यसको अनुसन्धान हुन जरुरी छ । कतिपय व्यक्ति वा संघसंस्थाहरू वातावरणप्रति संवेदनशील भएकाले बिजुली कार नै किन्ने पनि हुन्छन् । त्यस्तो समूहलाई सहुलियत दिनुको अर्थ रहँदैन । थप, कारको मूल्य र सञ्चालन खर्च जोड्दा निश्चित समयमा बिजुली कार चलाउनु आर्थिक हिसाबले फाइदा हुने अवस्था भएमा पनि बिजुली कारलाई सहुलियत दिइराख्नुको औचित्य रहन्न । सहुलियतको मुख्य उद्देश्य उपभोक्तालाई पेट्रोलियम कारबाट बिजुलीतिर फर्काउनु हो । त्यस कारण अहिलेका पेट्रोलियम गाडीलाई बिजुली गाडीमा बदल्न सहुलियत दिँदा त्यसले एकैसाथ प्रदूषण घटाउने मात्रै नभई सहरमा गाडीको चाप बढ्नबाट पनि रोक्छ । नेपालमा प्रतिवर्ष १६ प्रतिशतले गाडीको बिक्री बढिरहेको छ । अन्तर्राष्ट्रिय बजारमा मूल्य घटिरहेका बिजुली गाडीमा निरन्तर दिइरहने सहुलियतले गाडीको चापलाई थप बढाई सहरमा ट्राफिक जाम, दुर्घटना, ध्वनि प्रदूषण, तापमान वृद्घिको समस्या थप्छ । त्यस्तो अवस्थामा सहुलियतबाट अपेक्षित लाभभन्दा नचिताएको हानि ज्यादा हुन सक्छ । थप, बिजुली गाडीलाई सहुलियत दिन अहिले अपनाइएको तरिका (रिबेट) सँगै पेट्रोलियम गाडीलाई थप प्रदूषण शुल्क लगाउने (फिबेट) पनि अर्को उपाय हो । त्यसले पेट्रोलियम गाडीको प्रयोगलाई महँगो बनाई बिजुली गाडीको प्रयोगलाई अप्रत्यक्ष सहयोग पुर्याउँछ । अन्त्यमा, बिजुली गाडीको प्रयोग बढाउने लक्ष्य राखेर सरकारले भन्सार सहुलियत दिएको भए पनि बिजुली गाडीका लागि चाहिने थुप्रै नीतिगत, संस्थागत र पूर्वाधारहरू निर्माणमा सरकारमा अलमल नै देखिन्छ । निजी बिजुली गाडी भनेको समग्र यातायात प्रणालीको एउटा सानो हिस्सा मात्रै हो । सहरमा पैदल, साइकल, सार्वजनिक यातायातको पूर्वाधार बनाउनु अनि त्यसरी नै भूउपयोगको र सहरी विकास योजना बनाइनु प्रतिव्यक्ति कार्बन उत्सर्जन कटौती र जनस्वास्थ्यको हिसाबले सबैभन्दा उत्तम उपाय हो । बिजुली गाडीको ब्याट्रीमा प्रयोग हुने लिथियम, कोबाल्ट लगायतका धातु उत्पादनको आफ्नै वातावरणीय र सामाजिक मूल्य छ । बिजुली गाडी पेट्रोलियम गाडीभन्दा एक कदम अघि पक्कै हो, तर बिजुली गाडीले पेट्रोलियम गाडीलाई प्रतिस्थापन गराउने सोच्दै गर्दा घोडालाई पेट्रोलियम गाडीले प्रतिस्थापन गरेपछिको जस्तै थप बाहिरिया समस्या नबल्झियोस् भन्नेमा सचेत हुन जरुरी छ ।"
हात्ती आयोहात्ती आयो फुस्सा नहोस् बीआरआई,"बहुप्रचारित एवं महत्त्वाकांक्षी चिनियाँ परियोजना बेल्ट एन्ड रोड इनिसियटिभ (बीआरआई) मा हस्ताक्षर गरेको छ वर्ष बितिसक्दा पनि नेपाल अझै लाभान्वित हुन सकेको छैन । हरेक तीन वर्षमा स्वतः नवीकरण हुने सम्झौता हालै दोस्रो पटक नवीकृत भैसक्यो । तैपनि यातायात सञ्जाल, पारवहन, पूर्वाधार निर्माण, व्यापार, प्रविधि, विकास रणनीति, ट्रान्समिसन लाइन लगायतमा सहयोग गर्ने भनिएको यस परियोजना अन्तर्गत अहिलेसम्म कुनै ठोस योजना अघि बढ्न सकेको छैन । पोखरा अन्तर्राष्ट्रिय विमानस्थल उद्घाटनका बेला चीनले एकतर्फी रूपमा त्यसलाई बीआरआई अन्तर्गतकै भने पनि सम्बन्धित दस्ताबेजले त्यस्तो बोल्दैन । बेइजिङको रुचि रहेको भनिएको केरुङकाठमाडौं रेलवेको सम्भाव्यता अध्ययन चिनियाँ सहयोगमा भैरहेको त छ, तर यो टुंगिन नै अझै तीनचार वर्ष लाग्छ भने, अरू आयोजनाको त यकिनसम्म गरिएको छैन । पछिल्लो समय त दुई पक्षबीच यसबारे कुनै ठोस संवाद पनि भएको देखिन्न । आखिर किन त ? चीनको परराष्ट्र नीतिको उच्च प्राथमिकतामा रहेको यस परियोजनाबाट नेपालले अहिलेसम्म किन लाभ उठाउन सकिरहेको छैन भन्ने प्रश्न विचारणीय छ । सन् २०१७ मा बीआरआई सम्झौता भएपछि नेपालले चीनसमक्ष तीन दर्जन परियोजना अघि सारेको थियो । बेइजिङले संख्या घटाउन भनेकाले नेपालले पछि त्यसलाई नौवटामा सीमित गर्यो । यसबीचमा सन् २०१९ मा तत्कालीन राष्ट्रपति विद्यादेवी भण्डारी दोस्रो बीआरआई सम्मेलनमा सहभागी हुन चीन जाँदा र त्यही वर्ष चिनियाँ राष्ट्रपति सी चिनफिङ नेपाल भ्रमणमा आउँदा दुवै देशबीच बीआरआई अन्तर्गत सहकार्य सुदृढ तुल्याउने सहमति पनि भयो । त्यसपछि सन् २०२२ मार्चमा तत्कालीन चिनियाँ विदेशमन्त्री वाङ यीको काठमाडौं भ्रमणका क्रममा बीआरआईमा अनुदानको अपेक्षा गरेको नेपालले ऋण लिने गरी परियोजनाहरू तत्काल अघि नबढाउने सन्देश दियो । यही अनुदान या ऋणको गोलचक्कर, नेपालको राजनीतिक प्राथमिकताको अभाव र बेइजिङको अनिच्छाले पनि चिनियाँ सहायता परियोजनाहरू अपेक्षा अनुसार अघि नबढेको बुझ्न सकिन्छ । द्विपक्षीय सम्बन्धमा यो अनुचित अलमल हितकर देखिन्न । प्रधानमन्त्री पुष्पकमल दाहाल भारत भ्रमणमा गएपछि चीन जाने योजनामा छन्, त्यस क्रममा भने यस मामिलालाई अघि बढाउने ठोस निर्क्योलमा पुग्नु आवश्यक छ । निश्चय पनि, कस्तो वैदेशिक सहयोग लिने, कस्तो नलिने वा कुनै ऋण लिनेनलिने भन्ने निर्णय गर्न नेपाल सरकार स्वतन्त्र छ; आफ्नो राष्ट्रिय आवश्यकता र स्वार्थ बमोजिम नहुने परियोजना अघि बढाउन नेपाल बाध्य छैन, हुन सक्दैन; तर एक त, द्विपक्षीय सम्बन्धलाई नै पूरै कारोबारीय दृष्टिले मात्र हेर्नु उचित हुन्न । दोस्रो, काठमाडौंको प्राथमिकता नपरेकै कारण प्रभावकारी संवाद पनि भैरहेको छैन भनेचाहिँ त्यसबाट चीनसँगको विश्वासको वातावरणमा ह्रास आउन सक्छ, यसबारे नेपालले हमेशा हेक्का राख्नुपर्छ । र, आफ्ना सर्त र सरोकारहरू प्रस्टसँग राख्दै यस परियोजनाबाट लाभ उठाउने दिशामा मुलुक अघि बढ्नुपर्छ ।बीआरआई अन्तर्गत चीनले अनुदानै दिन्छ भने त निःसन्देह खुसीको कुरा हो, त्यसका लागि पनि बेइजिङलाई मनाउने कौशल भने काठमाडौंसित हुनैपर्छ । यसो हुन सकेन भने पनि आफ्ना सबै विकास कार्यमा आफैं खर्च गर्ने क्षमता नराख्ने नेपाल कुनै किसिमको ऋण सहयोग लिँदै नलिने भनेर टकटकिनु मुनासिब हुन्न, आफैंले गरेको सम्झौताको सम्मानका खातिर पनि त्यसो गर्नु उचित हुँदैन । नेपालले महँगो व्यावसायिक ऋण लिएर कुनै पनि आयोजना बनाउन पक्कै सक्दैन । तर लागतलाभ मूल्यांकन गरेर राष्ट्रिय आवश्यकतामा आधारित र भोलि फाइदा पनि हुन सक्ने आयोजनाका हकमा सहुलियतपूर्ण ऋण लिन धेरै हिचकिचाइरहन जरुरी छैन । ध्यान दिनुपर्ने चाहिँ यस्तो ऋणको ब्याज तुलनात्मक रूपमा सस्तो हुनुपर्छ, कथं अन्यत्रभन्दा सस्तो हुन सकेन भने पनि महँगो हुनु हुँदैन । नेपालको विज्ञवृत्तमा कसको र कस्तो सहयोग लिने भन्ने विषयमा युक्तिसंगत बहस कम र आआफ्ना विश्वदृष्टि एवं मौलिक बुझाइद्वारा निर्देशित आग्रहपूर्वाग्रहको ठेलान बढी हुने गरेको छ । विज्ञविशेषमा निश्चित शक्तिकेन्द्रका परियोजनाप्रति खास धारणा हुनु आफैंमा अनौठो नभए पनि सरकार स्वयं भने यस्तो मनोग्रन्थिबाट डोरिनु हुँदैन । जुनसुकै राजनीतिक दल नेतृत्वको सरकारको पनि एक मात्रै सरोकार राष्ट्रिय स्वार्थ हुनुपर्छ । राष्ट्रहितको जगमा नेपालले जुनसुकै छिमेकी तथा मित्र मुलुकसित सहयोग लिन सक्छ । खालि यत्ति हो कि, यस्तो सहयोग पहिलो त हाम्रो आफ्नै राष्ट्रिय मागमा आधारित हुनुपर्छ, र दोस्रो यसले हामीलाई भविष्यमा कुनै पनि किसिमको अनुचित बोझ बोकाउनु हुँदैन । हिजो शीतयुद्धका समयमा पनि नेपालले दुवै ध्रुवबाट सहयोग लिन सकेको थियो, त्यति बेला सञ्चालित कति परियोजनाबाट हामी अद्यापि लाभान्वित छौं । आज पनि विश्वमञ्चमा फरक किसिमको शक्ति संघर्ष छ, बहुध्रुवहरू बनिरहेका छन् । भूराजनीतिक रूपमा संवेदनशील अवस्थितिमा रहेको नेपालका लागि यो जति चुनौती हो, त्योभन्दा बढी अवसर पनि । एउटै सर्त के हो भने, यसलाई अवसरमा रूपान्तरित गर्न हाम्रो राजनीतिक नेतृत्वसित विशेष सुझबुझ चाहिन्छ; कसैलाई पनि नचिढ्याईकन सबैसँग सहकार्य गर्न सक्ने विशिष्ट ल्याकत आवश्यक पर्छ; जमिनका होऊन् कि आकाशका, हरेक छिमेकीको विश्वास आर्जन गरेर अघि बढ्न र उनीहरूबीच गतिशील समदूरी कायम राख्न कूटनीतिक कौशल जरुरी हुन्छ । हाम्रो राजनीतिक जगत्मा खट्किएको पक्ष नै यही हो, जसमा सुधार अपेक्षित छ । काठमाडौंको पर्याप्त तयारी र पहल हुँदाहुँदै चिनियाँ पक्ष नै नेपालमा बीआरआई अन्तर्गत कुनै पनि परियोजना अघि बढाउन अनिच्छुक देखियो भनेचाहिँ त्यति बेला नेपालले पनि स्पष्ट दृष्टिकोण बनाउनुपर्ने हुन्छ । तर, आफैं बीआरआईप्रति सम्पूर्ण रूपमा अरुचि भएजस्तो सन्देश भने काठमाडौंले कदापि दिनु हुन्न । विश्वको एउटा शक्तिकेन्द्र बनिसकेको मुलुकबाट कसरी लाभ लिने भन्नेमै यहाँको राजनीतिक नेतृत्व केन्द्रित हुनुपर्छ, र द्विपक्षीय संवादलाई पनि सोहीअनुरूप प्रभावकारी रूपमा अगाडि बढाउनुपर्छ । समग्रमा, नेपालका निम्ति बीआरआई हात्ती आयोहात्ती आयो फुस्सा नबनोस् भन्नेमा दुवै मुलुक आआफ्नो ठाउँमा पूर्ण सतर्क रहनुपर्छ ।"
सरकारले खुट्टा नकमाओस्,"नक्कली भुटानी शरणार्थी प्रकरणलाई सुवर्ण मौका मानेर काम गर्नुपर्छ । सारा जनताको चाहना पनि यही नै हो । यसैबाट सुन्दर नेपाल बन्छ । यो समयको माग पनि हो । गृहमन्त्रीज्यू, तपार्इंको भूमिका महत्त्वपूर्ण छ । गृहमन्त्री भनेको माओवादीको मात्र होइन, जसले राम्रो काम, कर्तव्य बुझिन्छ त्यो नेपालको आँखा समान हुन्छ । देशको छवि बिगार्नेलाई कालोमोसो दलेर देशद्रोहीको मुद्दा चलाउनुपर्छ । गणेशमान सिंहको विचार र सिद्धान्तलाई बन्धकमा राख्ने जोकोही पनि कांग्रेस पार्टीको नेता हुनै सक्दैन । विदेशीको सामु शिर झुक्ने काम गर्नेलाई श्रीलंकामा जस्तै घरघरमा खानतलासी गरेर सार्वजनिक गर्नुपर्छ । देश बिगार्ने जोकोहीलाई पनि बाँकी नराखे हुन्छ । तुल्सीनारायण लाखेमरु, जगाती, भक्तपुर सत्ताधारीको संलग्नताबाट मुलुकको गरिमा, परिचय, सार्वभौमिकता, ख्याति गुम्ने गरी नक्कली भुटानी शरणार्थी खडा गरेर मानव तस्करी, बेचबिखन गर्ने प्रपञ्चले मुलुक र जनताको शिर झुके पनि नेतृत्वमाथि खासै असर परेजस्तो देखिँदैन । उल्टै राजनीतिक तहबाट रकम लेनदेनमा सीमित राखेर यसलाई सानो र हल्का बनाउने कुरूप चलखेल सुरु भएको छ । मुद्दा कमजोर पार्न प्रहरीमाथि राजनीतिक दबाब शीर्षकको खबरमा यो विषयको घोर भर्त्सना गरिएको छ । यथार्थमा यो मामिला मुलुकभित्र हुने १०२० करोड रुपैयाँको भ्रष्टाचारजस्तो हुँदै होइन । ठगी, मानव तस्करी, आफ्ना नागरिकको बेचबिखन, फरियावाद, परिवारवाद, नातावादका पात्रहरूको चलखेल, सत्तासीनहरूको उद्दण्डता देशद्रोहको नमुना होइन र ? अनगिन्ती कसुर आकर्षित हुने प्रकरण राज्यविरुद्धको जघन्य अपराध ठहरिएको बेला कांग्रेसका ठूला नेता र शासकले अनुसन्धानमा संलग्न प्रहरीलाई दबाब, प्रभावमा पारेर यसलाई ठगी कसुरमा सीमित राख्न खोजेको सन्दर्भले सदन र सडक तात्ने सम्भावना बढेको छ । यसैबीच गिरोहका नायकहरूलाई राष्ट्रद्रोहको मुद्दासमेत चलाउन संसद्मा संकल्प प्रस्ताव दर्ता गरेको विषयले जनमानसमा केही आशा पलाएको छ । देशद्रोह, बदनामीका अन्य रूप पनि छन् । विकासको उचाइमा पुगिरहेका दुई ठूला छिमेकीसँग हाम्रो नेतृत्वको चरित्र उदांगिएको छ, विश्वसनीयता घटेको छ । विश्वका चर्चित टेलिभिजन च्यानलले यो अपराधलाई महत्त्वका साथ प्रसारण गरिरहँदा देशविदेशका नेपालीको मन कति कुण्ठित हुँदो हो ? कहींँ नसुनिएको, नदेखिएको देशद्रोही शासकीय हिंसाबारे थाहा पाउने विश्व समुदायको हामीमाथि कस्तो दृष्टिकोण रहला ? बरु राणा शासकमा मुलुकमाथि अथाह श्रद्धा, देशभक्तिको भावना थियो, देशको अस्मिता, अस्तित्व जोगाउन राणाहरूले बलिया ब्रिटिस सेनालाई लखेटेको लगायत सन्दर्भ जोड्दा यतिबेलाका जनता बेच्न खोज्नेलाई आततायी भन्न कर लाग्छ । यस्ताको कसुरलाई भ्रष्टाचारको विषयसँग मात्र जोडेर उन्मुक्ति दिन मिल्छ ? तथापि आरोपितहरूलाई प्रहरीले क्रमैसँग ङ्याकिरहेको, प्रधानमन्त्री र गृहमन्त्रीले जंगबहादुरको जोस निकालेको सन्दर्भबाट गिरोहका कोही उम्कन नपाउने विश्वास राख्न सकिन्छ । भुवनेश्वर शर्मा, चन्द्रागिरि२, काठमाडौं संसद्भवनमै सांसद अमरेश सिंहले शरीरको माथिल्लो भागको सर्ट खोले । यसरी अर्धनग्न हुनु नेपालकै सिस्टम अर्धनग्न हुनु हो । यसले नेपालको सिस्टमलाई व्यङ्ग्य गरिरराखेको छ । देशमा सुशासन र सिस्टम रहँदैन, जब देशका ठूला पार्टीका ठूला नेता नै सिन्डिकेट बनाएर भ्रष्टाचारमा लिप्त हुन्छन्, देशै नांगो हुन्छ, खोक्रो हुन्छ । भैरहेको छ । नेपालीलाई भुटानी शरणार्थी बनाएर पठाउन थालेको भ्रष्टाचार प्रकरणले राष्ट्रमा मात्र होइन, अन्तर्राष्ट्रिय रूपमा समेत नेपाल नांगो हुन पुगेको छ । बदनाम हुन पुगेको छ । यो राष्ट्रिय बेइज्जतीको क्षतिपूर्ति कसले गर्ने ? भ्रष्ट शासक, प्रशासक रहेसम्म देश यसरी नै नांगो भैरहनेछ । दण्डहीनता रहेसम्म सुशासन देशमा आउँदैन । त्यही सुशासनका लागि सांसद अमरेशले संसद्मा बोल्न खोजेका थिए । भ्रष्टाचार र दण्डहीनताले देश नांगिएको भनेर बोल्न खोजेका थिए । बोल्न नपाएपछि उनको त्यो आक्रोश स्वाभाविक हो । कतिपय सांसदले अमरेशको मानसिक अवस्था ठीक नभएको बताए । तर उपचार अमरेशलाई होइन, भ्रष्टाचार र कुशासन देखेर पनि नदेखेझैं गर्ने, आफ्नो नेताले जे गरे पनि कुनै कसुर नदेख्ने दास मानसिकता बोकेकालाई आवश्यक छ । एमालेको सांसद भएकै कारण टोफबहादुर रायमामी, लक्ष्मी महतो कोइरी र गोकुल बाँस्कोटाको कमजोरी नदेख्ने उता माओवादी सांसद भएकै कारण कृष्णबहादुर महराको ५० करोड टेपकाण्ड र रोशनी काण्ड नदेख्ने कांग्रेसको सांसद भएकै कारण पजेरो काण्ड नदेख्ने झोले राजनीतिले आज देश नांगो भएको छ । अमरेशले त्यो देखाउन खोजेका मात्र थिए । तर नांगिने डरले उनलाई बोल्न नै दिइएन । भ्रष्ट आचरणले आज पूरै देश आक्रान्त भएको छ । कहिले एनसेलको नाममा त कहिले स्मार्ट टेलिकमको नाममा । कहिले अयोग्य लडाकुको नाममा त कहिले वाइडबडी तथा यतीओम्नीको नाममा । यती ग्रुपलाई गोकर्ण फरेस्टको २७ सय रोपनी जग्गा कौडीको मूल्यमा करार सकिनु ६ वर्षअगाडि नै पुनः लिजमा दिनु भ्रष्टाचार हो कि होइन ? गोपाल देवकोटा, चाबहिल"
विद्युत् प्राधिकरणसँग जनगुनासो,"नेपाल विद्युत् प्राधिकरण भक्तपुर वितरण केन्द्रले ग्राहकलाई दुःख दिन थालेको छ । यसअघि बिनाप्रमाण विद्युत् चोरी गरेको भन्दै चर्को शुल्क उठाउने केन्द्रले अहिले उपभोक्तालाई नयाँ तरिकाले पीडित बनाउन थालेको छ । केन्द्रले कार्यालय समयभित्र मात्रै बिल भुक्तानी हुने भन्ने सूचना जारी गरेको छ । तर उक्त समयअगावै ट्रान्ज्याक्सन अवरुद्ध गर्छ । पहिलापहिला मिटर रिडिङपछि बिल भुक्तानी तत्काल हुने थियो । तर हाल बिल भुक्तानीका लागि ईपे वा डिजिटल पेमेन्ट रेकर्डमा पेनाल्टी नलाग्ने दिनसम्म जिरो पेमेन्ट देखाउने र पेनाल्टी एक्टिभ हुने दिनबाट पेनाल्टीसहितको रकम र त्यसमा ५ देखि २५ प्रतिशत जोडिएर आउँछ । कुनै गुनासो लिएर फोन गर्दा टेलिफोनै उठ्दैन । उठिहाले होल्डमा राखेर उताउता भन्दाभन्दै यही आएर कुरा गर्नुस् भनेर गैरजिम्मेवार बन्ने गर्छ । यी र यावत् विषयमा भक्तपुरे जनता कहिलेसम्म पीडित भइरहने ? कृष्णराम किसी, भक्तपुर"
कृषिक्रान्तिका लागि प्रधानमन्त्रीलाई आह्वानपत्र,"सम्माननीय प्रधानमन्त्रीज्यू,यो पंक्तिकार सम्बद्ध रहेको पार्टीको नेता नै कृषि तथा पशुपन्छी विकासमन्त्री हुँदाहुँदै तपाईंलाई यो खुला पत्र पठाउनुको खास कारण छ । प्रथमतः कृषिको मामिला सिँचाईं, बन, उद्योग तथा वाणिज्य, अर्थ, सहकारीआदि मन्त्रालयहरूसँग प्रत्यक्ष सम्बन्धित हुन्छ । कैयन् मामिलामा परराष्ट्र मन्त्रालय पनि जोडिन्छ । ती सबैको राम्रो समन्वयबिना कृषि मन्त्रालयले मात्रै ठूलो परिणाम निकाल्न सक्दैन । दोस्रो, कृषिलाई दशकौंदेखि केही परियोजनामा सीमित गरिएको छ । मन्त्री, कर्मचारी, पेसेवर बिचौलिया तथा दलालहरू, ऋणदाता सबैको ध्यान परियोजनाका वरिपरि हुन्छ । अर्थात्, एउटा सिङ्गो व्यवस्थामा रूपमा कृषिलाई बुझ्ने प्रयास अझैसम्म भएको छैन । तेस्रो, शक्ति अभ्यासको निरर्थक प्रदर्शनमा मदहोस प्रधानमन्त्रीका कारण मुलुकले कस्ता अवसर गुमाउँछ भन्ने देखेको हुँदा अर्थात् प्रधानमन्त्रीको शक्ति देखेको हुँदा मैले तपाईंलाई नै सम्बोधन गरेर पत्र लेख्दै छु ।तपाईंले दुई पटक प्रधानमन्त्री हुँदाजस्तो गल्ती फेरि गर्दिन भनेर आफ्नै विगतप्रति एक हिसाबले सार्वजनिक रूपले आत्मसमीक्षा गर्नुभएको हुँदा म यो पत्र लेख्न प्रेरित भएको हुँ । प्रधानमन्त्रीज्यू, ५५ प्रतिशतभन्दा बढी जनसंख्यालाई पछौटे कृषिको चपेटामा राखेर मुलुकमा रोजगारी हुन्छ ? कृषिको यस्तै हालत राखेर मुलुकले जलविद्युत्को विकास, सडक, रेल, पानी जहाज आदि पूर्वाधार थेग्छ ? बेरोजगार वा अल्परोजगारीमा निसास्सिएको जनसङ्ख्याले राजनीतिक स्थिरता आउन दिन्छ ? वा, श्रमको यस्तो बेहाल राखेर मुलुकमा वैभव सृजना हुन्छ ? अर्थतन्त्रको यस्तै दलाल चरित्रमा सुशासनको कुनै सम्भावना हुन्छ ? वा, यस्तो मुलुकको राजनीति अस्थिर नभएर कुन मुलुकको हुन्छ ? यस्तै मुलुकका नागरिक र राज्यलाई होइन र अरूले हेप्ने ? अझ स्पष्ट शब्दमा भन्ने हो भने यस्तै कृषि राखेर यो संविधान लागू हुन्छ ? भूराजनीतिक दाउपेचका विरुद्ध उभिन र राष्ट्रिय स्वाधीनता जोगाउन पनि नागरिकमा राष्ट्र र भविष्यप्रति आशावान् बनाउनु पर्दैन ? त्यसका लागि पनि कृषिश्रमको आजको अवस्था फेर्नु पर्दैन ? त्यसो हो भने कृषि हाम्रो राजनीतिको, विकास वा समृद्धिको, सुशासनको मुद्दा बन्नु पर्दैन ? पार्टीका मुख्य नेताहरू वा मुलुकको प्रधानमन्त्रीको मुद्दा बन्नु पर्दैन ? यदि तपाईंले मुलुकको दीर्घकालीन हितका लागि केही गर्ने नै हो भने कतै नअल्मलिनुस् ! कृषिमा एउटा हिम्मत गर्नुस्, पहलकदमी लिनुस् !मुलुकमा कृषि व्यवस्था छैनसम्माननीय प्रधानमन्त्रीज्यू, नेपालमा अहिले कृषि व्यवस्था नै छैन भनेको सुन्दा तपाईंलाई अनौठो लाग्न सक्छ । तर तीतो वास्तविकता यही हो । तपाईंले कृषिमा मैले विशेष ध्यान दिएको छु भनेको सुनेपछि कर्मचारी, अर्थशास्त्री, विकासशास्त्रीहरूबाट कृषिका बारेमा अनेक सुझावहरू आए होलान् । कसैले कृषिको व्यवसायीकरण गर्ने सल्लाह दिए होलान्, अरू कतिले यान्त्रीकरणको व्याख्या सुनाए होलान्, कसैले बजारीकरण वा आत्मनिर्भर वा अर्गानिक वा दिगो कृषिमा जोड दिए होलान् । अझ अहिले त स्मार्ट कृषिका गफ गर्नेहरू पनि ठूलै सङ्ख्यामा तयार भैसकेका छन् । तर कृषि व्यवस्थाका बारेमा सुझाव दिन पक्कै पनि कोही आएन भन्ने मेरो अनुमान । वस्तुतः समस्या यहीँ छ ।कृषिका प्रणालीगत समस्याबारे कान्तिपुर मिडियाको एउटा कार्यक्रममा मैले उल्लेख गरेको सन्दर्भ यस्तो थियो: कोरोनाले जनजीवन त ठप्प भयो तर दूध भने पहिलेभन्दा बढी उत्पादन भयो । दूधको पाउडर बनाउने उद्योग चौबीसै घण्टा चलाएर किसानको दूध बढीभन्दा बढी लिने प्रयास गरियो । केही समयपछि कोल्डस्टोर पाउडरले भरिँदै गयो, अर्कोर्तिर दुग्ध विकास संस्थानले किसानलाई पैसा दिन सकेन र ऋण लिनुपर्ने भयो । हामीले पाउडर दूध बेच्ने प्रयास गर्यौं । बङ्गलादेशमा दूधको बजार छ भन्ने थाहा लाग्यो, तर त्यहाँको बजारमा ३ डलरमा एक किलो दूध पाउडर पाइँदो रहेछ जबकि एक किलो पाउडर उत्पादनको हाम्रो मूल्य ५ डलर पर्थ्यो । हामीले चीनतर्फ कुरा सुरु गर्यौं तर खोरेत भएका मुलुकबाट दूध वा मासुजन्य उत्पादन चीनमा आयात नगर्ने कानुन रहेछ । खोरेतमुक्त हुन कति समय लाग्छ भनेर सोधपुछ गर्दा मन्त्रालय, प्रदेश तथा स्थानीय तहसमेत लाग्दा ३ वर्षमा सकिन्छ भन्ने थाहा लाग्यो । किन नगरेको भनेर सोध्दा योजना आयोगले त्यो कार्यक्रम सन् २०३० सम्म पूरा गर्ने सूचीमा राखेको रहेछ । तीन वर्षमै गर्न सकिने काम किन सन् २०३० सम्म पुर्याएको भनेर सोद्धा संयुक्त राष्ट्रसंघको सहस्राब्दी विकास लक्ष्य ले सन् २०३० सम्ममा यस्ता रोगहरू निर्मूल पार्ने लक्ष्य लिएको हुनाले त्यसो गरिएको भन्ने थाहा लाग्यो । यसले हाम्रो भण्डारण क्षमता, उद्योगको क्षमता, वित्तीय अवस्था, उत्पादन लागत, योजना निर्माण, पशुस्वास्थ्यको अवस्था आदि बताउँछ । अर्थात्, हाम्रो कृषि व्यवस्थाको एउटा झलक देखाउँछ । राजाको पञ्चायती व्यवस्थामा विकासका सबै संरचना वैदेशिक अनुदानमा आधारित थिए । चीनमा कम्युनिस्ट क्रान्ति र भारतको स्वतन्त्रतासँगसँगै आएको र नेहरूगान्धी समाजवादले गर्दा अमेरिकी र अन्य पश्चिमी मुलुकहरूले नेपालमा चासो बढाए । पश्चिमाहरू यहाँ आएपछि तत्कालीन सोभियत सङ्घ पनि तानिँदै गयो । चीनका लागि त हामी छिमेकी नै भयौं । त्यसताका बनेका सबै बाटाहरू, उद्योगकारखानाहरू, कृषि फार्महरू, औलो उन्मूलन तथा अन्य खोप कार्यक्रमहरू, विश्वविद्यालय र अस्पतालका ठूला संरचनाहरू अनुदानमै आएका थिए । तर सन् १९७५ तिरबाट युरोपअमेरिका र सोभियत सङ्घमा उत्पादन ओरालो लाग्यो, तर युद्ध खर्च बढ्दै गयो, जसले गर्दा हाम्रोजस्ता मुलुकहरूमा अनुदान आउन छाड्यो । वैदेशिक अनुदानमा चलेको राजाको पञ्चायती अर्थव्यवस्था धर्मराउन थाल्यो । सङ्क्षेपमा, पञ्चायतकालको उद्योगले विस्तारित पुँजी निर्माणको बाटो लिन सकेन । कृषि व्यवस्था पनि भत्कियो ।विसं २०४७ मा प्रजातन्त्र आएपछि नेपाली काङ्ग्रेस उदारवाद अर्थात् निजीवाद र बजारवादको हनुमानचालिसाले उफ्रीपाफ्री गर्न थाल्यो । रासायनिक मलमा दिइँदै आएको नाम मात्रैको अनुदानसमेत झिकियो । जबकि कृषिको जिम्मा बजारलाई दिएर कुनै मुलुक उँभो लागेको थिएन, छैन । कथित नवउदारवादले विश्वव्यापी दुन्दुभि बजाइरहेको र त्यसैमा शिक्षितदीक्षित नेपाली काङ्ग्रेसका युवा अर्थशास्त्री रामशरण महत र महेश आचार्यहरूले आफूलाई नेपालका अर्थशास्त्रीभन्दा नवउदारवादका जोदाहा रिकुटे ठाने । उनीहरूले बजारको शक्ति त बुझेका थिए तर त्यसका सीमा र चुनौती बुझेनन् । प्रजातन्त्र आएपछि कृषि अझ ओरालो लाग्दै गयो । कृषि क्षेत्रमा बजारवादको नाममा जे भयो त्यसको ज्वलन्त नमुना प्याक्ट (प्रोजेक्ट फर एग्रिकल्चर कमर्सियलाइजेसन एन्ड ट्रेड) थियो । निजी क्षेत्रलाई बलियो बनाउने नाममा राज्यको धनमा केही टाठाबाठाको मनपरी नै उक्त परियोजनाको सार थियो । पहिलो पटक तपाईंको नेतृत्वमा सरकार बनेपछि राज्यलाई जनमुखी बनाउने नारा, भाषण, घोषणा खुबै गरियो । तर रासायनिक मलमा केही अनुदान दिनु र साना किसानको केही ऋण मिनाहा गर्नुबाहेक तपाईं र कमरेड बाबुरामको माओवाद ले अरू केही गरेन । जमिनदारले एक पटक ऋण लगानी गरेर पुस्तौंसम्म भूदास बनाउने पुरानो सामन्ती समाजमा ऋण मिनाहा गरेर किसानलाई दासताबाट मुक्त गर्ने उपाय क्रान्तिकारी थियो । तर ब्याङ्कको ब्याज मुक्त गरेर किसानको मुक्ति हुँदैनथ्यो, हुँदैन । अर्थात्, माओवादी प्रयोगले पनि नेपालको कृषिमा क्रान्तिकारी योगदान गरेन । अवसर, शक्ति र सामर्थ्यको हिसाबले नयाँ कृषि व्यवस्था बनाउनका लागि केपी ओलीको सरकारलाई सबैभन्दा उपयुक्त अवसर थियो । तर भ्युटावर र पानीजहाज जस्ता ठूल्ठूला अवधारणाले बनेको विकासको भाष्यमा कृषिजस्तो निम्छरो विषय हरायो । यसरी मुलुकमा गणतन्त्र त आयो तर कृषि व्यवस्था अझै आएन ।कृषि संसारभरि संरक्षित क्षेत्र होप्रधानमन्त्रीज्यू, कुनै पनि अर्थतन्त्र आफैं सुरक्षित वा संरक्षित वा विकसित हुँदैन, आर्थिक विकासको इतिहासमा कहिल्यै त्यसो भएको छैन भन्ने तथ्य तपाईं हामीलाई थाहा छ । बरु त्यसलाई सुरक्षित, संरक्षित वा विकसित गर्नुपर्छ । अझ कृषि त संसारभरि संरक्षित क्षेत्र नै हो । जहाँजहाँ कृषि बाँचेको छ त्यहाँ कुनै न कुनै हिसाबले संरक्षण छ । हाम्रो कृषि कति साँघुरिँदै छ भने पहाडको करिब ३५ प्रतिशत जमिन बाँझो भैसकेको छ र त्यो अझ बढ्दै छ । तराईमा पनि कृषि भूमि तीव्र रूपले साँघुरिँदै छ । कृषिले परिवार धान्न नसकिने हुँदै जाँदा वैदेशिक रोजगारीमा जाने युवाहरूको सङ्ख्या बढ्दै गएको छ । हामी जति ढिलो हुन्छौं सङ्कट त्यति नै गहिरिँदै जानेछ । त्यसैले हाम्रो कृषि व्यवस्थाको जग बसाल्न एक दिन पनि ढिलो हुँदै छ । उत्पादनको प्रथम उद्देश्य बाँच्नु हो, राम्रो गरी बाँच्नु हो । राम्रोसँग बाँच्ने प्रक्रियामा मानिसले कसरी प्रविधिको विकास गर्यो, श्रमलाई सजिलो बनायो, उत्पादन बढायो र आज तथाकथित बुद्धि उद्योगको युगमा पुग्यो भन्ने हामीलाई थाहा छ । त्यसो हो भने नेपालमा कृषिको विकासका लागि बाँच्ने, राम्रोसँग बाँच्ने व्यवस्थाको सुरुआत गर्नुपर्यो । प्रधानमन्त्रीज्यू, कृषिमा हामीले नजानेको केही छैन, केवल एउटा कमी छ: कृषक बलियो नभईकन कृषि बलियो हुँदैन भन्ने अति सामान्य सत्य बुझ्न बाँकी छ ।युरोपका केही मुलुकमा कृषि उत्पादनमा ६५७५ प्रतिशतसम्म अनुदान दिएर कृषकलाई सुरक्षा दिइएको छ । युरोपेली युनियनमा कृषि उत्पादनको ३५ प्रतिशत संरक्षण छ । दक्षिण कोरिया, जापान र ताइवानमा कृषि संरक्षणको बलियो र भरपर्दो व्यवस्था छ । अनुदान र संरक्षणका हिसाबले जापान अरूभन्दा माथि छ । अमेरिकामा अनुदानको रकम तलमाथि भैरहन्छ तर कृषिको संरक्षण प्राथमिकतामै छ । अमेरिकाजस्तो खुला बजार र निजी क्षेत्रको वकालत गर्ने मुलुकमा खुद कृषि आयको करिब २१ प्रतिशत अनुदान छ । चीनमा विभिन्न प्रकारका अनुदानहरू छन् र त्यो पनि बर्सेनि बढिरहेको छ । भारतमा सन् २०२२ को तथ्याङ्कले भन्छ: भारतमा कृषकले प्रतिहेक्टर २० हजार रुपैयाँ अनुदान पाउँछन् । यो झन्झन् बढ्दै छ । त्यहाँको राजनीतिक र कर्मचारीतन्त्रले पनि कृषिमा विशेष ध्यान दिन्छ । सहुलियतपूर्ण ऋण, बिमा, मल, बीउ, उखुको नगद अनुदान, निर्यातमा दिइने प्रोत्साहन अनुदान आदि सबै गर्दा नेपालमा चालु वर्ष १० हजार रुपैयाँको संरक्षण छ । यस्तो अवस्थामा खुला सिमाना भएको भारतको कृषिसँग हाम्रो कृषकले कसरी प्रतिस्पर्धा गर्न सक्छ ? मन्त्री, प्रधानमन्त्रीहरूले भाषण गर्दा दूध र माछामासुमा नेपाल आत्मनिर्भर भएको बताउँछन् जबकि तिनको उत्पादनमा करिब ७० प्रतिशत दानाको हिस्सा हुन्छ र त्यसको करिब ८० प्रतिशत आयात हुने गरेको छ । दानामा आत्मनिर्भर नभइकन हामी दूध र माछामासुमा पनि आत्मनिर्भर हुन सक्दैनौं । बजार मूल्यमा पनि प्रतिस्पर्धी हुन सक्दैनौं । फेरि, कृषि केवल नाफाघाटको मात्रै होइन बरु खाद्यसुरक्षासम्प्रभुता वा मुलुकको राष्ट्रिय स्वाधीनताको प्रश्न पनि हो । किनकि अन्तर्राष्ट्रिय बजारमा खाद्यान्नको आपूर्तिको अवस्थाले गर्दा हामीले अरूका नाजायज सर्तहरूलाई सजिलै स्वीकार गर्न सक्ने अवस्थामा पुग्छौं । छिमेकी भारतले नै हामीलाई धेरै पटक झस्काइसकेको छ । अर्थात्, हाम्रो कृषिको संरक्षणबिना अर्को उपाय छैन ।कृषिको हाम्रो बाटोकृषिमा सफल भएका विभिन्न मुलुकहरूले आआफ्ना कानुनी, संरचनागत तथा प्रशासनिक उपायहरू अवलम्बन गरे पनि सबैमा एउटा समानता के छ भने ती मुलुकका कृषकहरूको परिश्रम र लगानी सुरक्षित छ । केही उदाहरण माथि दिइएको छ । हामीले पनि आफ्नो संरचना र व्यवस्था बनाउनुपर्छ । त्यसका लागि अपनाउनैपर्ने उपायहरू निम्न छन्: एक, बीउबिजन, मलखाद, पानी, बिजुली लगायत उत्पादन सामग्रीमा पर्याप्त अनुदान; दुई, सबै कृषकको पहुँच सुनिश्चित हुने गरी वडा तहसम्म कृषि तथा पशुपन्छी प्राविधिकको व्यवस्था; तीन, सहुलियतपूर्ण कृषि ऋणको ग्यारन्टी; चार, प्रभावकारी बिमा प्रणाली; र पाँच, लागत मूल्यमा निश्चित प्रतिशत बचत हुने सुनिश्चित गरेर हरेक बालीवस्तुको न्यूनतम समर्थन मूल्य तोक्ने काम र त्यसको प्रभावकारी कार्यान्वयन । यस्तो व्यवस्थाले हरेक कृषकका लागि केही न केही बचतको ग्यारेन्टी गर्छ । जति कम लागतमा बढी उत्पादन हुन्छ त्यति नै बचत पनि बढ्छ । त्यसका लागि यान्त्रिकीकरण कृषक आफैंले गर्न थाल्छ । कृषिमा आधुनिकीकरण हुन्छ, उत्पादनमा वृद्धि हुन्छ । त्यसले हामीलाई कृषिमा आत्मनिर्भर बनाउँछ, खाद्य सुरक्षाको प्रत्याभूति हुन्छ, आयात प्रतिस्थापन हुन्छ । ठूलो मात्रामा रोजगारी सृजना हुन्छ र राष्ट्रिय आयमा उल्लेख्य वृद्धि हुन्छ । सबै खालका बालीवस्तुमा न्यूनतम बचतको व्यवस्था एकैचोटि लागू गर्न सकिन्न । अहिलेदेखि नै प्रतिबद्धता र योजनाका साथ ध्यान दिँदा पाँच वर्षमा नयाँ कृषि व्यवस्था बन्छ । त्यसका लागि खाद्यान्नमा न्यूनतम बचतको ग्यारेन्टी आगामी वर्षदेखि नै गर्नुपर्छ । हामीले न्यूनतम मूल्य तोकेर पनि त्यस मूल्यमा कृषकको सबै धान लिएका छैनौं । आगामी वर्ष कृषकले हरेक दाना खाद्यान्नको न्यूनतम मूल्य पाउँछ भन्ने ग्यारेन्टी बजेट गर्नुपर्छ । दलहन र तलहनको विस्तार गर्दै दूध तथा माछामासुका लागि दानाको उत्पादन गर्न हामीलाई तीन वर्षजति लाग्छ । आगामी वर्ष सुरु गरेर ३ वर्षमा मूलभूत रूपले यो काम गर्न सकिन्छ । यो वर्ष आवश्यक अध्ययन र योजना बनाएर आगामी करिब ५ वर्षमा फलफूल र जडीबुटीसमेत सुनिश्चित बचतसहितको संरक्षित प्रणालीमा लैजान सकिन्छ । तरकारीका लागि हामीले प्रादेशिक तथा स्थानीय सरकारलाई जिम्मा दिनुपर्छ । यसरी आगामी ५ वर्षमा सबै नेपाली कृषकको बचत सुनिश्चित हुने संरक्षित कृषिको नयाँ व्यवस्थामा लैजान सकिन्छ । भूमिव्यवस्थामा ठूलै परिवर्तन नगरिकन कृषि विकास हुँदैन भन्ने एउटा लोकप्रिय धारणा छ । तर हाम्रो भूमिव्यवस्थामा त्यस्तो ठूलो परिवर्तन सजिलो छैन । भूमिको समस्या समाधान गरेर कृषि विकासको बाटो होइन बरु कृषि विकासले धकेलेको भूमिव्यवस्था हाम्रो बाटो हुनेछ । त्यसका लागि उत्पादन, भण्डारण, प्रशोधन, बजारीकरण लगायतका सबै काममा स्थानीय तहको नेतृत्वमा कृषि सहकारीहरूलाई सहभागी बनाउँदै जानुपर्छ । संघीय सरकारले हेर्ने वित्तीय, प्राविधिक र कृषि विकासको रणनीतिक योजनाबाहेक कृषिसँग सम्बन्धित सबै जिम्मा स्थानीय र प्रादेशिक तहमा दिनुपर्छ । हाम्रो सम्पत्ति सम्बन्ध र खास गरी भूस्वामित्वको आकारप्रकारले गर्दा सहकारितामा आधारित कृषि विकास, पर्याप्त रोजगारीको विस्तार, बपौती करमा क्रमशः वृद्धि, भूमिमा सार्वजनिक स्वामित्वको विस्तार गर्दै अगाडि बढेर हामीले भूमि समस्याको पनि समाधान गर्दै नेपाली समाजवादको आधार तयार गर्नेछौं । यही बजेटमा गर्नुपर्ने व्यवस्था प्रधानमन्त्रीज्यू, यस बजेटमार्फत तपाईंले मुलुकका करिब ५५ प्रतिशत कृषकहरूलाई एउटा आशा र विश्वास दिनुपर्नेछ । कृषिमा रातारात केही हुँदैन तर आरम्भ गरिहाल्नुपर्छ । त्यसलाई बुँदागत रूपमा यसरी राख्न सकिन्छ: एक, आगामी वर्ष धान र गहुँको न्यूनतम समर्थन मूल्यभन्दा कम मूल्यमा कुनै पनि कृषकले बेच्नु पर्दैन भनेर घोषणा गरौं र त्यसका लागि तयारीका काम थाली हालौं । सहकारीले न्यूनतम समर्थन मूल्यमा धान किन्न सुरु गरेका छन्, त्यसलाई सकेसम्म विस्तार गरौं । खाद्य संस्थानका प्रयोगमा नआएका गोदामहरू सहकारीले प्रयोग गर्ने व्यवस्था गरौं । खाद्य संस्थानलाई पनि त्यसको क्षमता अनुसार परिचालन गरौं । आगामी वर्ष स्थानीय तहको स्वामित्वमा सहकारीहरूले प्रयोग गर्नेगरी गोदामहरू निर्माण गर्न आवश्यक बजेटको व्यवस्था गरौं । ३४ लाख टन धान किन्ने गोदाम र वित्तीय व्यवस्था गर्दा यो वर्षको योजना प्रभावकारी रूपमा सम्पन्न हुन्छ । धानको समस्या समाधान गर्न सक्दा गहुँका लागि कुनै समस्या हुँदैन । दुई, सहुलियतपूर्ण कृषि ऋणको व्यवस्था गरौं । साना किसानलाई ३ प्रतिशत, मझौला कृषकलाई ५ प्रतिशत र ठूला कृषकहरूलाई ७ प्रतिशत ब्याजदर नबढ्ने गरी ऋणको व्यवस्था गर्नुपर्छ । ठूला कृषकहरूलाई किन सस्तोमा ब्याज दिनेजस्ता प्रश्न त उठ्छन् तर कृषि क्षेत्र फरक क्षेत्र हो भन्ने कुरा नै त्यसको उत्तर हो । कृषि ऋणको दुरुपयोग भएको कुरा साँचो हो । त्यसका लागि कृषि विकास बैंक, राष्ट्र बैंक र मन्त्रालयको समन्वयमा संयन्त्र र प्रक्रिया बनाउन सकिन्छ । जे होस् कृषिको विशेष वित्तीय व्यवस्था नगरीकन अगाडि बढ्न सकिन्न ।तीन, मल, बीउ, बिजुलीमा अनुदान बढाउनैपर्छ । साथै करिब १२ लाख हेक्टर खेतीयोग्य जमिनमा सिँचाइको व्यवस्था छैन । त्यसमध्ये आधाजति पहाडका टार र बेंसीहरूमा छ । आगामी ५ वर्षमा सबै जमिन सिँचाइ गर्ने योजनाका साथ अहिलेको बजेटमा सिँचाइका लागि पर्याप्त योजना र बजेटको व्यवस्था गर्नुपर्छ । पहाडको बसाइँसराइलाई रोक्नका लागि पनि सकेसम्म छिटो पहाडमा सिँचाइ र कृषि विकासमा लाग्नुपर्छ ।चार, अहिलेसम्म पनि हामीले भरपर्दो कृषि तथ्याङ्क तथा सूचना व्यवस्था बनाउन सकेका छैनौं । सन् १९८६ तिर गरिएको एउटा अध्ययनका आधारमा कृषि तथ्याङ्क निकाल्ने गरिएको कुरा धेरै पटक उल्लेख भएको छ । जनगणना र जीवनस्तर सर्वेक्षणका आधारमा अगाडि सारिने तथ्याङ्कले हाम्रो आवश्यकता पूरा गर्दैन । अझ कृषि सूचना तथा सेवाको त कुनै भरपर्दो संरचना नै छैन । यसका लागि पहिलो काम हाम्रो कृषि तथा कृषक गणना गर्नुपर्नेछ । यसका लागि केही वर्षपहिले आवश्यक कार्यविधि र प्राविधिक तथा वित्तीय व्यवस्था भैसकेको थियो तर कार्यान्वयन भएन । आगामी वर्षभित्र यो काम पूरा गर्नुपर्छ । यसले हरेक खेत वा गोठको, बालीवस्तुको अवस्था थाहा पाउन र कृषि सेवा सम्बन्धी आवश्यक सबै योजना बनाउने हाम्रो क्षमता निर्माण हुन्छ । पाँच, यसका लागि अहिलेको कृषि मन्त्रालयको संस्थागत क्षमताले पुग्दैन । जलस्रोत, वन, अर्थ, उद्योग आदि मन्त्रालय र अन्य कतिपय क्षेत्र प्रत्यक्ष रूपले जोडिने हुँदा प्रधानमन्त्रीको अध्यक्षतामा र कृषि तथा पशुपन्छी विकासमन्त्रीको बढी भूमिका हुने गरी विभिन्न मन्त्रालय र बाहिरबाट समेत विज्ञहरू रहने एउटा कृषि रूपान्तरण राष्ट्रिय पहलकदमी जस्तो कुनै बलियो संयन्त्र बनाउनुपर्छ जसले त्यस्तो रूपान्तरणको पाँचवर्षे रणनीतिक योजना आगामी वर्षभित्र निर्माण गर्छ र पाँच वर्षसम्म यस योजनाको कार्यान्वयनको अनुगमन गरिरहन्छ ।माथि उल्लेख भएजस्तो पाँच वर्षमा नेपालको नयाँ कृषि व्यवस्थाको आधारभूत काम सम्पन्न गर्दा केही असाधारण उपलब्धि हुनेछन्; जस्तै: कृषि उत्पादनमा मूलभूत रूपले आत्मनिर्भर हुनेछौं अर्थात् राष्ट्रिय खाद्य सुरक्षाको प्रत्याभूति हुनेछ, कृषि उत्पादनमा आधारित उद्योगले खुट्टा टेक्न थाल्नेछ, कृषिबाट बाध्यात्मक वैदेशिक रोजगारीमा पलायन भैरहेको प्रवाह रोकिनेछ, दुई अङ्कको राष्ट्रिय आय वृद्धिका लागि ठूलो योगदान हुनेछ, समृद्धि र समाजवादको नेपाली बाटाले आकार प्रकार लिनेछ । यो नै नेपाली कृषि क्रान्तिको बाटो हो । प्रधानमन्त्रीज्यू, यो सम्भवतः इतिहासले तपाईंलाई दिएको ऐतिहासिक महत्त्वको अन्तिम जिम्मेवारी हो ।"
साहित्यिक चेत भएका लोकतन्त्रका अथक योद्धा,"सोलुखुम्बुको लिखुखोलाको अभिजात परिवारमा २००२ सालमा जन्मेका राजनीतिक व्यक्तित्व पुरुषोत्तम बस्नेतको वैशाख २९ गते शुक्रबारका दिन निधन भयो । सक्रिय राजनीतिसँगै विचार निर्माण कार्यमा संलग्न रहने राजनीतिज्ञहरूको अभाव महसुस भैरहेको बेला पुरुषोत्तम बस्नेतको प्रस्थान गम्भीर चिन्ताको विषय हो । पछिल्लो समयमा सार्वजनिक सभासमारोहमा त्यति धेरै उपस्थित नहुने र काठमाडौंको सिफलमा रहेको निजी निवासमा चिन्तनमनन र लेखनमा अभ्यस्त रहने उनको दिनचर्या थियो । बीपी कोइराला र कांग्रेस पार्टीका अनेकन् अप्रकाशित सामग्री र इतिहासउपर घोत्लिनमा उनलाई अपार आनन्द लाग्थ्यो । पुरुषोत्तम बस्नेतका पिताजी मकरध्वज बस्नेत २००७ सालको मुक्ति आन्दोलनको उत्तर क्षेत्रका कमान्डर थिए । उनका तीन दाजुभाइ शिवध्वज, देवीध्वज, प्रेमध्वज सबै नै कांग्रेस राजनीतिमा चुर्लुम्म डुबेका थिए । नेपाली कांग्रेसको समृद्ध जग बस्नेत परिवारको अग्रणी आर्थिकराजनीतिक योगदानले सिञ्चित छ । सिंगो परिवार नै यसरी राजनीतिमा संलग्न भएकाले पुरुषोत्तमको जीवन पनि राजनीति वरिपरि नै घुम्यो । सोही क्रममा उनले आफूलाई समाजसँग जोडिनका लागि सार्वजनिक जीवनको सुरुआती समयमा साहित्यतर्फ प्रवृत्त गराए । साहित्यिक चेतना त थियो नै, साहित्यिक लेखकका रूपमा कथा, कविता, निबन्धमा उनको कलम चले पनि उनको ख्याति ज्यादा सम्पादकका रूपमा प्रतिष्ठित बन्न पुग्यो । दमननाथ ढुंगानाका शब्दमा, प्रतिबन्धित नेपाली कांग्रेस पार्टीलाई साहित्य, कला र संस्कृतिसँग जोड्ने उनी एक प्रमुख कडी थिए ।भर्खरभर्खर दल प्रतिबन्ध हुँदा उनी एसएलसी सकेर पब्लिक साइन्स क्याम्पसको विद्यार्थीका रूपमा तत्कालीन लाल दरबारको छात्रावास बासी बन्न पुगेका थिए । छात्रावासकै दिनहरूबाट उनले मुकुट साहित्यिक पत्रिकाको प्रकाशन थाले । मुकुट लाई नेपाली साहित्यको एउटा मानक पत्रिकाका रूपमा स्वीकार गरिन्छ । नाम मुकुट भए पनि पञ्चायतको राप र ताप सुरु भएका बेला स्वच्छन्द साहित्यिक गतिविधि तत्कालीन सत्तालाई पाच्य हुने कुरा थिएन । पुरुषोत्तम पछि २०२६ सालतिर अमलेख संस्थाका तर्फबाट सिउँडी पत्रिकाका सम्पादक बने, साथमा अर्का सम्पादक भुवन कोइराला (ढुंगाना) थिइन् । जम्माजम्मी पाँच अंक निस्केको सिउँडी संस्थापनको प्रतिरोधी धारको पत्रिका थियो । बीपी निर्वासनमा रहेका बेला तरुण लगायतका अनेक प्रकाशनमा समेत पुरुषोत्तम संलग्न थिए ।कोइराला परिवारसँग पुरुषोत्तमको निकटता दाजु शिवध्वज बस्नेतकी छोरी इन्दिराको विवाह बीपीका भाइ तारिणीका छोरा ज्योतिसँग भएपछि अझ सुमधुर बन्यो । बीपी कोइराला प्रवासबाट फर्केपछि पुरुषोत्तम राजधानी साप्ताहिकमा आबद्ध भए । प्रतिबन्धका वर्षहरूमा उनी सोलुखम्बु कांग्रेसको पार्टी सभापति पनि थिए, पार्टी प्रचारप्रसार विभागमा पनि निरन्तर संलग्न रहे । बहुदल स्थापनापश्चात् पार्टी मुखपत्र नेपाल पुकार को सम्पादक बने, २०४८ पछि गोरखापत्र संस्थानको महाप्रबन्धकमा नियुक्त भए । पहिलो संविधानसभामा सदस्य बन्ने अवसरसमेत पाए । केही समय नेपाली कांग्रेसको आमन्त्रित केन्द्रीय सदस्य पनि बने । उनले आफूलाई बीपी कोइराला स्मृति ट्रस्टको संस्थापक सदस्य हुँदै कोषाध्यक्षका रूपमा सक्रिय राखिरहेका थिए । निष्क्रिय जीवन उनलाई स्वीकार्य थिएन, रचनात्मक कार्यहरूले उनलाई सदैव आकर्षित गरिरहे । उनको सान्निध्यमा तीन दशकभन्दा बेसी समय बिताएका राजेन्द्र पराजुलीका अनुसार उनलाई तात्कालिक लाभभन्दा पनि कर्मसँग सरोकार थियोÙ कारण, उनी कर्मयोगका लती थिए । पुरुषोत्तम बस्नेतले आफूलाई कांग्रेस इतिहासकारका रूपमा नेपाली कांग्रेसको इतिहासको प्रारूप, भाग १ र २ पुस्तकमार्फत प्रतिष्ठापित गरे । बीपीले कांग्रेसको इतिहास लेख्न सके शैलजा आचार्यले सक्छिन् भनेको कुरा गणेशराज शर्माले उल्लेख गर्नुभएको छ । शैलजा त्यो काम नगरीकन गएको अवस्थामा पुरुषोत्तमले नेपाली कांग्रेसको इतिहासको प्रारूप प्रकाशन गर्नु आधिकारिक इतिहास खोजेका कांग्रेसजनका लागि सौभाग्य नै थियो । उनको इतिहासकर्मप्रति मत विभाजित नरहेको भने होइन । प्राज्ञिक कर्ममा संलग्न इतिहासकारहरूले पुरुषोत्तमको पुस्तकलाई मूलतः दस्तावेज संकलन मात्र मानेर इतिहासको श्रेय दिन आनाकानी गरे पनि कांग्रेसका राजनीतिकहरूले उनको पुस्तकलाई आधिकारिक इतिहासका रूपमा स्वीकार गर्छन् । आजीवन कोइराला परिवारको भित्रियाविश्वासपात्र भएकाले होला, उनको लिखत आधिकारिक मानिनु स्वाभाविक पनि हो । वृत्ति विकासभन्दा पनि स्वान्तःसुखाय जीवनको उत्तरार्द्धमा उनले इतिहासको मूल स्रोतमा पुगेर जुन योगदान गरे, त्यसको मुक्तकण्ठले प्रसंशा गर्नैपर्छ । उनको निजी संकलनमा रहेका असंख्य सामग्री बीपी कोइराला स्मृति ट्रस्टलाई हस्तान्तरण गरेर तिनको सुरक्षित संग्रहण र प्रकाशनको चाँजोपाँजो मिलाउन सके धेरै विलुप्त सामग्री सार्वजनिक मात्र हुने थिएनन्, इतिहासका चर्चा गर्न छुटेका दुर्लभ तथ्य र सत्यहरूमाथि न्यायसमेत हुने थियो ।रोचक कुरा, प्रदीप गिरिको नेतृत्वमा पदमबहादुर थापाले नेहरू मेमोरियल म्युजियम लाइब्रेरीबाट प्राप्त गरेका डायरीहरूको पहिलो भाग शिखा बुक्सले बीपी कोइरालाको डायरी (२००८२०१४) शीर्षकमा प्रकशित गर्यो । त्यो डायरी पुरुषोत्तम बस्नेतको संकलनमा समेत रहेको भेटिएपछि त्यसको अंग्रेजी संस्करण प्रध्यापक अभी सुवेदीको सम्पादनमा बीपी कोइराला ट्रस्टले प्रकाशित गरेको थियो । गणेशराज शर्माले जेल जर्नल (जगदम्बा प्रकाशन) को भूमिकामा खुलासा गरेको कोइराला परिवारले जोगाएर राख्न नसकेका सम्पदाहरू पुरुषोत्तम बस्नेतको संकलनमा भेटिनु सुखद संयोग नै मान्नुपर्छ । त्यस्ता अनेक खजाना उनको संकलनमा रहेको अनुमान गर्न सकिन्छ । २०३७ सालमा बीपी कोइराला चढेको जहाजलाई विराटनगर अवतरण गर्न रोकिँदा भएको प्रदर्शनका क्रममा विराटनगर जेल चलान गरिएका जयप्रकाश गुप्ता आफूहरूभन्दा पहिले नै पुरुषोत्तम बस्नेतको गिरफ्तारी भएको देखेर आश्चर्यमा परेको स्मरण गर्छन् । यो घटनाले के देखिन्छ भने, सृजनात्मक कार्यदेखि आन्दोलनमा सहभागिता जनाएर जेल जाने कार्यमा समेत पुरुषोत्तम हमेशा अग्रणी भूमिकामा रहन्थे । उनले ३० वर्षे पञ्चायतकालमा नौ वर्ष जेल जीवन व्यतीत गर्नुपरेको थियो । जनमतसंग्रहपछि पञ्चायतका आखिरी वर्षहरूबीच कांग्रेस कार्यकर्ताहरू पञ्चायत प्रवेश गरे । पुरुषोत्तमलाई नजिकबाट जान्नेहरूले पञ्चायत प्रवेश गर्न रोकिएका अहिलेका असंख्य स्वनामधन्य नेताहरूलाई पञ्चायत प्रवेश गर्नबाट जोगाउनमा पुरुषोत्तमको अहम् भूमिका रहेको र त्यति बेलाको पत्राचारसमेत सुरक्षित रहेको बताउँछन् ।पारिवारिक जीवनको कुरा गर्दा, उनको विवाह पहिलो दिनको औपचारिकताभन्दा अगाडि बढेन । मुकुट प्रकाशनताका एक साहित्यकारसँगको प्रेम राम्रै अंकुरित भए पनि त्यो विवाहमा परिणत भने भएन । तर त्यसबाट उनको राजनीतिप्रतिको लगाव झन् तीव्रतर र घनीभूत हुँदै गयो । त्योबाहेक उनको जीवनमा बिहे र प्रेम प्रसंगले कहिल्यै स्थान पाएनन् ।अनुशासित र मर्यादित जीवनशैली र पुर्ख्यौली सम्पत्तिका कारण उनलाई जीवनमा स्रोत र साधनको कमी कहिल्यै भएन । तर त्यो कुराले कहिल्यै उनमा दम्भ र अहंकार भाव विकसित भने गराएन । उनी हमेशा धीर, गम्भीर र दयालु, अर्काको दुःखमा सहयोग गरिहाल्ने प्रकृतिका थिए । युवावयका रुमानी दिनमा त्यति बेलाको महँगो होन्डा बाइक चढेर सहर विचरण गर्नु उनको विचित्रको सोख थियो । साथीभाइहरूसँग उनको व्यवहार सत्ताको लाभांश प्राप्त गर्दा र नगर्दा पनि एकनासको रहिरह्यो । सधैं शान्त र सौम्य, अरूलाई धैर्यपूर्वक सुन्न सक्ने, कुनै ठूलो महत्त्वाकांक्षा र सत्ताको आसक्ति भाव नभएका, सधैं औपचारिक पोसाकमा मात्र देखा पर्ने अन्तर्मुखी स्वभावका उनी सामान्य र सहज थिए एवं देशभरका कार्यकर्ताका लागि हमेशा उपलब्ध पनि ।उनी साहित्यसाधक र समर्पित लोकतन्त्रवादी थिए । जुनसुकै विषम परिस्थितिमा पनि उनले कांग्रेससँगको संलग्नता, लगाव र झुकावको निरन्तरतामा कमी आउन दिएनन् । झन्डै आठ दशक लामो जीवनकाल उनले सच्चा लोकतन्त्रवादीका रूपमा व्यतीत गरे । कोइराला परिवारनिकट भएर पनि उनीप्रति पार्टीभित्रका अरू साथीको आदरभावमा कहिल्यै कमी वा आँच भने आएन । शारीरिक रूपमा अग्लो कदका उनी योगदानका हिसाबले पनि अग्लो, निर्भीक र विवादरहित बनेर बिदा भए । उनको व्यक्तित्वमा कुण्ठा वा क्लेशको गुन्जाइस थिएन । उनी नामजस्तै उत्तम पुरुष थिए र थिए, भला मानिस पनि । सन्त शैलीको जीवनयापन गरेका अत्यन्त अल्प एवं मृदुभाषी पुरुषोत्तम बस्नेतको निधनसँगै सिंगो देशले एउटा साहित्यिक चेत भएका लोकतन्त्रका अथक योद्धा गुमाउन पुगेको छ । राजनीतिक संलग्नताका कारण तत्काल परिणाम र लाभ खोजिहाल्ने अहिलेको पुस्ताले उनको त्याग, निष्ठा, समर्पण, योगदान र विरासतबाट धेरै प्रेरणा लिन सक्छ । ट्वीटरः"
भारतमा धार्मिक स्वतन्त्रता कमजोर: अमेरिका,"(नयाँदिल्ली)अमेरिकाले धार्मिक स्वतन्त्रताको विषयमा भारतमाथि प्रश्न उठाएको छ । अमेरिकी विदेश मन्त्रालयले हालै सार्वजनिक गरेको धार्मिक स्वतन्त्रतासम्बन्धी प्रतिवेदनले भारतमा अल्पसंख्यक समुदायमाथि आक्रमण बढेको जनाएको हो । अमेरिकी विदेशमन्त्री एन्टोनी ब्लिंकनले मे १५ मा जारी गरेको प्रतिवेदनमा भारत, चीन, रुस र साउदी अरबलगायत देशमा अल्पसंख्यकमाथि आक्रमण बढेको उल्लेख छ । भारतका प्रधानमन्त्री नरेन्द्र मोदीको अमेरिका भ्रमणअघि यो प्रतिवेदन सार्वजनिक भएको हो । अमेरिकी राष्ट्रपतिको निमन्त्रणामा मोदी जुन २१ मा भ्रमणमा जाँदै छन् । प्रतिवेदनमा भारतको लोकतान्त्रिक व्यवहारमाथि पनि प्रश्न उठाइएको छ । अमेरिकाले आफ्ना अघिल्ला प्रतिवेदनहरूमा पनि भारतमा लोकतन्त्र, मानव अधिकार र प्रेस स्वतन्त्रतालगायतको स्थिति कमजोर भएको उल्लेख गर्ने गरेको थियो । दुई महिनाअघि अमेरिकी विदेश मन्त्रालयले सबै देशहरूमा मानवअधिकारको स्थितिबारे प्रतिवेदन सार्वजनिक गरेको थियो । त्यसमा पनि सरकारी एजेन्सीको दुरुपयोग गरेर मानवअधिकार हननका घटनाले प्रश्रय पाएको उल्लेख थियो । मिडियामाथि सरकारी संयन्त्रमार्फत नियन्त्रणको प्रयास गरिएको, अभिव्यक्तिमाथि रोक लगाइएको, न्यायिक हिरासतमा मृत्यु, गैरन्यायिक हत्यालगायत प्रकरण उक्त प्रतिवेदनमा उल्लेख थियो । अहिले आएको प्रतिवेदनमा भने धार्मिक स्वतन्त्रताका विषय मात्रै समेटिएको छ । भारतमा अल्पसंख्यक मुस्लिम समुदायमाथि राज्यबाटै विभेदपूर्ण व्यवहार गरिएको रिपोर्टले भनेको छ । प्रहरीले मुस्लिम व्यक्तिलाई सार्वजनिक रूपमै कुटपिट गरेको, विभिन्न स्थानमा मुस्लिम व्यक्तिको घरमाथि डोजर चलाइएको, मुस्लिममाथि आक्रमणको सार्वजनिक धम्कीहरू दिइने गरिएको जस्ता घटनाहरू प्रतिवेदनमा उल्लेख गरिएको छ । कर्नाटकमा हिजाबमाथि प्रतिबन्ध, दिल्लीको दंगामा प्रहरीको समेत मिलेमतोको तथ्य प्रतिवेदनमा समेटिएको छ । भारतमा कतिपय राज्य सरकारले मुसलमानविरुद्ध नीति लिएको, अल्पसंख्यकमाथि प्रहरीबाटै हिंसासमेत भएको कतिपय घटनालाई पनि प्रतिवेदनमा समावेश गरिएको छ । प्रतिवेदनमा अल्पसंख्यकविरुद्ध भएका २० भन्दा बढी घटनालाई समेटिएको छ । सत्तारूढ भाजपाका नेताबाट आएको हेट स्पिच को समेत प्रतिवेदनमा चर्चा छ । प्रतिवेदनमा भारतको स्थिति उल्लेख गर्दा धेरै ठाउँमा भाजपा, विश्व हिन्दु परिषद् र बजरंग दलको नाम आएको छ । भारतले भने अमेरिकी प्रतिवेदनप्रति आपत्ति जनाएको छ । भारतीय विदेश मन्त्रालयका प्रवक्ता अरिंदम बागचीले प्रतिवेदनलाई गलत बयानबाजी भनेका छन् । उनले प्रतिवेदन पक्षपातपूर्ण टिप्पणी भएको बताएका छन् । अन्तर्राष्ट्रिय धार्मिक स्वतन्त्रताबारे अमेरिकी विदेश मन्त्रालयको प्रतिवेदनबारे जानकार छौं, बागचीले भनेका छन् तर, दुर्भाग्यवश यो प्रतिवेदन झूटा सूचना र गलत बुझाइमाथि आधारित छ । उनले पक्षपातपूर्ण टिप्पणीले प्रतिवेदनको विश्वसनीयता कम गर्ने बताए । अमेरिकासँगको सम्बन्धलाई भारतले महत्त्व दिएको र कतिपय चासोका सन्दर्भमा खुलेर कुराकानी गरिने विदेश मन्त्रालयको विज्ञप्तिमा भनिएको छ ।"
बाइडेनको अस्ट्रेलिया र पपुवा न्युगिनी भ्रमण रद्द,"वासिङ्टन डिसी (एजेन्सी) अस्ट्रेलिया र पपुवा न्युगिनीमा आगामी साता हुन लागेको अमेरिकाका राष्ट्रपति जो बाइडेनको भ्रमण रद्द भएको छ । जी७ सम्मेलनमा सहभागी भएपछि उनले यी देशमा भ्रमण गर्ने तय भएको थियो । तर, अमेरिकामा कर्जा संकट देखिएपछि राष्ट्रपति बाइडेनको भ्रमण रद्द भएको हो । राष्ट्रपति बाइडेनले जापानमा हुने जी७ सम्मेलनमा सहभागी भएपछि अमेरिका फर्किने जनाएका छन् । उनले अस्ट्रेलियामा हुने क्वाड सम्मेलनमा पनि भाग लिने छैनन् । क्वाडमा सम्मिलित देशहरूको बैठक यही मे २२ देखि २४ तारिखसम्म सिड्नीमा आयोजना जनाइएको थियो । अमेरिकालाई अहिले ३१ हजार ४ सय अर्ब डलर ऋण छ । सरकारले उधारो लिने सीमा पार गरिसकेको छ । तर, ऋण तिर्नका लागि अमेरिकाले अझै ऋण लिनुपर्ने भएको छ । थप ऋणका लागि कुनै सम्झौता नभएमा अमेरिकामा जुन महिनादेखि झन् समस्या देखिनेछ । बाइडेनले यस विषयमा मंगलबार ह्वाइट हाउसमा आपत्कालीन बैठक पनि डाकेका थिए । पपुवा न्युगिनीमा हुन लागेको बाइडेनको भ्रमण ऐतिहासिक थियो । अमेरिकाका बहालवाला राष्ट्रपतिले पहिलो पटक प्यासिफिक आइल्यान्डस्थित देशको भ्रमण गर्न लागेका थिए ।"
फ्रान्सका पूर्वराष्ट्रपति सार्कोजी भ्रष्टाचार मुद्दामा दोषी,पेरिस (राससएएफपी) भ्रष्टाचारमा दोषी ठहरिएका फ्रान्सका पूर्वराष्ट्रपति निकोलस सार्कोजीलाई तीन वर्षको जेल सजाय सुनाइएको छ । फ्रान्सको एक पुनरावेदन अदालतले तल्लो अदालतले गरेको निर्णयलाई सदर गर्दै सार्कोजीलाई कारावासको सजाय सुनाएको हो । पूर्वराष्ट्रपति सार्कोजीले आफूविरुद्धको मुद्दालाई आफ्नो पक्षमा पार्न न्यायाधीशलाई प्रभावित गरेको अभियोग लागेको थियो । सन् २००७ देखि २०१२ सम्म राष्ट्रपति रहेका सार्कोजी पदबाट बाहिरिनेबित्तिकै कानुनी झमेलामा फसेका थिए । मार्च २०२१ मा उनी र उनका वकिल थियरी हर्जोगले भ्रष्टाचारलगायत कानुनी अनुसन्धानबारे जानकारी प्राप्त गर्न न्यायाधीश गिल्बर्ट अजिबर्टसँग सम्झौताको प्रयास गरेको आरोप छ । दोस्रो विश्वयुद्धपछि जेल सजाय पाउने उनी पहिलो पूर्वराष्ट्रपति भएका छन् । उनका वकिलहरूले पुनरावेदन अदालतको निर्णयविरुद्ध सर्वोच्च अदालतमा अपिल गरिने बताएका छन् ।
इरान र रुसबीच रेलमार्ग निर्माणको सम्झौता,"तेहरान (रासससिन्ह्वा) रुस र इरानले दक्षिण एसियालाई उत्तरी युरोपसँग जोड्ने अन्तर्राष्ट्रिय यातायात मार्ग पूरा गर्न इरानभित्र रेलमार्ग निर्माण गर्ने सम्झौतामा बुधबार हस्ताक्षर गरेका छन् । उत्तरी इरानी सहर राष्ट्र र अस्ताराबीच १६२ किलोमिटर लामो रेलमार्ग अन्तर्राष्ट्रिय उत्तरदक्षिण यातायात मार्गको एक भागका रूपमा निर्माण गरिने इरानी राष्ट्रपतिको कार्यालयको वेबसाइटमा प्रकाशित एक रिपोर्टमा उल्लेख छ । इरानका राष्ट्रपति इब्राहिम राइसी र उनका रुसी समकक्षी भ्लादिमिर पुटिन भिडियो कन्फरेन्समार्फत सम्झौता हस्ताक्षर समारोहमा सहभागी भएका थिए । सम्झौताअनुसार रूसले रणनीतिक रेलमार्ग निर्माणमा १ अर्ब ६० करोड युरो (१ अर्ब ७३ करोड अमेरिकी डलर) लगानी गर्नेछ, जुन चार वर्ष (४८ महिना) मा पूरा हुने अपेक्षा गरिएको छ । समारोहका क्रममा राइसीले इरानले युरेसियन इकोनोमिक युनियन (ईएईयू) का सदस्य राष्ट्रहरूसँग सहयोग विस्तार गर्ने योजना बनाएको बताए । उनले द्विपक्षीय व्यापार शुल्क अन्त्य इरान, रुस र ईएईयू सदस्यबीच सहयोग बढाउने दिशामा ठूलो कदम हुन सक्ने उल्लेख गरे ।"
बजेटमा जनप्रतिनिधिका ५ हजार टुक्रे योजना माग,"(काठमाडौं)भौतिक पूर्वाधार तथा यातायात मन्त्रालयमा वैशाख लागेदेखि नै सुरु भएको भीड अझै घटेको छैन । आफ्नो क्षेत्रमा योजना पार्न सांसद, नगरपालिका, गाउँपालिकाका प्रमुख तथा अध्यक्षहरूको विभागीय मन्त्री एवं सचिवलाई भेट्न र दबाब दिन दौडधूप रोकिएको छैन । मन्त्रालय स्रोतका अनुसार संघीय मन्त्री, प्रदेश मन्त्री, सांसद, नगर प्रमुख, अध्यक्षले मागेको योजना नै ५ हजारभन्दा बढी छ ।माग गरिएका योजनामा सामान्य वडा जोड्ने सडकदेखि ठूला पुल निर्माणसम्मका छन् । क्रमागत योजना र ठूला गौरवका योजनाको बजेटिङको काम अन्तिम चरणमा छ । त्यसैले पनि बजेट पार्नैपर्ने दबाबमा प्रतिनिधिसभा सांसद तथा स्थानीय जनप्रतिनिधिहरू छन् । चालु आर्थिक वर्षमा १ खर्ब ६७ अर्ब रुपैयाँ बजेट पाएको मन्त्रालयले आगामी आवका लागि १ खर्ब १३ अर्ब रुपैयाँको मात्र सिलिङ पाएको छ । बजेट सिलिङ घटे पनि योजनाको माग धानिसक्नु छैन, मन्त्रालय स्रोतले भन्यो, बजेट घटाउनुपर्ने बेला योजनाको माग भने बढेको बढ्यै छ ।पूर्वाधार निर्माणका सबैभन्दा बढी योजना भौतिक पूर्वाधार मन्त्रालयमार्फत हुने भएकाले बजेट घटाएकामा पूर्वप्रधानमन्त्रीसम्मले चासो देखाएका छन् । पूर्वप्रधानमन्त्री एवं एकीकृत समाजवादीका अध्यक्ष माधवकुमार नेपालले केही समयअघि प्रधानमन्त्री पुष्पकमल दाहाललाई भेटेर भौतिक मन्त्रालयको बजेट नघटाउन सुझाएका थिए । राष्ट्रिय योजना आयोग स्रोतका अनुसार भौतिक मन्त्रालयको बजेट घट्दा जनताले माग गरेका सडक र पुल निर्माण गर्न नसकिने उनको भनाइ थियो । चुनावका बेलामा सडक बनाउँछौं, पुल बनाउँछौं भनेर नेताहरूले भोट मागेका हुन्छन्, आयोगका एक कर्मचारीले भने, चुनाव जितेर वाचा गरेअनुसार योजना लग्न नसके जनताले फेरि विश्वास गर्दैनन् भन्ने डरले योजना पार्न दबाब दिएको हुन सक्छ । टुक्रे योजना समेत संघबाट हाल्नुपर्ने दबाब आएपछि यसलाई कसरी व्यवस्थापन गर्ने भन्नेमा भौतिकमन्त्री प्रकाश ज्वाला अन्योलमा छन् । सिलिङ घटेर आएको समयमा बजेटमा धेरै योजना राख्नु पर्ने दबाब रहेको मन्त्री ज्वालाले बताए । चालुभन्दा आगामी बजेटका लागि ५५ अर्ब रुपैयाँ सिलिङ घटेर आएको छ, उनले भने, बजेट बनाउनेदेखि कसरी बनाउने भन्ने दबाब छ । त्यसैले केही सिलिङ बढाउन कोसिस गरिरहेको उनले बताए । यो दबाबका बीचमा पनि गौरव र ठेक्का लागिसकेका महत्त्वपूर्ण आयोजनाका लागि बजेट छुट्याउनै पर्ने उनको भनाइ छ । योजना पार्नैपर्छ भन्ने बढी दबाब मन्त्रीज्यूलाई छ, मन्त्रालयका एक कर्मचारीले भने, तर, मागिएका धेरै योजना टुक्रे छन्, जुन प्रदेश र स्थानीय तहबाटै काम गराउन सकिन्छ । चालु आवमा संघ र प्रदेशमा पठाइएका ८ सय २ वटा साना तथा टुक्रे योजना पुनः संघमै फर्काइएको छ । तत्कालीन अर्थमन्त्री जनार्दन शर्माको निर्देशनमा भौतिक, सहरी, खानेपानी र ऊर्जा, जलस्रोत तथा सिँचाइ मन्त्रालयअन्तर्गतका २२ अर्बका योजना संघमै फर्काइएको थियो । शर्मा आफैंले प्रस्तुत गरेको बजेटबाट प्रदेश तथा स्थानीय तहमा राखिएका योजना संघ मातहत ल्याएका हुन् ।योजनाको माग धेरै रहे पनि स्रोतले धान्न सक्ने मात्र बजेटमा राखिने भौतिक मन्त्रालयका सहसचिव एवं प्रवक्ता भीमार्जुन अधिकारी बताउँछन् । विकास निर्माणसँग जोडिएको मन्त्रालय भएकाले योजनाको माग बढी हुनु स्वाभाविक हो, उनले भने, तर, अहिले भएको स्रोतले धान्न सक्ने अवस्था छैन, त्यहीअनुसार बजेटमा योजना राख्ने काम हुनेछ । धेरै योजनाका माग आएको सम्बन्धमा अर्थ र राष्ट्रिय योजना आयोगसँग पनि व्यवस्थापन कसरी गर्ने भन्नेबारे छलफल भइरहेको उनले जनाए ।चालु आवमा खानेपानी, पर्यटन, सहरी विकास, सिँचाइ, नदी नियन्त्रणतर्फ कम बजेटका योजनालाई प्रदेश र स्थानीय तहमा हस्तान्तरण गरिएको थियो । संसद्ले पारित गरेको बजेटमा खानेपानी, पर्यटन र सहरी विकासका १ करोड रुपैयाँसम्मका, सिँचाइ र नदी नियन्त्रणका २ करोड रुपैयाँसम्मका तथा सडक पूर्वाधारका ५ करोड रुपैयाँसम्मका योजना प्रदेशमा हस्तान्तरण गरिएको थियो । ५० लाख रुपैयाँसम्मका खानेपानी, पर्यटन र सहरी विकास योजना स्थानीय तहमा हस्तान्तरण गरिएको थियो ।बजेटमा यस्ता योजना प्रदेश र स्थानीय तहबाट मात्र कार्यान्वयन हुने भनिएको छ । त्यहीअनुसार संघमा पुँजीगततर्फ विनियोजन भएको २२ अर्ब रुपैयाँ प्रदेश र स्थानीय तहमा थप वित्तीय हस्तान्तरण गरिएको थियो । तर, तत्कालीन अर्थमन्त्रीको दबाबमा मन्त्रिपरिषद्ले पटके निर्णय गरेर प्रदेश र स्थानीय तहका योजना संघमा फिर्ता गरेको हो । मन्त्रीस्तरीय निर्णयबाट अर्थ मन्त्रालयले गत कात्तिक १५ मा सम्बन्धित प्रदेश मन्त्रालयलाई पत्र लेखेर यी योजना कार्यान्वयन नगर्न भनेको थियो । अहिले फेरि साना योजना थप गर्दा संघलाई कामको भार बढ्ने र समयमै काम सम्पन्न गर्न समस्या हुने जनाइएको छ ।"
"विदेशमा सिक्सजी तयारी, नेपालमा फोरजीकै गुणस्तरमा प्रश्न","(काठमाडौं)सात महिनाअघि मात्रै फाइभजी सेवाको व्यावसायिक सुरुवात गरिएको भारतमा अब त्यहाँको तेस्रो ठूलो दूरसञ्चार कम्पनी भोडाफोन आइडियाले पनि आगामी महिनाबाट फाइभजी सेवा सञ्चालनमा ल्याउने पक्कापक्कीजस्तै भएको छ । फाइभजी सेवामा तेस्रो कम्पनीको प्रवेशले जियो र एयरटेलको डुओपोली हटाउने र त्यो उपभोक्ताका लागि हितकर हुने जानकारहरू बताइरहेका छन् ।नेपालमा भने सरकारी स्वामित्वको नेपाल टेलिकमलाई फाइभजी सेवाको परीक्षण अनुमति दिइए पनि कम्पनीले हालसम्म केकसरी परीक्षण गरिरहेको छ भन्नेमै प्रश्न उठ्ने गरेका छन् । कम्पनीले गत कात्तिकमा काठमाडौंमा परीक्षण थालेको र हाल पोखरा र वीरगञ्जमा समेत नाम मात्रैको परीक्षण गरिरहेको भनेर आलोचना हुने गरेको छ । ग्राहकले कहिले र कसरी फाइभजी प्रयोग गर्न पाउँछन् भन्नेमा कुनै टुंगो छैन । अझ पछिल्लो समय फोरजीको समेत गुणस्तर र विस्तार खस्किँदै गएको प्रयोगकर्ताहरूको अनुभव छ ।फाइभजी परीक्षणका लागि आफूहरूलाई सरकार र नियामकले अनुमती नै नदिएको भनेर गुनासो गर्ने निजी स्वामित्वको एनसेल आजियाटा फाइभजी सेवाका लागि नेपाली बजार तयार नभइसकेको भन्दै यस विषयमा उति उत्साहि पनि देखिएको छैन । नेपालमा फोरजीकै कभरेज ६५ प्रतिशत मात्रै छ, ठूलो संख्याका प्रयोगकर्ताहरू फोरजीभित्र आइसकेका छैनन्, आजिएटा समूहका चिफ रेगुलेटरी अफिसर फुङ सी के भन्छन्, साथै, यहााका कलकारखाना, बन्दरगाहहरू पनि फाइभजीमैत्री भइसकेका छैनन् । बजार तयार हुनासाथ हामी फाइभजी सञ्चालनमा ल्याउँछौं । त्यसमाथि हामीलाई सरकारले हाम्रो प्रतिस्पर्धीलाई झैं परीक्षणका लागि स्पेक्ट्रम र अनुमति प्रदान गर्नुपर्छ ।बुधबार विश्व दूरसञ्चार तथा सूचना समाज दिवसको अवसरमा नेपाल दूरसञ्चार प्राधिकरणले आयोजना गरेको कार्यक्रमको एक सत्रमा दूरसञ्चार क्षेत्रका ज्ञाता भेषराज काडेलले फाइभजीका लागि बजार सिर्जना गर्न र नयाा प्रविधिबारे सिक्नलाई भए पनि सेवा प्रदायकहरूले फाइभ जी सञ्चालनमा ल्याउन ढिला गर्नु नहुने धारणा व्यक्त गरे । अबको चारपाँच वर्षमा एनसेलको लाइसेन्स अवधि सकिने भएकाले उसले पछिल्लो समय नेपालमा कमै लगानी गरिरहेको छ भन्ने मेरो बुझाइ छ, काडेलले भने, छोडेर जाने बेला किन धेरै लगानी गर्ने भन्ने उसको बुझाइ हुन सक्छ । यो विषय सम्बोधन गर्न प्राधिकरणले कुनै काम गरेको छ कि छैन ? फाइभजीबारे थाहा पाउन, यसका लागि एप्लिकेसनहरू बनाउन वा विज्ञता विकासका लागि भए पनि सेवा प्रदायकहरू फाइभजी रोल आउट गर्न अनिच्छुक हुन नमिल्ने उनको धारणा थियो । दूरसञ्चार क्षेत्रका अर्का विज्ञ आनन्दराज खनालले फाइभ जीको व्यावसायिक विस्तारका सन्दर्भमा नेपाल तीनदेखि पाँच वर्ष मस्त सुतेर बस्न सक्ने भनाइ राखे । उनको अभिव्यक्तिमा आजिएटाका उच्च प्रतिनिधिले सहमति जनाए पनि नियामक दूरसञ्चार प्राधिकरणका उपनिर्देशक प्रदीप पौड्यालले त्यो व्यवसाय र प्रतिफलका दृष्टिकोणले मात्रै ठीकजस्तो लाग्ने भनाइ राखे । पौड्यालका अनुसार फाइभजीमा जान ढिलाइ गरे अन्य देशसँगको प्रतिस्पर्धामा नेपाल निकै पछाडि छुट्छ । हाम्रो पहिलो प्राथमिकता पूर्ण क्षमताको र शतप्रतिशत फोरजी सेवा विस्तार हो, पौड्यालले भने, यसका साथै फाइभजीमा पनि हामीले अभ्यास बढाउँदै लग्नुपर्छ । सुरुमा सहरकेन्द्रित गर्न सकिएला । तर यो हिसाबले सोचिएन र सुतेर बसियो भने हामी पछि पर्छौं । प्राधिकरणले एनसेललाई पनि फाइभजी परीक्षणका लागि अनुमति प्रदान गर्न रेडियो फ्रिक्वेन्सी नीति निर्धारण समितिमा प्रस्ताव लगेको पौड्यालले अवगत गराए । फोरजीको गुणस्तरमा गिरावट आएको कुरामा आफूहरू जानकार रहेको पनि उनले बताए ।छिमेकी देशहरूले दूरसञ्चार सेवाका नवीनतम प्रविधिमा अध्ययन र लगानी अघि बढाइरहेका बेला हामीकहाँ चाहिँ सञ्चालनमै रहेका सेवाको गुणस्तरसमेत सुधार नहुँदा प्रयोगकर्ताले खिन्नता प्रकट गर्ने गरेका छन् । भइरहेको सेवाको गुणस्तर बढाउने कि नयाँ सेवा भित्र्याउने भन्नेमा विज्ञहरूमाझ मतभेद छ । तर यस्तो किसिमको दुविधा अन्य देशहरूमा पनि अनुभव गरेको एसिया प्यासिफिक टेलिकम्युनिटी (एपीटी) का प्रोजेक्ट डिभलप्मेन्ट डाइरेक्टर जङबुड्ड पार्कले बताए । फाइभजी, सिक्सजीलगायत कुनै पनि प्रविधि कसले छिटो आत्मसाथ गर्ने भन्ने दौडमा भाग लिनुभन्दा नेपालले आफ्ना सबै नागरिकलाई गुणस्तरीय दूरसञ्चार सेवामा जोड्ने उदेश्य लिएर विभिन्न थरी प्रविधिलाई आगाल्दै लग्नु उचित हुने पार्कको भनाइ थियो । यहाँको भूगोलअनुसार फिक्स्ड लाइन, मोबाइल नेटवर्क, स्याटलाइट सबै किसिमका पूर्वाधारको संरचना निर्माण गर्नु आवश्यक छ, उनले भने, त्यसका लागि हामी नेपाल सरकारलाई सहयोग गर्न पनि तयार छौं ।दूरसञ्चार क्षेत्रमा देखिएका समस्या, सूचना प्रविधि क्षेत्रबाट संकलन हुने राजस्व, डिजिटल डिभाइड, दूरसञ्चार सेवाको गुणस्तर सुधारलगायत विषयमा छलफल हुनुपर्ने सञ्चार तथा सूचना प्रविधिमन्त्री रेखा शर्माले बताइन् । दूरसञ्चार सेवालाई सस्तो र गुणस्तरीय बनाउन अब हामीले काम र समयसीमा तोकेर लक्ष्य निर्धारण गर्नुपर्ने उनको भनाइ थियो ।मन्त्री शर्माले सरकार सूचना प्रविधिको पहुँच हुने र नहुनेको दूरी कम गर्न लागिपरेको बताएकी थिइन् । भारतमा सिक्सजीका लागि तयारी सुरु भइसक्दा हामीकहाँ भने अझै पनि दूरदराजमा गुणस्तरीय मोबाइल सेवा नपुगेकोमा उनले गुनासो व्यक्त गरिन् । नेपाल ढिलोचाँडो फाइभजी प्रविधिमा जानैपर्ने र यस्ता नवीनतम प्रविधिको प्रयोगबाट नेपाल वञ्चित हुन नहुने मन्त्री शर्माको धारणा थियो ।"
कहाँ हराए ढकतराजु ?,"(पाल्पा)तानसेन३ भगवतीटोलका पुराना व्यापारी हरिप्रसाद श्रेष्ठको घरमा अझै पनि बुबाका पालामा प्रयोग भएका घिउ तताउने कराई, सामान तौलिने ढक र तराजु सुरक्षित छन् । नयाँ प्रविधिले फड्को नमार्दासम्म परम्परागत ढक र तराजु नै श्रेष्ठका बुबाले प्रयोग गर्थे । हजुरबुबाले भने माना, पाथी, धार्नी, बिसौनी नै प्रयोग गरेका हुन् । २०४५ सालतिरबाट नयाँ प्रविधिका ढक र तराजु भित्रिन थालेको हरिप्रसादको अनुभव छ । उनका बुबा टीकाबहादुर तानसेन बजारमा त्यसबेलाका नामुद व्यापारी थिए । बुबाको मृत्युपछि भने केही समय मात्र गल्लाको व्यापार गरे । २०४८ पछिबाट भने लत्ताकपडाको व्यापार सुरु गरेका हुन् । त्यसअघिका वर्षमा गल्लाकै व्यापार हुन्थ्यो । तानसेनका बसपार्क, नारायणस्थान, सिल्खाटोल, भगवतीटोल, मखनटोल, असनटोल, कैलाशनगर, वसन्तपुरमा नेवार समुदायको गल्ला पसल थिए । अधिकांशले गल्ला पसल मात्र होइन, लत्ताकपडादेखि नुन, मसला, चामल पनि राख्थे । प्रायः सबैले घिउ तताउने कराई, ढक, तराजु पनि राख्ने गरेको श्रेष्ठले बताए । भगवतीटोलका टीकाबहादुर, बिर्खबहादुर पनि नामुद व्यापारी थिए । यी बाहेक जुठेप्रसाद श्रेष्ठ पनि व्यापारी नै हुन् । त्यतिबेला भारतबाट ल्याइएका ढक र तराजु प्रयोग गरिन्थ्यो, भगवती टोलका पुराना व्यापारी हरिले भने, त्यसबेला भारतमा बनेका मात्र भित्रिन्थे, पछि भने नेपालमै बन्न थाले । हेर्दा नै फरक खालका भएकाले त्यस्ता ढक र तराजु कतिपय अहिले पनि छन् । तर, प्रयोगमा नआएपछि खिया लागेर प्रयोग गर्न मिल्ने खालका छैनन् । त्यसबेला घिउको अधिक व्यापार हुन्थ्यो । घिउ तताउने ठुल्ठूला कराई हुन्थे । कालो फलामको करार्ईमा घिउ तताउने गरिन्थ्यो । घिउ तताएको हेर्दै आकर्षक हुन्थ्यो, उनले भने, ड्रममा घिउ राख्ने र तताएर बुटवल पठाउने गरिन्थ्यो । कतिपय भारतीय व्यापारी पनि आउँथे । एक टिनमा ३० किलो घिउ हुन्थ्यो । त्यतिबेला मानापाथीकै बढी प्रचलन थियो । पाल्पाको घिउलाई एक नम्बर ट्याक लगाएर भारत निकासी गरिन्थ्यो । घिउका लागि माना, पाथी, चौथी, धार्नी, छटाक, तोला, करुवाको प्रचलन थियो । तर किलोमा पनि हिसाब गरिने तानसेन नगरपालिका५, कैलाशनगरका पुराना व्यापारी चन्द्रिकाप्रसाद सिमांगैडाले बताए । अहिले भने विज्ञान र आधुनिकताले धेरै पुराना चलन हराउँदै गएका छन् । परम्परागत ढक र तराजु अहिले देख्न पाइँदैन । गाउँबाट मानापाथीमा ल्याउनेलाई किलोमा हिसाब गरेर नै दिने चलन रहेको उनले बताए । हाम्रो बुबाले ५ रुपैयाँ मानामा खरिद गरेको सम्झन्छु, उनले भने, मैले किलोमै खरिद गरेको हुँ । त्यसबेला २० रुपैयाँ किलो खरिद गरेको थिएँ । अहिले बजारमा अधिकांश व्यापारी, व्यवसायीले डिजिटल तराजु प्रयोग गर्न थालेका छन् । तर, तानसेनका पुराना घरहरूमा भने अहिले पनि त्यस्ता ढक, तराजु, घिउ तताउने कराई सुरक्षित रहेको उनले बताए । अझै पनि पुराना व्यापारीको घरमा त्यस्ता ढक, तराजु छन् । हामी पनि पहिले व्यापार गरिन्थ्यो, लेखक तथा इतिहासविद् निर्मल श्रेष्ठले भने, उहिलेका ढक, तराजु, कराई कतिपयको घरमा अझै पनि सुरक्षित देखेको छु । २०१८ सालतिरका ढक र तराजु अझै भएको भगवतीटोलका हरिप्रसादले बताए । कतिपयले भने पुराना घर भत्काउँदा कबाडीमा पनि बिक्री गरिसकेका छन् । पछिल्लो २० वर्षयता विद्युतीय तथा डिजिटल तराजुको प्रयोग बढेको छ । परम्परागत ढक र तराजु अहिले प्रयोगमै ल्याउन चाहँदैनन् । डिजिटल तराजुले दैनिक कामकाजमा सहजता ल्याएको छ । जसले गर्दा परम्परागत ढक र तराजु विस्थापित भएका हुन् । तानसेन पुरानो व्यापारिक केन्द्र हो । यहाँ बुटवलबाट मान्छेलाई बोकाएर चामल, नुन, मसला, साबुन ल्याउने चलन थियो । कतिपय व्यापारीले खच्चडलाई बोकाएर ल्याउँथे । २०२३२४ सालपछि भारतीय बजारमा पहुँच राख्ने बटौली (बुटवल) बाट यातायातका साधन चले । पुराना व्यापारी चन्द्रिकाप्रसादका अनुसार गाउँमा मानापाथी र बजारमा ढक र तराजुमा जोखेर लिने चलन थियो । बजारमा चामल, जडीबुटी संकलन, अदुवाका लागि तराजु राख्नुपर्थ्यो । पाल्पा दरबार संग्रहालयमा घुम्न जाँदा एउटा कराई देखें, चन्द्रिकाप्रसादले भने, त्यसले हामीलाई पुरानो व्यापार गर्दाको सम्झना दिलायो । त्यो कराई बटौलीबाट ल्याएर राखिएको हो । उनका अनुसार त्यस्ता कराई तानसेनका टोलटोलमा २०२०२२ सालसम्मै प्रशस्त हुन्थे । अहिले ती कराई कहाँ लोप भए भन्ने कसैलाई थाहा छैन । गाडी नचल्दै नै त्यस्ता ढक, तराजु बोकाएर ल्याएका हुन् । पछि बाटो जेनतेन चलेपछि गाडीमा ल्याउन थालियो । बजार क्षेत्रमा मानापाथी, धार्नी विस्थापित हुने क्रममा किलोको प्रचलन आयो । ढक, तराजु पनि व्यापारीका लागि आवश्यक नै भयो । राणाकालपछि किलोको प्रचलन बढी भयो । इतिहासविद् श्रेष्ठका अनुसार बजारमा किलोको प्रचलन आइसक्दा गाउँमा भने अझै केही वर्ष बाँकी नै रह्यो । बजार क्षेत्रमा किलोको प्रचलन आएको धेरै वर्षसम्म पनि ग्रामीण भेगबाट आउनेहरूले हिसाबकिताब नै नजान्ने समस्या थियो, उनले भने, उनीहरूले ल्याएका सामग्रीलाई सोही अनुसार अर्थ्याएर लिनुपर्ने हुन्थ्यो । २०२२ देखि २०४० सालसम्म पुरानो व्यापारिक केन्द्र तानसेन बजार गुल्जार नै थियो । त्यसबेला पहाडी जिल्लाका बासिन्दा खरिदारीका लागि तानसेन आउनै पर्ने हुन्थ्यो । बिस्तारै बजार फैलिंदै गएपछि भने गुल्मीको रिडी, खर्ज्याङ, रुद्रवेणीमा कतिपय स्थानमा बजार बस्यो । सवारी साधन नचल्ने भएकाले तानसेनबाट खच्चडमा बोकाएर सामान लग्नुपर्ने बाध्यता थियो । कैलाशनगरका पुराना व्यापारी सिमांगैडाका अनुसार गुल्मी, अर्घाखाँची, बाग्लुङ, पर्वत, स्याङ्जाको पश्चिम, बेनी, मुस्ताङसम्मका स्थानीय व्यापारीले घिउ, जडीबुटी, अदुवा लिएर आउने गर्थे । घरलाई आवश्यक सामान र गाउँका लागि थप सामग्री लैजाने छोटे व्यापारी धेरै थिए, उनले भने, हामीले कपडादेखि लिएर खाद्यान्न, नुन, मसला राखिन्थ्यो । उनीहरूले ल्याएका सामान तौलेर सोहीअनुसारको सामान दिएर पठाइन्थ्यो । माना, पाथी, धार्नी हुँदै पछि किलोको चलन आएको हो । घिउका लागि कराई, टिन हुन्थे । चार पाथी जाने टिनमा बोकेर घिउ ल्याउने चलन थियो । २०२८ सालपछि नेपालकै ढक, तराजु प्रयोग गरिन्थ्यो । त्यसअघि भारतबाट ल्याइन्थ्यो । गोलो गोलो ढक हुन्थ्यो । तराजु पनि अलि फरक खालको हुन्थ्यो । पछि अग्लो खालको आउन थाल्यो । कतिपयले ढकअनुसारको ढुंगा तौलेर पनि राखेको पाइन्थ्यो । पछिल्ला दिनमा भने डिजिटल तराजु प्रयोग हुन थालेको पुराना व्यापारी सिंमागैडाले बताए । त्यसबेलामा तानसेनमा नेवार समुदायको बाहुल्य थियो । तानसेनका कैलाशनगर र नारायणटोल नेवारी व्यापारीका मुख्य नाका हुन् । अधिकांश ग्राहक र छोटे व्यापारी भने अन्य समुदायका हुन्थे । धेरै भरिया भनेको मगर समुदायका हुन्थे, इतिहासविद् निर्मलले भने, त्यसबेलाका व्यापारीले व्यापार गरेको हेर्दा गजब थियो । २०२० सालदेखि ढक, तराजु, मानापाथी प्रयोग गरेको देखेको व्यापारी उत्तममान बज्राचार्यले बताए । त्यसबेलामा अधिकांश नेवारी समुदाय व्यापारी थिए, उनले भने, अर्को पक्ष के भने ती ढक, तराजु, मानापाथी, धार्नीलाई हरेक वर्ष पूजा गर्ने चलन थियो । त्यस्ता सामानलाई व्यापारीले भगवान्जस्तै मान्ने चलन थियो । पछिल्ला दिनमा भने त्यस्ता ढक, तराजुलाई परम्परागतको तुलनामा डिजिटल तराजुबाट नापतौल गर्न सजिलो र छिटो हुन्छ । नापतौल भइरहँदा उपभोक्ताले प्रस्ट अंक देख्ने भएकाले ठगी हुने सम्भावना पनि हुन्न । पछिल्ला वर्षमा पुराना ढक, तराजु देख्नै छाडियो, पाल्पा उद्योग वाणिज्य संघका अध्यक्ष शैलेन्द्र भट्टराईले भने, त्यस बेलाका सामानहरू अब इतिहासजस्तै भएको छ । उनका अनुसार त्यस्ता ढक, तराजु, मानापाथी, धार्नीहरू संग्रहालयमा राख्नुपर्ने र नयाँ पुस्तालाई जानकारी दिनुपर्छ । हुन त पम्परगत ढक, तराजुबाट नापतौल गर्ने क्रममा मापदण्डभन्दा बढी या कम देखिनु यसको अवगुणका रूपमा लिइएको छ । प्रत्येक वर्ष ढक, तराजुको फलाम खिइँदै जान्छ । त्यसैले पनि डिजिटल तराजु प्रयोग बढी भएको हो, व्यापारी हरि थापाले भने, पछिल्ला वर्षमा आधुनिकताका कारण पनि यसलाई प्रयोग गरिएको हो । पछिल्लो समयमा डिजिटल तथा विद्युतीय ढक, तराजु प्रयोगका कारण नापतौलको उजुरी पनि पर्न छाडेको छ । उपभोक्ता मञ्चका अगुवा माधव नेपाल पछिल्ला वर्षमा डिजिटलका कारण त्यस्ता गुनासामा कमी भएको हो । पहिलेका ढक र तराजुबाट ग्राहकले ठगिएको महसुस गर्थे, उनले भने, त्यसपछि धेरै गुनासा सुन्नुपर्ने हुन्थ्यो । बजारमा किनबेच हुने विभिन्न बस्तु तथा उपभोग्य सामानको सही नाप हुन थालेको उनले बताए । उहिलेका ढक, तराजु, मानापाथीलाई अहिलेको पुस्तामा जानकारी दिनुपर्ने बेला भइसकेको छ, उनले भने, विद्युतीय तराजु प्रयोग बढेपछि भने उपभोक्ताले पनि सहज महसुस गरेका छन् ।संस्कृतिविद् मदन देउरालीका अनुसार पुराना सामग्री देख्न पनि मुस्किल परेको छ । अब संग्रहालयमा राख्ने हो भने मात्र नयाँ पुस्ताले थाहा पाउने उनले बताए । २०२५ सालमा स्टान्डर्ड नाप र तौल ऐन सरकारले ल्यायो । नेपालभर मेट्रिक पद्धतिमा आधारित नाप र तौलको स्टान्डर्ड कायम गरेको थियो । यस ऐनलाई विभिन्न समयमा संशोधन गरेको छ । तानसेनका इतिहासका जानकार राजेन्द्र गोपाल सिंह अबका दिनमा पुराना त्यस्ता सामग्री संकलन गरेर यसको संरक्षण गर्नुपर्ने अवस्था आएको बताउँछन् । तानसेन बजारका पसलमा देखिने ढक, तराजु, धार्नी अहिले कतै देख्न नपाइने भएकाले यस्ता सामग्री संकलनमा सरोकारवाला निकायको ध्यान दिनुपर्छ, उनले भने । सिंहले पनि पुराना सामग्री संकलन अभियान थालेका हुन् । २०७१ सालमा सिंहले सम्पदा प्रतिष्ठानमार्फत पाल्पा संग्रहालय स्थापना गरेका थिए । उनले सेनकालीन, राणाकालीन उपभोग सामग्री, हस्तलिखित दस्तावेज, पुस्तकदेखि दैनिक जीवनमा प्रयोग भएका पुराना सिक्का, ढक, तराजु, घडी, क्यामेरा आदि थुप्रै सामग्री संकलन गरेका छन् । हजारौं वर्षदेखि प्रयोग हुँदै आएका कैयौं उपभोग्य सामग्री छन्, उनले भने, हामीले पित्तल, फलाम, स्टिल, गिल्टी वा प्लास्टिकका सामग्री कसरी परिणत हुँदै गए भन्ने हेर्न सकिने व्यवस्था मिलाएको छु । विगतको हाम्रो समाज वा इतिहास बुझ्न ऐतिहासिक मानिने यस्ता सामग्री उत्तिकै महत्त्वपूर्ण हुने इतिहासका जानकार सिंहले बताए । प्रविधिमा कसरी परिवर्तित भयो भन्ने विषय बुझ्न पनि यस्ता सामग्रीबाट नै सकिने उनले बताए । हामीले हाम्रो दैनिक जीवनमा के त्याग्दै गयौं, कसरी के के रोज्यौं भन्ने कुरा पनि थाहा पाउने अवस्था हुनुपर्छ, उनले भने, विगतका त्यस्ता सामग्री वर्तमानमा बिस्तारै लोप हुँदै छ भन्ने जानकारी लिन पनि सहज हुनेछ ।"
मौद्रिक नीतिको समीक्षामार्फत घोषणा भएका व्यवस्था लागू,"काठमाडौं (कास) तोकिएको क्षेत्र र सीमासम्मको कर्जा पुनर्तालिकीकरण र पुनर्संरचना गर्न पाइने, तीन महिनासम्म सावा ब्याज भुक्तानीका लागि म्याद थपलगायत मौद्रिक नीतिको समीक्षा मार्फत नेपाल राष्ट्र बैंकले नीतिगत व्यवस्था कार्यान्वयनमा ल्याएको छ । बैंक तथा वित्तीय संस्थाले होटल तथा रेस्टुरेन्ट, पशुपक्षी पालन, निर्माण क्षेत्रसँग सम्बन्धित कर्जा र ५ करोड रुपैयाँसम्मको अन्य कर्जालाई ऋणीको अनुरोधमा उद्योगव्यवसायको नगद प्रवाह तथा आम्दानीे विश्लेषण गरी ब्याजको कम्तीमा १० प्रतिशत रकम असुलउपर गरी देहायका सर्तका अधीनमा रही कर्जाको पुनर्तालिकीकरण तथा पुनर्संरचना गर्न सकिनेछ, बुधबार जारी परिपत्रमा भनिएको छ, यस्तो पुनर्तालिकीकरण वा पुनर्संरचना असारभित्र गरिसक्नुपर्नेछ । २०७९ चैतसम्म सक्रिय वर्गमा वर्गीकरण भएको कर्जालाई पुनर्तालिकीकरण वा पुनर्संरचना गर्न सकिने भए पनि ती कर्जामा ५ प्रतिशत कर्जा नोक्सानी व्यवस्था कायम गर्नुपर्ने निर्देशन पनि राष्ट्र बैंकको छ । ०७९ चैत मसान्तमा असल वर्गमा वर्गीकरण भएका अल्पकालीन तथा चालु पुँजी प्रकृतिका कर्जाहरूलाई ब्याज नियमित रहेको अवस्थामा आवश्यकता र औचित्यको आधारमा कुनै हर्जाना तथा शुल्क नलाग्ने गरी २०८० असार मसान्तभित्र ३ महिनाको लागि म्याद थप गर्न सकिनेछ, परिपत्रमा भनिएको छ । वास्तविक क्षेत्रमा देखापरेको शिथिलताका कारण अल्पकालीन तथा चालु पुँजी प्रकृतिका कर्जाहरूलाई ब्याज नियमित रहेको अवस्थामा आवश्यकता र औचित्यका आधारमा कुनै किसिमको हर्जाना शुल्क नलिने गरी ३ महिनासम्मका लागि असार मसान्तभित्र म्याद थप्न सक्ने व्यवस्था पनि कार्यान्वयनमा आएको छ ।"
चिराइतो किलोकै १ हजार,"(ताप्लेजुङ)नगदे बालीमध्ये अलैंची र कुचोको तुलनामा यस वर्ष चिराइतोबाट किसानले राम्रो मूल्य पाएका छन् । चिराइतो खेती गर्ने किसानले गत वर्षको तुलनामा प्रतिमन १० हजार रुपैयाँभन्दा बढी मूल्य पाएका हुन् । चिराइतो, अलैंची र कुचोजस्ता वस्तु संकलन तथा बिक्री गर्दा ४० किलोको एक मनका हिसाबले कारोबार हुन्छ । चिराइतो प्रतिकिलो एक हजारसम्मले बिक्री भएको फुङलिङ नगरपालिका९ हाङदेवाका गोविन्द बरालले जनाए । एक मनको ४० हजार र क्विन्टलको एक लाख रुपैयाँसम्ममा बिक्री गरेको उनले बताए । जिल्लाका धेरैजसो किसानले खेती गर्ने अलैंचीको मूल्य भने यस वर्ष प्रतिमन ३७ हजारसम्म मात्रै पुग्यो । झापाको तुलनामा ताप्लेजुङमा एक हजार रुपैयाँ कममा किसानसँग खरिद हुने गरेको अलैंची व्यवसायी महासंघका महासचिव खेम केसीले बताए । तर सदरमुकामसम्मको भाडा भने किसान स्वयंले बेहोर्नुपर्छ ।अम्रिसो कुचोले पनि गत वर्ष भन्दा बढि मूल्य पायो । यस वर्ष प्रतिकिलो १४० रुपैयाँसम्ममा कारोबार भएको र किसानले पनि १२० रुपैयाँसम्म मूल्य पाएको केसीको भनाइ छ । गत वर्ष चिराइतो प्रतिमन ३० हजार रुपैयाँसम्ममा कारोबार भएको थियो । कुचो भने ८५ रुपैयाँसम्ममा बिक्री भएको किसान बताउँछन् । अलैंची भने गत वर्ष प्रतिमन ४२ हजारसम्ममा कारोबार भएको मिक्वाखोला गाउँपालिकाका किसान खेम कार्कीले बताए । यी तीनै वस्तु भारत निर्यात हुन्छन् । झापाको बिर्तामोड र धुलाबारी मुख्य संकलन केन्द्र हुन् । सबैभन्दा बढी निर्यात काँकडभिट्टा नाकाबाट हुने गरेको व्यवसायीको भनाइ छ । नेपालको कुचो हलुंगो तर झांगिलो हुने भएकाले भारतमा राम्रो मान्ने गरेको झापाका निर्यातकर्ता हरि मिश्रले जनाए । अहिले गाउँगाउँमा गाडी पुगेपछि ट्र्याक्टर, टिपरलगायतका सवारीबाट सदरमुकाम ल्याउने गरिएको छ । गाउँमा चोरी, आगलागीको डर हुने भएकाले किसानले उत्पादित वस्तु सदरमुकामस्थित व्यवसायीका गोदाममा भण्डार गर्छन् । केही वर्षअघिसम्म ओलाङचुङगोला नाका हुँदै चीनको तिब्बतमा पनि चिराइतो निर्यात हुन्थ्यो । कोरोनाका कारण चीनतर्फको नाका बन्द रहेकाले झापाको बिर्तामोडलगायतका सहरमा संकलन गरी भारत निकासी हुने गरेको व्यवसायी बताउँछन् । मूल्यवृद्धिले चिराइतो र अम्रिसो खेती गर्ने किसानको संख्या बढ्न सक्ने आकलन गरिएको कारोबारीको भनाइ छ । हामीले प्रतिमन अलैंची एक लाख रुपैयाँसम्ममा बेच्यौं, फक्ताङलुङ गाउँपालिका३ लिंखिमका चम्पा दाहालले भनिन्, चिराइतोको मूल्य बढेर अलैंचीको भन्दा बढी हुँदा र कुचोको पनि राम्रो मूल्य आउँदा हर्षित छौं, अचम्म जस्तो पनि भएको छ । फक्ताङलुङ गाउँपालिका२ खेजेनिमका किसान अमरसिंह माबोहाङ प्रायः किसानले यी तीनैवटा खेती लगाउने गरेका छन् । ओसिलो जमिनमा अलैंची लगाउँछौं, सुक्खामा र बाटोको छेउछाउमा अम्रिसो रोप्छौं, अमरसिंह भन्छन्, जंगल र आसपासका जमिनमा चिराइतो लगाइदिन्छौं । यस्तै मूल्य कायम रहे कुचो र चिराइतोको खेती मन लगाएर गर्न सकिने लेलेपका बुद्धिमान राईले जनाए । मूल्य बढे पनि चिराइतोको उत्पादन भने घटेको छ ।"
"महासंघको सूचना समिति सभापतिमा बेगानी, पर्यटन समितिमा बस्नेत",नेपाल उद्योग वाणिज्य महासंघको सूचना तथा सञ्चार प्रविधि विकास समितिमा शक्तिकुमार बेगानी चयन भएका छन् । बेगानी यसअघि दुईपटक महासंघको कार्यकारिणी सदस्यमा निर्वाचित भइसकेका छन् । उनी गणपति ज्वेलर्सका अध्यक्ष र बेगानी ग्रुपका प्रबन्ध निर्देशक हुन् । मेरो कार्यकालमा सूचना तथा सञ्चार प्रविधिको उच्चतम प्रयोग गर्न सहयोग गर्नेछु बेगानीले भने । त्यसैगरी महासंघकै पर्यटन तथा हवाई समिति सभापतिमा देशबन्धु बस्नेत (अजित) चुनिएका छन् । नेपालको पर्यटन क्षेत्रमा एक दशकदेखि सक्रिय बस्नेत महासंघको कार्यकारिणी सदस्यमा दुईपटक निर्वाचित भइसकेका छन् । यसअघि महासंघको एनआरएन तथा द्विराष्ट्रिय फोरममा उनी सभापति भएका थिए । पेसाले इन्जिनियर रहेका बस्नेत सार्क चेम्बर अफ कमर्सका कार्यसमिति सदस्य तथा एबी होल्डिङ्सका अध्यक्ष हुन् ।
सिद्धार्थ बैंकले आईएफसीबाट ल्यायो ७ अर्ब ऋण,"अन्तर्राष्ट्रिय वित्त निगम (आईएफसी) ले सिद्धार्थ बैंकलाई करिब ७ अर्ब १५ करोड रुपैयाँ बराबर ५५ करोड अमेरिकी डलर ऋण सहयोग उपलब्ध गराएको छ । सो बैंकमार्फत वित्तीय पहुँच वृद्धि गर्ने लक्ष्यस्वरूप आईएफसीले ऋण प्रदान गरेको हो । नेपालको वित्तीय संस्थामा आईएफसीले दिएको यो रकम अहिलेसम्मकै ठूलो हो । यसले नेपालमा साना तथा मझौला उद्यम (एसएमई) हरूमा वित्तीय लगानी आवश्यकताको खाडललाई पूर्ति गर्दै अर्थतन्त्रको दिगो विस्तारमा मद्दत गर्नेछ आईएफसीले एक विज्ञप्तिमार्फत भनेको छ । यो रकमबाट सिद्धार्थ बैंकले महिलाको स्वामित्वमा सञ्चालित सानामझौला उद्यमहरूमा लगानी बढाउने बताइएको छ । यो परियोजनाले ९ हजारदेखि १५ हजार व्यक्तिका लागि रोजगारी सिर्जनामा मद्दत गर्ने बैंकले दाबी गरेको छ । साथै, ऋणको १० प्रतिशत जलवायु वित्तसँग सम्बन्धित क्षेत्रका लागि विनियोजन भएको सिद्धार्थ बैंकका प्रमुख कार्यकारी अधिकृत सुन्दरप्रसाद कँडेलले जानकारी दिए ।"
सोल्टीको चेन होटल इटहरीमा,"सोल्टी ब्रान्डको चेन होटल इटहरीमा सञ्चालनमा आएको छ । गरिमा होटल प्रालिको स्वामित्व रहने गरी इटहरीमा सोल्टी वेस्टेन्ड सञ्चालनमा आएको हो । जिल्लामै यो पहिलो पाँचतारे स्तरको होटल रहेको कम्पनीले जनाएको छ । उक्त होटलमा आधुनिक सुविधा सम्पन्न ८० वटा अतिथि कोठा रहने छन् । पूर्ण पारिवारिक वातावरण प्रदान गर्ने उद्देश्यले सुविधा सम्पन्न र आरामदायक छुट्टै भोजन कक्षको सुविधासमेत रहेको होटलले जनाएको छ । अत्याधुनिक हेल्थ क्लब फिटनेस सेन्टर, स्पा तथा आउटडोर स्विमिङ पुल उपलब्ध छ, कम्पनीले विज्ञप्ति जारी गर्दै भनेको छ, यहाँ बहुउद्देश्यीय सभा सम्मेलन, समारोह तथा भोजभतेर प्रीतिभोज, बैठकजस्ता भव्य कार्यक्रमहरू आयोजना गर्नका लागि यथोचित व्यवस्था गरिएको छ ।"
ह्याम्सले थाल्यो 'होम केयर सर्भिस',"ह्याम्स अस्पतालले बिरामीका लागि होम केयर सर्भिस सुरु गरेको छ । सोमबार आयोजित एक कार्यक्रममा अस्पतालका अध्यक्ष आरएस भण्डारी र कार्यकारी निर्देशक डा ज्योतिन्द्र शर्माले संयुक्त रूपमा उक्त सेवाको उद्घाटन गरे । घरमै ह्याम्स अस्पताल भन्ने नारासहित अस्पतालले बिरामीको सहजताका लागि यो सेवा सुरु गरेको अध्यक्ष भण्डारीले बताए । उनका अनुसार यो सेवाअन्तर्गत आफ्ना बिरामीलाई उनीहरूको घरमै पुगेर स्वास्थ्यकर्मी तथा चिकित्सकले सेवा दिने छन् । बिरामीलाई थप सेवाका लागि पटकपटक अस्पताल आउन नपरोस् भनेर बिरामीकै घरमा सेवा दिन खोजिएको हो, शर्माले भने, कतिपय घरमा बिरामीलाई अस्पताल ल्याउने लैजाने व्यक्ति नहुने वा समय नहुने समस्या हुन्छ, फोन गरेर घरमा बोलाएपछि अब स्वास्थ्यकर्मी घरमै पुग्छन् ।"
अनुसन्धानमा आयोगको खबरदारी,"काठमाडौं (कास) राष्ट्रिय मानवअधिकार आयोगले नक्कली भुटानी शरणार्थी प्रकरण मानव बेचबिखनको गम्भीर अपराध भएको निष्कर्ष निकाल्दै संलग्नलाई जोगाउने गरी प्रहरी अनुसन्धान प्रभावित नपार्न सरकारलाई खबरदारी गरेको छ । यस प्रकरणमा आफ्नो अनुसन्धान टोलीले पनि निगरानी बढाइरहेको आयोगले जनाएको छ । आयोगका अध्यक्ष तपबहादुर मगरले यो प्रकरण राज्य शक्तिको दुरुपयोगमा गरिएको गम्भीर प्रकृतिको भ्रष्टाचार रहेको बताएका छन् । मुद्दा कमजोर पार्ने वा उच्च पदस्थलाई जोगाउने काम कहीँकतैबाट हुन नपाओस् भन्नेमा आयोग गम्भीर छ, मगरले भने । नेपाली नागरिकलाई भुटानी शरणार्थी बनाउने भन्दै राजनीतिक दलका नेता, उच्च पदस्थ कर्मचारी तथा दलका परिवारसमेतको संलग्नता र संरक्षणमा ठूलो रकम उठाइएको घटनामा गम्भीर ध्यानाकर्षण भएको आयोगले जनाएको छ । राज्य नै मिलेर मानव तस्करी गर्नु सानो अपराध होइन, आयोगकी सदस्य लिली थापाले भनिन्, यसबारे प्रहरीले गरिरहेको अनुसन्धानमा कतैबाट दबाब नआओस् भनेर हामीले निगरानी गरेका छौं । राज्य संलग्न यो संगठित अपराधमा नेपाल प्रहरीले तदारुकताका साथ छानबिन अगाडि बढाएको भन्दै आयोगले प्रशंसा गरेको छ । भ्रष्टाचारविरुद्धको संयुक्त राष्ट्रसंघीय महासन्धि, २००३ को पक्ष राष्ट्र नेपाल भएको स्मरण गराउँदै आयोगले भ्रष्टाचार नियन्त्रणलाई प्रभावकारी बनाउन र सदाचारिता तथा जवाफदेहिता बढाउन सरकारलाई आग्रह पनि गरेको छ ।"
आरोहणमा कामीरिताको अर्को रेकर्ड,"(सोलुखुम्बु)विश्व कीर्तिमानी कामीरिता शेर्पाले आफ्नै रेकर्ड तोड्दै बुधबार २७ औं पटक सगरमाथाको सफल आरोहण गरेका छन् । सोलुखुम्बु थामेका कामीरिता बिहान साढे ८ बजे चुचुरोमा पुगेका हुन् । यसअघि उनले २०७९ वैशाख २४ मा सगरमाथाको २६ औं आरोहण गरेका थिए । २०२६ सालमा जन्मेका उनले २०४८४९ बाट हिमाल चढ्न सुरु गरेका हुन् । सगरमाथासँगै उनले विश्वकै दोस्रो अग्लो हिमाल केटु, चोयु, ल्होत्से र मकालुलगायत आरोहण गरेका छन् । उनले सन् २००९, २०१०, २०१३ र २०१९ मा एकै याममा दुई पटक सगरमाथा आरोहण गरेका थिए । उनीपछि पासाङ दावा शेर्पाले २६ पटकसम्म सगरमाथाको आरोहण गरेका छन् । यस्तै, पहिलो नेपाली महिला आरोही स्वर्गीय पासाङल्हामु शेर्पाका श्रीमान् ल्हाक्पा सोनामले पनि सगरमाथा आरोहण गरेका छन् । यती समूहका अध्यक्षसमेत रहेका उनी बुधबार बिहान ७ बजेर ३४ मिनेटमा चुचुरोमा पुगेका हुन् । यसअघि श्रीमती पासाङल्हामुसँगै सगरमाथा आरोहण गर्ने उनको प्रयास सफल हुन सकेको थिएन । त्यसबेला उनी क्याम्प २ बाटै फर्केका थिए । पासाङल्हामु २०५० वैशाख १० मा सगरमाथाको शिरमा पुगेकी थिइन् । आरोहणपछि फर्कने क्रममा उनको बाटैमा निधन भएको थियो ।यो सिजनमा सगरमाथासहित २८ वटा हिमाल आरोहणमा ८० देशका ११ सय ७६ जनाले अनुमति लिएका छन् । जसमा ८ सय ९९ पुरुष र २ सय ७७ महिला छन् । पर्यटन विभागका अनुसार, वैशाख ३१ सम्म सगरमाथा आरोहणका लागि ४ सय ७८ जनाले अनुमति लिएका थिए । विभागले यस पटक आरोहण अनुमतिबाट ७६ करोड ५७ लाख सलामी दस्तुबापत राजस्व संकलन गरिसकेको छ ।"
"समूह कठिन, प्रशिक्षकको उत्साह बेग्लै","मूल प्रश्न नेपाल के सेमिफाइनल पुग्न सक्षम हुनेछ त ? यसमा अल्बर्टोको आफ्नै तर्क छ । फुटबलमा सबै प्रकारका सम्भावना खुला हुन्छ । मैदानमा उत्रिँदा को कस्तो भनेर धेरै अर्थ नराख्न सक्छ । म फेरि ठूला नाम हुँदैमा त्यो टिमले राम्रो खेल्ने छ भन्ने विश्वास राख्ने पनि गर्दिनँ । त्यस अर्थमा नेपालको सम्भावना उत्तिकै छ, प्रशिक्षक अल्बर्टोले थपे । नेपालले साफ च्याम्पियनसिप खेल्नु अगाडि एउटा मैत्रीपूर्ण अन्तर्राष्ट्रिय खेल भने खेल्नेछ । जेठ १५ मा हुने यस खेलमा नेपालले फिलिपिन्सको सामना गर्नेछ । त्यस खेलपछि मात्र साफमा खेल्ने टिमले निश्चित आकार लिनेछ । लिगका कारण अहिले हामीले राम्रो तयारी गर्न पाइरहेका छैनौं, प्रशिक्षक मान्छन्, हामीसँग समय कम हुनेछ । यति ठूलो प्रतियोगिताअगाडि लिगको उत्तिकै व्यस्तता किन भन्ने पनि प्रश्न छँदै छ । आखिरमा लिगको मुख्य उद्देश्य भनेको राष्ट्रिय टिमलाई बलियो बनाउनु नै हो । तर, यसपल्टको सहिद स्मारक ए डिभिजन लिगले यस्तो काम गरिरहेको छैन । सम्भवतः उनले बैंग्लोरका लागि उड्नु अगाडि मात्र नेपालको अन्तिम टिम घोषणा गर्नेछन् । प्रतियोगितालाई लिएर प्रशिक्षक अल्बर्टोले तीन रणनीतिक प्रशिक्षणसत्र भने सञ्चालन गरिसकेका छन् । मुख्य कुरा टिमको प्रदर्शन हो र हामी उच्च प्रदर्शन गर्न तयार छौं र त्यसै अनुसार तयारी गर्नेछौं, उनले सुनाए । यसअघिका प्रशिक्षक अब्दुल्लाह अल्मुताइरी जस्तो उनी सामाजिक सञ्जालमा सक्रिय छैनन् । न त धेरै घुलमिल गर्ने खालका नै छन् । उनको व्यक्तित्व नै फरक छ । तर, उनले पनि एउटा विशेष अनुरोध गर्न भने बिर्सेनन् । उनले भने, नेपाली राष्ट्रिय टिमले साफ च्याम्पियनसिप खेल्दै छ र यस्तो बेला हामीलाई सबैको समर्थन चाहिन्छ । अहिले धेरैले फुटबल संघको आलोचना गरिरहेका छन् । तर, फुटबलका विकासका लागि संघमात्र होइन मिडिया र समर्थकको पनि उत्तिकै योगदान हुन्छ । अबको साफ च्याम्पियनसिप नेपालका लागि मेरो पहिलो ठूलो प्रतियोगितामात्र हुने छैन, हाम्रा धेरै खेलाडीका लागि यो पहिलो ठूलो अवसर हुनेछ । त्यसैले उनीहरूप्रति सकारात्मक समर्थन र सहयोगका लागि मिडियाबाट अपेक्षा गर्छु । नेपाली फुटबल समर्थकबाट पनि यस्तै अपेक्षा रहेको छ ।"
प्लानिङ ब्वाइज च्याम्पियन,"(धनकुटा)क्षमादेवी प्लानिङ ब्वाइज क्लब काठमाडौंले १५ औं सहिद भीमनारायण गोल्डकप फुटबल प्रतियोगिताको उपाधि जितेको छ । धनकुटा बजारस्थित तल्लो टुँडिखेलमा बुधबार फाइनलमा वीरगन्ज युनाइटेड क्लबलाई ४० ले पराजित गर्दै प्लानिङ ब्वाइजले उपाधि जित्यो । विजेताले ५ लाख रुपैयाँसहित ट्रफी उचाल्यो । उपविजेताले २ लाख ५० हजार पायो । विजेताका लागि यो नेपोलियनले २, समीर थापा र विशाल दर्जीले ११ गोल गरेका थिए । फाइनलका म्यान अफ द म्याच विजेता टोलीका अविनाश थापा मगर घोषित भए । उनले ४ हजार प्राप्त गरे । प्लानिङ ब्वाइजका विशाल दर्जी उत्कृष्ट रक्षक, लोकेश चौधरी उत्कृष्ट गोलकिपर र यो नेपोलियन उत्कृष्ट स्ट्राइकर घोषित भएका छन् । वीरगन्जका उमेश कार्की उत्कृष्ट मिडफिल्डर चुनिए । उनीहरूले जनही ७ हजार नगद प्राप्त गरे । सर्वोत्कृष्ट खेलाडी प्लानिङ ब्वाइजका डेडी बाम्बा घोषित भए । उनले १५ हजारसहित ट्रफी प्राप्त गरे । वर्षात्का कारण मंगलबार स्थगित फाइनल बुधबार दिउँसो खेलाइएको हो । घरेलु दर्शकले तल्लो टुँडिखेलको प्यारापिट भरिएको थियो । त्यसमा अधिकांश स्कुले विद्यार्थी थिए । प्रतियोगिता आयोजक सहिद भीमनारायण श्रेष्ठ स्मृति प्रतिष्ठानले आयोजना गरेको हो । भीमनारायणलाई विराटनगरमा तत्कालीन राजा वीरेन्द्रमाथि बम प्रहार गरेको आरोपमा पक्राउ गरी २०३५ सालमा गोली हानी हत्या गरिएको थियो । उनलाई सरकारले २०७३ सालमा राष्ट्रिय सहिद घोषणा गरेको थियो ।"
कोशीका सदस्यसचिव बर्खास्त,"(विराटनगर)प्रतियोगिता आयोजना गर्दा ब्यानरमा प्रदेश सरकारको नाम उल्लेख नगरेको निहुँमा कोशी प्रदेश सरकारले प्रदेश खेलकुद विकास बोर्डका सदस्यसचिव हंशराज वाग्लेलाई बर्खास्त गरेको छ । मुख्यमन्त्री तथा मन्त्रिपरिषद्को बुधबार बसेको बैठकले उनलाई हटाउने निर्णय गरेको हो । वैशाख १४ देखि १६ सम्म झापामा सम्पन्न मुख्यमन्त्री कप राष्ट्रिय पुरुष भलिबल प्रतियोगिताको ब्यानरमा आयोजकमा कोशी प्रदेश सरकारको नाम उल्लेख नगरेको भन्दै प्रदेशका खेलकुद तथा सामाजिक विकासमन्त्री बृद्धिकुमार राजभण्डारीले वाग्लेलाई दुई पटक स्पष्टीकरण सोधेका थिए ।चित्तबुझदो जवाफ नदिएको भन्दै प्रदेश सरकारले उनलाई बर्खास्त गरेको बताइएको छ । तर मन्त्रिपरिषद बैठकले भने वाग्लेले सरोकारवाला मन्त्रालयसँग समन्वय नगरी काम गरेका कारण बर्खास्त गरिएको उल्लेख गरेको छ । तत्कालीन गठनबन्धन सरकारका मुख्यमन्त्री राजेन्द्रकुमार राईले अघिल्ला मुख्यमन्त्री शेरधन राईको पालामा नियुक्त भएका पर्शुराम बस्नेतलाई बोर्ड सदस्यसचिववाट हटाएर वाग्लेलाई नियुक्त गरेका थिए । वाग्ले नेकपा एकीकृत समाजवादीको कोटाबाट सदस्यसचिवमा नियुक्त भएका हुन् । उनलाई बर्खास्त गर्ने सामाजिक विकासमन्त्री नेकपा एमालेका हुन् ।प्रदेश सरकारले आफूलाई राजनीतिक प्रतिशोधका कारण बर्खास्त गरेको र आफू न्यायका लागि अदालत जाने तयारी गरेको वाग्लेले बताए । मुख्यमन्त्री कप राष्ट्रिय भलिबल प्रतियोगिता गर्दा प्रदेशको नामकरणको विरोधमा पहिचानवादीको आन्दोलन तीव्र थियो । तर ब्यानरमा प्रदेश सरकारको नाम लेखेरै प्रतियोगिता आयोजना गरिएको वाग्लेको दाबी छ । वाग्लेले भने, प्रतियोगिता उद्घाटनका मुख्य अतिथि सामाजिक विकासमन्त्री राजभण्डारी स्वयं पहिचानवादीको आक्रमणको डरले प्रतियोगिता उद्घाटन गर्न गएनन्, ब्यानरमा प्रदेश सरकारको नाम उल्लेख नगरेको बहानामात्र हो । एमाले नेतृत्वको सरकारले आफूलाई राजनीतिक प्रतिशोधमा बर्खास्त गरेको हो ।पूर्वनिर्धारित प्रतियोगिता अन्योलमासदस्यसचिव वाग्लेको बर्खास्तगीसँगै प्रदेश खेलकुद विकास बोर्डले जेठभित्रमा सम्पन्न गर्ने गरी आयोजना तयारी गरेको पूर्वनिर्धारित प्रतियोगिता अनिश्चित बन्दा त्यसका लागि विनियोजन गरिएको झन्डै २ करोड रुपैयाँ फ्रिज हुने जोखिम बढेको छ । प्रदेश सरकारको सामाजिक विकास मन्त्रालयअन्तर्गत उक्त बोर्डको चैत १६ मा बसेको बैठकले विभिन्न खेलकुदका प्रतियोगिता आयोजना गर्न उक्त बजेट छुट्याएको थियो । प्रदेश सरकारले बोर्डको बैंक खाता रोक्का गर्दै सदस्यसचिव वाग्लेलाई हटाएपछि जेठभित्र गरिसक्नुपर्ने उक्त प्रतियोगिताहरूबारे अन्योल बढेको हो । बोर्डले जेठ १ देखि ७ सम्म ओखलढुंगामा आयोजना गर्ने कार्यतालिका रहेको मुख्यमन्त्री कप पुरुष फुटबल र जेठ पहिलो साता विराटनगरमा सम्पन्न गर्नुपर्ने महिला सेल्फ डिफेन्स तालिम तथा योग प्रशिक्षण कार्यक्रम नहुने देखिन्छ । बोर्डले फुटबलका लागि ३० लाख र महिला तालिमका लागि १० लाख रुपैयाँ छुट्याएको थियो । बोर्डले जेठ १८ देखि २१ सम्म इटहरीमा गर्ने तयारी गरेको मुख्यमन्त्री कप महिला रात्रिकालीन भलिबल प्रतियोगिता, जेठ १२ देखि १३ सम्म बिर्तामोडमा शारीरिक सुगठन प्रतियोगिता, जेठ ९ देखि ११ सम्म भोजपुरमा गरिने प्रदेशस्तरीय आईटीएफ तेक्वान्दो प्रतियोगिता र जेठ १४ देखि २० सम्म विराटनगरमा गरिने राष्ट्रिय सफ्ट टेनिस प्रतियोगिता पनि अनिश्चित छ । बोर्डले महिला भलिबलका लागि २५ लाख, शारीरिक सुगठन र तेक्वान्दोका लागि १५१५ लाख र टेनिसका कागि २५ लाख छुट्टयाएको थियो ।यस्तै जेठ १७ देखि १९ सम्म इटहरीमा हुने भनिएको राष्ट्रिय पौडी प्रतियोगिता, जेठ २२ देखि २५ सम्म उदयपुरमा हुने प्रदेशस्तरीय बक्सिङ प्रतियोगिता, जेठ दोस्रो साता मोरङ र सुनसरीमा गरिने भनिएको अपांगता भएकाका लागि पारा ओलम्पिक खेलकुद पनि अन्योलमा परेको बोर्डले जनाएको छ । बोर्डले पौडी र बक्सिङका लागि १५१५ लाख र पारा ओलम्पिकका लागि २५ लाख रुपैयाँ विनियोजन गरेको थियो ।"
मिलान सहर पूरै नीलो,"(मिलान)मिलान सहर बुधबार पूर्णतः नीलो रह्यो । किनभने इन्टर मिलान युरोपेली च्याम्पियन्स लिग फुटबलको फाइनल पुगेको थियो । किनभने इन्टरको जर्सी नीलो छ । इन्टर प्रशिक्षक सिमोनी इन्जाघी पनि मक्ख छन् । उनी आफ्नो टिमको प्रदर्शनबाट असाध्यै खुसी छन् । उनी मान्छन्, इन्टरको च्याम्पियन्स लिगको फाइनल यात्रा आफैंमा अद्वितीय छ । असाधारण छ । सानसिरोमा भएको सेमिफाइनल दोस्रो लेगमा इन्टरले छिमेकी एसी मिलानलाई १० ले हराएको थियो ।यससँगै इन्टर समग्रमा ३० को अग्रता लिन सफल रह्यो । लाउटारो मार्टिनेजले ७४ औं मिनेटमा निर्णायक गोल गरेका थिए । इन्टर च्याम्पियन्स लिगको फाइनल पुगेको १३ वर्षयता पहिलोपल्ट हो । सन् २०१० मा इन्टरले अन्तिम पटक फाइनल खेलेको थियो । त्यतिबेला विजेता रहेको थियो । अब इन्टरले जुन १० मा इस्तानबुलमा हुने फाइनल खेल्नेछ । पछि गएर जतिबेला हामीले फाइनल खेलेको इतिहास पल्टाउने छौं, त्यतिबेला महसुस गर्नेछौं, यो कति ठूलो उपलब्धि हो भनेर, इन्टर प्रशिक्षक इन्जाघी मान्छन् । उनी थप्छन्, हामी सबैका लागि यो सपना पूरा भएजस्तै हो । हामीलाई विश्वास थियो, हामी फाइनल पुग्न सक्छौं । फाइनलसम्मको यात्रा वास्तवमै गजब छ । म कुन तथ्यमा खुसी भएँ भन्ने प्रश्न हुनसक्छ । म सबथोकमा खुसी छु । हाम्रो दौड नै राम्रो । हाम्रो खेलमा ध्यान नै राम्रो । हाम्रो आत्मविश्वास नै राम्रो । इन्टर खासमा धेरै राम्रो । इन्टर अहिलेसम्म तीनपल्ट युरोपेली च्याम्पियन भएको छ । त्यसमध्ये अन्तिम पटक विजेता हुँदा प्रशिक्षकमा जोसे मोउरिन्हो थिए । म्याड्रिडमा भएको फाइनलमा इन्टरले बायर्न म्युनिकलाई २० ले हराएको थियो । सेमिफाइनल दोस्रो लेगमा निर्णायक गोल गरेका मार्टिनेज इन्टरका कप्तान पनि हुन् । उनी भन्छन्, अहिलेको इन्टर टिम निकै उत्कृष्ट छ । मैले अर्जेन्टिनाका लागि विश्वकप जित्दा जस्तो अनुभव गरेको थिएँ, अहिले इन्टरमा त्यस्तै अनुभव गरिरहेको छु । अहिले इन्टरमा खेलाडीबीच एकता छ र सबै खेलाडी टिमको लक्ष्य प्राप्त गर्न लागिपरेका छन् । यस्तो स्थितिमा टिमले सक्दो राम्रो खेल्न सक्छ । उनले थपे, विश्वकप जितेपछि मैले सोचेको थिएँ, कोही पनि खेलाडीका लागि त्यसपछिको सबैभन्दा ठूलो उपलब्धि के हुनसक्छ ? यो च्याम्पियन्स लिगको फाइनल पुग्नु हो । हामीले यही काम गरेका छौं । फाइनलमा पनि हामीले उत्कृष्ट खेल पस्कने काम गर्नेछौं । इन्टरले पहिलो लेग २० ले जितेको थियो । मिलान प्रशिक्षक स्टेफानो पिओलीले भने हार निराशाजनक रहे पनि आफ्नो टिमका लागि सेमिफाइनलसम्मको यात्रा विशेष रहेको माने । उनले भने, सेमिफाइनलका दुवै लेगमा हाम्रा खेलाडीले आफूले सक्दो दिए । इन्टरले हाम्रो तुलनामा राम्रो खेलेको हो । सेमिफाइनलमा पराजित रहनु आफैंमा नमज्जा हो । अझ यो डर्बी खेल हुन्छ भने अझ नरमाइलो हुनेछ । मिलानको पछिल्लो तीन सिजनको खेल हेर्ने हो भने यसपल्ट सेमिफाइनलसम्म यात्रा तय गर्नु राम्रै उपलब्धि हो । तर जतिबेला कुनै टिमको पक्षमा हार लेखिएको हुन्छ, त्यतिबेला दुःख र पीडा त हुन्छ नै ।"
कृष्णमोहन स्मृति ब्याडमिन्टन,"काठमाडौं (कास) सशस्त्र प्रहरी बलले कृष्णमोहन श्रेष्ठको स्मृतिमा राष्ट्रव्यापी खुला ब्याडमिन्टन प्रतियोगिताको १६ औं संस्करण जेठ २१ देखि २४ सम्म आयोजना गर्ने भएको छ । राष्ट्रिय वरीयताको प्रतियोगितामा रहेको यसमा पुरुषमहिला एकल र युगल, मिक्स्ड युगल, ब्वाइज यू१२ र यू१९, भेट्रान्स युगल ४५ र ५५ वर्षमाथि तथा अन्तरसरकारी सेवा (बहाल र निवृत्त) ३५ वर्षमाथि गरी १० विधामा प्रतिस्पर्धा हुनेछ । कुल ८ लाख ६५ हजार पुरस्कार राशिको प्रतियोगितामा पुरुष र महिला एकलका शीर्ष तीन स्थानका विजेता खेलाडीले ७० हजार, ३५ हजार र २५ हजार प्राप्त गर्नेछन् । युगलतर्फ पहिलोले ५५ हजार, दोस्रोले ३० हजार र तेस्रो हुनेले २० हजार प्राप्त गर्नेछन् । ब्वाइज यू१२ र यू१९ का शीर्ष तीन स्थानका खेलाडीले २५ हजार, १५ हजार र १० हजार प्राप्त गर्नेछन् । मिक्स्ड युगलतर्फ विजेताले ५० हजार, दोस्रोले ३० हजार र तेस्रोले २० हजार प्राप्त गर्नेछन् । भेट्रान्सतर्फका दुवै समूह र अन्तरसरकारी सेवाका शीर्ष तीन स्थान प्राप्त गर्ने खेलाडीले ३० हजार, २० हजार र १५ हजार प्राप्त गर्नेछन् ।"
टेबलटेनिसको तयारी पूरा,"काठमाडौं (कास) शारीरिक शिक्षा तथा खेलकुद समाज (सोफेस) नेपालको आयोजनामा हुने नवौं राष्ट्रिय अन्तरस्कुल टेबलटेनिस प्रतियोगिताको तयारी पूरा भएको छ । लैनचौरस्थित राष्ट्रिय टेबलटेनिस प्रशिक्षण केन्द्रमा जेठ ४ र ५ मा हुने प्रतियोगिताको तयारी पूरा भएको प्रतियोगिता व्यवस्थापक कन्सेप्ट मेकर्जका प्रबन्ध निर्देशक प्रशान्त महर्जनले जनाएका छन् । प्रतियोगितामा १ सय ९० ब्वाइज र ८० गर्ल्सको सहभागिता रहने आयोजकले जनाएको छ । उपत्यका तथा मोफसलका बुटवल र हेटौंडाका विभिन्न ३५ विद्यालय सहभागी हुनेछन् । कक्षा १० सम्म अध्ययनरत विद्यार्थीले प्रतियोगितामा भाग लिन पाउने प्रावधान छ । ब्वाइजगर्ल्स सिंगल्स तथा टिममा गरी ४ स्पर्धामा प्रतिस्पर्धा हुनेछ । सिंगल्समा विजेताले १५ हजार, दोस्रोले ७ हजार ५ सय तथा तेस्रोले ३३ हजार पुरस्कार प्राप्त गर्नेछन् । स्वर्णिम स्कुलको संयोजन हुने प्रतियोगितामा पहिलो दिन ब्वाइजगर्ल्स सिंगलको फाइनल हुनेछ ।"
लखनउ प्लेअफ नजिक,लखनउ (एएफपी) मार्कस स्टोइनिसको अविजित ८९ र मोहसिन खानले अन्तिम ओभरमा गरेको बहादुरीपूर्ण बलिङ मदतमा लखनउ सुपर जायन्ट्सले मंगलबार मुम्बई इन्डियन्सलाई ५ रनले हराएर आफ्नो प्लेअफ सम्भावना बलियो बनाएको छ । मोहसिनले अन्तिम ओभरमा ११ रनको रक्षा गरेका थिए र यसक्रममा मुम्बईले ५ विकेट गुमाई १ सय ७२ रनमात्र बनाउन सक्यो । मोहसिनले २६ रन दिएर १ विकेट लिए । त्यसअगाडि प्लेयर अफ द म्याच स्टोइनिसले ४७ बलमा ८९ रन बनाएपछि लखनउले ३ विकेटमा १ सय ७७ रन बनायो । उनले ४ चौका र ८ छक्का प्रहार गरे । यो जितपछि लखनउको १५ अंक भएको छ । टोली तेस्रो स्थानमा छ । मुम्बई ठीक पछाडि १४ अंक लिएर बसेको छ ।
स्कुल चलाउन म्याराथन दौड्ने,"गण्डकी (कास) कास्कीको घान्द्रुकस्थित मेश्रम बराह मावि सञ्चालनका लागि ७ सदस्यीय टोलीले एभरेस्ट म्याराथनमा भाग लिने भएको छ । बेलायत बस्दै आएका घान्द्रुकेलीको नेतृत्वमा एक टोलीले रकम संकलनका लागि म्याराथनमा भाग लिन लागेको हो । घान्द्रुकका सूर्य गुरुङको नेतृत्वमा तर्कजंग गुरुङ, जितबहादुर गुरुङ, जुमप्रसाद गुरुङ, बुद्धिलक्ष्मी गुरुङ, फत्तबहादुर गुरङ र सरोज लिम्बुको टोली म्याराथनमा भाग लिँदै छ । एभरेस्ट म्याथराथनमा भाग लिएर ५ हजार पाउन्ड रकम संकलन गर्ने टोलीको लक्ष्य छ । सूर्यकै नेतृत्वमा गोफन्डमीमार्फत रकम संकलन सुरु गरिएकोमा अहिले लक्ष्यभन्दा दोब्बर रकम संकलन भइसकेको जनाइएको छ । संकलन २९ मेसम्म खुला रहने सूर्यले जनाए । एभरेस्ट म्याराथन बेसक्याम्पबाट नाम्चे बजारसम्म २६ माइल दूरीको हुनेछ । २९ मेमा हुने यस म्याराथनका लागि टोली २८ मेसम्म बेस क्याम्प पुग्ने धावक तर्कजंगले बताए । २००६ सालमा खुलेर २०३५ सालमा माध्यमिक बनेको विद्यालयमा सरकारले दरबन्दीअनुसार कर्मचारी नखठाउँदा विद्यालयका कर्मचारीका लागि तलब गाउँलेले नै जुटाउने गरेका छन् । सरकारले २०७४ मा कक्षा ११ र १२ को अध्यापन अनुमति दिएको थियो । विद्यालय सञ्चालनार्थ गठन गरिएको अर्थ संकलन उपसमिति संयोजक कमल गुरुङले भने, सरकारले दरबन्दीअनुसार कर्मचारी दिएन, गाउँका विद्यार्थी पढाउन कति पोखरा पठाउने ? विद्यालयमा हाल २१ शिक्षक कार्यरत छन् भने ३ सय बढी विद्यार्थी अध्ययनरत छन् ।"
