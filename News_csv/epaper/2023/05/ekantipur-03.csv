शीर्षक,विवरण
भुटानी शरणार्थी बनाउने धन्दामा सुरक्षाविद् राई पक्राउ,"समिति सदस्यको नाम तत्कालीन मन्त्री थापा आफैंले सिफारिस गरेको तत्कालीन गृह सचिव राईले बताए । संयोजक पन्थी गृहका पूर्वसहसचिव र सदस्य दीपक न्यौपाने मन्त्रालयकै कर्मचारी भएकाले म चिन्थें, अर्का सदस्य गणेश केसी को थिए, कसरी ल्याइयो, मलाई थाहा भएन, राईले कान्तिपुरसित भने । हाल ललितपुरको महांकाल गाउँपालिकाका अध्यक्ष रहेका केसी आफूलाई माओवादी नेताहरूको सल्लाहसुझावमा उक्त कार्यदलमा सदस्यका रूपमा समेटिएको बताउँछन् । कार्यदलमा रहेकै बेला आफूले तत्कालीन गृहमन्त्रीका सल्लाहकार इन्द्रजितलाई भेटेर विषयगत परामर्श गरेको उनको भनाइ छ । कार्यदलले २०७६ कात्तिकमा गृह मन्त्रालयमा बुझाएको प्रतिवेदन अझै सार्वजनिक गरिएको छैन । अख्तियार प्रमुख राईका अनुसार कार्यदलले काम थालेको २ महिनामै इन्द्रजितसहितले भुटानी शरणार्थीका नाममा नक्कली मान्छे खडा गरेर पैसा असुल गरिरहेको सूचना आएको थियो । त्यो सुन्नासाथै इन्द्रजितलाई बोलाएर मैले प्रश्न गरेको थिएँ । उनले यस्तो हँॅदै होइन भनेर जिकिर गरे, अख्तियार प्रमुख राईले सुनाए, शरणार्थीका नाममा नक्कली कागजात बनाउनेसहितको गतिविधि चल्ने भनिएको काठमाडौंको एक होटलमा छापा मार्नसमेत लगाएको थिएँ, तर त्यहाँ केही भेटिएन । गिरोहको चलखेलसम्बन्धी हल्ला चर्को भएपछि आफूले कार्यदलका संयोजक पन्थीलाई पनि मन्त्रालयमा बोलाएर प्रतिवेदनभित्र शरणार्थीको नयाँ नाम हाल्न कहींकतैबाट दबाबप्रभाव छ कि ? भनेर सोधपुछ गरेको पनि उनको भनाइ छ । तर पन्थीले त्यस्तो कदाचित हुनै नसक्ने बताउनुभयो, उनले भने, तत्कालीन गृहमन्त्रीलाई पनि अवगत गराएको थिएँ तर उहाँबाट खासै प्रतिक्रिया आएन । शरणार्थी गिरोहको धन्दाका विषयमा कान्तिपुरले पछिल्ला दिनमा गरेका खोज र प्रहरी कारबाहीपछि मात्रै आफूले गिरोहको फैलँदो स्वरूपबारे थाहा पाएको अख्तियार प्रमुख राईको भनाइ छ । तत्कालीन गृह सचिव प्रेमकुमार राईसमेतलाई पैसा दिनुपर्ने भन्दै २०७६ भदौमा प्रतिव्यक्ति १० लाख उठाइएको भन्दै गिरोहविरुद्ध काठमाडौंका रामशरण केसीले २०७८ मंसिर ३ मा अख्तियारमा उजुरी (सी०१६१६६) दिएका थिए । उजुरीमा भनिएको छ, दुलालले तपाईंहरूको हस्ताक्षर भएको भुटानी शरणार्थी समस्या समाधानका उपायहरूको सम्बन्धमा सरकारमा पठाउन लागिएको प्रस्ताव देखाएका थिए । तपार्इं अख्तियार दुरुपयोग अनुसन्धान आयोगमा नियुक्त भएपछि पनि उनले इन्द्रजित राई र प्रेम राईसँग कुरा भइसक्यो, उसलाई हामीले नै सेटिङमा अख्तियार लगेका हौं भनेका थिए । भुटानी शरणार्थी समस्या समाधानको प्रस्ताव २०७७ चैत ११ गते तत्कालीन गृह सचिव महेश्वर न्यौपानेमार्फत तपाईंले नै स्वीकृत गराएको र त्यसमा मुख्य सचिव शंकर बैरागीको हस्ताक्षर रहेको प्रमाणसमेत हामीलाई देखाइएको थियो । केपी शर्मा ओलीपछि देउवा सरकार आएकाले अहिले अमेरिका पठाउन नसकिने भनेर अख्तियार प्रमुख राईले जवाफ दिएको पनि गिरोहले आफूहरूलाई बताएको केसीले उजुरीमा उल्लेख गरेका थिए ।हो, म र इन्द्रजित राईलाई समेत रकम दिनुपर्ने भनेर ३४ जनाबाट जनही १० लाख रुपैयाँका दरले ३ करोड ४० लाख रुपैयाँ उठाइएको भनेर उजुरी आएपछि मैले तत्कालै उजुरीकर्ता रामशरण केसी र उनका सहयोगी प्रेमराज पन्थीलाई अख्तियारमा बोलाएर छलफल गरेको थिएँ, अख्तियार प्रमुख राईले भने, ठगीको विषय अख्तियारको कार्यक्षेत्रमा नपर्ने भएकाले उपत्यका अपराध अनुसन्धान वा केन्द्रीय अनुसन्धान ब्युरो (सीआईबी) मा जान सुझाव दिएको थिएँ । सीआईबीका तत्कालीन प्रमुख सहकुल थापालाई फोन गरेर ठगीमा परेका २ व्यक्ति सहयोगका लागि आउँदै छन् भनेर जानकारी पनि दिएको तर उनीहरू गएगएनन् भन्ने थाहा नभएको उनको भनाइ छ । अख्तियारमा उजुरी दिएका केसी र उनका सहयोगी पन्थी गत साता कान्तिपुर कार्यालय आएका थिए । केसीले आफूले दिएको उजुरीका विषयमा अख्तियार प्रमुखसँग कुराकानी भएको र पछि त्यो उजुरीलाई त्यत्तिकै दबाएर राखिएको बताएका थिए । पन्थीले भने आफू केशव दुलाल, सानु भण्डारी र कास्कीका भेषराज शर्मा लम्सालका कारण पैसा उठाउने काममा लागेको जानकारी दिएका थिए । केसी र पन्थी दुवैले आफूहरू पीडकभन्दा बढी पीडित रहेको बताएका थिए । अख्तियार प्रमुख राईका अनुसार उजुरी परेपछि इन्द्रजितलाई सोध्दा उनले आफूले पैसा खाएको प्रमाण पेस गर्न चुनौती दिएका थिए । उजुरीमा उल्लेख भएका गिरोहका नाइके भनिने केशव दुलाल र सानु भण्डारीसँग आफ्नो चिनजान नरहेको र भेट पनि कहिल्यै नभएको अख्तियार प्रमुख राईको भनाइ छ । उनका अनुसार यो गिरोहबारेको समाचार आएपछि र आफ्नो नामसमेत जोडिएपछि इन्द्रजितले फोन गरेका थिए । मैले तपाईं फेस गर्नुस्, कुरा के हो, प्रहरी वा मिडियामा गएर बताउनुहोस् भनेको थिएँ, उनले भने, यो गिरोह र चलखेलसम्बन्धी समाचारमा पूर्वगृहमन्त्री बालकृष्ण खाँण, पूर्व गृह सचिव (न्यौपाने र पाण्डे) हरूको संलग्नताबारे पनि कुरा आएको थियो । तर अहिले किन सामसुम पारियो भनेर पनि बाहिर हल्ला चलेको रहेछ । अख्तियार प्रमुख राईका अनुसार पन्थी कार्यदलले बुझाएको प्रतिवेदन सुझाव कार्यान्वयन प्रक्रियामा लान मन्त्रिपरिषद् बैठकमा पठाइएको थियो । बैठकले तत्कालीन गृहमन्त्री रामबहादुर थापा, परराष्ट्रमन्त्री प्रदीप ज्ञवाली र अर्थमन्त्री युवराज खतिवडा सम्मिलित एक समिति बनाएर प्रतिवेदनका सुझावबारे निर्णय दिने भनिएको थियो । पछि त्यो प्रतिवेदन सार्वजनिक पनि गरिएन, कार्यान्वयनका अरू प्रक्रिया पनि अघि बढेनन् । सार्वजनिक नभएको त्यही प्रतिवेदनको प्रतिलिपि हात पारेर नक्कली नाम थप्दै गिरोहले ठगी धन्दा चलाएको थियो । तत्कालीन गृह सचिव राईले २०७६ माघमा अवकाश पाएका थिए । त्यसपछि केपी शर्मा ओली सरकारकै पालामा उनी अख्तियार प्रमुख भएका हुन् । उनी यस प्रकरणमा प्रयोजन खुल्ने गरी तथ्यप्रमाणसहित आर्थिक उपार्जनको विषयसमेत आए अख्तियारको छानबिन दायरामा पर्न सक्ने बताउँछन् ।"
यार्चा टिप्न गएका ६ जना हिमपहिरोमा बेपत्ता,"दार्चुलाको व्यासमा बेपत्ता हुनेमा डोटीको जोरायल२ बुडरका नक्नी डोमा थापा, ईश्वरी थापा, क्षिभी सोमो थापा र दार्चुला दुहु४ का कमला कुँवर र प्रवीण कुँवर रहेको प्रहरीले जनाएको छ । जोरायल२ का खुर्पा थापा, छप्तेन थापा, पासाङ छरपेल बिष्ट, धुक्तेल थापा, हुम्लाको नाम्खा५ का लाक्पा ग्याल्बो तामाङ, दार्चुला दुहु४ का कलावती कार्की र अर्जुन कार्कीको सकुशल उद्धार गरिएको हो । भोलिङमा हिमपहिरो खसेको खबर पाएपछि व्यास१ छाङरुमा रहेको नेपाल प्रहरी र सशस्त्रको गुल्मबाट उद्धारका लागि टोली गएको थियो । पालमुनि बसेका १२ जनामध्ये भाग्न सफल भएका ७ जनाको उद्धार गरिएको सीतापुल प्रहरी चौकीका असई प्रकाशबहादुर सिंहले बताए । उद्धार गरिएकामध्ये दुई जना सामान्य घाइते छन् । पानीसँगै हिउँ परिरहेका बेला हिमपहिरो आएको हो । छाङरुबाट तीन घण्टा हिँडेर प्रहरी घटनास्थल पुगेको थियो । ठूलो हिमपहिरो गएको छ । हाम्रो टोलीले उनीहरू बसेको त्रिपालभित्र र वरपर हेर्यौं, भेटिएका छैनन्, असई सिंहले टेलिफोनमा भने, करिब ५ फिट हिउँ जमेको छ । खोजी गर्न निकै कठिन भइरहेको छ । सकुशल भेटिएकालाई सुरक्षित स्थानतर्फ सार्ने काम भइरहेको उनले बताए । उक्त क्षेत्रमा हिमपात नरोकिँदा खोजीमा समस्या भएकाले राति प्रहरी टोली चौकीमा फर्किएको छ । बुधबार बिहानै फेरि घटनास्थलतर्फ जाने दार्चुलाका प्रहरी प्रवक्ता इन्सपेक्टर ज्ञानेन्द्रबहादुर सिंहले बताए । यार्चा संकलनका लागि पार्थी हिमाल क्षेत्रमा पुगेर बेपत्ता बझाङको सुर्मा१ देवडीकी ३३ वर्षीया झल्लादेवी बोहोराको खोजीका लागि टोली गएको छ । उनी छोराहरूसँग फर्कने क्रममा हिमपहिरोमा बेपत्ता भएको बझाङका प्रहरी प्रमुख डीएसपी जागेश्वर भण्डारीले बताए । बोहोरालाई खोज्न दोलीचौर चौकीबाट प्रहरी घटनास्थलतर्फ गएको छ । उक्त ठाउँ पुग्न ९१० घण्टा लाग्ने र प्रहरी पुगेपछि मात्रै घटनाको थप विवरण प्राप्त हुने डीएसपी भण्डारीले बताए ।हिमपातका कारण आइतबार सदरमुकामबाट गाउँ उक्लिएका व्यासी सौका समुदायको कुञ्चा पनि बाटोमै अड्किएको छ । गत आइतबार सदरमुकामबाट भारतीय बाटो हुँदै छाङरु र टिंकर गाउँ हिँडेका उनीहरूको कुञ्चा हिमपातले बीचमै रोकिएको हो । उनीहरू मंगलबार बुदी क्षेत्रमा रोकिएको व्यास२ का वडाध्यक्ष धीरनसिंह बुढाथोकीले बताए ।बुदीभन्दा माथिल्लो क्षेत्रमा हिमपात भएको छ । वैशाख दोस्रो साता गर्मी सुरु हुन थालेपछि बालबच्चा र चौपायासहित हिमाली भेग उक्लिएका सौका समुदायका करिब ७० जना बुदी क्षेत्रमा रोकिएका छन् । व्यासमा मात्र बसोबास रहेको सौका समुदाय गर्मीमा छाङरु र टिंकरमा बसोबास गर्छन् भने जाडोमा बेंसी (जिल्ला सदरमुकाम खलंगा) क्षेत्रमा बसाइ सर्छन् । यो मौसमी बसाइलाई उनीहरू कुञ्चा भन्छन् । बाटोमा हिमपातले मानिस र बस्तुभाउ हिँड्न सक्ने अवस्था नरहेकाले कुञ्चा बाटोमै बस्नुपरेको टिंकरका दानसिंह तिंकरीले बताए । यो पटक पनि स्वदेशबाट भरपर्दो बाटो नहुँदा व्यासी सौकाहरूको कुञ्चा भारतको बाटो हुँदै व्यासतर्फ गएको छ । बुदी क्षेत्रमा हिमपात मंगलबार अबेरसम्म पनि भइरहेको छ ।"
"रास्वपालाई सरकारमा फर्काउन कोसिस, भागबन्डामा अरू दललाई फकाउन कठिन","(काठमाडौं)प्रधानमन्त्री पुष्पकमल दाहालले राजनीतिक र अंकगणित दुवै दृष्टिबाट सुरक्षित बन्न राष्ट्रिय स्वतन्त्र पार्टीलाई सरकारमा ल्याउन खोजिरहेका छन् । तर, सरकारमा सहभागी पाँच दलभित्र मन्त्रालय परिवर्तन र भागबन्डा मिलाउन भने उनलाई सकस परिरहेको छ । सैद्धान्तिक रूपमा सत्ता गठबन्धनका सबै दल रास्वपालाई सरकारमा सहभागी गराउन सकारात्मक देखिए पनि पहिल्यै लिइसकेको मन्त्रालय छाड्न तत्काल तयार देखिन्नन् । यही विषयमा प्रधानमन्त्री दाहालले आज ६ दलको बैठक बोलाएका छन् ।सरकारलाई १० दलको समर्थन रहे पनि रास्वपा, जनमत र राष्ट्रिय जनमोर्चा सरकारमा छैनन् । उद्योग, वाणिज्य तथा आपूर्तिर् मन्त्रालय नपाएको झोंकमा जनमतले केही दिनअघि मात्रै सरकार छाडेको छ । तर, सरकारलाई दिएको उसको समर्थन कायमै छ । माघ २२ गते सरकारबाट अलग भएको रास्वपाले पनि सरकारलाई दिएको समर्थन फिर्ता लिएको छैन । नागरिकता प्रकरणमा रास्वपा सभापति रवि लामिछानेको सांसद पद खारेज भएपछि उनले गृह मन्त्रालय पनि गुमाएका थिए । नागरिकता विवाद सल्टिएपछि पनि गृह आफ्नो पार्टीले नपाएकामा असन्तुष्टि जनाउँदै रास्वापा सरकारबाट बाहिरिएको थियो । त्यसपछि गृह मन्त्रालय माओवादीले लिएको छ ।वैशाख १० को उपनिर्वाचनमा लामिछाने चितवन२ बाट लोकप्रिय मतका साथ निर्वाचित भएपछि प्रधानमन्त्री दाहाल रास्वपालाई सरकारमा ल्याउन र गृह मन्त्रालयको विषयमा समेत लचक बनेको माओवादी नेताहरू बताउँछन् । उपप्रधानसहित गृहमन्त्रीमा अहिले माओवादी उपाध्यक्ष नारायणकाजी श्रेष्ठ छन् । लामिछानेले गृह लिँदा श्रेष्ठ भौतिक पूर्वाधार तथा यातायात मन्त्रालयमा थिए । भौतिकमा अहिले एकीकृत समाजवादीका प्रकाश ज्वाला छन् । रास्वपालाई सरकारमा ल्याउँदा राजनीतिक र संसदीय अंकगणित दुवै दृष्टिले गठबन्धन सुरक्षित बन्ने बुझाइ सत्ता गठबन्धनमा छ । एमाले र रास्वपा दुवैलाई विपक्षीमा राख्दा संसद् र सडक दुवै मोर्चाबाट थ्रेड हुन सक्छ । अर्कोतर्फ संसद्मा १२ सिट रहेको जनता समाजवादी पार्टी (जसपा) को हात माथि हुन्छ । निर्णायक शक्ति मै हो भन्ने उसले ठानेपछि बार्गेनिङ गर्न सक्छ । कुनै बेला ऊ बाहिरिँदा सरकार नै धरापमा पर्न सक्छ, प्रधानमन्त्री निकट एक नेताले भने, सरकारले जति काम गर्दा पनि खराब नै हो भन्ने भाष्य राजनीति वृत्तमा पार्न खोजिएको छ । रास्वपा सरकारमा आउँदा यस्तो जोखिम पनि घटेर जानेछ । एमाले सम्मिलित गठबन्धनमा रास्वपाले तीन मन्त्रालय र एक राज्यमन्त्री लिएको थियो । गृहमा सभापति लामिछाने, शिक्षामा शिशिर खनाल र श्रम तथा रोजगारमा डोलप्रसाद अर्याल मन्त्री थिए भने स्वास्थ्य राज्यमन्त्रीमा तोसिमा कार्की थिइन् । अहिले सरकारमा सहभागी हुन रास्वपाले पुरानै मन्त्रालयका लागि प्रधानमन्त्रीसँग अनौपचारिक संवाद अघि बढाइरहेको छ । सरकारको न्यूनतम साझा कार्यक्रममा रास्वपाको चासो सम्बोधन गर्न समस्या नभए पनि सरकारमा सहभागी दलबीच यसअघि नै मन्त्रालयको भागबन्डा गरिसकेकाले अहिले रास्वपालाई मिलाउन प्रधानमन्त्रीलाई चुनौती छ । कांग्रेसले ८, माओवादीले ५, एकीकृत समाजवादीले २, जसपाले २, लोसपाले १, नागरिक उन्मुक्ति १, नेपाल समाजवादीले १ र जनमत पार्टीले १ मन्त्रालय लिने गरी गठबन्धनबीच समझदारी बनेको थियो । जनमतबाट खानेपानीमन्त्री बनेका अब्दुल खानले राजीनामा दिएपछि उनले सम्हालेको मन्त्रालय कांग्रेसलाई दिन गठबन्धनमा समझदारी बनेको थियो । पार्टीभित्रको आन्तरिक किचलोका कारण कांग्रेस सभापति शेरबहादुर देउवाले संस्थापन पक्षबाट ५ जनालाई मात्रै मन्त्री बनाएका छन् । उपेन्द्र यादव बारा२ बाट उपनिर्वाचन लडेकाले उक्त पार्टीले पनि वरिष्ठ नेता अशोक राईलाई मात्रै सरकारमा पठाएको छ । उसको भागमा परेको वन र कांग्रेसको भागमा परेका ४ मध्ये युवा तथा खेलकुद, स्वास्थ्य तथा जनसंख्या र खानेपानी मन्त्रालय अहिले प्रधानमन्त्री मातहत छन् । उपप्रधान तथा रक्षामन्त्री पूर्णबहादुर खड्काले कानुन, न्याय तथा संसदीय मामिला मन्त्रालयको पनि जिम्मेवारी सम्हालेका छन् । रास्वपाले यसअघि पाएको श्रम मन्त्रालयमा लोकतान्त्रिक समाजवादी पार्टीबाट शरतसिंह भण्डारी मन्त्री छन् । प्रधानमन्त्री दाहाल गृहमा लचक बने पनि जसपाका राईले सम्हालेको शिक्षा र लोसपाका भण्डारीले सम्हालेको श्रम मन्त्रालय छाड्न यी दुवै दल तयार छैनन् । प्रधानमन्त्री दाहालले यसको विकल्पमा रिक्त मन्त्रालयबाट रोज्न आग्रह गरे पनि रास्वपाले त्यसबारेमा निर्णय दिएको छैन । प्रधानमन्त्रीका राजनीतिक सल्लाहकार हरिबोल गजुरेलले गृह मन्त्रालय दिने विषयमा पनि टुंगो लागिनसकेको बताए । रास्वपालाई पनि सरकारमा ल्याउनुपर्छ भनेर प्रधानमन्त्रीको कोसिस भइरहेको छ । माओवादीभित्र मात्र होइन गठबन्धनबीच नै सहमति बन्नुपर्छ, उनले भने, अहिलेसम्म रास्वपाले पहिला पाएकै मन्त्रालय पाए बढी सहज हुन्थ्यो भन्ने भनाइ राख्दै आएको छ । तर, तिनै पाउनुपर्छ भन्ने अडान उसको छैन ।रास्वपाका सहमहामन्त्री कविन्द्र बुर्लाकोटीले भने सरकारमा जाने नजाने विषयमा नै पार्टीले निर्णय नगरिसकेकाले मन्त्रालयको विषयमा कुराकानी नभएको दाबी गरे । बुधबार सरकारमा सहभागी दलबीच बस्ने बैठकको मनस्थिति हेरेर रास्वपले सरकारमा सहभागी हुने वा नहुने शुक्रबार निर्णय लिने भएको छ । जाने निर्णय भयो भने बल्ल मन्त्रालय र कार्यक्रमका विषयमा छलफल हुन्छ, गइएन भने छलफल नै गर्नुपरेन, बुर्लाकोटीले भने । कांग्रेस संसदीय दलका प्रमुख सचेतक रमेश लेखकले प्रधानमन्त्रीले रास्वपासँग कुराकानी गरिरहेको बताए । सत्तारूढ दलको बैठकमा पनि रास्वपालाई सरकारमा ल्याउने विषयमा छलफल हुन सक्छ, उनले भने, उसले सरकारमा आउने नआउने विषयमा टुंगो लगाएपछि छिट्टै मन्त्रिपरिषद्ले पूर्णता पाउने कुरा हुन्छ । कांग्रेसले यसअघि उपप्रधानसहित रक्षामा उपसभापति खड्का, अर्थमा प्रकाशशरण महत, परराष्ट्रमा एनपी साउद, उद्योग वाणिज्य तथा आपूर्तिमा रमेश रिजाल, सहरी विकासमा सीता गुरुङलाई मन्त्री बनाएको छ । तर, संस्थापन इतरपक्षबाट कोही पनि सरकारमा सहभागी छैनन् । मन्त्रालयको प्राथमिकता र संख्याका विषयमा नेता शेखर कोइराला र महामन्त्री गगन थापा समूहसँग समझदारी बन्न बाँकी छ । ८ मन्त्रालय र एक राज्यमन्त्री पार्टीले पाउँदा कम्तीमा तीन मन्त्रालय पाउनुपर्ने अडान इतरपक्षले राख्दै आएको छ । खानेपानी मन्त्रालय खाली भएपछि देउवाले तीन मन्त्रालय शेखरगगन समूहलाई दिन तयार भए पनि मन्त्रालय नतोकिएसम्म शेखरगगन समूहले नाम दिन मानेका छैनन् । तर, यहीबीच रास्वपालाई सरकारमा ल्याउने विषयले कांग्रेसभित्रै किचलो बढाउने संकेत देखिएको छ । स्रोतका अनुसार रास्वपालाई सरकारमा ल्याउँदा कांग्रेसले ९ मन्त्रालयमा दुईवटा छाड्नुपर्ने र माओवादीको ५ वटामा एउटा छाड्नुपर्ने प्रस्ताव गरिएको छ । त्यसो गर्दा देउवालाई पार्टीभित्रै आन्तरिक शक्ति सन्तुलन कठिनाइ परेको छ । माओवादीले गृह रास्वपालाई दिँदा यसअघि लिएको भौतिक मन्त्रालय लिन चाहेको छ । तर, उक्त मन्त्रालय दिन एकीकृत समाजवादी तयार छैन । त्यस्तै मन्त्रालय साट्न जसपा र लोसपासमेत तयार छैनन् । जसपाका प्रवक्ता मनीष सुमन सर्त मानेर रास्वपालाई सरकारमा ल्याउन खोज्नु नै गलत हुने बताउँन् । रास्वपा आउँदा सरकार झनै बलियो हुने हो तर उसले राखेका सबै सर्त मानेर ल्याउनैपर्ने अंकगणितको बाध्यता यो गठबन्धनलाई छैन, उनले भने, रास्वपालाई कति मन्त्रालय दिने हो गठबन्धनले सझदारी गरे हुन्छ । तर, जसपाले पाइसकेको मन्त्रालयमा साट्ने कुरा हुन्न । लोसपाबाट श्रम मन्त्रालयको जिम्मेवारी सम्हालेका भण्डारीले उपनिर्वाचनअघि नै रास्वपालाई सरकारमा ल्याउने तयारी भएको बताए । रविजीले चुनाव जितेर आउनुभएको छ । सरकारलाई समर्थन दिएकै अवस्था छ । समर्थन फिर्ता नलिएका कारण सरकारमा सहभागी गराउने प्रधानमन्त्रीको प्रयास स्वाभाविक हो, उनले भने, रास्वपा सरकारमा सहभागी हुने वा नहुने विषयमा बुधबार बस्ने ६ दलको बैठकमा छलफल हुन्छ ।"
मन्त्रालय भाग लगाउन मुख्यमन्त्री काठमाडौंमा,"(रूपन्देही)विश्वासको मत लिएसँगै लुम्बिनी प्रदेशका मुख्यमन्त्री डिल्लीबहादुर चौधरी सरकार विस्तारको तयारीमा जुटेका छन् । विश्वासको मत पाए पनि कांग्रेस, माओवादी र साना दलको मन्त्रालय व्यवस्थापन प्रदेशस्तरबाट नहुने भएपछि चौधरी मंगलबार नै काठमाडौं पुगेका हुन् । त्यहाँ उनले सरकारमा सहभागी सबै दलका शीर्ष नेतालाई भेट्ने मुख्यमन्त्रीनिकट स्रोतले बतायो । ८७ सदस्यीय प्रदेशसभामा उनले मंगलबार ५३ सदस्यबाट विश्वासको मत पाएका थिए । कांग्रेसका २७, माओवादीका १०, नागरिक उन्मुक्तिका ४, जनमत, जसपा र लोसपाका ३३, नेकपा एकीकृत समाजवादी, राष्ट्रिय जनमोर्चा र स्वतन्त्र ११ जनाले उनलाई मत दिएका छन् । विपक्षमा एमालेका २९ जना रहे भने ४ प्रदेशसभा सदस्य रहेको राप्रपा तटस्थ बस्यो । लुम्बिनी प्रदेशका १० दलमध्ये ८ दल र स्वतन्त्रसमेतको मत पाएका चौधरी त्यही विश्वास टिकाइरहने चुनौतीमा छन् । कांग्रेस र माओवादीबाहेक साना ६ दलको पनि उनलाई समर्थन छ । जनमोर्चाबाहेक ५ दलले मन्त्री पदको बार्गेनिङसहित मत दिएका हुन् । विश्वासको मत लिनुअघि नै ४ सदस्य रहेको नागरिक उन्मुक्ति र ३ सदस्य रहेको लोसपा सरकारमा बिनाविभागीय मन्त्री लिएर सहभागी भएका छन् । सामाजिक विकास मन्त्रालय पाएको जनमतले अहिले पनि त्यही मन्त्रालयमा निरन्तरता खोजिरहेको छ । त्यस्तै, कृषि तथा भूमि व्यवस्था मन्त्रालय लिएको जसपा पनि पुरानो मन्त्रालय नछाड्ने अडानमा छ । ठूला दल कांग्रेसले ४ र माओवादीले ३ मन्त्रालय लिने सहमति गरिसकेका छन् । निर्वाचनअघिको कांग्रेसमाओवादी गठबन्धनकै सरकारले लुम्बिनीमा ९ मन्त्रालय बढाएर १७ पुर्याएको थियो । ती मन्त्रालय घटाउँदै एमाले नेता लीला गिरी नेतृत्वको सरकारले १० मन्त्रालय बनायो । अहिलेको गठबन्धनमा माओवादी र कांग्रेसमा आन्तरिक विवाद छ । माओवादी ३ मन्त्रालयबाट पछि हट्न मानेको छैन भने कांग्रेसलाई मुख्यमन्त्रीसहित पाएको ४ मन्त्रालयमा आन्तरिक भागबन्डाको चुनौती छ । कांग्रेस प्रमुख सचेतक जन्मजय तिमिल्सिनाले पार्टीका २७ जना नै मन्त्रीको आकांक्षी रहेको बताए । लुम्बिनी कांग्रेसमा संस्थापनइतर समूहको प्रभाव छ । तर, सरकारमा संस्थापन बलियो छ । मुख्यमन्त्री चौधरी देउवानिकट हुन् । स्रोतका अनुसार कांग्रेसका प्रदेश सभापति अमरसिंह पुनले आफ्नो समूहलाई कम्तीमा पनि २ मन्त्रालयको दाबी गरिरहेका छन् । तर, चौधरी एउटा मात्रै दिने प्रयासमा छन् ।माओवादीका प्रदेश अध्यक्ष सुदर्शन बरालले सरकारमा सहभागी हुने दल धेरै र मन्त्रालय कम भएपछि सरकार विस्तारमा केही ढिलाइ हुन सक्ने बताए । मुख्यमन्त्रीज्यूले मन्त्रालय व्यवस्थापनका लागि परामर्श गर्दै हुनुहुन्छ, उनले भने, मन्त्री माग्ने धेरै तर मन्त्रालय कम भएपछि गाँठो त्यहींनेर फुक्न सकेको छैन । तर, सबै दललाई समझदारी गरेरै मिलाउने प्रयास भइरहेको उनले बताए ।"
एमाले सांसद कोइरी निलम्बित,काठमाडौं (कास) हत्या अभियोगमा फरार रहेका एमाले सांसद लक्ष्मी महतो कोइरी निलम्बन भएका छन् । प्रहरीले फरार रहेको पत्र पठाएपछि सभामुख देवराज घिमिरेले प्रतिनिधिसभा नियमावलीको नियम २४८ (३) बमोजिम कोइरीलाई निलम्बन गरेका हुन् । प्रहरी प्रधान कार्यालयले कोइरी अदालतको म्याद गुजारेर थुनामा नबसी फरार रहेको जानकारी आइतबार सभामुखलाई पत्र पठाएको थियो । सचिवालयले मंगलबार जारी गरेको सूचनामा प्रतिनिधिसभा सदस्य लक्ष्मी महतो कोइरीविरुद्ध कर्तव्य ज्यान मुद्दामा उच्च अदालत जनकपुरबाट थुनामै राखेर मुद्दाको पुर्पक्ष गर्नू भनी ०७७ मंसिर १९ मा आदेश भएकोमा थुनामा नबसी तारिख गुजारी फरार रहेको र जिल्ला अदालत जलेश्वरमा हालसम्म पनि हाजिर हुन नआई फरार रहेको भन्ने व्यहोराको पत्र नेपाल प्रहरीबाट सभामुखलाई लेखी आएकोले नियमावलीअनुसार निलम्बन गरिएको उल्लेख छ । प्रतिनिधिसभा नियमावलीमा पुर्पक्षका लागि थुनामा बस्नुपर्ने सांसद फरार रहे स्वतः निलम्बन हुने व्यवस्था छ । मधेश आन्दोलनका बेला ०७२ भदौ २५ मा प्रदर्शनकारीको कुटाइबाट गम्भीर घाइते भएका सशस्त्र प्रहरीका सहायक निरीक्षक थमन विकलाई उपचारका लागि जनकपुर लैजाने क्रममा एम्बुलेन्सबाट थुतेर हत्या गरिएको थियो । उक्त घटनामा संलग्न अभियोग लागेका कोइरीसहित २९ जनाविरुद्ध जिल्ला अदालत महोत्तरीमा मुद्दा चलेको थियो । जिल्ला अदालतको ०७६ असोज २ को आदेशपछि कोइरी धरौटीमा छुटेका थिए । जनकपुर उच्च अदालतले ०७७ मंसिर १९ मा जिल्लाको आदेश उल्ट्याउँदै कोइरीलाई थुनामै राखेर मुद्दा अघि बढाउन आदेश दिएको थियो । उक्त आदेशपछि कोइरी फरार छन् । फरार रहेकै अवस्थामा उनी प्रतिनिधिसभा सदस्यमा निर्वाचित भएका थिए ।प्रहरीले उच्च अदालतको फैसला कार्यान्वयनमा सहयोग गर्न भन्दै कोइरी फरार रहेको जानकारी गत पुस ७ मा पनि संसद् सचिवालयलाई दिएको थियो । तर त्यति बेला प्रतिनिधिसभा नियमावली बनेको थिएन । चैत १९ मा नियमावली बनेपछि आधिकारिक निकायबाट कोइरीका विषयमा फरारसम्बन्धी जानकारी नआएको भन्दै सभामुख घिमिरेले आनाकानी गरेपछि प्रहरीले आइतबार फेरि पत्र पठाएको थियो । सभामुख र संसद् सचिवालयले निलम्बन गर्नुको साटो कोइरीको बिदा स्वीकृत गर्न संसद् अधिवेशनको अन्तिम दिनसम्म कोसिस गरेका थिए । जानकारी नदिई प्रतिनिधिसभा बैठकमा लगातार १० पटक अनुपस्थित भए सांसद पद खारेज हुने संवैधानिक व्यवस्था छ । उक्त कारबाही छल्न कोइरीले आफू बिरामी रहेको जानकारी इमेलमार्फत संसद् सचिवालयलाई दिँदै आएका थिए । उनी प्रतिनिधिसभाका २६ बैठकमा लगातार अनुपस्थित भइसकेका थिए
मिटरब्याजसम्बन्धी अध्यादेश सिफारिस,"काठमाडौं (कास) सरकारले मिटरब्याजसँग सम्बन्धित कानुनी व्यवस्था गर्न अध्यादेश ल्याउने निर्णय गरेको छ । मन्त्रिपरिषद्ले अध्यादेश राष्ट्रपति कार्यालयमा सिफारिस गर्ने निर्णय मंगलबार गरेको हो । मिटरब्याजीसँग सम्बन्धित समस्या छिटो समाधान गर्न अध्यादेश ल्याउने निर्णय गरिएको हो । आजै (मंगलबार) अध्यादेश पठाइन्छ, सरकारकी प्रवक्ता एवं सञ्चार तथा सूचना प्रविधिमन्त्री रेखा शर्माले भनिन् । मधेशका विभिन्न जिल्लाबाट आएका मिटरब्याजीपीडित काठमाडौंमा धर्ना बसिरहेका बेला मन्त्रिपरिषद्ले अध्यादेश ल्याउने निर्णय गरेको हो । संघीय संसद्को अधिवेशन नरहेका बेला सरकारले तत्काल केही कानुनी व्यवस्था गर्नका लागि अध्यादेश ल्याउन सक्ने संवैधानिक व्यवस्था रहेको छ । फर्जी तमसुक खारेज गर्नुपर्ने, फास्ट ट्र्याक मा नयाँ कानुन जारी गर्नुपर्ने, कानुन नबनेसम्म अदालतको मुद्दा प्रक्रिया स्थगन गर्नुपर्ने, मिटरब्याजी साहुको सम्पत्ति छानबिन गर्नुपर्ने, मिटरब्याजसँग सम्बन्धित हिंसाका घटना छानबिन गर्नुपर्ने, न्यायपूर्ण आर्थिक कारोबार सुनिश्चित गर्नुपर्नेलगायत माग मिटरब्याजपीडितले राख्दै आएका छन् ।"
कालीकोटवासीलाई केदारनाथमा सिफारिस अनिवार्य,"(कालीकोट)वर्षौंदेखि बिनारोकतोक ज्याला मजदुरी गर्न भारत जाने गरेका पलाता३ का नवीन विश्वकर्मा आइतबार सिफारिस लिन मान्मस्थित जिल्ला प्रशासन कार्यालय पुगे । प्रशासनमा भारत जाने निवेदनसहित उनले नागरिकताको प्रमाणपत्र र वडा कार्यालयले दिएको सिफारिस पेस गर्नुपर्यो । जिल्ला प्रशासनले रोजगारीको सिलसिलामा भारत जाने भएकाले निजको चालचलन बुझिदिनु भन्दै प्रहरीलाई पत्र लेख्यो । प्रहरीले सीआरएस अभिलेखमा चालचलन राम्रो रहेको, आपराधिक संगठनमा नरहेको, कुनै राजनीतिक दलमा संलग्न नभएको र फौजदारी अभियोगमा सजाय नपाएको पत्र दिएपछि मंगलबार बेलुकी मात्र उनलाई प्रशासनले सिफारिस दियो । अचेल त भारत जान पनि जिल्ला प्रशासनको सिफारिस चाहिने भयो, उनले गुनासो पोखे, गाउँ र जिल्लामा सिफारिस बनाउनै ५ दिन लाग्यो । यो प्रक्रिया पूरा गर्न उनले करिब ५ हजार रुपैयाँ खर्च भएको बताए । शुभकालिका१ छाती गाउँका हर्क कामीसहित ७ जनाको टोली पनि केदारनाथ जान सिफारिस लिन प्रशासनकै लाइनमा थिए । सिफारिस नलिए जान दिँदैनन् रे, उनले भने ।बिनारोकतोक भारत र नेपाल गर्दै आएका कालीकोटका बासिन्दाले एक वर्षदेखि सास्ती खेप्दै आएका छन् । ज्याला मजदुरीको प्रमुख गन्तव्य केदारनाथ जान सिफारिस हुनैपर्छ । मजदुरी गर्न कालीकोटका कोही पनि केदारनाथ जानुअघि प्रशासनबाट सिफारिस लिन्छन् । गत चैत १० यता मात्र ५ हजार ८ सय ३६ जनाले सिफारिस लिएको निमित्त प्रहरी प्रमुख सुवराज बमले बताए । प्रमुख जिल्ला अधिकारी जोरासिंह माझीका अनुसार कालीकोटका बासिन्दालाई मात्र केदारनाथमा सिफारिस चाहिन्छ । गत वर्ष जेठमा केदारनाथ मन्दिर जाने क्रममा एक भारतीय बालक भीरबाट खसेका थिए, सँगै रहेका कालीकोटका एक जना उनीसँग रहेको आइफोन र सुनको लकेट लिएर भागेको हल्ला चलेको थियो । त्यसपछि त्यहाँको प्रहरीले कालीकोटवासी मजदुरलाई केदारनाथ प्रवेशमा रोक लगाएको प्रजिअ माझीले बताए ।"
बेलायतमा महिला प्रधानमन्त्री,"सन् १९७९ मा आजकै दिन (मे ३) मार्गरेट थ्याचर बेलायतको प्रधानमन्त्रीमा निर्वाचित भएकी थिइन् । कन्जरभेटिभ दलकी नेतृ थ्याचर बेलायतको मात्र नभई समग्र युरोपकै पहिलो महिला सरकार प्रमुख हुन् । थ्याचरले निर्वाचित भएको भोलिपल्ट मे ४ देखि करिब ११ वर्ष बेलायतमा शासन गरिन् । १९२५ मा इंग्ल्यान्डको ग्रानथाममा जन्मिएकी थ्याचरले अक्सफोर्ड विश्वविद्यालयमा रसायनशास्त्र अध्ययन गरेकी थिइन् । त्यसका साथै उनी वकिलसमेत थिइन् । पहिलो पटक १९५० मा पराजित भएकी थ्याचर १९५९ मा सांसद भएकी थिइन् । १९७० मा कन्जरभेटिभ दलले निर्वाचन जितेपछि इडवार्ड हेल्थको सरकारमा उनी शिक्षा तथा विज्ञानमन्त्री बनेकी थिइन् । १९७४ मा लेबर पार्टी सत्तामा आएपछि प्रतिपक्षी कन्जरभेटिभको छाया सरकारमा उनी जोयन्ट स्याडो चान्सलर थिइन् । १९७५ को फेब्रुअरीमा पार्टीको नेता बनेपछि थ्याचरले राष्ट्रिय उद्योग तथा स्रोतको निजीकरण राष्ट्रिय स्वार्थका विषयमा स्पष्ट अडान राखेकी थिइन् । १९७८७९ मा मजदुरहरूले तलब वृद्धिको माग गर्दै गरेको आन्दोलनका कारण तत्कालीन प्रधानमन्त्री जेम्स कालाघानले विश्वासको मत जुटाउन नसकेपछि मे ३ मा भएको आमनिर्वाचनबाट थ्याचर विजयी भएकी थिइन् । थ्याचरले प्रधानमन्त्री भएलगत्तै सरकारको खर्च कटौती गर्न अधिकांश उद्योगहरू निजीकरण गरिन् । बेलायतले सन् १९८२ मा अर्जेन्टिनाविरुद्ध फकल्यान्ड युद्ध जितेका कारण खराब बेरोजगारी दरका बाबजुद उनी १९८३ मा दोस्रो कार्यकालका लागि प्रधानमन्त्री चुनिइन् । १९८७ मा अर्थतन्त्र सुधार गर्न सफल भएपछि उनी तेस्रो कार्यकाल प्रधानमन्त्री बन्न सफल भएकी थिइन् । तर, बहुमत आफ्नो पक्षमा नदेखेपछि १९९० को नोभेम्बरमा संसदीय नेतामा प्रतिस्पर्धा गरिनन् । नयाँ नेतामा जोन मेजर निर्वाचित भएपछि उनले १९९० को नोभेम्बरमा प्रधानमन्त्रीबाट राजीनामा दिएकी थिइन् । निर्णय क्षमताका साथै सरकार तथा दल सञ्चालनमा निकै दह्रो रूपमा प्रस्तुत हुने गरेकोले रुसी अखबारले उनलाई आइरन लेडी (लौह महिला) को संज्ञा दिएको थियो । पछि उनी यही उपनामबाट चर्चित बनिन् । २०१३ अप्रिल ८ मा थ्याचरको ८७ वर्षको उमेरमा निधन भएको थियो । थ्याचरभन्दा अघि सिरिमाभो बन्दरानायके १९६० को जुलाई २१ मा श्रीलंकाको प्रधानमन्त्री बनेकी थिइन् ।"
पारिवारिक विषयमा 'हुक्का,"काठमाडौं (कास) नेपाली फिल्म हुक्का ः एन एब्सर्ड ड्रिम को ट्रेलर सार्वजनिक गरिएको छ । शम्भु थापाको निर्देशनमा तयार भएको फिल्मको ट्रेलर मंगलबार ओएसआर डिजिटल युट्युब च्यानलमार्फत सार्वजनिक गरिएको हो । सार्वजनिक गरिएको ट्रेलरमा पारिवारिक विषयवस्तुलाई प्रस्तुत गरिएको छ । स्पाइनी ब्याब्लर क्रिएसनले ह्यासट्याग नेपालसँगको सहकार्यमा फिल्म निर्माण गरेको हो । कृष्णबहादुर थापाले छायांकन गरेको फिल्मलाई दीर्घ खड्काले सम्पादन गरेका छन् । फिल्मको कथा सन्तोषकुमार आत्रेयले लेखेका हुन् । फिल्ममा प्रकाश घिमिरे, प्रमिला खनाल, तेज गिरी, अशु न्यौपाने, तलिशा गुरुङ, निश्चल विमल, अलिशा भोग, सन्तोषकुमार आत्रेय लगायतका कलाकारको अभिनय छ । पार्वती थापा, सुशीला गुरुङ र सागर गोदार क्षेत्री निर्माता रहेको फिल्मका कार्यकारी निर्माता कमलबहादुर भुजेल र किरणकुमार आत्रेय हुन् । जेठ १२ गतेदेखि सार्वजनिक रूपमा प्रदर्शन हुने फिल्मको वितरण काठमाडौं उपत्यकामा स्टेसन फाइभ र उपत्यकाबाहिर एफडी कम्पनीले गर्नेछन् ।"
'गोलमेसिन एमबाप्पे,"(काठमाडौं)यसपल्ट फ्रान्सेली लिगवान पेरिस सेन्ट जर्मेन (पीएसजी) ले जित्नैमा कुनै शंकै छैन । फ्रान्सको आफ्नै केयलिन एमबाप्पे मात्र होइन, लियोनल मेसी र नेयमर जत्तिको खेलाडी भएको क्लबले लिग नजिते कसले जित्ने ? सबैले भन्ने पनि यस्तै हो । तर अहिले तत्काल पीएसजीमा सबथोक राम्रो भइरहेको भने छैन । लिगका आफ्नो पछिल्लो खेलमा पीएसजी लोरिन्टसँग ३१ ले पराजित भयो । त्यो पनि आफ्नै घरमा ।पीएसजीका तर्फबाट सम्भव त्यो एक गोल पनि अरू कोही होइन, एमबाप्पेले गरेका थिए । लिग तालिकामा पीएसजी ७५ अंकमा शीर्ष स्थानमा छ, ३३ खेल खेलेर । दोस्रो स्थानमा रहेको मार्सेले पनि समान ३३ खेल खेलेको छ र उसको अंक रहेको छ, ७० । भनेपछि लिगमा पाँच चरणका खेल मात्र बाँकी छँदा पीएसजी र मार्सेबीचको अन्तर भनेको पाँच अंक मात्रै हो । फेरि मार्से पीएसजीको त्यस्तो शत्रु क्लब हो, जसलाई पीएसजीका हरेक असफलतामा खुसी लाग्ने गर्छ ।पीएसजीलाई उपाधि जित्नबाट रोक्न मार्सेले सबथोक गर्नेछ, आफूले सक्दो । सन् २०२० मा पीएसजी युरोपेली च्याम्पियन्स लिगको फाइनल पुगेको थियो । युरोपेली क्लब फुटबलका सबैभन्दा ठूलो प्रतियोगितामा पीएसजीको यो नै अहिलेसम्मको सबैभन्दा राम्रो प्रदर्शन हो । फाइनलमा पीएसजी बायर्न म्युनिकको हातबाट १० ले पराजित भयो । पीएसजी के पराजित भयो, मार्सेका समर्थकले सडक सडकमा आर्लेर मस्त खुसियाली मनाए ।यस्तो किनभने पीएसजी त्यस फाइनलमा पराजित हुनुको अर्थ हो, मार्से त्यस्तो एक्लो फ्रान्सेली टिम रहनेछ, जसले च्याम्पियन्स लिग जितेको छ । सन् १९९३ मा मार्सेले एसी मिलानलाई हराएर यो उपाधि जितेको थियो । एक से एक खेलाडी किनेर पनि, आफूले सक्दोभन्दा बढी खर्च गरेर पनि पीएसजीले अहिलेसम्म च्याम्पियन्स लिग जित्न सकेको छैन । कतार स्पोर्ट्स इन्भेस्टमेन्टले क्लब किनेयता यसलाई युरोपको च्याम्पियन बनाउन के मात्र गरेन, तर कहिले पनि सफलता हात परेन ।सन् २०११ मा कतारीहरूले पीएसजी किनेका थिए र त्यसयता मन खुलेर खर्च गरिरहेका छन् । यस पटकको सिजनमा पनि पीएसजी खालि अन्तिम १६ मै रोकियो । फेरि एकपल्ट उसलाई बायर्नले माथ खुवायो । यस्तै पृष्ठभूमिमा पीएसजीले फेरि एकपल्ट फ्रान्सको माथिल्लो डिभिजन जित्छ भने त्यसमा खासै मज्जा नै के रह्यो र ? जित्न सकेन भनेचाहिँ त्यो प्रलय समान हुनेछ । यी सबै पृष्ठभूमिबीच फेरि एकपल्ट एमबाप्पे चर्चामा छन् ।उनले अर्को सिजनका लागि के गर्नेछन्, सबैमा त्यसमा चासो छ । लगातारको च्याम्पियन्स लिगको असफलतापछि पीएसजीले पनि आफ्नो नीति परिवर्तन गर्न लागेको छ । त्यो भनेको कतार स्पोर्ट्स इन्भेस्टमेन्ट नै भयो । त्यो नीतिअनुसार आउने सिजनका लागि पीएसजीले एमबाप्पेलाई केन्द्रमा राखेर युवा टिम बनाउँदै छ, जसमा सम्भवतः मेसी र नेयमर हुने छैनन् । कम्तीमा मेसी त हुने छैनन् नै । पीएसजीको अबको नीति हो, फ्रान्सेली युवा खेलाडीको उत्पादन गर्ने र त्यसकै मदतले बलियो टिम बनाउने ।यसअघि जस्तो नाम चलेका खेलाडी किनेर मात्र टिम बलियो नबनाउने । यसका लागि पीएसजीले एमबाप्पेलाई फकाइरहेको छ । सबैलाई थाहा छ, नेयमर विश्व फुटबलका अबका सबैभन्दा ठूला स्टार हुन् । मेसी र क्रिस्टियानो रोनाल्डोपछि अबका सबैभन्दा ठूलो नाम यी नै त हुन् । एमबाप्पे अहिले भर्खर २४ वर्षका भए । उनका सामु प्रचुर सम्भावना कायम छन् । यत्तिको उमेरमै उनले विश्वकपको दुई संस्करणका फाइनल खेलिसकेका छन् ।त्यसमध्ये रुसमा भएको विश्वकपमा त उनी विजेता नै रहे, कतारमा मात्र अर्जेन्टिनापछि दोस्रो स्थानमा चित्त बुझाउनुपर्यो । मेसी र रोनाल्डोको युग सकिएपछि सबैको ध्यान उनमै हुनेछ । सुरुमा उनी मोनाकोको खेलाडी थिए, सन् २०१७१८ मा पहिलो पल्ट पीएसजी गए । त्यति बेला उनी ऋणमा त्यता गएका थिए । त्यसको एक वर्षपछि उनले पीएसजीसँग स्थायी अनुबन्ध नै गरे । त्यसयता उनले पीएसजीका लागि १ सय २९ गोल गरिसकेका छन् ।उनी पीएसजीका लागि सर्वाधिक गोल गर्ने खेलाडी पनि बनिसके । उनलाई फ्रान्समा रहेको विविधताबीच एकताको प्रतीकका रूपमा पनि लिने गरिन्छ । उनी आधुनिक फ्रान्सका अनुहार हुन् । फेरि उनी मेसीको फुटबलका प्रशंसक पनि होइनन् उनका लागि अर्जेन्टिनी सहकर्मी विश्वकै उत्कृष्ट खेलाडी होइनन् । उनलाई मेसीभन्दा रोनाल्डो नै मन पर्छ । सानोमा उनी आफ्नो कोठाको भित्ता भरी रोनाल्डोकै तस्बिर राख्थे ।अनि उनी जिनेदिन जिदानलाई पनि उत्तिकै मन पराउँछन् । जिदानपछि फ्रान्सले पाएको सबैभन्दा राम्रा खेलाडी एमबाप्पे नै हुन् । तर उनले अहिलेसम्म फ्रान्सबाहिर क्लब फुटबल खेलेका छैनन् । फ्रान्समै रहने हो भने उनको हैसियत मेसी र रोनाल्डो जत्तिको नहुने भन्नेहरू पनि छन् । युरोपका तीन लिग त इंग्लिस प्रिमियर लिग, इटालीको सिरी ए र स्पेनको ला लिगा नै भए । त्यसपछि बल्ल जर्मनीको बुंडेसलिगा आउँछ । अनि मात्रै फ्रान्सेली लिगवान ।फ्रान्सको यो माथिल्लो डिभिजनको लिगलाई खासै उम्दा नभएको आरोप लगाउनको पनि संख्या पनि कम्ती छैन । यही जमातले भन्छ, अबको सिजन एमबाप्पेले अन्यत्र जानैपर्छ । उसलाई सुहाउने क्लब धेरै अर्थमा स्पेनमा छ, विशेषतः रियल म्याड्रिड । अथवा इंग्ल्यान्डका कुनै ठूला क्लब । पोहोर सिजनै एमबाप्पेलाई रियलले लगभग किनिसकेको थियो, तर अन्त्यमा आएर कहाँनिर के भयो, कसैले थाहै पाएनन् । गत सिजननै उनले पीएसजीसँग नयाँ अनुबन्ध पनि गरे र यो सन् २०२५ सम्म कायम रहनेछ ।एमबाप्पेलाई पीएसजी छाडेर अन्यत्रा जान उक्साइरहेका सबैभन्दा अगाडि छन्, फ्रान्सकै पुराना खेलाडी इमानुल पेटी । उनी भन्छन्, एमबाप्पे १७ वर्षको उमेरदेखि नै स्टार खेलाडी छन् । फ्रान्समा उनले आफूले सक्दो सबै कीर्तिमान आफ्नो नाममा बनाइसके । तर उनले च्याम्पियन्स लिग जित्न सकेका छैनन् । विश्वकै उत्कृष्ट खेलाडी हुन् र बेलन डेअर उपाधि जित्न एमबाप्पेले च्याम्पियन्स लिग जित्नैपर्छ । सायद पीएसजीले अबका सिजन च्याम्पियन्स लिग जित्नेमा पेटीलाई पनि शंका छ ।उनी के पनि मान्छन् भने पोहोर सिजन जे जस्तो भए पनि एमबाप्पे आउने भयो भने रियलले आफ्नो ढोका सधैंका लागि खुल्ला राख्ने नै छ । फेरि रियल भनेको च्याम्पियन्स लिगको राजा हो । यो च्याम्पियन्स लिगको डिफेन्डिङ च्याम्पियन मात्र होइन, यो जत्तिको च्याम्पियन्स लिगमा सफल क्लब अरू कुनै छैन । त्यसैले रियल एमबाप्पेबीच मिलन हुनु नै पर्छ भन्नेहरू धेरै छन् । त्यसैले फुटबलको यो सिजन सकिँदा सबैभन्दा ठूलो प्रश्न हुनेछ, के एमबाप्पेले पीएसजी छाड्ने छन् त ?"
नास्टले ल्यायो एनएमआर उपकरण,"(काठमाडौं)नेपालमा ४ सय मेगाहर्जको न्युक्लियर मेग्नेटिक रेजोनेन्स (एनएमआर) उपकरण ल्याइएको छ । नेपाल विज्ञान तथा प्रविधि प्रज्ञा प्रतिष्ठान नास्टका अनुसार हाल नेपालमा कुनै पनि एनएमआर सञ्चालनमा छैनन् । यसअघि रसायनशास्त्र केन्द्रीय विभागमा ९० मेगाहर्जको एनएमआर उपकरण भए पनि सञ्चालनमा छैन । नयाँ उपकरण करिब ५ करोड रुपैयाँ खर्च गरेर स्विट्जरल्यान्डबाट ल्याइएको नास्टका प्रवक्ता एवं प्रविधि संकाय प्रमुख रवीन्द्र ढकालले बताए । नास्टले टेन्डर आह्वान गरेको करिब ७ महिनापछि प्यासिफिक कमर्सियल कम्पनी काठमाडौंले उपकरण नेपाल ल्याइपुर्याएको हो । उपकरणको सहयोगले जैविक वस्तुको अवस्था र तीनको मलिक्युल्सबारे अध्ययन र जडीबुटीबाट रसायन निकाल्नेदेखि औषधीय गुणको अवस्थाका लागि उपकरण उपयोगी हुने नास्टका विश्लेषणात्मक सेवा केन्द्र प्रमुख गन बज्राचार्यले बतए । त्यसका साथै, त्यसबाहेक विभिन्न खालका रासायनिक प्रतिक्रिया हुँदा रसायनहरू कसरी गइरहेका छन् भन्ने पनि थाहा पाउन सकिने बज्राचार्यको भनाइ छ ।नास्टमा चरेस, हेरोइन, मोर्फिनजस्ता वस्तुको परीक्षणका लागि समेत यो मेसिन प्रयोग हुनेछ । यसअघि अन्य विधिबाट वस्तुको परीक्षण गर्दा धेरै नै झन्झटिलो र लामो प्रक्रिया हुन्थ्यो अब यो हट्ने छ । यसबाट वस्तुमा भएको मिसावट, शुद्धअशुद्ध सबै थाहा हुन्छ, बज्राचार्यले भने । नास्टमा यसअघि यो उपकरण नहुँदा केही वस्तु परीक्षणका लागि विदेश पठाउनुपर्ने र नतिजामा ढिलाइ हुने गरेको बज्राचार्यको भनाइ छ ।नास्ट प्रवक्ता ढकालले एनएमआर रसायनशास्त्रमा काम गर्ने र बायो टेक्नोलोजीमा काम गर्नेहरूका लागि अति आवश्यक पद्धति रहेको बताए । मिसावट हेर्न, वस्तुको पहिचान गर्न, जडीबुटीमा पाइने रसायनको अवस्था हेर्न यसको प्रयोग गरिन्छ, ढकालले भने । एनएमआर उपकरण नेपालमा ल्याउनु सुखद भएपछि यसको व्यवस्थापन र सञ्चालनमा ध्यान दिनुपर्ने त्रिवि रसायनशास्त्र केन्द्रीय विभागका सहप्राध्यापक डाक्टर अच्युत अधिकारीको सुझाव छ । उपकरणको प्रयोगले खाना तथा तेललगायत खाद्य पदार्थमा गरिएको मिसावटसमेत थाहा पाउन सकिन्छ । एनएमआरले कार्बन, हाइड्रोजनको आधारमा वस्तुको रासायनिक स्वरूप देखाइदिने र त्यसैका आधारमा वस्तुबारे थाहा हुन्छ । उपकरण सञ्चालनका लागि भने नियमित रूपमा विद्युत् आवश्यक पर्छ । हाइड्रोजनको ५ मिनेटमा र कार्बनको ५६ घण्टामा नतिजा दिने सहप्राध्यापक अधिकारी बताउँछन् । उपकरण सञ्चालन गर्न सकभर स्पेक्ट्रा एनालाइसिस गर्ने व्यक्ति हुनुपर्ने अधिकारीले बताए । यसमा नियमित रूपमा लिवक्वड नाइट्रोजन परिवर्तन गरिरहनुपर्ने हुन्छ । यस्तै बेलाबेला हेलियम पनि राख्नुपर्ने हुन्छ । यो मेसिनमा सुपर कन्डक्टिङ म्याग्नेट राखिएको हुन्छ । एकदमै चिसो अवस्थामा मात्रै काम गर्छ, अधिकारीले कान्तिपुरसँत भने, म्याग्नेटलाई लिक्विड हिलियमभित्र राखिन्छ । त्यसपछि त्यसलाई लिक्विड नाइट्रोजनले बेरेर राखिएको हुन्छ । नाइट्रोजन प्रत्येक साता चाहिन्छ । नेपालमा लिक्विड नाइट्रोजनको उत्पादन कम छ । खर्चिलो उपकरण भएकाले नास्टले यसलाई नियमित रूपमा सञ्चालन गर्न सक्नेनसक्नेबारे भने प्रश्न उठेको छ । विगतमा पनि नास्ट अन्य धेरै उपकरणहरू खरिद गरेको भए पनि जनशक्ति अभावका कारण नियमित सञ्चालनमा छैनन् । अधिकारीका अनुसार यो उपकरणबाट एउटा नमुना परीक्षण गर्न कम्तीमा ४५ हजार रुपैयाँ पर्छ ।"
क्रिकेटलाई खेलाडी र दर्शकले जत्तिकै माया सरकारले पनि गरोस्,"एसीसी प्रिमियर लिग उपाधि जितेर नेपाली क्रिकेटले अर्को इतिहास रचेको छ । एसियाली क्रिकेट काउन्सिलका ठूलामध्येको एक प्रतियोगितामा विजयी भएर नेपालले आफ्नो प्रतिभा र प्रदर्शनलाई पुनः प्रमाणित गरेको छ । मौका मात्रै पाउनुपर्छ, सफलता हासिल गर्न नेपाली खेलाडीहरू योग्य छन् भन्ने पुनर्पुष्टि भएको छ । खालि प्रश्न यत्ति हो, खेलाडीहरू आफ्नै बुतामा र नेपाली क्रिकेटप्रेमीहरूको असीम मायाका भरमा मात्रै कतिन्जेल यसरी खेलिरहन सक्छन् ? विद्यमान स्रोतसाधनका भरमा मात्रै थप सफलताको भर्याङ चढ्न कति सम्भव छ ? अतः, खेलाडीको उत्साह र कौशलमा राज्यको पनि यथोचित साथसहयोग अपरिहार्य छ ।भन्नै पर्दैन, नेपाली क्रिकेटरहरूको आफ्नो बर्कतले भ्याएसम्म कुशलतापूर्वक खेल्ने गरेका छन्, र यसमा हरकोही खेलाडीको योगदान उत्कृष्ट रहने गरेको छ, जुन यही प्रतियोगितामा पनि देखिएको छ । दुई दिन चलेको फाइनलमा नेपालले यूएईलाई सात विकेटले सानदार तरिकाले जित्नु यसकै द्योतक हो । जितका लागि १ सय १८ रन पछ्याउने क्रममा नेपाल एकपल्ट संकटमा पनि थियोÙ २२ रन मात्र बनाउँदा तीन विकेट गुमाइसकेको थियो । दुवै ओपनर गुमाइसकेको स्थितिमा नेपालले एउटा जोखिम उठायो र युवा ब्याटर गुल्सन झालाई क्रिजमा पठायो । यिनै गुल्सनले आफ्नो जीवनको सबैभन्दा महत्त्वपूर्ण इनिङ्स खेले र ६७ रन बनाएर नटआउट रहे । अर्का अविजित ब्याटर भीम सार्कीको योगदान पनि उत्तिकै महत्त्वपूर्ण रह्यो । खासमा पूरा प्रतियोगितामा नेपालको प्रदर्शन उच्च र त्रुटिविहीन जस्तै रह्यो । लिग चरणमा नेपाल समूह ए मा थियो र त्यसमा अविजित रहेर सेमिफाइनल पुगेको थियो । वर्षाले गर्दा कुवेतविरुद्धको सेमिफाइनलमा नतिजा स्पष्ट निस्केन, तर नेपालको जित निश्चित जस्तै थियो । प्रतियोगितामा नेपालको समग्र प्रदर्शनले प्रमाणित गरेको छ, यो कुनै खास खेलाडीका भरमा टिकेको टिम रहेन । कदाचित् एक खेलाडी पछि पर्दा अर्कोले जिम्मेवारी सम्हालेर जितसम्म डोर्याउन सक्ने जुन ल्याकत नेपाली टोलीमा देखिएको छ, त्यो प्रशंसनीय मात्रै होइन, आशाप्रद पनि छ । यो जितसँगै नेपाल एसिया कपमा छनोट भएको छ । आगामी सेप्टेम्बरमा हुने एसियाली क्रिकेटकै सबैभन्दा ठूलो उक्त प्रतियोगितामा नेपाल समूह ए मा परेको छ, जहाँ हाम्रा दुई छिमेकी देश भारत र पाकिस्तान छन् । नेपालले अहिलेसम्म विश्व क्रिकेटका यी ठूला देशका राष्ट्रिय टिमविरुद्ध खेल्न नपाइरहेको सन्दर्भमा उक्त सपना र प्रतीक्षा पनि अब पूरा हुने भएको छ । यस अर्थमा पनि एसियाली क्रिकेट नेपालका लागि सुनौलो मौका हुनेछ । भारत र पाकिस्तानको सामना गर्दा नेपाली क्रिकेटबारे ठूलो स्तरमा चर्चा हुने निश्चित छ । नेपाल एसिया कपमा छनोट भएको यो दोस्रोपल्ट हो । झन्डै दुई दशकअघि नेपाल एसीसी ट्रफीको फाइनल पुगेर एसिया कपका लागि छनोट भएको थियो । त्यति बेला भारत र पाकिस्तानबीचको कटु सम्बन्धले प्रतियोगिता हुन सकेन र नेपालको यी दुई ठूला देशसँग खेल्ने सपना पूरा हुन पाएन । त्यसो त, अहिले पनि भारत र पाकिस्तानबीचको तिक्ततापूर्ण सम्बन्धका कारण प्रतियोगिताबारे अन्योल कायमै छ । आशा गरौं, अन्तर्राष्ट्रिय भाइचारा अभिवृद्धि गर्ने खेलकुद प्रतियोगिता भूराजनीतिक जालोमा जेलिनेछैन । यस जितको खुसीसँगै नेपाली खेलकुदका नीतिनिर्माताहरूले के भुल्नु हुँदैन भने नेपाली किक्रेटमा सरकारी तहबाट धेरै काम हुन बाँकी छ । अघिल्लो पटक नेपाल एसिया कपमा पुग्दा यस खेलको विश्वमञ्चमा अफगानिस्तानको क्रिकेट जन्मेकै थिएन । त्यसको केही वर्षमा उक्त देश विश्व क्रिकेटमा नयाँ शक्तिका रूपमा उदायो, अहिले त टेस्ट मान्यतासमेत पाइसकेको छ । नेपाली क्रिकेट भने यसबीचमा खराब र कमजोर व्यवस्थापनको सिकार बन्यो । एकपछि अर्को विवादले नछाड्दा नेपाली क्रिकेट आज यतिका वर्षपछि मात्र एसिया कपमा पुग्न सफल हुन सक्यो । एक अर्थमा केही कमजोर बनिसकेको नेपाली क्रिकेट अहिले फेरि सम्हालिएको छ । प्रशिक्षक मोन्टी देसाई र कप्तान रोहित पौडेलको नेतृत्वमा नेपालको प्रदर्शन वास्तवमै अविश्वसनीय ढंगले उत्कृष्ट देखिएको छ । केही समयअघि मात्रै आईसीसी क्रिकेट विश्वकप क्रिकेट लिग२ मा पनि चामत्कारिक प्रदर्शन गरेको नेपालले फेरि यो उपाधि जितेबाटै यसको पुष्टि हुन्छ । नेपाली क्रिकेटमा मिलेको यो खुसी अब अकण्टक रहनुपर्छ । यहाँबाट नेपाल अब अगाडि मात्र बढ्नुपर्छ, पछाडि फर्किने होइन । यसका निम्ति नेपाल क्रिकेट संघ (क्यान) ले मात्र आफूलाई व्यवस्थापकीय रूपमा बलियो बनाएर पुग्दैन, नेपाल सरकार नै एक कदम अघि सरेर नेपाली क्रिकेटका लागि ठोस कार्यक्रम ल्याउनुपर्छ । सरकारलाई हेक्का हुनुपर्छ नेपाली क्रिकेटमा धेरै समस्या छन् । नेपालको घरेलु क्रिकेट अझै पनि निकै कमजोर छ, जसमा व्यापक सुधार आवश्यक छ । भौतिक पूर्वाधारमै हामी निकै पछाडि छौं । धन्न, नेपाली खेलप्रेमीहरूमा क्रिकेटप्रतिको सम्मोहन अपार छ, र त छाता ओढेरै घण्टौंसम्म मैदानमा बसेर नेपाली खेलाडीहरूलाई हौस्याइरहन झिँजो मान्दैनन् । यिनै दर्शकदेखि, भौगोलिक अवस्थामौसमसम्मका कारण नेपाल विश्व क्रिकेटका लागि उपयुक्त देश हो । यही बोध गरेर सरकारले क्रिकेट विकासमा ठोस कार्य गर्नुपर्छ । यति बेला फेरि एकपल्ट नेपाली क्रिकेटले देशलाई खुसी हुने बहाना दिएको छ, सरकारको साथसहयोगले अझ उच्चतम सफलताको ढोका खोल्न सक्नुपर्छ । र, थप खुसी बटुल्नुपर्छ । क्रिकेटको खुसीले यसरी नै सधैं सबै नेपालीलाई जोडिरहनुपर्छ ।"
कर अधिकृत करदातामैत्री भएनन्,"अर्थमन्त्री प्रकाशशरण महतले राजस्व वृद्धि गर्ने नाममा करदातालाई दुःख दिनु हुँदैन भन्ने धारणा सार्वजनिक भएको छ । यो धारणा स्वागतयोग्य छ । यो धारणा साँच्चिकै व्यवहारमा लागू गर्ने हो भने राजस्व वृद्धि गर्न सहयोग पुग्छ । यसका लागि निम्न काम गर्नुपर्छकर निर्धारण र कर असुली गर्ने कर अधिकृतको व्यवहारमैत्री हुन अति जरुरी हुन्छ । कानुनविपरीत काम गर्न अधिकृतको आचरणमा सुधार ल्याउनुपर्छ । कानुनअनुसार दण्ड दिनुपर्छ । कर बुझाउने वातावरण सहज भएमा राजस्व वृद्धि हुन समय लाग्दैन । व्यवसायीको नजरमा कर अधिकृतको सोच, छवि यस्तो नकारात्मक छ कि व्यवसायी, करदाता कर अधिकृतको नजरमा खुलस्त हुन सक्दैनन् । किनभने अधिकांश कर अधिकृतको नजरमा करदाताहरू सबै ठग र लुच्चा नै हुन्छ भन्ठान्छन् । राजस्व वृद्धि गर्ने सोच राखेर कानुनलाई एकातिर पन्छाएर मनपरी कर असुली गर्न पनि पछि पर्दैनन् । यसको प्रत्यक्ष असर कर असुलीमा पर्छ । स्वस्फूर्त रूपमा कर बुझाउन खोज्ने करदातालाई पनि मागबमोजिम नजराना बुझाउन सहमति नगरेमा विभिन्न ऐनका दफाहरू लगाई त्रसित पार्न खोज्छन् । त्यसकारण कानुनविपरीत कार्य गर्ने गरेका कर अधिकृतहरूका लागि कार्यसीमा, दायरा निर्धारण र दण्डनीय व्यवस्था हुनुपर्छ । म आफैं पनि कर अधिकृतको स्वेच्छाचारी निर्णयबाट पीडित व्यवसायी हुँ । म नियमित व्यवसाय कर तिर्ने करदाता हुँ । हामीले २० वर्षदेखि कानुनअनुसार बुझाउनुपर्ने कर बुझाउँदै आएका छौं । तर केही महिना अघिमात्र राजस्व कार्यालय कलंकीबाट एक कर निरीक्षण टोली कम्पनीको हिसाबकिताब निरीक्षण गर्न आए । हिसाबकिताब दुरुस्त थियो । कुनै कैफियत देखिएन । तर करको लक्ष्य पूरा गर्न आन्तरिक राजस्व कार्यालय कलंकीका टोलीले १५ वर्षदेखि लिँदै आएको एजेन्सी कमिसनमा मूल्य अभिवृद्धि कर लगाइदियो । त्यसको शतप्रतिशत जरिवानासमेत लगाइदियो । यो कानुनको अपव्याख्या हो । मूल्य अभिवृद्धि कर ऐनमा समेत उल्लेख नभएको एजेन्सी कमसिनमा कर लगाउनु कानुनको अपव्याख्या हो । यसो गर्दा नियमित चलिरहेको व्यापारमा घाटा लागेको छ । यसो गर्दा कर बढ्ने होइन, भएका व्यवसायी पनि पलाएन भएर कर घट्ने अवस्था सिर्जना हुन्छ । कर अधिकृतले कानुनको धज्जी उडाएका अनेक घटना छन् । त्यही भएर यिनका आचरण सुधार गर्ने योजना ल्याइहाल्नुस् । करदाता र कर अधिकृतको सुमधुर सम्बन्ध हुन अति आवश्यक छ । अर्थमन्त्रीज्यूले यो वातावरण सिर्जना गर्नुभएन भने राजस्व वृद्धि गर्ने तपाईंको योजना पूरा हुन सक्दैन । रामप्रसाद श्रेष्ठ, काठमाडौं"
कानुन सबैलाई लाग्नुपर्छ,अपराधीलाई राजनीति संरक्षण गर्नु गम्भीर हो । यी पुराना पार्टी सच्चिँदैनन् । अब सकिनै पर्छ । पाण्डे महेश
स्वार्थमा अल्झिएको निजामती सेवा विधेयक,"निजामती कर्मचारीको सेवासर्त निर्धारण गर्ने ऐन अहिलेसम्म बन्न सकेको छैन । बरू नेपालको संविधान पहिलो संविधानसभा बसेको सात वर्षमा जारी हुन सक्यो, तर यो कर्मचारीको यो विधान अझ कति अल्झिने हो, निश्चित छैन । निजामती कर्मचारीहरू यति शक्तिशाली छन् कि यिनीहरूको समूहगत र व्यक्तिगत स्वार्थअनुकूल नभएसम्म यो ऐन जारी हुन दिँदैनन् । स्थायित्वको शक्ति, ज्ञानको शक्ति र सूचनामा पहुँचले गर्दा उनीहरू समग्र राज्य सञ्चालनका प्रक्रियाहरूमा फरक शक्तिकेन्द्रका रूपमा स्थापित भइसकेका छन् । राजनीतिक परिवर्तनले सिर्जना गरिदिएको समाजको विकासको गम्भीर मोड (क्रिटिकल जंक्चर) मा समेत कर्मचारीतन्त्रले टाङ अड्याउने गरेका उदाहरण छन् । सात सालको परिवर्तनपश्चात् राणाकालीन फ्युज्ड सोसाइटी को दरबारका नोकर (कोर्ट सर्भेन्ट) को हैसियतमा रहेको प्रशासनलाई आधुनिक प्रशासनमा रूपान्तरण गर्न २०१३ सालमा तत्कालीन प्रधानमन्त्री टंकप्रसाद आचार्यले स्क्रिनिङ कमिटी गठन गरे । छनोटका आधारहरूसहित स्क्रिनिङ टेस्ट लिएर अन्तिम नतिजा सार्वजनिक गर्न लाग्दा प्रधानमन्त्री आचार्यलाई नै पदबाट बर्खास्त गरियो र यसमा अनुत्तीर्ण हुनेहरूलाई उल्टो प्रमोसनसमेत दिइयो । यो कटु यथार्थ हेमनारायण अग्रवालको किताब द एडमिनिस्ट्रेटिभ सिस्टम अफ नेपाल ः फ्रम ट्रेडिसन टु मोडर्निटी मा उल्लेख छ । पञ्चायतकालभर शासनसत्ता कर्मचारीहरूबाटै सञ्चालन गरिएकाले कर्मचारीतन्त्र राजनीतिक भूमिकासमेत निर्वाह गर्ने बढी नै शक्तिशाली हुन पुगेको थियो । २०४७ सालको परिवर्तनपश्चात् पनि नयाँ अनुभवहीन मानिएका नेताहरूलाई आफूअनुकूल खेलाउन कर्मचारीहरू सफल रहे । जनआन्दोलनमा कर्मचारीहरूलाई संलग्न गराउने भूल नेताहरूले गरेकाले बहुदलीय व्यवस्थाको पुनःस्थापनापश्चात् उनीहरूले निर्वाचित सरकारलाई समेत चुनौती दिन थाले । प्रधानमन्त्री अध्यक्ष रहेको प्रशासन सुधार आयोगको सिफारिसविपरीत सहायक सचिव पद हटाउन उनकै नजिकका कर्मचारीहरू सफल भए । दोस्रो जनआन्दोलनपछि कर्मचारीहरूले ट्रेड युनियन अधिकार र दलैपिच्छेका संगठनहरूका कारण सेवाको विकासमा भन्दा नकारात्मक क्रियाकलाप बढी गर्दै छन् भन्दा अत्युक्ति नहोला । अहिले पनि यही सेवाभित्रका कर्मचारीहरू आफूअनुकूल ऐन जारी गराउन चौतर्फी दबाब उत्पन्न गरिरहेका छन् । यही कारणले पाँच वर्षयता सरकार, संसदीय समिति, संसद्, पुनः सरकारले फिर्ता लिँदै विभिन्न मन्त्रालयमा परामर्शका नाममा यसको विधेयक मस्यौदाको फाइल घुमेको घुम्यै छ । यस पटकको संसद्ले समेत यसलाई पारित गर्न सक्छ भन्ने आशासमेत मर्दै छ ।कर्मचारीतन्त्र सबै देशमा राज्यका संस्थाहरूमा धेरथोर बलियो नै हुन्छ । फ्रान्सेली क्रान्तिअघि फ्रान्समा कर्मचारीहरू कति शक्तिशाली थिए भन्ने कुरा मन्टेक्स्युले लेखेका छन्, कुनै पनि महान् जागिरदार त्यो हो जो सम्राट्सँग भेट्ने गर्छ, उनका मन्त्रीसँग कुराकानी गर्छ, जसका पूर्वज छन् र जसले पेन्सन पाउँछ । फ्रान्समा कर्मचारीहरूले जनताबाट क्विट मनी भनिने कर उठाउने गर्थे । भारतको सिभिल सर्भिसको भूमिका, बर्खास्तगी र सजायसम्बन्धी व्यवस्था संविधानका धारा १११ र ११२ मा उल्लेख गरिकाले त्यहाँ यस संस्थालाई इन्डिपेन्डेन्ट सिभिल सर्भिस भन्ने गरिन्छ । त्यसैले त्यहाँका कर्मचारीहरूले जनताबाट निर्वाचित प्रधानमन्त्री र मन्त्रीहरूको आदेशसमेत लत्याउन सक्छन् । जर्मनीको कर्मचारीतन्त्रलाई राजनीतिक अस्थिरतामा समेत स्थायित्व दिन सकेको भनेर प्रशंसा गरिन्छ । यसले नाजीहरूको उत्ताउलो प्रशासनिक हेरफेरको कामलाई समेत रोक्न सकेको थिए भनिन्छ । आधुनिक लोकतान्त्रिक विश्वमा समेत कर्मचारीतन्त्रको भूमिका महत्त्वपूर्ण हुने गर्छ । एजे कोरीले यसलाई सरकारको चौथो शाखा (फोर्थ ब्रान्च अफ द गभर्नमेन्ट) भनेका छन् । सरकारका तीन अंगको सञ्चालन नै कर्मचारीतन्त्रले गर्ने भएकाले यसो भनिएको हो । जनताबाट निर्वाचित प्रतिनिधिहरूले नीति निर्माण गर्ने हो र यसको कार्यान्वयन गर्ने संयन्त्र कर्मचारीतन्त्र नै हो । त्यसैले राजनीतिज्ञले राज गर्छन्, प्रशासकले शासन भन्ने गरिन्छ । अन्य देशमा त यस्तो छ भने नेपालजस्तो भर्खरै लोकतान्त्रिक बनेको देश जुन प्रिस्म्याटिट सोसाइटी को साला मोडल बाट पूर्ण मुक्त भइसकेको छैन, त्यहाँका कर्मचारीहरूले राजनीतिक नेतृत्वलाई प्रभाव पार्न सक्ने नै भए । यिनै प्रभावशाली कर्मचारीहरूका स्वार्थको टकरावले संघीय निजामती सेवा ऐन जारी हुन सकेको छैन । यसको नकारात्मक प्रभाव तीनै तहका सरकारी संयन्त्रमा परिरहेको छ । अहिले निजामती सेवा ऐनको विधेयक मस्यौदा परामर्शका लागि अर्थ र कानुन, न्याय तथा संसदीय मन्त्रालयमा पठाइएको भनेर यसका प्रावधानहरू सञ्चारमाध्यमहरूमा प्रकाशित हुन थालेका छन् । यो परामर्शको औपचारिकतापछि मन्त्रिपरिषद्को समिति, मन्त्रिपरिषद् हुँदै लोकसेवा आयोगको परामर्शपछि कति उँट जस्तो बनाएर संसद्मा पठाइने हो, थाहा छैन । त्यसपछि संसदीय समितिहरूमा हुने खेलोबाट कस्तो स्वरूप लिने हो, अहिले भन्न सकिन्न । किनकि विगतमा संसदीय समितिमा भएको विविध खाले दबाबले मतदानबाट संसद्मा पेस भएको देखिएकै हो । तर सरकार र विधायकहरूले के बुझ्न जरुरी छ भने, निजामती सेवा ऐनले अहिलेको परिवर्तित राजनीतिक मूल्यअनुरूप स्थायी सरकार भनिने यस सेवालाई रूपान्तरित गर्न सकेन भने ठूलो अवसर गुम्नेछ । ठूलो राजनीतिक परिवर्तनपश्चात्को क्रिटिकल जंक्चर मा यस संस्थाको विनिर्माण सम्भव हुन्छ । राजनीतिक रूपमा नेपाल संघीय लोकतान्त्रिक गणतन्त्रमा प्रवेश गरेको छ तर यसलाई कार्यान्वयन गर्ने संयन्त्र निजामती लगायतका सार्वजनिक सेवाहरूले यससँग लय मिलाउन नसके यो व्यवस्था नै असफल हुन सक्छ । लोकतान्त्रिक गणतन्त्रमा सबै सार्वजनिक निकायहरूमा जनताको स्वामित्व हुन जरुरी हुन्छ । तर, अहिलेसम्म पनि शासनशैलीमा सेवा दिने संस्कार हटेको देखिँदैन । प्रशासनको हेजिमोनी ले जनतालाई सामान्य ग्राहकभन्दा माथि सोचेको देखिँदैन, तर लोकतन्त्रमा उनीहरू स्वामी हुन् । सरकार निजी क्षेत्रजस्तो व्यापार होइन । निजी क्षेत्रका कर्मचारीहरूले मुनाफामा ध्यान दिन्छन् भने सरकारी कर्मचारीहरूले समाजको स्थायित्व, सुरक्षा र द्वन्द्व समाधानमा लाग्नुपर्छ । यति मात्रै मूल मन्त्रका रूपमा लिन सके प्रस्तावित ऐन समयानुकूल फरक रूपमा आउन सक्छ । तलब खाएर, वृत्ति विकास गरेर देश र नागरिकको सेवा गर्न पाउनु ठूलो अवसर हो भन्ने मनोभावनाको विकास यस वर्गमा हुनुपर्छ ।विधेयक कस्तो हुनुपर्छ र यसले आधुनिक युगअनुकूलको नागरिक प्रशासनको आधार कसरी निर्माण गर्न सक्छ ? पहिलो त सबै राज्यका निकायहरूका मुख्य आधार संवैधानिक प्रावधान हुन् । संविधानको प्रस्तावनाको समानुपातिक, समावेशी र सहभागितामूलक सिद्धान्तमा आधारित समतामूलक समाज, मौलिक हकअन्तर्गतको सामाजिक न्यायको हकले गरेको समावेशी सिद्धान्तका आधारमा राज्यका निकायहरूमा सहभागिताको हक, मेरिटको संरक्षकका रूपमा लोकसेवा आयोगको संवैधानिक व्यवस्था यसका मूल नीति हुन् । निर्देशक सिद्धान्तअन्तर्गतको राजनीतिक र शासन व्यवस्थासम्बन्धी नीतिले सार्वजनिक प्रशासनलाई स्वच्छ, सक्षम, निष्पक्ष, पारदर्शी, भ्रष्टाचारमुक्त, जनउत्तरदायी र सहभागितामूलक बनाउँदै राज्यबाट प्राप्त हुने सेवासुविधामा जनताको समान र सहज पहुँच सुनिश्चित गरी सुशासनको प्रत्याभूति गर्ने भनेको छ । यसैलाई मार्गदर्शक सिद्धान्त मानेर विधेयकले विभिन्न प्रावधान समेट्नुपर्छ । अहिले सार्वजनिक भएको विधेयक मस्यौदाका प्रावधानहरूले यी पक्षमा कमै ध्यान दिएको देखिन्छ ।सार्वजनिक प्रशासनमा विकसित विचारधारा र उपागमहरूमध्ये हाम्रो छनोट के हो भन्ने स्पष्ट नभएमा ऐनमा समेट्न खोजेका विषयमै अलमल हुने हुन्छ । अहिले मुख्यतः दुई विचारधारा प्रचलित छन् । कार्यकारी नेतृत्वको विचारधारामा निर्वाचित राजनीतिक नेतृत्वले प्रशासनमा आफूअनुकूल हेरफेर तथा व्यवस्था गर्न सक्छ भने, तटस्थ विज्ञताको विचारधाराले योग्यतातन्त्र तथा कानुन र नीति कार्यान्वयनमा कर्मचारीहरूको निष्पक्ष भूमिकाको कुरा गर्छ । यीमध्ये कुनै पनि विचारधारामा विधेयक स्पष्ट छैन । संविधानका प्रावधानहरूमा योग्यतातन्त्रको विषय समेटिए पनि विधेयकका प्रावधानहरू हेर्दा भर्ना र छनोटबाहेकका काममा राजनीतिक नेतृत्व प्रभावकारी हुन खोजेको देखिन्छ । अर्कातर्फ, अहिलेसम्मका निजामती सेवा ऐनहरू नकारात्मक उपागममा आधारित छन् । तिनले कर्मचारीको सुरक्षा, वृत्ति विकास, मनोबलमा मात्र ध्यान दिएका छन् । सकारात्मक उपागमले यी पक्षजत्तिकै कर्मचारीको उत्तरदायित्व, व्यवहार र शैली, यस संस्थाभित्र सेवाग्राही नागरिकको अर्थपूर्ण संलग्नतामा पनि ध्यान दिन जरुरी हुन्छ । प्रस्तावित मस्यौदामा जिम्मेवारी र दायित्व भनेर केही प्रावधान राखिए पनि प्रक्रियामा जनताको सहभागिता, कर्मचारीको मूल्यांकनमा सेवाग्राहीसमेतको भूमिका, उत्तरदायित्वका विविध केन्द्र र यसमा उत्पन्न हुन सक्ने द्वन्द्वको समाधानबारे स्पष्ट व्यवस्था छैन । यस सेवालाई बहुल सांस्कृतिक कसरी बनाउने, यसलाई लोकतान्त्रिक मूल्यमा आधारित कसरी बनाउने, दर्जामूलक बनाउने कि पद वर्गीकरणमा आधारित गर्दै तहगत र एकीकृत निजामती सेवामा रूपान्तरण गर्ने हो भन्नेबारे स्पष्ट हुन जरुरी हुन्छ ।यस विधेयक मसौदाको राम्रो पक्ष भनेको तहगत प्रणालीमा आधारित व्यवस्था हो । यो व्यवस्था लागू गर्न २०२६ सालदेखि नै सुझाव दिइएको थियो र निजामती सेवा ऐन२०४९ ले त नेपाल राजपत्रमा तोकिएको मितिदेखि लागू गरिने प्रावधानसमेत राखेको थियो । तर, उच्च तहका कर्मचारीहरूको असहयोगले लागू गर्न सकिएको थिएन । दर्जामूलक व्यवस्थामा राजपत्रांकित र राजपत्रानंकितबीचको भेदभावपूर्ण मनोविज्ञानले गर्दा तहगतमा जाँदा यो हट्न सक्ने र तह बढी हुन गई पदोन्नतिको अवसर बढ्ने हुन्छ । तर, यसलाई सेवाहरूबीचको भेदभावलाई अन्त गर्न एकीकृत निजामती सेवामा लान नसकेमा प्रभावकारी हुन सक्दैन । प्रस्तावित विधेयकमा १५ तहसम्म राखिए पनि कुन तहमा गएर एकीकरण गर्ने र कार्यकारी सेवा बनाएर सबैलाई विशिष्ट श्रेणीसम्म पुग्ने समान अवसर दिने भन्नेमा कुनै व्यवस्था देखिएन । सेवालाई नैतिक संगठन बनाउन नैतिक मूल्यहरू, यसलाई लागू गराउने (इथिक कमिसनजस्ता) संरचनात्मक व्यवस्था, सामान्य र विशेष आचारसंहितासहितको नैतिक पूर्वाधारको उल्लेख गर्न जरुरी हुन्छ । यस्ता प्रावधानहरू नसमेटीकन परम्परागत ढर्रामा सामान्य आचरणको व्यवस्था मात्र गरिएको देखिन्छ । निजामती कर्मचारीको जिम्मेवारी र दायित्व राखिएको राम्रो भए पनि यो पर्याप्त छैन । जिम्मेवारी तोकिएपछि उनीहरूको अधिकार पनि उल्लेख गर्नुपर्छ । मनोमानीपूर्ण बर्खास्तगी र कारबाहीविरुद्धको हक, समान व्यवहार र समान अवसरको हक, क्षमता बढाउन प्रशिक्षणको हक, आफ्नो मूल्यांकन थाहा पाउने हक यसमा राख्न सकिन्छ । केही देशमा प्रशिक्षण पाउने हकलाई कानुनमै उल्लेख छ । मोन्टेनेग्रोमा यस्तो व्यवस्था छ । प्रस्तावित विधेयकमा दुई वर्षमा एक पटक तालिम दिइने प्रावधान राखिएको राम्रो भए पनि यसलाई अधिकारकै रूपमा राखिएमा मात्र सुनिश्चित हुन्छ । माथि सैद्धान्तिक पक्षहरूबारे उल्लेख गरिएको हो । यसमा स्पष्ट भएपछि अन्य प्रावधान राख्न सकिन्छ । विधेयकमा समेट्नैपर्ने सारवान् कुराहरूको चर्चा गर्दा समावेशीकरणका लागि विभिन्न वर्गलाई दिइएको ४९ प्रतिशत आरक्षण र महिलालाई प्रत्येक वर्गको ५० प्रतिशत छुट्याइनु सराहनीय छ । तर, सर्वोच्च अदालतको निर्देशनात्मक आदेशअनुरूप नकारात्मक सूची उल्लेख नभएकाले तरमारा हरूका सन्तानलाई र आदिवासी जनजाति प्रतिष्ठानले विकसित जाति भनी उल्लेख गरेका नेवार र थकालीलाई आरक्षण नपाउनेको नकारात्मक सूचीमा राखिनुपर्छ । बढुवासम्बन्धी प्रावधान हेर्दा योग्यताभन्दा ज्येष्ठतामा जोड दिइएको देखिन्छ । ज्येष्ठतामा बढुवा गर्नु वैज्ञानिक नमानिए पनि मूल्यांकनलाई वस्तुगत बनाउन नसकिएकाले यो व्यवस्थालाई अवलम्बन गर्न खोजिएको ठीकै मान्नुपर्छ । तर, राजपत्रांकित विशिष्ट श्रेणीको पदमा भने ज्येष्ठताका आधारमा बढुवा गर्ने व्यवस्था राख्नु उपयुक्त हुँदैन । प्रशासनिक नेतृत्व दिनुपर्ने यस पदमा नेतृत्व परीक्षण बेगर बढुवा गर्दा सेवाको प्रभावकारितामै असर पर्न सक्छ । बेलायतमा स्थायी सचिव र कार्यकारी प्रमुखको परीक्षा लिइन्छ । बंगलादेशमा लोकसेवा आयोगको परीक्षा पास गर्नेलाई थप अंक दिइन्छ । क्यानडामा सिम्युलेसन फर द सिलेक्सन अफ एक्जिक्युटिभ (सिलेक्स) जस्तो परीक्षा लिइन्छ । यसका साथै माथिल्लो पदको जिम्मेवारीका लागि सम्भाव्यता परीक्षण गरेर बढुवा गर्ने व्यवस्था गर्न सकिन्छ । निजामती कर्मचारीहरूको व्यवस्थापनलाई सबभन्दा भद्रगोल भने सरुवाले बनाउने गरेको छ । बिनाकारण राजनीतिक आधारमा र संघसंगठनको दबाबमा सरुवा गरिँदा कर्मचारीको मनोबल गिर्ने तथा कार्यसम्पादनमा समेत नकारात्मक असर पर्ने गरेको स्थिति छ । कार्यसम्पादन सम्झौता गरिने पदहरूमा समेत त्यसको एक वर्षको नतिजा नै नहेरी सरुवा गरेको देखिएको छ । यो सरासर संस्थालाई कमजोर पारेर आफ्नो र दलको अनुचर बनाउने खेल मात्र हो । यसलाई सम्बोधन गर्नुपर्नेमा उल्टो सहसचिव र सचिव पदमा जुनसुकै बेला सरुवा गर्न सकिने प्रावधान विधेयकमा समावेश गरिएको देखियो । यसलाई समाधान गर्न मुख्य सचिवको अध्यक्षतामा कानुन सचिव र सामान्य प्रशासन हेर्ने सचिव रहेको एउटा बोर्ड गठन गर्ने र यसको सिफारिसमा मात्र सरुवा गर्ने कडा प्रावधान राख्नु उपयुक्त हुन्छ । यसविपरीत सरुवा गरिएमा प्रशासकीय अदालतमा पुनरावेदन गर्न पाउने व्यवस्था राख्नुपर्छ । भारतमा यस्तै सिभिल सर्भिस बोर्ड को व्यवस्था छ, जसको सिफारिसबेगर समयावधि नपुगी सरुवा गर्न नमिल्ने स्पष्ट प्रावधान छ । पदपूर्तिका अन्य व्यवस्था हेर्दा आन्तरिक प्रतियोगिता हटाउनु उपयुक्त छैन । सहसचिव पदमा खुला प्रतियोगिताको प्रावधान राख्दा अनुभवको कमी भएकाहरू सचिव हुने देखिँदा यसलाई हटाएर उपसचिव पदसम्म मात्र राख्नु उपयुक्त हुन्छ । खुला प्रतियोगितामा बहालवाला कर्मचारीलाई उमेर हद नलाग्ने व्यवस्था समानताको हकको खिलाफ छ । यी कर्मचारीहरूले अन्तरिक र अन्तरतह प्रतियोगितामा भाग लिँदा र बढुवामा समावेश हुन उमेरको हद नलाग्ने व्यवस्था छँदै छ । तर, खुला प्रतियोगितामा भाग लिनेहरू सबैले बराबरीको हैसियत र योग्यतामा मात्र भाग लिन पाउनु संवैधानिक र न्यायिक रूपमा सही हुन्छ । तीन तहका सरकारमा कार्यरत प्रतिभाशाली कर्मचारीहरूलाई अन्तरतह प्रतियोगितामार्फत एकअर्को तहमा जान पाउने व्यवस्था कम प्रतिशत भए पनि गरिएको देखियो, जुन राम्रो अभ्यास हुन सक्छ । यसले कुनै पनि तहको कर्मचारी संघीय सरकारको मुख्य सचिवसम्म हुन सक्ने मार्ग खोलिदिएको छ ।सार्वजनिक सेवाको उत्पादन र वितरणमा कर्मचारीतन्त्रको नायकत्व (हेजिमोनी) लाई अन्त गरेर यसको ढाँचा (डिजाइन) र वितरण (डेलिभरी) मा सेवाग्राही नागरिक र तेस्रो क्षेत्रको सहभागिता गराउने संरचनात्मक व्यवस्था अब आउने ऐनले गर्न सके मात्र यसप्रति कर्मचारीबाहिरका मानिसहरूको पनि चासो बढ्ने हुन्छ । होइन भने, कर्मचारीको सुरक्षा र उनीहरूकै वृत्तिविकासमा ध्यान दिने ऐनप्रति जनताको के चासो ? नागरिक सिनेट, सर्भिस डिजाइन ल्याब, पार्टिसिपेटरी बजेटिङ, स्कुलप्यारेन्ट गभर्नर, टेनान्ट इन्सपेक्टर, लोकल एरिया पार्टनरसिप, भोलुन्टरी सेक्टर इनिसिएटिभजस्ता सहनिर्माण (कोकन्स्ट्रक्सन) र सहउत्पादन (कोप्रोडक्सन) अन्य देशमा प्रभावकारी भइरहेका छन् । नेपालमा पनि सामुदायिक प्रहरी, सामुदायिक वनमा यो अवधारणा राम्रै देखिएकै हो । यसर्थ अबको निजामती सेवा ऐनले यस्तै नवीन व्यवस्था संगठनको संरचना र प्रक्रियामा गर्न सकेमा यो सेवा जनताप्रति उत्तरदायी र पारदर्शी हुन जान्छ । नीतिनिर्माताहरूले कर्मचारीहरूका जायज माग त सुन्नुपर्छ, तर त्यसैमा बढी ध्यान दिने हो भने कि ऐन नै आउँदैन कि उँटजस्तो जारी हुन्छ । जनताका प्रतिनिधिहरूले कसरी जनतामा सार्वजनिक सेवा प्रभावकारी रूपमा वितरण गर्न सकिन्छ भनेर सोच्ने हो । निजामती सेवा र अन्य सरकारी सेवा यसका डेलिभरी विङ मात्र हुन् । यिनीहरू साधन हुन्, साध्य होइनन् । साध्यलाई मूल केन्द्रमा राखेर साधनलाई हेर्ने हो ।"
प्रधानन्यायाधीश नियुक्तिमा अनुचित बियाँलो,"न्याय परिषद् तथा न्याय सेवा आयोगसंविधानको धारा १५३(१) ले प्रधान न्यायाधीशको अध्यक्षतामा कानुन तथा न्यायमन्त्री, सर्वोच्च अदालतको वरिष्ठतम न्यायाधीश, प्रधानमन्त्री तथा नेपाल बारको सिफारिसमा ११ जना अधिवक्ता गरी जम्मा ५ सदस्यीय न्याय परिषद्को व्यवस्था गरेको छ । यसले न्यायाधीशहरूको नियुक्ति, सरुवा, अनुशासनसम्बन्धी कारबाही, बर्खास्तगी, न्याय प्रशासनसम्बन्धी अन्य विषयको सिफारिस वा परामर्श दिनेजस्ता काम कारबाही गर्दछ । प्रधान न्यायधीश नभएकै कारण मुख्यतः सर्वोच्च अदालतका न्यायाधीश, उच्च अदालतका मुख्य न्यायाधीश र न्यायाधीशहरू तथा जिल्ला अदालतका न्यायाधीश नियुक्ति प्रक्रिया रोकिएको छ । यही कारण मुलुकभरका अदालतहरूमा रहेका १ लाख २० हजारभन्दा बढी मुद्दा फर्स्योटमा प्रत्यक्ष असर परेको छ । सर्वोच्च अदालतमा मात्रै ३० हजार बढी मुद्दा विचाराधीन छन् । जम्मा २१ न्यायाधीश हुनुपर्ने सर्वोच्चमा पाँच न्यायाधीशको कमीका कारण मुद्दा फर्स्योट प्रक्रियामा कमी आएको छ । यसको प्रत्यक्ष प्रभाव वा मार आमनागरिक तथा सेवाग्राहीलाई परेको छ । यसबाट समयमा न्याय पाउनुपर्ने नागरिकको नैसर्गिक अधिकार कुण्ठित भएको छ ।त्यस्तै, केही न्यायाधीश विभिन्न आरोपमा उजुरी परेका कारण न्याय परिषद्मा जगेडामा तानिएका छन् । यस्ता उजुरीका सन्दर्भमा तत्कालै अनुसन्धान प्रक्रिया पूरा गरेर निर्दोषलाई सफाइ दिई तुरुन्त काममा फर्काउने तथा जो न्यायाधीशहरू दोषी देखिन्छन् उनीहरूलाई अपराधको गुरुत्व (सिभिल वा क्रिमिनल ग्रयाभिटी) का आधारमा कारबाही गर्नुपर्नेमा सो कामसमेत अघि बढ्न सकेको छैन । यस्तै, प्रधान न्यायाधीशकै अध्यक्षतामा गठन हुने न्याय सेवा आयोगले गति लिन नसक्दा न्याय सेवाको राजपत्रांकित पदमा नियुक्ति, सरुवा, बढुवा तथा विभागीय कारबाहीको सिफारिसलगायतको काम कारबाहीमा असर परेको छ । यसर्थ, प्रधान न्यायाधीशको अभावमा न्यायपालिका मात्र नभई सिंगो राज्यले समस्या झेल्न बाध्य भएको छ ।नेपाल बार एसोसिएसनले वैशाख १७ आइतबारदेखि ८ बुँदे मागसहित पहिलो चरणको एकहप्ते आन्दोलन थालेको छ । यसअघि, नेपाल बार तथा सर्वोच्च अदालत बारले प्रधानमन्त्रीलाई भेटेरै प्रधान न्यायाधीशको नियुक्तिका लागि दबाब दिएका थिए । त्यसपश्चात् प्रधानमन्त्रीले प्रतिपक्ष दलको नेतालाई निवासमै भेटी प्रधान न्यायाधीश नियुक्ति विषयमा सहमति गरेको खबर सम्प्रेषण भएको थियो । तर त्यसको हप्तौं बितिसक्दा पनि संवैधानिक परिषद्को बैठक बस्न सकेको छैन । यसले के पुष्टि गर्छ भने, राजनीतिक नेतृत्वले भेटघाट, वार्ता, छलफल, भागबन्डा सहमतिजस्ता शब्दजाल फ्याँकेर दुनियाँको आँखामा छारो हालिरहेको छ । साँच्चो अर्थमा उनीहरूले न्यायपालिकाको समस्या राज्यकै समस्या हो भन्ने स्तरबाट सोचेको देखिँदैन । नत्र त न्यायपालिकाको यो हदसम्म अवमूल्यन गरेर उनीहरूले दुनियाँलाई रमिता देखाउने थिएनन् । यद्यपि राजनीतिक नेतृत्वले बुझ्नु के जरुरी छ भने, उनीहरूलाई रोमाञ्चक लागेको यही खेलले अन्तर्राष्ट्रिय स्तरमा समेत नेपालको छवि धूमिल हुने अवस्था सिर्जना भएको छ । त्यसैले जतिसक्दो छिटो प्रधान न्यायाधीशको नियुक्ति गर्नु अपरिहार्य छ ।"
फ्रान्सका जेलमा क्षमताभन्दा बढी कैदी,"(पेरिस)फ्रान्सका जेल क्षमताभन्दा बढी कैदीबन्दीले भरिएका छन् । देशभरका जेलमा भएको स्थानभन्दा करिब २० प्रतिशत बढी कैदीबन्दी भएपछि थप कैदी राख्न समस्या हुने भएको हो । फ्रान्सका जेलहरूमा जम्मा ६० हजार सात सय कैदी अटाउने क्षमता भए पनि हाल ७२ हजार आठ सय नौ जना रहेकाले थप कैदीका लागि स्थान नभएको हो ।सरकारले कैदी राख्ने क्षमताभन्दा बढीलाई कोचेर, तिनको अधिकार हनन गरेर राखेको भन्दै अधिकारकर्मीहरूले आलोचना गरेका छन् । फ्रान्सेली न्याय मन्त्रालयले सार्वजनिक गरेको तथ्यांकले जेलको क्षमताभन्दा बढी १२० प्रतिशत पुगिसकेको बताएको हो । तथ्यांकअनुसार क्षमताभन्दा बढी कैदी राख्नाले जेलमा स्तर खस्किएको छ । कैदीहरूको स्वास्थ्यस्तरमा असर परेको छ । २ हजार २ सय २५ जना कैदी भुइँमा बस्न बाध्य भएको तथ्यांक छ ।युरोपेली मानवअधिकार अदालतले सन् २०२० मै फ्रान्समा जेलको अवस्थाको निन्दा गरेको थियो । आयोगले सरकारलाई भीडभाड हटाउन, थुनाको भौतिक अवस्था सुधार गर्न, कैदीको स्वास्थ्यमा ध्यान दिन सुझाव दिए पनि अवस्था नसुध्रिएको भन्दै अधिकारकर्मीले आलोचना गरेका छन् । धेरै फ्रान्सेली जेलहरूमा कैदीहरूले फोहोर जीवन बिताउनुपरेको, साँघुरो घेरामा बस्नुपरेको र अत्यधिक हल्ला सहनुपरेको गुनासो गरेका छन् ।युरोपेली युनियन, युरोपेली मानवअधिकार आयोगलगायतको सुझाव र लगातारको विरोध र गुनासोपछि पनि हाल फ्रान्सका ५६ वटा जेलको अवस्था नसुध्रिएको आरोप अधिकारकर्मीको छ । केही जेलमा क्षमताभन्दा दोब्बर कैदी राखेको आरोपसमेत तिनको छ । एक वर्षमा, फ्रान्सेली कैदीहरूको संख्यामा ४ दशमलव ३ प्रतिशतले वृद्धि भएको छ । यो ज्यादै ठूलो संख्या हो । किनभने जर्मनीमा गत एक दशकमा १२ दशमलव ९ प्रतिशत र नेदरल्यान्ड्समा १७ दशमलव ४ प्रतिशतले कैदीको संख्या घटेको छ । युरोपेली आयोगको जनवरी २०२१ को रिपोर्टअनुसार फ्रान्समा हरेक एक लाख बासिन्दामा ९२ जना जेलमा छन् । तर यस महिना न्याय मन्त्रालयले सार्वजनिक गरेको तथ्यांकअनुसार पछिल्लो समय कैदीको संख्या बढेको छ । हाल यस्तो संख्या बढेर प्रतिएक लाख १०७ पुगेको छ ।"
नेपालअस्ट्रेलिया उडानको तयारी अन्तिम चरणमा,नेपाली उत्साहितनेपाल र अस्ट्रेलियाबीच सिधा हवाई उडान अन्तिम चरणमा पुगेपछि यहाँका नेपाली खुसी भएका छन् । प्रवासी नेपालीको संगठन एनआरएनए अस्ट्रेलियाका पूर्वउपाध्यक्ष तथा व्यवसायी दिनेश पोखरेल उडान सुरु भए नेपाली तथा अन्य पर्यटकलाई सहज हुने मात्र नभएर नेपालीको पहिचानमा समेत अलग महत्त्व राख्ने सुनाए । अस्ट्रेलियामा झन्डै २ लाखको हाराहारीमा नेपाली रहेकाले यहाँबाट हुने उडानलाई समस्या नहुने उनको तर्क छ । आफ्नै झन्डा भएको विमानमा आफ्नो देश फर्किनु अझ सहज र सरल महसुस हुने सिड्नीका अभिभावक मनकुमार प्रसाईंको भनाइ छ । विमानका कर्मचारीसमेत नेपालीमै बोल्ने भएकाले अंग्रेजी भाषा नजान्ने आफूजस्ता अभिभावकलाई धेरै राहत हुने उनको विश्वास छ ।
भोक हडतालरत प्यालेस्टाइन नेताको मृत्यु,"जेरुसेलम (एजेन्सी) ८६ दिनदेखि भोक हडताल गरिरहेका प्यालेस्टाइनका नेता खदिर अदनानको इजरायली जेलमा मृत्यु भएको छ । उनलाई मंगलबार बेहोस अवस्थामा पाइएको र अस्पताल पुर्याए पनि बचाउन नसकिएको इजरायलको जेल सेवाले जनाएको छ । अदनान इस्लामिक जिहाद समूहका वरिष्ठ सदस्य थिए, जुन समूहलाई इजरायलले आतंकवादी संगठन घोषित गरेको छ । इजरायल जेल सेवाका अनुसार उनले उपचार गराउन अस्वीकार गरेका थिए । उनको मृत्युपछि गाजा क्षेत्रबाट इजरायलतर्फ तीन हवाई आक्रमण भएको छ । आक्रमणमा मानवीय क्षति भएको छैन । इस्लामिक जिहाद प्यालेस्टाइनको गाजा क्षेत्रमा सक्रिय समूह हो, जसले अदनानको मृत्यु जेलमा भए इजरायलले नोक्सानी व्यहोर्नुपर्ने चेतावनी दिँदै आएको थियो । ४४ वर्षीय अदनानमाथि आतंकवादी समूहमा लागेको, सर्वसाधारणलाई भड्काएको आरोपमा मुद्दा चलिरहेको थियो । उनी इजरायलको वेस्ट बैंक क्षेत्रका हुन् । यसअघि पनि पटकपटक हिरासतमा परेका थिए । उनले पाँच पटक भोक हडताल गरिसकेका थिए ।"
"अर्थतन्त्रको वृद्धिदर खुम्चियो, जीडीपी ५३ खर्ब ८१ अर्ब पुग्ने","यस वर्ष विद्युत् र होटेल क्षेत्रको वृद्धिदर निकै राम्रो भए पनि कुल जीडीपीमा यस क्षेत्रको भार निकै कम रहेकाले समग्र जीडीपीमा खासै असर नपरेको रेग्मीले जनाए । चालु आर्थिक वर्षमा अर्थतन्त्रमा करिब २ खर्ब २० अर्ब रुपैयाँले स्रोत अभाव रहेको पनि तथ्यांक कार्यालयको भनाइ छ । चालु आर्थिक वर्षमा मुलुकको राष्ट्रिय पुँजी निर्माण र अन्तिभ उपभोग गरी कुल ६८ खर्ब ३६ अर्ब रुपैयाँ छ । सोही अवधिमा मुलुकको कुल राष्ट्रिय आय ६६ खर्ब १६ अर्ब रुपैयाँ छ । यसरी हेर्दा कुल व्ययभन्दा आय २ खर्ब २० अर्ब रुपैयाँले कमी छ । यो कुल जीडीपीको करिब ४ प्रतिशत रहेको कार्यालयले बताएको छ । यस्तो अवस्थामा साधन स्रोतको अभाव पूर्ति गर्न सरकारले स्रोतको उपयोगमा मितव्ययिता र पुँजीगत खर्चमा बढोत्तरी गर्नुपर्ने कार्यालयका प्रमुख तथ्यांक अधिकारी रामप्रसाद थपलियाले जनाए । तथ्यांकले अर्थतन्त्रको अवस्था कमजोर देखाएकाले अब सबै मिलेर यसको उत्थानमा लाग्नुपर्ने अपरिहार्य भएको छ, उनले भने, अब कुनै पनि हालतमा अर्थतन्त्रको अवस्था योभन्दा बिग्रने दिने छुट हामीलाई छैन । चालु आर्थिक वर्षमा नेपालीको प्रतिव्यक्ति कुल गार्हस्थ्य उत्पादन वार्षिक १ हजार ३ सय ९९ अमेरिकी डलर पुगेको छ । नेपाली रुपैयाँमा यो १ लाख ८२ हजार ६ सय ८३ रुपैयाँ बराबर हो । कार्यालयले गत वर्ष नेपालीको प्रतिव्यक्ति आय १ हजार ३ सय ८१ अमेरिकी डलर पुग्ने प्रारम्भिक अनुमान गरेको थियो । तर गत वर्षको प्रतिव्यक्ति आयको वास्तविक अनुमान पनि १ हजार ३ सय ९९ अमेरिकी डलर नै पुगेको छ । गत वर्षको तुलनामा यस वर्ष जीडीपीको आकार बढेकाले प्रतिव्यक्ति आय पनि सोही दरले बढेको छ । गत वर्ष नेपाली प्रतिव्यक्ति आय १ लाख ६९ हजार ३८ रुपैयाँ थियो । यसरी नेपाली रुपैयाँमा प्रतिव्यक्ति आय बढेको देखिए पनि अमेरिकी डलरमा गत वर्षकै बराबर छ । डलरको विनिमय दर बढ्दा नेपाली रुपैयाँ अवमूल्यन भएकाले चालु आर्थिक वर्षमा अमेरिकी डलरमा प्रक्तिव्यक्ति आय १ हजार ३ सय ९९ नै देखिएको कार्यालयले प्रस्ट्याएको छ ।चालु आर्थिक वर्षमा कुल जीडीपीमा सेवा क्षेत्रको योगदान केही बढेको देखिन्छ भने प्राथमिक र द्वितीय क्षेत्रको योगदानमा गत आर्थिक वर्षको भन्दा केही कमी आएको प्रतिवेदनले जनाएको छ । कृषि क्षेत्रअन्तर्गत वन तथा मत्स्य र खानी तथा उत्खनन पर्छन् । चालु आर्थिक वर्षको जीडीपीमा कृषि क्षेत्रको योगदान २४६ प्रतिशत हुने अनुमान छ । चालु आर्थिक वर्षमा कृषि क्षेत्रको योगदान २६९ प्रतिशत हुने देखिएको छ । उक्त अवधिमा धान लगायतका वर्षे बालीको उत्पादनमा वृद्धि भए तापनि हिउँदे बालीको साथै दूध, अन्डा तथा मासुको उत्पादनमा कमी आएकाले कृषि क्षेत्रको वृद्धि अपेक्षित हुन नसकेको बताइएको छ । चालु आर्थिक वर्षमा द्वितीय क्षेत्रको वृद्धिदर ०५६ प्रतिशत हुने अनुमान छ । यस क्षेत्रअन्तर्गत उद्योग, विद्युत् ग्यास, आपूर्ति सेवालगायत क्षेत्र पर्छन् । जीडीपीमा यस क्षेत्रको योगदान १२९ प्रतिशत छ । खासगरी उद्योग क्षेत्रमा आएको गिरावटले यस क्षेत्रको वृद्धिदर गत आर्थिक वर्षको भन्दा कम देखिएको हो । चालु आर्थिक वर्षमा सेवा क्षेत्रको वृद्धिदर २३३ प्रतिशत रहने कार्यालयको प्रारम्भिक अनुमान छ । यस क्षेत्रमा थोक तथा खुद्रा व्यापार, आवास तगा भोजन सेवा, यातायात तथा भण्डारण, सूचना तथा सञ्चार, वित्तीय तथा बिमा, भरजग्गा कारोबार, शिक्षा, स्वास्थ्यलगायत पर्छन् । आयात तथा आन्तरिक औद्योगिक उत्पादनमा आएको गिरावटले थोक तथा खुद्रा व्यापारमा ऋणात्मक वृद्धिदर छ, प्रतिवेदनमा भनिएको छ, उक्त अवधिमा यातायात तथा भण्डारण सेवामा पनि न्यून वृद्धिका कारण यस क्षेत्रको वृद्धिदरमा गत आर्थिक वर्षको भन्दा कमी आएको हो । जीडीपी गणनामा समावेश २१ औद्योगिक क्रियाकलापमध्ये ४ वटालाई अन्य सेवामा वर्गीकरण गरिएको छ । बाँकी १८ क्षेत्रमध्ये ७ वटाको आर्थिक वृद्धिदर बढेको छ भने ९ वटाको घटेको छ । बाँकी २ वटाको वृद्धिदर स्थिर रहेको कार्यालयले जनाएको छ । कार्यालयले गत आइतबार सार्वजनिक गरेको चालु आर्थिक वर्षको दोस्रो त्रैमासको जीडीपीको प्रतिवेदनले अर्थतन्त्र मन्दीमा गएको औंल्याएको छ । विदेशी मुद्रा सञ्चिति, शोधनान्तर स्थिति, रेमिट्यान्स आप्रवाहलगायत बाह्य सूचक सकारात्मक रहे पनि समग्र अर्थतन्त्रको विस्तार ऋणात्मक भएको प्रतिवेदनले देखाएको छ । प्रतिवेदनका अनुसार पछिल्लो तीन त्रैमासमा लगातार मुलुकको आर्थिक वृद्धिदर ऋणात्मक छ । पछिल्ला त्रैमासहरूमा खानी तथा उत्खनन, उद्योग, निर्माण, व्यापार, यातायात तथा गोदामलगायत क्षेत्रमाको वृद्धिदर ऋणात्मक हुँदा मुलुकको आर्थिक विस्तार पनि ऋणात्मक देखिएको प्रतिवेदनमा उल्लेख छ ।चालु आर्थिक वर्षको दोस्रो त्रैमासमा मुलुकको आर्थिक वृद्धिदर ०७३ प्रतिशतले ऋणात्मक हुने प्रक्षेपण केन्द्रीय तथ्यांक कार्यालयले गरेको छ । प्रतिवेदनका अनुसार चालु आर्थिक वर्षको पहिलो त्रैमासमा आर्थिक वृद्धिदर ०३४ प्रतिशत र गत आर्थिक वर्षको चौथो त्रैमासमा ०२४ प्रतिशत ऋणात्मक थियो । गत आर्थिक वर्षको पहिलो त्रैमासको तुलनामा चालु आर्थिक वर्षको सोही अवधिमा आर्थिक वृद्धिदर १७ प्रतिशतले सकारात्मक रहेको प्रतिवेदनमा उल्लेख छ । तर गत आर्थिक वर्षको दोस्रो त्रैमासको तुलनामा भने चालु आर्थिक वर्षको सोही अवधिमा यस्तो वृद्धिदर ११ प्रतिशतले ऋणात्मक हुने कार्यालयको प्रक्षेपण छ । यस्तो अवस्थामा सरकारले समग्र निजी क्षेत्रको मनोबल उकास्ने काम गर्नु पर्ने अर्थविद्हरू बताउँछन् । यस्तो अवस्थामा अर्थतन्त्रलाई उकास्न सरकारले विशेष खालको स्टिमुलस का कार्यक्रम ल्याउनुपर्ने उनीहरूको भनाइ छ ।"
टोखाछहरे सुरुङमार्गको सम्भाव्यता अध्ययनमै अलमल,"(काठमाडौं) चिनियाँ टोलीले काठमाडौंको टोखादेखि नुवाकोटको छहरे जोड्ने सुरुङमार्गको प्रारम्भिक अध्ययन गरेको चार वर्ष बिते पनि यसमा थप प्रगति छैन । करिब २० जनाको चिनियाँ प्राविधिक टोलीले एक महिना लगाएर सुरुङ निर्माण गर्ने क्षेत्रको प्रारम्भिक अधययन गरेको थियो । ०७६ फागुनमा आएको टोली माघमा अध्ययन सकेर चीन फर्किएको थियो । त्यसपछि यसमा कुनै प्रगति हुन सकेन । उनीहरू गएको केही समयपछि कोभिड महामारी सुरु भएकाले टोली सम्पर्कविहीन बनेको भौतिक पूर्वाधार तथा यातायात मन्त्रालयको पूर्वाधार निर्माण तथा यातायात महाशाखा प्रमुख एवं सहसचिव अर्जुनजंग थापा बताउँछन् । टोली अध्ययन गर्न आउँदा थापा मन्त्रालयअन्तर्गतकै विकास सहायता कार्यान्वयन महाशाखा प्रमुख थिए । अध्ययन गरेर गएको टोली लामो समय सम्पर्कमा थिएन, थापाले भने, अहिले आएर सुरुमा गरिएको प्रारम्भिक अध्ययनअनुसार वातावरणीय अध्ययन गर्न भनिएको छ । टोलीले ८ महिनाअघि चिनियाँ दूतावासमार्फत इमेल पठाएर वातावरणीय अध्ययनको काम अघि बढाउन भनेको हो । त्यसपछि विस्तृत अध्ययन गर्न आफूहरू तयार रहेको उनीहरूले बताएका छन्, उनले भने । चार वर्षअघि अध्ययन गर्न आएको टोलीले सुरुङ निर्माण गर्ने क्षेत्रको सडक सञ्जालको तथ्यांक, जनसंख्यालगायतबारे तथ्यांक मागेका थिए । जेजे उपलब्ध थियो, हामीले त्यो दियौं, उनले भने, टोलीले फिल्डमा गएर पनि प्रारम्भिक अध्ययन गरेका थिए । सुरुमा प्रारम्भिक रिपोर्ट नेपाल पठाउन भने पनि पठाएनन् । तर अहिले सम्पर्कमा आएर सामान्य खालको रिपोर्ट पठाए, जुन वातावरणीय अध्ययनका लागि पर्याप्त नभएको थापाले जनाए । अब सम्भाव्यता अध्ययन गर्नुपर्छ । त्यसपछि विस्तृत परियोजना रिपोर्ट (डीपीआर) तयार गर्ने गरी अध्ययन गर्नुपर्छ । वातावरणीय अध्ययन गर्न डीपीआर तहको अध्ययन गरेको प्रतिवेदन चाहिने भए पनि त्यो रिपोर्ट नभएको उनले सुनाए । डीपीआर तहको अध्ययनमा कति लम्बाइ, चौडाइ, कस्तो ढुंगा, माटो कस्तो, रुख कति काट्नुपर्ने हो, कति घर प्रभावित हुन्छन् भनेर रिपोर्टमा उल्लेख गरिएको हुन्छ, उनले भने, चिनियाँ टोलीले सुरुकै प्रारिम्भक अध्ययनलाई टेकेर यसको अध्ययन गर्न भनिएको छ, त्यसैले वातावरणीय अध्ययन कसरी गर्ने भन्ने सम्बन्धमा तयारी गरिँदै छ । सडक विभागको प्राविधिक टोलीले यसको अध्ययन गर्ने उनको भनाइ छ ।प्रारम्भिक अध्ययनका क्रममा टोलीले फिल्ड अवलोकन, डाटा संकलन, गल्छी र बालाजु सडकको अध्ययन गरेको थियो । सुरुमा सुरुङको दूरी ७ किमि हुने भनिएको थियो । तर प्राविधिक टोलीले चार किमि हुन सक्ने प्रारम्भिक अध्ययनका क्रममा जानकारी गराएको थियो । लागतको कुरा आइसकेको छैन । सम्भाव्यता अध्ययनपछि लागत अनुमान निस्कनेछ । सुरुङ निर्माण भने चीन सरकारबाटै हुने जनाइएको छ । यस खण्डमा सुरुङ निर्माण गर्नुको कारण रसुवागढी सडकको दूरी छोट्याउनु रहेको थापाले बताए । यसबारे सरोकार राख्ने सडक विभागअन्तर्गतको विकास सहायता कार्यान्वयन महाशाखा उपमहादिर्नेशक विजय जैसी अध्ययनमा कुनै प्रगति नभएको जनाउँछन् । टोखाबाट गुज्रेभन्ज्याङछहरेगंगटे सडक अहिले चालु छ । त्यो सडक तादी नदीको किनारै किनार जान्छ, सहसचिव थापाले भने, गल्छीबाट पृथ्वी राजमार्गथानकोट हुँदै काठमाडौं छिर्नुभन्दा टोखाबाट धेरै नजिक पर्छ, त्यहीअनुसार सडकको दूरी छोट्याउन सुरुङ बनाउन अध्ययन गर्न लागिएको हो । यता केही दिनअघि अर्थमन्त्री प्रकाशशरण महतसँग चिनियाँ राजदूत छन सोङले भेटवार्ताका क्रममा टोखाछहरे सुरुङ छिट्टै निर्माण चरणमा लग्न सकिने बताएका थिए । यस सुरुङमार्गको अध्ययन र निर्माण कसरी गर्ने भन्ने सम्बन्धमा अर्थमन्त्री महत र राजदूत सोङबीच छलफल भएको थियो । मुस्ताङ, रसुवागढी जस्तै अन्य पहाडी भूभागमा समेत सुरुङमार्ग बनाउने विषयमा चिनियाँ राजदूत सोङले चासो जनाएका थिए । भेटमा चिनियाँ राजदूत सोङले नेपालको पूर्वाधार विकासका लागि करिब ८० अर्ब रुपैयाँ उपलब्ध गराउन सक्ने बताएका थिए ।"
महाकाली पुलमा खुल्यो आउजाउ,"(कञ्चनपुर)एक महिनादेखि बन्द महाकालीको पक्की पुलमा पैदल यात्रा तथा सवारी आवागमन पुनः सञ्चालन भएको छ । पुलको दुवैतर्फ विंग्स वाल (पर्खाल) निर्माण गर्न चैत दोस्रो सातादेखि आवागमन बन्द थियो । निर्माणको काम सकिएपछि आवागमन सञ्चालन भएको महाकाली पुल निर्माण कम्पनी कुमार श्रेष्ठ सीएफईसी जेभीका इन्जिनियर किशोर पाण्डेयले बताए । आवागमन सञ्चालन भएपछि महाकालीपारि रहेको कञ्चनपुरको दोधाराचाँदनीका बासिन्दालाई महेन्द्रनगरतर्फ आउजाउ सहज भएको छ । पुल बन्द हुँदा चारपांग्रे सवारीसाधन सञ्चालनमा निकै समस्या थियो । दुईपांग्रे सवारीसाधन र पैदलयात्रु भने झोलुंगे पुलबाट आउजाउ गरेका थिए । पुल खुलेपछि अब केही सजिलो भएको छ, दोधाराचाँदनीका महेश चन्दले भने, पुल बन्दका बेला सवारीसाधन नचल्दा निकै समस्या भएको थियो ।पुलको पहुँच मार्गको काम पनि अन्तिम चरणमा पुगेको छ । साढे ८ किमि सडकमध्ये अब १४ सय मिटर मात्रै सडक निर्माण गर्न बाँकी छ । पुल ८ सय मिटर लामो छ । पुलको दुवैतर्फ निर्माण हुने पोखरीको काम पनि आधाजति सकिएको इन्जिनियर पाण्डेयले बताए । पुलको दुवैतर्फ ६ सय मिटर चौडाइ र २७ सय मिटर लम्बाइका पोखरी निर्माण गरिन लागेको हो । काम धमाधम भइरहेको छ । असारअगावै पोखरीको काम पनि सक्ने लक्ष्य छ, इन्जिनियर पाण्डेयले भने । उनका अनुसार निर्माण हुन बाँकी पहुँच मार्गको काम पनि पोखरी निर्माण क्षेत्रमा छ । पोखरी निर्माणपछि मात्रै पहुँच मार्गको काम सकिने उनले बताए । पुलको दुवैतर्फ निर्माण हुने पोखरीको बाँध निर्माणका लागि डिजाइन परिवर्तन भएर यसै वर्षदेखि काम सुरु भएको हो ।सुरुमा बाँध निर्माणका लागि २ सय ५० केजीभन्दा बढी तौलका ढुंगा प्रयोग गरेर बनाउने डिजाइन थियो । महाकालीमा ५ लाख क्युसेकसम्मको बहावले उक्त तौलको ढुंगा बगाउन नसक्ने अनुमानका साथ डिजाइन तयार पारिएको थियो । तर निर्माण कम्पनीले लामो समयसम्म पनि ठूलो ढुंगा पाएन । ढुंगा नपाइएपछि डिजाइन परिवर्तन गरेर कंक्रिट र तारजालीमा ढुंगा भरेर बाँध निर्माण गर्न डिजाइन परिवर्तन गरिएको हो । परिवर्तित डिजाइनअनुसार नै काम भइरहेको इन्जिनियर पाण्डेयले बताए । महाकालीमा निर्माण गरिएको चार लेनको पक्की पुलले दोधाराचाँदनीलाई सडक यातायातसँग मात्र नजोडेर सुक्खा बन्दरगाहलाई पनि सहयोग पुग्नेछ । दोधाराचाँदनीमा निर्माण हुने भनिएको सुक्खा बन्दरगाहको पूर्वाधारका रूपमा यो पुललाई लिइएको छ । दोधाराचाँदनी नगरपालिका१ को मायापुरी र गौरीशंकर सामुदायिक वनमा सुक्खा बन्दरगाह निर्माणका लागि डीपीआर निर्माणको काम भइरहेको छ । पछिल्लो समय भारत सरकारले सुक्खा बन्दरगाह निर्माण गर्ने समझदारी अगाडि बढेको इन्टरमोडल यातायात विकास समितिले जनाएको छ ।"
महासंघमा उच्चस्तरीय विज्ञ समूह गठन,"काठमाडौं (कास) नेपाल उद्योग वाणिज्य महासंघमा उच्चस्तरीय विज्ञ समूह गठन गरिएको छ । अर्थतन्त्रमा निजी क्षेत्रको भूमिकालाई थप प्रभावकारी बनाउन आवश्यक सल्लाहसुझाव लिने उद्देश्यले महासंघले विभिन्न क्षेत्रमा विशेषज्ञता हासिल गरेका विशिष्ट व्यक्तित्व संलग्न उच्चस्तरीय विज्ञ समूह गठन गरेको हो । समूहमा राष्ट्रिय योजना आयोगका पूर्वउपाध्यक्ष गोविन्दराज पोखरेल, आयोगका पूर्वसदस्य गणेश गुरुङ, पूर्वसचिव पुरुषोत्तम ओझा र शिशिर ढुंगाना, अर्थविद् केशव आचार्य र डा कल्पना खनाल छन् । विज्ञ समूहको पहिलो बैठक मंगलबार महासंघ सचिवालयमा बस्यो । बैठकमा वर्तमान आर्थिक अवस्थाबाट अर्थतन्त्र सुधार गर्न केन्द्रीय बैंक र सरकारले निजी क्षेत्रको विश्वास बढाउनुपर्नेमा जोड दिइएको महासंघले जारी गरेको विज्ञप्तिमा उल्लेख छ । विज्ञ समूह गठनले महासंघका सल्लाहसुझावलाई प्रभावकारी रूपमा सरकारमा पेस गर्न सहयोग पुग्ने महासंघ अध्यक्ष चन्द्र ढकालले बताए ।"
नियोगको घरभाडामै बाहिरिन्छ झन्डै अर्ब,"(काठमाडौं)विदेशस्थित आफ्ना नियोगका लागि घरजग्गा किन्ने सरकारी नीति भए पनि कार्यान्वयन नहुँदा बर्सेनि राज्यको ढुकुटीबाट घरभाडामा बर्सेनि झन्डै एक अर्ब रकम खर्च भइरहेको छ । २०७७७८ मा ९० करोड ६० लाख खर्च भएकामा अघिल्लो आर्थिक वर्षमा सरकारले ८४ करोड ७ लाख २७ हजार भुक्तानी गरेको छ । जग्गा भएका नियोगका भवन छैनन्, भवन वा जग्गा किन्नुपर्ने नियोगले पनि त्यसको गृहकार्य गरी खरिद प्रस्ताव अघि बढाएका छैनन् । गैरआवासीय भवन निर्माणका लागि विगतमा अस्ट्रेलियाको क्यानबेरा, मलेसियाको क्वालालम्पुर, श्रीलंकाको कोलम्बो र पाकिस्तानको इस्लामाबादमा खरिद गरिएका जग्गा प्रयोगविहीन छन् । सार्वजनिक लेखा समितिको २०७७ मंसिर १४ को निर्णयले खरिद गरिएका जग्गामा यथाशक्य भवन निर्माण गरी नियोगहरूको घरभाडा खर्चमा कटौती गर्दै जान निर्देशन दिएको थियो तर संसदीय समितिको निर्णय पालना भएन । अहिले विदेशमा नेपालका ३० दूतावास, तीन संयुक्त राष्ट्रसंघीय स्थायी नियोग (न्युयोर्क, जेनेभा र भियना) र ६ महावाणिज्य दूतावास छन् । यी नियोगमध्ये ९ दूतावास कार्यालय र ११ राजदूत निवासमात्र आफ्नो स्वामित्वमा वा लिजमा छन् । बाँकी नियोगका कार्यालय र राजदूत निवास भाडामा छन् । नियोगहरूका लागि भवन खरिद तथा निर्माण गर्दै जाने नेपाल सरकारको नीति भए पनि यो वर्ष जग्गा तथा भवन खरिद र निर्माणको काम भएको छैन, महालेखापरीक्षकको ६० औं वार्षिक प्रतिवेदन२०७९ मा उल्लेख छ । नियोगहरूको घरअपार्टमेन्ट भाडाका लागि २०७८७९ मा ८४ करोड ७ लाख २७ हजार रुपैयाँ खर्च भएको छ । नियोगको नाममा रहेका घरजग्गाको उपयोग र व्यवस्थापन उचित रूपमा भएका छैनन् । एक दशकअघिसम्म परराष्ट्र मन्त्रालयले एक आर्थिक वर्षमा दुई मुलुकमा घर वा जग्गा खरिद गर्ने नीति लिएको पूर्वराजदूत मोहनकृष्ण श्रेष्ठले बताए । उनी सन् २०१० देखि २०१४ सम्म फ्रान्सका लागि राजदूत थिए । अहिले त्यो नीति के भयो थाहा छैन । तर सरकारको नीति भाडा तिरेर खर्च गर्नेभन्दा राजदूतावासका लागि घरजग्गा किन्ने नै थियो, उनले भने, नियोगहरूले घरजग्गा किन्दै गए नेपाल सरकारकै सम्पत्ति हुन्छ । त्यसले भविष्यमा पर्न सक्ने आर्थिक भारबाट मुक्त गर्छ । राज्यको सम्पत्ति जोड्न र खर्च जोगाउनका लागि भए पनि नियोगहरूले घरजग्गा खरिदमा ध्यान दिनुपर्ने उनको सुझाव छ । तर नियोगहरूले केही खरिद गरिहाले नेपालमा बढी हल्ला हुने गर्छ । राम्रो मनले परदर्शी रूपमा खरिद गरे पनि आर्थिक अनियमितताका हल्ला हुन्छन्, उनले भने, जसले गर्दा पनि नियोग प्रमुख खरिद प्रक्रियामा संलग्न हुन चाहँदैनन् । नेपाली दूतावास क्यानबेराले ६ हजार १९८ वर्ग मिटर जग्गा ९९ वर्षका लागि १२ लाख अस्ट्रेलियन डलरमा लिजमा खरिद गरेको छ । २०७४ चैत ७ मा भएको खरिद सम्झौताको बुँदा ३ (ए) मा लिजमा लिएको सो जग्गामा १८ महिनाभित्र भवन निर्माण कार्य सुरु गरी ३६ महिनाभित्र सम्पन्न गर्नुपर्ने उल्लेख छ । अस्ट्रेलियन क्यापिटल अथोरिटीले २०७९ वैशाख १२ सम्म भवन निर्माणको कार्य पुनः सुरु गर्न स्वीकृति दिएकामा जग्गा खरिद गरेको ६२ महिना व्यतीत भइसक्दासमेत निर्माण कार्यको खरिद प्रक्रिया अगाडि नबढेको महालेखाले प्रतिवेदनमा भनेको छ । नेपालका विदेशी नियोग कति उदासीन छन् र परराष्ट्र मन्त्रालयले त्यसलाई कति बेवास्ता गर्छ भन्ने उदाहरण जर्मनीको घटना पनि हो । जर्मनी एकीकरणअघि पश्चिम जर्मनीको बोनमा रहेको नेपाली दूतावास सन् २००० मा बर्लिनमा सर्यो । त्यसपछि बोनस्थित नेपाल सरकारको स्वामित्वमा रहेको २ घर र त्यसले चर्चेको २ हजार ८४६ वर्गमिटर जग्गासमेत प्रयोगविहीन अवस्थामा छ । नियोगले सम्पत्तिको मूल्यांकन गर्न एक परामर्शदाता छनोट गरी २०७८ असोज १५ मा करार सम्झौता गरेको थियो । बिक्रीका लागि उपयुक्त सुझावसहितको प्रतिवेदन सम्झौता भएको मितिले ६० दिनभित्र पेस गर्ने उल्लेख गरिए पनि त्यो पूरा हुन सकेको छैन । घरभाडाका लागि नियोगहरूले २०७०७१ मा ४४ करोड, २०७१७२ मा ५७ करोड, २०७२७३ मा ६५ करोड, २०७३७४ मा ६८ करोड ५६ लाख, २०७४७५ मा ७४ करोड ७७ लाख, २०७५७६ मा ८४ करोड, २०७६७७ मा ८१ करोड १० लाख, २०७७७८ मा ९० करोड ६० लाख र २०७८७९ मा ८४ करोड ७ लाख २७ हजार खर्च गरेको प्रतिवेदनमा उल्लेख छ । सरकारले हरेक आर्थिक वर्षमा विदेशमा भवन खरिद गर्नका लागि बजेट छुट्याउँदै आइरहेको छ । तर बजेट उपयोग नगरी रकमान्तर हुने गरेको छ । नियोगहरूको भवन खरिदमा विनियोजन भएको रकमबाट भवन खरिद नगरी अन्यत्र रकमान्तर गरी खर्च गर्ने गरेको पाइएको ६ वर्षअघिको महालेखाको प्रतिवेदनले समेत उल्लेख गरेको थियो । परराष्ट्रले २०७२ सालमा तयार गरेको प्रतिवेदनमा १० वर्षभित्र सबै नियोग आफ्नै भवनमा हुने गरी परियोजना तयार पारी काम थाल्ने उल्लेख गरेको थियो । एक वर्षभित्रमै बेल्जियमको ब्रसेल्स, अमेरिकाको न्युयोर्क, ब्राजिलको ब्रसिलिया, दक्षिण अफ्रिकाको प्रिटोरिया र थाइल्यान्डको बैंककका लागि आवश्यक भवन वा अपार्टमेन्ट खरिद गर्ने भनिए पनि मन्त्रालयको योजना अधुरै छ । जापानका लागि पूर्वराजदूत केदारभक्त माथेमा भाडा तिर्दा हुने खर्चलाई कम गर्न पनि आफ्नै सम्पत्ति जोड्दै जानुपर्ने बताउँछन् । म टोकियोमा बस्दा अन्तिमतिर किन्नका लागि सोच बनाएको थिएँ, सन् १९९६ देखि २००३ सम्म जापानका लागि राजदूत रहेका उनले भने, तत्कालीन प्रधानमन्त्री र अर्थ मन्त्रीहरूले खरिद गर्नुहोस् पनि भन्नुभएको थियो तर सम्भव हुन सकेन । परराष्ट्र मन्त्रालयबाटै जोड दिएर नियोगहरूलाई घरजग्गा किन्न लगाउँदा राम्रो हुने उनको भनाइ छ । आबुधाबी (संयुक्त अरब इमिरेट्स) स्थित दूतावास २०७३ वैशाखदेखि र क्वालालम्पुर (मलेसिया) स्थित दूतावास २०७४ फागुनदेखि रिक्त थियो । लामो समय राजदूत पद रिक्त रहँदासमेत ती राजदूतावासले राजदूत निवासका लागि भाडामा घर लिई घर भाडा भुक्तानी गरेका थिए । आबुधाबीले २०७३ वैशाखदेखि माघसम्मको २ करोड १ लाख २६ हजार रुपैयाँ र क्वालालम्पुरले २०७४ फागुनदेखि २०७५ माघसम्मको भाडा ५५ लाख ८ हजार रुपैयाँ भुक्तानी गर्यो, महालेखाको ५६ औं प्रतिवेदन२०७५ ले भनेको छ, मन्त्रालय तथा नियोगले समयमै उपयुक्त निर्णय गर्न नसक्दा प्रयोगमा नआएको घरको भाडाबापत् २ करोड ५६ लाख ३४ हजार भुक्तानी भई नेपाल सरकारलाई थप व्ययभार पर्न गयो । सार्वजनिक खरिद नियमावलीअनुसार घर भाडाको दररेटमा वृद्धि गर्नुपरेमा अर्थ मन्त्रालयको सहमति लिनुपर्ने व्यवस्था छ । नेपाली राजदूतावास कोलम्बो (श्रीलंका), बेइजिङ (चीन), मस्कट (ओमान), तेलअभिभ (इजरायल) र चीनस्थित नेपाली महावाणिज्य दूतावासहरू हङकङ र गोन्जाउले अर्थ मन्त्रालयको सहमतिबेगर २०७५ सालमा घर भाडा वृद्धि गरी ६५ लाख ९५ हजार थप खर्च गरेको उक्त प्रतिवेदनमा भनिएको छ । २०७३ मा नियोगहरूको भवन खरिदका लागि २ अर्ब बजेट व्यवस्था भएकामा नेपाली राजदूतावास बैंककले मात्र ४५ करोड ७४ लाखमा भवन खरिद गरी बाँकी रकममध्येबाट १ करोड ९८ लाख ३४ हजार रुपैंया रकमान्तर गरी सवारीसाधन किनेको थियो । यस्तै, २०७४ मा भवन खरिदमा १ अर्ब ९५ करोड ६५ लाख बजेट व्यवस्था भएकामा १६ करोड ६६ लाख रकमान्तर गरी नियोगहरूले सवारीसाधन, फर्निचर, मेसिनरी औजार खरिद गरे, बाँकी बजेट फ्रिज भयो । संघीय संसद्का पूर्वसचिव सोमबहादुर थापा एकै पटकमा भन्दा चरणबद्ध रूपमा घरजग्गा किन्दै जाँदा सहज हुने बताउँछन् । खरिद गरिएका घरजग्गालाई नै उचित रूपमा मर्मतसम्भार गर्न सकेको देखिएन, उनले भने, लन्डनको प्राइम स्थानमा रहेको घर बेच्न मन्त्री र अन्य सरकारी अधिकारी नै लागेका थिए । त्यसबेला सार्वजनिक लेखा समितिले रोकेको थियो । मन्त्रिपरिषद्को २०५१ जेठ २३ गतेको निर्णयमा विदेशस्थित नियोगमा काम गर्ने कर्मचारीको आवासका लागि ओहदा र ठाउँ सुहाउँदो निवासको घरभाडा र अन्य आवश्यक खर्च दिइने व्यवस्था छ । निर्णयमा नियोग प्रमुखका लागि साधारण रूपमा सुसज्जित आवास को परिभाषा गरिए पनि अन्य कर्मचारीको आवासको सम्बन्धमा खुलाइएको छैन । एउटै श्रेणीका कर्मचारी आवासका लागि भाडामा लिएको घरहरूमा उपलब्ध सुविधा र भाडा रकममा विविधता देखिएकाले दूतावास रहेको मुलुक, पदाधिकारी र कर्मचारी (श्रेणी र तहअनुसार) लाई उपलब्ध गराउने आवासको समेत रकमसहितको मापदण्ड तय गर्नुपर्ने व्यहोरा विगत वर्षदेखि औंल्याउँदै आएकोमा सार्वजनिक लेखा समितिले २०६९ जेठ ५ मा स्पष्ट नीति बनाई कार्यान्वयन गर्न निर्देशन दिएकोमा मापदण्ड तथा नीति तर्जुमा गरी कार्यान्वयनमा ल्याइनुपर्छ, महालेखाको ५० औं वार्षिक प्रतिवेदन२०६९ मा उल्लेख छ । नियोगले घर भाडा सम्झौता गर्दा एक महिनादेखि तीन महिनासम्मको रकम सेक्युरिटीबापत् डिपोजिट गर्ने र घर खाली गर्दा घर छाड्न लाग्ने मर्मत गरी बाँकी रकम फिर्ता दिनुपर्ने प्रावधान छ । तर नियोगहरूले डिपोजिट राखेको रकमको अभिलेख व्यवस्थित रूपमा राख्ने नगरेको महालेखाले उल्लेख गरेको छ । परराष्ट्र मन्त्रालयका अनुसार हाल श्रीलंका, पाकिस्तान, अस्ट्रेलिया, साउदी अरब, मलेसिया र ओमानमा नेपाल सरकारको जग्गा छ । मन्त्रालयकी प्रवक्ता सेवा लम्साल भएका जग्गामा भवन निर्माण गर्ने नीति रहेको बताउँछिन् । सम्झौताअनुसार अस्ट्रेलियामा छिटो भवन निर्माण गर्नुपर्ने बाध्यकारी अवस्था भएकाले गृहकार्य भइरहेको छ, उनले भनिन्, अहिलेको आर्थिक संकट कसरी अघि बढ्छ, थाहा छैन तर सकेसम्म छिटो घर बनाउने र बस्ने भन्ने हो ।"
गुलसनको ब्याटिङ प्रभाव,"(काठमाडौं)एसीसी प्रिमियर कपको फाइनलमा यूएईविरुद्ध खेल्ने नेपाली टोलीमा एकमात्र परिवर्तन गरिएको थियो । करण केसीको स्थानमा गुलसन झालाई प्लेइङ ११ मा राखिएको थियो । यो कुनै नयाँ विषय थिएन । प्रिमियर कपमा प्रशिक्षक मोन्टी देसाईले करण र गुलसनलाई पालैपालो जस्तो खेलाइरहेका थिए ।तर गुलसनलाई दीपेन्द्रसिंह ऐरीको स्थानमा राखिँदा केहीले आश्चर्य जनाइरहेका थिए । दीपेन्द्रको ब्याट यदाकदा मात्र बोल्न लागेको छ । कसिलो बलिङ र चुस्त फिल्डिङबाट उनले टिममा आफ्नो स्थान जोगाइरहेका थिए । प्रशिक्षक देसाईले उनलाई दीपेन्द्रको स्थानमा टिममा राख्नुको कारण अरू पनि थिए । यूएईको टोलीमा रोहन मुस्तफा र आयन खानजस्ता प्रभावकारी देव्रेहाते स्पिनर थिए । त्यसको प्रभाव हेर्दै देव्रेहातले ब्याटिङ गर्ने गुलसनलाई प्लेइङमा राखिएको थियो । तर ओपनर कुशल भुर्तेल १ रनमा आउट हुनेबित्तिकै देसाईले गुलसनलाई तेस्रो नम्बरमा ब्याटिङ गर्न पठाएर अझ ठूलो निर्णय गरेका थिए । त्यसको जवाफ गुलसनले ब्याटबाट फर्काए । नेपालले ८ ओभरमा २२ रन बनाउँदा ३ विकेट गुमाइसकेको स्थितिमा गुलसन र भीम सार्कीले ९६ रनको अविजित साझेदारी गरेपछि यूएईले दिएको १ सय १८ रनको लक्ष्य नेपालले ३०३ ओभरमा पूरा गरेको थियो । प्लेयर अफ द फाइनल गुलसनले ८४ बलमा ६७ रन बनाउनेक्रममा ३ चौका र ६ छक्का प्रहार गरे । गुलसनले नै विजयी रन लिए । त्यसपछि उनले उपाधि खुसी मनाउनेक्रममा दुवै हातले आफ्नो जर्सीको कलर हल्लाएका थिए । अर्थात आफूले काम फत्ते गरेको जनाउ दिए । यसको अर्को अर्थ जर्सीको कलरमा रहेको धुलो टक्टकाउनु हो । उनले यस्तै सेलिब्रेसन फाइनलको पहिलो दिन (सोमबार) यूएईका ब्याटर बसिल हमिदलाई आफ्नो दाहिने हाते बलिङबाट बोल्ड गर्दा पनि देखाएका थिए । बिहानी कन्डिसनमा यूएईका बलर मुस्तफा र आयन हाबी भइरहेको अवस्थामा गुलसन ब्याटिङका लागि आएका थिए । विकेट हेरेर मलाई बिहानै जे पनि हुनसक्छ तिमी तयार भएर बस्नु भनिएको थियो । तिम्रो जुन खेल हो, त्यहीअनुसार ब्याटिङ गर भनेर प्रशिक्षकले पठाउनुभएको थियो, गुशलनले सुनाए, मेरो खेल भनेको पाएको बल हान्ने हो, मैले त्यही गरेको हुँ । विगत र भविष्य केही नसोची खेलेको थिएँ । फाइनल जस्तो ठूलो खेलमा देखाएको यो ब्याटिङ प्रदर्शनले मनोबल बढ्नुका साथै यसले आउने दिन सहज बनाउने विश्वास गुलसनको छ । १६ ओभरमा नेपाल ३७३ को स्थितिमा थियो । वर्षाले खेल अवरुद्ध पारेमा २० ओभरमा नेपालले ४७ रन बनाउनुपर्ने अवस्था थियो । १७ औं ओभरमा हमिदको बलमा उनले मिडविकेटमा छक्का प्रहार गरे । उनले प्रहार गरेका छक्काहरू यही क्षेत्रमा थियो । अर्को ओभरमा गुलसनले कार्थिक मेइयापनलाई लगातार बलमा एक छक्का र दुई चौका प्रहार गरेपछि नेपाल खेलमा हाबी भयो । मंगलबारको अर्धशतक एकदिवसीय अन्तर्राष्ट्रिय क्रिकेटमा गुलसनको दोस्रो अर्धशतक हो । डेढ महिनाअघि विश्व क्रिकेट लिग २ को अन्तिम खेलमा उनले यूएईविरुद्ध नै अविजित ५० रन बनाएका थिए । उनकै इनिङ्समा यूएईमाथि विजय हात पार्दै नेपाल विश्वकप छनोटका लागि सोझै पुगेको थियो । संयोगले त्यही खेलमा पनि दीपेन्द्रभन्दा अगाडि गुलसनलाई ब्याटिङमा पठाइएको थियो । त्यसअघिका खेलमा पनि तल्लो मध्यक्रममा ब्याटिङ गर्ने गुलसनलाई प्रयोगका रूपमा माथि पठाइने गरेको थियो । गुलसनले आफ्नो ब्याटबाट कहिल्यै निराश बनाएका छैनन् । तर, आफ्नो मुख्य भूमिका बलिङबाट उनले अझै प्रमाणित गर्न बाँकी छ । शर्ट पिच बलिङ गुलसनको विशेषता हो । यही क्रममा उनी लय गुमाउँछन् र अनियन्त्रित बलिङ गर्न पुग्छन् । उनलाई लेन्थमा बलिङ गर्न पनि हम्मे परेको देखिन्छ । गुलसनलाई तेस्रो नम्बरमा ब्याटिङ पठाउने योजनाअनुरुप नै रहेको कप्तान रोहित पौडेल जनाउँछन् । विकेटबारे हामीलाई थाहा थियो, टर्न भइरहेको थियो । प्रतियोगिताभर हामी यही विकेटमा खेलिरहेका छौं । प्रतियोगिता सकिन लागेकाले विकेट चर्किएको होला भन्ने हामीले बुझेका थियौं । त्यही रणनितिले गुलसनलाई टिममा ल्याएका हौं, उनले भने । रोहितले गुलसनको ब्याटिङबारेमा भने, यूएईले एउटा एन्डबाट देव्रेहाते स्पिनर ल्याउँछ भन्ने पनि हामीलाई थाहा थियो । देब्रेहाते स्पिनरले राम्रो बलिङ पनि गरिरहेको थियो, त्यसैले देब्रेहाते स्पिनरलाई ट्याकल गर्न टिमले गुलसनलाई माथिल्लो क्रममा पठाइएको थियो । उसले राम्रो इनिङ्स खेलेको छ । मैले देखेकोमा यो एक उत्कृष्ट इनिङ्स हो ।"
अन्योलमा एसिया कप,"काठमाडौं नेपालले पहिलो पटक एसिया कप खेल्न लागेको छ । तर, नेपाल छनोट भएको यो दोस्रो पटक हो । सन् २००२ मा पनि नेपाल एसिया कपका लागि छनोट भएको थियो । सिंगापुरमा भएको एसीसी ट्रफीको फाइनल पुग्दै नेपाल छनोट भयो । त्यसअनुरुप नेपालले २००४ को एसिया कप खेल्ने तय थियो । एसियाली क्रिकेट परिषद् (एसीसी) ले नेपाल र यूएईलाई एसिया कपको तयारीस्वरुप १ लाख डलर दिने घोषणा पनि गरिसकेको थियो । एसीसी ट्रफीको फाइनल पुगेका नेपाल र यूएई एसिया कपलाई छनोट भएको थियो । नेपालले मलेसिया र यूएईले हङकङलाई सेमिफाइनलमा हराएका थिए । मलेसियालाई निकै रोमाञ्चपूर्ण सेमिफाइनलमा २५ रनले पराजित गरेपछि नेपाली खेलाडी पेभेलियनमा आएर प्रशिक्षक रोय लुक डायसको अँगालोमा खुसीले रोएका थिए ।राजु खड्काको कप्तानीमा नेपालले सिंगापुरमा उत्कृष्ट खेल खेल्दै समूह चरणमा ओमान, कतार, कुवेतलाई हराएको थियो । यूएईसँग पराजित भए पनि समूह उपविजेताका रूपमा सेमिफाइनलमा पुगेको नेपालले शक्ति गौचत र विनोद दासको अलराउन्ड प्रदर्शनमा मलेसियामाथि उत्कृष्ट पुनरागमन गर्दै विजय हात पारेको हो । नेपाल समूह चरण र फाइनलमा यूएईसँग समान ६ विकेटले हारेको थियो । राजु खड्काले एसिया कपमा छनोट हुनु नेपाली क्रिकेटको सबैभन्दा ठूलो दिन भएको बताउँदै एसिया कप खेल्ने व्यग्रता जनाएका थिए । सन् २००२ मै न्युजिल्यान्डमा भएको आईसीसी यू१९ विश्वकपको प्लेट फाइनलमा पुगेपछि सिनियर टोलीले पनि एसिया कप छनोटको सफलता पाएको थियो । न्युजिल्यान्डमा यू१९ विश्वकपको प्लेट फाइनल पुगेका ७ नेपाली खेलाडीले सिंगापुरमा एसीसी ट्रफी खेलेका थिए ।तर, कार्गिल युद्धको विषयलाई लिएर भारतले पाकिस्तानसँग खेल्न अस्वीकार गरेपछि नेपाल र यूएई छनोट भएर पनि एसिया कप खेल्न वञ्चित भएको थियो । भारत र पाकिस्तानबीचको तनावले सन् २००२ को एसिया कप हुन सकेन । जसका कारण २००० मा यूएईमा भएको तेस्रो एसीसी ट्रफीको फाइनल पुगेका यूएई र हङकङलाई २००४ को एसिया कप खेल्न दिइएको थियो । अब एसिया कप खेल्ने पालो २००२ को एसीसी ट्रफी फाइनल पुगेका नेपाल र यूएईको थियो । अर्थात यूएई र नेपालले २००६ को एसिया खेल्न तय भयो । तर, भारत र पाकिस्तानबीचको तनाव सकिएको थिएन । जसका कारण २००६ को एसिया कप पनि हुन सकेन । सन् २००५ मा पाकिस्तानमा भएको एसीसीको बैठकले २००२ को एसीसी ट्रफीबाट छनोट भएकाको एक संस्करण हटाउँदै २००६ मा एसिया कप आयोजना गर्ने निर्णय गरेपछि नेपाली क्रिकेट टोली झन्डै दुई दशकअगाडि नै भारत र पाकिस्तानसँग एकदिसीय अन्तर्राष्ट्रिय खेल्नबाट वञ्चित भएको हो ।पाकिस्तानमा भएको एसीसी बैठकमा नेपालबाट तत्कालीन क्यान उपाध्यक्ष तारिणीविक्रम शाहले सहभागिता जनाएका थिए । तत्कालीन अध्यक्ष जयकुमार नाथ शाह अस्वस्थ रहेकाले बैठकमा उपाध्यक्ष शाहले भाग लिएका थिए । यूएई र नेपालले एसिया कपमा खेल्न पाउनुपर्ने आफूहरूले उठाएको आवाजको कुनै सुनुवाइ नभएको उपाध्यक्ष शाहले बताएका थिए । एसिया कपको त्यसपछिको संस्करण २००८ मा भयो, जसमा यूएई र हङकङले सहभागिता जनाए । यी दुई टोलीले २००६ र २००८ को एसीसी ट्रफी फाइनल खलेका थिए । अहिले फेरि भारत र पाकिस्तानबीच तनाव बढेको छ । सेप्टेम्बरमा हुन लागेको एसिया कपको आयोजक राष्ट्र पाकिस्तान हो । तर, भारतले पाकिस्तानमा गएर खेल्न ठाडै अस्वीकार गरिसकेको छ । भारत एसिया कप खेल्न नआएमा यही वर्षको अन्त्यमा भारतले आयोजना गर्ने विश्वकप खेल्न नजाने घुर्की पाकिस्तानले पनि दिएको छ । पाकिस्तानले यो लवज परिवर्तन गरी भारतलाई एसिया कप खेलाउन नरम बनिसकेको छ । जसअनुरुप पाकिस्तान नआए पनि भारतका सबै खेल उसले यूएईमा राखेको छ भने प्रतियोगिताको बाँकी खेल पाकिस्तानमा हुनेछ । यो तालिकाअनुसार नेपालले पाकिस्तानसँग पाकिस्तान र भारतसँग यूएईमा समूह चरणका खेल खेल्नेछ । भारतले यो प्रस्ताव पनि अस्वीकार गरेको समाचार आएको छ, जसका कारण आगामी एसिया कप अन्योल बनेको छ । तर, एसीसीका अध्यक्ष जय शाहले सामाजिक सञ्जालबाट नेपाललाई उपाधि जित्दै एसिया कपमा छनोटमा भएकामा बधाई दिएका छन् । यसले एसिया कप आयोजनाक्रममा रहेको संकेत गर्छ । नेपालजस्तो राष्ट्रका लागि एसिया कप ठूलो अवसर हो, हामी चाहन्छौं जहाँ भए नि खेल होस् । भारत, पाकिस्तान, यूएई जहाँ भए पनि खेल हुनुपर्यो । एउटा टिमको रूपमा हामीले यति मिहिनेत गरेका छौं । एसीसीले पनि यत्रो खर्च गरिसकेको छ, नेपालका कप्तान रोहित पौडेल एसिया कप हुनेमा आशावादी छन् । एसीसीले विश्वकपअघि एसियाली राष्ट्रको तयारीका लागि एसिया कप आयोजना गर्दै आएको छ । अक्टोबरनोभेम्बरमा भारतले विश्वकप आयोजना गर्दै छ । त्यसको ठीक एक महिनाअघि हुन लागेको एसिया कपमा भारत, पाकिस्तानसहित श्रीलंका, बंगलादेश र अफगानिस्तान यो मौका गुमाउन चाहँदैनन् ।जय शाह एसीसी अध्यक्षका साथै भारतीय क्रिकेट बोर्डका सचिव हुन् । त्यसैले उनी जुनसुकै हालतमा पनि एसिया कप आयोजना गर्न चाहन्छन् । भारतीय विदेश नीतिका कारण उनी पाकिस्तान समावेश विषयमा खुलेका छैनन् । त्यसैले समाचारमा जनाइएअनुसार पाँच राष्ट्रसम्मिलित एसिया कप पनि आयोजना हुन सक्नेछ । यस्तो भएमा सम्भवतः भारतले पाकिस्तानविनै एसिया कप आयोजना गर्नेछ । एसिया कप आउन अब चार महिनामात्र बाँकी छ । यस्तो अवस्थामा एसीसीले प्रायोजकहरूसँग आयोजनाका लागि प्रतिबद्धता जनाइसकेको हुनाले तोकिएको समयमा एसिया कप हुने सम्भावना धेरै छ ।"
पुलिससँग जावलाखेल स्तब्ध,"(काठमाडौं)विदेशी खेलाडीको आगमनसँगै बलियो बनेको पुलिसले सहिद स्मारक ए डिभिजन लिगमा मंगलबार शीर्षस्थानमा रहेको जावलाखेल युथ क्लबलाई २१ ले स्तब्ध पारेको छ ।डबल लिग मा जावलाखेल र पुलिसबीच पहिलो भेट च्यासल रंगशालामा वैशाख ६ मा भएको थियो, जहाँ जावलाखेलले ६१ को एकतर्फी जित निकालेको थियो । पुलिसले उक्त हारको मीठो बदला मंगलबार सातदोबाटोस्थित एन्फा कम्प्लेक्समा लियो । च्यासलमा तवुम ग्याबा मोसेसले ३५ औं मिनेटमा गोल गर्दै पुलिसलाई एन्फा कम्प्लेक्समा अग्रता दिलाएका थिए । अहमद हिजाजीले ८८ औं मिनेटमा पुलिसको अग्रता दोब्बर बनाए । यसपालि जावलाखेलका लागि सान्त्वना गोलकर्ता बने विपिन कँडेल । उनले ८९ औं मिनेटमा गोल गरे ।यो सिजन उत्कृष्ट प्रदर्शन गरेको जावलाखेलले तीन खेलयता भने लय गुमाएको छ । टोलीले पछिल्ला तीन खेलमा जितविहीन रहँदै दोस्रो हार बेहोरेको हो । पुलिस भने लगातार जावलाखेलविरुद्ध ६१ ले हारेपछि विदेशी खेलाडीको प्रभावमा उत्कृष्ट लय समातेको छ । चार खेलयता अपराजित रहँदै पुलिसले जावलाखेलविरुद्ध पहिलो लेगको बदला लिएको हो । पुलिसले ११ औं चरणमा आर्मीविरुद्ध गोलरहित खेलेपछि मनाङलाई १० र खुमलटारलाई ३१ ले पराजित गरेपछि शीर्षस्थानको जावलाखेललाई सिकार बनाएको हो ।पुलिसले लगातार तेस्रो जितसँगै रेलिगेसन क्षेत्र छाडेको हो । पुलिस अन्तिम स्थानबाट फड्को मार्ने क्रममा १५ अंक जोड्दै शीर्ष १० मा पुगेको छ । मनाङ र फ्रेन्ड्सको पनि १५ अंक छ । खुमलटार र हिमालयन शेर्पा समान १४ अंकसहित रेलिगेसन क्षेत्रमा छन् । मनाङ फ्रेन्ड्स र शेर्पाले एक खेल कम खेलेका छन् ।खुमलटार युवा क्लब च्यासल रंगशालामा थ्रीस्टारलाई २२ को बराबरीमा रोकेर पनि एन्फा कम्प्लेक्समा पुलिसको जितपछि अन्तिम स्थानमा झरेको हो । लाकेन लिम्बुको गोलमा चौथो मिनेटमै थ्रीस्टारले अग्रता लिए पनि मेसुके ओलोमाउले पहिलो हाफको इन्ज्युरी समयमा ११ को बराबरी गरेका थिए । खुमलटारले ५१ औं मिनेटमा स्टेफेन समीरको गोलमा २१ को अग्रता लियो । तर, आदित्य शाक्यले ६८ औं मिनेटमा गोल गरेपछि थ्रीस्टारले खेल २२ मा टुंग्याएको हो ।थ्रीस्टारले खुमलटारविरुद्ध अंक बाँडेसँगै जावलाखेललाई उछिन्दै शीर्षस्थानमा उक्लिने अवसर गुमयाो । चौथो हार बेहोरेर पनि जावलाखेल २४ अंकसहित शीर्षस्थानमा छ । थ्रीस्टारको २३ अंक भएको छ । २२ अंकसहित तेस्रोमा रहेको सातदोबाटोले १४ औं चरणमा ३ अंक जोड्न सके शीर्षस्थान कब्जा गर्नेछ । चर्च ब्वाइज (२१ अंक) र आर्मी (२०) ले पनि दूरी छोट्याउने अवसर पाएका छन् ।"
