शीर्षक,विवरण
'सिंहदरबार र बालुवाटारभित्रै भएका थिए करोडकरोडका लेनदेन,"आरोपित थप दुई दिन हिरासतमानक्कली भुटानी शरणार्थी प्रकरणमा पक्राउ परेका आरोपितलाई थप दुई दिन थुनामा राख्न जिल्ला अदालत काठमाडौंले अनुमति दिएको छ । यसअघि थपिएको म्याद अपुग भएकाले आरोपितलाई हिरासतमा राख्ने समय दुई दिन बढाइएको सरकारी वकिल कार्यालयलेजनाएको छ । शरणार्थी प्रकरणका १६ आरोपित प्रहरी परिसर टेकु, प्रहरी वृत्त सिंहदरबार, सोह्रखुट्टे, दरबारमार्ग, कालीमाटीलगायत युनिटका हिरासतमा छन् । पक्राउ परेका १६ र फरार १७ गरी ३३ जनाविरुद्ध राज्यविरुद्धको अपराध, संगठित अपराध र ठगीको कसुरमा मुद्दा चलाउनुपर्ने रायसहितको प्रतिवेदन जिल्ला प्रहरी परिसर काठमाडौंले सोमबार सरकारी वकिलको कार्यालयमा बुझाएको थियो । सरकारी वकिलको कार्यालयले प्रहरी प्रतिवेदन अध्ययन र अभियोगपत्र तयार पार्न सहन्यायाधिवक्ता अच्युतमणि नेउपानेको नेतृत्वमा कार्यदल गठन गरेको थियो । कार्यदल अभियोगपत्र लेखनमा जुटेको सरकारी वकिल कार्यालयले जनाएको छ । प्रहरीले गिरोहका केशव दुलाल, सानु भण्डारी र सागर थुलुङ राईलाई पक्राउ गरेको २ महिना पुग्न लागेको छ । सरकारी वकिलको कार्यालयले मुद्दा दायर गरेर अदालतले थुनछेक बहस गर्छ । त्यसपछि आरोपितलाई पुर्पक्षका लागि थुनामा पठाउने, धरौटी लिएर वा साधारण तारेखमा छाड्ने आदेश हुन सक्छ । उनीहरूकै बयान र प्राप्त प्रमाणका आधारमा पूर्वउपप्रधानमन्त्री एवं एमाले सांसद टोपबहादुर रायमाझी, पूर्वगृहमन्त्री बालकृष्ण खाण, नेपाल सरकारका सचिव टेकनारायण पाण्डे, कांग्रेसका पूर्वसांसद आङटावा शेर्पा, तत्कालीन गृहमन्त्री रामबहादुर थापाका सुरक्षा सल्लाहकार इन्द्रजित राई, नेपाल हज समितिका अध्यक्ष शमशेर मियाँलगायत पक्राउ परेका थिए । यो प्रकरणमा तत्कालीन गृहमन्त्री थापाका छोरा प्रतीक, सुरक्षा सल्लाहकार राईका छोरा नीरज, गिरोहकै नाइके अशोक पोखरेललगायत फरार छन् ।"
८७५ नक्कली शरणार्थीको फाइल रोक्दा ताप्लेजुङ सरुवा,"अड्डी लिनासाथ दाहाललाई २०७८ भदौ ३० मा जिल्ला प्रशासन कार्यालय ताप्लेजुङ सरुवा गरियो ।उनका अनुसार सरुवा चाहेको भन्ने नक्कली पत्र गृह मन्त्रालयमा दर्ता गराएर २४ घण्टाभित्रमा सरुवापत्र तयार गरिएको थियो । त्यसबेला म शरणार्थी शिविर हेर्ने जिम्मेवारीसहित इलाका प्रशासन कार्यालय, उर्लाबारी (मोरङ) मा थिएँ, उनले सुनाए, तत्काल सरुवा गराउन नसक्ने हो भने काठमाडौं फिर्ता आउनू भनेर गृहमन्त्री खाणले मोरङका त्यो बेलाका सीडीओ काशीराज दाहाललाई भनेको जानकारी पाएँ । अनि मताप्लेजुङ गएँ ।अहिले नक्कली शरणार्थीको जालो खुल्दै गएपछि र पूर्वगृहमन्त्री खाणले बयानमा आफू कुनै प्रकारको गिरोहमा संलग्न नरहेको बयान दिएको समाचार सुनेपछि थामिन नसकेको भन्दै दाहाल मंगलबार राति कान्तिपुरको फोन सम्पर्कमा आएका हुन् । आफू सामान्य निजामती कर्मचारी भए पनि सर्वसाधारणलाई शरणार्थी बनाएर विदेश पठाउने भन्दै मन्त्री, सचिवसहितका उच्चपदस्थले गरेको घिनलाग्दो कामको साक्षी प्रमाणका रूपमा आफूले बोल्न चाहेको उनले बताए । त्यो बेला फाइल सदर गरेर माथि पठाएको भए आज ८ सय ७५ जना नेपाली सक्कली भुटानी शरणार्थी भइसक्ने थिए कि ? दाहालले कान्तिपुरलाई भने, राज्यमा भएको यस्तो दोहन र राष्ट्रद्रोहका बारेमा मैले मेरो तहबाट बोल्नैपर्छ । त्यसैले आफ्नै मन्त्रालयका मन्त्री र सचिवको दुर्नियतबारे बोलेको हुँ ।खाण गृहमन्त्री भएकै बेला २०७९ जेठमा पन्थी कार्यदलमा अध्ययन गर्न भनेर झापाका सहायक प्रमुख जिल्ला अधिकारीको संयोजकत्वमा अर्को उपसमिति बनाइएको थियो । त्यति बेला पनि त्यही अड्केको ८ सय ७५ जनाको सूचीसहितको फाइल अघि बढाउन दबाब दिइएको रहेछ । फाइलबारे बुझ्न झापा जिल्ला प्रशासनबाट मलाई फोन आएको थियो । मैले किर्ते फाइल अघि बढ्यो भने तिमीहरू सबै जाकिन्छौँ भनेको थिएँ, दाहालले सुनाए, धन्न, सहायक सीडीओले फाइल अघि बढाउनुभएनछ । नक्कली अनुसूची भएको फाइल र प्रतिवेदन सदर नभएकै कारण गिरोहले उठाइसकेको करोडौं रुपैयाँको हिसाब झन्झन् गोलमाल हुँदै गएको दाहालको अनुमान छ । फाइल रोक्ने सुब्बा का रूपमा चिनिएका दाहालले पूर्वमन्त्री खाण र सचिव पाण्डेबाट पाएको प्रताडनाका बारेमा उपत्यका अपराध अनुसन्धान कार्यालय काठमाडौंसहितका प्रहरी निकायमा बयान दिइसकेका छन् । खाण पक्राउ परेकै दिन वैशाख २७ मा गृह मन्त्रालयले दाहाललाई इलाका प्रशासन कार्यालय दमकमा सरुवा गरेको छ । अन्यायमा परेको थाहा पाएरै गृहले फेरि दमकमा सरुवा गरिदिएको उनको भनाइ छ । तत्कालीन गृहमन्त्री खाण र सचिव पाण्डेले नक्कली शरणार्थीको फाइल प्रकरणमा असहयोगी रहेका एक शाखा अधिकृतलाई पाँचथर र अर्का उपसचिवलाई राष्ट्रिय योजना आयोगमा सरुवा गरिदिएको गृहस्रोतले जनाएको छ । ती कर्मचारीलाई शरणार्थी मामिला हेर्ने गृहको स्थानीय प्रशासनअन्तर्गत सुरक्षा तथा समन्वय महाशाखाबाट सरुवा गरिएको थियो ।"
द्वन्द्वको घाउ थबाङलाई नसम्झाऊ,"(थबाङ, रोल्पा)दशक लामो माओवादी जनयुद्ध को केन्द्र थबाङको बाक्लो बस्ती छिर्ने सानो बाटोकै छेउमा छ, दलसुर रोकाको पुस्तक पसल । १० कक्षा पढ्दापढ्दै बुर्जुवा शिक्षा भनेर पढाइ छोडीवरी माओवादीको मिलिसियामा भर्ती भए । तत्कालीन शाही नेपाली सेनाबाट पक्राउ परेर भैरवनाथ गणदेखि अनेकन ब्यारेकमा ६ महिनासम्म चर्को यातना पाए । जिन्दगी यसै खेर जान्छ कि क्या हो भन्ने डरैडरमा श्रम गर्न राहदानी बनाएर मलेसिया उडेका दलसुर हिजोआज थबाङ जनयुद्ध बिर्सिन खोजिरहेको बताउँछन् ।मिलिसियादेखि मलेसियासम्मको यात्रा अनुभव भोगेका दलसुरले सुनाए, क्रान्तिको जोस हुनेहरू बूढा भए । जोसिला युवा नयाँ जमानाका छन् । उनीहरूलाई इतिहासको खोजीनिती त परै जाओस्, विगतको जनयुद्धबारे पनि धेरै चासो छैन । दलसुरले भनेजस्तै जनयुद्धका क्रममा थबाङका मात्रै ३३ जना सहिद बनाइए भने ४ जना अन्य कारणले मारिए । यस्तै ३४ जना अपांग र घाइते भए । यही थबाङ अहिले झट्ट हेर्दा बडो शान्त देखिन्छ । विप्लव समूह भनेर चिनिने नेपाल कम्युनिस्ट पार्टी चन्द समूहका कार्यकर्ता गाउँका एकाध भित्तामा संसदीय चुनाव खारेज गर, एकीकृत जनक्रान्ति जिन्दावाद, दलाल सत्ताको विकल्प वैकल्पिक वैज्ञानिक समाजवाद जस्ता नारा त लेखेका छन् । तर स्थानीयमा क्रान्ति र विद्रोहका कुरा त परै जाओस् राजनीतिक कुरा गर्ने उत्साहसम्म देखिन्न । राजनीतिका कुरा गरिहाले पनि उनीहरूको कुरा सबै नेताहरू चोर हुन् भन्ने भावमा गएर टुंगिन्छ । स्थानीय लपबहादुर रोकाको दाहिने हात छैन । २०५३ मा माओवादी मिलिसियामा भर्ती भएका उनी म्याग्दीको बेनी आक्रमणदेखि अर्घाखाँचीको सन्धिखर्कसम्मका भिडन्तमा सामेल भए । रोल्पाको तालावाङ भिडन्तमा तत्कालीन शाही नेपाली सेनाको गोली हातमा लागेपछि उनले समयमै उपचार पाएनन् । हात काटेपछि उनको लडाकु यात्रा पनि रोकियो । सानो किराना पसल गरेर गुजारा चलाइरहेका लपबहादुर सरकारले दिने मासिक अपांगता भत्ता त बुझ्छन् तर उनीसँग माओवादीलाई सोध्ने धारिलो प्रश्न छ । उनले भने, सहिद परिवारले १० लाख पायो, घाइतेले पनि पैसा पायो । तर के हामीहरू पैसाका लागि लडेको हो र ? सबैको हितका लागि लडेको होइन, के सबैको हित भयो त ?लपबहादुर माओवादीको जनयुद्ध नै अहिले प्रश्नका घेरामा रहेको बताउँछन् । उनी थबाङी आफैं जनयुद्धको औचित्य पुष्टि गर्न नसक्ने अवस्थामा पुगेको टिप्पणी गर्छन् । उनले भने, माओवादी पनि अब कांग्रेस, एमाले जस्तै भइसक्यो । माओवादी सरकारमा छ, तर यसले केही गर्न सक्दैन भन्नेमा प्रस्ट छु । थबाङमा पुरानो पुस्ताका धेरैले माओवादीका शीर्ष नेता कुन घरमा लुकेर बसेका थिए, कसले उनीहरूलाई कसरी बचायो ? कसले सेनाको घेराबाट जोगाएर जीवनदान दियो भन्ने कथा बताउँछन् । लपबहादुरको दोकान नजिकै थबाङकी पहिलो सहिद महिला लली रोकाको पुरानो घर छ । ढुंगा माटोको गारो भएको, कतैकतै बाँसको टाटीले बारेको र एक छेउतिर चर्किएको । एक स्थानीयले सुनाइहाले, यो त बादल (रामबहादुर थापा) लुकेको घर हो नि । तिनै बादल, जो एक समय माओवादीको सैन्य कमान्डरका रूपमा चिनिन्थे । रोल्पाबाट जनयुद्ध सुरु गर्नुअघि नै आधार तय गर्ने क्रममा रोल्पाका मगर समुदायबीच १८ वर्ष बिताएका तिनै बादल, जो गृहमन्त्री भए । तिनै बादल, जो माओवादी छाडेर एमालेमा प्रवेश गरे । तिनै बादल, जो पछिल्ला दिनमा चर्चामा छन् । किनकि उनका छोरा प्रतीक नेपाली नागरिकलाई नक्कली भुटानी शरणार्थी बनाएर अमेरिका पठाउने गिरोहको मतियार भएपछि पक्राउ पर्ने डरले फरार छन् ।दलसुरका अनुसार यहाँका सबैजसो स्थानीयसँग माओवादीका शीर्ष नेताको ज्यान बचाउँदाका अनेकन कथा छन् । तर ती सबै अहिलेको पुस्ताका निम्ति किस्सा जस्ता भइसके । दलसुरले सेनाले पक्राउ गर्ला भनेर कैयन्् स्थानीयले मगर संस्कृतिमा घुर भनिने घरभित्र पूजा गर्नर् पवित्र ठाउँ, जहाँ घरमूलीबाहेक अबलाई जान निषेध छ त्यहाँ पनि नेताहरूलाई लुकाएर राखे । उनले सेनाले गाउँ घेरेका बेला एक जना बज्यैले लुंगी र पछ्यौरीले बेरेर महिला जस्तै बनाएर घरबाट भगाएको प्रसंग सुनाए । अनि भने, यसरी बाँचेका नेताहरू अहिले कस्तो भए भन्नुस् त ?स्थानीय लालहीरा विकलाई माओवादीका नेताकार्यकर्तालाई खाना खुवाउन पिठो बोकेर डाँडाकाँडा चहारेको हिजैजस्तो लाग्छ । जिल्लाभित्रका र दाङसम्म भएका पार्टीका आमसभामा उनी हिँडेरै पुगिन् । तर यसरी आफूले गरेको क्रान्तिको यात्रा अहिले कहाँ पुगेर कसरी अलमलमा परेको हो भनेर उनी बुझ्न सक्दिनन् । उनले गरिबगरिबै रहेको र अभावले आफूहरूलाई किन नछाडेको होला भनेर सोधिन् ? अनि भनिन्, केही भएको छैन भनम् भने, गाउँमा बाटो बनेको छ, गाडी आएको छ । तर त्यस्ता गाडी के काम, जसले रुप्या मात्रै खान्छन् ?२०६२६३ को जनआन्दोलनको बलमा भएको विस्तृत शान्ति सम्झौतापछि जनयुद्धको जगमा उभिएको माओवादी पटकपटक सरकारको नेतृत्वमा पुग्यो । समयक्रममा विभाजनको सिकार भयो । थबाङीका घरमा लुकेका, जनताले सुरक्षा दिएर जोगाएका कैयन्् माओवादी नेताहरू भ्रष्टाचार र अनियमिततामा मुछिए । दलसुरका अनुसार स्थानीयले रेडियोबाट, सामाजिक सञ्जालबाट माओवादी नेताहरू अनेकन घटनामा मुछिएको थाहा पाइरहेका छन् । टोपबहादुर पक्राउदेखि शंकाको घेरामा रहेको बादलसम्मका कुरा स्थानीयलाई थाहा भएको उनले बताए । स्थानीयले रेकुशा भनेर चिनिएका ५७ वर्षीय रेशमकुमार शाह स्थानीय वीर बलभद्र उच्चमाविका शिक्षक थिए । चित्रकारिताको पृष्ठभूमि भएका उनले माओवादी जनयुद्धकालभरि ब्यानर, झन्डादेखि घर र पहाडका भित्ताभित्तामा मार्क्स, लेनिन, एंगेल्स, स्टालिन र माओदेखि प्रचण्डसम्मको मुहारचित्र बनाए । पार्टीको जनसांस्कृतिक विभागअन्तर्गत रहेर काम गरेका रेकुशा तीन वर्षअघि उच्च रक्तचापका कारण एक हर आंशिक चल्ने भएर बिमारीसँग संघर्ष गरिरहेका छन् । जनयुद्धका दौरान उनले भित्तामा लेखेका मार्क्सवाद जिन्दावाददेखि अग्रगामी छलाङ अझै अघि बढौं भनेर लेखेका एकाध नारा अझै पनि थबाङ वरपर देख्न सकिन्छ । उनैले सुनाए, धेरैजसो त स्थानीयले मेटिसके । कैयन् खुइलिसके । अब एकाध होला कि ? रेकुशाले आफूले हेर्दाहेर्दै कस्तो माओवादी कस्तो भएको बताए । उनले भने, माओवादी हामीले जिताएर पठाएका जस्ता छैनन् । सत्ताको सुखसयलमा उनीहरू रित्तिइसके । जनयुद्धकालमा जब स्थानीय भेला पारेर पुष्पकमल दाहालले भाषण गर्थे, त्यतिबेला आफूहरूलाई साक्षात् भगवान् भनेकै प्रचण्ड हुन् भनेजस्तो लाग्थ्यो भन्ने अनुभव उनले सुनाए । तर धेरै वर्ष भइसक्यो उनले यो सबै भ्रम रहेछ भनेर बुझ्न थालेको । उनले सुनाए, प्रचण्ड पनि कांग्रेस, एमालेकै घानमा गइसके । जोविरुद्ध युद्ध लडेका थिए, तिनैसँग मिलिसके । किन यस्तो भयो त ? यस्तो प्रश्न सुनेर उनी फिस्स हाँसेजस्तो गरे । अनि भने, तपाईं सोध्नुहुन्छ ? किन यस्तो भयो ? यो त घामजस्तै छर्लङ्ग छ त ।रेकुशाका अनुसार धेरै थबाङवासी दाहालसँग रिसाउनुका पछाडि २०७२ तिरको एउटा घटना छ । उनले हेलिकोप्टरमा थबाङ आएका दाहाललाई जनयुद्ध सुरु गर्नुअघि बाबुराम भट्टराईसहितले सरकारलाई बुझाएको जस्तै १२ बुँदे लिखित माग बुझाएका थिए । त्यसमा थबाङ खोलालाई तटबन्ध गर्नुपर्ने, सुलीचौर थबाङ मोटरबाटो बन्नुपर्ने, संस्कृति र परम्परा जोगाउन मगर संग्रहालय बनाउनुपर्ने, ऐतिहासिक गाउँको संरक्षण हुनुपर्ने जस्ता माग थिए । रेकुशालाई स्पष्ट सम्झना छ, मागपत्र बुझेपछि प्रचण्डले कुम हल्का उचालेर मुस्कुराउँदै भनेका थिए, मैले त कति नै ठूलो माग राख्नुहुन्छ भनेको त यत्ति सामान्य कुरा माग्नुभयो । म आजै काठमाडौं जान्छु । सदनमा कुरा राख्छु । तपाईंहरूको माग भोलि नै पूरा हुन्छ । यति भनेर हेलिकोप्टरमा दाहाल उडेपछिका दिनमा रेकुशाले कैयन् दिनसम्म रेडियोमा लगातार समाचार सुनिरहे । उनले भने, प्रचण्डले भनेको भोलि कहिल्यै आएन । न त उनले हाम्रो माग सदनमा राखेको खबर नै रेडियोले सुनायो । त्यसपछि मसहित सबैको चित्त दुख्यो । जनयुद्धको विगत र माओवादी पार्टीको राजनीति दुवैप्रति स्थानीयमा अविश्वास बढ्नुका पछाडि केही घटना जिम्मेवार देखिन्छन् । थबाङको मुख्य बस्तीभन्दा केही सय मिटरमाथि थुम्कोमा छ, सानो फुटबल ग्राउन्ड जत्रो चौर । त्यसको मध्यभागमा छ, युद्ध संग्रहालय । आर्थिक वर्ष २०७५७६ मा बनेको यो संग्रहालय पुग्न, बस्तीको पुछारदेखि नै ढलान गरेर सिढी बनाइएको छ । दुवैतिर फलामको बार लगाइएको छ । तर यो संग्रहालय करिब ४ वर्षदेखि रित्तै छ । भवन वरपर सरसफाइ छैन । रित्तो कोठाभित्र फोहोर छ । ठाउँठाउँमा रङ खुइलिसकेको छ भने कतैकतै पानी रसाउन थालेको छ । दुई आर्थिक वर्षमा गरी प्रदेश सरकारको १ करोड ३० लाख लागतमा बनेको यो भवनको उपादेयता के हो भन्ने प्रश्न स्थानीयको छ । कतिपय स्थानीय भने यो भवन बनाउँदा नै भ्रष्टाचार भएको आशंका सुनाउँछन् । धेरैको प्रश्न भने एउटै छ, जनयुद्ध नै यति भ्रष्टीकरण भइसक्यो अब यो संग्रहालयमा राख्ने के हो ? संग्रहालयको निर्माण थबाङ गाउँपालिकाका निवर्तमान अध्यक्ष वीरबहादुर घर्तीमगरको पालामा र उनकै अगुवाइमा भएको हो । स्थानीय होटल व्यवसायी शिरबहादुर झाँक्री मगरले आक्रोश पोख्दै भने, कुनै काम टुंगोमा पुर्याउने हैन । बेकार जनताको पैसा मात्रै खेरा फाल्ने काम भयो । नेपाल कम्युनिस्ट पार्टीका थबाङ सेक्रेटरी अमित घर्तीमगरले संग्रहालयको औचित्य पुष्टि गर्ने काम कसैबाट हुन नसकेको बताए । उनले भने, माओवादीले चुनाव जितेर स्थानीय सरकारको नेतृत्व सम्हाले । अनि आफैंले मिलिभगतमा यो संग्रहालयको ठेक्का पारेर काम थाले । तर ४ वर्षदेखि यो अलपत्र छ । किन छ भन्ने जवाफ उनीहरूसँग छैन । माओवादी केन्द्रका तर्फबाट निर्वाचित जनप्रतिनिधिहरू नै ठेकेदार भएको आरोप उनले लगाए । जनयुद्धबाट थबाङका जनताले राखेका कुनै पनि अपेक्षा पूरा नभएको भन्दै उनले जनयुद्धका उपलब्धि संस्थागत नभएको र जनजीविकाको सवाल जहाँको त्यहीं छोडिएको बताए । उनले भने, दुनियाँ बदल्छु भन्नेहरू हेर्दाहेर्दै आफैं बदलिए । एउटै मान्छे नेता पनि हुने, ठेकेदार पनि हुने भएपछि के हुन्छ ? त्यही भइरहेको छ थबाङमा । माओवादी पार्टीबाटै चुनाव जितेका थबाङ गाउँपालिका२ का वडाध्यक्ष अभिलाषा रोका जनयुद्धको केन्द्रबिन्दु मानिने थबाङमा पनि मान्छेहरूमा पार्टीप्रति आकर्षण घट्दै गएको सुनाए । मुख्यगरी युवामा पार्टीप्रति कुनै रुचि नरहेको, गरिबी र बेरोजगारी व्याप्त रहेको उनको भनाइ छ । भन्छन्, धेरैजसो युवाहरू खाडी र मलेसिया उडेका छन् । पैसा खर्च गर्न नसक्नेहरू मनाङ, मुस्ताङतिर ज्याला मजदुरीमा गएका छन् । कतिले त्यस क्रममा ज्यान गुमाएको समेत उनले सुनाए ।स्थानीयका अनुसार माओवादीको चन्द समूह र प्रचण्ड समूहबीच बेलाबखत हुने आरोपप्रत्यारोप, यही बीचमा उदाउन खोजिरहेको मंगोल नेसनल अर्गनाइजेसनजस्ता दलहरू अनि शीर्ष नेताहरू भ्रष्टाचारमा मुछिएका खबरहरूबीच थबाङ अब के गर्ने भन्ने अन्योलमा देखिन्छ । दलसुरले भने, जसले क्रान्तिको सुरुवात गरे, उनैलाई आफ्नो इतिहासको माया छैन । यस्तो अवस्थामा यहाँका जनतामा अन्योल र छटपटी किन नहोस् । यस क्षेत्रमा कांग्रेस र एमालेको संगठन कमजोर नै छ ।थबाङमा माओवादीको चुनावी मत परिणामप्रतिको आकर्षणमा कमी नदेखिए पनि समर्थन भने घटेकै छ । २०७४ को स्थानीय चुनावमा माओवादीले थबाङ गाउँपालिकामा १ हजार ९ सय ९० मत पाएको थियो । यो मत २०७९ को चुनावमा २ हजार १ सय २२ पुग्यो । दुई निर्वाचनमध्ये पछिल्लोमा केही मत बढे पनि खुला समर्थन भने कमी देखिन्छ । वडाध्यक्ष अभिलाषाले भने, नेतृत्वले सोचेन भने अवस्था झनै गाह्रो हुँदै जाने देखिन्छ । पछिल्लो संसदीय निर्वाचनमा कुनै उम्मेदवार नउठाएको राष्ट्रिय स्वतन्त्र पार्टीको घण्टी चिह्नमा रोल्पाबाट २ हजार १ सय मत खसेको थियो ।माओवादी पार्टीको विग्रह र नीतिप्रति थबाङीले नै प्रश्न गर्न थालेको देखेका थबाङ गाउँपालिकाका अध्यक्ष एवं पार्टीका नेता ऋषिकेशव बुढामगरले पार्टीको प्रभाव कायम गर्न निष्पक्ष र जनतासँग मिलेर काम गर्ने योजना रहेको बताए । उनले भने, सर्वहाराको पक्षमा काम गर्ने र स्थानीयको चाहनाअनुसार काम गरेर पार्टी र जनप्रतिनिधिको मर्यादा जोगाउने अवस्था छ । स्थानीयको असन्तुष्टिलाई परिवर्तन खोज्न चाहने तर धैर्य गर्न नसक्नेका रूपमा अर्थ्याउँदै प्रश्न गर्नु स्वाभाविक भएको तर्क उनले सुनाए । उनले थपे, समय क्रमसँगै नयाँ परिवर्तन खोज्नु र विकल्प खोज्न थाल्नु अनौठो होइन । समयले गर्दा यस्तो भएको हो । जनयुद्धकालमा भित्तामा लेखिएका एकाध क्रान्तिकारी नाराहरू जसरी मेटिँदै गइरहेका छन्, त्यसरी नै थबाङ आफैंले जनयुद्धलाई बिर्सन खोजेजस्तो देखिन्छ । वडाध्यक्ष अभिलाषाका अनुसार थबाङ आफैंसँग जनयुद्धको सम्झनाबाहेकका अरू अवशेष छैनन् । उनले सिर्पा धुरीमा जनयुद्धकालमा रेडियो सञ्चालन गर्दा बनाइएको बंकर भए पनि त्यसको संरक्षण छैन । वरपरका डाँडामा रहेको केही बंकर भने पुरिइसकेको उनले बताए । थबाङ छिर्ने मूल बाटोको छेवैमा रहेको वडा कार्यालयको भित्तामा मार्क्स, लेनिन, एंगेल्स, स्टालिन र माओका पेन्टिङ छ । त्यसको पुछारमा लेखिएको छ, संसारका श्रमिक तथा उत्पीडित जनता एक होऔं । दलसुरका अनुसार गाउँमा जति छन्, ती कि त राहदानी बनाएर खाडी हिँड्ने सुरमा छन् कि त बेरोजगारीको छटपटीमा छन् । उनले भने, २०३६ सालदेखि लगातार विद्रोह मात्रै गर्दै आइरहेको थबाङ अहिले सुस्ताएको छ । न यहाँ क्रान्तिकारी इतिहास जोगाउने नेता छन्, न एकअर्काको आरोपप्रत्यारोपभन्दा माथि उठ्ने नेता । जनयुद्ध लडेको र दुःख पाएका कार्यकर्ता मात्रै गाउँमा छन् । ती सबैलाई थाहा छ, १० वर्ष जनयुद्धमा जसले त्याग, तपस्या र बलिदान गरे ती नेतामा पनि व्यक्तिगत लोभलालच हुँदो रहेछ ।"
"'साम्बा, ओ साम्बा","त्यो ॅआइकोनिक मोमेन्टफाइनल सकेलगत्तै सावित्राको एउटा तस्बिर खुबै भाइरल भयो । त्यो थियो, उनले आफ्नै आमासँग गरेको भिडियो च्याट । भएको के थियो भन्दा सावित्राले साँच्चै प्रतियोगिताको तनावकै कारण परिवारसँग कुराकानी गर्न पाएकै थिइनन् । फाइनल सकेलगत्तै सावित्राले आफूलाई रोक्नै सकिनन् । तर मोबाइल भने सँगै थिएन । खेलअगाडि सबै खेलाडीले आफ्ना मोबाइल प्रतियोगिताका आयोजकलाई बुझाउनुपर्थ्यो । यस्तोमा सावित्राले आफ्ना व्यवस्थापकको मोबाइलबाटै घरमा फोन गरिन् ।अनि मैदानबाटै आफ्नी आमासँग कुरा गरिन् । आमा खुसी नहुने कुरै भएन । सावित्राको पनि खुसीको सीमा थिएन । उनकी आमा पछिल्लो समय बिरामी थिइन् । पत्थरीको समस्या भइरहेको थियो । तिनै बिरामी आमासँग धेरै दिनपछिको कुराकानीले सावित्रालाई खुबै भावनात्मक बनाइदियो । यस्तो अवसर जुर्ने भनेकै फुटबलमा मात्र हो । यो त पूरै आइकोनिक मोमेन्ट रह्यो । यी सबै घटनाको पृष्ठभूमिमा गोकुलमका समर्थकहरू पनि खुसीले सावित्रातर्फ हेर्दै कराइरहेका थिए, साम्बा ओ साम्बा ।"
बेलायतमा ढोरपाटन,"काठमाडौं (कास) हिउँदमा ढोरपाटनका सबै गाउँले बेंसी झर्छन् । अनि, गाउँको रेखदेख दुई कुरुवा महिलाले गर्छन् । ७५ वर्षका ती दुई बूढीआमै सम्बन्धले भने सौता हुन् । तिनै दुई जना मिलेर हिउँद काट्दाको कष्ट र उनीहरूको सम्बन्ध देखाइएको वृत्तचित्र हो, ढोरपाटन । यही वृत्तचित्र बेलायतको प्रमुख डकुमेन्ट्री फेस्टिभल सेफिल्ड डकफेस्ट मा वर्ल्ड प्रिमियर हुने भएको छ । जुन १४ देखि १९ सम्म चल्ने महोत्सवको चौथो दिन मुख्य प्रतिस्पर्धामध्येको इन्टरनेसनल फस्ट फिचर कम्पिटिसन मा वृत्तचित्र देखाइन लागेको हो । राजन कठेत र सुनीर पाण्डे निर्देशित ७८ मिनेटको ढोरपाटन लाई अंग्रेजी नाम भने नो विन्टर होलिडेज दिइएको छ । निर्देशक कठेतले डकुमेन्ट्रीको तयारी सन् २०१८ देखि नै सुरु गरिएको बताउँछन् । निर्माण टिमले त्यति बेलादेखि विभिन्न कार्यशालादेखि पिचिङ कार्यक्रममा डकुमेन्ट्रीलाई सहभागी गराउँदै आएको थियो । त्यही क्रममा २०२१ मा सेफिल्डकै द विकर्स भन्ने पिचिङ कार्यक्रममा ढोरपाटन छनोटमा पर्यो । करिब एक करोड रुपैयाँ बराबरको अनुदान रहेको पिचिङ कार्यक्रमको शीर्ष पाँचमा पर्यो वृत्तचित्र । डकुमेन्ट्री खिच्न दुई निर्देशकसँगै छायाकार बबिन दुलालले ढोरपाटनमा सय दिन बिताएका थिए । अध्ययनका लागि टिमले एउटा हिउँदमा १० दिन बिताएको थियो । त्यसपछिको हिउँद वृत्तचित्र खिच्न राजन, सुनीर र बबिनले ७० दिन बिताए । त्यसपछि शरद र वसन्त ऋतुमा दसदस दिन लगाएर खिचे । बूढीआमा बस्ने घरबाट आधा घण्टामा पुगिने होटलमा हामी बस्यौं । हिउँ परेको बेला, केही कठिन भए पनि हामी तयारीसहित पुगेका थियौं, निर्देशक कठेतले भने, बुढ्यौली हुनु के हो ! प्रकृतिसँग जुधेर बूढीआमैहरू कसरी बाँचिरहेका छन् भन्ने कुरा हामीले वृत्तचित्रमा देखाएका छौं । वृत्तचित्रको सम्पादन भने किरण श्रेष्ठले गरेका हुन् ।"
बेलायती प्रधानमन्त्री पहिलो पटक पुगेकी थिइन् इजरायल,"सन् १९८६ मा आजकै दिन (मे २३) मा बेलायती प्रधानमन्त्री मार्गरेट थ्याचरले इजरायलको भ्रमण गरेकी थिइन् । उनी इजरायल पुग्ने पहिलो बेलायती प्रधानमन्त्री हुन् । थ्याचरलाई तत्कालीन इजरायली प्रधानमन्त्री सिमोन पेरेजसहित मन्त्रिपरिषद्का सदस्यहरूले स्वागत गरेका थिए । भ्रमणका क्रममा मध्यपूर्वको शान्तिप्रक्रिया, आतंकवादविरुद्धको योजना र व्यापार मुद्दाका विषयमा छलफल भएको थियो । १९७९ को मे ३ मा बेलायती प्रधानमन्त्रीमा निर्वाचित थ्याचर युरोपकै पहिलो महिला सरकार प्रमुख हुन् । कन्जरभेटिभ दलकी नेतृ थ्याचरले बेलायतमा करिब ११ वर्ष शासन गरिन् । १९२५ मा इंग्ल्यान्डको ग्रानथाममा जन्मिएकी थ्याचरले अक्सफोर्ड विश्वविद्यालयमा रसायनशास्त्र अध्ययन गरेकी थिइन् । त्यसका साथै उनी वकिलसमेत थिइन् ।१९५९ मा सांसद भएकी थ्याचर १९७० मा शिक्षा तथा विज्ञानमन्त्री बनेकी थिइन् । १९७९ मा प्रधानमन्त्री भएकी उनी १९८३ मा दोस्रो कार्यकालका लागि प्रधानमन्त्री चुनिएकी थिइन् । १९८७ मा बेलायती अर्थतन्त्र सुधार गरेका कारण उनी तेस्रो कार्यकाल प्रधानमन्त्री बनिन् । १९९० को नोभेम्बरमा जोन मेजर संसदीय नेता नेतामा निर्वाचित भएपछि उनले १९९० को नोभेम्बरमा प्रधानमन्त्री पदबाट राजीनामा दिएकी थिइन् । निर्णय क्षमता तथा सरकार र दल सञ्चालनमा उनको निर्णयक्षमता र अडानका कारण उनी आइरन लेडी का नाममा समेत परिचित छिन् । थ्याचरको ८७ वर्षको उमेरमा २०१३ अप्रिल ८ मा निधन भएको थियो ।"
सर्वोच्च शिखरमा कामीरिता २८ औं पटक,"(काठमाडौं)सोलुखुम्बु थामेका ५३ वर्षीय कामीरिता शेर्पाले सर्वोच्च शिखर सगरमाथा सबैभन्दा बढी पटक आरोहण गर्ने कीर्तिमान बनाएका छन् । २८ औं पटक आरोहण गरेर कीर्तिमान बनाएका हुन् । सोलुखुम्बुको पाङ्बोचेका ४६ वर्षीय आरोही पासाङ दावा शेर्पाले सोमबार २७ औं पटक आरोहण गरेर कामीरिताको कीर्तिमानको बराबरी गरेका थिए । भोलिपल्टै कामीरिताले उछिनेका हुन् । कामीरिताले आज (मंगलबार) बिहान ९ः२३ बजे सगरमाथाको सफल आरोहण गरे, पर्यटन विभागका महानिर्देशक होम लुइँटेलले भने, एकै सिजनमा दुई पटक आरोहण गर्दै उनले २८ औं पटक सगरमाथा आरोहण गर्ने कीर्तिमान बनाएका छन् । यो वर्षको वसन्तकालीन आरोहण सिजनअन्तर्गत कामीरिता गत बुधबार २७ औं पटक सगरमाथा आरोहण गरेर फर्केका थिए । पासाङ दावाले पनि २७ औं पटक शिखरमा पुगेपछि सगरमाथामा सर्वाधिक आरोहण गर्नेमा दुई नेपाली आरोहीको विश्व कीर्तिमान बनेको थियो । तर, सबैभन्दा बढी पटक आरोहणको कीर्तिमानमा एकल वर्चस्व कायम राख्न कामीरिता पासाङ दावाको २७ औं पटकको रेकर्ड बनिनसक्दै सोमबारअघि नै कृत्रिम अक्सिजनको सहायताबिनै आधार शिविरबाट २८ औं पटकको रेकर्डका लागि उक्लिसकेका थिए । पासाङ दावा पनि यस पटकको आरोहण अभियानमा दुई पटक सगरमाथा चुचुरोमा पुग्न सफल भएका छन् । उनले वैशाख ३१ मा २६ औं पटक र जेठ ८ गते २७ औं पटक सगरमाथा आरोहण गरेका हुन् । कामीरिताले पहिलो पटक २४ वर्षको उमेरमा २०५१ सालको वसन्तकालीन आरोहण सिजनमा हाई अल्टिच्युट वर्कर (सहयोगी) को भूमिकामा पहिलो पटक सगरमाथा आरोहण गरेका थिए भने पासाङ दावाले २१ वर्षको उमेरमा २०५५ मा पहिलो पटक सगरमाथा आरोहण गरेका थिए । कामीरिताले सन् २०१९ र २०२३ मा एकै सिजनमा दुई पटक सगरमाथा आरोहण गरेका थिए भने पासाङ दावाले २००१, २००७, २०१०, २०१३, २०१८, २०१९, २०२२ र २०२३ गरी ८ वर्ष एकै सिजनमा दोहोर्याएर सगरमाथा आरोहण गरेका छन् । सुरुवाती वर्षमा हाई अल्टिच्युट वर्करका रूपमा सगरमाथालगायतका हिमाल आरोहण गरेका यी दुई आरोही हाई अल्टिच्युट गाइडका रूपमा संसारभर प्रख्यात छन् । सगरमाथामा सर्वाधिक धेरै पटक आरोहण गर्नेमा हालसम्म तीन नेपाली शेर्पाको नाम छ । सन् २०११ मा आप्पा शेर्पाले २१ औं पटक सगरमाथा आरोहणको कीर्तिमान बनाएका थिए । सन् २०१३ मा फुर्वा तासी शेर्पाले आप्पाको रेकर्ड बराबरी गरे । यी दुवैलाई कामीरिताले २०१७ मा भेटे । त्यसपछि २२ औंदेखि २७ औंसम्म सगरमाथा आरोहण गर्ने रेकर्ड उनकै नाममा रहिरह्यो । सोमबार एक दिनका लागि सगरमाथामा सर्वाधिक आरोहण गर्नेमा कामीरितासँगै पासाङ दावाको पनि नाम जोडियो । तर, त्यो रेकर्डलाई एकै दिनमा ब्रेक गर्दै कामीरिताले पुनः सगरमाथामा सर्वाधिक सफल आरोहण गर्ने कीर्तिमान कायम गरेका छन् । यसैबीच यही याममा कृत्रिम खुट्टाको सहायतामा पहिलो पटक सगरमाथा आरोहण गरेका रोल्पाका हरि बुढामगर मंगलबार काठमाडौं फर्किएका छन् । उनलाई त्रिभुवन अन्तर्राष्ट्रिय विमानस्थलमा संस्कृति, पर्यटन तथा नागरिक उड्डयनमन्त्री सुदन किरातीले अभिनन्दन गरे । बेलायती सेनामा रहँदा सन् २०१० मा अफगानिस्तानमा बम विस्फोटमा दुवै खुट्टा गुमाएका बुढामगर गत शुक्रबार सगरमाथाको चुचुरोमा पुगेका थिए । दुवै खुट्टा नभए पनि आरोहण सम्भव छ भन्ने सन्देश दिएका उनलाई प्रधानमन्त्री पुष्पकमल दाहाल र राष्ट्रपति रामचन्द्र पौडेलले बेग्लाबेग्लै कार्यक्रममा सम्मान गरेका छन् । पर्यटन विभागले यो वर्षको वसन्तकालीन याममा सगरमाथासहित २८ हिमाल आरोहणका लागि ८० मुलुकका १ हजार १ सय ७६ जनालाई अनुमति दिएको छ । जसमा सगरमाथा आरोहणमा मात्रै सलामी दस्तुर तिरेर ४ सय ७८ जना गएका छन् । हिमाल आरोहणका क्रममा मंगलबारसम्म ५ बेपत्ता छन् भने ८ जनाको मृत्यु भएको छ ।"
राजदूतले रद्द मागपत्र प्रमाणीकरण गर्दा तीन सय कामदार अलपत्र,"(काठमाडौं)मलेसियाका लागि नेपाली राजदूत डिल्लीराज पौडेलले रद्द भइसकेको मागपत्र ब्युँताएपछि स्टार डोमेन रिसोर्सेस कम्पनीमा गएका तीन सय कामदार अलपत्र परेको खुलेको छ । क्वालालम्पुरस्थित नेपाली दूतावासका श्रम काउन्सिलर दीपक ढकालले आधिकारिकता र रोजगारी दिन सक्ने हैसियत नभएको भन्दै मागपत्र रद्द गरिदिएका थिए । ढकाल नेपाल फर्केपछि पौडेलले उक्त मागपत्र प्रमाणीकरण गरेका थिए । त्यही मागपत्रअनुसार गत फेब्रुअरी दोस्रो साता मलेसिया पुगेका कामदार कामविहीन बनेका हुन् । वैदेशिक रोजगार ऐनले दूतावासमा पेस भएको मागपत्रको प्रमाणीकरण गर्ने अधिकार श्रम काउन्सिलर वा श्रम सहचारीलाई दिएको छ । राजदूत पौडेलले श्रम काउन्सिलर नभएको बेला ६ वटा म्यानपावर कम्पनीमार्फत् कामदार ल्याउन पाउने गरी स्टार डोमेनको मागपत्र आफैं प्रमाणीकरण गरिदिएका थिए । त्यति बेला काम दिलाउने सुनिश्चितता नगरी मागपत्र प्रमाणीकरण गरिएको थियो । स्टार डोमेलन बंगलादेशबाट लगेका ५ सय ५० कामदारसमेत अलपत्र छन् ।स्टार डोमेनले नेपालबाट ९ सय कामदार लैजाने भन्दै अक्टोबरमै नेपाली दूतावासमा प्रमाणीकरणका लागि मागपत्र पेस गरेको थियो । एकैपटक ठूलो संख्यामा मागपत्र पेस गरेपछि कम्पनीको हैसियत बुझ्न खोज्यौं, तर मागपत्रमा कम्पनीको आधिकारिक इमेल थिएन । मलेसिया सरकारको प्रणालीमा कम्पनीको कानुनी हैसियत जाँच गर्न खोज्दा पनि देखिएन, दूतावासका एक अधिकारीले भने, त्यो फाइल रोकिएपछि श्रम काउन्सिलरमाथि दबाब दिइएको थियो । उनका अनुसार फाइल पेस भएको एक महिनापछि कम्पनी सञ्चालक भन्दै एक जनालाई दूतावासमा ल्याइएको थियो । मागपत्र पहिला पेस गर्ने सञ्चालकको हस्ताक्षर र सञ्चालक दाबी गर्दै पछि दूतावासमा आएका व्यक्तिको हस्ताक्षर नै फरक थियो । पछि आउने सञ्चालकले कामदारलाई कहाँ काम दिने स्पष्ट कार्ययोजना पेस गर्न नसकेपछि काउन्सिलरले फाइल नै रद्द गरिदिएको ती अधिकारीको भनाइ छ । श्रम काउन्सिलर ढकाल फर्केलगत्तै रद्द मागपत्रलाई राजदूत पौडेलले प्रमाणीकरण गरिदिएका थिए । उपसचिवसरहको कर्मचारीले समस्या छ भन्दै रोकिदिएपछि किन राजदूतले प्रमाणीकरण गरिदिए ?, श्रम, रोजगार तथा सामाजिक सुरक्षा मन्त्रालयका एक अधिकारीले भने, यसमा सिधासिधा राजदूत प्रभावमा परेको देखिन्छ । समयमा उचित ध्यान पुर्याउन नसक्दा तीन सय कामदार समस्यामा परे । एक नेपाली व्यवसायीले नै आत्महत्या गर्नुपर्ने अवस्था सिर्जना भयो । राजदूत पौडेल भने ठूलो संख्यामा कामदारको माग भएपछि कम्पनीले व्यवस्थापन गर्न सक्छ कि सक्तैन भनेर छानबिनमा मात्रै राखिएको बताउँछन् । हामी कम्पनीमाथि छानबिनमा थियौं । कागजात पनि बलियो भएर पेस भयो । प्रमाणीकरण गर्नुअघि नै कलिङ भिसा जारी भइसकेको थियो, उनले भने ।श्रम सचिव एकनारायण अर्यालले तीन सय कामदार अलपत्र परेको विषयलाई गम्भीर रूपले लिएको बताए । एउटै कम्पनीमा यति धेरै नेपाली कसरी अलपत्र परे भनेर अनुसन्धान गर्न वैदेशिक रोजगार विभागलाई निर्देशन दिइएको छ, उनले भने । विभागका महानिर्देशक मदन दाहालले स्टार डोमेनलाई कामदार पठाउने ६ वटा म्यानपावरलाई सोमबार नै स्पष्टीकरण पेस गर्न आदेश दिइएको बताए । काम नै दिन नसक्ने कम्पनीमा कामदार किन लगियो, कसको कारणले यस्तो हुन गयो भनेर स्पष्टीकरण मागेका छौं, उनले भने, विभागले मागपत्र प्रमाणीकरण पनि अध्ययन गरिरहेको छ । स्टार डोमेनमा ओमेगा इन्टरनेसनलबाट ७५, मार्भलेस इम्प्लोइमेन्ट नेपालबाट ६५, जेपी ओभरसिजबाट ५६, गोल्डेन इन्टरनेसनलबाट ४६, नुर अपर्चुनिटिजबाट ४५ र अनमोल ओभरसिजबाट १४ जना गएका थिए । म्यानपावर कम्पनीहरूले उनीहरूसँग जनही २ लाख ८० हजारदेखि ३ लाख ५० हजार रुपैयाँसम्म असुलेका छन् । म्यानपावर कम्पनीहरूले स्टार डोमेनसँग भिसा किनेका थिए । स्टार डोमेनको मागपत्र नेपाली व्यवसायी महेन्द्रजंग शाहीले म्यानपावर कम्पनीहरूलाई बिक्री गरेका थिए । शाही गैरआवासीय नेपाली संघ मलेसियाका पूर्वअध्यक्ष पनि हुन् । कामदार पठाउने मार्भेलेस इम्प्लोइमेन्टका सञ्चालक रिन्जी राई अप्रिल ७ मा कामदार राखिएको होस्टलको बाथरुममा झुन्डिएको अवस्थामा फेला परेका थिए । मलेसियाको कम्पनी आयोग (एसएसएम) का अनुसार स्टार डोमेनका लगानीकर्ता निर्देशकमा जीयूआई सी लालसियाङ र सीओ स्विलियोङ छन् । ३० जुन २०२२ सम्मको आर्थिक प्रतिवेदनअनुसार कम्पनी ५० हजार ६ सय ५८ रिंगेट घाटामा थियो । यो कम्पनीको सम्पत्ति भने ६४ हजार ७ सय १४ रिंगेट छ । मलेसियाको श्रम विभागका निर्देशक रोसलान बहरीले स्टार डोमेनमाथि अनुसन्धान भइरहेको बताए । नेपाली र बंगाली कामदारलाई कामविहीन बनाएको पाइयो । हामी पनि स्टार डोमेनमाथि अनुसन्धान गरिरहेका छौं, उनले भने । वैदेशिक रोजगार मागपत्र निर्देशिकाले कामदारको सुरक्षालाई प्राथमिकता दिई मागपत्र प्रमाणीकरणको अधिकार २०७५ जेठदेखि दूतावासलाई नै दिएको थियो । दूतावासले अधिकार दुरुपयोग गर्न थालेको म्यानपावर व्यवसायीहरूले बताउँदै आएका छन् । श्रममन्त्री शरतसिंह भण्डारीले तीन सय नेपाली अलपत्र परेको विषयलाई गम्भीर रूपमा लिइएको बताए । व्यवस्थापनमा ध्यान दिन निर्देशन दिइसकेको छु, उनले भने । अलपत्र कामदारलाई अर्को कम्पनीमा स्थानान्तरण गरी काम दिलाउने जिम्मा मलेसियाले लिएको छ । कामदारहरू सप्लाई कम्पनीमा भने नजाने अडानमा छन् ।"
मानवअधिकार आयोगको श्रेणी खस्कने जोखिम,"(काठमाडौं)स्थापनाको २३ वर्ष काट्न लागेको नेपालको राष्ट्रिय मानवअधिकार आयोगको गर्व गर्न लायक परिचय हो, यसको क श्रेणी को अक्षुण्ण इतिहास । तर यसमा भएको असंवैधानिक नियुक्ति तत्काल नसच्याए छिट्टै नै यो एक गौरव अतीत हुनेछ । जेनेभास्थित राष्ट्रिय मानवअधिकार आयोगहरूको अन्तर्राष्ट्रिय सञ्जाल (गानरी) ले नेपाललाई ख श्रेणीमा झार्न गरेको सिफारिस केही महिनाभित्रै कार्यान्वयन हुँदै छ जसले गर्दा दुई दशकदेखि मुलुकले अन्तर्राष्ट्रिय मञ्चहरूमा पाउँदै आएको गरिमा गुम्नेछ । असंवैधानिक नियुक्तिका कारण अदालतमा मुद्दा खेपिरहेका आयुक्तहरूले आउने शुक्रबार आयोगको २३ औं जन्मदिन मनाउँदै छन्, जुन सम्भवतः क श्रेणी को आयोगको अन्तिम स्थापना दिवस हुनेछ । आयोग थला पर्न लागेको भन्दै मानवअधिकारकर्मीले यसलाई जोगाउन चाल्नुपर्ने कदमबारे सुझाएका उपायलाई सरकार र आयुक्त दुवैले अनसुना गरिरहेका छन्, जसले समस्यालाई झनै बल्झाउने काम गरिरहेको छ । संवैधानिक प्रक्रिया मिचेर आयोगमा भएको नियुक्तिले यसको स्वतन्त्रता गुमेको भन्दै गानरीले एक वर्षभित्र नेपालले त्यो नसच्याए यसको क श्रेणी घटुवा गरेर ख मा झार्न सिफारिस गरेको थियो । आउने अक्टोबरमा त्यो समयसीमा सकिँदै छ तर नेपालको असंवैधानिक नियुक्ति प्रक्रिया सच्चिएको छैन, आयोगका पूर्वसचिव वेद भट्टराई भन्छन्, नसच्चिए यसको श्रेणी घटुवा हुनेछ ।केपी शर्मा ओलीले २०७७ मा अध्यादेशबाट संवैधानिक प्रावधान संशोधन गरेर राष्ट्रिय मानवअधिकारसहित १३ वटा आयोगमा दुई चरण गरी ५२ जना नियुक्ति गरेका थिए, जसमा तत्कालीन प्रधानन्यायाधीश चोलेन्द्रशमशेर जबरासम्मका संवैधानिक परिषद्का सदस्यको भागबन्डामा आयुक्तहरू भर्ती गरिएको थियो । असंवैधानिक नियुक्ति नसच्चिए आयोग स्वतः घटुवामा पर्नेछ आयोगका एक अधिकृत भन्छन्, आयोग घटुवा भयो भने त्यो नेपालकै लागि दुर्भाग्य हुनेछ । दक्षिण एसियामा नेपालमा मात्र क श्रेणी को मानवअधिकार आयोग छ । यसलाई जोगाउन आयुक्तहरूले राजीनामा दिनुपर्ने भन्दै पूर्वआयुक्तसहितका मानवअधिकारवादीले आवाज उठाउँदै आएका छन् । नियुक्ति प्रक्रियाविरुद्ध सर्वोच्चमा रिट पनि परेको थियो, जुन हालसम्म विचाराधीन छ । दुई वर्षदेखि यो मुद्दा टुंगो नलाग्दा अन्योल बढेको छ मानवअधकिार आयोगका आयुक्त सूर्य ढुंगेल भन्छन्, अरू देशमा भन्दा नेपालमा संवैधानिक आयोगका आयुक्तहरूको नियुक्ति प्रक्रिया बढी फराकिलो छ, त्यति हुँदाहुँदै पनि हाम्रो श्रेणी घटुवा हुने अवस्था आउन लाग्यो, यसमा राज्य जवाफदेही भएर बचाउतिर लाग्नुपर्छ भन्ने म ठान्छु । केही एनजीओका मानिसले उजुरबाजुर गरेकाले पनि श्रेणी घटुवाको अवस्था आइलागेको हो ।नियुक्त अन्य आयोगमा पनि भएका छन् तर मानवअधिकार आयोगमा ज्यादा प्रश्न उठाउने काम भएको उनले बताए । गानरीको अध्यक्षता गरिरहेको कतार आफैं मानवअधिकार आयोगमा सरकारी अधिकारीलाई नियुक्त गर्छ, त्यहाँभन्दा हामीकहाँ बढी पारदर्शी प्रक्रिया छ, तर पनि यो कसैले सुनिरहेको छैन । नियुक्ति प्रक्रिया र मानवअधिकार प्रवर्द्धनको अवस्था सबै ठिकठाक भएको व्यहोरासहित आयोगले गानरीलाई प्रतिवेदन पठाउने तयारी गर्दै छ । तर त्यति मात्रैले आयोगको श्रेणी घटुवा सिफारिस टुंगिने अवस्था नरहेको जानकारहरू बताउँछन् । मूल मुद्दा असंवैधानिक नियुक्ति हो जसलाई नसच्याएसम्म आयोगको श्रेणी घटुवा हुनबाट रोक्न सकिन्न आयोगका पूर्वसचिव भट्टराई भन्छन् । श्रेणी घटुवा भयो भने मानवअधिकार आयोगको अन्तर्राष्ट्रिय सहभागिता हट्नेछ, मानवअधिकार समितिहरूमा आयोगले बोल्न पाउने अधिकार रहने छैन भने नेपालको मानवअधिकार अवस्थालाई अन्तर्राष्ट्रिय जगत्ले सन्देहपूर्ण मान्नेछ । नेपालको मानवअधिकार आयोग २६ देशका मानवअधिकार संस्था एसिया प्यासिफिक फोरम अफ नेसनल ह्युमन राइट्स र १२२ देशको सदस्यता रहेको गानरीको सदस्य हो । श्रेणी घटुवा भयो भने आयोगले यी संस्थाहरूमा चुनाव लड्न र भोट हाल्न पाउने अधिकार गुमाउनेछ । त्यस्तै राष्ट्रसंघको नेपाल पक्ष राष्ट्र भएका महासन्धिहरूमा आवधिक प्रतिवेदन बुझाउनुपर्ने समितिमा मानवअधिकार आयोगले हालसम्म पाउँदै आएको सहभागिताको अधिकार पनि गुमाउनेछ ।"
दलमा सक्रिय चार सहप्राध्यापकमाथि छानबिन,"(काठमाडौं)निर्वाचन आयोगले राजनीतिक दलमा सक्रिय त्रिभुवन विश्वविद्यालयका ४ सहप्राध्यापकमाथि कारबाहीका लागि छानबिन थालेको छ । कांग्रेसको महाधिवेशन प्रतिनिधि चुनिएका ३ सहित जनता समाजवादी पार्टीका केन्द्रीय सदस्य रहेका सहप्राध्यापकमाथि आयोगले छानबिन थालेको हो ।आयोगका प्रवक्ता शालिग्राम शर्मा पौडेलले सम्बन्धित दल, विश्वविद्यालय र कार्यरत क्याम्पसलाई स्पष्टीकरण सोधिएको जनाए । कानुनविपरीत सहप्राध्यापक राजनीतिक दलमा आबद्ध रहेको उजुरी प्राप्त भयो, छानबिन र कारबाहीका लागि स्पष्टीकरण पठाएका छौं, उनले भने, जवाफ के आउँछ, त्यसपछि थप निर्णय हुन्छ । कांग्रेसको शुभेच्छुक संस्था प्रजातान्त्रिक प्राध्यापक संघका अध्यक्ष जगत तिमिल्सिना, उपाध्यक्ष कृष्णकान्त पराजुली, महासचिव राजेन्द्र गौतम र जसपाका केन्द्रीय सदस्य उमाशंकर प्रसाद छानबिनमा तानिएका हुन् ।उजुरी र आयोगले गरेको छानबिनमा संघमा आबद्ध ३ जना कांग्रेसको क्रियाशील सदस्य तथा २०७८ मा महाधिवेशन प्रतिनिधिमा चुनिएको भेटिएको थियो । कांग्रेसको विधानमा प्रजातान्त्रिक प्राध्यापक संघबाट ५ जना र नेपाल शिक्षक संघबाट ७ जना महाधिवेशन प्रतिनिधि रहने व्यवस्था छ । त्यही व्यवस्थाका आधारमा तिमिल्सिना, पराजुली र गौतम महाधिवेशन प्रतिनिधि चुनिएको संघमा आबद्ध एक प्राध्यापकले जनाए ।महाविधेशन प्रतिनिधि चुनिएका संघका पूर्वअध्यक्ष वासु घिमिरे र प्रथम उपाध्यक्ष पृथ्वीविक्रम राईले भने त्रिविबाट अवकाश पाइसकेका छन् । तिमिल्सिना त्रिविको व्यवस्थापन केन्द्रीय विभागका सहप्राध्यापक हुन् । पराजुली संस्कृत विश्वविद्यालय अन्तर्गतको वाल्मीकि विद्यापीठमा सहप्राध्यापक छन् । गौतम त्रिचन्द्र क्याम्पसको सहप्राध्यापक हुन् । सहप्राध्यापक उमाशंकर अर्थशास्त्र केन्द्रीय विभागमा कार्यरत छन् ।निर्वाचन आयोगले गत बिहीबार उनीहरू आबद्ध दल, विश्वविद्यालयसहित कार्यरत विभाग र क्याम्पसलाई स्पष्टीकरण सोधेको हो ।"
कर्णालीलाई खाद्यान्न शीर्षकमा कमिसन फलाउने उद्यम बन्द गर,"यो त्यही कर्णाली हो, जसले २०४० को दशकसम्म कोदो, फापर, चामल, कागुनो, चिनो र उवालगायत रैथाने खाद्यान्न तिब्बत निर्यात गर्थ्यो । तर पछिल्ला दशकमा हरेक महिनाजसो समाचार आउँछ, कर्णालीमा खाद्य संकट । सिँचाइ छैन, मल र उन्नत बीउ छैन, कृषि प्रविधि छैन । यसका लागि दीर्घकालीन योजना बनाउनभन्दा सरकारी संयन्त्र कर्णालीका नाममा चामल किन्न, ढुवानी गर्न र त्यसको ठेक्कामा कमिसन फलाउन अभ्यस्त छन् । यसरी कर्णालीवासीलाई न कृषिमा भरोसा छ, न राज्यमा । बरु पुस्तौंपुस्तासम्म कर्णाली खाद्यान्नमा परनिर्भर हुने जोखिम बढेको छ । राज्यले नै रैथाने बाली बिर्साएर कर्णालीलाई खाद्यान्न भनेकै चामल हो भन्ने मनोविज्ञान विकास गराइदिएको छ । सरकारले ढुवानीमा अनुदान दिएर उपलब्ध गराउने चामलको पनि बिक्रीवितरण व्यवस्थित छैन । पाएको बेला मनग्गे खाद्यान्न किनेर मौज्दात राख्न नसक्नेहरू यसबाट बढी प्रताडित छन् । फेरि पनि खबर आएको छ सरकारी अनुदानमा गएको चामल व्यापारीलाई बेच्दा बझाङको साइपालमा खाद्य संकट बल्झिएको छ । जिल्लाको साइपालमा गत माघमा पुगेको अनुदानको चामल व्यापारीले प्रतिक्विन्टल ५ हजार २ सयमा किनेर यार्चा संकलन क्षेत्रमा २० देखि २५ हजार रुपैयाँसम्ममा बिक्री गरिरहेका छन् । उता, त्यति बेला किनेको सीमित चामल एकडेढ महिनामै सकिएपछि न्यून आय भएकाहरू अहिले भोकमरीको सामना गर्दै छन् । फागुन दोस्रो सातायता ऐंचोपैंचो गरेर गुजारा चलाइरहेकाहरू छिमेकीका घरमा पनि चामल सकिँदै गएपछि मारमा छन् । त्यति बेला पर्याप्त चामल किनेर सञ्चित गर्न उनीहरूसँग पैसा थिएन, अहिले पैसा जोहो गर्न सक्नेका लागि पनि गाउँमा चामल छैन । स्थानीयवासी मात्र होइन, प्रहरी पनि पैंचोकै भरमा छन् । करिब ४ सय परिवार बसोबास गर्ने साइपाल गाउँपालिकामा ठेकेदारले ढुवानी गरेको १ हजार ७ सय ६० क्विन्टल चामल यतिन्जेलका लागि नपुग्दो होइन । तर, यार्चा क्षेत्र पुग्ने हजारौं जडीबुटी संकलकलाई बेच्न व्यापारीले चामल उठाइदिँदा स्थानीयवासी अहिले संकटमा परेका हुन् । ठेकेदारले ढुवानी गर्न बाँकी ७४० क्विन्टल चामल तुरुन्त गाउँ पुर्याएमा केही राहत अवश्य हुने थियो । तर, व्यापारीको लाभबाट मात्र लाभान्वित हुने राज्य संयन्त्र यसमा संवेदनशील छैन । सरकारकै खाद्य व्यवस्था कम्पनी, स्थानीय सरकार र जिल्ला खाद्य व्यवस्था समितिका अध्यक्षसमेत रहेका प्रमुख जिल्ला अधिकारी यसतर्फ क्रियाशील छैनन् ।विदितै छ, अहिले साइपालले भोगिरहेको संकट कर्णालीभर बारम्बार दोहोरिरहने समस्या हो । भोकमरी न्यूनीकरणका लागि सरकारले २०५० को दशकदेखि ढुवानीमा अनुदान दिएर चामल पठाउने क्रम बढेपछि कर्णालीवासी झन् परनिर्भर हुन थालेका हुन् । मूल प्रश्न, यसरी कहिलेसम्म पटके समाधान खोज्ने भन्ने नै हो । कृषि प्रविधि सिकाउन, सिँचाइ पूर्वाधार बनाउन र मल व्यवस्था गर्नुको सट्टा चामलका बोरा मात्र पठाइरहँदा सरकारले सस्तो लोकप्रियता त कमाउला, ठेक्कापट्टामा कमिसनको चलखेलबाट केही निर्णयाधिकारीहरू लाभान्वित पनि होलान्, तर यो दुश्चक्र कहिल्यै मेटिनेछैन । उल्टै, कर्णालीको आत्मबल झनै कमजोर भएर जानेछ । तसर्थ, सम्भावनाअनुरूप रैथाने कृषि बालीलाई टेवा दिएर कर्णालीलाई पुनः आत्मनिर्भर बनाउने दीर्घकालीन योजना नै अघि सार्नु अपरिहार्य छ । पारिपट्टि चीनको मरुभूमिजस्तो तिब्बती पठारमा त्यहाँको सरकारी पहलबाट हरियाली छाउँदा नेपालको कर्णाली फेरि बौरिन सक्दैन भन्ने छैन । यसका लागि खालि यहाँको सरकारले पनि उचित जुक्ति लगाउन जरुरी छ । पहिलो त, कर्णालीवासीमा मकै, कोदो, आलु, फापर, चिनो, कागुनोलगायत स्थानीय उत्पादनको पौष्टिक मूल्य दर्शाउनुपर्छ र खाना भनेकै चामल हो भन्ने मनोविज्ञान हटाउनुपर्छ । दोस्रो, कर्णालीको उर्वराशक्ति घट्नुको कारण पहिल्याउनुपर्छ । पहिले १० बोरा धान फल्ने खेतमा अचेल किन मुस्किलले एक बोरामात्र उत्पादन भैरहेको छ भनेर खुट्याउनुपर्छ । र, सम्भावना अनुरूपका कृषि उत्पादन र पशुपालनका समस्याहरू पन्छाउनुपर्छ । बीउबिजनदेखि मलखाद र सिँचाइका समस्याहरू हल गर्नुपर्छ । र तेस्रो, उत्पादित कृषिउपजहरूको भण्डारण र बजारीकरणका लागि पनि सरकारले सघाउनुपर्छ, ताकि कृषि निर्वाहमुखीका साथै स्वरोजगारीको साधन पनि बन्न सकोस् । कर्णालीमा स्याउ र पशुपालनको सम्भावना छ । सिमी र जुम्ली मार्सी त यहाँका चर्चित ब्रान्ड नै हुन् । तर, यिनकै पनि प्रवर्द्धन हुन सकेको छैन । साढे ८ हजार फिट उचाइमा अवस्थित जुम्लाको छुमचौरमा मार्सी धान फल्छ तर अचेल त्यहाँका किसानले धानमा ब्लास्ट रोग लागेको भन्दै खेती घटाएका छन् । यस्तो अवस्थामा बजार मूल्य भएको मार्सी खेती नै लगाउने वातावरण तयार पार्न सरकारले विशेष ध्यान पुर्याउनुपर्छ, कृषिविज्ञ खटाउनुपर्छ । कर्णालीको भौगोलिक अवस्थितिको मिहिन अध्ययन नै गरेर जहाँजे सम्भावना छ, त्यसैअनुसार पशुपालन, खाद्यान्न वा फलफूल खेतीमा जोड दिनुपर्छ । संघ सरकारसित आवश्यक स्रोत खोजेर प्रदेश सरकारले पालिकाहरूसित समन्वय गरी यो सम्भावनालाई मूर्तरूप दिन सक्छ, दिनु पनि पर्छ । योजनाबद्ध रूपमा कर्णालीको परनिर्भरता घटाएर प्रदेश सरकारले आफ्नो उपस्थितिको आभास दिलाउनुपर्छ, जसमा संघले निःसर्त सघाउनुपर्छ ।"
किन पाखा लगाइन्छन् किसानका उत्पादन ?,"नेपाली किसानको उत्पादनलाई पाखा लगाउँदै आयातलाई बढावा दिने सोचाइमा सरकार रहेको देखिन्छ । दैनिक रूपमा खपत हुने उपभोग्य वस्तुहरू आयातमा भन्दा उत्पादनमा जोड दिन आवश्यक छ । गाउँगाउँबाट संकलन गर्दा कम नाफा हुने भएकाले व्यापारीले विदेशबाटै आयात गर्न जोडबल गरेको देखिन्छ । चाहे तरकारी, फलफूल किन नहोस् । हामीले यहीँ उत्पादन गर्न सकिने वस्तु किन ल्याउनुपर्यो ? यथास्थिति नबुझी व्यापारीले जहिले पनि उत्पादनमा भन्दा आयातमा मात्र हतारिएको देखिन्छ । बजारमा आयातित वस्तुसँंग प्रतिस्पर्धा गर्न नसकेर नेपाली किसानले उत्पादन गरेको तरकारी, दूध, फूल लगायत आफ्नो लागत मूल्यमा पनि बिक्री वितरण नहुँदा खेतबारीमा नै नष्ट गर्न बाध्य भएको समाचार सार्वजनिक भइरहन्छन् । दूध, तरकारी, फलफूल गाउँगाउँबाट व्यापारीले संकलन गर्नुको साटो भारतबाट आयात गर्न खोज्नु हाम्रो कृषि क्षेत्रलाई ध्वस्त गर्नु हो । यति मात्र होइन, नेपाली किसानलाई निरुत्साहित पार्नु हो । यस्तो हर्कतको अन्त्य गर्नुपर्छ । दूध व्यापारी सहरमा मात्र केन्द्रित हुनु भएन । गाउँगाउँमा कृषि सहकारी र व्यापारी पुग्नुपर्ने नीति बनाउनुपर्यो । अनि मात्र स्वदेशी उत्पादनले बजारको सुनिश्चितता गर्न सकिन्छ । जे पनि सजिलो मात्र हेर्ने हो भने भोलिका दिनमा कृषि र कृषक भन्ने शब्द नै रहला भन्ने लागेको छैन । त्यसैले आफ्नो उत्पादनलाई प्रवर्द्धन गरी बजारसम्म पुर्याउने वातावरण सृजना गर्नुपर्छ । उत्पादनमुखी समाजको सृजना गर्नुपर्छ । आयातमुखी होइन निर्यातमुखी देश बनाउनुपर्छ । यसमा सरकार र सरोकारवालाको ध्यान जाओस् । रामेश्वर बासी, चाँगुनारायण९, भक्तपुर"
विभेद किन ?,"मसमेत कार्यालयका केही कर्मचारी साथीहरू विदेश भ्रमणबाट त्रिभुवन अन्तर्राष्ट्रिय विमानस्थलबाट बाहिरिने क्रममा आगमन कक्षमा लाइन लागेर देखाउनका लागि हातमा कोरोनाको क्यूआर कोडको प्रिन्ट लिएर उभिएका थियौं । अगाडि तीन जना साथी थिए । हाम्रो पालो आएपछि कोड हेर्ने कर्मचारीले अगाडिका साथीहरूलाई कोड नहेरीकनै पठाए । म पनि उनीसँगै पछि लाग्न खोजेँ तर ती कर्मचारीले मलाई रोके र कोड देखाउन भने । म पनि उहाँहरूसँगै हो मात्र भनें । म उहाँसँग कुरा गर्न चाहिनँ र हातमा लिई राखेको प्रिन्ट देखाएँ अनि म अगाडि बढेँ । लगेज लिने ठाउँमा ती साथीहरूलाई सोधेँ कि तपार्इंहरूले ती कर्मचारीलाई चिन्नुभएको हो कि तपाईंहरूको कोड नहेरीकन जान दिनुभएको हो ? ती साथीहरूले चिनेको होइन भन्ने जवाफ दिए । अनि म सोच्न थालेँ कि मसँग किन कोड मागिएको होला । हामीले सबै जना अफिसको लोगो भएको ज्याकेट लगाएका थियौं । यसो हेर्दा हाम्रा लुगामा खासै केही फरक थिएन तर एउटा फरक रहेछ त्यो थियो अनुहारको । मेरो अनुहार मधेशी अनुहार थियो । सायद त्यसैले होला ती पहाडे अनुहारका कर्मचारीले त्यस्तो फरक व्यवहार देखाएका थिए । कमलेश ठाकुर, कालिकामाई५, पर्सा"
'स्टेट क्याप्चर को धङधङी,"पैसाका लागि नागरिकलाई अनागरिक बनाउने खेलले अहिले नेपाली राजनीति तातेको छ । तल्लो तहको यस्तो अपराधको विषय राजनीतिभन्दा टाढा हुनुपर्ने थियो । तर, अपराध राजनीतिसँग अन्तर्घुलित भएकाले दलहरू यस्ता निकृष्ट घटनामा समेत तानिँदै आएका छन् । अनुहारमा पोतिनै लागेको कालो धब्बाबाट बच्न नेताहरूको दौडधुप आश्चर्यलाग्दो हुन्छ र यो पछिल्लो दौडधुप पनि कम रोचक छैन ।केही घण्टाअघिसम्म बोलचालै बन्दजस्तो अवस्थामा रहेका तीन प्रमुख दलका नेताहरू वैशाख अन्तिम साता शृंखलाबद्ध छलफलमा जुटे । छलफलका शृंखलाहरू सिंहदरबारदेखि बालुवाटारसम्म तन्किए । प्रधानमन्त्रीसहितको संलग्नतामा भएका यस्ता छलफलहरू देश बनाउनका लागि भने थिएनन् । आफू र आफ्ना नजिकका मानिसहरूका अनुहारमा कालो पोतिन कसरी नदिने भन्ने विषयमा उनीहरू केन्द्रित थिए । उनीहरूको चिन्ता देशको मुहारमा लागेको कालो कसरी पखाल्ने भन्नेबारे थिएन । अरू त अरू, आर्थिक संकटबीच आउनै लागेको बजेटबारे पनि उनीहरूलाई कत्ति मतलब नभएको देखियो । नक्कली भुटानी शरणार्थी प्रकरणले दलहरूको मुकुन्डो खोल्ने सम्भावना थियो । तर, छलफलको रिले दौडमा लागेर उनीहरूले मुकुन्डो च्यातिनबाट जोगाए । यस प्रकरणले मुलुक भने गम्भीर संकटमा धकेलियो । मुलुक स्टेट क्याप्चर को धङधङीमा नराम्ररी फस्यो । नशा लागेपछि लरबरिने अवस्था हो धङधङी । स्टेट क्याप्चर भने भ्रष्टाचारको माथिल्लो रूप । स्टेट क्याप्चरपछिको अवस्थाचाहिँ क्रिमिनल स्टेट हो । अहिले नेपाल स्टेट क्याप्चरको अन्तिम विन्दुबाट क्रिमिनल स्टेटतर्फको यात्रामा जान लागेको छ देखिन्छ । यसपछिको अन्तिम बाटो हो स्टेट फेलर ।स्टेट क्याप्चरबाट क्रिमिनल स्टेटको बाटो तय गरेपछि स्टेट फेलर आउन लामो समय लाग्दैन । साना भ्रष्टाचार (पेटी करप्सन) मा संलग्नलाई ठूला भ्रष्टाचार (ग्रान्ड करप्सन) मा रूपान्तरण गर्न समय लाग्छ । यसबीच भ्रष्टाचार भ्रष्टाचारीको लतमा रूपान्तरण हुन्छ । लत अर्थात् बानी लागेपछि कारबाहीको विषयले समेत भ्रष्टाचारीलाई रोक्न सक्दैन । भ्रष्टाचारमा संलग्नहरूको समूह बिस्तारै बलियो बन्दै जान्छ । यस्तो अवस्थामा हरेक भ्रष्टाचारीले तर्क संगत छनोट (र्यासनल च्वाइस थ्यौरी) को प्रयास गर्छ । भ्रष्टाचारको आर्जनभन्दा सम्भावित सजायको आकलन कमजोर भएको अवस्थामा यस्तो छनोटले काम गर्छ (हल र टेलर, सन् १९९६) ।नक्कली भुटानी शरणार्थी उत्पादनको कारखाना चलाउँदै गर्दा धेरैले तर्कसंगत छनोटको सिद्धान्तलाई अवलम्बन गरेको देखिन्छ । यस विषयमा निर्णय गर्दा आउने नाफाका अगाडि सम्भावित सजायको चित्र धूमिल थियो । यस खेलका सबै खेलाडीले नेपालीलाई भुटानी शरणार्थी बनाउँदा नसोचेकै आर्जन गरेको देखिन्छ । पैसाले सबैका आँखा बन्द गर्ने तरिकाको प्रयोग यस प्रकरणमा मज्जाले भएको छ । भ्रष्टाचारको अनुसन्धानका लागि बनाइएको संयन्त्र अख्तियार दुरुपयोग अनुसन्धान आयोगसमेत यसमा अछुतो रहेन । अख्तियारमा २०७८ मंसिर ३ मा नक्कली शरणार्थीका विषयमा उजुरी दर्ता भएको थियो । अख्तियारले प्रारम्भिक अनुसन्धानसम्म गर्ने जागर देखाएन । त्यसैले नेपाल स्टेट क्याप्चरको जालोमा मज्जाले बेरीएको देखिन्छ । सिकारीले थापेको पासोमा परेको सिकारलाई जसरी उम्किन मुस्किल हुन्छ, त्यसरी नै स्टेट क्याप्चरको पासोबाट नेपालको मुक्ति पनि सहज छैन ।भ्रष्टाचारको माग र आपूर्ति पक्षका पहिला खेलाडीहरू सेवाग्राही र सेवा प्रदान गर्ने कर्मचारी हुन् । काम छिटो गर्न पेटी क्यास को लोभ केही सेवाग्राहीले सधैं गर्छन् । यो रकम होटलमा वेटरलाई दिइने टिप्सजस्तो हो । आपूर्ति पक्ष पनि आफ्नो फाइदा हेरेर त्यसभन्दा कम घूस दिन तयार हुन्छ । यस खेलमा दुवै पक्ष फाइदामा हुन्छन् । गुमाउने भने देशले मात्र हो । माग र आपूर्ति पक्षबीच भएको भ्रष्टाचारमा राजनीतिक दलहरूका नेता जोडिएपछि पेटी करप्सन ग्रान्ड अर्थात् नीतिगत भ्रष्टाचारमा रूपान्तरण हुन्छ । नीतिनियम र कानुनमै छिद्र राखेर भ्रष्टाचार गर्न थालिन्छ । नीतिगत भ्रष्टाचार कतिखेर कसरी भयो भन्नसमेत कठिन हुन्छ । पछिल्ला केही वर्षमा नेपालमा सार्वजनिक भएका धेरैजसो घटना नीतिगत भ्रष्टाचारमा जोडिएका छन् । वाइडबडी, कोभिडका समयमा ओम्नीसँग औषधि किन्ने निर्णय, निजी क्षेत्रको फाइदाका लागि करका दरहरूमा परिवर्तन लगायत नीतिगत भ्रष्टाचारकै उदाहरण हुन् । यी घटनाहरूको शृंखलामा नक्कली शरणार्थी प्रकरण पनि जोडियो । यी सबै घटनामा सबैभन्दा बढी फाइदा भने निजी क्षेत्रले लिएको देखिन्छ । त्यसैले स्टेट क्याप्चर भनेको कर्मचारी, राजनीतिक दलका नेताहरू र निजी क्षेत्र एकै ठाउँमा बसेर हुने भ्रष्टाचार हो ।भ्रष्टाचारको माग र आपूर्ति पक्षसँगै बसेर नाफा बाँड्ने अवस्था नै स्टेट क्याप्चर हो । यो अवस्था भ्रष्टाचारको उच्चतम रूप पनि हो । यो अवस्थामा नीति, नियम, सिद्धान्त सबैको प्रयोग गरेर भ्रष्टाचार हुने वातावरण बनाउने गरिन्छ । यस्तो वातावरण बनाउनमा निजी क्षेत्रले महत्त्वपूर्ण भूमिका खेल्छ । त्यसैले निजी क्षेत्रले यस्तो आर्जनमा सबैभन्दा बढी फाइदा लिन्छ । कारबाहीको दायरामा भने सरकारी कर्मचारीहरू पहिले आउँछन् । त्यसपछि मात्र राजनीतिक दलका नेताहरू तानिन्छन् । निजी क्षेत्र भने विरलै कारबाहीको दायरामा आउँछ । यस्तो खालको भ्रष्टाचारमा निजी क्षेत्रको संलग्नता देखिने गरी हुँदैन, तर सबै कामको नेतृत्व भने गरेको हुन्छ ।माथिको अवस्थाले लगाएको लक्ष्मणरेखाभन्दा बाहिर नक्कली शरणार्थी प्रकरण नभएको देखिन्छ । यस घटनामा सरकारी प्रतिवेदन सच्याउने काम भएको छ । त्यस प्रतिवेदनमा थपिने मानिसहरूका नाम भने निजी क्षेत्रले दिएको छ । सरकारी कर्मचारीहरूले निजी क्षेत्रलाई पूरै सहयोग गरेका छन् । मन्त्रीका रूपमा टोपबहादुर रायमाझी र बालकृष्ण खाँडले यसमा सहयोगीको भूमिका खेले । नक्कली शरणार्थी बनाउने काममा निजी क्षेत्र अर्थात् दलालले बजाएको बिनमा उनीहरू नाचे । बिन बज्दा सर्पले आनन्द मानेजस्तै नेताहरू पैसाको धुनमा भुले । यसले गर्दा पैसाको आवाज जनताको आवाजभन्दा मात्र होइन, देशभन्दा पनि बढी प्रिय बन्न थाल्यो । यो नै स्टेट क्याप्चरको अन्तिम विन्दु हो । राज्य वा राज्यका निकायहरूको संलग्नतामा हुने गैरकानुनी गतिविधि राज्य अपराध हो (ग्रिन एन्ड वार्ड, सन् २००५) । राजनीति राज्य अपराधमा भ्रष्टाचार सबैभन्दा अगाडि आउँछ । सेन्सरसिप अर्को राज्य अपराध हो । तर, भ्रष्टाचार राज्यको सहभागिताबिना हुन सक्दैन (इन्गे अमुन्डसेन, सन् १९९७) । राज्यको सहभागिता कति हदसम्म भन्ने विषयले भ्रष्टाचार परिभाषा गर्न सकिन्छ । राज्य बलियो भएको अवस्थामा भ्रष्टाचार केन्द्रीकृत हुन्छ । यसलाई नियन्त्रण गर्न सजिलो हुन्छ । तर, राज्य कमजोर भयो भने भ्रष्टाचार विकेन्द्रीकरण हुन्छ । समाजको तल्लो तहसम्म भ्रष्टाचारको जरा फैलन्छ । यो अनियन्त्रित हुन्छ । यस्तो अवस्थामा राज्य र समाज दुवै भ्रष्टाचारलाई मलजल गरेर हुर्काउन लाग्छन् ।भ्रष्टाचारलाई मलजल गर्ने काममा राज्यभन्दा बढी स्वार्थी व्यक्तिहरू लाग्छन् । राज्यले उनीहरूलाई संरक्षण गर्छ । स्वार्थी व्यक्ति (सेल्फफिस इन्डिभ्युजल) को जन्म सम्पत्तिमाथिको अधिकारका कारण हुन्छ (फुकुयामा, सन् २०२२) । फुकुयामाले सम्पत्तिमाथिको अधिकारले आर्थिक विकास र सामाजिक न्याय दुइटै गर्न नसकिने बताएका छन् । राज्य कमजोर भएको अवस्थामा यस्ता समूहहरू नै राज्यजस्ता बन्छन् जसले गर्दा राज्य नै मै हुँ भन्ने सोच विकास हुन्छ । नेपालमा भ्रष्टाचारको जड पनि सम्पत्तिमाथिको अधिकारका कारण भएको देखिन्छ । सम्पत्तिलाई सामाजिक इज्जतको मापन बनाउने नेपाली समाज भ्रष्टाचारको सबैभन्दा ठूलो संरक्षक हो ।नेपालमा भ्रष्टाचार विकेन्द्रित भैसकेको छ । त्यसमाथि सामाजिक संरचना पनि भ्रष्टाचारलाई मलजल गर्ने खालको छ । राज्य आफैं भ्रष्टाचारमा सक्रिय छ । स्टेट क्याप्चरका घटनाहरू एकपछि अर्को गर्दै सार्वजनिक हुन थालेका छन् । यस्तो अवस्थामा भ्रष्टाचार नियन्त्रण असम्भवप्रायः हुन्छ । त्यसमाथि नक्कली शरणार्थीको विषयले त राज्यलाई अन्तर्राष्ट्रिय समुदायका अगाडि अपराधीमा सूचीकृत गरेको छ । यसले कमजोर नेपाली राहदानीलाई झन् कमजोर बनाउन सहयोग गरेको छ । विश्वमा अहिले नेपालको राहदानीको स्वीकार्यता एक सय एक स्थानमा छ । नेपालीलाई सजिलै भिसा दिने देशहरूको संख्या घट्दै छ ।यस घटनाले नेपालीलाई देश होइन, पैसा मात्र चाहिएको छ भन्ने थप पुष्टि गरेको छ । नेपाली नेताहरू जसरी पनि पैसा कमाउन खोज्छन् भन्ने तर्कलाई पनि यस प्रकरणले थप बल दिएको छ, दलहरू भ्रष्टाचारको आहालमा पौडी खेल्दै गरेको तस्बिर पनि सार्वजनिक गरेको छ । राज्यका सबै संयन्त्र मात्र होइन, दलहरू नै भ्रष्टाचारमा संलग्न भएका कारण यस विषयमा चर्चामा आएका केही पात्र डामेको साँढेजसरी सार्वजनिक रूपमा डुक्रिन थालेका छन् । पछिल्ला घटनाहरू हेर्दा नक्कली शरणार्थी प्रकरणजस्तो नागरिकलाई अनागरिक बनाउने खेलमा संलग्नहरू सजिलै सजायको फन्दाबाट उम्किने संकेत देखिन्छ । अहिले देश स्टेट क्याप्चरको धङधङीमा छ । यस्तो अवस्थामा देशभित्र भएका यस्ता कामलाई अन्तर्राष्ट्रिय समुदायले कसरी हेर्छ भन्ने अर्को महत्त्वपूर्ण प्रश्न हो । विश्वको कुनै देशको यात्रामा कुनै विमानस्थलमा ट्रान्जिटमा रहँदा भेटिने विदेशीहरूसँग हामीले नेपाली हौं भन्न सक्ने अवस्था कमजोर हुँदै गएको छ । नागरिकले गर्दा यो अवस्था आएको होइन, राजनीतिलाई भ्रष्टाचार र अपराधसँग अन्तर्घुलित बनाउन लामो समयदेखि भएको प्रयासको नतिजा हो यो । त्यसैले भ्रष्टाचारलाई राजनीतिभन्दा अलग गरेर अपराधका रूपमा परिभाषित गर्न सके मात्र यस्ता घटना दोहोरिने सम्भावनाको अन्त्य सदाका लागि गर्न सकिन्छ । तर, पानी र दूध छुट्ट्याउन सक्ने रजहाँसको जन्म नेपाली राजनीतिमा भएको छ ? यो नै सुधारको पहिलो प्रस्थानविन्दु हो ।खनाल राजनीतिशास्त्रका शोधार्थी हुन् ।"
सर्वसाधारणबाट पर पुर्याइएको पुस्तकालय,"पोखराको महेन्द्रपुलमा कोही बेला सार्वजनिक पुस्तकालय हुन्थ्यो । पुस्तकालयको आडमा थियो पोखरा आर्ट ग्यालरी । अचानक महानगरको डोजरले पुस्तकालय र ग्यालरी भत्कायो । नगरप्रमुखले त्यहाँ विभिन्न मुलुकका झन्डा ठड्याइने झन्डापार्कको शिलान्यास गरे । महानगरले पुस्तकालय भत्काएको जानकारी पाठकहरूले भत्किएको देखेपछि मात्र पाए, जबकि त्यहाँ पुस्तकहरू यथावत् थिए । पुस्तकालय भत्काएको पन्ध्र दिनसम्म पनि महानगरले स्थानको विकल्प खोज्न सकेन । पोखरेलीले भत्किएकै पुस्तकालयलाई उपयोग गरे । भत्काउनुपूर्व पुस्तकालयलाई कुन स्थानमा सार्ने भन्नेसम्मको सूचना महानगरले पुस्तकालयलाई पठाएको थिएन । त्यसैले विद्यमान संरचनामाथि डोजर लगाउँदा पुस्तकालयभित्रका पुस्तकमा स्वाभाविक रूपमा क्षति पुग्ने नै भयो । कहाँ पुनःस्थापन गर्ने भन्नेमा प्रस्ट नभई बिनातयारी सनकका भरमा भत्काइएको पुस्तकालय बेहाल स्थितिमा पन्ध्र दिनसम्म चल्यो । सहरको केन्द्रमा रहेको यो ज्ञानकेन्द्रलाई सेती किनारमा रहेको क्षत्री समाजको भवनमा पुर्याइयो जुन सर्वसाधारणको पहुँचको इलाका होइन । पोखरा आर्ट ग्यालरीको भने अत्तोपत्तो छैन । महेन्द्रपुल भौगोलिक रूपमा पोखराको बीचभागमा पर्छ । यातायातका दृष्टिले पनि आउजाउ गर्न सजिलो छ । व्यापारिक केन्द्र भएकाले मान्छेको आउजाउ पनि बाक्लो छ । तर अहिलेको पुस्तकालय रामघाटमा छ । यो सेती नदीको किनार हो । यहाँ जाने सार्वजनिक यातयाता पाइँदैन । सर्वसाधारणको पहुँचमा छैन यो ठाउँ त्यही भएर । रामघाट मूलतः बालुवा उत्खनन र किरियाकर्म गर्ने स्थान भनी चिनिएको छ । यो क्षेत्रमा आवासगृह पनि असाध्यै कम भएकाले जनघनत्व कम छ । पुस्तकालय वरपरको जनघनत्व निकै कम भएकाले पुस्तकालय आसपासका पाठक मात्रको उपस्थितिले पुस्तकालयको उचित उपयोग हुने देखिँदैन । हाम्रो देशमा यस्तो बेहाल छ पुस्तकालयको । विकसित मुलुकमा सार्वजनिक पुस्तकालय सर्वसाधारणको पहुँचका स्थानमा मात्र बनाइएको हुन्छ । अध्येता सुजित मैनालीले एउटा लेखमा उल्लेख गरे अनुसार, फिनल्यान्डका सत्तरी प्रतिशत मानिस नगर पुस्तकालयको तीन किलोमिटर वरिपरि बस्छन् । सात प्रतिशत मात्रै नगर पुस्तकालयबाट दस किलोमिटरभन्दा टाढा बस्छन् । त्यहाँका विद्यार्थीहरू किताबका लागि मूलतः नगर पुस्तकालयमै आश्रित हुन्छन् । पुस्तकालय सञ्चालनको सत्तरी प्रतिशत खर्च नगर आफैंले बेहोर्ने गर्छ ।पोखराको हकमा यो आँकडाको छेउ पनि लागू भएको देखिँदैन । पुस्तकालयको खर्च बेहोर्ने त परको कुरा, स्थानीयवासीको जोडबलमा स्थापित र सञ्चालित पुस्तकालयलाई समेत पोखरा महानगरले किनारा लगाइदिएको छ । जबकि उक्त पुस्तकालय महानगरकै मातहतमा स्थापित भएकाले पुस्तकालय संरक्षणको अभिभारा पनि महानगरकै हुनुपर्थ्यो । त्यसकारण मैले नगरप्रमुखको पुस्तकप्रतिको धारणा बुझ्न उनको चुनावी घोषणापत्र पल्टाएँ । ३,९७९ शब्दको घोषणापत्रमा पुस्तक र पुस्तकालयजस्ता शब्दको संख्या जाँच गर्दा लाइब्रेरी शब्द दुई पटक मात्र लेखिएको भेटियो । यो सिंगो घोषणापत्रको शब्दसंख्याको ०ड्ड०५ प्रतिशत हो । महानगरको वेबसाइटमा उपलब्ध आर्थिक वर्ष २०७९८० को रातो किताबको शिक्षा महाशाखा अन्तर्गतका ४३ शीर्षकका बजेट हेर्दा पुस्तकालय को नामोनिसान पाइँदैन । नगरप्रमुखले पुस्तकलाई महत्त्व नदिएको यी तथ्यले प्रस्ट पार्छन् । लोकतन्त्रको पैरवी होस्, स्थानीयवासीको चेतनाको विकास होस् भनेर जनस्तरबाट चन्दा उठाई स्थापित र सञ्चालित पुस्तकालयलाई महानगरवासीको पहुँचमा पुर्याउनुपर्ने हो । महानगरले यो जिम्मेवारी वहन गर्नुपर्छ । महानगर पाठकको तगारो बन्नु हुँदैन । पुस्तकालयको संरक्षणबारे महानगर मात्र नभई संघीय सरकार पनि मौन देखिन्छ । पठन संस्कृतिप्रति संघीय सरकारको उदासीनताको संकेत स्थानीय सरकार सञ्चालन ऐन२०७४ मा पनि भेटिन्छ । ऐनमा गाउँपालिका, नगरपालिका, उपमहानगरपालिका र महानगरपालिकामा अनिवार्य हुनुपर्ने पूर्वाधारहरूको सूची छ । त्यसमा सपिङ मलदेखि मोटेलसम्म समेटिँदै गर्दा पुस्तकालयलाई चाहिँ वञ्चित गरिएको छ भनी मैनालीले नै लेखेका छन् । जबकि फिनल्यान्ड र नर्वेजस्ता मुलुकले बीसौं शताब्दीमै पुस्तकालय सम्बन्धी ऐन बनाई पुस्तकालयलाई जनताको पहुँचमा पुर्याएको पाइन्छ । ऐन त परको कुरा, हामीकहाँ पुस्तकालय मात्र पनि छैनन् । जनताको पहुँचमा पुस्तकालय पुर्याएका फिनल्यान्ड र नर्वेजस्ता मुलुकमा मूलतः चार पक्षमा प्रभाव परेको अध्ययनले देखाएको छ । पुस्तकालयकै कारण ती मुलुकका नागरिकमा डिजिटल विभेद कम रहेको पाइएको छ । सँगै, त्यहाँका नागरिकको कल्चलर लिट्रेसी नेपालजस्तो मुलुकको तुलनामा ज्यादै उच्च छ । पुस्तकालयकै प्रभावका कारण यी मुलुकका नागरिकको अर्थशास्त्रीय र राजनीतिक चेत पनि उच्च पाइएको छ । समाजको विकासका लागि आवश्यक सांस्कृतिक, आर्थिक र राजनीतिक साक्षरतामा पुस्तकालयको प्रत्यक्ष प्रभाव हुने भएकाले नेपालजस्तो विकासोन्मुख र राजनीतिक अस्थिरता भएको मुलुकमा पुस्तकालय अत्यावश्यक नै देखिन्छ । तर यो अत्यावश्यकता पोखराका नगरप्रमुखले कहिले बोध गर्ने ? उनले आफ्ना नीति तथा कार्यक्रममा पुस्तकलाई महत्त्व दिई कहिले सम्बोधन गर्ने ? फेरि, पोखरेली मेयरले जनसंरक्षित पुस्तकालय भत्काएर कुनै विदेशी संस्थाको सहयोगमा झन्डापार्क बनाउनुपर्ने अवस्था कसरी र किन सृजना भयो ? सहयोग उपलब्ध गराउने उक्त विदेशी संस्थामा मेयरको आबद्धता देखिनु संयोग मात्र हो ?"
"शरणार्थी, मानव बेचबिखन र तस्करी","शरणार्थी प्रकरण ः भ्रष्टाचारको मुद्दा कि संगठित अपराध ? हाल सडक र सदनमा नक्कली भुटानी शरणार्थीको विषयले सबैको ध्यान केन्द्रित गरेको छ । यो विषयमा राजनीतिक दलहरूको अडान के हुने हो, प्रहरीले कसरी अनुसन्धान बढाउने हो, प्रमाणहरू कुन रूपमा प्रस्तुत हुने हुन् र मुद्दा केकति आधारमा र कुन शीर्षक अन्तर्गत चल्ने हुन्, कस्तो सजाय हुने हो आम नागरिकमा सानो चासो छैन । यो घटना विगतमा जस्तै केही दिनमा सेलाएर जाने वा अपराधीहरूलाई सहायक मुद्दाहरू चलाएर उन्मुक्ति दिइने त होइन भन्ने आशंकाहरू प्रशस्त छन् । यसलाई सामसुम हुन नदिन नागरिकको तहबाट निरन्तर खबरदारी र निगरानीलाई जारी राख्न आवश्यक छ । नक्कली शरणार्थी प्रकरण भ्रष्टाचार मात्र हैन, मानव तस्करी, बेचबिखनसँगै राज्यविरुद्धको संगठित अपराध हो । यसमा संलग्न व्यक्तिहरूलाई त्यही अनुरूप हदैसम्मको कारबाही हुनुपर्छ । सुरक्षा निकाय र सरकारको हालको प्रयासले विधिको शाासनप्रति केही आशा जगाएको छ । सरकारको कामप्रति आम नागरिक आशावादी बन्दै गरेको यो समयमा उनीहरूको साथसहयोग लिएर संगठित अपराधको जालो भत्काउनैपर्छ ।"
"युक्रेनलाई सहायता, चीनलाई चेतावनी","काठमाडौं (एजेन्सीहरू) जापानमा यही मे १९ देखि २१ सम्म ३ दिन विश्वका ७ प्रमुख अर्थतन्त्र भएका देशहरूको सम्मेलन आयोजना भयो । जी७ राष्ट्रहरूको सम्मेलनमा चर्चाको विषय भने युक्रेनका राष्ट्रपति भोलोदिमिर जेलेन्स्की र चीन रहे । गत वर्ष जी७ को सम्मेलनमा भर्चुअल्ली सहभागी भएका जेलेन्स्की यसपटक भने विश्वका शक्तिशाली देशका प्रमुखहरूको निमन्त्रणामा जापानको हिरोसिमा गएका हुन् । रुसयुक्रेन युद्ध रोकिने कुनै छाँटकाँट नभइरहेका बेला जेलेन्स्की फ्रान्सेली सरकारको हवाईजहाजमा साउदी अरब हुँदै जी७ सम्मेलन स्थल पुगेका थिए । यद्यपि, सम्मेलनको सुरुवातअघिसम्म उनको सहभागिताबारे कुनै आधिकारिक समाचार बाहिरिएको थिएन । उनी जापान पुग्ने समय पनि गोप्य राखिएको थियो । जेलेन्स्कीको भ्रमणको उद्देश्य थियो, रुसयुक्रेन युद्धमा युक्रेनप्रति विश्वको सहानुभूति बटुल्नु र बढीभन्दा बढी हतियार सहयोग प्राप्त गर्नु । यी दुवै उद्देश्यमा उनी सफल भएका छन् । जी७ सम्मेलनले जारी गरेको वक्तव्यमा रुसले युक्रेनमा गरिरहेको आक्रमणको निन्दा गरिएको छ भने विभिन्न देशमा आर्थिक दबाब सिर्जना गरेको भन्दै चीनलाई चेतावनी दिइएको छ । जेलेन्स्की सम्मेलनमा सहभागी भएसँगै वासिङ्टनले पनि युक्रेनका पाइलटलाई अमेरिकामा बनेको एफ१६ फाइटर जेट चलाउने तालिम दिने घोषणा गरेको थियो भने उन्नत युद्ध जहाज दिने पनि जनाएको थियो । अर्कोतर्फ जी७ देशहरूले चीनको पछिल्लो गतिविधि र हिन्द प्रशान्त क्षेत्रमा उसको उपस्थितिलाई पनि निशाना बनाएका छन् । सम्मेलनमा सहभागी बेलायती प्रधानमन्त्री ऋषि सुनकले विश्वको सुरक्षा र समृद्धिको दृष्टिले चीन हालको सबैभन्दा ठूलो चुनौती भएको बताए । दक्षिण चीन सागरमा चीनको सैन्यीकरणविरुद्ध चेतावनी दिँदै सम्मेलनले ताइवान टापु क्षेत्रमा शान्ति र स्थिरता विश्व सुरक्षाका लागि अपरिहार्य रहेको जनाएको छ । पछिल्लो समय चीनसँग जी७ देशहरूको व्यापार बढिरहेको छ । सँगसँगै प्रतिस्पर्धा पनि छ । अन्य धेरै विषयमा असहमति पनि छन् । यस्तो अवस्थामा चीनको आलोचनाका कारण आर्थिक हिसाबमा बन्धक परिने हो कि भन्ने चिन्ता उनीहरूलाई छ । त्यसकारण उनीहरूले वक्तव्यमा चीनको आर्थिक र सैन्य गतिविधिबारे चिन्ता व्यक्त गर्दै उससँग यस सन्दर्भमा स्थिर र रचनात्मक सम्बन्ध बनाउन चाहेको जनाएका छन् । सम्मेलनले चीनलाई आफ्नो प्रभाव प्रयोग गरी रुसको सैन्य आक्रामकता रोक्न र युक्रेनबाट आफ्ना सेना फिर्ता लिने वातावरण तयार गर्न आग्रह गरेको छ ।चीनले भने सम्मेलनले जारी गरेको विज्ञप्तिप्रति असन्तुष्टि व्यक्त गरेको छ । जी७ ले आफूलाई बदनाम गर्न खोजेको र असम्बन्धित विषयमा चासो राखेको उसको भनाइ छ । जी७ का निर्णयहरूले क्षेत्रीय स्थिरतालाई असर पुर्याइरहेको भन्दै चीनले यसबाट शान्तिपूर्ण, स्थिर र समृद्ध विश्वको चाहना पूरा नहुने पनि जनाएको छ । जी७ मा ७ प्रमुख विकसित देशहरू अमेरिका, बेलायत, जर्मनी, क्यानडा, फ्रान्स, इटाली र जापान छन् । जापानको सम्मेलनमा उदाउँदो अर्थतन्त्र भएका देशहरू भारत, अस्ट्रेलियाका प्रमुखहरूलाई पनि निमन्त्रणा गरिएको थियो । सन् १९७० मा पेट्रोल निर्यातक मुलुकहरूको संघ (ओपेक) का कारण इन्धन संकट परेपछि फ्रान्समा ६ मुलुक जम्मा भएर यो संस्थालाई अघि बढाउने निर्णय गरेका थिए । सोही वर्ष क्यानडा पनि जोडिन आएको थियो । यसको सहयात्रीका रूपमा सन् १९८१ मा युरोपेली संघ (ईयू) पनि मिसिएको छ । त्यसैले जी७ प्लस ईयू पनि भनिन्छ । जी७ मुलुकमा विश्वको जनसंख्याको १० प्रतिशत छ भने अर्थतन्त्रमा ३० प्रतिशत हाराहारी हिस्सा छ ।"
१७ वर्षदेखि उही वाचा : आगामी वर्ष हुम्ला सदरमुकाममा सडक,"नेपालगन्जबाट १३ हजार र सुर्खेतबाट साढे ११ हजार रुपैयाँ तिरेर सिमकोट पुगिन्छ, उनले भने, चामलबाहेकका खाद्यान्न र लत्ताकपडा ल्याउनुपरे किलोकै दुई सय रुपैयाँभन्दा बढी तिर्नुपर्छ । जहाज नियमित नहुँदा सदरमुकामसम्म राष्ट्रिय सडक नपुगेकाले खच्चडलाई बोकाएर खाद्यान्न लैजाने गरिन्छ । दैनिक उपभोग्य वस्तु, लत्ताकपडालगायत सामग्री पनि गाडीमा सलिसल्लासम्म ल्याउने र त्यहाँबाट दुई दिन लगाएर खच्चडले बोकेर सदरमुकाम पुर्याउने गरिएको छ, भण्डारीले भने, काठमाडौंबाट केरुङ, तातोपानी हुँदै हिल्साबाट पनि खाद्यान्न आउँथ्यो । कोभिडपछि भने त्यो नाका बन्द भयो । उनका अनुसार गत वैशाख १८ बाट हिल्सा नाका खुले पनि पहिला जस्तो सहज भइसकेको छैन । उताबाट खाद्यान्न, मैदा, निर्माण सामग्रीलगायत ल्याउने गरिएको छ । यहाँ ठूला जहाज चल्दैनन्, साना ट्वीनअटर मात्र सञ्चालनमा छन् । सोलुखुम्बुको लुक्लातिर पर्यटकीय सिजन सुरु हुँदा यता पैसा भए पनि जहाज चढ्न नपाइने भण्डारीले गुनासो गरे । सीता, तारा र समिट एयरलाइन्सका सहाज पर्यटक बोक्न उतै जाने हुँदा त्यसको मार हुम्लावासीले खेप्नुपरेको उनले बताए । नेपाल एयरलाइन्सको जहाज आइतबार र सोमबार आउँछ । तर ठूलो हावा चल्दा उडान हुँदैन, उनले भने । सिमकोटसलिसल्ला सडक खण्डमा आगामी आर्थिक वर्षभित्र ट्र्याक खोलिसक्ने लक्ष्य रहेको भौतिक पूर्वाधार तथा यातायात मन्त्रालयका सहसचिव एवं प्रवक्ता भीमार्जुन अधिकारीको दाबी छ । आगामी आर्थिक वर्षसम्म राष्ट्रिय सडक सञ्जालबाट सिमकोट जोडिने गरी काम भइरहेको भौतिक मन्त्रालयका सचिव केशवकुमार शर्माले पनि बताए ।"
"मन्त्रिपरिषद् निर्णयले जग्गा वर्गीकरणमा अन्योल, घट्यो कारोबार","थाती राखिएका ठाउँमा घरजग्गा वर्गीकरण भएपछि चैतमा कारोबार बढेको हुन सक्ने घरजग्गा आवास विकास महासंघका अध्यक्ष भेषराज लोहनीले बताए । पेन्डिङ रहेका कारोबार गर्दा चैतमा बढेको देखिएको हो, अर्थतन्त्र नै समस्यामा छ । उपभोक्तादेखि बैंक तथा वित्तीय संस्थाले पनि लगानी गरेका छैनन्, कसरी कारोबार हुनु, उनले भने । घरजग्गाको कारोबार, कित्ताकाट र राजस्वमा घटबढ भइरहे पनि बिस्तारै बैंक तथा वित्तीय संस्थाले लगानी गर्न थालेका छन् । चालु आर्थिक वर्षको साउनदेखि फागुनसम्म घरजग्गा क्षेत्रमा ५ अर्ब १० करोड २७ लाख रुपैयाँ मात्रै कर्जा प्रवाह भएको राष्ट्र बैंकको तथ्यांक छ । यद्यपि चैतमा यस क्षेत्रमा कर्जा प्रवाह बढेको छ । साउनदेखि चैतसम्म आइपुग्दा घरजग्गा क्षेत्रमा ११ अर्ब ४३ करोड ७३ लाख रुपैयाँ कर्जा प्रवाह भएको राष्ट्र बैंकले जनाएको छ ।"
अर्थ समितिले झिकायो स्टक एक्सचेन्ज र धितोपत्र ब्रोकरको लाइसेन्स विवरण,"सात नयाँ ब्रोकरलाई लाइसेन्सनेपाल धितोपत्र ब्रोकरले सात नयाँ ब्रोकरलाई सञ्चालन अनुमति (लाइसेन्स) प्रदान गरेको छ । यसअघि आशयपत्र दिइएकामध्ये आवश्यक पूर्वाधार पूरा गरेका सात वटालाई ब्रोकर कारोबार सञ्चालन अनुमति प्रदान गरिएको धितोपत्र बोर्डले जनाएको छ । बोर्ड सञ्चालक समिति बैठकले सोमबार सात वटा ब्रोकरलाई सञ्चालन अनुमति प्रदान गर्ने निर्णय गरेको हो ।यसअघि बोर्डले नयाँ लाइसेन्सका लागि आह्वान गरेको सूचनामा ४५ आवेदन परेका थिए । तीमध्ये एउटा आवेदन आवेदनकर्ता आफैंले फिर्ता लिएको र बाँकी दुईको कागजात नपुगेको बोर्डले जनाएको छ । बाँकी ४२ वटा ब्रोकर आवेदनलाई बोर्डले आशयपत्र दिएको थियो । पहिलो चरणमा लाइसेन्स पाउने ब्रोकरहरूमा भोले गणेश सेक्युरिटिज, क्यापिटल म्याक्स सेक्युरिटिज, हिमालयन ब्रोकरेज, सन सेक्युरिटिज, मियो सेक्युरिटिज, सेयरप्रो सेक्युरिटिज र प्रोपर्टी विजार्ड छन् । यी ब्रोकर सञ्चालनमा आइसकेपछि नेपालमा ब्रोकर संख्या ५७ पुग्नेछ । हाल ५० वटा धितोपत्र ब्रोकर सञ्चालनमा छन् ।"
वित्तीय तथा बिमा क्षेत्रको वृद्धि प्रक्षेपण ७२९ प्रतिशत,"(काठमाडौं) वर्षका धेरैजसो महिनामा कर्जा प्रवाह नगरेकै अवस्थामा पनि राष्ट्रिय तथ्यांक कार्यालयले चालु आर्थिक वर्षमा वित्तीय तथा बिमा क्षेत्रको वृद्धि ७२९ प्रतिशत हुने प्रक्षेपण गरेको छ । गत आर्थिक वर्षको तुलनामा यो प्रक्षेपण ०४१ प्रतिशत विन्दुले बढी हो । गत आर्थिक वर्षमा यस क्षेत्रको वृद्धिदर ६८८ प्रतिशत हुने संशोधित अनुमान छ । चालु आर्थिक वर्षमा म्यानुफ्याक्चरिङ, निर्माण, व्यापारलगायत क्षेत्रको वृद्धिदर ऋणात्मक र अन्य क्षेत्रको वृद्धिदर भने कमी हुने अनुमान भइरहेको छ ।चालु आर्थिक वर्षमा बिमा शुल्क उल्लेख्य रूपमा बढेको र बैंक तथा वित्तीय संस्थामा ब्याजदर (निक्षेप र कर्जा दुवै) पनि बढेका कारण वित्तीय तथा बिमा क्षेत्रको वृद्धिदरमा सुधार देखिएको राष्ट्रिय तथ्यांक कार्यालयका निर्देशक ईश्वरीप्रसाद भण्डारीले बताए । चालु आर्थिक वर्षको आठ महिनामा कोर बैंकिङ कारोबार (कर्जा प्रवाह र निक्षेप संकलन) धेरै नभए पनि उक्त अवधिमा ब्याजदर धेरैले बढेको छ । उक्त अवधिमा बिमा शुल्क संकलनमा पनि उल्लेख्य सुधार भएको छ, उनले भने, ब्याजदर र बिमा शुल्क बढेका कारण यस क्षेत्रको वृद्धिदर सात प्रतिशतभन्दा बढी हुने देखिएको हो । कोभिडका कारण गरिएको लकडाउनका कारण अघिल्ला दुई आर्थिक वर्षमा वित्तीय र बिमा क्षेत्रको वृद्धिदर खुम्चिएको थियो । कोभिडको जोखिम कम भएपछि मुलुकमा आर्थिक गतिविधि बढेका छन् । यसले बैंकिङ र बिमा क्षेत्रमा पनि सकारात्मक प्रभाव परेकाले चालु आर्थिक वर्षमा यस क्षेत्रको वृद्धिदरमा सुधार देखिएको कार्यालयले जनाएको छ । चालु आर्थिक वर्षको बाँकी तीन महिनाको पनि सम्भावित गतिविधिका आधारमा विभागले यस्तो प्रक्षेपण गरेको हो । यो आर्थिक वर्षभर नै बैंक तथा वित्तीय क्षेत्रले उत्साहजनक रूपमा कर्जा र निक्षेपको कारोबार गरेको छैन । तर हामीले त्यो पक्ष हेर्दैनौं । वित्तीय मध्यस्थताको काम गरेबापत उनीहरूको आर्जन हेर्छौं । यस्तो आर्जन गत वर्षको तुलनामा बढेको छ, भण्डारीले भने, यसकारण वित्तीय र बिमा क्षेत्रको वृद्धिदरमा सुधार भएको हो । आर्थिक वर्ष ०७६७७ मा ०३५ प्रतिशत ऋणात्मक रहेको वित्तीय र बिमा क्षेत्रको आर्थिक वृद्धिदर ०७७७८ मा ४६६ प्रतिशत थियो । गत आर्थिक वर्षमा बढेर ६८८ प्रतिशत रहेको यस क्षेत्रको वृद्धिदर चालु आर्थिक वर्षमा थप बढेर ७२९ प्रतिशत पुग्ने प्रक्षेपण गरिएको हो ।कार्यालयले राष्ट्रिय लेखा तथ्यांक गणना गर्दा तीन वर्षअघिदेखि वित्तीय क्षेत्रमा बिमा पनि समावेश गर्दै आएको छ । त्यसभन्दा अघिका वर्षमा बिमालाई अन्य शीर्षकमा राखेर गणना गरिँदै आएको थियो । कोभिडका कारण गएका दुई वर्ष यी क्षेत्रका गतिविधि पनि प्रभावित भएका थिए । तर चालु आर्थिक वर्षमा मुलुकको बाह्य क्षेत्र सहज देखिए पनि आन्तरिक आर्थिक गतिविधिमा संकुचन देखिएको छ । कुल गार्हस्थ्य उत्पादन (जीडीपी) गणना गर्दा वित्तीय मध्यस्थता क्षेत्रअन्तर्गत बैंकिङ, बिमा र सामाजिक सुरक्षा योगदान गरी तीन समूहमा विभाजन गरिएको छ । बैंकिङ समूहभित्र राष्ट्र बैंक, वाणिज्य बैंक, विकास बैंक, वित्त कम्पनी र सहकारी संस्थाको कारोबार समावेश हुन्छ । बिमा समूहअन्तर्गत बिमा समिति, जीवन बिमा र निर्जीवन बिमा कम्पनीको कारोबार समावेश गरिन्छ । सामाजिक सुरक्षा योगदान समूहमा धितोपत्र बोर्ड, कर्मचारी सञ्चय कोष, नागरिक लगानी कोषलगायत पर्छन् । यी सबै क्षेत्रको वृद्धिका आधारमा समग्र वित्तीय मध्यस्थता क्षेत्रको वृद्धिदर निकालिन्छ । चालु आर्थिक वर्षमा जीडीपीमा वित्तीय मध्यस्थता क्षेत्रको योगदान ७३७ प्रतिशत पुग्ने विभागको अनुमान छ । गत आर्थिक वर्षमा यस्तो योगदान ६९१ प्रतिशत थियो । चालु आर्थिक वर्षको नौ महिनासम्म बैंक तथा वित्तीय संस्थामा रहेको निक्षेप ७ प्रतिशतले बढेको छ । गत वर्षको सोही अवधिमा यस्तो निक्षेप ५१ प्रतिशत ले बढेको थियो । वार्षिक बिन्दुगत आधारमा ०७९ चैत मसान्तमा बैंक तथा वित्तीय संस्थाहरूमा रहेको निक्षेप ११ प्रतिशतले बढेको राष्ट्र बैंकको तथ्यांक छ । गत चैतसम्म बैंक तथा वित्तीय संस्थाको कुल निक्षेपमा चल्ती, बचत र मुद्दती निक्षेपको अंश क्रमशः ८, २५७ र ६०१ प्रतिशत छ । अघिल्लो वर्ष यस्तो अंश क्रमशः ८७, २८७ र ५६१ प्रतिशत थियो । चालु आर्थिक वर्षको नौ महिनासम्ममा बैंक तथा वित्तीय संस्थाबाट निजी क्षेत्रमा प्रवाहित कर्जा ३५ प्रतिशतले बढेको छ । अघिल्लो वर्षको सोही अवधिमा यस्तो कर्जा १३५ प्रतिशतले बढेको थियो । वार्षिक बिन्दुगत आधारमा ०७९ चैत मसान्तमा बैंक तथा वित्तीय संस्थाहरूबाट निजी क्षेत्रतर्फ प्रवाहित कर्जा ३२ प्रतिशतले बढेको देखिन्छ ।नेपालमा बिमा पहुँच करिब साढे ४४ प्रतिशत पुगेको नेपाल बिमा प्राधिकरणको तथ्यांक छ । पछिल्ला वर्षमा तीव्र रुपमा बिमा सेवाको विस्तार बढेकाले समग्र बिमा पहुँचमा पनि वृद्धि भएको प्राधिकरणको मासिक तथ्यांकले देखाएको छ । प्राधिकरणका अनुसार गत चैतसम्म मुलुकको कुल जनसंख्याको करिब साढे ५५ प्रतिशत नागरिक बिमाको पहुँचबाहिर छन् ।प्राधिकरणका अनुसार गत चैतसम्म बिमा कम्पनीहरूले १ करोड ४१ लाख ६५ हजार ९ सय ९२ वटा जीवन बिमालेख र २१ लाख ६६ हजार ३ सय २८ वटा निर्जीवन बिमालेख बिक्री गरेका छन् । गत चैतसम्म बिमा कम्पनीहरूले (जीवन र निर्जीवन) कुल १ खर्ब ३४ अर्ब रुपैयाँ बिमा शुल्क संकलन गरेका छन् । गत आर्थिक वर्षको तुलनामा चालु आर्थिक वर्षको चैतसम्म यस्तो शुल्क २६७ प्रतिशतले बढेको छ । उक्त अवधिमा जीवन बिमा कम्पनीहरूको बिमा शुल्क संकलन २१४ प्रतिशतले र निर्जीवन बिमा कम्पनीहरूको ४५८ प्रतिशतले बढेको हो ।"
अर्थ संक्षेप,"ॅएसेम्बलिङ उद्योगको छुट कटौती गर्न पाइन्नकाठमाडौं (कास) आगामी बजेटमा एसेम्बलिङ उद्योगलाई भन्सार र अन्तःशुल्कमा दिइँदै आएको छुट सुविधा कटौती गर्न नपाइने नाडा अटोमोबाइल्स एसोसिएसन अफ नेपालले जनाएको छ । सरकारले नेपालमा सवारी साधनहरूको एसेम्बलिङ उद्योग स्थापनाका लागि निजी क्षेत्रलाई आकर्षित र प्रोत्साहित गर्न लाग्ने महसुलमा विभिन्न छुट र नीतिगत सुविधाको व्यवस्था गरेकाले त्यसलाई यथावत् राख्नुपर्नेमा नाडाको जोड छ । नेपालमा ४ वटा दुईपांग्रे सवारीसाधनको एसेम्बल उद्योगले उत्पादन गरिरहेको, अरू दुई उद्योग तत्काल उत्पादनको अवस्थामा रहेको र केही उद्योग खुल्ने तयारीमा छन्, नाडाले मंगलबार जारी गरेको विज्ञप्तिमा भनिएको छ, केही चारपांग्रे सवारीसाधन उत्पादन तथा एसेम्बल गर्ने उद्योगहरू खुल्ने क्रममा छन् । सरकारले ल्याउन लागेको बजेटमा एसेम्बलिङ उद्योगलाई दिइँदै आएको महसुलमा छुटलगायत नीतिगत सुविधा कटौती गर्न लागेको भन्ने विषयमा नाडाको विशेष ध्यानाकृष्ट भएको छ । सवारीसाधनको एसेम्बल तथा उत्पादन उद्योग स्थापनामा धेरै पुँजी तथा लगानी चाहिने उद्योग भएको नाडाले जनाएको छ ।क्रिकेट खेलाडीलाई राष्ट्रिय वाणिज्य बैंकले दियो ११ लाखकाठमाडौं (कास) राष्ट्रिय वाणिज्य बैंकले नेपाली राष्ट्रिय क्रिकेट टोलीले गरेको योगदानको सम्मानार्थ जनही १ लाख रुपैयाँ पुरस्कार दिएको छ । खेलाडीलाई उत्प्रेरणा प्रदान गर्ने उद्देश्यले राष्ट्रिय क्रिकेट टिमका खेलाडी तथा टिम अफिसियललाई सोमबार एक समारोहबीच बैंकले सम्मान गरेको हो । हालै सम्पन्न एसीसी प्रिमियर कप २०२३ को विजेता राष्ट्रिय क्रिकेट टिमका १८ खेलाडीलाई जनही एक लाख र ८ जना टिम अफिसिलयललाई जनही ५० हजार रुपैयाँ बैंकले प्रदान गरेको हो । नेपालले हालै सम्पन्न डिभिजन २ को प्रतियोगितामा उत्कृष्ट प्रदर्शन गरी विश्वकप छनोट खेलमा सहभागी हुने अवसर पाएको छ ।"
ठेकेदार खोज्दै प्रशासनमा धर्ना,"(गोरखा)मध्यपहाडी लोकमार्गअन्तर्गत मसानेठाटीठाँटीपोखरी खण्ड निर्माणको काम अघि बढाउन दबाब दिँदै स्थानीयवासीले मंगलबार जिल्ला प्रशासनमा धर्ना दिएका छन् । ठेकेदार खोज्दै आएका उनीहरूले मसानेठाँटीलुइँटेलठाटीपोखरी सडकको काम छिटो हुनुपर्ने माग गर्दै नाराबाजी गरे । १६ किलोमिटर सडकखण्ड पछिल्लो पटक ठेक्का लागेको ३ वर्षमा ३० प्रतिशतभन्दा बढी काम भएको छैन । ६ वर्ष भयो, घाँसपात, पानीपँधेरो, भान्सामा धुलोमाटो लतपतियो, पुरानो हिँडिरहेको ह्युमपाइप फालेर नयाँ बनाउने भने, अहिले नयाँ बाटो बनेन, पुरानो बाटो भत्काइदिए, पालुङटार१ भुलभुलेखारकी इन्दिरा देवकोटाले भनिन्, ठेकेदारको चरम लापरबाही भयो । मूल ठेकेदारको मुख नै देख्न पाएका छैनौं, पेटी ठेकेदार भन्ने हुँदोरहेछ, ती पनि काममा छैनन् । सडकमा धुलो उडेर बसिसाध्य नभएको उनले बताइन् । उक्त सडकमा ढुंगा र गिट्टी बीचमा थुपारेर अलपत्र छाडिएको छ । ठेकेदारले ज्याला नदिँदा कामदारलाई घर जाने गाडीभाडा आफूहरूले जोहो गरेर पठाउनुपरेको दुखेसो देवकोटाको छ । ज्याला नपाएपछि कामदारले पसलमा पैसा तिर्न सकेका छैनन्, कति दिनसम्म काम गरेको पैसा नपाउँदा कामदार त्यसै फर्किएका छन्, उनले भनिन्, ज्याला नपाएका कामदारलाई हामीले खाना खुवाउनुपर्ने स्थिति छ । जभाभावी निर्माण सामग्री थुपार्ने तर काम नहुँदा नालामा पानी नबगेर सडक हिलाम्मे बन्ने गरेको पालुङटारका कमल पोखरेलले बताए । चार लेनको बाटो बन्ने भन्या छ, आशा गर्यौं तर एकदुई वर्ष होइन, कहिलेसम्म हेर्ने यो अवस्था ?, उनले भने, धुलोले अत्तालिएका छौं, अब बर्खा लाग्न थाल्यो, एम्बुलेन्स पनि हिँड्न सक्दैन, यसको जिम्मेवारी कसले लिने ? ठेकेदारलाई निर्माणस्थलमा तुरुन्त उपस्थित गराउनुपर्ने पालुङटार४ लुइँटेलका कालिकाप्रसाद सोडारीले माग गरे । सडक निर्माणलाई तीव्रता दिन माग गर्दै यसअघि पनि पटकपटक ठेकेदारका प्रतिनिधिलाई स्थानीयले सचेत गराएका थिए । क्वालिटीको काम गर्दैनन्, कामदारको रासनपानीको पैसा पनि तिर्दैनन्, सोडारीले भने । ठेकेदारले काम नगर्दा जनप्रतिनिधि र नगरपालिकालाई समेत अप्ठ्यारो भएको पालुङटार४ की वडा सदस्य सीता सेन्चुरीले बताइन् । ठेक्का नलाग्दासम्म नगरपालिकाले अप्ठ्यारो ठाउँमा ग्राभेल राख्थ्यो, अहिले ठेक्का लागिसकेपछि डुप्लिकेसन हुँदो रहेछ । नगरपालिकाले गर्न मिलेन, प्रश्न नगरपालिका, वडातिर पनि आउँछ ठेकेदार काम नै गर्दैनन्, उनले भनिन् । निर्माण सुरु भएको चार वर्षमा म्याद थपबाहेक फिल्डमा काम हुन नसकेको गण्डकी प्रदेशका पूर्वसांसद हरिशरण आचार्यले बताए । यस्तो अप्ठ्यारो कहिलेसम्म बेहोर्ने ? ठेकेदारसँग कुरा गरेर सडक छिटो बनाइनुपर्छ, उनले भने । मध्यपहाडी लोकमार्गअन्तर्गत मसानेठाँटीठाँटीपोखरी सडक निर्माणको ठेक्का हिमदुङ प्यासेफिक जेभीले पाएको छ । २०७७ असार २६ मा ठेक्का सम्झौता गरेको कम्पनीले काम सम्पन्न नगरेपछि २०८० असार २६ सम्म म्याद थप भएको छ । हालसम्म कामको प्रगति ३० प्रतिशतबाट अघि नबढेको मध्यपहाडी लोकमार्ग पालुङटार कार्यालयका सूचना अधिकारी विदुर सुवेदीले बताए । लिखित र मौखिम ताकेता गरेका छौं । काम चटक्कै छाडेको छैन, गरेको पनि छैन, उनले भने ।"
पाँच महिनापछि मन्त्रिपरिषद् पूर्ण,"(काठमाडौं)प्रधानमन्त्री पुष्पकमल दाहालले पाँच महिनापछि मन्त्रिपरिषद्लाई पूर्णता दिएका छन् । मंसिरमा भएको आमनिर्वाचनपछि १० पुसमा प्रधानमन्त्री नियुक्त भएका माओवादी केन्द्रका अध्यक्षसमेत रहेका दाहालले मंगलबार ११ औं पटक विस्तार गर्दा मन्त्रिपरिषद्ले पूर्णता पाएको हो । प्रधानमन्त्री दाहाल गठबन्धन फेरबदल र सत्ताको भागबन्डा मिलाउन लागेकाले मन्त्रिपरिषद् विस्तारमा ढिलाइ भएको थियो । पुस १० देखि फागुन अन्तिम सातासम्म एमालेसँगको गठबन्धन हुँदा नै छ पटक मन्त्रिपरिषद्मा हेरफेर भइसकेको थियो । नयाँ गठबन्धन बनेपछि दाहालले मंगलबार पाँचौं पटक मन्त्रिपरिषद् विस्तार गरेका हुन् । मंगलबार जनता समाजवादी पार्टीका वीरेन्द्रप्रसाद महतो वन तथा वातावरणमन्त्री र जसपाकै प्रमिला कुमारी शिक्षा, विज्ञान तथा प्रविधि राज्यमन्त्री नियुक्त भएसँगै दाहाल मन्त्रिपरिषद् २५ सदस्यीय बनेको छ । संविधानले मन्त्रिपरिषद् बढीमा २५ सदस्यीयमात्रै हुन पाउने व्यवस्था गरेको छ । मन्त्रिपरिषद्मा कांग्रेसबाट ९, माओवादीबाट ६, जसपाबाट २, एकीकृत समाजवादीबाट २, लोकतान्त्रिक समाजवादी, नागरिक उन्मुक्ति र नेपाल समाजवादी पार्टीबाट ११ जनामन्त्री छन् । माओवादी, एकीकृत समाजवादी र जसपाबाट ११ जना राज्यमन्त्री बनेका छन् । नवनियुक्त मन्त्री महतो सिरहा४ बाट निर्वाचित प्रतिनिधिसभा सदस्य हुन् भने राज्यमन्त्री कुमारी राष्ट्रिय सभा सदस्य हुन् । उनलाई जसपाले यसअघि उपराष्ट्रपति पदको उम्मेदवारसमेत बनाएको थियो । १० पुसमा एमाले र राष्ट्रिय स्वतन्त्र पार्टीसहित सात दलको समर्थनमा प्रधानमन्त्री बनेका दाहालले मन्त्रिपरिषद्लाई पूर्णता दिन नपाउँदै राष्ट्रिय सहमतिको बहानामा राष्ट्रपति चुनावताका नेपाली कांग्रेससहित ११ राजनीतिक दलसँग गठबन्धन बनाएका थिए । तर, मन्त्रिपरिषद्ले पूर्णता पाउँदासम्म सरकारमा आठ दलमात्रै सहभागी छन् । राष्ट्रिय जनमोर्चा र आमजनता पार्टीले समर्थन दिए पनि सरकारबाहिर छन् भने जनमत चाहेको मन्त्रालय नपाएको भन्दै सरकारबाट बाहिरिइसकेको छ । १७ चैतमा सातौं पटक मन्त्रिपरिषद् विस्तार गर्दा कांग्रेसका चार, एकीकृत समाजवादीका दुई, जसपा, लोसपा, नेसपा, नागरिक उन्मुक्ति र माओवादीबाट ११ गरी मन्त्रिपरिषद् विस्तार गरेका दाहालले त्यसयता गठबन्धन दलले मन्त्रीको नाम नदिएकै कारण मन्त्रिपरिषद् विस्तारमा महिनौं समय खर्चिएका छन् । कांग्रेसले ९ मन्त्रीको नाम एकैपटक नदिएका कारण मात्रै दाहालले चार पटक मन्त्रिपरिषद् विस्तार गर्नुपर्यो । जसपाका अध्यक्ष उपेन्द्र यादवले उपनिर्वाचनबाट आफैं संसद् छिरेर मन्त्री बन्ने आकांक्षा राख्दा जसपाले पनि लामो समयसम्म मन्त्रीको नाम दिएन । यसअघि गठबन्धनमा दुई मन्त्रीमात्रै पाएका यादव आफू चुनाव जितेर आएपछि भने एक राज्यमन्त्रीसमेत थप गरेर आफू पछि हटेका छन् । २५ सदस्यीय मन्त्रिपरिषद्मा ६ महिला समेटिएका छन् । तर, उनीहरूमध्ये तीन जनामात्रै क्याबिनेट मन्त्री हुन् । महिला अधिकारकर्मी एवं पूर्वसांसद कमला विश्वकर्मा राज्यले महिला र दलितलाई हेर्ने दृष्टिकोण नफेरिएको बताउँछिन् । संविधानले महिला र दलितलगायत अन्य पिछडिएको क्षेत्र वर्गको प्रतिनिधित्वको सवालमा केही त बोलेको छ, तर त्यसको कार्यान्वयन गर्नुपर्ने कार्यकारी निकायले त्यो कुरा बोल्दैन, उनी भन्छिन्, राज्यका अन्य निकायमा महिलाको ३३ प्रतिशत सहभागिता सुनिश्चित छ, मुख्य ठाउँ भनेको सरकार हो, त्यहीँचाहिँ महिलाको समुचित प्रतिनिधित्व छैन । हाल क्याबिनेट मन्त्री २२ जनामात्रै हुन्, त्यसमा तीन जना महिला छन् अर्थात् महिलाको प्रतिनिधित्व १३ प्रतिशतमात्रै छ । रेखा शर्मा सञ्चार तथा सूचना प्रविधिमन्त्री, सीता गुरुङ सहरी विकासमन्त्री र रन्जिता श्रेष्ठ भूमि व्यवस्था तथा सहकारीमन्त्री छन् । समग्र मन्त्रिपरिषद्मा राज्यमन्त्रीसहित महिलाको संख्या ६ रहेको छ । तर पनि ३३ प्रतिशत पुग्दैन । समावेशिताको दृष्टिले पनि वर्तमान मन्त्रिपरिषद् पूर्ण समावेशी छैन । १३ जना खस आर्य समुदायका मन्त्री छन् भने जनजाति ८, मधेशी ३ र दलित १ जना छन् । मुस्लिम र थारू समुदायको प्रतिनिधित्व छैन । समानुपातिकमा दलित समुदायबाट प्रतिनिधिसभा सदस्य बनेकी सुशीला श्रीपाइली ठकुरी पर्यटन राज्यमन्त्री छिन् । ठकुरीसँग विवाह गरेकी उनलाई प्रधानमन्त्री दाहालले दलित कोटामा समेटेको भनेका छन् ।"
नेपाल सजिलै सेमिफाइनलमा,"(काठमाडौं)नेपाल महिला भलिबल टोली मंगलबार काभा महिला भलिबल च्यालेन्ज कपको सेमिफाइनलमा पुगेको छ । त्रिपुरेश्वरस्थित राखेप कभर्डहलमा बंगलादेशविरुद्ध एकपक्षीय खेल प्रदर्शन गर्दै नेपालले एक खेलअगाडि नै अन्तिम चारको यात्रा गरेको हो ।समूह ए मा रहेको नेपालले बंगलादेशलाई ३० सेटले हरायो । अघिल्लो दिन नेपालले किर्गिस्तानलाई सोझो सेटमा रोक्दै विजयी सुरुआत लिएको थियो । दुईपल्टको साविक विजेता नेपालले मंगलबार २५१०, २५८, २५९ ले सेट आफ्नो पक्षमा पारेको थियो ।यसै समूहबाट भारतले पनि किर्गिस्तानमाथि सोझो सेटमा जित निकाल्दै सेमिफाइनल यात्रा तय गरेको हो । भारतले २७१७, २५८, २५८ ले सेट जितेको थियो । समूह विजेता छिनोफानो बुधबार हुने नेपाल र भारतबीचको खेलले निर्धारण गर्नेछ । खेलेका दुवै खेल गुमाएका किर्गिस्तान र बंगलादेशले अब वरीयताका लागि प्रतिस्पर्धा गर्नेछन् ।नेपालकी कप्तान अरुणा शाहीले बंगलदेशविरुद्धको खेल जितेपछि भनिन्, हामी भारतलाई समूह चरणमा हराएर इतिहास रच्न चाहन्छौं ।१३ औं दक्षिण एसियाली खेलकुदको फाइनलमा भारतसँग आमनेसामने हुँदा नेपालले वेस्ट अफ फाइभमा हारेर स्वर्ण गुमाएको थियो । त्यसैले त्यो हारको बदला लिने मौका छ अहिले । कप्तान अरुणाले थपिन्, हामी इतिहास रच्ने आतुर छौं । यसमै हाम्रो ध्यान केन्द्रित छ । तर यो भन्दा धेरै राम्रो प्रदर्शन दिन सक्नुपर्छ । भारतीय टोली शारीरिक रूपमा हामीभन्दा धेरै बलियो छ । त्यहीअनुसार हाम्रो रणनीति हुनेछ ।मंगलबारै समूह बी को खेलमा काजकिस्तानले श्रीलंकाविरुद्ध प्रतिस्पर्धात्मक खेलमा ३१ सेट विजय नतिजा निकालेको थियो । सुरुका दुई सेट २५१६, २८२६ ले आफ्नो पक्षमा पारेको काजकिस्तानले तेस्रो सेट १८२५ ले गुमाएको थियो । चौथो सेटमा निक नै प्रतिस्पर्धात्मक चल्यो । त्यसमा २९२७ ले काजकिस्तानले पुनरागमन गर्दै खेल आफ्नो पक्षमा पार्यो । यो जितले काजकिस्तानको ६ अंक भएको छ । पहिलो खेलमा टोलीले माल्दिभ्सलाई हराएको थियो ।माल्दिभ्स मंगलबार उज्वेकिस्तानसँग ३० को सेटमा पराजित भएपछि समूह चरणबाटै बाहिरिएको छ । दिनको अन्तिम खेलमा उज्वेक टोलीले २५१८, २५१४, २५४ को सेटमा नतिजा निकालेको थियो । यो जितपछि समूह बी उज्वेक र काजकिस्तान सेमिफाइनल पुगेका छन् । बुधबार हुने यी दुईको खेलबाट समूह विजेताको टुंगो लाग्नेछ ।"
वेस्ट इन्डिज र जिम्बावेको समूहमा नेपाल,"(लन्डन)नेपालले अर्को महिना हुने विश्वकप क्रिकेट छनोटमा वेस्ट इन्डिज र जिम्बावेलगायत राष्ट्रसँग प्रतिस्पर्धा गर्नुपर्ने भएको छ । अन्तर्राष्ट्रिय क्रिकेट परिषद् (आईसीसी) ले जुन १८ देखि जुलाई ९ सम्म जिम्बावेमा हुने विश्वकप छनोटको खेल तालिका मंगलबार प्रकाशित गरेको छ ।नेपाल समावेश समूह ए मा वेस्ट इन्डिज र जिम्बावेसहित नेदरल्यान्ड्स र अमेरिका छन् । समूह बी मा श्रीलंका, आयरल्यान्ड, स्कटल्यान्ड, ओमान र यूएई छन् । समूह ए का खेलहरू हरारे र समूह बी का खेलहरू बुलावायोमा हुनेछ । दुई पटकको विश्वकप विजेता वेस्ट इन्डिज लगातार दोस्रो पटक विश्वकप छनोट खेल्न लागेको हो । वेस्ट इन्डिजले जिम्बावेमा हुने विश्वकप छनोटका लागि साई होपको कप्तानीमा १५ सदस्यीय टोली घोषणा गरिसकेको छ । त्यस्तै रिची बेरिङ्टनको कप्तानीमा स्कटल्यान्डले पनि विश्वकप छनोटका लागि टोली घोषणा गरिसकेको छ । नेपाल क्रिकेट संघले सोमबार २२ सदस्यीय टोलीको घोषणा गरेको थियो । नेपाली टोलीको प्रशिक्षण बुधबार सुरु हुँदै छ । नेपाली टोली दक्षिण अफ्रिकामा १० दिन प्रशिक्षण गरेर जिम्बावे पुग्ने कार्यक्रम छ । समूहका शीर्ष तीन टोली सुपर लिगमा पुग्नेछन् । समूह चरणमा जोडेको अंक सुपर लिगमा जोडिने छ भने एउटा समूहबाट गएको टोलीले अर्को टोलीको शीर्ष ३ टोलीसँग मात्र सुपर लिगमा खेल्ने छ । त्यही अंक जोडेर शीर्ष दुई टोली फाइनल खेल्नेछन् । फाइनलमा पुग्ने टोली अक्टोबरनोभेम्बरमा भारतमा हुने विश्वकपमा स्थान बनाउने छन् । आयोजक भारतसहित एकदिवसीय अन्तर्राष्ट्रिय वरीयताको शीर्ष आठभित्र रहेका अस्ट्रेलिया, इंग्ल्यान्ड, न्युजिल्यान्ड, पाकिस्तान, अफगानिस्तान, बंगलादेश र दक्षिण अफ्रिका विश्वकपमा सोझै छनोट भइसकेका छन् । वेस्ट इन्डिज, जिम्बावे, नेदरल्यान्ड्स, श्रीलंका र आयरल्यान्ड एकदिवसीय अन्तर्राष्ट्रिय वरीयताको शीर्ष आठमा नपरेपछि विश्वकप छनोट खेल्न आएका हुन् । स्कटल्यान्ड, ओमान र नेपाल विश्वकप लिग २ को शीर्ष तीन स्थान हात पार्दै विश्वकप छनोटमा पुगेका हुन् । अमेरिका र यूएई छनोटको प्लेअफबाट विश्वकप छनोटमा पुगेका हुन् । क्रिकइन्फोका अनुसार विश्वकप छनोटमा रनआउटका लागि थर्ड अम्पायर प्रयोग हुनेछ भने सुपर लिगमा डीआरएस सञ्चालनमा ल्याइने छ । नेपालले उ्दघाटन दिन जुन १८ मा घरेलु टोली जिम्बावेसँग खेलेर विश्वकप छनोटको सुरु गर्नेछ । त्यस्तै अमेरिकासँग जुन २०, वेस्ट इन्डिजसँग जुन २२ मा र नेदरल्यान्ड्ससँग जुन २४ मा खेल्ने छ । त्यसअघि नेपालले जुन १३ मा यूएई र जुन १५ मा अमेरिकासँग हरारेमा अभ्यास खेल खेल्नेछ । जुन २९ देखि सुपर लिगका खेल हुनेछ भने जुलाई ९ मा फाइनल हुनेछ । प्रतियोगितामा कुल २४ खेल हुनेछ । जिम्बावेमा लगातार दोस्रो पटक विश्वकप छनोट प्रतियोगिता हुन लागेको हो । सन् २०१८ मा भएको पछिल्लो विश्वकप छनोटबाट नेपालले पहिलो पटक एकदिवसीय अन्तर्राष्ट्रिय मान्यता प्राप्त गरेको थियो भने वेस्ट इन्डिज र अफगानिस्तान विश्वकपमा पुगेको थियो ।"
काठमाडौंको वर्चस्व,"(मकवानपुर)दोस्रो वाग्मती प्रदेश खेलकुदमा काठमाडौंले तेक्वान्दो र करातेतर्फ वर्चस्व कायम गरेको छ । हेटौंडामा जारी प्रतियोगितामा तेक्वान्दोमा १२ जिल्लालाई पछाडि पार्दै काठमाडौं टिम च्याम्पियन बन्यो । आईटीएफ तेक्वान्दोमा भने काभ्रे पहिलो भयो । मंगलबार मार्सल आर्टसका खेल सकिएका छन् ।काठमाडौं ८ स्वर्ण, ३ रजत र २ कांस्य जित्दै समग्रमा तेक्वान्दोको टिम च्याम्पियन बन्यो । हेटौंडा४ स्थित हुप्राचौरमा भएको प्रतियोगितामा ३ स्वर्ण, २ रजत र २ कांस्यसहित नुवाकोट दोस्रो हुँदा ललितपुर २ स्वर्ण, २ रजत र १ कांस्यसहित तेस्रो स्थानमा रह्यो । पुरुषमा नुवाकोटका धनबहादुर तामाङ र महिलामा सिन्धुपाल्चोककी सुस्मिता तामाङ उत्कृष्ट खेलाडी भए ।करातेमा पनि काठमाडौंकै वर्चस्व रह्यो । काठमाडौं ५ स्वर्ण, ३ रजत र २ कांस्य जित्दै टिम च्याम्पियन भएको हो । मकवानपुरले ३ स्वर्ण र ३ कांस्यसहित दोस्रो तथा समान २२ स्वर्ण, रजत र कांस्यसाथ सिन्धुपाल्चोक तेस्रो भए । पुरुषमा मकवानपुरका रोशन बलामी र महिलामा काभ्रेकी मनिका तामाङ उत्कृष्ट खेलाडी चुनिए ।आईटीएफ तेक्वान्दोतर्फ काभ्रे कुल १० स्वर्ण, ६ रजत र एक कांस्यसहित टिम च्याम्पियन भएको छ । कुल २९ स्वर्णका लागि प्रतिस्पर्धा भएकोमा चितवन ६ स्वर्ण, २ रजत र २ कांस्यसहित दोस्रो तथा भक्तपुर ५ स्वर्ण, ८ रजत र २ कांस्यसहित तेस्रो भए । पुरुषमा आरएन महतो र महिलामा सुस्मिता तामाङ उत्कृष्ट खेलाडी भए । दुवै चितवनका हुन् ।एथलेटिक्सतर्फ मंगलबार १० स्वर्णको छिनोफानो भयो । यसमा सहभागी जिल्लाहरूले मिश्रित नतिजा निकालिरहेका छन् । मकवानपुरका दिना गोपाली र जिकेश सापकोटाले २०० मिटर दौडमा स्वर्ण जितेका छन् । पिप्लेक्याम्पा रंगशालामा दिनाले २९३७ सेकेन्ड र जिकेशले २४६० सेकेन्डबाट स्वर्ण जिते ।महिला ८०० मिटर दौडमा ललितपुरकी रजिना दुलालले सफलता पाइन् । उनले २ मिनेट ४० सेकेन्डमा दौड पूरा गरिन् । पुरुषतर्फ चितवनका अमृत बोटे विजयी भए । उनले २ मिनेट ८ सेकेन्डमा दूरी पूरा गरे । ५ हजार मिटर दौडमा सिन्धुपाल्चोकका मिङमार सिंहले स्वर्ण जिते । उनले १८ मिनेटमा ९ सेकेन्डमा उक्त दूरी पार गरे । महिलामा सिन्धुपाल्चोककै निनु तामाङले २१ मिनेट ८ सेकेन्डबाट स्वर्ण जित्दा जितिन् । महिला लङजम्पमा चितवनकी प्रनिशा महतोले स्वर्ण जितिन् । उनी ४८३ मिटर जम्प गरिन् । पुरुषमा चितवनका सुजितकुमार महतोले स्वर्ण जित्दा ६३४ मिटर जम्प गरे ।चितवनका ललित राउतले १२७८ मिटर टाढा फाल्दै पुरुष सटसुटको स्वर्ण जिते । महिला सटपुटमा चितवनकै अप्सरा श्रेष्ठले स्वर्ण जितिन् । उनले ८८३ मिटर फालिन् ।"
सातदोबाटोको ध्यान शीर्ष चारमात्रै,"(काठमाडौं)हामी लिग उपाधिको होडबाट लगभग बाहिरिएका छौं, अब हाम्रो लक्ष्य शीर्ष चार मात्रै । यो निराशाजनक भनाइ अरू कसैको होइन, प्रशिक्षक सनोज श्रेष्ठको हो । सहिद स्मारक ए डिभिजन लिगको मंगलबार दशरथ रंगशालामा भएको खेलमा पुछारको खुमलटार युवासँग पराजित भएपछि सातदोबाटोका प्रशिक्षक श्रेष्ठ यति यथार्थ स्विकार्न बाध्य रहे । सातदोबाटोस्थित एन्फा कम्प्लेक्समा भएको अर्को खेलमा पुलिस क्लबले एक अर्को जित निकाल्यो । स्तब्ध हुने टिम रह्यो थ्रीस्टार । प्रतियोगिता यी दुई खेलसँगै २० औं चरणका खेल सकिएका छन् । लिग तालिकाले एउटा ठोस स्वरूप लिएको छ । यसले स्पष्ट भन्छ, कुन टिम कता रहने भन्ने स्थिति अझै अनिश्चित छ । सातदोबाटो विजयी रहेको भए उपाधि होडमै कायम रहने थियो । तर, हारले टिम २९ अंकमै सीमित भई चौथो स्थानमै रह्यो । यो शीर्षस्थानमा रहेको चर्च ब्वाइजसँग ८ अंकको अग्रता हो । प्रशिक्षक श्रेष्ठले खेलको विश्लेषण गर्दै भने, पहिलो हाफमा हाम्रो प्रदर्शन निकै खराब रह्यो ।सातदोबाटोले पहिलो हाफमा आफ्नो दोस्रो रोजाइका खेलाडीलाई बढी उतारेको थियो । यसको कारण थियो प्रमुख खेलाडी घाइते हुनु । दोस्रो हाफमा सातदोबाटोले जोखिम उठाउँदै दीपकराज सिंह ठकुरीलाई खेलाएको थियो । दीपकराजलाई खुट्टामा चोट छ । यसले तयार पारेको स्थिति कति डरलाग्दो छ भने उनले एक महिनापछि हुने साफ च्याम्पियनसिप गुमाउने अवस्थासम्म हुनसक्छ । तर, लिग तालिका कस्तो छ भने खेलाडी चोटबीच खेल्न बाध्य छन् । जितका बावजुत खुमलटार २१ अंकसहित अन्तिम स्थानमै रह्यो । यसले टोलीलाई धेरै उत्साह र आत्मविश्वास भने दिलाउने छ । अहिले तत्कालका लागि प्रशिक्षकविहीन खुमलटारले व्यवस्थापक अञ्जन राणा क्षेत्रीकै नेतृत्वमा खेलिरहनुपरेको छ । उनले भने, प्रशिक्षकलाई लिएर हाम्रोमा के मिलेन भन्नै सकिएन । अहिले हामीले नै टिमलाई प्रशिक्षण गराइरहेका छौं । उनले रेलिगेसनबाट जोगिन सक्दो सबै गर्ने प्रतिबद्धता जनाए । पछिल्लो समय खुमलटारमाथि खेल मिलेमतोको आरोप पनि लागेको थियो । यसबाट उनले स्पष्टीकरण पनि दिए । क्षेत्रीले भने, हामी अंक तालिकाको पुछारमा छौं, त्यसैले हामीमाथि यस्तो आरोप लागेको हो । यसमा कुनै सत्यता छैन । अंकतालिकाको अगाडि रहेको टिमलाई कसैले यस्तो आरोप लगाउन सकेका छैनन् । आरोप लागेपछि हामीले अनुसन्धान पनि गरेका थियौं र यसमा हामीले कसैलाई दोषी पाएनौं । अब हाम्रो ध्यान टिमलाई अझ राम्रो बनाउनेमै हुनेछ ।उनले थपे, अहिले क्लब व्यवस्थापन सकारात्मक छ । खेलको निर्णायक गोल भने मेसुके ओलुमोउले ३८ औं मिनेटमा गरे । खेलले एक घण्टा छुँदा उनलाई घाइते भएर मैदानबाटै सिधै अस्पताल लैजानुपरेको थियो । व्यवस्थापक क्षेत्रीका अनुसार उनको चोट गम्भीर भने छैन र एक दिनको आरामपछि उनी मैदानमा फर्कन सक्छन् । यता पुलिस रेलिगेसनबाट बच्ने सम्भावना बलियो भएको छ । थ्रीस्टारलाई १० ले हराएपछि पुलिसको २५ अंक भएको छ । टोली आठौं स्थानमा उक्लेको छ । पुलिसको यो जितमा अहमद हिजाजीले २८ औं मिनेटमा निर्णायक गोल गरेका थिए । हारले थ्रीस्टारमाथि अविश्वसनीय रूपमा रेलिगेसनको तनाव बढेको छ । एक समय उपाधिका लागि चुतौती पेस गरेको थ्रीस्टार अहिले क्लब इतिहासमै सर्वाधिक खराब लयमा छ र लगातार कमजोर प्रदर्शन गरिरहेको छ । थ्रीस्टारको २६ अंकमात्रै छ र यो रेलिगेसन क्षेत्रबाट ५ अंकको दूरीमात्रै हो । अबका केही खेलमा पनि प्रदर्शन नसुध्रिने हो भने थ्रीस्टार पेचिलो स्थितिमा पुग्न सक्नेछ ।पछिल्ला ९ खेलमा थ्रीस्टार जितविहीन छ । यसमध्ये ४ खेलमा पराजित भएको छ । बाँकी ४ खेल भने बराबरीमा टुंगिएका छन् । यी ९ खेलमा उपलब्धि अधिकतम २७ अंकमध्ये थ्रीस्टारले ५ अंकमात्र बटुलेको छ । लिगको २० औं चरणको समाप्तिमा चर्च ब्वाइज ३७ अंकमा शीर्षस्थानमा छ । टोलीको पछाडि दुईपल्टको डिफेन्डिङ च्याम्पियन मछिन्द्र ३४ अंकसहित छ । पुछारमा भने खुमलटारसँगै फ्रेन्ड्सको २१ अंक छ । त्यसमाथि एनआरटी र संकटा समान २३ अंक लिएर बसेका छन् ।"
बजेट रोक्काविरुद्ध खेलाडीप्रशिक्षक,"विराटनगर (कास) पूर्वनिर्धारित विभिन्न खेलका नाममा विनियोजित रकम सामाजिक विकास मन्त्रालयले रोक्का गर्दा प्रतियोगिता प्रभावित भएको भन्दै सम्बन्धित खेलका खेलाडी, प्रशिक्षक र पदाधिकारीले मंगलबार कोशी प्रदेश खेलकुद विकास बोर्ड तथा सामाजिक विकास मन्त्रालय घेराउ गरेका छन् । उनीहरूले मन्त्रालयले निर्धारित बजेट निकासा गरेर तोकिएको समयमा खलकुद प्रतियोगिता सञ्चालन हुने वातावण २४ घण्टामा तयार नगरे खेलाडी मैदानमा उफ्रिन छाडेर सडकमा उत्रने चेतावनी दिएका छन् । घेराउमा नवौं राष्ट्रिय खेलकुदमा शारीरिक सुगठनका स्वर्ण विजता अवतार श्रेष्ठ, सफ्ट टेनिसका स्वर्ण विजेता युकेश योन्जन र आशिष बोहोरा सहभागी थिए । वैशाख १४ देखि १६ सम्म झापामा सम्पन्न प्रथम मुख्यमन्त्री कप राष्ट्रिय पुरुष भलिबल प्रतियोगिताको ब्यानरमा आयोजकमा कोशी प्रदेश सरकारको नाम उल्लेख नगरेको भन्दै प्रदेश सरकारले प्रदेश खेलकुद विकास बोर्डका सदस्यसचिव हंशराज वाग्देलाई बर्खास्त गर्दै बोर्डको बैंक खाता रोक्का गर्दा पूर्वनिर्धारित विभिन्न खेलका नाममा राखिएको बजेट पनि रोक्का भएको थियो । उक्त निर्णयविरुद्ध वाग्लेले रिट दायर गरेपछि उच्च अदालत विराटनगरले उनको बर्खास्तगी कार्यान्वयन नगर्न प्रदेश सरकारका नाममा आदेश दिएको थियो । अदालतको आदेशपछि पनि प्रदेश सरकारले बोर्डको बैंक खाता खुला नगर्दा पूर्वनिर्धारित खेलकुद प्रतियोगिता प्रभावित भएका छन् ।"
२० वर्षपछि न्युकासलको यात्रा,"न्युकासल (एएफपी) न्युकासल युनाइटेडले २० वर्षपछि पहिलो पटक सोमबार युरोपेली च्याम्पियन्स लिगमा स्थान बनाएको छ । सेन्ट जेम्स पार्कमा भएको खेलमा न्युकासलले लेस्टर सिटीसँग गोलरहित बराबरी खेलेपछि यो उपलब्धि पाएको हो । एडि हाउको टिमले खेलमाथि पूर्ण नियन्त्रण राखे पनि गोल भने गर्न सकेनन् । तर, यो नतिजा उसलाई अर्को सिजनको च्याम्पियन्स लिगमा पुर्याउन पर्याप्त रह्यो । न्युकासलले पाँचौं स्थानको लिभरपुलमाथि ४ अंकको निर्णायक अग्रता लिएको हो । टोलीको ३७ खेलबाट ७० अंक भयो । बराबरीले लेस्टरमाथि रेलिगेसन दबाब अझ बढेको छ । यसबाट बच्ने समीकरण उसको हातमा पनि रहेन । एभरटन ३३ अंकसहित १७ औं स्थानमा छ । टोलीको पछाडि लेस्टर र लिड्स युनाइटेड समान ३१ अंकमा छन् । अब लिगको अन्तिम दिन यिनै तीन टिममध्ये दुई रेलिगेसनमा पर्नेछ । साउथह्याम्पटन यसअघि नै रेलिगेसनमा परिसकेको छ ।"
