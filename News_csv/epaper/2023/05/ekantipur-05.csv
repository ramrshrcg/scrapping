शीर्षक,विवरण
नक्कली शरणार्थी प्रकरणका सक्कली पीडित अमेरिकी सपना देखाएर गिरोहले उडायो पैसा,"अनामनगरका नुपु शेर्पाले पनि अघिल्लो वर्ष भदौ ३० मा गिरोहका सदस्य रामशरणलाई ५ लाख रुपैयाँ हातैमा दिएको बताए । उनलाई विश्वस्त बनाउन गिरोहले पूर्व नै बोलाएको थियो । इटहरीको गोकुलम् रिसोर्टभित्र लगेर मलाई भुटानी शरणार्थीमा नाम दर्ता गरिपाऊँ भन्ने निवेदनमा सहीछाप गराइएको थियो, शेर्पा सम्झन्छन् । गोकुलम् रिसोर्टलाई नै मूल मुकाम बनाएर केशव दुलाल, सानु भण्डारीसहितका स्थानीय एजेन्टहरू अमेरिका जान पाइने आसमा नेपाल मात्र होइन, भारत पश्चिम बंगालको सिलिगुडी आसपासबाट आउनेसँग पैसा उठाउने गरेको प्रत्यक्षदर्शीहरू बताउँछन् । ५ वर्षदेखि संगठित यो गिरोहले इटहरीको गोकुलम् रिसोर्ट, कलंकीको क्राउन इम्पेरियल र सानेपाको इन्टरनेसनल क्लबमा बसेर नक्कली कागजात बनाउने तथा पैसा असुलउपर गर्ने गरेको प्रमाण प्रहरीले प्राप्त गरेको छ । गृहले गठन गरेको कार्यदलको प्रतिवेदनमा नक्कली अनुसूची थपेर ८७५ जनाको नाम थपेको गिरोहले उनीहरूबाट रकम असुलेको थियो । पूर्वमन्त्री टोपबहादुर रायमाझी, तत्कालीन गृहमन्त्री रामबहादुर थापाका सल्लाहकार इन्द्रजित राई र नेपाल सरकारका सचिव टेकनारायण पाण्डेसहितबाट सहयोग पाएको यो गिरोहले नक्कली कागजातकै भरमा पैसा उठाइरहेको थियो । प्रलोभनमा सर्वसाधारणलाई फसाएर रकम असुल्दै हिँड्ने रामशरण केसी स्वयंले आफू पीडकभन्दा बढी पीडित रहेको बताएका छन् । अर्का एजेन्ट प्रेमराज पन्थीसँगै कान्तिपुरको सम्पर्कमा आएका केसीले भने, दुलाल र भण्डारीले भनेअनुसार मैले ३४ जना व्यक्तिबाट जनही १० लाख रुपैयाँका दरमा ३ करोड ४० लाख रुपैयाँ उठाएको हुँ । तर, यो पैसा सानु भण्डारीको खातामा जम्मा गरिसकेको छु, यसका सबै बैंकिङ कागजात र प्रमाण साथैमा छन् । पछि मैले पीडित व्यक्तिहरूको पैसा फर्काउन आफ्नै घर बन्धक राखेर सकेजति ऋण चुक्ता गरेको छु, उनले भने । गिरोहको एजेन्टका रूपमा काम गरेका प्रेमराज पन्थी र भेषराज शर्मा लम्सालले पनि दुलाल र भण्डारीकै निर्देशनमा पैसा उठाएको भए पनि तिनको ऋण चुक्ता गर्दा आफूहरू टाट पल्टिएको बताउँछन् । लम्सालले त गिरोहका नाइके दुलाल र भण्डारीले आफूबाट झन्डै ३ करोड ४० लाख रुपैयाँ असुलउपर गरेको भन्दै उपत्यका अपराध अनुसन्धान कार्यालयमा दुलाल, भण्डारी र अर्का मतियार दिवाकर बुढाथोकीका विरुद्ध उजुरी दिइसकेका छन् । केशवकी श्रीमती दीपा हुमागार्इंका नाममा साटिएको चेक रकमको प्रतिलिपि पनि अनुसन्धानमा छ । यसरी गिरोहका एजेन्ट केसी, पन्थी र शर्माले नै मर्का मा परेका दाबी गर्दा उनीहरूबाट पीडितहरूको अवस्था के होला ? अनुमान गर्न धेरै गाह्रो छैन । गिरोहले थपेको अनुसूचीमा नाम देखाएर पैसा असुल्न एजेन्टहरू जिल्लाजिल्ला गएका थिए । आफ्नो भागमा परेका ३२ जनाबाट ५ लाखदेखि माथि जति पनि उठाउन सकिने भनेर काठमाडौंमा रामशरण केसी र कास्कीमा प्रेमराज पन्थी, भेषराज लम्सालसहित खटिएका थिए । मेरा नाममा आएको नामावलीको सूची बोकेर पैसा असुल्न उनीहरूले आइडिया दिएका थिए, केसीले आफ्नो भागमा परेको नामावली पनि कान्तिपुरलाई देखाए । केसीका अनुसार दुलालहरूको गिरोह कहिले हिमालय होटल, कहिले र्याडिसन होटलमा बसेर कम्तीमा सिभास रिगल ह्वीस्की पिउँदै संकलित कागजातमाथि छलफल गर्थे । सुजातालाई भेट्छौ कि टोपबहादुरलाई ? दुलालको भनाइ सुनाउँदै म्याग्दीका तुलबहादुर पुन भन्छन्, मैले पनि ५० जति गाउँलेबाट पैसा उठाएँ, एक जनाबाट १० देखि १५ लाख रुपैयाँसम्म उठाएको छु, त्यो पैसा सानु भण्डारीलाई पठाएको छु । कास्कीका प्रेमराज पन्थी पनि यस्तै नामावलीका भरमा आफूले पैसा उठाएर दुलाल र भण्डारीलाई पठाउने गरेको बताउँछन् । कहिले सिंहदरबारभित्र बैठक बसेको र कहिले बालुवाटारकै भेलाको फोटो पठाएपछि यिनीहरूको कनेक्सन बलियो रहेछ भन्ने बुझेर पैसा उठाएको उनी बताउँछन् । फागुन २७ सम्म पनि अमेरिका उडाइदिने भन्दै उनीहरूले सर्वसाधारणबाट रकम असुलिरहेका थिए । अहिले हिरासतमा भएका गिरोहका नाइकेहरूमा अझै पनि आत्मबल देखिन्छ । मोरङ, पथरीबाट आएका एक पीडित नाइके सानु भण्डारीलाई भेट्न मंगलबार कालीमाटी प्रहरी सेल पुगेका थिए । के चिन्ता गर्नुहुन्छ, हामी २४ दिनमै छुट्छौं । सब सेटिङ मिलिसक्यो । सबैको हिसाबकिताब मिल्नेछ, चिन्ता नगर, उनले यही भनेर फर्काइदिए । एक महिनायता उपत्यका अपराध अनुसन्धान कार्यालयले दुलाल, भण्डारीसहित टंक गुरुङ, सागर थुलुङ राई, सन्देश शर्मा पोखरेल, इन्द्रजित राई, सन्दीप रायमाझीलाई पक्राउ गरिसकेको छ । यस्तै इन्द्रजित राईका छोरा नीरज र पूर्वउपप्रधानमन्त्री टोपबहादुर रायमाझीविरुद्ध पक्राउ पुर्जी जारी भएको छ । बिहीबारसम्म पीडितका तर्फबाट २० वटा किटानी जाहेरी परेका छन्, यी उजुरीअनुसार मात्र पनि २४ करोड रुपैयाँको ठगी भएको छ । अरू ८७५ जनाको नामै तयार पारिएकाले उजुरी आउने क्रम जारी छ ।"
पूर्वउपप्रधानमन्त्री रायमाझी सम्पर्कविहीन,"सांसदलाई हतकडी लगाउनु आवश्यक छैन ः ओलीभुटानी शरणार्थी बनाएर अमेरिका पठाउने नाममा भएको ठगीमा अनुसन्धान गरिरहेको प्रहरीले पार्टी सचिव टोपबहादुर रायमाझीविरुद्ध पक्राउ पुर्जी जारी गरेपछि एमाले अध्यक्ष केपी शर्मा ओलीले प्रधानमन्त्री पुष्पकमल दाहालसँग भेटेका छन् । सिंहदरबार पुगेरै बिहीबार प्रधानमन्त्री दाहाललाई भेटेका ओलीले यो घटना रहस्यमय रहेको टिप्पणी गरेका छन् ।एमाले अध्यक्ष ओलीले उपप्रधानमन्त्री भइसकेको बहालवाला सांसद रायमाझीलाई प्रहरीले बाटोबाटै समातेर हतकडी लगाउन खोजेको बताए । उनले पटकपटक सांसद, मन्त्री र उपप्रधानमन्त्री भइसकेको बहालवाला सांसदलाई बाटोबाटै हतकडी लगाउनु आवश्यक नरहेको बताए । एउटा बहालवाला सांसद, पटकपटक मन्त्री, उपप्रधानमन्त्री भइसकेको मान्छेलाई बाटोबाटै हतकडी लगाउनु पर्दैन, ऊ भागेर कतै जाँदैन, उनले भने । ओलीले यस प्रकरणमा दोषीलाई छाड्न नहुने तर निर्दोषलाई फसाउन पनि नदिइने बताए । यसमा कोको दोषी हुन् ? नियतवश तानिएको हो कि तनाइएको हो, हामी पनि अध्ययन गर्दै छौं, उनले भने, यसमा निर्दोषलाई फसाउन खोजियो भने हामी चुप लागेर बस्दैनौं । पूर्वऊर्जामन्त्री रायमाझीविरुद्ध बुधबार पक्राउ पुर्जी जारी गरिएको हो । उनका छोरा सन्दीप त्यही प्रकरणमा बुधबार साँझ बुटवलबाट पक्राउ परिसकेका छन् ।"
अशोक स्तम्भको त्यो खोज,"(लुम्बिनी)भारतमा सन् १८६१ मा पुरातत्त्व विभाग स्थापना हुनुअगाडि बुद्धस्थलबारे अत्तोपत्तो थिएन । जनरल अलेक्जेन्डर कनिङघम उक्त विभागको प्रथम निर्देशक बने । उनी तत्कालीन ब्रिटिस सेनाका मेजर थिए ।ईस्वी सातौं शताब्दीमा आएका चिनियाँ यात्री ह्वेङसाङले यात्रा गरेका स्थानको अलेक्जेन्डरले अन्वेषण गरेका थिए । पुरातत्त्व विभागको टिम नै परिचालन गरेर उनले ह्वेङसाङले यात्रा विवरणमा उल्लेख गरेका पुरातात्त्विक स्थल पत्ता लगाउने कार्यको थालनी गरे । कतिपय ठाउँमा अलेक्जेन्डर आफैं पुगेको पाइन्छ, यहाँस्थित वरिष्ठ पुरातत्त्वविद् वसन्त बिडारीले भन्छन्, उनको प्रयासले बौद्धगया, सारनाथ, कुशीनगर, संक्स्या, श्रावस्ती, नालन्दा र साचीसम्म पत्ता लाग्यो ।त्यसबेलासम्म कपिलवस्तु र लुम्बिनी गर्भमा रहेको बिडारीले बताए । त्यसबेला पत्ता लाग्न सकेन, बौद्ध इतिहासका जानकार उनले भने, ह्वेङसाङले श्रावस्तीबाट ९० माइल उत्तर पूर्वमा शाक्य वंशीय राजधानी प्राचीन कपिलवस्तु रहेको यात्रा वर्णनमा उल्लेख गरेका छन् । अलेक्जेन्डरले भारतीय टेरोटोरीभित्र त्यस्तो स्थल भेट्न सकेनन् ।उनका अनुसार नेपाल आएर अनुसन्धान गर्न तत्कालीन राणा सरकारले विदेशीलाई अनुमति दिएका थिएनन् । सन् १८९३ मा भारतको बलरामपुरस्थित आर्मीका मेजर जस्करण सिंह नेपाली जंगलमा सिकार खेल्न आउँदा एक ठाउँमा ढुंगाको स्तम्भ र त्यसमा केही अभिलेख देखे, बिडारीले सुनाए, लखनउबाट प्रकाशित हुने पायोनियर पत्रिकामा सिंहले लेखमार्फत उक्त जानकारी गराएको पाइन्छ । उक्त लेख पढेपछि अलेक्जेन्डरलाई ती स्तम्भ चिनियाँ यात्रीले वर्णन गरेअनुसार लुम्बिनी, निग्लिहवा र गोटिहवाका हो वा हैनन् भनेर खुल्दुली जागेको बिडारीले सुनाए । तर, विदेशीलाई मुलुकमा आउन प्रतिबन्ध थियो, उनले भने, त्यसैले अलेक्जेन्डरले स्तम्भ के रहेछन् भनेर पत्ता लगाउन अध्ययन अन्वेषण अनुमति माग्दै राणा सरकारलाई पत्राचार गरे । पत्र प्राप्त गरेपछि तत्कालीन राणा सरकारले अध्ययनका लागि सहमति दिएको पाइन्छ । ब्रिटिस शासनकालमा पुरातत्त्व हेर्ने नर्थ वेस्ट प्रोभिन्स इन अवधको कार्यालय लखनउमा थियो । बिडारीले थपे, त्यहीं काम गर्ने जर्मन सर्भेयर एए फ्युरर ह्वेङसाङले यात्रा विवरणमा उल्लेख गरेअनुसारको तथ्य पत्ता लगाउन नेपाल आए । अवध कार्यालयले भारत सरकारको परराष्ट्र मन्त्रालयमार्फत मे १२ र जुन २९ १८९६ मा अध्ययनका लागि अनुमति माग गर्दै पत्राचार गरेको थियो । भारत सरकारले पत्राचार गरेपछि ७ सेप्टेम्बर १८९६ मा राणा प्रधानमन्त्री वीरशमशेरले फ्युररलाई नेपाल आएर अन्वेषण गर्न अनुमति दिएका थिए । फ्युरर लखनउबाट दुई रेलमा यात्रा गरेर सीमास्थित भारतीय उस्का बजार पुगेको इतिहास छ, बिडारीले भने, त्यहाँबाट उनी सोधपुछ गर्दै हात्तीमा नेपालका गाउँमा आए । बिडारीका अनुसार त्यही क्रममा उनलाई गाउँलेले निग्लिहवा पुर्याएका थिए । निग्लिहवामा रहेको स्तम्भबारे स्थानीयलाई थाहा थियो, बिडारी सुनाउँछन्, तर, अशोक स्तम्भ होहोइन भन्ने जानकारी थिएन । त्यसबेला गाउँलेहरू स्तम्भलाई भीमसेनको पाइप भनेर चिनाउँथे । फ्युरर पहिलो पटक १८९५ मार्चमा निग्लिहवा पुगेका थिए । त्यहाँ उनले बाह्मी लिपिमा पाली भाषाको अक्षर देखे । उनी बाह्मी लिपिबारे अनभिज्ञ थिए । उक्त भाषा र लिपिका बारेमा अस्ट्रियाको भियनामा पढाउने उनका गुरु प्रोफेसर बुलर जानकार थिए । बिडारीले भने, उनले बुलरलाई उक्त लिपि पठाए । बुलरले उक्त अक्षर पढ्दा दोस्रो लाइनमा बुदस कोनक मानस थुबे द्वितीयम बढती लेखेको देखे । त्यो भनेको कनममुनि बुद्धको स्तूप डबल साइजमा बढाइयो भनेर लेखेको प्रतिउत्तर गरे । यसले कोनक मानस भनेको कनकमुनि बुद्धको जन्मस्थल हो भन्ने कुरा प्रमाणित भएको बिडारीको भनाइ छ । त्यसपछि फ्युरर उत्साहित भए ।चिनियाँ यात्री ह्वेसाङले निग्लिहवादेखि पूर्वतिर करिब २० किलोमिटर दूरीमा लाफानी गार्डेन रहेको उल्लेख गरेका थिए । चिनियाँहरूले लुम्बिनीलाई लाफानी भन्ने गरेको लुम्बिनीको मौन आह्वान पुस्तकमा उल्लेख छ । ह्वेसाङले यात्रा विवरणमा त्यहाँ एउटा पोखरी रहेको उल्लेख गरेका छन् । पानी निश्छल र सफा छ । पोखरीदेखि २४२५ पाइला उत्तरमा एउटा अशोक रूख छ, चिनियाँ यात्रीको विवरणमा उल्लेख छ, जसको हाँगा समातेर मायादेवीले राजकुमार सिद्धार्थलाई जन्म दिएकी थिइन् । ती चिनियाँ यात्रीले रूखको ठुटो छ भनेर उल्लेख गरेको पाइन्छ । त्यसकै छेउमा अशोक स्तम्भ छ भनेर उल्लेख गरेका छन्, बिडारीले भने, अशोक स्तम्भको माथि घोडा थियो । उक्त घोडा चट्याङ लागेर जमिनमा लडिरहेको र स्तम्भ बीचमा चिरिएको देखिएको उल्लेख गरेका छन् । निग्लिहवा पत्ता लागेपछि उत्साहित फ्युररले चिनियाँ यात्री ह्वेसाङले उल्लेख गरेको लुम्बिनी पोखरी आसपास हुनुपर्ने अनुमान लगाए । विवरणअनुसारका प्रमाण फेला पारेपछि उनी जन्मस्थान भेटियो भनेर खुसी भए, बिडारीले सुनाए, उनलाई तिलौराकोट, निग्लिहवा आसपासबाहेक अन्वेषण गर्ने अनुमति राणा सरकारले दिएको थिएन । यसपछि उनलाई समस्या भयो ।त्यसपछि थप अनुन्धानका लागि तत्कालीन राणा सरकारसित अनुरोध गर्ने सोच बनाए । राणाहरूलाई कनकमुनि बुद्धको जन्मस्थान भेटिँदा खुसी मिलेको र बुद्धको जन्मस्थल लुम्बिनीको खोज अनुसन्धान गरेर विश्वलाई चिनाउनुपर्ने आवश्यकता रहेको जानकारी गराए । लुम्बिनी क्षेत्रमा अन्वेषणका लागि अनुमति माग्दै उनले राणा सरकारलाई पत्राचार पनि गरे । बिडारीका अनुसार पाल्पाका तत्कालीन बडाहाकिम खड्गशमशेरसित मिलेर लुम्बिनी खोज्न फ्युररले राणा सरकारबाट अनुमति पाए । दुवैबीच सन् १८९६ मा पत्राचार भएर काम गर्ने सहमति भयो । बडाहाकिम खड्गशमशेरले १८९६ नोभेम्बर ३० मा तिमी निग्लिहवामा आएर पर्ख, म त्यहीं आउँछु भनेर पत्राचार गरेको पाइन्छ । त्यसपछि ३० नोभेम्बरका दिन फ्युरर निग्लिहवा पुगेको देखिन्छ, बिडारीले भने, तर, खड्गशमशेर पुग्न सकेनन् ।पाल्पाबाट आफ्नो तहसिलमा पर्ने लुम्बिनी हुँदै जाँदै गर्दा खड्गशमशेरले बाटोमा ढिस्को देखे । स्तम्भ एक हात माथि निस्किएको थियो । उनले त्यही खनाउन थाले । निग्लिहवामा पूर्वनिर्धारित भेट हुन नसकेपछि फ्युरर पनि हात्तीमा लुम्बिनीतिर गएको इतिहासमा उल्लेख छ । डिसेम्बर १ मा दुवै जनाको लुम्बिनीमा भेट भयो । बिडारीले थपे, फ्युरर पुग्नसाथ अशोक स्तम्भ नजिक ३ फुट खनेका के थिए, अभिलेख देखियो । पाली भाषाको बाह्मी लिपिमा लेखिएको अभिलेखबारे बडाहाकिम खड्गशमशेर अनभिज्ञ थिए । उनले यसबारे कुनै मेसो पाएनन् । तर, फ्युरर भने निग्लिहवाको अभिलेखबारे धेरै शोधखोज गरेर अध्ययन अनुसन्धान गरेकाले थोरै जानकार थिए । उनले बाह्मी लिपिको अक्षर बुझ्न सक्थे । दोस्रो लाइनमा हिदबुद्ध जाते शक्यमुनि ते लेखेको देखे । फ्युररले यो त शाक्यमुनि बुद्धको जन्मस्थान लेखिएको छ भन्दा खड्गशमशेर निकै खुसी भए ।अशोक स्तम्भ पत्ता लगाउने ऐतिहासिक अवसर दुवैलाई जान्छ, तीन दशकदेखि लुम्बिनीको अध्ययन अनुसन्धान र अन्वेषण गर्दै आएका वरिष्ठ पुरातत्त्वविद् बिडारीले भने, दुवैले निग्लिहवामा भेटेर लुम्बिनी खोज गर्ने विषयमा भएको पत्राचार नै अशोक स्तम्भ पत्ता लाग्ने आधार बन्यो । अशोक स्तम्भ पहिलो पटक खड्गशमशेरले देखे । त्यसलाई प्रमाणित गर्ने काम फ्युररले गरे । बुद्ध दर्शनमा २९ वटा बुद्धको उल्लेख छ । तर, सम्राट् अशोकले शाक्यमुनि बुद्ध भनेर लेखेकै कारण पनि उक्त स्तम्भ रहेको ठाउँ राजकुमार सिद्धार्थ जन्मेको ठाउँ हो भनेर संसारले जानेको उनले बताए । त्यसअघि भारतमा शासन गरिरहेको ब्रिटिसले शाक्यवंशीय राजधानी तिलौराकोट र जन्मस्थान लुम्बिनी बस्ती, गोरखपुरतिर खोज्दै थिए । लुम्बिनी फेला पर्नुमा भारतीय पुरातत्त्व विभागका डाइरेक्टर जनरल कनिङ्घमलाई पनि सम्झनुपर्छ । उनकै अग्रसरतामा लुम्बिनी पत्ता नलाग्दै बुद्धले ज्ञान प्राप्त गरेको भारतको बौद्धगया, प्रथम देशना गरेको सारनाथ र महापरिनिर्माण प्राप्त कुशीनगर पत्ता लगाइसकेका थिए । तर, जन्मस्थल पत्ता नलाग्दा बुद्धको इतिहास र अध्ययन अपुरो थियो । उनी सैनिक भए पनि पुरातत्त्वमा रुचि थियो । बेलायतमा पुरातत्त्वको क्षेत्रमा काम गरेका थिए ।यता जर्मन सर्भेयर फ्युररलाई खड्गशमशेरले भेटेपछि पुरातत्त्वमा अलि रुचि बढ्यो । उनले सोधखोज र अध्ययन गर्न थाले । सन् १९०४ मा बुद्धिस्ट आर्केलोजी अफ नेपाल तराई विषयमा भारतको लखनउबाट प्रकाशित हुने पायोनियर पत्रिकामा खड्गशमशेरले तीनवटा आर्टिकल लेखे । कपिलवस्तु, रूपन्देही र नवलपरासीमा भएका पुरातात्त्विक स्थलका बारेमा लेखेका थिए । यिनै लेखमार्फत यस क्षेत्रको पुरातात्त्विक महत्त्व बाहिर आएको हो । उनको लेखमा गोटिहवाको स्तम्भको माथिल्लो भाग निग्रोधारामको पोखरीको दक्षिण पूर्वी डिलमा लडिरहेको देखेको उल्लेख छ । तर, त्यहाँ त्यो फेला पार्न सकिएको छैन । उता फ्युररले पनि कपिलवस्तुमा १० पुरातात्त्विक स्थल अन्वेषण गरेर भारतीय पुरातत्त्व विभागलाई प्रतिवेदन बुझाए । तिलौराकोट नै शाक्यहरूको राजधानी हुन सक्ने प्रशस्त आधार देखाउँदै उनले प्रतिवेदन दिएका थिए ।त्यसपछि १८९९ मा कपिलवस्तु लुम्बिनीको अध्ययन गर्न भारतीय पुरातत्त्वविद् पीसी मुखर्जी आए । लुम्बिनीमा उत्खनन गरे । ढिस्को खन्दा स्तूप फेला पारे । मायादेवी मन्दिर विभिन्न कालखण्डमा बनेको भनी पत्ता लगाए । मायादेवी मन्दिर सप्तरथ आर्किटेक्टमा बनेको हुनुपर्छ भन्ने बताए । मन्दिरमा रहेको मायादेवीले बुद्धलाई जन्म दिँदाको मूर्ति टाउकोविहीन थियो । टाउको पछाडिपट्टि थियो । त्यसलाई जोडेर सग्लो बनाएका थिए । मुखर्जी आउनुअघि १८९८ मा थाई राजकुमार जीनवर वंश र अनागरिक धर्मपाल आएर उक्त मूर्ति हेरेको पुस्तकमा पाइन्छ । १९३३ देखि १९३९ सम्म केशरशमशेरले ठूलो उत्खनन गरे । त्यसपछि १९६२ मा भारतीय पुरातत्त्वविद् देवला मित्र आइन् । उनले अशोक स्तम्भको जग पत्ता लगाउन पश्चिमी भागमा खाल्डो खनिन् । उनले नै मौर्यकाल (चौथो शताब्दीदेखि दोस्रो शताब्दी ईसापूर्व) को प्रविधिले पालिस गरेको बताइन् । उनले उत्खनन गर्दै गर्दा भैरहवाबाट घुम्न आएका बडाहाकिमले काम बन्द गराएको कुरा पुस्तकमा उल्लेख गरेको पाइन्छ । संरक्षण प्रयाससन् १९७० देखि पुरातत्त्व विभागले लुम्बिनीमा संरक्षणको काम थालेको हो । पुरातत्त्वविद् बाबुकृष्ण रिजालले स्तम्भमा लेखिएको लुम्बिनी गामे पत्ता लगाए । २०१० देखि २०१२ सम्ममा जेफिड परियोजनाअन्तर्गत तीनवटा काम भए । जसअन्तर्गत पुरातात्त्विक वस्तुको संरक्षण पनि भएको थियो । त्यसैअन्तर्गत अशोक स्तम्भको पनि वैज्ञानिक तरिकाले संरक्षण गरिएको थियो । युनेस्को परामर्शदाता तथा स्टोन विशेषज्ञ इटालीका कन्स्टयान्टिनो म्युचीको नेतृत्वमा रहेको टोलीले स्तम्भको रासायनिक संरक्षण गरेको थियो । पहिले स्तम्भलाई बाँधेको फलामको पेटी निकालेर गन म्याटलले बाँधिएको छ । स्तम्भमै आईआर क्यामेरा र अत्याधुनिक उपकरण जडान गरेर उनले अनुसन्धान गरेका थिए ।राम्रोसँग संरक्षण भएकाले अहिलेसम्म भेटिएका अशोक स्तम्भमध्ये सग्लो र नबिग्रिएको अभिलेख लुम्बिनीको मात्रै हो । यहाँ साढे ४ लाइन, ९० अक्षर र २६ शब्दको अभिलेख छ । शासक फिरोज शाहको पालामा निस्किएको एन ए अकबरी पुस्तकमा ४० पांग्रा भएको गाढालाई ५ सय घोडाले तानेको दृश्य छ । जसमा स्तम्भ लोड गरिएको छ । स्तम्भ १३ फुट ८ इन्च जमिनमुनि गाडिएको छ । माथिल्लो घोडाको भाग तल झरेको छ । तेस्रो शताब्दी ईसापूर्वमा यत्रो तौल भएको स्तम्भ कसरी ल्याइयो होला भन्ने पनि छ । एन ए अकबरी पुस्तकमा उल्लेख भएजस्तै यहाँ ल्याइएको हुन सक्ने पुरातत्त्वविद् बिडारीले बताए । अशोक स्तम्भको अभिलेख नै बुद्ध जन्मस्थलको अकाट्य प्रमाण हो । स्तम्भले नै सग्लो रूपमा लुम्बिनी विश्वभर चिनाएको छ । शान्तिको मुहान भनेर श्रद्धालु, उपासक, उपासिका, शुभेच्छुक, शुभचिन्तक र पर्यटकहरू आस्था र विश्वास राख्छन् । अहिले बर्सेनि स्वदेशी र विदेशी १६ लाख बढी पर्यटकले लुम्बिनीको भ्रमण गरिरहेका छन् ।"
टुल्की मा बहुपति प्रथा,"काठमाडौं (कास) जेठ १२ गतेबाट सार्वजनिक प्रदर्शनमा आउने फिल्म टुल्की प्रचारप्रसार तीव्र पारेको छ । यसै क्रममा फिल्म निर्माण पक्षले दुईवटा पोस्टर सार्वजनिक गरेको छ । बहुपति प्रथामा आधारित फिल्म टुल्की का पोस्टरमा फिल्मका मुख्य कलाकार शिशिर वाङ्देल र स्वस्तिमा कार्कीलाई प्राथमिकता दिइएको छ । फिल्ममा शिशिर र स्वस्तिमासँगै सोफिया लिम्बू, नरेन्द्र तामाङ, सोम लामा, शेखर लामा, सौजन सुब्बा, भक्तसिंह कठायत, रत्नप्रसाद न्यौपानेलगायत कलाकारको अभिनय छ । द पाल्म गुप्र प्रालिको ब्यानरमा निर्माण भएको फिल्मको निर्देशन देव थापाले गरेका छन् । फिल्मको छायांकन सुशील अधिकारी र नवराज घिमिरेले गरेका हुन् । डोल्पामा छायांकन गरिएको फिल्मका निर्माता शेखर लामा हुन् । आरपी कर्माचार्य र उजेली लामाले निर्माणमा सहकार्य गरेका छन् । बाबुलाल लामा कार्यकारी निर्मातामा रहेको फिल्म वितरणको जिम्मा डीसीएन र रिच इन्टरटेनमेन्टले पाएको छ ।"
काउन्सिल अफ युरोपको स्थापना,"सन् १९४९ मा आजकै दिन (मे ५) मा काउन्सिल अफ युरोपको स्थापना भएको थियो । दोस्रो युद्धपछि युरोपमा मानवअधिकार, लोकतन्त्र र कानुनी शासन कायम राख्नका लागि उक्त अन्तर्राष्ट्रिय संस्थाको स्थापना गरिएको थियो । स्थापनका समयमा करिब ७० करोड जनसंख्या रहेका ४६ देशहरू संस्थाका सदस्य थिए ।काउन्सिल अफ युरोपले आफ्नो छुट्टै कानुन निर्माण गर्न नसक्ने भए पनि सदस्य राष्ट्रहरूले विभिन्न विषयमा गरेका अन्तर्राष्ट्रिय सम्झौता कार्यान्वयन गराउने सक्ने हैसियत छ । काउन्सिल अफ युरोपको मुख्य निकाय भने युरोपियन कोर्ट अफ ह्युमन राइट्स हो । यसले मानवअधिकारसम्बन्धी युरोपेली अभिसन्धिका आधारमा कार्य गर्नेगर्छ । त्यस्तै, सदस्य राष्ट्रका विदेशमन्त्रीहरू सम्मिलित कमिटी अफ मिनिस्टर्स र सदस्य देशका संसद्का सदस्यहरू रहेको संसदीय सभा यसका प्रमुख अंग हुन् । यी अंगले सदस्य राष्ट्रहरूमा मानवअधिकारका विषयमा जनचेतना जगाउने र मानवअधिकारको सम्मान तथा प्रवर्द्धनका कार्यमा महत्त्वपूर्ण भूमिका निर्वाह गर्छन् । काउन्सिल अफ युरोप र मानवअधिकार अदालतको मुख्यालय फ्रान्सको स्ट्रासबर्गमा छन् । काउन्सिल अफ युरोपको वेबसाइटका अनुसार यसअन्तर्गत २ हजार २ सय जना कार्यरत छन् । यसका अंग्रेजी र फ्रेन्च गरी दुई आधिकारिक भाषा छन् ।"
प्रसाद २ अस्ट्रेलियामा,"काठमाडौं (कास) सुदर्शन थापा निर्देशित फिल्म प्रसाद २ अर्को सातादेखि अस्ट्रेलियामा प्रदर्शन हुने भएको छ । गत शुक्रबारदेखि नेपाली हलहरूमा प्रदर्शन भइरहेको फिल्म मे ११ देखि अस्ट्रेलियामा प्रदर्शन हुने जनाइएको छ ।प्रसाद २ को अस्ट्रेलिया प्रदर्शनको अधिकार भने नमस्ते इन्टरटेनमेन्ट देव कार्की र गोर्खे इन्टरटेनमेन्टका लागि रञ्जितराज वन्तले लिएका हुन् । फिल्म अस्ट्रेलियाका मुख्य थिएटर इभेन्ट सिनेमा, युनाइटेड सिनेमा, होयट्स सिनेमा, बीबीसी सिनेमासहितका मल्टिप्लेक्समा लाग्ने भएको हो । यसअघि नमस्ते इन्टरटेनमेन्टले अस्ट्रेलियामा प्रेमगीत ३ प्रदर्शन गरेको थियो । प्रेमगीत ३ ले भन्दा प्रसाद २ ले बढी शो पाएको जनाइएको छ ।प्रसाद २ अस्ट्रेलियाका कम्तीमा ४० हलमा एकसाथ लाग्दै छ, नमस्ते इन्टरटेनमेन्टका देव कार्कीले कान्तिपुरसँग भने, यसअघि यसरी हलकै नियमित शोजमा नै लागेर सर्वाधिक हल प्रेमगीत३ ले पाएको थियो । प्रसाद २ ले त्यसलाई पनि उछिनेर ४० भन्दा बढी हलमा पहिलो सातामा नै कम्तीमा एक सय बक्स अफिस शोज पाएको छ । यो रेकर्ड हो । अन्तरजातीय दम्पतीको प्रेम र छुवाछूतविरुद्धको सामाजिक विषयवस्तुमा आधारित फिल्मको निर्देशन सुदर्शन थापाले गरेका हुन् । फिल्मले स्वदेशी दर्शकबाट सुखद प्रतिक्रिया बटुलिरहेको छ । सुशील पौडेलको पटकथा लेखन रहेको प्रसाद २ मा विपिन कार्की, केकी अधिकारी, अर्पण थापा, प्रकाश घिमिरे, विशाल पहाडी, कमलमणि नेपाल, महेश त्रिपाठीको अभिनय छ ।"
चालक बन्ने हुटहुटी,"(सिन्धुपाल्चोक)चौतारा साँगाचोकगढी नगरपालिका५ स्थित महिला सञ्जालले महिलालाई आत्मनिर्भर बनाउन फरक तालिम दिएको छ, सवारी चालक तालिम । चौतारामा सञ्चालित तालिममा सहभागी भएसँगै सीप सिकेर दक्ष चालक बन्ने र आत्मनिर्भर बन्ने हुटहुटी पलाएको छ । तीनैमध्ये एक हुन्, चौतारा साँगाचोगढी नगर५ हुद्रुङ गाउँकी २६ वर्षकी सुस्मिता घले । एक महिने तालिम वैशाख १० बाट सुरु भएको हो । तालिम सकिएपछि सवारी चालक अनुमतिपत्र (लाइसेन्स) लिने योजना बनाएकी छन् उनले । अब चालक बनेर जिन्दगी धान्न सक्छु भन्ने आत्मविश्वास पलाएको छ, घलेले भनिन् । चालक या सहचालक जेसुकै हुन् जिल्लामा हाल पुरुष मात्रै भेटिन्छन् । यसले समाजमा सवारी चलाउने पुरुषले मात्रै हो भन्ने मान्यता फेरिने विश्वास लिएकी छन् चौतारा साँगाचोकगढी नगरको महिला सञ्जाल सदस्य सुजाता सापकोटाले । सवारी चालक तालिमले किशोरीदेखि महिलामा थप हिम्मत बढाएको उनको बुझाइ छ । यसअघि स्कुटी चलाउन सिके पनि गाडी चलाउने मोह थियो । वडा महिला सञ्जालले गरेको अभियानका कारण यो अवसर पाएँ, सापकोटाले भनिन् । उनीजस्तै उत्साहित छन् चौतारा साँगाचोकगढी नगर क्षेत्रका मीना थापा, जानकी श्रेष्ठ र सरिसा घले । हामीले जीविकोपार्जन गर्ने नयाँ माध्यम पाएको अनुभव गरेका छौं, यो हाम्रा लागि धेरै शुभ कुरा हो, यसले हामीलाई अघि बढ्न हौसला दिनेछ, श्रेष्ठले भनिन् । चौतारा साँगाचोकगढी५ महिला सञ्जालकी अध्यक्ष गंगा घिमिरेका अनुसार २७ जनालाई परम्परागत सीपभन्दा अलिक फरक प्रविधि र विकाससँग जोडेर तालिम दिइएको हो । जसमा अधिकांश महिलाले आफूलाई सशक्त बनाउने काममा सघाएको अनुभव गरेका छन् । चार जना प्रशिक्षकले चारपांग्रे सवारी चलाउन सिकाइरहेका छन् । जसमा २४ देखि ४५ वर्षसम्मका २७ जना छन्, घिमिरेले भनिन् । महिलालाई चालक पेसाबाट आत्मनिर्भर र हौसला बढाउन यस्ता नयाँ प्रकारका तालिम दिइएको चौतारा साँगाचोकगढी नगरका मेयर कृष्ण सापकोटा देशबन्धुले बताए । हामीले यस्ता प्रभावकारी कामलाई प्राथमिकता दिएका छौं । यसले महिलालाई आत्मनिर्भर र सक्षम बनाउने विश्वास छ, उनले भने । तालिमका लागि तीन लाख बजेट छुट्याएको चौतारा साँगाचोकगढी नगरले जनाएको छ । तर उक्त बजेटले नपुगेपछि प्रत्येक सिकारुसँग ६६ हजार रुपैयाँ लिइएको छ ।"
वीरमा अनियमितता : क्वारेन्टिनको फर्जी बिल बनाई भुक्तानी,सतर्कता केन्द्रले औंल्याएका अनियमिततायल्लो प्यागोडा र जे एन्ड बी क्याफेसाग सम्झौता नगरेकोक्वारेन्टिन नपठाएका कर्मचारीको समेत विवरण राखेकोतोकिएभन्दा बढी रकम समावेश गरी बिल पेस गरेकोकतिपय बिलमा चलानी नम्बरसमेत मेल नखाएको होटल र अस्पतालको मिति नै फरक देखिएकोअस्पतालको पत्रमा समेत केरमेट गरिएको
मापदण्डविपरीत बढाइयो ओपीडी शुल्क,"(काठमाडौं)नेपाल चिकित्सक संघले निजी अस्पताल सञ्चालकसँगको मिलेमतोमा आफूखुसी बिरामी जाँचको शुल्क बढाउने निर्णय गरेको छ । एसोसिएसन अफ प्राइभेट हेल्थ इन्स्टिच्युसन नेपाल (अफिन), चिकित्सक संघलगायतको गत वैशाख १६ को बैठकले तह र अनुभवका आधारमा क्लिनिक तथा निजी अस्पतालले चिकित्सक शुल्क ४ सय २० देखि ९ सय ४० रुपैयाँसम्म लिन पाउने निर्णय गरेको हो । यसमा अस्पताल तथा नर्सिङ होमले बढीमा २० प्रतिशतसम्म थप सेवाशुल्क लिन पाउँछन् । अर्थात् ओपीडी चार्ज १ हजार १ सय २८ रुपैयाँसम्म पर्न सक्छ । यो निर्णय जेठ १ गतेदेखि लागू हुनेछ । स्वास्थ्य संस्था सञ्चालन मापदण्ड २०७७ को दफा ८० अनुसार सेवाशुल्क निर्धारण गर्न स्वास्थ्य मन्त्रालयका सचिवको अध्यक्षतामा ७ जनाको समिति रहने व्यवस्था छ । समितिमा मन्त्रालयको गुणस्तर मापन तथा नियमन महाशाखा प्रमुख, स्वास्थ्य र औषधि विभागका महानिर्देशक, अफिनका अध्यक्ष, उपभोक्ता महासंघका प्रतिनिधि सदस्य रहनेछन् । समितिमा स्वास्थ्य विभागको उपचारात्मक सेवा महाशाखा प्रमुख सदस्य सचिव रहने व्यवस्था छ । तर, निजी अस्पतालहरूको अनुरोधमा तत्कालीन राज्यमन्त्री उमेश श्रेष्ठलेओपीडी शुल्क पुनरावलोकन र निर्धारणका लागि चिकित्सक संघलाई २०७८ भदौ १३ मा अख्तियारी दिएका थिए । २०७८ भदौ १३ को राज्यमन्त्रीस्तरीय निर्णयअनुसार नेपाल चिकित्सक संघको २०७८ भदौ ३ को पत्रअनुसार सहमति दिने सम्बन्धमा मन्त्रालयबाट ओपीडी शुल्क पुनरावलोकन तथा निर्धारण नहुन्जेलसम्म ओपीडी सेवाशुल्क चिकित्सक संघले वैज्ञानिक तथा सरोकारवाला निकायहरूको परामर्शका आधारमा तोक्न सकिने व्यहोरा अवगत गर्दछु, पत्रमा उल्लेख छ । तर, तत्कालीन मन्त्री श्रेष्ठको यो निर्णय मापदण्डविपरीत छ । वरिष्ठ अधिवक्ता टीकाराम भट्टराई यसलाई स्वास्थ्य संस्था सञ्चालन मापदण्डको ठाडो हस्तक्षेप भएको बताउँछन् । मापदण्डमा अख्तियारी दिने व्यवस्था छैन, मन्त्रीराज्यमन्त्रीस्तरीय निर्णय गरेर अधिकार दिन मिल्दैन, उनले भने । ओपीडी शुल्क निर्धारण गर्न बसेको बैठकमा आफू उपस्थित भएमा विवादित हुने देखिएपछि स्वास्थ्य मन्त्रालयका सचिव डा रोशन पोखरेलले मन्त्रालयको गुणस्तर मापन तथा नियमन महाशाखा प्रमुख डा मदन उपाध्यायलाई पठाएका थिए । यसबारेमा बुझ्न खोज्दा पोखरेलले भने, जो बैठकमा सहभागी भएको हो, त्यसैलाई बुझ्नुस् । उपाध्यायले भने केही प्रतिक्रिया दिन चाहेनन् । मैले यस विषयमा केही बोल्न मिल्दैन, उनले भने । बैठकमा उपभोक्ता महासंघका प्रतिनिधिले भने हस्ताक्षर गरेका छैनन् । उपभोक्ता अधिकारकर्मी ज्योति बानियाँले तत्काल निर्णय नसच्याए कानुनी उपचार खोजिने बताए । यो अपराध हो । फिर्ता नलिए मुद्दामा जान्छौं, उनले भने । नेपाल चिकित्सक संघका अध्यक्ष डा अनिलविक्रम कार्कीले भने निर्णय लागू गर्न उपभोक्ता महासंघबाट आएका प्रतिनिधिको हस्ताक्षर अनिवार्य नभएको दाबी गरे । उहाँहरूलाई छलफलका लागि मात्र बोलाएका हौं, उनले भने, संघलाई मूल्य निर्धारण गर्ने अख्तियारी भएकाले मन्त्रालयबाट पनि स्वीकृति गराउन पर्दैन । शुल्क वृद्धिप्रति जनस्वास्थ्यविद्ले पनि आपत्ति जनाएका छन् । यो रकम सेवामुखीभन्दा पनि व्यापारमुखी देखिएको छ । सर्वसाधारणले धान्न सक्ने गरी शुल्क निर्धारण हुनुपर्छ । यसलाई रोक्न मन्त्रालयलगायत सरोकारवाला निकायले पहल गर्नुपर्छ, जनस्वास्थ्यविद् डाबाबुराम मरासिनीले भने । अफिनका अध्यक्ष डापदमबहादुर खड्काले मन्त्रालयले शुल्क पुनरावलोकन तथा निर्धारण गर्न पहल नगर्दा बाध्य भएको तर्क गरे । यसबारे मन्त्रालयलाई पटकपटक ध्यानाकर्षण गरायौं । २२ वर्षमा पुनरावलोकन गर्ने भनी २०७७ माघमा मन्त्रालयसँग सम्झौता पनि भएको थियो, उनले भने, नयाँ निर्धारण गरेको मूल्य समयसापेक्ष छ । २०७७ फागुन ४ मा पनि अफिन र चिकित्सक संघले तह र अनुभवका आधारमा आफूखुसी ३ सय ७० देखि ८ सय २५ रुपैयाँसम्म शुल्क तोकेका थिए । स्वास्थ्य संस्था सञ्चालन मापदण्ड बनिनसकेकाले मन्त्रीस्तरीय निर्णयबाट शुल्क निर्धारण गरिन्थ्यो । तत्कालीन स्वास्थ्यमन्त्री हृदयेश त्रिपाठीले शुल्क महँगो भएको र सर्वसाधारणले व्यहोर्न गाह्रो हुने भन्दै सहमति नदिए पनि अस्पतालहरूले लागू गरिछाडे । त्यतिबेला पनि शुल्क बढाएकामा चौतर्फी विरोध भयो, तर मन्त्रालयले कसैलाई कारबाही गर्न सकेन ।नयाँ शुल्कअनुसार ५ वर्षभन्दा कम अनुभव भएका एमबीबीएस र बीडीएस डाक्टरले ४ सय २० रुपैयाँ, ५ वर्षभन्दा माथिकाले ५ सय १५ ओपीडी शुल्क लिन पाउनेछन् । एमबीबीएस र बीडीएस पास भएर डिप्लोमा तालिम लिएका ५ वर्षभन्दा कम अनुभव भएकाले ५ सय ९० र ५ वर्षभन्दा बढी अनुभव भएकाले ६ सय ७० रुपैयाँ शुल्क लिन पाउनेछन् । त्यस्तै, एमडीएमएसएमडीएस डाक्टरको हकमा ५ वर्ष अनुभव नभएकाले ७ सय ५० र ५ वर्षभन्दा बढी अनुभव भएकाले ८ सय रुपैयाँ लिन पाउनेछन् । डीमए तथा एमसीएच गरेका डाक्टरको हकमा ५ वर्षभन्दा कम अनुभव भएकाले ८ सय ८० र ५ वर्षभन्दा बढी अनुभव भएकाले ९ सय ४० रुपैयाँ लिन पाउनेछन् । १० वर्षभन्दा बढी अनुभव भएका एमडीएमएसएमडीएस डाक्टरले ९ सय ४० रुपैयाँ लिन पाउने गरी संघले शुल्क बढाएको हो । स्वास्थ्य मन्त्रालयले २०६२ मा ओपीडी शुल्क ३ सय र २०७१ मा ४ सय २५ रुपैयाँ तोकेको थियो ।"
देउवाको कार्यशैलीप्रति महामन्त्रीद्वय असन्तुष्ट,"काठमाडौं (कास) कांग्रेस सभापति शेरबहादुर देउवाले मन्त्रीहरूको सिफारिसमा न्याय गर्न नसकेको तथा समावेशी सिद्धान्त र जनमतलाई उपेक्षा गरेको भन्दै पार्टीभित्र असन्तुिष्ट बढेको छ । तनहुँ१ को उपनिर्वाचनमा भएको हारले नेताकार्यकर्तामा पारेको मनोवैज्ञानिक असरलाई मलमपट्टी लगाउनुको साटो नेतृत्वले एकपछि अर्को गल्ती दोहोर्याइरहेको नेताहरूले गुनासो गरेका छन् । केन्द्रीय पदाधिकारीको बिहीबार भएको बैठकमा महामन्त्री गगन थापा र विश्वप्रकाश शर्माले बाहिर छलफल गरेजस्तो देखाएर निर्णय एकलौटी रूपमा लिएको भन्दै देउवाप्रति आक्रोश पोखेका थिए । बैठकमा सहभागी एक नेताका अनुसार नेतृत्वले बारम्बार गरेका गल्तीको भारी आफूहरूले किन बोक्ने भन्दै थापाले सभापति देउवालाई राम्रो काम गरेर देखाउन चेतावनी दिएका थिए । एकडेढ वर्षदेखि तपाईंले पार्टीका सबै निर्णय एकलौटी रूपमा गर्नुभयो । हामीलाई पेल्दै जानुभयो । नेविसंघ, तरुण दल, महिला संघ बनाउँदा, केन्द्रीय समितिलाई पूर्णता दिँदा, राष्ट्रिय सभा बनाउँदा एक्लै निर्णय लिनुभयो । सबै निर्णय एक्लै गर्ने, दिनरात पदाधिकारी बैठक राखेर सल्लाहबाटै भएको हो भनेर भ्रम दिन खोज्ने ? थापाको भनाइ उद्धृत गर्दै ती नेताले भने ।महामन्त्री थापा र शर्माले जनअपेक्षा, समावेशी र आन्तरिक शक्ति सन्तुलनलाई समेत हेरेर दलितबाट सहमहामन्त्री जीवन परियार, पिछडिएको क्षेत्रबाट अर्का सहमहामन्त्री बद्री पाण्डे र राजधानीबाट प्रतिनिधित्व गर्ने प्रदीप पौडेलमध्येबाट कोही न कोही मन्त्री हुनुपर्ने भन्दै दबाब दिँदै आएका थिए । तर, देउवाले अरूलाई नै मन्त्री बनाएपछि दुवै महामन्त्रीले बैठकमा आक्रोश व्यक्त गरेका हुन् । देउवाले छोटो समय नभएकाले सरसल्लाह गर्न नपाएको भनेर थामथुम पार्ने प्रयास गरेका थिए । तपार्इंहरूलाई भित्री कारण थाहा छैन, फेरि पालो आउँछ, त्यतिबेला सल्लाह गरेर मन्त्री बनाउँछु, देउवाको भनाइ थियो । पार्टीका विभाग र भ्रातृ संस्था गठनका सम्बन्धमा छलफल गर्न बिहीबार बोलाइएको पदाधिकारी बैठक मन्त्री छनोटका विषयमा केन्द्रित बनेको थियो । मन्त्री छनोटमा समावेशी अवधारणा कहिल्यै नअपनाइएको भन्दै बैठकमा सहमहामन्त्री जीवन परियारले असन्तुष्टि पोखे । उनले भनेका थिए, मधेशी, दलित, थारू, मुस्लिम, पिछडिएको क्षेत्रबाट मन्त्री नबनाइँदा कांग्रेसप्रति आकर्षण कसरी बढ्छ ? कांग्रेसका ८ मन्त्रीमध्ये ५ खस आर्य र ३ जनजाति छन् । कांग्रेसका मन्त्रीमध्ये धनराज गुरुङ र डिकबहादुर लिम्बू मात्रै संस्थापनइतर पक्षका हुन् भने अरू सबै मन्त्री संस्थापनपक्षीय हुन् । गुरुङले स्वास्थ्य मन्त्रालय खोजेका थिए । तर, देउवा पत्नी आरजु राणाले मोहनबहादुर बस्नेतलाई नै स्वास्थ्य मन्त्रालय दिनुपर्ने दबाब धेरै अघिदेखि दिँदै आएकी थिइन् । संस्थापनका ६ मन्त्रीमध्ये रमेश रिजाल मात्र नयाँ हुन् । इतर पक्षका गुरुङ र लिम्बू दुवै पहिलो पटक मन्त्री बनेका हुन् । कांग्रेसका तर्फबाट थप ३ मन्त्री सिफारिस गर्दा महामन्त्रीद्वय थापा र शर्मा बेखबर थिए । संस्थापनपक्षीय एक नेताका अनुसार शेखर कोइरालासँग मंगलबार भएको भेटवार्तापछि देउवाले नाम दिएका हुन् ।"
शरणार्थी प्रकरणमा मुछिएका सबैमाथि उचित अनुसन्धान होस्,"नेपालीलाई भुटानी शरणार्थी बनाउने गिरोहमाथि प्रहरी अनुसन्धान सुरु भएको एक महिनापछि यस प्रकरणमा जोडिएका राजनीतिकर्मी र उच्चपदस्थ सरकारी अधिकारी पनि छानबिनको दायरामा तानिएका छन् । यसअघि ठगी तथा संगठित अपराधका केही नाइके मात्रै परेकामा अहिले सरकारका बहालवाला सचिव नै पक्राउ परेका छन् । सांसद तथा पूर्वमन्त्रीविरुद्ध पक्राउ पुर्जी जारी भएको छ । एक महिनामा गिरोहका आठ जना नाइके पक्राउ परेका छन् भने थप दुई जनाविरुद्ध पक्राउ पुर्जी जारी भइसकेको छ । प्रहरीको यो सक्रियता आफैंमा सकारात्मक छ । तर लहरो तान्दा पहरो खस्ने माहोल देखिएपछि शीर्षस्थ राजनीतिक नेताहरू नै यो अनुसन्धान तथा कारबाही प्रक्रियालाई निस्तेज तुल्याउने चलखेलमा अग्रसर भएको देखिन्छ, जुन खेदजनक छ । सरकार, विशेषतः प्रहरीप्रशासनले यस क्रममा आइपर्ने जुनसुकै दबाबलाई पनि झेली यस प्रकरणउपर यथोचित अनुसन्धान गरी सम्पूर्ण दोषीलाई कारबाहीको प्रक्रियामा ल्याउनु अपरिहार्य छ । भुटानी शरणार्थी समस्याको स्थायी समाधानको उपाय पहिल्याउन २०७६ सालमा गठन भएको एक कार्यदल र त्यसको प्रतिवेदनमा आधारित रहेर सुरु भएको चलखेलको गहिराइ र यसमा जोडिएको राजनीतिक तथा प्रशासनिक जालो आफैंमा डरलाग्दो देखिन्छ । यसबाट स्वाभाविक रूपमा केही प्रश्न जन्मिएका छन् गिरोहले चलखेलको रजगज गरेको झन्डै पाँचवर्षे अवधिमा तत्कालीन नेकपा, पछि एमाले र कांग्रेस सरकारका प्रधानमन्त्री, गृहमन्त्री तथा गृहसचिवहरूलगायत सरकारी संयन्त्रमा जोडिएका दर्जनौं अधिकारी कहाँ के गर्दै थिए ? अख्तियार दुरुपयोग अनुसन्धान आयोग, सतर्कता केन्द्र, जिल्ला प्रशासनजस्ता सरोकारवाला निकाय कहाँ थिए ? राज्यको जनशक्ति एवं स्रोतसाधन खर्चेर बनाइएको प्रतिवेदन सार्वजनिक नहुँदै त्यसलाई बाहिर ल्याएर नक्कली अनुसूची भर्नेभराउने योजना कसले बुनेको थियो ? यति लामो समयसम्म भुटानी शरणार्थी बनाउन सहरसहरमा नक्कली फारामविवरण भराउने, फोटो खिचाउने, मेडिकल गराउने र देशैभर सञ्जाल बनाउने यत्रो यत्न भइरहेका बेला प्रहरीप्रशासन, सुराकी र राज्यका अरू संयन्त्र कहाँ थिए ? आज सयौं सर्वसाधारण यस जालोमा फसिसकेको अवस्थामा र एक वर्षदेखि प्रहरीको टेबलमा उजुरीको चाङ थुप्रिएपछि बल्लतल्ल अनुसन्धान प्रक्रिया सुरु भएको छ । तैपनि उच्च राजनीतिक तहमा भइरहेको चलखेलका कारण ढुक्क भइहाल्ने अवस्था छैन । नेपालको राजनीतिक र प्रशासनिक सञ्जाल कतिसम्म विकृत छ र कुन हदसम्म गिरेर मिलेमतो गरी कमाउ धन्दामा लिप्त हुन्छ, यस प्रकरणसम्बन्धी खोजले सप्रमाण खुलासा गरेको छ । कतिसम्म भने, नेकपा एमालेका सचिव एवं सांसद टोपबहादुर रायमाझीविरुद्ध पक्राउ पुर्जी जारी भएपछि पूर्वप्रधानमन्त्री एवं एमाले अध्यक्ष केपी शर्मा ओली प्रधानमन्त्री पुष्पकमल दाहाललाई भेट्न बिहीबार सिंहदरबार पुग्नु आफैंमा रहस्यमय छ । त्यहाँ पुगेर पूर्वप्रधानमन्त्री ओलीले मुखबोलीमा यसमा निर्दोष पर्नु हुँदैन, तर दोषी उम्किनु हुँदैन भने पनि नेता रायमाझीको बचाउमा पटकपटक सांसद, मन्त्री र उपप्रधानमन्त्री भइसकेको बहालवाला सांसदलाई बाटाबाटै हतकडी लगाउनु अनावश्यक भनेर बोल्नुको संकेत आफैंमा हास्यास्पद छ । दण्डहीनतालाई प्रोत्साहन र कानुनी शासनको उपहास गर्ने गरी प्रधानमन्त्री भइसकेका जिम्मेवार नेताले मन्तव्य दिँदै हिँड्नु लज्जास्पद छ । अहिले त, यस गिरोहको लहरोमा आफ्नै कोरग्रुप का जोकोही पर्न सक्ने संकेत देखिएपछि शीर्षस्थ नेताहरू अर्को राजनीतिक सहमति मा लागेका हुन् कि भन्ने संशयसमेत पैदा भएको छ । शरणार्थी गिरोहको यो धन्दा एउटा गम्भीर संगठित अपराध हो । विगतमा कति यस्ता अपराधअनुसन्धान राजनीतिक पहुँच र दबाबका कारण प्रभावहीन भएका पर्याप्त उदाहरण छन् । तसर्थ, यसमा पनि कुनै त्यस्तो चलखेल हुन नदिन गृह प्रशासन दृढ रहनुपर्छ । राजनीतिक नेताहरूले पनि अनुचित चलखेल गर्नु हुँदैन । यो विषय एक वर्षअघि नै उपत्यका प्रहरी अनुसन्धान कार्यालयको ध्यानाकर्षणमा आएपछि त्यस बेला पक्राउ परिसकेका गिरोहका नाइकेहरूलाई राजनीतिक पहुँचहस्तक्षेपकै कारण रातारात छाडिएको तीतो उदाहरण पृष्ठभूमिमा छँदै छ । यी र यस्ता अनेक संशय बढाउने घटनाको पनि विस्तृत छानबिन हुन जरुरी छ । र, मूलतः सुडान घटनामा जस्तो संलग्न राजनीतिकर्मीलाई उन्मुक्ति दिने प्रपञ्च पनि गरिनु हुन्न । दण्डहीनतालाई निरन्तरता नदिन सरकारले यस काण्डको रौंचिरा केलाएर संलग्न सबै पक्षलाई कारबाहीको दायरामा ल्याउनुपर्छ । गृह र प्रहरीप्रशासनलाई आफ्नो छवि सुधार्ने एउटा गतिलो अवसर हो यो, जसमा उनीहरू चुक्नु हुन्न । यो अपराधमा जतिसुकै शक्तिशाली ओहदाका पात्र मुछिएका भए पनि तिनलाई समेत कारबाहीको दायरामा ल्याउनैपर्छ । र, आफ्ना लाई जोगाउन शीर्षस्थ राजनीतिक नेताहरूले आफ्नो हैसियत भुलेर अड्डानिकाय धाउने तथा मन्त्रीप्रधानमन्त्रीलाई अनुरोध गर्ने गल्ती गर्नु हुँदैन । अपराधमा संलग्न जोकोही दण्डित हुने वातावरण बनाउन सबैले सघाउनुपर्छ ।"
क्रिकेटमा लगानी : खेल कूटनीति र पर्यटन विकास,"नेपाली क्रिकेट टिमले एसीसी प्रिमियर कप जितेर एसिया कपमा स्थान बनाएको छ । एसिया कपमा नेपालले भारत, पाकिस्तानसँगै रहेर एकै समूहमा खेल्नेछ । एसिया कपमा सहभागिता जनाउनु नेपालजस्ता राष्ट्रका लागि ठूलो उपलब्धि मान्नुपर्छ । क्रिकेट खेलाडीको मिहिनेत, कोचको कुशल प्रशिक्षणमा नेपालले पछिल्लो तीन महिनामा अभूतपूर्व जित हासिल गर्यो । अब क्रिकेट खेलाडीलाई चाहिने भनेको व्यवस्थित र स्तरीय क्रिकेट मैदान अनि निरन्तर घरेलु प्रतियोगिता हो । एसोसिएट राष्ट्रमै सबैभन्दा बढी दर्शक समर्थक रहेको नेपालले क्रिकेटमा लगानी बढाउनुपर्छ । निजी क्षेत्र, सरकारी क्षेत्रले क्रिकेटको गतिविधि विकास र पूर्वाधार निर्माणमा लगानी बढाउनुपर्छ । आज छिमेकी देश भारतको क्रिकेटले उसको अर्थतन्त्रमा समेत ठूलो महत्त्व राख्छ । नेपाल भने सामुन्नेमै रहेर पनि बत्तीमुनि अँधेरोजस्तो बनेको छ ।क्रिकेटलाई राजनीतिको रूपमा पनि प्रयोग गर्न सकिन्छ । यसलाई भनिन्छ क्रिकेट डिप्लोमेसी । क्रिकेट डिप्लोमेसीका माध्यमबाट नेपालले भारत, पाकिस्तान, बंगलादेश, श्रीलंकाजस्ता देशसित हातेमालो गर्न सक्छ । क्रिकेटसँगै विकास गर्न सकिने अर्को पाटो भनेको क्रिकेट पर्यटन पनि हो । कुनै समय विश्व क्रिकेटको सर्वोच्च संस्था आईसीसीले नेपाललाई न्युट्रल भेन्युको रूपमा विकास गर्न खोजेको थियो तर त्यो सम्भव भएन । काठमाडौं, पोखरा, लुम्बिनी, चितवन, धनगढी लगायत ठाउँमा क्रिकेटसँगै पर्यटनलाई ध्यानमा राखेर क्रिकेटका गतिविधि सञ्चालन गर्न सकिन्छ । अझै पनि नेपाललाई क्रिकेटको एक न्युट्रल भेन्युको रूपमा विकास गर्न सम्भव नै छ । भारत र पाकिस्तान आन्तरिक राजनीतिक द्वन्द्वले एकअर्काको देशमा खेल्ने गरेका छैनन् । खाडी मुलुक यूएईको दुबईलाई आईसीसीको एक न्युट्रल भेन्यु भन्ने गरिन्छ । तर खर्चिलो सहर दुबईभन्दा वातावरण, हावापानी र आर्थिक हिसाबले पनि सस्तो नेपालमा क्रिकेट गतिविधि गर्न भारत, पाकिस्तानजस्ता देशका लागि पहिलो रोजाइ हुन सक्छ । क्रिकेट विकासका लागि निजी क्षेत्रले पनि लगानी बढाउनुपर्यो । यी सम्भावनासहित क्रिकेट गतिविधि सञ्चालन गर्न निजी क्षेत्रको ध्यान बढ्नु जरुरी छ । पूर्वाधारको विकास अर्को महत्त्वपूर्ण पाटो हो । सन्तोष सागर, अर्घाखाँचीपहिलोपल्ट नेपालले विश्वका प्रमुख क्रिकेट राष्ट्र भारत तथा पाकिस्तानसँग खेल्ने वर्षौंदेखिको सपनालाई विपनामा परिणत गरिदिएको छ । आगामी सेप्टेम्बरमा आयोजना हुने एसिया कपमा नेपालले भारत र पाकिस्तानसँग खेल्नेछ । जसरी एसीसीमा विजेता भएजस्तै आउँदो एसिया कपमा पनि अझै कडाभन्दा कडा मिहिनेत र भारतीय प्रशिक्षकको अग्रसरतामा नेपाली खेलाडी सुझबुझका साथ खेल खेल्दै जित्नेछन् भनी सबैले भरोसा गरेका हुँदा सरकारले पनि उनीहरूलाई आवश्यक पर्ने सामग्री सहजताका साथ पुर्याइदिनुले पनि विश्व क्रिकेट खेलमा खेलाडी स्वस्थ महसुसका साथ निर्धक्कसँग खेल्नेछन् । नेपाललाई विश्वमा क्रिकेटमय बनाउनेछन् भन्ने कामना गरौं । नेपाली क्रिकेट खेलाडी अगाडि बढेका छन् । सरकारले खेलाडीलाई उत्साहित पारेर मनोबल बढाउनुपर्छ । यो मौका हो । मौकाको सदुपयोग गर्ने वतावरण बनाउनुपर्छ । बलराम थापा, क्षेत्रपाटी, काठमाडौं"
बुद्ध जयन्तीको सार्थकता,"शान्तिका अग्रदूत गौतम बुद्धको २५ सय ६७ औं जन्म जयन्तीको पावन दिन हो आज । नेपालमा जन्मिएर विश्वभर शान्तिको सन्देश फैलाएका बुद्ध आम नेपालीका गौरवमय व्यक्ति हुन् । उनको जति महिमा अरूको गाइँदैन । बुद्ध श्वेत केतु बोधितत्त्वका अवतार हुन् । उनलाई भगवान्कै अवतारको रूपमा हेरिन्छ । धर्म दर्शनका एक प्रतीक हुन् उनी । उज्ज्वल तारामध्ये एक मानिने बुद्ध राष्ट्रिय विभूति पनि हुन् । लुम्बिनीको कपिलवस्तुमा शाक्य वंशका राजा शुद्धोदन र मायदेवीको सुपुत्र बुद्धले २९ वर्षको उमेरमा चण्डी पूर्णिमाकै दिन दरबारको सुखसयल छाडेर निस्किए । १० वर्षसम्म पीपलको वृक्ष समीपमा एकाग्र ध्यानमा बसेर ४० वर्षको उमेरमा बुद्धत्व प्राप्त गरेका थिए । जन्म, ज्ञान हासिलका लागि दरबार छाडेको दिन, बुद्धत्व प्राप्त गरिएको दिन र मृत्युको संयोग पनि वैशाख चण्डी पूर्णिमाकै दिन भएको थियो । विश्वका प्रायः हरेक राष्ट्रमा बौद्धमार्गी र अनुयायी धर्मावलम्बीको बसोबास रहेको छ । गौतमबुद्धको दर्शनले विभिन्न मुलुकका जातजाति, भाषाभाषी र धार्मिक एवं सांस्कृतिक सम्प्रदायबीच मानवताको सन्देश दिएको छ । देशको राष्ट्रिय एकता बलियो बनाउन बुद्धको उपदेशले मार्गनिर्देश गरेको छ । नेपालका लागि मात्र होइन, विश्वकै लागि पर्यटकीय स्थलको रूपमा चिनिएको छ लुम्बिनी । लुम्बिनीमा अझ विश्वभरका पर्यटक बढाएर हाम्रो देशको समृद्धिको ढोका खोल्नुपर्छ । बुद्ध जयन्तीको यही शुभकामना । तिलप्रसाद न्यौपाने, माछापोखरीचोक, काठमाडौं"
दलित संघर्ष बाँकी नै छ,"देशमा तेस्रो जनआन्दोलन हुन्छ भने दलित आन्दोलन हुन्छ । विक्रम संवत् २०८० को दशक दलित संघर्षको दशक हुनेछ । यो मेरो मनगढन्ते तर्क होइन, कोरा कल्पना पनि होइन । यो युगको आवश्यकता हो । समग्र देशको आवश्यकता हो ।माओवादी रक्तपात र गणतन्त्र स्थापनापश्चात् मुलुकमा सबै द्वन्द्व समाप्त भैसकेको र अब राष्ट्रको एक मात्र उद्देश्य आर्थिक उन्नति हो भन्ने प्रचार गरिँदै छ । यो ठूलो भ्रमजाल हो । आज पनि उत्पीडित जाति, वर्ग, समुदाय, क्षेत्र, लिंगहरूका धेरै समस्या जस्ताको तस्तै छन् । तैपनि दलित आन्दोलन भैरहेको छैन । तर त्यसको मतलब यो होइन कि उनीहरू सधैं पीडा खपेर बसिरहन्छन् । दसौं लाख दलितमाथि राणाकालीन अपमान, घृणा र हिंसा कायमै राखेर शान्ति र समृद्धिको सपना देख्नु मूर्खता होइन र ?यतिखेर दलित आन्दोलन लगभग शून्यमा झरेको छ । त्यसैले अबको दशकलाई दलित संघर्षको दशकभन्दा कतिलाई हाँसो पनि उठ्न सक्ला । हो, अधिकांश दलित राजनीतिज्ञ, अगुवा, बुद्धिजीवी यतिखेर रनभुल्लमा परेका छन् । पार्टीमा आबद्ध भएर दशकौं वर्ष लड्दा पनिÙ यति धेरै राजनीतिक, संवैधानिक, कानुनी, नीतिगत परिवर्तन हुँदा पनि किन जातीय घृणा हट्न सकेन भनेर उदेक मान्दै छन् । तर तिनले वर्तमान अवस्थाको गुदी सत्य बुझ्नै सकेका छैनन् ।अवश्य पनि, विगतका राजनीतिक संघर्ष र व्यवस्था परिवर्तनहरूले दलित मुक्तिको ट्र्याक खोलिदिएका छन् । लोकतन्त्र, गणतन्त्र, धर्मनिरपेक्षता, संघीयता हाम्रा अमूल्य गहना हुन् । यी उपलब्धिको हरदम रक्षा गर्नुपर्छ । यिनकै जगमा टेकेर हामी अगाडि बढ्ने हो । तसर्थ पार्टीहरूप्रति हामी कृतज्ञ हुनैपर्छ । इतिहासको उच्च मूल्यांकन गर्नैपर्छ ।तर अब दलित आफैं सक्रिय हुनुको विकल्प छैन । अझै पनि दलीय राजनीतिमा लागे मुक्ति पाइने भ्रममा दलितहरू छन् । पूर्ण रूपमा राजनीतिक दलमा समर्पित दलितहरूले कालान्तरमा कनिका अवसर पाउन सक्छन् । तर जति पद, प्रतिष्ठा र द्रव्य प्राप्त गरे पनि साँचो अर्थमा उनीहरू अछुतबाट छुत बन्न सक्दैनन्, न त उनीहरूले पीडितको बृहत्तर हकका लागि उल्लेख्य भूमिका खेल्न नै पाउँछन् । धेरै दलित र जनजाति मन्त्री र सांसदबाट तिनका समाजले खासै के हासिल गरे त ? बाघको खोरमा बसेर बाघको बानी सुधार्न सम्भव छ र ? हामीले बुझ्नुपर्यो, राजनीतिक दलहरू संघर्षबाट उठेका भए पनि हाल तिनका लक्ष्य र उद्देश्यहरू बदलिएका छन् । किनकि ती अब आफैं राज्यपक्ष बनिसकेका छैनन्, कुनै तानाशाहविरुद्ध संघर्ष गर्नुपर्ने आवश्यकता छैन । राज्यसँग लड्न उत्पीडित समुदायलाई परिचालित गर्नुपर्ने आवश्यकता छैन । जसरी हुन्छ पैसा कमाएर पावरमा पुग्ने एकसूत्रीय खेलमा सबै दल निर्लिप्त छन् ।बन्दुक चलाएर यहाँ पुगेका दल र नेताहरू पनि अरूजस्तै बनेका छन् । उनीहरूले सामाजिक क्रान्तिको एजेन्डा नै भुल्दै गएका छन् । अचेल कुनै पनि पार्टीले दलितको सवाल उठाउँदैन । भरखरै राजनीतिक क्षितिजमा उदाएका रवि लामिछाने र सीके राउतका दलहरूले समेत दलितको पीडाबारे खासै बोल्ने हिम्मत गरेका छैनन् । पार्टीहरूको चक्षुबाट हेर्दा यो एक प्रकारले बाध्यता पनि हो । छुवाछुतजस्तो संवेदनशील विषय उठाएर प्रभावशाली जात, वर्ग र धर्मलाई चिढ्याउँदा चुनाव हार्ने वा सत्ताबाट बाहिरिनुपर्ने खतरा तिनलाई छ ।राजनीतिक शक्तिहरूको समग्र ध्यान नोटलाई भोटमा बदल्ने, सत्तालाई नोटमा साट्ने खेलमा केन्द्रित छ । धेरै दलित अगुवा तिनै दलमा आबद्ध छन् । उनीहरू बिष्टको इसारामा नाचिरहेका छन् । दलितमाथि हत्या र बलात्कारजस्ता जघन्य अपराध हुँदा पार्टी नेताको आदेशमा कानुनी प्रक्रिया अवरुद्ध पारी अपराधी उम्काउन कतिपय दलित नै अग्रसर हुँदै आएका छन् । बिष्टकै डरले दलित आयोग, दलित संघसंस्थाहरू गरुडको छायामा परेका सर्पजस्तो बनेका छन् । कहीँकतै दलितको संघर्ष उठ्न लाग्यो भने कसरी हुन्छ तितरबितर पार्नतिर दलितै लाग्छन् । राजनीति यस्तो भएपछि दलित समुदायले मुक्ति कसरी पाउन सक्छ ? न्याय र समानता कसरी हासिल गर्छ ? यस्तै पृष्ठभूमिका कारण आम दलितले आफ्ना अगुवाको, आफ्ना नेताहरूको विश्वासै गर्न छोडिसकेका छन् । तिनको भरोसा टुट्दै गएको छ । दलित आन्दोलन यसरी सेलाउँदै जानुको एउटा मुख्य कारण नेताहरूप्रति आम दलितको विश्वासको अभाव हो भन्नेमा सायदै विवाद होला । चरम दमन र उत्पीडन खेपिरहेको आजको दलित समुदायले व्यग्रताका साथ नयाँ, भरपर्दो र जागरुक नेतृत्व खोजेको छ । समयसुहाउँदो विचार र भिजन खोजेको छ । पुराना नेता, पुराना विचार, पुरानै शैलीको राजनीतिले अब काम दिन्न भन्नेमा धेरै दलित एकमत छन् ।नयाँ दलित नेतृत्वको, नयाँ दलित संघर्षको उदयका लागि देशमा परिस्थिति अनुकूल बन्दै गएको आभास हुन्छ । यसमा मुख्य भरोसा युवापुस्ता हो, जसको दिमाग कथित उपल्ला जातका नेताहरूले भुटिसकेका छैनन्, जसले अंग्रेजी माध्यममा पढेका छन्, विश्व बुझेका छन्, परिवर्तनका लागि अधैर्य छन् । आजका युवा आत्मसम्मान र अधिकारका लागि धेरै वर्ष कुर्न चाहँदैनन् र संघर्षमा होमिन तम्तयार छन्, आतुर छन् ।दलित मुक्ति आन्दोलन उठ्ने अर्को सकारात्मक पक्ष भनेको निरन्तर सुधारोन्मुख आर्थिक स्थिति हो । अढाई वर्षयता ३० जिल्लाका गाउँसहरका दलित बस्तीहरूको अध्ययन गर्दा मैले के भेट्टाएँ भने दलितको चरम गरिबी घटेर गएको छ । स्कुल नजाने केटाकेटी नै छैनन् भन्दा हुन्छ । खाडी मुलुक, मलेसियामा हाड घोटेर धेरै दलितले आफ्ना घरपरिवारको आर्थिक अवस्था उकास्दै लगेका छन् । सानै संख्यामा भए पनि दलित युवाहरू जापान, दक्षिण कोरिया, अमेरिका, युरोप, अस्ट्रेलिया पनि पुग्न सफल भएका छन् ।यसरी निरपेक्ष गरिबी कम हुँदै जाँदा दलितको परनिर्भरता घट्दै गएको छ । बिष्टले दिएको एक मानो पीठो वा चामलले पेट भर्ने र बिष्टको जडाउरीले आङ ढाक्ने दलितको संख्या निरन्तर घटिरहेको छ । बालीघरे प्रथा हट्दै गएको छ । यसरी आर्थिक रूपमा स्वतन्त्रता हासिल गर्दैगर्दा आफ्नो अधिकार खोज्ने हैसियत बढ्दै गएको छ । यसबाट आगामी दलित आन्दोलनको जग बस्दै गएको महसुस गर्न सकिन्छ । कठोर कम्युनिस्टहरू दलित उत्पीडनमा मुख्य दोषी बजार व्यवस्था र पुँजीवाद हो भन्ने जिकिर गर्छन् । वर्गीय समस्या पनि महत्त्वपूर्ण त हो, तर म के देख्छु भने, पुँजीवादकै कारण कतिपय दलितको जीवन धेरै बदलिएको छ । सामाजिक हैसियत मजबुत बनेको छ । हिजो घरघरमा लुगा सिएर, सुन कमाएर चामल र पीठोमा बाँच्नेहरू आज आफ्नो सीपको व्यवसायीकरण गरी पुँजीपति बन्न सफल भएका छन् । काठमाडौं, धरान, पोखरा, चितवन, बुटवल, भैरहवाजस्ता सहरहरूमा करोडपति सुनार, टेलर र सूचीकारहरूको संख्या बढ्दै गएको छ । यो उन्नति र प्रगतिले अन्ततोगत्वा मुक्ति आन्दोलनलाई नै फाइदा गर्छ ।दलितको हैसियत अन्य तरिकाले पनि बढ्दै गएको छ । कोटा प्रणालीमार्फत दलितहरू राज्यसत्ताको हिस्सा बन्दै छन् । हैसियत बढ्दै छ । सानो संख्यामा भए पनि हाम्रा पनि न्यायाधीश छन्, सीडीओ छन्, सचिव छन्, अन्य निजामती अधिकृत छन् । केही सैनिक र प्रहरीमा अधिकृत बनेका छन् । डाक्टर र इन्जिनियर बन्ने दलितको संख्या पनि बढ्दै गएको छ । दलित पत्रकारहरू, वकिलहरू पनि बढ्दै गएका छन् । यसरी राज्यको स्थायी सत्ता र शक्तिमा हामी दलितको पहुँच बढ्दै छ । अधिकारका लागि लड्न सक्षम दलितहरूको जमात बढ्दै छ । हाम्रो मध्यमवर्गको आकार पनि बढ्दै गएको छ । झट्ट हेर्दा यी व्यक्तिगत र पारिवारिक प्रगतिजस्ता मात्रै देखिएलान्, तर यिनले आगामी दलित मुक्ति अभियानलाई प्रत्यक्षअप्रत्यक्ष रूपमा धेरै टेवा दिनेमा शंका छैन । यसरी प्रगतिपथमा लम्किँदै गए पनि समाजले दलितलाई हेप्न, चेप्न, दबाउन छाडेको छैन । मनुवाद झन् कठोर बन्दै गएको छ । ब्राह्मणवाद अझ मौलाएको छ । देशभरका दलितहरूमा, घरघरमा आक्रोशका झिल्काहरू छन् । ती झिल्काहरू जम्मा पारेर मुक्ति आन्दोलन गर्ने समय आएको छ । फलाम तातेकै बेला घनले ठोक्नुपर्छ अनि मात्र त्यसलाई आफूले चाहेको आकार दिन सकिन्छ । यसका निम्ति कथित उच्चजातीय नेतृत्वको छाया नपर्ने गरी संगठित भएर नयाँ विचार, भिजन र कार्यदिशा पनि विकास गर्नुपर्छ । र शान्तिपूर्ण तर सशक्त आन्दोलन थाल्नुपर्छ । पुरानै ढंगको राजनीतिले अब कुनै नतिजा दिन सक्दैन ।नयाँ दलित संघर्षको उद्देश्य सत्ताप्राप्ति हुनु हुँदैन । सत्ता र शक्तिको लोभमा फसेको आन्दोलनले अपेक्षित सामाजिक आन्दोलन छेड्न सक्दैन । आन्दोलन एक ढिक्का पनि हुन सक्दैन । कुनै पनि सत्तामुखी राजनीतिमा व्यक्तिव्यक्तिबीच, गुटउपगुटबीच, स्वार्थ समूहहरूबीच बेमेल र प्रतिस्पर्धा हुन्छ । यसै पनि दलितको मात्रै दलले चुनाव जित्ने सम्भावना छैन । जितिहाले पनि सत्ताका लागि सौदाबाजी गर्नुपर्ने हुन्छ । भारतको उत्तर प्रदेशमा दलित चेली मायावती चार पटक मुख्यमन्त्री बनिन्, तर उनले छुवाछुत मोचनका खातिर कुनै ठोस वा क्रान्तिकारी कदम चाल्न सकिनन् । किनकि सत्तामा पुग्न र सत्तामा टिकिराख्न उनले सबै जाति, वर्ग, धर्म, क्षेत्रसँग सम्झौता र साझेदारी गर्नुपरेको थियो । नयाँ ढंगले दलित आन्दोलन उठाउन सके हामीले जात व्यवस्था दलितको मात्रै समस्या नभएर समग्र मुलुकको इज्जत, प्रतिष्ठा, उन्नति र प्रगतिको बाधक हो भन्ने चेतना जगाउन सक्छौं । यसरी गैरदलित जाति समूहहरूको, अन्तर्राष्ट्रिय शक्तिहरूको पनि भरपूर साथसहयोग लिन सक्छौं । यो देशमा आज पनि दलितभन्दा बढी उत्पीडित अरू कोही छैन । भरखरै सुरु भएको असीको दशकलाई जातीय उन्मुक्तिको दशक बनाउने सबैले प्रण गरौं । त्यसका लागि सर्वप्रथम दलित स्वयं नै जागरुक र संगठित बन्नुपर्छ । बिँड तातेर केही हुँदैन, ताप्के नै तात्नुपर्छ ।"
"बौद्ध सम्पदा, संस्कृति र पशुपति","सर्वविदितै छ, पशुपतिनाथ शैव र हिन्दुहरूका एक प्रमुख आराध्यदेव हुन् र पशुपति क्षेत्रलाई सोही अनुरूप व्याख्या पनि गर्ने गरिन्छ । वागमति नदीको पूर्वपश्चिम दुई सय चालीस हेक्टरमा फैलिएको श्लेष्मान्तक वनलाई पाशुपत रूप धारण गरेका महादेवको क्रीडास्थल भनिएको छ । गोपालराज वंशावली अनुसार त्यहाँ कुनै समय ज्वलनशील ग्यास निस्किन्थ्यो, आगोको मुस्लोजस्तै । नेप नामक ग्वालाले त्यसको भेउ पाएको थियो । कालान्तरमा त्यस ज्योतिर्लिंगलाई दैवी शक्तिको स्वरूप मानेर राजा सुपुष्पद्वारा त्यसमाथि मन्दिर निर्माण गरियो । इतिहासकारहरूका अनुमानमा यो विक्रम संवत् ४९० तिरको कुरा हो । शिवदेव द्वितीयले विक्रम संवत् ७५० मा तामाको छानासहित त्यहाँ मन्दिर बनाए । अनन्त मल्ल राजा भएपछि विक्रम संवत् १३५१ मा मन्दिरको छानामा सुनको मोलम्बा लगाउन लगाए ।तर विक्रम संवत् १४०६ मा बंगालका सुल्तान समसुद्दिनबाट उपत्यकामा गरिएको विध्वंस र लुटपाटका क्रममा पशुपतिको शिलामूर्ति तीन टुक्रा हुने गरी नष्ट भयो । बनेपाका महासामन्त जयसिंह रामवर्द्धनले पछि मन्दिरको पुनर्निर्माण तथा पशुपतिको मुखलिंग प्रतिष्ठापित गराए । ऐतिहासिक कालक्रममा अनेक शासकले पशुपति मन्दिरको भौतिक अवस्था आकर्षक र व्यवस्थित बनाउन अनेक सुधार गरे । शिवरात्रि, बालाचतुर्दशी र तीज एवं हरिबोधनी र हरिशयनी एकादशीका दिन लाखौं भक्तजनको घुइँचो लाग्ने पशुपतिलाई हिन्दु आख्यानहरूले चार धाममध्ये शीर्षस्थानको मान्यता दिएका छन् । तर धेरैलाई थाहा नहुन सक्छ, पशुपतिनाथ र त्यो परिसरले हिन्दु तथा शैवहरूका लागि मात्र होइन, बौद्ध सम्प्रदायका लागि पनि त्यत्तिकै ऐतिहासिक र धार्मिक महत्त्व राख्छ । त्यहाँ छरपरस्ट रूपमा भेटिने कतिपय पुरातात्त्विक तथा धार्मिक स्मारक र अन्य अवशेषले पनि त्यस स्थानसँग बौद्ध समुदायहरूको सम्बन्धलाई उजागर गर्छन् । तीमध्ये एक हो विश्वरूप मन्दिरसँगैको चैत्य, वास्तुकला हेर्दा जुन पूर्वलिच्छविकालीन हुन सक्ने अनुमान गरिन्छ । त्यस्तै, राजराजेश्वरी घाटमा अवस्थित भविष्य व्याकरण मुद्रामा उभिएका बुद्धको मूर्ति अर्को महत्त्वपूर्ण सम्पदा हो । हालसम्म उपत्यकाभित्र बुढानीलकण्ठ तथा काठमाडौं महानगरपालिका२५ बांगेमुढामा मात्र यस खाले बौद्ध कलाकृति भेटिएका छन् । प्राचीन कला अनि आकृतिका आधारमा ती मूर्तिहरू चौथो वा पाँचौं शताब्दीको हुन सक्ने अनुमान छ । पशुपति मन्दिर परिसरमै बौद्ध मान्यताका धर्मचक्रअंकित शिलामूर्ति, बौद्ध तोरण तथा अन्य कलाकृतिका अवशेषहरू पनि पाइएका छन् । यस अतिरिक्त विरूपाक्षको प्राचीन मूर्तिको अस्तित्वबाट पनि अरू थप कुरा उजागर हुन सक्लान् । यद्यपि विरूपाक्षका सम्बन्धमा किरात राजा, कलि मूर्ति, मातृसम्भोगमा फसेका अधर्मी आदि थरीथरी आख्यान र लोकोक्ति पाइन्छन् । तर संस्कृतिविद् र इतिहासकारहरू उनलाई मूलतः बौद्ध धर्म अनुयायीका रूपमा स्विकार्छन् । अध्येताहरूका लागि इतिहासका वास्तविक सत्यतथ्यसम्म पुग्न यी सब बलिया आधार बन्न सक्छन् ।काठमाडौं उपत्यकाको भूबनोट विशिष्ट प्रकृतिको छ । त्यति बेला स्वच्छ र सुन्दर पर्यावरण, खोला, नाला, झरना अनि वनजंगलले जोकोहीलाई उद्वेलित गरिदिन सक्थे । सम्भवतः यिनै कारणले प्रागैतिहासिक कालदेखि नै आत्मचिन्तन, आध्यात्मिक ज्ञानप्राप्तिको खोजमा लाग्नेहरूले, सिद्धमहापुरुषहरूले उपत्यकाभित्र यत्रतत्र साधना गरेका प्रसंग हामी पाउँछौं । आदिबुद्धहरूमध्ये विपश्वी बुद्ध उपत्यकाको उत्तरपश्चिम पर्वत जामाच्व (नागर्जुन) मा आई साधनारत भएका थिए । स्वयम्भूपुराण अनुसार, जलमग्न नागहृद दहमा उनै विपश्वी बुद्धले कमलको बीउ रोपेपछि त्यसैबाट स्वयम्भू ज्योतिपुञ्ज प्रज्वलित भए । तत्पश्चात् स्वयम्भू ज्योतिपुञ्जछेउ ध्यानस्थ हुन शिखि बुद्ध पनि उपत्यका आए । कालान्तरमा महाचीनबाट आइपुगेका मञ्जुश्रीले स्वयम्भू ज्योतिपुञ्जको दर्शनपछि लामो समय ध्यानमा बिताए । पछि उनैले चोभारको गल्छीबाट नागहृद दहको पानी निकासको व्यवस्था गरेर उपत्यकालाई मानव बसोबासका लागि योग्य बनाए । उपत्यकाको महायानी बौद्ध समाजमा यो आख्यान निकै प्रचलित छ । तर ऐतिहासिक रूपमा पुष्टि भएका यथार्थहरूमा हामी बौद्ध सिद्ध पद्मसम्भवको चर्चा गर्न सक्छौं । उनले आठौं शताब्दीतिर उपत्यकाको फर्पिङको गुफामा लामो समयसम्म साधना गरेर आत्मज्ञान प्राप्त गरे । यसबारे तिब्बती वृत्तान्तहरूमा यथेष्ट चर्चा भेटिन्छ । सिद्धिप्राप्तिपछि मात्र उनी धर्मप्रचारका लागि उनी तिब्बततिर लागेका थिए । ज्ञान, प्रतिभा र आत्मानुशीलनका कारण तिब्बती गेलु सम्प्रदायमाझ उनी गुरु रिम्पोच्छेका रूपमा अति सम्मानित छन् ।त्यस्तै, बौद्ध विद्वान् ज्ञानश्री अतिशाले पनि आध्यात्मिक चिन्तनका लागि काठमाडौं उपत्यकालाई छनोट गरेका थिए । एघारौं शताब्दीतिर काठमाडौंको ठमेलस्थित विक्रमशील महाविहारमा वर्षौं बसेर उनले बौद्धिक उन्नयनको अवसर जुटाए । अर्कातिर, गौड देशका राजा प्रचण्डदेव पनि स्वयम्भूमा साधनारत भई ज्ञान प्राप्त गरे । तत्पश्चात् उनी शान्तिकर आचार्यका रूपमा चिनिए । तर पशुपति परिसरकै चर्चा गर्दा बौद्ध सिद्धहरूसँग सम्बन्धित अझ महत्त्वपूर्ण ऐतिहासिक सन्दर्भहरू फेला पर्छन् । विशेषतः महायानी बौद्ध सम्प्रदायभित्र जसरी वज्रयान विकसित भए, तेस्रो शताब्दीपश्चात् स्थापित तन्त्र, मन्त्र र मुद्रामा आधारित साधना विधि नै यसको मूल्यमान्यता रह्यो । उत्तर भारतबाट विस्तारित यस साधना विधिले सिद्धिप्राप्तिका लागि विहार वा गुम्बाभित्र बसेर गरिने साधनाको परम्परामा परिवर्तन ल्याए । प्रकृतिसँगको सान्निध्यका लागि वनजंगलभन्दा गुफा वा कन्दरालाई ध्यानागार बनाउन थाले । कठिन योग साधनाका माध्यमबाट महामुद्राको बोध तथा महासिद्धि प्राप्त गर्ने एक मात्र लक्ष्य तय गरे । चौरासी महासिद्ध यसै सम्प्रदायका शीर्ष व्यक्तित्व हुन् ।पशुपति परिसर र बागमती नदीको किनारा यी महासिद्धहरूका लागि साधनारत हुन पवित्रस्थल ठहरिए । तीमध्ये महासिद्ध तिलोपा वर्षौंसम्म त्यस क्षेत्रमा ध्यानमा बसे । बंगलादेशको चटगाउँमा सन् ९८८ मा ब्राह्मण कुलमा जन्मिएका उनी प्रज्ञाभद्रका रूपमा चिनिन्थे । बौद्ध विहारसँगको सामीप्यमा उनले त्रिपिटकदेखि अन्य धर्मग्रन्थबारे ज्ञान हासिल गरे । तर क्षेत्र योगिनीसँगको सम्बन्धका कारण उनी समाजबाट बहिष्कृत बने । जीविकोपार्जनका लागि तिल पेल्ने व्यवसाय गर्दै हिँडेपछि मानिसहरूले उनलाई तिली भन्न थाले । त्यसैबाट उनको पछिल्लो नाउँ तिलोपा रहन गयो । महाब्राह््मणसरह पण्डित नागर्जुन र मातंगीजस्ता विद्वान् उनका गुरु थिए । ज्ञानको तिर्खा र सिद्धिप्राप्तिको चाहनामा उनी पशुपति बागमतीको किनारा एउटा गुफामा वर्षौंसम्म चुपचाप ध्यानस्थ रहे । कठोर साधनापश्चात् अन्ततः महासिद्धि प्राप्त गरे ।काग्यु महायानी बौद्ध लामा धर्मको एउटा प्रमुख सम्प्रदाय हो । कर्मपालाई यही सम्प्रदायका शीर्ष गुरु मानिन्छ । तिलोपाले साधनापछि जीवन र जगत् अनि सांसारिक यथार्थताका सम्बन्धमा शून्यता नै अन्तिम सत्य हो भन्ने बोध गरे र त्यसैका आधारमा उनले गीति शैलीमा उपदेश दिए । ती उपदेश नै काग्यु सम्प्रदायका लागि निर्दिष्ट सिद्धान्त बने । तसर्थ तिलोपा महासिद्धलाई काग्यु सम्प्रदायको अग्रज मानिन्छ । त्यस्तै अर्का थिए नारोपा, जो कुनै समय विख्यात बौद्ध ज्ञान केन्द्र विक्रमशील महाविहार, नालन्दाका क्षेत्रपाल थिए । एक पटक एउटी डाकिनीसँगको बौद्धिक अन्तरसंवादमा मुद्रा, महासिद्धि, वज्रवाराही आदिबारे आफ्नो अल्पज्ञानको बोध भएपछि उनी झस्किए । अनि पूर्ण ज्ञान र सिद्धिप्राप्तिको महायात्रामा गुरु तिलोपालाई खोज्दै नारोपा पनि काठमाडौं उपत्यका आए र पशुपति परिसर पुगे । बागमती किनारमा गुफाभित्र साधनारत महासिद्ध तिलोपासमक्ष नतमस्तक भएर ज्ञानप्राप्तिको आग्रह गरे । तिब्बती वृत्तान्तमा उल्लेख गरिए अनुसार, तिलोपाले नारोपालाई आफूसँगैको अर्को गुफामा विभिन्न छवटा आध्यात्मिक आधारबारे अभ्यास गर्न लगाए । बाह्र वर्षको कठिन साधनापछि नारोपाले पशुपति परिसरमा रहेर महासिद्धि प्राप्त गरे । उनै नारोपाबाट प्रशिक्षित शिष्यहरू थिए तिब्बती धर्मगुरु मार्पा, मिलेरपा र लोलिपा । बौद्ध समुदायसँग ऐतिहासिक रूपमा यस खाले महत्त्वपूर्ण सम्बन्ध रहेकाले नै होला, पशुपति महादेवलाई उपत्यकाका बौद्ध तामाङहरू अद्यापि घुलाङ फोद्राङ (नन्दीनाथ) का रूपमा सम्बोधन गर्छन् । अनि प्रत्येक वर्ष चैत्र पूर्णिमाको एक दिनअगाडिदेखि तेस्रो दिनसम्म झिन्सेक (यज्ञदीप प्रज्वलन) का लागि कैलाशमा बास बस्छन् । तिमाल पर्व मनाउँछन् । उता उपत्यकाका वज्रयानी नेवार समुदायले पनि पशुपतिलाई श्रीहेरुक अर्थात् धर्मपाल मञ्जुश्रीका रूपमा लिन्छन् । अत्यन्त चाखलाग्दो पक्ष, प्रत्येक वर्ष कार्तिक शुक्ल (कछलाथ्वः) अष्टमीका दिन पशुपतिको देवपाटनका विसेतहरूले परम्परागत बाजागाजासहित एउटा भिन्न खाले जात्रा गर्ने गर्छन् । स्थानीय बासिन्दाहरूले तिकिन्चा जात्रा भनिने यसलाई छाया दर्शन पनि भन्ने चलन छ । पशुपतिका मुखाकृतिहरू पूर्वतर्फ तत्पुरुष, पश्चिममा सद्यजात, उत्तरमा वामदेव र दक्षिणमा अघोरका अतिरिक्त ऊर्ध्वमुख ईशान वा निराकार छन् । जात्रा गरेर ल्याएको विशेष खाले मुकुट, जसमा पञ्चबुद्धका आकृतिहरू हुन्छन्, पशुपति महादेवको ऊर्ध्वमुखमाथि दिनभरि राख्न लगाइन्छ । पञ्चबुद्ध आकृतियुक्त मुकुट पशुपतिको शिरभागमा लगाइने भएकाले त्यस दिनलाई रैथानेहरूले आजपर्यन्त आफ्नै भाषामा मुख अष्टमी का रूपमा सम्मान गर्ने गर्छन् । त्यसो त एउटा लोककथन पनि छ, जस अनुसार महादेव र विरूपाक्षको सम्बन्ध तिक्ततापूर्ण थियो । कालान्तरमा बुद्धका अनुयायी बनेका विरूपाक्ष क्षुब्ध भएर महादेवलाई आक्रमण गर्न हिँडे । त्यसलाई बुद्धिमत्तापूर्वक रोक्ने युक्तिका रूपमा पुजारीहरूले पशुपति पनि बुद्ध नै हुन् भन्ने बोध गराउने चेष्टास्वरूप यसरी पशुपतिको शिरमा पञ्चबुद्धको मुकुटले छोपछाप गरेर विरूपाक्षको सम्भावित आक्रमणलाई रोकेका थिए रे !मल्ल राजाका तर्फबाट भएको जीर्णोद्धारका क्रममा पशुपतिको सुनको गजुरको प्राणप्रतिष्ठा आफ्नै पूर्वजहरूबाट बौद्ध पूजा विधि अनुसार गरिएको थियो भनी सम्झना गर्ने बौद्ध विद्वान् र संस्कृतिविद् यज्ञमानपति वज्राचार्यको दाबी छ पशुपति गर्भगृहका पुजारी कुनै समय देवपाटनको पिंगला विहारका वज्राचार्यहरू थिए । जयस्थिति मल्लको शासनपछि काठमाडौंको सत्तामा आएका रत्न मल्लको समयदेखि मात्र दक्षिण भारतबाट भट्ट ब्राह्मणहरूलाई पशुपतिको मूल पुजारीको जिम्मा दिइएको हो ।खोजी अझै आवश्यक छ । तर पशुपति हिन्दु र बौद्ध सम्प्रदाय तथा संस्कृतिमाझको अन्तरसम्बन्ध र सहकार्यमा स्थापित एउटा जीवन्त स्मारकका रूपमा रहिरहेकै छ । र, यो विशिष्ट खाले इतिहासमा हामीलाई गर्व छ ।"
पर्यावरण संरक्षणमा बुद्धको शिक्षा,"गौतम बुद्धका तस्बिर तथा मूर्तिहरूको सृजनामा अनेकौं शैली र प्रवृत्ति देख्न पाइन्छन् । तर तिनमा एउटा साझा विशेषता प्रकृतिको सुन्दरतम चित्रण हुने गर्छ । कुनै पनि चित्र र मूर्तिमा फूल, रूख, बिरुवा, लता, नदी तथा पशुपक्षीको चित्रणलाई छुटाइँदैन । बौद्ध विषयवस्तुका अन्य सृजनामा पनि शान्त मनोरमपूर्ण वातावरणको चित्रण गर्न कलाकारहरू भुल्दैनन् । यसरी पर्यावरण (इको सिस्टम) बुद्ध र बुद्ध शिक्षाको ब्रान्ड जस्तै भएको छ । यो ब्रान्ड बुद्ध र बुद्ध शिक्षालाई चिन्ने र चिनाउने सशक्त माध्यम पनि हो । गौतम बुद्धको जन्मस्थल लुम्बिनीलाई कुनै स्रोतमा सुन्दर वन भनेर चिनाइएको छ त कतै सुन्दर बगैंचा । बुद्ध जीवनी सम्बन्धी प्राचीन ग्रन्थ ललितविस्तरसूत्र मा लुम्बिनीलाई कानन भनेर काव्यिक स्वादमा अत्यन्तै मार्मिक चित्रण गरिएको छ । त्यस्तो वनमा उनको जन्म इपू ५६३ को वैशाख पूर्णिमाका दिन सालको वृक्षमुनि भएको थियो । ३५ वर्षको उमेरमा गयामा पीपलको रूखमुनि उनलाई बुद्धत्व मिलेको थियो । बुद्धत्व वा बोधिलाभ भएका कारण पीपललाई बोधिवृक्ष भनी बौद्ध समाजले विशेष सम्मान दिने गरेको छ । बुद्धलाई ८० वर्षको उमेरमा साल वृक्षमुनि नै कुशीनगरमा महापरिनिर्वाण लाभ भएको थियो । अर्थात्, बुद्धका जीवनका महत्त्वपूर्ण घटनाहरू रूखमुनि नै भएका पाइन्छन् । बुद्धले भिक्षुभिक्षुणीहरूलाई रूख काट्न मनाही गरेका छन् । देवताहरूको बास वृक्षमा पनि हुन सक्ने र वृक्ष कटानले देवताहरूलाई आघात पर्ने हुँदा रूख काट्नमा रोक लगाइएको वर्णन बौद्ध साहित्यमा पाइन्छ । रूखहरू नकाटिऊन् भनी नियम बनाइनुमा भलै अरू नै कारण होलान्, तर यसले पर्यावरण जोगाउन प्रेरित गरिरहेको हुन्छ । यस्तै, कुनै पनि ठाउँमा प्रदूषण बढ्ने काम गर्न नहुने उपदेश छ । जसरी मौरीले रस चुसे पनि फूललाई कुनै हानिनोक्सानी हुँदैन, त्यसरी नै प्रव्रजितले कुनै पनि ठाउँको विचरण गर्नुपर्छ भन्नुको अर्थ प्रदूषण नगर्नु तथा नबिगार्नु हो । पानी र घाँस भएको ठाउँमा दिसापिसाब तथा बालीनाली भएको ठाउँमा फोहोर फाल्नु हुँदैन भन्नुमा पर्यावरण संरक्षणको सन्देश निहित छ । बुद्धको जीवनीमा ऋद्धि प्रातिहार्य शक्तिको प्रसंग पनि आउँछ । यो भनेको सर्वसाधारणका लागि चामत्कारिक शक्तिको प्रदर्शन हो । बुद्ध यस्तो शक्तिलाई जथाभावी प्रदर्शन गर्न रुचाउँदैनथे र आफ्ना शिष्यहरूलाई पनि यसबाट टाढा राख्थे । तर तीर्थंकर नामक सम्प्रदायले ऋद्धि प्रातिहार्यकै कुरामा अत्तो थापेर बुद्धसँग यस्तो क्षमता नै नभएको हल्ला फिँजाउँदा एउटा निश्चित दिन, समय र ठाउँ तोकेर ऋद्धि प्रातिहार्य प्रदर्शन गर्ने घोषणा गरे । ती तीर्थंकरहरूले त्यस ठाउँमा भएका जम्मै आँपका रूख काटिदिएका थिए । तर बुद्धले पूर्वनिर्धारित दिन, समय र ठाउँमा गई एउटा आँपको बियाँ भुइँमा रोपेर सोही दिन उमारेर ठूलो पारी आँप फलाई खान दिएको प्रसंग पनि छ । आफूमा आध्यात्मिक विकास गर्न पर्यावरणको महत्त्व छ । ध्यान गर्न चित्त शान्त हुनुपर्छ अनि चित्त शान्त पार्नका लागि स्वस्थ ठाउँ चाहिन्छ । यसका लागि जंगल उपयुक्त ठाउँ भनिनुको कारण त्यहाँ भौतिक पर्यावरण राम्रो हुनु हो । गौतम बुद्धसँग सम्बन्धित नभए पनि उनका चिकित्सक जीवक वैद्यसँग पनि पर्यावरणको महत्त्व सम्बन्धी एउटा कुरा जोडिएको छ । तक्षशीलामा भैषज्य विद्या (चिकित्सा विज्ञान) को अध्ययन गरिरहेका बेला एक दिन उनलाई गुरुले काम नलाग्ने घाँस खोजेर ल्याउन जंगल पठाएका थिए । सबै घाँसको आआफ्नै महत्त्व भएको देखेर उनी खाली हात फर्किए । आफ्नो शिष्यले सबै घाँसको महत्त्व बुझेको भनेर गुरु खुसी भएका थिए । पशुपक्षी पनि पर्यावरणका अंग हुन् । तिनीहरूको घर बिगारेर हामी सुखी हुन सक्दैनौं । यही कुरालाई दर्साउन पशुपक्षीको घर बिगार्न नहुने उपदेश बुद्धले दिएका छन् । बौद्ध साहित्यमा जातक कथा प्रसिद्ध छ, जुन गौतम बुद्ध र वरपरका विभिन्न चरित्रको पूर्वजन्मको कथा हो । बुद्धले कुनै बेला हात्ती भएर जन्म लिएको पाइन्छ भने कहिले मृग । बाँदर लगायतका जनावरका रूपमा पनि उनले जन्म लिएको र आफ्ना बन्धुबान्धवको हितमा काम गरेका वर्णनहरू त्यसमा पढ्न पाइन्छ । यी कथाप्रसंगले एकातर्फ पशुपक्षीको महत्त्व दर्साउँछन् भने अर्कातर्फ पशुपक्षीउपर मैत्री र करुणाको भाव राख्नुपर्ने शिक्षा दिन्छन् । एकपल्ट गौतम बुद्धको हत्या गराउन पागल हात्ती बाटामा छाडिएछ । त्यो हात्ती सीधै गौतम बुद्धमाथि आक्रमण गर्न दौडियो । तर छेउमा पुगेपछि बुद्धको मैत्रीभावका कारण अजंगको हात्ती द्रवीभूत भएर उल्टो बुद्धकै शरणमा पर्यो । बुद्धत्व प्राप्तिको दसौं वर्ष पुग्नै लाग्दा बुद्ध आफ्ना भिक्षुहरूसँग रिसाएर जंगलमा बस्न गएका बेला हात्ती र बाँदरसँगको उनको सम्बन्धले पनि यस्तै शिक्षा दिन्छ । त्यसताका बुद्ध विहारभन्दा केही दूरीमा रहेको पारिलेइयक वनमा बस्न गएका थिए । घना वनभित्र डरलाग्दा जनावरहरू थिए । तर बुद्धको करुणाले ओतप्रोत भई एउटा हात्ती र एउटा बाँदर सेवामा हाजिर भए । बुद्धका लागि पिउने पानी हात्तीले सुँडमा भरेर ल्याइदिन्थ्यो भने भिक्षाटनका लागि बुद्ध गाउँतिर हिँड्ने बेला भिक्षापात्र बोकेर सँगसँगै हिँड्ने गर्थ्यो । हात्तीलाई लिएर गाउँमा पस्न असजिलो हुने भएका कारण बुद्ध उसलाई जंगलको छेउमा पर्खन लगाएर भिक्षाटनमा जान्थे, फर्केपछि हात्तीसँगै जंगल पस्थे । बुद्धलाई अरू पशुले व्यवधान खडा नगरून् भनेर त्यो हात्ती राति रखवाली पनि गर्थ्यो । बाँदर पनि त्यस्तै सहयोगी थियो । बाँदरले बुद्धलाई कटहर दान गरेको वर्णन कपि जातकमा पढ्न पाइन्छ । पञ्चशीलमा प्राणी हिंसा गर्न नहुने कुरा परेको छ । सम्यक् आजीविकामा पशुपक्षीको व्यापार गर्न हुन्न भनिएको छ । पशुपक्षीका अंग अर्थात् दाँत, हाड, सिङका सामानहरू भिक्षुभिक्षुणीले प्रयोग गर्नु हुँदैन । बुद्ध र बुद्धको शिक्षाबाट प्रेरित भएर तत्कालीन कतिपय राजामहाराजाले सिकार खेल्न छाडेका थिए । मौर्य सम्राट् अशोकले बौद्ध धर्म अनुसरण गर्नुअघि दरबारको पाकशालामा धेरै सिकारको मासु पाक्थ्यो, तर पछि त्यो मात्रा निकै घटाइएको उल्लेख पनि पाइन्छ । पर्यावरणको सम्बन्ध मानिसको मनसँग हुन्छ । मानिसको मन दूषित भयो भने पर्यावरण पनि दूषित हुन्छ । अर्थात्, पर्यावरणसम्बन्धी ज्ञान नहुने हो वा लापरबाही अपनाउने हो भने पर्यावरण दूषित हुन पुग्छ । दूषित मन बोकेर हिँडनेले धर्मको अभ्यास पनि गर्न सक्दैन । यसरी बौद्ध शिक्षाका माध्यमबाट पर्यावरणको संरक्षण गर्न सकिन्छ । महर्जन बौद्ध अध्ययन, अध्यापन तथा लेखनमा संलग्न छन् । उनका बौद्ध धर्म सम्बन्धी एक दर्जन पुस्तक प्रकाशित छन् ।"
नयाँ दशकसँग महिलाका अपेक्षा,"महिलाका लागि २०७० को दशक विभिन्न तीतामीठा स्मरण र कतिपय उल्लेख्य उपलब्धि छाडेर गएको छ । राष्ट्रको जीवनमा १० वर्षको समय निकै छोटो अवधि हो, तर यसबीच मुलुकमा कतिपय युगीन घटना भए । इतिहासमै पहिलो पटक समावेशी प्रतिनिधित्वसहितको संविधानसभाले नयाँ संविधान जारी गर्यो । संविधानले महिला, आदिवासी, जनजाति, दलित, मधेशी लगायतका सीमान्तीकृत वर्गको राज्यसत्तामा पहुँच तथा प्रतिनिधित्वलाई संवैधानिक रूपमा सुनिश्चित गर्ने ऐतिहासिक काम गर्यो । संविधानसभामा मात्र होइन, त्यसपछि भएका संघ, प्रदेश तथा स्थानीय तहका दुवै निर्वाचनबाट संघीय संसद्मा मात्र नभई प्रदेश संसद् र स्थानीय तहमा समेत महिला जनप्रतिनिधिको उल्लेख्य उपस्थिति भएको छ । निजामती सेवा र शिक्षक सेवासँगै प्रहरी, सैनिक तथा अन्य सरकारी सेवामा समेत महिला लगायतका लक्षित वर्गको सम्मानजनक उपस्थिति हुँदै गएको छ । महिला अधिकारकर्मीहरूले त बितेका दस वर्ष नेपालमा लोकतन्त्रले महिलालाई चिनेको दशक का रूपमा रहेको बताएका छन् । यसरी गएको दशकले केही मात्रामा आशाको सञ्चार त अवश्य पनि गरेको छ, तर अझै पनि नेपाली महिलामा पूरा हुनुपर्नेर् ेअपेक्षा र मल्हम लगाउनुपर्ने घाउ बग्रेल्ती छन् । व्यवस्थापिका, न्यायपालिका र राष्ट्रप्रमुख गरी तीनै अंगका प्रमुखमा महिला नेतृत्व पाएको २०७० को दशक नेपाली महिलाका लागि गर्व गर्न लायक दशक बनिरहँदा उत्तरार्द्ध भने सुखद रहन सकेन । राज्यका अंगमा महिला नेतृत्व पाउन त सकेन नै, राष्ट्रपतिमा पुरुष निर्वाचित हुँदा उपराष्ट्रपतिमा महिला हुनुपर्ने संविधानको भावना पनि कुल्चिने काम भयो । राजनीतिमा गठबन्धनको संस्कृति झाँगिँदै जाँदा भागबन्डाको बाध्यता हुन गई महिला प्रतिनिधित्वको सवाल छायामा पर्दै गएको छ । गठबन्धनको राजनीतिका कारण स्थानीय तहका प्रमुख तथा उपप्रमुखमा पछिल्लो निर्वाचनमा महिला उम्मेदवारी तथा विजेता हुने महिलाको संख्यामा यसअघिको निर्वाचनमा भन्दा उल्लेख्य मात्रामा कमी आएको छ । संवैधानिक पदका नियुक्ति, राजदूत तथा अन्य खाले राजनीतिक नियुक्तिमा राजनीतिक भागबन्डाले प्रश्रय पाउँदा समावेशी सिद्धान्त निस्तेज बन्दै गएको छ । सरकारमा महिला सहभागिता मात्र होइन, सत्ता र प्रतिपक्षमा रहेका प्रमुख दलमा महिलाको प्रतिनिधित्व तथा हस्तक्षेपकारी भूमिकाको अवस्था निकै दयनीय छ । महिलामाथिका सामाजिक, शारीरिक तथा यौनिक हिंसाका घटना दिनानुदिन बढिरहेका छन् । मातृशिशु स्वास्थ्यको कमजोर अवस्थाका कारण अझै पनि दुर्गम क्षेत्रमा गर्भवतीसुत्केरीका साथै नवजात शिशुले पनि उपचारको अभावमा मृत्युवरण गर्नुपरेका हृदयविदारक घटनाहरू नियमित रूपमा सञ्चारमाध्यममा आउने गरिरहेकै छन् । युवा पलायन कहालीलाग्दो भइसक्दा पनि पढ्ने, कमाउने आदि उद्देश्यका लागि बिदेसिने महिलाको संख्या उल्लेख्य छ । सामाजिक तथा विकासका गतिविधिमा रहँदै आएको परम्परागत पुरुषमुखी लैंगिक भूमिका यथावत् रहँदा महिलाको सशक्तीकरण, अर्थपूर्ण सहभागिता तथा साझेदारी सुषुप्त अवस्थामै छ । सामाजिक अवस्थाका सूचकाङ्कले महिला अझै पनि विकास प्रयासमा राम्ररी समेटिन नसकेको तथ्यलाई इङ्गित गर्छन् । पछिल्लो मानव विकास प्रतिवेदनले लैंगिक, जातीय, भौगोलिक लगायतका असमानता तथा विभेदका कारण नेपालले मानव विकासमा निरन्तर २५ प्रतिशत क्षति बेहोरिरहेको देखाएको छ । उक्त प्रतिवदेन अनुसार, नेपालमा महिलाको मानव विकास सूचकांकको अंक ०५८४ रहँदा पुरुषको चाहिँ ०६२१ छ । यसले नेपाल महिला र पुरुषबीचको मानव विकास उपलब्धिको समानताका दृष्टिले तेस्रो समूह अर्थात् मध्यमस्तरमा रहेको देखाउँछ । अझै पनि मुलुकमा दण्डहीनता यथावतै रहेकाले लैङ्गिक हिंसा गर्नेविरुद्ध प्रभावकारी कारबाही चुनौतीपूर्ण बनिरहेको छ । विभिन्न तहका अदालतबाट दोषी किटानी गरिएका तथा अदालतबाट सजायको फैसला भएका महिला हिंसा गर्ने व्यक्तिलाई समेत प्रभावकारी कानुनी कारबाही नहुँदा दण्डहीनताले प्रश्रय पाएको छ । महिला अधिकारको संरक्षणको विषय संविधान र कानुनमा जेजस्तो मात्रामा व्यवस्था भए पनि कार्यान्वयन फितलो छ । खास गरी बलात्कारजन्य घटनाको पुनरावृत्ति हुने, एसिड आक्रमण र हत्याहिंसाजस्ता घटनाको वृद्धि हुने, महिला अधिकार उल्लङ्घनका दोषीले उन्मुक्ति पाउने अवस्थाले महिला अधिकारको संरक्षण र न्यायको सुनिश्चिततामा चुनौती उत्पन्न भएको छ । समाजमा अहिले पनि बालविवाह, बोक्सी, छाउपडी प्रथा, दाइजोजस्ता खराब अभ्यास र कुप्रथाले जरा गाडिरहेकै छन् । महिलाविरुद्धका हानिकारक सामाजिक अभ्यास र परम्परा तथा महिला हिंसाविरुद्धको सचेतनालाई प्रभावकारी रूपमा स्थानीय तहसम्म पुग्न सकेको छैन । संविधान बमोजिम मुलुक समावेशी राज्यप्रणालीका रूपमा रहे पनि सहभागिता न्यूनतम प्रतिनिधित्वको तहमा समेत पुग्न नसकेको यथार्थले महिला अझै पनि राज्यसँग केवल आशा गर्ने र आफ्ना माग राख्ने हैसियतमा मात्रै छन् । राज्यसत्ता तथा समाजले खेल्ने भूमिका र गर्ने जिम्मेवारीबोधमै महिलाको अवस्थामा हुने सुधारको अपेक्षा निहित छ । राजनीतिक तथा सामाजिक नेतृत्वमा महिलाको अर्थपूर्ण तथा हस्तक्षेपकारी भूमिका बढाउनु अत्यावश्यक छ । जनसंख्याको आधाभन्दा धेरै हिस्सा ओगट्ने महिलाको ३३ प्रतिशत सहभागिताको व्यवस्थालाई वृद्धि गर्दै ५० प्रतिशत पुर्याउन अहिलेदेखि नै नीति तय गर्नुपर्छ । राजनीतिक दलहरूले महिलाको बाध्यकारी प्रतिनिधित्वका लागि मात्र नभई अर्थपूर्ण सहभागिता तथा सशक्तीकरणमा वृद्धि गर्न प्रत्यक्ष निर्वाचनमा बढीभन्दा बढी महिला उठाउने, महिला उम्मेदवारबीच मात्रै प्रतिस्पर्धा गराउने, दलका जनवर्गीय संगठन, केन्द्रीय समिति तथा पदाधिकारी तहमा महिलाको समानुपातिक प्रतिनिधित्व सुनिश्चित गर्ने र राजनीतिक तथा संवैधानिक नियुक्तिमा समावेशी सिद्धान्तलाई अक्षरशः पालना गर्नेजस्ता राजनीतिक संस्कारको अनुसरण गर्नु अनिवार्य छ । महिलाविरोधी सामाजिक संरचना, मान्यता तथा सम्बन्धको अन्त्य गर्दै महिलाको समता र विकासमा राज्यले पर्याप्त लगानी गर्नुपर्छ । सन् २०२६ सम्ममा नेपाल अति कम विकसित मुलुकबाट विकासशील मुलुकको सूचीमा स्तरोन्नति हुने तय भएको अवस्थामा यो दशक लैंगिक समानता, समावेशीकरण तथा विकासका दृष्टिले झनै महत्त्वपूर्ण छ । महिलाको सशक्तीकरण अनि राजनीतिकआर्थिकसामाजिक सहभागिता र योगदानको अभावमा अल्पविकासको अवस्थाबाट माथि उठ्ने आफ्नो लक्ष्यलाई दिगो बनाइराख्न सम्भव छैन । सूचना प्रविधिको विकास चरमोत्कर्षका रूपमा कृत्रिम बौद्धिकताको तहसम्म पुगिसकेको अवस्थामा वैश्वीकरणले ल्याउने चुनौती तथा अवसरबाट महिला पनि अछुतो रहनेछैनन् । देशले विकासशील मुलुकको सिँढी चढिरहँदा आफ्नो मुलुकको आधा धर्ती ओगट्ने महिलाहरूलाई सीमान्तीकरण र बहिष्करणको दलदलमै राखिरहने छुट राज्यलाई पनि हुनेछैन । त्यसैले आगामी १० वर्ष नेपाली महिलाहरूका लागि लैंगिक विभेदबाट मुक्त भई क्षमता, सम्मान र हैसियत प्राप्त गर्दै विश्वनागरिक बनाउने दिशामा कोसेढुंगा हुने अपेक्षा गर्न सकिन्छ ।"
९ वर्षपछि भारतमा पाकिस्तानी उच्च राजनीतिक भ्रमण,"नयाँदिल्ली (कास) पाकिस्तानका विदेशमन्त्री बिलावल भुट्टो जर्दारी बिहिबार भारत भ्रमणमा आएका छन् । गोवामा आयोजित संघाई सहयोग संगठन (एससीओ) को विदेशमन्त्रीस्तरीय सम्मेलनमा भाग लिन उनी यहाँ आएका हुन् । सम्मेलन शुक्रबारसम्म चल्नेछ । नौ वर्षपछि भारतमा पाकिस्तानको उच्च स्तरीय राजनीतिक भ्रमण भएको हो ।पछिल्लो पटक २०१४ मा पाकिस्तानका तत्कालीन प्रधानमन्त्री नवाज सरिफ भारतीय प्रधानमन्त्री नरेन्द्र मोदीको शपथ ग्रहण समारोहमा भाग लिन दिल्ली आएका थिए । दक्षिण एसियाका दुई देश भारत र पाकिस्तानबीच लामो समयदेखि तनावपूर्ण स्थिति छ । सोही कारण दुवै देशबाट एकआपसमा उच्चस्तरीय भ्रमण पनि अवरुद्ध भएका थिए । २०१९ मा कश्मीरको पुलवामा भएको हमलामा ४० भारतीय सुरक्षाकर्मीको मृत्यु र त्यसपछि भारतले पाकिस्तानभित्र गरेको सर्जिकल स्ट्राइकले दुई देशबीचको सम्बन्ध थप तनावपूर्ण बनेको थियो । त्यसपछि भारतले जम्मुकश्मीरबाट धारा ३७० हटाएपछि पाकिस्तानले त्यसको कडा विरोध गर्दै आएको छ । अन्तर्राष्ट्रिय मञ्चहरूमा पनि दुवै देशका नेताले एकले अर्कालाई दुस्मनकै व्यवहार देखाइरहेका बेला पाकिस्तानी विदेशमन्त्री जर्दारीको भारत भ्रमण अर्थपूर्ण मानिएको छ । यद्यपि दुई देशबीच द्विपक्षीय संवादको कुनै सम्भावना औंल्याइएको छैन । पाकिस्तानले पनि बहुपक्षीय बैठक भएकाले त्यसमा आफ्नो पक्ष राख्न विदेशमन्त्रीको भारत यात्रा भएको बताएको छ । स्वयं विदेशमन्त्री जर्दारीले ट्वीटमार्फत आफ्नो उपस्थितिले एससीओप्रति पाकिस्तानको बलियो प्रतिबद्धता दर्शाएको बताएका छन् । अंग्रेजको बहिर्गमनपछि सन् १९४७ यता दुई देशबीच तीन पटक युद्ध भइसकेको छ । आफ्नो देशमा हुने आतंकवादी हमलालाई लिएर भारतले सधैं पाकिस्तानलाई दोष दिने गरेको छ । दुई देशबीचको तनावकै कारण दक्षिण एसियाली सहयोग संगठन (सार्क) निष्क्रिय बन्न पुगेको छ । १९ औं सार्क शिखर सम्मेलन २०१६ मै पाकिस्तानमा हुनुपर्ने थियो । तर, भारतको आपत्तिका कारण बैठक रोकिएको छ । एससीओको बैठकमा भाग लिन चीन तथा रुसजस्ता शक्तिशाली मुलुकका विदेशमन्त्रीहरू पनि गोवा आएका छन् । भारतले अहिले एससीओको अध्यक्षता गरिरहेको छ ।"
बेलायती राजाको राज्याभिषेकमा २ हजार पाहुना,"(लन्डन)बेलायती राजा चार्ल्स तृतीयको राज्याभिषेक समारोहले विश्वको ध्यान लन्डनतिर खिचिएको छ । यही ६ मे शनिबार राजा चार्ल्सको रानी (क्विन कन्सोर्ट) क्यामिलाका साथ लन्डनस्थित एक प्रसिद्ध गिर्जाघर वेस्टमिन्स्टर आबीमा राज्याभिषेक हुनेतयारी छ । बेलायतमा ९ सय वर्षदेखि वेस्टमिन्स्टर आबीमा राजाहरूको राज्याभिषेक हुने गरेको छ । उक्त गिर्जाघरमा राज्याभिषेक हुने चार्ल्स ४० औं राजा हुनेछन् । राजा चार्ल्सले राजमुकुटसमेत पहिरिने उक्त समारोहमा विश्व नेताहरू, राजपरिवार सदस्य, सेलिब्रेटी, स्वयंसेवक, सशस्त्र फौजलगायत झन्डै दुई हजार पाहुना सहभागी हुने अपेक्षा छ । टेलिभिजनमार्फत संसारभरिका करोडौं मानिसले प्रत्यक्ष हेर्ने अपेक्षा गरिएकोएउटा बृहत् समारोहमा आर्चबिशप अफ क्यान्टरबरीले राजा चार्ल्सलाई श्रीपेच पहिर्याउनेछन् । २२३ किलो तौलको सुन र हीरा जवाहरात जडित उक्त श्रीपेच राजाहरूले राज्याभिषेकको बेला मात्रै पहिरन्छन् ।राजाले यस समारोह सन् १९५३ मा भएको आफ्नी आमाको राज्याभिषेकको तुलनामा सानो, छोटो र विविधतायुक्त होस् भन्ने चाहेको बीबीसीले जनाएको छ । बेलायतको इतिहासमै सबैभन्दा बढी ७ दशकसम्म शासन गरेकी महारानी एलिजाबेथ द्वितीयको गत सेप्टेम्बरमा निधन भएपछि ७३ वर्षको उमेरमा राज्यारोहण गरेका चार्ल्स संसारमै सबैभन्दा बढी उमेरका राजा हुन् । उनी अहिले १५ वटा कमनवेल्थ मुलुकका प्रमुख पनि छन् । उनी १४ नोभेम्बर १९४८ मा बकिङघम राजदरबारमा जन्मेका हुन् । उनकी आमा रानी एलिजाबेथ द्वितीयले गद्दी आरोहण गर्दा उनी चार वर्षका थिए । उनले लन्डन र स्कटल्यान्डमा अध्ययन गरेका थिए । २० वर्षको हुँदा उनलाई प्रिन्स अफ वेल्स घोषणा गरिएको थियो ।उनले २९ जुलाई १९८१ मा लेडी डायना स्पेन्सरसँग बिहे गरेका थिए । उनीहरूका दुई सन्तान छन् युवराज विलियम र राजकुमार ह्यारी । उनीहरूबीचको वैवाहिक सम्बन्ध सुमधुर रहेन । सन् १९९६ मा अलगअलग बस्न थाले । ३१ अगस्ट १९९७ मा पेरिसमा एउटा कार दुर्घटनामा लेडी डायनाको निधन भयो । चार्ल्सले सन् २००५ मा क्यामिला पार्करसँग विधिवत् बिहे गरे । राजा चार्ल्सले गत सेप्टेम्बरमा शपथ लिँदै गर्दा आफ्नी आमाको उदाहरण पछ्याउने प्रतिबद्धता गर्दै भनेका थिए, अवधि, प्रतिबद्धता र समर्पणको हिसाबले उहाँको शासनसँग अरू कसैको तुलना हुन सक्दैन ।बेलायत र नेपालबीच सदियौं लामो मैत्रीपूर्ण तथा आत्मीय सम्बन्ध छ । बेलायती महारानी एलिजाबेथ द्वितीयाले नेपालमा दुई ऐतिहासिक राजकीय भ्रमण गरेकी थिइन् । राजाको राज्याभिषेकमा नेपाली समुदाय पनि उत्साहित छ । बेलायतको लेस्टरका नेपालीले राज्याभिषेकलाई विशेष अवसरका रूपमा मनाउने भएका छन् । सृजनशील लेस्टर नेपाल यूकेले बेलायती राजा चार्ल्स तृतीयको राज्याभिषेकका अवसरमा एक विशेष समारोह गर्ने भएको हो । संस्थाले राजाको दीर्घजीवन र सफल राजसिंहासनको कामना गर्न ८ मे सोमबार एक कार्यक्रम तय गरेको अध्यक्ष नारायण फुँयालले जनाए ।बेलायती राजसंस्थाको नेपाल सम्बन्ध पनि प्रगाढ छ । राजपरिवारले गोर्खाहरूलाई अति विश्वास गर्छन् भने उनीहरूका कैयौं नेपाल भ्रमणसमेत भएका छन् । राजा चार्ल्सले युवराज हुँदा राजकीय तथा च्यारिटी गरी ५ पटक नेपाल भ्रमण गरेका थिए । उनले पदयात्रा गरेको पोखरानजिक अन्नपूर्ण हिमालयज मार्गलाई अहिले द रोयल रुट नामकरण पनि गरिएको छ । द रोयल गोर्खा राइफल्सका सदस्यहरू राज्याभिषेकमा परेडका लागि अहिले अभ्यास गरिरहेका छन् । ब्रिटिस आर्मीको फस्ट रोयल गोर्खा राइफल्स् (वानआरजीआर) मा १३ वर्ष सेवा गरेर अवकाश लिएका एनआरएनए यूके अध्यक्ष प्रेम गाहामगरले बेलायती राजसंस्थाप्रति बेग्लै झुकाव र सम्मान रहेको बताए । गाहामगरले स्वर्गीय महारानी एलिजाबेथसहित राजपरिवार सदस्यहरूसँग निकट हुने मौका पाएका थिए । सन् २००१ मेतिर स्कटिस युनिट रोयल हाइल्यान्डरमा काम गर्थे उनी । प्रत्येक २५ वर्षमा हुने हाइल्यान्डर परेडमा प्रिन्स चार्ल्स र प्रिन्स फिलिपलाई भेट्न पाएका थिए गाहामगरले । बेलायतको लिड्स विश्वविद्यालयमा अन्तर्राष्ट्रिय कानुनका प्राध्यापक डा सूर्यप्रसाद सुवेदी बेलायतले भारतमा शासन गर्दाकै समयदेखि बेलायती राजपरिवार सदस्यहरूले सिकार गर्न होस् वा अन्य प्रयोजनका लागि नेपाल भ्रमण गरेको बताउँछन् । त्यसैले बेलायती राजसंस्थाको नेपालप्रति विशेष लगाव र श्रद्धा विभिन्न रूपमा व्यक्त हुँदै आएको छ, सुवेदीले भने ।सुवेदीको बुझाइमा चार्ल्स एक भद्र र शालीन राजा हुन्, जसले समाज कल्याणमा ठूलो योगदान दिएका छन् । नेपालप्रति विशेष सद्भाव राख्ने राजा चार्ल्स तृतीयको राज्याभिषेक सफल रहोस् भन्ने पनि उनको शुभकामना छ । संसारमा बदलिँदै गरेको वातावरणीय प्रभावबारे युवराज छँदादेखि नै विशेष चासो राख्दै आएका राजा चार्ल्स तृतीयले नेपालजस्तो मुलुकमा वातावरणीय प्रभावले धेरै असर गर्न सक्ने भएकाले पनि नेपालप्रति विशेष चासो र माया व्यक्त गरेका छन् । नेपाल भ्रमण गरेर नेपालको सुन्दरता र पर्यावरणबाट आफूमा दीर्घकालीन प्रभाव परेको उनले बताएका थिए ।नेपालका परराष्ट्रमन्त्री एनपी साउद बेलायती राजा चार्ल्स तृतीयको राज्याभिषेकमा सहभागी हुन बिहीबार राति लन्डन आइपुगेका छन् । मन्त्री साउद वेस्टमिनिस्टर आबीमा राज्याभिषेक समारोह र बकिङघम दरबारमा हुने स्वागत समारोहमा सहभागी हुने कार्यक्रम छ । परराष्ट्रमन्त्री साउद यही वैशाख २६ मा स्वदेश फर्कने तालिका छ । बेलायतमा ७० वर्षपछि हुन लागेको राज्याभिषेक समारोहप्रति सकारात्मक र नकारात्मक दुवैखाले धारणा सार्वजनिक भएका छन् । हालै गरिएको यूगभ को सर्वेक्षणमा ५२ प्रतिशत लन्डनवासीले करदाताले तिरेको पैसाबाट समारोह गर्न आवश्यक नभएको बताएका थिए । महँगीका कारण जनता आजित भइरहँदा कतिपयलाई यो समारोहप्रति चासो पनि छैन । बेलायतको द डिपार्टमेन्ट फर डिजिटल, कल्चर, मिडिया एन्ड स्पोर्टसले इभेन्ट नभएसम्म खर्च कति हुन्छ अहिल्यै भन्न नसकिने जनाएको छ तर अखबारहरूले कम्तीमा १ सय मिलियन पाउन्ड खर्च हुने उल्लेख गरेका छन् ।"
अमेरिकामा १६ वर्षयताकै उच्च ब्याजदर,"न्युयोर्क (एजेन्सी) अमेरिकी केन्द्रीय बैंक (फेडरल रिजर्भ) ले मुद्रास्फीति नियन्त्रणका लागि भन्दै लगातार १० औं पटक ब्याजदर बढाएको छ । बैंकले सन्दर्भ ब्याजदर ०२५ प्रतिशत बिन्दुले बढाएको हो । योसँगै अमेरिकी फेडरल रिजर्भ बैंकले सन्दर्भ ब्याजदर न्यूनतम ५ देखि अधिकतम ५२५ प्रतिशत बिन्दु कायम गरेको सञ्चार माध्यम सीएनबीसीले उल्लेख गरेको छ । यसअघि यस्तो ब्याजदर ४७५ देखि ५ प्रतिशतसम्म थियो । अमेरिकाको यो ब्याजदर १६ वर्ष (सन् २००७ अगस्ट) यताकै उच्च हो । १६ वर्षअघिको सन्दर्भ ब्याजदर पनि यहीं बिन्दुमा थियो । साथै बैंकले ब्याजदर वृद्धिको चक्र अन्तिम चरणमा रहेको पनि स्पष्ट पारेको छ । फेडरल ओपन मार्केट कमिटीले सन्दर्भ ब्याजदर बढाएसँगै अमेरिकामा अन्य सबै प्रकारका कर्जाको ब्याजदर स्वतः बढेको छ । फेडरल रिजर्भ बैंकका अध्यक्ष जेरोम पावेलले ब्याजदर घटाउनुपर्ने अवस्था तत्काल नरहने स्पष्ट पारेका छन् । उनले भनेका छन्, तत्कालै मुद्रास्फीति लक्षित सीमामा ल्याउन नसकिने हाम्रो धारणा छ, तसर्थ ब्याजदर तत्काल कटौती गर्न उपयुक्त हुने छैन । यद्यपि ब्याजदर वृद्धिको चक्र पनि अन्तिम चरणमै रहेको उनको भनाइ छ । हाल ५ प्रतिशत हाराहारीमा रहेको मुद्रास्फीति (मूल्यवृद्धि) लाई केन्द्रीय बैंकले २ प्रतिशतको सीमामा झार्ने लक्ष्य लिएको छ । सन् २०२३ को अन्त्यसम्म ३३ प्रतिशतसम्म झार्ने लक्ष्य छ ।सुरुवाती चरणमा ब्याजदर वृद्धिले मूल्यवृद्धि नियन्त्रणमा जति प्रभावकारी सघाउ पुगेको थियो, पछिल्ला महिनाको ब्याजदर वृद्धिले पर्ने सकारात्मक प्रभाव घट्न थालेको बैंकले जनाएको छ । पावेलले घर परिवार तथा व्यवसायीलाई ब्याजदर वृद्धिले केही असर पारे पनि समग्र अर्थव्यवस्थाका लागि उपयुक्त कदम भएको प्रतिक्रिया दिएका छन् ।"
शक्तिको आडमा धितोपत्र बोर्डका अध्यक्ष हमालले गरे नीतिगत भ्रष्टाचार,"संसदीय समितिको निर्देशन उल्लंघनबोर्डले वितरण गर्न थालेको धितोपत्रको लाइसेन्स वितरण प्रक्रिया संसदीय समितिको निर्देशनविपरीत पनि छ । संघीय संसद् अन्तर्गत अर्थ समितिले गत भदौ ३१ मा अर्थ मन्त्रालय, धितोपत्र बोर्ड र नेप्सेलाई पत्र लेखेर स्टक एक्सचेन्ज र ब्रोकर लाइसेन्स वितरण गर्नुको औचित्यबारे जानकारी माग्दै पत्र लेखेको थियो । बोर्डले उक्त निर्देशन बेवास्ता गर्दै संसद्को अवधि सकिएको भोलिपल्ट (गत असोज २ मा) एकै पटक ठूलो संख्यामा ब्रोकर, एउटा स्टक एक्सचेन्ज र दुई वटा कमोडिटी एक्सचेन्जका लागि लाइसेन्स वितरण गर्न सूचना आह्वान गरेको थियो । अदालतमा मुद्दा विचाराधीन रहेकाले लाइसेन्स वितरणको काम हाल रोकिएको छ ।असोज १ देखि व्यवस्थापिका संसद् खारेज भएकाले उक्त विषय निर्वाचनपछिको पहिलो अर्थ समितिको बैठकमा छलफल हुने निर्णय पनि समितिले गरिसकेको थियो । लिखित परीक्षाबिनै ब्रोकर लाइसेन्स वितरण गर्ने उक्त प्रस्ताव संघीय संसद्अन्तर्गत अर्थ समितिको निर्देशनविपरीत हो । मुद्राबजार र पुँजीबजारका सम्बन्धमा अध्ययन गरी सुझाव पेस गर्न सांसद रामकुमारी झाँक्रीको संयोजकत्वमा गठित उपसमितिको सुझावका आधारमा अर्थ समितिले लिखित परीक्षा नलिई ब्रोकर लाइसेन्स वितरण नगर्न निर्देशन दिएको थियो । धितोपत्र दलाल व्यवसायीहरूलाई समग्र वित्तीय प्रणाली र विशेषगरी धितोपत्र कारोबार सम्बन्धमा तोकिएको विशिष्ट पाठ्यक्रममा आधारित जाँच लिई अनुमतिपत्र दिने व्यवस्था गर्ने, अर्थ समितिको निर्देशनमा भनिएको थियो । प्रिमियममा आईपीओ निकाल्न खुकुलो व्यवस्थाबढी मूल्य (प्रिमियम) मा सेयर निष्कासनका लागि सम्बन्धित कम्पनी कम्तीमा तीन आर्थिक वर्ष लगातार नाफामा रहेको हुनुपर्ने विद्यमान व्यवस्था परिमार्जन गरेर नेपाल धितोपत्र बोर्डले खुकुलो व्यवस्था गर्न लागेको छ । निजी क्षेत्रका केही कम्पनीलाई प्रिमियममा (बढी मूल्यमा) सेयर निष्कासनको अनुमति दिनकै लागि बोर्डले खुकुलो नीतिगत व्यवस्था गर्न लागिएको हो । यसका लागि बोर्डले धितोपत्र दर्ता तथा निष्कासन नियमावली ०७३ संशोधन गरेर स्वीकृतिका लागि अर्थ मन्त्रालय पठाएको छ । बिमा क्षेत्रका केही कम्पनीलाई प्रिमियममा सेयर निष्कासनको अनुमति दिनकै लागि नेपाल धितोपत्र बोर्डका अध्यक्ष हमालकै जोडबलले यस्तो व्यवस्था गरिएको स्रोतको दाबी छ । अंकित मूल्य एक सय रुपैयाँमा केही रकम थप गरेर सेयर बिक्री गर्ने प्रक्रियालाई प्रिमियममा सेयर निष्कासन भनिन्छ ।संशोधित नियमावलीमा एक अर्ब रुपैयाँभन्दा बढी पुँजी भएका कम्पनीलाई प्रिमियममा सेयर निष्कासन गर्न एक आर्थिक वर्षमा मात्र नाफा कमाएको भए पुग्ने व्यवस्था प्रस्ताव गरिएको छ । जब कि विद्यमान दर्ता तथा निष्कासन नियमावलीमा प्रिमियममा आईपीओ निष्कासनका लागि संगठित संस्था लगातार पछिल्लो तीन वर्षसम्म खुद मुनाफामा सञ्चालनमा रहेको हुनुपर्ने व्यवस्था छ । यो व्यवस्था परिवर्तन गरी एक आर्थिक वर्षमा मात्र नाफा कमाएको कम्पनीले पनि प्रिमियममा सेयर निष्कासन गर्न पाउने व्यवस्था बोर्डले गर्न लागेको हो । यसरी एक आर्थिक वर्षको नाफालाई मात्र हेरेर प्रिमियममा सेयर निष्कासनको अनुमति दिँदा कम्पनीको वास्तविक स्थिति थाहा नहुने भएकाले लगानीकर्ताका लागि अन्याय हुने जानकारहरू बताउँछन् ।"
नीतिगत अस्थिरताले विद्युतीय सवारी प्रवर्द्धनमा समस्या,"(काठमाडौं) नेपालमा बढ्दै गएको विद्युतीय सवारीलाई प्रवर्द्धन र विकास गर्न सरकारले स्थिर नीति लिनुपर्नेमा व्यवसायीले जोड दिएका छन् । काठमाडौंमा बिहीबार आयोजित इलेक्ट्रिक मोबिलिटी आगामी नीति तथा बजेटका लागि सुझाव विषयक कार्यक्रममा विद्युतीय सवारीलाई प्रोत्साहन दिन नीतिगत स्थिरता हुनुपर्नेमा व्यवसायीले जोड दिएका हुन् । अबको भविष्य ईमोबिलिटी भएकाले सरकारले यस विषयमा स्पष्ट नीति लिनुपर्ने नाडा अटोमोबाइल एसोसिएसन अफ नेपालका उपाध्यक्ष राजनबाबु श्रेष्ठको भनाइ छ । सरकारले सन् २०२५ सम्म नेपालमा गुड्ने कुल निजी सवारीमध्ये विद्युतीयको संख्या २५ प्रतिशत पुर्याउने लक्ष्य लिएको छ, उनले भने, तर प्रत्येक वर्षको बजेटमा विद्युतीय सवारीमा लाग्ने भन्सारदर घटबढ हुँदा उपभोक्ता निश्चिन्त बन्न सकेका छैनन् । प्रत्येक वर्षको बजेटमार्फत करका दर हेरफेर हुँदा सवारी व्यवसायीले समेत ढुक्कले लगानी गर्न नसक्दा विद्युतीय सवारीको प्रयोग व्यापक रूपमा बढ्न नसकेको श्रेष्ठको भनाइ छ ।नेपालमा विद्युतीय सवारीका लागि आवश्यक पूर्वाधारसमेत बन्दै गएको भन्दै आगामी बजेटले विद्युतीय सवारीमैत्री नीतिगत व्यवस्था हुनुपर्ने उनको भनाइ छ । नेपालमा विद्युतीय सवारी चार्ज गर्नलाई ५८ स्थानमा डीसी र ३ सय स्थानमा एसी चार्जर छन् । विद्युत् प्राधिकरणले ४० वटा डीसी चार्जर सञ्चालनमा ल्याएको छ । राजमार्गको सय किमि दूरीमा स्टेसन भए पनि अझै अपुग छ, श्रेष्ठले भने । खेर गएको बिजुलीको खपत बढाउन पनि विद्युतीय सवारीलाई बढीभन्दा बढी प्रयोगमा ल्याउनुपर्ने उनले बताए । सरकारले ल्याउने नीति कम्तीमा २३ वर्षसम्म कायम हुनुपर्ने नाडा अटोमोबाइल एसोसिएसनकी केन्द्रीय सदस्य तथा सामेक्स इंककी प्रबन्ध निर्देशक यमुना श्रेष्ठले जनाइन् । यसले नेपालमा विद्युतीय सवारीको संख्या र प्रयोगकर्ता बढाउने उनको भनाइ छ । सरकारले प्रत्येक वर्ष विद्युतीय सवारी आयातमा कर बढाउने र घटाउने गर्दै आएको छ, उनले भनिन्, अस्थिर नीतिले उपभोक्तामा अन्योल सिर्जना भएको छ । सय किलोवाटसम्मका सवारीलाई मात्रै प्रोत्साहन गर्ने सरकारको नीतिले उच्च क्षमताका सवारीको संख्या नबढेको उनको दाबी छ । विद्युत् प्राधिकरण र निजी क्षेत्रको संयुक्त सहकार्यमा राष्ट्रिय राजमार्गका ६० देखि ७० किलोमिटर फरकमा चार्जिङ स्टेसन बनिरहेका छन् । यस्तो अवस्थामा विद्युतीय सवारीको प्रयोग प्रवर्द्धन गर्न सरकार प्रतिबद्ध रहेको भौतिक पूर्वाधार तथा यातायातमन्त्री प्रकाश ज्वालाले बताए । विद्युतीय सवारीसाधन र ईमोबिलिटीलाई प्राथमिकतमा राखेर सरकारले आगामी नीति तथा कार्यक्रम तथा बजेट बनाउने उनको भनाइ छ । विद्युतीय सवारीका लागि आवश्यक पूर्वाधार बनाउने विषयमा सरकार गम्भीर छ, उनले भने । नेपालमा पछिल्लो समय उपभोक्तामा ब्याट्री र रेन्ज एन्जाइटीसमेत घट्दै गएको विज्ञहरूले बताएका छन् । केही वर्षअघिसम्म इन्धनबाट चल्ने गाडीसँग तुलना गरिन्थ्यो, अहिले उपभोक्तामा विद्युतीय सवारीप्रतिको विश्वास बढ्दै गएको छ, विद्युत् प्राधिकरणका इन्जिनियर सागर ज्ञवालीले भने, यसका लागि प्राधिकरणले देशभर चार्जिङ पूर्वाधार बनाउने र निजी क्षेत्रलाई प्रोत्साहन गरिरहेको छ । विद्युतीय सवारीसाधनलाई प्रोत्साहन गर्न स्पष्ट नीतिगत व्यवस्था नभए पनि भन्सार दर कम गर्न सके मात्र पनि यसप्रतिको आकर्षण चुलिने ज्ञवालीको भनाइ छ । पेट्रोलपम्पमा चार्जिङ स्टेसन राख्न प्राधिकरणसँग समन्वयको थप आवश्यकता रहेको नेपाल आयल निगमका उपनिर्देशक मनोजकुमार ठाकुरले बताए । चार्जिङ स्टेसन राख्दा निगमले के कस्तो सहयोग गर्नुपर्छ, त्यसका लागि तयार छ, उनले भने । पेट्रोलियम पदार्थको बिक्रीबाट बेहोर्नुपर्ने घाटा न्यूनीकरण गर्न आयल निगमले पनि विद्युतीय सवारीको प्रयोगमा जोड दिने नीति लिएको उनले जनाए । विद्युतीय सवारीमा बजेटले तोकेबमोजिमको कर लिइरहेको आन्तरिक राजस्व विभागका निर्देशक राजु प्याकुरेलको दाबी छ । विद्युतीय सवारीमा लाग्दै आएको करको दर घटाउनु देशको अर्थतन्त्र र वातावरणलाई समेत फाइदा हुने उनले बताए । विद्युतीय सवारीको प्रयोग बढ्दै गएको छ । विश्वको सम्पूर्ण ध्यान नै यसतर्फ केन्द्रित भएको छ, प्याकुरेलले भने, यही कारण नेपालले पनि विद्युतीय सवारीलाई प्रोत्साहन गर्ने नीति लिन जरुरी छ । यसबारे विभागसमेत जानकार छ ।"
हिमपातले आधारशिविरमै रोकिए आरोही,"(सोलुखुम्बु) निरन्तरको हिमपातले वसन्तयामको हिमाल आरोहण प्रभावित बनेको छ । हिमाल आरोहणको सिजन सुरु भए पनि बेमौसममा हिमपात हुँदा आरोहण अवरुद्ध हुन पुगेको हो । ७० वर्षको इतिहासमा सबैभन्दा बढीले सगरमाथा आरोहणको अनुमति लिए पनि मौसम प्रतिकूल हुँदा उनीहरू आधारशिविरमै रोकिएका छन् । सगरमाथाका लागि ४३ आरोहण समूहका ४ सय ६६ जनाले अनुमति लिएका छन् । अहिले विभिन्न हिमाल आरोहणका लागि गएका १ हजार ३ सय स्वदेशी तथा विदेशी आधारशिविरमा रहेको सगरमाथा प्रदूषण नियन्त्रण समितिले जनाएको छ । आधारशिविरमा यतिका आरोहीको ओइरो लागेको यो पहिलो पटक हो । निरन्तरको हिमपातले हिमाल चढ्न सक्ने अवस्था छैन, समितिका अध्यक्ष लामाकाजी शेर्पाले भने । पाँच दिनदेखि खुम्बु क्षेत्रमा बाक्लो हिमपात भइरहेको छ । नाम्चेभन्दा माथि दिनैपिच्छे बाक्लो हिउँ परिरहेको छ, चिसो पनि त्यत्तिकै बढिरहेको छ, सगरमाथा राष्ट्रिय निकुञ्जका वार्डेन भूमिराज उपाध्यायले भने । बाक्लो हिउँ लगातार परिरहेकाले दोस्रो शिविरबाट माथि जान सक्ने सम्भावना नरहेको समितिका अध्यक्ष शेर्पाले जनाए । त्यसैले अहिले आरोहीहरू पहिलो र दोस्रो शिविरमा अभ्यास गर्दै बसिरहेका छन्, उनले भने । शेर्पाहरूले आरोहणका लागि सामान ओसार्ने कामलाई भने निरन्तरता दिएका छन् । केही आरोही भने अनुकूल मौसमको पर्खाइमा नाम्चे झर्न थालेका छन् । बेस क्याम्पबाट हेलिकोप्टर चढेर बिहीबार पनि एक दर्जनभन्दा बढी आरोही नाम्चे आएका छन्, पर्यटन व्यवसायी छिमिकाल्देन शेर्पाले भने । अहिले दिनको ३ सय विदेशी हवाई मार्गमार्फत खुम्बु क्षेत्र प्रवेश गर्ने गरेकाले पनि स्थानीय होटल भरिभराउ छन् । मौसममा सुधार आउन भने अझै समय लाग्ने बताइएको छ । अझै केही दिन हिमाली भेगमा हिमपात हुने मौसम पूर्वानुमान महाशाखाकी मौसमविद् सजिना शाक्यले जनाइन् । शुक्रबारबाट हिमपात कम हुँदै जानेछ । तर पूरै हिमाली भेगको मौसममा सुधार आउन केही दिन लाग्छ, उनले भनिन् ।"
अर्थतन्त्रप्रति संवेदनशील हुन महासंघको आग्रह,"(काठमाडौं) मन्दीतर्फ उन्मुख रहेको अर्थतन्त्रको उत्थानका लागि संवेदनशील हुन सरकार र राष्ट्र बैंकलाई उद्योग, वाणिज्य महासंघले आग्रह गरेको छ । सरकारी प्रतिवेदनले नै अर्थतन्त्र मन्दीतर्फ उन्मुख रहेको देखाएकाले सरकार र राष्ट्र बैंकबाट पहल नहुँदा अर्थतन्त्रमा चाप परेकोतर्फ आफ्नो गम्भीर ध्यानाकर्षण भएको महासंघले जारी गरेको विज्ञप्तिमा उल्लेख छ । राष्ट्रिय तथ्यांक कार्यालयले सार्वजनिक गरेको राष्ट्रिय लेखा तथ्यांकले बजारमा लामो समयदेखि विद्यमान मन्दीलाई प्रतिबिम्बित गरेको छ । कार्यालयले यस वर्ष १८६ प्रतिशतको आर्थिक वृद्धि हुने प्रक्षेपण गरेको छ । यससँगै पछिल्ला तीन त्रैमासमा अर्थतन्त्र ऋणात्मक रहनुले अर्थतन्त्रमा मन्दीको अवस्था देखाएको महासंघले जनाएको छ । उत्पादनमूलक उद्योग, निर्माण र व्यापारको वृद्धिदर ऋणात्मक हुनु भनेको निजी क्षेत्र संकुचित हुँदै गएको संकेत हो । नेपाल उद्योग वाणिज्य महासंघले एक वर्षदेखि अन्तर्राष्ट्रिय बजारमा बढेको मूल्य र मुलुकभित्र भएका नीतिगत परिवर्तनका कारण अर्थतन्त्र मन्दीमा जानेतर्फ सरोकारवालाको ध्यानाकर्षण गराउँदै आएको छ, विज्ञप्तिमा भनिएको छ, तर सम्बन्धित निकायबाट पहल नहुँदा अर्थतन्त्रमा चाप परेकोतर्फ महासंघ गम्भीर ध्यानाकर्षण गराउँछ । यस अवस्थामा सरकार र नेपाल राष्ट्र बैंक संवेदनशील हुनुपर्ने आवश्यकता थप महसुस भएको छ । अर्थतन्त्रलाई मन्दीबाट बाहिर ल्याउन बजारमा माग बढाउनुपर्नेछ । उद्यमी व्यवसायीले काम गर्न नपाउँदा राजस्व पनि करिब १६ प्रतिशतले ऋणात्मक रहेको हुँदा बजारमा माग बढाउन सरकारले अनावश्यक खर्च कटौती गरी पुँजीगत खर्च बढाउन महासंघले आग्रह गरेको छ । निजी क्षेत्रको लगानी विस्तार गर्न तत्काल ब्याजदर कम गर्ने उपाय केन्द्रीय बैंकले अवलम्बन गर्नुपर्छ । केन्द्रीय बैंकले मुख्यतया नीतिगत दर, बैंक दर, अनिवार्य नगद अनुपात घटाउनेलगायत आवश्यक उपाय अवलम्बन गरी ब्याजदर घटाउन पहल गर्नुपर्छ, विज्ञप्तिमा भनिएको छ, पुराना ऋणीहरूले साँवाब्याज भुक्तानी गर्न नसक्दा बैंकहरूको खराब कर्जासमेत करिब ४ प्रतिशत पुगिसकेको हुँदा कर्जाको पुनःसंरचना एवं पुनर्तालिकीकरणको सुविधा दिइनुपर्ने देखिन्छ । नौ महिनायता लगातार सात प्रतिशतभन्दा बढी मूल्यवृद्धिदर रहँदै आएकाले आमउपभोक्ताको क्रयशक्ति क्रमशः घटिरहेको छ । निजी क्षेत्रले निर्बाध काम गर्न नपाउँदा सरकार र आमउपभोक्तासमेत सँगसँगै प्रभावित भइरहेकाले तत्काल सुधारको कार्य नथाल्ने हो भने अर्थतन्त्रको मन्दी लम्बिँदै जाने भएकाले त्यसतर्फ सरकार र केन्द्रीय बैंकलाई संवेदनशील हुन महासंघले आग्रह गरेको हो ।"
लगानीकर्ताको हितविपरीत निर्देशिका संशोधन,"लगानीकर्ताको हित संरक्षण तथा बजारलाई स्वच्छ एवं पारदर्शी बनाउने उद्देश्यविपरीत सेयर लगानीकर्ताको सम्पत्ति जोखिममा पर्ने गरी बोर्डले धितोपत्र निष्कासन तथा बाँडफाँट निर्देशिका ०७४ संशोधन गरेको छ । गत चैत २९ मा बसेको बोर्ड सञ्चालक समिति बैठकले निर्देशिकामा रहेको खुद सम्पत्ति (नेटवर्थ) सम्बन्धी व्यवस्थालाई गोप्य रूपमा संशोधन गरेको हो ।संशोधनपछि धितोपत्र बजारमा कमजोर वित्तीय अवस्था भएका कम्पनीले समेत उच्च मूल्यमा सेयर बिक्री गर्न पाउने अवस्था सिर्जना हुने भएकाले लगानीकर्ताको सम्पत्ति जोखिममा पर्ने विज्ञहरू बताउँछन् । सञ्चालक समितिलाई प्रभावमा पारेर बोर्ड अध्यक्ष हमालले आफूनिकटका कम्पनीलाई बढी मूल्यमा सेयर निष्कासन अनुमति दिनकै लागि निर्देशिका नै संशोधन गरेको स्रोतको दाबी छ ।यसअघि सम्पत्तिको पुनर्मूल्यांकनबाट सिर्जित कोषलाई खुद सम्पत्ति (नेटवर्थ) मा गणना गर्न नपाइने व्यवस्था थियो । उक्त व्यवस्था संशोधन गर्दै बोर्डले गत चैत २९ मा सम्पत्तिको पुनर्मूल्यांकनबाट सिर्जित कोषलाई खुद सम्पत्तिमा गणना गर्न पाइने व्यवस्था गरेको हो । यस्तो व्यवस्थाले वित्तीय अवस्था कमजोर भएका कम्पनी पनि बुक बिल्डिङ, प्रिमियम तथा सार्वजनिक निष्कासन गर्न सक्ने अवस्था बोर्डले गरिदिएको छ । बोर्डको कदम लगानीकर्ताको हितविपरीत भएको र यसबाट वित्तीय अवस्था कमजोर भएका कम्पनीलाई फाइदा पुग्ने विज्ञ बताउँछन् ।खुद सम्पत्ति कम भएका कम्पनीलाई लक्ष्य गरी निर्देशिका संशोधन गरेकाले यसले लगानीकर्ताको लगानी जोखिममा पुर्याउने काम गरेको पुँजीबजारविज्ञ एवं राष्ट्र बैंकका पूर्वकार्यकारी निर्देशक गोपाल भट्टले बताए । कम्पनी छनोट गर्दा लगानीकर्ताले मुख्य रूपमा नेटवर्थ, ईपीएस, पीईलगायत सूचक हेर्ने हो । कम्पनीको पुनर्मूल्यांकनबाट सिर्जित कोषलाई पनि खुद सम्पत्तिमा गणना गर्न पाउने भएपछि उक्त कम्पनीको वास्तविक अवस्था लगानीकर्तालाई थाहा नहुने भयो, उनले भने, यो लगानीकर्ताको हितविपरीत हो । जब कि यो खुद सम्पत्ति मूल्यांकन विधि पहिलेकै ठीक थियो, अहिले त्यसलाई संशोधन गरेर खुद सम्पत्ति कम भएका कम्पनीलाई बढी मूल्यमा सेयर निष्कासन गर्न पाउने बाटो खोलेर बोर्डले राम्रो गरेन । यसले बजारमा विकृति ल्याउँछ ।बोर्ड नेतृत्वले बदनियतसाथ यस्तो व्यवस्था थपेको हुन सक्ने उनको आशंका छ । कुनै पनि नीति निर्देशन संशोधन गर्दा लगानीकर्ताको हित पहिलो प्राथमिकतामा रहनुपर्छ । तर, अहिलेको संशोधनको उद्देश्य र औचित्य बोर्डले पुष्टि गर्न नसक्ने भट्टको भनाइ छ । राम्रो, स्वच्छ र पारदर्शी पुाजी बजारमा जहिले पनि लगानीकर्ताको हितलाई पहिलो प्राथमिकतामा राखिन्छ । तर, यहाँ लगानीकर्ताको वास्ता गरिएन । सीमित कम्पनीका लागि यस्तो व्यवस्था गरियो, उनले भने, संशोधनले लगानीकर्ताको हित सुरक्षित हुँदैन ।"
अर्थ संक्षेप,"बजारमा सिट्रोनको नयाँ सी३काठमाडौं (कास) नेपालका लागि सिट्रोन गाडीको आधिकारिक वितरक सांग्रिला मोटर्सले नयाँ सिट्रोन सी३ सार्वजनिक गरेको छ । यसको सुरुवाती मूल्य ३४ लाख ४९ हजार रुपैयाँ छ । भारतमा निर्मित सिट्रोन सी३ एक कम्प्याक्ट एसयुभी हो, जसले नेपालका युवा र फरक गाडीको चाहना राख्ने ग्राहकको मन जित्ने कम्पनीको दाबी छ । अत्यन्त आकर्षक डिजाइनमा बनाइएको सिट्रोन सी ३ले ख्यातिप्राप्त वर्ल्ड अर्बन कार२०२३ अवार्ड पाउन सफल भएको छ, कम्पनीले जारी गरेको विज्ञप्तिमा भनिएको छ, यो ठाउँ र परिवेशका लागि सिट्रोन सी३ उपयुक्त छ । यो सवारी बिर्तामोड, इटहरी, नारायणगढ, बुटवल र काठमाडौं गरी नेपालका पाँच प्रमुख सहरमा रहेका सिट्रोनका आधिकारिक सोरुममा टेस्ट ड्राइभ र बिक्रीका लागि राखिएको कम्पनीले जनाएको छ । गाडीमा ट्रपिकलाइज्ड एयर कन्डिसनर, मनोरम बाहिरी दृश्य हेर्न मिल्ने आरामदायी भित्री भाग, वायरलेस एन्ड्रोइड अटो र एप्पल कनेक्टिभिटी भएको १० इन्चको इन्फोटेनमेन्ट टचस्क्रिनलगायतसुविधा छन् । यसमा १२ लिटर पेट्रोल इन्जिन छ, जसले ८१ बीएचपी र ११५ एनएम टर्क उत्पादन गर्छ । सी ३ मा ५ स्पिड म्यानुअल ट्रान्समिसन गियरबक्स छ । सी ३ मा दुई वर्ष वा ४० हजार किमि दूरीसम्म सवारीसाधनको हेरचाह र स्पेयर पाटर््स वारेन्टी समेटिएको कम्पनीले जनाएको छ । पोको एम ५ स्मार्टफोनमा छुटकाठमाडौं (कास) स्मार्टफोन ब्रान्ड पोकोले सीमित अवधिका लागि एम ५ मा छुट दिएको छ । कम्पनीले प्रयोगकर्ताका लागि वैशाख २१ देखि जेठ १७ सम्मका लागि पोको एम ५ छुट मूल्यमा उपलब्ध गराउने जनाएको छ । ४ प्लस ६४ जीबी र ६ प्लस १२८ जीबी गरी दुई भेरियन्टमा फोन उपलब्ध छ । ४ प्लस ६ जीबीको मूल्य २० हजार ४९९ रुपैयाँ रहेकामा छुटपछि १९ हजार ९ सय ९९ तोकिएको कम्पनीले जनाएको छ । ६ प्लस १२८ जीबीको मूल्य २३ हजार ९ सय ९९ रुपैयाँ रहेकामा छुटपछिको मूल्य २२ हजार ९९९ रुपैयाँ रहेको कम्पनीको भनाइ छ । गेमिङको मजा लिनेहरूका लागि लक्ष्य गरी यो फोन निर्माण भएको साओमी नेपालका कन्ट्री जनरल म्यानेजर अमित कुमार पन्डाले बताए । यस स्मार्टफोनमा ६५८ इन्च एफएचडी डिस्प्ले, एक शक्तिशाली ६ एनएम मेडियाटेक हेलियो जी ९९ प्रोसेसर र ५ हजार एमएमएच पावरको ब्याट्री जडान छ । यसमा ५० मेगापिक्सेलको प्राइमरी सेन्सर, २ मेगापिक्सेलको म्याक्रो लेन्स र २ मेगापिक्सेलको डेप्थ सेन्सर उपलब्ध छ । भृकुटीमण्डपमा चेम्बर एक्स्पो हुँदै काठमाडौं (कास) जेठ ४ देखि काठमाडौंको भृकुटीमण्डपमा नेपाल चेम्बर एक्स्पो हुने भएको छ । नेपाल चेम्बर अफ कमर्सले आयोजना गर्न लागेको एक्स्पो जेठ ८ सम्म चल्नेछ । एक्स्पोमा १ सय ५० भन्दा बढी स्टल रहने चेम्बरले जनाएको छ । मेलामा अन्तर्राष्ट्रिय व्यापारिक समुदायको समेत प्रत्यक्ष सहभागिताले अन्तर्राष्ट्रिय क्षेत्रमा भइरहेका आर्थिक क्रियाकलाप, नवीन प्रविधिको प्रयोग एवं व्यापार व्यवस्थापनका नयाँ आयामलाई नजिकबाट नियाल्न नेपाली उद्योगी व्यवसायीलाई सहयोग मिल्नेछ, चेम्बरले जारी गरेको विज्ञप्तिमा उल्लेख छ । एक्स्पोमा व्यापारिक अन्तर्क्रिया, आयातनिर्यातको सूचना आदानप्रदान तथा नेपाली उत्पादनको बजारीकरण गरिने पनि जनाइएको छ । एक्स्पोमा अटोमोबाइल, विद्युतीय फर्निसिङ, होम अप्लायन्सेस, फेसन वेयर, गार्मेन्ट्स तथा टेक्टायल, जुत्ताचप्पल तथा कस्मेटिक्स र दुग्ध उत्पादनका स्टल रहनेछ । नेपाललगायत भारत, पाकिस्तान, बंगलादेश तथा अन्य मुलुकमा उत्पादित सामग्री एक्स्पोमा रहने चेम्बरले बताएको छ ।"
कोशीमा एमाले नेतृत्वको सरकारलाई कति जोखिम ?,"(काठमाडौं)संघ र ६ वटा प्रदेश सरकारबाट एमाले बाहिरिए पनि कोशी प्रदेशमा भने एमाले नेतृत्वकै सरकारले निरन्तरता पाइरहेको छ । विशिष्ट खालको संसदीय अंकगणित, सत्ता गठबन्धन दलभित्र मुख्यमन्त्रीका लागि भइरहेको खिचातानी र सत्ता फेरबदलमा केन्द्रीय नेतृत्वको न्यून चासोका कारण कोशीमा एमाले नेतृत्वको सरकारले निरन्तरता पाइरहेको हो ।९३ सदस्यीय कोशी प्रदेशसभामा कुनै पनि दलको बहुमत छैन । कांग्रेसमाओवादीसहितको गठबन्धनमा सभामुखसहित ४७ सांसद छन् । केन्द्रीय राजनीतिमा सँगसँगै सरकारमा गएका र बाहिरिएका एमाले र राप्रपाका भने ४६ सांसद छन् । कोशी प्रदेश सरकारमा राप्रपा पनि सामेल रहेकाले यी दुई दलबीच अघोषित गठबन्धन छ । विश्वासको मत नपाएर एमाले नेतृत्वको सरकार ढलेको खण्डमा पनि कांग्रेसमाओवादी गठबन्धनसँग सरकार निर्माणका लागि आवश्यक बहुमत पुग्ने देखिँदैन । सभामुखले बराबर भएको अवस्थामा मात्र निर्णायक मत दिन पाउने भएकाले कांग्रेसमाओवादी सम्मिलित गठबन्धनसँग सरकार निर्माणका लागि आत्मविश्वास छैन । पुस १० को गठबन्धन भत्किएसँगै एमालेको नेतृत्व रहेका लुम्बिनी र गण्डकी प्रदेशमा चैत दोस्रो साता माओवादी केन्द्र सरकारबाट बाहिरिएको थियो । त्यहाँ सत्ता गठबन्धनले सरकार बनाइसकेको छ । कोशीका कांग्रेस संसदीय दल नेता उद्धव थापा भने माओवादी सरकारमै रहिरहँदा नयाँ सरकार गठन प्रक्रिया सुरु नभएको बताउँछन् । कोशीमा एमाले सरकार विस्थापित गरी नयाँ सरकार गठनमा केन्द्रीय तहबाट पनि अपेक्षाकृत पहल नभएको उनको गुनासो छ । अन्य प्रदेशमा एमालेलाई सत्ताबाट विमुख गराएको माओवादी केन्द्र कोशी प्रदेशमा भने एमाले नेतृत्वकै सरकारमा बसिरहेको छ, उनले भने, सरकारले विश्वासको मत लिनुपर्ने अवस्था नआइन्जेल अर्को सरकार गठन प्रक्रिया सुरु हुँदैन ।माओवादी केन्द्रले प्रदेशसभाको विशिष्टखाले समीकरणका कारण सरकारबाट तत्काल नबाहिरिएको बताएको छ । राप्रपालाई साथमा लिएर मात्र नयाँ सरकार निर्माणको प्रक्रिया थाल्नुपर्ने माओवादी केन्द्र संसदीय दलका नेता इन्द्रबहादुर आङ्बोको भनाइ छ । तर कोशी प्रदेशमा एमाले सरकारले निरन्तरता पाइराख्नुको कारण भने केही फरक छ । सत्ता गठबन्धन दलभित्र मुख्यमन्त्रीका लागि भइरहेको अन्तरसंघर्ष यसको मुख्य कारण देखिएको छ । माओवादी केन्द्र संसदीय दलका नेता आङ्बो राप्रपालाई साथमा लिएर मुख्यमन्त्री बन्ने प्रयासमा छन् । यसका लागि प्रदेशको संसदीय राजनीति उनको अनुकूल रहे पनि पार्टी केन्द्रबाट सहयोग नमिलेको उनको गुनासो छ । केन्द्रबाट पार्टी नेतृत्वले पहल गरिदिएको भए राप्रपाको सहयोगमा मुख्यमन्त्री हुने वातावरण बन्थ्यो तर केन्द्रबाट अपेक्षाकृत सहयोग पाएका छैनौं, माओवादी केन्द्रका कोशी प्रदेश इन्चार्जसमेत रहेका आङ्बो भन्छन् ।कोशी प्रदेशमा अहिले एमाले नेतृत्वको सरकारमा माओवादी केन्द्रबाट जीवन आचार्य पर्यटन, वन तथा वातावरणमन्त्री र दुर्गाप्रसाद चापागाईं भौतिक पूर्वाधार विकासमन्त्री छन् । आचार्य प्रधानमन्त्री पुष्पकमल दाहालका छोरीज्वाइँ हुन् । आचार्य समूह सत्ता गठबन्धनको सरकार बन्ने निश्चित नभएसम्म सरकारबाट बाहिरिन नहुने पक्षमा छ । यो सरकार ढलेको अवस्थामा माओवादी नेतृत्वमै अर्को सरकार बन्ने ग्यारेन्टी छैन, त्यसैले तत्काल सरकारबाट बाहिरिने जोखिम लिन सकिँदैन, माओवादी केन्द्रका एक प्रदेश सांसदले भने, सत्ताबाट बाहिरिनुभन्दा एमाले नेतृत्वकै सरकारमा बस्नुपरेको हो । कोशीमा राप्रपाका ६ सांसद छन् । राप्रपाले कांग्रेसमाओवादी सम्मिलित गठबन्धनलाई सहयोग नगरेको अवस्थामा उक्त गठबन्धनको सरकार बन्न सक्दैन । अर्कोतर्फ माओवादी केन्द्रले सरकारलाई दिएको समर्थन फिर्ता लिएमा उसको मतले एमाले नेतृत्वको सरकारलाई जोगाउन सक्दैन । सत्तामा रहेको दल सरकारबाट बाहिरिने र कसैले पनि बहुमत पुर्याउन नसक्ने हो भने कोशी प्रदेश मध्यावधि निर्वाचनतर्फ जाने जोखिम रहन्छ । त्यसैले कोशीको राजनीतिक स्थायित्व धेरै हदसम्म राप्रपाको हातमा छ ।यही परिस्थितिबीच राप्रपाले पनि सरकारको नेतृत्वमा आँखा लगाउन थालेको छ । एमाले नेतृत्वको सरकारमा उद्योग, कृषि तथा सहकारीमन्त्री रहेका संसदीय दलका नेता भक्तिप्रसाद सिटौला सरकार परिवर्तन हुने अवस्था आएपछि मात्र सत्ता समीकरण निर्माणबारे छलफल सुरु हुने बताउँछन् । माओवादी केन्द्र अहिले पनि सरकारमै छ । उसले समर्थन फिर्ता नलिँदासम्म संसद्मा मुख्यमन्त्रीको बहुमत गुम्दैन । त्यसैले अहिलेकै अवस्थामा सरकार परिवर्तनको सम्भावना देखिँदैन, उनले भने, मुख्यमन्त्रीले विश्वासको मत लिने अवस्था आएपछि मात्र नयाँ सत्ता समीकरणको चर्चा सुरु होला ।कांग्रेस संसदीय दलका नेता उद्धव थापालाई मुख्यमन्त्री बनाउने सन्दर्भमा राप्रपा सकारात्मक छैन । यसलाई देखाएर माओवादीले आफ्नो नेतृत्वमा सरकार बनाउने प्रयास गरिरहेको छ । थापा र राप्रपा संसदीय दलका नेता सिटौला झापाका हुन् । झापाको राजनीतिमा कांग्रेसको कृष्णप्रसाद सिटौला समूह र राप्रपाबीच तिक्ततापूर्ण सम्बन्ध छ । कांग्रेसका प्रदेश सभापतिसमेत रहेका थापा सिटौला समूहका हुन् । राप्रपा संसदीय दलका नेता सिटौला १० वर्षअघि कांग्रेस छोडेर राप्रपा प्रवेश गरेका थिए । उनले कांग्रेस छोड्नुको प्रमुख कारण कृष्णप्रसाद सिटौलासँगको अन्तरद्वन्द्व प्रमुख हो । त्यसैले तत्कालको अवस्थामा हाम्रो पार्टीले सिटौला समूहकै नेतालाई मुख्यमन्त्री बनाउने भूमिका खेल्ने अवस्था देखिँदैन, राप्रपाका एक सांसदले भने ।कांग्रेस संसदीय दलका नेता थापा भने व्यक्तिगत सम्बन्धलाई लिएर राप्रपाले सहयोग गर्दैन भन्नु निराधार भएको बताउँछन् । राप्रपासँग आफूले निरन्तर संवाद गरिरहेको र सहयोगको सम्भावना रहेको उनले बताए । पार्टीपार्टीबीचको सम्बन्धलाई कुनै नेताका कारणले प्रभावित गर्न सक्दैन, नयाँ सरकार निर्माण गर्ने सन्दर्भमा हामीले राप्रपासँग पनि संवाद गरिरहेका छौं, उनले भने, तर गठबन्धनको प्रमुख साझेदार दल माओवादी केन्द्र सरकारमै रहिरहँदा नयाँ सरकार निर्माण कार्यले गति लिन सकेको छैन ।माओवादीका प्रदेशस्तरीय नेताहरूले झैं कांग्रेसका नेताहरूले पनि नयाँ सरकार निर्माणका लागि केन्द्रीय नेतृत्वबाट आवश्यक सहयोग नपाएको बताउने गरेका छन् । काठमाडौंमा भेटिएका एक कांग्रेस सांसदले कोशीमा कांग्रेस नेतृत्वको सरकार निर्माणका लागि पार्टी सभापति शेरबहादुर देउवाका साथै संस्थापनइतर नेता शेखर कोइरालाले पनि चासो नदिएको बताए । अन्य प्रदेशमा केन्द्रीय नेताहरूले प्रत्यक्ष चासो राखेर पहल गर्दा सरकारको नेतृत्व परिवर्तनदेखि मन्त्रिपरिषद् पुनर्गठन भएका छन्, कोशीमा भने नेताहरूलाई चासो नै देखिँदैन, ती सांसदले भने, केन्द्रीय नेताहरूले नचाहँदासम्म सरकार परिवर्तन सम्भव पनि छैन । कोशीमा कांग्रेसको नेतृत्वमा सरकार बनाउने अभियानमा कृष्णप्रसाद सिटौलाको मात्र एकल जोडबल रहेको ती सांसदले बताए ।दलभित्रको अन्तरद्वन्द्वबीच प्रमुख दुई दल कांग्रेस र माओवादी केन्द्रबीच मुख्यमन्त्री बन्न दौडधुप चलिरहेको छ । यी दुई दलका प्रदेश संसदीय दलका नेताहरूले केन्द्रीय नेतृत्वसामु छिटो निर्णय लिन आग्रह गरिरहेका छन् । कांग्रेस संसदीय दलका नेता थापाले कोशीमा कसको नेतृत्वमा सरकार बनाउने भन्ने निर्णय केन्द्रबाटै आउने बताए । गठबन्धनको ठूलो दल भएकाले हामीले स्वाभाविक रूपमा सरकारको नेतृत्व गरिरहेका छौं तर यसको निर्णय केन्द्रीय गठबन्धनले गर्छ, उनले भने ।"
मुख्यमन्त्री पाण्डेलाई विश्वासको मत,"कास्की (कास) गण्डकी प्रदेशका मुख्यमन्त्री सुरेन्द्रराज पाण्डेले बिहीबार विश्वासको मत प्राप्त गरेका छन् । मुख्यमन्त्री पाण्डेलाई कांग्रेसका २७, माओवादीका ७ र एकीकृत समाजवादीका १ गरी ३५ सांसदले विश्वासको मत दिएका हुन् । विपक्षमा एमालेको २२ मत पर्यो भने राप्रपाको २ मत तटस्थ रह्यो । कांग्रेस संसदीय दल नेता पाण्डे माओवादी र एकीकृत समाजवादीको समर्थनमा वैशाख १४ मा मुख्यमन्त्री नियुक्त भएका थिए । तत्कालीन मुख्यमन्त्री खगराज अधिकारीले विश्वासको मत नपाएपछि पाण्डे मुख्यमन्त्री भएका हुन् । ६० सदस्यीय प्रदेशसभामा सरकारलाई बहुमतका लागि ३१ मत चाहिन्छ । मुख्यमन्त्री पाण्डेले छिट्टै मन्त्रिपरिषद्ले पूर्णता पाउने बताए । अहिले तीन सदस्यीय मन्त्रिपरिषद् छ । प्रदेशमा ७ मन्त्रालय छन् । सत्तारूढ दलबीच मन्त्रालयको भागबन्डा गर्नै बाँकी छ । भागबन्डा सत्ता गठबन्धनको केन्द्रीय बैठकले नै टुंगो लगाउने स्रोतले जनाएको छ । माओवादीले तीन मन्त्रालयमा दाबी गरेको छ । कांग्रेसले दुई मन्त्रालय मात्र दिन खोजिरहेको माओवादीका एक सांसदले बताए । गण्डकीमा कांग्रेस र माओवादीले आलोपालो सरकारको नेतृत्व गर्ने सहमति छ ।"
त्रिवि विभागीय प्रमुखमाथि भौतिक आक्रमण प्रयास,"काठमाडौं (कास) त्रिभुवन विश्वविद्यालय समाजशास्त्र केन्द्रीय विभागका प्रमुख सहप्राध्यापक युवराज लुइँटेलमाथि भौतिक आक्रमणको प्रयास भएको छ । विभागका आंशिक शिक्षक ललित विष्टले प्रमुख लुइँटेलमाथि आक्रमण र ज्यान मार्ने धम्की दिएका हुन् । आफूलाई करारमा नियुक्ति गर्नुपर्ने भन्दै विष्टले पटकपटक धम्की दिँदै आएको लुइँटेलले बताए । घटनापछि उनले मुलुकी अपराध संहिता, २०७४ को दफा ११८ (अभद्र व्यवहार गर्न नहुने) बमोजिम हदैसम्मको कारबाही माग गर्दै जिल्ला प्रहरी कार्यालय काठमाडौंमा उजुरी दिएका छन् । अछामको पञ्चदेवल विनायक नगरपालिका४ मा स्थायी घर भएका विष्टले गत वैशाख १३ गते आफ्नो कार्यालयमा आक्रमणको प्रयास गरेको लुइँटेलले बताए । करारमा शिक्षक नियुक्ति किन नगरेको भन्दै कुटपिट गर्ने बदनियत राखेर निकै अमर्यादित तरिकाले प्रस्तुत भएको उनको भनाइ छ । कान्तिपुरलाई प्राप्त सीसीटीभी फुटेजमा वैशाख १३ गते दिउँसो १२ बजेर ४० मिनेटदेखि २ बजेर २० मिनेटसम्म विष्टले लुइँटेललाई लक्षित गरी टेबलमा पटकपटक हेल्मेट प्रहार गरेको देखिन्छ । उनले लुइँटेलको कार्यकक्षको भित्तामा टाँसिएको सूचनापाटीसमेत तोडफोड गरेका छन् भने टेबलमाथि राखिएका विद्यावारिधिका अनुसन्धान प्रस्ताव झिकेर छरपस्ट पारेको देखिन्छ । उनले आधिकारिक सूचनाहरू च्यात्दै गालीगलौज र ज्यान मार्नेसम्मको धम्की दिएको लुइँटेलको भनाइ छ । विभागीय प्रमुख लुइँटेलले विष्टका कारण पठनपाठन अवरुद्ध भएको, त्रासको वातावरण सिर्जना भएको भन्दै सुरक्षासमेत माग गरेका छन् । हाल समाजशास्त्र विभागको पहिलो सेमेस्टरमा ५४ र तेस्रोमा ३४ जना विद्यार्थी अध्ययनरत छन् । यस्तै, २ सहप्राध्यापक र ४ उपप्राध्यापक स्थायी छन् । अन्य ५ जना आंशिक शिक्षक छन् । विभागले ३ जना करारमा शिक्षक आवश्यक पर्ने भन्दै त्रिविलाई भनेको छ । तर, शिक्षक विष्टले दलीय भागबन्डाका आधारमा ३ जना शिक्षकलाई करारमा नियुक्ति गर्नुपर्ने भन्दै लुइँटेललाई धम्काएका हुन् । आंशिक शिक्षकमध्ये २ जना विद्यावारिधि, २ जना एमफिल र एक जनाले एमए गरेका छन् । क्षमता र योग्यताका आधारमा शिक्षक करारमा नियुक्ति हुँदा आफू नपरिने भएकाले विष्टले विभिन्न माध्यमबाट लुइँटेललाई धम्की दिँदै आएका छन् ।"
अभिषेकको ग्रान्ड स्लाम सपना,"(पोखरा)ब्याडमिन्टनका राष्ट्रिय खेलाडी आमाबुवासँग पोखरा रंगशाला जाँदा ८ वर्षीय अभिषेक बाँस्तोलाको ध्यान लन टेनिसतिर हुन्थ्यो । आमाबुवालाई तानेरै टेनिस कोर्टतिर लैजान्थे । उनै अभिषेक अहिले अन्तर्राष्ट्रिय टेनिस महासंघ (आईटीएफ) विश्व वरीयताको १७९० औं स्थानमा उक्लिने पहिलो नेपाली टेनिस खेलाडी बनेका छन् ।उनको यो उपलब्धि यात्रा भने सानोतिनो मिहिनेतले तय भएको होइन । दृढ इच्छाशक्ति, मिहिनेत, अनुशासन र समर्पणले उनलाई यो स्थानसम्म ल्याएको हो । आठ वर्षकै उमेरमा पोखराको पर्स्याङ कोर्टमा पहिलोपल्ट र्याकेट समात्दा बुवा अनुज र आमा पद्मा दुई खम्बा बनेर उभिए । त्यसयता टेनिसजगतमा अभिषेकले निरन्तर उडान भरिरहेका छन् । उनले १३ वर्षको उमेरमै अन्तर्राष्ट्रिय प्रतियोगिता खेल्ने मौका पाए । सन् २०११ मा म्यानमारमा ग्रुप२ अन्तर्गत यू१४ वर्ल्ड जुनियर टेनिस खेले । सहभागी अन्य नेपाली खेलाडीमध्ये पहिलो भए । सन् २०१२ मा आईटीएफ मेन्स ड्रतर्फ ग्रेड १, ग्रेड २, ग्रेड ३, ग्रेड ४ र ग्रेड ५ मा सहभागी भए । सन् २०१५ मा आईटीएफ जुनियर सर्किटअन्तर्गत थाइल्यान्ड, ब्रुनाइ, हङकङ, मलेसिया, भारत, श्रीलंका, बंगलादेश, बुरुन्डी र चीनका प्रतियोगितामा सहभागी भए । सन् २०१४ मा चीनको नान्जिङमा भएको दोस्रो एसियन युथ गेम्स र कोरियामा भएको १७ औं एसियाली खेलकुदमा उनले सहभागिता जनाए । सन् २०१५ मा थाइल्यान्डको एसियन टेनिस सेन्टरमा उच्चस्तरको प्रशिक्षणमा सहभागी हुने उनी पहिलो र एकमात्र नेपाली खेलाडी हुन् ।अध्ययन र खेललाई सँगै लैजान उनलाई हम्मेहम्मे पर्यो । बीचमा पढाइ छाड्ने मनस्थिति बनाए । नेपालबाट खेलाडी बनाउन धेरैपल्ट सोच्नुपर्छ, उनका बुवा अनुजले भने, अरू विसंगतिभन्दा खेलको नसा नै ठीक छ भनेर जानेबुझे जति सहयोग गर्यौं । खेल्ने वातावरण बनायौं । आर्थिक सहयोग गर्यौं । सन् २०१६ मा अभिषेकले आफैं अमेरिकाको क्यालिफोर्नियास्थित सेन्ट मेरिज कलेजमा स्नातक अध्ययनका लागि आवेदन गरे । ५० प्रतिशत छात्रवृत्तिमा पढ्ने मौका पाए । अमेरिका बसाइले उनको खेल प्रदर्शन पनि थप माझिँदै गयो । कलेजबाट उनले सिंगल्स र डबल्सतर्फ विभिन्न प्रतियोगितामा सहभागी हुने अवसर पाए । त्यसअघि उनले मियामीस्थित एएसए जुनियर कलेज र टेक्ससस्थित युनिभर्सिटी अफ टेक्ससबाट ११ वर्ष टेनिस खेल । अमेरिकामा हुने कलेजस्तरीय प्रतियोगितामध्ये सबैभन्दा ठूलो एनसीएएको डिभिजन वानमा सहभागी भएर माथिल्लो स्तरको टेनिसमा छनोट भए । उनले सन् २०१६ मा भारतमा भएको १२ औं दक्षिण एसियाली खेलकुद, २०१८ मा इन्डोनेसियामा भएको १८ औं एसियाली खेलकुदमा नेपालको प्रतिनिधित्व गरे । २०१७ मा काठमाडौंमा भएको १४ औं राष्ट्रिय लन टेनिसमा च्याम्पियन बने । उनले हालसम्म १४ देशमा नेपालको प्रतिनिधित्व गर्दै खेलिसकेका छन् । यतिबेला नेपालमा रहेका उनले सोमबार काठमाडौंमा नवौं सिटिजन्स बैंक खुला टेनिसको उपाधि जितेका थिए । अर्को वर्ष आईटीएफ विश्व वरीयताको १ हजारभित्र पर्ने र त्यसपछिको वर्ष ५ सयभित्र अटाउने उनको लक्ष्य छ । त्यसका लागि उनी एक महिनापछि पूरा समय प्रशिक्षण लिने गरी स्पेन जाने तयारीमा छन् । विश्व वरीयताको ५ सयमा परेपछि टेनिसको सर्वोच्च प्रतियोगिता ग्रान्ड स्लाम खेल्ने उनको सपना छ । नेपालमा खेललाई महत्त्व दिइँदैन । व्यक्तिगतभन्दा टिम स्पोटर््सलाई महत्त्व दिइन्छ । ग्रान्ड स्लाम खेल्नु भनेको नेपालीका लागि धेरै ठूलो सपना हो, २४ वर्षीय उनी भन्छन्, चुनौती पनि छ । विश्वास गरौं, असम्भव केही छैन । समर्पित भएर लाग्यो भने सम्भव छ ।आईटीएफ विश्व वरीयतामा नेपालबाट प्रतिनिधित्व गर्नु सानोतिनो उपलब्धि होइन । नेपालमै बसेर खेलेको भए यो उपलब्धि प्राप्त नहुने उनी ठान्छन् । विश्व वरीयताका लागि अंक प्राप्त गर्न नेपालमा त्यसअनुसारका प्रतियोगिता नहुने उनी सुनाउँछन् । वर्षको ४५ वटा प्रतियोगिता खेलेर अनुभव पुग्दैन । व्यावसायिक टेनिस खेलाडीका लागि चाहिने भनेको ३५ वटाजति टुर्नामेन्ट हुनुपर्छ, उनी भन्छन्, मैले यो वर्ष नै ३० वटा व्यावसायिक प्रतियोगिता खेलिसकें । नेपालमा भएको भए त्यही स्तरका प्रतियोगितामा खेल्न पाउने थिइनँ ।उचित वातावरण तयार भएको अवस्थामा नेपालको प्रतिनिधित्व गरेर अन्तर्राष्ट्रिय प्रतियोगिता खेल्न तयार रहेको उनले बताए । उनी सेप्टेम्बरमा चीनमा हुने १९ औं एसियाली खेलकुद र २०२४ मा फ्रान्समा हुने ओलम्पिकमा नेपालको प्रतिनिधित्व गर्दै खेल्न चाहन्छन् । तर, ती प्रतियोगितामा सहभागी हुन पहिला छनोट खेल खेल्नुपर्ने प्रावधान छ । क्लोज क्याम्पमा बस्नुपर्छ । उनी नेपालकै शीर्ष वरीयताका खेलाडी भएकाले छनोट खेलभन्दा व्यावसायिक र्याङकिङलाई प्राथमिकता दिइनुपर्ने उनको तर्क छ ।टेनिस महँगो खेल भएको र नेपाल बसेर विदेश आउजाउ गर्न खर्चले नभ्याउने स्थिति रहेकाले वरीयतामा माथि उक्लनकै लागि विदेश बस्नुपर्ने बाध्यता रहेको उनले सुनाए । मेरो लक्ष्य र्याङकिङमा माथि जाने हो । नेपाल आएर एक साता खेल्नुभन्दा विदेशमा हुने व्यावसायिक टुर्नामेन्ट खेल्दा र्याङकिङमा माथि जाने मौका हुन्छ, उनले भने, यहाँ बसेर फ्लाइट खर्च हुन्छ । फिजियो लिएर हिँड्न सक्ने अवस्था छैन । अहिले म आफ्नो लागि आफै कोच हुँ, आफै फिजियो हुँ ।टेनिसमा र्याङकिङ तलमाथि भइरहन्छ । अंक बढाउन सातापिच्छे खेल्नुपर्छ । व्यावसायिक रूपमा खेल्दा खर्च बढी हुन्छ । जित्दै गए वरीयतामा अझैं माथि पुगिन्छ । खेलिएन भने घट्दै जान्छ । टेनिसबाट आफूलाई पैसा कमाउनु नभए पनि हवाई टिकट, बसोबासको खर्च मात्रै सरकारले बेहोर्ने हो भने अझै बढी अवसर सिर्जना हुने उनको भनाइ छ । नेपाल टेनिस संघका केन्द्रीय उपाध्यक्ष विनोद कायस्थ टेनिसमा छनोट खेलभन्दा वरीयतालाई प्राथमिकता दिनुपर्ने पक्षमा छन् । अभिषेक सरकारको सहयोगले यहाँसम्म आइपुगेका होइनन्, उनी भन्छन्, पारिवारिक सहयोग र व्यक्तिगत इच्छा, मिहिनेत र लगावले यहाँसम्म आइपुगेका हुन् । अब छनोट खेलेर क्लोज क्याम्पमा राख्दा समय व्यतित हुन्छ । उनको अंकमा असर पुग्छ । वरीयतालाई प्राथमिकता दिएर छनोट हुने प्रावधानका लागि राष्ट्रिय खेलकुद परिषद्सँग पहल गर्ने उनले बताए ।"
वाग्मती प्रदेश खेलकुद जेठ ७ देखि,"हेटौंडा (कास) वाग्मती प्रदेश खेलकुद प्रतियोगिताको दोस्रो संस्करण जेठ ७ देखि हुने भएको छ । वैशाख २९ देखि गर्ने भनिएको प्रतियोगिता जेठ ७ देखि हुन लागेको हो । वाग्मती प्रदेश खेलकुद विकास परिषद्का सदस्यसचिव सूर्यलाल भण्डारीका अनुसार कक्षा १२ को वार्षिक परीक्षा, बजेटको तयारी र हालै राष्ट्रपति रनिङ सिल्ड प्रतियोगिता सम्पन्न भएकाले पूर्वनिर्धारित मिति सार्नुपर्ने अवस्था आएको हो । परिषद्ले बुधबार प्रतियोगिताको मिति सार्ने निर्णय गरेको हो । प्रदेश खेलकुद प्रतियोगिताको दोस्रो संस्करणमा १३ खेल समावेश गरिँदै छ । पहिलो संस्करणमा फुटबल, भलिबल, एथलेटिक्स, बक्सिङ, ब्याडिमन्टन, कराते, तेक्वान्दोसहित ८ खेल समावेश गरिएकोमा दोस्रो संस्करणमा रग्बी, उसु, आईटीएफ तेक्वान्दो, पौडी र जुडो थप गरिएको भण्डारीले बताए । दोस्रो संस्करणमा हुने १३ खेलमध्ये मकवानपुरमा ११ खेल हुनेछ । चितवनमा क्रिकेट र काठमाडौंमा पौडी खेल गरिनेछ । पहिलो संस्करणमा खेलाडी, प्रशिक्षक, खेल पदाधिकारी गरी २ हजार २ सयको सहभागिता थियो भने दोस्रो संस्करणमा ४ हजारभन्दा बढीको सहभागिता रहने अनुमान छ । प्रतियोगिताको उदघाटन र समापन हेटौंडा उपमहानगरपालिका५ पिप्लेक्याम्पा रंगशालामा हुने सदस्यसचिव भण्डारीले जानकारी गराए । उनले भने, पिप्लेक्याम्पा रंगशाला, हुप्रचौर, वनविज्ञान अध्ययन संस्थानको मैदान प्रयोग गर्ने तयारीमा छौं । पौडी काठमाडौं र क्रिकेट चितवनमा गर्नेछौं । हेटौंडा उपमहानगरपालिका६ गौरीटार रंगशालामा पनि कुनै खेल आयोजना गर्न सकिन्छ कि भनेर योजना बनाइरहेका छौं । । वाग्मती प्रदेश खेलकुद परिषदले गत वर्ष फागुनमा उक्त प्रतियोगितामा ५ जिल्लामा गराएको थियो । जेठ १३ सम्म हुने प्रतियोगितामा प्रदेश खेलकुदका लागि करिब पौने १० करोड रुपैयाँ खर्च हुने अनुमान गरिएको छ ।"
संकटामाथि मछिन्द्रको 'लिग डबल,"(काठमाडौं)दुईपल्टको डिफेन्डिङ च्याम्पियन मछिन्द्र क्लबले सहिद स्मारक ए डिभिजन लिगमा बिहीबार संकटामाथि ३१ ले प्रभावशाली जित निकालेको छ । यससँगै मछिन्द्र फेरि लिग उपाधि होडमा सम्मिलित भएको छ । पहिलो लेगमा पनि मछिन्द्रले संकटालाई हराएको थियो । मछिन्द्रले आफ्नो छिमेकी प्रतिद्वन्द्वीमाथि लिग डबल (दोहोरो जित) हात पारेको छ । पछिल्ला चार खेलमा मछिन्द्र अपराजित छ । लगातार दुई गोलरहित बराबरीपछि मछिन्द्रले यो उत्साह बढाउने जित हात पारेको हो । जितपछि प्रशिक्षक किशोर केसी स्वाभाविक रूपमा खुसी देखिए । उनले भने, योजनाअनुसार नै ३ अंक प्राप्त गरेका छौं । यसका लागि खेलाडीले मिहिनेत गरेका छन् । हाम्रो लक्ष्य लिग उपाधि जित्ने नै हो, त्यसअनुसार टिमलाई अगाडि बढाउने छु । दशरथ रंगशालामा भएको खेलमा मछिन्द्रका लागि देवेन्द्र तामाङले चौथो मिनेटमा पहिलो गोल गरे । त्यसयता ओलावाले आफिजले ६९ औं र विमल घर्तीमगरले ८९ औं मिनेटमा गोल गरेका थिए । संकटाबाट ७८ औं मिनेटमा सम्भव भएको एक गोल जुनियर एन्केनगुएको नाममा रह्यो । जितपछि मछिन्द्रको १४ खेलबाट २१ अंक भएको छ । संकटा १६ अंकमै सीमित रह्यो । एपीएफलाई हराएयता संकटाले लय गुमाएको हो । पछिल्ला ५ खेलमा संकटाले एक अंकमात्र बटुलेको छ । यस खराब प्रदर्शनको शृंखलाले प्रशिक्षक सल्यान खड्गी निराश रहे । उनले भने, मछिन्द्रविरुद्ध हामीले काउन्टर आक्रमणमा ध्यान केन्द्रित गरेका थियौं, तर त्यसमा सफल रहेनौं ।सातदोबाटोस्थित एन्फा कम्प्लेक्समा भएको खेलमा भने एपीएफ र एनआरटीले ११ को बराबरी खेले । एनआरटीले ५८ औं मिनेटमा लालनुन्जामाको गोलले अग्रता लिएको थियो । खेलको दोस्रो हाफको इन्ज्युरी समयको सातौं मिनेटमा एपीएफका लागि एडम डोम्बियाले बराबरी गोल फर्काए । यो नतिजापछि एपीएफको १९ र एनआरटीको १७ अंक भएको छ । बिहीबारका दुई खेलसँगै लिगको १४ चरण सकिएको छ । लिग तालिकाको शीर्षस्थानमा जावलाखेल युथ छ । टोलीसँग २४ अंक छ । चर्च ब्वाइज पनि समान २४ अंक लिएर दोस्रोमा छ । त्यसपछि थ्रीस्टार क्लबको २३ अंकमा छ । रेलिगेसन क्षेत्रमा फ्रेन्ड्स र खुमलटार रहेका छन् । फ्रेन्ड्सको १५ र खुलमटारको १४ अंक छ ।"
पाकिस्तानले जित्यो शृंखला,कराँची (एएफपी) पाकिस्तानले बुधबार न्युजिल्यान्डमाथि १२ वर्षयताको पहिलो एकदिवसीय शृंखलामा जित निकालेको छ । पाकिस्तानले तेस्रो एकदिवसीय खेल २६ रनले जित्दै यो उपलब्धि हात पारेको हो । इमामउलहकको ९० र बाबर आजमको ५४ रन मद्दतमा पाकिस्तानले पहिले ब्याटिङ गर्दै ५० ओभरमा ६ विकेट गुमाएर २ सय ८७ रन बनाएको थियो । जवाफमा न्युजिल्यान्डले ४९१ ओभरमा अलआउट हुनुअगाडि २ सय ६१ रनमात्र बनाउन सक्यो । न्युजिल्यान्डका ओपनर टम ब्लान्डेलले सर्वाधिक ६५ रन बनाए । रावलपिन्डीमा भएको दुई खेल जितेको पाकिस्तानले ५ खेलको शृंखलामा ३० को निर्णायक अग्रता लिएको छ ।
छोटकरी,"जेठमा अन्तरस्कुल टेबलटेनिसकाठमाडौं (कास) शारीरिक शिक्षा तथा खेलकुद समाज (सोफेस) नेपालको आयोजनामा नवौं राष्ट्रिय अन्तरस्कुल टेबलटेनिस जेठ ४ देखि हुने भएको छ । प्रतियोगितामा २ सयभन्दा बढी खेलाडीको सहभागिता रहने सोफेसका अध्यक्ष रामकृष्ण महर्जनले पत्रकार सम्मेलनमा बताए । कक्षा १० सम्म अध्ययनरत विद्यार्थीले भाग लिन पाउनेछन् । ब्वाइजगर्ल्स सिंगल्स तथा टिममा गरी ४ स्पर्धामा प्रतिस्पर्धा हुनेछ । सिंगल्स विजेताले १५ हजार, दोस्रोले ७ हजार ५ सय तथा तेस्रोले ३३ हजार पुरस्कार प्राप्त गर्नेछन् । स्वर्णिम स्कुलको संयोजन र कन्सेप्ट मेकर्जको व्यवस्थापनमा हुने दुईदिने प्रतियोगिताका खेल लैनचौरस्थित राष्ट्रिय टेबलटेनिस प्रशिक्षण केन्द्रको हलमा हुनेछ ।गोर्खाली र श्रीमेहर भिड्नेबागलुङ (कास) श्रीमेहर गण टिम र वीर गोर्खाली युवा क्लब यहाँ जारी अर्ना जेसिज कप फुटबलको फाइनल पुगेका छन् । बागलुङको बाङगेचउर खेल मैदानमा बिहीबार सेमिफाइनलमा श्रीमेहरले कालिपुल युवा क्लब म्याग्दीलाई १० ले पराजित गर्यो । गणबाट विषम राईले ५० औं मिनेटमा गोल गरे । अर्को सेमिफाइनलमा गोर्खाली युवाले चिल्ड्रेन लाइफ युथ क्लबलाई ३२ ले हरायो । चिल्ड्रेनबाट २४ औं मिनेटमा दिवस छन्त्याल र ४२ औं मिनेटमा विदेशी खेलाडी जोन ग्लोरीले गोल गरे । उत्साहका साथ खेलेका गोर्खालीका खेलाडीले अन्तिम समयमा लगातार गोल गरेर खेल आफ्नो पक्षमा ल्याए । ७२ र ७६ औं मिनेटमा गोर्खालीका मिलन स्याङतानले दुई गोल र ७४ औं मिनेटमा शशिल थापाले एक गोल गरेपछि चिल्ड्रेन लाइफ स्तब्ध भयो । एक्सट्रिम ट्रायथलन पोखरामागण्डकी (कास) दोस्रो हिमालयन एक्सट्रिम ट्रायथलनका लागि २२ देशका खेलाडी पोखरा आएका छन् । हिमालयन एक्सट्रिम नेपालको आयोजना र नेपाल ट्रायथलन संघको प्राविधिक सहयोगमा प्रतियोगिता शनिबार पोखरामा हुँदै छ । प्रतियोगितामा २२ देशका ३६ खेलाडी र उनीहरूका क्रू मेम्बरसहित ६५ जना पोखरा आइपुगेको रेस डाइरेक्टर रिक्की योन्जनले बताए । प्रतियोगिता शनिबार फेवातालमा पौडीबाट सुरु हुनेछ । ३८ किमि पौडीमा प्रतिस्पर्धा गरेलगत्तै १७५ किमि साइकल दौड हुनेछ । लेकसाइडबाट हुने साइक्लिङ सराङकोटपर्वतको कुस्माबागलुङ कालिका हुँदै पुनः काँडेमा सकिनेछ । लगत्तै ४३ किमि लामो दौड सुरु हुनेछ । दौड काँडे हुँदै मर्दी हिमाल भ्यू प्वाइन्ट छुँदै माछापुच्छ्रे गाउँपालिकाको ल्वाङमा पुगेर सकिनेछ । प्रतियोगिता पूरा गर्न करिब १८ देखि २२ घन्टा लाग्ने आयोजकको अनुमान छ ।"
