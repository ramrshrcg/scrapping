शीर्षक,विवरण
'मानव तस्करी अभियोगमा फिनल्यान्डका नेपाली दम्पतीलाई जेल,"एनआरएन फिनल्यान्डका संस्थापकसमेत रहेका देवीदत्त शर्माको मानव तस्करी प्रकरण बाहिर आएपछि हेलसिन्कीवासी नेपाली समाजका अगुवा र एनआरएनकर्मीहरू लज्जित बनेका छन् । मानव शोषण र तस्करीको अभियोग यसरी पुष्टि भएको अवस्थाले नेपाली समाजलाई क्षति पुर्याएको छ, फिनल्यान्डस्थित एनआरएनका पूर्वअध्यक्ष शेखर आचार्यले कान्तिपुरसँग भने, फिनल्यान्डमा रेस्टुराँ व्यवसाय र नेपाली खानाको पहिचान बढाउने स्वयं देवीदत्त शर्मा नै हो तर यहाँको नियमकानुनविरुद्ध उभिएपछि कसैले केही भन्न सक्ने स्थिति रहन्न ।अर्का पूर्वअध्यक्ष वसन्त गौतमले देवीदत्तको मानव तस्करीको प्रकरण यसअघि एनआरएनमा बहसमा आए पनि हस्तक्षेप गर्न सकिने विषय नरहेको बताए । यस्ता मामिलामा कुनै प्रकारको मेलमिलाप वा सहमति गरिने अवस्था यहाँको कानुनमा झनै घातक हुन सक्छ, उनले भने, तर, यो गम्भीर मामिला हो । यसलाई सामान्य रूपमा लिन मिल्दैन । एनआरएनका कार्यवाहक अध्यक्ष सुवास रिजालले भने यो प्रकरणमा अदालतको पूर्णपाठ नआई तत्काल केही भन्न नसकिने प्रतिक्रिया दिए ।"
ओलाङचुङगोलाको उकुसमुकुस,"(ओलाङचुङगोला, ताप्लेजुङ)सन् २०१० मा छिमेकी देश मेक्सिकोका राष्ट्रपति फेलिपे काल्डेरोलाई ह्वाइटहाउसमा स्वागत गर्दै अमेरिकी राष्ट्रपति बाराक ओबामाले भनेका थिए, हामी सिमानाले होइन सम्बन्धहरूले परिभाषित छौं । मेक्सिको र अमेरिकाबीच बेलाबेला भइरहने सीमा नियमनको तनावभन्दा माथि धेरै आयामहरूमा जोडिएका दुई देशका मानवीय सम्बन्धहरूलाई इंगित गर्दै ओबामाले गरेको त्यो टिप्पणी भूराजनीतिक विश्लेषकहरूले धेरै देशका सीमाजन्य मामिलाबारे बोल्न पर्दा उद्धृत गर्दै आएका छन् । ओलाङचुङगोलाकी याङ्जी शेर्पालाई ओबामाको यी उद्गार र त्यसको लक्षणार्थ थाहा छैन । तर, यो सीमाजन्य समस्या र यसले थोपरेको थामिनसक्नुको एक्लोपनसँग भने भलिभाँती जानकार छिन् । नेपालतिब्बत सीमा टिपतालापारि चीनको चम्किलो सहर रिउमा उनको माइती छ । उनी रिउ पुग्ने आकांक्षाले आहत छिन् । तर, कोभिड आएयता सीमा बन्द छ । उनी न जान पाएकी छन् न माइतीलाई भेट्न । तीन दशकअघि ओलाङचुङगोलाका छुल्दे शेर्पासँग विवाह गरी नेपालकी बुहारी भएकी याङ्जीका धेरै वर्षहरू घरमाइती गर्दा सिमाना तगारो भएन, त्यसैले उनलाई टिपताला भन्ज्याङ दुई देशलाई जोड्ने नाकाजस्तो होइन, सधैं हिँडिराख्ने प्रिय देउरालीजस्तो लागिरह्यो । तर जब कोभिड महामारीका समयमा चीनले आफ्ना सीमाहरू बन्द गर्यो, तब टिपताला पारी रिउ जान पाइनन्, भाइहरू वारि ओलाङचुङगोलामा उनलाई भेट्न आउन पनि पाएनन् । कतिसम्म भने चौंरीहरूसमेत यताका यतै, उताका उतै रहे । एक छोरा र एक छोरी छाडेर याङ्जीका पति छुल्दे बितेको ७ वर्ष नाघिसक्यो । छोराछोरी पढ्न दार्जिलिङ गएको पनि धेरै भइसक्यो । याङ्जीसँग सुनसान ओलाङचुङगोलामा दिनहरू पट्यारलाग्दो बिताउनुको विकल्प छैन । माइतीको साह्रै याद आउँछ, जाऊँ भन्छु तर नाका खुलेको छैन, उनले हैरानी पोखिन्, चरा भए पनि उडेर जान्थें, हामी मान्छेलाई त देशैले छेक्यो ।ताप्लेजुङको फक्ताङलुङ गाउँपालिका७ मा पर्छ ओलाङचुङगोला । वडाध्यक्ष छेतेन शेर्पालाई याङ्जी बरोबरजसो सोधिरहन्छिन्, नाका कहिले खुल्ला ? फक्ताङलुङको सिमानामा पर्ने उक्त वडामा दुई हिमाली गाउँ छन्, ओलाङचुङगोला र याङ्मा । सीमावर्ती मधेशको भारतसँगझैं सुदूरपूर्व ताप्लेजुङका यी दुई गाउँको तिब्बतसँग रोटीबेटीको सम्बन्ध छ । लकडाउनका बेला बन्द भएको नाकाका कारण आफन्त भेट्न नपाउने याङ्जी एक्ली होइनन् । यहाँ घरैपिच्छेजस्तो रिउसँग माइतमावलको साइनो छ, छेतेन भन्छन्, नाका कहिले खुल्ला भनेर गाउँलेहरू सधैं सोधिरहन्छन् । हँसिलो मिजासका छेतेनसँग सधैं एउटै जवाफ हुन्छ, छिट्टै खुल्दै छ । आँखाको शल्यक्रियामा संसारमै नाम कमाएका डा सन्दुक रुइतको जन्मथलो पनि हो ओलाङचुङगोला । देशविदेशमा सम्पर्क भएका हुनाले गोलावासी सन्दुकलाई पनि नाका खुलाइमाग्न आग्रह गरिरहन्छन् । १४ करोडको इसा अवार्ड पाएलगत्तै गत फागुनमा जन्मथलोमा आँखा शिविर लिएर पुगेका रुइतसँग स्थानीयले उपचार मात्रै गराइमागेनन्, नाका बन्द हुँदाको बेहाल पनि सुनाए र समाधानमा पहल गरिदिन पनि अनुरोध गरे । टिपताला नाका बन्द हुँदा गाउँमा साँच्चै मर्का परेको छ, रुइत भन्छन्, ओलाङचुङगोला र याङ्मा गाउँ मात्रै नभएर आसपासका पाँचसात हजार मानिसका लागि टिपताला नाका जीवनको आधार नै हो, यो नखुल्दा बाँच्नै नसक्ने गरी महँगी बढेको रहेछ, सरकारले यसबारे सोचविचार गरोस् ।बन्द नाका खुलाइपाऊँ भनी वडाध्यक्ष छेतेन पालिकादेखि जिल्ला, प्रदेश र संघीय सरकारसम्म दौडधुप गरिबस्छन् । अस्ति भर्खर तिब्बती र नेपाली अधिकारीहरूबीच जुम बैठक भयो, उनले भने, उनीहरू नाका खुलाउन सकारात्मक त छन् तर कहिले खुल्छ हाम्रो परराष्ट्र मन्त्रालयले देखाउने सक्रियतामा भर पर्छ, । संघले पहल नगरेसम्म हामी कराएर हुन्न ।टिपतालावारि नेपालको ताप्लेजुङ जिल्ला भएजस्तै पारि तिब्बतको डिङ्जे काउन्टी छ । तिब्बती र नेपाली दुवै भाषा जान्ने छेतेनको समन्वयमा सोमबार भएको जुम मिटिङमा नेपाली टोलीको नेतृत्व ताप्लेजुङकी प्रमुख जिल्ला अधिकारी गोमादेवी चेम्जोङ र चिनियाँ टोलीको नेतृत्व डिङ्जे काउन्टीका प्रमुख ताओ मिङजुनले गरे । दुवैतिरका चासोलाई उल्था गर्ने काम उनै छेतेनले गरे । नाका नखुल्दा बस्तीलाई परेको अप्ठ्यारोका बारेमा हामीले कुरा राख्यौं, प्रजिअ चेम्जोङ भन्छिन्, सक्दो छिटो यो खुलाउन हामीले आग्रह गर्यौं । उनीहरूले सकारात्मक रूपमा लिएका छन् ।याङ्मा र ओलाङचुङगोला पुग्न नेपालको बाटो अझै पनि गाडी पुग्दैन । हिँडेर जान पनि भीरपहराबाट गुज्रिने गोरेटो जोखिमपूर्ण छ । नाका बन्द हुनुअघि याङ्माका ११ र ओलाङचुङगोलाका ५१ घरपरिवारका लागि चाहिने खाद्यान्न, लत्ताकपडा र औषधिमूलो सबै टिपताला नाका हुँदै रिउ बजारबाट ल्याउने गरिन्थ्यो । उताबाट ल्याउँदा हामीलाई बाटो पनि छोटो पर्छ, सामान पनि सस्तो हुन्छ, रिउदेखि सामान झिकाएर व्यापार गर्दै आएका ओलाङचुङगोलाका टासी शेर्पा भन्छन्, चार वर्षदेखि नाका ठप्प हुँदा फुङलिङदेखि ओसार्नुपर्ने रासन दोब्बर तेब्बर महँगो भएर टिक्नै मुस्किल भइसक्यो । पुरुषहरूको टासीले जस्तै व्यापार गर्नु र पशुपालन मुख्य पेसा हो भने ओलाङचुङगोलामा महिला चौंरीका ऊनको राडीपाखी र गलैंचा बुन्छन्, जसको मुख्य बजार उही रिउ हो । तर नाका बन्द हुँदा गलैंचा घरमै थुप्रिएका छन्, गलैंचा उद्यमी आङ्मु शेर्पा भन्छिन्, एकातिर गलैंचा बेच्न नपाएर आम्दानीको बाटो बन्द भयो, अर्कातिर दाल, चामल उधुमै महँगो भएको छ ।यो हैरानीले ८४ वर्षीय डन्डु शेर्पालाई ज्यादै पिरोल्छ । टिपताला बन्द भएर वा खुलेर सिंगो देशलाई केही फरक नपरे पनि ओलाङचुङगोला र याङ्माका बासिन्दालाई मर्नु न बाँच्नु बनाएको छ भनेर सरकारलाई कसरी बुझाउने होला भन्ने उनको प्रश्न छ । नाका नखुले गोलामा बसिराख्नुको काम छैन, डन्डु भन्छन्, काम र मामको खोजीमा धेरैले गाउँ छाडिसके । बाँकी हामी बूढाबूढी छौं, बाँच्नका लागि बसाइँ सर्नुपर्ने दिन आउला भन्ने डरले निद्रै लाग्दैन ।याङ्माका लोब्साङ शेर्पाको पिरलो उस्तै छ । तिब्बती सिमानाको चरन क्षेत्रमा गोठ बनाएर उनी चौंरीपालन गर्ने ताप्लेजुङका थोरै शेर्पा किसानमध्येका हुन् । नाका खुलेका भए उनका डेढ सयभन्दा बढी चौंरी रिउमा हारालुछ बिकिसक्थे । डेढदुई करोडको आम्दानी उनलाई यसै वर्ष हुन्थ्यो । तर हेर्नुस् त हाम्रो दुःख उनी गुनासिन्छन्, कोभिडले डाँडा काटिसक्दा पनि टिपताला नाका खुल्दैन, यस्तो भएपछि हामी गरिब मरे भइगयो नि ।काठमाडौंले खालि तातोपानी र केरुङको नाकालाई मात्रै चासो दिएको तर आफूहरूको सास जोडिएको टिपताला नाकालाई कुनै वास्तै नगरेकामा ओलाङचुङगोलावासी दुःखी छन् । बाटो नहुनाले देशको मूल व्यापार सञ्जालसँग अलगथलग रहेको ओलाङचुङगोला र याङ्माका मानिस राज्यबाट कतिसम्म उपेक्षित छन् भने कर तिर्नसमेत तीन दिनको यात्रा गरी पाँचथर पुग्नुपर्छ । सदरमुकाम फुङलिङमा कर कार्यालय छैन । राज्य पैसा लिन त आउँदैन, विकासको काम गर्न के आउला र भनेजस्तो लाग्छ, छेतेन भन्छन्, तैपनि, हामीले आशा मार्न भएन क्यार, त्यसैले सीडीओदेखि मन्त्रीसम्मलाई भन्न छाडेका छैनौं । टिपताला सानो नाका र नेपालका दुई गाउँका मानिसको मात्रै सरोकारको मामिलाजस्तो देखिए पनि रणनीतिक हिसाबले तिब्बतका लागि यो निकै महत्त्वपूर्ण व्यापारिक मार्ग हो । किनभने, संसारको सबभन्दा बढ्ता जनसंख्या भएको देश भारतसम्मको सर्वाधिक छोटो बाटो नै टिपताला नाकाबाट पर्छ । टिपतालादेखि भारतसँग जोडिएको मोरङको रानी भन्सार नाकासम्मको दूरी ३ सय १० किलोमिटर छ । सरकारले टिपतालादेखि रानीसम्म जोड्ने गरी तमोर करिडोर बनाइरहेको छ तर ओलाङचुङगोलासम्म बाटो भने जोडिन पाएको छैन, तमोर करिडोर (सुभाङ खोला दोभान ओलाङचुङगोला) सडक योजनाको योजना प्रमुख अर्मिन्द्र खड्का भन्छन्, यो बाटो बनेपछि चीनले नेपालको बाटो हुँदै भारतमा व्यापार गर्ने छोटो स्थलमार्ग भनेकै टिपताला भएर हो । उनका अनुसार ७ करोड प्रतिकिमिको औसतमा बन्न लागेको यो मार्गको कुल लागत करिब २० अर्ब जति छ । आगामी ५ वर्षसम्ममा टिपतालासम्म मोटर पुगिसक्नेछ ।सानाठूला गर्दा ४५ पुलसहितको तमोर करिडोरले मोटर बाटो गाउँमा पुर्याएका दिन आफूहरू सबभन्दा बढ्ता खुसी हुने ओलाङचुङगोलावासी बताउँछन् । १० वर्षअघिसम्म रिउका मानिस यता हाम्रातिर काम गर्न आउँथे, हामीसँग बिहेवारी चल्थ्यो, छेतेन भन्छन्, तर, चीनले ल्याएका विकासका अनेक परियोजनाले रिउवासी हेर्दाहेर्दै धनी भए । अहिले उनीहरू नेपालमा व्यापार गर्न चासो पनि दिँदैनन्, सम्बन्ध पनि राख्न उति राजी छैनन्, नाका पनि बन्द छ ।ओलाङचुङगोला हुँदै टिपतालासम्म मोटर बाटो बनेपछि आफ्नातिर पनि उस्तै विकासका परियोजनाहरू भित्रिएलान् भन्ने आशा छेतेनलाई छ । त्यतिबेला रिउवासीले हामीलाई उहिलेझैं सम्मानका साथ हेर्लान् भन्ने मलाई लाग्छ, उनी भन्छन्, गोलामा छिटो बाटो बनोस् र तत्काल नाका खुलोस् भन्ने हाम्रो माग छ ।कोशी राजमार्गलाई छाडेर मूलघाटदेखि तमोर करिडोरको बाटोको ट्र्याक ओलाङचुङगोलासम्म पुग्न एक किलोमिटर बाँकी छ । कतै अक्करे पहरा र कतै फुसफुसे भीरबाट गुज्रिनुपर्ने करिडोरको यो खण्डमा ट्र्याक छिचोल्न यतिखेर ६ वडा डोजर चलिरहेका छन् । अमेरिकातिर बस्ने ओलाङचुङगोलाका बासिन्दाले तीन करोड रकम उठाएर चिनियाँ डोजरको सहायताले टिपतालादेखि ओलाङचुङगोलासम्म यसअघि नै सडक बाटो खनिसकेका छन् । स्थानीयकै पहलमा गोलादेखि १५ किलोमिटर यतासम्म पनि ट्र्याक खोल्ने काम भइसकेको आयोजना प्रमुख खड्काले बताए । अब हाम्रो काम भनेको ट्र्याक छिचोल्न बाँकी बीचको भागमा प्रारम्भिक बाटो बनाउनु हो, उनी भन्छन्, त्यसपछि हामी आउने पाँच वर्षसम्ममा बाटोको स्तरोन्नति गरेर गाडी चल्ने बनाइसक्नेछौं ।खुकुलो भूबनोट भएको पहराको ठूलाठूला ढुंगा र गेग्रान माटोको सतहमा डोजर चलाउँदा धेरै ठाउँमा पहिरो गएको छ । बाटो बनाउन डोजर चलाउँदा हामीलाई साह्रै जोखिम छ, पाँच वर्षदेखि तमोर करिडोरमा बाटो खन्ने काम गर्दै आएका डोजर चालक धादिङ बेनिघाटका पशुपति पोखरेल भन्छन्, खन्दाखन्दै ठूल्ठूला ढुंगा र पहिरो आउनाले निकै नै डर छ हामीलाई । तीन वर्षअघि उनीसँगै डोजर चलाउने चितवन इच्छाकामनाका चित्रबहादुर गुरुङलाई पहिरो र ढुंगाले डोजरसहित तमोरमा खसाल्दा तत्क्षणै उनको ज्यान गएको थियो । त्यो सम्झँदा पशुपतिको मुटु अहिले पनि काँप्छ । तर पनि यो बेरोजगारीको मौसममा पाएको काम छाडेर हिँड्न भएन, जंगलमै पाल टाँगेर खाने, बस्ने सडक खन्ने डेढ दर्जन कर्मी समूहका एक सदस्य उनी भन्छन्, भाग्य भरोसा भनेर बाटो खन्दै छौं, वर्षा अगाडि नै ट्र्याक छिचोल्न पाए काइदा हुने थियो ।लकडाउनले नाकाबन्दी हुनुअघि टिपतालादेखि ओलाङचुङगोलासम्म खनिएको ट्र्याकलाई विस्तार गर्न नेपाल सरकारको अनुरोधमा चीनले रिउका ठेकेदारलाई अनुमति दिएको थियो । त्यसपछि तिब्बती ठेकेदारहरू डोजर र सडक खन्ने अन्य उपकरणका साथ गोलासम्म बाटो विस्तार गर्दै आए, गोलाका व्यापारी टासी भन्छन्, तर लकडाउनले नाका बन्द हुने भएपछि उनीहरू डोजरलाई यतै छाडेर रिउ छिरे, त्यस बेलादेखि चिनियाँ डोजर यतै छ र उनीहरू उतै छन् ।तमोरको किनारमा उभिएको ओलाङचुङगोलाको मुखैमा तिब्बती डोजर, त्यसका लागि ल्याएको इन्धनका ड्रम र अन्य औजारसहित त्यसै मिल्किएको छ । बल्लतल्ल बनेको बाटो पनि हरेक पटकको बर्खामा आउने पहिरोले मेट्दै लगेको छ र हरेक दिन डोजर खिया लागेर निःशब्द सडिरहेको छ ।"
कोहजबेन्ड लाई १ करोड ३० लाख,"काठमाडौं (कास) बहुपति प्रथाका विषयमा निर्मित नेपाली वृत्तचित्र फिल्म कोहजबेन्ड (सहायक श्रीमान्) ले एक लाख अमेरिकी डलर (१ करोड ३० लाख रुपैयाँ) पुरस्कार प्राप्त गरेको छ । गणेश पाण्डे निर्मित वृत्तचित्रले जापानको क्युसु सहरमा सम्पन्न पाँचौं मेहोदो अन्तर्राष्ट्रिय युथ भिजुअल मिडिया फेस्टिवलमा उक्त पुरस्कार हात पारेको हो । १२२ देशका ३ हजार ५ सय ३३ फिल्मले प्रतिस्पर्धा गरेको महोत्सवमा कोहजबेन्ड विजयी भएको हो । निर्देशक पाण्डेले आगामी वृत्तचित्रको परियोजनाका लागि उक्त रकम खर्च गर्नुपर्नेछ । उक्त रकमले दर्शकहरूका लागि नयाँ वृत्तचित्र ल्याउने बाटो खुलेको पाण्डेको भनाइ छ । अवार्डलाई मैले करिअरकै ठूलो उपलब्धि ठानेको छु । यो मेरो मात्र नभई नेपाल र नेपालीका लागि पनि खुसीको खबर हो, पाण्डेले भने । अप्रिल १९ मा सुरु भएको १० दिने महोत्सव निर्देशक पाण्डेले भर्चुअल सम्बोधन गरेका थिए । बहुपति प्रथामा आधारित ३५ मिनेट लामो वृत्तचित्र फिल्म हुम्लामा छायांकन गरिएको हो । घरमा जति दाजुभाइ छन्, सबैले एउटै श्रीमती बिहे गर्ने हिमाली जिल्लाको चलनलाई पाण्डेले वृत्तचित्रमा उतारेका हुन् ।"
अमेरिकी आक्रमणमा जब लादेन मारिए,सन् २०११ मा आजकै दिन (मे २) अमेरिकी सेनाले गरेको आक्रमणमा अल कायदा समूहका संस्थापक ओसामा विन लादेनको मृत्यु भएको थियो । पाकिस्तानको अबोटाबादस्थित एक घरमा लुकेर बसेको अवस्थामा अमेरिकी सेनाले गरेको आक्रमणमा उनको मृत्यु भएको थियो । लादेन उक्त घरमा ६ वर्षदेखि लुकेर बसिरहेका थिए । उनी अमेरिकामा २००१ को सेप्टेम्बर ११ मा गरिएको आतंककारी आक्रमणका मुख्य आरोपी थिए । मुस्लिम अतिवादी समूह अल कायदाका १९ सदस्यले २००१ को सेप्टेम्बर ११ मा क्यालिफोर्नियाबाट उडेका चारवटा व्यावसायिक उडान अपहरण गरी दुईवटा न्युयोर्कस्थित वर्ल्ड ट्रेड सेन्टरमा ठोकाएका थिए । अर्को विमान अमेरिकी रक्षा मन्त्रालय पेन्टागनमा दुर्घटना गराइएको थियो । संघीय सरकारको भवनमाठोकाउने योजना बनाएपछि अर्को एक विमान भने एक यात्रुको प्रतिरोधका कारण पेन्सलभेनियामा दुर्घटनामा परेको थियो । आतंककारी आक्रमणलगत्तै खोजी गरिरहेको अमेरिकाले अल कायदा प्रमुख लादेनलाई भने एक दशकपछि मात्र भेटेको हो । हेलिकोप्टरमार्फत पुगेको अमेरिकी सेनाले ओसामाका एक छोराको हत्या गरेर घरभित्र पसेको थियो । अमेरिकी सेना कोठामा पस्ने बित्तिकै उनकी पत्नीले सैनिकलाई रोक्ने प्रयास गरेकी थिइन् । तर खुट्टामा गोली लागेपछि ढलेकी उनी होसमा आउँदा लादेन मारिइसकेका थिए । हजारौं लडाकुहरू रहेको लादेनले नेतृत्व गरेको अल कायदा संगठन संसारकै सबैभन्दा खतरनाक जिहादी समूह मानिन्थ्यो । अल कायदासँग राम्रो आर्थिक स्रोत रहेको पनि विश्वास गरिन्थ्यो । तर लादेनको मृत्यु र इस्लामिक स्टेट (आईएस) समूहको जन्मपछि अल कायदाको शक्ति र प्रभाव घटेको हो ।
स्वदेशमै फ्लाइङ स्कुल,"(काठमाडौं)नेपालमा पाइलट उत्पादन गर्ने उद्देश्य राखेर संस्कृति, पर्यटन तथा नागरिक उड्डयन मन्त्रालयमा चार वर्षयता दर्ता भएका निवेदनको सुनुवाइ गर्दै संस्कृति, पर्यटन तथा नागरिक उड्डयनमन्त्री सुदन किरातीले दुई नेपाली संस्थालाई हवाई उडान प्रशिक्षण (फ्लाइङ स्कुल) सञ्चालन इजाजतपत्र दिएका छन् । यो निर्णयले जहाज उडाउने सपना देखेर विज्ञान विषय लिई कक्षा १२ उत्तीर्ण गरेका वा गर्दै गरेका विद्यार्थीलाई उत्साहित बनाइदिएको छ । विद्यार्थीबाहेक यो निर्णयमा कुनै अवरोध नआएमा खुसी हुनेमा अभिभावक र वायुसेवा कम्पनीका सञ्चालक पनि छन् । फ्लाइङ स्कुल सञ्चालन गर्न वर्षौंदेखि धाउँदै आइरहेका शुभम् एभिएसन प्रालि र चन्द्र सूर्य एभिएसनलाई मन्त्री किरातीले कार्यविधि संशोधन गरेर हवाई उडान प्रशिक्षण (फ्लाइङ स्कुल) सञ्चालन इजाजतपत्र दिने निर्णय गरेका हुन् । त्यसका साथै, उनले अन्य इच्छुक संस्थाहरूलाई पनि आवेदनका लागि आह्वान गरेका छन् । चन्द्र सूर्य एभिएसनका सञ्चालक मानबहादुर थापाका अनुसार, फ्लाइङ स्कुल सञ्चालनसम्बन्धी कानुन नबनेको कारण देखाउँदै पर्यटन मन्त्रालयले इजाजत जारी गरेको थिएन । तर किरातीले नागरिक उड्डयनसम्बन्धी संस्थालाई इजाजत दिनेसम्बन्धी कार्यविधि संशोधन गर्दै इजाजतपत्र जारी गरी फ्लाइङ स्कुल सञ्चालनका लागि ढोका खुला गरिदिएका हुन् ।अब यो निर्णयलाई सफल बनाउन निजी क्षेत्र तयार हुनुपर्ने छ, पर्यटन मन्त्रालयका एक अधिकारीले भने, १६ वर्षअघि नेपालमा पहिलो फ्लाइङ स्कुल भरतपुरमा सञ्चालनमा आएको थियो । तर विद्यार्थीलाई अन्तर्राष्ट्रियस्तरको तालिम दिन नसक्दा सञ्चालकले शिवानी एयर फ्लाइङ स्कुल बन्द गरेर अमेरिका पलायन हुनुपरेको थियो । मन्त्रालयका अधिकारीहरूका अनुसार, नेपाली विद्यार्थीले पाइलट अध्ययन गर्दा र व्यावसायिक उडानमा रहेका पाइलटहरूले नियमित गर्नुपर्ने पीपीसी (पाइलट प्रोफिसेन्सी चेक) र टाइप रेटिङ लगायतका तालिममा नेपालले हरेक वर्ष एक अर्ब रुपैयाँ बराबरको डलर विदेश पठाउँछ । यत्रो रकम नेपालमै रोकेर थप विदेशी विद्यार्थीलाई पनि नेपालमा पाइलट तालिम दिई विदेशी मुद्रा आर्जन गर्ने उद्देश्य राखेर मन्त्रालय फ्लाइङ स्कुल सञ्चालनका लागि बाटो खुला गरिदिएको छ ।हालै अनुमति पाएका दुवै संस्थाका सञ्चालकमा उड्डयनकर्मीहरू छन् । उनीहरूले अबको चार वर्षभित्र सिमुलेटर बेगर (नन सिमुलेटर) हवाई उडान प्रशिक्षण सेवा (फ्लाइङ स्कुल) सञ्चालन गरिसक्नुपर्नेछ । नागरिक उड्डयन प्राधिकरणका अनुसार, हाल नेपालमा अमेरिका, फिलिपिन्स र दक्षिण अफ्रिकाका फ्लाई स्कुलबाट हवाई उडान प्रशिक्षण लिएका पाइलटहरू नेपालमा जहाज तथा हेलिकोप्टर उडाउँदै आइरहेका छन् ।१४ वर्षदेखि पाइलट तालिमका लागि नेपाली विद्यार्थीलाई विदेश पठाउँदै आएको काठमाडौं अलाइन्स एजेकुसनका सञ्चालक त्रिलोचन पाण्डेका अनुसार यसका लागि विज्ञान समूहअन्तर्गत अनिवार्य गणित र फिजिक्स अध्ययन गरेको हुनैपर्ने प्रावधान छ । तालिम लिनुअघि नेपालको हवाई सेवा नियमन गर्ने निकाय नागरिक उड्डयन प्राधिकरणले जारी गरेको स्वास्थ्य तथा फ्लाई स्कुलसम्बन्धी नियम पनि अनिवार्य पालना गर्नुपर्छ । प्राधिकरणले अमेरिका, फिलिपिन्स, दक्षिण अफ्रिका, अस्ट्रेलियालगायत १३ वटा देशका ३८ वटा फ्लाइङ स्कुललाई अनुमति दिएको छ । तीबाहेक अरू फ्लाइङ स्कुलमा तालिम लिन पाइँदैन, पाण्डेले भने । अहिले पाइलट कोर्स पूरा गर्न नेपाली विद्यार्थीले १४१५ महिना समय लगाउने पाण्डे बताउँछन् । यो कोर्स अमेरिकामा ६७ हजार, फिलिपिन्समा ५५ हजार र दक्षिण अफ्रिकामा ४५ हजार डलर शुल्कमा पढ्न सकिन्छ । यसमा अध्ययन अवधिको बसाइ र खानपानको खर्च भने समेटिएको छैन । पाइलट कोर्स सकेर नेपाल फर्किएका विद्यार्थीहरूका अनुसार, अहिलेको महँगी तथा डलरको उतारचढावका कारण विदेशमा तालिम र बसोबास खर्च गरी ९० लाखदेखि एक करोड रुपैयाँसम्म खर्च हुन्छ ।नेपालमै पाइलट तालिम सुरु भएपछि ४५ लाख रुपैयाँमा तालिम दिने शुभम् एभिएसन प्रालिका प्रबन्धक निर्देशक क्याप्टेन जनक अधिकारी बताउँछन् । शुभम्ले ४५ लाख रुपैयाँमा पाइलट तयार गर्ने लक्ष्य राखेको छ । यसमा अरू कुनै हिडन कस्ट समेटिएका छैनन् । उनले नेपालमा सुरु हुने तालिम युरोपियनस्तरको हुने बताए । अब भैरहवामा आईएलएस (इन्स्ट्र्युमेन्ट ल्यान्डिङ सिस्टम) जडान भइसकेकाले नेपालले विश्वस्तरकै तालिम दिन सक्नेछ, सौर्य एयरलाइन्समा आबद्ध क्याप्टेन अधिकारीले भने ।नेपालमा १६ वर्षअघि भरतपुर विमानस्थलमा शिवानी एयरले फ्लाइङ स्कुल सञ्चालन गर्दा २६ लाख रुपैयाँसम्म तालिम शुल्क लिएको थियो । त्यसताका पाइलट तालिम लिन भर्ना भएका एक नेपाली विद्यार्थीका अनुसार, तीन ब्याचमा २६ जना विद्यार्थी भर्ना भएका थिए । तर, यो संस्थाले पाइलट तयार पार्न सकेन । त्यसबेला उसले अमेरिकी सेस्ना विमानबाट तालिम दिएको थियो । पर्यटन मन्त्रालयका एक अधिकारीका अनुसार, नेपालमा मल्टी इन्जिनयुक्त विमान र आईएलएस उपकरणको तालिम दिन नसक्नु शिवानी एयर बन्द हुने मुख्य कारण हो । हालै अनुमति दिइएका दुइटा संस्थालाई मेघौली विमानस्थललाई बेस स्टेसन बनाई तालिम दिलाउन अनुमति दिइएको छ । व्यावसायिक उडानबाहेक अरू उड्डयन गतिविधि नहुने भएकाले भरतपुर आसपासको मध्य तराई पाइलट तालिमका लागि उपयुक्त मानिन्छ । सन् २०२२ मा नेपालमा आन्तरिक र अन्तर्राष्ट्रिय गरी ४ लाख २६ हजार ८ सय ३२ उडान भए । ती उडानबाट १ करोड ८६ लाख ११ हजार ६ सय ५० यात्रुले ओहोरदोहोर गरे । कोरोना महामारीले विश्वभर परेको प्रभाव र लकडाउनका कारण सन् २०२० र २०२१ मा बाहेक नेपालमा हरेक वर्ष कम्तीमा १० प्रतिशले यात्रु आवागमन वृद्धि भइरहेको छ ।अब सञ्चालनमा आउने दुईवटा फ्लाई स्कुलले नेपालीबाहेक विदेशी विद्यार्थीहरू पनि आकर्षित गर्नुपर्ने छ । यसबाहेक युरोपेली संघले नेपाली वायुसेवा कम्पनीलाई आफ्ना सदस्य राष्ट्रमा लगाएको निषेध (कालोसूची) पनि अबको चार वर्षभित्रै हट्नुपर्ने छ । ईयूको कालोसूचीबाट नेपाली उड्डयन क्षेत्र हटेपछि विदेशी विद्यार्थीहरूका लागि नेपाल विश्वका अरू धेरै मुलुकको दाँजोमा सस्तो फ्लाई स्कुल भएको सूचीमा पर्नेछ । नेपालको मौसम र भूगोल पनि पाइलट सिकाइका लागि उपयुक्त छ, क्याप्टेन अधिकारी भन्छन्, यदि कालोसूची चाँडै हटे नेपाल अबको केही वर्षपछि पाइलट पढाउने राम्रो गन्तव्य बन्न सक्छ ।"
"नाकाका हेल्थ डेस्क : कतै व्यस्त, कतै अलपत्र","देवनारायण साह (मोरङ), शंकर आचार्य (पर्सा), सन्जु पौडेल (लुम्बिनी), मनोज पौडेल (कपिलवस्तु), रूपा गहतराज (नेपालगन्ज), भवानी भट्ट (कञ्चनपुर) र मोहन बुढाऐर (धनगढी)"
प्रहरीको पत्रपछि पनि निलम्बनमा परेनन् कोइरी,"(काठमाडौं)प्रहरीले सांसद लक्ष्मी महतो कोइरी हत्या अभियोगमा फरार रहेको जानकारी संसद् सचिवालयलाई दुई पटक दिइसक्दा पनि सभामुख देवराज घिमिरेले निलम्बन गर्न तत्परता देखाएका छैनन् । प्रतिनिधिसभा नियमावलीमा पुर्पक्षका लागि थुनामा बस्नुपर्ने सांसद फरार रहे सदस्य स्वतः निलम्बन हुने व्यवस्था छ । प्रहरीले उच्च अदालतको फैसला कार्यान्वयनमा सहयोग गर्न भन्दै कोइरी फरार रहेको जानकारी गत पुस ७ मा संसद् सचिवालयलाई दिएको थियो । प्रतिनिधिसभा नियमावली बनेपछि फरार रहेको जानकारी आधिकारिक निकायबाट नआएकाले कोइरीलाई निलम्बनमा नपरेको सभामुख घिमिरेले बताएपछि आइतबार फेरि प्रहरीले पत्र पठाएको हो । प्रतिनिधिसभा नियमावली गत चैत १९ मा पारित भएको थियो । संघीय संसद् सचिवालयका अनुसार प्रहरीले आइतबार सभामुखको नाममा पत्र लेखेको थियो । यसअघिको पत्रमा संसद्का महासचिवलाई सम्बोधन गरिएको थियो । संसद् सचिवालयका एक कर्मचारीले भने, प्रहरीले फरार रहेको दुई पटक पत्र पठाइसकेको छ । निलम्बन गर्न योभन्दा अर्को प्रमाण के चाहियो ? सभामुख र संसद् सचिवालय भने निलम्बन गर्नुको साटो कोइरीको बिदा स्वीकृत गर्न संसद् अधिवेशनको अन्तिम दिनसम्म लागिपरेका थिए । जानकारी नदिई प्रतिनिधिसभा बैठकमा लगातार १० पटक अनुपस्थित भए सांसद पद खारेज हुने संवैधानिक व्यवस्था छ । उक्त कारबाही छल्न कोइरीले आफू बिरामी रहेको जानकारी इमेलमार्फत संसद् सचिवालयलाई दिँदै आएका छन् । उनी प्रतिनिधिसभाका २६ बैठकमा लगातार अनुपस्थित भइसकेका छन् । मधेश आन्दोलनका बेला ०७२ भदौ २५ मा प्रदर्शनकारीको कुटाइबाट गम्भीर घाइते भएका सशस्त्र प्रहरीका सहायक निरीक्षक थमन विकलाई उपचारका लागि जनकपुर लैजाने क्रममा एम्बुलेन्सबाट थुतेर हत्या गरिएको थियो । उक्त घटनामा संलग्न अभियोग लागेका कोइरीसहित २९ जनाविरुद्ध जिल्ला अदालत महोत्तरीमा मुद्दा चलेको थियो । जिल्ला अदालतको ०७६ असोज २ को आदेशपछि पनि कोइरी धरौटीमा छुटेका थिए । जनकपुर उच्च अदालतले २०७७ मंसिर १९ मा जिल्लाको आदेश उल्ट्याउँदै कोइरीलाई थुनामै राखेर मुद्दा अघि बढाउन आदेश दिएको थियो । उक्त आदेशपछि कोइरी फरार छन् । फरार रहेकै अवस्थामा उनी प्रतिनिधिसभा सदस्यमा निर्वाचित भएका हुन् । निलम्बन गर्नुपर्ने आवाज उठिरहेका बेला एमालेले भने कोइरीलाई संसदीय समितिमा प्रतिनिधित्व गराएको छ । सभामुख तटस्थ नहुँदा नियमावलीको व्यवस्था कार्यान्वयन नभएको कांग्रेस सांसद रामहरि खतिवडाले बताए । एमालेका प्रमुख सचेतक पदम गिरी सभामुखले नियमावलीको व्यवस्था कार्यान्वयन गर्ने भएकाले कोइरीको पक्ष वा विपक्षमा कोही उभिनु नपर्ने बताउँछन् । सभामुखले नियमावली अनुसार टुंग्याउन सक्नुहुन्छ, उनले भने, एमाले कसैको पक्षमा छैन ।"
'महान्यायाधिवक्ताको निर्णयमा प्रश्न गर्न मिल्दैन,"काठमाडौं (कास) राष्ट्रिय स्वतन्त्र पार्टी (रास्वपा) का सभापति तथा सांसद रवि लामिछानेले राहदानी दुरुपयोगमा आफूविरुद्ध मुद्दा नचलाउने महान्यायाधिवक्ता दीनमणि पोखरेलको निर्णयको बचाउ गरेका छन् । महान्यायाधिवक्ताको निर्णयको न्यायिक परीक्षण नहुने तर्क राख्दै उनले आफूविरुद्ध युवराज पौडेलले सर्वोच्च अदालतमा दायर गरेको रिट खारेज गर्न माग गरेका छन् । महान्यायाधिवक्ताको निर्णयविरुद्ध पौडेलले रिट दायर गरेपछि विपक्षी बनाइएका लामिछानेसँग समेत सर्वोच्च अदालतले लिखित जवाफ मागेको थियो । लामिछानेले आफूले विदेशी नागरिक रहेका बेला स्वतः कायम नरहेको नागरिकता पेस गरेर राहदानी लिएको तर प्रयोग नगरेको सर्वोच्चलाई जवाफ लेखेका छन् । संविधानको धारा १५८ (२) ले महान्यायाधिवक्तालाई नेपाल सरकारका तर्फबाट मुद्दा चलाउनेनचलाउने भन्ने अन्तिम निर्णय गर्ने अधिकार प्रदान गरेको छ । यो अधिकार महान्यायाधिवक्ताको संविधानबमोजिम प्राप्त संवैधानिक अधिकार हो र यो अन्तिम हुन्छ । महान्यायाधिवक्ताले सदाशयपूर्वकआफ्नो विवेक प्रयोग गरी गरेका निर्णयउपर प्रश्न गर्ने कसैको अधिकार हुँदैन, उनले सर्वोच्चलाई भनेका छन् । सरकारका तर्फबाट मुद्दा चलाउने कि नचलाउने भन्ने सम्बन्धमा संविधानले नै व्यावसायिक उन्मुक्ति प्रदान गरेको नजिर सर्वोच्चको फैसलाबाट भएको पनि लामिछानेको तर्क छ । राहदानी प्रकरणका विषयमा कुनै पीडित पक्ष नभएको र अन्यायमा पर्न जाने पक्ष नरहेको, सरकारी र सार्वजनिक सम्पत्ति हिनामिना र दुरुपयोग हुन सक्ने अवस्था नरहेको पनि उनले उल्लेख गरेका छन् । नागरिकतासम्बन्धी मुद्दामा सर्वोच्च अदालतले गत माघ १३ मा फैसला गरेपछि पर्सिपल्टै राहदानी फिर्ता गरेको लामिछानेको भनाइ छ । राहदानी विभागका महानिर्देशकले माघ १९ मा उक्त राहदानी रद्द गरेको उनले जनाएका छन् । लामिछानेले अमेरिकी नागरिक रहेकै बेला स्वतः कायम नरहेको साबिकको नेपाली नागरिकता का आधारमा सन् २०१५ मा नेपाली राहदानी लिएका थिए । त्यति बेला उनी नातेदार भिसामा नेपालमा थिए । अमेरिकी नागरिकता त्याग्ने प्रक्रिया उनले तीन वर्षपछि सुरु गरेका थिए ।"
अमेरिकी आरोहणको ६० वर्ष पूरा,सोलुखम्बु (कास) अमेरिकी नागरिकले विश्वको सर्वोच्च शिखर सगरमाथाको सफल आरोहण गरेको ६० वर्ष पूरा भएको छ । १९६३ मे १ मा अमेरिकी नागरिक जिन विथ टेकरले पहिलो पटक सगरमाथा चढेका थिए । आरोहण ६० वर्ष पुगेको अवसरमा अमेरिकी दूतावासले नाम्चे बजारमा कार्यक्रम गरेको छ । नाम्चेको हिमालय आधारभूत विद्यालयमा आयोजित कार्यक्रममा नेपालका लागि अमेरिकी राजदूत डिन आर थम्पसनले अमेरिकीले सगरमाथामा पाइला टेकेको ६० वर्ष पुगेको दिन आफ्नो देशका लागि विशेष रहेको बताए । नेपाल र अमेरिकाबीचको सम्बन्ध थप मजबुत हुने बताउँदै उनले नेपालसँग थप सहकार्य गर्न उत्सुक रहेको उल्लेख गरे । पहिलो अमेरिकी आरोही ९५ वर्षीय टेकर हाल अमेरिकामै रहेको बताइएको छ । कार्यक्रममा प्रथम नेपाली महिला आरोही पासाङल्हामु शेर्पाको जीवनीमा आधारित फिल्म पासाङ पनि प्रदर्शन गरिएको थियो ।
१० प्रश्न,"१ भर्खरै सम्पन्न उपनिर्वाचन आवश्यक थियो ? २ वर्तमान निर्वाचन प्रणाली ठीक छ ? ३ राजनीतिक अस्थिरता कहिलेसम्म ? ४ सामाजिक सञ्जाल किन छाडा भएका ? ५ नेपालमा रासायनिक मल कारखाना किन नखुलेको ? ६ बर्सेनि बेरुजु किन बढ्दै छ ? ७ महँगी नियन्त्रण गर्ने कुनै निकाय छैन ? ८ निर्माण कार्य जताततै किन अलपत्र ? ९ महावीर पुन किन आन्दोलनमा ? १० अर्थतन्त्र किन डामाडोल ? रामकृष्ण पराजुलीलामोसाँघु, सिन्धुपाल्चोक"
'कसले बनायो कर्णालीलाई परनिर्भर ? समाचारमा  बाट लिइएका केही टिप्पणी :,"यो प्रश्नको सोझो उत्तर पाउन कठिन छ । कसैले भन्न सक्छन् चामलको डिपो खोल्न दबाब दिनेले । कसैले भन्न सक्छन् त्यहाँ जाने कर्मचारी, सुरक्षाकर्मीले । इतिहास हेर्दा दैवीप्रकोप वा अनिकाल टार्न बाहिरबाट लगेर बाँडेको बुझिन्छ । मानवीय क्षति हुन नदिन आपत्कालीन अवस्था दिएकोलाई नराम्रो पनि कसरी भन्ने ? पछि नीतिनिर्माता, सरकारले नीतिमा प्राथमिकता दिएकाले त्यसमा सहयोग दातृ निकायहरूले पनि गरे । चामल पुर्याउनेलाई जनताले चुनावमा जिताएर पनि पठाए । अब जिल्लाको सदरमुकामसम्म बाटोको पहुँचसम्म नभएको जिल्लामा नगरपालिका घोषणा गर्ने अनि खोला नजिकको कुलो लाग्ने र परम्परागत रूपमा धान, गहुँ खेती हुने जमिनलाई आजकालको जमिन वर्गीकरण गर्ने क्रममा घडेरी बनाउने सबै जिम्मेवार छन् । श्याम पौडेल"
उपचारको पर्खाइमा कर्णाली,"वैशाख १५ गते डा नवराज केसीज्यूले लेख्नुभएको लेख उपचारको पर्खाइमा कर्णाली पढ्न पाएँ । लेख ज्यादै मार्मिक, यथार्थपरक र उपयोगी लाग्यो । यो अवस्था कर्णालीको मात्र नभएर नेपालको अन्य क्षेत्रका दुर्गम पहाडी र हिमाली स्थानको स्वास्थ्यको अवस्थाको एउटा चित्रण हो । म आफैं पनि धेरै वर्ष जनस्वास्थ्य क्षेत्रमा कार्यरत स्वास्थ्यकर्मी भएकाले लेख पढेर भावुक हुनुका साथै त्यस क्षेत्रका जनताहरूले आजको अवस्थामा पनि सामान्य स्वास्थ्य सेवा नपाउनु, केही रोग लागेमा आफू बिरामी मात्र नभएर, घर, खेत र आफूले साँचेर राखेका जिन्सीहरूलाई पनि गुमाएर गरिबको अवस्थाबाट अझ गरिब हुनुपर्ने बाध्यताको यथार्थता र उक्त भेगका मानिसले व्यक्त गरेका भनाइ सुनेर ज्यादै दुःख लाग्यो ।संयुक्त राष्ट्रसंघ लगायत विभिन्न अन्तर्राष्ट्रिय संघसंस्थाहरूले विभिन्न सभासम्मेलन गरेर र दस्ताबेज तयार गरी सबैका लागि स्वास्थ्यसम्बन्धी नारासहित स्वास्थ्यको योजना र कार्यान्वयन गर्न सबै राष्ट्रहरूलाई आह्वान गरिरहेका छन् । अझ हालको जल्दोबल्दो दिगो विकासका लक्ष्यको मूलभूत उद्देश्य विकासका कार्यहरूबाट कोही पनि पछि नपरोस् भन्ने हो । हाम्रो नेपालको संविधानले पनि स्वास्थ्य सेवा पाउने सबैको मौलिक हकका रूपमा अंगीकार गरेको छ र नेपालको विभिन्न स्वास्थ्यसम्बन्धी नीति, कार्यनीति र निर्देशिकामा स्वास्थ्य सेवालाई पिछडिएका र सेवाबाट वञ्चित वर्गहरूका लागि विशेष प्राथमिकता दिने बुँदा उल्लेख गरेका छन् । हालको स्वास्थ्य कार्यनीतिमा त झन् स्वास्थ्य सेवाको निर्देशक सिद्धान्तमध्ये सर्वव्यापी स्वास्थ्यको पहुँचलाई केन्द्र बिन्दुमा राखेको छ । सर्वव्यापी स्वास्थ्यको पहुँच भनेको सबै व्यक्ति तथा समुदायका मानिसले गुणस्तरीय स्वास्थ्य सेवा पाउने र सेवा लिने क्रममा उनीहरूलाई कुनै प्रकारको आर्थिक कठिनाइ हुन नदिनु हो । यी सबै लक्ष्य र सिद्धान्तविपरीत कर्णालीका जनताले विशेष गरी दुर्गम क्षेत्रका मानिस आफ्नो भाँचिएको हातको प्लास्टर गर्न र केही विशेष स्वास्थ्य समस्या भएमा पनि प्लेन चढेर धाउनुपर्ने र पसिना चुहाई दुःखकष्ट गरी सञ्चित गरेर राखेको आफ्नो सम्पत्ति समाप्त गर्नुपर्ने अवस्थाका बारेमा पढ्दा हाम्रो नीति, कार्यनीति र निर्देशिकामा लेखेका सबैका लागि स्वास्थ्य, विकासको फलबाट कोही पनि पछि नपरोस् र सर्वव्यापी स्वास्थ्यको पहुँच जस्ता लक्ष्य, उद्देश्यलाई धज्जी उडाएको जस्तो लाग्यो । दीर्घराज श्रेष्ठ, काठमाडौं"
लोकरिझ्याइँलाई मतादेश,"कसको सेवा गर्ने पार्टी ?रास्वपाले सग्लो पार्टी बनाउने क्रममा जवाफ दिनैपर्ने सवाल हो यो दल कसका लागि निर्माण र क्रियाशील हुन्छ ? जजसले श्रमिक वर्गका लागि भन्दै सर्वहाराहरूको अगुवा दस्ताका रूपमा कम्युनिस्ट वा वामपन्थी पार्टी स्थापना गरे, जजसले आम जनताका लागि भन्दै लोकतान्त्रिक पार्टी निर्माण गरे, जसले समाजवाद र साम्यवादका लोभलाग्दा नारा र साइनबोर्ड झुन्ड्याएर दल सजाए, उनीहरूले ककसको सेवा गरे, धेरैजसो मानिस जानकार छन् । अब कुनै वैचारिकराजनीतिक विरासत नभएको र दार्शनिक रूपमा अपरिभाषित नै छाडिएको संवैधानिक समाजवाद को झन्डाका साथ निर्माणाधीन रास्वपा कसको पार्टी बन्ने हो र कसको सेवा गर्ने हो, चाल निको छैन । नेपालजस्तो धेरै वर्ग, वर्ण, जात, जाति, समुदाय भएको देशमा एकल जातका पुरुषलाई मात्रै उम्मेदवार बनाउनु शुभ संकेत होइन । रास्वपाले नेपाली समाज र राज्यलाई पुनःसंरचना, त्यसका लागि अत्यावश्यक संघीयता, समावेशिता, आरक्षण र सशक्तीकरण तथा भाषा, धर्म, संस्कृतिमा समानतालाई वर्तमान संविधानले जस्तै कपटी चालमा बेवास्ता गर्छ कि संविधान संशोधनमार्फत परिमार्जनमा जोड दिन्छ भन्ने सवालमा पनि असल सन्देश सञ्चार भएको देखिँदैन । जहाँसम्म रास्वपाले कसको सेवा गर्छ भन्ने सवाल छ, दुईचार दिन सत्तामा हुँदा गरेका निर्णय र काम हेर्दा लाग्छ यसले पनि पुरानै पार्टीहरूले जस्तै जनताका नाममा बिचौलिया र आसेपासे साहुमहाजनहरूकै सेवा गर्ने हो, समाजवादको आकर्षक र छलकारी नारा लगाउँदै पुँजीवादलाई नै पोस्ने हो । उपप्रधान तथा गृहमन्त्री भएको तेस्रो दिनमै राष्ट्रिय परिचयपत्रमा आबद्ध नागरिकका वैयक्तिक र जैविक विवरण रुजु गर्ने जिम्मा निजी कम्पनीलाई दिने गरी फास्ट ट्र्याकमा निर्णय गर्न भ्याएका रविको रेकर्डले आगामी दिनमा कुनकुन महाजनको थैली भर्ने हो, सहजै अनुमान गर्न सकिन्छ । हुन त आफू, आफ्ना र आसेपासेको सेवा गर्न र मेवा खानलाई पुराना दलहरूका एकसे एक नेताहरू छँदै छन्, तिनै कार्य छिटोछरितो र फुर्तिलो चालमा गर्न तथा युवा चामत्कारिक नेतृत्वको जरुरत पूरा गर्न लामिछाने र वाग्लेहरू चाहिएका हुन् भने जनताका नाममा साहुमहाजन पोस्ने निरन्तरको कर्मकाण्ड जारी रहने नै छ । लोकतान्त्रिक गणतन्त्रलाई लोकतान्त्रिक तरिकाले नै समाप्त पार्न त तथाकथित वामपन्थी र लोकतान्त्रिक भनाउँदा दल र दलपतिहरू बग्रेल्ती छँदै छन् नि ! उनीहरूका कुशासन, भ्रष्ट व्यवहार र राज्यका सुविधा वितरणमा मनपरी देखेर वाक्कदिक्क भएका हामी मतदाता र मनदाताहरूले चामत्कारिक नेतृत्वको बलमा, लोकरिझ्याइँले भरिएको व्यवहारका भरमा संघीयता, समावेशिता, धर्मनिरपेक्षता र सामाजिक न्यायलाई मास्ने मतादेश दिएका हौं ? विकास र समृद्धिले भरिएको भूस्वर्ग बनाउने नयाँ रागमै भुलेका हौं भने हामी आफैंले ठूलो राजनीतिक भड्खालो खन्दै छौं भनी प्रस्ट बुझे हुन्छ । कुनै पनि चामत्कारिक नेतृत्वले, लोकरिझ्याइँले भरिएको विचारव्यवहारले असमावेशी विकास र असमतामूलक समृद्धिलाई नै व्यापक पार्ने हो ! नागरिकलाई अन्ध, उन्मादी र जुझारु भीडमा रूपान्तरण गर्ने हो । कवि एवं नाटककार रबर्ट ब्राउनिङले द पाइड पाइपर अफ हेमलिन मा देखाएझैं हामी मीठो मुरलीको धुनमा लट्ठिएर बर्बादीको समुद्रमा चुर्लुम्म डुब्न जाने मुसाहरू बन्ने कि सचेत, सजग र सतर्क नागरिक, छनोट गर्ने समय धेरै छैन ।"
पहिचानको पहिचान नहुँदा,"सामाजिक आन्दोलन र बाटो विविधताको पक्षलाई नेपाली राज्यले गर्वका रूपमा लिएन । पहिचानको आन्दोलन पनि त्यसैले एकपाखे भयो । अहिलेको एउटा ठूलो समस्या वा विचारणीय पक्ष हो पहिचान वा किरातको आन्दोलनमा खसआर्यको सहभागिता कसरी बढाउने ? यो अरू सामाजिक आन्दोलनमा पनि लागू हुन्छ । दलित आन्दोलनमा खसआर्यको भूमिका कसरी बढाउने ? महिला आन्दोलनमा पुरुषको भूमिका कसरी बढाउने ? पहिचानको आन्दोलन आदिवासी जनजाति समुदायको मात्रै, महिला आन्दोलन महिलाको मात्रै हुँदा, दलितको आन्दोलन दलितको मात्रै हुँदा निष्कर्षमा पुग्न लामो समय लाग्छ वा कठिन हुन्छ । सामाजिक आन्दोलनहरूलाई एउटै मालामा उनी राज्य र समाजका सामुदायिक विभेदहरूलाई नहटाएसम्म समाजवाद वा समृद्धि केवल गफ हुन् ।"
वैदेशिक रोजगारीमा श्रमिकको सामाजिक सुरक्षा,"नेपाली समाजका लागि वैदेशिक रोजगारी एउटा अभिन्न पाटो बनिसकेको छ । हरेक वर्ष लाखौं नेपाली युवा केही बाध्यता त केही रहरले रोजगारीका सिलसिलामा विभिन्न मुलुक पुग्ने गरेका छन्, १७२ मुलुकमा श्रमस्वीकृति लिई गएका छन् । नेपालीहरू जस्तो शारीरिकमानसिक अवस्थामा वैदेशिक रोजगारीमा जान्छन्, सोही अवस्थामा वा अझ राम्रो भएर तथा थप सीपयुक्त एवं पुँजीसहित फर्किन सकून् भन्नेतर्फ सरकार सदैव संवेदनशील रहे पनि त्यस्तो हुन भने सकिरहेको छैन । वैदेशिक रोजगारीका क्रममा मृत्यु तथा अंगभंग हुनेहरूको संख्या उल्लेखनीय छ । वैदेशिक रोजगारीमा संलग्न कुनै श्रमिकको मृत्युपछि सम्बन्धित परिवारलाई केही हदसम्म राहत होस् र परिवारको दोस्रो पुस्ता गरिबीको दुश्चक्रमा पुनः फस्न नपरोस् भन्ने सोचका साथ नेपाल सरकार, वैदेशिक रोजगार बोर्ड र सम्बद्ध बिमा संस्थाहरूबाट मृतक श्रमिकको परिवारमा नजिकका हकदारमार्फत प्रचलित कानुनबमोजिम क्षतिपूर्तिको व्यवस्था हुँदै आएको छ । यद्यपि यतिले मात्र श्रमिक तथा तिनका परिवारको जीवनमा उल्लेखनीय परिवर्तन ल्याउन भने सकिँदैन । हालै नेपाल सरकारले वैदेशिक रोजगारीमा संलग्न नेपालीलाई योगदानमा आधारित सामाजिक सुरक्षा कार्यक्रममा आबद्ध गराउन थालेर प्रशंसनीय काम गरेको छ । वैदेशिक रोजगारीमा संलग्न प्रत्येक युवाले कमाएको पैसाले सम्पत्ति जोड्ने, एउटा घर बनाउने, आफ्ना सन्तानलाई राम्रो शिक्षादीक्षा दिने र स्वदेश फर्किएर परिवारलाई सुखपूर्वक पाल्ने सपना साँचेको हुन्छ । सरकारको पछिल्लो पहलले वैदेशिक रोजगारीमा संलग्न नेपालीहरूको उक्त सपना साकार बनाउन तथा तिनका परिवारको कल्याणमा महत्त्वपूर्ण योगदान गर्ने विश्वास लिन सकिन्छ । बोर्डसहित अन्य निकायबाट दिइने राहत तथा सुविधाहरूमा दोहोरोपना आउन नदिन भने सचेत हुनुपर्छ । यसका साथै, रोजगारीका लागि विदेशिएका हाम्रा चेलीहरूलाई सामाजिक सुरक्षा कार्यक्रमअन्तर्गत अतिरिक्त राहत वा सुविधाको व्यवस्था गर्न सकिए यसले थप सार्थकता पाउने थियो । नेपालीहरू वैधानिक रूपमा कार्यरत रहने अवधिभरका लागि शून्य लागतमा गन्तव्य मुलुकको सरकारलाई नै तिनीहरूको सामाजिक सुरक्षाका लागि जिम्मेवार बनाउन सकियो भने कम्तीमा श्रमिकहरू अलेखबद्ध भई बस्ने प्रवृत्तिको अन्त्य गर्न तथा दुर्घटनाबाट मृत्यु एवं अंगभंग हुने अवस्था घटाउन सकिने थियो । नेपाल सरकारका तर्फबाट वैदेशिक रोजगार बोर्डले मलेसियाबाट श्रमिकको शून्य लागतमा सामाजिक सुरक्षामा आबद्धता गर्ने महत्त्वपूर्ण कार्यको थालनी गरिसकेको छ । आगामी दिनमा नेपालीहरूका प्रमुख गन्तव्य मुलुकहरूमा समेत यो कार्यलाई विस्तार गर्न सकियो भने पक्कै पनि श्रमिक तथा तिनका परिवारको जीवनमा देखिने गरी सकारात्मक परिवर्तन आउने मात्र नभई साँचो अर्थमा वैदेशिक रोजगार सुरक्षित तथा व्यवस्थित बनाउन मद्दत मिल्ने थियो ।अधिकांश नेपाली युवाका लागि मलेसिया एउटा प्रमुख र आकर्षक गन्तव्य हो । हाल ३ लाखभन्दा बढी नेपाली मलेसियामा कार्यरत छन् । मलेसियामा वैधानिक रूपमा कार्यरत नेपालीका लागि मलेसिया सरकारले सामाजिक सुरक्षा संस्था (सोक्सो) अन्तर्गत सामाजिक सुरक्षा कार्यक्रममा अनिवार्य रूपमा समावेश हुनुपर्ने गरी कानुन कार्यान्वयनमा आएको छ । सोक्सोलाई मलेसियामा छोटकरीमा पेरेस्को भनिन्छ, जुन मलेसियाको सामाजिक सुरक्षा ऐन१९६९ अन्तर्गत गठन भएको हो । १ जनवरी २०१९ देखि रोजगारदाताले विदेशी श्रमिकहरू भर्ना गर्दा यसमा दर्ता गराउनुपर्ने प्रावधान रहिआएकामा हालसम्म करिब ३ लाख नेपाली श्रमिक आबद्ध भइसकेका छन् । यस संस्थामा आबद्ध हुन रोजगारदाताले श्रमिकका निम्ति उसले पाउने मासिक तलबको १ दशमलव २५ प्रतिशतले हुन आउने रकम मासिक रूपमा बुझाउनुपर्ने हुन्छ । विगतमा फरेन वर्कर्स कम्पेन्सेसन स्किम (एफडब्लूसीएस) मा आबद्ध श्रमिकहरूको हकमा ३१ डिसेम्बर २०१९ सम्मका लागि एफडब्लूसीएसको म्याद समाप्त भएको अर्को दिन सोक्सोमा दर्ता गराउनुपर्ने नियम थियो । १ जनवरी २०२० पश्चात् भने सबै रोजगारदाताले अनिवार्य रूपमा सोक्सोमा आबद्ध गराउनुपर्ने व्यवस्था छ । यसैअनुसार हालसम्म ४ लाखभन्दा बढी रोजगारदाता र ७० लाखभन्दा बढी श्रमिक सोक्सोमा आबद्ध भइसकेका छन् । मलेसियाभर यस संस्थाका ५४ कार्यालय छन् । मलेसिया सरकारसँग श्रम सम्झौता भएका मुलुकहरूका श्रमिकहरू यस कार्यक्रममा समावेश हुन पाउने व्यवस्था छ । अलेखबद्ध रूपमा कार्यरत श्रमिकहरूले भने यस कार्यक्रमबाट सामाजिक सुरक्षा सुविधा पाउन सक्दैनन् । नेपाल सरकारका तर्फबाट वैदेशिक रोजगार बोर्ड तथा सोक्सोबीच नेपालीका लागि सामाजिक सुरक्षा कार्यक्रम र गतिविधिहरूको प्रवर्धनसम्बन्धी सहकार्यको समझदारी भएको थियो । २०७७ फागुनमा उक्त समझदारीपत्रमा वैदेशिक रोजगार बोर्डका कार्यकारी निर्देशक र सोक्सोका प्रमुख कार्यकारी अधिकृतले हस्ताक्षर गरेपछि नेपाली श्रमिकहरू शून्य लागतमा मलेसिया सरकारको कानुनअनुसार सामाजिक सुरक्षा कार्यक्रममा अनिवार्य आबद्ध गर्ने र तोकिएबमोजिमको राहत एवं क्षतिपूर्ति दिने व्यवस्था व्यावहारिक रूपमै कार्यान्वयनमा आएको छ । सोक्सोमा आबद्ध विदेशी श्रमिकहरू इम्प्लोयमेन्ट इन्जुरी स्किम फर फरेन वर्कर्स नामको योजनामा सामेल हुन पाउँछन् । यस योजनाअन्तर्गत श्रमिकलाई कार्यस्थलमा हुने दुर्घटना वा कार्यस्थलका कारण कुनै रोग लागेमा सोबापत तोकिएको क्षतिपूर्ति प्राप्त हुनेछ । यस योजनाबमोजिम श्रमिकलाई प्राप्त हुने लाभहरू हुन् स्वास्थ्योपचार, अस्थायी अक्षमतामा सुविधा, स्थायी अक्षमतामा सुविधा, आश्रित लाभ, निरन्तर उपस्थिति भत्ता, अन्त्येष्टि खर्च र पुनःस्थापना सुविधा । यी लाभमध्ये कतिपय श्रमिक स्वयम्, कतिपय श्रमिकका परिवार तथा रोजगारदातालाई उपलब्ध हुने प्रकृतिका छन् । श्रमिकका परिवारजनले प्राप्त गर्ने लाभहरूका निम्ति सोक्सोले परिवारको लगत अद्यावधिक पनि गरिरहेको छ । कार्यस्थलमा हुने दुर्घटनाहरूका लागि रोजगारदाताले पन्च कार्डहरू वा उपस्थिति रेकर्डहरू, मेडिकल प्रमाणपत्र र परिचयपत्रको प्रतिलिपिसहित दुर्घटना रिपोर्ट फारम भरेर सोक्सो कार्यालयमा पेस गर्नुपर्ने हुन्छ । यदि दुर्घटना काममा आउँदा वा फर्कंदा भएको छ भने यी प्रहरी रिपोर्ट र आवतजावत हुँदा प्रयोग भएको बाटोको नक्सासमेत सामेल गरिएको हुनुपर्छ । कार्यस्थलको वा कार्यस्थल जाँदाआउँदाको दुर्घटनामा परेका वा कार्यस्थलजन्य रोगबाट पीडित भएका श्रमिकहरूको सोक्सोसँग सम्बद्ध प्यानल क्लिनिक, सरकारी क्लिनिक र सरकारी अस्पतालमा निःशुल्क उपचार हुन्छ । पूर्ण रूपमा अक्षमता भएका वा भविष्यमा शतप्रतिशत आय क्षमता गुमाउने भएका वा निरन्तर हेरचाह आवश्यक पर्ने श्रमिकहरू तोकिएको मेडिकल बोर्डको सिफारिसका आधारमा निरन्तर उपस्थिति भत्ताको हकदार हुने व्यवस्था छ । मृत्यु भएका श्रमिकहरूको रोजगारदातालाई मलेसियामै वा श्रमिकको मुलुकमा अन्तिम संस्कार गर्दा अधिकतम ४,५०० मलेसियन रिंगेटसम्म अन्त्येष्टि खर्चबापत उपलब्ध गराइने व्यवस्था छ । अस्थायी अक्षमता लाभ, स्थायी अक्षमता लाभ र आश्रित लाभ भने श्रमिक स्वयम् वा निजका परिवारजनले पाउँछन् । कुनै पनि श्रमिक दुर्घटनामा परी स्थायी रूपमा आयआर्जन गर्न अक्षम भएमा ऊ आफ्नो दैनिक तलबको ९० प्रतिशतका दरले स्थायी अक्षमता लाभ प्राप्त गर्न योग्य हुन्छ । अस्थायी रूपमा काम गर्न अक्षम भएकाहरूले भने तोकिएका सर्तको अधीनमा रही तलबको ८० प्रतिशतसम्म लाभ पाउन सक्छन् । आश्रित लाभअन्तर्गत कुनै श्रमिकको कामका सन्दर्भमा मृत्यु भएमा सम्बन्धित विधवाविधुरले आजीवन निजको दैनिक तलबको ६० प्रतिशतका दरले हुने रकम पाउने व्यवस्था छ । मृतक श्रमिकका सन्तानले २१ वर्षको उमेरसम्म आमा वा बाबु जीवित भएमा दैनिक तलबको ४० प्रतिशत वा आमा वा बाबुको पनि मृत्यु भएमा ६० प्रतिशतका दरले हुने रकम नै पाउँछन् । यदि श्रीमान् वा श्रीमती वा छोराछोरी नभएमा बाबुआमा वा दाजुभाइ वा हजुरबा वा हजुरआमाले दैनिक तलबदरको ३० देखि ४० प्रतिशतका दरले हुने रकम पनि पाउने व्यवस्था छ । वैदेशिक रोजगार विभागको तथ्यांक हेर्दा, अक्टोबर २०१८ मा द्विपक्षीय श्रम सम्झौता भएयता मलेसियामा रोजगारीका लागि १०,२५६ महिला र ३,४२,४७२ पुरुष गरी ३,५२,७२८ जना नेपालीले श्रमस्वीकृति लिइसकेका छन् । नेपालीहरूलाई सामाजिक सुरक्षा कार्यक्रममा आबद्ध गर्नेसम्बन्धी बोर्ड र सोक्सोबीच समझदारी भएपश्चात् मात्रै ७ महिला र ८८१ पुरुष गरी ८८८ नेपालीको मलेसियामा मृत्यु भएको छ भने ३ महिला र ९५ पुरुष गरी ९८ श्रमिकको विभिन्न दुर्घटनामा परी अंगभंग भएको छ । यीमध्ये कति पीडितले सोक्सोबाट नियमानुसारको राहत वा सुविधा पाए, यकिन विवरण उपलब्ध हुन सकेको छैन, जसका लागि सम्बन्धित निकायले पहल गर्नुपर्छ । यसको सफल कार्यान्वयन हुन सकेमा मात्र वैदेशिक रोजगारीमा पीडित श्रमिक तथा तिनका परिवारका लागि गन्तव्य मुलुकमा सामाजिक सुरक्षाको पूर्ण प्रत्याभूति हुन सक्छ । नेपालमा हालै कार्यान्वयनमा आएको सामाजिक सुरक्षा कार्यक्रम, बोर्डको कल्याणकारी सेवासहित बिमाबाट दिइने क्षतिपूर्ति सुविधासमेतको एकीकृत सेवाप्रवाहबाट नेपाली श्रमिकहरूको वैदेशिक रोजगारीलाई थप सुरक्षित तथा व्यवस्थित बनाउन महत्त्वपूर्ण योगदान पुग्न सक्छ ।श्रेष्ठ वैदेशिक रोजगार बोर्डका पूर्वकार्यकारी निर्देशक हुन् ।"
फ्रान्समा मजदुरको प्रदर्शन,"पेरिस (एजेन्सी) राष्ट्रपति इमानुएल म्याक्रोंले ल्याएको सेवानिवृत्ति उमेर ६४ वर्ष पुर्याउने योजनाको विरोधमा सोमबार फ्रान्सभर विरोध प्रदर्शन भएको छ । मे दिवसका अवसरमा विभिन्न मजदुर युनियनको अगुवाइमा प्रदर्शन आयोजना गरिएको हो । हाल फ्रान्समा सेवानिवृत्ति उमेर ६२ छ । सरकारको उक्त योजनाविरुद्ध केही महिनायता देशभर विरोध प्रदर्शन हुँदै आएको छ । राजधानी पेरिसमा झडपका घटना पनि भएका थिए । यो योजनाका कारण राष्ट्रपति म्याक्रोंको लोकप्रियता पनि खस्किएको छ । फ्रान्सको सर्वाधिक ठूलो ट्रेड युनियन सिजिटीकी नेतृ सोफी बिनेटले यो आन्दोलन सरकारको निर्णय फिर्ता गराउन कोसेढुंगा सावित हुने बताइन् । उनले १० लाख सर्वसाधारण प्रदर्शनमा सहभागी भएको जानकारी दिइन् । सरकारको नयाँ अवकाश योजना फिर्ता नभएसम्म प्रदर्शन रोक्दैनौं, उनले भनिन् । अर्को ट्रेड युनियन लोरेन्ट बर्गरले सामाजिक प्रदर्शनलाई सरकारले सुन्न नचाहेको आरोप लगाए । तर, सरकारसँगको वार्ता अन्त्य नभइसकेको उनको भनाइ थियो ।राष्ट्रपति म्याक्रोंले हालको पेन्सन प्रणालीलाई देशले धान्नै नसक्ने र आगामी वर्षहरूमा पेन्सन प्रणालीलाई घाटामा पर्नबाट रोक्नका लागि परिवर्तनहरू आवश्यक भएको बताउँदै आएका छन् । सरकारले सन् २०३० सम्ममा फ्रान्सको पेन्सन प्रणालीलाई घाटाबाट बाहिर निकाल्नका लागि यो परिवर्तन महत्त्वपूर्ण भएको तर्क गरेको छ । राष्ट्रपतिद्वारा गरिएको प्रस्तावहरूले फ्रान्सलाई यसको युरोपेली छिमेकीहरूसँगको लाइनमा ल्याउनेछ, जसमध्ये अधिकांशको अवकाश उमेर ६५ वा माथि छ । तर नागरिकले सेवाको योगदानमा सानो वृद्धि गरिदिए पनि यसलाई सुधार गर्न सकिने र राष्ट्रपतिले राखेको गम्भीर प्रस्ताव आवश्यक नरहेको मजदुर युनियनहरूको भनाइ छ ।"
कुस्ती खेलाडीको आन्दोलनले घेरिँदै भारतीय सरकार,"(नयाँदिल्ली) भारतमा बहुचर्चित किसान आन्दोलनपछि कुस्ती खेलाडीहरूको आन्दोलनले भारतीय जनता पार्टी (भाजपा) नेतृत्वको सरकारलाई अप्ठ्यारोमा पारेको छ । सत्तारूढ पार्टीका बाहुबली नेतामाथि खेलाडीहरूले लगाएको यौनहिंसाजस्तो गम्भीर आरोपले सरकारमाथि प्रश्न तेर्सिन थालेको हो । तर, विपक्षी दलका नेतादेखि मिडियासम्मलाई कारबाही गर्न हतारिने सरकार भाजपा नेतालाई कारबाही प्रक्रिया अघि बढाउन ढिलाइ गरिरहेको छ । पदक जितेर देशकै नाम अगाडि बढाएका खेलाडीको गुनासोलाई बेवास्ता गरिँदा विपक्षी दलहरूले भने सरकारलाई घेर्ने एउटा थप मौका भेटाएका छन् । कुस्ती खेलाडीहरू दिल्लीको जन्तरमन्तरमा धर्नामा बसेको १० दिन भएको छ । लम्बिँदै गएको खेलाडी आन्दोलनमा समर्थन पनि बढ्दै छ । कुस्तीका महिला खेलाडीहरूले कुस्ती महासंघका अध्यक्ष वृजभूषण सिंहमाथि यौनहिंसाको गम्भीर आरोप लगाएका छन् । सिंह सत्तारूढ भाजपाबाट लोकसभा सांसद छन् । धर्नामा कुस्तीका चर्चित खेलाडीहरू साक्षीमलिक, विनेश फोगाट र बजरंग पुनियाले अगुवाइ गरेका छन् । प्रहरीले सिंहविरुद्ध उजुरीसमेत लिन नमानेपछि २३ अप्रिलबाट खेलाडीहरूले धर्ना थालेका हुन् । उनीविरुद्ध ७ जना महिला कुस्ती खेलाडीहरू उजुरी दिन प्रहरीमा पुगेका थिए । आन्दोलन र अदालतको हस्तक्षेपछि प्रहरीले उजुरी दर्ता गरे पनि सिंहलाई पक्राउ गरेको छैन । खेलाडीहरूले सिंहको पक्राउलाई सर्त बनाएका छन् । धर्नामा बसेका कुस्ती खेलाडी साक्षी मलिकले दिल्ली पुलिसमाथि विश्वास नरहेको जनाउँदै सिंहको राजीनामा र उनलाई पक्राउ नगरिएसम्म आन्दोनल जारी रहने बताएकी छन् । तर सरकारले सिंहमाथि छानबिन र कारबाहीको प्रक्रिया बढाउन उदासीनता देखाएसँगै आन्दोलन थप तात्तिन थालेको हो । कंग्रेस नेता प्रियंका गान्धीदेखि आम आदमी पार्टीका संयोजक दिल्लीका मुख्यमन्त्री अरविन्द केजरीवालसम्मले धर्नास्थल पुगेर खेलाडीको आन्दोलनलाई समर्थन जनाएका छन् । त्यसबाहेक दिनदिनै विपक्षी दल, नेता, कलाकार, किसान तथा खेलाडीहरूबाट आन्दोलनलाई समर्थन प्राप्त भइरहेको छ । आन्दोलनमा बसेका खेलाडीले ट्वीटरमार्फत जनसमर्थन मागेपछि त्यसले थप व्यापकता पाउन थालेको हो । चर्चित क्रिकेटर हरभजन सिंह, वीरेन्द्र सहवाग, इरफान पठान, कपिल देवलगायतले खेलाडीहरूले न्याय पाउनुपर्ने आवाज उठाएका छन् । सोमबार पूर्वक्रिकेटर तथा कंग्रेस नेता नवजोत सिद्धु धर्नास्थलमा आन्दोलनरत खेलाडीको साथमादेखिए । दुई वर्ष अगाडि महिनौंसम्म हरियाणाका किसानहरूले आन्दोलन गरेका थिए । संयोगवश, यतिबेला धर्ना बसेका कुस्तीका प्रमुख खेलाडीहरू पनि हरियाणाकै हुन् । किसान आन्दोलनका अगुवाहरूले पनि धर्नास्थलमा उपस्थित भएर आन्दोलनरत खेलाडीको हौसला बढाएका छन् । सरकारले ल्याएको तीन कृषि कानुनविरुद्ध किसानले सन् २०२० को जनवरीदेखि सडक संघर्ष थालेका थिए । लगातार एक वर्षसम्म चलेको किसानहरूको धर्ना, प्रदर्शन र आन्दोलनपछि नरेन्द्र मोदी नेतृत्वको सरकारले तीनवटै कानुन फिर्ता लिएको थियो । सन् २०१४ मा मोदी प्रधानमन्त्री भएयता सरकारविरुद्ध भएको सबैभन्दा ठूलो आन्दोलन त्यही मानिन्छ । कुस्ती खेलाडीको मामिला भर्खरै सुरु भएको होइन । चार महिना अगाडि नै खेलाडीहरूले संघका अध्यक्ष सिंहमाथि आरोप लगाउँदै कारबाहीको माग गरेका थिए । खेलाडीहरूले १८ जनवरी २०२३ मा संघको अव्यवस्था, आर्थिक अनियमिततासँगै यौन शोषणको आरोप सार्वजनिक गरेका थिए । केन्द्रीय खेलमन्त्री अनुराग ठाकुरले छानबिनका लागि समिति पनि बनाए । एक महिनाको समय पाएको समितिको प्रतिवेदन बाहिर आएन । त्यसपछि खेलाडीहरू प्रहरीमा उजुरी लिएर गए । तर, प्रहरीले त्यसलाई दर्ता गर्न नमानेपछि उनीहरूले धर्ना थालेका हुन् । आरोपित सिंह उत्तरप्रदेशको गोंडा क्षेत्रबाट लोकसभाका सांसद हुन् । उनी बाहुबली नेताका रूपमा चिनिन्छन् । उनीमाथि अन्य कतिपय आपराधिक मुद्दाहरू पनि चलेका छन् । अयोध्यामा राम मन्दिर आन्दोलनमा सक्रिय नेताका रूपमा चिनिने सिंहमाथि बाबरी मस्जिद भत्काएको आरोप पनि थियो । त्यही आन्दोलनबाट अगाडि बढ्दै सन् १९९१ यता ६ पटक सांसद चुनिएका छन् ।"
अमेरिकाको फर्स्ट रिपब्लिक बैंक संकटमा,"न्युयोर्क (एजेन्सी) दुई महिनाभित्र अमेरिकामा तेस्रो बैंक टाट पल्टिएको छ । नियमनकारी निकाय फेडेरल डिपोजिट इन्स्योरेन्स कर्पोरेसनले फर्स्ट रिपब्लिक बैंक टाट पल्टिएको जनाएको छ । कर्पोरेसनको मध्यस्थतामा जेपी मोर्गनले सो संकटग्रस्त बैंकलाई स्वामित्व ग्रहण गरेको छ ।जेपी मोर्गनले बैंकको १ खर्ब ७३ अर्ब अमेरिकी डलरको कर्जा लगानी, ३० अर्ब बचतपत्र साथै ९२ अर्ब अमेरिकी डलरको बचतको टेकओभर गरेको हो । जेपी मोर्गन र कर्पोरेसनबीच यसबाट हुने घाटा दुवैले बेहोर्ने पनि सहमति भएको छ । मार्च महिनामै बचतकर्ताहरूले सनफ्रान्सिस्कोमा मुख्यालय रहेको बैंकबाट १ खर्ब अमेरिकी डलर निकालेपछि त्यसको सेयर मूल्य ७५ प्रतिशतले घटेको थियो । गत मार्चमा सिलिकन भ्याली बैंक र सिग्नेचर बैंक टाट पल्टिएको थियो । जसले बैंकिङ संकट उत्पन्न हुने शंका गरिएको थियो ।फर्स्ट रिपब्लिक टाट पल्टिएपछि अमेरिकाको फेरेडल रिजर्भले भने अमेरिकाको बैंकिङ प्रणाली निकै बलियो र उत्थानशील रहेको पुनः दाबी गरेको छ । बचतकर्ताहरूले रकम झिक्न थालेपछि रिजर्भले वित्तीय बजारलाई स्थायित्व दिन आपत्कालीन कदम चालेको छ । मार्चमा अमेरिकामा ठूला बैंकहरूको समूहले फर्स्ट रिपब्लिक बैंकलाई स्थायित्व दिनका लागि ३० अर्ब अमेरिकी डलर उपलब्ध गराएका थिए तर त्यो टाट पल्टिनबाट रोक्न भने सकेन । रिपब्लिक बैंक १९८५ मा स्थापना भएको थियो । यो मध्यस्तरको बैंकमा पर्थ्यो ।"
फिलिपिन्स सैन्य मञ्चन स्थल बन्दैन,"मनिला (रासससिन्ह्वा) फिलिपिनी राष्ट्रपति फर्डिनान्ड मार्कोसले अमेरिका भ्रमणको पूर्वसन्ध्यामा फिलिपिन्सलाई सैन्य कारबाहीका लागि स्टेजिङ पोस्ट बन्न नदिने बताएका छन् । मार्कोसले सोमबार अमेरिकी समकक्षी जो बाइडेनसँग भेटवार्ता गर्दै छन् । फिलिपिन्स र यस क्षेत्रका सहयोगी राष्ट्रहरूले विवादित टापुहरूमा चीनको दाबी सामना गरिरहेका छन् । यसैका लागि मनिलाले हालै वासिङ्टनलाई थप फिलिपिनी सैन्य अखडाहरूमा पहुँच प्रदान गरेको छ । फिलिपिन्सलाई अन्य कुनै पनि देशले संलग्न गराउने कुनै पनि उत्तेजक कार्यलाई हामी प्रोत्साहन गर्ने छैनौं, मार्कोसले भने । बेइजिङले दक्षिण चीन सागरको लगभग सम्पूर्ण भूभागमा आफ्नो सार्वभौमिकता दाबी गर्दै आएको छ र अन्तर्राष्ट्रिय अदालतको फैसलालाई बेवास्ता गरेको छ । मार्कोसले चीनलाई समुद्रमा फिलिपिन्सको अधिकार कुण्ठित हुन नदिने बताउँदै आएका छन् ।"
३५ प्रतिशतभन्दा बढी व्यावसायिक सटर बन्द,"महासंघअन्तर्गत ३३३४ वटा संगठन छन्, तिनमा करिब २० हजार सदस्य छन् । यी सबै व्यवसायी मन्दीमा छन्, जसले गर्दा बाध्य भएर सटर खाली गरिरहेका छन्, कटुवालले भने, कोभिडकै कारण व्यवसायी समस्यामा परे । तर राज्यले सही नीति ल्याएन, संरक्षण गरेन । नेपाल राष्ट्र बैंकले पनि नियमनकारी भूमिका निर्वाह नगर्दा व्यवसायी संकटमा परेको कटुवालको तर्क छ । बैंकले मनोमानी ब्याजदर बढाउन हस्तक्षेप भएन । सटर भाडा पनि मनोमानी असुली भइरहेको छ, वैज्ञानिक भाडा दर लागू गरिएको छैन । प्रत्येक वर्ष १० प्रतिशतले भाडा दर बढाइन्छ, उनले भने, यही कारण नयाँ व्यवसायी पलाएन हुने क्रम बढेको हो । पुराना व्यवसायी पनि हतोत्साहित छन् ।नेपाल व्यापार संघका अध्यक्ष हरि गौतम संघमा आबद्ध व्यवसायीले एक महिनादेखि सटर बन्द गर्न थालेको बताउँछन् । संघमा २ हजारभन्दा बढी सदस्य छन्, २० देखि ३० सटर बन्द भइसके । नयाँ खुलेका पसल पनि केही दिनमै बन्द हुने अवस्थामा छन्, अध्यक्ष गौतमले भने, उपत्यकाबाहिर पनि वर्षौंदेखि चलिरहेका पसल बन्द हुने क्रम बढेको छ । सरकारले कर्फ्यु लगाएका बेला पसल खोल्दा हुने जस्तो चहलपहल रहेको गौतमको भनाइ छ । बिहान चाबी बोकेर आयो, पसल खोल्यो, राति त्यसरी नै फर्केर जानुपर्ने अवस्था आएको छ, उनले भने, ग्राहक नआउने र कहिलेकाहीँ बोहनी पनि नहुने अवस्था छ । मन्दी र चर्को बैंक ब्याजकै कारण घरबेटीलाई भाडा तिर्न नसक्ने, पसल बन्द गरेर घरबेटीलाई चाबी बुझाउने, पसल छोडेर भाग्नेजस्ता प्रवृत्ति देखापरेको व्यवसायी बताउँछन् । भक्तपुर रेडिमेड व्यापार संघसँग आबद्ध २२ जनाले सटर छाडेको बताइएको छ । संघमा २ सय ८० जना सदस्य रहेको संघका अध्यक्ष राजेन्द्रकुमार प्रजापतिले जनाए । व्यापार व्यवसाय एकदमै धराशायी अवस्थामा पुगेर पसल छाड्नेदेखि बिक्री गर्ने क्रममा बढेको छ । २० वटा पसल बिक्रीमा छन्, उनले भने । बत्तिसपुतली गौशाला व्यापार व्यवसायी संघले पनि पछिल्लो समय १० जना व्यवसायीले सटर खाली गरेको जनाएको छ । पसल खाली गर्नेमा नयाँपुराना सबै व्यवसायी रहेको संघका अध्यक्ष शेखरचन्द्र राईले बताए । रञ्जना व्यापार संघका अध्यक्ष बिना श्रेष्ठले पनि एक महिनाअघि १५ वटासम्म सटर खाली रहेकामा अहिले छाड्ने, आउने क्रम जारी रहेको बताइन् । रञ्जना व्यापार संघमा ४ सय २७ भन्दा बढी व्यवसायी आबद्ध छन् । अलिअलि सटर बन्द हुन थालेका छन्, उनले भनिन्, एक महिनाअघि १५ वटासम्म सटर खाली थिए । अहिले छोड्ने, आउने क्रम जारी छ । जहाँ पनि टुलेट भन्ने बोर्ड देखिरहेका छौं ।आर्थिक गतिविधि सुस्त भएकै कारण सबैजसो क्षेत्रमा एउटै समस्या देखिएको नेपाल चेम्बर अफ कमर्सका अध्यक्ष राजेन्द्र मल्लको भनाइ छ । सबै क्षेत्रको व्यापार व्यवसायको आकार घटेको र कारोबार घटेकै कारण भाडा तिर्न धौधौ हुने अवस्थामा पुगेको उनले जनाए । तथ्यांक नभए पनि एकाध रूपमा सटर बन्द भएकै छन् । अर्थतन्त्र नकारात्मक भएका कारण यस्तो अवस्था आएको हो । भूकम्पबाट तंग्रिएपछि कोभिड सुरु भयो । कोभिडकै कारण अन्तर्राष्ट्रिय बजारमा महँगी बढ्यो, अध्यक्ष मल्लले भने, त्यसमाथि बैंकको ब्याजदर महँगो छ, आर्थिक गतिविधि सुस्त हुँदा झन् चैतर्फी समस्या देखियो । कोभिडको असर अहिले बजारमा व्यापार देखिएको छ ।"
धितोपत्र बोर्डद्वारा लगानीकर्ताको हितविपरीत निर्देशिका संशोधन,"सम्पत्ति पुनर्मूल्यांकनबाट सिर्जित कोष के हो ?कुनै पनि कम्पनीमा सम्पत्तिको लेखांकन गर्दा सम्पत्तिलाई खरिद मूल्यमा लेखांकन गरिन्छ । उक्त मूल्यमा हरेक वर्ष ह्रासकट्टी गरिन्छ । सम्पत्तिको लेखांकन गर्ने यो नै प्रचलित र सर्वमान्य अभ्यास हो । तथापि नेपाल वित्तीय प्रतिवेदनअनुसार हाल कायम बजार मूल्यमा सम्पत्तिको पुनर्मूल्यांकन गरी उक्त रकमलाई सम्पत्ति पुनर्मूल्यांकन कोष बनाइराख्न पाइन्छ । तर राम्रा वित्तीय अवस्था भएका कम्पनीले यस्तो अभ्यास गरेको पाइन्न । सम्पत्ति पुनर्मूल्यांकनबाट प्राप्त रकमलाई सम्पत्ति पुनर्मूल्यांकन कोषमा राखे पनि उक्त रकम कम्पनीका सेयरधनीलाई बाँड्न मिल्दैन । यो रकम केवल जगेडा कोषमा देखिन्छ, जसबाट कम्पनीको खुद सम्पत्ति (नेटवर्थ) राम्रो देखिन्छ । तर वास्तविक रूपमा त्यसको प्रतिफल कम्पनीका सेयर धनीले पाउँदैनन् । उदाहरणका लागि एउटा कम्पनीको नेटवर्थ अंकित मूल्य १०० भन्दा पनि कम छ (नेटवर्थ रु १०० भन्दा पनि कम हुनु राम्रो मानिँदैन) । उक्त कम्पनीको अब नेटवर्थ रु १०० वा त्यसभन्दा माथि देखाउन कम्पनीले सम्पत्तिको पुनर्मूल्यांकन गरी सम्पत्ति पुनर्मूल्यांकनबाट सिर्जित कोषमा देखाई जगेडा कोष राम्रो बनाई नेटवर्थ बढाउने गर्छन् । यस्ता काम विशेष गरी सेयर निष्कासन तथा बैंकबाट ऋण लिने बेला कम्पनीले गर्दै आएका छन् ।"
ब्रोकर लाइसेन्स वितरण सुरु,"पहिलो चरणमा आशयपत्र पाउने कम्पनीमध्ये ७ वटा बैंक तथा वित्तीय संस्थाका सहायक कम्पनी र बाँकी व्यक्तिगत कम्पनी छन् । ब्रोकर लाइसेन्स वितरणका लागि बोर्डले गत असोज २ मा एउटा स्टक एक्सचेन्ज, दुई वटा कमोडिटी एक्सचेन्ज र धेरै संख्यामा ब्रोकर लाइसेन्स वितरणका लागि सूचना निकालेको थियो । ३० दिन म्याद दिएकाले ब्रोकरका लागि आवेदन दिने समय असोज ३१ मा सकिएको छ । ब्रोकरका लागि ४५ वटा आवेदन परेका थिए । त्यही समयमा लाइसेन्स वितरणसम्बन्धी प्रक्रिया रोक्न भन्दै सर्वोच्च अदालतमा रिट परेपछि प्रक्रिया रोकिएको थियो । केही साताअघि सर्वोच्चले उक्त रिट खारेज गरेपछि बोर्डलाई लाइसेन्स वितरणको बाटो खुलेको हो ।"
तातोपानीबाट ८ वर्षपछि निर्यात,"भूकम्पको आठ वर्षपछि नेपालबाट निर्यात थालिँदा मितेरी पुलमा तातोपानी सुक्खा बन्दरगाह तथा भन्सार कार्यालयका प्रमुख दयानन्द केसी, इलाका प्रहरी कोदारीका प्रहरी निरीक्षक सन्तोष श्रेष्ठ र तातोपानी सशस्त्र प्रहरी बल (बीओपी) का सुरक्षाकर्मीलगायत सीमा क्षेत्रका स्थानीय उपस्थित थिए । मितेरी पुलमा चीनको न्यालम र खासा प्रहरी स्टेसनका प्रमुखद्वय डान ड्रओ र जियान क्यानलगायतका अन्य अधिकारी पनि सहभागी भएको इलाका प्रहरी कोदारीका प्रहरी निरीक्षक श्रेष्ठले जनाए । नाकाबाट सुरक्षित रूपमा कन्टेनर जाँदै नाका खुलेको छ, यसले स्थानीयमाझ खुसी ल्याएको छ, उनले भने । चीनका खासाका व्यापारिक कम्पनीले किनेका तीन कन्टेनर सामग्री खासा र ल्हासा बजार क्षेत्र पुगेका छन् । सिल्क ग्रुपले दुई र राइजिङ स्टारले एक गरी तीन कन्टेनर पठाएकामा मुढा, कुर्सी, हातले बुनेका म्याट्रेसलगायत सामग्री रहेको तातोपानी सुक्खा बन्दरगाह तथा भन्सार कार्यालयका प्रमुख केसीले बताए । यीबाहेक तीन कन्टेनर सामग्री पनि चीन पठाउने तयारी छ, प्राविधिक समस्याले रोकिएका हुन्, उनले भने ।"
ट्वीटरको अन्योलले ब्लुस्काईमा आकर्षण,"एजेन्सी पछिल्लो समय ट्वीटरको अर्को प्रतिस्पर्धी ब्लुस्काई सोसलका प्रयोगकर्ताको संख्यामा उल्लेख्य वृद्धि देखिएको छ । नीलो चेकमार्क, सबस्क्रिप्सन र अन्य विविध सुविधामा गरिएको परिवर्तनका कारण दुविधा र अन्योल सिर्जना भएपछि ट्वीटरका थुप्रै प्रभावशाली व्यक्ति ब्लुस्काईजस्ता वैकल्पिक प्लाटफर्मतर्फ मोडिएका छन् । गत साता अमेरिकी युवा सांसद एलेक्जेन्ड्रिया ओकासियोकर्टेज, लेखक एवं कमेडियन ड्रिल, मोडल क्रिसी टाइजेनलगायतले ब्लुस्काईमा एकाउन्ट खोलेका थिए ।सन् २०१९ मा ट्वीटरले नै सञ्चालनमा ल्याएको ब्लुस्काई हाल ट्वीटरबाट अलग भइसकेको छ । बेटा भर्सनमा मात्रै उपलब्ध यो प्लाटफर्म ४० हजारभन्दा धेरै प्रयोगकर्तामाझ पुगेको छ । यो एप गुगल प्ले स्टोरमा ३ लाख ६० हजार र आईओएसमा १ लाख डाउनलोड भएको छ । इन्फ्लुएन्सरहरूले ट्वीटरमै ब्लुस्काईको आफ्नो ह्यान्डल सेयर गरिरहेका छन् । ब्लुमबर्गका अनुसार एपमा जोडिन धेरैले पालो पर्खेर बसेका छन् । आफ्नो इमेल आईडीमार्फत रजिस्ट्रेसन गरेर वेट लिस्टमा बसेकाहरूलाई एपले केही समयमा इन्भिटेसन कोड पठाउँछ । त्यो कोड राखेपछि एपमा प्रवेश पाइन्छ ।हालै मात्र ट्वीटरले ख्याति प्राप्त व्यक्तिहरूको एकाउन्टबाट भेरिफिकेसन मार्क हटाएर पुनः राखिदिएको थियो । त्यो घटनापछि ट्वीटरको विकल्प खोज्ने क्रम ह्वात्तै बढेको छ । विशेषतः सब्स्क्रिप्सनको मोडालिटी र घृणास्पद अभिव्यक्ति, स्पाम, आपराधिक सामग्री र मिथ्या सूचनासँग सम्बन्धित पटकपटक फेरिइरहने ट्वीटरको नीतिका कारण सेलेब्रिटी, इन्फ्लुएन्सर र अन्य प्रयोगकर्ताले यसको विकल्प चाहेका हुन सक्ने अनुमान छ । यसका लागि उनीहरूले ट्वीटरकै हिस्सा रहिसकेको र स्वरूप तथा फिचरलगायत धेरै हिसाबले ट्वीटरसँग मिल्दोजुल्दो ब्लुस्काई रोज्ने क्रम बढ्दो छ । शनिबार मात्रै ट्वीटरका मालिक इलन मस्कले मिडिया सब्स्क्रिप्सनको सट्टा प्रयोगकर्ताहरूले प्रतिलेख पैसा तिरेर समाचार वा लेख पढ्न सक्ने नयाँ घोषणा गरेका थिए । मेबाट लागू गरिने भनिएको उक्त वानक्लिक सेवा सञ्चार संस्था र सर्वसाधारण दुवैका लागि फाइदाजनक हुने मस्कको भनाइ छ । मासिक सब्स्क्रिप्सन लिइरहनुभन्दा आफूलाई पढ्नहेर्न मन लागेका लेख वा समाचारपिच्छे शुल्क तिर्न सकिने व्यवस्था ट्वीटरले शीघ्र सार्वजनिक गर्न लागेको छ । यसका लागि ट्वीटर किन हतारिएको छ भने उसले स्थापित र सक्रिय प्रयोगकर्ताहरूको भेरिफिकेसन ब्याज हटाउने र सञ्चार संस्थाहरूलाई पनि बेलाबखत चिढ्याएकाले उनीहरू दुवै वैकल्पिक माध्यमतिर लागेका छन् । यस्तोमा ट्वीटर आम्दानी बढाउने दौडमा मिहिनेत गरिरहेको छ ।ट्वीटरको पेपरआर्टिकल यस्तो सयमा आएको छ जतिबेला मस्क डिजिटल मिडिया क्रिएटर र अन्य प्रयोगकर्ताहरूलाई रिझाउन र आकर्षित गर्न खोजिरहेका छन् । आइतबार साँझ उनले कार डिलरसिप गाई नामक पडकास्ट होस्टलाई उनका पडकास्टहरू ट्वीटरमा पोस्ट गर्न आग्रह गरेका थिए । उनले विश्वभरका क्रिएटरहरूलाई ट्वीटर सब्स्क्रिप्सनमार्फत आफ्ना कन्टेन्ट मनिटाइज गर्न पनि अनुरोध गरिरहेका छन् । त्यसरी मनिटाइज गरिएका कन्टेन्टबापत ट्वीटर पहिलो १२ महिना कुनै शुल्क नलिने र सम्पूर्ण आम्दानी क्रिएटरकै पोल्टामा जाने मस्कको वाचा छ ।"
मौलाकालिका केबलकार सञ्चालनमा,"पूर्वी नवलपरासी (कास) निजी क्षेत्रको करिब डेढ अर्ब लगानीमा गैंडाकोट नगरपालिका१ मौलाकालिका डाँडामा रहेको मौलाकाली मन्दिर आउजाउ गर्न सोमबारदेखि केबलकार सञ्चालन भएको छ । आईएमई समूहको ५१ र स्थानीयको ४९ प्रतिशत लगानीमा केबलकार सञ्चालन भएको हो । जग खनेको १९ महिनामा केबलकार सेवा सञ्चालनमा आएको हो । १२ सय मिटर उचाइमा रहेको मौलाकालिका मन्दिर पुग्न केबलकारमा ५ मिनेट लाग्छ । आउजाउ गर्न प्रतिव्यक्ति ५ सय ५० भाडादर तोकिएको जनाइएको छ । १२ वटा डब्बा रहेको केबलकारमा एकै दिन करिब ६ हजार यात्रु आउजाउ गर्न सक्छन् । नेपाल उद्योग वाणिज्य महासंघका अध्यक्ष चन्द्र ढकालको मुख्य लगानी रहेको केबलकारमा अत्याधुनिक प्रविधि जडान भएको केबलकारका प्रबन्धक सुरज पौडेलले बताए । ढकालले यसअघि काठमाडौंको चन्द्रागिरिमा चन्द्रागिरि हिल्सका नामबाट केबलकार र होटल सञ्चालन गरेका छन् । यही समूहले बुटवलमा सुरु गरेको अर्को केबलकार आउँदो जेठ पहिलो साता सञ्चालनमा आउँदै छ । केबलकार उद्घाटन गर्दै सोमबार प्रधानमन्त्री पुष्पकमल दाहालले उत्पादन वृद्धि र रोजगारी बढाउन सरकारको भन्दा पनि निजी क्षेत्रको भूमिका अहम् हुने बताए । निजी क्षेत्रले रोजगारी र उत्पादन गर्न गरेको प्रयासमा कानुन बनाएर सरकारले सहजीकरण गर्ने उनको प्रतिबद्धता छ । सरकारले शिक्षा, स्वास्थ्य र विकास निर्माणका लागि प्राथमिकता दिने उनको भनाइ छ । मौलाकालिका केबलकारले स्थानीय तहमा रोजगारी वृद्धि र पर्यटकको विकासमा कोसेढुंगाको काम गर्ने उनले जनाए । केबलकारको माथिल्लो भागमा ६० कोठाको सुविधासम्पन्न होटल निर्माणाधीन रहेको पौडेलले बताए । आगामी दसैंसम्म होटल सञ्चालनमा आइसक्ने उनको भनाइ छ । पाल्पाका तत्कालीन राजा मणिमुकुन्द सेनको फौज घुम्न आउँदा हालको मौलाकाली मन्दिरमा पूजा गरेको विश्वासमा स्थानीयले २०३२ सालमा एउटा मौलो बनाएर पूजा गरेको स्थान नै अहिलेको मौलाकालिका मन्दिर हो ।"
अर्थ संक्षेप,"पोखरामा टीभीएस एनटर्क आरटीएफआई १२५ रेस एडिसन काठमाडौं (कास) टीभीएस स्कुटर तथा मोटरसाइकलका लागि नेपालको आधिकारिक विक्रेता जगदम्बा मोटर्सले टीभीएस एनटर्क १२५ रेस एडिसन नयाँ मरिन ब्लु रङमा ल्याएको छ । नयाँ रङ युवा वर्गले मन पराएकाले रेस संस्करणको रातो र पहेंलो रङ सँगै राखिने कम्पनीले जनाएको छ । टीभीएस एनटर्क १२५ रेस एडिसनको नयाँ स्ट्राइकिङ मरिन ब्लु कलरमा समावेश चेकर्ड फ्ल्याग रेसप्रेरित ग्राफिक्सले छुट्टै स्टाइल स्टेटमेन्ट बनाउँछ । टीभीएसले पोखरामा आयोजित निर्भयाज वुमन इन कन्सर्ट मा उक्त स्कुटर लन्च गरियो । कन्सर्टमा फ्लेम ब्यान्डबाट मेघा श्रेष्ठ, द ड्रिमर्जका साथै ख्याति प्राप्त सांगीतिक समूह अभया एन्ड द स्टिम एन्जन्सलगायतको प्रस्तुति थियो । उक्त स्टेजमै स्कुटर अनवरण गरिएको थियो भने पछि सोरुममा पनि स्कुटर लन्च गरिएको थियो । बैंकविरुद्ध वर्जित गतिविधि गरे सिबिफिनले मुद्दा चलाउनेकाठमाडौं (कास) बैंक तथा वित्तीय संस्था परिसंघ (सिबिफिन) ले बैंक तथा वित्तीय संस्थाविरुद्ध कानुनले वर्जित क्रियाकलाप गरे जोकोहीविरुद्ध मुद्दा चलाएर कारबाही प्रक्रियामा जाने चेतावनी दिएको छ । सिबिफिन कार्यसमिति बैठकले बैंक तथा वित्तीय संस्था, यसको सम्पत्ति, साख एवम् यसमा कार्यरत कर्मचारीविरुद्ध विभिन्न व्यक्ति, संस्था तथा समूहबाट केही समयदेखि निरन्तर भइरहेका गैरकानुनी गतिविधिबारे यस्तो निर्णय गरेको हो । अब उप्रान्त कुनै पनि व्यक्ति, समूह वा संघसंस्थाको आवरणमा बैंक, वित्तीय संस्था, यसमा कार्यरत कर्मचारी, बैंक वित्तीय संस्थाको साख, गरिमा, विश्वसनीयता वा सम्पत्तिमा हानिनोक्सानी पुर्याउने, बैंकिङ व्यवसायमा अवरोध सिर्जना गर्ने, भ्रम सिर्जना गर्ने, कर्जाको साँवा ब्याज नतिर्न दुरुत्साहन गर्नेलगायत प्रचलित कानुनबाट वर्जित क्रियाकलाप गर्ने जोसुकै व्यक्ति तथा संघसंस्थाविरुद्ध अनिवार्य रूपमा मुद्दा चलाउने तथा प्रचलित कानुनको अधीनमा रही हदैसम्मको कारबाहीका लागि सम्बन्धित निकायमा जाहेरी दिइनेछ, सिबिफिनले जारी गरेको विज्ञप्तिमा उल्लेख छ । सेगवेको ई१०० स्कुटरबाट पूर्वपश्चिम यात्रा काठमाडौं (कास) सेगवे इलेक्ट्रिक स्कुटर ई१०० मार्फत धीरेनमान श्रेष्ठले पूर्वदेखि पश्चिम (काँकडभिट्टादेखि महेन्द्रनगर) सम्म यात्रा गरेका छन् । दुई ब्याट्री र दुई फास्ट चार्जरजडित सेगवे इलेक्ट्रिक स्कुटर ई१०० ले आरामदायी र सुविधासाथ यात्रालाई सफल बनाएको कम्पनीले जनाएको छ । यस यात्राले वातावरणमैत्री यातायात साधनको प्रतिनिधित्व गर्दै लामो दूरीका यात्राका लागि विद्युतीय सवारीसाधनको उपयोगिता र उत्कृष्टता प्रमाणित गरेको कम्पनीको भनाइ छ । ६ रात ७ दिनको यात्राका दौरान चार्जिङ खर्च ६५० रुपैयाँ मात्रै खर्च भएको पनि कम्पनीले जनाएको छ । यात्रा अवधिभर सेगवे ई१०० को कार्यक्षमताको सफलता परीक्षण गरिएको पनि कम्पनीको भनाइ छ । यसअन्तर्गत माइलेज, उच्च गति, अफरोड, तापक्रम, अपहिल, ब्रेकिङ, हेडलाइट र कम्फर्ट परीक्षण गरिएको थियो । धीरेनले यात्रा गर्नुअघि सेगवे ई१०० स्कुटर काठमाडौंबाट कुलेखानी रुट हुँदै हेटौंडासम्म परीक्षण यात्रा गरेको थिए ।"
हराएका सीमास्तम्भ खोजी र मर्मत गर्न कार्यविधि बन्दै,"(काठमाडौं)जीर्ण तथा हराएका भारततर्फका अन्तर्राष्ट्रिय सीमास्तम्भ निर्माण, मर्मत र रंगरोगन गर्न सरकारले छुट्टै कार्यविधि ल्याउने भएको छ । गृह मन्त्रालयले सशस्त्र प्रहरी बल (एपीएफ) लाई सीमास्तम्भको मर्मतसम्भार र पुनःस्थापनासम्बन्धी कार्यविधि को मस्यौदा बनाउन जिम्मा दिएको हो ।हराएका सीमास्तम्भको खोजबिन तथा जीर्ण स्तम्भ मर्मतसम्भार नहुँदा भारतीय पक्षले नेपालतर्फ प्रवेश गरी अनधिकृत संरचना बनाउने र सीमा क्षेत्रका नेपालीमाथि दुर्व्यवहार गर्ने घटना दोहोरिने गरेका छन् । सिमानामा भारतीय ज्यादतीका घटना बढेपछि तीन वर्षअघि नै सरकारले परराष्ट्र मन्त्रालयका तत्कालीन सहसचिव यज्ञबहादुर हमालको नेतृत्वमा गृह र रक्षा मन्त्रालय तथा नापी विभागका अधिकारीसहितको सीमा निरीक्षण समिति बनाएर समस्या पहिचान एवं समाधानका उपाय पेस गर्न निर्देशन दिएको थियो ।समितिले नेपाली पक्षले संरक्षण गर्नुपर्ने अवस्थाका स्तम्भको रंगरोगन, जीर्ण अवस्थाका संरचनाको मर्मत र हराएकाको खोजबिन गर्न सशस्त्र प्रहरीलाई जिम्मा दिन सुझाव दिएको थियो । २०७७ साउन १९ को मन्त्रिपरिषद् बैठकले त्यही प्रतिवेदनका विषय ग्रहण गर्दै सुझाव कार्यान्वयन गर्ने निर्णय गरेको थियो । तर, मन्त्रिपरिषद्को उक्त निर्णय कार्यान्वयनमा गएको थिएन ।गृह मन्त्रालयले मन्त्रिपरिषद्को यसअघिको निर्णयबमोजिम नै सीमास्तम्भ नियमन, अनुगमन, मर्मत, रंगरोगन र संरक्षणका लागि कार्यविधि बनाउन लागिएको जनाएको छ । त्यसकै लागि कार्यविधिको मस्यौदा बनाउन सशस्त्रलाई जिम्मा दिइएको मन्त्रालयले जनाएको छ । मस्यौदालाई अन्तिम रूप दिन सशस्त्रले गृह, रक्षा र परराष्ट्र मन्त्रालय तथा नापी विभागसँग पनि धारणा मागेकामा सम्बन्धित निकायबाट लिखित राय आइसकेको स्रोत बताउँछ । सरोकारवाला मन्त्रालय र निकायका रायलाई समेटेर कार्यविधिलाई अन्तिम रूप दिन लागिएको हो । गृह स्रोतका अनुसार भारतसँग सीमा छुट्याउने करिब साढे ८ हजार स्तम्भमध्ये २ हजार ७ सय १६ वटा गायब छन् । १ हजार ५ सय ५६ स्तम्भ जीर्ण र २ हजार ८ सय ९१ मा सामान्य क्षति पुगेको छ । दुवै देशले संयुक्त खर्चमा बनाउने भनिएका करिब साढे ४ सय स्तम्भ निर्माण कार्य अघि बढेको छैन । दुरुस्त हालतमा रहेका स्तम्भको पनि नियमित निरीक्षण र अनुगमन नहुँदा भारतीय पक्षले सार्ने, उखेल्ने जोखिम छ । जसका कारण अन्तर्राष्ट्रिय सीमा छुट्याउने संरचना दुरुस्त राख्ने गरी ठोस काम हुन सकेको छैन । सीमास्तम्भ सुरक्षाकेन्द्रित दुई देशका बैठक पनि नियमित हुन सकेको छैन ।दुई देशबीच सीमा कायम गर्ने ठूला (जंगे) स्तम्भको संख्या ९ सय १६, मझौला २ हजार ४ सय ८१ र साना स्तम्भ ५ हजार १ सय ५६ छन् । सशस्त्र प्रहरी प्रवक्ता वरिष्ठ उपरीक्षक (एसएसपी) राजेन्द्र खड्काले सीमास्तम्भको सुरक्षा, रंगरोगन र मर्मतसम्भारकै लागि भनेर त्यससम्बन्धी कार्यविधि बन्ने क्रममा रहेको बताए । मस्यौदा निर्माणको काम अन्तिम चरणमा पुगेको उनले बताए ।दुई देशबीच यसअघि नै जोर नम्बरका स्तम्भको सुरक्षा, मर्मतसम्भार र रंगरोगन भारतले, बिजोर स्तम्भको नेपालले गर्ने गरी सहमति भएको थियो । त्यस्तै ठूला नदी क्षेत्रका सीमास्तम्भ निर्माणको खर्च पनि भारत र साना नदी र खोला क्षेत्रका स्तम्भको मर्मत दुवै देशको खर्चमा गर्ने भनिएको थियो । तर, सहमतिअनुसार नेपालको भागमा परेको बिजोर स्तम्भको मर्मतसम्भारको काम अघि बढेको छैन । जसले नेपालतर्फ प्रवेश गरेर भारतीय पक्षले जमिन भोगचलन गर्ने मात्र नभई त्यस क्षेत्रका नेपालीमाथि नै भारतीय सुरक्षाकर्मीले दुर्व्यवहार गर्ने गरेका गुनासो आउने गरेका छन् ।पछिल्लो एक वर्षको अवधिमा मात्रै भारतीय पक्षले नेपाली भूभागमा छिरेर १९ स्थानमा बनाएका १ सय ६६ वटा अनधिकृत टहरा तथा अन्य संरचना सशस्त्र प्रहरीले भत्काइदिएको थियो भने थप १९ स्थानमा बनाउन लागिएका संरचना निर्माणमा रोक लगाइएको थियो । सीमास्तम्भको अवस्था चुस्त नहुँदा भारतीय पक्ष नेपाल छिरेर यस्ता अनधिकृत संरचना बनाउने गरेको सीमा क्षेत्रमा खटिएका सशस्त्र प्रहरीका एक अधिकारीको भनाइ छ ।भारतसँग नेपालको करिब १ हजार ८ सय ८० किमि लम्बाइको सीमा छ । भारतसँग पूर्वी सीमा करिब २ सय ३५२ किमि, दक्षिणी सीमा १ हजार ३ सय ७०२४ किमि र पश्चिमी सिमाना करिब २ सय ७० किमि छ । तर, त्यसलाई निर्धारण गर्ने स्तम्भको अवस्था भने दयनीय रहेको ती अधिकारीको भनाइ छ । भारतसँगको सीमा सुरक्षामा सशस्त्रका २ सय २१ स्थानमा बोर्डर आउट पोस्ट (बीओपी) तैनाथ छन् । तर आवास, अन्य भौतिक संरचना र बीओपीका लागि चाहिने न्यूनतम दरबन्दी पनि छैन ।सशस्त्र प्रहरी महानिरीक्षक राजु अर्यालले सोमबार सञ्चारकर्मीसँगको भेटघाटमा स्रोतसाधन पर्याप्त नभएको अवस्थामा पनि आफूहरू तोकिएको जिम्मेवारी निर्वाहमा दत्तचित्त भएर लागिपरेको बताए । सीमा सुरक्षामा खटिने जनशक्तिका लागि आवश्यक स्रोतसाधनको प्रबन्ध मिलाउन सरकारसँग माग गरेका छौं, कतिपय कार्यान्वयनका क्रममा छन्, महानिरीक्षक अर्यालले भने, तर स्रोतसाधन पर्याप्त नहुँदा हामीले टहरामा बसेर भए पनि प्राप्त जिम्मेवारी वहन गरिरहेका छौं ।सन् २०१४ को जुलाईमा दुई देशको संयुक्त आयोग बैठकले सुस्ता र कालापानीबाहेक क्रस बोर्डर अकुपेसन सहित सीमा विवाद र अतिक्रमणको विषय सुल्झाउने गरी सुझावसहितको प्रतिवेदन पेस गर्न बाउन्ड्री वर्किङ ग्रुप (बीओजी) लाई जिम्मा दिएको थियो । नेपालबाट नापी विभागका महानिर्देशक र भारतबाट सर्भे अफ इन्डियाका ज्वाइन्ट सेक्रेटरी सम्मिलित यो कमिटीले कार्यादेश पाए पनि नियमित बैठक र संयुक्त प्राविधिक टोलीले काम नगर्दा समस्या समाधान हुन सकेको छैन । आयोगले यो संयन्त्रलाई नेपाल र भारतले अर्को देशको जमिन कति भोगचलन गर्दै आएका छन् भनेर विवरण संकलन गर्ने कार्यादेश दिइएको थियो । तर, अझै यो विवरण औपचारिक रूपमा सार्वजनिक भएको छैन ।भारतीय पक्षले १५ जिल्लाका नेपाली भूभागमा प्रवेश गरी सयौं बिघा जमिन भोगचलन गर्दै आएको र केही ठाउँमा नेपाली पनि भारतीय भूभागमा गएर खेतीकिसानी गर्ने गरेको भेटिएको छ । इलाम, झापा, मोरङ, सुनसरी, सप्तरी, सिरहा, धनुषा, महोत्तरी, सर्लाही, रौतहट, बारा, पर्सा, रूपन्देही, बर्दिया र कञ्चनपुर गरी १५ जिल्लाका थुप्रै जमिन स्रोतबाट प्राप्त विवरणअनुसार इलाममा १४, झापामा ४०, मोरङमा १८, सुनसरीमा २४, सप्तरीमा ११, सिरहामा २९, धनुषामा ३९, महोत्तरीमा २५, सर्लाहीमा १ सय २, रौतहटमा ६, बारामा ११, पर्सामा ३ सय २६, रूपन्देही, बाँके र दार्चुलामा ११, बर्दियामा ९ र कञ्चनपुरमा ११ गरी ६ सय ६८ ठाउँमा भारतीयले नेपाली भूमि भोगचलन गरिरहेका छन् । उनीहरूलाई हटाउन र भारतीय भूभाग भोगचलन गर्ने नेपालीलाई पनि फिर्ता गर्ने गरी दुई देशको संयुक्त संयन्त्रले काम गर्न सकेको छैन ।त्यस्तै, चितवन, दार्चुला र पश्चिम नवलपरासीका ११ गरी ३, कपिलवस्तुका ३, कञ्चनपुरका ७ र कैलालीका २ गरी १५ स्थानमा भारतीय पक्षले अतिक्रमण गरेको छ । फिक्स बाउन्ड्री प्रिन्सिपलअनुसार क्रस बोर्डर अकुपेसनको समस्या सुल्झाउनुपर्नेमा त्यसतर्फ कसैको ध्यान गएको छैन । सन् १९८० देखि २००७ सम्म सीमासम्बन्धी विषयमा काम गर्न ज्वाइन्ट टेक्निकल कमिटी क्रियाशील थियो । त्यसपछि विभिन्न तहका संयन्त्रबाट सीमा मामिलासम्बन्धी बैठक बसे पनि ठोस उपलब्धि देखिएको छैन । सशस्त्र प्रहरी प्रवक्ता एसएसपी राजेन्द्र खड्काले सीमा सुरक्षालाई बलियो रमजबुद बनाउनकै लागि डिजिटल बोर्डर अवधारणा ल्याउन र सीमा क्षेत्र विकास कार्यक्रममा पनि अध्ययन भइरहेको बताए ।"
सरकारपुनबीच ७ बुँदे सहमति,"काठमाडौं (कास) सरकार र राष्ट्रिय आविष्कार केन्द्रका संस्थापक महावीर पुनबीच ७ बुँदे सहमति भएको छ । उपप्रधान, रक्षा एवं कानुनमन्त्री पूर्णबहादुर खड्का र पुनले सहमतिपत्रमा सोमबार हस्ताक्षर गरेका हुन् ।सहमतिको पहिलो बुँदामा अनुसन्धान तथा विकास, नवप्रवर्तन तथा आविष्कारसम्बन्धी कार्य एकीकृत रूपमा सञ्चालन गर्न सरकारले कोष स्थापना गर्ने र त्यसबाटै अनुसन्धान, विकास, नवप्रवर्तन तथा आविष्कारसम्बन्धी कार्यमा लगानी गर्ने उल्लेख छ । कोषको व्यवस्थापन तथा सञ्चालन गर्न संघीय संसद्को आगामी अधिवेशनबाट कानुन निर्माण गर्ने सहमति भएको छ । आगामी आर्थिक वर्षदेखि संघीय सरकारको पुँजीगत बजेटको एक प्रतिशत रकम अनुसन्धान तथा विकास, नवप्रवर्तन तथा आविष्कार कोषमा जम्मा गर्ने पनि सहमति भएको छ ।अनुसन्धान र नवप्रवर्तनको क्षेत्रमा काम गर्ने वातावरण नभएको, अनुसन्धान कोषको स्थापना नभएको, खरिद नियमावली छुट्टै हुनुपर्नेजस्ता मागसहित पुनको नेतृत्वमा शुक्रबारदेखि माइतीघरमा धर्ना सुरु भएको थियो । सरकारसँगको सहमतिपछि आन्दोलनका कार्यक्रम सकिएको छ ।"
'प्रेमको आडमा शृंखलाबद्ध यौन शोषण,"(विराटनगर)सुनसरी दुहबी नगरपालिका४ की १५ वर्षीया किशोरी विराटनगर६ को एक विद्यालयमा पढ्थिन् । विद्यालयसँगै जोडिएको चस्मा पसल सञ्चालक ३० वर्षीय रिजवान अन्सारीसँग उनको चिनजान भयो । चिनाजानी बिस्तारै मित्रतामा बदलियो । रिजवानले किशोरीलाई उपहार दिएर फकाउन थाले । दुई सन्तानका बाबु रिजवानले किशोरीलाई प्रेमिका बन्न प्रस्ताव गरे । किशोरीले रिजवानको प्रस्ताव इन्कार गरिन् । मायाको नाटक गरिरहेका रिजवान पछि हटेनन् । नियमित प्रेम प्रस्ताव राख्न थाले । अन्ततः करकापमा किशोरीले प्रस्ताव स्विकारिन् । रिजवानले किशोरीसँग शारीरिक सम्बन्धको पनि प्रस्ताव राखे । किशोरीले ठाडै अस्वीकार गरिन् । एक दिन रिजवानले किशोरीलाई चुम्बन गर्दै फोटो खिच्न भ्याए । पछि त्यही फोटोलाई हतियार बनाएर रिजवानले किशोरीको यौन शोषण गर्न थाले । किशोरीले अस्वीकार गर्दा त्यही फोटो देखाएर ब्ल्याकमेल सुरु गरे । आफूले भनेअनुसार नगरे फोटो सामाजिक सञ्जाल र इन्टरनेटमा हालेर भाइरल गरिदिने धम्की दिन थाले । लोकलाज र बेइज्जतीका डरले किशोरी पनि बाध्य हुँदै गइन् । किशोरी २०७४ असारदेखि २०७९ फागुनसम्म शृंखलाबद्ध रूपमा रिजवानबाट शोषित भइरहिन् । प्रेमको बहानामा यौनको ध्येय राखेका रिजवानले किशोरीसँग शारीरिक सम्बन्धको पनि सुटुक्क अश्लील तस्बिर र भिडियो लिए । त्यसैको आडमा विभिन्न डर, धम्की दिँदै रिजवानले किशोरीसँग लगातार पाँच वर्षसम्म काठमाडौं र विराटनगरसम्म पुर्याएर यौन सम्बन्ध राखे । किशोरी दुई पटक गर्भवती पनि भइन् । रिजवानले दुवै पटक उनको गर्भपतन गराए । शृंखलाबद्ध शोषणको अन्त्य नहुने देखेपछि हाल २० वर्ष उमेर पुगेकी किशोरीले पछिल्लो पटक रिजवानको ब्ल्याकमेल सामु घुँडा टेकिनन् । यसले रिजवानलाई बेचैन बनायो । उसले फेक प्रोफाइल बनाएर किशोरीका अश्लील फोटो, भिडियो उनका आफन्त र साथीलाई पठाएर चरित्र हत्या गर्न थाले । त्यसपछि किशोरी हारगुहार गर्दै मोरङ प्रहरी कार्यालयमा पुगिन् ।उच्च शिक्षा अध्ययन गर्न थालेपछि धेरै कुरा बुझेको र साथीहरूको सुझावमा हिम्मत जुटाएर उनले रिजवानविरुद्ध मुख खोलेको प्रहरी बयानमा भनेकी छन् । पीडितको जाहेरीपछि प्रहरीले रिजवानलाई शनिबार नियन्त्रणमा लिएर अनुसन्धान सुरु गरिसकेको छ । प्रहरीले आइतबार जिल्ला अदालतबाट पाँच दिनको म्याद थप गरेर रिजवानविरुद्ध जबर्जस्ती करणी, गर्भ संरक्षणसम्बन्धी कसुर र विद्युतीय कारोबार ऐन २०६३ अन्तर्गत अनुसन्धान थालेको छ । मोरङ प्रहरी प्रवक्ता डीएसपी रञ्जन दाहालका अनुसार रिजवानले किशोरीलाई १५ वर्षको उमेरदेखि लगातार पाँच वर्षसम्म ब्ल्याकमेल गर्दै शारीरिक एवं मानसिक शोषण गरेको पाइएको छ । अदालती कारबाही र सजायका लागि उनीविरुद्ध पर्याप्त प्रमाण रहेको प्रहरीले जनाएको छ । १५ वर्षकी बालिकाले चेतना अभावमा आफूमाथि भइरहेको अत्याचारविरुद्ध आवाज उठाउन नसकेको समाजशास्त्री मुकेश सिंह बताउँछन् । ती नानीले प्रहरीको ढोका ढकढकाएर आफूजस्तै अन्य पीडितलाई पनि मुख खोल्ने आँट दिएकी छन्, उनले भने । सहमतिमा नै भए पनि नाबालिगसँगको यौन सम्बन्धलाई कानुनले बलात्कार ठहर गरेको छ ।"
