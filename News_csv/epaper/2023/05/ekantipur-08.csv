शीर्षक,विवरण
गिरोहको लहरो तान्दा राजनीतिक पहरो थर्कियो,"ओली नेतृत्वको सरकारका पाला २०७६ असार २९ मा पूर्वसहसचिव बालकृष्ण पन्थीको संयोजकत्वमा गठित कार्यदलको प्रतिवेदनमाथि प्रश्न उठेपछि गृह मन्त्रालयमै थन्किएको थियो । तर गिरोहको स्वार्थसिद्ध हुने गरी शंकास्पद प्रतिवेदन कार्यान्वयनमा नयाँ गृहमन्त्री अग्रसर भएका थिए । पन्थीको कार्यदलले छुटेका शरणार्थीको सूचीमा समावेश गर्न ४ सय २९ जनाको नाम सिफारिस गरेको थियो । यो प्रतिवेदनमा नै नक्कली शरणार्थी परेको भनेर प्रश्न उठेकोमा उक्त प्रतिवेदन अध्ययन गरी भुटानी शरणार्थी समस्या समाधान गर्न सुझाव पेस गर्ने गरी पाण्डेले सचिवस्तरीय निर्णयबाट अर्को समिति गठन गरेका थिए । उनले २०७८ असोज १४ मा झापाका सहायक प्रमुख जिल्ला अधिकारीको संयोजकत्वमा समिति गठन गरे पनि झापा जिल्ला प्रशासनले भने अग्रसरता लिएन, यो विषय विवादास्पद भइसकेकाले तत्काल अघि नबढाउन मौखिक रूपमा मन्त्रालयमा जानकारी गराएको झापा प्रशासनका तत्कालीन अधिकारीहरू बताउँछन् । झापा प्रशासनबाट कुनै प्रतिवेदन नआउँदै २०७८ मंसिर १३ मा बसेको मन्त्रिपरिषद् बैठकले पन्थी कार्यदलको प्रतिवेदन कार्यान्वयन गर्ने निर्णय गरेको थियो । यसरी ओली सरकारका पालामा बनेको प्रतिवेदन देउवा नेतृत्वको सरकारले पनि कार्यान्वयनमा लैजाने निर्णय गरेको थियो । छुट शरणार्थी दर्ता गर्ने विषयले सरकारी मान्यता पाए पनि उनीहरूलाई तेस्रो देश पुनर्वास गराउने विषयमा कुनै पनि देशसँग सहमति भएको थिएन । यसका लागि सुझाव पेस गर्न भन्दै फेरि झापा प्रशासनलाई पत्र लेखिएको थियो । यसअघि सचिवस्तरीय निर्णयबमोजिम पठाइएको पत्रको फलोअप गर्न मन्त्रीस्तरीय निर्णय गरेर २०७९ जेठ २७ मा झापा प्रशासनलाई अर्को पत्र पठाइएको थियो । पहिले पाण्डेले लेखेको पत्रअनुसार काम गर्नु भन्दै भदौसम्मको म्यादसमेत थपेर गृहमन्त्री खाँणको निर्णय भन्दै लेखिएको पत्रको पहिलो बुँदामा भनिएको थियो, कार्य सम्पादनको सिलसिलामा आवश्यक परे उपसमिति गठन गरी काम गर्नगराउन सक्ने (छ) । दोस्रो बुँदामा भनिएको छ, भुटानी शरणार्थीसम्बन्धी पूर्वतत्कालीन सहसचिव बालकृष्ण पन्थीको संयोजकत्वमा गठित समितिले पेस गरेको प्रतिवेदनसमेत अध्ययन गरी छुट शरणार्थीहरूसमेतका सन्दर्भमा दीर्घकालीन रूपमा समस्या समाधान र व्यवस्थापनका लागि ठोस राय एवं सुझावसहित पेस गर्ने । यसरी ओली सरकारका पाला गठन भएको कार्यदल र देउवा सरकारका पाला गठन भएको समितिलाई कार्यादेश दिँदा छुट शरणार्थी भनेर नक्कली खडा गर्ने ठाउँ बनाइएको घटनाक्रमले पुष्टि गरेका छन् । गृहमन्त्रीस्तरको निर्णयबाट झापा प्रशासनलाई पत्र काटिएको चौथो दिन गत जेठ ३१ मा कान्तिपुरले समाचार प्रकाशित गर्यो, नक्कली भुटानी शरणार्थी बनाएर अमेरिका पठाउने भन्दै गिरोहले नेपाली युवाबाट करोडौं रुपैयाँ असुलेको छ । त्यसपछि गिरोहलाई रकम बुझाउने केही व्यक्ति सम्पर्कमा आएका थिए, त्यही सूचनाको लहरो तान्दै जाँदा पहरो भत्किन थालेको हो ।छुट शरणार्थी भने अमूर्त निर्देशन आएको र स्पष्ट कार्यादेश नभएका कारण यो विषयमा खासै काम नगरिएको झापाका प्रमुख जिल्ला अधिकारी शिवराम पोखरेलको भनाइ छ । पन्थीे कार्यदलले सिफारिस गरेको भनेका ४ सय २९ जना र छुट शरणार्थीका विषयमा ठोस राय र सुझाव दिन झापा प्रशासनलाई दिइएको जिम्मेवारीमा हामीले केही गरेका छैनौं । स्पष्ट कार्यादेश र समितिमा रहने जनशक्ति पनि किटान नगरेका कारण यसमा हामी अघि बढ्न सकेनौं, उनी भन्छन्, बरु नक्कली शरणार्थी बनाउने कसुरमा संलग्नमाथि प्रहरीबाट अनुसन्धान गर्न सुझाव दिएका थियौं ।छुट शरणार्थी दर्ताका नाममा नक्कली शरणार्थी खडा गरी पैसा संकलन गरिएको भन्दै झापा प्रशासनले गत फागुन १७ मा गृहमा पत्र पठाएको थियो, लगत्तै चैत १२ मा काठमाडौंबाट गिरोहका ३ जना पक्राउ परेका हुन् । तर, यो धन्दामा राजनीतिक र प्रशासनिक शक्तिको मिलेमतो कुन तहमा पुगेको थियो भन्ने घटनाक्रमले खुलाउँदै छ । यही पृष्ठभूमिमा पूर्वप्रधानमन्त्री देउवापत्नी आरजु राणा देउवा र तत्कालीन गृहमन्त्री खाँणकी पत्नी मञ्जु खाँणले पनि पैसा लिएको दाबी गरिएको अडियो सार्वजनिक भएको छ । यो अडियोमा गिरोहका कुनै सदस्यले अरू कसैलाई हिसाबकिताब अपडेट गराएको बुझिन्छ । यसमा आरजुलाई साढे २ करोड र मञ्जुलाई उनको घरमै गएर ६ करोड रुपैयाँ बुझाएको दाबी गरिएको छ । प्रहरीका एक उच्च अधिकारी भन्छन्, शरणार्थी प्रकरणसँग जोडिएको अडियो अत्यन्तै महत्त्वपूर्ण हुन सक्छ, त्यसैले परीक्षण गर्न प्रयोगशाला पठाइएको छ ।शरणार्थी समस्या समाधानका नाममा गठन गरिएको विवादास्पद कार्यदलका संयोजक पन्थीसँग पनि प्रहरीले आइतबार सोधपुछ गरेको छ । उहाँलाई परिसरमै बोलाएर सोधपुछ गरिएको हो, छिट्टै बयानका लागि पनि बेलाइनेछ, एक प्रहरी अधिकारीले कान्तिपुरसँग भने । पन्थी स्वयम्ले पनि गिरोहका सदस्यसँग चिसो खान भेडेटारमाथिको नाम्जे घुम्न गएको कान्तिपुरसँग स्विकारेका छन् । उनले नेता टोपबहादुर रायमाझी, कार्यदलका सदस्य गणेश केसी, केशवसानुसहितको टोलीमा हिमालय होटल पुल्चोकमा डिनरमा गएको समेत सकारेका छन् । मन्त्रिपरिषद्ले कार्यदल गठन गर्ने निर्णय गरेअनुसार तत्कालीन गृहमन्त्री रामबहादुर थापाले २०७६ जेठ ३० मा पन्थीको संयोजकत्वमा ३ सदस्यीय टोली बनाएका थिए । ललितपुरको महांकाल गाउँपालिकाका अध्यक्ष रहेका गणेश केसीलाई विज्ञका रूपमा सदस्य बनाइएको थियो । त्यस्तै, शाखा अधिकृत दीपकप्रसाद न्यौपाने सदस्य सचिव थिए । ललितपुरका केसी कसरी शरणार्थी समस्या समाधानसम्बन्धी विज्ञ भए ? यो सबै गिरोहको काम हो भन्ने प्रस्ट पार्दै उनले कान्तिपुरसँग भनेका छन्, ललितपुर, हात्तीवनमा मेरो छिमेकी हुन् सानु भण्डारी । उनैले गृहमा एउटा कार्यदल बन्दै छ, त्यसमा तपाईंलाई सदस्य राखिनेछ, अवसर हो, काम गर्नुहोला भनेका थिए । उनले भनेजस्तै मैले असार ३०, २०७६ मा पत्र पाएँ ।मन्त्रीले नै सिधै नाम दिएर कार्यदल गठन गरेको तत्कालीन गृह सचिव तथा हाल अख्तियार दुरुपयोग अनुसन्धान आयोगमा प्रमुख रहेका प्रेमकुमार राईको भनाइ छ । म त्यसबेला गृह सचिव थिएँ, गृहमन्त्रीज्यू (थापा) ले शरणार्थी समस्या समाधान कार्यदलमा नियुक्त गर्न भन्दै ३ जनाको नाम दिनुभएको थियो । त्यसमध्ये गणेश केसी भन्ने व्यक्ति को थियो, मलाई थाहै थिएन ।नक्कली भुटानी शरणार्थी प्रकरणमा गिरोहसँगको साँठगाँठ खुलेपछि उपराष्ट्रपति कार्यालयका सचिव पाण्डेलाई बुधबार प्रहरीले पक्राउ गरेको थियो । तत्कालीन गृहमन्त्री थापाका सुरक्षा सल्लाहकार इन्द्रजित राईसहित गिरोहका अरू सदस्यहरूको बयान तथा प्राविधिक अनुसन्धानपछि पाण्डे यस प्रकरणमा तानिएका छन् । धन्दामा मुछिएका पूर्वउपप्रधानमन्त्री तथा एमाले सचिव एवं प्रतिनिधिसभा सदस्य रायमाझीविरुद्ध पक्राउ पुर्जी जारी भएपछि उनी फरार छन् । त्यही प्रमाणका आधारमा अदालतबाट अनुमति लिएर प्रहरीले तत्कालीन गृह सचिव पाण्डेलाई जडीबुटी क्षेत्रबाट पक्राउ गरेको हो । आइतबार काठमाडौं जिल्ला अदालतले पाण्डेसहित हाल प्रहरी नियन्त्रणमा रहेका ८ जनालाई थप सात दिन हिरासतमा राखी अनुसन्धान गर्न अनुमति दिएको छ । भुटानबाट विस्थापित भई आएका १ लाख १३ हजारभन्दा बढी शरणार्थी नेपालबाट अमेरिका, क्यानडा, अस्ट्रेलिया, न्युजिल्यान्डलगायत देशमा पुनर्वासमा गइसकेका छन् । तेस्रो देश जान अनिच्छुक ६ हजार ३ सय ६५ जनालाई नेपालमै कार्य सहमति दिने विषय अघि बढेकोमा गिरोहले छुट शरणार्थी खडा गरेर पैसा उठाउने धन्दा रचेको थियो । यसक्रममा एक जनाबाट १० लाखदेखि ५० लाख रुपैयाँसम्म असुलेको तथ्य बाहिरिएको थियो । गिरोहले दाङ, अर्घाखाँची, सल्यान, झापा, मोरङ, सुनसरी, बागलुङ, गोर्खा, कास्की, प्यूठानलगायत जिल्लाका युवाबाट रकम उठाएको भेटिएको छ ।"
शरणार्थी प्रकरणले तात्यो संसद्,"वाइडबडी घोटाला काण्ड के हो ? बाँसबारी जग्गा घोटाला काण्ड के हो ? बालमन्दिर जग्गा, मातातीर्थ जग्गा, यती, ओम्नी, लडाकु शिविरका घोटाला काण्ड, जहाँ राज्यको अर्बौं रुपैयाँ सम्पत्ति लुटिएको थियो, सीसीटीभी फुटेज र बजेटमा बिचौलिया ल्याइएका काण्डहरूमाथि यो अधिवेशनमा छलफल गरौं, उनले भने । एमालेकै सचेतक महेश बर्तौलाले नक्कली शरणार्थी प्रकरणले अन्तर्राष्ट्रियस्तरमा नेपालको छवि धमिलिएको बताए । उनले उक्त प्रकरणमा जोडिएकाहरूलाई सत्तापक्षको आडमा उन्मुक्ति दिन खोजेको आरोप लगाए ।प्रधानमन्त्रीले नै पूर्वाग्रह राखेर सत्ता पक्षकालाई उन्मुक्ति दिने र कसैसँग पूर्वाग्रह साध्ने मनसाय प्रकट भएको उनको दाबी थियो । एमाले सांसद सूर्य थापाले भने नक्कली शरणार्थी बनेर अमेरिका जान खोज्नेहरूमाथि पनि छानबिन गर्नॅपर्ने बताए । भूटानी शरणार्थी बनेर अमेरिका जान चाहनेहरू नै अपराधी रहेको उनको भनाइ थियो । नक्कली भुटानी शरणार्थी बनेर जान चाहने नागरिक पनि अपराधी हो । अपराधीका बारेमा धेरै रुवाबासी नगरौं, उनले भने, यो काण्डमा जोजो फसेका छन् तिनीहरूको छानबिन होस् । दोषीलाई उम्काउने कोसिस नगरियोस्, निर्दोषलाई नफसाइयोस् । सरकारको नेतृत्व गरिरहेको माओवादीका सांसद माधव सापकोटाले भने एमालेले अभियुक्त जोगाउन विषयान्तर गरिरहेको आरोप लगाए । प्रमुख प्रतिपक्षका साथीहरूले छापामार शैलीमा केही कुरा राख्नुभयो । भ्रष्टाचारीलाई कारबाही गर्नका लागि साँच्चै इमानदार हो भने तपाईंहरू विषयान्तर नगर्नॅस् । प्रधानमन्त्रीले बोलेका कुरालाई खिसिट्युरी गरिराख्नुभएको छ, तपाईंहरूलाई नै त्यसले नांगो बनाइरहेको छ, उनले भने, टोपबहादुर रायमाझीलाई इमानदारीपूर्वक ल्याएर कानुनको दायरामा बुझाउनुहोस्, त्यसैमा तपाईंहरूको कल्याण छ ।सांसदले नक्कली शरणार्थी प्रकरणका सन्दर्भमा कांग्रेस केन्द्रीय सदस्य तथा सांसद आरजु राणा देउवाको नाम पनि जोडेका थिए । त्यसलाई लिएर राणाले आपत्ति जनाएकी थिइन् । म नभएको दिनमा मेरो नाम इंगित गरेर अनेक थरी प्रश्न उठेको छ र आज पनि प्रश्न उठेको पाएको छु । एउटा नारीले आफ्नो हैसियतमा राजनीति गरेको यो देशमा सह्य हुँदैन रहेछ, उनले भनिन्, जसले जे भने पनि मैले केही बिराएको छैन, डराउँदिनँ । सांसद राणाले महिला आफ्नै खुट्टामा अगाडि बढ्दा आरोपित गरिएकाले सबैको सम्पत्ति विवरण सार्वजनिक गर्न चुनौती दिइन् । मेरो श्रीमान् (शेरबहादुर देउवा) ६ पटकसम्म प्रधानमन्त्री भइसक्नुभयो । हाम्रो सम्पत्ति विवरण सरकारसँग सुरक्षित छ । हामी सबै सांसदको सम्पत्ति विवरण सार्वजनिक होस्, वेबसाइटमा राखियोस्, जनताले सबै देखून् ।कांग्रेसकै सांसद रामहरी खतिवडाले आफूलाई पनि नक्कली शरणार्थी प्रकरणमा जोडेर समाचार आएको उल्लेख गर्दै पुष्टि गर्न चुनौती दिए । उनले आफू संलग्न रहेको पुष्टि भए राजनीतिक जीवन त्याग्न र कानुनअनुसार कारबाही भोग्न तयार रहेको बताए । भुटानी शरणार्थीका बारेमा कोही दोषी छ भने सरकारले गरेको कारबाही भोग्न तयार हुनुपर्छ, उनले भने । खतिवडाले दोषी लुकाउनेलाई के कारबाही हुन्छ भन्ने प्रश्न पनि उठाएका थिए । नजिकका आफ्ना मान्छे पर्न थालेपछि भ्रष्टाचारीलाई जोगाउने खेल रोक्नुपर्नेमा उनले जोड दिए । कांग्रेसका सांसद सुनील शर्माले पक्राउ परेकाहरूलाई सरकारी वकिलका अगाडि बयान फेर्न दबाब दिइएको बताए । कांग्रेसकी सरिता प्रसाईं र जसपाकी रन्जुकुमारी झाले भ्रष्टाचारका विषयमा पक्ष र विपक्षमा बोल्न नहुने बताए । हाम्रै बीचका मानिसहरू मानव तस्करमा लागिसके । सांसदहरू मन्त्री बनेर मानव तस्करमा लाग्नु बडो दुःखको कुरा हो । त्यसमा पनि हामी पक्ष र विपक्ष भइरहेका छौं, झाले भनिन् । एकीकृत समाजवादीका मेटमणि चौधरीले तत्कालीन प्रधानमन्त्रीलाई नै छानबिनको दायरामा ल्याउनुपर्ने माग गरे । तत्कालीन गृहसचिवले समेत नेपालीलाई भुटानी शरणार्थी बनाउने स्वीकार गरिसकेका छन् । तत्कालीन मन्त्री र उच्चपदस्थ कर्मचारीको नाम पनि मुछिन थालेको छ र स्वीकार गर्ने क्रम जारी छ । तत्कालीन सरकार नै यो आपराधिक कार्यमा लागेको जस्तो देखियो, उनले भने, त्यसबेलाको प्रधानमन्त्रीलाई समेत अनुसन्धानको दायरामा ल्याउनुपर्छ । अनि मात्रै भ्रष्टाचारीको अनुहार कस्तो छ, कसले भ्रष्टाचार गरेको छ, पत्ता लाग्न सक्छ ।स्वतन्त्र सांसद अमरेशकुमार सिंहले पछिल्लो समय मुलुक सर्वदलीय भ्रष्टाचारको नमुना बनेको बताए । २०६३ यता सर्वदलीय भ्रष्टाचारको नमुना नेपाल बन्न गएको छ । सर्वदलीय भ्रष्टाचारमा कर्मचारी फसाउने, नेताहरू जोगिने हुन्छ । सबै दलका नेता मिलेर बाँडीचुँडी खाऔं भएको छ, उनले भने, सुडान घोटाला नजिकबाट देखेको थिएँ । त्यसमा तीन आईजीपी जेल गए, राजनीतिक नेतृत्व चोखो भयो । अहिले पनि भुटानी शरणार्थीका नाउमा कमिटी गठन गर्दा मन्त्रिपरिषद् र मुख्यसचिवको साइनसमेत छ । गृहमन्त्रालयले समय दिएको छ । विभिन्न अडियो आइरहेका छन् । बहालवाला सचिव नेपालको इतिहासमा पहिलो पटक पक्राउ परेर थुनामा गएको छ । तर त्यो बेलाको मन्त्री कसरी चोखो भयो ? यसरी मिलिजुली हुने भ्रष्टाचारको छानबिनमा संसद् मौन रहन नहुने उल्लेख गर्दै उनले अधिकारसम्पन्न छानबिन आयोग गठन गर्न सुझाव दिए । प्रतिनिधिसभा बैठकमा अन्य सांसदले पनि नक्कली शरणार्थीका विषयमा आकस्मिक समयमा बोल्न पाउनुपर्ने भन्दै सभामुखसँग समय मागेका थिए । सभामुखले भने आर्थिक वर्ष २०८०८१ का लागि विनियोजन विधेयकका सिद्धान्त र प्राथमिकता सम्बन्धमा (कर प्रस्तावबाहेक) छलफल गरियोस् भन्ने प्रस्ताव अर्थमन्त्री प्रकाशशरण महतले राख्न लागेको भन्दै थप समय दिएनन् । नक्कली शरणार्थी प्रकरण संसद्को आगामी बैठकमा पनि चर्कोसँग उठ्ने संकेत देखिएको छ । राष्ट्रिय सभा बैठकमा एमालेका देवेन्द्र दाहालले एमाले नेताहरूका विषयमा पक्राउ पुर्जी जारी भएको हल्ला चलाइएको तर कांग्रेसका नेताहरूबारे केही उल्लेख नभएको भन्दै आपत्ति जनाए । नक्कली भुटानी शरणार्थी बनाएर अमेरिका लैजाने नाममा केही एमाले नेताको नाम मुछिएको छ । पक्राउ पुर्जी जारी गरिएको भन्ने पनि सुनें, उनले भने, अडियो प्रकरण पनि आयो । त्यसमा आरजु देउवाले २ करोड र मञ्जु खाँणले ६ करोड बुझेको भन्ने अडियो रेकर्ड पनि सुनियो । उनीहरूलाई यो सरकारले पक्राउ पुर्जी जारी गरेको त सुनेको छैन । उनले बालकृष्ण पन्थी कार्यदलको प्रतिवेदन सार्वजनिक गर्नुपर्ने र नक्कली शरणार्थी प्रकरणबारे सार्वजनिक रूपमा भइरहेका हल्ला बन्द गर्नुपर्ने बताए । कांग्रेस सांसद रमेशजंग रायमाझीले पार्टी सचिव तथा सांसद टोपबहादुर रायमाझीलाई भन्दा पनि तत्कालीन सचिवलाई जोगाउन एमाले अध्यक्ष केपी शर्मा ओली लागिपरेको बताए । प्रतिपक्षी दलको नेतासँग सरकारले कुरा गर्न खोज्दा समय उपलब्ध नहुने, बोलचाल बन्द गर्ने, तर आफ्नो पार्टी सचिवको चर्चा भुटानी शरणार्थी प्रकरणमा आएपछि धेरै चासो गरेको देखियो, उनले भने, तर उहाँले तत्कालीन गृहमन्त्री रामबहादुर थापाका पालाका सचिवहरूको माया लागेर प्रधानमन्त्रीलाई झकझक्याएको हो कि जस्तो लागिरहेको छ । यो प्रकरणमा कांग्रेसका सभापति, पार्टीबाट गृहमन्त्री भएका नेता वा जोसुकै संलग्न भए पनि कारबाही गर्नुपर्ने रायमाझीको माग थियो । नेपाली नागरिकलाई भुटानी शरणार्थी बनाउने नाममा भएको ठगी धन्दाको अनुसन्धानमा तानिएका सांसद टोपबहादुर रायमाझी गत बुधबारबाट फरार छन् । पूर्वउपप्रधानमन्त्री एवं एमाले सचिव रायमाझी अदालतले पक्राउ पुर्जी जारी गरेपछि बिहीबारबाट सम्पर्कविहीन भएका हुन् । यही प्रकरणमा उनका छोरा सन्दीप, बहालवाला सचिव (तत्कालीन गृहसचिव) टेकनारायण पाण्डे, तत्कालीन गृहमन्त्री रामबहादुर थापाका सल्लाहकार इन्द्रजित राई पक्राउ परिसकेका छन् । प्रहरी हिरासतमा रहेका गिरोह सदस्य केशव दुलाल, सानु भण्डारी, टंक गुरुङ, सन्देश शर्मा पोखरेल र सागर थुलुङ राईको बयान, पीडितको उजुरीका आधारमा उनीहरू समातिएका हुन् । यो प्रकरणमा उच्च तहका कर्मचारी र राजनीतिक नेतृत्व पनि मुछिएकाले संसद्मा समेत बहस भएको हो ।"
पुराना राष्ट्रपतिको गल्ती दोहोर्याउन नयाँ राष्ट्रपतिलाई उक्साहट,"सत्ता गठबन्धनका सांसदहरू रञ्जुकुमार झा, सरिता प्रसार्इं, प्रदीप यादवले भने नागरिकको संवेदनशीलतालाई हेरेर राष्ट्रपतिले विधेयकलाई प्रमाणित गर्नुपर्ने धारणा राखे । नागरिकता समस्या मधेश र पहाडको मात्रै कुरा होइन, सम्पूर्ण नेपाल जनताको विषय हो, झाले भनिन्, दुई पटकसम्म संसद्ले पारित गरिसकेको विधेयक तत्कालीन राष्ट्रपतिले रोक्ने अधिकार थिएन । रोकेर संविधानको उल्लंघन गरियो । वर्तमान राष्ट्रपतिले प्रमाणीकरण गर्नुपर्छ ।सांसद प्रसाईंले नागरिकताविहीन अवस्थामा रहेका युवाले जागिर खान, बैंकमा खाता खोल्न र पढ्नसमेत नपाएर विकराल समस्या भोगिरहेका बेला नागरिकता विधेयकलाई लिएर राजनीति गर्न नहुने बताइन् । अर्का सांसद यादवले संसद्लाई फिर्तासमेत नपठाई राष्ट्रपति कार्यालयमै होल्डमा राखेकाले वर्तमान राष्ट्रपतिले प्रमाणीकरण गर्नुपर्ने बताए । प्रधानमन्त्री दाहालले आइतबार राष्ट्रपति पौडेललाई भेटेर नागरिकता विधेयक प्रमाणीकरणका लागि अनुरोध गरेका थिए । प्रधानमन्त्रीले भेटेर फर्केलगत्तै राष्ट्रपति पौडेलले महान्यायाधिवक्ता दीनमणि पोखरेलसहितको टोलीसँग कानुनी परामर्श गरेका थिए । राष्ट्रपतिका कानुनी सल्लाहकार बाबुराम कुँवरका अनुसार राष्ट्रपतिले प्रमाणीकरण नगरी अड्किएको विधेयकको अवस्था र यसको अवतरणको बाटोबारे महान्यायाधिवक्ता र उनको टिमसँग संवैधानिक सुझाव लिएका हुन् । अर्थ विधेयकबाहेक अरू विधेयक राष्ट्रपतिलाई सन्तुष्ट नलागेमा सन्देशसहित एक पटक संसद्मा फिर्ता पठाउन सकिने कानुनी व्यवस्था छ । संसद्ले पारित गरी दोहोर्याएर पठाएमा उक्त विधेयकलाई १५ दिनभित्र प्रमाणीकरण गर्नुपर्ने संवैधानिक व्यवस्था छ । तर राष्ट्रपतिले प्रमाणीकरण नगरे विधेयकको अस्तित्व के हुन्छ भन्नेमा थप संवैधानिक व्यवस्था छैन । संविधानविद् टीकाराम भट्टराई अनन्तकालसम्म विधेयकको अस्तित्व कायम नहुने भएकाले नयाँ चुनावपछि गठित नयाँ संसद्बाट निर्वाचित नयाँ राष्ट्रपतिलाई त्यस्तो प्रमाणीकरणको अधिकार नभएको बताउँछन् । अर्का संविधानविद् चन्द्रकान्त ज्ञवाली भने विधेयक खारेज र निष्क्रिय दुवै नभएको अवस्था रहेकाले राष्ट्रपतिलाई प्रमाणीकरण गरी जारी गर्न संविधानले नरोक्ने धारणा राख्छन् ।संसद्को दुवै सदनबाट पारित भएको विधेयक ०७९ साउन १६ गते राष्ट्रपतिकामा पहिलोपल्ट प्रमाणीकरणका लागि तत्कालीन सभामुख अग्नि सापकोटाले पठाएका थिए । तत्कालीन राष्ट्रपति भण्डारीले विधेयकमा आफ्ना सरोकारहरू राखेर संसद्लाई फिर्ता पठाएकी थिइन् । संसद्ले दोस्रो पटक पारित गरेर भदौ २० मा फेरि राष्ट्रपतिकामा पठाए पनि उनले प्रमाणीकरण गरिनन् । विधेयकमा नेपालभित्र फेला परेको पितृत्व र मातृत्वको ठेगान नभएका प्रत्येक नाबालक निजको बाबु वा आमाको पत्ता नलागेसम्म वंशजको नाताले नेपालको नागरिक मान्ने, नेपालको नागरिक आमाबाट नेपालमा जन्म भई नेपालमा नै बसोबास गरेको र बाबुको पहिचान हुन नसकेको व्यक्तिले वंशजका आधारमा नेपालको नागरिकता प्राप्त गर्ने, विदेशी नागरिकसँग विवाह गरेकी नेपाली महिला नागरिकबाट नेपालमा जन्मिएको व्यक्तिले नेपाली नागरिकता लिँदाका बखत निजको आमा र बाबु दुवै नेपाली नागरिक रहेछन् भने नेपालमा जन्मिएको त्यस्तो व्यक्तिले वंशजका आधारमा नेपालको नागरिकता प्राप्त गर्नेलगायत प्रावधान विधेयकमा छन् ।"
"क्रिकेटमा फड्को, पूर्वाधारमा तगारो","(काठमाडौं)पछिल्ला तीन महिनामा नेपाल प्रमुख अन्तर्राष्ट्रिय क्रिकेट प्रतियोगिता आयोजना गर्न व्यस्त रह्यो । विश्वकप क्रिकेट लिग२ मा नामिबिया र स्कटल्यान्ड तथा यूएई र पपुवा न्युगिनीसँगको खेल आयोजना गरेको नेपालले गत साता एसीसी प्रिमियर कप प्रतियोगिता नै सफलतापूर्वक सम्पन्न गर्यो । एसिया कपको छनोटको आधार रहेको प्रिमियर कप एसियाली क्रिकेट परिषद् (एसीसी) ले आयोजना गरेको थियो भने १० राष्ट्र सहभागी यो प्रतियोगितामा नेपाल त्यसको आयोजक राष्ट्र थियो । प्रिमियर कपमार्फत २५ वर्षपछि नेपालमा एसीसीको राष्ट्रिय टोलीले खेल्ने एकदिवसीय क्रिकेट प्रतियोगिता फर्किएको थियो । सन् १९९८ मा एसीसी ट्रफीको आतिथ्यता नेपालले गरेको थियो । प्रतियोगिताको यो दोस्रो संस्करण थियो भने नेपालले आयोजना गरेको पहिलो अन्तर्राष्ट्रिय प्रतियोगिता । त्यसयता एसीसीले आयोजना गर्ने राष्ट्रिय टोलीको एकदिवसीय प्रतियोगिता नेपालले आयोजना गर्न सकेको थिएन । एसीसी ट्रफीको महत्त्व अहिलेको प्रिमियर कपको जस्तै थियो, विजेताले एसिया कपमा प्रवेश पाउँथ्यो । एसीसी ट्रफीको फेरिएको स्वरूप हो प्रिमियर कप । टेस्ट क्रिकेटका लागि दाबी गरिरहेको बंगलादेशले २५ वर्षअघि नवनिर्मित त्रिवि क्रिकेट मैदान कीर्तिपुरमा मलेसियालाई एसीसी ट्रफीको फाइनलमा ८ विकेटले पराजित गरी एसिया कपका लागि छनोट भएको थियो । २५ वर्षपछि एसिया कपमा छनोट हुने पालो नेपालको आयो । फाइनलमा यूएईमाथि ७ विकेटको जित हात पारी नेपालले पहिलो पटक एसिया कप खेल्ने तय गर्यो । तर यो बीचमा कीर्तिपुर मैदानमा उल्लेखनीय सुधार भएको छैन । लगभग साढे दुई दशक अगाडिको पूर्वाधारमै नेपाली क्रिकेट अहिले पनि थेगिएको छ । जसका कारण नजिकको अभिभावक संस्था एसीसीको प्रतियोगिता नेपाल आउन यत्रो समय कुर्नु पर्यो । विश्व क्रिकेटको सर्वोच्च संस्था (आईसीसी) ले नेपालमा २०१० मा विश्व क्रिकेट लिग डिभिजन५ आयोजना गर्यो । त्यसबाहेक दुई देशबीच वा त्रिकोणात्मक शृंखलामात्र नेपालको आयोजनाको पाटोमा पर्यो । मूलपानी क्रिकेट मैदान खेल्न योग्य बनाएपछि अन्तर्राष्ट्रिय क्रिकेट प्रतियोगिता आयोजना गर्न ढोका खुलेको क्यान अध्यक्ष चतुरबहादुर चन्द बताउँछन् । अन्तर्राष्ट्रिय प्रतियोगिता आयोजना गर्न हाम्रो सबैभन्दा ठूलो समस्या भनेकै मैदान हो । एसीसीले प्रिमियर कपका लागि तीन मैदान चाहिने भनेको थियो । हामीले दुईवटामा कुरा राख्यौं । मूलपानी क्रिकेट मैदानलाई निर्धारित समयमै तयार गर्छौं भनेर प्रतिबद्धता जनाएपछि एसीसीको टोली काठमाडौं आएर प्रिमियर कप नेपाललाई आयोजना गर्न दिने निर्णय गरेर गएको थियो, चन्दले भने । २५ वर्ष अगाडि बनाइएको पूर्वाधारमा पेभेलियन र चेन्जिङ रुममा केही परिवर्तन भएका छन् । दर्शकका लागि चोभार एन्डको पछाडि भागमा शौचालय बनाइएको छ । तर अन्य भाग लगभग जस्ताको तस्तै छ । तोकिएको मापदण्ड पूरा नभएपछि २०१५ मा नेपालले आयोजना गर्नुपर्ने विश्व क्रिकेट लिग च्याम्पियनसिपको पपुवा न्युगिनीविरुद्धको दुई खेल यूएईमा गएर खेल्नुपरेको थियो । त्यसको अर्को वर्ष पेभेलियन एन्डको दाहिने छेउमा आधिकारिक ब्रोडकास्ट र प्राविधिकहरूका लागि तीनतले भवन बनाएपछि २०१६ मा नामिबिया र २०१७ मा केन्या आएर नेपालविरुद्ध च्याम्पियनसिपका खेल कीर्तिपुरमा खेलेका थिए । प्रिमियर कप, च्याम्पियनसिप, लिग२ जस्ता इभेन्ट आयोजनाको आर्थिक पाटो लगभग सबै एसीसी र आईसीसीले नै हेर्ने भए पनि मैदान अभावमा नेपाल लगातार रूपमा अन्तर्राष्ट्रिय प्रतियोगिता आयोजना गर्न पछाडि परिरहेको थियो । कीर्तिपुर मैदान तयारी हालतमा रहे पनि त्यससँगै अन्य मैदानको टुंगो नलाग्दा नेपाल समावेश एसीसी र आईसीसीका प्रतियोगिता काठमाडौंबाट बाहिरिरहेका थिए । प्रिमियर कपको सम्पूर्ण खर्च एसीसीले नै बेहोर्ने हो । कुल बजेटको ९० प्रतिशत एसीसीले बेहोरेको थियो । हाम्रो थप खर्च भनेको पूर्वाधारमा हो । हामीले मैदान तयार गरेपछि बल्ल उसले आयोजनाका लागि अनुमति दिएको हो, चन्दले भने, पूर्वाधारका लागि एसीसीले २५ देखि ३० हजार डलर दिएको थियो । तर त्यति बजेटले पुग्दैन । मूलपानीमा सुविधा पनि बढाउनुपर्यो, त्यो बजेट एसीसीले दिने होइन । मूलपानीमा ८० प्रतिशत खर्च गरिएको छ । अर्को पटक २० प्रतिशत तयारी गरे अर्को अन्तर्राष्ट्रिय प्रतियोगिता आयोजना गर्न सकिन्छ । नेपाललाई तटस्थ भूमिका रूपमा अगाडि बढाउँदै जी स्पोटर््स (टीभी) र यसका मालिक सुवासचन्द्र गोइन्काले त्रिवि क्रिकेट मैदान निर्माण गरेका थिए । यही नवनिर्मित कीर्तिपुर मैदानका आडमा नेपालले १९९८ को एसीसी ट्रफी आयोजना गरेको थियो । एसीसी ट्रफी आयोजनाका लागि चार मैदान हुनुपर्ने एसीसीको सर्त थियो । नेपालले आयोजनाका लागि पुल्चोक इन्जिनियरिङ क्याम्पसको मैदान र सेन्ट जेभियर्स स्कुल मैदान अगाडि सारेको थियो । पुल्चोकमा दुई मैदान बनाउँदै विभिन्न कमीकमजोरीका बावजुद पनि एसीसी ट्रफी आयोजना गरिएको थियो । यही संरचनामा टेकेर नेपालले २००१ मा एसीसी यू१९ कप आयोजना गर्यो । तर त्यसपछि सेन्ट जेभियर्स स्कुलको मैदान प्रयोगमा आएन । फलतः २००५ मा नेपालले एसीसी यू१९ कप आयोजना गर्दा जेभियर्स स्कुलको विकल्पमा टुँडिखेललाई एउटा खेल मैदानका रूपमा तयार गरेको थियो । सेन्ट जेभियर्स जस्तै टुँडिखेल मैदान त्यसपछि अन्तर्राष्ट्रिय प्रतियोगिताका लागि प्रयोगमा ल्याइएन । २००६ देखि २०१० सम्म भक्तपुरको सैनिक आवासीय महाविद्यालयमा एसीसीको विभिन्न उमेर समूहदेखि विश्व क्रिकेट लिग डिभिजन५ सम्मका खेल आयोजना भए । अहिले यो मैदानबाट पनि नेपालले आयोजना गर्ने अन्तर्राष्ट्रिय प्रतियोगिता टाढिएको छ र स्थानीयस्तरको प्रतियोगितामा खुम्चिएको छ । यूएईका सइद अल साफरले सेन्ट जेभियर्समा १९९८ को एसीसी ट्रफीमा बनाएको अविजित दोहोरो शतक, सोही वर्ष र त्यही प्रतियोगितामा वेस्ट इन्डिजका महान् गोर्डन ग्रिनिजको प्रशिक्षणमा बंगलादेश मैदानमा उत्रँदा पुल्चोक इन्जिनियरिङ क्याम्पस मैदानमा दर्शकले गरेको आतिथ्यता, २००५ मा एसीसी यू१९ कपमा नेपालबिनाको खेलमा पनि भरिभराउ दर्शक, टुँडिखेलमा उभिएर हेरेको क्षण, नेपालले २०१० मा डिभिजन५ मा जर्सीमाथि सैनिक आवासीय महाविद्यालयमा नेपालले पाएको जित अब इतिहास बनिसक्यो । २०११ र २०१३ मा गरी नेपालले पुरुष राष्ट्रिय टोलीको एसीसी ट्वान्टी२० कप पुल्चोक र कीर्तिपुर मैदानलाई प्रयोग गर्दै आयोजना गरेको थियो । एसीसीले २००७ यता महिलाहरूको अन्तर्राष्ट्रिय प्रतियोगिता पनि आयोजना गर्दै आएको छ, तर मैदान अभावमा नेपालले अहिलेसम्म आधिकारिक महिला अन्तर्राष्ट्रिय प्रतियोगिता आयोजना गर्न सकेको छैन । एसीसी प्रिमियर कप जस्तो ठूलो प्रतियोगिता नेपालमा आयोजना भइरहेको छ, यो धेरै ठूलो विषय हो । एक समय नेपाल आयोजनाका हिसाबमा धेरै पछाडि परेको थियो, त्यो विषय किन हो म छलफल गर्न चाहँदिनँ, मूलपानी क्रिकेट मैदानमा आफ्नो पहिलो खेल खेलेपछि ओमानका क्रिकेटर अकिब इल्याजले आफ्नो भ्लगमा भनेका थिए । मूलपानीको तल्लो मैदान मूलपानी क्रिकेट रंगशाला, पोखरा क्रिकेट मैदान, भैरहवाको सिद्धार्थ रंगशाला, दाङको घोराही क्रिकेट रंगशाला, कोहलपुर क्रिकेट मैदान, धनगढीको फाप्ला मैदान बर्सेनि सरकारको बजेट भाषणमा पर्दै आएका छन् । तर वर्षमा आउने १ करोड हाराहारीको बजेटले यी कुनै पनि मैदान पूरा हुने लक्षण देखिँदैन । बजेट अभावमै धुर्मुससुन्तली फाउन्डेसनले चितवनमा बनाउँदै गरेको गौतम बुद्ध अन्तर्राष्ट्रिय क्रिकेट रंगशाला अलपत्र परेको छ । लिग२ र प्रिमियर कपको सफलतासँगै सरकारले कीर्तिपुरमा फ्लडलाइट लगाउनुका साथै मैदानको स्तरोन्नति गर्ने घोषणा गरे पनि व्यवहारमा त्यो कतै देखिँदैन । ६ महिनाअघि आईसीसीले नेपाललाई बंगलादेशसँग मिलेर २०२७ मा आईसीसी यू१९ विश्वकप महिला विश्वकप आयोजना गर्ने जिम्मेवारी तोकेको घोषणा गरेको थियो । आईसीसीले नेपालमा आयोजना गर्न लागेको यो पहिलो प्रमुख प्रतियोगिता हुनेछ । त्यसका लागि दुई मैदान चाहिने भनिएको छ । क्यानले कीर्तिपुरबाहेक चितवन, पोखरा र भैरहवालाई विकल्पमा अगाडि सारेको छ । निर्माणका हिसाबमा यी मैदानमा अहिलेसम्म कुनै पूर्वाधार थपिएको छैन । प्रिमियर कपमा नेपाल र ओमानबीचको समूह चरणको खेल बहुप्रतीक्षित जस्तै थियो । तर हावाहुरी र वर्षाले खेल प्रभावित हुन पुग्यो । हावाहुरीले मैदानभित्रको दुवै साइट स्क्रिन, डिजिटल स्क्रिन, दर्शकका लागि बनाइएको त्रिपालको टेन्ट, आधिकारिक ब्रोडकास्टका लागि बनाइएको क्यामेरा स्ट्यान्ड भताभुंग बनाइदिएको थियो । यसले पनि नेपाल कति कमजोर संरचनामा अन्तर्राष्ट्रिय प्रतियोगिता आयोजना गरिरहेको छ भन्ने देखाउँछ । हावाहुरी र वर्षामा दर्शकलाई नियन्त्रण गर्न गाह्रो हुन्छ । नेपालले प्रिमियर कपमा खेलेको सेमिफाइनल र फाइनल खेल वर्षाले धेरै मात्र प्रभावित हुन पुग्यो । फाइनल खेल दुई दिनसम्म चल्यो । वर्षामा ओत लाग्न दर्शकले छाता ओढेर पूरै समय दर्शकदीर्घामा उभिएर ठूलो धैर्यता देखाए । रूखको टुप्पोमा बसेर कीर्तिपुरमा भएको खेल हेरेको दृश्य विश्वव्यापी त बन्ला, तर त्यसको जोखिम पनि उत्तिकै हुन्छ । यसले पनि नेपालको क्रिकेटमा पूर्वाधारको स्थिति झल्काउँछ । १९९९ मा नेपालले टेम्पो विश्व लिजेन्ड्स कप आयोजना गरेको थियो । भारत, पाकिस्तान र विश्व११ का भेट्रान टोली कीर्तिपुर आएर खेलेका थिए । जी स्पोर्ट्सले कपिल देव, दिलीप बेङ्गसरकर, रोजर बिन्नी, क्रिस श्रीकान्त, अब्दुल कादिर, मुद्धसर नजर, डानी मोरिसन, मार्क ग्रेटब्याच, एन्ड्रयु हडसन, लरी गोमेजजस्ता विश्व क्रिकेट हस्तीलाई कीर्तिपुरमा ल्याएर खेलाएको थियो । भारतीय क्रिकेट बोर्डसँगको सम्बन्धमा काँडेतार लगाउनुअगाडि जी स्पोटर््सले अन्य ठूला इभेन्ट कीर्तिपुरमा ल्याउने प्रयास गरेको थियो । तर आईसीसीले कमजोर भौतिक पूर्वाधारमा नेपाललाई असुहाउँदो खेल स्थल मा राखेको थियो । नेपाली क्रिकेटको भौतिक पूर्वाधारको स्थिति अहिले पनि त्योभन्दा धेरै माथि उठ्न सकेको छैन ।"
घाटु जगाउँदै,"दमौली (रासस) पहिलापहिला हरेक टोलमा घाटु नचाइन्थ्यो, अहिले अवस्था बदलिएको छ । नयाँ पुस्ताको चासो कम छ, तनहुँको भानु१३ रयालेका गलबहादुर गुरुङले भने, अहिले कतैकतै मात्रै घाटु नचाएको पाइन्छ ।बदलिँदो अवस्थाअनुसार नयाँ पुस्तामा संस्कृतिप्रति कम चासो भएकाले घाटु लोप हुँदै गएको उनको भनाइ छ । पहिलापहिला घाटु नचाउँदा निकै उल्लासपूर्ण अवस्था हुन्थ्यो, अहिले त संरक्षणका लागि मात्रै भनेर घाटु नचाउने गरेको पाइएको छ, उनले भने । आजभोलि कहींकतै मात्रै घाटु नचाउने गरेको पाइन्छ । अहिलेका पुस्तामा केही कुराको मतलब छैन । पहिला जुन उत्साह थियो, अहिले त्यो छैन, उनले सुनाए, हरेक टोलमा घाटु अनिवार्य थियो तर अहिले संरक्षण गरौं भन्ने भावनाले मात्र घाटु नचाउने परम्परा बस्न थाल्यो ।तनहुँको आँबुखैरेनी गाउँपालिका५ स्थित भोटेश्वरामा घाटु लोपोन्मुख अवस्थामा पुगिसकेको छ । पन्ध्र वर्षअघिसम्म घाटु नचाउने गरिए पनि त्यसयता छाडिएको छ । तर गाउँका केही युवाको सक्रियतामा १५ वर्षपछि पुनः घाटु नाच प्रदर्शन गरिएको छ । स्थानीय रञ्जित गुरुङ र सूर्यमानसिंह गुरुङको सक्रियतामा लोप हुँदै गएको घाटुको संरक्षणका लागि नाच सुरु गरिएको हो । बुद्ध जयन्तीका अवसर पारेर घाटु नाच पुनः सुरु गरिएको स्थानीय सूर्यमानसिंह गुरुङले बताए । गुरुङ समुदायमा प्रख्यात रहेको यो नाच संरक्षण गर्नुपर्छ भन्ने उद्देश्य राखेर हामी लागिपरेका छौं, उनले भने, घाटु नाचको संरक्षण गर्दै भावी पुस्तालाई यसबारेमा जानकारी प्रदान गर्ने लक्ष्य हो । स्थानीय रन्जित गुरुङले घाटु नाचबारे सिकेपछि १५ वर्षको अन्तरालमा पहिलो पटक यो नाच प्रदर्शन गरिएको हो । लामो समयदेखि यो नाच निरन्तर हुन सकेन, घाटु नाच नचाउने गुरुबा नभएका कारण पनि यसलाई निरन्तरता दिन सकेनौं, उनले भने, अहिले कन्यालाई पनि नचाउनुअघि सबै कुरा सिकाइसकेका छौं । गुरुङ संस्कृतिअनुसार माघमा वसन्त पञ्चमीबाट सुरु भएको घाटु नाच वैशाख पूर्णिमापछिको पञ्चमीमा समापन गरिन्छ । सती र बाह्रमासे गरी घाटु नाच दुई प्रकारको हुन्छ । सतीघाटु श्रीपञ्चमीमा सुरु भई वैशाख पूर्णिमामा अन्त्य गरिन्छ । बाह्रमासे घाटु जुन बेला पनि नाच्ने गरिन्छ । गुरुङ समुदायको ऐतिहासिक घटनाक्रमसँग जोडिएको घाटु नाच ठाउँअनुसार फरक छ । तथापि सबै ठाउँमा नाचिने घाटुको कथा भने एउटै हुने गरेको छ । घाटु नाचमा वाद्य र साज शृंगारभन्दा पनि कारुणिक कथाको व्याख्या गरिएको हुन्छ । सत्रौं शताब्दीदेखि घाटु नाचको प्रारम्भ भएको मानिन्छ ।"
कर्मी चौतारी,"(चितवन)चितवनका कलाकर्मीहरू नाटक हुँदै फिल्मसम्म पुगेका छन् । नारायणगढमा नाट्यकर्ममा धेरै अघिदेखि विभिन्न व्यक्तित्व जोडिँदै आएका छन् । पछिल्लो समय युवा समूह कर्मी चौतारी नाटकलाई अगाडि बढाउन प्रयासरत छ । रंगमञ्चमा अभिनय सिकेर आएका युवाले दौंतरीलाई समेट्दै समूह बनाएका छन् । चितवनमा नाटक देखाउन एउटा उपयुक्त नाटक घर (थिएटर) बनाउने उनीहरूको सपना छ । यसो भए रंगमञ्चको संगत गर्न अन्य धेरै जना अग्रसर हुने उनीहरूको ठम्याइ छ ।कर्मी चौतारी चितवनमा रंगमञ्च र साहित्यमा सक्रिय हुने उद्देश्यले गठन भएको संस्था हो । रंगमञ्चतर्फ व्यस्त छ अञ्जान प्रदीपको टोली । उनको साथमा छन् नवीनप्रसाद घिमिरे, निसु लुङ्गेली, किरण ढकाल, कृष्ण घिमिरे, सुनील ढुंगाना, आश्मा राई, प्रवेश प्याकुरेल, सन्दीप ढकाल, आरती गौतम, विवेक तिवारी र भीमबहादुर राई । यही समूहमा सक्रिय छन् जया ढकाल, कृष्ण परियार, यमन कार्की, सिर्जना न्यौपाने र अभिषेक ओझा पनि । गैंडाकोटमा चित्रकार भीम शर्माको एकल कला प्रदर्शनी चलिरहेको छ । त्यसको उद्घाटनका दिन प्रदीपको टोलीले नाटक प्रस्तुत गर्यो । भीमका चित्र स्वप्नवयन मा आधारित रहेर उनीहरूले नाटक देखाए । अब वैशाख अन्तिममा नारायणगढ नारायणी कला मन्दिरमा चित्तौन कचहरी हुँदै छ । त्यसका लागि कर्मी चौतारीले नाटक प्रस्तुत गर्दै छ । यो बेला टोली त्यसैका लागि व्यस्त छ ।अञ्जान प्रदीप स्कुल पढ्दा नै नाटकमा खेल्न रुचि राख्दथे । कक्षा १२ पढ्दै गर्दा २०७२ सालमा उनको भेट पुस्तक पसल सञ्चालक मुकुन्द खलपात्र सँग भयो । मुकुन्द साहित्य र रंगमञ्चका बारेमा विमर्श गर्दथे । त्यसैले यी दुईको संगत बाक्लियो । सोही वर्ष पुसमा यी दुई जना काठमाडौं गए । उनीहरूले सर्वनाम र थिएटर मलमा गएर नाटक हेरे । नाटकबारे बुझाउन उनीहरूले अग्रजहरूलाई आग्रह गरे । त्यो घुमघामको प्रतिफल राम्रो निस्कियो । सर्वनामले कार्यशालाका लागि श्याम खड्का, सविना गोपाली, अर्जुन न्यौपाने र बिम्ब अधिकारीलाई पठाउने भयो । मुकुन्द र प्रदीप नारायणगढ फर्केर तयारी थाले । तालिममा १५ जना जुटे । त्यसबाट खारिएपछि उनीहरूले नारायणी कला मन्दिरमा श्रीमान् वीरबहादुर, बहुलाकाजीको सपना, चरणदास चोर, पत्थरको कथा, वाल नाटक नयाँ कदममा आफ्नो कला पस्किए । प्रदीपले यो बीचमा अर्को अवसर पाए । मण्डला ड्रामा स्कुलमा उनी डेढ वर्ष पढ्न गए । २०७७ साउनमा उनीसहित देशका विभिन्न ठाउँका १६ जना छनोट भएका थिए । भदौबाट अनलाइन क्लास सुरु भयो । दसैंपछि काठमाडौंमै गएर पढे । नाटकका धेरै कुरा, रंगमञ्चका अनेक पाटाका बारेमा जान्ने बुझ्ने ठूलो अवसर थियो भन्छन् उनी । त्यहीं छँदा नै शिरीषको फूल लाई नाट्य रूपान्तरण गरेर मञ्चन गरे । मण्डलाको कक्षा पूरा गरेर फर्केपछि नारायणगढमा कार्यशाला राखेर नाटकमा लाग्ने टिम तयार गरे । हामीहरूले सक्दो नाटक मञ्चन गरेकै छौं । दर्शकहरू सन्तुष्ट नै छन् । तर यहाँ नाटक देखाउने सुविधा भएको थिएटर छैन । यो भए निरन्तर नाटक गर्ने, साथीहरूसँग सधैं जोडिइरहने वातावरण बन्थ्यो, प्रदीपले भने । थिएटर बनाउन जमिनबाहेक पनि कम्तीमा ३० लाख रुपैयाँ आवश्यक पर्ने उनीहरूले देखेका छन् । कुनै बेला नाटक हेर्न आएका नै कर्मी मा जोडिएर कलाकार भएका छन् । नवीनप्रसाद घिमिरे नाटक बहुलाकाजीको सपना हेर्न आएका थिए । त्यसपछि उनलाई नाटकमा रस बस्यो । उनी टोलीसँग नजिकिन थाले । अहिले कर्मी चौतारीको सदस्य भएर नाटकमा अभिनय गर्दै छन् । कर्मी चौतारीका नयाँ सदस्य हुन् किरण ढकाल । नाटकले आफ्नो काममा केन्द्रित हुन सहयोग गर्ने हुँदा आफ्नो जीवन नै बदलेको उनले बताए । निसु लुङ्गेली थिएटर बने समग्र चितवनमा नाटक मौलाएर जाने बताउँछिन् । यसका लागि कलाकारले मात्रै नभएर साहित्य र कला मन पराउने सबैले सोच्नुपर्ने उनको भनाइ छ । मञ्चमा मात्रै नभएर कर्मी चौतारीले सडक नाटकहरू पनि देखाउने गर्छ । बाल श्रमिकका विषयमा परिणाम र कृषिको विषादीका विषयमा आफ्नै समाधान नामक सडक नाटक देखाएर सामाजिक सरोकारमा मुद्दा उठाएको प्रदीपले बताए ।"
दादुरा उन्मूलन घोषणा,सर्वाधिक संक्रामक मानिएको दादुरा संसारभर देखिएपछि वैज्ञानिकहरू खोपको विकासमा लागेका थिए । खोप कार्यक्रम विश्वव्यापीरूपमा सञ्चालन भएपछि विश्व स्वास्थ्य संगठनले आजकै दिन सन् १९८० मा दादुरा उन्मूलन भएको घोषणा गरेको थियो । तीव्र संक्रमण भएको यो संसारकै सबैभन्दा डरलाग्दो सरुवा रोग थियो । विश्व स्वास्थ्य संगठनले दादुराविरुद्ध सन् १९७६ मा विश्वव्यापी रूपमा दादुराविरुद्ध खोप कार्यक्रम सुरु गरेको थियो । दादुरा कहिलेदेखि सुरु भयो भन्ने यकिन तथ्यांक छैन । सन् १६१४ मा युरोपदेखि मध्यपूर्वसम्म यो महामारीका रूपमा फैलिएको थियो । १७ औं र १८ औं शताब्दीसम्म यो नियमित रूपमा युरोपमा देखापर्यो । त्यतिबेला भारतमा समेत बारम्बार फैलिएको थियो ।
तस्बिरमा बुद्ध सम्पदा,"कपिलवस्तु (कास) बुद्धस्थलको पर्यटन प्रवर्द्धन गर्न प्राचीन दरबार परिसर तिलौराकोटमा सम्पदामा तस्बिर प्रदर्शनी गरिएको छ । बुद्ध जयन्तीका उपलक्ष्यमा पुरातात्त्विक स्थल, भग्नावशेषको उत्खनन र संरक्षण, सांस्कृतिक परम्परा र रीतिरिवाज तथा ऐतिहासिक स्थलबाट देखिएका हिमालका आकर्षक तस्बिर प्रदर्शनीमा राखिएको हो । भिक्षुको समूहद्वारा शान्तिका लागि प्रार्थना तथा भिक्षाटन गर्दाका तस्बिर पनि प्रदर्शनीमा राखिएको थियो । शाक्यवंशीय राजधानी प्राचीन कपिलवस्तु, जन्मस्थल लुम्बिनी, मावली देवदह र अस्तुधातु रहेको रामग्रामलाई मनमोहक र चित्ताकर्षक देखाउन २० फोटो प्रदर्शन गरिएको थियो । रात्रिकालीन दृश्य र ड्रोन फोटोग्राफी पनि प्रदर्शनीमा थियो । चिनियाँ पैदल यात्री ह्वेयङ साङ तिलौराकोट आउँदा लेखेको यात्रा विवरणमा उल्लेख भएजस्तै हिमालका तस्बिर देख्दा निकै आल्हादित भएको कृषिमन्त्री वेदुराम भुसालले बताए । दरबार क्षेत्रबाट शुभ्र धौलागिरि हिमाल देख्दा खुसी भएँ, उनले भने, तस्बिरले तिलौराकोटको मनमोहकतालाई थप उजागर गरेको छ ।लुम्बिनी विकास कोषको सहयोगमा गच्छामि मिडिया ग्रुपद्वारा आयोजित प्रदर्शनी कृषिमन्त्री भुसालले उद्घाटन गरेका हुन् । फोटो पत्रकार मनोज पौडेल र बृजेश जयसवालले खिचेका मन छुने र चित्ताकर्षक तस्बिर प्रदर्शनीमा राखिएको थियो ।तिलौराकोटमा आयोजित फोटो प्रदर्शनी १ सय १० जना विदेशीसहित १ हजार पर्यटकले अवलोकन गरेको आयोजक गच्छामि मिडिया ग्रुपका अध्यक्ष मनोज श्रीवास्तवले बताए । पर्यटकीय गन्तव्य बन्न नसकेको तिलौराकोटलाई बेलाबेला यस्तै प्रदर्शनी गरेर यहाँको आकर्षण उजागर गर्ने योजना बनाएको उनले बताए ।"
'नेपाल दक्षिण एसियाको सबैभन्दा खुला समाज हो,"यस विषयलाई सामना गर्नका लागि सञ्चारमाध्यम तथा नागरिक समाजले के गर्नुपर्छ ?संगठनहरूले त्रास, असुरक्षा र घृणा फैलाइरहेका छन् भने नागरिक समाजले त्यसको प्रतिरोध गर्नुपर्छ । सञ्चारमाध्यमहरूको खास काम भनेको त्यसको दस्ताबेजीकरण गर्ने र समाचार बनाउने हो । केही नेपाली सहकर्मीहरू यस विषयमा समाचार लेख्यो भने ती सम्प्रदायिक तत्त्व झन् उत्साहित हुन्छन् भन्नेमा चिन्तित रहेको पाएँ । तर, त्यो सही दृष्टिकोण होइन । क्यान्सरको शंका हुनासाथ जसरी समयमै निदान गर्नुपर्छ, त्यसरी नै यो विषयबारे पनि समयमै लेखिनुपर्छ । यसको सनसनीपूर्ण भन्दा पनि तथ्यपरक रिपोर्टिङ गरिनुपर्छ । आफ्नो धर्म र आध्यात्मिक विश्वासलाई राजनीतिक हतियार बनाइँदै छ र समाजमा द्वैष फैलाइँदै छ भन्नेबारे नेपाली जनताले मिडियामार्फत समयमै बुझ्न सके भने उनीहरूका लागि त्यस्तो प्रपञ्च स्वीकार्य हुनेछैन । त्यसैले सञ्चारमाध्यमले यो विषयलाई बेवास्ता गर्नुहुँदैन र तिखा प्रश्नहरू सोध्न छाड्नु हुन्न । उदाहरणका लागि आरएसएसका मान्छे किन निरन्तर नेपाल आइरहेका छन् ? उनीहरूको एजेन्डा के हो ? यहाँका माथिल्लो तहका नेतासँग तिनको यतिसाह्रो हिमचिम किन छ ? उनीहरूको भेटघाट र एजेन्डाको विषय पत्रकारिताका हिसाबले चासोका विषय हुन् । हामीले यसबारे रिपोर्टिङ गर्यौं भने उनीहरूको मनोबल बढ्छ भन्ने सोच्नु हुँदैन । यदि यो गम्भीर र वास्तविक मुद्दा हो भने रिपोर्टिङ गरिनुपर्छ ।"
डिजिटल भुक्तानी प्रणालीको जिम्मा भारतीय कम्पनीलाई नदेऊ,"नेपाल र भारतका डिजिटल वालेट तथा क्यूआर कोड बाट एकअर्को देशमा चल्ने प्रणाली अन्तर्गत हुने कारोबारको जिम्मा लिन आफ्नै सरकारी स्वामित्वको कम्पनीसँग योजना र क्षमता पर्याप्त हुँदाहुँदै पनि सम्पूर्ण अधिकार भारतीय एजेन्ट लाई दिने गरी भैरहेको प्रपञ्च अनुचित छ । यसबाट नेपालीहरूको वित्तीय विवरण भारतीय प्रणालीको सोझो पहुँचमा पुग्ने खतरा मात्रै होइन, भविष्यमा अरू समस्याहरू उत्पन्न हुने जोखिम पनि छ । अन्तरदेशीय डिजिटल कारोबारको जिम्मा विदेशी एजेन्टलाई दिँदा दीर्घकालमा मुलुकले ठूलै मूल्य चुकाउनुपर्ने हुन सक्छ । तसर्थ, यस्तो तयारीबाट सरकार पछि हट्नुपर्छÙ यता गरिने कारोबार एवं सम्पूर्ण व्यवस्थापकीय जिम्मा नेपालको सरकारी स्वामित्वको कम्पनीलाई नै दिनुपर्छ । नेपालभारतबीच डिजिटल भुक्तानी प्रणाली अन्तर्गत यहाँ हुने कारोबार गर्ने जिम्मा दिन भारतीय कम्पनीको एजेन्टका रूपमा गेटवे पेमेन्ट सर्भिस प्रालि (जीपीएस) लाई अघि सारिएको छ । नेपाल राष्ट्र बैंकले यसअघि नै भारत, चीन लगायतका केही राष्ट्रमा जारी भएका विद्युतीय कार्ड, क्यूआर कोडजस्ता औजारमार्फत नेपालमा गरिने भुक्तानी कारोबारको जिम्मा केही निजी कम्पनीलाई दिइसकेको छ । तीमध्ये एउटा यही जीपीएस पनि हो, जसले भारतीय कम्पनी नेसनल पेमेन्ट्स कर्पोरेसन अफ इन्डिया (एनपीसीआई) को युनिफाइड पेमेन्ट्स इन्टरफेस (यूपीआई) अन्तर्गत जारी भएका कार्ड र क्यूआर कोडमार्फत नेपालमा भुक्तानीका लागि २०७८ मै अनुमति पाइसकेको छ । तर, उसले त्यो काम अझै सुरु गरेको छैन । आफूले अनुमति पाएको काम सुरु नगर्दै नेपालमा पनि यूपीआई अन्तर्गतका कार्ड जारी गर्ने र यतैबाट भारतमा भुक्तानी गर्न मिल्ने कारोबारका लागि अनुमति माग्नुले उसको कामकारबाहीमा यसै पनि आशंका उब्जिएको छ । नागरिक आवतजावत बाक्लो हुने भएकाले नेपाल र भारतबीच अन्तरदेशीय डिजिटल भुक्तानी सम्झौता आवश्यक भैसकेको छ । तापनि अहिलेसम्म मास्टर र भिसामार्फत जारी भएका कार्डबाट कारोबार भैरहेको छÙ वालेट तथा क्यूआरबाट नेपाल र भारतबीच भुक्तानी हुँदैन । यही सन्दर्भमा, मोबाइल बैंकिङ (वालेट) र क्यूआर कोडमार्फत नेपालीले भारतमा र भारतीयले नेपालमा रकम तिर्ने व्यवस्था मिलाउन अन्तरदेशीय डिजिटल भुक्तानी सम्झौताको गृहकार्य सुरु हुनु खुसीकै कुरा हो । तर यो नेपालको वित्तीय विवरण सम्बन्धी संवदेनशीलता एवं राष्ट्रिय हितलाई नै दाउमा राखेर भने किमार्थ हुनु हुन्न । प्रधानमन्त्री पुष्पकमल दाहालको आगामी भारत भ्रमणका दौरान टुंग्याउने भनिएको सम्झौताको यो पाटोलाई सरकारले गम्भीरतापूर्वक लिनुपर्छ ।यस कार्यका निम्ति एउटै नेपाली कम्पनी सक्षम नभएको अवस्था हुन्थ्यो भने पनि सरोकारवालाबीच व्यापक विमर्श गरेर मात्रै सरकार निचोडमा पुग्नुपर्थ्यो । तर अवस्था त्यस्तो पनि होइन । यसका निम्ति नेपाल राष्ट्र बैंकसहित अरू बैंक तथा वित्तीय संस्थाहरूको संयुक्त लगानीमा स्थापित नेपाल क्लियरिङ हाउस लिमिटेड (एनसीएचएल) आफैं सम्पूर्ण रूपमा सक्षम छÙ ऊसित योजना पनि छ । उसले नेपालको नेसलन स्वीच र नेसनल कार्ड निर्माणको जिम्मा पनि पाइसकेको छ । यही कारण नेपाल राष्ट्र बैंकले पनि प्रधानमन्त्रीको भारत भ्रमणका क्रममै यताको व्यवस्थापकीय जिम्मा यही कम्पनीले पाउने गरी जीटूजी सम्झौताको एजेन्डा बनाउन परराष्ट्र मन्त्रालयमा पत्राचार गरेको हो । तर त्यसलाई अटेर गर्दै सरकारले सीधै भारतीय प्रणालीसित जोडिएको एजेन्टलाई दिने प्रक्रिया अघि बढाउनु आफैंमा रहस्यमय छ । र छ सन्देहास्पद र चिन्ताजनक पनि । यो कम्पनीविशेषको विरोध हुँदै होइन । यत्ति हो कि, कुनै कारोबारका लागि सरकारी लगानीको कम्पनी सक्षम छ भने त्यस्तोमा उसले नै प्राथमिकता पाउनुपर्छ, त्यसमाथि यो विषय संवेदनशील पनि छ । जीपीएसले एनपीसीआईसँग सम्झौता गर्दा सम्पूर्ण प्राविधिक कारोबारको जिम्मा भारतीय मनम इन्फोटेकलाई दिएको छ । यसो हुँदा एकातिर नेपाली डिजिटल कारोबारको नियन्त्रण भारतीय कम्पनीसमक्ष पुग्छ भने, अर्कातिर बर्सेनि ठूलो विदेशी मुद्रा नेपालबाट बाहिरिन्छ । यसर्थ अन्तरदेशीय कारोबारको जिम्मा एनसीएचएललाई नै दिएर सक्षम स्वदेशी कम्पनीको प्रोत्साहन गर्नु उपयुक्त देखिन्छ । वित्तीय विवरणको संवेदनशीलताका अतिरिक्त पनि यो जिम्मेवारी सरकारी स्वामित्वकै कम्पनीलाई दिनु मुनासिब हुने अरू धेरै कारण छन् । जीपीएसको तुलनामा एनसीएचएलको पुँजी नै धेरै छÙ एनसीएचएलको ७८ करोड ३३ लाख रुपैयाँ चुक्ता पुँजी हुँदा जीपीएसको चुक्ता पुँजी १० करोड मात्रै छ । एनसीएचएल सरकारी स्वामित्वको कम्पनी भएकाले कुनै अप्ठेरो पर्दा दुई मुलुकका सरकारबीच सोझै वार्तामार्फत समाधान पहिल्याउन सकिन्छ । राष्ट्र बैंककै लगानी भएकाले यो निजी कम्पनीजस्तो नाफामा मात्र केन्द्रित नहुने पनि विश्वास गर्न सकिन्छ । र, आज सरकारी कम्पनी आफैं सक्षम हुँदाहुँदै यस कामका लागि भारतीय एजेन्टलाई जिम्मा दिइएमा भोलि यस क्षेत्रमा प्राविधिक रूपमा पनि भारतीय प्रभुत्व बढ्नेछ । यसबाट कस्तोसम्म स्थिति उत्पन्न हुन सक्छ भन्ने उदाहरणका लागि वीच्याटमार्फतको भुक्तानी प्रकरण नियाले पुग्छ । चीनको वीच्याट कम्पनीमार्फत नेपालमा भुक्तानीका लागि पनि राष्ट्र बैंकले केही कम्पनीलाई अनुमति दिएको छ । यो प्रणालीमार्फत नेपालमा भएका अधिकांश भुक्तानी सीधै चीन जाने गरेका छन् । चीनका नागरिक नेपालमा आएर चिनियाँले नै सञ्चालन गरेको व्यापारव्यवसायमा कारोबार गरी भुक्तानी नेपालमा गर्दा पनि पैसा सीधै चिनियाँ बैंकमा जम्मा हुने गरेको छ, जुन नेपालको टाउकोदुखाइको विषय बनेको छ । त्यसैले यो पाटोमा ध्यान ध्यान नपुर्याइए भविष्यमा यस्तै नियति भारतकै हकमा पनि दोहोरिन सक्छ, जसमा सरकार सचेत हुनैपर्छ । तसर्थ जसरी हुन्छ, यता हुने डिजिटल कारोबार व्यवस्थापनको सम्पूर्ण जिम्मा आफ्नै कम्पनीले गर्ने गरी सरकारले जीटूजी सम्झौता गर्नर् प्रक्रिया अगाडि बढाउनु अपरिहार्य छ ।"
शक्तिको दुरुपयोग गर्नेलाई कठघरामा उभ्याऊ,"घूस दिने र घूस लिने दुवै राज्यका शत्रु हुन् भनिन्छ । सत्ता र शक्तिको आडमा राज्यशक्तिको दुरुपयोग गर्दै गैरकानुनी कार्यमा संलग्नलाई समेत सजाय हुनुपर्छ । अनि गैरकानुनी रूपमा भुटानी शरणार्थी बन्न खोज्ने र जानाजान घूस खुवाउनेउपर पनि कानुन बमोजिम कारबाही हुनुपर्छ । नक्कली भुटानी शरणार्थी प्रकरणमा पूर्वमन्त्री र मन्त्रीका सल्लाहकार तानिएपछि सत्ता राजनीतिभित्र हुने गैरकानुनी चलखेल छर्लंग भएको छ । सरकारमा हुँदा सत्ता र शक्तिको दुरुपयोग गरी बदमासी गर्ने अनि ती बदमासी र गलत कार्यको ढाकछोप र संरक्षणका लागि सत्ताकै वरिपरि घुमिरहने मोहमा फसेर राजनीतिक दल परिवर्तन गरिरहनेको चरित्र चित्रण गर्दै छ यो घटनाले पनि । गाउँगाउँमा सिंहदरबार पुर्याउँछु भनेर सिंहदरबार पसेका जनताका प्रतिनिधि नेतालाई सिंहदरबारले नै दलदलमा फसाएछ भन्ने देखियो । यसै गरी राजनीतिक सल्लाहकारको रूपमा सत्ता र शक्तिमा पुगेर सरकारी कुर्सीबाट गलत क्रियाकलापमा सेटिङकारको भूमिका निभाउनेउपर कानुन बमोजिम नै अब विस्तृत छानबिन र कारबाही हुन जरुरी छ । त्यस्तै जनताले निर्वाचित गरेका सांसद र मन्त्रीका छोराछोरीको भूमिका र उनीहरूको पारिवारिक सम्पत्तिको समेत अब राज्यले निगरानी गर्नुपर्ने देखियो । अनि विकृति र विसंगति रोक्ने क्रममा पहिले सांसद, मन्त्रीले आफन्तलाई निजी सचिवालयमा राख्ने प्रथाको अन्त्य हुनुपर्छ । अख्तियारले साना माछा मात्र समात्छ, कथित ठूला माछा सधैं राजनीतिक संरक्षणको आडमा उन्मुक्ति पाउने वर्गमा पर्छन् भन्ने आम जनमानसमा रहेको बुझाइलाई अब चिर्नैपर्छ । भ्रष्टाचारमा संलग्न जोकोहीलाई पनि कानुनी कठघरामा उभ्याउने जिम्मेवारी राज्यकै हो, चाहे त्यो जुनसुकै राजनीतिक दलको जस्तोसुकै ओहोदामा पदासीन होस् । हिजो देश र जनताका लागि जनयुद्ध लडेका नेता सत्तामा पुगेपछि कसरी स्वार्थको भुमरीमा युटर्न भएछन् भन्ने गतिलो उदाहरण हो यो नक्कली शरणार्थी प्रकरण । यो त मिडियामार्फत बाहिर आएका प्रतिनिधि घटना मात्र हुन् । त्यसैले लोकतन्त्रमा जनता सुसूचित हुनुपर्दछ, यस्ता गलत क्रियाकलापहरूको आम सञ्चार माध्यममार्फत पर्दाफास हुँदै जानुपर्छ । भनाइ छ सुधारिएको गल्ती सच्चिएर जान्छ तर लुकाएको गल्ती कुहिन थाल्छ । अहिलेको नक्कली भुटानी शरणार्थी प्रकरण राजनीतिक परिस्थितिमा लुकाएको गल्ती कुहिन थालेको अवस्था हो । त्यसैले सत्ता र शक्ति सधैं आफ्नै हुन्छ र सत्तामा पुगेपछि शक्तिको आडमा जेजस्तो कुकृत्य गरे पछि कसैले केही गर्न सक्दैन भन्ने भ्रम अब सबैले फाल्नैपर्छ । समाजलाई खोक्रो बनाउने मुख्य रोग भ्रष्टाचारको जालो सरकारले च्यात्दै जानुपर्छ । अनि मात्र देशमा सुशासनको परिकल्पना सार्थक बन्दछ । राज्यको प्रमुख नीति भ्रष्टाचारविरुद्ध शून्य सहनशीलता हुनैपर्दछ । लोकतन्त्रमा जनताले आशा गर्ने विधिको शासनको एक मात्र सुन्दर पक्ष नै यही हो । नोदनाथ त्रिताल, कीर्तिपुर, काठमाडौं"
"कर्म गर, फलको आस नगर !","कहिलेकाहीं नचिताएको फल पनि प्राप्त हुँदो रहेछ । गीतामा श्रीकृष्णजीले भन्नुभएको छ, कर्म गर फलको आशा नगर । किनकि फलमा तिम्रो अधिकार छैन । मैले धेरैथरीका पुस्तकहरू पढेको छु । धेरै प्रेसमा भाषा सम्पादनको काम गरें । पत्रपत्रिका र भाषा सम्पादनको क्षेत्रमा काम गर्दा भैरवप्रसाद अर्यालजस्तै म धेरै ठगिएको छु । सधैं अभाव र समस्याग्रस्त जीवन जिउनुपर्यो । झिनामसिना सामाजिक काम त कति गरियो कति । जसरी महाकवि देवकोटाको अध्येता भइटोपल्दा पूर्वीय र पाश्चात्य साहित्यको अध्ययन गरियो, त्यसरी नै ज्योतिषमा पनि पूर्वीय र पाश्चात्य, अझ किरोमेन्सीसमेत पढियो । हिजो रात रातभर पढेको, दिनभर काम गरेको प्रसंग कोट्यायो भने आजकाल आङ नै सिरिंग हुन्छ । यी कुरा यहीँ थाती राखूँ, मैले माथि उल्लेख गर्न खोजेको चाहिँ नचिताएको फलप्राप्तिको विषय हो । त्यो फल हो भैरव अर्यालसँग जोडिएर पाएको पुरस्कार । महाकवि देवकोटासित जोडिएर झन्डै आधा दर्जन पुरस्कार आए पनि हास्यव्यङ्ग्य शिरोमणि भैरवप्रसाद अर्यालको नामसित जोडिएर आएको पुरस्कार भएको हुनाले यसलाई मैले ठूलो पुरस्कारको रूपमा लिएको छु । कर्म गर फलको आस नगर भनेको यही हो । ज्यो रत्ननिधि रेग्मी, 'शुक्राचार्य महाकवि देवकोटा आश्रम"
नक्कली शरणार्थी प्रकरण : 'गिरोहकै पहलमा बनेको थियो सरकारी कार्यदल समाचारमा  बाट लिइएका केही टिप्पणी :,एमाले र कांग्रेसले भित्रदेखि चेतून् । गणेश शर्मा
खस्किएकै हो गगन 'ब्रान्ड ?,"राजनीतिको सिँढी उक्लिँदै जाँदा एउटा नेताले प्रश्न गर्ने अनुकूलता मात्रै गुमाउँदैन, उल्टै उसलाई प्रश्नहरूले घेर्दै पनि जान्छन् । जस्तो कि, यति बेला नेपाली कांग्रेसका महामन्त्रीद्वय गगन थापा र विश्वप्रकाश शर्मा घेरिएका छन् । प्रश्न गर्ने अनुकूलता हुँदा भोकल देखिने नेताले जवाफ दिने तहमा पुग्दा सायद त्यो लाभ पनि नपाउँदा रहेछन् । गगनविश्वलाई सभापति शेरबहादुर देउवासँग आक्रोश पोख्ने सुविधा त छ तर त्योभन्दा बढी असन्तुष्टि तिनले पार्टीवृत्त र बाहिरबाट आफैं खेप्दै छन् । निकटका नेताकार्यकर्ताले नै आक्रोश पोख्न थालेका छन्, महामन्त्रीद्वयले ट्वीट गर्दैमा अब कांग्रेस सुध्रिँदैन । सभापतिको घर घेर्न जाऔं ।उपनिर्वाचन२०८० को पराजयपछि कांग्रेसमा फेरि सुधार्नेसुध्रिने विमर्श सुरु भएको छ । कांग्रेसको जीवनमा यो बहस कैयौं पटक भइसकेको छ । सबैभन्दा पछिल्लो चोटि चौधौं महाधिवेशनको मुखमा भएको थियो । त्यो बेला देउवाले भनेका थिए, कांग्रेस सुधार्न एक पटक फेरि सभापतिमा दोहोरिन चाहन्छु । महामन्त्रीका प्रत्याशी गगनको दाबी थियो, अब पनि कांग्रेस सुध्रेन भने समाप्त हुन्छ ।चौधौं महाधिवेशनले देउवा र गगन दुवैलाई नेतृत्वमा पुर्यायो । देउवा दोहोरिएर कांग्रेसको मूल कमान्डमा रहे । गगन सर्वाधिक लोकप्रिय मतसहित महामन्त्रीमा चुनिए । विश्वप्रकाश पनि महामन्त्रीमै चुनिएपछि कांग्रेसीजन सुध्रिने भइयो भनेर उत्साहित भए । तर, डेढ वर्षपछि फेरि कांग्रेस सच्चिने कि सक्किने भन्ने प्रश्नमै रुमलिइरहेको छ । फरक के मात्रै छ भने, प्रश्न त्यसबखत देउवामाथि हुन्थ्यो, अब गगनविश्वतिर लक्षित हुन थालेको छ । के गगनविश्व उपचुनावको परीक्षणमा असफल भएका हुन् ? के अब गगन ब्रान्ड खस्किँदै गएको हो ? तनहुँ र चितवन दुवै ठाउँबाट कांग्रेसले लज्जास्पद हार बेहोर्नुपरेपछि कांग्रेस वृत्तभित्रै यस्तो प्रश्न उठ्यो । त्यो किन उठ्यो भने, महामन्त्रीद्वय चुनावी अग्रमोर्चामा थिए । चुनावी प्रतिस्पर्धामा चितवनमा कांग्रेसका उम्मेदवार जितनारायण श्रेष्ठ र तनहुँमा गोविन्द भट्टराई थिए । तर लाग्थ्यो, चुनावी भिडन्त विश्वप्रकाश भर्सेस रवि लामिछाने र गगन भर्सेस स्वर्णिम वाग्ले भइरहेको छ । यी दुवै चुनावी प्रतिस्पर्धा प्रतिष्ठाको लडाइँ बनेका थिए । त्यो लडाइँमा रास्वपाले बाजी मारेपछि गगनविश्व रक्षात्मक बन्न पुगे । तर, के एउटा चुनावी प्रतिस्पर्धामा विजय वा पराजय हुनु कुनै नेताको योग्यताको मापक बन्न सक्छ ? उपचुनावअघिका आत्मविश्वासी गगन र उपचुनावपछिका रक्षात्मक गगनमध्ये कुनलाई आधार मानेर योग्यता नाप्ने ? उपचुनावको पराजयलाई आधार बनाएर गगनविश्व असफलताको भाष्य निर्माण गर्न खोज्नु आग्रही सोच हो । बरु, डेढ वर्षयता महामन्त्रीद्वयले नेतृत्वदायी भूमिकामा केकति गर्न सके, के गर्न सकेनन् भन्ने चाहिँ समीक्षाको विषय बन्न सक्छ । यो लेख यही समीक्षामा केन्द्रित रहनेछ । महामन्त्रीमा निर्वाचित भइसकेपछि आशालाग्दो ओपनिङ गरेका गगनविश्व पछिल्लो समय मूल नेतृत्वमाथि दबाब सृजना गर्न चुक्दै गएका छन् । केही आशालाग्दा ओपनिङ यस्ता थिए । पहिलो, २०७८ पुस ३० मा महामन्त्रीद्वयले लिपुलेक, लिम्पियाधुरा र कालापानी क्षेत्रबारे जारी गरेको विज्ञप्ति स्मरणयोग्य छ । भारतीय प्रधानमन्त्री नरेन्द्र मोदीले लिपुलेक क्षेत्रमा भारतले बाटो बनाइरहेको भनेर भाषण गरेपछि नेपालमा त्यसको विरोध भएको थियो । सुरुमा कांग्रेसले त्यसमा प्रतिक्रिया जनाउन आनाकानी गर्यो । देउवा नेतृत्वको गठबन्धन सरकार मौन बस्यो । तर, गगनविश्वले मुख खोले । दुवैले संयुक्त विज्ञप्ति जारी गरेरै भने, लिपुलेक, लिम्पियाधुरा र कालापानी क्षेत्र नेपालको भूभाग हो । यहाँबाट भारतीय सैनिक फिर्ता हुनुपर्छ । यो भूगोलमा नेपालको भोगाधिकार कायम हुनुपर्छ । महामन्त्रीद्वयले पोजिसन लिएपछि मात्रै गठबन्धन सरकार बोल्न बाध्य भएको थियो । दोस्रो, स्थानीय तह निर्वाचनको मिति धकेल्न खोज्दा गगनविश्वले आवधिक निर्वाचनका पक्षमा उभिएर वैशाखमै मिति तोक्न दबाब सृजना गरे । कांग्रेस नेतृत्वको गठबन्धनमा स्थानीय तह निर्वाचन धकेल्ने अनेक प्रयास भएका थिए । माओवादी केन्द्र र एकीकृत समाजवादी मात्रै होइन, कांग्रेसभित्रै समेत कानुन संशोधन गरेर भए पनि चुनाव सार्नुपर्ने एक थरीको मत थियो, जसले गर्दा देउवा अन्योल र अनिर्णयको अवस्थामा थिए । त्यस बेला आवधिक निर्वाचनका पक्षमा उभिएर वैशाखमै स्थानीय तह निर्वाचनको तिथि तोक्न देउवालाई महामन्त्रीद्वयले कन्भिन्स गरे । तेस्रो, अमेरिकी विकास परियोजना (एमसीसी) को संसदीय अनुमोदनमा गगनले निर्वाह गरेको भूमिका सतहमै सबैले महसुस गर्ने स्तरको थियो । एमसीसी अनुमोदनको मुद्दाले कांग्रेस नेतृत्वको सत्तारूढ गठबन्धनलाई धरापमा पारेको थियो । देउवाका लागि एमसीसी प्रतिष्ठाको विषय बनेको थियो । उनले एमसीसीलाई उच्च प्राथमिकतामा राखेका थिए, तर संसद्बाट अनुमोदनको उपाय निस्किरहेको थिएन । पछि व्याख्यात्मक घोषणासहित एमसीसी अनुमोदनको सूत्रले सत्तारूढ गठबन्धनभित्र सहमति बन्यो र एमसीसी विवादको अवतरण भयो । एमसीसी अनुमोदनमा अरू धेरै नेताको प्रत्यक्षअप्रत्यक्ष भूमिका थियो, तर गगन त्यसमा गेमचेन्जर देखिए । एउटा तप्काबाट आलोचना भए पनि एमसीसीले उनको राजनीतिक कद अझ बढायो ।चौथो, जसरी एमसीसी अनुमोदनमा गगनको भूमिका देखियो, अमेरिकी स्टेट पार्टनरसिप प्रोग्राम (एसपीपी) रोक्न पनि उनी नै अग्रसर बने । संसद्मा बोल्दै उनले एसपीपीबारे प्रधानमन्त्रीसँग जवाफ मागे र नेपाल सहभागी हुन नहुने अडान राखे । जबकि प्रधानमन्त्री देउवा नेपाललाई एसपीपीमा सहभागी गराउन चाहन्थे । एसपीपीका विपक्षमा गगनसँगै विश्वप्रकाश पनि उभिएका थिए । दुवै महामन्त्री देउवालाई सम्झाउन लागिपरे र सरकारले अमेरिकी सरकारलाई एसपीपी अस्वीकार गरेको पत्र लेख्यो । पाँचौं, गगनविश्वबीच जमेको साझेदारी पनि नोट गर्न मिल्ने सन्दर्भ हो । त्यो किनभने, नेपाली राजनीतिमा समकक्षी नेताहरूबीच यो स्तरको कसिलो साझेदारी विरलै भेटिन्छ । नेपाली राजनीतिमा समकक्षी नेताहरूबीच को माथि जाने भन्ने अस्वस्थ प्रतिस्पर्धा र इगोको लडाइँ चल्ने गर्छ । आफूलाई केन्द्रमा राखेर निर्णय गर्ने प्रवृत्ति जहीँतहीँ देखिन्छ । कांग्रेसकै विगत र वर्तमान, पुरानो पुस्ताको नजिर हेर्दा पनि गुटबन्दी, अस्वस्थ राजनीतिक प्रतिस्पर्धाका अनेक दृष्टान्त भेटिन्छन् । तर विश्वप्रकाशले गगनलाई संसदीय दलको नेताको चुनावमा जसरी खुलेर सघाए, त्यसले यी दुई महामन्त्रीबीचको कसिलो साझेदारी उजागर गर्यो । अरू थुप्रै मुद्दामा पनि यी दुई नेताले एकै ठाउँ उभिएर प्रशंसालायक काम गरेका छन् । छैटौं, गगनले संसदीय दलको नेतामा प्रतिस्पर्धा गरेर कांग्रेसको आन्तरिक लोकतन्त्रलाई जीवन्त बनाउन भूमिका खेले । कांग्रेसमा उनीभन्दा धेरै भोटा फटाएका र देउवाका समकालीनहरूले पद र सत्ताको लेनदेनको सौदाबाजी गरिरहँदा गगनले पराजित हुन्छु भन्ने जान्दाजान्दै आफूभन्दा ३२ वर्ष जेठा नेतालाई हाँक दिएर आन्तरिक लोकतन्त्रको अभ्यास गर्ने वातावरण बनाए, जुन स्मरणीय सन्दर्भ रहिरहनेछ । यी केही उदारण हुन्, जसले गगनविश्वको नेतृत्वप्रति कांग्रेस वृत्तमा मात्रै होइन, आम रूपमै आशा जगाएका थिए । तर, दिन बित्दै जाँदा आशा र भरोसा कमजोर प्रतीत हुँदै छन् । कारण, तिनले मूल नेतृत्वमाथि अपेक्षित दबाब सृजना गर्न सकिरहेका छैनन् । महामन्त्री निर्वाचित भएपछिका सुरुआती केही महिना नेताद्वयको उत्साह नै बेग्लै थियो । विधानलाई नजरअन्दाज गर्ने देउवालाई विधिमा चल्न प्रेरित गर्थे उनीहरू । पार्टी कार्यालयमै बैठक बस्ने परम्परा सुरु हुँदै थियो । तर, अहिले यिनै नेता निरीह शैलीमा भन्दै छन् देउवाले पार्टी पद्धति मिचेर एकलौटी निर्णय गरे । पछिल्लो पदाधिकारी बैठकमा महामन्त्रीद्वयले असन्तुष्टि पोखे, सांख्यिक बलमा एकलौटी ढंगले पार्टी सञ्चालन गर्नेÙ छलफल र पार्टी पद्धति अनुरूप गर्नुपर्ने निर्णयहरू आफूखुसी गर्नेÙ केन्द्रीय सदस्य मनोनयन, राष्ट्रिय सभामा सांसद सिफारिस, भ्रातृ संघसंस्थाको पुनर्गठन लगायतका निर्णयमा सहभागी नगराउने अनि कांग्रेसको साख गिरेको दायित्व हामीले बोकिदिनुपर्ने ? देउवाको गुटगणितको चपेटामा परेका गगनविश्वको असन्तुष्टि जायजै होला । यद्यपि यी दुई नेता पनि प्रश्नबाट मुक्त छैनन् । कार्यकर्ता पंक्तिको प्रश्न छ बैठकमा असन्तुष्टि प्रकट गरेर, फरक मत राखेर दायित्व पूरा हुन्छ ? फरक मतको औपचारिकता र मिडियाबाजीका कारण नेतृत्वले दबाब महसुस गर्छ ? सामाजिक सञ्जालमा टिप्पणी गर्नमै सीमित भएर नेतृत्वदायी भूमिका पूरा हुन्छ ? देउवाको अंकगणितको बललाई राजनीतिक विचार र मुद्दाले परास्त गर्न सकिँदैन ? त्यसका लागि कांग्रेसमा जागरण ल्याउने आफ्नो दायित्व के महामन्त्रीद्वयले पूरा गरे ?गगनले हालै कान्तिपुर टेलिभिजनको टक शो फायरसाइड मा आफू आत्मनिरीक्षणमा रहेको बताएका छन् । भनेका छन्, अहिले ममाथि जेजस्ता आलोचना र असन्तुष्टि आएका छन्, म तिनलाई ग्रहण गर्दै आफ्नो कार्यशैलीमा कहाँ चुकें, त्यो हेर्दै छु । सायद अब काम गर्ने शैली बदल्नु जरुरी छ ।गगनले कार्यकर्ता पंक्तिबाट उठेका उपर्युक्त प्रश्नमा पनि घोत्लिनु जरुरी छ । यति बेला नेपाली समाज एकातिर आर्थिक दुश्चक्रमा फस्दै गएको छ, अर्कातर्फ राजनीति थप अस्थिरतातर्फ उन्मुख छ । भ्रष्टाचार र अनियमितताका कारण राजनीतिक नेतृत्व कुन हदमा गाँजिएको छ भन्ने ताजा प्रमाण हो नक्कली भुटानी शरणार्थी प्रकरण । शीर्ष राजनीतिक तहको दौडधुप र छटपटी हेर्दा, कर्मचारी र राजनीतिक नेतृत्वको साँठगाँठमा भएको यो भ्रष्टाचारको जरो माथिसम्म रहेको अनुमान गर्न कठिन छैन । राजनीतिक नेतृत्वप्रति अविश्वास बढेको मौका पारेर यही बेला पूर्वराजा ज्ञानेन्द्रले गद्दीमा फर्कने प्रपञ्चलाई तेज बनाएका छन् । समाज दिग्भ्रमित छ । जसले चिल्ला कुरा गर्यो, चमकधमक गर्यो, कतिलाई उही मसिहा लाग्छ । यो अवस्थामा लोकतान्त्रिक आन्दोलनबाट जन्मेहुर्केको गगनको पुस्ता पनि रक्षात्मक बन्दै जानु गम्भीर चिन्ताको विषय हो । २०४६ सालपछि राजनीतिमा हुर्किएको पुस्ताबाट उपल्लो नेतृत्वमा पुगेका गगन आंशिक परीक्षण भएका नेता हुन् । उनको पूर्ण परीक्षण हुनै बाँकी छ । निश्चय पनि पटकपटक निर्वाचन जितेका गगनसँग अब धेरै शंकाको सुविधा छैन । उनका सार्वजनिक अभिव्यक्तिहरू परिपक्व हुनु आवश्यक छ । उनले मास लाई खपत हुने भाषणशैलीमा मात्रै केन्द्रित नभई एउटा भिजनरी नेताको परिचय दिन सक्नुपर्छ । सामाजिक सञ्जालमा खपतका लागि बधाई, शुभकामना र उठेका मुद्दामा औपचारिक धारणा राखेर अब पुग्दैन । कांग्रेसभित्रको राजनीतिकवैचारिक आर्किटेक्ट बन्न सक्नुपर्छ उनी । उसै पनि कांग्रेस वृत्तमा राजनीतिकवैचारिक विमर्श गर्ने प्रवृत्तिको कमी छ । महामन्त्रीका प्रत्याशी बन्दै गर्दा गगनले दस्तावेजसहित उम्मेदवारी घोषणा गरेपछि धेरैले कांग्रेसमा अब नीतिगत पुनर्जागरण हुने अपेक्षा गरेका थिए । महाधिवशेनका तीन महिनामै नीति अधिवेशन गर्ने भनियो पनि । तर, न नीति अधिवेशन भयो न त गगनको दस्तावेजमै कुनै विमर्श । त्यो बेवारिसे बन्यो । कांग्रेसमा राजनीतिक पुनर्जागरणको आवश्यकता बोध गर्दै त्यसलाई बढाउन दबाब सृजना गर्न महामन्त्रीद्वय चुके । अब हुने केन्द्रीय समिति बैठकले नीति अधिवेशन घोषणा गर्ने भनिएको छ । अब चाहिँ यसलाई कुनै बहानाबाजीले टार्नु हुन्न । त्यो किनभने, अस्पष्ट र दिशाहीन कांग्रेसको सुदृढीकरणको मार्गचित्र यसले कसरी निर्माण गर्छ, त्यही मञ्च गगनविश्वका लागि परीक्षण हुने अवसर बन्नेछ । उपनिर्वाचन२०८० को नतिजाले आम निर्वाचनमा हठात् उदाएको रास्वपालाई अझ बलियो गरी स्थापित गरेको छ । केही टक्करका पात्रहरू उदाएका छन्, जो गगनविश्व पुस्ताका लागि चुनौतीका रूपमा देखिएका छन् । यो पृष्ठभूमिमा गगनविश्वको नेतृत्वले पार्टी पंक्तिलाई कसरी संगठित गर्छ, कसरी गतिशील बनाउँछ, यहीँनेर महामन्त्रीद्वयको थप परीक्षा हुनेछ । यो परीक्षामा खरो उत्रन नसक्दा गगनविश्वमाथि प्रश्नहरूको घेरा अझ फराकिलो हुँदै जानेछ । तसर्थ गगनले मात्रै होइन, सम्फूर्ण कांग्रेस नेतृत्वले आत्मसंवाद गर्नु आवश्यक छ ।"
कोशी प्रदेश कसैको माग थिएन,"पहिचान ः अल्पमत र बहुमतको विषय होइन संविधानसभामा टिपोट हुन नसकेको मधेश प्रदेशको नामकरण २ नम्बर प्रदेशसभाले पारित गरेरै छोड्यो । संविधान निर्माणताका मधेशीहरूको ठूलो बलिदान हुन पुग्यो । प्रदेश २ को मधेश प्रदेश नामकरण सबै राजनीतिक दल र अगुवा नागरिक समाजको साझा अवधारणा बन्यो । प्रदेशसभाबाट दुईतिहाइ बहुमतले मधेश प्रदेश पारित हुनु कानुनी प्रक्रिया मात्र थियो । प्रदेशसभाको चुनाव नामकरणका लागि मात्रै पनि थिएन । बहुमतका आधारमा कसैको इतिहास, जातीय नाम, संस्कृतिलाई प्रभाव पार्न सकिन्न र मिल्दैन पनि । प्रदेश १ को पहिलो प्रदेशसभामा कोशी, खम्बुवानकिरात, लिम्बुवान, खम्बुवानकिरात, सगरमाथा आदि बहुपहिचानसहितका नाम नउठेका होइनन् । वास्तवमा प्रदेश १ मा राजनीतिक पार्टी र जातीय सङ्घसंस्थाहरूबीच साझा दृष्टिकोण बन्न सकेन । यति बेला प्रदेशसभा सदस्यहरूले बहुमत नपुग्ने भएकाले कोशी प्रदेशका पक्षमा मत दिएको भनेर हिँड्नु आफ्नो सिङ्गो समुदायको अपमान गर्नु हो । अलोकतान्त्रिक र जनमतविरोधी निर्णयहरू सच्चिनुपर्छ । टुङ्गोआजसम्म सरकारले थरुहट, ताम्सालिङ, लिम्बुवान, खम्बुवानजस्ता भिन्नभिन्न आन्दोलनहरूलाई सम्झौता गरेर लत्याएको मात्र छ । पहिचानसहितको राजनीतिक अधिकार प्राप्तिका लागि लिम्बुवानमा मात्र २०६४ असोज २० गते राजकुमार आङ्देम्बे माङतोक र २०६५ चैत ६ गते मनिल तामाङको शहादत भएको छ । प्रकृतिमानवमैत्री, आत्मनिर्भर, स्वावलम्बी अर्थव्यवस्थासहितको सामूहिकतामा आधारित सङ्घीयता चाहिएको छ । यसका लागि पहिचान मानव अधिकारको अभिन्न अङ्ग बनेको छ ।"
विद्यालय बिदाको सदुपयोग,"कुरा सन् १९७० को दशकको हो । तीनताक भारतका कतिपय जिल्लाका चियाबगानले किशोरावस्थाका स्कुले विद्यार्थीलाई गर्मीयामको बिदामा छोकडा पद सृजना गरेर एकमहिने अस्थायी काम दिन्थ्यो । चियाबगाननजिकै घर हुने हामी केही विद्यार्थी कहिले बिदा होला र काम गरौंला भनेर व्यग्र हुने गर्थ्यौं । दैनिक ५ रुपैयाँका दरले १५ दिन काम गरेपछि ज्याला ७५ रुपैयाँ पाइन्थ्यो । त्यो ज्यालाकै लोभले हुनुपर्छ, हामीलाई त्यो छोकडा पदले आकर्षित गरेको । ठूलाहरूजस्तै हामी पनि बिहान सातै बजे दिउँसोको खाजा बोकेर बगानतिर जाने गर्थ्यौं । हाम्रो काम थियो चियाका बोट गोडमेल गर्नु र बोटमाथिको हरियो चाउचाउजस्ता झार बटुलेर फ्याँक्नु । यसरी सातआठ कक्षा पढ्दाताका गर्मीयाममा एक महिना काम गरेर कमाएको १ सय ५० रुपैयाँ आमालाई दिएको क्षण मानसपटलमा अझै ताजै छ ।सात कक्षा पुगेपछि हामी विद्यार्थीलाई साताका दुई दिन शिक्षकले व्यावसायिक कक्षामा खाम, चक, मैनबत्ती र कागजको थुँगा बनाउन सिकाउनुहुन्थ्यो । मैनबत्ती र चकका लागि फर्मा चाहिन्थ्यो भने खाम र थुँगाका लागि चाहिने पुराना कापीकिताब र सादा कापीजस्ता कच्चा पदार्थ घरमा सहजै उपलब्ध हुन्थे । हामी केहीे विद्यार्थीहरू शनिबारको आधा बेला र आइतबारे बिदामा खाम र थुँगा बनाएर किरानापसलमा बेच्थ्यौं । किरानापसल हुने साथीका अभिभावकले हामी विद्यार्थीहरूलाई प्रोत्साहन गर्न पनि ती सामग्रीहरू सहजै किनिदिने गर्थे ।यसरी स्कुले जीवनमा सीप सिक्दै श्रमको महत्त्व बुझाउने भारतीय शिक्षाको त्यो शिक्षण पद्धतिलाई अझै पनि कतिपय राज्य तथा जिल्लाले निरन्तरता दिइरहेका छन् । केही समयअघि दिल्ली सरकारले सामुदायिक शिक्षा सुधार्ने रणनीतिक योजना अन्तर्गत निम्नमाध्यमिक तहदेखि विद्यार्थीको अन्तर्निहित प्रतिभा प्रस्फुटन गराउने उद्देश्यका साथ समूहगत रूपमा बीउपुँजी दिई विद्यार्थीलाई स्वरोजगार बन्न प्रोत्साहन गर्दै आएको छ । यसबारे श्रव्यदृश्य सामग्रीहरू सामाजिक सञ्जालमा प्रशस्तै भेटिन्छन् ।मैले स्कुले जीवनमा बिदाको सदुपयोग गर्न तथा श्रमको महत्त्व बुझ्ने अवसर पाएँ । पछि आफ्ना छोराछोरी स्कुल पढ्दाताका जहिले पनि स्कुलको लामाछोटा बिदालाई कसरी सदुपयोग गर्ने भन्नेबारे सोचिरहन्थें । प्रायः उनीहरूको बिदासँगै मैले आफ्नो बिदा मिलाउँथें । उनीहरू साना छँदा धेरैजसो आफन्त भेटघाटका लागि हामी निस्कने गर्थ्यौं । किशोरावस्थाका भएपछि उनीहरूलाई आफ्ना रुचि अनुसारको सीप सिकाउन आफैं अग्रसर हुन्थें । छोरी चार कक्षा र छोरा दुई कक्षामा पढ्दाताका सुम्निमा बाल समूह गठन गरिदिएँ, जसमा साप्ताहिक बिदामा हामी बाल कार्यक्रम आयोजना गर्थ्यौं । एक पटक मैले दसैंतिहारको लामो बिदामा समूहका बालबालिकालाई फर्मा नभए पनि माटाका दियोमा मैन पगालेर मैनबत्ती बनाउन सिकाएँ । छोरी र म भएर घरदैलो गरी ती मैनबत्ती बिक्री गर्थ्यौं । एक पटक लामो बिदामा मैले बाल समूहमार्फत स्थानीय संस्थासँग मिलेर पाँचदिने बाल भित्ते पत्रिकाको तालिम आयोजना गरें । तालिमपछि छोरीले साथीहरूसँग मिलेर एक वर्ष बाल कोसेली भन्ने हस्तलिखित भित्ते पत्रिका निकालिन् । बिदामा सिकेको भित्ते पत्रिका लेखनको सीपले एसएलसीपछि छोरीलाई सञ्चार संकाय रोज्न सहज बनायो ।नेपाली शिक्षाको विगत र वर्तमान सरसर्ती नियाल्ने हो भने बहुसंख्यक विद्यालयको शिक्षण सिकाइ पढाइलेखाइमै सीमित देखिन्छ । अझ कतिपय निजी विद्यालयहरूले त लामाछोटा बिदामा टन्न गृहकार्य दिने गर्छन् । बिदा भनेपछि विद्यार्थीहरू केही दिन निस्फिक्री भएर घुम्न र खेल्न मन पराउँछन् । विशेष गरी दसैंतिहार र शैक्षिक सत्रको अन्तमा दिइने बिदालाई कसरी सदुपयोग गर्ने भन्नेबारे विद्यालय तथा अभिभावकहरू स्वयं कुहिरोको काग जस्तै छन् । हुनेखाने अभिभावकहरूले केही दिन छोराछोरीलाई घुमाउन लगे पनि हुँदा खाने अभिभावकहरूले बिदालाई कसरी सदुपयोग गर्ने भन्नेबारे सोच्न पनि सक्दैनन् । यसो हुँदा पनि विद्यालयहरूले दिने गरेका बिदा विद्यार्थीका लागि उपलब्धिमूलक बन्न सकेका छैनन् ।अहिले स्कुले विद्यार्थीहरूले वार्षिक परीक्षापछि पाएको बिदा आआफ्नै तरिकाले मनाउँदै छन् भने एसईई परीक्षा दिएर बसेका अधिकांश हुनेखाने घरका विद्यार्थीहरू कुन विषय लिएर कहाँ पढ्ने भन्नेबारे सोधखोज गर्दै छन् । काठमाडौंसहित ठूलासाना सहरका हुनेखाने विद्यार्थीहरू प्रवेश परीक्षाको तयारीमा जुटेका छन् भने हुँदा खाने घरका विद्यार्थीहरू जे होला, परिणाम आएपछि हेरौंला भनेर बिदाको अधिकांश समय घुमफिरमै बिताइरहेका छन् । पछिल्लो समय एसईई दिएर बसेका विद्यार्थीहरूलाई लक्षित गरेर कतिपय शैक्षिक संस्थाले ब्रिजकोर्स सञ्चालन गरेका छन् । एसईईपछि संकाय रोज्न यस्ता ब्रिजकोर्सले धेरथोर मद्दत गरे पनि बहुसंख्यक विद्यार्थीको पहुँच र सामर्थ्य हुँदैन । विशेष गरी सामुदायिक विद्यालयका अधिकांश विद्यार्थी एसईई दिएपछि कुन संकाय रोज्ने र कहाँ पढ्ने भन्नेमा बढी अलमलिने गरेका छन् ।विकसित मुलुकहरूले सैद्धान्तिक शिक्षासँगै व्यावहारिक शिक्षालाई महत्त्व दिने गरेकाले स्कुले शिक्षापछि विद्यार्थीले भविष्यमा के गर्ने, कुन संकाय लिएर पढ्ने भन्ने विषयमा समय खर्चनुपर्दैन । छिमेकी मुलुक भारतकै कतिपय राज्य तथा जिल्लामा स्कुले शिक्षालाई उपलब्धिमूलक तथा जीवनोपयोगी बनाउन विद्यालयहरू लागिपरेका छन् । चीनमा बिहान सातदेखि बेलुकी सात बजेसम्म विद्यालय समय तोकिएको हुन्छ । उनीहरूको शिक्षण सिकाइ पढाइलेखाइभन्दा पनि सीप सिकाइमा केन्द्रित हुने गरेको अध्ययनले देखाएको छ । यसो हुँदा पनि स्कुले शिक्षाले उनीहरूलाई रुचि अनुसारको काम गर्न प्रोत्साहित गर्दै आएको देखिन्छ भने हामीकहाँ स्कुले शिक्षाको परम्परागत तथा निष्क्रिय शिक्षण सिकाइले विद्यार्थीहरूलाई झनै अलमलमा पारेको छ । यस अर्थमा हामीकहाँ स्कुले शिक्षाले विद्यार्थीलाई भविष्यमा कुन संकाय लिएर उच्च शिक्षा हासिल गर्ने भन्नेबारे मार्गनिर्देशन गर्न सकेको छैन । बाल्यावस्थादेखि किशोरावस्थासम्म स्कुले शिक्षा हासिल गर्दै आएका विद्यार्थीको रुचि थाहा पाई सोही अनुसारको व्यावहारिक शिक्षा दिन वर्तमान शिक्षा चुकेको छ । स्कुले जीवनमा लेख्नपढ्न मात्र सिकाउने निष्क्रिय शिक्षण सिकाइको दुष्परिणाम आज विद्यार्थीले मात्र हैन, देशले नै भोगिरहेको छ । के निजी, के सामुदायिक, बहुसंख्यक विद्यालय तथा शिक्षक स्वयंले अझै पनि स्कुले शिक्षाको महत्त्व बुझेको देखिँदैन । स्कुले शिक्षालाई उपलब्धिमूलक बनाउन सर्वप्रथम विद्यालय र शिक्षक नै सजग र संवेदनशील हुन जरुरी छ । किनभने उमेर अनुसारको सीप सिकाउने पहिलो कर्तव्य विद्यालय र शिक्षकको हो । विडम्बना, अझै पनि स्थापित र महँगा भनिने अधिकांश निजी विद्यालयको ध्याउन्न चिकित्सक र इन्जिनियर उत्पादन गर्नु रहेको छ न कि समाजलाई विभिन्न क्षेत्रमा चाहिने जनशक्ति उत्पादन गर्नु ।स्कुले शिक्षाको मुख्य उद्देश्य विद्यार्थीलाई भविष्यमा के पढ्ने र कसरी जीविकोपार्जन गर्ने भन्नेबारे मार्गनिर्देशन गर्नु हो । स्कुले शिक्षा हासिल गर्दै आएका किशोरावस्थाका विद्यार्थीहरूलाई उनीहरूको रुचि थाहा पाई सीप सिकाउन विद्यालय र शिक्षकले अतिरिक्त समय र ऊर्जा खर्चनुपर्ने हुन्छ । विद्यालयले दिने गरेका लामाछोटा बिदालाई कसरी सदुपयोग गर्ने भन्नेबारे विद्यार्थी र अभिभावकहरूलाई अभिमुखीकरण गर्नु जरुरी छ । यसका लागि किशोरावस्थाका विद्यार्थीलाई उनीहरूको रुचि अनुसार सीप सिकाउनुपर्छ । किशोरावस्थाका विद्यार्थी भनेका समाजलाई चाहिने साना जनशक्ति हुन् भनेर उनीहरूलाई सोही अनुरूपको सीप सिकाउन विद्यालय तथा शिक्षकले हरसम्भव प्रयास गर्नुपर्छ ।"
"बजेटका सिद्धान्त र प्राथमिकता : पुँजीगत खर्च बढाउने, चालु खर्च घटाउने","सरकारको प्राथमिकता र साझा न्यूनतम कार्यक्रम, चालु आवधिक योजना, अल्पविकसित मुलुकबाट विकासोन्मुख मुलुकमा स्तरोन्नति हुने एवं दिगो विकासका लक्ष्य प्राप्ति गर्ने सम्बन्धमा गरिएका राष्ट्रिय एवं अन्तर्राष्ट्रिय प्रतिबद्धतालाई आगामी बजेटले आधारका रूपमा लिने अर्थमन्त्री महतले जनाए । अर्थतन्त्रलाई गतिशील बनाई दिगो, फराकिलो एवं समावेशी आर्थिक वृद्धि र समष्टिगत आर्थिक स्थायित्व कायम गर्न वित्त नीति र मौद्रिक नीतिबीच तादात्म्य कायम गरिने उनको भनाइ छ । सामाजिक सुरक्षा कार्यक्रमलाई थप प्रभावकारी बनाउँदै दिगो स्रोत व्यवस्थापन गर्ने नीति लिइने अर्थमन्त्री महतले उल्लेख गरे । सबै प्रकारका विभेद, असमानता, कुरीति, शोषण र अन्यायको अन्त्य गरी विकास प्रयासमा जनताको सहभागिता बढाउने र विकासको मूल प्रवाहमा पछाडि परेका वर्ग, लिंग, क्षेत्र, जातजाति र समुदायका साथै अपांगता भएका नागरिकको सशक्तीकरण गर्नेतर्फ बजेट निर्देशित हुने उल्लेख छ । राष्ट्रिय भूमि आयोगमार्फत भूमिहीन नागरिकका समस्या सम्बोधन गर्ने उनको भनाइ छ । सन् २०३० सम्ममा दिगो विकासका लक्ष्य हासिल गर्नेतर्फ बजेट निर्देशित हुने र जलवायु परिवर्तनको असर न्यूनीकरण र अनुकूलनका कार्यक्रमलाई आयोजनाको प्रारम्भिक चरणदेखि नै समावेश गर्दै लगिने अर्थमन्त्री महतले बताए । वातावरण प्रदूषण न्यूनीकरण गर्न हरित प्रविधिको प्रवर्द्धन, यातायात तथा गार्हस्थ्य उपभोगमा स्वच्छ र हरित ऊर्जा उपयोगलाई प्रोत्साहन, वनजंगललगायत प्राकृतिक इको सिस्टम को संवर्द्धन, पर्यावरणमैत्री र हरित अर्थतन्त्र निर्माण गर्नेतर्फ बजेट लक्षित हुने उनले जनाए । निजी क्षेत्रलाई आर्थिक वृद्धिको संवाहकका रूपमा विकास गर्ने, लगानीमैत्री वातावरण सिर्जना गरी आर्थिक वृद्धि र रोजगारी सिर्जना गर्न निजी क्षेत्रको भूमिकालाई सबल बनाइने अर्थमन्त्री महतले बताए । नीतिगत स्थिरता, व्यवसायमैत्री नीति र प्रक्रिया सरलीकरण गरी स्वदेशी तथा विदेशी लगानी आकर्षित गर्ने आगामी बजेटले प्राथमिकतामा राखेको महतको भनाइ छ । आगामी बजेटले किसानको मानवोचित जीवनयापनका लागि आयआर्जनमा सहयोग पुग्ने गरी कार्यक्रम सञ्चालन गरी कृषि क्षेत्रमा उत्पादन र उत्पादकत्व वृद्धि गरी आत्मनिर्भरता प्राथमिकता दिएको अर्थमन्त्री महतले जनाएका छन् । कृषिको व्यवसायीकरण र यान्त्रिकीकरण गरी उत्पादनलाई लागत प्रभावी र प्रतिस्पर्धी बनाइनेछ । रासायनिक मलको सहज उपलब्धता, भरपर्दो सिँचाइ सुविधा र कृषि प्रसार सेवाको विस्तारमा जोड दिइनेछ, उनले भने, कृषि अनुदान प्रणालीमा सुधार गरी वास्तविक किसानसमक्ष पुर्याउने र उत्पादनमा आधारित बनाइनेछ । रैथाने बाली र प्रांगारिक तथा प्राकृतिक प्रविधिमा आधारित खेतीलाई प्रोत्साहन गरिनेछ ।बजेटमार्फत बाँझो जग्गालाई कृषि उत्पादनमा उपयोग गरी कृषि उपजको भण्डारण र बजारीकरणका लागि कार्यक्रम सञ्चालनमा प्राथमिकता दिने महतको भनाइ छ । उद्यमशीलता विकासका साथै स्टार्टअपलाई प्रोत्साहन गरी नयाँ उद्यमीलाई आकर्षित गर्ने गरी कार्यक्रम ल्याइने उनले बताए । लघु, घरेलु तथा साना र मझौला उद्योग प्रवर्द्धन, स्वदेशी र विदेशी लगानी बढाउन आवश्यक नीतिगत, कानुनी र प्रक्रियागत सुधार, कृषि, सूचना प्रविधि, जलविद्युत्लगायत तुलनात्मक लाभ र प्रतिस्पर्धात्मक क्षमता उच्च भएका वस्तु र सेवाको विकास एवं निर्यात प्रवर्द्धनलाई प्राथमिकतामा पार्ने उनले जनाए । नवप्रवर्तन, आविष्कार र अनुसन्धानमा लगानी बढाई नागरिक शिक्षामा जोड दिइने बजेटका सिद्धान्त र प्राथमिकतामा उल्लेख छ । ठूला र रणनीतिक महत्त्वका भौतिक पूर्वाधार, काठमाडौंतराई मधेस द्रुतमार्ग, पूर्वपश्चिम जोड्ने लोकमार्ग र उत्तरदक्षिण जोड्ने करिडोर निर्माण कार्यलाई तीव्रता दिइने उल्लेख छ । ऊर्जा क्षेत्रमा स्वदेशी र विदेशी लगानी विस्तार गरी जलविद्युत् उत्पादन तथा आन्तरिक र अन्तरदेशीय विद्युत् प्रसारण लाइन विस्तारमा लगानीलाई प्राथमिकतामा दिने उल्लेख छ । मुलुकको आर्थिक रूपान्तरणमा डिजिटल प्रविधिको महत्त्व र युवा वर्गको आकर्षणलाई ध्यानमा राखी यसको उपयोग र विकासलाई प्राथमिकता दिने महतले जनाए । सामाजिक सञ्जालमा आधारित सञ्चारमाध्यमलाई औपचारिक दायरामा आउन प्रोत्साहित गर्ने विषय पनि प्राथमिकतामा उल्लेख छन् । युवालाई व्यावसायिक सीप एवं प्राविधिक शिक्षा प्रदान गरी स्वरोजगार र रोजगारीका अवसर सिर्जना गरिने पनि अर्थमन्त्री महतले बताए ।"
सुपारी र पोस्तादाना कारोबारीबीचको झगडा सतहमा,"स्रोतका अनुसार सुपारी आयात खुलाउन ओली सरकारका पालामा ४६ करोड खर्च भएको निवेदनमा उल्लेख छ । त्यसैगरी सुपारी आयात खुलेसँगै पाटन र इलाम उच्च अदालतमा मुद्दा पर्दा अदालतका नाममा ११ करोड खर्च भएको बताइएको छ । व्यापार संघले बोलाएको छलफलमा निवेदक मित्तल र रकम हिनामिना गर्नेका तर्फबाट राठीको सहभागिता थियो, मुरारका थिएनन् । सबै हिसाब मुरारकासँग भएकाले आफूलाई यसबारे केही पनि जानकारी नभएको भन्दै राठी पन्छिएको छलफलमा सहभागी एक उद्योगी बताउँछन् । मुरारका उक्त छलफलमा सहभागी थिएनन् । बैठकअघि मित्तल र मुरारका बीच यस विषयमा चर्काचर्की परेको छलफलमा सहभागी ती उद्योगीको भनाइ छ । यसबारे बुझ्न निरन्तर प्रयास गर्दा मुरारका सम्पर्कमा आएनन् । यो समूहले ओली सरकारका पालामा इन्डोनेसियाबाट २५ हजार टन सुपारी अम्बे ट्रेडिङ, ग्लोबल विराट इन्टरनेसनल, पीके ट्रेडर्स, नेसनल माटर्स र तिरुपति ट्रेड लिंकमार्फत आयात गरेर नेपालमै उत्पादित हो भन्दै झूटो उत्पत्तिको प्रमाणपत्र बनाएर भारत निकासी गरेको थियो । इन्डोनेसियाबाट सुपारी यहाँ आइपुग्दा सबै खर्च कटाएर प्रतिकिलो बढीमा साढे तीन सय रुपैयाँ पर्छ । सानो परिमाणमा सुपारीको कारोबार गर्दै आएका एक कारोबारीले भने उनीहरूले प्रतिकिलो ७ सय रुपैयाँसम्ममा भारतमा बिक्री गरेर न्यून बीजकीकरण गर्दै त्यसको भ्याट बिल भने प्रतिकिलो २ सय ५० रुपैयाँको बनाएका छन् । प्रतिकिलो ४ सय ५० रुपैयाँ कम गरेर भ्याट बिल बनाएपछि कारोबारीले करोडौं रुपैयाँ भ्याट र आयकर छली गरेका थिए । ती कारोबारी भने त्यही रकम असुलीका लागि कारोबारी अदालत र प्रहरीकहाँ नगई उद्योगी व्यापारीको साझा संस्थामा पुगेका हुन् ।"
स्टक एक्सचेन्जको नयाँ लाइसेन्सबारे अदालतले माग्यो लिखित जवाफ,"प्रस्तुत आदेश र निवेदनको प्रतिलिपिसमेत साथै राखी विपक्षीहरूका नाममा म्याद सूचना जारी गरी लिखित जवाफ परेपछि वा सोको अवधि व्यतीत भएपछि नियमअनुसार गरी पेस गर्नुहोला, अदालतले थप भनेको छ । उता धितोपत्र बोर्डले गत चैत ३० मा सूचना आह्वान गरेर नयाँ स्टक एक्सचेन्जका लागि आवेदन संकलन गरिसकेको छ । १० दिनको म्याद दिएको उक्त आवेदनमा तीन कम्पनीको आवेदन परेको छ । आवेदन संकलनपछि बोर्डले तिनको मूल्यांकनका लागि छनोट समितिसमेत गठन गरिसकेको छ । समितिको संयोजकमा बोर्डको सञ्चालक समितिमा रहेका कानुन न्याय तथा संसदीय मामिला मन्त्रालयका सहसचिव फणीन्द्र गौतम छन् । समितिका सदस्यहरूमा अर्थ मन्त्रालयका सहसचिव रितेशकुमार शाक्य, राष्ट्र बैंकका कार्यकारी निर्देशक मुकुन्दकुमार क्षत्री, बोर्डका कार्यकारी निर्देशक मुक्तिनाथ श्रेष्ठ र उपकार्यकारी निर्देशक अम्बिका गिरी छन् । बोर्डमा स्टक एक्सचेन्जका लागि ३ वटा कम्पनीको आवेदन परेको छ भने कमोडिटी एक्सचेन्जको लागि ४ वटाको आवेदन परेको छ । निवेदन दिएका मध्ये एउटा स्टक एक्सचेन्ज र दुई वटा कमोडिटी एक्सचेन्जले अनुमति पाउनेछन् । धितोपत्र बोर्डमा नयाँ स्टक एक्सचेन्ज सञ्चालनका लागि हिमालयन स्टक एक्सचेन्ज, नेसनल स्टक एक्सचेन्ज र अन्नपूर्ण स्टक एक्सचेन्जको आवेदन परेको छ । कमोडिटी एक्सचेन्जका मल्टी डेरिभेटिभ्स एक्सचेन्ज, मल्टी एसेस्ट्स एन्ड डेरिभेटिभ एक्सचेन्ज, हिमालयन कमोडिटिज एन्ड डेरिभेटिभ्स एक्सचेन्ज र नेपाल मल्टी कमोडिटी एक्सचेन्जको आवेदन परेको छ ।"
अनुदान अंश जारी राख्न एडीबीसमक्ष अर्थमन्त्रीको अनुरोध,"(दक्षिण कोरिया)विभिन्न दातृ निकायले पछिल्लो समय अनुदान कटौती गरिरहेका बेला अर्थमन्त्री प्रकाशशरण महतले एसियाली विकास बैंक (एडीबी) लाई नेपालका लागि अनुदानको अंश जारी राख्न प्रस्ताव गरेका छन् ।पूर्वाधार परियोजनाहरूमा ठूला लगानीको आवश्यकता रहेको, कर तथा अन्य स्रोतसाधनमा अन्तर रहेको र आगामी दिनमा विकासशील अर्थतन्त्रहरूको बढ्दो आवश्यकता पूरा गर्न एडीबीले अनुदानलाई निरन्तरता दिनुपर्ने अर्थमन्त्री महतको प्रस्ताव छ । दक्षिण कोरियाको इन्चनमा भएको एडीबीको ५६औं वार्षिक बैठकको गभर्नर्स सेमिनारमा आफ्नो लिखित मन्तव्य पेस गर्दै उनले यस्तो प्रस्ताव गरेका हुन् । नेपालमा थप वित्तीय स्रोत परिचालन गर्ने र नवीनतम् वित्तीय अवसर विस्तार गर्ने अपेक्षा गर्छौं, उनले पठाएको सन्देशमा भनिएको छ, एडीबीले आफ्नो विकास सहायतामा अनुदानको अंश जारी राख्छ भने हामी सराहना गर्नेछौं ।विकास निर्माणका वर्तमान समस्या समाधान गर्नसमेत अनुदानको अंश जारी रहनुपर्नेमा अर्थमन्त्री महतको जोड छ । कमजोर परियोजना व्यवस्थापन र न्यून तहको वितरण हाम्रा साझा सरोकार हुन्, उनले भनेका छन्, एडीबीले परियोजनाको कार्यसम्पादनमा सुधार गर्न परियोजना तयारी र संस्थागत विकासको क्षेत्रमा पर्याप्त अनुदान सहायतासाथ आफ्नो ऋण परिचालनलाई जारी राख्नेछ भन्नेमा मलाई विश्वास छ । सडक निर्माण, जलविद्युत् विकास र सहरी पूर्वाधारको विकार र पर्यटनका क्षेत्रमा एडीबीको सहयोग नेपालका लागि महत्त्वपूर्ण रहेको उनले उल्लेख गरेका छन् ।अर्थमन्त्री महतले आयोजना सक्न भएको ढिलाइले सरकार र विकास साझेदार दुवैलाई चुनौती दिइरहेको स्विकारेका छन् । यी चुनौतीलाई सम्बोधन गर्न हामीले संयुक्त प्रयास गर्न आवश्यक छ, उनले भने, यस सन्दर्भमा हामी परियोजनाको तयारी र परियोजना व्यवस्थापनको संस्थागत क्षमता विकासलाई प्राथमिकता दिइरहेका छौं । निजी क्षेत्रको क्षमता विकास गर्न, नेपालको सानो अर्थतन्त्रमा नवीनतम वित्तीय व्यवस्थाअन्तर्गत परियोजना सञ्चालन गर्न वित्तीय र ज्ञानको सञ्जाल विस्तार गर्नसमेत अर्थमन्त्री महतले एडीबीलाई आग्रह गरे । हामी २०२६ मा अल्पविकसित देशबाट विकासोन्मुख देशमा स्तरोन्नति हुने, २०३० सम्म दिगो विकासका लक्ष्य हासिल गर्ने र २०४५ सम्ममा शून्य कार्बन उत्सर्जन हासिल गर्ने प्रक्रियामा छौं, उनले भने, यी सबै लक्ष्य पूरा गर्न, नेपाल सरकारले सहुलियत स्रोत परिचालन गर्न र निजी लगानी भित्र्याउन विकास साझेदारहरूसँग मिलेर काम गरिरहेका छौं । त्यसमा एडीबीको साथ चाहिने अर्थमन्त्री महतको प्रस्ताव छ ।पछिल्लो समय नेपालले सामना गरिरहेको आर्थिक परिदृश्यको पनि अर्थमन्त्री महतले चर्चा गरेका छन् । विशेषगरी उच्च मुद्रास्फीति, व्यापार तथा आपूति शृंखलामा अवरोध, खाद्यान्न तथा वस्तुको मूल्यवृद्धि, बढ्दो भूराजनीतिक अवस्था, महामारीको निरन्तर प्रभावले आर्थिक परिदृश्य अनिश्चित छ, उनले भने, आर्थिक वृद्धि सुस्त भएको छ, रोगको बोझ बढेको छ, गरिबी बढेको छ, बेरोजगारी बढ्दो छ । अब हामीले आर्थिक वृद्धि र निर्माणमा पुनः गति लिनुपर्छ । हामीसँग संरचनात्मक चुनौती छन् । लगानीको खाडल छ, जसलाई साझेदारी बढाएर र लगानीका लागि अनुकूल वातावरण सिर्जना गर्न आवश्यक छ । नवगठित सरकारले आर्थिक एजेन्डालाई केन्द्रित गर्दै साझा न्यूनतम कार्यक्रममार्फत आर्थिक सुधारका कार्यक्रम घोषणा गरिसकेको समेत उनले उल्लेख गरे । समावेशी समृद्धितर्फको हाम्रो यात्रामा एडीबी र अन्य विकास साझेदारबाट पर्याप्त सहयोग प्राप्त गर्न चाहन्छौं, अर्थमन्त्री महतले भने । अहिले युवा जनसंख्याको बलले आर्थिक वृद्धिलाई गति दिन सक्ने उनको विश्वास छ । सदस्य राष्ट्रहरूबाट लगानी तथा ज्ञानको बढ्दो माग सम्बोधन गर्ने सम्बन्धमा ५६औं बैठकले केही उपाय प्रस्तुत गरिसकेकाले त्यसमा सहयोग गर्न तत्पर रहेको एडीबीको प्रतिबद्धता छ । नेपालको विकास मार्गलाई जलवायु परिवर्तन सिर्जित चुनौतीको सामना गर्न सक्ने र उत्थानशील बनाउनेतर्फ आपसी सहकार्यमा एडीबीले रचनात्मक भूमिका निर्वाह गर्ने एडीबी नेपाल नियोग राष्ट्रिय निर्देशक आर्नो कोस्वाले बताए ।वार्षिक बैठकले लिएका नयाँ पहल, प्राप्त सुझावमा भएका छलफल र नेपालका लागि सिर्जित नयाँ अवसरको खोजीका सम्बन्धमा सरकार र विकास साझेदारहरूलाई जानकारी गराउनुका साथै आवश्यक पहलका लागि एडीबी नेपाल नियोगले उत्प्रेरित गर्नेछ, बैठकमा सहभागी कोस्वाले भने । अनुदानका सन्दर्भमा यसअघिका उदाहरण उनले प्रस्तुत गरेका छन् । सन् २०२० मेमा एडीबीले नेपाललाई कोभिड प्रतिकार्यसम्बन्धी सरकारका पहल कार्यान्वयनका लागि तत्काल २५ करोड अमेरिकी डलर सहयोग स्वीकृत गरेको थियो । यसमा स्वास्थ्य सेवा, सामाजिक सुरक्षा, खाद्यान्न राहत र प्रभावित व्यवसायका लागि सहुलियत ऋण दिने विषय समावेश थिए, उनले भने । आगामी दिनमा नेपालमा जलवायु अनुकूलन क्षमता विकासका लागि एडीबी क्लाइमेट फाइनान्सको परिमाण वृद्धि गर्न तत्पर रहेको समेत उनले जनाए ।"
एक्लोपनाको सिकार हुँदै अमेरिकी,"वासिङ्टन डीसी (एपी) अमेरिकामा एक्लोपनाको समस्या बढ्दै गएको एक अध्ययनले देखाएको छ । अमेरिकाको सर्जन जर्नलमा प्रकाशित प्रतिवेदनअनुसार यो समस्या देशभर फैलिरहेको छ, जुन नयाँ स्वास्थ्य महामारीको स्वरूप लिँदै छ ।एक्लोपनाले पार्ने स्वास्थ्य समस्या दैनिक एक दर्जन चुरोट सेवन गरे बराबर हुने प्रतिवेदनले जनाएको छ, जसका कारण स्वास्थ्य उद्योगले वार्षिक अर्बौं रकम गुमाउनु परिरहेको छ । डा विवेक मूर्तिको समूहले प्रतिवेदन तयार पारेको हो । उनले अमेरिकाका आधा वयस्क नागरिकले एक्लोपना महसुस गरिरहेको पाइएको बताएका छन् । एक्लोपनाको समस्या धेरै व्यक्तिले भोगिरहेका छन् । यसलाई एक प्रकारले भोक र तिर्खा बराबर मान्न सकिन्छ । यस्तो समस्या हुँदा हामीलाई बाँच्नका लागि केही कुरा छुटिरहेको महसुस हुन्छ, उनले भने, अमेरिकामा लाखौं व्यक्ति यो समस्याबाट गुज्रिरहेका छन् । प्रतिवेदनमा एक्लोपनालाई महामारीका रूपमा घोषित गर्नुको कारण यसबारे जनचेतना वृद्धि गर्नु हो । तर, संघ सरकारले यससम्बन्धी समस्या न्यूनीकरणका लागि हालसम्म कुनै योजना सार्वजनिक गरेको भने छैन । जो व्यक्ति धार्मिक स्थल, सामाजिक संघसंगठन र आफ्नो परिवारका सदस्यसँग कम सम्पर्कमा छन्, उनीहरूमा यस्तो समस्या देखिएको अनुसन्धानले देखाएको छ । पछिल्लो ६० वर्षमा अमेरिकामा एकल परिवारको संख्या पनि दोब्बर भएको प्रतिवेदनमा उल्लेख छ । एक्लोपनाको समस्या कोभिड१९ को समयमा अझ फैलियो । कोभिडकालमा विद्यालय, कार्यालय बन्द भए भने लाखौं अमेरिकीहरू परिवार र साथीसँग टाढिएर आफ्नै घरमा आइसोलेसनमा बस्नुपर्यो । कोभिड महामारीका क्रममा मानिसहरूले आफ्नो साथीको समूह कम गरे भने उनीहरूसँग बिताउने समय पनि कटौती गरे । सन् २०२० मा अमेरिकीले आफ्नो साथीसँग बिताउने समय दैनिक २० मिनेट रहेको अनुसन्धानमा देखिएको छ, जब कि दुई दशकअघिसम्म यस्तो समय प्रतिदिन करिब १ घण्टा थियो । एक्लोपनाको महामारी विशेषगरी १५२४ उमेर समूहमा देखिएको छ । यो समूहले आफ्नो साथीसँग बिताउने समय ७० प्रतिशतले कम भएको प्रतिवेदनमा उल्लेख छ । एक्लोपनाले अकालमै मृत्यु हुने जोखिम ३० प्रतिशतले बढेको अनुसन्धान टोलीको दाबी छ । जसको सामाजिक सम्बन्ध निकै कमजोर छ, उसलाई हृदयाघात र मुटुसम्बन्धी रोगहरू लाग्ने जोखिम पनि छ । समूह घुलमिल नगर्ने र एक्लै बस्ने व्यक्तिमा डिप्रेसनलगायत समस्या पनि देखिन सक्ने प्रतिवेदनले जनाएको छ । जर्नलले कार्यालय, विद्यालय, प्राविधिक कम्पनी, सामाजिक संगठन, अभिभावक र अन्य सर्वसाधारणलाई यो स्थिति परिवर्तनका लागि आग्रह गरेको छ । अनुसन्धानकर्ता मूर्तिले सर्वसाधारणलाई सामाजिक समूहमा संलग्न हुन र साथीसंगीसँगको भेटघाटमा मोबाइल प्रयोग नगर्न आग्रह गरे । यो समस्यालाई बढ्न नदिन चिकित्सकलाई पनि एक्लोपनाको जोखिमबारे प्रशिक्षण दिन आवश्यक रहेको उनको भनाइ छ । सामाजिक सञ्जालमा अत्यधिक समय बिताउने व्यक्तिमा पनि एक्लोपनाको समस्या देखिएको अनुसन्धानको निचोड छ । जो व्यक्ति दैनिक २ घण्टा वा बढी समय सामाजिक सञ्जालमा बिताउँछन्, उनीहरूमा सामाजिक सञ्जालमा दैनिक ३० मिनेटभन्दा कम समय बिताउनेको तुलनामा एक्लोपनाको समस्या बढी देखिने जोखिम छ । सामाजिक सञ्जालले एक्लोपना बढाउन मद्दत गरिरहेको मूर्तिको भनाइ छ । बालबालिकाले सामाजिक सञ्जालमा गर्ने गतिविधिको निगरानी गर्न पनि प्रतिवेदनले सुझाएको छ । व्यक्तिव्यक्तिबीचको अन्तर्क्रियाको विकल्प छैन, मूर्तिले भने, तर एकअर्कासँग सञ्चारका लागि हामी जतिधेरै प्रविधिमा भर पर्छौं त्यति नै हामी प्रत्यक्ष अन्तर्क्रिया गुमाउँदै जान्छौं ।अमेरिकाको राष्ट्रपति कार्यालय ह्वाइट हाउसका प्रेस सचिव क्यारिन जिन पियरले उक्त प्रतिवेदन मानसिक स्वास्थ्यको पहिचानको लागि राष्ट्रपति जो बाइडेन प्रशासनको एक हिस्सा भएको बताए । प्रतिवेदनमा एक्लोपनाको समस्या हटाउन सामाजिक संगठनको विस्तार, स्वयंसेवा र धार्मिक समूहलाई बढावा, पुस्तकालय, हरियाली क्षेत्रको वृद्धि गर्न सुझाव दिइएको छ । हरेक क्षेत्रलाई सामाजिक रूपमा जोड्न र व्यक्तिको सहभागितालाई बढाउन सरकार र विभिन्न निकायले ध्यान दिनुपर्ने प्रतिवेदनमा उल्लेख छ । स्वास्थ्य क्षेत्रमा सुधार, प्राविधिक वातावरणको पुनःसंरचना, दया, सम्मान, सेवा र समर्पणको संस्कृतिको विस्तारमा पनि काम गर्नुपर्ने प्रतिवेदनले जनाएको छ ।"
बेलायती प्रधानमन्त्रीलाई नेपाल भ्रमणको निम्तो,"लन्डन (कास) परराष्ट्रमन्त्री नारायणप्रकाश साउदले बेलायती प्रधानमन्त्री ऋषि सुनकलाई नेपाल भ्रमणको निम्तो दिएका छन् । बेलायतका राजा चार्ल्स तृतीय र रानी क्यामिलाको राज्याभिषेक समारोहमा सहभागी हुन लन्डन आएका मन्त्री साउदले शुक्रबार बकिंगहम राजदरबारमा पाहुनाका लागि आयोजित रिसेप्सनमा बेलायती प्रधानमन्त्री सुनकलाई भेटेका थिए । मन्त्रीले संक्षिप्त कुराकानीका क्रममा प्रधानमन्त्रीलाई नेपाल भ्रमणका लागि निम्तो दिएको दूतावास स्रोतले जनाएको छ । बेलायतमा पहिलो एसियाली मूलका प्रधानमन्त्री सुनकले भारत भ्रमण गर्ने चर्चा चलिरहँदा नेपाल भ्रमणका लागि निम्तो दिइएको हो । यसअघि पनि बेलायतका प्रधानमन्त्रीलाई नेपाल भ्रमण गराउन सरकार तथा निजीस्तरबाट कैयौं प्रयत्न भए पनि त्यो सफल हुन सकेको छैन ।परराष्ट्रमन्त्री साउदले उक्त रिसेप्सनमा राजा चार्ल्स तृतीय र अन्य राजपरिवार सदस्यहरू, विदेशमन्त्री जेम्स क्लेभर्ली, मन्त्रीहरू र विश्वका अन्य नेताहरूसँग समेत भेटघाट गरी संक्षिप्त कुराकानी गरेको लन्डनस्थित नेपाली दूतावासले विज्ञप्तिमार्फत जनाएको छ । शनिबार लन्डनको ऐतिहासिक वेस्टमिन्स्टर आबीमा आयोजित विशेष समारोहमा परराष्ट्रमन्त्री साउद पनि सहभागी भएका थिए । ७० वर्षपछि भएको उक्त राज्याभिषेक समारोहमा ९० मुलुकका राष्ट्राध्यक्षसहित विश्वभरबाट झन्डै दुई हजार दुई सय विशिष्ट पाहुना सहभागी थिए । उक्त अवसरमा चार्ल्स र क्यामिलालाई पनि राजारानीको मुकुट पहिर्याइएको थियो ।उता, परराष्ट्रमन्त्री साउदले शुक्रबार लन्डनस्थित नेपाली दूतावासमा बेलायती संसद्मा नेपालसम्बन्धी सर्वदलीय संसदीय समितिका अध्यक्ष वीरेन्द्र शर्मा, उपाध्यक्ष लर्ड बिलिमोरिया, पूर्वगोर्खा सैनिकहरूलगायतसँग भेट गरेको दूतावासले जनाएको छ ।"
वर्षाले कंगोमा २०० को निधन,किन्सासा (रासस) अविरल वर्षाका कारण कंगोमा कम्तीमा २ सय जनाभन्दा बढीको ज्यान गएको छ । मुसलधारे वर्षाले गर्दा देशभर व्यापक जनधनको क्षति भएको अल जजिराले जनाएको छ । दक्षिण किभुको प्रान्तीय कार्यालयले जारी गरेको विज्ञप्तिअनुसार बिहीबारदेखिको मुसलधारे वर्षाले प्रान्तको एक नदीमा पानीको सतह बढेर बुसुका गाउँहरूमा पसेको थियो । मध्यअफ्रिकी देशका अधिकांश भागमा भारी वर्षाका कारण दक्षिण किभुमा पहिरो र बाढीका घटनाहरू पनि बढेका छन् । दक्षिण किभुका गभर्नर थियो नग्वाबिदजे कासीले २ सय जनाको ज्यान गएको जानकारी दिँदै केही अझै हराइरहेको बताए । दशकौंदेखि चलेको गृहयुद्धका कारण थिलोथिलो बनेको कंगोलाई पछिल्लो घटनाले थप आहत पारेको छ ।
"अफगानिस्तानमा बाढीले ४ को मृत्यु, २५ घाइते","काबुल (रासस) अफगानिस्तानको पूर्वी नान्गाहार प्रान्तमा शुक्रबार रातिदेखि आएको भीषण वर्षासँगको बाढीका कारण चार जनाको मृत्यु भएको छ भने १ सय २५ जना घाइते भएका छन् । अचानक आएको बाढीका कारण जनधनको ठूलो क्षति भएको अधिकारीहरूले उल्लेख गरेका छन् । तालिवानका अनुसार बाढीका कारण कम्तीमा चार बालबालिकाको मृत्यु भएको छ भने २५ जना घाइते भएका छन् । त्यसैगरी करिब ३ सय आवासीय घर क्षतिग्रस्त भएका छन् । कामा, लालपुर, गोस्टा, कोज कुनार जिल्ला र नान्गाहारलगायतका प्रान्तका अन्य केही क्षेत्रको हजारौं एकड खेतीयोग्य जमिनमा आएको बाढीका कारण क्षति पुगेको हो । बाढीपहिरोका कारण ८ सय ४८ गाईबस्तु, १ सय ५५ आवासीय घर, १ हजार २ सय ४२ घरमा आंशिक क्षति पुगेको र ७ हजार १ सय ६ एकड खेतीयोग्य जमिनमा क्षति भएको उल्लेख गरिएको छ ।"
सहिद स्मारक लिगमा अहिलेसम्मकै तीव्र प्रतिस्पर्धा,"(काठमाडौं)नेपाली फुटबलमा फेरि एकपल्ट प्रमाणित भएको छ, सबै खाले आलोचनाको उत्तर भनेको प्रतियोगिताको आयोजना नै हो । सहिद स्मारक लिग ए डिभिजन ०७९८० मा आइतबार १५ औं चरणका खेल समाप्त भए । प्रतियोगिता सुरु हुन अगाडि अनेक अड्चन थिए । ती अझै छन् । प्रतियोगिता आयोजनाका क्रममा उत्तिकै व्यवस्थापनका तर्फबाट समस्या पनि आएका छन् । अझै पनि धेरैका अझ धेरै गुनासा पनि होलान् ।तर लिगले एउटा ठोस रूप लिँदा केही सकारात्मक पक्ष पनि अगाडि आएका छन् । यही त हो, लिग हुनुको मज्जा । आइतबार १५ औं चरणका दुई खेल भए । त्यसमध्ये एउटा खेलमा मछिन्द्रले एपीएफलाई २१ ले हरायो भने अर्को खेलमा आर्मी र संकटाबीचको खेल ११ को बराबरीमा टुंगियो । लिग अंक तालिकाले रोमाञ्चक रूप लिइरहेको छ । यी नतिजापछि निश्चित जस्तै भएको छ, सम्भवतः यत्तिको प्रतिस्पर्धात्मक लिग यसअघि कहिल्यै पनि भएको थिएन ।वर्ष ०६० यताका लिगलाई हाम्रोमा आधुनिक लिन मान्ने चलन रहेको छ र त्यसयताका अधिकांश संस्करणमा प्रायः लिग उपाधिका लागि दोहोरो अथवा बढीमा तीन टिमबीच प्रतिस्पर्धा हुने गरेको थियो । अझ कुनै स्थितिमा सम्भावित विजेता टिमले एकोहोरो अग्रता लिएका उदाहरण पनि पाइन्छ । तर यसपल्टको लिग तालिकालाई मज्जाले नजर लगाउने हो भने प्रस्ट छ, यसमा सबै सम्भावना खुला छन् । चाहे त्यो लिग उपाधिका लागि होस् अथवा रेलिगेसनका लागि ।अहिले तत्कालका लागि चर्च ब्वाइज फेरि एकपल्ट शीर्ष स्थानमा उक्लेको छ र उसको २७ अंक भएको छ । मुख्य प्रशिक्षकमा बालगोपाल महर्जन आएयता चर्च ब्वाइजले शीर्षमा तीन अंकको अग्रता लिएको छ, तर ढुक्क हुन सक्ने स्थिति छैन । शीर्षमा त्यस्ता पाँच टिम छन्, जसले कुनै पनि बेला कसैलाई पनि पन्छाएर पहिलो स्थान कब्जा गर्न सक्छन् । यसअघि लगातार छ चरण शीर्षमा रहेको जावलाखेल २४ अंकमा दोस्रोमा छ र संयोग के भने थ्रीस्टार र मछिन्द्रको पनि यति नै समान अंक छ ।दुईपल्टको डिफेन्डिङ च्याम्पियन मछिन्द्र यसपल्टको लिगमा पहिलोपल्ट यति अगाडि आएको हो र उसका सामु तेस्रोपल्ट लिग उपाधि जितेर इतिहास रच्ने खुसीको नयाँ अवसर तयार भएको छ । दुई अवसरमा पहिलो स्थानमा रहेको सातदोबाटोको २३ अंक छ र पाँचौं स्थानमा छ । यो भनेको शीर्ष पाँच टिमबीच जम्मा तीनै अंकको अन्तर मात्रै हो । लिग अंक तालिकामा यस्तो तीव्र गणितीय प्रतिस्पर्धा ०५४ सालको लिगमा पनि भएको थियो ।त्यति बेला लिगको अन्तिम चरणको खेल अगाडि पाँच टिमसामु लिग उपाधि जित्ने अवसर थियो, अन्त्यमा थ्रीस्टार क्लब इतिहासमै पहिलोपल्ट लिग च्याम्पियन बन्यो । यसपल्टको लिगमा उपाधि होड मात्र यति धेरे खुला भएको होइन, रेलिगेसन संघर्ष पनि उत्तिकै रोमाञ्चक छ । संकटा १७ अंकमा दसौं स्थानमा छ र जम्माजम्मी दुई अंकको दूरीमा पुलिस सबैभन्दा पुछारमा छ । पुलिसको १५ अंक रहेको छ । संकटापछि एनआरटीको र खुमलटारको पनि समान १७ अंक छ ।अझ त्यसको पनि पछाडि फ्रेन्ड्सको १६ को अंक छ । अबको एकै चरणको नतिजाले पनि रेलिगेसन पर्ने दुई टिमको समीकरण फेरिन सक्छ । नेपाली लिग फुटबलका लागि यो सुखद पक्ष हो, लिग निर्देशक रहेका सञ्जीव मिश्र पनि मान्छन्, मैले लामो समयदेखि लिग हेरिआएको छु, चालीस साल अगाडिदेखि । लिगमा उपाधि र रेलिगेसनको समीकरण यति खुला र कुनै पनि बेला जे जस्तो पनि हुन सक्ने स्थिति पहिलोपल्ट हो ।यस पछाडिका कारण के हुन सक्छन् ? यसको एउटा सजिलो उत्तर त के हो भने लिगका पुराना संस्करणमा जस्तो एउटा टिम धेरै बलियो र अर्को टिम निकै कमजोर हुने स्थिति अहिले छैन । अझ भन्दा सहभागी सबै टिम समान हैसियतका देखिएका छन् । लिग निर्देशक मिश्रले पनि यस पछाडि दुई फरक तर्क प्रस्तुत गरेका छन् । उनको विश्लेषण छ, अहिले हामीले लिगका लागि तीन मैदान प्रयोग गरिरहेका छौं । त्यसैले मैदान धेरै बिग्रेको छैन, त्यसको सकारात्मक प्रभाव अहिलेको प्रतियोगितामा परेको छ ।दशरथ रंगशालासँगै लिगका खेल च्यासल र सातदोबाटोमा भइरहेका छन् । कुनै मैदानमा खेल्दा कसलाई बढी फाइदा र कसलाई बढी घाटा भएको छ, त्यसबारे तथ्यांक प्रयोग गर्दै विश्लेषण गर्न भने बाँकी छ । मिश्रको तेस्रो तर्कमा कसैको विमति हुन सक्नेछ, तर उनको विचार धेरै हदसम्म सत्यको नजिक देखिन्छ । उनी भन्छन्, लिग सुरु हुन अगाडि जसरी तीन दर्जनको हाराहारीमा खेलाडी विदेशिए, त्यसको नकारात्मक प्रभाव पर्ने डर थियो, लिग अहिलेको दिनमा आइपुग्दा त्यो प्रभाव यति धेरै नकारात्मक पनि रहेन ।केही नाम चलेका र राम्रो भनेर प्रशंसा गरिएका खेलाडी नै विदेश पलायन भएका थिए । यो क्रम रोक्न नेपाली फुटबलको सर्वोच्च निकाय अखिल नेपाल फुटबल संघ (एन्फा) नराम्रोसँग चुकेको देखिएको थियो । यस क्रममा केही पदाधिकारीको टिप्पणी खराब पनि रह्यो । तर यही पृष्ठभूमिमा लिग हुँदा जे जति नयाँ नाम अगाडि आएका छन्, तिनले के पनि सिद्ध गरेको छ भने नेपाली फुटबलमा प्रतिभा र सम्भावनाको कमी भने छैन ।"
मलाई पनि टेस्ट क्रिकेट खेल्न मन छ : रोहित,"(काठमाडौं)नेपालका कप्तान रोहित पौडेलले आफ्नो उत्कृष्ट इनिङ्स अझै आउन बाँकी रहेको जनाएका छन् । उनले विश्व क्रिकेट लिग२ मा स्कटल्यान्डविरुद्ध फेब्रुअरीको अन्तिम साता अविजित ९५ रन बनाएका थिए ।यससँगै लिग२ को घरेलु शृंखला क्लिन स्विप गर्ने नेपाल पहिलो टोली बनेको थियो । यही शृंखलाबाट नेपालले उत्कृष्ट पुनरागमन गर्दै लिग२ को अन्तिम १२ मध्ये ११ खेल जितेर सोझै विश्वकप छनोटमा पुगेको थियो । २ सय १३ रनको लक्ष्य पछ्याउने क्रममा रोहितले करण केसीसँग नवौं विकेटमा ७५ रन जोडेका थिए ।प्रशिक्षक मोन्टी देसाईले रोहितको त्यो इनिङ्सलाई आफूले देखेको उत्कृष्ट इनिङ्स भएको जनाएका थिए । प्रशिक्षकको त्यो तारिफलाई कम्पिलिमेन्ट का रूपमा लिँदै रोहितले भने, स्कटल्यान्डविरुद्ध बनाएको अविजित ९५ रन मेरो उत्कृष्ट इनिङ्समध्येको एक हो, तर मेरो उत्कृष्ट इनिङ्स आउन अझै बाँकी छ ।तीन महिनाअघि एकदिवसीय अन्तर्राष्ट्रिय मान्यता जोगाउन संघर्षरत नेपालले अबको चार महिनाभित्र विश्वकप छनोट र एसिया कप खेल्दै छ । विश्वकप छनोट अर्को महिना जिम्बावेमा हुँदै छ भने एसिया कपको समूह चरणमा नेपालले भारत र पाकिस्तानसँग खेल्ने तालिका छ । उनले अबको नेपालको लक्ष्य टेस्ट क्रिकेट हुने जनाउँदै भने, मलाई पनि सेतो ड्रेस लगाएर टेस्ट क्रिकेट खेल्न मन छ । ६७ वर्षपछि कहिले हुन्छ, त्यो निश्चित छैन । अहिलेको क्रिकेट हेर्दा हामीले भर्खर राम्रो खेल्न सुरु गरेका छौं जस्तो लाग्छ । अब नतिजा आउँदै गर्छ । राम्राराम्रा प्रतियोगिता पनि खेल्न पाइन्छ । त्यसले गर्दा टेस्ट क्रिकेट खेल्न पनि सजिलो हुन्छ होला । ५७ वर्षपछि मलाई पनि नेपालले टेस्ट क्रिकेट खेलेको हेर्न मन छ । विस्तृत अन्तर्वार्ता हेर्न स्क्यान गर्नुहोस्"
भारोत्तोलन टोली कोरियातर्फ,"काठमाडौं (कास) एसियाली भारोत्तोलन च्याम्पियनसिपमा सहभागी हुन एक खेलाडीसहित ३ सदस्यीय नेपाली टोली सोमबार दक्षिण कोरियाको जेन्जु जाने भएको छ । मे ३ देखि १३ तारिखसम्म हुने प्रतियोगितामा सागर भण्डारीले पुरुष १०९ केजीमाथि तौल समूहमा प्रतिस्पर्धा गर्नेछन् ।पेरिस ओलम्पिकका लागि छात्रवृत्ति प्राप्त सागर १३ औं दक्षिण एसियाली खेलकुदका रजत विजेता हुन् । प्रतियोगिता पेरिस ओलम्पिक छनोटका रूपमा समेत रहेको छ । प्रशिक्षकमा जीवन गौतम तथा व्यवस्थापकमा रामसुन्दर श्रेष्ठ रहेका छन् । सागरले मे १३ तारिखमा प्रतिस्पर्धा गर्नेछन् । टोलीलाई नेपाल ओलम्पिक कमिटी (एनओसी) का अध्यक्ष जीवनराम श्रेष्ठ, एनओसीका उपाध्यक्ष एवं कार्यकारी निर्देशक चतुरानन्द राजवैद्य, नेपाल भारोत्तोलन संघका अध्यक्ष राम श्रेष्ठलगायतले बिदाइ गरे ।"
मानसिंह डोजो च्याम्पियन,"काठमाडौं (कास) मानसिंह डोजोले प्रथम टोखा मेयर कप कराते प्रतियोगिताको उपाधि जितेको छ । ४ स्वर्ण, ३ रजत र ३ कांस्य जित्दै मानसिंह टिम च्याम्पियन बन्यो । भृकुटी डोजो ४ स्वर्ण, २ रजत र १ कांस्यसाथ दोस्रो भयो । वादोरियो ४ स्वर्ण, १ रजत र १ कांस्य हात पारी तेस्रो भयो ।पुरुषमा गोंगबुका आयुश राई तथा महिलामा मनमैजुकी प्रतीक्षा तामाङ उत्कृष्ट खेलाडी घोषित भए । पुरुषमा भृकुटीका आयुश अधिकारी तथा महिलामा निर्मल वाटिकाकी निमिशा लामा उदीयमान खेलाडी चुनिए । मनमैजु अनुशासित टिम ठहरियो । विजेतालाई टोखा नगरपालिकाका मेयर प्रकाश अधिकारीलगायतले पुरस्कृत गरे ।"
पिटर र तारालाई उपाधि,"काठमाडौं (कास) कठिनमध्येमा मानिने हिमालयन एक्स्ट्राइ वर्ल्ड टुर एक्स्ट्रिम ट्रायथलनको उपाधि पुरुषतर्फ चेक रिपब्लिकका पिटर भाब्रोसेक र महिलातर्फ अमेरिकाकी तारा मिरान्डा पार्सोन्सले जितेका छन् । शनिबार बिहान ४ः०० बजे पोखराको फेवातालमा पौडीबाट सुरु भएको सो प्रतियोगिता आइतबार बिहान कास्कीको माछापुच्छ्रे गाउँपालिका८ ल्वाङमा आएर समापन भएको थियो । पुरुषतर्फ च्याम्पियन भएका पिटरले फेवातालमा तीन किमि ८०० मिटर पौडी, १७५ किमि साइक्लिङ र ४३ किमि दौड १६ घण्टा ५१ मिनेट १९ सेकेन्डमा पूरा गरे । यसैगरी पुरुषतर्फ नै इटालीका जिओभानी बोर्टोलासोले निर्धारित दूरी १७ घण्टा ५८ मिनेट आठ सेकेन्डमा पार गरी दोस्रो हुँदा रसियाका इलिया बब्लिक निर्धारित दूरी पूरा गर्न १८ घण्टा ३४ मिनेट १२ सेकेन्ड लगाउँदै तेस्रो हुन सफल भए । महिलातर्फको उपाधि विजेता मिरान्डाले निर्धारित दूरी पार गर्न १८ घण्टा २० मिनेट ५४ सेकेन्ड लगाइन् । फ्रान्सकी बेनेडिक्ट पेरोन १९ घण्टा ४९ मिनेट १९ सेकेन्डमा तोकिएको दूरी पार गर्दै दोस्रो तथा चेक रिपब्लिककी भेरोनिका मर्चेन्ट २४ घण्टा २८ मिनेट २५ सेकेन्डसाथ तेस्रो भए । प्रतियोगितामा २२ देशका ३६ खेलाडीले प्रतिस्पर्धा गरेका आयोजक हिमालयन एक्स्ट्राइ नेपालका रेस डाइरेक्टर रिक्की योञ्जनले जानकारी दिए । उनका अनुसार २७ जनाले दौड पूरा गरेका छन् । सहभागी पाँच महिलामध्ये ३ जनाले दौड पूरा गरे ।"
