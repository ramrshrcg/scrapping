शीर्षक,विवरण
शरणार्थी प्रकरणले प्रहरी 'गुटबन्दी छताछुल्ल,"शरणार्थी प्रकरणको अनुसन्धान सकेर प्रतिवेदन सरकारी वकिलको कार्यालयमा बुझाइसक्दा पनि संगठन र नेतृत्वप्रति लाञ्छना लगाउन संगठनकै एउटा समूह लागेको आईजीपी कँॅुवरको भनाइ छ । समग्र संगठनको छवि र चेन अफ कमान्डमा असर पुर्याउने गरी प्रायोजित दुष्प्रचार भएका छन् । यसप्रति प्रहरी संगठन र मेरोतर्फबाट गम्भीर आपत्ति छ, उनले भने, यो भित्रभित्रै गुटबन्दी गरेर व्यक्तिगत स्वार्थ सिद्ध गर्न नेतृत्वमा लाञ्छना लगाउने प्रयास हो । यस्ता कुरामा कुनै सत्यता छैन । अर्कोतर्फ काठमाडौं उपत्यका प्रहरी कार्यालय प्रमुखमा एआईजी श्याम ज्ञवालीमाथि पनि संगठनको अर्को पक्षले प्रश्न उठाएको छ । अदालतबाट म्याद थपेर सिंहदरबार हिरासतमा राखिएका सचिव पाण्डेलाई सोधपुछका लागि भन्दै पटकपटक काठमाडौं उपत्यका प्रहरी कार्यालय रानीपोखरी लगिएको थियो । प्रहरी परिसरले अनुसन्धान अधिकृतसमेत तोकेर बयान लिइरहेकोमा माथिल्लो कार्यालयमा लगेर भेटघाट गराउनु नियमविपरीत भएको प्रहरी अधिकारीको भनाइ छ । यद्यपि ज्ञवालीनिकट अधिकारीहरूले केरकारका लागि बोलाइएको दाबी गरेका छन् । तर, यो बीचमा हिरासतमा रहेका पाण्डे र बाहिरको शक्तिबीच सन्देश आदानप्रदान गर्न प्रहरीले सघाएको आरोप भित्रैबाट लागेको छ । अदालतमा बुधबार दायर अभियोगपत्रमा भनिएको छ, हिरासतमा रहेका सचिव पाण्डेले अनुसन्धानलाई कमजोर बनाउन र पूर्वगृहमन्त्री खाणको संलग्नता लुकाउन पूर्वप्रधानमन्त्रीहरू शेरबहादुर देउवा र केपी शर्मा ओलीमार्फत काम गराउनका लागि खाणका पूर्वस्वकीय सचिव नरेन्द्र केसीलाई पत्र पठाएको खुलेको छ । उपत्यका प्रहरी प्रमुख ज्ञवाली भने पछिल्ला विवाद गुटबन्दीसँग सम्बन्धित नरहेको दाबी गर्छन् । यो गुटबन्दी होइन, सोच्ने क्षमतामा भर पर्ने कुरा हो, उनले भने । अनुसन्धान प्रभावित गरेको विषय किर्तेमा मुद्दा चल्नेनचल्ने सन्दर्भमा पनि जोडिन्छ । सरकारी वकिलको कार्यालयमा बुझाइएको रायसहितको प्रतिवेदनमा आरोपित कसैलाई पनि किर्तेमा मुद्दा चलाउन सिफारिस गरिएको थिएन । तर सरकारी वकिल कार्यालयले बुधबार सबै आरोपितविरुद्ध संगठित अपराध, ठगी र राज्यविरुद्धको अपराधसहित किर्तेमा पनि मुद्दा चलाएको छ । पूर्व सहसचिव बालकृष्ण पन्थी नेतृत्वको कार्यदलको प्रतिवेदनमा अनुसूची हेरफेर गरी किर्ते गरेको अभियोगमा कसुर थपिएको हो । प्रहरीको रायमा पनि किर्ते कसुर समेट्ने योजना थियो । चलखेल र हस्तक्षेपका कारण त्यो छुटाइएको एक प्रहरी अधिकारीले बताए । शरणार्थी प्रकरणको अनुसन्धानमा जनस्तरबाटै प्रशंसा भइरहेका बेला जस लिन प्रहरीका दुई कित्ता सक्रिय देखिन्छन् । प्रहरीभित्र देखापरेको गुटको अर्को कारण एक वर्षयताको बढुवालाई पनि लिइन्छ । उमेर बढाएर प्रहरी सेवामा प्रवेश गरेको विवादमा प्रहरी प्रधान कार्यालयले छानबिन थालेपछि डीआईजी अशोक सिंहले गत फागुन १० मा पदबाट राजीनामा दिएका थिए, ज्ञवाली भने चुपचाप बसे । उमेर गुज्रिएपछि प्रहरी सेवा प्रवेश गरेको आरोप अर्का प्रहरी अधिकारी ज्ञवालीमाथि पनि लागेको छ । २०५१ चैत ५ मा सेवा प्रवेश गरेका सिंह र ज्ञवालीको उमेरसम्बन्धी विवाद अख्तियार दुरुपयोग अनुसन्धान आयोगमा पुगिसकेको थियो । अख्तियारबाट अनुसन्धान नसकिँदै सिंह बाहिरिएका थिए । अख्तियारले उमेरसम्बन्धी छानबिनका क्रममा जवाफ पठाउन गृह मन्त्रालयलाई निर्देशन दियो । गृहले यसमा कुनै विवाद नभएको जवाफ अख्तियारलाई पठाएको थियो । गत फागुन २६ मा पाँच डीआईजीहरू एआईजीमा बढुवा हुँदा वसन्त कुँवर पहिलो र ज्ञवाली पाँचौं नम्बरमा सिफारिसमा परे । ज्ञवाली पनि नेतृत्वका लागि प्रतिस्पर्धामा थिए । अख्तियारले आफूलाई बढुवा हुन नदिन नागरिकता प्रमाणपत्र छानबिनको विषय अघि सारेको भन्दै उनी रिसाए । अख्तियारबाट विवाद किनारा नलाग्दै कुँवर आईजीपीमा बढुवा भए । कुँॅवर आईजीपी भएको अर्को महिना वैशाख १४ मा अख्तियारले ज्ञवालीको उमेरसम्बन्धी अनुसन्धान तामेलीमा राखेर भोलिपल्ट प्रहरी प्रधान कार्यालयलाई पत्र पठायो । अनुसन्धानका नाममा आफूलाई बढुवा रोक्नकै लागि योजनाबद्ध रूपमा अख्तियारमा उजुरी हालेको र बढुवा भइसकेपछि त्यसलाई तामेलीमा राखेको भन्दै ज्ञवालीले असन्तुष्टि जनाएका थिए । व्यक्तिकेन्द्रित पक्ष र विपक्ष अनि गुटबन्दीको असर सिंगो संगठनलाई पर्छ । तर व्यक्तिकेन्द्रित लाभकै लागि संगठनलाई ध्रुवीकरण गर्न खोजियो । यो दुर्भाग्यपूर्ण छ, प्रहरीका एक डीआईजीले कान्तिपुरसँग भने, नागरिकको विश्वास गुम्ने गरी हुने गतिविधि संगठन र मुलुककै लागि पनि हानिकारक छ ।"
'फुच्चे गुराँस,"(म्याग्दीकाठमाडौं) म्याग्दीको मोरिस हर्जोग पदमार्ग हुँदै अन्नपूर्ण प्रथम, नीलगिरि नर्थ र तिलिजो पिक हिमालको साझा आधार शिविर जाने जोकोहीलाई यतिबेला पाखाभरि ढकमक्क फुलेका फूलले लोभ्याउँछ । हुमखोलाको २८ सय ८३ मिटर उचाइदेखि झस्केटमेलाको ३५ सय ५३ मिटरसम्मको उचाइ रहेको यो पदमार्गमा पर्ने मिस्त्रीखोला वारिपारिका पाखामा फूल फुलेका छन् । फूल भने फुच्चे गुराँस हो । यो नेपालमा पाइनेसानो आकारका गुराँसमध्येको रोडोडेन्ड्रन कोवानियनम प्रजाति हो । यो नेपालको रैथाने गुराँस प्रजातिहो । यसअघि यो प्रजाति म्याग्दीसहित, मुस्ताङ, लामटाङ र मुलुकका मध्य तथा पश्चिम भागमा अभिलेख भएका छन् ।यो एक झाडीधार वनस्पतिमा पर्छ । विशेषगरी धौलागिरि हिमालको दक्षिणदेखि लामटाङ र गोसाइँकुण्ड क्षेत्रसम्मका ३ हजारदेखि ४ हजार मिटरसम्मको उचाइमा पाइने अभिलेख छ । आधा मिटरदेखि ३ मिटरसम्मको उचाइ हुने यो गुराँस फुलेको बेला बोटबाट पातसँगै पलाउने वनस्पतिविद् कमल मादेन बताउँछन् ।लामटाङ क्षेत्रमा यो गुराँसलाई किसुर भनेर पनि चिनिन्छ । अप्रिलदेखि जुन महिनामा फुल्ने यो गुराँस गुलाबी हुन्छ । रोडोडेन्ड्रन कोवानियनम र रोडोडेन्ड्रन लोन्डेसी नेपालमा मात्रै पाइने रैथाने गुराँस प्रजाति हुन् । यी नेपालबाहेक संसारका अन्य स्थानहरूमा रेकर्ड भएका छैनन् । वनस्पतिविद् मादेन यसअघि यो प्रजातिको गुराँसको पात मात्रै खिचेर म्याग्दीको अन्नपूर्ण गाउँपालिका४ बाट फर्किएका थिए । सन् २०१९ मा उनले फेला परेको दाबी गरे पनि फूलको तस्बिर थिएन । त्यतिबेला उनले पात चिनेकै आधारमा नयाँ प्रजाति भएको बताएका हुन् । उनले भने, मैले म्याग्दीको अन्नपूर्ण गाउँपालिकामा फेला पारेका बेला फूल फुलेको थिएन । अहिले फुलेकै अवस्थामा भेटिएको रहेछ । म एकदमै खुसी छु ।यस्तै म्याग्दीका पर्यटनकर्मी चित्र तिलिजाले यो प्रजातिको गुराँस धौलागिरि हिमाल पदमार्गमा पर्ने सल्लेरीदेखि माथि इटली क्याम्प पुग्ने क्षेत्रमा पनि फेला परेको दाबी गरे । यो प्रजातिका गुराँसका बोटको उचाइ सामान्यतः डेढ मिटरसम्म हुने गरेको भए पनि केही ठाउँ बढी पनि पाइएको छ । यो प्रजातिको फूलको पातको वरिपरि झुस हुने भएकाले चिन्न सजिलो भएको मादेनले जानकारी दिए । यो महत्त्वपूर्ण जानकारी हो । म्याग्दीमा फूल फुलिरहेको अवस्थामा यसअघि अभिलेख भएको थिएन, मादेनले कान्तिपुरसित भने ।सन् १९५० मा बेलायती वनस्पतिविद् ओलेग पोलुनिन नेपालमा अध्ययन गर्न आएको बेला यो प्रजाति लामटाङबाट संकलन गरेका थिए । अध्ययन गर्ने क्रममा यो संसारकै लागि नयाँ प्रजातिको गुराँस भएकाले यसको नाम रोडोडेन्ड्रन कोवानियनम राखिदिएका थिए । उक्त नाम स्कटिस वनस्पतिविद् जोन म्याकक्विन कोवानको सम्मानमा राखिएको थियो ।यो गुराँस पूर्ण रूपमा फुल्दा पात पलाइसकेको हुने मादेनले जानकारी दिए । पातको वरिपरि ससाना रौंहरूका आधारमा छुट्याउन सकिन्छ, उनले भने । संसारमा गुराँसका हजारभन्दा बढी प्रजाति छन् । तीमध्ये नेपालमा पाइने ३३ प्रजातिमा दुईवटा रैथाने हुन् । अरू अन्य मुलुकहरूमा पनि पाइन्छन् । मादेनका अनुसार नेपालको पूर्वी क्षेत्रमा धेरै गुराँस पाइन्छन् । पूर्वको तीनजुरेमिल्केजलजले (टीएमजे) मा धेरै पाइन्छ । नेपालमा भन्दा बढी उक्त प्रजातिको गुराँस सिक्किममा पाइन्छ । त्यसभन्दा बढी भुटान र भुटानभन्दा बढी भारतको अरुणाचल प्रदेश र त्योभन्दा बढी चीनको युनान प्रान्तमा धेरै पाइने गर्छ । गुराँसको उत्पत्ति ६ करोड ५० लाख वर्षअघि अमेरिकाको अलास्कामा भएको मानिन्छ । अलास्कामा उत्पत्ति भएको गुराँस दक्षिणपूर्वी एसिया हुँदै नेपाल आएको वनस्पतिविद् मादेनले बताए । ७० लाख वर्षअघि दक्षिण एसियामा गुराँस प्रवेश भएको अनुमान छ । कुम्भकर्ण र मकालु हिमालको दक्षिणी भागमा गुराँस धेरै नै फैलिएको पाइन्छ ।इरिकेल्स अर्डरअन्तर्गत इरिकेसिया परिवारको रोडोडेन्ड्रोन जिनसअन्तर्गत पर्ने गुराँस चौडापाते र सदावहार वनस्पति हो । गुराँसका बोटको आकार झाडीदेखि मझौला रूखसम्मको हुन्छ । केही प्रजाति ३० मिटरसम्म अग्लो हुने अध्ययनहरूले देखाएका छन् । रातो, सेतो, गुलाबी, पहेंलो, नीलो, बैजनी, सुन्तलालगायतका रङ भएका गुराँसका फूलहरू छन् । यो पानी नजम्ने तथा पातपतिंगर कुहिएर बनेको दोमट अम्लीय माटोमा पाइने गर्छ । यस्तै शीतोष्ण हावापानीमा खोलाको सेप परेको चिसो बालुवा तथा गेग्रान भएको स्थानमा उम्रने अध्ययनहरूले देखाएका छन् । नेपालको सन्दर्भमा गुराँसका बोट विशेष गरेर दाउरा बाल्न, खुकुरीको बिँड, बन्चरोको डन्डी बनाउनका लागि उच्च हिमाली भागमा प्रयोग हुने गर्छ । उच्च हिमालीक्षेत्रमा पाइने यो प्रजातिको गुराँस बाक्लो पात बेरेर वा पातका गुच्छाहरू बनाएर अनुकूलन हुने गरेको पाइन्छ ।"
परीक्षामा १२ महिना र नतिजामा १८ महिना ढिलाइ,"(काठमाडौं)परीक्षा दिएको डेढ वर्षमा नतिजा सार्वजनिक हुने त्रिभुवन विश्वविद्यालयमा कक्षा सकिएको महिनौंपछि मात्र परीक्षा सञ्चालन हुने गरेको विद्यार्थीले गुनासो गरेका छन् । परीक्षाको नतिजा थाहा पाउन १८ महिनासम्म कुर्नुपर्ने विद्यार्थीले परीक्षा दिन पढाइ सकिएको १२ महिनासम्म प्रतीक्षा गर्नुपर्ने अवस्था छ । तोकिएको अवधिमा कोर्स पूरा भए पनि परीक्षा आवेदन फाराम नखुल्ने, समयमा रुटिन नआउने समस्याले महिनौंसम्म परीक्षा पछाडि धकेलिने गरेको विद्यार्थीको भनाइ छ । मानविकी संकाय स्नातकमा २०७७ चैतमा भर्ना भएका विवेक वर्णवाल गत मंसिरदेखि कोर्स सकेर दोस्रो वर्षको परीक्षाको तयारीमा छन् । विश्वविद्यालय र क्याम्पसमा सरासर पढाइ र तालिकाअनुसार परीक्षा लिइएको भए उनी तेस्रो वर्षमा हुन्थे । तर परीक्षा नियन्त्रण कार्यालयले दोस्रो वर्षको परीक्षा आवेदन फाराम मंगलबार मात्रै खुलाएको छ । कक्षा सकिएको ७ महिना भइसक्यो, फाराम बुझाउनै एक महिना लाग्छ, कहिले रुटिन आउने र परीक्षा दिने ?, अनिश्चियको भावमा प्रश्न गर्दै उनले भने, ४ वर्षे स्नातक पूरा गर्न ६ वर्ष लाग्छ जस्तो छ । परीक्षा आवेदन खुलेपछि रुटिन आउन र परीक्षा सञ्चालन हुन कम्तीमा ३ महिना लाग्छ ।विवेकसहितका विद्यार्थीको पहिलो वर्षको नतिजा जाँच सकिएको १४ महिनापछि सार्वजनिक भएको थियो भने अघिल्लो ब्याचको नतिजा १८ महिनामा भएको थियो । मानविकी, व्यवस्थापन, शिक्षा, विज्ञान, प्रविधि संकायका हजारौं विद्यार्थी दोस्रो वर्षको परीक्षाको तयारीमा छन् । २०७८ मा भर्ना भएका विद्यार्थी पहिलो वर्षको परीक्षा दिएर दोस्रो वर्षको पठनपाठन गर्दै छन् । तेस्रो वर्षको कक्षामा हुनुपर्ने विद्यार्थी परीक्षा नहुँदा दोस्रो वर्षमै छन् । सबै संकायमा समयमा परीक्षा सञ्चालन नहुँदा प्रत्येक कक्षामा ब्याच खप्टिएको छ, त्रिचन्द्र क्याम्पसका एक सहप्राध्यापकले भने, एउटै वर्षमा दुई गुप्र विद्यार्थी खप्टिएर बसेका छन्, एउटा पढाइ सकेका अर्को पढ्दै गरेका गुप्र छन् । स्नातक तहको पहिलोदेखि चौथो वर्षसम्म एउटै समस्या रहेको उनले औंल्याए । वैशाखमा कक्षा १२ को परीक्षा सकिएको छ । तर अघिल्लो वर्षको स्नातकको पहिलो वर्षको पढाइ भर्खरै चैतबाट सुरु भएको छ । त्रिविको यही अवस्था कायम रहे आगामी शैक्षिक सत्रमा पनि दुई ब्याचका विद्यार्थी ग्रुप खटिप्ने निश्चित रहेको कलेज सञ्चालक बताउँछन् ।त्रिविमा मात्रै होइन, पोखरा, पूर्वाञ्चललगायतका विश्वविद्यालयमा समेत समयमै परीक्षा सञ्चालन र नतिजा प्रकाशन हुन सकेको छैन । परीक्षा दिनका लागि महिनौं कोठा भाडा तिरेर बस्नुपर्छ, स्नातक तह तेस्रो वर्षका विद्यार्थी संगम लम्सालले भने, तोकिएको समयमा पढाइ सक्ने, परीक्षा दिने र थप पढाइ र जागिरमा प्रवेश गर्ने कुनै टुंगो नै छैन । विश्वविद्यालय र परीक्षा नियन्त्रण कार्यालयको लापरबाहीले परीक्षा र नतिजाको कुनै टुंगो नभएको उनले गुनासो गरे । पढाइ सकिएको ७८ महिनापछि परीक्षा फाराम खुल्छ, त्यसपछि रुटिन आएर परीक्षा सञ्चालन गर्दा एक वर्ष त्यत्तिकै खेर जान्छ, लम्सालले भने । स्नातक तह पहिलो वर्षको परीक्षा ३ पटक सरेपछि गत वैशाखमा सञ्चालन गरिएको थियो । एकपटक परीक्षा स्थगित हुँदा कम्तीमा महिना दिन पछाडि धकेलिन्छ । विद्यार्थीको झविष्यमा हेलचेत्र्याइँ भइरहेको छ, समयमा परीक्षा र नतिजा नहुँदा पनि धेरै विद्यार्थी विदेश पढ्न जान बाध्य भएका छन्, उनले भने । आंगिक क्याम्पसमा अझै चाडै कोर्स सकिएपछि परीक्षाका लागि लामो समय कुर्नुपर्ने विद्यार्थीले बताए । निजीले कक्षा कार्यहरू गरेर समय लम्ब्याउँछन्, आंगिकले फटाफट पढाएर चाँडो सक्छन्, विद्यार्थी आरती थापाले भनिन् । स्नातक तहको विभिन्न वर्षको परीक्षा सञ्चालन र नतिजा सार्वजनिक गर्न ढिलाइ हुँदा स्नातकोत्तर तहको शैक्षिक सत्र पनि एक वर्षसम्म पछाडि धकेलिने गरेको छ । गत साउनमा हुनुपर्ने डिग्रीको भर्ना गत फागुनमा मात्र गरियो, सरस्वती क्याम्पसका एक प्राध्यापकले भने ।परीक्षा सञ्चालन र नतिजा प्रकाशन गर्न संलग्न परीक्षा नियन्त्रण कार्यालयका कर्मचारीलाई विश्वविद्यालयले ३० प्रतिशतसम्म भत्ता उपलब्ध गराउँदै आए पनि समयमा कामकाज हुन नसकेको उनले जनाए । त्रिवि कार्यकारी परिषद्ले परीक्षा र नतिजा प्रकाशन ढिलाइमा असन्तुष्टि जनाउँदै गत वर्ष भत्ता रोकेको थियो । कर्मचारीले झनै ढिलाइ गरेपछि भत्तालाई निरन्तरता दिइएको छ । सेमेस्टर प्रणालीको परीक्षा डिन कार्यालय र वार्षिक प्रणालीको परीक्षा नियन्त्रण कार्यालयले सञ्चालन गर्छ । कोभिडपछि परीक्षा र नतिजाको समय तालिका व्यवस्थापन झनै लथालिंग भएको विद्यार्थीको गुनासो छ । सेमेस्टर प्रणालीको परीक्षामा खासै समस्या नरहेको मानविकी संकायकी डिन कुसुम शाक्यले बताइन् । पहिले कर्मचारी अभावले अलिअलि ढिला भएको थियो, अहिले त्यस्तो छैन, उनले भनिन् । वार्षिक परीक्षाको सम्पूर्ण जिम्मेवारी नियन्त्रण कार्यालयको हुने उनले जनाइन् । परीक्षा नियन्त्रक पुष्पराज जोशीले कोरोनाकालमा समयमा परीक्षा सञ्चालन गर्न नसकेर नतिजासमेत पछाडि सर्ने गरेको बताए । अहिले पढाइ सकिनेबित्तिकै परीक्षा र परीक्षा दिएको ३ महिनाभित्रै सबै संकायको नतिजा सार्वजनिक गर्ने गरी काम गरिरहेको छौं, दोस्रो पटक नियन्त्रकमा दोहोरिएका जोशीले विगतकै भनाइ दोहोर्याउँदै भने, रोकिएका काम सकिएपछि समयतालिकाअनुसार नै हुन्छ । विश्वविद्यालयका उपकुलपतिलगायत पदाधिकारीले दुई वर्षदेखि परीक्षा र नतिजा समयभित्रै सञ्चालन गर्न निर्देशन दिए पनि कार्यान्वयन हुन सकेको छैन । हजारौं विद्यार्थी त्यसको मारमा परेका छन् ।"
चिकित्सा शिक्षाका लागि बाहिरिने विद्यार्थी बढे,"(काठमाडौं)नेपालमा सञ्चालित मेडिकल कलेजमा तीन वर्षयता एक हजार एक सय ६७ विदेशी विद्यार्थी भर्ना भएका छन् । सोही अवधिमा विदेश जाने नेपाली विद्यार्थीको संख्या भने दोब्बरभन्दा बढी दुई हजार दुई सय २२ छ । यो स्नातक र स्नातकोत्तर तहमा मेडिकल शिक्षा पढ्नेको तथ्यांक हो । चिकित्सा शिक्षा ऐनले एकीकृत प्रवेश परीक्षाको व्यवस्था गरेपछि एमबीबीएसलगायत चिकित्सा शिक्षा पढ्न विदेश जानेको संख्या बढेको देखिन्छ । तर, एमबीबीएसबाहेकका विषयमा भर्ना कोटा तोकिए पनि विदेशी विद्यार्थीले नेपाल आउने इच्छा देखाएका छैनन् । चिकित्सा शिक्षा आयोगका निर्देशक डा दिलीप शर्मा विदेश जान र यहाँ पढ्न पनि एकीकृत प्रवेश परीक्षा उत्तीर्ण गर्नुपर्ने व्यवस्थाले विद्यार्थी संख्या घटेको बताए । विदेश जान अनुमति लिएका सबै विदेश गए नै भन्ने हुँदैन तर अनुमति नलिई पनि विदेश गएको चाहिँ हुन सक्छ, उनले भने । २०७७ असोजदेखि विदेशबाट आउने र विदेश पढ्न जानेलाई आयोगले अनुमति दिन थालेको थियो ।तीन वर्षमा ९ सय ६९ जना स्नातकमा डाक्टर पढ्न विदेश गएका छन् भने ६ सय ५४ जना नेपालमा भर्ना भएका छन् । त्यस्तै, स्नातकोत्तर तहमा डाक्टरी गर्न १ सय ६३ विदेशी विद्यार्थी आउँदा ४ सय २८ जना बाहिरिएका छन् । छात्रवृत्तिमा २७ विद्यार्थी बाहिरिँदा ११ जना भित्रिएको तथ्यांक छ । स्नातक नर्सिङ पढ्न २ सय १८ जना विदेश गएका छन् भने ९१ जना नेपाल आएका छन् । एक सय ३ जनाले फार्मेसी अध्ययनका लागि विदेश जान अनुमति लिएका छन् भने ४० जना यहाँका मेडिकल कलेजमा भर्ना भएको आयोगले जनाएको छ । तर, मेडिकल कलेज सञ्चालकहरू प्रवेश परीक्षा पास हुन नसकेका विद्यार्थी अनुमतिबिना पनि विदेश जाने गरेको बताउँछन् ।मेडिकल काउन्सिलले एनओसी जारी गर्दा एकै वर्ष १५ सयभन्दा बढीले विदेश जाने अनुमति लिएको आयोगका निर्देशक शर्माको भनाइ छ । उनी काउन्सिलका पूर्वरजिस्ट्रारसमेत हुन् । बंगलादेश, चीन, पाकिस्तानलगायत मुलुकमा मेडिकल शिक्षा पढ्न बढी विद्यार्थी जाने गर्छन् । सबैभन्दा धेरै भारतका विद्यार्थी नेपाली मेडिकल कलेजमा आउँछन् । श्रीलंका, माल्दिभ्सलगायत मुलुकबाट पनि केही विद्यार्थी आउने गरेका छन् । चालु शैक्षिक सत्रमा मात्रै स्नातक तहमा ४ सय ६ विदेशी विद्यार्थी स्नातक र १५ जना स्नातकोत्तर तहमा भर्ना भएको आयोगले जनाएको छ । यही शैक्षिक सत्रमा ७ सय स्नातक र २ सय ६६ ले मेडिकलमा स्नातकोत्तर गर्न विदेश जाने अनुमति लिएका छन् ।चिकित्सा शिक्षा ऐनले साढे ५ सयभन्दा बढी विदेशी विद्यार्थीले नेपालका मेडिकल कलेजमा एमबीबीएसमा भर्ना हुन पाउने व्यवस्था गरेको छ । कोरोनाकालमा संख्या घटे पनि क्रमशः बढ्दै गएको तथ्यांक छ । यहाँको शिक्षण संस्थामा अध्ययन गर्न आयोगले लिने एकीकृत प्रवेश परीक्षा पास गर्नुपर्ने व्यवस्थाका कारण पनि विद्यार्थी घटेको मेडिकल कलेज सञ्चालकहरूको दाबी छ । ऐन जारी हुनुअघि मेडिकल कलेजहरूले सयौं विदेशीलाई सिधै भर्ना लिने गर्थे । धरानस्थित बीपी कोइराला स्वास्थ्य विज्ञान प्रतिष्ठान, त्रिभुवन विश्वविद्यालय चिकित्सा शिक्षा अध्ययन संस्थान काठमाडौं, पोखरास्थित मणिपाल मेडिकल कलेज, भरतपुरस्थित कलेज अफ मेडिकल साइन्सेज र नेपालगन्जको जानकी मेडिकल कलेजमा भारतीय विद्यार्थीको आकर्षण रहने गरेको थियो ।ऐनले निजी मेडिकल कलेजले कुल सिट संख्याको ५० र सार्वजनिक शिक्षण संस्थाले एक तिहाइ विदेशी विद्यार्थी भर्ना हुन पाउने व्यवस्था गरेको छ । मेडिकल शिक्षाको स्नातक तहको २१ विषयमा एउटै शैक्षिक सत्रमा २ हजारभन्दा बढी विदेशी विद्यार्थी भर्ना हुन पाउँछन् । तर एमबीबीएस, बीडीएस र फार्मेसीबाहेक अधिकांश विषयमा विदेशी विद्यार्थीले प्रवेश परीक्षाको आवेदन नै दिँदैनन् । उनीहरूको आकर्षण रहेको बीपी प्रतिष्ठान र चिकित्सा शिक्षा अध्ययन संस्थानमा सीमित कोटा रहेकाले पनि विदेशी विद्यार्थीको संख्या बढ्न नसकेको आयोगका पदाधिकारीहरूले बताए । कलेज सञ्चालकहरूले भने विदेशी विद्यार्थी बढाउन एकै वर्ष चिकित्सा शिक्षाको दुई शैक्षिक सत्र सञ्चालन गर्नुपर्ने माग अघि सारेका छन् । सरकारले नीति तथा कार्यक्रममा उक्त घोषणा गरे पनि लागू हुन सकेको छैन । निजी कलेजले माग गरे पनि सार्वजनिक शिक्षण संस्था दुई शैक्षिक सत्रमा कार्यक्रम सञ्चालन गर्न सक्षम छन्छैनन् यकिन हुनुपर्ने चिकित्सा शिक्षा आयोगका निर्देशक डा दिलीप शर्माले बताए । मेडिकल शिक्षालाई थप व्यवस्थित र आकर्षण बनाउन आयोगले चिकित्सा शिक्षा नीति, यस क्षेत्रको जनशक्ति प्रक्षेपण, स्नातक तहमा राष्ट्रिय पाठ्यक्रम प्रारूप तयार पारेको छ । १३ विषयको पाठ्यक्रम तयार पारिएको र विश्वविद्यालयप्रतिष्ठानले त्यसका आधारमा आआफ्नो पाठ्यक्रम लागू गर्न सक्ने उपसचिव मेघराज शर्माले बताए । भर्नाका बेला निजी मेडिकल कलेजले बढी शुल्क लिने प्रवृत्ति दोहोरिएपछि यस वर्षदेखि सम्बन्धित जिल्लामा प्रमुख जिल्ला अधिकारीको नेतृत्वमा शुल्क अनुगमन गर्ने कार्यविधि तयार पारिएको निर्देशक संघरत्न वज्राचार्यको भनाइ छ । आयोगले समसामयिक गतिविधिबारे जानकारी दिन मंगलबार पत्रकार सम्मेलन गरेको थियो । सोमबार प्रधानमन्त्री पुष्पकलम दाहालको अध्यक्षतामा बसेको बैठकले कार्यविधि, नीति र पाठ्यक्रम स्वीकृत गरेको थियो । बैठकले आगामी आर्थिक वर्षको आयोगको आन्तरिकतर्फको ४३ करोड ४२ लाख रुपैयाँको बजेटसहित कार्यक्रम पनि स्वीकृत गरेको छ ।"
कोशी र मधेश प्रदेश सरकारमा माओवादी 'गठबन्धनबाहिर,"यादव कति जोखिममा ?मधेशमा माओवादी, जनमत पार्टी र लोसपाले सरकारलाई दिएको समर्थन फिर्ता लिएको अवस्थामा मुख्यमन्त्री सरोजकुमार यादव संकटमा पर्नेछन् । मंगलबारको मन्त्रिपरिषद् पुनर्गठनलाई लिएर जनमत पार्टीका अध्यक्ष सीके राउतले प्रधानमन्त्री एवं माओवादीका अध्यक्ष पुष्पकमल दाहाललाई भेटेर ध्यानाकर्षण गराएका छन् । उनले मधेशमा जसपाको विकल्पमा सत्ता गठबन्धनबाटै मुख्यमन्त्री बनाउनुपर्ने प्रस्ताव राखेको जनमतका नेता बीपी साहले बताए । मधेशमा सत्ता गठबन्धनका तीन दल (माओवादी, जनमत र लोसपा) बीच पनि सरकारको नेतृत्व परिवर्तनबारे छलफल सुरु भएको छ, उनले भने, मधेश सरकारमा रहेको हाम्रो पार्टीको सहभागिता निरन्तर राख्ने कि बाहिरिने भन्नेबारे पर्सि (शुक्रबार) बस्ने केन्द्रीय समिति बैठकले निर्णय गर्नेछ ।१०७ सदस्यीय मधेश प्रदेशसभामा एमाले २३, कांग्रेस २२, जसपा १८, जनमत पार्टी १३, लोसपा र माओवादीका ९९, एकीकृत समाजवादीका ७, राप्रपा, संघीय समाजवादी र नागरिक उन्मुक्ति पार्टीका ११ तथा स्वतन्त्र ३ सांसद छन् । एमालेबाहेक सबैसांसदको मुख्यमन्त्री यादवलाई समर्थन छ ।"
'पुष्पा २ डिसेम्बरमा,"मुम्बई (एजेन्सी) अल्लु अर्जुन अभीनित दक्षिण भारतीय फिल्म पुष्पा २ः द रुल डिसेम्बर २२ देखि प्रदर्शनमा आउने भएको छ । सुकुमार निर्देशित फिल्ममा अल्लुसँगै रश्मिका मन्दना र फहद फासिलको मुख्य भूमिका रहेको छ । भारतीय सञ्चारमाध्यले बुधबार फिल्मबारे नयाँ समाचार सार्वजनिक गरेका छन् । त्यो हो, पुष्पा २ः द रुल मा बलिउड अभिनेता रणवीर सिंह पनि देखिने भएका छन् । सञ्चारमाध्यमले उनी प्रहरीको भूमिकामा देखिने जनाएका भए पनि फिल्म निर्माण टिमले भने आधिकारिक रूपमा कुनै जानकारी दिइसकेका छैनन् ।सन् २०२१ मा रिलिज भएको पुष्पा को सिक्वेल हो, पुष्पा २ः द रुल । यसका हाल धमाधम छायांकन चलिरहेको छ । अघिल्लो फिल्म पुष्पा बक्सअफिसमा निकै सफल भएका कारण पनि पछिल्लो समय यसको सिक्वेलबारे चर्चा चुलिएको छ ।"
नांगो गाउँ को सकियो छायांकन,"काठमाडौं (कास) दीपेन्द्र लामाको लेखन तथा निर्देशन रहेको फिल्म नांगो गाउँ को छायांकन सकिएको छ । निर्देशक लामाले सामाजिक सञ्जाल फेसबुकमा मंगलबार तस्बिरहरू सार्वजनिक गर्दै ३३ दिनमा फिल्मको छायांकन सकिएको जनाएका हुन् । दयाहाङ राई, मिरुना मगर, कर्मा, साम्राज्ञी शाह, शिशिर वाङ्देल, बुद्धि तामाङ, रवीन्द्र झा, विशाल पहाडी, अंकित खड्का, राज थापा, कमलमणि नेपाल, पुष्कर गुरुङ, शारदा गिरी, घनुभाइ जोशी, निमा पाण्डे, सविन बाँस्तोला, शंकर आचार्य, केशव राई, इष्टु कार्की, ताण्डव, रामकाजी घिमिरेलगायतका कलाकारले अभिनय गरेका छन् । मनिष्मा फिल्म्सको ब्यानरमा निर्माण भएको फिल्मको निर्माता हिमाल शर्मा हुन् । फिल्मको छायांकन आलोक शुक्लाले गरेका हुन् । वनिश शाहले सम्पादन गर्ने फिल्म आगामी भदौ २९ गतेदेखि रिलिज हुने जनाइएको छ ।"
केनेडीले गरेका थिए चन्द्रमामा मानिस पठाउने घोषणा,सन् १९६१ मा आजकै दिन (मे २५) मा अमेरिकी राष्ट्रपति जोन एफ केनेडीले एक दशकभित्र चन्द्रमामा मानिस पठाउने घोषणा गरेका थिए । त्यसका लागि ५ सय ३१ मिलियन अमेरिकी डलर आवश्यक पर्ने जनाउँदै केनेडीले संसद्समक्ष बजेट पारितको प्रस्ताव गरेका थिए । १९१७ को मे २९ मा जन्मिएका केनेडी अमेरिकाको ३५ औं राष्ट्रपति हुन् । १९६१ को जनवरी २० मा अमेरिकी राष्ट्रपतिमा निर्वाचित केनेडी १९६३ को नोभेम्बर २२ मा हत्या हुनुअघिम्म पदमा थिए । केनेडीले घोषणा गरेको आठ वर्षपछि अमेरिकाले चन्द्रमामा मानिस पठाएको थियो । १९६९ को जुलाई २१ मा नील आर्मस्ट्रङ अपोलो११ यानमार्फत पहिलो पटक चन्द्रमामा पुगेका थिए । त्यसअघि उनी अन्तरिक्ष प्रविधि परीक्षणबारेको १९६२ को गेमिनी मिसन र १९६६ को गेमिनी८ मिसनमा समेत सहभागी भएका थिए । जुलाई १९३० को अगस्ट ५ मा जन्मिएका आर्मस्ट्रङ अमेरिकी अन्तरिक्ष यात्री तथा एरोनटिकल इन्जिनियर थिए । अमेरिकी अन्तरिक्ष एजेन्सीबाट १९७१ मा अवकाश लिएपछि उनी अन्तरिक्षको शोध र अन्वेषणका क्षेत्रमा लामो समय क्रियाशील थिए । उनको २०१२ को अगस्ट २५ मा ८२ वर्षको उमेरमा निधन भएको थियो ।
सीपसँगै स्वदेश,"(झापा)दुई दशक भइसकेको छ, झापाका टीकाराम ढुंगाना (आकाश) कामको खोजीमा भौंतारिँदै भारतको मुम्बई पुगेको । त्यतिबेला माओवादी द्वन्द्व उत्कर्षमा थियो । विद्रोही र राज्य दुवै पक्षको कोपभाजनमा थिए, टीकाराम जस्ता तन्नेरीहरू । कोही दबाबमा परेर माओवादीमा पसे । अनि, कोही भागेर ज्यान जोगाउने क्रममा छिमेकी देशका बिरानो सहरमा पुगे । कैयौं अझै पनि उतै होलान्, कोहीले दुःख पाएर फर्किए पनि होलान् । तर, टीकारामका लागि देश छाडेको घटना एक अर्थमा उपलब्धिमूलक नै रह्यो । कारण, उनी सीप सिकेर आफ्नै देश फर्के । मुम्बई हानिएपछि दुई वर्ष जति एउटा होटलमा काम गरे । सहयोगीका रूपमा काम थालेका उनले पछि शवर्मा (अरबी खान्की) बनाउन सिक्न पनि भ्याए । त्यो बेला उनी मुम्बई नपुगेको भए सिमाञ्चलका पारखीले फरक स्वादको अरबी खान्की चाख्न पाउने थिएनन् । अनि सीमान्तवासीले घरमा बसीबसी यो स्वादिलो परिकार खाइसकेर जिब्रो पड्काउँदै भन्न पनि त पाउने थिएनन्, आहा π कति मिठो शवर्मा ।त्यतिबेला सिकेको सीप अहिले खुब काम लागेको छ, ग्राहकलाई शवर्मा दिँदै गर्दा उनले भने, कम्तीमा आफ्नै देशमा काम गरेर आत्मनिर्भर हुन त पाइएको छ । मुम्बई पुग्दा त उनी मात्र १६ वर्षका थिए । पहिलोपटक मुम्बई पुग्दा त उनी चकित परेका थिए, गगनचुम्बी महलहरू देखेर । खासमा उनका दाजु रमेश पहिलेदेखि नै मुम्बईमा थिए । तर उनी दाजु भए ठाउँमा भने पुग्न सकेनन् । विशाल सहर मुम्बईको पश्चिमी पाटो अन्धेरीमै अलमलिए त्यतिबेला । फोन थिएन । अहिलेजस्तो सञ्चारको सुविधा हुने कुरै भएन । दाजुको ठेगाना खुट्याउनै सकेनन् । धेरै प्रयत्न गर्दा पनि दाजु भए ठाउँमा पुग्न नसकेर टोलाइरहेका उनलाई नजिकैको एक रेस्टुराँका भान्सेले सोधे, काम करेगा क्या ? उनले अन्योलका बीच टाउको हल्लाए । अनि नाम चलेको रेस्टुराँमा उनी भर्ती भए । त्यो रेस्टुराँ अरबी खान्की शवर्माका लागि चर्चित थियो । त्यो रेस्टुराँ चौबिसै घण्टा व्यस्त, उनी सम्झिन्छन्, बलिउडका हिरो हिरोइन पनि बाक्लै आउँथे । त्यसताका उनले फिल्मी पर्दामा देखिने सलमान खानलाई पहिलो पटक प्रत्यक्ष देखेको बताउँछन् । गोरो अग्लो, बडिविल्डर हिरोलाई देखेर एकछिन त उनी हेरेको हेरै भएका थिए । कतिपय त हिरोइनहरू पनि आउँथे । तर, धेरैजसोलाई उनले खुट्याउन सक्दैनथे । मुम्बई नगरीमा दुई वर्ष शवर्मा बनाउने शिल्प सिकेपछि भने उनलाई घरले तान्यो । त्यतिन्जेल माओवादी पनि शान्ति प्रक्रियामा आउने तयारीमा थियो । देशमा शान्ति कायम हुने तरखर थियो । केही समय पढे । घरको आर्थिक अवस्थाले पढ्दापढ्दै बिदेसिनुपर्ने बाध्यता आइलाग्यो । अन्ततः उनी फेरि रोजगारीका लागि मलेसिया हानिए । करिब ८ वर्ष उतै बिताएर फर्किए । फेरि विदेश नै जाने कि स्वदेशमै केही इलम गर्ने ? उनको मस्तिष्कमा छाल आयो । विवाह पनि गरे । बिहेपछि भने पत्नीको मायाले तान्यो कि ? विदेश जान मनै मानेन । गत फागुनदेखि उनले करिब ३ लाख खर्चिएर काँकडभिट्टामा शवर्मा रेस्टुराँ सञ्चालनमा ल्याए । सुरुमा मुम्बईबाट फर्किएका दाजु रमेशले सघाए उनलाई । २० वर्षअघि सिकेको सीपलाई उनी घरगाउँतिरै खर्चिरहेका छन् । करिब३ लाख लगानीमा दाजुभाइ मिलेर शवर्मा रेस्टुराँ सुरु गर्ने निधो गरेका थियौँ, उनले थपे, तर, दाजु शवर्मा मेकरमै कुवेत जाने भएपछि एक्लै चलाइरहेको छु । रेस्टुँरा अलि साँघुरो भए पनि शवर्माका पारखी खोजीखोजी आइपुग्छन् । यसअघि कहिल्यै नदेखेकी र नचाखेकी स्थानीय लिजा किस्कुले शवर्मा खाएपछि स्वादको बखान गरिन्, स्वाद त जिब्रोमा अल्झिरहने रहेछ । सहरमा नयाँ स्वादको खान्कीका पारखीहरू दिनदिनै बढिरहेको छन् । नयाँ टेस्ट हो, लगानी डुब्ने पो हो कि भन्ने पनि लागेको थियो, उनले भने, तर, अहिले पारखीहरूको भीडले अलि ढुक्क भएको छु ।स्वादिलो अनि अरबी खान्की खासमा कसरी बनाइन्छ त ? उनी भन्छन्, सुरुमा चिकल व्रेस्ट बोनलेस गरिन्छ । मसला मिलाएर मेरिनेट गरिन्छ २३ घण्टा । त्यसपछि ग्यासबाट सञ्चालित सानो मेसिनमा राखेर चिकेन गिल्ड गरिन्छ । दिनमा ६, ७ किलो मासुको शवर्मा बिक्न थालेको छ, उनले थपे, नयाँ स्वादप्रति ग्राहकको रुचि देखेर उत्साही बनाएको छ । शवर्माको आफ्नै मसला हुन्छ । त्यसमा पिक्कल, भेनेगर, माइनेस सस, लसुनको पेस्ट, गार्लिक स्पाइसलगायत प्रयोग हुन्छ । डेढ सय रुपैयाँ तिरेपछि एक जना मज्जाले अघाउँछ । शवर्मामा मसाला, जिरा, अलैंची, दालचिनी, बेसार, सिमला खुर्सानी पनि समावेश गरिन्छ । सामान्यतः मैदाको रोटीमा बेरेको चिकेन शवर्मामा लसुनको चटनी, फ्राइज र अचारसँग सर्भ गरिन्छ । विकिपिडियाका अनुसार शवर्मा मध्यपूर्वी एसियाको लोकप्रिय परिकार हो । मासु पातलो टुक्राहरूमा काटिएको, उल्टो कोनमा राखिएको, र बिस्तारै घुम्ने ठाडो रोटिसेरीमा सेकाइएको मासुलाई पातलो आकारमा ताछेर बनाइन्छ यो परिकार । परम्परागत रूपमा भेडा वा खसीको मासुबाट बनाइन्थ्यो । खासगरी लेवनान, इजिप्ट, कुवेत, इराक र साउदी अरबमा भने यो निकै लोकप्रिय छ ।"
सेवा आश्रममा युवा स्वयंसेवी,"(वीरेन्द्रनगर)काभ्रेको धुलिखेल नगरपालिका११ की २५ वर्षीया सञ्जिता गौतमले व्यवस्थापानमा स्नातक सकेकी छन् । पढेलेखेकी भए पनि उनी जागिर खाएर आफ्नो भविष्य बनाउनेभन्दा पनि अरूको सेवामा खटिएकी छन् । यसरी अरूका लागि जीवन बिताउन थालेको पनि ७ वर्षभन्दा बढी भइसक्यो । अहिले सुर्खेतको वीरेन्द्रनगर नगरपालिकामा रहेको मानव सेवा आश्रममा रहेर उनले कोही नभएकाको सहारा बनेर काम गरिरहेकी छन् । आश्रममा मानसिक समस्या भएका, अलपत्र परेका तथा घरपरिवार नभएर बेसहारा बनेकाहरू बस्छन् । धेरैजसो ज्येष्ठ नागरिक रहेको यो आश्रममा बालबालिकाहरू पनि छन् । १८ वर्षकै हुँदा सञ्जिताले आश्रमको सेवा थालेकी हुन् । बीबीएस प्रथम वर्षमा पढ्दै गर्दा मानव सेवा आश्रमका केन्द्रीय अध्यक्ष रामजी अधिकारीले एक दिन उनको गाउँमा एउटा कार्यक्रम गर्न पुगेका थिए । खासमा आमाहरूका गरिएको कार्यक्रममा आफ्नी आमाले नभ्याएपछि उनी पुगेकी थिइन् । तर त्यही कार्यक्रमले उनको जिन्दगी बदलियो र उनी सेवा गर्नतर्फ अग्रसर बनिन् । त्यसपछि मानव सेवा आश्रमबारे बुझ्न र हेर्न मन लागेर संस्थाको केन्द्रीय कार्यालय हेटौंडा पुगिन् । अनि मलाई घर फर्कन मन लागेन, उनले भनिन्, केही समय हेटौंडाकै आश्रममा बसे, अहिले सुर्खेतमा स्थापनाकालदेखि नै काम गरिरहेकी छु ।छोरी पढेपछि जागिर खाएर घरपरिवार हेरोस् भन्ने उनको परिवारको चाहना थियो । तर उनले जागिरभन्दा सेवालाई ठूलो ठानेर यसैमा लाग्ने निर्णयमा पुगिन् । पहिलेपहिले बिदामा घर गएको बेला पनि अब नजाऊ भन्ने उनका बुबाआमा आजभोलि छोरीले बेसहारालाई गरेको सेवा देखेर खुसी छन् । आश्रममा सञ्जिताले भ्याएसम्म सबै काम गरिरहेकी हुन्छिन् । काम गरेबापत कुनै रकम लिन्न् । कोही नभएको मान्छेलाई देख्दा उनीहरूका लागि केही गर्नुपर्छ भन्ने लागेर यसरी सेवा गरिरहेको उनले बताइन् । मलाई उनीहरूको खुसीले नै सन्तुष्टि दिन्छ, उनले भनिन्, जति सक्छु, दुःखी, गरिबकै सेवामा तल्लीन हुन्छु ।आश्रममा सञ्जिताका २२ वर्षीय भाइ सुजन पनि सेवारत छन् । दिदीलाई भेट्न आश्रममा आइरहने सुजन एक वर्षबाट आश्रममा दिदीसँगै सेवा गरिरहेका छन् । दिदीलाई भेट्न आउँदा यहाँका बुबाआमाहरू देखेर फर्किएर जान मन लागेन, सञ्जीवनी कलेज धुलिखेलमा व्यवस्थापन संकायमा स्नातक तह पढ्दै गरेका उनले भने, अहिले स्वअध्ययन गरिरहेको छु, परीक्षा दिन धुलिखेल जान्छु । आश्रमको सेवाले मनमा सन्तुष्टि मिलेको उनले बताए । उनले पनि आश्रममा निःशुल्क सेवा गरिरहेका छन् । मानव सेवा आश्रममा मकवानपुरको हेटौंडा५ चिसापानीकी २८ वर्षीया सिर्जना ओली पनि कार्यरत छिन् । उनी प्रदेश प्रमुखका रूपमा आश्रममा सेवारत छिन् । स्नातकोत्तर सकेकी सिर्जना जागिर खान छोडेर १० वर्षदेखि आश्रममा कार्यरत छिन् । परिवारले पढाइलेखाइ गराएपछि जागिर खाएर आफ्नो र परिवारका लागि गरोस् भन्ने चाहना त पक्कै पनि राख्ने रहेछन्, उनले भनिन् अहिले आवश्यकतालाई सीमित राखेर काम गर्ने भए गर भनेर परिवारले पनि साथ दिएको छ । आश्रममा निःशुल्क सेवा दिइरहेकी सिर्जनाले विभिन्न विषयमा तालिम दिएर आफ्नो खर्चहरू निकाल्छिन् । खान र बस्नका लागि आश्रममै व्यवस्था भएकाले आफूलाई खासै ठूलो खर्चको जरुरी नहुने उनले बताइन् । पेसाले स्वास्थ्यकर्मी २८ वर्षका महेन्द्रकुमार थापा पनि मानव सेवा आश्रमका युवा परिवार संयोजक हुन् । उनले आश्रमलाई सुख होस् वा दुःख जतिबेला पनि साथ दिन्छन् । महेन्द्र आश्रमका लागि बलिया सहयोगी हुन् । उनी आश्रमको कामका लागि आफ्नो काम पनि छोड्छन् । दैलेखको दुल्लु नगरपालिका४ का महेन्द्र बेसहारा बनेर सडकका हिँडिहेकाहरूदेखि लिएर मानसिक समस्या भएर जंगलमा बसेकाको उद्धार गरेर मानव सेवा आश्रममा ल्याउँछन् । सुर्खेतमा २०७५ माघ १८ गतेदेखि सुरु भएको हो मानव सेवा आश्रम । आश्रम रहेको घरको भाडा भने वीरेन्द्रनगर नगरपालिकाले तिर्दै आएको छ अनि बाँकी खर्च भने मुट्ठी दानबाट । दाताहरूले आफ्नो जन्मोत्सव, वैवाहिक उत्सव, पितृहरूको श्राद्धलगायत बेलामा आश्रमलाई सहयोग गर्दै आइरहेका छन् । आश्रममा अहिले ७८ जना आश्रित छन् । अहिलेसम्म आश्रममै २७ जनाको मृत्यु भइसकेको छ भने ६५ जनाले स्वेच्छाले आश्रम छाडेका छन् । १ सय ३४ जनाको पुनःस्थापना भएको आश्रमले जनाएको छ ।"
अड्डामा अभिलिखत बयानको सत्यनिरूपण गर,"नेपाली नागरिकलाई सबैभन्दा बढी अपमान कसैले गरेको छ भने यो राज्यका शासक प्रशासकले नै हुन् । पूर्वाधार विकासमा चरम अनियमितता र शिक्षा तथा स्वास्थ्यमा प्रणालीगत बेवास्ता गर्दै आएका राज्य सञ्चालकहरू उद्यम र रोजगारीमा अनुत्तरदायी छन् । संरचनागत रूपमै विपन्न पारिएका नागरिकलाई अन्धकारमै राख्न मौसमअनुसार राष्ट्रियताका धुन घन्काउने हाम्रा अगुवाहरू आफ्नै नागरिकलाई विदेशी शरणार्थीको बिल्ला भिराएर तेस्रो देश पठाउन पनि संगठित हुन्छन् । नक्कली भुटानी शरणार्थी प्रकरणले हाम्रो राजनीतिको यो चरित्रलाई उजागर गरेको छ ।विदेशमा आकर्षक रोजगारीको प्रलोभन देखाएर नेपाली नागरिकमाथि हुने ठगी नियमित विपत्तिजस्तै बनेको छ । तर, ८७५ नागरिकलाई अनागरिक बनाएर विदेश पठाउने डरलाग्दो गिरोहमा उपप्रधानमन्त्री, गृहमन्त्री, गृह सचिव, मन्त्रीका सल्लाहकारहरूसमेत मिसिएको यो प्रकरण असाधारण हो । प्रहरी अनुसन्धानबाट प्राप्त प्रमाणका आधारमा ३० जनाविरुद्ध अदालतमा अभियोजन पनि भइसकेको छ । यो प्रकरणमा ढिलै भए पनि भएको अनुसन्धानले अवश्य पनि एउटा सन्देश दिएको छ सत्ता भनेको शक्ति मात्र होइन, जवाफदेहिता पनि हो, देशको कानुन र नागरिकको जीवनमाथि कसुर गर्ने जतिसुकै शक्तिशाली भए पनि कुनै दिन कठघरामा उभिनुपर्ने हुन सक्छ ।अनुसन्धान र अभियोजनले सञ्चार गरेको आशासँगै केही आशंकाहरू पनि छन् । सार्वजनिक भएका व्यक्तिगत संवादका अडियोमा मात्र होइन, पक्राउ परेका आरोपितहरूले सरकारी वकिलको उपस्थितिमा प्रहरीलाई लिखित बयान दिँदा लिएका नामहरूलाई अनुसन्धानकर्मीले पूरै नजरअन्दाज गरेको देखिन्छ । केशव दुलाल र सागर शर्मालगायतले बडेबडे घरानियाँको नाम र दामको अंकसमेत लिएर गरेको संवादको अडियोले सार्वजनिक सरोकार बढाएको छ । सानु भण्डारीले लिखित बयान दिँदै उत्तिकै शक्तिशाली समूहको नाम उजागर गरेका छन् । कुनै पनि व्यक्तिले वैयक्तिक, सार्वजनिक वा अदालती संवादमा अर्को व्यक्तिमाथि अनुचित लाञ्छना लगाउनु दण्डनीय हुन्छ । गिरोहका नाइके भनिएकाहरूले गरेको संवाद र दिएको बयान अनुसन्धानको कसौटीमा नराखी प्रहरी कार्यालयको कार्पेटमुनि राख्न मिल्दैन । जसको नाम आएको छ, उनीहरूकै सार्वजनिक प्रतिष्ठाका लागि पनि यो विषयमा अनुसन्धान हुनैपर्छ, त्यसका लागि सम्बन्धित व्यक्तिहरूसँग प्रहरी प्रशासनले बयान लिनु अनिवार्य हुन्छ । अन्यथा भोलि कुनै पनि व्यक्तिले यस्तै बयान दिएर कसैको सार्वजनिक प्रतिष्ठा धुमिल बनाएर आफ्नो बाटो लाग्न सक्छ । अझ त्योभन्दा ठूलो विषय, सार्वजनिक जानकारीमा आएका संवाद र अनुसन्धानकर्मीका अगाडि अभिलिखित बयानले पनि कानुनी दर्जा नपाउने हो भने अनुसन्धान भनेको न्यायको उपक्रम होइन, शक्ति र प्रभावको नापतौल गर्ने अस्त्र मात्र हो भन्ने ठहर्नेछ । आफ्नै प्रभावशाली सहकर्मी पक्राउ पर्दा पनि देशको सबैभन्दा ठूलो दल कांग्रेसका सभापति शेरबहादुर देउवा मौन छन् । यो प्रकरणमा पैसा लिने र दिने मात्र होइन, सरकारी अधिकारीहरू पनि साक्षीका रूपमा प्रस्तुत भएका छन् । यो गैरकानुनी काम गृह प्रशासनबाटै योजनाबद्ध रूपमा भएको हो भनेर सहसचिव फणीन्द्रमणि पोखरेल, उपसचिव सागरमणि पाठक र चोपेन्द्र न्यौपाने तथा शाखा अधिकृत यान्तोष प्रधानले बयान दर्ज गराएका छन् । गृह प्रशासनले सरकारको सबैभन्दा ठूलो घटकका प्रभावशाली नेताहरूमाथि षड्यन्त्र गरेको हो भने त्यसविरुद्ध बोल्नु पार्टीका शीर्षस्थ नेताको अधिकार र जिम्मेवारी हो । सभापति देउवा प्रहरी अनुसन्धानलाई मौन समर्थन गर्ने तर सरकारले नै अभियुक्तका रूपमा प्रस्तुत गरेका नेतालाई पदमा विराजमान गराउने असंगत राजनीतिमा लागेका छन् । त्यस्तै, एमाले अध्यक्ष तथा तत्कालीन प्रधानमन्त्री केपी शर्मा ओलीको सचिवालयका सहयोगीहरू तथा तत्कालीन गृहमन्त्री रामबहादुर थापालाई पैसा दिएको भनेर लिखित बयान दर्ज भएको सार्वजनिक हुँदा पनि कसैको केही जवाफदेहिता नबन्ने अवस्था देखिएको छ । बयानका नाममा अनर्गल लाञ्छना लगाइएको हो भने सम्बन्धित व्यक्तिलाई थप दण्डित गर्ने गरी अघि बढ्न ओली, उनको दल र सहयोगीलाई यो देशको कानुनले रोक्दैन । तर कानुनी जिम्मेवारी पूरा नगर्ने हो भने कुनै पनि राजनीतिक दल र त्यसका नेताको विश्वसनीयता मात्र होइन, देशको कानुनमाथिको आस्था खण्डित हुनेछ । त्यसैले राजनीतिको प्रतिष्ठा जोगाउन सम्बन्धित दल र तिनका नेताको अग्रसरता अनिवार्य छ । यदि उनीहरू त्यसो गर्दैनन् भने पनि आफ्नो अभिलेखमा आएका सन्दर्भहरूको सत्यनिरूपण गर्ने जिम्मेवारीबाट राज्य प्रशासन अलग्गिन मिल्दैन । दर्ता भइसकेको मुद्दामा पनि नागरिक ढुक्क भएर बस्न मिल्दैन । किनकि सार्वजनिक बहसको छाल किनारा लाग्नासाथ प्रमाण तलमाथि पार्ने, साक्षी प्रभावित गरेर बयान फेराउने, कानुनी दाउपेच प्रयोग गरेर मुद्दा लम्ब्याउने र मुद्दालाई नै असान्दर्भिक बनाउने अभ्यास विगतमा भएका छन् । उदाहरण धेरै छन्, बालुवाटार जग्गा काण्डको मुद्दा फितलो भयो । यती र ओम्नी काण्ड ओझेल पारिए । कतिसम्म भने पूर्वगृहमन्त्री गोविन्दराज जोशीविरुद्ध भ्रष्टाचारको मुद्दा बेवारिसजस्तै भएको छ । अहिले तातो बहसमा रहेको नक्कली भुटानी शरणार्थीसम्बन्धी मुद्दा पनि कुनै दिन सार्वजनिक स्मरणबाट हटाउने प्रयास हुन सक्छ । सचेत नागरिकले यसमा मर्यादित खबरदारी जारी राख्नुपर्छ, नागरिक र कानुनको प्रतिष्ठा जोगाइराख्न सम्बन्धित सबै निकायले यो मुद्दालाई यथोचित स्थान र प्राथमिकता दिनै पर्छ ।"
खुद्रा बजेटमा लगानी : बालुवामा पानी,"माननीयहरूको दौडधुप छ । आसेपासेहरू पनि व्यस्त छन आफ्नो क्षेत्र र इच्छा मुताबिक बजेट विनियोजन गर्न गराउन । यो क्रम आजभन्दा धेरै वर्षअघिदेखि चलेको हो । गाउँघरतिर अलिअलि बजेट पनि गएको देखिन्छ । कति आवश्यक र कति अनावश्यक हेर्ने कसैलाई फुर्सद छैन । ५ वर्षे कार्यावधिमा म योयो काम गरेर जनताको जीवनस्तरमा यति सुधार गर्छु भन्ने सोच कसैमा रहेको पाइँदैन ।कृषि क्षेत्र कसैको प्राथमिकतामा परेको देखिँदैन । घरेलु तालिम यदकदा गाउँघरतिर चलेको देखिन्छ तर त्यस पश्चात् त्यो काम बन्द हुन्छ । किनभने आफूले जानेको सीप अनुसार वस्तु उत्पादन गरेर पनि बेच्न नसकेपछि तालिमभत्ता लिनेदिनेमा मात्र सीमित भएका छन् । कृषि क्षेत्रको मुख्य समस्या उत्पादन लागतभन्दा बजार मूल्य कम हुनु हो । कृषिजन्य वस्तुको बिचौलियाहरूले त राम्रै कमाइरहेका छन् । वस्तु उत्पादकको भने बिल्लिबाठ नै देखिन्छ ।साँच्चिकै देशको समृद्धि चाहने स्वरोजगारलाई प्रवर्द्धन गर्न राज्यले चाहेको हो भने घरेलु उत्पादन र कृषि उत्पादनको बजारीकरण गरिदिने कुरामा नेताहरूको ध्यान जानु जरुरी छ । कृषका उत्पादन जंगली जनावरले नष्ट गरिरहेका छन् । तिनले पुर्याएको क्षतिको ख्याल गर्नुपर्छ । क्षतीबारे अनुसन्धान गरेर नियन्त्रणको उपाय अपनाउनुपर्छ । यतातिर सम्बन्धित क्षेत्रका सांसद, स्थानीय सरकारप्रमुख लगायतको ध्यान पुगोस् । रामकृष्ण पराजुली, लामोसाँघु, सिन्धुपाल्चोक"
ईपीजी प्रतिवेदनको अबको बाटो,"विकसित भनिएका पश्चिमा नागरिकहरूले नेपालका गाउँघर घुमीवरी फर्कंदा लिएर जाने सन्देशहरूमध्ये सम्भवतः एउटा हो नेपालका प्रायः गाउँले मानिसले सामान्यदेखि अति कडा रोगबारे समेत विज्ञ अपिनियन दिँदै औषधिसम्म सुझाउने गर्छन् । आधुनिक स्वास्थ्य संरचनामा सहज पहुँच भएका र जे भए पनि सीधै डाक्टरकहाँ पुग्ने पश्चिमाहरूको बुझाइ आफ्नै परिवेश र विशेषताको होला, तर सिटामोल देख्नै धौधौ पर्ने नेपाली गाउँलेको त्यो विज्ञता लाई पनि आफूलाई त्यही परिस्थितिसँग अनुकूलित गर्दै स्थानीय स्तरमा उपलब्ध झारबुटी र अस्वस्थताबीच साइनो गाँस्दै जिउने तरिका र मनोविज्ञानका रूपमा बुझ्न सकिन्छ । गाउँका हौं या सहरका, हामी नेपाली अरू धेरै विषयमा यस्तै विज्ञ अपिनियन दिन माहिर छौं र सायद गाउँसहरका चोकचोक र चियापसलदेखि सेमिनार हलसमेतमा सबभन्दा विज्ञ बहस हुने विषय नेपालभारत सम्बन्धको आयाम नै हुने गर्छ । आन्तरिक राजनीतिको हरेक आयाममा, चाहे कुनै दल बनोस् या टुक्रियोस्, कुनै नेताले चुनाव जितोस् या हारोस्, कोही मान्छेले कुनै पद पाओस् या गुमाओस्, भारतलाई जबर्जस्ती घुसाउनु नेपालमा परम्परा नै बनिसकेको छ । देशका मन्त्री या प्रधानमन्त्री जब भारत जाने प्रसंग आउँछ, समाजको हरेक तप्का आफूअनुकूलको मेनु सुझाउन उद्यत देखिन्छ भने पपुलिस्ट बन्नका लागि मन्त्रीप्रधानमन्त्री पनि सुझाव संकलनको रीत पुर्याउँछन् । त्यस्ता मिटिङहरूमा आएका बुँदाहरू कति सुन्लान्, टिपोट या मनन गर्लान्, त्यो अर्कै विषय भयो, तर तुरुन्तै चोकचोकका बहस र मिडियाका लागि मसला भने छोडिदिन्छन् र भ्रमणमा जान्छन् । त्यहाँ आफ्नै पारामा प्रस्तुति दिएर, पुरानै बुँदाहरूको पुनरावृत्ति गरेर भ्रमण असाध्यै राम्रो र सफल भएको सन्देश दिँदै फर्कन्छन् । नेतृत्वहरूबीच भेटघाट र कुराकानीले आपसी सम्बन्धमा केही ताजापन ल्याउनु त स्वाभाविकै हो, तर तत्काल कुनै नवीनतम फड्को मार्ने सम्भावना नदेखिएको विषयमा समेत पक्ष र विपक्षमा बाँडिएर सक्रियतापूर्वक बहसमा उत्रिनु हाम्रो आदत बनिसकेको छ । यद्यपि हरेक विषयका सकारात्मक र नकारात्मक पाटाहरू हुन्छन् र यस्ता बहसले समेत कतिपय सकारात्मक सन्देश, आशा र अपेक्षाहरू दिएका अवश्य होलान् । यही सन्दर्भमा यहाँ प्रधानमन्त्री पुष्पकमल दाहालको सम्भावित भारत भ्रमणको सेरोफेरोमा केही समयदेखि अत्यधिक बहसमा ल्याइएको नेपालभारत प्रबुद्ध व्यक्ति समूह (ईपीजी) वास्तवमा के थियो, के गरिनुपर्ने थियो र के बनाउन खोजिएको छ भन्नेबारे चर्चा गर्ने प्रयास गरेकी छु । डा बाबुराम भट्टराई र सुशील कोइराला हुँदै प्रधानमन्त्री केपी शर्मा ओलीका पालामा २०७२ माघ १३ मा मन्त्रिपरिषद्को बैठकबाट नेपालतर्फका सदस्यहरूको नामावली टुंग्याएर ईपीजीले अनौपचारिक रूपमा कार्य प्रारम्भ गरेको थियो, २०७२ चैतमा । २०७३ असार २० र २१ गते काठमाडौंमा ईपीजीको पहिलो संयुक्त बैठक बस्यो । ईपीजीको नेपाल सचिवालय व्यवस्थापनमा परराष्ट्र मामिला अध्ययन प्रतिष्ठानको उपकार्यकारी निर्देशकका हैसियतमा मलाई पनि केही जिम्मेवारी आइपरेको थियो । सुरुमा सचिवालयलाई नै प्रतिष्ठानको कार्यालय तोकेर त्यहीँबाट संयोजन गर्ने निर्णय भएको थियो । तर पछि ईपीजीको अनुरोधमा छुट्टै सचिवालयसहित काम सुरु गरियो । भारततर्फ ईपीजीका लागि रक्षा अध्ययन एवं विश्लेषण संस्थानको जस्तो नेपालमा प्रतिष्ठानको कुनै भूमिका त थिएन, तर पनि बहसमा भने विषयगत अध्येता र नागरिकका रूपमा आफू निरन्तर सहभागी र अद्यावधिक रहँदै आएका आधारमा मैले यो विषय उठाउन खोजेकी हुँ । नेपालभारतबीच विगतमा भएका सबै सहमति, सम्झौता र व्यवस्थापनको पुनरवलोकन गर्ने र २१ औं शताब्दीको विकसित परिप्रेक्ष्यको आवश्यकताका आधारमा दुवै सरकारलाई सुझाव र सिफारिस गर्नेÙ दुई देशबीच आपसी विश्वास, सामाजिक, आर्थिक, सांस्कृतिक र राजनीतिक सम्बन्ध थप मजबुत बनाउन आवश्यक उपायहरूको सिफारिस गर्नेÙ यो शताब्दीमा दुई देशबीच थप सुदृढ सम्बन्धका निम्ति आवश्यक संस्थागत संयन्त्र र ढाँचा सिफारिस गर्नेÙ शान्ति, समृद्धि, हार्दिकता अभिवृद्धि गर्दै सीमापार अपराध निर्मूलीकरणका निम्ति उपाय सिफारिस गर्नेजस्ता कार्यादेशको जगमा गठन भएको थियो ईपीजी । यसको गठनको औचित्यलाई थप व्यापकता दिन दुई देशबीच मित्रता प्रवर्द्धन र सुदृढीकरणका लागि आवश्यक अन्य क्षेत्र सिफारिस गर्ने भन्ने वाक्यांशसमेत गठन दस्तावेजमा राखिएको देखिन्छ । सुरुआती बैठक नेपालमा भयो भने अर्को संयुक्त बैठक भारतमा । यसरी पाँचवटा काठमाडौंमा र चारवटा भारत (तीनवटा दिल्ली र एउटा देहरादून) मा गरी नौ बैठक र छलफल भए । तोकिएको एक वर्षको अवधिमा अर्को एक वर्ष थपेर २०७५ असारमा ईपीजीले काम सम्पन्न भएको घोषणा गरेको थियो । कार्यविधि आफैं बनाउन स्वतन्त्र ईपीजी तत्कालीन परिस्थितिमा कति शक्तिशाली थियो या सरकारका तालुकदार निकायहरूले त्यसलाई कति महत्त्व दिएका थिए भन्ने कुरा उक्त समूहको बजेट र समय बढाउने प्रस्तावलाई किन्तुपरन्तु नभनी सहजै सहमति दिइनु र बोलाइएका अधिकांश अनुभवी तथा अध्येताहरू सहजै उपलब्ध हुनुबाट पनि पुष्टि हुन्छ । यसरी सबैको सहयोगमा नेपाल र भारत दुवैतर्फका सदस्यहरूको सहमतिमा तयार भएको प्रतिवेदन दुवै सरकारलाई बुझाउने सवालमा देखिएको विगत चार वर्षदेखिको अन्योललाई कसरी बुझ्ने ? कतै बुझाउने प्रक्रियाका सन्दर्भमा दुई पक्षबीच अझै समूहतहमै छलफलको आवश्यकता छ कि ? यी यावत् सवालमा चर्चा नगरी हामीले भारतले प्रतिवेदन बुझ्न मानेन भन्दै एकोहोरो भाष्य बनाइरहेका छौं कि ? लेखन, छलफल र दस्ताबेजीकरणमा सम्पूर्ण रूपमा सहभागी प्रबुद्ध समूहका सदस्यहरूको प्रतिवेदनलाई दुई देशबीचको साझा दस्तावेज बनाउन के गर्ने भन्नेमा पनि औपचारिक र अनौपचारिक तहमा छलफल भए प्रशस्त विकल्प निस्कने देखिन्छ । ईपीजी आफैंले प्रतिवेदन पहिले भारतमा र त्यो पनि प्रधानमन्त्री तहमा बुझाउने निर्णय गरेको थियो । यो नेपालमा तीन फरकफरक दलका नेतृत्वमा बनेका सरकारहरूको पहलको परिणाम भए पनि भारतमा समूह गठनताकाकै सरकार छ, तैपनि भारतीय प्रधानमन्त्री मोदीलाई यस विषयमा कम चासो भएर या अन्य कारणले प्रतिवेदन बुझ्न समय मिलेको छैन, जुन खोजकै विषय होला, तर त्यो भन्दैमा विदेशमन्त्री या सचिव तहमा बुझाउन हुन्न भन्नेचाहिँ होइन, किनकि ती पनि सरकारकै हिस्सा हुन् । अर्को, ईपीजीका आज पनि सक्रिय रहेका सदस्यहरूको द्विपक्षीय बैठक बसेर अनुकूलता अनुसार प्रतिवेदन पहिले नेपाल सरकारलाई बुझाउने निर्णय गर्ने हो भने सायद भारतमा बुझाउने वातावरण बनाउन पनि सकिन्थ्यो । प्रतिवेदन भारतमा प्रधानमन्त्री तहमा यतिका वर्षसम्म पनि बुझाउन नसक्नुमा ईपीजीका भारतीय पक्षकै बढी कमजोरी देखिन्छ । त्यो तहमा सम्पर्क गर्न र विश्वस्त तुल्याउन सक्ने आत्मविश्वास थिएन वा पहुँच नपाउन पनि सक्ने अवस्था थियो भने किन ईपीजीमा प्रधानमन्त्रीलाई नै बुझाउने सहमति गरियो भन्ने प्रश्न ती सदस्यहरूतर्फ सोझिनु अन्यथा होइन । तर यस असफलताबाट सिकेर यो विषय यसरी सतहमा आउनुअगावै अन्य विकल्प नखोजी त्यही रटानमा रमाउन खोज्नु नेपाली सदस्यहरूको पनि कमजोरी हो । यसबीच कहीँकतै नबुझाई नाइँ, भारतलाई नै र त्यो पनि प्रधानमन्त्री तहमै बुझाउने हो, नेपाली राज्यले पनि भारतमा लबिइङ गरिदियोस् भन्ने प्रकारको ईपीजी संयोजक को अडान बालहठसरह देखिन्छ । आफैंमा सिजन्ड कूटनीतिज्ञ, पूर्वपरराष्ट्रमन्त्री तथा भारतका लागि पूर्वराजदूत भेखबहादुर थापाको यस्तो अडानबीच यसमा नेपालकै अन्य सदस्यको राय के छ, सधैंझैं यस पटक पनि बाहिर आएको छैनÙ यसर्थ सबैको सहमति रहेकै बुझिन्छ । तैपनि ईपीजीलाई कसैले कूटनीतिक रूपमै यो भनिदिएको छैन कि, यो विषय प्रधानमन्त्री तहमा भारत भ्रमणमा उठाउनुपर्ने द्विपक्षीय प्रमुख एजेन्डा हुन सक्दैन किनभने यसका लागि द्विपक्षीय नै सहमति चाहिन्छ । प्रतिवेदन नेपालमा र भारतमा पनि बुझाएर सार्वजनिक गर्न आग्रह गर्ने काम ईपीजी र नागरिक तहको हो भने सरकारी तहमा बुझेर अपनत्व लिइसकेपश्चात् संयुक्त प्रतिवेदनमा पनि समाहित तत्तत् बुँदा वा सुझावमा सरकारी तहमा सहमत भएर यसरीयसरी कार्यान्वयनमा जाऔं भन्ने वा प्रस्ताव गर्ने वा समझदारी बनाउने जिम्मेवारी सरकारको हो । तर ईपीजीको नेपाल पक्षका संयोजक यतातिर सोच्न र काम गर्नभन्दा नेपालका तत्कालीन प्रधानमन्त्री र परराष्ट्रमन्त्रीलाई गैरकूटनीतिक अडानका लागि आग्रह गर्ने लबिइङमा मात्र लागेनन्, २०७९ जेठ ९ मा विज्ञप्ति जारी गर्दै प्रतिवेदन दुवै देशका प्रधानमन्त्रीज्यूहरूलाई यथाशीघ्र हस्तान्तरण गर्ने र सो सम्भव नदेखिए जनसमक्ष ल्याउने तयारी हुँदै गरेको भन्नतिर समेत लागे । थापाले नेपालका तत्कालीन प्रधानमन्त्री र परराष्ट्रमन्त्रीलाई समेत तान्दै दुई देशका विज्ञहरूद्वारा संयुक्त रूपमा तयार गरिएको अनि कहीँकतै बुझाउन नपाएको र नेपाल सरकार पनि अनभिज्ञ रहेको भनिएको प्रतिवेदनलाई लिएर एक्टिभिजम मा उत्रिए, यो नेपालको एकल पहल, चासो, सरोकार र सामर्थ्यको विषय हो भनेजसरी । कतिपय अवस्थामा त ईपीजी सदस्यले त्यसभित्रका सुझावहरूबारे पनि नेपालमा चर्चा गरे । परिणामतः, आजसम्म त्यही समूहमा सीमित प्रतिवेदनको हवाला दिँदै मिडिया र सर्वसाधारण पनि पक्ष र विपक्षमा तर्क गर्न थाले । प्रक्रिया नै पूरा नभई या पूरा गर्ने यथेष्ट प्रयास नै नगरी विषयलाई जनबहसमा लैजान मलजल गर्ने गरी जिम्मेवारहरू नै बहसमा उत्रिँदा ईपीजीको कूटनीतिक पहिचान र निष्ठामा अवश्य प्रश्न उठेको छ । किनभने दुई देशबीच मित्रता प्रवर्द्धन र सुदृढीकरणका लागि आवश्यक अन्य क्षेत्र सिफारिस गर्ने भन्ने उद्देश्यले गठित ईपीजीका नेपाल संयोजक कै पपुलिस्ट दाउपेचका कारण दुई देशबीच सम्बन्धमा अरू शंका उत्पन्न हुने वातावरण बनेको छÙ भारत पन्छिन खोजेको छ भनेर बुझ्ने अवस्था र सन्देशले त्यतै संकेत गर्छ । समाजले पनि ईपीजीका संयोजक र अन्य सदस्यको नियति र असफलतामा प्रश्न गर्नुको सट्टा सिजन्ड कूटनीतिज्ञका गैरकूटनीतिक कदममा साथ दिइरहेको देखिन्छ ।नेपालमा धेरैजसो चल्दै आएको सन् १९५० को सन्धिको बहसलाई तीन वर्षयता ईपीजी प्रतिवेदनले प्रतिस्थापन गरिदिएको छ । सन्देश यस्तो छ मानौं शताब्दीदेखि गिजोलिएको द्विदेशीय समस्यामा यो प्रतिवेदन जादुको छडी हो र जादुगरले छु मन्तर गरेझैं यो भारतमा बुझाए सबै समस्याको स्वतः समाधान हुन्छ । प्रधानमन्त्री दाहालको भारत भ्रमणका एजेन्डालाई लिएर परराष्ट्र मन्त्रालयद्वारा आयोजित छलफलका क्रममा एक पटक फेरि उही लवजमा ईपीजी संयोजक ले प्रतिवेदनबारे आफ्नो धारणा सार्वजनिक गरेका छन् । त्यसलाई नेपाली सञ्चारजगत्ले पनि बिनाप्रश्न समाचार बनाइदिएपछि परराष्ट्र मामिलामा कखरा जानेबिना नै मन्त्री बनेकाहरू पनि ए, साँच्चै हो कि क्या हो भन्नेमा नलाग्लान् भन्न सकिन्न । द्विदेशीय कूटनीतिक तहमा दुईमध्ये एउटा राजी नभएका विषयमा कुरा उठाउनु भनेको सहमति हुन सक्ने सम्भावना भएका अरू धेरै विषयमा पनि असहमति निम्त्याउनु हो । जुनसुकै रिपोर्ट या जेजति विषयमा बहस र चर्चापरिचर्चा गरे पनि नेपाल र भारतका विषयहरू मुख्यतया सीमा व्यापार र एकअर्काका सुरक्षाचासोवरिपरि देखिन्छन् । ईपीजी प्रतिवेदन उल्लेख गरेर या नगरेर पनि हुने छलफलहरू यिनै विषयमा केन्द्रित हुने गर्छन् । तसर्थ ईपीजीले नै एक पटक आफैंले मन्थन गर्न र भारतीय समूहलाई साथ लिएर समाधान निकाल्नतिर लागेमा प्रतिवेदनले निकास पाउला र सम्बन्ध सुमधुरतातिरको यात्रामा सहजता होला कि ?"
नागरिक बेच्ने शासकहरू,"विक्रम संवत् १८७१७२ को नेपालअंग्रेज युद्धपछि नेपाली समाजको परम्परागत सास्कृंतिकसामाजिक चिन्तनधाराले नयाँ अभ्यासको बाटो समात्यो ।आफू समाहित राज्यका लागि दुई बित्ता भए पनि भूगोल जोड्ने अभ्यास नागरिक चेतनामा प्रवाहित थियो । त्यही चेतनाबाट अभिसारित मानिसहरू आफ्नो राज्यका लागि लड्नु र राज्यको भूगोल बढाउन युद्धमा सरिक हुनुलाई व्यक्तिगत अभीति र सामाजिक प्रतिष्ठाको विषयका रूपमा प्रदर्शन गर्न अनुरक्त थिए । राज्यको भूगोल बढाउन अभिघातक क्रियामा देखाउने प्रभावका आधारमा राज्य अधीनस्थ भूगोलबाट उठ्ने सिर्तोमा उसको हिस्सेदारीको पैमाना निर्धारण हुन्थ्यो । अर्थात्, सिर्तो उठाई खाने जमिनको उब्जाउको योग्यता र क्षेत्रफल निर्धारण हुन्थ्यो । शासकीय पदसोपानमा उसको हैसियतमाथि ठप्पा लाग्थ्यो । यसैले पनि राज्यका लागि जमिन जोड्ने अभियान नागरिकका लागि जीवन निर्वाह गर्ने र जीवन निर्वाहका लागि राज्यको निगाह प्राप्त गर्ने दैनन्दिन क्रियासमेत थियो । जीवनमरणको सवालका रूपमा नागरिकको जीवनाभ्यासमा प्रवाहित थियो । त्यही अभ्यासले उत्कर्षको स्वरूप ग्रहण गर्दा १२ हजार कुरिया भएको गोर्खा राज्य टिस्टादेखि काँगडासम्म विस्तारित भएको थियो । त्यो बेरोकटोक विस्तार अभियानले कहीँ न कहीँ अवरोधको पहाडको सामना गर्नुपर्ने नै थियो, ढिलोचाँडो ।अनेकन् भारदार र तिनका नाबालक सन्तानसमेतको अमानवीय र नृशंस कत्लेआम गरेर सत्तामा ढलीमली गरेका भीमसेन थापालाई आफ्नो सत्तामाथि केन्द्रित नागरिक असन्तोषलाई विषयान्तर गर्ने मौका चाहिएको थियो । आजको भारतका तत्कालीन अनेकन् राज्यमाथि उपनिवेश कायम गरेर बसेको ब्रिटिस इस्ट इन्डिया कम्पनीले राज्य विस्तारको फुक्काफाल अभियानमा बत्तिएको गोर्खाबाट चुनौती महसुस गर्न थालेको थियो । परिणामतः ऊ गोर्खाली विस्तार अभियानको टाउकामा घन बजार्न अग्रसर भयो ।बुटवल र स्युराज (शिवराज) नामका दुई गाउँको अत्तो थापेर किचलोका लागि अग्रसर ब्रिटिस चालबाजीलाई टार्नुको सट्टा (जिन्दगी नै गोर्खा राज्यको भूगोल विस्तारमा बिताएका जनरल अमरसिंह थापाजस्ता फिल्ड कमान्डरहरूले दिएको युद्ध टार्ने सल्लाह मान्नुको सट्टा) भीमसेनले राज्यलाई ब्रिटिससँगको युद्धमा होमे, आफ्नो सत्ताउपरको असन्तोषलाई विषयान्तर गर्न ।परिणामतः राज्यका लागि एक बित्ता जमिन जोड्नसम्म कहिल्यै नलडेका भीमसेन सत्ताको हर्ताकर्ता बन्न आउँदा मौजुदा भूगोलको एकतिहाइ गुमाएर ब्रिटिससँगको युद्धमा गोर्खाली पक्षको पराजयपछि नेपाली समाजको परम्परागत सामाजिक चिन्तनधारामाथि भयानक पहिरो गयो । त्यस बखतसम्म सामूहिक स्वार्थका लागि सामूहिक प्रयत्न केन्द्रित गर्ने समाज उक्त युद्धमा गोर्खाली पराजयोप्रान्त व्यक्तिकेन्द्रित अभ्यासमा अग्रसर भयो । राज्यका लागि जमिन जोड्ने अभियान उप्रान्त राज्यको सरहदमा रहेको जमिनमा आफ्नो स्वामित्व कायम गर्ने अर्थात् आफ्ना लागि जमिन जोड्ने अभियानमा विघटित भयो । यो विघटनको सिलसिला आजपर्यन्त तीव्रतर छ ।राज्यका लागि जमिन जोड्नेबाट राज्यभित्र आफ्ना लागि जमिन जोड्ने अभियान आरम्भ भएपछि धनसम्पत्ति जोड्न विदेशी श्रमबजारमा आफूलाई समर्पित गर्ने अभियान नालापानीको किल्लामा बहादुरीपूर्वक लडेका भनिएका बलभद्र कुँवरले पन्जाबी रणजित सिंहको फौजमा आफूलाई भाडामा लगाएर लड्न समर्पित गरेपछि आरम्भ भयो । उसो त त्यसअघि नै गोर्खाब्रिटिस युद्धमा गोर्खाली शासनाबाट प्रताडित कुमाउँ र गढवालका असन्तुष्ट गोर्खा अधीनस्थ भूगोलका नागरिकहरू जम्मा गरेर, पछिबाट फर्स्ट गोर्खा राइफल्स भनेर परिचय दिइएको, नासिरी बटालियन गठन गरेको थियो ब्रिटिस इस्ट इन्डिया कम्पनीले ।ब्रिटिस जनरल अक्टरलोनी र गोर्खाली जनरल अमरसिंह थापाबीच मलाउमा भएको सम्झौताले (खासमा गोर्खाली समर्पणपत्रले) आफ्ना नागरिकलाई विदेशी फौजमा भाडामा लड्न पठाउने गोर्खाली शासकहरूको बहादुरी र स्वाभिमानी यात्राको लज्जाहीन उत्कर्षलाई आकार दियो । र, खोलियो सिरमुरको नहानमा सेकेन्ड गोर्खा राइफल्स अर्थात् सिरमुर बटालियन र थर्ड गोर्खा राइफल्स अर्थात् कुमाउँ बटालियन । त्यसपछि तीव्रतर भयो देशका नागरिकलाई भाडामा विदेशी फौजमा लड्न बेच्ने शासक स्तरको लज्जाहीन खेल ।कहिले ब्रिटिस उपनिवेशित भूगोलमा चर्किएको आन्तरिक असन्तोष शमन गर्न त कहिले नेपाल युद्धको पक्ष नै नहुँदासमेत विश्वयुद्धमा लाखौं नेपालीलाई लड्न पठाए हाम्रा शासकहरूले, टाउको गनेर ब्रिटिस सरकारसँग भाडा असुल गर्दै ।कतिसम्म भने, राजीखुसीले ब्रिटिसका लागि लड्न जान तयार नेपाली नागरिकको संख्या कम भएपछि सनदमार्फत भाडामा लड्न जान नागरिकलाई उर्दी जारी गरेर नजानेलाई सरकारलाई असहयोग गर्नेको सूचीमा राखिने धम्की मात्रै दिएका थिएनन्, रिक्रुट हुन आफैं तयार हुनेलाई तीन रुपैयाँदेखि विभिन्न संख्यामा रिक्रुट खोज्नेलाई इनाम दिनेसम्मको व्यवस्था गरेका थिए तत्कालीन शासक चन्द्रशमशेरले । भनिन्छ, त्यसरी ब्रिटिस फौजमा भाडामा मान्छे पठाएबापत चन्द्रशमशेरले ब्रिटिसबाट टाउको गनेर कमिसन, हेड ट्याक्स (सलामी रकम) पाएका थिए । ब्रिटिस फौजमा त्यस बखत २ लाखभन्दा बढी नेपालीलाई भाडामा लड्न भर्ती गराइएको सरदार भीमबहादुर पाँडेले त्यस बखतको नेपाल पुस्तकमा उल्लेख गरेका छन् (पृ १२१) । तर, बेलायतकै हाउस अफ कमन्सको डिफेन्स कमिटीले २ मार्च १९८९ मा पेस गरेको रिपोर्ट अनुसार, पहिलो विश्वयुद्धमा २ लाख ५० हजारभन्दा बढी नेपालीलाई इस्ट इन्डिया कम्पनीको फौजमा रिक्रुट गरिएको थियो (झलक सुवेदी, ब्रिटिस साम्राज्यका नेपाली मोहरा, पृ ५४) । ब्रिटिस रिझाउने चन्द्रशमशेरको आत्मसर्मपणवादी खेलले नेपालीलाई आफ्नो उपनिवेशका नागरिकसरह भर्ती गरेको थियो आजको भारतमा उपनिवेश लादेको कम्पनी सरकारले, कलकत्तामा मुख्यालय खडा गरेर ।यसरी एकातिर नेपाली नागरिकलाई आफूले पक्षधरता नै नलिएको युद्धमा एउटा देशको सेनामा भर्ना गराएर उसका तर्फबाट लड्न पठाइएको थियो भने, अर्कातिर नेपाली सेनालाई घोषित रूपमै कम्पनी सरकारको सहयोगार्थ परिचालन गरिएको थियो । युद्धमा परिचालित भएर गएको ब्रिटिस फौजको खाली क्याम्पको सुरक्षार्थ झन्डै १४ हजार नेपाली सैनिकको नफ्री पठाइएको थियो (नेपाली सेनाको इतिहास, २०६९, पृ १५९) ।ििियसरी पहिलो विश्वयुद्धमा नेपाली नागरिकलाई भाडामा लड्न पठाइएपछि कालान्तरमा त्यसले देशको आन्तरिक आर्थिक उत्पादन प्रणालीमा समेत व्यापक बदलाव ल्यायो । त्यस बखतको जनसंख्याको अनुपातमा लड्नका लागि भारा उठाई लगिएका तन्नेरीको संख्या चानचुने थिएन । मैले सन् १९९७ मा भेटेका गोरखाको सिरानचोकका एक वृद्ध गुरुङ बाले सुनाएका थिए जम्मा चौध वर्षको उमेरका उनलाई बलजफ्ती घिसार्दै कम्पनी सरकारको फौजमा भर्ती हुन लगिएको थियो, पहिलो विश्वयुद्ध लड्न । जुँगाको रेखी आउन लागेका कलिला किशोरहरू र तिनका बालाई समेत कम्पनी फौजमा लतार्दै भर्ती हुन लपेटिएको उनले आफैं देखेका थिए ।खेतीपाती र उत्पादनको काम गर्न सक्ने उमेरका अधिकतम मानिसलाई विदेशी फौजमा बेचेपछि देशभित्रको आन्तरिक उत्पादन चौपट भएको थियो । परिणामतः आत्मनिर्भर अर्थतन्त्रको ओरालो यात्रा त्यहीँबाट आरम्भ भयो । साढे २ लाखभन्दा बढी नेपालीलाई भाडाको सिपाहीका रूपमा बेलायतले लड्न लग्दा ५० हजार जनाभन्दा बढी युद्धमोर्चामा मारिएका थिए ।युद्धपछि फर्केर आउँदा लडाकुहरूले १३ करोड रुपैयाँभन्दा बढी नेपाल भित्र्याएका थिए । अलिक वर्ष विदेशी फौजका लागि भाडामा लडेपछि यता आलसतालस भएर खनीखोस्री गरेको भन्दा निकै बढी धन, त्यो पनि नगदै हात परेपछि यताको परम्परागत खेतीपातीको काममा त्यसरी फर्की आएको विशालतम जनशक्तिको मन बसेन । त्यसमाथि एकपछि अर्को युद्धका कारण भर्तीको प्रक्रिया रोकिएन । त्यसरी लड्न गएकाहरू फर्किंदासाथमा त्यो रकम मात्रै भित्रिएन, अनेक नयाँ बानीबेहोरा, मालताल, लवाइखवाइ पनि आए । नेपालको पहाडी भेकभरि लवाइ, खवाइ, बसाइ, घरव्यवहारमा परिवर्तन आयो । फौजी जवानले समुद्रपारबाट ल्याएको नयाँ विदेशी सामानले केही पहाडी गाउँमा भडक बढी लाहुरे नभएको गाउँमा पनि लाहुरेको हावा लाग्यो । जिन्सीको सट्टापट्टाले चलेको जुम्सो पहाडी घरव्यवहार एक्कासि नगदमा झटाझट चल्न थाल्यो (भीमबहादुर पाँडे, त्यस बखतको नेपाल, भाग १, पृ १२११२३) । स्वदेशमा नागरिकको माग थेग्ने कुटीर उद्योग, कलकारखाना खोल्नुको सट्टा विदेशी सामानको आयात हुन थाल्यो । विदेशी मालको पैठारीमा लाग्दै आएको प्राचीन प्रतिबन्ध हटाइयो । तराईका नाकामा विदेशी महाजनलाई व्यापार गर्ने स्वीकृति दिइयो । भन्सार ठेक्कामा दिन थालियो र त्यसका लागि बोलकबोल गराउन थालियो । देशभित्रै जिल्लाजिल्लामा जगात (मालकर उठाउने अड्डा) खडा गरिए । रंगीचंगी विदेशी मालसामान छिटोछिटो झिकाउन विदेशी साहुमहाजनलाई प्रोत्साहन गरियो । भन्सार, जगातबाट सरकारी अधीनमा पुगेको धन पनि विदेशी बैंकमा गयो राज्यको धन राणाको धनका रूपमा मनलाग्दी कुम्ल्याउने गरिएकाले र राणाहरूले भारतीय बैंकमा पैसा राख्ने गरेकाले त्यसरी जनताबाट खिचिएको पैसा घुमाउरो बाटोबाट जुन बाटो आएको थियो त्यही बाटो फर्कियो (भीमबहादुर पाँडे, त्यस बखतको नेपाल, भाग १, पृ १२९१३०) ।ििित्यस कालदेखि यता आजसम्म पनि त्यही भइरहेको छ । लाहुर भन्नु नै कम्पनी फौज थियो पहिले । कम्पनी फिर्ता गएपछि भारतीय र बेलायती सेनामा हामीले आफ्ना नागरिकलाई भर्ती गरायौं । भर्तीमा जान नसक्नेहरूलाई तिनै लाहुरेको बाटो पछ्याउँदै भारतीय श्रमबजारमा भर्ती गरायौं बहादुर, कुल्ली, मसल्ची आदि शीर्षकमा । त्यसले पछिबाट अरबका मरुभूमि गुलजार तुल्याउन श्रम बेच्न खाडी देशमा पुर्यायो नेपाली नागरिकलाई । संसारभरका श्रमबजारमा आज नेपाली नागरिक श्रम बेचिरहेका छन् । मानिसले आफूलाई सहज हुने जुनसुकै देशमा गएर पनि श्रम गर्नुलाई अन्यथा मान्न मिल्दैन, संसारभरका मानिसहरू यस्तो गरिरहेका छन्, तर छनोटको सुविधासहित जानु र अनिवार्य बाध्यताको दाम्लोमा बाँधिएर जान विवश हुनुमा भिन्नता छ । नेपालीहरू बाध्यताको चप्पल उनेर संसारको श्रमबजारमा पैताला घिसारिरहेका छन् ।आजको नेपाली अर्थतन्त्रको सबैभन्दा ठूला आधार नै रेमिटेन्स भएको छ । तर, संसारभरका श्रमबजारमा सबैभन्दा जोखिमपूर्ण, जटिल र निम्नस्तरको वेतनमा काम गरेर नेपाली नागरिकले पठाएको रकम आन्तरिक उत्पादन प्रणाली ध्वस्त हुँदा जुन बाटो आएको हो, त्यही बाटो फर्किरहेको छ । देशभित्र कलकारखाना खोल्ने, आन्तरिक उत्पादनलाई प्रोत्साहन गर्ने बाटो हिँड्नुको सट्टा नागरिकलाई विदेशी श्रमबजारमा निर्यात गरेर आएको रेमिटेन्सले देश चलाउने चन्द्रशमशेरका उत्तराधिकारीहरूको दास चेतनाको परिणाम (चन्द्रशमशेरले दास प्रथा उन्मूलन गरेका थिए नेपालबाट, त्यसको सट्टा देशलाई कम्पनी सरकारको दास बनाइदिएका थिए, तिनै चन्द्रले शासक खलकमा आरोपित गरेको दास चेतनाको दाम्लोबाट नेपाली सत्ताशासकहरू मुक्त हुन सकेका छैनन्) देशको अर्थतन्त्र चौपट छ । बजेट घाटामा छ । आयात र निर्यातबीच अकल्पनीय दूरी छ ।िििअब त हुँदाहुँदा शासकहरू राजनीतिक आवरणमा यति नग्न र लज्जाहीन व्यापारमा संलग्न भएका छन्, सत्तामा अडेस लगाएर कि देशका नागरिकलाई अनागरिक बनाएर बेच्नसमेत सत्ताको गठजोड गर्न थालेका छन्, खुलेआम । एकपछि अर्को गर्दै देशमा यति धेरै काण्ड सतहमा आएका छन् कि अब को भ्रष्ट छ भनेर खोज्न सम्भव छैन । कोचाहिँ कम भ्रष्ट छ या भ्रष्ट छैन भनेर खोज्नुपर्ने भएको छ । देशका नागरिकलाई अनागरिक बनाएर बेच्ने धन्दामा उठाइएको रकम घपला हान्नेहरूमा पटकपटक प्रधानमन्त्री भएकाहरू र तिनका परिवारसमेत जोडिनु राष्ट्रिय लज्जाको विषय भएको छ ।टोल समितिले बनाएको बाटोसमेत मैले बनाएको भन्ने, निजी क्षेत्रले चलाएको डुंगालाई समेत आफूले चलाएको पानीजहाज भनेर ढोल पिट्ने निर्लज्ज शासक आफ्नो सत्ताले गठन गरेको समिति र त्यसको प्रतिवेदनमार्फत खेलेर नागरिक बेच्ने धन्दामा जवाफदेह नबनी टकटकिएर हिँडेको छ । आफू र आफ्ना बचाउन नानावली बतुराउँदै हिँडिरहेको छ । आफ्ना विश्वासपात्र र आफ्नै क्याबिनेटका मन्त्रीसचिवले राष्ट्रिय कागजात नै बदली देशका नागरिकलाई अनागरिक बनाएर बेच्ने खेलो चलाएको सार्वजनिक हुँदासमेत अर्को निर्लज्ज शासक राजनीतिमा गजधम्म बसिरहेको छ । यस्तो निर्लज्जता संसारमा अन्त कहाँ टिक्छ ? यस्ता निर्लज्जलाई संसारको कुन देशका नागरिकहरूले नेता, राजनेता मानेर शिरमा पहिरेर बस्छन्, नेपालमा बाहेक ?यस्तो लाग्छ, अब शासकहरूले बेच्न बाँकी केही छैन, देशै लिलाममा राख्नेबाहेक । तिनले सत्तामा बसेर शरणार्थी बनाई आफ्ना नागरिक बेच्न नेपाल राष्ट्रको सार्वभौम स्वाभिमानसमेत लिलामीमा चढाएका छन् । राष्ट्रको अन्तर्राष्ट्रिय विश्वास धूलिसात् पारेका छन् । हामी संसारकै गरिब, दरिद्र र हीनतर त छँदै थियौं, देशको स्वाभिमानसमेत लिलाममा चढाउनेहरूलाई पालैपालो सत्ताको गजुर पहिर्याउने संसारका निकम्मा मानिसहरूमा समेत दर्ज भएका छौं ।अन्यथा पालैपालो अनेक शीर्षकमा देश लुटिरहेका र देशका नागरिकलाई अनागरिक बनाएर बेच्न सामेल नांगा शासकहरू र तिनका खलकहरू यसरी खुलेआम शिर ठाडो बनाएर हिँड्न सक्ने थिएनन्, हामी चेतनामा समेत यति दरिद्र नभएका भए । यिनै नागरिकबेचुवाहरूलाई सत्तामा चढाउन अनेकन् पटक आन्दोलनमा उत्रने हामीमा अलिकति पनि स्वाभिमान बाँकी भएको भए देशको स्वाभिमान लिलाम गराउने ज्योतिषीका भक्तहरूले साइत हेरेर संसद्को रोस्ट्रममा उभिएर हामीलाई लज्जित तुल्याउने हिम्मत गर्न सक्ने थिएनन् ।अब नागरिक बेच्ने शासकले यो देश बचाउँदैनन् भन्ने प्रस्ट भएको छ । आजसम्म तै बिसेक बचाएको नागरिकको सामर्थ्यले हो । देश संगीन मोडमा आइपुगेको छ । यसलाई थप दरिद्र हुन नदिन र अघि बढाउन नेपाली समाज सामूहिक योग्यताको गठजोड गरेर देश बेच्ने शासकविरुद्ध नयाँ आँधी उमार्न अग्रसर हुन्छ कि हुँदैन, यसैले निर्धारण गर्नेछ नेपाली समाजको अबको लय ।"
मध्यस्थतामा चीन र भारतको चासो,"(काठमाडौं)रुसयुक्रेनबीच जारी युद्ध अन्त्यका लागि चीन र भारतले मध्यस्थतामा चासो देखाएका छन् । दुवै देश रुसका सबैभन्दा नजिकका मित्र राष्ट्र हुन् । उदीयमान अर्थतन्त्र भएका दुवै देश विश्व राजनीतिका नयाँ खेलाडीहरू पनि मानिन्छन् । एकआपसमा व्यापारबाहेक अन्य सम्बन्धमा चिसोपना भएका उनीहरू रुसयुक्रेन युद्धमा भने मध्यस्थताको भूमिकामा सफल हुन खोजिरहेका छन् । रुससँग भारतको रणनीतिक साझेदारी को सम्बन्ध छ । यी दुईबीच व्यापार र वार्ता सँगसँगै जाने सहमति पनि छ । अर्कोतर्फ चीनको रुससँग असीमित सम्बन्धको सहमति सन् २०२२ फेब्रुअरी ४ मा रुसी राष्ट्रपति भ्लादिमिर पुटिनको बेइजिङ यात्राको दौरान भएको थियो । रुसको अर्थतन्त्रलाई दिगो बनाउने तेलको पहिलो र दोस्रो खरिदकर्ता हुन्, चीन र भारत । तेल खरिद सन् २०२२ मा २२ गुणा बढ्यो । जुन प्रतिदिन १६४ मिलियन ब्यारेल आयात हो । रुससँग भारतको रक्षा क्षमता (९० प्रतिशत सशस्त्र सवारीसाधन, ६९ प्रतिशत लडाकु विमान, ४४ प्रतिशत पनडुब्बी र ६५ प्रतिशत रुसी मिसाइल) को सम्झौता भइरहेको छ । अर्कोतर्फ चीन वायुसेना हतियारमा रुसमै निर्भर छ, भूराजनीतिक जानकार तथा अवकाश प्राप्त उपरथी विनोज बस्न्यातले भने । उनले अप्रिलमा मस्कोमा भएको बैठकले चीनरूस रणनीतिक गठबन्धनलाई थप सुदृढ बनाएको उल्लेख गरे । त्यो बैठक सबैभन्दा महत्त्वपूर्ण छ, किनकि राष्ट्रपति पुटिन आक्रमणअघि बेइजिङमा थिए र नो लिमिट (असीमित) साझेदारीमा हस्ताक्षर गरे, उनले भने, तर यो वास्तवमा भारत र रुसको रणनीतिक साझेदारीका लागि राम्रो हुने छैन । गत फेब्रुअरी ४ मा युक्रेन संकटको राजनीतिक समाधानमा चीनको अडान भन्दै १२ बुँदे वक्तव्य आयो । वक्तव्यमा सबै पक्षले रुस र युक्रेनलाई एउटै दिशामा काम गर्न र यथाशक्य छिटो वार्ता पुनः सुरु गर्न समर्थन गर्नुपर्ने उल्लेख थियो । उक्त वक्तव्य चीनका राष्ट्रपति सी चिनफिङको मार्च २०२२ सम्म भएको रुसको औपचारिक भ्रमणअघि थियो । एकातर्फ सीले पुटिनलाई भेटेर युद्ध अन्त्यको गृहकार्य गरे भने अर्कोतर्फ मस्कोबाट फर्केपछि अप्रिलको मध्यमा युद्ध रोक्न आवश्यक पोलिटिकल सेटलमेन्ट को तयारी थाले । सीले युक्रेनका राष्ट्रपति भोलोदिमिर जेलेन्स्कीलाई फोन संवाद गरेर युद्ध अन्त्य गर्न आफूले मध्यस्थता गर्न लागेको जानकारी दिए, जसलाई जेलेन्स्कीले स्वागत पनि गरे । सीले आफ्ना दूतलाई युक्रेन पनि पठाए । तर उक्त पहलपछि पनि युद्धले रोकिने नामै लिएको छैन । दुई मुलुकबीचको हाइब्रिड वार (नयाँ प्रविधिमार्फत लडिने युद्ध) चलिरहेकै छ । युद्धमा युक्रेनका साढे १७ हजारभन्दा बढी सैनिकको मृत्यु भएको समाचार बाहिरिएका छन् । करिब एक लाख १३ हजार घाइते भएका छन् । रुसतर्फ भने करिब १० हजार सैनिकको मृत्यु भएको छ भने करिब एक लाख घाइते छन् । युद्धको एक वर्षपछि किभ स्कुल अफ इकोनोमिक्सले गरेको अनुसन्धान अनुसार युक्रेनमा झन्डै ६ खर्ब नेपाली रुपैयाँ बराबरको पूर्वाधार ध्वस्त भएका छन् । युक्रेन र पश्चिमाले रुससँगको युद्धमा एक सय अर्ब अमेरिकी डलर खर्च गरिसकेको सञ्चारमाध्यमले उल्लेख गरेका छन् । अर्कोतर्फ रुसले युद्धमा त्योभन्दा बढी १ सय ४० अर्ब अमेरिकी डलर खर्च गरिसकेको छ ।चीनकै सहयोगमा बेइजिङमा साउदी अरब र इरानबीच द्वन्द्व सकिएपछि रुसयुक्रेन युद्ध अन्त्यमा पनि उसले अग्रसरता बढाएको हो । सात वर्षपछि यी दुई मुलुकले कूटनीतिक सहकार्यलाई अघि बढाउने निर्णय गरे । त्यही मध्यस्थकर्ताको प्रभावलाई चीनले रुसयुक्रेन युद्धमा पनि देखाउन चाहेको छ, तर त्यो सहज छैन । भूराजनीतिविद् बस्न्यातले इन्डोप्यासिफिक क्षेत्रका नयाँ दुई प्रतिस्पर्धी चीन र भारत दुवैलाई रुसको चासोले प्रत्यक्ष र अप्रत्यक्ष असर गर्ने बताए । उनले रुस, भारत र चीन तीनवटै देश एकअर्कामा निर्भर रहेको उल्लेख गरे । भारत र रुसले आफ्नो आर्थिक संलग्नतालाई गहिरो बनाइरहेका छन्, मस्को पनि युक्रेनको आक्रमणसँगै बेइजिङको नजिक पुगेको छ, जसले नयाँदिल्लीको लागि राष्ट्रिय सुरक्षा चिन्ता खडा गरेको छ, उनको टिप्पणी छ । भारतीय प्रधानमन्त्री नरेन्द्र मोदीले पनि युद्ध रोक्न गृहकार्य गरिरहेका छन् । सन् २०२२ को सेप्टेम्बरमा उज्वेकिस्तानमा भएको सांघाई कोअपरेसन अर्गनाइजेसन (एससीओ) को शिखर सम्मेलनको दौरान भएको साइडलाइन भेटवार्तामा रुसी राष्ट्रपति पुटिनलाई मोदीले आजको युग युद्धको नभएको बताएका थिए । साथै, मोदी र विदेशमन्त्री जयशंकरसँगको संवादमा युक्रेनका राष्ट्रपति र विदेशमन्त्रीले युद्ध रोक्नको लागि सहजीकरण वा मध्यस्थकर्ताको भूमिका निर्वाह गरिदिन पनि आग्रह गरिसकेका छन् । इन्डोनेसियामा भएको जी२० सम्मेलनमा पनि मोदीले युद्ध अन्त्यमा जोड दिएका थिए । रुसयुक्रेन युद्धलाई लिएर बेइजिङको भन्दा नयाँ दिल्लीको अनौठो सम्बन्ध छ । भारतले पश्चिमा मुलुकसँग पनि आफ्नो सम्बन्धलाई विस्तार गरेको छ भने रुससँग पुरानै सम्बन्धलाई यथावत् राखिरहेको छ । रुसले आक्रमण थालेसँगै भारतले युक्रेनमा मानवीय सहायता पठाएको थियो । भारतका प्रधानमन्त्री मोदीले दूत पठाएरै दुवै देशसँग वार्ता अघि बढाउन सक्छन् । तर हालसम्म उक्त कदम चालिएको छैन ।युक्रेनले उत्तर अमेरिकी सन्धि संगठन (नाटो) को सदस्यता लिने घोषणा गरेपछि रुसले आक्रमण थालेको थियो । तर रुसको अर्को छिमेकी फिनल्यान्डले नाटोको सदस्यता लिए पनि आक्रमण गरेन । किनकि युरोपमा दुई वटा भनाइ प्रख्यात छन् । पहिलो, पश्चिम युरोपमा अल रोड्स लिड्स टु रोम भनिन्छ । दोस्रो, पूर्वी युरोपमा अल रोड्स लिड्स टु किभ भनिन्छ । किभ युक्रेनको राजधानी हो । किभ र मस्को बीचको दूरी मात्र कम छैन, युक्रेनमा बस्नेले रुसी भाषा नै बोल्छन् । त्यसैले युक्रेन रुसका लागि रणनीतिक चासोको क्षेत्र पनि हो । रुससँग जोडिएको रुसी भाषीहरू रहेको युक्रेनी क्षेत्रलाई त पुटिनले एकपछि अर्को गर्दै कब्जा नै गरिरहेका छन् । भूराजनीतिक जानकार चन्द्रदेव भट्ट रुसयुक्रेन युद्ध मामिलामा भारत र चीन दुवैले आफ्नो चासोलाई रक्षा गरिरहेको मान्छन् । चीनलाई रुसले यो युद्ध नहारोस् भन्ने छ, युद्ध हारे अमेरिका चीनमा आउँछ भन्ने छ, उनले भने, अर्कोतर्फ रुस र चीनपछि अमेरिका भारतमै आउन सक्छ भन्ने पनि नयाँदिल्लीलाई छ, त्यो सन्तुलनलाई राख्न पनि भारत र चीन रणनीतिक हिसाबमा काम गरिरहेका छन् । तर चीन र भारतको भूमिकालाई पश्चिमा मुलुकले मन नपराएको उनले बताए । यो युद्ध जति लामो समयसम्म गयो, पश्चिमालाई उत्तिकै फाइदा हुने देखिन्छ । मध्यस्थकर्ताहरू भारत र चीनसँग पनि कसरी युद्ध अन्त्य गर्ने भन्नेबारेमा स्पष्टता छैन, उनले भने, युद्ध अन्त्यमा पश्चिमा मुलुकहरूको पनि साथ चाहिन्छ ।"
मुलुकको आम्दानीभन्दा खर्च सवा २ खर्ब बढी हुने प्रक्षेपण,"(काठमाडौं) चालु आर्थिक वर्षमा मुलुकमा उपलब्ध कुल आम्दानी (खर्चयोग्य आम्दानी) भन्दा कुल खर्च करिब सवा २ खर्ब रुपैयाँले बढी हुने अनुमान राष्ट्रिय तथ्यांक कार्यालयले गरेको छ । यो रकम चालु आवको कुल गार्हस्थ्य उत्पादन (जीडीपी) को करिब चार प्रतिशत हो । कार्यालयका अनुसार चालु आवमा मुलुकको राष्ट्रिय पुँजी निर्माण र अन्तिम उपभोग गरी कुल ६९ खर्ब ६० अर्ब ५५ करोड रुपैयाँ कुल खर्चयोग्य (आय) रकम छ । सोही अवधिमा मुलुकको कुल राष्ट्रिय आय ६७ खर्ब ३९ अर्ब ९० करोड रुपैयाँ छ । यसरी हेर्दा कुल व्यय (राष्ट्रिय पुँजी निर्माण र अन्तिम उपभोग) र कुल राष्ट्रिय आयबीचको अन्तर २ खर्ब २० अर्ब रुपैयाँले ऋणात्मक हुने प्रक्षेपण तथ्यांक कार्यालयले गरेको हो । गत आवमा यस्तो स्रोत अन्तर ६ खर्ब २३ अर्ब रुपैयाँले ऋणात्मक थियो । गत वर्षको तुलनामा यो वर्ष आयातमा कमी आएको छ । यसले व्यापार घाटामा पनि कमी ल्याएकाले अर्थतन्त्रमा करिब सवा २ खर्ब रुपैयाँले मात्र स्रोत अन्तर ऋणात्मक देखिएको राष्ट्रिय तथ्यांक कार्यालयका निर्देशक ईश्वरीप्रसाद भण्डारीले बताए । गत वर्ष व्यापार घाटा उच्च रहेको र रेमिट्यान्स आप्रवाह पनि उत्साहित नभएकाले ऋणात्मक स्रोत अन्तरको रकम पनि धेरै थियो, उनले भने, यस वर्ष रेमिट्यान्समा उल्लेख्य सुधार भएकाले राष्ट्रको प्राथमिक आय र द्वितीय आय बढेको छ । यसकारण पनि अर्थतन्त्रको स्रोत अन्तर करिब सवा २ खर्बले मात्र ऋणात्मक हुने अनुमान गरिएको हो । विदेशमा गएका नेपालीले गत एक वर्षभित्रमा पठाएको रकम र नेपालीले विदेशमा लगानी गरेबापत प्राप्त भएको प्रतिफललाई राष्ट्रको प्राथमिक आय शीर्षकमा गणना गरिन्छ । यस्तै, नेपालीले विदेश गएको एक वर्षभन्दा पछि पठाएको रकम र सरकार, गैरसरकारी संघसंस्था, व्यक्ति र परिवारले प्राप्त गरेको सहयोग तथा अनुदानमार्फत प्राप्त रकमलाई द्वितीय आयमा गणना गरिन्छ । चालु आवमा नेपालले प्राथमिक आयबापत ८२ अर्ब रुपैयाँ र द्वितीय आयबापत १३ खर्ब २२ अर्ब रुपैयाँ प्राप्त गर्ने अनुमान तथ्यांक कार्यालयले गरेको छ । गत आवको तुलनामा उल्लिखित दुवै आम्दानी बढेका छन् । आयात घटेको र रेमिट्यान्स आप्रवाह बढेकाले ती आम्दानी पनि बढेको कार्यालयले प्रस्ट्याएको छ । गत आवमा ५७ अर्ब रुपैयाँ प्राथमिक आम्दानी र ११ खर्ब २५ अर्ब रुपैयाँ द्वितीय आम्दानी प्राप्त भएको तथ्यांक कार्यालयले जनाएको छ । त्यसो त आव ०७५७६ मा स्रोत अन्तर २ खर्ब ६५ अर्ब रुपैयाँले ऋणात्मक थियो । ०७६७७ मा यस्तो रकम घटेर ३३ अर्ब ७६ करोड रुपैयाँ मात्र ऋणात्मक रहेको स्रोत अन्तर ०७७७८ मा फेरि बढेर ३ खर्ब ३३ अर्ब रुपैयाँ पुगेको थियो । हरेक वर्ष स्रोत अन्तर ऋणात्मक रहँदै आएकाले स्रोतको अभाव पूर्ति गर्न सरकारले चालु खर्चमा मितव्ययिता र पुँजीगत खर्चमा बढोत्तरी गर्नुपर्ने राष्ट्रिय तथ्यांक कार्यालयका प्रमुख तथ्यांक अधिकारी रामप्रसाद थपलियाले जनाए । तथ्यांकले अर्थतन्त्रको अवस्था कमजोर देखाएकाले अब सबै मिलेर यसको उत्थानमा लाग्नुपर्ने अपरिहार्य देखाएको छ, उनले भने, अब कुनै पनि हालतमा अर्थतन्त्रको अवस्था योभन्दा बिग्रन दिने छुट हामीलाई छैन । यसकारण पनि सरकारले पुँजीगत खर्च बढाएर निजी क्षेत्रलाई लगानी विस्तारका लागि प्रोत्साहन गर्नुपर्छ । राष्ट्रिय तथ्यांक कार्यालयले चालु आव २०७९८० मा मुलुकको आर्थिक वृद्धिदर पौने २ प्रतिशत रहने प्रारम्भिक अनुमान गरेको छ । यस अवधिमा म्यानुफ्याक्चरिङ, निर्माण, व्यापारलगायत क्षेत्रको वृद्धिदर ऋणात्मक हुनुका साथै अन्य क्षेत्रको वृद्धिदरमा पनि कमी आएकाले समग्र अर्थतन्त्रको वृद्धिदर उपभोक्ता मूल्यमा १८६ प्रतिशतमा सीमित हुने कार्यालयको प्रक्षेपण छ ।सरकारले चालु आवमा ८ प्रतिशतको आर्थिक वृद्धिदरको लक्ष्य तय गरेकोमा आर्थिक वर्ष ०७९८० को वार्षिक लेखा तथ्यांकसम्बन्धी प्रतिवेदनले नेपालको अर्थतन्त्रको विस्तार खुम्चिने प्रक्षेपण गरेको हो । तर उक्त अवधिमा आधारभूत मूल्यमा मुलुकको आर्थिक वृद्धिदर २१६ प्रतिशत रहने प्रारम्भिक अनुमान छ । गत आर्थिक वर्षमा कार्यालयले मुलुकको आर्थिक वृद्धिदर ५८४ प्रतिशत रहने प्रक्षेपण गरेकामा अहिले ६६१ प्रतिशतको संशोधित अनुमान गरेको छ ।तथ्यांक कार्यालयले गरेको आर्थिक वृद्धिदरको अनुमान एसियाली विकास बैंक र विश्व बैंकले सन् २०२३ का लागि गरेकोभन्दा कम हो । एसियाली विकास बैंक र विश्व बैंकले चालु आर्थिक वर्षमा नेपालको आर्थिक वृद्धिदर ४१ प्रतिशत हुने प्रक्षेपण गरिसकेका छन् । चालु आर्थिक वर्षमा नेपालको कुल गार्हस्थ्य उत्पादन (जीडीपी) को आकार ५३ खर्ब ८१ अर्ब रुपैयाँ पुग्ने तथ्यांक कार्यालयको प्रारम्भिक अनुमान छ । यसअनुसार गत वर्षको तुलनामा यस वर्ष जीडीपीको आकार ५ खर्ब ३० अर्ब रुपैयाँले बढ्ने देखिएको छ । गत आर्थिक वर्ष ०७८७९ मा नेपालको जीडीपीको आकार उपभोक्ता मूल्यमा ४९ खर्ब ३३ अर्ब रुपैयाँ पुगेको संशोधित अनुमान छ । चालु आर्थिक वर्षको अन्त्यसम्म जीडीपीको आकार ५३ खर्ब ८१ अर्ब ३३ करोड पुग्ने कार्यालयको प्रक्षेपण छ ।हालका दिनमा नेपालमा कोभिडको प्रभावको अवस्था नरहे पनि विश्वका अन्य देशमा भएका घटनाले विश्वव्यापी रूपमा आपूर्ति शृंखला खलबलिएको तथा पेट्रोलियम पदार्थलगायत वस्तुमा भएको मूल्यवृद्धिको असर हाम्रो अर्थतन्त्रमा पनि परेकाले अर्थतन्त्रको विस्तार खुम्चिने अनुमान गरिएको तथ्यांक कार्यालयले जनाएको छ । यस वर्ष म्यानुफ्याक्चरिङ, निर्माण, व्यापारलगायत क्षेत्रको वृद्धिदर धेरै ऋणात्मक र अरू केही क्षेत्रको वृद्धिदर पनि अपेक्षित रूपमा बढ्न नसकेकाले अर्थतन्त्रको विस्तारमा संकुचन देखिएको राष्ट्रिय तथ्यांक कार्यालयले जनाएको छ । यस वर्ष विद्युत् र होटल क्षेत्रको वृद्धिदर निकै राम्रो भए पनि कुल जीडीपीमा यस क्षेत्रको भार निकै कम रहेकाले समग्र जीडीपीमा खासै असर नपरेको कार्यालयले प्रस्ट्याएको छ । जीडीपी गणनामा समावेश २१ औद्योगिक क्रियाकलापमध्ये ४ वटालाई अन्य सेवामा वर्गीकरण गरिएको छ । बाँकी १८ क्षेत्रमध्ये ७ वटाको आर्थिक वृद्धिदर बढेको छ भने ९ वटाको घटेको छ । बाँकी २ वटाको वृद्धिदर स्थिर रहेको कार्यालयले जनाएको छ । प्रतिवेदनले नेपालको अर्थतन्त्र मन्दीमा गएको औंल्याएको छ । विदेशी मुद्रा सञ्चिति, शोधनान्तर स्थिति, रेमिट्यान्स आप्रवाहलगायत बाह्य सूचक सकारात्मक रहे पनि समग्र अर्थतन्त्रको विस्तार ऋणात्मक भएको प्रतिवेदनले देखाएको छ । प्रतिवेदनका अनुसार पछिल्लो तीन त्रैमासमा लगातार मुलुकको आर्थिक वृद्धिदर ऋणात्मक छ । पछिल्ला त्रैमासहरूमा खानी तथा उत्खनन, उद्योग, निर्माण, व्यापार, यातायात तथा गोदामलगायत क्षेत्रमाको वृद्धिदर ऋणात्मक हुँदा मुलुकको आर्थिक विस्तार पनि ऋणात्मक देखिएको प्रतिवेदनमा उल्लेख छ ।चालु आर्थिक वर्षको दोस्रो त्रैमासमा मुलुकको आर्थिक वृद्धिदर ०७३ प्रतिशतले ऋणात्मक हुने प्रक्षेपण केन्द्रीय तथ्यांक कार्यालयले गरेको छ । प्रतिवेदनका अनुसार चालु आर्थिक वर्षको पहिलो त्रैमासमा आर्थिक वृद्धिदर ०३४ प्रतिशत र गत आर्थिक वर्षको चौथो त्रैमासमा ०२४ प्रतिशत ऋणात्मक थियो । गत आर्थिक वर्षको पहिलो त्रैमासको तुलनामा चालु आर्थिक वर्षको सोही अवधिमा आर्थिक वृद्धिदर १७ प्रतिशतले सकारात्मक रहेको प्रतिवेदनमा उल्लेख छ । तर गत आर्थिक वर्षको दोस्रो त्रैमासको तुलनामा भने चालु आर्थिक वर्षको सोही अवधिमा यस्तो वृद्धिदर ११ प्रतिशतले ऋणात्मक हुने कार्यालयको प्रक्षेपण छ । यस्तो अवस्थामा सरकारले समग्र निजी क्षेत्रको मनोबल उकास्ने काम गर्नुपर्ने अर्थविद्हरू बताउँछन् । यस्तो अवस्थामा अर्थतन्त्रलाई उकास्न सरकारले विशेष खालको स्टिमुलस का कार्यक्रम ल्याउनुपर्ने उनीहरूको सुझाव छ ।"
अलैंची निर्यात हालसम्मकै उच्च,"(काठमाडौं)चालु आर्थिक वर्षको साउनदेखि वैशाखसम्म ७ अर्ब २८ करोड १४ लाख रुपैयाँ बराबरको अलैंची निर्यात भएको छ । यो १० महिनामा ८९ लाख २१ हजार ६ सय ७९ किलो अलैंची निर्यात भएको हो, जुन हालसम्मकै उच्च हो । नेपाल अलैंची व्यवसायी महासंघका अध्यक्ष निर्मल भट्टराई अहिलेसम्मकै उच्च निर्यात रहेको उल्लेख गर्दै भन्छन्, १० महिनामै ७ अर्ब रुपैयाँभन्दा बढीको निर्यात भएको छ, अझै २ महिना बाँकी छ । यो वर्ष ८ अर्बको हाराहारीमा निर्यात हुन सक्छ । यसअघि आव ०७७७८ मा पनि ७ अर्ब १ करोड ८ लाख २९ हजार रुपैयाँ बराबरको अलैंची निर्यात भएको थियो । गत आवमा ४ अर्ब ८१ करोड ३४ लाख ६५ हजार रुपैयाँ बराबरको ५३ लाख ६७ हजार ४ सय ४३ किलो अलैंची निर्यात भएको विभागको तथ्यांक छ । अलैंची निर्यात बढे पनि किसानले पाउने मूल्य भने क्रमशः घट्दै गएको छ । यस वर्ष अलैंची उत्पादन बढे पनि समयसापेक्ष बजार र मूल्य नपाएको ताप्लेजुङका बाल्मणी बराल बताउँछन् । पहिलाको तुलनामा किसानले पाउने मूल्य न्यून भएको उनले सुनाए । कुनै बेला ताप्लेजुङमा मात्रै अलैंची बेचेर ६ अर्ब रुपैयाँ भित्रिन्थ्यो । अहिले देशभरमा त्यति भित्रिन्छ । कहिलेकाहीँ त्यही पनि आउँदैन, उनले भने । प्रतिमन (४० किलो) १ लाख रुपैयाँभन्दा बढीमा समेत बेचेको अलैंची यस वर्ष मुस्किलले २४ हजारदेखि सुरु भई ३४ हजारसम्म पुगेको उनको दाबी छ । ताप्लेजुङमा मात्रै यस वर्ष २८ हजारदेखि ३० हजार टन अलैंची उत्पादन भएको महासंघका पूर्वसदस्यसमेत रहेका बरालले जनाए । गत वर्ष २४ सयदेखि २५ सय टन उत्पादन भएको थियो । तर आगामी वर्ष उत्पादन घट्ने उनको अनुमान छ । मौसम राम्रो भयो, अलैंचीको बोट सुक्न पाएन । त्यसकारण उत्पादन बढ्यो । तर अलैंचीमा रोग लागेको हुँदा आउने वर्ष उत्पादन घट्छ, उनले भने । गत वर्ष मौज्दात राखिएको २५ प्रतिशत उत्पादन र यस वर्ष ५० प्रतिशत उत्पादन बढेकाले निर्यातसमेत बढेको उनको भनाइ छ । अलैंचीका लागि राम्रो मौसम भयो । खेती विस्तार हुँदै छ, उनले भने, त्यसैले उत्पादनसँगै निर्यात पनि बढ्यो । मुलुकमा अझै २ हजार टन अलैंची मौज्दातमा रहेको बरालले जनाए । कृषि मन्त्रालयले ०७७७८ मा सार्वजनिक गरेको तथ्यांकअनुसार देशभर १५ हजार ६ सय ६८ हेक्टर जग्गामा अलैंची खेती हुन्छ । यसबाट ८ हजार २ सय ८९ टन अलैंची उत्पादन हुन्छ । आर्थिक वर्ष ०७६७७ मा १६ हजार ५ सय ६२ हेक्टर जमिनबाट ९ हजार ५ सय ४५ टन अलैंची उत्पादन भएको थियो । आर्थिक वर्ष ०७५७६ मा १५ हजार ५५ हेक्टर जमिनमा अलैंची खेती भएको थियो । उक्त वर्ष ७ हजार ९ सय ५४ टन उत्पादन भएको कृषि तथ्यांक छ । अलैंची पूर्वी पहाडी जिल्लाका किसानको मुख्य आम्दानीको स्रोत हो । हालसम्म ४३ जिल्लामा अलैंची उत्पादन हुँदै आएको महासंघले जनाएको छ । मुलुकमा उत्पादित २ प्रतिशत अलैंची मात्रै आन्तरिक खपत हुने व्यवसायी बताउँछन् । नेपाली अलैंचीको मुख्य बजार भारत मात्र रहँदै आएकोमा पछिल्लो समय जर्मनी, इटाली, अमेरिका, पाकिस्तानलगायत मुलुकमा निर्यात हुन थालेको छ । भारतमा कच्चा पदार्थका रूपमा अलैंची जाने गरेको छ । पछिल्लो समय प्रशोधन गरी निर्यात गर्दा अनुदानसमेत पाइने हुँदा व्यवसायी त्यसतर्फ पनि आकर्षित भइरहेको महासंघका अध्यक्ष भट्टराईले बताए ।"
अलपत्र ३ सयमध्ये आधालाई रोजगारी,"(काठमाडौं)मलेसिया सरकारले तीन महिनादेखि कामविहीन भएका ३ सय जना नेपाली कामदारमध्ये १ सय ५० जनालाई रोजगारी उपलब्ध गराएको छ । मलेसियाको श्रम विभाग (जेटीके) ले स्टार डोमेन रिसोर्सेस कम्पनीमा फसेका नेपालीमध्ये आधालाई मात्रै रोजगारी उपलब्ध गराएको हो । अझै १ सय ५० जनालाई रोजगारी दिन बाँकी छ । काम नपाएर अलपत्र नेपालीलाई नेपाली दूतावासको पहलकदमीपछि अर्को कम्पनीमा स्थानान्तरण गराउन सफल भएका छौं । ९१ जनालाई पानीजहाजसँग सम्बन्धित काम गर्ने कम्पनीमा पठाइएको छ । ५० जनालाई उत्पादनसँग सम्बन्धित कम्पनीले लिएर गएको छ, मलेसियाका लागि श्रम काउन्सिलर भोलानाथ गुरागाईंले भने, बाँकीलाई एक साताभित्र अरू कम्पनीमा स्थानान्तरण गर्नका लागि भिसाको म्याद प्रमाणीकरण गर्ने काम भइरहेको छ ।मलेसियाका लागि नेपाली राजदूत डिल्लीराज पौडेलले रद्द भइसकेको मागपत्र ब्युँताएपछि स्टार डोमेन रिसोर्सेस कम्पनीमा गएका तीन सय कामदार अलपत्र परेका थिए । क्वालालम्पुरस्थित नेपाली दूतावासका श्रम काउन्सिलर दीपक ढकालले आधिकारिकता र रोजगारी दिन सक्ने हैसियत नभएको भन्दै मागपत्र रद्द गरिदिएका थिए । गत डिसेम्बर २१ मा ढकाल नेपाल फर्केपछि पौडेलले १३ जनवरीमा ६ वटा म्यानपावरमार्फत ५ सय ५५ जना कामदार ल्याउन पाउने गरी मागपत्र प्रमाणीकरण गरेका थिए । त्यही मागपत्रअनुसार गत फेब्रुअरीमा मलेसिया पुगेका ३ सय २ जना आइपुगेका कामदार अलपत्र परेका थिए ।स्टार डोमेनले ओमेगा इन्टरनेसनल, मार्भोलस इम्प्लोइमेन्ट, जेपी ओभरसिज, नूर अपरचुनिटिज ओभरसिज, अनमोललाई सयसय र गोल्डेन इगल म्यानपावरलाई ५५ जना ल्याउने गरी कोटा दिइएको थियो । जसमा सबैभन्दा बढी ओमेगाले ६७, मार्भोलसले ६५, जेपीले ५६, नूरले ४६, अनमोलले २२ र गोल्डेनले ४६ जना पठाएका थिए । त्यसमध्ये एक जना कामदार र भारर्भोलेसका सञ्चालक रिन्जी राईले होटलमा नै आत्महत्या गरे । ती कामदारले म्यानपावर कम्पनीहरूलाई २ लाख ८० हजारदेखि ३ लाख ५० हजार रुपैयाँसम्म तिरेका छन् । नेपाली व्यवसायी महेन्द्रजंग शाही र शंकरप्रसाद आचार्यले स्टार डोमेनको भिसा ६ वटा म्यानपावर कम्पनीलाई बेचेका हुन् । शाही गैरआवासीय नेपाली संघ मलेसियाका पूर्वअध्यक्ष पनि हुन् । शाही र आचार्यसँग म्यानपावरहरूले प्रतिभिसा कतिमा खरिद गरेको भन्ने विषय भने खुलाएका छैनन् । मलेसियामा भिसा खरिदबिक्री गर्नु गैरकानुनी हो । दूतावासले गैरकानुनी ढंगले भिसा बिक्री गर्ने नेपाली एजेन्ट शाही र आचार्यलाई कारबाही गर्न मलेसिया सरकारसँग संवाद गरेको छैन । नेपाल र मलेसियाको श्रम सम्झौताअनुसार पनि भिसा बिक्री गर्न पाइँदैन । स्टार डोमेन, शाही, आचार्य र ६ वटा म्यानपावरबीच कमिसनको चलखेल हुँदा तीन सय जना कामदारले ९ करोड रुपैयाँ तिर्नुपरेको छ । वैदेशिक रोजगार विभागले यो विषयमा अनुसन्धान भइरहेको जनाएको छ । नेपाल र मलेसियाले शून्य लागतको सुनिश्चित गर्नुपर्छ । स्टार डोमेनको प्रकरणले कसरी नेपाली कामदारहरू चर्को शुल्क तिर्न बाध्य छन् भन्ने देखाउँछ, आप्रवासी कामदारको अवस्थामाथि अध्ययन गरिरहेको इक्विडेयम फाउन्डेसनका दक्षिण एसियाका निर्देशक रामेश्वर नेपालले भने, यस्ता तथ्यहरू सार्वजनिक भएको अवस्थमा दुवै देशका सरकारले अनुसन्धान गरी दोषीमाथि कारबाही गर्नुपर्छ ।कामदारले आफ्नो लागत उठाउन कम्तीमा ८ महिना लाग्ने देखिएको छ । मैले मलेसिया आउनका लागि म्यानपावरलाई ३ लाख रुपैयाँ बुझाएँ । काठमाडौंमा बसेर प्रक्रिया थाल्दा अर्को एक लाख रुपैयाँ सकियो । मैले महिनाको ४५ हजार रुपैयाँ मात्रै पठाउन सकें भने पनि ऋण मात्रै तिर्न ८ महिना लाग्छ, उमेश यादवले भने, यो तीन महिनासम्म घरमा एक सुको पठाउन पाएको छैन ।"
नेपालको भेट काजकिस्तानसँग,"काठमाडौं (कास) नेपाल काभा महिला भलिबल च्यालेन्ज कपको सेमिफाइनलमा बलियो टोली काजकिस्तानलाई प्रतिद्वन्द्वी पाएको छ । त्रिपुरेश्वरस्थित राखेप कभर्डहलमा बुधबार समूह चरणको अन्तिम खेलमा दक्षिण एसियाको पावरहाउस भारतसँग ३१ को सेटमा पराजित भएपछि नेपालले समूह बी उपविजेता बनेको थियो । काजकिस्तान अर्को समूहको विजेता हो । टोली बी का तीनै खेल जितेर समूह विजेता बनेको थियो ।समूह ए को विजेता भारतले भने समूह बी उपविजेता उज्वेकिस्तानसँग खेल्नेछ । दुवै खेल शुक्रबार हुनेछन् ।घरेलु टोलीविरुद्ध भारतले २५१२, २६२२, २१२५, २५२१ को सेटमा नतिजा निकालेको थियो । १३ औं सागको फाइनलमा पनि नेपाललाई ३२ सेटले हराएर भारतले स्वर्ण पदक जितेको थियो । बदला लिने लक्ष्यमा रहेको नेपालले पहिलो सेटमा बिर्सनलायक प्रदर्शन गर्यो । भारतले लगातार १० अंक बटुल्दा नेपालको खातामा १ अंक थियो । अरू सेटमा भेट नेपालले पुनरागमन गर्दै चुनौती दिएको थियो । पहिलो सेटमा नेपाली खेलाडी ब्लक, डिफेन्स, स्पाइक सबैतिर असफल भएका थिए । नेपालका बेल्जियन प्रशिक्षक जान डी ब्रान्टले पनि पहिलो सेटमा खेल्नै बिर्सिएजस्तो भएको सुनाए । उनले भने, रणनीति, म्याच प्लान सबै बिर्सियौं पहिलो सेटमा । तर त्यसपछि अरू सेटमा हामीले कमब्याक गर्यौं । त्यसले एक किमिसको खुसी दिलाएको छ ।नेपालले दोस्रा सेटमा तीनपल्टसम्म बराबरीको टक्कर दियो । तेस्रो सेटमा १७१७ अंकको बराबरी गर्दै सेट आफ्नो पक्षमा पारेको थियो । अन्तिम सेटमा २० अंकसम्म बराबरी खेलेको नेपालले त्यसपछि लगातार अंक गुमाएको थियो ।नेपालकी कप्तान अरुणा शाहीले भारतसँगको हारबाट थुप्रै कुरा सिक्ने अवसर पाएको बताउँदै तयारीका बेला यत्तिको बलियो टोलीसँग खेल्न पाएको भए अहिले प्रतियोगितामा फाइट दिन सजिलो हुने बताइन् ।प्रशिक्षक ब्रान्टले पनि भारतजस्तो बलियो टोलीसँग खेल्दा आफ्नो भरपूर क्षमता उपयोग गरेर खेल्नुपर्ने बताए । उनले भने, साढे दुई महिनाको छोटो तयारीले यत्तिको बलियो टोलीसँग खेल्दा कमजोरीहरू हुन्छन् । तर, समग्र प्रदर्शनले भने मनोबल बढाएको छ । यसले अरू खेललाई उत्साह जगाउनेछ ।"
मछिन्द्र र जावलाखेललाई घाटा,"(काठमाडौं)कहिलेकाहीं निकै अपेक्षा गरिएका खेलहरू नीरस हुने गर्छन् । मछिन्द्र र जावलाखेलबीच सहिद स्मारक ए डिभिजन लिगको बुधबार भएको खेल यस्तै रह्यो । उपाधि होडमा रहेका दुवै टिमका लागि यो बराबरी घाटाको खेल रहनेछ । दशरथ रंगशालामा खेलको पहिलो हाफ त नितान्त नीरस रह्यो । दोस्रो हाफमा भने दुवैले सुधारिएको प्रदर्शन गरे । यसक्रममा दुईपल्टको डिफेन्डिङ च्याम्पियन मछिन्द्रका दुई प्रहार पोस्ट लागेको थियो । यो खेलको नतिजाले अंकतालिकामा शीर्षस्थानको चर्च ब्वाइजलाई फाइदा हुनेछ । टोलीको ३७ अंक छ । टोली बिहीबार मनाङ मर्स्याङदीको सामना गर्नेछ । यो खेलको नतिजा जस्तै भए पनि चर्च ब्वाइज शीर्षस्थानमै रहनेछ । जित हात पार्न सके शीर्षमा टोलीको अग्रताले ५ अंक छुने छ । यो स्थिति तयार हुने हो भने मछिन्द्र र जावलाखेलले चर्च ब्वाइजलाई दबाबमा राख्न अझ मिहिनेत गर्नुपर्नेछ । दुवै टिमलाई भाग्यको साथ पनि चाहिन्छ । अहिले तत्कालका लागि भने मछिन्द्र र जावलाखेलका प्रशिक्षकको फरक मत रह्यो । मछिन्द्रका प्रशिक्षक किशोर केसीको भनाइ थियो, कम्तीमा बराबरीले आफ्नो टिम जावलाखेलभन्दा माथि रह्यो । मछिन्द्रको ३५ अंक छ । केसीले भने, लिगमा अझै केही महत्त्वपूर्ण र कठिन खेल बाँकी छन् र यसमा जुनसुकै नतिजा आउन सक्नेछ । हामी आफ्नो प्रदर्शन राम्रो राख्दै स्थिति सुधार्ने छौं । त्यसको अर्थ हो मछिन्द्रका लागि सबथोक बिग्रिएको छैन । जावलाखेलका प्रशिक्षक सुनील श्रेष्ठले माने, आफ्नो टिमका लागि उपाधि होडमा राख्न केही कठिनाइ हुनेछ । उनको भनाइ थियो, आज हामी स्पष्ट जितसँगै ३ अंक हात पार्न आएको थियौं, तर सफल भएनौं । जावलाखेल ३४ अंक लिएर तेस्रो स्थानमा छ । जावलाखेलको यो लगातार चौथो बराबरी हो । यस्तोमा टोलीले पछिल्ला ४ खेलमा सम्भव १२ अंकमध्ये ४ अंकमा चित्त बुझायो । बुधबार अन्य दुई खेलको नतिजाले भने रेलिगेसनबाट को बच्ने हो त्यसमै केन्द्रित रह्यो । एनआरटीले त्रिभुवन आर्मीलाई १० ले हराएर आफ्नो स्थिति सुधारेको छ, यहीं संकटा भने एपीएफसँग २१ ले पराजित रह्यो । दशरथ रंगशालामा एनआरटीका लागि कृतिश छुन्जुले ७९ औं मिनेटमा गरेको गोल निर्णायक बन्यो । यो कति धेरै महत्त्वपूर्ण रह्यो भने यसले टिमलाई रेलिगेसनबाट बच्न धेरै प्रेरित गर्नेछ । संयोगले यो जारी लिगकै ३ सय ५० औं गोल रह्यो । एनआरटीको २६ अंक भएको छ । आर्मी २९ अंकमै सीमित रह्यो । एनआरटीको छिमेकी क्लब संकटाविरुद्ध एपीएफको जितमा आवास लामिछाने नायक रहे । उनले २५ औं मिनेट र पहिलो हाफको इन्ज्युरी समयमा गोल गरे । संकटाका मनीष डाँगीले ५० औं मिनेटमा एक गोल फर्काए । एपीएफको २६ अंक भयो भने संकटा २३ अंकमै रोकियो ।"
खेलकुद राजनीतिमुक्त राख्छौं,काठमाडौं (कास) नेपाल ओलम्पिक कमिटीले बुधबार युवा तथा खेलकुदमन्त्री डिगबहादुर लिम्बू र श्रम रोजगार तथा सामाजिक सुरक्षामन्त्री शरतसिंह भण्डारीलाई स्वागतसहित सम्मान गरेको छ । सातदोबाटोस्थित एनओसी मुख्यालयमा अध्यक्ष जीवनराम श्रेष्ठले मन्त्रीद्वयलाई सम्मानपत्र हस्तान्तरण गरे । नवनियुक्त खेलकुदमन्त्री लिम्बूले खेलकुदलाई राजनीतिक विभाजनबाट मुक्त गरेर अगाडि बढाउँदा कुनै समस्या नहुने बताए । उनले खेलकुद क्षेत्रमा लाग्नेबाट त्याग र तपस्या आवश्यक रहेकामा जोड दिए । मन्त्री भण्डारीले ओलम्पिक कमिटी स्वायत्त र फरक संस्था रहेको बताए । एनओसी अध्यक्ष श्रेष्ठले अझै पनि खेलकुद ऐनअनुसार यसलाई अगाडि बढाउने चुनौती रहेको बताए । उनले ओलम्पिक कमिटी र राष्ट्रिय खेलकुद परिषदबीच कुनै विवाद नभएको पनि बताए । महासचिव नीलेन्द्रराज श्रेष्ठले नयाँ खेलकुद ऐनअनुसार नेपालमा एउटै मात्र ओलम्पिक कमिटी हुने बताए । कमिटीका मानार्थ अध्यक्ष ध्रुवबहादुर प्रधानले ओलम्पिकबारे प्रस्ट्याएका थिए ।
