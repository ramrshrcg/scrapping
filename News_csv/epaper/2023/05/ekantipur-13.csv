शीर्षक,विवरण
राज्यविरुद्धको अपराधका दफा पनि आकर्षित,"सर्वोच्च अदालतका पूर्वन्यायाधीश प्रकाश वस्ती पनि नेपालीलाई भुटानी शरणार्थी बनाएर अर्को देश पठाउन प्रपञ्चले देशको प्रतिष्ठा र विश्वसनीयता गिराएकाले त्यसमा संलग्नलाई राज्यविरुद्ध अपराध मै मुद्दा लगाउनुपर्ने बताउँछन् । आफ्ना नागरिकलाई शरणार्थी बनाउन अपराधको स्तर हेर्दा यसमा ५७ वटा कानुनी दफा आकर्षिक हुने देखिन्छ, वस्ती भन्छन्, ठगी, किर्ते गरेको त स्पष्ट भई नै सक्यो । राजनीतिक र प्रशासनिक संयन्त्रकै उपल्लो तहका व्यक्तिले देशकै बेइज्जत हुने गरी राज्यविरुद्धको कसुर गरेको प्रस्ट छ ।नेपाल प्रहरीका पूर्वडीआईजी हेमन्त मल्ल पनि ठगी र संगठित अपराधका अलावा आधा दर्जन कसुरमा कारबाही गर्नॅपर्ने बलिया आधार रहेको बताउँछन् । राज्यविरुद्धको अपराधसहित कानुनका बलिया कसुर यसमा आकर्षिक हुने देखिन्छ । सम्भवतः यसैअनुसार अनुसन्धान भइरहेको होला, उनी भन्छन्, यो अपराधमा कसिला कानुनी प्रावधान राखिएन भने भोलिका दिनमा फेरि यस्तै घटना दोहोरिँदैनन् ।वस्ती र मल्ल दुवै आरोपितको संलग्नता, भूमिका, ओहदा र जिम्मेवारीअनुसार फरकफरक चार्जसिट तयार पार्नुपर्ने र त्यसकै आधारमा अनुसन्धान र अभियोजन गर्न आवश्यक रहेको बताउँछन् । जति ठूलो भूमिका र ओहदा छ, त्यति ठूलो अभियोग लगाउनुपर्ने उनीहरूको भनाइ छ । प्रहरी र सरकारी वकिलले मुद्दा बनाउनुपर्ने तथा न्यायालयले देशको हितमा मुद्दा किनारा लगाउनुपर्छ, वस्ती भन्छन् । प्रहरीले साहसपूर्वक अनुसन्धान गरेकाले सरकारी वकिल र न्यायाधीशहरूले पनि खुट्टा कमाउन नहुने पूर्वन्यायाधीश वस्तीको भनाइ छ । अहिलेको समाज परम्परागत होइन । कसले कस्तो काम गरिरहेको छ भनेर जनस्तरबाटै मूल्यांकन भइरहेको छ । त्यसको हेक्का राख्नुपर्छ, उनी भन्छन्, शरणार्थी प्रकरणको अनुसन्धानलाई देशविदेश सबैतिरबाट चासोका साथ हेरिएको छ । प्रहरीले पनि साहस जुटाएर अनुसन्धान गरिरहेको देखिन्छ । यसमा अभियोजन गर्ने सरकारी वकिल र न्याय निरूपण गर्ने न्यायाधीशले पनि देशको हितमा काम गर्न सक्नुपर्छ । कसैको दबाब र प्रभाव अनि हस्तक्षेप नहुँदा नेपाल प्रहरीले कसरी प्रभावकारी अनुसन्धान गर्छ भन्ने उदाहरण पछिल्लो पटक शरणार्थी प्रकरणमै देखिएको उनको भनाइ छ ।यस कसुरमा गिरोहका तीन जना नाइके चैत १२ मा पक्राउ परेकामा थप अनुसन्धानका क्रममा तत्कालीन गृहमन्त्री तथा कांग्रेस प्रभावशाली नेता बालकृष्ण खाँण, उनी मन्त्री हुँदाका प्रमुख स्वकीय सचिव नरेन्द्र केसी, गृह मन्त्रालयमा बसेर गिरोहको स्वार्थमा काम गरेका सचिव टेकनारायण पाण्डे, तत्कालीन गृहमन्त्री रामबहादुर थापाका सुरक्षा सल्लाहकार इन्द्रजित राई, पूर्वउपप्रधानमन्त्री एवं एमाले सचिव रहेका प्रतिनिधिसभा सदस्य टोपबहादुर रायमाझीका छोरा सन्दीप, बिचौलियाहरू सन्देश शर्मा, सागर थुलुङ राई, गोविन्द चौधरी र रामशरण केसी पक्राउ परिसकेका छन् ।निवर्तमान प्रधानमन्त्री एवं कांग्रेस सभापति शेरबहादुर देउवाकी पत्नी तथा सांसद आरजु राणा देउवा र तत्कालीन गृहमन्त्री खाँणकी पत्नी तथा सांसद मञ्जु पनि यस प्रकरणमा मुछिएका छन् । गिरोहले अमेरिका लग्ने भन्दै युवाहरूबाट उठाएको पैसाबाट आरजुलाई साढे २ करोड र मञ्जुलाई ८ करोड रुपैयाँ बुझाएको दाबीसहितको अडियोमाथि प्रहरीले अनुसन्धान गरिरहेको छ । मुलुकी अपराध संहिताको दफा ५१ अनुसार राज्यविरुद्धको कसुरमा कारबाही गर्न सकिन्छ । उक्त दफामा राष्ट्रहित प्रतिकूल काम गर्न नहुने उल्लेख छ । दफा ५१ को उपदफा १ मा कसैले राष्ट्रहित प्रतिकूल हुने कुनै काम गर्नॅ वा गराउनु हुँदैन भनिएको छ । नेपालको स्वतन्त्रता, सार्वभौमसत्ता, भौगोलिक वा प्रादेशिक अखण्डता, राष्ट्रियता, स्वाधीनता, स्वाभिमान वा नेपालको अन्तर्राष्ट्रिय छविउपर अपमान हुने, होच्याउने वा घृणा वा द्वेष फैलाउने काम गरेमा राज्यविरुद्धको अपराध कसुरमा कारबाही गर्न सकिने उल्लेख छ । शरणार्थी प्रकरणमा नेपालको मान प्रतिष्ठा र स्वाभिमान अन्तर्राष्ट्रिय रूपमा गिराउने काम गरेकाले यो दफालाई समेटिन लागिएको स्रोत बताउँछ ।यो कसुर गर्नेमाथि ५ वर्षसम्म कैद र ५० हजार रुपैयाँ जरिवाना हुन सक्छ । यसका अतिरिक्त लेनदेन गरेको भेटिए उक्त रकमसमेत जफत हुने भनिएको छ । सार्वजनिक पद धारण गरेको व्यक्ति वा नेपाललाई प्रतिनिधित्व गर्ने व्यक्तिले विदेशमा गएका बखत गरेको रहेछ भने उसलाई थप तीन वर्षसम्म कैद सजाय हुन सक्छ । अरू आधा दर्जन कसुर पनि आकर्षित हुने भएकाले ती अपराधमा पनि संलग्नता र जिम्मेवारीका हिसाबले मुद्दा लाग्नेछन् ।संहिताको दफा २४९ ले कसैले कसैलाई कुनै कुराको विश्वास दिलाएकोमा सोबमोजिम नगरी वा फकाई, झुक्याई वा अन्य कुनै किसिमले धोका दिई कुनै काम गरी वा गर्नबाट रोकी त्यस्तो व्यक्ति वा अन्य कसैलाई बेइमानीपूर्वक कुनै किसिमको हानि, नोक्सानी वा क्षति पुर्याएमा वा आफ्नो वा अरू कसैको लागि कुनै लाभ प्राप्त गरेमा ठगी गरेको मानिने भनिएको छ । शरणार्थी प्रकरणमा नेपालीबाट मोटो रकम असुलेर अमेरिका लैजाने प्रलोभन दिएको देखिन्छ । हालसम्म प्रहरीमा करिब २४ करोड रुपैयाँ ठगी भएका १ सय ६ जनाको उजुरी परेको छ, उजुरी आउने क्रम जारी छ ।त्यस्तै संहिताको दफा २७६ मा कसैले कसैलाई किर्ते गर्न वा गराउन नहुने उल्लेख छ । सरकारबाट सुरुमा बनाइएको कार्यदलको प्रतिवेदन नै गायब बनाएर तत्कालीन गृहसचिव टेकनारायण पाण्डेले गिरोहको योजनाअनुसार नेपालीलाई भुटानी शरणार्थी बनाउने प्रपञ्चलाई सघाएको आरोप छ । प्रतिवेदनमा उल्लेख भएभन्दा फरक विवरण बनाएकामा प्रहरीले उनीमाथि किर्तेमा पनि मुद्दा चलाउन सक्छ ।नेपालीलाई भुटानी शरणार्थी बनाएर अमेरिका पठाउन गरिएको धन्दालाई मानव बेचबिखन र ओसारपसारको कसुर पनि सामेल गर्ने तयारी छ । मानव बेचबिखन तथा ओसारपसार नियन्त्रण ऐनमा कुनै पनि उद्देश्यले मानिस किन्ने वा बेच्ने गरेमा मानव बेचबिखन गरेको मानिन्छ भनिएको छ । विदेशी शरणार्थी बनाउन गिरोहले पैसा असुलेर तेस्रो देश पठाउन गरेको योजनालाई यस कसुरअन्तर्गत समेट्ने तयारी छ । यसबाहेक अपराधबाट आर्जित गरेको सम्पत्तिमाथि अनुसन्धान गर्दा सम्पत्ति शुद्धीकरण अनुसन्धान र सार्वजनिक पद धारण गरेका व्यक्ति जोडिएकाले उनीहरूविरुद्ध भ्रष्टाचार निवारण ऐनअन्तर्गत पनि थप कारबाही हुन सक्ने र त्यसका लागि सम्बन्धित निकायबाट आवश्यक कारबाही हुने प्रहरी अधिकारीहरू बताउँछन् ।"
रायमाझीले डुबाए आफ्नै डुंगा,"दाहाल र रामबहादुर थापाबीच द्वन्द्व हुँदा पनि रायमाझीले नै मध्यस्थता गरी मिलाएका थिए । यी दुई नेताको मैले नाडी छामेको छु, त्यसैले मैले भनेको मान्छन्, माओवादी अन्तरसंघर्षका बेला उनी सञ्चारकर्मीसँग भन्थे । विडम्बना नै भन्नुपर्छ, दाहाल, भट्टराई र थापाको नाडी छामेको दाबी गर्ने उनी आफ्नै नाडी छाम्न भने चुकेका छन् । जनतालाई समृद्ध बनाउने भनेर १० वर्ष द्वन्द्वमा होमिएका उनी जनतालाई शरणार्थी बनाएर बेच्ने प्रपञ्चमा लागेको अपराधमा मुछिएका छन् । राजनीतिक डुंगा तार्ने रायमाझीको आफ्नै डुंगा डुबेको छ । अखिल छैटौंबाट राजनीति सुरु गरेका उनको राजनीतिक यात्रा सांसद, माओवादी संसदीय दलको उपनेता, पाँचपटक मन्त्री, उपप्रधानमन्त्री र एमालेको सचिव हुँदै उकालो चढिरहेको थियो । २०४८ मा संयुक्त जनमोर्चाका तर्फबाट अर्घाखाँची१ बाट उम्मेदवार बनेका रायमाझी २०५२ सालमा माओवादी युद्धमा लागेका थिए । २०५४ मा पार्टीको पोलिटब्यरो सदस्य भए । माओवादीमा रहँदा उनी भारतीय प्रवास कमिटीको दुई पटक इन्चार्ज, स्थायी कमिटी सदस्य र सचिव पनि भएका थिए । माओवादी सशस्त्र युद्ध उत्कर्षमा पुगेका बेला २०६१६२ मा पश्चिम कमान्ड इन्चार्ज भए । उनको निर्देशनमा सन्धिखर्क, बेनीलगायत स्थानमा आक्रमण भएका थिए । माओवादी छाडेर एमाले प्रवेश गरेपछि पार्टीको केन्द्रीय सचिवको रुपमा उनले राम्रै ओहोदा पाएका थिए । अर्घाखाँचीबाट लगातार चारपटक निर्वाचित भएर उनले लोकप्रिय नेताको छवि बनाएका थिए । तर नक्कली शरणार्थी प्रकरणमा उनी मुछिएपछि एमाले अध्यक्ष केपी शर्मा ओलीले सुरुमा प्रतिरक्षा गरे । पार्टीभित्र दबाब र बाहिर चर्को आलोचनापछि बुधबार बल्ल सचिव पदबाट निलम्बन गरे । पार्टीको जिम्मेवारीबाट निलम्बन एउटा प्राविधिक पक्ष मात्रै हो तर देशको कानुन र जनताको विश्वासमाथि उनले गरेको घात कुनै पनि कोणबाट क्षम्य छैन । उनले आफ्नो राजनीतिक डुंगा डुबाए पनि अरु धेरै राजनीतिकर्मीलाई इमान नछाड्न पाठ सिकाएका छन् ।"
१५ दिनसम्म सुरु भएनन् संसदीय समितिका बैठक,"समितिको बैठक नबस्दा सदनले समितिमा पठाएका ११ वटा विधेयकमा पनि दफावार छलफल हुन सकेको छैन । सांसदहरूले राखेको संशोधनमाथि छलफल गर्न सदनको १५ गतेको बैठकले ११ वटा विधेयक संसदीय समितिमा पठाइएको हो । सदनले राज्य व्यवस्था समितिमा अनुगमन तथा मूल्यांकन विधेयक, संवैधानिक परिषद्सम्बन्धी विधेयक, अख्तियार दुरुपयोग अनुसन्धान आयोग तेस्रो संशोधन विधेयक, भ्रष्टाचार निवारण (पहिलो संशोधन) विधेयक पठाइसकेको छ । त्यस्तै, अन्तर्राष्ट्रिय सम्बन्ध र पर्यटन समितिमा अभिलेख संरक्षण विधेयक, कृषि सहकारी तथा प्राकृतिक स्रोत समितिमा खाद्य स्वच्छता तथा गुणस्तर विधेयक पठाइसकेको छ । कानुन न्याय तथा मानवअधिकार समितिमा सम्पत्ति शुद्धीकरण निवारण तथा व्यावसायिक वातावरण, प्रवर्द्धनसम्बन्धी केही ऐनलाई संशोधन गर्ने विधेयक, बेपत्ता पारिएका व्यक्तिको छानबिन, सत्य निरूपण तथा मेलमिलाप आयोग (तेस्रो संशोधन) विधेयक पठाइएको छ । शिक्षा, स्वास्थ्य तथा सूच्ना प्रविधि समितिमा सार्वजनिक सेवा प्रसारण विधेयक र सुरक्षण मुद्रणसम्बन्धी विधेयक पठाइएको छ । समितिले काम सुरु नगर्दा यी विधेयकको छलफलको प्रक्रिया अघि बढ्नै सकेको छैन, सचिवालयका एक कर्मचारीले भने । सदनको बैठक नबसेको समयमा संसदीय समितिमा महत्त्वपूर्ण विषयमा छलफल हुन सक्ने एक सांसदले बताए । प्रतिनिधिसभामा वैशाख २४ बाट सुरु बजेट अधिवेशनको पहिलो दिनदेखि प्रिबजेट छलफल भयो । तर, बुधबारसम्मका बैठकमा प्रिबजेटभन्दा पनि नक्कली भुटानी शरणार्थी प्रकरणको बहसले संसद् ततायो । प्रतिनिधिसभाको अर्को बैठक सोमबार मात्रै बस्नेछ । विषयगत समितिमा नक्कली भुटानी शरणार्थीका विषयमा बहस हुन सक्थ्यो । संसदीय समितिकै आड भरोसा पाएपछि प्रहरीले निष्पक्ष छानबिन गर्न सक्थ्यो, संसद् सचिवालयका एक उच्च कर्मचारीले भने, संसद् बैठक नबस्दा समितिमा यसले ठाउँ पार्नुपर्थ्यो । समिति नै तात्न सकेन । यदि समिति सक्रिय भएको भए यो विषय राज्य व्यवस्था तथा सुशासन समितिको कार्यक्षेत्रमा पर्थ्यो । भ्रष्टाचारको पोको खोल्नुपर्ने भन्दै बारम्बार सदन र सडकमा बोल्ने नेताहरू यही समितिमा छन् । यो समितिमा कांग्रेसका गगन थापा, विश्वप्रकाश शर्मा, एमालेका रघुजी पन्त, कृष्णगोपाल श्रेष्ठ, माओवादीका हितराज पाण्डे, रास्वपाका रवि लामिछाने, एकीकृत समाजवादीका राजेन्द्र पाण्डे, जसपाका उपेन्द्र यादवलगायत २६ सदस्य छन् । समितिको सुरुको बैठक सभामुखज्यूले व्यवस्थित गरिदिनुपर्ने हुन्छ, समितिको सदस्यसमेत रहेका माओवादीका प्रमुख सचेतक हितराज पाण्डेले भने, आइतबार कार्य व्यवस्था परामर्श समितिको बैठक यस विषयमा निर्णय गर्छौं । अब नियमित समितिको बैठक बस्ने वातावरण बन्छ । बजेट अधिवेशन सुरु भएपछि बिहानदेखि साँझसम्म बैठक चलेकाले समितिको बैठक बस्न नसकेको उनले बताए ।"
समीक्षाले अर्थतन्त्र चलायमान बनाउन सक्दैन,"नेपाल राष्ट्र बैंकले सार्वजनिक गरेको मौद्रिक नीतिको तेस्रो त्रैमासिक समीक्षाले उद्योगी व्यवसायीका सबै सुझाव समेट्न नसकेको र अर्थतन्त्रलाई तत्काल चलायमान बनाउन नसक्ने उद्योग वाणिज्य महासंघले टिप्पणी गरेको छ । समीक्षाले खराब कर्जाको जोखिम, बढ्दै गएको मुद्रास्फीति, उच्च ब्याजदरलगायत समस्यालाई स्वीकार गरे पनि ठोस र पर्याप्त उपाय अवलम्बन गर्न नसक्दा तत्काल बजार चलायमान हुने अपेक्षा न्यून रहेको महासंघको बुझाइ छ । सेयर तथा सवारीसाधन कर्जामा जोखिमभार घटाइने अपेक्षा रहे पनि राष्ट्र बैंकले सम्बोधन नगरेको महासंघले जनाएको छ । सेयर कर्जा, व्यापारिक प्रयोजनका सवारीसाधन तथा घर कर्जामा लाग्दै आएको जोखिम भारको १ सय ५० प्रतिशतलाई सय प्रतिशतमा ल्याइनुपर्ने सुझाव नसमेटिँदा यो क्षेत्र थप संकुचित हुने देखिन्छ, महासंघले जारी गरेको विज्ञप्तिमा भनिएको छ । यसैगरी चालु पुँजी कर्जाको सीमा २५ प्रतिशत मात्र गरिनु अव्यावहारिक भएको भन्दै महासंघले सीमा हटाउनसमेत माग गरेको छ । ऋणात्मक वृद्धि भएका क्षेत्र मात्रै नभई न्यून वृद्धि भएका क्षेत्रका लागि पनि कर्जा पुनर्तालिकीकरण र पुनर्संरचनाका सुविधा दिइनुपर्ने महासंघको माग छ । राष्ट्रिय तथ्यांक कार्यालयले प्रकाशन गर्ने तथ्यांकका आधारमा ऋणात्मक भएका मात्र नभई अन्य न्यून वृद्धि भएका क्षेत्र पनि समस्यामा रहेकाले उक्त सुविधा उपलब्ध गराउनुपर्नेछ, विज्ञप्तिमा भनिएको छ । राष्ट्र बैंकले दिएका सुविधालाई भने महासंघले सकारात्मक रूपमा टिप्पणी गरेको छ । अल्पकालीन तथा चालु पुँजी प्रकृतिका कर्जाहरूलाई ब्याज नियमित रहेको अवस्थामा तीन महिनासम्मका लागि असार मसान्तभित्र म्याद थप्न सकिने सुविधा दिइएको छ । यसका लागि बैंकले कुनै हर्जाना वा शुल्क लिन नपाउने विषय सकारात्मक छन्, विज्ञप्तिमा उल्लेख छ । चालु पुँजी कर्जा मार्गदर्शन ०७९ का केही व्यवस्था संशोधन भए पनि वार्षिक रूपमा सात दिनसम्म शून्य बक्यौता कायम गर्नेलगायत व्यवस्था पुनरावलोकन गर्न महासंघले आग्रह गरेको छ ।"
प्रतिस्पर्धा निषेध गरी सेवाप्रदायकको सहमतिमा इन्टरनेट शुल्क बढाइँदै,"(काठमाडौं)इन्टरनेट सेवा प्रदायकहरूले अबको केही दिनमै इन्टरनेट सेवाको महसुल दर बढाउने तयारी थालेका छन् । केही समयअघिसम्म कसले सबैभन्दा सस्तोमा इन्टरनेट दिने भन्नेमा एकअर्कासँग प्राइस वार (मूल्यमा प्रतिस्पर्धा) गरेका उनीहरू अब भने अचाक्ली घटाइएको भनिएको मूल्य हटाएर आपसी सहमतिमा नयाँ मूल्य कायम गर्न एकजुट भएका हुन् । मूल्य समायोजनका विषयमा सेवा प्रदायकबीच अनौपचारिक रूपमा भद्र सहमतिसमेत भइसकेको स्रोतको दाबी छ ।सुपर डिस्काउन्ट दिएर एउटाले अर्कोलाई उछिन्ने जुन दौड थियो, त्यो अब हामी सबै सेवा प्रदायकले बन्द गरेका छौं, भायानेट कम्युनिकेसनका प्रबन्ध निर्देशक विनय बोहोरा भन्छन्, अस्वस्थ प्रतिस्पर्धा नगरौं, मर्यादित भएर काम गरौं, ग्राहकलाई सस्तो र सुलभ दरमै इन्टरनेट दिऊँ । तर यो अफर त्यो अफर भनेर मनलाग्दी नगरौं भन्ने हो । पहिला जस्तो प्राइस वार गरेर घाटा खाँदै सेवा बेच्न हामी सबै सेवा प्रदायकले बन्द गरिदिएका छौं ।बोहोराका अनुसार इन्टरनेटको मूल्य हेरफेर भइसकेको छ । यसबारे नियामक दूरसञ्चार प्राधिकरणले भने हालसम्म कुनै जानकारी प्राप्त नगरेको जनायो । आफूखुसी मूल्य लागू गर्न पाइँदैन, प्राधिकरणका एक अधिकारीले भने, तर सेवा प्रदायकहरूले प्राधिकरणले नै पैसा बढाउनु भनेको छ भन्दै ग्राहकसँग बढी शुल्क माग्न थालेको हामीले सुनेका छौं । प्राधिकरणले मूल्य बढाउनू भनेको छैन । उनीहरूले आफूखुसी महसुल तोकेपछि महसुल दर स्वीकृत गर्न भनेका हौं । महसुल दर स्वीकृत नगरी सेवा प्रवाह गर्नेलाई कारबाही पनि गरेका छौं । देशको आर्थिक अवस्थाका कारण सस्तो दरमा सेवा दिन गाह्रो भयो भन्नु बहाना मात्रै भएको उनले बताए । अझै पनि केही सेवा प्रदायकहरूले प्राधिकरणको न्यूनतम मूल्यभन्दा तल झरेर सेवा दिइरहेकोबारे आफूहरूले अनुसन्धान गरिरहेको उनको भनाइ छ । आईएसपीहरूले ग्राहकसँग लिने महसुल दर वृद्धि नगरे अब टिक्नै नसक्ने र यो उद्योग नै धराशायी हुने अवस्था आएको वर्ल्डलिंक कम्युनिकेसनका एक अधिकारीले जनाए । सन् २०११ देखि हालसम्म नेपालमा इन्टरनेटको बजार र प्रतिस्पर्धा ह्वात्तै बढे पनि मूल्य घट्दै जाँदा व्यवसायी मारमा परेको उनको अनुभव छ । ब्यान्डविथ खपत, राउटरलगायत उपकरणको भाउ, कर्मचारीको तलब, पोल भाडा धेरै गुणाले बढिसक्यो । तर इन्टरनेटको पैसा भने सस्तो हुँदै छ, उनले भने, सेवा प्रदायकहरू प्राइस वारमा उत्रिएपछि ग्राहकले एकपछि अर्को आईएसपीको सेवा लिँदा राउटरहरू फिर्ता नगरेको पाइयो । एकै जनाको घरमा ४५ वटा राउटर थन्किएको पायौं । राउटर आयातमा हाम्रो ठूलो रकम खर्च हुन्छ । यस्तो अवस्थामा महसुल दर केही वृद्धि गर्नेबाहेक अर्को विकल्प नभएको उनको दाबी छ । महसुल वृद्धि गर्दा सरकारले प्राप्त गर्ने राजस्व पनि बढ्ने उनको भनाइ छ । ग्राहकको पैसा तिर्ने क्षमतालाई ध्यानमा राखेर मासिक १२ सय रुपैयाँसम्म हेरफेर गर्ने योजना बनाएको सेवा प्रदायकहरूले उल्लेख गरे । ग्राहकले तिर्नै नसक्ने गरी वा एकैचोटि धेरै शुल्क बढ्दैन, एक सेवा प्रदायकले भने, प्राधिकरणले जुन न्यूनतम महसुल दर तोकेको छ, त्योभन्दा तल नगई सबैले समान महसुल दर कायम गरौं भनेर छलफल भइरहेको छ । अब पनि हामी प्रतिस्पर्धामा गयौं भने संस्था नै बन्द गर्नुपर्ने अवस्था आउँछ । प्राधिकरणका अधिकारीले प्राइस वारले गर्दा तोकिएको दर स्वीकृत दरभन्दा कम भएको र सोभन्दा कम मूल्य तोकेमा त्यसलाई आफूहरूले स्वीकृति दिन नसक्ने जनाए । महसुल दर स्वीकृत भएपछि पक्कै अलिकति शुल्क बढ्छ, उनले भने, तर स्वीकृत गर्न नआइकनै प्राधिकरणको निर्देशन भन्दै पैसा लिएका छन् भन्ने हामीले सुनेका छौं । स्वीकृत नभएको मूल्य देखाएर आफूखुसी शुल्क बढ्योघट्यो भन्नै मिल्दैन ।पछिल्लो समय देशभरका कुल १४३ इन्टरनेट सेवा प्रदायकमध्ये १७ बन्द भइसकेका इन्टरनेट सेवा प्रदायक संघ नेपाल (आईस्पान) का प्रमुख कार्यकारी अधिकृत सुवास खड्काले बताए । विशेषतः ग्रामीण भेग र साना सेवा प्रदायक टाट पल्टिएर बन्द भएको उनको भनाइ छ । ठूला आईएसपीहरूलाई पनि बैंकिङ तरलताले असर गरिरहेको छ, बैंकको ऋण बढेको बढ्यै छ, उनले भने, यही बेला गुणस्तरीय इन्टरनेटको माग र ब्यान्डविथहंग्री एप्लिकेसनको प्रयोग पनि बढेको छ । तसर्थ हामीले गुणस्तरीय सेवा कायम राख्दै व्यवसाय अघि बढाउनुपर्ने चुनौती छ । त्यसकारण सबै सेवा प्रदायकले आआफ्नो किसिमको मूल्य समायोजनका लागि योजना बनाइरहनुभएको छ ।आर्थिक मन्दीको बहानामा वा धराशायी हुने अवस्था आएको भन्दै सेवा प्रदायकहरूले भद्र सहमतिमा मूल्यवृद्धि वा समायोजन गर्न नमिल्ने र त्यसो गर्न खोजिए त्यो प्रतिस्पर्धाविरोधी कदम हुन जाने उपभोक्ता हित संरक्षण मञ्चका महासचिव विष्णुप्रसाद तिमिल्सेनाको भनाइ छ । सक्दैनसक्ने गरी सेवा दिन्छन् भने उनीहरू आफैं धराशायी हुन्छन् । तर आपसमा मिलेर मूल्य कायम गर्छन् भने त्यो प्रतिस्पर्धाविरोधी हुन जान्छ, तिमिल्सेना भन्छन्, प्रतिस्पर्धा नगर्ने गरी समझदारी गरे हामी खबरदारी गर्छौं । प्रतिस्पर्धा प्रवर्द्धन तथा बजार संरक्षण बोर्डले यसमा हेर्नुपर्छ । इन्टरनेट सेवा बजारमा प्रतिस्पर्धाले गुणस्तर र मूल्य दुवैमा ग्राहकका लागि विकल्प उपलब्ध हुँदा राम्रो भएको र व्यवसायीको अहिलेको कार्टेलिङ प्रयासले प्रयोगकर्ताहरूलाई मार पर्ने धारणा सूचना प्रविधि क्षेत्रका विज्ञ राख्छन् । मूल्य समायोजनका विषयमा केही दिनमै संयुक्त बैठक र पत्रकार सम्मेलन गरेर निर्णय सार्वजनिक गरिने सेवा प्रदायकहरूले जनाएका छन् ।"
चेम्बरले माग्यो कृषि उपकरण आयातमा पूर्ण छुट,यस्ता छन् मुख्य सुझाव बजेटलाई उत्पादनमुखी बनाउनुपर्ने  औद्योगिक कच्चा पदार्थको भन्सार महसुल ५ प्रतिशतमा राख्नुपर्ने  कफी बनाउने मेसिन आयातमा १ प्रतिशत भन्सार महसुल राख्नुपर्ने  भ्याटको थ्रेसहोल्ड ५० लाखबाट २ करोड कायम हुनुपर्ने अडिटको कागजात सुरक्षित गर्ने अवधि २ वर्ष बनाउनुपर्ने राजस्व अनुसन्धान ३५ दिनभित्र टुंग्याउनुपर्ने
विश्वकप छनोट नेपालमा,"(काठमाडौं)नेपालले ट्वान्टी२० विश्वकप छनोटको एसिया क्षेत्रको छनोट चरणको प्रतियोगिता आयोजना गर्ने भएको छ । अमेरिका र वेस्ट इन्डिजले सन् २०२४ को जुनमा आयोजना गर्ने ट्वान्टी२० विश्वकपका लागि अन्तर्राष्ट्रिय क्रिकेट परिषद् (आईसीसी) ले नेपाललाई एसिया क्षेत्रको छनोट चरणको प्रतियोगिता आयोजना गर्न दिएको हो । नोभेम्बर १ देखि १० सम्म एसिया क्षेत्रको ट्वान्टी विश्वकप छनोट प्रतियोगिता आयोजना गर्न आईसीसीले नेपाललाई आयोजनाको जिम्मेवारी दिएको नेपाल क्रिकेट संघ (क्यान) का अध्यक्ष चतुरबहादुर चन्दले बताए । एसियाको छनोटमा नेपालसहित, यूएई, ओमान, हङकङ, बहराइन र सिंगापुरले प्रतिस्पर्धा गर्दै छन् । बाँकी दुई छनोट चरण पार गरेर आउनेछन् ।सहभागी टोलीलाई दुई समूहमा विभाजन गरिएको छ भने समूहको शीर्ष दुई टोली सेमिफाइनल पुग्नेछ । फाइनल पुग्ने टोलीले अर्को वर्ष अमेरिकी महाद्वीपमा हुने विश्वकपमा स्थान बनाउने चन्दले जानकारी गराए । उनका अनुसार प्रतियोगिताका खेलहरू त्रिवि क्रिकेट मैदान कीर्तिपुर र मूलपानीको माथिल्लो क्रिकेट मैदानमा हुनेछ । हालै सम्पन्न एसीसी प्रिमियर लिग कपबाट मूलपानी क्रिकेट मैदान प्रयोगमा आएको थियो । आईसीसीले बुधबार इमेल पठाएर नेपाललाई प्रतियोगिता आयोजना गर्न दिन लागेको निश्चित गरेको छ, उसले सहभागी अन्य राष्ट्रलाई ट्वान्टी२० विश्वकपको एसिया छनोट नेपालमा आयोजना गर्न लागेको जानकारी गराइसकेको छ, क्यान अध्यक्ष चन्दले भने, कीर्तिपुर र मूलपानीमा प्रतियोगिताका खेल हुने भनेको छ, मूलपानीमा अझ सुविधा थप्नुपर्ने जोड उनीहरूले गरेका छन् । हामीसँग त्यसका लागि समय छ, हामी त्यो सुविधा थप्नेछौं ।चन्दका अनुसार प्रतियोगिता आयोजना गर्ने दाबी यूएईले पनि देखाएको थियो, तर विगतमा विश्वकप छनोटदेखि एसिया कपसम्म आयोजना गरिसकेका हुनाले आईसीसीले यस पटक नेपालको पालो रहेको बताएको थियो । आईसीसी एसिया टिमको चाहाना यस पटक नेपालमा प्रतियोगिता आयोजना होस् भन्ने थियो, त्यही अनुसारको पत्र हामीलाई पठाइसकेको छ, विभिन्न विषयका सम्झौताहरू पछि हुँदै जानेछन्, चन्दले भने मूलपानीको विषयमा उनीहरूको चासो दर्शकका लागि सुविधा र आउटफिल्डको कुरा हुन सक्छ ।६ महिनाअघि आईसीसीले नेपाललाई बंगलादेशसँग मिलेर २०२७ मा आईसीसी यू१९ महिला विश्वकप आयोजना गर्ने जिम्मेवारी तोकेको पृष्ठभूमिमाट्वान्टी२० विश्वकप छनोटको आयोजना पनि नेपाललाई दिएको छ । नेपालले पहिलो पटक आईसीसीको यति ठूलो प्रतियोगिता आयोजना गर्न लागेको हो ।ट्वान्टी२० विश्वकप एसिया क्षेत्रका लागि नेपालले दाबी गरेको चन्दले यसै महिना जनाएका थिए । दुई साताअघि १० राष्ट्र सम्मिलित एसीसी प्रिमियर कप सफलतापूर्वक आयोजना गरेपछि नेपालको दाबीमा बल पुगेको थियो । गत वर्ष ग्लोबल छनोटअन्तर्गत गरिएको ट्वान्टी२० विश्वकप छनोट प्रतियोगिताको खेलहरू जिम्बावे र ओमानले आयोजना गरेका थिए । नेपालले यसअघि २०१० मा विश्व क्रिकेट लिग डिभिजन ५ आयोजना गरेको थियो । विश्व क्रिकेट लिग च्याम्पियनसिपमा नेपालले २०१६ मा नामिबिया, २०१७ मा केन्यासँगको खेल आयोजना गरेको थियो । त्यसबाहेक आईसीसीको प्रतियोगितामा विश्वकप लिग २ को २०१९२३ को सर्कलमा नेपालले २०२० मा अमेरिका र ओमान तथा २०२३ मा नामिबिया र स्कटल्यान्ड तथा यूएई र पपुवा न्युगिनीबीचको त्रिकोणात्मक शृंखलाका खेल आयोजना गरेको थियो ।ट्वान्टी२० विश्वकपको एसिया छनोटका लागि आईसीसीको टोली निरीक्षणलाई नेपाल आउने पनि चन्दले जनाए । आईसीसी एसियाको टोलीले प्रतियोगिता आयोजना गर्नेछ । यस विषयमा आईसीसी एसियाका डेभलपमेन्ट म्यानेजर अमिनुल इस्लामसँग पनि टेलिफोनमा छलफल भएको क्यान अध्यक्ष चन्दले बताए ।आयोजक वेस्ट इन्डिज र अमेरिका २०२४ को विश्वकपका लागि सोझै छनोट भएका छन् । २०२२ मा अस्ट्रेलियामा भएको पछिल्लो ट्वान्टी२० विश्वकपमा शीर्ष ८ भित्र रहेका राष्ट्रहरू अस्ट्रेलिया, इंग्ल्यान्ड, भारत, नेदरल्यान्ड्स, न्युजिल्यान्ड, पाकिस्तान, दक्षिण अफ्रिका र श्रीलंका पनि अर्को वर्ष हुने ट्वान्टी२० विश्वकपका लागि छनोट भइसकेका छन् । त्यसबाहेक विश्व ट्वान्टी२० वरीयतामा शीर्ष रहेका अफगानिस्तान र बंगलादेशले पनि अमेरिकी महाद्वीपको टिकट काटिसकेका छन् । ट्वान्टी२० विश्वकपमा पहिलो पटक २० राष्ट्र खेल्दै छन् । एसियासहित अफ्रिका र युरोपबाट २२ तथा अमेरिका र इस्ट एसिया प्यासिफिक क्षेत्रबाट छनोट भएर आएको ११ टोलीले अमेरिका र वेस्ट इन्डिजले आयोजना गर्ने विश्वकपमा प्रतिस्पर्धा गर्नेछन् ।"
एसिया कपलाई पाकिस्तानको नयाँ प्रस्ताव,"पाकिस्तानले एसिया कपका लागि नयाँ प्रस्ताव गरेको छ । पाकिस्तान क्रिकेट बोर्ड (पीसीबी) का प्रमुख नजाम सेठीले बीबीसीको स्टम्प पोडकास्टलाई जनाएअनुसार पाकिस्तानले १३ मध्येको ४ खेल आफूले आयोजना गर्न चाहेको र फाइनलसहितका ९ खेल तटस्थ भूमिमा आयोजना गर्ने प्रस्ताव राखेको छ । भारतले पाकिस्तान भ्रमण गर्न अस्वीकार गरेको अवस्थामा पाकिस्तानले यो नयाँ प्रस्ताव राखेको हो । यसअघि भारतले आफ्नो खेल सबै तटस्थ भूमि यूएईमा खेलेर आफू आयोजक बन्न तयार रहेको पीसीबीको प्रस्तावलाई भारतले अस्वीकार गरेको जनाइएको थियो । एसियाली क्रिकेट परिषद् (एसीसी) का पदाधिकारीहरूले पनि यो प्रस्तावलाई स्विकारेका छैनन् । भारत, पाकिस्तान, श्रीलंका, बंगलादेश, अफगानिस्तानसहित नेपालले सेप्टेम्बर २ देखि १९ सम्म हुने एसिया कपमा सहभागिता जनाउने तालिका रहेको छ । नेपाल एसीसी प्रिमियर कप जित्दै एसिया कपमा छनोट भएको थियो । तर एसीसीले अहिलेसम्म एसिया कपको आयोजक टुंगो लगाउन नसक्दा अन्योल बढ्दै गएको छ । सेप्टेम्बरमा यूएईमा उच्च तापक्रम हुने जनाउँदै श्रीलंका र बंगलादेशले पाकिस्तानको तटस्थ भूमि प्रस्तावलाई अस्वीकार गरेका छन् । भारत र पाकिस्तानको समूहमा नेपाल रहेको छ । पाकिस्तानले राखेको ४ खेल आफ्नो भूमिमा हुनुपर्ने प्रस्ताव पारित भएमा नेपालले पाकिस्तानसँगको खेल पाकिस्तानी भूमिमा खेल्नुपर्ने हुन सक्छ । त्यसो भएमा भारतसँगको खेल तटस्थ भूमिमा हुनेछ । भारतले अक्टोबरनोभम्बरमा विश्वकप आयोजना गर्दै छ । तर पीसीबीले आयोजना गर्ने एसिया कपमा भारतले नखेलेमा भारतले आयोजना गर्ने विश्वकपमा आफ्नो देशको सरकारले पाकिस्तानलाई पनि सहभागि हुन नदिने सम्भावना रहेको उक्त पोडकास्टमा सेठीको भनाइ उद्धृत गर्दै क्रिकइन्फोले जनाएको छ ।सेठीले भनेका छन्, पाकिस्तानबिना एसिया कप आयोजना हुनेछैन । एसिया कपको आम्दानीको ८० प्रतिशत भारतपाकिस्तानको खेलबाट हुनेछ र त्यहीअनुसारको तालिका निर्माण गरिएको छ । जसअनुरूप कम्तीमा दुई पटक भारत र पाकिस्तान एउटा एसिया कपमा खेल्नेछन् र दुवै टोली फाइनल पुगेमा तीन खेल हुनेछ ।"
तीन वर्षमा अन्तर्राष्ट्रिय क्रिकेट मैदान,"(विराटनगर)कोशी प्रदेश सरकारले विराटनगर१८ स्थित बैजनाथपुर रंगशालालाई तीन वर्षभित्रमा अन्तर्राष्ट्रियस्तरको क्रिकेट मैदान बनाउने घोषणा गरेको छ । यो रंगशालामा हालसम्म करिब तीन करोडको लगानीमा टर्फ विकेट र मैदान निर्माण गरेर क्रिकेट म्याच खेलाइने गरिएको छ । एसीसी प्रिमियर कप विजयी राष्ट्रिय टिमका खेलाडीलाई सम्मान गर्न विराटनगरमा आयोजित कार्यक्रममा पूर्वखेलाडी, टिमका व्यवस्थापक तथा उद्योगी व्यवसायीले दलका नेता र राजनीतिक नेतृत्व व्यक्तिगत विलासीमा लिप्त भएर खेलकुदमा लगानी नगर्दा खेलकुदको विकास हुन नसकेको घोचपेच गरेका थिए । लगत्तै प्रदेशका मुख्यमन्त्री हिक्मतबहादुर कार्कीले खेलाडी एवं व्यवस्थापकसामु प्रदेश सरकारले बैजनाथ रंगशालालाई तीन वर्षभित्र अन्तर्राष्ट्रियस्तरको क्रिकेट मैदानमा रूपान्तरण गर्ने विश्वास दिलाए । कार्कीले आगामी बजेटमै उक्त क्रिकेट मैदान निर्माणका लागि आवश्यक बजेटको व्यवस्था गर्ने आश्वासन दिएर खेलाडी, टिम व्यवस्थापक र निजी क्षेत्रको आक्रोशलाई शान्त पारेका थिए । एकदुइटा सडक नबनाएर भए पनि बैजनाथ क्रिकेट मैदानका लागि आगामी बजेटमा रकम विनियोजन गर्ने उनले बताए । उनले रकमचाहिँ उल्लेख गरेनन् । उनै मुख्यमन्त्री कार्कीले प्रदेश सरकारको आगामी बजेट चालु वर्षको तुलनामा कम्तीमा १०१२ अर्बसम्मले न्यून हुने बताउँदै आएका छन् । चालु वर्ष यो प्रदेश सरकारको बजेट ३९ अर्ब छ । बैजनाथ रंगशालालाई अन्तर्राष्ट्रिय क्रिकेट मैदान बनाउन प्रदेश सरकारको नीति तथा कार्यक्रममा पनि राख्न निर्देशन दिएको उल्लेख गर्दै कार्कीले भने, त्यसका लागि आगामी बजेटमै रकम विनियोजन गरिनेछ । उनले क्रिकेट एकेडेमी निर्माणका लागि निजी क्षेत्रलाई आग्रह गरे । मुख्यमन्त्री कार्कीले भने, प्रदेश सरकारले तीन वर्षभित्र बैजनाथ रंगशालालाई अन्तर्राष्ट्रिय क्रिकेट मैदानमा परिणत गर्नेमा ढुक्क हुनुहोस् तर त्यसका लागि खेलाडी र निजी क्षेत्रले सरकारलाई घचघच्याउन सरोकार समूह बनाउनु जरुरी छ । आज म मुख्यमन्त्री छु र क्रिकेट मैदानका लागि बजेट विनियोजन गर्छु । भोलि म मुख्यमन्त्रीमा नरहन पनि सक्छु । उनले अर्को आउने मुख्यमन्त्रीलाई ध्यानाकर्षण गराइराख्न सरोकार समूह बनाउन जरुरी भएको बताए । उनले भने, त्यसो हुँदा सुरु भएको कामले जो मुख्यमन्त्री भए पनि निरन्तरता पाउने छ । यसअघि पूर्वअन्तर्राष्ट्रिय खेलाडी पारस लुनियाले नेता र मन्त्रीहरू विलासी भएर आफ्नो हितमात्र सोचेर खेलकुदमा लगानी नगर्दा यो क्षेत्रको विकास हुन नसकेको आरोप लगाएका थिए । उनले मन्त्री आफ्नो आरामका लागि ५ करोडसम्मका गाडी सरकारी बजेटले खरिद गरेर चढ्ने, अनि खेलकुदमा लगानी गर्न हिचकिचाउने हुनाले मुलुकमा खेलकुदको विकास नभएको तीव्र असन्तुष्टि पोख्दा कार्यक्रममा सहभागीले तालीको गडगडाहटले राजनीतिक नेतृत्वको खिल्ली उडाएका थिए । त्यसलगत्तै राष्ट्रिय टिमका व्यवस्थापक तथा पूर्वकप्तान विनोद दासले राज्यको गैरजिम्मेवारीका कारण जुनसुकै खेलका खेलाडीले आफू खेलाडी हुँ भनेर बाँच्न सक्ने स्थिति नभएको यथार्थ उजागर गरे । उनले मुलुकमा बाँच्नका लागि कि त नेता कि त अभिनेता हुनपर्ने अवस्था रहेको बताउँदा ड्यासमा रहेका मुख्यमन्त्री कार्की र सामाजिक विकासमन्त्री बृद्धिबहादुर राजभण्डारीको अनुहार हेर्न लायक बनेको थियो । दासले खेलकुदका पूर्वाधारमा लगानी गर्न प्रदेश सरकारलाई आग्रह गर्दै क्रिकेटमा अहिले विराटनगर सुतेको सेतो हात्तीझैँ भएको बताए । उनले कुनै समय राष्ट्रिय टिममा कोशी प्रदेशबाट ७ जनासम्म खेलाडी पर्ने गरेको स्मरण गराए । अहिले राष्ट्रिय टिममा यो प्रदेशका खेलाडी खोज्नुपर्ने स्थिति छ, दासले भने, यो सब सरकारले पूर्वाधारमा लगानी नगर्दाको परिणाम हो, नेपाली क्रिकेटमा अहिले सबैथोक छ, मात्र अर्थ छैन । उनका अनुसार सरकार लगानीबिना उपलब्धि खोज्नमा मात्र सीमित छ । दासको भनाइलाई काउन्टर दिन माइक समाएका प्रदेशका खेलकुदमन्त्रीसमेत रहेका सामाजिक विकास मन्त्री राजभण्डारीले आफू पनि ५२ सालसम्म बक्सिङ खेल्दा खेलेर पेट पाल्न नसकेको स्मरण गर्दै त्यसपछि पेटकै लागि आफूले शिक्षण पेसा अँगालेको बताए । शिक्षण पेसाबाट पनि पेट भर्न गाह्रो भयो, उनले भने, त्यसपछि अहिले सबैले तुच्छ पेसा भन्ने गरेको राजनीतिमा आएर मन्त्री भएको छु । यहाँ पनि सन्तुष्टि छैन । उनका अनुसार तीन तहका सरकार छन् । माथिल्लो सरकार खर्बको कुरा गर्छ । प्रदेश सरकार अर्बको कुरा गर्छ । स्थानीय सरकार करोडको कुरा गर्छ । तर कसैको पनि टोकरीमा आवश्यक माल हुँदैन, राजभण्डारीले भने, टोकरीमा माल नै नभएपछि कहाँबाट ल्याएर खेलकुदको पूर्वाधार विकासमा लगानी गर्ने ? उनले आफू खेलाडी हुँदाको समयभन्दा अहिलेका खेलाडीले बढी सेवा र सुविधा पाएको बताए । उनले भने, त्यो बेला पेट भर्न गाह्रो थियो । अहिलेका खेलाडीले तारे होटलमा सम्मान पाउन थालेका छन् । प्रदेश सरकारको आउँदो बजेट करिब ४० प्रतिशतले कटौती हुने स्थिति रहेको उल्लेख गर्दै राजभण्डारीले भने, त्यसमा खेलकुदको कति बजेट पर्छ, आफैँलाई थाहा छैन । सम्मान कार्यक्रमका आयोजक यहाँका तीनवटा निजी संस्था, उद्योग वाणिज्य महासंघ कोशी प्रदेशका अध्यक्ष राजेन्द्र राउत, मोरङ व्यापार संघका अध्यक्ष नवीन रिजाल र उद्योग संगठन मोरङका अध्यक्ष सुयश प्याकुरेलले क्रिकेटमा मुलुकले अद्भुत उपलब्धि आर्जेको औंल्याए । उनीहरूले उपलब्धि र क्रिकेटप्रतिको जनमोहलाई ध्यानमा राखेर राज्यले हरेक प्रदेशमा आधुनिक क्रिकेट मैदान निर्माण गर्नुपर्ने सुझाव दिए । उनीहरूले सरकारले खेलकुदका पूर्वाधार विकासमा लगानी गरे निजी क्षेत्र हातेमालो गर्न तयार रहेको वाचा गरेका थिए । यसैबीच आयोजकले सम्मान कार्यक्रममा क्रिकेट कोषका लागि अक्सनमार्फत एक क्रिकेट ब्याट १ लाख ५१ हजारमा बिक्री गर्यो । आयोजकले न्यूनतम एक लाखको बोली तोक्दा नेपाल लिकर्स डिस्ट्रिलरीले किन्न तयार भइरहेका बेला वाग्मती प्लास्टिकका सञ्चालक अमित राठीले १ लाख ५१ हजार रुपैयाँ बोली लगाएर ब्याट खरिद गरेका थिए । उक्त ब्याटमा हालको राष्ट्रिय टिमका खेलाडी, प्रशिक्षक र व्यवस्थापकको हस्ताक्षर अंकित छ ।"
संसारभर फैलिएको जातको डढेलो,"समुद्र पारि, जातै भारीजातको भारी बिसाएर सुस्केरा हाल्न परदेश पुगेका नेपाली दलित त्यहाँ पनि आहतको दलदलमै छन् । आवासदेखि रेस्टुरेन्टसम्म, मन बहलाउने हरित पार्कदेखि चेतनाको द्वार खोल्ने विश्वविद्यालयसम्म तिनले तिरस्कार विष पिउनुपरेकै छ । मन्दिरमा पूजा गर्दा होस् वा जीवनसाथी छनोट गर्दा, जातै खील भएर गाडिएको छ ।मैले यूकेजस्तो देशमा पनि जातीय विभदको सामना गरें, अनुसन्धाता तथा दलित अधिकारकर्मी डा मित्र परियार भन्छन्, यूकेमा ब्रिटिस रेजिमेन्टबाटै छुवाछूत प्रथा संस्थागत भएको देखिन्छ । नेपाली दलित इन इङ्ग्ल्यान्ड नामक रिसर्चका क्रममा मित्र एक जना टेलर व्यवसायीसँग पुगे । परियार थरका ती एक्स गोर्खाले भनेका थिए, मैले यो सानो टेलरिङ पसल सञ्चालन नगरेको भए मेरो परिवारले धेरै सम्मान पाउने थियो । रेजिमेन्टमा हुँदा पनि मैले सिपाहीको काम गर्न नखोजेको होइन । तर, मगर र गुरुङहरूसँग संघर्ष गर्न सकिनँ । उनीहरूले सधैं मलाई जिस्क्याए, बेइज्जत गरिरहे । म सिलाउनकै लागि जन्मेको हो भनेर प्रत्यक्ष र अप्रत्यक्ष रूपमा सम्झाइराखे ।जुनसुकै गोर्खा रेजिमेन्टमा पनि निश्चित जातको बहुमत हुने र दमाई, कामी, सार्कीलाई सिलाइ गर्ने, बन्दुक सफा गर्ने, जुत्ता बनाउने र पुछ्ने काममा भर्ती गर्ने ब्रिटिस आर्मीभित्रको सिस्टमले जात व्यवस्थालाई थप संस्थागत गरेको मित्र बताउँछन् । ब्रिटिसले सबैखालको विभेद हटाउन काम गर्छौं त भन्छ, तर गोर्खा रेजिमेन्टभित्र जात व्यवस्थालाई प्रोत्साहन गरिरहेको छ, उनी भन्छन्, हरेक रेजिमेन्टमा मन्दिर हुन्छ र त्यहाँ बाहुनलाई पुजारी नियुक्त गरिन्छ । राई, लिम्बू, गुरुङ, मगरको दबदबा भएको रेजिमेन्टमा दलितमाथि चर्को विभेद गरिन्छ ।यूकेको नेपाली समुदायमा पनि जातीय विभेद उस्तै भयावह छ । सन् २०१३ मा अल्डरसटका एक सार्की परिवारले उच्च जातिका दुई नेपालीलाई घरमा निमन्त्रणा गरेका थिए । स्वागतार्थ पेय र खाना व्यवस्था गरे । नेपालीसँग भेटेर आत्मीयता साट्दा सार्की परिवार जति उत्साहित थियो, पहुनाले खाना अस्वीकार गरेपछि त्यो उत्साह निराशामा बदलियो । अर्का ७५ वर्षे एक दलितले भनेका छन्, हामीलाई डिनरका लागि एक गैरदलितले घरमा बोलाए, तर उनीहरूले किचनको डाइनिङसम्म पुर्याएनन् । सोफामै खानेकुरा र ड्रिंक्स ल्याइदिए । अनि हामीसँग बसेर खाएनन् । खाएका भाँडा एक कुनामा राख्न अह्राए । हामी निस्केपछि मात्रै उनीहरू किचनतर्फ लागे (परियार, नेपाली दलित इन इङ्ग्ल्यान्ड) ।परियारको अनुसन्धान भन्छ ब्रिटेनमा सकेसम्म गैरदलितहरू दलितलाई आफूवरिपरि बस्न दिँदैनन्, ती विरलै मात्र दलितका घरमा पुग्छन् । दलितहरू आफ्नो नामपछिको थर भन्न हिच्किच्याउँछन् । देशभन्दा हजारौं माइल पर पनि जातीय विभेद भोग्नुपर्दा उनीहरू क्रुद्ध छन्, मानसिक रूपमा त्रसित छन् । एक वर्षअघि नेपालका प्रेम परियार विश्वका प्रभावशाली सञ्चारमाध्यममा छाएका थिए । कारण थियो उनले क्यालिफोर्निया स्टेट युनिभर्सिटी इस्ट बे लाई कास्ट प्रोटेक्टिभ पोलिसी जारी गर्न बाध्य पारेका थिए । सन् २०१४ मा अमेरिका पुगेका उनले त्यहाँ पनि नेपाली र दक्षिण एसियालीबाट अकल्पनीय विभेदको सामना गरेपछि विश्वविद्यालयमा त्यस विषयमा बहस छेडेका थिए ।प्रेमले मसँग भनेका थिए, म अमेरिका आएको केही दिनमै सँगै बस्ने साथीले डिनरका लागि एक शिक्षित ब्राह्मणको परिवारमा पुर्याए । आफ्नो परिचय दिएपछि उनीहरू झस्किए । डाइनिङ टेबलबाट सबैले आफ्नो प्लेटमा खाना राखिसकेपछि अन्तिममा मैले हाल्न खोजें । खानाछेउ के पुगेको थिएँ, घरबेटीले भने पख्नुस् तपाईं नझिक्नुस्, हामी नै दिन्छौं । मलाई यति नमज्जा लाग्यो, त्यहाँ पुगेकोमा पश्चात्तापको रापले हनहनी पोल्यो । के गर्ने, सोच्नै सकिनँ । रात निकै छिप्पिसकेको थियो, छुट्टै बसेर त्यहीँ खाएको नाटक गर्नुको विकल्प थिएन ।विभेद उनको कार्यस्थलसम्म पनि पुग्यो । ब्लु एप्रोन कम्पनीमा ४० भन्दा बढी नेपालीले सँगै खाना खाने कार्यक्रम थियो । परियारले खान झिक्न खोजेका के थिए, मुटु छेड्ने आवाज सुनियो, पख । त्यहाँ खाना छुने होइन, म आफैं हालिदिन्छु । रेलवे स्टेसनदेखि सार्वजनिक संस्थासम्मै नेपालीबाट विभेद भोगेका यी कथा अपत्यारिला लाग्छन् । इन्टरनेसनल कमिसन फर दलित राइट (आईसीडीआर) ले सन् २०२१ मा निकालेको विज्ञप्तिमा भनिएको छ अपार्टमेन्ट वा घर भाडामा लिने प्रयास गर्दा अमेरिकाभरि नै जातीय विभेद भोगेका १५० उजुरी प्राप्त भएका थिए । सहिस नामक एक रेस्टुराँमा दलितमाथि विभेद भएपछि आईसीडीआरले मुद्दा लडेको थियो । तर, जातसम्बन्धी कानुन नभएकाले रेस्टुराँ सञ्चालकले सफाइ पाएका थिए । आईसीडीआरका अध्यक्ष डीबी सागर भन्छन्, यहाँ थुप्रै रेस्टुरेन्टका किचनमा जान दिइँदैन । कार्यक्षत्रमा जातका आधारमा दुर्व्यवहार गरिएका थुप्रै घटना छन् । हामीले जातीय विभदेविरुद्धको कानुन निर्माण गर्न ह्वाइट हाउसदेखि काउन्सिलसम्मै लडिरहेका छौं ।सन फ्रान्सिस्कोमा सञ्जीव विमलीले एडभान्स लिइसकेपछि पनि थर थाहा पाएपछि दलित महिलालाई फल्याट भाडामा दिन अस्वीकार गरेका थिए । असली थर थाहा पाएपछि ती महिलाको एडभान्स फिर्ता गरिदिए । आईसीडीआरको रिसर्चमा पीडितले भनेकी छन्, घटनाले म अत्यन्तै अपमानित भएको अनुभूति भयो । लामो समय विचलित बनेँ । सन् २०१६ को अन्त्यतिर युरोप पुगेका महेशकुमार खातीसँग पनि मुटु चिर्ने अनुभव छ । डेनमार्कको कोपनहेगनमा नेपालीको घरमा डेरा खोज्दा तिनले नमीठोसँग महेशलाई जात सम्झाइदिए । थर सुनेपछि कोठा दिइएन । अर्को एक घरमा पनि कोठा पक्का भएपछि थर नै गृहप्रवेशमा बाधा उत्पन्न भयो । साइप्रसका पत्रकार दिनेश गौतमका अनुसार, थर थाहा पाएपछि डेरा बसिरहेका एक दलितलाई निकालियो र सेफ हाउसमा पुर्याउनुपर्यो । अस्ट्रेलियाको पनि कथा उस्तै छ । रोटलेज जर्नलमा प्रकाशित मित्र परिवारको ट्राभलिङ कास्ट ः नेपलिज इमिग्रान्ट इन अस्ट्रेलिया मा पर्थमा बसिरहेका दलित विद्यार्थीको कथा लेखिएको छ । विद्यार्थीले भनेकी छन्, मलाई एयरपोर्टबाट रिसिभ गरेर घर लगियो । लोहारको छोरी भन्ने थाहा पाएपछि मसँग कहिल्यै कसैले खाना खाएनन् र अर्को ठाउँमा बास खोज्न कर गरियो । यस्ता कहालीलाग्दा थुप्रै अपमानका घटना उक्त अनुसन्धानमा भेटिन्छन् ।अस्ट्रेलियामा बसोबास गर्ने नेपालीमध्ये ९० प्रतिशतभन्दा बढीले एउटै जातिसँग विवाह गर्ने परियारको अनुसन्धानमा उल्लेख छ । अस्ट्रेलियामै २०१७ मा एक क्षत्री पुरुषले दलितसँग बिहे गरेपछि केटाको आमाले सम्बन्ध नतोडे आत्महत्या गर्ने धम्की दिइन् । तिनले आत्महत्या त गरिनन्, तर नेपाल फर्कंदा घरमा बन्देज लगाइयो र उनले घरबाहिरै बरन्डामा खानेसुत्ने गर्नुपर्यो (परियार, ट्राभलिङ कास्ट ः नेपलिज इमिग्रान्ट इन अस्ट्रेलिया) ।अमेरिका बस्दै आएकी डा विष्णुमाया परियारले प्रदीप थापासँग विवाह गरेपछि श्रीमान्का कैयौं साथीले पूजाआजा र निजी जमघटमा बोलाउन छाडेको तीतो अनुभव सुनाएकी छन् । अन्तरजातीय विवाह सामाजिक, नैतिक मान्यताको विरुद्धमा रहेको अधिकांश गैरदलितको मान्यता छ, परियार भन्छिन्, जात बाहिर विवाह गर्दा सम्भावित कुल देवता (वंश देवता) को अपमान हुने र मृत्युजस्ता खतरनाक परिणाम निम्तिन सक्ने कुसंस्कार हावी छ । दरबान सम्मेलनमा प्रस्तुत एक कार्यपत्रअनुसार, उत्तर अमेरिका र युरोपका आप्रवासीहरू सजातीय विवाह गर्न मात्रै भए पनि भारत फर्किन्छन् वा पश्चिमा मुलुकमा प्रकाशित भारतीय भाषाका पत्रिकाको विवाह खण्ड र इन्टरनेट म्याचमेकिङ वेभसाइटमा जात मिल्नेसँग विवाहका लागि विज्ञापन गर्छन् ।उपर्युक्त कथाहरू भन्छन् मध्य र पूर्वी एसियादेखि वेस्ट इन्डिजसम्म छ जातीय विभेद, फरकफरक स्वरूपमा । संयुक्त राष्ट्रसंघको विशेष रिपोर्ट२०१६ अनुसार, संसारभर २ दशमलव ५० बिलियन मानिसले जातका आधारमा अमानवीय विभेद भोगिरहेका छन् । दक्षिण एसियाबाट यात्रा गरेको जातीय विभेदको आगो अब संसारैभर सल्किएको छ ।"
मिथिलाको कोसेली,"कथाकार रेणुका जीसीको पहिलो कथासंग्रह सनेस ले नेपाली समाजको यथार्थ ऐना देखाउँछ । सरल, प्रवाहमय भाषामा यी कथाहरूले पहाड, मधेसका नभनिएका कथा भन्छन् । यी कथाका परिवेश हुन् पर्वत र रौतहट । लेखक बाँचेको समाज, समयको यथार्थलाई टपक्कै टिपेर सुन्दर शिल्पमा यी कथाले समाजको वास्तविक चित्रचरित्र उतारेको छ । मौलिक र विश्वसनीय लेखनशैलीले पाठकलाई आफ्नै कथा पढिरहेजस्तो लाग्नु संग्रहको विशेषता बनेको छ । संग्रहका प्रश्न, सलमा म्याडम, अस्वीकार, अनुहार, अवाक, सनेस, प्रेमरङ, मौन, तलाउ, अग्निपरीक्षा, औंला र मुडुली कथाले पहाडतराईका लोकसंस्कृति, लोकजीवन, भाषा, धर्म, मूल्य, मान्यताका पक्षमा वकालत गर्छन् । शीर्षकथा सनेस को कुरा गरौं । सनेस को अर्थ हुन्छ उपहार वा कोसेली । मिथिला क्षेत्रका मिथिलानीहरू छठ पर्वमा आपसी सद्भाव, प्रेम कायम राख्न छोरीचेलीका लागि सनेस लिएर जान्छन् । सनेसचलनको विशेष महत्त्व छ । रामरतिले छोरी नन्दनीका लागि लिएर गएको सनेसले नन्दनीलाई नयाँ जीवन सुरुवात गर्ने प्रेरणा मिल्छ । कथाहरू प्रथम पुरुष र तृतीय पुरुष दृष्टिविन्दुमा लेखिएका छन् । सलमा म्याडम र मौन मा पुरुषलाई आदर्श श्रीमान्का रूपमा प्रस्तुत गरिएको छ भने अन्य कथामा नारीवादी स्वर सशक्त रूपमा आउँछन् । सलमा म्याडम को परिवेश तराईको मुस्लिम समुदाय हो । यस कथामा दाइजोप्रथाले मुस्लिम समुदायमा निम्त्याएको विकृतिको पर्दा उघारिएको छ,बोर्डिङमे पढावके लेल कहाँ से मिली ढेवा ? तोरा निकाहके लेल दहेजको जोगाड करेकी पडि कि न ? मलेसियामा रहेका सलमाका बाबु अब्बालाई छोरीको पढाइभन्दा उसको विवाहका लागि जोगाड गर्नुपर्ने दाइजोको चिन्ता छ । छोरीको विवाहमा दिनुपर्ने दाइजोकै लागि उनी बिदेसिएका छन्, जुन मधेसको वास्तविक कथा हो । यस कथामा श्रीमती सफल हुनुमा श्रीमान्को सहयोग र प्रेरणा आवश्यक भएको लेखिएको छ, सागिरले नबोली सल शिरबाट हटाइदिए । अब्बाले अनौठो मानेर सागिरलाई हेरिन् । सागिरले मुसुक्क मुस्कुराएर दुवै आँखा झिम्क्याउँदै टाउको हल्लाएर भने सिर्फ स्कुलभित्र । मधेसको भाषाको सुगन्ध भएको यो कथाको सन्देश सुन्दर छ । अस्वीकार मा पितृसत्तात्मक समाजको चित्रण छ । पुरुष हिंसा अति नै भएपछि नारी अर्थात् कथाकी प्रमुख पात्र स्वयं समाख्याताले वैवाहिक सम्बन्ध अस्वीकार गर्छिन् र स्वतन्त्र जीवन बाँच्न चाहन्छिन् । यो कथाले नारी विद्रोहको बुलन्द आवाज बोल्छ, जसले रक्सीका मातमा मात्र मेरो हात समात्यो र होस हुँदा जहिले पनि अप्ठ्यारोमा छोडेर हिँड्यो । यो सबै सहेर नाम मात्रको घर र सम्बन्ध जोगाउनु छैन । त्यसलाई मैले गर्न सक्ने गरो । अब भने कानुनी बाटो समात्छु र यो सम्बन्धलाई सधैंका लागि समाप्त गरिदिन्छु । पितृसत्ताले निम्त्याएको महिला हिंसा ढाल्न महिलाको आवाज बुलन्द हुनुपर्छ भन्छ कथाले । अस्वीकार ले नारीहरूले अधिकार र स्वतन्त्रताको वकालत आफैं गर्नुपर्छ भन्छ । नारीका भोगाइ, अवस्था, समस्या, पीडा, विद्रोहलाई नजिकैबाट केलाउन सक्षम छिन् कथाकार । बालापनका रमाइला किस्सादेखि पितृसत्ताले जरो गाडेको कुरुप नेपाली समाजमा नारीलाई भोगको वस्तुका रूपमा मात्र हेरिएको सन्दर्भ कथामा छन् । भर्चुअल प्रेमका प्रेमिल वार्तालापदेखि नारीका कारुणिक क्रन्दन, सशक्तीकरणका प्रयास, विद्रोहका आवाज कथामा गुञ्जिएका छन् । अन्तरजातीय प्रेमकै कारण आत्महत्या गर्न विवश प्रेमजोडीका दारुण अवस्थासँगै सामाजिक रूढि र अन्धविश्वास, समाजका अनेकौं विकृति र युद्धको पर्दासमेत उघारिएका कथामा देखिन्छ समकालीन समाजको वास्तविक अनुहार ।कथाहरू काल्पनिक छैनन्, समाजको वास्तविकतामा केन्द्रित छन् । कथाहरू मौलिक लाग्छन्, यिनमा अघिल्ला कथाकारको प्रभाव देखिँदैन । नवीन विषय लेखिएकाले कथा पढ्दा पाठकलाई पट्यार लाग्दैन । यी कथामार्फत कथाकारले छुट्टै विशेष पहिचान बनाउनेमा दुईमत छैन ।"
"५० वर्षअघि, ५० वर्षपछि",(लेखक फ्रान्सका मानवशास्त्री हुन् । यी तस्बिर तोफाँले प्याङगाउँको इन्द्रजात्राका बेला सन् १९७१ मा खिचेका हुन् ।)
गएको मान्छेलाई सम्झेर,छोडेर गए पनियादहरुको अनन्त निहारिकाए निष्ठुरी Ûउप्काएरउखेलेर निमेषभरमैकिन लिई गयौ फर्की आउने सप्पै सप्पै बाटाहरु Û
कटासे लाइभ,"पारि बर्दिया । वारी कटासे । बीचमा कर्णाली नदी । कटासेसँगै जोडिएको कुलारिया कुलो । दक्षिणतिर बग्ने जमरा । पूर्वपश्चिम राजमार्गबाट करिब २३ किलोमिटर दक्षिणमा पर्ने कटासे, जतिबेला राजमार्ग बनिसकेको थिएन, निकै गुलजार थियो । कटासे बजार त्यतिबेला सुदूर र मध्यपश्चिमका पहाडी जिल्लाका बासिन्दाका लागि व्यापारिक केन्द्र थियो, जहाँ नुनदेखि सुनसम्मै पाइन्थ्यो । पहाडबाट झरेकाहरूले सालघारी फाँडेर २०२२ सालमा बसाएको कटासे गाउँ २०३३ सालदेखि चर्चामा आएको हो । २०३३ देखि २०५३, यो २० वर्षमा कटासेले सबै चीज बेहोर्यो उतारचढाव, उत्थान, पतन । २०२८ सालमा खडकबहादुर सिंह भूमिसुधारमन्त्री थिए । उनले कर्णाली नदीछेउको बसाइ सुरक्षित छैन भन्दै बलचौर र पाताभार बजार उठाए । त्यहाँका व्यापारीहरू पसल बोकेर कटासे गए र व्यापार गर्न थाले । मिनराजसिंह राठौर थिए लम्की क्षेत्रका जमिनदार । कटासेमा राठौरका मान्छे कुशल डाँगीको ९ कठ्ठा जग्गा थियो । राठौरकै सल्लाहमा डाँगीको जमिन भाडामा लिएर २०३३ सालमा कटासेमा बजार बस्यो । केही समयमै कटासेमा व्यापार चुलियो । भीड थेगिनसक्नु हुन थाल्यो । पसलहरू थपिने क्रम तीव्र भयो । व्यवसायीहरूले स्थानीयसँग सल्लाह गरेर नरी कामीको १३ कठ्ठा जग्गा लिए । स्कुलको ऐलानी खेतीयोग्य जमिन कामीलाई दिए । त्यतिले पनि नपुगेपछि बुँदे कामीको एक बिघा जमिन लिए । यसरी बजार विस्तार भयो । जग्गा सट्टापट्टाबापत व्यापारीहरूले विद्यालयलाई वार्षिक ३५ हजार रुपैयाँ बुझाउन थाले । कटासे बजार व्यवस्थित बनाउन गगनसिंह थापा र टीकाराम भाटको उल्लेखनीय योगदान रहेको बताइन्छ ।कटासेमा किनमेल गर्नेको उधुमै भीड हुन्थ्यो । सिनेमा हल थियो । बेलाबेला मेला लागिरहन्थ्यो, सर्कसको रमाइलो बेग्लै हुन्थ्यो । पाकाहरू स्मरण गरिरहन्छन् कटासेको त्यो भीड, सर्कसको रमाइलो (राम), अछामी लवजको थेगो हटँ बाई जाऊँ कटास्याँ बजार, सरकस की राम छ । कैलालीका गाँउगाँउबाट सर्कस र देउडाको राम (रमिता) हेर्न पनि कटासेमा ओइरिन्थे मान्छेहरू । यहाँ भारतीय व्यापारीका पसल पनि थिए । पहाडबाट सामान किन्न आउनेहरू घ्यू, सुन्तला, जडीबुटी र भेडाका बथान लिएर कटासे आउँथे । ती चीज बेच्थे र नुन, तेल, लुगा, चिनी किनेर घर फिर्थे । तिकुनियाका व्यापारीहरू घ्यू किन्थे अनि अलिगढ र दिल्ली लैजान्थे बेच्न । पश्चिम नेपालको सबैभन्दा ठूलो व्यापारिक केन्द्र थियो कटासे बजार । ४० को दशकमा आइपुग्दा यो बजार सुदूरपश्चिमको अछाम, बाजुरा, डोटीको तल्लो बेल्ट, कर्णालीको मुगु, कालीकोट, हुम्ला, जुम्ला, सुर्खेत र दैलेखका मान्छेका लागि भरपर्दो हाट बनिसकेको थियो । हटारुहरू कर्णाली करिडर हुँदै कटासे पुग्थे । पश्चिममा महाकाली किनारमा ब्रह्मदेव मण्डी थियो, जहाँ महाकाली र सेती अञ्चलका पहाडी जिल्लाका मान्छे किनमेल गर्न पुग्थे । अर्को मण्डी थियो सत्ती । र, त्यसको पारिपट्टि बर्दियामा थियो राजापुर मण्डी । कैलालीमा घैला बौनिया, तल्लो मुडा, चौमाला, हसुलिया मण्डी थियो । अहिलेको अत्तरिया अस्तित्वमै थिएन । मालाखेतीमा चल्तीको बजार थियो । कर्णाली नदीमा पुल बनेपछि त्यसको किनार चिसापानीमा बस्तीसँगै बजार विस्तार भयो । पूर्वपश्चिम राजमार्गले लम्की पनि पूर्वी नेपालसँग सोझै जोडियो । दक्षिणमा रहेको टीकापुर पनि बिस्तारै सहरमा परिणत हुँदै गयो । भनिन्छ, कटासे हुँदै निर्माण गर्ने भनिएको राजमार्ग तत्कालीन केही पहुँचवालाहले आफ्नो जग्गा भएठाउँबाट निर्माण गराए । त्यसपछि कटासेका व्यापारी अन्यत्रै सर्ने क्रम सुरु भयो । कोही लम्की सरे (अहिलेको लम्कीलाई उतिबेला झुंगा भनिन्थ्यो), कोही चिसापानी, कोही बर्दियाको भुरीगाउँ पुगे । कतिपयले टीकापुरलाई थातथलो बनाए । यसरी दुईतीन वर्षमै कटासेले त्यो शान, व्यवसाय, रौनकता सबै गुमायो । अहिले कटासे पुग्दा सबै सोचिबस्छन् के यो ठाउँ त्यही कटासे हो ?ल ल लअहिले कटासेमा छ उराठलाग्दो वस्ती, मक्किएका दलिन, घाँस र रूख उम्रिएका जीर्ण घरहरू । बजारको मध्यभागमा छ एउटा पक्की घर, जहाँ कुनै बेला भाडा पसल थियो । ५० को दशकसम्म यहाँ भाँडा किन्न पालो कुर्थे ग्राहकहरू । ती पसले बर्दिया सरेपछि अहिले त्यो दुईतले घर खण्डहर बनेको छ । पुराना सबै व्यापारी यहाँबाट गए । नयाँ आएनन् । पुरानामध्ये दुई जना व्यापारी मात्रै यहाँ छन्, होटल सञ्चालक रञ्जन थापा सुनाउँछन्, सबैले छोडेर गएपछि कटासे सुनसान बनेको हो ।ल ल ल२०१५ सालका माननीय लोकेन्द्रबहादुर शाहले २०३५ सालमा कटासेबाट चौगुर्दी भन्सारसम्म बस चलाए । कैलालीको पूर्वी भेगमा सार्वजनिक यातायात सुरुवात गर्ने पहिलो व्यक्ति शाह थिए । कर्णाली किनार भएर बस चल्थ्यो । टीकापुर त्यो रुटमा पर्दैनथ्यो ।त्यो गुलजार कटासे ! यो विरक्तलाग्दो, उराठलाग्दो कटासे ! त्यो कटासे, जहाँ भीडमा बच्चाहरू हराउने डर हुन्थ्यो । बच्चा हराउलान् भनेर अभिभावकहरू तिनका हात छाड्दैनथे । त्यो कटासे, जहाँ हिउँदमा खुट्टा टेक्ने ठाउँ हुँदैनथ्यो ! यो कटासे, जहाँ मान्छे नै दैखिँदैनन् । बहुराष्ट्रिय र राष्ट्रिय कम्पनीका अधिकृत बिक्रेताहरू जति कटासेमा थिए । यहीँबाट सुदूरपश्चिमका अन्य जिल्लामा ती कम्पनीका उत्पादन बिक्री हुन्थे । शिक्षण पेसा छाडेर कौवापुरबाट २०३३ सालमा कटासे पुगेका रंगनाथ ढकालले सुरुमा किराना व्यापार गरे । २०३८ सालपछि कपडा पसल चलाए, ५० सालपछि लम्की सरे । त्यसअघि अहिलेको लम्की बजार अस्तित्वमै थिएन । जानकारहरू भन्छन्, ५० को दशकअघि राजमार्ग निर्माणका लागि तीन ठाउँबाट सर्भे भएको थियो । पहिलो, अहिले राजमार्ग भएको कर्णाली लम्की खण्डमा । दोस्रो, कटासे बजारमा । तेस्रो, कटासेको दक्षिणपट्टि टीकापुरलाई जोड्ने गरी । पञ्चायतमा पहुँच भएकाहरूले कटासेलाई विस्थापितै गर्ने उद्देश्यले उत्तरतर्फ राजमार्ग निर्माण गरे । त्यही राजमार्गअन्तर्गत पर्ने लम्कीमा सहर बस्यो । २०४८ देखि चिसापानीमा फेरी चल्थ्यो । छेउमै कर्णाली नदीमाथि पुल बनेपछि, पुल र राजमार्गसँग जोडिएपछि चिसापानी बजार बिस्तार भयो । यता कटासेका खराब दिन सुरु भए । एकपछि अर्का ठूला व्यापारीले कटासे छोड्ने क्रम तीव्र भयो । र, तीनै वर्षमा कटासे सुनसान भयो ।कटासेमा कैलालीकै नाम चलेका व्यापारीहरू थिए । तीमध्ये एक थिए, शिवलाल भण्डारी । उनको किरानाहोलसेल पसल थियो, जहाँ नुनदेखि सुनसम्मै पाइन्थ्यो । बिँडीको व्यापार पनि उधुमसँग चल्थ्यो, डिजेल पनि बेच्थे उनी । कपडाका लागि सुर्खेतका कलाधर पौडेलको पौडेल वस्त्रालय र अछामका रंगनाथ ढकालको ढकाल वस्त्रालय थियो । दैलेखबाट बल्चौर झरेका तेजबहादुर थापाले कटासे आएर व्यापार सुरु गरेका थिए । कटासेमा दुई दशक बिताएका थापा पनि ५० को दशकपछि व्यापारसहित लम्की सरे । टीकाराम कँडेलको भाडा पसल थियो । पसलमा भड्डुमाथि भड्डु राखिएका हुन्थे । भड्डुको चाङ देखेर मान्छेहरू चकित पर्थे । भाँडाकुँडा किन्नेको घुइँचो नै लाग्थ्यो । ०५२ पछि टीकाराम पनि बर्दियाको भुरीगाउँ सरे । उनको त्यो पक्की घर अहिले खण्डहर बनेको छ । जीर्ण भवनमा घाँस उम्रिएको छ । हुनेखाने र ठूलो कारोबार गर्ने व्यापारी धमाधम अन्यत्र सरेपछि कटासे सुनसान हुँदै गएको हो । जसले कटासेबाट अथाह कमाए, ती फर्केरै आएनन ।रानी कुला, जमरा र कुलरिया यी तीनवटै कुलाको हब हो कटासे । धुलिकोटकी महारानी पद्मावतीले विस १९५३ मा कर्णाली नदीमा कुलो खनेर सिँचाइको व्यवस्था गर्न हरेक वर्ष दसौँ हजार जनता परिचालन गर्ने नीति बनाइन् । नीति कार्यान्वयन गर्ने त्यो परम्परालाई देशावर भनिन थालियो, जो अहिले पनि यथावत छ । कुनै बेला बर्दियाको राजापुर मण्डी सुदूर र मध्यपश्चिमको प्रमुख व्यापारिक केन्द्र मानिन्थ्यो, जहाँ राणाकालमै भन्सार थियो । कटासेले राजापुरको व्यापारलाई समेत प्रभावित पारेको रंगनाथ ढकाल सुनाउँछन् । भन्छन्, हिउँदमा कर्णाली नदी अलि सहजै तर्न सकिन्थ्यो, पाताभार घाटमा सानासाना डुंगाहरू थिए, भौरा टप्पुका बासिन्दा पनि कर्णाली तरेर किनमेल गर्न कटासे आउँथे । कटासेमा ४० को दशकमा प्रहरी चौकी स्थापना भयो । व्यापारीहरूको आग्रह र आर्थिक कारोबार देखेर ०४३ सालमा नेपाल बैंक लिमिटेडले यहाँ शाखा सुरु गर्यो । ५० को दशकसम्म आइपुग्दा कटासेमा डेढ सयभन्दा बढि पसल थिए । ५० सालपछि व्यापारीहरू टीकापुर, भुरीगाउँ, लम्की र चिसापानी सरे । माओवादी द्वन्द्व सुरु भएपछि चौकी लम्कीको मोतीपुर सर्यो । गुलजार हुन दुई दशक लागेको कटासे दुई वर्षमै तासको पत्तीझैं ढल्यो । गुल्जार कटासे, डेड सिटी (मृत बजार) मा परिणत भयो ।लेखक बुद्धिसागरको बाल्यकाल कटासेमै बित्यो । उनका बुवाको मेडिकल पसल थियो । आफ्नो उपन्यास कर्नाली ब्लुज मा उनले कटासेको सेरोफेरो र पात्र समेटेका छन् । कर्नाली ब्लुज चर्चित छ, कटासे गुमनाम । यहाँ बाल्यकाल बिताएका हिक्मत थापाको आँखामा त्यो गुलजार कटासेको भीड र व्यापार ताजै छ । कटासे यसरी धराशायी होला भन्ने हामीले सोचेकै थिएनौं, थापा भन्छन्, हेर्दाहेर्दै केही वर्षमै कटासेको अस्तित्व नै समाप्त भयो ।अहिले यहाँ केही चिया र नास्ता पसल छन् । यतिबेला न यहाँ सर्कस छ, न सर्कसको राम । तर, कटासे पुग्नेहरू यो थेगो सुनाउँछन् अनायासै, हट् ँबाईजाउँ कट्यास्याँ बजार, सरकस की राम छ ।"
अक्षर हराएको एउटा चिठी,"थिको भ्वाइसओभरसँगै पर्दामा महिला पात्र उभिएको देखिन्छ । उनीभित्रको गहिरो पीडा चर्को हुरीबतासले व्यक्त गरिरहन्छ । धमिलो आकाश र कालो बादलबीच उज्यालो पर्खिरहेको यो पहिलो दृश्यले नै हल्कारा को टोनमुड सिर्जना गरिदिन्छ । त्यसपछि पर्दामा देखिन्छन् अर्का पात्र, म्यानपावरमा भिसा लगाइदिन मरिहत्ते गरिरहेको । अनि देखिन्छ एक यस्तो कोठा, जहाँ कफिन र शोक मनाउनेको भीड छ । त्यही भीडमा एक्लिएको एउटा रातो कफिन भने आफन्तको पर्खाइमा छ । निर्देशक विक्रम सापकोटाले हल्कारा मा के देखाउँदै छन् ? यी दृश्यमै स्पष्ट हुन्छ । मजबुत कथ्य शैलीमा भनिएको सुन्दर कथा हो हल्कारा । वैदेशिक रोजगारीको अँध्यारो पाटो उनिएको पटकथा, सशक्त कथावाचन र बलियो दृश्यभाषाको स्वाद फिल्मले चखाउँछ । हल्कारा कुन समयको कथा हो ? प्रस्ट छैन, श्री ५ को सरकारको बेलातिरको कथा हो, मोबाइल र इन्टरनेटले जनजीवन कब्जा नगरिसकेको समयको । उतिबेला बिदेसिएकाहरूले खबर कसरी पठाउँथे ? तिनका खबर पखिरहेकाहरूको तड्पन कस्तो हुन्थ्यो ? हल्कारा ले त्यस समयको भ्रमण गराउँछ । कथा राम (महेश त्रिपाठी) ले पाएको नयाँ जिम्मेवारी (हुलाकी) सँगै अगाडि बढ्छ । हुलाक संस्थाका हाकिम दाजु (दीपक क्षत्री) ले नै रक्स्याहा रामलाई चिठी पुर्याउने जिम्मा दिन्छन् । उधारो कसैले पत्याउँदैन, रक्सी खाने पैसा छैन । ऊसँग गन्तव्यसम्म चिठी पुर्याउनुको विकल्प छैन । त्यसैले चिठीको यात्रामा लम्कन्छन् । तर, गन्तव्य नभेट्दै एउटा चिठीको अक्षर सबै मेटिन्छ । ती सबै अक्षर कसरी मेटिए ? त्यो थाहा पाउन फिल्मै हेर्नुस् । अक्षरविहीन त्यो चिठी कसरी ठेगानामा पुग्ला ? फिल्मको द्वन्द्व यहीँबाट सुरु हुन्छ । यही द्वन्द्वलाई पर्दामा चलाखीपूर्ण रूपमा स्थापित गरिएको छ । अक्षरविहीन एक चिठीबाट सुरु हुने द्वन्द्वले दर्शकलाई अन्तिमसम्म बाँध्ने सामर्थ्य राख्छ । क्लाइमेक्सको ट्वीस्ट एन्ड टर्न ले कथा वाचनलाई बेजोड बनाएको छ । चिठी पुर्याउने एक यात्राबाट हल्कारा मा वैदेशिक रोजगारीका अँध्यारो कथा देखाइएको छ । गाउँका अधिकांश युवा बिदेसिएका छन् । मिया (विनिता थापामगर) २ वर्षदेखि पति पर्खिरहेकी छन् । बिहेको एकै हप्तामा बिदेसिएका पतिको कुनै खबर छैन । उनमा छ पतिको पर्खाइ र पीडा । अधिकांश दृश्यमा मौन र निराश छिन् । जब रामसँग मियाको भेट हुन्छ, आशा टुसाउँछ । नीरस अनुहारमा देखिएको एक मुस्कान उज्यालोको विम्ब हो । फिल्ममा राम र विनितासँगै अर्को एउटा दम्पतीको कथा पनि समानान्तर ढंगमा अघि बढ्छ । यो दम्पती पनि बिदेसिएको छोरा पर्खिरहेको छ ।केवल चिठी पुर्याउने रामको कथा होइन हल्कारा, यो त पर्खनेहरूको पनि कथा हो पतिको खबर पर्खिरहेकी मिया, भाइको खबर पर्खिरहेकी देवी (पशुपति राई) हरूको कथा । अधिकांश पात्रले बिदेसिएकालाई नै पर्खेका छन् । पर्खिनेको पीडा झल्काउने एक दृश्य निकै सशक्त छ । मिया र राम एक घरमा चिठी पुर्याउन सँगै पुग्छन् । आँगनमा काठ चिर्दै गरेको एक बालक भेटिन्छ । बूढीआमै ओच्छ्यानमा ढल्किरहेकी हुन्छिन् । जसै मिया र राम घर प्रवेश गर्छन्, क्यामेराले घरको वास्तविकता देखाउँछ । जीर्ण भित्ता, खाली भाँडा, निभेको चुलोले वैदेशिक रोजगारीको अँध्यारो पक्ष देखाउँछ । रेमिट्यान्सले धानेको हाम्रो देशको अर्को सत्य यो पनि हो । फिल्मले यही सत्यलाई बलियो दृश्यमार्फत प्रस्तुत गरेको छ । त्यस दृश्यमा मिया चिठी पढ्छिन् । उनले चिठी पढेको त्यो दृश्यले दर्शकको मन हुँडल्छ । पात्रहरूको भावनामा दर्शकलाई सँगै हिँडाउन सक्नु फिल्मको अर्को सबल पक्ष हो । चरित्रस्थापनामा निकै ध्यान पुर्याइएको छ । सबै पात्रको यात्राले मूल कथावाचनमा प्रभाव पारिरहन्छ । पात्रहरूले ठूला र भव्य संवाद बोल्दैनन्, दृश्यले नै धेरै कुरा बोल्छ । मियाको पर्खाइलाई संवाद भन्दा दृश्यमार्फत बढी देखाइन्छ । उनले चिठी पढिरहेको त्यस दृश्यमार्फत दर्शकहरू पतिपर्खाइको पीडा महसुस गर्छन् । धमिलो बन्दै गएको पतिको सम्झनाका दृश्य पनि धमिलै देखाइन्छ । उनमा मौनताको गहिरो दुःख झल्किन्छ । सिनेमेटोग्राफीमा चिन्तन राजभण्डारीले समातेको कलाले दृश्य बलियो बनेको छ । चरित्र फलो गर्दै निर्माण गरिएको ट्रान्जिसनमा चिन्तनको कला देखिन्छ । कसिलो सम्पादनले पनि कथालाई लयमा अगाडि बढाउँछ ।वैदेशिक रोजगारीको अमिलो कथालाई रोचक ढंगमा वाचन गर्नु चुनौतीपूर्ण काम हो । तर, विक्रमले अपनाएको कथ्य शैली, दृश्यभाषा तारिफलायक छ । फिल्ममा ध्वनिको प्रयोग पनि दमदार छ । रङ संयोजनले पुरानो समयको टेक्सचर दिन्छ । कलाकारको अभिनय अर्को अब्बल पक्ष हो । रामको भूमिकामा महेश त्रिपाठीले मिहिनेत गरेका छन् । रक्सी पिउँदा आँखामा देखिने नसा होस् वा विगतले पछ्याइरहँदाको अन्योल, राम पात्र जीवन्त बनाउन महेशले अब्बल अभिनय गरेका छन् । विनिताले पनि मियाको निराशा र आसालाई गजबसँग पस्किएकी छन् । यी दुईको चरित्र हेरिरहने हो भने लाग्दैन उनीहरूले अभिनय गरिरहेका छन् । अभिनयमा यस्तो काम देख्न मुस्किल हुन्छ आजकल । महेश र विनिता स्टारहरू का लागि चुनौती बन्ने पक्का छ । पशुपतिले पनि देवीको भूमिकामा अब्बल अभिनय पस्केकी छन् । हल्कारा हेरिरहँदा सन् २०१६ मा प्रदर्शनमा आएको फ्रेन्च फिल्म फ्रान्ज दिमागमा घुमिरहन्छ । त्यस फिल्ममा पनि चिठीकै माध्यमबाट कथा सुनाइएको छ । जसरी चिठीको माध्यमले मियाको जीवनमा राम ठोक्किन्छ उसैगरी एड्रियनलाई पनि फ्रान्जको चिठीले एनासँग भेट गराउँछ । एना फ्रान्जकी फियोन्से हुन्छिन् । युद्धमैदानमा एकअर्का सामुन्ने पर्दा फ्रेन्च युवक एड्रियनले फ्रान्जलाई मारेका हुन्छन् । फ्रान्जको गोजीमा भेटिएको त्यही चिठीले एड्रियनलाई एनाकहाँ पुर्याउँछ । उनी एनासँग माफी माग्न जर्मनी पुगेका हुन्छन् । एड्रियनमा दोषभावना छ, अन्योल छ । हल्कारा को रामको आन्तरिक द्वन्द्व पनि यही हो । आफूले चाहेकालाई गुमाउन डराउँछन् राम । एड्रियनको प्रवेशसँगै फ्रान्जको परिवारमा आशा थपिएको छ, जसरी रामको प्रवेशसँगै मियाको जीवनमा खुसी थपिन्छ । राम र मियाको त्यो अव्यक्त प्रेम (आकर्षण) ले एड्रियन र एनाको प्रेम सम्झाउँछ । अव्यक्त प्रेमलाई फिल्ममा जुन सौन्दर्यसाथ देखाइदिएको छ, त्यसले दर्शकलाई झस्काइरहन्छ । फ्रान्ज मा युद्धको घाउ देखाइएको थियो, हल्कारा मा वैदेशिक रोजगारीको । फ्रान्ज महिलाको दृष्टिकोणबाट भनिएको कथा हो, तर, हल्कारा रामको दृष्टिकोणबाट । तर, फिल्ममा मियालाई पनि उत्तिकै स्थान दिइएको छ । मियाको यौन मनोविज्ञानलाई हल्कारा मा महत्त्वपूर्ण ढंगले देखाइएको छ । एनाको यौन मनोविज्ञान देखाउन अर्धनग्न भएको एड्रियनको भिजेको शरीर देखाइएको थियो । मियाको यौन मनोविज्ञान रामले पानी पिइरहेको दृश्यमा देखिन्छ । जसै राम पानी पिउन थाल्छ, क्यामेराले उनको घाँटी हुँदै छातीदेखि तलतिर बगिरहेको पानी देखाउँछ । त्यस दृश्यमा नजर पुगेपछि मिया छिटोछिटो सास फेर्न थाल्छिन् । फ्रान्ज कथ्यशैली र दृश्य भाषामा सशक्त थियो, हल्कारा को कथ्यशैली र दृश्यभाषामा पनि उत्तिकै मिहिनेत देखिन्छ । हरियो पासपोर्ट बोकेर देश छाड्ने अनि रातो कफिनमा फर्किने कथा, नेपाली समाजको तीतो व्यथा पनि हो । यही व्यथालाई फिल्मको संसारमार्फत जुन सौन्दर्यका साथ हल्कारा मा देखाइएको छ त्यसरी कमै फिल्ममा मात्र देखाइन्छ । नेपालीको बिदेसिनुपर्ने नियति बदलिएको छैन, तर खबरको माध्यम बदलिएको छ । त्यसैले हल्कारा ले देखाएको वैदेशिक रोजगारीको असर वर्तमान नेपाली समाजसँग मेल खान्छ । वैदेशिक रोजगारीको अवसर र उपलब्धिबीच यसको फरक पाटो केलाइएको हल्कारा दर्शकका लागि निर्देशक विक्रम सापकोटाले लेखेको सुन्दर चिठी हो ।"
