शीर्षक,विवरण
नक्कली शरणार्थी प्रकरण,"(काठमाडौं)नेपाली नागरिकलाई नक्कली भुटानी शरणार्थी बनाएर अमेरिका पठाउने प्रकरणमा मुछिएका ३२ जनालाई नै ठगी र संगठित अपराधमा मुद्दा चलाउन प्रहरीले सरकारी वकिलको कार्यालयलाई राय दिने भएको छ । आरोपितमध्ये चार उच्च पदस्थ र भुटानी शरणार्थी नेतासहित कम्तीमा पाँच जनामाथि भने राज्यविरुद्धको अपराधमा समेत मुद्दा चलाउनुपर्ने प्रहरीले निष्कर्ष निकालेको छ । आरोपितमध्ये पूर्वउपप्रधानमन्त्री, पूर्वमन्त्री, बहालवाला सचिवसहित १६ जना प्रहरी नियन्त्रणमा छन् ।नक्कली भुटानी शरणार्थी प्रकरणमा ५५ दिन अनुसन्धान गरेर शनिबार तयार गरिएको प्रतिवेदन काठमाडौं प्रहरीले आइतबार सरकारी वकिलको कार्यालयमा बुझाउँदै छ । भुटानी शरणार्थी बनाउने नाममा ठगी भएको उजुरी गत वर्ष जेठमा काठमाडौं उपत्यका अपराध अनुसन्धान कार्यालयमा परेको थियो । त्यसको करिब १० महिनापछि गत चैत १२ मा तीन आरोपितलाई पक्राउ गरेर प्रहरीले अनुसन्धान अघि बढाएको थियो । अनुसन्धानका क्रममा गिरोहले करिब २६ करोड रुपैयाँ ठगी गरेको दाबीसहित सय जनाभन्दा बढीले प्रहरीमा जाहेरी दिएका थिए । गिरोहले १ अर्ब रुपैयाँभन्दा बढी रकम उठाएको अनुमान छ ।अनुसन्धान प्रतिवेदनमा सार्वजनिक पद धारण गरेका पूर्व र बहालवाला आरोपितविरुद्ध अख्तियार दुरुपयोग अनुसन्धान आयोगमार्फत भ्रष्टाचार र अन्यका हकमा सम्पत्ति शुद्धीकरण अनुसन्धान विभागमार्फत थप अनुसन्धानका लागि लेखी पठाउनुपर्ने राय छ । राज्यविरुद्धको अपराध र किर्तेको हकमा भने प्रतिवादीको भूमिका, संलग्नता र सार्वजनिक ओहदाअनुसार सजाय मागदाबी लिन राय दिइएको छ, प्रहरीका एक उच्च अधिकारीले कान्तिपुरसँग भने । तथ्य र प्रमाणले खुलेअनुसार कानुनका बलिया दफा लगाएर सजाय मागदाबी गर्न प्रहरीले राय दिए पनि मुद्दा कमजोर बनाउन राजनीतिक र प्रशासनिक शक्तिकेन्द्रले पर्दा पछाडिबाट निरन्तर चलखेल गरिरहेकाले ढुक्क भइहाल्ने स्थिति नरहेको स्रोतले जनाएको छ ।प्रहरी अधिकारीका अनुसार पूर्वउपप्रधानमन्त्री एवं एमाले सांसद टोपबहादुर रायमाझी, पूर्वगृहमन्त्री बालकृष्ण खाण, नेपाल सरकारका सचिव टेकनारायण पाण्डे र तत्कालीन गृहमन्त्री रामबहादुर थापाका सुरक्षा सल्लाहकार इन्द्रजित राईमाथि राज्यविरुद्धको अपराधमा कारबाही गर्न सिफारिस गरिएको छ । भुटानी शरणार्थीसमेत रहेका अधिकारवादी नेता टेकनाथ रिजाललाई ठगी र संगठितबाहेक राज्यविरुद्धको कसुरमै मुद्दा चलाउन सिफारिस गरिएको छ । रिजालले शरण लिएर बसेको देशविरुद्ध अपराध गरेको प्रतिवेदनमा उल्लेख छ । उपप्रधानमन्त्री, गृहमन्त्री, सांसद, गृहसचिव र गृहमन्त्रीको सल्लाहकार जस्ता महत्त्वपूर्ण र अति संवेदनशील जिम्मेवारीमा रहेका व्यक्तिकै संलग्नतामा नेपालीलाई भुटानी शरणार्थी बनाउने प्रपञ्च रचिएको अनुसन्धानबाट पुष्टि भयो, प्रहरी स्रोतले कान्तिपुरसँग भन्यो, त्यही भएर सार्वजनिक ओहदामा रहेका कम्तीमा चार र भुटानी शरणार्थी नेता रिजालमाथि राज्यविरुद्धको अपराधमा समेत थप सजाय माग गरिएको छ ।शरणार्थी प्रकरणको मुख्य योजनाकारका रूपमा केशव दुलाल र सानु भण्डारीलाई राखिएको छ । अनुसन्धानमा संलग्न प्रहरी अधिकारीका अनुसार उनीहरूकै योजनामा नेपालीलाई नक्कली शरणार्थी बनाएर अमेरिका पठाउने योजना बुनिएको देखिन्छ । योजना सफल पार्न गिरोहका नाइकेहरूले भुटानी शरणार्थीसमेत रहेका अधिकारवादी नेता रिजाललाई हात लिएका थिए । रिजालकै सहयोगमा भुटानका विभिन्न बस्तीका नाम उल्लेख गरेर बनाइएको शरणार्थी परिचयपत्र वितरण गर्दै सर्वसाधारणबाट रकम असुल गरिएको पाइएको छ ।धन्दालाई वैधता दिएर शरणार्थीको सूचीमा समेट्न पूर्वउपप्रधानमन्त्री रायमाझी, तत्कालीन गृहमन्त्री रामबहादुर थापाका सुरक्षा सल्लाहकार राई, पूर्वगृहमन्त्री बालकृष्ण खाण, तत्कालीन गृहसचिव टेकनारायण पाण्डेले सार्वजनिक ओहदाको दुरुपयोग गरी नीतिगत निर्णय गराउन भूमिका खेलेको प्रहरीको निष्कर्ष छ । त्यसबापत गिरोहले उनीहरूलाई पटकपटक मोटो रकम बुझाएको अनुसन्धानबाट खुलेको प्रहरीले जनाएको छ । गिरोहले यो धन्दा चलाउन २ देखि ३ तहमा समूह खडा गरेको थियो । त्यसको पुष्टि गर्ने गरी प्रहरी हिरासतमा रहेका गिरोहका नाइके र सहयोगीले नै बयान दिएका छन् ।महान्यायाधिवक्ता दीनमणि पोखरेलले यस विषयमा जिल्ला सरकारी वकिलको कार्यालयबाटै अनुसन्धान भइरहेको जनाउँदै विस्तृत उतैबाट बुझ्न आग्रह गरे । मुद्दा केही दिनभित्रै अदालतमा बुझाइसक्नुपर्ने बाध्यता भएकाले त्यहीअनुसार काम भइरहेको उनको भनाइ छ । ठगी र संगठितबाहेक कसुरको हकमा संलग्नता र भूमिकाका आधारमा थप सजाय मागदाबी हुन सक्छ, उनले भने ।सरकारी वकिलको कार्यालय काठमाडौंका प्रमुख अच्युतमणि नेउपानेले प्रहरीबाट अनुसन्धान प्रतिवेदन आएर अध्ययन गरेपछि मात्रै केकस्ता सजाय मागदाबी गर्ने भन्ने निर्क्योल हुने बताए । मुद्दाको अनुसन्धान ठगी र संगठित अपराधअनुसार भएकाले तिनैसम्बन्धी दफाअनुसार मुद्दा जाने नै भयो । बाँकीबारे प्रतिवेदन आएपछि मात्रै भन्न सकिन्छ, उनले भने, प्रहरीलाई तपाईंहरूले देखेको तपाईंहरू गर्नुस्, हामीले देखेको हामी गर्छौं भनेका छौं । प्रहरीले अनुसन्धान प्रतिवेदन लेखनकै क्रममा पनि सरकारी वकिलहरूलाई सहभागी गराएको छ । प्रहरीले यस प्रकरणबारे जानकार रहेका गृह मन्त्रालयका कर्मचारीलाई साक्षी प्रमाण का रूपमा समेट्न सिफारिस गरेको छ ।अनुसन्धानमा संलग्न अधिकारीका अनुसार सरकारले पूर्वसहसचिव बालकृष्ण पन्थी नेतृत्वको कार्यदलले बनाएको प्रतिवेदन नै गायब पारेर तत्कालीन गृहसचिव टेकनारायण पाण्डेले गिरोहको योजनाबमोजिम फर्जी विवरण थपेको देखिएको छ । त्यसलाई किर्तेको कसुरमा कारबाही गर्नुपर्ने प्रहरीको राय छ । प्रतिवेदन किर्ते गरेर नक्कली विवरण घुसाउन गिरोहका नाइके केशव दुलाल र सानु भण्डारी संलग्न रहेको देखिएको छ, ती अधिकारीले भने ।प्रहरीले गिरोहका नाइकेहरू दुलाल, भण्डारी र टंक गुरुङलाई गत चैत १२ मा काठमाडौंबाट पक्राउ गरेको थियो । गिरोहकै सदस्यहरू सागर थुलुङ राई चैत १५ र सन्देश शर्मा चैत २९ मा पक्राउ परेका थिए । उनीहरूकै बयान र प्रहरीको थप अनुसन्धानका आधारमा पूर्वगृहमन्त्री थापाका सुरक्षा सल्लाहकार राई वैशाख १९ तथा सचिव पाण्डे र पूर्वउपप्रधानमन्त्री रायमाझीका छोरा सन्दीप वैशाख २० मा समातिए । गिरोहका सदस्यहरू रामशरण केसी र गोविन्द चौधरी वैशाख २६ तथा पूर्वगृहमन्त्री बालकृष्ण खाण र उनी गृहमन्त्री हुँदाका स्वकीय सचिव नरेन्द्र केसी वैशाख २७ मा पक्राउ परे । यस्तै, पूर्वउपप्रधानमन्त्री टोपबहादुर रायमाझीलाई वैशाख ३१, पूर्वसभासद आङटावा शेर्पालाई जेठ १ तथा भुटानी शरणार्थी नेता टेकनाथ रिजाल र नेपाल हज समिति अध्यक्ष शमशेर मियाँलाई जेठ ४ मा प्रहरीले नियन्त्रणमा लिएको थियो । पूर्वगृहमन्त्री थापाका छोरा प्रतीक, इन्द्रजित राईका छोरा नीरज, गिरोहका सदस्यहरू अशोक पोखरेल, हरिभक्त महर्जनसहित १६ फरार छन् ।कानुनमा के छ ?प्रहरीले नक्कली शरणार्थी प्रकरणका आरोपितविरुद्ध राज्यविरुद्धको अपराध, संगठित अपराध, ठगी र किर्ते गरी चार कसुरमा मुद्दा चलाउनुपर्ने निष्कर्ष निकालेको छ । संविधानको धारा ५ मा नेपालको स्वतन्त्रता, सार्वभौम सत्ता, भौगोलिक अखण्डता, राष्ट्रिय स्वाधीनता, स्वाभिमान, नेपालीको हकहितको रक्षा, सिमानाको सुरक्षा, आर्थिक समुन्नति र समृद्धि नेपालको राष्ट्रिय हितका आधारभूत विषय हुनेछन् भनिएको छ । यो धारा ५ विपरीत कसुर गर्नेविरुद्ध मूलकी अपराध संहिता २०७४ को दफा ५१ (२) अनुसार राज्यविरुद्धको अपराधमा मुद्दा चलाउन सकिन्छ । संहिताको दफा ५१ (२) मा कसैले राष्ट्रहित प्रतिकूल हुने कुनै काम गर्न वा गराउनु हुँदैन भनिएको छ । त्यसमा नेपालको स्वतन्त्रता, सार्वभौमसत्ता, भौगोलिक वा प्रादेशिक अखण्डता, राष्ट्रियता, स्वाधीनता, स्वाभिमान वा नेपालको अन्तर्राष्ट्रिय छविउपर अपमान हुने, होच्याउने वा घृणा वा द्वेष फैलाउने काम गरेमा राज्यविरुद्धको अपराध कसुरमा कारबाही गर्न सकिने उल्लेख छ । यो कसुर गर्नेलाई ५ वर्षसम्म कैद र ५० हजार रुपैयाँ जरिवाना हुन सक्छ । यसका अतिरिक्त लेनदेन गरेको भेटिए उक्त रकमसमेत जफत हुने भनिएको छ । सार्वजनिक पद धारण गरेको वा नेपाललाई प्रतिनिधित्व गर्ने व्यक्तिले विदेश गएका बखत उक्त कसुर गरेको रहेछ भने थप तीन वर्षसम्म कैद सजाय हुन सक्छ ।अपराध संहिता २०७४ को दफा २४९ मा कसैले कसैलाई कुनै कुराको विश्वास दिलाएकामा सोबमोजिम नगरी वा फकाई, झुक्याई वा अन्य कुनै किसिमले धोका दिई कुनै काम गरी वा गर्नबाट रोकी त्यस्तो व्यक्ति वा अन्य कसैलाई बेइमानीपूर्वक कुनै किसिमको हानि, नोक्सानी वा क्षति पुर्याएमा वा आफ्नो वा अरू कसैका लागि कुनै लाभ प्राप्त गरेमा ठगी गरेको मानिने उल्लेख छ । शरणार्थी प्रकरणमा नेपालीबाट रकम असुलेर अमेरिका लैजाने प्रलोभन देखाउँदै गरिएको ठगी संगठित अपराधसम्बन्धी दफासमेत लगाएर अनुसन्धान गरिएको छ । संगठित अपराध निवारण ऐन२०७० को दफा ३ मा कसैले संगठित अपराध गर्नु वा गराउनु हुँदैन भनिएको छ । उक्त दफामा कसैले आपराधिक समूहको लाभका लागि, आपराधिक समूहको निर्देशनमा आपराधिक समूहका तर्फबाट आपराधिक समूहसँग मिलेर वा आपराधिक समूहको संस्थापक सदस्य वा सदस्य भई जानीजानी कुनै गम्भीर अपराध गरेमा निजले संगठित अपराध गरेको मानिने उल्लेख छ । यो कसुर गर्नेलाई ठगीमा हुने कसुरका अलावा थप ५० प्रतिशत सजाय हुने उल्लेख छ । शरणार्थी प्रकरणमा भएको ठगीमा ७ वर्षसम्म कैद र ७० हजार रुपैयाँसम्म जरिवाना हुन सक्छ । किर्तेमा पनि त्यति नै सजाय हुने उल्लेख छ । ठगीमा अघि बढेको कसुरमा संगठित अपराध र किर्तेमा उल्लिखित सजायका अलावा थप ५० प्रतिशत सजाय हुने प्रावधान छ । यस्तै संहिताको दफा २७६ मा किर्तेमा ठगीकै जति कैद र जरिवाना हुने व्यवस्था छ ।"
'नक्कली शरणार्थी प्रकरणलाई अन्तर्राष्ट्रिय क्षेत्रमा गम्भीर रूपमा हेरिँदै छ',त्यो विषय आफैंमा गम्भीर र संवेदनशील छ । सरकारले यसलाई गम्भीर रूपमा नै लिएको छ । हामी भारत भ्रमणको ठीक संघारमा छौं । त्यसकारण यस विषयमा अहिले बढी चर्चा गर्नुभन्दा भारत जाने सन्दर्भमा नै यसबारेमा दुईपक्षीय रूपमा एउटा बुझाइ बनाउन आवश्यक छ भन्ने मैले ठानेको छु ।
नीति तथा कार्यक्रम अस्वीकार गर्न ओलीको निर्देशन,"काठमाडौं (कास) प्रमुख प्रतिपक्ष एमालेका अध्यक्ष केपी शर्मा ओलीले सरकारको नीति तथा कार्यक्रम अस्वीकार गर्न आफ्नो दलका सांसदलाई निर्देशन दिएका छन् । एमाले संसदीय दलको प्रशिक्षणमा ओलीले नीति तथा कार्यक्रमको विरोधमा सशक्त उपस्थिति देखाउन पनि निर्देशन दिएका छन् । नीति तथा कार्यक्रममाथि आइतबारदेखि संसद्मा छलफल हुँदै छ । एमाले अध्यक्ष ओलीले सरकारको नीति तथा कार्यक्रम समर्थनयोग्य नरहेको टिप्पणी गरेका छन् । सरकारको नीति तथा कार्यक्रम क्याम्पसमा डेमोक्रेसी भनेको के हो भनेर पढाए जस्तो छ । पुरानो कुराको तानतुन छ । स्वीकार गर्न योग्य छैन । विरोध योग्य छ, उनले भने, यसलाई पास गर्न मिल्दैन । हाम्रो पोजिसन यही हो । सदनमा आफ्नो दलका सांसदको उपस्थिति कमजोर रहेको पनि ओलीले बताएका थिए । संसद्मा हाम्रो उपस्थिति नुन खाएको कुखुराजस्तो भयो, उनले सांसदहरूलाई भने, हाम्रो प्रस्तुति स्ट्रङ हुनुपर्छ । नीति तथा कार्यक्रमले मुलुकको राजनीतिक, आर्थिक, सामाजिक कुनै पनि समस्या पहिचान गर्न नसकेको ओलीको भनाइ छ । सदनमा सांसदलाई सक्रिय बनाउने, नीति तथा कार्यक्रममा समस्या भएकाले विरोध गर्ने निर्देशन नेतृत्वबाट पाएको एमालेका प्रमुख सचेतक पदम गिरीले बताए । नीति तथा कार्यक्रममा अर्थतन्त्रको समस्या लुकाउने कुरा गरिएको छ । त्यसैले यसलाई विरोध गर्न तयारीसाथ प्रस्तुत हुनुपर्छ भन्ने हो, उनले भने, जनताको मुद्दा सदनमा सशक्त रूपमा उठाउनुपर्छ भन्ने पार्टीको नीति छ । सरकारले ल्याएको नीति तथा कार्यक्रम, नक्कली भुटानी शरणार्थीलगायत विषयमा बोल्न एमाले अध्यक्ष ओलीले आइतबारको बैठकमा समय मागेका छन् । उनले यसअघि शरणार्थीका विषयमा बिहीबार बोल्ने घोषणा गरेका थिए । प्रधानमन्त्री र सांसदको प्रश्नोत्तर कार्यक्रम हुनाले त्यस दिन संसद् सचिवालयले ओलीलाई समय दिएको थिएन । एमालेका प्रमुख सचेतक गिरीले पार्टी अध्यक्षले आइतबार बोल्ने निश्चित भएको बताए ।"
बुढामगरको विश्व कीर्तिमान,"नेपालको संविधानको धारा १८ को उपधारा २ मा अपांगता भएको कारणले कानुनको प्रयोगमा विभेद गर्न नपाइने व्यवस्थाअनुरूप अदालतले मार्गप्रशस्त गरेपछि बुढामगरका लागि सगरमाथा आरोहणको बाटो खुलेको थियो । उनी गोर्खा वेलफेयर ट्रस्टको सद्भावना राजदूतसमेत हुन् । सन् १९६९ मा स्थापित ट्रस्टले गोर्खा भेट्रान, उनीहरूका परिवार र नेपालमा रहेका समुदायलाई शिक्षा, स्वास्थ्य, खानेपानीलगायत महत्त्वपूर्ण क्षेत्रहरूमा सहयोग प्रदान गर्दै आइरहेको छ ।आरोहणपछि अबको जीवनको अधिकांश समय नेपालमा बिताउने बुढामगरको योजना छ । नेपालमा अपांग सचेतना र आर्थिक विकासको क्षेत्रमा योगदान गर्ने उनले सुनाए ।"
शान्तिका लागि विदेशी हिमाल,"(पाँचथर)पाँचथरको कुम्मायक गाउँपालिका२ का सुशील सेर्माले सर्वोच्च शिखर सगरमाथासहित आधा दर्जन हिमालको सफल आरोहण गरिसकेका छन् । उनै सेर्मा अब भने युरोप र अफ्रिकाका हिमाल आरोहणको तयारीमा जुटेका छन् । यसअघि सगरमाथासहित आल्यान्ड पिक र लामटाङ हिमालको आरोहण गरेका ३४ वर्षीय सेर्माले यही सिजनमा रुस र युरोपको माउन्ट एल्ब्रस तथा तान्जानियाको माउन्ट किल्ली मन्जारो आरोहण गर्ने तालिका छ ।उनले दुईवटै हिमाल आरोहणका लागि प्रक्रिया थालिसकेका छन् । तर आरोहणको मिति भने मे ३१ मा टुंगो लाग्ने बताइएको छ । ट्रेकिङ कम्पनी र आरोहण दलका कतिपय साथीहरू सगरमाथा जानुभएको छ, उहाँहरू फर्कनासाथ मेरो आरोहण तालिका टुंगो लाग्छ, सेर्माले भने । उनका अनुसार ती हिमाल आरोहणका लागि ५५ लाख रुपैयाँ खर्च लाग्छ । २०१७ को मे २० मा सगरमाथाको चुचुरोमा पुगेका उनले त्यसअघि आल्यान्ड पिकको आरोहण गरेका थिए । यीबाहेक उनीसँग लामटाङ हिमाल आरोहण तथा देशकै होचो भूभागदेखि विश्वको तेस्रो अग्लो हिमाल कञ्चनजंघा आधारशिविरसम्म पैदल यात्रा गरेको अनुभव छ । आरोही सेर्मालाई संविधान दिवस २०७९ को अवसर पारेर सरकारले सगरमाथा आरोहण पदक मार्फत पनि विभूषित गरिसकेको छ । अफ्रिका र युरोपका हिमाल आरोहण गरिसकेपछि विश्व शान्ति, मानव एकता र परमाणु निःशस्त्रीकरणको सन्देश लिएर ७ महादेशका प्रमुख ७ वटा हिमाल आरोहण गर्ने योजना छ, उनी भन्छन् । हिमाल आरोहणका लागि सेर्मालाई विभिन्न व्यक्ति र संघसंस्थाले आर्थिक सहयोग गर्दै आएका छन् । यसपटक भने उनलाई हिमाल आरोहणकै लागि कोरियामा रहेका पाँचथरका सेर्मा दाजुभाइले एक लाख ३ हजार रुपैयाँ सहयोग गरिसकेका छन् । सेर्मा पाँचथरको पहिलो र एक्लो सगरमाथा आरोही पनि हुन् । लिम्बू समुदायले उनलाई पहिलो पुरुष आरोहीका रूपमा लिने गरेका छन् ।"
मेरो गाउँ मेरो ठाउँ को मनोनयनमा ७० वृत्तचित्र,"काठमाडौं (कास) पर्यटन विकासमा सघाउ पुर्याउने उद्देश्यले आयोजना गरिएको मेरो गाउँ, मेरो ठाउँ भिडियो च्यालेन्ज प्रतियोगिता २०२३ का लागि विभिन्न १० विधामा ७० वटा वृत्तचित्र मनोनयनमा परेका छन् । देशैभरबाट पठाइएका कुल २५८ मध्येबाट ७० वृत्तचित्र मनोनयन गरिएको आयोजक वी विल राइज फाउन्डेसनका निर्देशक निर्मल श्रेष्ठले बताए । फाउन्डेसनले गत फागुन १२ देखि वैशाख २१ सम्म वृत्तचित्र आह्वान गरेको थियो । निर्णायक समूहले वेस्ट भिडियो अफ द इयर, जजेज च्वाइस अवार्ड, स्टोरी कन्सेप्टवेस्ट डिरेक्सन, वुमन भिडियो मेकर अफ दि इयर, फ्युचर स्टार अफ दि इयर, मोस्ट पोटेन्सियल डेस्टिनेसन, मोस्ट एर्नजेटिक भिडियो मेकर, वेस्ट स्क्रिप्टभ्वाइस ओभर, वेस्ट सिनेमाटोग्राफर र बेस्ट एडिटर गरी १० विधामा सातसातवटा भिडियोलाई मनोनयन गरेको हो । मनोनयनमा परेकामध्ये उत्कृष्ट हुने बेस्ट भिडियो अफ द इयरले ५ लाख रुपैयाँ, जजेज च्वाइस अवार्डले २ लाख र बाँकी विधाका उत्कृष्ट वृत्तचित्रले ११ लाख रुपैयाँ पाउनेछन् । फाउन्डेसनले पर्यटकीय सम्भावना भएर पनि ओझेलमा परेका प्राकृतिक तथा सांस्कृतिक सम्पदा, भेषभूषा, जातीय पहिचान, खानपान, कला संस्कृतिलगायत विषयवस्तुमा केन्द्रित वृत्तचित्रबीच प्रतियोगिता गर्दै आएको श्रेष्ठले बताए ।"
आजकै दिन: बम आक्रमणमा मारिएका थिए गान्धी,"सन् १९९१ मा आजकै दिन (मे २१) मा भारतीय प्रधानमन्त्री राजीव गान्धीको हत्या भएको थियो । तामिलनाडुमा आयोजित चुनावी सभामा गराइएको बम विस्फोटमा उनको ज्यान गएको थियो । राजनीतिमा खासै रुचि नभएका राजीव १९८० मा दाइ सञ्जय गान्धीको विमान दुर्घटनामा मृत्यु भएपछि १९८१ को फेब्रुअरीमा राजनीतिमा प्रवेश गरेका हुन् । सोही वर्ष अमेठीबाट चुनाव उठेका उनी लोकसभा सांसदमा अत्यधिक मतले विजयी भए । १९८४ को अक्टोबर ३१ मा दुई जना सिख अंगरक्षकहरूले प्रधानमन्त्री इन्दिरा गान्धीको हत्या गरेपछि राजीव ४० वर्षको उमेरमा भारतको प्रधानमन्त्री बनेका थिए । १९८९ को आम चुनावमा कंग्रेस पार्टी पराजित भएपछि उनी प्रतिपक्षमा पुगे । बोफोर्स कान्ड, सिख दंगा, भोपाल ग्यास घटना, श्रीलंका नीतिलगायत कारण कंग्रेस पराजित भएको थियो । १९९१ मा चुनाव घोषणा भएपछि तमिलनाडुको श्रीपेरुमबदुरमा आयोजित चुनावी र्यालीमा उनको हत्या भएको हो । धनु (तेनमोजी राजरत्नम) ले राजीवलाई फूलको हार लगाएर खुट्टा छुन निहुरिने क्रममा कम्मरमा बाँधेको विस्फोटक पदार्थ विस्फोट गराएकी थिइन् । आक्रमणमा राजीव र आक्रमणकारी धनुसहित १३ जनाको घटनास्थलमै मृत्यु भएको थियो भने ४५ जना गम्भीर घाइते भएका थिए । आफ्नो कार्यकालमा श्रीलंकामा शान्ति सेना पठाएका कारण रुष्ट श्रीलंकाको पृथकतावादी समूह लिबरेसन टाइगर अफ तमिल इलम (लिट्टे) ले उनको हत्या गरेको हो ।"
पोल्यान्ड लैजान खोज्ने दुई विदेशी पक्राउ,"काठमाडौं (कास) पोल्यान्ड लैजाने भन्दै काठमाडौंमा बिनाअनुमति अभिमुखीकरण गर्ने दुई विदेशी नागरिक शनिबार पक्राउ परेका छन् । संयुक्त अरब इमिरेट्स (यूएई) को दुबईमा रहेको नर्थ अमेरिकन भिसा सर्भिस सेन्टरबाट आएका एलेग फेडोसिक र रिटा फिएटोसिकलाई वैदेशिक रोजगार विभागले नियन्त्रणमा लिएको हो । पोल्यान्डको रोजगारीमा पठाउने भन्दै मेरियट होटलमा अभिमुखीकरण भइरहेको रहेछ । यस कार्यका लागि अनुमति थिएन, विभागका अनुसन्धान अधिकृत धर्म लम्सालले भने, नियन्त्रणमा लिनुअघिसम्म उनीहरूले म्यानपावर कम्पनीको एक समूह र कामदारको दुई समूहलाई अभिमुखीकरण दिइसकेका रहेछन् । ती विदेशीले पोल्यान्ड पठाउने भन्दै दुबईमा दुई लाख लिइसकेको सहभागीमध्ये एक जनाले बताए । सहयोग गरेको आशंकामा इगल म्यानपावर कन्सलटेन्टका सञ्चालक कृष्ण ढकाललाई विभागले आइतबार हाजिर हुन पत्र थमाएको छ ।"
सत्ताको किनारामा नागरिक उन्मुक्ति,"(काठमाडौं)सुदूरपश्चिम प्रदेशमा एक समय यस्तो थियो, नागरिक उन्मुक्ति पार्टीको सहयोगबिना सभामुख चयन हुनै मुस्किल थियो । सरकारको भविष्य पनि धेरै हदसम्म सोही पार्टीको हातमा निर्भर थियो । पुस १० को गठबन्धनपछि बनेको त्यही निर्णायक हैसियत गुमेसँगै नागरिक उन्मुक्ति पार्टी आफ्नो आधार क्षेत्र सुदूरपश्चिमको सत्ता समीकरणमा किनारामा परेको छ । मागेको संख्यामा मन्त्री नदिएपछि मन्त्रिपरिषद् विस्तारमा नागरिक उन्मुक्ति सामेल भएको छैन ।सुदूरपश्चिमका मुख्यमन्त्री कमलबहादुर शाहले शनिबार दोस्रो पटक मन्त्रिपरिषद् विस्तार गरेसँगै माओवादीबाट एक राज्यमन्त्रीसहित तीन र कांग्रेसबाट एक जनाले शपथ लिएका छन् । माओवादीबाट झपटबहादुर साउद सामाजिक विकासमन्त्री, रमेशबहादुर धामी उद्योग, पर्यटन वन तथा वातावरणमन्त्री र गीतादेवी माल उद्योग, पर्यटन वन तथा वातावरण राज्यमन्त्री भएका छन् । कांग्रेसका पृथ्वीबहादुर सिंह आन्तरिक मामिला तथा कानुनमन्त्री नियुक्त भएका छन् । यसअघि कांग्रेसका प्रकाश देउवा भौतिक पूर्वाधार विकासमन्त्री र एकीकृत समाजवादीका नरेशकुमार शाही आर्थिक मामिलामन्त्री नियुक्त भएका थिए । नागरिक उन्मुक्तिलाई भूमि व्यवस्था, कृषि तथा सहकारी मन्त्रालयको जिम्मेवारी दिन खोजिए पनि असन्तुष्टि जनाउँदै नाम दिएन ।पुस १० मा बनेको एमाले सम्मिलित गठबन्धनका बेला सुदूरपश्चिममा नागरिक उन्मुक्ति पार्टी निर्णायक थियो । उक्त गठबन्धनमा माओवादीका ११, एमालेका १० र राप्रपाका १ गरी २२ सांसद थिए । ५३ सदस्यीय प्रदेशसभामा बहुमतका लागि ७ सदस्य रहेको नागरिक उन्मुक्तिको अनिवार्य सहयोग चाहिन्थ्यो । अर्कोतर्फ गठबन्धनबाहिर कांग्रेसका १९, एकीकृत समाजवादीका ४ र स्वतन्त्र १ सांसद थिए । नागरिक उन्मुक्ति जता लाग्यो, उसकै पक्षमा बहुमत पुग्यो । सुदूरपश्चिम प्रदेशसभाको यही अंकगणित देखाएर नागरिक उन्मुक्तिले तत्कालीन सत्ता गठबन्धनसँग जेलजीवन बिताइरहेका आफ्नो नेता रेशम चौधरीको रिहाइ निम्ति दबाब दिने गरेको थियो ।नागरिक उन्मुक्ति मतदानमा सहभागी नभएकै कारण सुदूरपश्चिममा सभामुख चयन प्रक्रिया दुई पटकसम्म रोकिएको थियो । तेस्रो पटक माघ ३ मा नागरिक उन्मुक्तिको सहयोग पाएपछि माओवादीका भीमबहादुर भण्डारी सभामुख चयन भएका थिए । गठबन्धनमा सामेल रहेकै बेला नागरिक उन्मुक्तिको समर्थन नपाएपछि एमालेका मुख्यमन्त्री राजेन्द्रसिंह रावल माघ २६ गते पदमुक्त भएका थिए । त्यतिबेला रावलको पक्षमा एमाले, माओवादी र राप्रपाले मतदान गरेका थिए ।संसद्को ठूलो दलको हैसियतले मुख्यमन्त्री नियुक्त भएका कांग्रेसका शाहले सुरुवाती चरणमा नागरिक उन्मुक्तिको विश्वास पाउन निकै मिहिनेत गरेका थिए । मुख्यमन्त्री शाहले पदभार ग्रहण गरेको दोस्रो दिन माघ २८ गते जेलजीवन बिताइरहेका टीकापुरस्थित नागरिक उन्मुक्ति पार्टीका नेता रेशम चौधरीको घरमा पुगेर उनलाई जेलमुक्त गर्न पहल गर्ने प्रतिबद्धता व्यक्त गरेका थिए । माओवादीको विश्वासको मत पाउने निश्चित नहुँदासम्म मुख्यमन्त्री शाहका लागि नागरिक उन्मुक्ति पार्टीको अपरिहार्यता अनिवार्यजस्तै थियो । विश्वासको मत नपाउने बेलासम्म त मुख्यमन्त्रीले दुई मन्त्री र एक राज्यमन्त्री दिन्छु भन्नुभएकै थियो, अहिले आएर धोका दिनुभयो, नागरिक उन्मुक्ति पार्टीकी प्रदेश सांसद इन्द्रा गिरीले भनिन्, हामीले विश्वासको मत दिएर सहयोग गर्यौं तर एकभन्दा बढी मन्त्रालय दिन मान्नुभएन । पार्टी नेतृत्वसँग यसबारे कुरा भइरहेको र मंगलबारसम्म निर्णय गर्ने उनले बताइन् ।५३ सदस्यीय सुदूरपश्चिम प्रदेशसभामा अहिले नागरिक उन्मुक्तिको सहयोगबिना पनि कांग्रेस र माओवादीको बहुमत पुग्छ । प्रदेशसभामा कांग्रेसका १९ र माओवादीका ११ सांसद छन् । ४ सांसद रहेको एकीकृत समाजवादी पनि सरकारमा रहेकाले नागरिक उन्मुक्तिले सहयोग नगर्दैमा मुख्यमन्त्री समस्यामा पर्दैनन् । माओवादी गठबन्धनमा नभएको बेला हामीलाई कुनै पनि सर्तमा नागरिक उन्मुक्तिको सहयोग जरुरी थियो, कांग्रेसका एक सांसदले भने, अहिले माओवादी एक्लैको सहयोगले मुख्यमन्त्रीलाई स्पष्ट बहुमत पुग्छ, नागरिक उन्मुक्तिले सहयोग नगर्दैमा समस्या हुँदैन । राजनीतिमा जतिबेला जेसुकै परिस्थिति निर्माण हुने भएकाले नागरिक उन्मुक्तिले अहिलेको परिस्थिति विश्लेषण गरी छिट्टै सरकारमा सहभागी हुने उनले विश्वास व्यक्त गरे । सुदूरपश्चिममा मुख्यमन्त्री तथा मन्त्रिपरिषद्को कार्यालयसहित ७ मन्त्रालय छन् । अहिले कांग्रेसबाट मुख्यमन्त्रीसहित ३ जना, माओवादीबाट १ राज्यमन्त्रीसहित ३ जना र एकीकृत समाजवादीबाट १ मन्त्री भएका छन् । नागरिक उन्मुक्तिले २ मन्त्री र १ राज्यमन्त्री माग गरेको छ ।प्रदेश सरकारमा एकीकृत समाजवादी उपेक्षितसंघीय सरकारमा दुई महत्त्वपूर्ण मन्त्रालय लिएको एकीकृत समाजवादीले प्रदेशमा गठबन्धनकै सरकार बन्दा पनि कुनै मन्त्रालय पाएको छैन । एकीकृत समाजवादी सुदूरपश्चिम प्रदेश सरकारमा सहभागी छ तर त्यहाँ नयाँ गठबन्धन बन्नुअघि नै मन्त्रिपरिषद् गठन भएको हो ।कांग्रेस, माओवादी, एकीकृत समाजवादी, जसपालगायत राजनीतिक दलले गत फागुनमा नयाँ गठबन्धन बनाउँदै केन्द्रदेखि प्रदेशसम्म सरकारमा साझेदारी गर्ने समझदारी गरेका थिए । सोहीअनुसार चैत १७ मा एकीकृत समाजवादीबाट बेदुराम भुसाल कृषि तथा पशुपन्छी विकासमन्त्री र प्रकाश ज्वाला भौतिक पूर्वाधार तथा यातायातमन्त्री नियुक्त भएका छन् । नन्दा चपाईं राज्यमन्त्री छिन् । कांग्रेस नेतृत्वकै गठबन्धन ब्युँतिएपछि लुम्बिनी र गण्डकीमा सरकारको नेतृत्व परिवर्तन भएको छ । सुदूरपश्चिममा गठबन्धन बन्नुअघि माघ अन्तिम साता नै एमालेका मुख्यमन्त्रीलाई विस्थापन गर्दै कांग्रेसका मुख्यमन्त्री बनेका थिए । मधेश, वाग्मती र कर्णालीमा मन्त्री थपघट गरिएको छ । केन्द्रमा झैं प्रदेशमा पनि एकीकृत समाजवादी सरकारमा जाने सहमति भएको थियो तर त्यसको पालना भएन, एकीकृत समाजवादी पार्टीका प्रवक्तासमेत रहेका उपमहासचिव जगन्नाथ खतिवडाले भने, यसबारे केन्द्रमा शीर्ष नेताहरूबीच छलफल भइरहेको छ । पार्टी अध्यक्ष माधवकुमार नेपालले गत वैशाख २० मा सुर्खेतमा आयोजित पत्रकार सम्मेलनमै प्रदेश सरकारमा उपेक्षा गरिएको भन्दै आक्रोश पोखेका थिए । गठबन्धन टिकाउन ध्यान दिनुको साटो सरकारमा एकलौटी गर्न खोजिएको छ, यो राम्रो होइन, उनले भनेका थिए, हामीलाई बाइपास गर्न खोज्दा गठबन्धन धरापमा पर्न सक्छ, हेक्का राखियोस् ।एकीकृत समाजवादीका मधेश र वाग्मतीमा ७७, कोशी र सुदूरपश्चिममा ४४ तथा गण्डकी, लुम्बिनी र कर्णालीमा ११ जना सांसद छन् । एकीकृत समाजवादीले कोशीमा सरकारको नेतृत्व दाबी गरेको छ भने अन्य प्रदेशमा कम्तीमा एक मन्त्रालयसहित सरकारमा सहभागिताको माग गरेको छ । कर्णालीमा सांसदलाई नभए पनि गैरसांसदलाई मन्त्री बनाउनुपर्ने माग राखेको थियो तर कांग्रेस र माओवादीको रस्साकसीले एकीकृत समाजवादी किनारामा पर्यो । वैशाख ७ मा भएको मन्त्रिपरिषद् पुनर्गठनमा माओवादीले मुख्यमन्त्रीसहित ५ मन्त्रालय र कांग्रेसले ३ मन्त्रालय लिए ।गण्डकीमा वैशाख १४ मा सत्ता गठबन्धनबाट कांग्रेसका सुरेन्द्रराज पाण्डे मुख्यमन्त्री बनेपछि एकीकृत समाजवादीले मन्त्री पाउने आस गरेको थियो । निर्वाचनमा प्रत्यक्ष तथा समानुपातिकतर्फ एउटै सिट नजिते पनि स्वतन्त्र सांसद राजीव गुरुङ (दीपक मनाङे) एकीकृत समाजवादीमा प्रवेश गरेका छन् । शुक्रबार मुख्यमन्त्री पाण्डेले कांग्रेस र माओवादीलाई समेटेर मन्त्रिपरिषद् विस्तार गर्दा एकीकृत समाजवादीका गुरुङ समेटिएनन् । माओवादीको साथले सहज बहुमतमा रहेका मुख्यन्त्री पाण्डेले गुरुङलाई मन्त्री बनाउने दबाब महसुस गरेनन् । गठबन्धनको मर्म र केन्द्रको निर्देशनअनुसार एकीकृत समाजवादीलाई मन्त्री दिने कि भन्ने त थियो तर कांग्रेसभित्रै आकांक्षी धेरै हुँदा सम्भव भएन, मुख्यमन्त्रीनिकट एक सांसदले भने ।वाग्मतीका मुख्यमन्त्री शालिकराम जम्कट्टेलले चैत २६ मा कांग्रेसका २ मन्त्रीलाई सामेल गर्दै मन्त्रिपरिषद् विस्तार गरे । मन्त्रालय भागबन्डामा कुरा नमिल्दा कांग्रेससँगै सत्तामा पुग्ने एकीकृत समाजवादीको चाहना पूरा हुन सकेन । संसदीय दलका नेता कृष्ण खनालका अनुसार शनिबार सत्ता गठबन्धनबीच एकीकृत समाजवादीलाई २ मन्त्रालय, एक संसदीय समितिको सभापति र एक नीति आयोगको सदस्य दिने गरी सहमति भएको बताए । गठबन्धनको मर्मअनुसार शक्ति बाँडफाँटमा कांग्रेस र माओवादी तयार नहुँदा समस्या देखिएको थियो, अब कुरा मिलेको छ, उनले भने । लुम्बिनीको मुख्यमन्त्रीमा वैशाख १४ मा नियुक्त भएका डिल्लीबहादुर चौधरीले त्यसको भोलिपल्ट माओवादी, नागरिक उन्मुक्ति पार्टी र लोसपाका ११ जनालाई मन्त्री नियुक्त गरे । अहिले कांग्रेस र माओवादीबीच १ वा २ मन्त्रालय थप्नेबारे छलफल भइरहेको छ । मन्त्रालय थपिए पनि एकीकृत समाजवादीबाट मन्त्री हुने निश्चित छैन । कांग्रेसले पार्टीभित्रको गुटगत सन्तुलनका लागि २ मन्त्रालय थप्न खोजिरहेको छ । माओवादीले भने २ मन्त्रालय थपेको अवस्थामा एक मन्त्रालय एकीकृत समाजवादीलाई दिनुपर्ने जनाएको छ । गठबन्धन दलभित्र शक्ति बाँडफाँट र सरकार विस्तारबारे छलफल धेरै अगाडि बढिसकेको छ, बुधबारसम्म मन्त्रिपरिषद्लाई पूर्णता दिने तयारीमा छु, मुख्यमन्त्री चौधरीले भने ।लुम्बिनीमा कांग्रेस र माओवादीबीच मन्त्रीको प्रस्तावित नामबारे पनि विवाद छ । माओवादीले धनबहादुर मास्की, कृष्णा केसी र दीपेन्द्र पुनलाई मन्त्री बनाउने निर्णय गरिसकेको छ । यीमध्ये मास्की मन्त्री नियुक्त भइसकेका छन् । कांग्रेसले दीपेन्द्रलाई मन्त्री नियुक्त गर्न नहुने अडान लिइरहेको छ । दीपेन्द्रले गत निर्वाचनमा बागी उठेर कांग्रेस प्रदेश सभापतिसमेत रहेका गठबन्धनका साझा उम्मेदवार अमरसिंह पुनलाई हराएका थिए । दीपेन्द्र चुनावपछि माओवादीमा प्रवेश गरिसकेका छन् । अमरसिंहजीले कुनै पनि हालतमा दीपेन्द्रलाई मन्त्री बनाउन नहुने अडान लिनुभएको छ, त्यसैले केही समस्या भएको छ, कांग्रेसका एक प्रदेश सांसदले भने ।जसपाको नेतृत्वको मधेश प्रदेश सरकारमा भने एकीकृत समाजवादीमात्र होइन, कांग्रेससमेत सामेल भएको छैन । त्यहाँ सरकार पुनर्गठन गर्ने कि सरकारको नेतृत्व नै परिवर्तन गर्ने भन्नेबारे विवाद छ । कांग्रेसले उपराष्ट्रपति निर्वाचन र उपनिर्वाचनमा भएको भद्र सहमतिअनुसार सरकारको नेतृत्व आफूले पाउनुपर्ने दाबी गरेको छ । जसपाले भने अहिलेकै मुख्यमन्त्री सरोजकुमार यादवको नेतृत्वमा गठबन्धन दललाई सरकारमा सहभागी गराउने प्रयास गरिरहेको छ । हामीले जसपालाई केन्द्रमा उपराष्ट्रपतिमात्र दिएनौं, उपनिर्वाचनमा उपेन्द्र (यादव) जीलाई पनि जितायौं । अब गठबन्धनको सबैभन्दा ठूलो दलको हैसियतले हामीले नेतृत्व पाउनुपर्छ भन्ने स्वाभाविक दाबी रहेको छ, कांग्रेस संसदीय दलका नेता कृष्ण यादवले भने ।एकीकृत समाजवादीले कोशी प्रदेशमा मुख्यमन्त्री दाबी गरेको छ । तर त्यहाँको प्रदेशसभाको अवस्था विशिष्ट खालको छ । ९३ सदस्यीय प्रदेशसभामा गठबन्धनका ४६ (सभामुखबाहेक) र एमालेराप्रपाका ४६ सांसद छन् । अहिले एमालेका हिक्मतकुमार कार्की मुख्यमन्त्री छन् । कांग्रेस र माओवादीले पनि सरकारको नेतृत्वको लागि प्रयास गरिरहेका छन् ।"
विघटन गरिदिए हुन्छ कांग्रेस,"नक्कली भुटानी शरणार्थी प्रकरण छानबिनको सीमा कोरिन थालेको प्रतीत हुन्छ । सुनियोजित रूपमा केहीलाई जोगाउने प्रयत्नका कारण अब यो मुद्दाको कानुनी प्राविधिकता सीमित हुनेछ । यो प्रकरणको सबैभन्दा हृदयविदारक र अनपेक्षित दृश्य भुटानी मुक्ति आन्दोलनका नेता टेकनाथ रिजाल स्वयंको गिरफ्तारी हुन पुगेको छ । मैले उनलाई एकदुई पटक भेटेको छु । सिद्धान्तनिष्ठ राजनीतिक आस्था, त्याग र साहस एवं अविचलित संघर्षयुक्त उनको व्यक्तित्व मलाई पनि प्रेरक लाग्थ्यो । उनको अकलुषित अनुहारप्रति श्रद्धा जाग्थ्यो । मलाई सम्झना छ, जब शरणार्थीहरूलाई युरोप, अमेरिका, अस्ट्रेलिया लैजाने योजना बन्यो, उनी भन्थे, अब हाम्रा सिद्धान्त र मुद्दा मेटिने भए । हाम्रो राज्यशक्तिका पनि सीमा थिए, भुटानी शरणार्थीका मुद्दामा हामी न्याय दिन सक्ने अवस्थामा थिएनौं । भारतले भुटानी सत्तालाई नै च्याप्यो । न्यायपूर्ण राजनीतिक समाधानको साटो अन्तर्राष्ट्रिय समुदायले पनि समुन्नत तेस्रो देशमा पुनःस्थापनाको विकल्प रोज्यो । अमेरिका सबैका लागि आकर्षक विकल्प हुने नै भयो । तर नेपालको राज्यसत्ताकै संलग्नतामा मञ्चित नक्कली शरणार्थीमा टेकनाथ रिजालसमेत मुछिने जुन स्थिति आयो, त्यसले हामीलाई नै बढी लज्जित बनाएको छ । यो प्रकरणका माध्यमले राज्यसत्ता, सरकार र राजनीतिक दलहरू जसरी संगठित अपराधमा जेलिएका देखिँदै छन्, यसको मुक्ति कानुनको प्राविधिकता र यथास्थितिको राजनीतिमा कल्पना पनि गर्न सकिन्न । यसमा कानुनीसाथै राजनीतिक कारबाही पनि अपेक्षित छ । राजनीतिलाई जोगाउने र जनविश्वास कायम राख्ने यही उपाय हो । तर नेपालका दलहरूमा यो खालको राजनीतिक सोच बस्नै सकेन । बरु यसको उल्टो, आरोपित र जनतामा बदनामी कमाएकालाई उम्मेदवार बनाउने, मन्त्री बनाउने प्रतिस्पर्धा देखिन्छ । त्यसैले त संसद्मा फरार अभियुक्त, अदालतबाट अपराधी भनेर सजाय तोकिएका सदस्यहरूको संख्या बढ्दो छ । पार्टीको नेतृत्व गर्ने अध्यक्षसभापतिहरू उनीहरूको प्रतिरक्षामा भाषण दिन्छन्, चोख्याउन दौडधूप गर्छन् ।नक्कली भुटानी शरणार्थी प्रकरणमा देखिएको राजनीतिक संलग्नता र गिरफ्तारीको कम्प थेग्ने सामर्थ्य ठूला भनिएका दलहरूमा छैन । नेपाली कांग्रेसको निरीहताले त्यो पुष्टि गर्छ । कानुन र अदालतबाट अपराध पुष्टि भइसकेपछि अपराधीले सजाय भोग्ने हो, त्यस बेला पार्टीले जिम्मेवारीबाट हटाउनु कानुनी बाध्यता हुनेछ । यो त कानुनी व्यवस्थाको सामान्य सिद्धान्त हो, राजनीतिक कारबाही होइन । बालकृष्ण खाँडलाई निलम्बन वा निष्कासन नै गरे पनि न कांग्रेसको छवि शुद्धिने स्थिति छ, न सच्चिने नै । जुन कुलतबाट अहिले राजनीति विकृत भएको छ, बालकृष्ण नभएर के हुन्छ र अरू कुनै न कुनै आइहाल्छन् नि ! कांग्रेस मात्र होइन, एमाले र माओवादीको हालत पनि उस्तै हो । नक्कली शरणार्थीको जन्म केपी ओलीको सरकार छँदा गृह मन्त्रालयमा भयो, गृहमन्त्री थिए रामबहादुर थापा बादल । यसका सूत्रधार बने टोपबहादुर रायमाझी । बादल र रायमाझीको राजनीतिक हैसियत माओवादी छँदै बनेको हो । यस प्रकरणको जन्म हुँदा एमाले र माओवादीको एकताबाट बनेको नेकपाको सत्ता थियो । ओली र प्रचण्ड यसका सहअध्यक्ष थिए । यो उत्कर्षमा पुग्दा शेरबहादुर देउवा प्रधानमन्त्री थिए, बालकृष्ण खाँड गृहमन्त्री । यसमा आरोपितले कसको नाम लिए, कसको लिएनन् भनेर कसैले आफू चोखो छु भन्ने नाटक नगरे हुन्छ । राजनीतिक जिम्मेवारी र नैतिकताको कुरा पनि आउँछ । यो प्रकरणका राजनीतिक नायक ओली र देउवा नै हुन् । उनीहरूको नेतृत्व मञ्चनमा केको सुधार हुने, के कुरा सच्चिने ?लेखको शीर्षक कांग्रेसजनको मनमा ठेस लाग्ने, कठोर एवं विस्मयकारी पनि लाग्न सक्छ । मसँग यो भन्नुको विकल्प पनि छैन । तर मेरो आशय कांग्रेसलाई राजनीतिबाटै मेटिदिऔं भन्ने होइन । त्यसैले यहाँ केही व्याख्या अपेक्षित हुन्छ । सरकारी छानबिन र अदालती प्रक्रियाबाट खूब भएछ भने केही हाँगाबिँगा छिमल्ने काम होला, तर राजनीतिक दलहरूमा जरा गाडेको यस्तो अपराध धन्दाको समाधान राजनीतिमै खोज्नुपर्छ । यस्ता कारबाहीबाट विगतमा पनि कांग्रेसका केही चर्चितहरू भ्रष्टाचारी भनेर अदालतबाट दण्डित भएका थिए । उनीहरूको सुविधाको राजनीति त सकियो, तर त्यसको दुष्प्रभावबाट न कांग्रेस मुक्त भयो न त राजनीति नै सुध्रिन सक्यो । भारतमा महात्मा गान्धी आफ्ना कार्यक्रममा विकृति आयो वा त्यसको सम्भावना देखियो भने अनशन बस्थे । त्यस्ता अनशनमा कुनै माग हुँदैनथ्यो । त्यो एक प्रकारले शुद्धीकरणको व्रत थियो । विकार फाल्नका लागि भाँडो र भुँडी पूरै रित्याउनुपर्छ । नयाँ सोच र मानसिकता निर्माण गर्नुपर्छ । त्यसैले विघटन भन्नुको उद्देश्य कांग्रेसले फेरि एक पटक शून्यबाट प्रारम्भ गरोस्, गलत पात्र र प्रवृत्तिलाई स्रोतबाटै पन्छाउन सकोस् भन्ने हो । अहिले नेतृत्वका नाममा जेजस्ता गिरोहको कांग्रेसमा रजगज छ, तिनैलाई बोकेर यो सम्भव छैन । स्वर्णिम वाग्ले कांग्रेसबाट बाहिरिन बाध्य भएको घटनाले पनि यो पुष्टि हुन्छ । स्वर्णिमलाई जोगाएर आफूसँग त राख्न सकेनसकेन, उनलाई उपनिर्वाचनमा हराउन खटिएको कांग्रेसको सिंगो टोलीले पनि लज्जास्पद हार बेहोर्नुपर्यो । एमालेको हविगत पनि उही भयो । दुवै पार्टीमा केही युवाहरूका सक्किने कि सच्चिने भन्दै निरीह आवाज पनि आए । उपनिर्वाचनको झापटले देउवा, ओली, प्रचण्ड पनि रन्थनिए । नक्कली शरणार्थी प्रकरण र यस्ता अरू काण्डको लहरोमा आफू पनि बेरिने भयले उनीहरू सन्तप्त छन् । बालुवाटारमा रातोदिन जमघट बढ्यो । संवैधानिक परिषद्को बैठक, प्रधानन्यायाधीश नियुक्ति, संसदीय समिति गठनमा ओलीको अड्को खुल्यो । यी घटनाक्रमले राजनीतिक विकृतिको प्रतिरक्षामा उनीहरू अझ सुनियोजित भएर आउने मात्र संकेत गर्छन्, सच्चिने र सुध्रिने होइन । भोगमा लिप्त बूढो दिमाग सच्चिँदैन, पतन हुन्छ ।त्यसैले कांग्रेसमा जो चोखा बाँकी छन्, जसमाथि समाजले अझै केही आशा जोगाएर राखेको छ, तिनले अब कांग्रेसको रकमी विधानको प्रक्रियामा अलमलिने होइन, त्यसलाई तोडेर निर्णायक कदम चाल्न ढिलो गर्नु हुँदैन भन्ने मेरो अभिप्राय हो । यसका लागि राज्य, राजनीति र राजनीतिक दलका बारेमा पनि हाम्रो सोचमा स्पष्टता चाहिन्छ । राजनीतिक चेतनाको उच्चतम अभिव्यक्ति भनेको अराजकतावादी दर्शन हो । सामान्य चलनचल्तीको भाषामा भनिनेजस्तो यो अराजक वा मनपरी गरे हुने कुरा होइन । एउटा सचेत, सभ्य र शिष्ट व्यक्ति राज्यको कानुन र व्यवस्थाबाट होइन, आफनै चेतना र मर्यादाको पालक हुन्छ । कार्ल मार्क्स, महात्मा गान्धी, लियो टोल्सटोय यसका केही दृष्टान्त हुन् । तर समाजमा सबै मार्क्स वा गान्धी बन्न सक्तैनन् । जतिसुकै अनिच्छा र आलोचना गरे पनि समाज व्यवस्थापनको सबैभन्दा महत्त्वपूर्ण र अपरिहार्य तत्त्व राज्य नै हो । राज्यविहीन समाज एक अमूर्त कल्पना मात्र हो, व्यवहारमा सम्भव छैन । यसलाई बेहोर्नैपर्छ, तर कसरी भन्ने प्रमुख प्रश्न हो ।राज्यको नियन्त्रणकारी कब्जाबाट मानिसका स्वतन्त्रताको अधिकतम रक्षा गर्दै राजनीतिक व्यवस्थापन गर्ने प्रणाली भनेको लोकतन्त्र नै हो । लोकतन्त्र पनि कुनै आदर्श परिकल्पना होइन, अरूभन्दा यो कम खराब मात्र हो । लोकतन्त्रमा राजनीतिक दलहरू हुन्छन्, यो यसको विशेषता नै हो । राजनीतिक दलबिना लोकतान्त्रिक प्रक्रियाले जीवन्त गति पाउन सक्तैन, राजनीति असंगठित हुन्छ । दलीय संगठन र प्रतिस्पर्धा लोकतान्त्रिक शासन प्रणालीका अनिवार्य तत्त्व हुन् । तर दल साधन मात्र हो, साध्य होइन । साधन पनि यस अर्थमा कि यसले जनता र सरकारका बीच एउटा सेतुको निर्माण गर्छ । शासनमा जनताको प्रतिनिधित्व गर्छ । सरकारका नीतिमा जनमतको पहुँच पुर्याउँछ । यो जनइच्छाको वाहक एउटा बस वा रेलगाडीजस्तै हो । कम्युनिस्ट वा लोकतान्त्रिक समाजवादीहरूको पनि एउटा मान्यता छ, राजनीतिक दल अर्थसामाजिक रूपान्तरणको एउटा हस्तक्षेपकारी औजार पनि हो । हस्तक्षेपका विधि र सीमाका बारेमा विविध मत छन्, मतभेद पनि छन् । कांग्रेस र कम्युनिस्ट पार्टीका अकर्मण्यता, अयोग्यता र तिनमा उदाएका गलत, अयोग्य र भ्रष्ट नेतृत्व एवं राजनीतिमा तिनकै रजगजका कारण अहिले परिवर्तनलाई भत्काउने र उल्टाउने दुष्प्रयत्नले ठाउँ पाएको छ । पश्चगामी र प्रतिक्रियावादी शक्ति बढ्न थालेको छ । देशमा भरपर्दो र प्रगतिशील लोकतान्त्रिक शक्ति अर्थात् राजनीतिक दलको आवश्यकता अरू बढेको छ । यो काम कांग्रेसले मात्र गर्न सक्छ, गर्नुपर्छ भन्ने मेरो भनाइ होइन; लोकतन्त्रका आधारभूत सिद्धान्त र स्वस्थ राजनीतिक प्रतिस्पर्धामा विश्वास गर्ने कुनै पनि दलले गरे हुन्छ, तर परिवर्तनको लहरलाई उल्टाएर होइन । गणतन्त्र, धर्मनिरपेक्षता र पीँधका जनतासम्म अधिकार र स्वायत्तता पुर्याउने संस्थागत आधार भत्काएर होइन । अर्थसामाजिक नीतिका केही धार फरक हुन सक्छन्, त्यसमा आपत्ति गर्नुपर्दैन । खाँचो त इमानदार वामपन्थको छ । मेरो विचारमा नेपालका सन्दर्भमा वामपन्थ भनेको प्रगतिशील अर्थसामाजिक रूपान्तरण हो । यसका लागि कम्युनिस्ट तन्त्र नै चाहिँदैन ।लेखको शीर्षकमा कांग्रेस छ, यसकै कुरामा बिट मारौं । कांग्रेसको विकल्प कांग्रेस नै हो, कम्युनिस्ट वा राष्ट्रिय स्वतन्त्र पार्टी होइनन् । यसले आफ्नो स्थापनाको जग र मूल उद्देश्यलाई पुनर्जागरण गर्नु जरुरी छ । नेतृत्वमा गिरोहका नाइके दाइ, दिदी, भाउजू वा तिनका आसेपासेलाई बोकेर होइन, नयाँ प्रण र वाचासहित स्वयंसेवीहरूको स्वस्फूर्त जमात तयार गर्नु आवश्यक छ । पार्टीमै नयाँ रूपान्तरण आवश्यक छ, नेतृत्वमा कोही नयाँ अनुहार आउँदैमा हुँदैन । आएकै त छन् गगन थापा र विश्वप्रकाश शर्मा महामन्त्रीमा । एक उपसभापति लगायत केही केन्द्रीय सदस्य पनि छन् कांग्रेस रूपान्तरणको एजेन्डा बोक्ने । तर कांग्रेस रूपान्तरित त के, झन् बढी प्रतिरक्षात्मक भएको छ ।प्रारम्भ कहाँबाट र कसरी गर्ने ? माथि भनेजस्तो, जो चोखा छन्, जसमाथि समाजले अझै आशा राखेर बसेको छ, तिनले वा यस्तो उद्देश्यमा समर्पित अरू कसैले कांग्रेसजन, समर्थक, शुभेच्छुकहरूको खुला भेला आह्वान गरून् । पार्टीभित्र मौलाएको गलत प्रवृत्ति र बदनाम पात्रविरुद्ध विद्रोहको यो खुला घोषणा पनि हो । त्यस भेलाले वर्तमान नेपाली कांग्रेसको केन्द्रीय समिति र पदाधिकारीलगायत सम्पूर्ण संरचना विघटन भएको घोषणा गरोस् । नयाँ निर्माणको मन, वचन र कर्मले सङ्कल्प गरोस् । नयाँ सिद्धान्त छाँट्नु पनि पर्दैन, कांग्रेसको स्थापनाकालीन सिद्धान्त राष्ट्रियता, लोकतन्त्र र समाजवाद अहिले पनि उत्तिकै सान्दर्भिक छ । सिद्धान्त दिनदिनै नयाँ उम्रिने पनि होइन । मुख्य कुरा त्यसको गतिशील व्याख्या र प्रयोग हो । त्यसप्रतिको निष्ठा र व्यवहार हो । संगठनका नाममा पार्टीलाई अहिलेजस्तो बोगस सदस्यहरूको भीड बनाउने पनि होइन । स्वयंसेवकहरूको अनुशासित संस्था बनाउन सक्नुपर्छ । भ्रातृ संस्थाहरूको ताँती र रित्ता विभागहरू पनि चाहिन्नन् । नीति विमर्श, प्रशिक्षण र सूचना प्रविधिको प्रयोगमा निपुण, चुस्त केही विभाग वा प्रतिष्ठान नै पर्याप्त हुन्छन् । पैसाको खोलो बगाएर चुनाव लड्ने प्रवृत्ति पूरै त्याग्नुपर्छ । केही चुनिएका सूचना प्रविधि नै पर्याप्त छन् अहिले चुनाव प्रचारप्रसारमा पनि ।राजनीति किन गर्ने ? अहिले सबैभन्दा महत्त्वपूर्ण प्रश्न नै यही हो । जोगी बन्न राजनीतिमा लागेको हो र भनेर उल्टै प्रश्नहरू बर्सिन्छन्् । राजनीति सेवा हो, सेवाको संस्कृति उसको आचरण हो । सुविधा भोग र धन कमाउन अरू अनेक बाटा छन् । उद्यमशील मानिसले त्यो गरेरै देखाएका छन् । सुविधाभोग र कमाउधन्दालाई राजनीतिबाट टाढै राख्न सक्नुपर्छ । राजनीति सेवा हो भन्ने मान्यतामा निष्ठा नराख्ने र सो अनुरूप आफ्नो जीवन एवं व्यवहारलाई नजोड्ने हो भने पार्टी पुनर्गठन वा रूपान्तरणको कुनै औचित्य छैन । यहाँ बीपी कोइरालाको भनाइ अत्यन्त मननीय छ । उहाँले २०१३ सालतिर एक कार्यकर्तालाई एउटा पत्रमा लेख्नुभएको थियो, नेपाली कांग्रेस क्रान्ति र क्रान्तिपछि उदय भएको प्रजातान्त्रिक शक्तिको प्रतीक हो प्रत्येक व्यक्तिले आफ्नो स्वार्थ छाड्नुपर्छ । देशको उन्नति हाम्रो लक्ष्य हो, कांग्रेस संस्था हाम्रो साधन हो, हामी सेवक हौं भन्ने भावना सबैको मनमा हुनुपर्छ । चुनावमा स्वार्थी व्यक्तिहरूलाई मौका दिनु हुँदैन यदि कसैले कांग्रेसलाई व्यक्तिगत स्वार्थको साधन बनाउन खोज्छ भने त्यसलाई कांग्रेसबाट टाढै राख्नुपर्छ । हामी सबैले निःस्वार्थ सेवाको व्रत लिनुपर्छ । गेरुवा रङको लुगा नलगाए पनि हामीले मनमा जोगीको जस्तो निष्काम प्रवृत्ति धारण गर्नुपर्छ । कांग्रेसलाई साँच्चै पुनर्निर्माण गर्ने हो भने बीपीको भनाइलाई नै मूलपाठ बनाउनुपर्छ ।"
विषम परिस्थितिमा औसत नीति तथा कार्यक्रम,"अर्थतन्त्र जोखिमको डिलमा उभिएका बेला सरकारका तर्फबाट राष्ट्रपति रामचन्द्र पौडेलले शुक्रबार संघीय संसद्को संयुक्त बैठकमा प्रस्तुत गरेको नीति तथा कार्यक्रम मूलतः परम्परागत छ । केही नयाँ र महत्त्वाकांक्षी कार्यक्रम समेटिइए पनि अधिकांश पुरानै छन् । अर्थतन्त्र सुधार्ने भनिए पनि त्यसका निम्ति पर्याप्त आधारहरू दिइएका छैनन् । विपन्न नागरिकलाई राहत पुग्ने गरी केही कार्यक्रम त अघि सारिएका छन्, तर अर्थतन्त्र मजबुत तुल्याउने ठोसाधार नहुँदा ती लोकप्रियतावादको अंश मात्र हुने जोखिम छ । सार्वजनिक खर्च घटाउने उद्घोष आफैंमा स्वागतयोग्य त छ, तर विगतमा झैं यो पनि कागजमा मात्र सीमित हुन नदिन सरकारले यथोचित ध्यान पुर्याउनुपर्छ । त्यसैले, अर्थतन्त्रलाई मजबुत तुल्याउँदै घोषित नीति तथा कार्यक्रमलाई इमानदारीपूर्वक कार्यान्वयनमा लैजान सरकारको दृढ प्रतिज्ञाको खाँचो छ । नीति तथा कार्यक्रममा अर्थतन्त्रको संरचनात्मक सुधार गर्ने भनिए पनि यसबारे विस्तृतमा केही बोलिएको छैन । यो एउटा वाक्यांशमा सीमित छ । सरकारको प्रमुख नीतिगत प्राथमिकतामा रहने विषयहरूको सूचीमा यसलाई समावेश गरिए पनि सरकारले गर्न चाहेको संरचनात्मक सुधारबारे केही भेउ पाइँदैन । संरचनात्मक सुधारप्रति प्रतिबद्ध हुनभन्दा पनि खालि नीति तथा कार्यक्रममा नछुटाउन मात्र यसबारे उल्लेख गरिएको हो कि जस्तो प्रतीत हुन्छ । वित्तीय, मौद्रिक तथा अन्य विषय क्षेत्रगत नीति तथा कार्यक्रमहरूको सामञ्जस्यपूर्ण तरिकाले कार्यान्वयन गरी समष्टिगत आर्थिक स्थायित्व कायम गरिनेछ र अर्थतन्त्रको समग्र मागमा आएको ह्रास, तरलताको संकुचन, उच्च ब्याजदर, मूल्यवृद्धि, न्यून पुँजीगत खर्च, घट्दो राजस्व परिचालन तथा बाह्य क्षेत्र सन्तुलनमा परेको चापलाई सम्बोधन गरिनेछ भनेर मात्रै संरचनात्मक आर्थिक सुधारको गुन्जायस हुन सक्दैन । निजी क्षेत्र अर्थतन्त्रको विकासमा मुख्य साझेदार हुनेछ भनिए पनि उत्पादकत्व र रोजगारी वृद्धिमा निजी क्षेत्रलाई कसरी परिचालन गरिनेछ या सघाइनेछ भनेर खुलाइएको छैन । असान्दर्भिक, दोहोरोपन भएका र उद्देश्य अनुसार सञ्चालन हुन नसकेका सरकारी कार्यालय, सार्वजनिक संस्था, विकास समिति तथा कोषलाई गाभ्ने वा खारेज गर्ने नीति सरकारले अघि सारेको छ, जुन यो नीति तथा कार्यक्रमको एउटा राम्रो पक्ष हो । चुलिँदो चालु खर्चलाई घटाएर विकासका निम्ति पर्याप्त बजेट छुट्याउन यसो गर्नु अपरिहार्य छ । अर्थशास्त्री डिल्लीराज खनाल अध्यक्षताको सार्वजनिक खर्च पुनरवलोकन आयोगले तत्कालीन अर्थमन्त्री युवराज खतिवडालाई २०७५ फागुनमै बुझाएको प्रतिवेदनमै यो कार्यलाई प्राथमिकताका साथ सुझाइएको छ । तर अहिलेसम्म कुनै पनि सरकार र अर्थमन्त्रीले अनावश्यक संस्थाकोषविकास समितिलाई खारेज गर्ने या गाभ्ने आँट गर्न सकेनन् या चाहेनन् । फलतः विकास खर्चभन्दा दुई गुणा बढी चालु खर्च छुट्याउनुपर्ने बाध्यता छ । यो नियतिबाट मुलुकलाई मुक्त गर्न सरकारले असान्दर्भिक सरकारी संरचनाहरूलाई खारेजै गर्नुपर्छ । नीति तथा कार्यक्रममा खारेज भएका वा गाभिएका संस्थाहरूको सम्पत्ति र जनशक्ति व्यवस्थापन गर्न आवश्यक कानुनी प्रबन्ध मिलाइने भनिएकाले यसपालि केही आशा गर्ने ठाउँ छ । अब सरकारले आगामी बजेटबाटै यसलाई स्पष्ट सम्बोधन गर्न सक्नुपर्छ । खारेज वा गाभ्नुपर्ने कार्यालयकोषसमितिहरूको नामै किटेर उल्लिखित प्रयोजनका निम्ति मात्र बजेट छुट्याइनुपर्छ । यसका निम्ति आफ्ना नेताकार्यकर्ताको अनुचित दबाब झेल्न पनि सरकार तयार रहनुपर्छ । अन्तर्राष्ट्रिय विकास सहायता परिचालनलाई राष्ट्रिय गौरव, रणनीतिक, रूपान्तरणकारी र उच्च प्रतिफलयुक्त आयोजना सञ्चालनमा केन्द्रित गरिने; पूर्वतयारी भएका आयोजनामा मात्र बजेट विनियोजन गरिने; राष्ट्रिय योजना आयोगलाई पुनःसंरचना गरी नीति, योजना तथा अनुगमनको केन्द्रीय निकायका रूपमा विकास गरिने; सार्वजनिक क्षेत्रबाट हुने अध्ययन, अनुसन्धान विश्वविद्यालयमार्फत गराइने; कृषि कर्जा कार्यक्रमलाई पुनरवलोकन गरिने; हिमालको पानी प्रशोधनसहितको व्यावसायिक उत्पादन र तिलगंगा आँखा अस्पतालबाट उत्पादित लेन्सलाई विश्व बजारमा ब्रान्डिङ गरिने; विद्युतीय सवारीसाधनको उत्पादन र प्रयोगलाई प्रोत्साहित गरिने; उच्चपदस्थ लगायत जोकोहीले गैरकानुनी रूपमा आर्जन गरेको सम्पत्तिलाई छानबिन दायरामा ल्याउनेजस्ता नीति सकारात्मक छन्, यिनको यथोचित कार्यान्वयन गरिनुपर्छ । २० प्रतिशतसम्म महँगो भए पनि स्वदेशी वस्तु खरिदको प्रबन्ध मिलाइने कार्यक्रम झट्ट हेर्दा आकर्षक भए पनि यसबाट साँच्चिकै औद्योगिकीकरणको प्रवर्द्धन हुने, उत्पादकत्व र रोजगारी बढ्ने कुराको अनिवार्य रूपमा सुनिश्चित हुनुपर्छ । सम्पूर्ण रूपमा कच्चा वा पार्ट्स सामग्री आयात गरी सरकारी सहुलियत लिनका लागि मात्रै नेपालमा जोडजाड गर्ने, तर यहाँ मूल्य अभिवृद्धि पनि नहुने र उल्लेख्य रोजगारी सृजना पनि नगर्ने उत्पादनहरूलाई नेपालीका नाममा महँगोमा किनियो भने त्यसबाट सीमित व्यवसायीलाई फाइदा पुगे पनि मुलुकलाई चौतर्फी रूपमा घाटा पुग्नेछ । त्यसैले यस कार्यक्रममा विशेष सर्तहरू तोकिन जरुरी छ, ताकि साँचो अर्थमा मुलुकभित्र उत्पादनमूलक उद्योगहरूले टेवा पाऊन् । यस्तै, प्रादेशिक विमानस्थलको अध्ययन गरी निर्माण कार्य अघि बढाउने जनाइएको छ, यसमा पनि पर्याप्त लागतलाभ विश्लेषण गरेर मात्र नयाँ योजना अघि बढाउन आवश्यक छ । विपन्न वर्गलाई निःशुल्क विद्युतीय मिटर उपलब्ध गराउने, वर्षायाममा मासिक ५० युनिट र हिउँदमा मासिक ३० युनिटसम्म विद्युत् खपत गर्ने उपभोक्तालाई निःशुल्क विद्युत् उपलब्ध गराइने कार्यक्रम कार्यान्वयन हुन सकेमा अवश्य पनि सबै नागरिकको घरमा उज्यालो छाउनेछ । तर के भुल्नु हुँदैन भने, यसले राज्यस्रोतमा थप दबाब बढाउनेछ । न्यून आय भएका वर्ग र समुदायलाई स्थानीय तहमार्फत लघुबिमा गराउनेजस्ता कार्यक्रमको सफलताका निम्ति पनि नागरिकको आयस्तामा वृद्धि आवश्यक पर्छ । र, यी सबैका कार्यक्रमको सफलताको प्रमुख सर्त दिगो आर्थिक वृद्धि नै हो, जसका लागि अर्थतन्त्रमा संरचनात्मक सुधारकै खाँचो छ । तसर्थ, नीति तथा कार्यक्रमका राम्रा पक्षलाई सरकारले कार्यान्वयनमार्फत मूर्त रूप दिन र यसका कमजोरीहरूलाई बजेटमार्फत सम्बोधन गर्ने प्रयत्न गर्न जरुरी छ ।"
स्वतन्त्र नागरिकको निरन्तर दबाब जरुरी,"पूर्वगृहमन्त्री रामबहादुर थापाको सहमतिबिनै उनका छोरा र सल्लाहकारले नक्कली शरणार्थी गिरोहसँग घूस खान्थे होलान् ? बादल गृहमन्त्री नभएको भए उनका छोरा प्रतीकलाई र उनका सल्लाहकार इन्द्रजित राईलाई गिरोहले घूस दिन्थे होलान् ? बादलले कार्यदल गठन नगरेको भए यो ठगी प्रकरणले मूर्तरूप लिन पाउँथ्यो ? यी सबैको सुई सिधै बादलतर्फ मोडिएको छ । तर प्रहरी भने उनलाई अनुसन्धानमा नतानी केवल उनका छोरा र इन्द्रजित राईतर्फ मात्र सीमित भएको छ । यो भनेको सानो माछालाई समाई ठूलो माछालाई उम्काउने मेलोमेसो हो । नेपालीलाई नक्कली भुटानी शरणार्थी बनाएर पठाउन थालेको ठगी र संगठित अपराधको केसमा अहिलेसम्म केवल १ दर्जन व्यक्ति अनुसन्धानमा तानिएका छन । तानिएकामध्ये इन्द्रजित राईले ५ करोड ५० लाख , टोफबहादुर रायमामीले ३ करोड, बाल कृष्ण खाँडले १ करोड २३ लाख , पूर्वगृहमन्त्री रामबहादुर थापाका छोरा प्रतीक थापाले १ करोड, सचिव टेकनारायण फाण्डेले ५० लाख, रायमामीका छोरा सन्दीफ रायमामीले ४० लाख गरी अहिलेसम्म केवल ११ करोड ६८ लाख बाँडेका समाचार सार्वजनिक भएका छन् । बाँकी रकम कसको भागमा पर्यो ? थप गहिरो अनुसन्धान गर्न जरुरी छ । प्रहरीका अनुसार अहिलेसम्म करिब १ सय ८ जनाले ठगीमा उजुरी दिएको र ती सबैको पैसा जोड्दा करिब २४ करोड पुगेको जनाएको छ । सूचीमा उल्लेख भएका सबै ४ सय ७५ पीडित सम्पर्कमा आउने हो भने झन्डै १ अर्ब रुपैयाँ ठगिएको विवरण आउन सक्छ भनी बताइँदै छ । कतिपय पैसा बुझाएका व्यक्तिहरू उल्टो कारबाही होला भन्ने डरले प्रहरीमा उजुरी दिन आएका छैनन् । सरकारले निर्धक्कपूर्वक निवेदन दिनोस् कुनै डर मान्नु पर्दैन भनेर आह्वान गरे अझै थप उजुरी आउने निश्चित छ । गोपाल देवकोटा, चाबहिल, काठमाडौं"
मानव तस्करीको सञ्जाल भत्काउने दुर्लभ अवसर,"एनआरएनद्वारा हुने मानव तस्करी: गृह मन्त्रालयले यस पटक सुरुआत गरेको मानव तस्करीको जालो च्यात्ने प्रयासमा छोड्नै नहुने दोस्रो पाटो हो गैरआवासीय नेपाली (एनआरएन) हरूबारे बेलाबेला आउने सन्दर्भ । केही समयअगाडि सतहमा आएको फिनल्यान्डको काण्ड पछिल्लो घटना हो र त्यसले धेरै कुरा बोल्छ, कसरी एनआरएनहरू व्यक्तिगत र कतिपय सन्दर्भमा सामूहिक रूपमा मानव तस्करी र बेचबिखनसमेतमा संलग्न छन् भनेर । यो समुदायले लक्षित गर्नेमा मूल रूपमा विद्यार्थी र पश्चिमा मुलुकमा रोजगारीमा जाने तुलनात्मक रूपले शिक्षित र सीपका हिसाबले अलिक दक्ष श्रमिकहरू भएको पाइएको छ । त्यसो त म आफैं अफगानिस्तान, मध्यएसियामा कार्यरत रहँदा भेटेका र उद्धार गरेका नेपाली आप्रवासी श्रमिकहरूलाई पोल्यान्ड हुँदै पश्चिम युरोपतिर पुर्याइदिने भनी तस्करी गरी अफगानिस्तानमै छाडिदिएको घटना पुरानो भएको छैन । म उत्तर अफ्रिकामा कार्यरत रहँदा केही युवालाई भूमध्यसागर हुँदै इटाली पुर्याइदिने भनेर लिबियामा अलपत्र पारिनुमा पनि एनआरएनसमेतको संलग्नता रहेको पाइएको थियो । यी त केही दृष्टान्त मात्र हुन्, अरू कैयन् हुन सक्छन् जसलाई यसपालिको यो अनुसन्धान प्रक्रियामा नेपाल प्रहरी र सम्बन्धित निकायहरूले गम्भीर भएर खोतल्नु जति जरुरी छ त्यति नै अवसर पनि छ ।सबैको खबरदारी जरुरी नेपाल प्रहरीको अनुसन्धान क्षमता र दक्षतामा प्रश्न त्यति छैन र उसको इन्टरपोलसँगको सञ्जाल पनि राम्रो भएका कारण यदि राज्यले साथ दिने हो भने र राजनीतिक हस्तक्षेप नहुने हो भने, यसपालि मानव तस्करी सम्बन्धी केही पाटाहरू उजागर हुने सम्भावना र अवसर दुवै छन् । तर हिजोको दरबारिया हुकुमी शासनको झल्को दिने सम्भ्रान्तका प्रतिनिधिहरू, लोकतान्त्रिक व्यवस्थाको खिल्ली उडाउने गरी समानुपातिकको दुर्लभ अवसरको लिलामी गर्नेहरूका चलखेल मूल पार्टीहरूमा देख्दा अहिले नै प्रहरीको प्रयासकै आधारमा ढुक्क हुने आधारहरू बनिसकेका छैनन् । सबै तप्काबाट पार्टीहरूलाई खबरदारी जरुरी छ, जसले गर्दा प्रहरी र उसका तालुकदार निकायहरूले यो दुर्लभ अवसरको भरपूर उपयोग गर्न सकून्, राजनीति पार्टीहरूले पनि मानव तस्कर र बेचबिखनका गिरोहबाट आफूलाई मुक्त गर्ने अवसरका रूपमा यसलाई लिने आँट गरून् र प्रभावित पक्षले न्यायको अनुभूति गर्न सकून् ।"
कर्नाटकमा भाजपाको हार र नेपाली दलहरूलाई पाठ,"दीर्घकालीन भिजन र दिगो विकास: नेपाली राजनीतिज्ञहरूले भ्रष्टाचारका मूल कारणहरूलाई सम्बोधन गर्न दीर्घकालीन दृष्टिकोण र दिगो विकासलाई प्राथमिकता दिनुपर्छ । समावेशितामा वृद्धि, गरिबी न्यूनीकरण र स्रोतसाधनको न्यायोचित वितरणमा केन्द्रित भएर राजनीतिज्ञहरूले भ्रष्टाचारमा योगदान पुर्याउने प्रणालीगत समस्याहरूलाई समाधान गर्न सक्छन् । यसले स्वच्छ शासनका लागि अनुकूल वातावरण सृजना गर्न र सार्वजनिक समर्थनलाई सुदृढ गर्न मद्दत गर्नेछ ।समग्रमा, नेपाली राजनीतिज्ञहरूले कर्नाटकको निर्वाचनबाट भ्रष्टाचारलाई सम्बोधन गर्ने, सुशासनको प्रवर्द्धन गर्ने, जवाफदेही अभिवृद्धि गर्ने एवं मिडिया र नागरिक समाजसँगको संलग्नता चुनावी सफलताका लागि महत्त्वपूर्ण पक्ष हुन् भनी सिक्नुपर्छ । यी पक्षहरूलाई प्राथमिकता दिएर राजनीतिज्ञहरूले स्वच्छ राजनीतिप्रति प्रतिबद्धता देखाउन, मतदाताको विश्वास जित्न एवं नेपालको विकास र प्रगतिमा योगदान दिन सक्छन् ।"
म्यानमार सेनाले किन्यो १ अर्बको हतियार,"जेनेभा (एपी) म्यानमारको सेनाले सन् २०२१ को कु यता कम्तीमा १ अर्ब अमेरिकी डलरको हतियार र यससँग सम्बन्धित उपकरण आयात गरेको छ । संयुक्त राष्ट्रसंघले बुधबार सार्वजनिक गरेको प्रतिवेदनअनुसार म्यानमारको सेनाले रुस, चीनलगायत देशका कम्पनीबाट ती हतियार खरिद गरेको हो ।सेनाले किनेका हतियार आफ्ना नागरिकमाथि आक्रमण गर्न प्रयोग गरेको प्रतिवेदनमा उल्लेख छ । म्यानमारमा मानव अधिकारको अवस्थाबारे अनुसन्धान गरेका राष्ट्रसंघका प्रतिनिधि टम एन्ड्र्युले युद्ध अपराध र नागरिकविरुद्ध म्यानमारको सेनाले हतियार प्रयोग गरेको प्रमाण रहेको प्रतिवेदनमा जनाएका छन् । उनले उदाहरणका लागि अप्रिल ११ मा म्यानमारमा भएको घटनालाई अघि सारेका छन् । त्यस दिन सैन्य शासनको विरुद्धमा रहेका करिब ३ सय जना सहभागी कार्यक्रममा रसियन याक१३० फाइटर जेटबाट आक्रमण गरिएको थियो । उनीहरूलाई उद्धार गर्न आएकामाथि एमआई३५ हेलिकोप्टरबाट पुनः आक्रमण भएको थियो । त्यस क्रममा बालबालिकासहित करिब १६० जना सर्वसाधारणको मृत्यु भएको थियो । आक्रमणमा प्रयोग भएका मेसिन गन र बमका पार्टपुर्जा र सामग्री सिंगापुर, चीन र थाइल्यान्डबाट आयात गरिएको उनले बताए ।आङ साङ सूचीको निर्वाचित सरकारलाई हटाएर सेना सत्तामा आएपछि राजनीतिक संकट सुरु भएको म्यानमारमा आन्तरिक संघर्ष जारी छ । कुपछि सेनाविरुद्ध देशैभर प्रदर्शन भएको थियो । तर, सेनाले बल प्रयोग गरेर प्रदर्शन दबाउन थालेपछि सशस्त्र प्रतिरोध सुरु भएको थियो, जसलाई शान्त पार्न सेना असफल भइरहेको छ । सन् २०२१ फेब्रुअरीको कुयता २२ हजार राजनीतिक बन्दी बनाइएको र ३ हजार ५ सय जना मारिएको प्रतिवेदनमा उल्लेख छ । यस्तै, करिब १५ लाख व्यक्तिलाई बलपूर्वक विस्थापित गरिएको पनि जनाइएको छ ।हतियार विक्रेताले सेना तथा उसका एजेन्टलाई १२ हजार ५ सय वटा खरिद दस्ताबेज पठाएको पनि एन्ड्र्युले प्रतिवेदन सार्वजनिक कार्यक्रममा बताए । उनले हतियारको विविधता र मात्रा आश्चर्यजनक भएको पनि बताए । म्यानमारको सेनाले फाइटर जेट, हेलिकोप्टर, ड्रोन, अत्याधुनिक मिसाइल, उन्नत ट्यांक, सूचना उपकरणलगायत आयात गरेका छन् । म्यानमारमा रुसबाट ४०६ मिलियन डलर, चीनबाट २६७ मिलियन, सिंगापुरबाट २५४ मिलियन, भारतबाट ५१ मिलियन र थाइल्यान्डबाट २८ मिलियन अमेरिकी डलरको हतियार र त्यससँग सम्बन्धित सामग्री निर्यात भएको राष्ट्रसंघको मानव अधिकार परिषद्ले जनाएको छ । रुसका राज्य स्वामित्वका र निजी गरी २८ वटा कम्पनीले फाइटर जेट र उपकरण, मिसाइल, आक्रमणमा प्रयोग गरिने ड्रोन, हेलिकोप्टरलगायत म्यानमारलाई बेचेको प्रतिवेदनमा भनिएको छ । चीन र हङकङका राज्य स्वामित्वका र निजी गरी ४१ कम्पनीले पनि म्यानमारलाई हतियार आपूर्ति गरेका छन् । ती कम्पनीले अक्टोबर २०२१ देखि डिसेम्बर २०२२ सम्ममा ट्रेनर जेट, एयरक्राफ्ट, ट्यांक र अन्य उपकरण म्यानमारलाई बेचेका छन् । तिनीहरूले म्यानमारको घरेलु हतियार बनाउनका लागि आल्मुनियम, स्टिल, रबर, लुब्रिकेन्टलगायत सामान पनि आपूर्ति गरेका छन् । सिंगापुर र थाइल्यान्डका निजी कम्पनीले पनि हतियारसम्बन्धी उपकरण म्यानमारलाई बेचेका छन् । हतियार आयातका लागि वैकल्पिक मार्ग प्रयोग गर्न थाइल्यान्डमा १२ कम्पनी पनि स्थापना गरिएको राष्ट्रसंघले जनाएको छ । सिंगापुरको सरकारले म्यानमारलाई हतियार उपलब्ध नगराए पनि यो देश हुँदै निर्यात भइरहेको एन्ड्र्युले बताए । सिंगापुरले आफ्नो देश हुँदै म्यानमारतर्फ भइरहेको हतियारको आपूर्ति रोकेमा सैनिक सरकारलाई ठूलो समस्या पर्ने उनको भनाइ छ । रुस र चीनले भने वैध हतियारको कारोबारलाई यो प्रतिवेदनले बदनाम गर्न खोजेको भन्दै आलोचना गरेका छन् । तर, एन्ड्र्युले मानव अधिकारविरुद्ध हतियार प्रयोगलाई बढावा दिन नमिल्ने प्रतिक्रिया दिएका छन् । भारतले भने अघिल्लो सरकारको पालामा हतियार आपूर्ति गर्ने सम्झौता भएको जनाएको छ । सन् २०२१ जुन १८ मा राष्ट्रसंघको महासभाले आफ्ना सदस्य राष्ट्रलाई म्यानमारको सेनालाई हतियार उपलब्ध नगराउन आग्रह गरेको थियो । तर, यो बाध्यकारी नभएका कारण प्रतिबन्ध प्रभावकारी नभएको एन्ड्र्युको भनाइ छ ।"
कश्मीरमा हुने जी२० सम्मेलनमा चीनले भाग नलिने,"काठमाडौं (एजेन्सी) चीनले भारतमा अर्को साता हुने जी२० पर्यटन बैठकमा सहभागी नहुने बताएको छ । बैठक आयोजना गर्न लागिएको जम्मु कश्मीर विवादित क्षेत्र भएकाले सहभागी नहुने चीनको विदेश मन्त्रालयले जनाएको छ । मे २२ देखि २४ सम्म श्रीनगरमा उक्त बैठक आयोजना हुँदै छ । शुक्रबार पत्रकार सम्मेलनमा चिनियाँ विदेश मन्त्रालयका प्रवक्ता वाङ वेनबिनले विवाद क्षेत्रमा जी२० को कुनै पनि प्रकारको बैठकको कडा विरोध गर्ने बताए । चीन यस्तो बैठकमा सहभागी हुँदैन, उनले भने । हाल जी२० को अध्यक्षता भारतले गरिरहेको छ । यस समूहमा विश्वका प्रमुख अर्थतन्त्र भएका देशहरू सहभागी छन् ।"
भारत र अमेरिका प्रतिरक्षा सहयोग बढाउँदै,"वासिङ्टन (राससएएनआई) भारत र अमेरिकाले पारस्परिक प्रतिरक्षा सहयोगलाई अझ सुदृढ बनाउने भएका छन् । बुधबार वासिङ्टनमा दुवै देशका रक्षा सचिवबीच भएको बैठकमा प्रतिरक्षा एवम् औद्योगिक सहयोगलाई अझ सघन बनाउने सहमति भएको हो । भारतका रक्षा सचिव गिरिधर अर्माने र उनका अमेरिकी समकक्षी कोलिन काहल नेतृत्वको द्विपक्षीय बैठकमा भारतअमेरिका रक्षा साझेदारीको प्रगति समीक्षाका साथै त्यसलाई अझ घनीभूत तुल्याउनेबारेमा छलफल भएको रक्षा मन्त्रालयले जनाएको छ । सचिवद्वयले भारतअमेरिका रक्षा नीति समूहको १७ औं बैठकको सहअध्यक्षता पनि गरेका थिए । रक्षा मन्त्रालयका अनुसार बैठकमा भारतअमेरिका सैन्य सहायता, द्विपक्षीय प्रतिरक्षा सम्झौताको कार्यान्वयन, हिन्द महासागर क्षेत्रमा जारी सैन्य अभ्यास, साझेदारीका भावी परियोजनाका महत्त्वपूर्ण पक्षमा छलफल भएको थियो । प्रविधि साझेदारी, दीर्घकालीन अनुसन्धान र विकास, आपूर्ति शृंखला, सुरक्षा सुधारलगायत प्रतिरक्षा तथा औद्योगिक सहयोग अभिवृद्धिमा छलफल केन्द्रित थियो । आगामी असार ७ गतेदेखि प्रधानमन्त्री मोदी अमेरिकाको भ्रमण गर्दै छन् ।"
चीनसँग 'स्थिर' सम्बन्ध: जी७ सम्मेलन,"जापान (राससएएफपी) आर्थिक रूपमा सम्पन्न विश्वका सात प्रमुख राष्ट्रहरूको समूह (जी७) का नेताहरूले एसियाप्रशान्त क्षेत्रमा चीनले गरिरहेको सैन्य गतिविधिलाई लिएर शनिबार चासो व्यक्त गरेका छन् । हिरोसिमामा भएको शिखर सम्मेलनमा जारी अन्तिम वक्तव्यमा उनीहरूले चीनको आर्थिक र सैन्य गतिविधिबारे चिन्ता व्यक्त गर्दै चीनको यस सन्दर्भमा स्थिर र रचनात्मक सम्बन्ध रहनुपर्ने बताएका छन् । उनीहरूले सहकार्यका लागि ढोका खुला राख्न र विश्वको दोस्रो ठूलो अर्थतन्त्र, प्रमुख पश्चिमी शक्तिहरू र जापानबीचको तनावलाई थप भड्काउनबाट जोगाउन पनि खोजेको बताएका छन् । चीनसँग खुलेर कुरा गर्ने र प्रत्यक्ष रूपमा आफ्ना चिन्ता व्यक्त गर्ने महत्त्वलाई बुझेर हामी चीनसँग रचनात्मक र स्थिर सम्बन्ध निर्माण गर्न तयार छौं, समूहले भनेको छ । हाम्रो नीतिगत दृष्टिकोण चीनलाई हानि पुर्याउने उद्देश्यले डिजाइन गरिएको होइन, न त हामी चीनको आर्थिक प्रगति र विकासलाई अवरुद्ध गर्न चाहन्छौं, विज्ञप्तिमा भनिएको छ । जी७ राष्ट्रहरूले छुट्याउने वा हस्तक्षेप गर्ने काम नगरिरहेको बताएका छन् ।"
"भारतीय दूधलाई काखा, स्वदेशीलाई पाखा !","(काठमाडौं)पुस्तौंदेखि कृषि पेसा गरिरहेका मोलुङ गाउँपालिका४, ओखलढुंगाका किसान रामप्रसाद खतिवडाले भैंसीपालनबाट दिनको ८ लिटर दूध संकलन गर्छन् । ५ जनाको परिवार रहेका उनलाई यतिका दूध सधैं बढी हुन्छ । बढी भएको दूधबाट घिउ बनाउँछन् । नजिकै दूध संकलन केन्द्र नहुँदा उनलाई दूध बेच्ने सुविधा छैन । मोलुङ गाउँपालिकामा किसानले घरैपिच्छेजसो भैंसी पालेका छन् । सबैको समस्या उस्तै छ । बढी भएको दूध बिक्री गर्ने ठाउँ छैन, मोही बनाएर भैंसीलाई नै खुवाउँछौं, खतिवडाले भने, पनिर र दही बनाउने ठाउँ भए पैसाको मुख देख्न पाइन्थ्यो । सरकारले संकलन केन्द्र खोलिदिए दूध बिक्री गर्न पनि सजिलो हुन्थ्यो ।डेरी सञ्चालनका लागि गाउँपालिकाले चासो नदिँदा किसानको दूध बिक्री हुन नसकेको उनको गुनासो छ । मोलुङ गाउँपालिकासँगै जोडिएको सुनकोसी गाउँपालिकाका किसानको अवस्था पनि फरक छैन । दुई वटा भैंसीबाट दैनिक १२ लिटर दूध उत्पादन हुन्छ । तर बिक्री गर्ने ठाउँ छैन, सुनकोशी गाउँपालिका१० का किसान नीलराज पराजुलीले भने, दूध बिक्री गर्न पाए किसानको आयआर्जन बढ्थ्यो । दूध, दही बिक्री हुँदैन, किसान सधैं मारमा छन् । वडा सदस्यसमेत रहेका पराजुलीका अनुसार १० नम्बर वडामा १६ सय घरधुरी छन् । यसमध्ये १५ सय घरधुरीमा गाईभैंसी पालिएको छ । एउटै घरबाट दिनको ५ देखि २० लिटर दूध उत्पादन हुन्छ, उनले भने, कतिपय किसानले सदरमुकाममा समेत पठाउँछन् । त्यहाँ पनि राम्रो बिक्री हुँदैन । दूध बिक्री नहुँदा किसानले घिउ बनाउने गरेका हुन् । तर घिउ बिक्री हुन पनि कठिन रहेको पराजुलीको भनाइ छ । गाउँमा चिस्यान केन्द्र र बजारसम्म दूध पठाउन गाडीको सुविधा भए किसानको जीवनस्तर उकास्न सजिलो हुने उनले बताए । डडेलधुराको गन्यापधुरा गाउँपालिका१ का किसान खेमराज अवस्थीले पनि दूध बेच्न समस्या भएको गुनासो गरे । मैले पालेका भैंसीले दिनमा १० लिटर दूध दिन्छन् । तर बेच्न ठाउँ छैन । दूध बेच्नलाई सहकारी छैन, डेरी छैन, उनले भने । दुर्गममा पर्याप्त दूध भए पनि सहरमा भने अभाव भएको डेरी उद्योगी बताउँछन् । अभाव भएको बहानामा उनीहरूले भारतबाट दिनको १ लाख ५० हजार लिटर दूध आयात गर्नुपर्ने माग गर्दै आएका छन् । त्यसका लागि उनीहरूले दूग्ध विकास बोर्डमार्फ लबिइङ गरिरहेका छन् । उद्योगीहरूकै आग्रहमा बोर्डले कृषि तथा पशुपन्छी विकास मन्त्रालयमा आयात खुलाउन राय दिइसकेको छ । केन्द्रीय दुग्ध सहकारी संघले आयात गर्न नहुने अडान राखे पनि बोर्डले आयातको राय दिएको हो । दूध आयात गर्दा किसानलाई मर्का पर्ने र मिल्क होलिडेको अवस्था आउने भन्दै संघले ज्ञापनपत्रसमेत बुझाएको छ । दुग्ध विकास बोर्डमा बुधबार भएको छलफलमा पनि आवश्यताका आधारमा आयात गर्ने र आपूर्ति सहज बने आयात बन्द गर्ने समझदारी भएको डेरी उद्योग संघका अध्यक्ष राजकुमार दाहालले जनाए । दूध अपुगको अवस्थाबारे किसानसँग आबद्ध संस्थालाई पनि थाहा छ । अभावकै कारण सीमा क्षेत्रमा अवैध रूपमा समेत भित्रिएको छ, उनले भने, बुधबारको छलफलमा वैधानिक रूपमा ल्याउन पनि छलफल भयो । किसानलाई ग्यारेन्टी गरेर आवश्यकताका आधारमा मात्रै आयात गर्ने कुरा हो । दुईतीन दिनमा मन्त्रालयमा छलफल गरेर टुंगो लगाउँछौं । दुग्ध विकास संस्थान (डीडीसी) का महाप्रबन्धक सञ्जीव झाले पनि बजारमा दूध अभाव भएको दाबी गरे । बजार मागअनुसार दिनको करिब ४० हजार लिटर दूध अभाव भएको उनले जनाए । अभावकै कारण दोधारा चाँदनी, डोटी, पाँचथर र रुकुम पश्चिमबाट दूध ल्याएर आपूर्ति गरिरहेको उनको भनाइ छ । डीडीसीले दिनको ८० देखि ८५ हजार लिटर दूध संकलन गर्दे आएको छ ।नेपाल डेरी एसोसिएसनका अध्यक्ष प्रह्लाद दाहालले भने तत्कालका लागि आयातको आवश्यकता भए पनि ठूलाबाहेक साना डेरीले आयात गर्न नसक्ने बताए । आयात खुला भए ५७ डेरीबाहेक अन्यले ल्याउन नसक्ने उनको भनाइ छ । सबैलाई समान हुने गरी आयातको व्यवस्था गर्नुपर्नेमा उनले जोड दिए । ठूला डेरीले दूध ल्याएर पाउडर बनाउने हो । साना डेरीले त्यसैलाई महँगोमा किन्ने हो, उनले भने, झोल दूध मात्रै आयातमा हाम्रो असहमति हो । सबैलाई समान हुने गरी धुलो पनि आयात गर्न दिनुपर्छ । अभावकै बहानामा ०७७ चैत दोस्रो साता तत्कालीन प्रधानमन्त्री केपी शर्मा ओली र कृषि तथा पशुपन्छीमन्त्री पद्मा अर्यालले दुग्ध पदार्थ (धूलो दूध र बटरमा) मा आत्मनिर्भर भएको घोषणा गरेका थिए । तर बजारमा अभाव भएको भन्दै उद्योगीले आयातको माग गर्दै आएका छन् । उद्योगीहरूकै लबिइङ मा सरकारले ०७९ असोजमा दैनिक सवा लाख लिटर दूध आयात गर्न अनुमति दिएको थियो । अहिले फेरि आयातका लागि लबिइङ भएको हो । गाउँगाउँबाट दूध संकलन गर्नुको साटो भारतबाट आयात गर्न खोज्नु चिन्ताजनक भएको राष्ट्रिय कृषक समूह महासंघ नेपालका संस्थापक अध्यक्ष उद्धव अधिकारी बताउँछन् । किसानलाई निरुत्साहित गर्ने शृंखला अन्त्य गर्नुपर्ने उनको भनाइ छ । किसानको गोठभरि गाईभैंसी छन्, तर दूधको मूल्य छैन । बिक्री हुन्न । अर्कोतर्फ दूध व्यापारी सहरमा मात्रै केन्द्रित छन्, दूध नभएको बहानामा छिमेकी मुलुक देख्छन्, उनले भने, गाउँमा सरकारी र व्यापारी पुग्ने नीति बनाउनुको साटो हरेक वर्ष भारतीय दूध आयात गर्दा किसान निरुत्साहित हुन्छन् ।"
समयमै परियोजना सक्न नेपाललाई एमसीसी उपाध्यक्षको आग्रह,"काठमाडौं (कास) अमेरिकी सहयोग निकाय मिलेनियम च्यालेन्ज कर्पोरेसन (एमसीसी) का क्षेत्रीय डेपुटी भाइस प्रेसिडेन्ट जोनाथन ब्रुक्सले उपप्रधान एवम् गृहमन्त्री नारायणकाजी श्रेष्ठसँग समयमै परियोजना निर्माणका लागि सहयोगको आग्रह गरेका छन् । एमसीसीको अनुदानअन्तर्गत बन्ने विकास परियोजनाको काम कार्यान्वयनमा जाने समय नजिकिएसँगै ब्रुक्सले कामको तदारुकताका लागि आग्रह गरेका हुन् । आगामी भदौ मध्यबाट परियोजना निर्माण समय सुरु हुनेछ । तर पूर्वतयारीअन्तर्गत अन्य काम सकिए पनि जग्गा मुआब्जा नटुंगिएको मिलेनियम च्यालेन्ज अकाउन्ट (एमसीए) नेपालका कार्यकारी निर्देशक खड्गबहादुर विष्टले जनाए । परियोजनाअन्तर्गत विद्युत् प्रसारण लाइनले नेपालबाट भारतसम्म पूर्वाधार तयार गर्नेछ । बुटवलबाट भारतको गोरखपुरसम्म नेपाल र भारतको संयुक्त लगानीमा बन्ने सीमापार प्रसारण लाइन निर्माणलाई उक्त पूर्वाधारले सहजीकरण गर्ने एमसीए नेपालले बताएको छ । ३१५ किमि लामो डबल सर्किटयुक्त ४०० केभी प्रसारण लाइनअन्तर्गत ४०० केभी क्षमताका तीन वटा नयाँ सबस्टेसन निर्माण गरिने एमसीए नेपाल विकास समितिले जनाएको छ । काठमाडौं, सिन्धुपाल्चोक, नुवाकोट, धादिङ, मकवानपुर, चितवन, तनहुँ, पाल्पा, नवलपुर र परासी गरी १० जिल्ला छोएर प्रसारण लाइन जाने र कतिपय जिल्लामा मुआब्जाको काम बाँकी रहेको एमसीए नेपालले जनाएको छ । प्रसारण लाइनका अतिरिक्त दाङमा पर्ने पूर्वपश्चिम लोकमार्गअन्तर्गत ७७ किमि सडक मर्मतसम्भार गरिने एमसीए नेपालले बताएको छ । एमसीसी परियोजनाअन्तर्गत बन्ने सडक, प्रसारणलाइन र सबस्टेसन निर्माणको लागत ६३ करोड अमेरिकी डलर छ । यसमा ५० करोड अमेरिकी डलर सहयोग एमसीसीको रहेको र १३ करोड अमेरिकी डलर नेपाल सरकारको छ । गृहमन्त्री श्रेष्ठसँगको भेटमा डेपुटी भाइस प्रेसिडेन्ट ब्रुक्सले नेपालमा एमसीसी परियोजना कार्यान्वयन गर्न स्थापित एमसीए नेपालले गरेको कामको समीक्षासमेत गरेका थिए । पाँच वर्षमा परियोजना सक्नैपर्ने भएकाले नेपाल र भारतबीच हुने प्रसारण लाइनको सम्झौतासहमति कसरी अगाडि बढ्छ र परियोजना लागू हुने जिल्लामा प्रसारण लाइन निर्माणका लागि जग्गा प्राप्ितअधिग्रहण, मुआब्जा र रूखजंगल कटानका काम केकसरी अघि बढ्छन् भन्ने विषयमा जिज्ञासा राखेका थिए । उक्त अवसरमा उपप्रधानमन्त्री श्रेष्ठले नेपालले अमेरिकासँगको सम्बन्धलाई सधैं प्राथमिकता दिएको बताए । पछिल्लो राजनीतिक परिवर्तनसँगै आर्थिकसामाजिक विकासको जनआकांक्षा पूरा गर्ने जिम्मेवारीमा आफूहरू रहेको र यूएसएड तथा एमसीसीजस्ता अमेरिकी परियोजनाले नेपाली जनताको आर्थिकसामाजिक विकासमा सकारात्मक प्रभाव पार्ने अपेक्षा लिइएको उनको भनाइ छ । नेपालको संसद्ले एमसीसी अनुमोदन गरिसकेको र लोकतान्त्रिक तथा विधिको शासन मान्ने मुलुकका हिसाबले यसको सफल कार्यान्वयन गरिने श्रेष्ठले जनाए । नेपालका लागि अमेरिकी राजदूत डिन आर थम्सनसहित गृह मन्त्रालय पुगेका ब्रुक्सले व्याख्यात्मक टिप्पणीलाई नेपाली बहसको महत्त्वपूर्ण पाटो भनेर अमेरिकाले सधैं कदर गरेको र त्यसलाई स्वागत गरेको स्पष्ट पारे । अमेरिकी सहयोगको मुख्य उद्देश्य नेपाल र नेपाली जनताको विकास रहेको उनको भनाइ छ । वातावरणप्रति संवेदनशील भएर परियोजना लागू गर्नुपर्ने र स्थानीय समुदायहरूको जनजीवनजीविकोपार्जनमा समेत यसले सकारात्मक प्रभाव पार्नुपर्ने ब्रुक्सले बताए ।"
पुँजी बजारमा बैंक र बिमाको प्रभुत्व घट्दै,"काठमाडौं (कास) पुँजी बजारमा बैंक तथा वित्तीय संस्था र बिमाको हिस्सा घटेको छ । जलविद्युत्लगायत अरू क्षेत्रका कम्पनीको सूचीकरण बढ्दै गएकाले बैंक तथा वित्तीय संस्था र बिमाको हिस्सा घटेको हो । गत चैत अन्त्यसम्म पुँजी बजारमा बैंक तथा वित्तीय संस्था र बिमा कम्पनीको हिस्सा ६३८ प्रतिशत रहेको नेपाल स्टक एक्सचेन्ज (नेप्से) को तथ्यांक छ । दोस्रो बजारमा सूचीकृत सेयरको पुँजीकरणका आधारमा यो हिस्सा निकालिएको हो । आर्थिक वर्ष ०७५७६ मा पुँजी बजारमा बैंक तथा वित्तीय संस्था र बिमा क्षेत्रको हिस्सा करिब ७२ प्रतिशत थियो । लामो समयदेखि बैंक तथा वित्तीय संस्था र बिमा कम्पनीहरूको बाहुल्य रहँदै आएकामा दोस्रो बजारमा बिस्तारै जलविद्युत्लगायत उपसमूहको हिस्सा बढ्दै गएको जानकारहरू बताउँछन् । दोस्रो बजारमा एउटै क्षेत्रको प्रभुत्व धेरै हुँदा जोखिम हुन्छ । यसकारण पनि विभिन्न क्षेत्रका कम्पनीलाई बजारमा भित्र्याएर बैंक तथा वित्तीय संस्था र बिमाको हिस्सा घटाउँदै जाने योजना सरकार र सम्बन्धित नियामक निकायको छ । यही कारण वास्तविक क्षेत्रका कम्पनीलाई दोस्रो बजारमा सूचीकृत हुन सरकारले करलगायत विभिन्न सुविधा दिँदै आएको छ । तर ती सुविधाबाट कम्पनीहरू उत्साहजनक रूपमा दोस्रो बजारमा सूचीकृत हुन आएका छैनन् । केही वर्षयता जलविद्युत् क्षेत्रका कम्पनीहरूले सर्वसाधारणलाई सेयर जारी गरेर पैसा संकलन गर्ने क्रम बढेको छ । यसले नेप्सेमा सूचीकृत जलविद्युत् कम्पनीको संख्या बढेको छ भने सिमेन्ट, पर्यटनलगायत क्षेत्रका पनि केही कम्पनी सूचीकृत भएका छन् । यसकारण अरू क्षेत्रका कम्पनीको संख्या बढ्दै जाँदा बैंक तथा वित्तीय संस्था र बिमा क्षेत्रका कम्पनीहरूको संख्या बढ्न सकेको छैन । जसकारण समग्र पुँजी बजारमा बैंक तथा वित्तीय संस्था र बिमाको हिस्सा घट्दै गएको हो । गत चैतसम्म सूचीकृत कम्पनीमध्ये बैंक तथा वित्तीय संस्था र बिमा कम्पनीको धितोपत्र बजार पुँजीकरणको हिस्सा ६३८ प्रतिशत रहेको नेप्सेको तथ्यांक छ । सोही अवधिमा जलविद्युत् कम्पनीहरूको यस्तो हिस्सा १४४ प्रतिशत, लगानी कम्पनीहरूको ६९, उत्पादन तथा प्रशोधन कम्पनीहरूको हिस्सा ३९ प्रतिशत छ । होटलको हिस्सा २१ प्रतिशत, व्यापारिक संस्थाको हिस्सा ०४ प्रतिशत तथा अन्य समूहका कम्पनीको हिस्सा ८५ प्रतिशत छ ।०७९ चैतसम्ममा नेपाल स्टक एक्सचेन्जमा सूचीकृत कम्पनीहरूको संख्या २ सय ४८ पुगेको छ । सूचीकृत कम्पनीमध्ये १ सय ४१ बैंक तथा वित्तीय संस्था र बिमा कम्पनी छन् । ६९ जलविद्युत् कम्पनी, १९ उत्पादन तथा प्रशोधन उद्योग, ६ लगानी कम्पनी, ६ होटल, ४ व्यापारिक संस्था र ३ अन्य समूहका छन् । आर्थिक वर्ष ०७५७६ को असारसम्म नेप्सेमा सूचीकृत कम्पनीहरूको संख्या २ सय १५ थियो । सूचीकृत कम्पनीमध्ये १ सय ५४ वटा बैंक तथा वित्तीय संस्था र बिमा कम्पनी थिए । उक्त अवधिमा १९ वटा उत्पादन र प्रशोधन उद्योग, ३० वटा जलविद्युत् कम्पनी, ४४ वटा होटल तथा व्यापारिक संस्था र ४ वटा अन्य समूहका कम्पनी सूचीकृत थिए । गत चैतसम्म सूचीकृत ७ अर्ब १९ करोड सेयरको चुक्ता मूल्य ७ खर्ब ९ अर्ब २७ करोड छ । आर्थिक वर्ष ०७९८० को नौ महिनामा मात्र कुल २ खर्ब ७१ अर्ब १९ करोड बराबरको थप धितोपत्र सूचीकृत भएका छन्, जसअनुसार १ खर्ब ६५ अर्ब ५६ करोड बराबरको साधारण सेयर, ३५ अर्बको विकास ऋणपत्र, २९ अर्ब १९ करोडको डिबेन्चर, ३१ अर्ब ८४ करोडको बोनस सेयर, ५ अर्ब ४९ करोडको म्युचुअल फन्ड र ४ अर्ब ११ करोडको हकप्रद सेयर गरी २ खर्ब ७१ अर्ब १९ करोड बराबरको थप धितोपत्र सूचीकृत भएको छ । चालु आर्थिक वर्षको नौ महिनासम्मा नेपाल धितोपत्र बोर्डले कुल ३० अर्ब ३५ करोड बराबरको धितोपत्र सार्वजनिक निष्कासन (आईपीओ) का लागि अनुमति दिएको छ । यसअनुसार ११ अर्ब २० करोड बराबरको डिबेन्चर, १२ अर्ब १५ करोडको म्युचुअल फन्ड, ६ अर्ब ५ करोडको साधारण सेयर र ९५ करोडको हकप्रद सेयर निष्कासन भएको छ ।"
बेलाकोका दुई वासिङ मेसिन,"काठमाडौं (कास) आईकेबीएच ग्रुप प्रालि (यूके) ले नेपाली बजारमा होम अप्लायन्सेस सेगमेन्टअन्तर्गत दुईथरी वासिङ मेसिन ल्याएको छ । ट्वीन सेमी अटोमेटिक ७ केजी र अटोमेटिक फ्रन्ट लोडिङ वासिङ मेसिन ८ केजी क्षमताका हुन् । यी दुवै वासिङ मेसिनमा वासर टाइमर र स्पिन टाइमर रहेको कम्पनीले जनाएको छ । यसले लुगा धुने समय र स्पिन समयलाई निश्चित गर्छ । बजारमा सेमी अटोमेटिक ७ केजी क्षमताको वासिङ मेसिनको मूल्य २६ हजार २ सय रुपैयाँ रहेको कम्पनीको भनाइ छ । आठ केजी क्षमताको अटोमेटिक फ्रन्ट लोडिङ वासिङ मेसिन ग्याल्भनाइज्ड प्रविधिबाट बनेको कम्पनीले बताएको छ । यसको भित्री भाग स्टेनलेस स्टिलले बनेको छ । ओभर हिटिङ कन्ट्रोल, ओभर फ्लो कन्ट्रोल, फल्ट चेक डिस्प्ले, प्रोग्रेस इन्डिकेटर, चाइल्ड लक, अटो स्टार्ट र एन्टी ट्विस्टिङ यसका विशेषता हुन् । बजारमा यसको मूल्य ७० हजार ९ सय रुपैयाँ रहेको कम्पनीले जनाएको छ ।"
एआईबाट सूचना प्रवाहबारे पालिकाको चासो,"(काठमाडौं)पछिल्लो समय विश्वव्यापी रूपमै अनेक क्षेत्रमा आर्टिफिसियल इन्टेलिजेन्स (एआई) को चर्चा र प्रयोग बढिरहेका बेला नेपालका स्थानीय तहहरूले पनि एआईलाई सूचना प्रवाह र जनसम्पर्कको एक भागका रूपमा सामेल गर्न थालेका छन् । देशभरका विभिन्न पालिकाले देवनागरी, रोमन र स्थानीय भाषासमेत बुझ्ने र प्रतिक्रिया दिने एआई च्याटबट, भ्वाइसबटलगायत टुलहरू आफ्ना वेबसाइट, एप र सामाजिक सञ्जालका खाताहरूमा राख्ने गरेका छन् । प्रयोगकर्ताले लेखेका शब्द मात्रै होइन सन्दर्भ बुझ्ने र पुरानो संवाद पनि आफ्नो मेमोरीमा राखिरहन सक्ने खालको च्याटबट हामीलाई चाहिएको छ, ललितपुर महानगरपालिकाका कम्प्युटर इन्जिनियर गौरव लामिछाने भन्छन्, यस्तो च्याटबट विकासका लागि हामी डेलेपरहरूसँग मिलेर काम गरिरहेका छौं । हाल ७० प्रतिशत काम सकिसक्यो । अबको एकडेढ महिनामा हाम्रा विभिन्न प्लाटफर्ममा स्मार्ट एआई च्याटबट उपलब्ध हुनेछन् । उनका अनुसार ती च्याटबटले महानगरपालिका र त्यहाँबाट पाइने सेवा तथा सूचनाहरूबारे जिज्ञासा राख्दा जवाफ दिन्छन् । अहिले भइरहेका कतिपय निकायका च्याटबटभन्दा गतिला र उपयोगी बट बनाउन खोजिएको उनको भनाइ छ । हाल जनप्रतिनिधि र कार्यालयको ह्वाट्सएप ठेगानालाई नै भर्चुअल हेल्प डेस्कको ढाँचामा प्रयोग गरिरहेको धनगढी उपमहानगरपालिकाले पनि एआईका नयाँनयाँ टुलबारे चासो राखेको छ । सो उपमहानगरपालिकाका कम्प्युटर अपरेटर नवीन ओली ह्वाट्सएपमा आउने जिज्ञासा, गुनासा र निवेदनहरू हेर्न र तिनको जवाफ फर्काउन एआईको सहयोग महत्त्वपूर्ण हुने बताउँछन् । हामीले मेयरको ह्वाट्सएप नम्बर सार्वजनिक गरेयता त्यसमा हरेक ५५ मिनेटमा म्यासेजहरू आइरहेका छन्, उनी भन्छन्, अहिले सबैलाई एकएक गर्दै म्यानुअल्ली जवाफ दिन गाह्रो भइसकेको छ । त्यसैले अटोम्याटिक जवाफ दिने एआई च्याटबट राख्न पाए हामीलाई सजिलो हुन्थ्यो र सेवाग्राहीले पनि तुरुन्तै जानकारी पाउँथे भन्ने लागेको छ ।ओलीका अनुसार ह्वाट्एपमा धनगढी उपमहानगरअन्तर्गतका १९ वटै वडाका बासिन्दाहरूले नाली फुटेको, बाटो अवरुद्ध भएको, गाईगोरु मरेर सिनो गनाएको, रूख ढलेको, फोहोर थुप्रिएको, सडक साँघुरो भएको लगायत विविध गुनासाहरू फोटो र भिडियोसहित प्रमुखलाई पठाउने गरेका छन् । फेसबुक र इन्स्टाग्राममा पनि यस्ता गुनासाहरू आउने गरेको ओलीले बताए । हाम्रो आईटी शाखामा दुई जना मात्रै कर्मचारी छौं, उनले भने, सबै म्यासेजहरू हेर्न भ्याइँदैन, फेरि कार्यालयका अरू काम पनि हुन्छन् । एआई च्याटबट राख्न पाए सामान्य सोधपुछहरूमा प्रतिक्रिया दिने, सम्बन्धित शाखामा जिज्ञासा पुर्याउने, सेवाग्राहीलाई अनलाइन फारमहरू उपलब्ध गराउने, उनीहरूले तिर्नुपर्ने कर र महसुलहरूको हिसाब देखाइदिने जस्ता काम त्यसबाट गर्न सकिन्थ्यो । यस्ता नयाँ प्रविधिबारे नगर प्रमुख पनि सकारात्मक हुनुहुन्छ । प्रविधिमा दक्ष नरहेका जनसंख्याले समेत प्रयोग गर्न सक्ने वा बोलेरै प्रश्न र जिज्ञासा टिपाउन मिल्ने भ्वाइसबटबारे पनि स्थानीय निकायका आईटी कर्मचारीहरूले आफ्ना कार्यालय प्रमुख र जनप्रतिनिधिहरूलाई पिचिङ गरिरहेको कान्तिपुरलाई बताए । जनकपुरधाम उपमहानगरपालिकाका सूचना अधिकारी उमाशंकर मल्लिक स्थानीय भाषा बुझ्ने च्याटबट वा भ्वाइसबट सबै उमेर र वर्ग समुदायलाई उपयोगी हुने ठान्छन् । अनलाइनमैत्री सेवा प्रवाहका लागि हामीले आफ्नै किसिमले पहलहरू गरिरहेका छौं, मल्लिक भन्छन्, मोबाइल एप बनायौं, सर्भर स्थापना गर्यौं । वेबसाइटका कन्टेन्ट आपसमा इन्टरलिंक गर्ने काम जारी छ । नगर कार्यपालिकाको कार्यालय शाखाहरूबाट प्रवाह हुने सेवा र सूचनाको सूची बनाइरहेका छौं । दस्तुर बुझाउने, निवेदन दिनेजस्ता काम अनलाइनबाटै गर्न मिल्ने प्रणाली बनाउँदै छौं । यी सबै काममा एआई समावेश गर्न मिल्छ, त्यसमा पनि बिस्तारै लाग्दै छौं । बुटवल उपमहानगरपालिकाको सूचना प्रविधि तथा अभिलेख व्यवस्थापन शाखाका अधिकृत रोशनकुमार रेग्मी हिजोआज च्याटजीपीटी, बिङजस्ता जेनेरेटिभ एआई टुलको लोकप्रियताले गर्दा नेपाल सरकारका अनलाइन टुलहरू पनि एकै क्लिकमा खुलून्, त्यहींबाट सेवा र सूचना तत्काल प्राप्त गर्न सकियोस् भन्ने जनअपेक्षा बढिरहेको बताउँछन् । उनीहरू र हाम्रो तुलना नै हुन सक्दैन, रेग्मी भन्छन्, हामी त अहिले सरकारी निकायमा सेवा लिन जाँदा केके कागजपत्र चाहिन्छ, शुल्क कति तिर्नुपर्छ, प्रक्रिया केके हुन्छ भन्नेबारे सूचना मात्रै पुर्याउन पाए पनि सेवाग्राहीलाई धेरै राहत हुन्थ्यो भन्ने अवस्थामा छौं । आफूहरूले हालसम्म राजस्व भुक्तानी, नक्सापास र न्यायिक समितिमा उजुरी दर्तालगायत काम अनलाइनबाटै हुने व्यवस्था मिलाइसकेको रेग्मीले जनाए । उपमहानगरबाट सयभन्दा बढी सेवा दिने गरिएको छ, रेग्मी भन्छन्, सबैलाई शतप्रतिशत अनलाइनमा लैजान सकिँदैन । तर धेरै सेवाहरू एआईको मद्दतले स्वचालित बनाउन सकिन्छ । त्यसका लागि कर्मचारीलाई तालिम दिनुपर्छ । आईटीका लागि बजेट छुट्याइनुपर्छ । आईटी कर्मचारीले गर्ने कामको विवरण बनाइदिनुपर्छ । हाल आफूहरू बिग्रेका कम्प्युटर बनाउने, निवेदनहरू टाइप गरिदिने, वेबसाइट अपडेट गर्नेदेखि नयाँ एप्लिकेसन र प्रणाली विकासका काममा समेत एकैपटक लाग्नुपरेको अधिकांश आईटी कर्मचारीहरूको गुनासो छ ।नेपालका स्थानीय सरकारहरूले आफ्नो सेवा प्रवाहलाई केही प्रभावकारी र व्यवस्थित बनाउन एआई उपकरणहरूको सहायता लिने क्रम भर्खर सुरु भएको छ । कतिपय विकसित देशमा भने पाँचसात वर्षअघि नै च्याटबटलाई डिजिटल डेमोक्रेसीको सानो पहलका रूपमा प्रयोग गर्न थालिएको थियो । हाल तिनले एआई इनिसिएटिभ बढाउन र तिनको नियमनका लागि अर्बौं डलर छुट्याउनुका साथै नीतिहरू बनाउन थालेका छन् । ब्लुमवर्गको समाचारअनुसार संयुक्त राज्य अमेरिका, बेलायत, चीन र क्यानडाले एआईमा गर्ने खर्च बर्सेनि बढिरहेको छ । सन् २०२० मै अमेरिकी सरकारले एआईका लागि १ अर्ब डलरभन्दा बढी रकम विनियोज गरेको थियो । सार्वजनिक निकायहरूले अधिक मात्रामा विभिन्न किसिमका डेटा वा सूचनाहरू केलाउनुपर्छ । यस्तोमा एआई र अटोमेसनले डेटा प्रोसेसिङमा सहयोग गर्नुका साथै खर्च कटौती र द्रुत सेवा प्रवाहमा मद्दत गर्ने जानकारहरू बताउँछन् । स्थानीय सरकारको सेवा प्रवाहलाई छिटो, सरल र प्रभावकारी बनाउन, स्थानीय बासिन्दाहरूसँगको अन्तर्क्रिया बढाउन र समुदायका आवश्यकताप्रति सचेत र उत्तरदायी बनाउन एआईले ठूलो भूमिका खेल्न सक्छ, अमेरिकी सरकारका विभिन्न स्थानीय निकायहरूमा काम गरेका योशी मनालेले आफ्नो एक लेखमा भनेका छन्, सार्वजनिक खरिद कानुनको पालना सुनिश्चित गर्न पनि एआईले मद्दत गर्न सक्छ । खरिद सम्झौताको नियमन र खरिद कानुनहरूको पालना भएको छछैन भन्ने काम स्वचालित गरेर एआईले विधि उल्लंघनको जोखिम कम गर्न सक्छ । सरकारी नीति तथा प्रक्रिया नियमनमा एआई प्रयोगको विकल्प अघि सारिरहँदा कतिपय देशले एआई सुरक्षाका लागि पनि नीतिहरू बनाइरहेका छन् । देवनागरी र रोमन भाषामा च्याटबट बनाइरहेको दियो डट एआई कम्पनीले नामी संस्थासँगको सहकार्यमा हालै आयोजना गरेको एआई च्याटबट प्रविधिसम्बन्धी अन्तर्क्रिया कार्यक्रममा सातै प्रदेशका विभिन्न स्थानीय निकायका आईटी कर्मचारीहरूले च्याटबटको आवश्यकताबारे बोलेका थिए । दियो डट एआईले हालै मात्र देशभरका २० स्थानीय निकायहरूमा गएर एआई च्याटबटको प्रयोग र आवश्यकताबारे अध्ययन गरेको थियो । उक्त अध्ययनअनुसार सरकारी सेवा प्रवाहमा च्याटबट प्रविधिको प्रयोग सूचनाको हक र सुशासनका नीतिसँग जोडिएको छ । पछिल्ला वर्षहरूमा नागरिकलाई सूचनाको पहुँच दिलाउन यस्ता प्रविधि अवलम्बन गर्ने क्रम बढेको छ ।"
दुई वर्षमै च्याम्पियन,"(काठमाडौं)प्रमुख प्रतियोगिता खेल्न लागेको दुई वर्षमै मुकेश पाल शनिबार कान्तिपुर हाफ म्याराथनको उपाधि जित्न सफल भए । २०७४ सालमा नेपाली सेनामा आबद्ध भएपछि मात्र उनले दौडको अर्थ ठम्याएका थिए । उनको पुर्ख्यौली घर दार्चुला हो । अहिले बसाइ कञ्चनपुरमा सरेको छ । उनी सेनामा जागिर हुन घरतिर खुबै दौड्थे । सेना छानिएपछि सैन्य तालिमतिर जाँदा त्यहाँ पनि सधैं दौडिनुपर्यो । दौडमा राम्रो गर्न सक्छौं भनेर सबैले हौस्याउँथे । आफ्नो गणमा पनि उनी पहिलो हुन थागे । यसले उनलाई प्रेरणा भर्ने काम गर्यो । प्रतियोगितात्मक दौडिन लागेको उनले दुई वर्ष पूरा भयो । गत वर्ष उनी कान्तिपुर हाफ म्याराथनमा तेस्रो भएका थिए । गोपीचन्द्र पार्की र दीपक अधिकारीको पछाडि परे । मुकेशको दीपकसँगको प्रतिस्पर्धा फागुनमा गोकर्णमा सम्पन्न एसियन क्रसकन्ट्रीमा पनि रह्यो । पुरुष सिनियर १० किमि दौडमा दीपक पहिलो र मुकेश तेस्रो भएका थिए । दोस्रो स्थान जापानीले लिएका थिए । दीपक, मुकेश र दीपक सुहानले टिम इभेन्टमा नेपाललाई स्वर्ण दिलाएका थिए । दीपक र मुकेशको यो टक्करले शनिबार पनि निरन्तरता पायो । मुकेश १ घण्टा ६ मिनेट ४५ सेकेन्डको समय निकाल्दै विजेता बने । कान्तिपुर हाफ म्याराथनका रेस निर्देशक एवं एथलेटिक्सका प्रमुख प्रशिक्षक चन्द्र गुरुङका अनुसार जडीबुटी पुगेका दीपकले मसल्स क्र्याम्प भएपछि दौड परित्याग गरेका थिए । मुकेश सुरुबाटै अगाडि थिए । आफूभन्दा माथिल्लो स्तरका खेलाडी दीपक अधिकारी, भारतीय सेनामा रहेका तीर्थ पुन भएकाले सुरुदेखि नै अगाडि दौडिन्छु भन्नेमा थिए मुकेश । जति सक्छ सक्छ, नभएमा त्यहीअनुसार दौडन्छु भन्ने थियो, मुकेशले भने, तीनकुनेकोटेश्वरसम्म हामी सँगै थियौं । त्यसपछि मैले अग्रता लिएको हो । पछि दीपक सँगै कोही हाराहारीमा आउनुभयो । सायद उहाँलाई केही समस्या आएपछि पछाडि पर्नुभयो र म अगाडि बढेको बढ्यै भएँ ।पहिला नै हाफ म्याराथनको अनुभव गरिसकेको भएर सुरुदेखि नै दौडिएर खेल्ने क्षमता उनमा थियो । यसभन्दा पहिला उनले ४५ वटा हाफ म्याराथन दौडिसकेकाले मुकेशलाई आफ्नो क्षमता के हो भनेर थाहा थियो । नयाँ वर्षका दिन उनले धनगढी हाफ म्याराथन जितेका थिए । यसपालि उनको ध्यान अर्कैतिर पनि थियो । कोर्स कीर्तिमानबारे थाहा भएको भए त्यो कीर्तिमान पनि बनाउँथे होला, हरि रिमालले १ घण्टा ६ मिनेट ४१ सेकेन्ड राखेर बनाएको कान्तिपुर हाफ म्याराथनको कोर्स कीर्तिमानबारे उनले सुनाए, यो कीर्तिमानबारेमा थाहा नभई दौडिँदा पनि ४ सेकेन्डले मात्र पछाडि रहें । कति समयमा दौडिने भनेर केही लक्ष्य बनाएको थिइनँ । प्रतिस्पर्धी हेरेर दौडिए पनि जित्छु भन्ने आशा थियो । मुकेशलाई ठूलो समूह र राम्रा खेलाडीबीच दौडिन मज्जा लाग्छ । जहाँ आफ्नो उत्कृष्ट प्रदर्शन देखाउन सकिन्छ भन्ने बुझाइ छ । उनी एसियाली खेलकुदका लागि छनोटमा परेका छन् । १५ सय मिटरमा राष्ट्रिय कीर्तिमान बनाउने उनको लक्ष्य छ । एसियाली खेलकुदमा उनको लक्ष्य पनि त्यही इभेन्टमा छ । विदेशी उच्च स्तरका खेलाडीसँग कुद्न पाए राष्ट्रिय कीर्तिमान बनाउन सक्छु भन्ने विश्वासमा उनमा छन् । दुई वर्षअघि उनले भारतको नागल्यान्डमा दक्षिण एसियाली क्रसकन्ट्री खेलेका थिए । जहाँ तेस्रो भए । टिमतर्फ पनि नेपाल तेस्रो भएको थियो । यो मुकेशको पहिलो अन्तर्राष्ट्रिय सहभागिता थियो । कीर्तिमानका लागि दौडेथेँ: राजपुराकान्तिपुर म्याराथन मेरो यो पाँचौं दौड सहभागिता हो । दोस्रो पटक उपाधि जित्न सफल भएँ । मलाई पहिला कान्तिपुर हाफ म्याराथनमा शीर्ष ७ भित्र पर्न पनि गाह्रो हुन्थ्यो । एउटामा नवौं, अर्कोमा आठौं र अर्को एउटामा सातौं भएको थिएँ । तर, म अभ्यास निरन्तर गर्थें । प्रशिक्षण राम्रो हुँदै गएपछि दोस्रो पटक यो उपाधि जित्न सफल भएको छु ।उपाधि जिते पनि मैले आफ्नो उत्कृष्ट प्रदर्शन गर्न सकिनँ । गत वर्षभन्दा १० सेकेन्ड ढिला भयो । कोर्स कीर्तिमान बनाउँछु भन्ने सोचिरहेको थिएँ । कोसिस थियो, तर खुट्टा दुखाइका कारण कोर्स कीर्तिमान बनाउन सकिनँ । मैले १ घण्टा १८ मिनेटमा दौड पूरा गर्ने लक्ष्य बनाएको थिएँ । अहिलेको रुट अलिकति फरक छ, तीनकुने घुमाएर कोटेश्वरतर्फ लाग्नुपर्छ । पहिलो तीन संस्करण मैले यस कान्तिपुर हाफ म्याराथन दौडिँदा तीनकुने घुम्नु पर्दैनथ्यो । पछिल्ला दुई संस्करणमा तीनकुने घुम्दा २ सय मिटर जस्तो थपिएको छ ।आफ्नै विभागकी राममाया बुढा पछिपछि थिइन् । तर, म आफ्नै हिसाबले दौडिरहेको थिएँ । म फर्केर नहेरी दौडिरहेँ, त्यसैले उसलाई मैले देखिनँ । मसँगै एकजना अफ्रिकी खेलाडी दौडिरहनु भएको थियो, मैले उहाँलाई कोटेश्वर पुगेपछि भेटेको हो । पछिल्लो १० किलोमिटर बाँकी हुँदा म १ घण्टा १८ मिनेटमा पुग्ने गरी दौडिन्छु, अलिकति तेज गतिमा दौडिनु न भनेको थिएँ । केटा मान्छेसँगै दौडिँदा केही फरक पर्छ भन्ने थियो । उहाँले त्यहीअनुसार गरिदिनुभयो, तर खुट्टा दुखाइका कारण लक्ष्यमा दौडिन सकिनँ । उहाँ केन्याका धावक हुनुहुँदो रहेछ । सहभागिता र प्रशिक्षणका लागि दौडिनुभएको रहेछ । उहाँले सायद नजित्ने भएपछि रेस पूरा गरौं भन्ने हिसाबमात्र दौडिएको हुनुपर्छ । मलाई कान्तिपुर म्याराथन विशेष लाग्छ । यसमा शीर्ष ६ विजेतालाई पुरस्कार दिने भएकाले मलाई त्यो मनपर्छ । यसपालि गो ग्रिन नाराले झन् मलाई छोएको थियो । छेउछाउमा हरियाली भयो दौडिन सजिलो हुन्छ । श्वासप्रश्वास सजिलो हुन्छ, हामी पनि स्वस्थ हुन्छौं । विदेशमा जस्तै म्याराथनको रुटमा गाडीहरू नचलाउने हो भने अझ राम्रो हुन्थ्यो । हामीलाई राम्रो समय निकाल्न सजिलो हुन्थ्यो । गाडीहरू कुद्ने र आफ्नो छेउबाटै कुदाउने हुँदा बाधा पुग्छ । नेपालका प्रायः सबै रेसमा दौडिरहँदा बीचमा गाडी, स्कुटर, बाइक आइदिन्छ । यसले समस्या पर्छ ।अबको मेरो लक्ष्य छनोट भएर एसियाली खेलकुद खेल्ने हो । मेरो खास इभेन्ट ५ हजार र १० हजार मिटर हो । त्यही मध्यम दूरीलाई तयारी गर्दै मैले कान्तिपुर हाफ म्याराथन जितेको हुँ । एसियाली खेलकुदमा पनि ५ र १० हजार मिटरमै छनोट हुन प्रयासरत छु । त्यसका लागि यो हाफ म्याराथनले राम्रो तयारी भयो । यसको प्रशिक्षणले मसल्स पनि बलियो हुन्छ । यसपालि कान्तिपुर हाफ म्याराथनमा सबैभन्दा बढी सहभागी भएको सुनिरहेको थिएँ । आउने संस्करणमा सहभागी अझै धेरै होस भन्ने चाहन्छु । जति सहभागी बढी भयो त्यति दौडिन मज्जा आउँछ र रमाइलो हुन्छ । माहोल पनि छुट्टै हुन्छ । पहिलाभन्दा पुरस्कार राशि पनि बढ्दै जाओस् ।"
मुकेश र राजपुरा च्याम्पियन,कर्पोरेट रन (५ किमि) विकेश घिमिरे र सुनीता महर्जन कर्पोरेट रनतर्फ विजेता बने । ५ किमि दूरी विकेशले १४ मिनेट ३६३ सेकेन्डमा पूरा गरे । सुनीताले २३ मिनेट २३९० सेकेन्ड लगाइन् । पुरुषतर्फ १४ मिनेट ४६७ सेकेन्डबाट विकास पोखरेल दोस्रो र १५ मिनेट ००६ सेकेन्डबाट अनिश लामा गुरुङ तेस्रो भए । महिलातर्फ विनीता महर्जन २३ मिनेट ३०२९ सेकेन्डमा दोस्रो र एलिना श्रेष्ठ २६ मिनेट ०७४९ सेकेन्डमा तेस्रो भए । कलेज रन (७ किमि)पुकारजंग बस्नेत र सुसन कार्कीले कान्तिपुर हाफ म्याराथनको पहिलोपल्ट थपिएको विधा कलेज रन जितेका छन् । ७ किमि दूरी पुकारले २४ मिनेट ४७ सेकेन्डमा पूरा गरे । सुसनले २७ मिनेट २९५६ सेकेन्डबाट दूरी पूरा गरिन् । पुरुषतर्फ २४ मिनेट ५३ सेकेन्डबाट रिम बुढामगर दोस्रो र २५ मिनेट ३० सेकेन्डबाट समिप थुलुङ राई तेस्रो भए । महिलातर्फ निशमहाङ सुब्बा ३१ मिनेट ०७५० सेकेन्डबाट दोस्रो र मिनिशा पन्त ३२ मिनेट १८४२ सेकेन्डबाट तेस्रो भए । कर्पोरेट र कलेज रनका शीर्ष तीन स्थानका विजेताले केएफसी र ह्याम्स हस्पिटलबाट गिफ्ट ह्याम्पर पाएका थिए । सिटी म्याराथनको अवधारणामा २०६७ सालमा कान्तिपुर पब्लिकेशन्स्ले कान्तिपुर हाफ म्याराथन आयोजनाको सुरुआत गरेको हो । यस ११ औं संस्करणको उद्घाटन प्रधानमन्त्री पुष्पकमल दाहालले गरेका थिए । प्रधानमन्त्री दाहालले सरकारले खेलकुद क्षेत्रलाई प्राथमिकतामा राखेको बताउँदै कर्पोरेट क्षेत्रबाट विभिन्न उद्देश्यमा जनचेतनासहित खेलकुद प्रतियोगिता हुनु सकारात्मक रहेको बताए । गत वर्ष जयवायु परिवर्तन जनचेतनाका लागि भएको हाफ म्याराथनको यसपालिको नारा गो ग्रिन थियो । विजेता खेलाडीलाई कान्तिपुर पब्लिकेशन्स्का अध्यक्ष तथा प्रबन्ध निर्देशक कैलाश सिरोहियालगायत पुरस्कार तथा ट्रफी प्रदान गरे ।ग्लोबल आईएमई बैंक मुख्य प्रायोजक रहेको कान्तिपुर हाफ म्याराथनलाई नेपाल एथलेटिक्स संघको प्राविधिक सहयोग रहेको थियो ।
