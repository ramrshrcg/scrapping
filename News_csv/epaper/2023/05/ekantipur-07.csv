शीर्षक,विवरण
अन्तरदेशीय डिजिटल भुक्तानी भारतीय प्रणालीलाई दिने प्रपञ्च,"(काठमाडौं)अन्तरदेशीय डिजिटल भुक्तानी कारोबारको जिम्मा सरकारले भारतीय कम्पनीको एजेन्टलाई सुम्पन लागेको छ । नेपाल र भारतका डिजिटल वालेट तथा क्यूआर कोड एकअर्को देशमा चल्ने प्रणालीअनुसार यता हुने कारोबारको जिम्मा लिन नेपालको सरकारी कम्पनीसँग योजना र क्षमता भए पनि सम्पूर्ण अधिकार भारतीय प्रणालीलाई जिम्मा लगाउने तयारी भएको हो । नेपालतर्फको कारोबारको जिम्मा भारतीय कम्पनीले पाउँदा वित्तीय विवरण उताको सोझो पहुँचमा पुग्ने राष्ट्र बैंकका अधिकारीहरूको चिन्ता छ ।नेपाल राष्ट्र बैंकले आफ्नो र बैंक तथा वित्तीय संस्थाहरूको संयुक्त लगानीमा स्थापना भएको नेपाल क्लियरिङ हाउस लिमिटेड (एनसीएचएल) लाई उक्त कारोबारको जिम्मा दिन प्रस्ताव गरे पनि सरकारले भने सिधै भारतीय प्रणालीलाई दिन प्रक्रिया अघि बढाएको छ । वालेट तथा क्यूआर कोडमार्फत यता हुने कारोबार गर्ने जिम्मा दिन भारतीय कम्पनीको एजेन्टका रूपमा गेटवे पेमेन्ट सर्भिस प्रालि (जीपीएस) लाई अघि सारिएको छ, जीपीएसले भारतको नेसनल पेमेन्ट्स कर्पोरेसन अफ इन्डिया (एनपीसीआई) अन्तर्गतको युनिफाइड पेमेन्ट्स इन्टरफेस (यूपीआई) प्रणाली चलाउने सम्झौता गरेको छ ।नेपालभित्र हुने डिजिटल भुक्तानीको कारोबारमा भारतीय प्रणाली प्रयोग गर्ने गरी प्रधानमन्त्री पुष्पकमल दाहालको भारत भ्रमणका क्रममा टुंगो लगाउन फाइल बन्दै छ । जबकि, राष्ट्र बैंकले भने प्रधानमन्त्रीको भारत भ्रमणका क्रममा नै अन्तरदेशीय डिजिटल भुक्तानी कारोबारमा यताको व्यवस्थापकीय जिम्मा नेपाल क्लियरिङ हाउसले पाउने गरी जीटूजी सम्झौता गर्नका लागि एजेन्डा बनाउन परराष्ट्र मन्त्रालयमा पत्राचार गरिसकेको छ । जीटूजी गरेर यताको कारोबार नेपाल राष्ट्र बैंककै लगानी भएकाले नेपाली कम्पनीमार्फत गर्न उपयुक्त हुन्छ, हामीले त्यहीअनुसार पत्राचार गरेका छौं, राष्ट्र बैंकका एक अधिकारी भन्छन् ।तर, सरकारले राष्ट्र बैंकको प्रस्तावभन्दा ठीकविपरीत तयारी गरेको छ । सरकारले अहिले गरेको तयारी पूरा भए नेपाली कम्पनी जीपीएसले भारतको नेसनल पेमेन्ट्स कर्पोरेसन अफ इन्डिया (एनपीसीआई) अन्तर्गतको युनिफाइड पेमेन्ट्स इन्टरफेस (यूपीआई) भित्र रहेर नेपालमा अन्तरदेशीय डिजिटल भुक्तानी प्रणालीको जिम्मेवारी पाउनेछ । प्रधानमन्त्रीको आसन्न भारत भ्रमणका एजेन्डाबारे जानकार परराष्ट्रका अधिकारी भन्छन्, भारतीय दबाबमा नेसनल पेमेन्ट्स कर्पोरेसन अफ इन्डियाअन्तर्गतको युनिफाइड पेमेन्ट्स इन्टरफेस (यूपीआई) भित्र रहेर नेपालस्थित गेटवे पेमेन्ट सर्भिस प्रालि (जीपीएस) लाई जिम्मेवारी दिन फाइल बन्दै छ ।यसका लागि राष्ट्र बैंकका गभर्नर, राष्ट्र बैंकको भुक्तानी प्रणाली विभागका अधिकारी र अर्थ मन्त्रालयका अधिकारीलाई नेपालस्थित भारतीय दूतावासका अधिकारीहरूले समेत दबाब दिएका छन् । तर राजनीतिक तहबाटै निर्देशन आएकाले अर्थका अधिकारी दबाबमा परेका छन्, त्यहीअनुसार एजेन्डा बन्दै छ, परराष्ट्रका एक अधिकारी भन्छन् ।धेरै नागरिक आवतजावत गर्ने भएकाले नेपाल र भारतबीच अन्तरदेशीय डिजिटल भुक्तानी सम्झौता आवश्यक रहेको राष्ट्र बैंकका अधिकारीहरू बताउँछन् । हाल नेपालमा भारु एक सयभन्दा ठूला दरका नोट चलनचल्तीमा छैनन् । यसकारण धेरै भारतीय नागरिक नेपालमा आउँदा भुक्तानीमा समस्या छ । त्यस्तै घुमफिर, उपचार र अध्ययनका लागि भारत पुग्ने नेपालीलाई पनि कठिनाइ छ ।हाल मास्टर र भिसामार्फत जारी भएका कार्डबाट कारोबार भए पनि वालेट तथा क्यूआरबाट नेपाल र भारतबीच भुक्तानी हुँदैन । अन्तरदेशीय डिजिटल भुक्तानी कारोबारसम्बन्धी प्रणाली सञ्चालनमा आए मोबाइल बैंकिङ (वालेट) र क्यूआर कोडमार्फत नेपालीले भारतमा र भारतीयले नेपालमा भुक्तानी गर्न सक्नेछन् । हाल अन्तर्देशीय भुक्तानीमा वालेट तथा क्यूआर भुक्तानीलाई मान्यता छैन । यसअघि जीपीएसले एनपीसीआईको यूपीआईअन्तर्गत भारतमा जारी क्यूआर कोडमार्फत नेपालमा भुक्तानी सहज गराउने सेवा प्रदायकका रूपमा २०७८ पुस १८ मा नेपाल राष्ट्र बैंकबाट अनुमति पनि पाएको थियो । यसका लागि एनपीसीआई, मनम इन्फोटेक र जीपीएसबीच त्रिपक्षीय सम्झौता भएको थियो । तर, उसले यो काम नगरी नेपाली वालेट र क्यूआर कोडबाट नेपाली पैसा भारत लग्ने अधिकार पनि खोजेको छ । राष्ट्र बैंकले उक्त कम्पनीलाई यूपीआईअन्तर्गतका कार्ड तथा क्यूआर कोड नेपालमा जारी गर्न र नेपालबाट भारतमा भुक्तानी गर्न मिल्ने व्यवस्थाका लागि अनुमति दिएको छैन । जीपीएसका अध्यक्ष नीलकृष्ण ताम्राकार सिस्टम जडान गर्ने कम्पनी मनम इन्फोटेकलाई गर्नुपर्ने बाँकी भुक्तानीका लागि अनुमति माग्दै करिब ९ महिनाअघि राष्ट्र बैंकमा आवेदन दिए पनि अझै स्वीकृत नभएको बताउँछन् । सिस्टम जडानको काम पूरा भइसकेको छ । नियामक निकायबाट मनम कम्पनीलाई रकम भुक्तानीको अनुमति पाएको केही दिनमा काम सुरु गर्नेछौं, उनी भन्छन्, अहिले जीपीएसले गर्ने भनेको भारतीय नागरिकले नेपालमा आएको बखत क्यूआर कोडमार्फत भुक्तानी गर्न सक्ने (अक्वायरिङ) को काम मात्र हो । तर यो काम नहुँदै नेपाली वालेटबाट भारतमा हुने कारोबारको जिम्मा पनि पाउन राष्ट्र बैंकमा आवेदन दिएको पनि उनको भनाइ छ । अहिले एक सयभन्दा बढी दरका भारतीय नोट नेपालमा प्रतिबन्धित रहेको अवस्थामा भारतमा कार्ड बिजनेसमा राम्रो पकड बनाएको एनपीसीआईअन्तर्गतका रुप्पे कार्ड र क्यूआर कोर्ड भारतीयले बोकेर नेपालमा आउँदा सामान किन्न र वस्तु तथा सेवाको भुक्तानी गर्न सक्ने गरी अक्वायरिङ प्रयोजनका लागि राष्ट्र बैंकले एक कम्पनीलाई स्वीकृति प्रदान गरेको हो, राष्ट्र बैंक भुक्तानी प्रणाली विभागका कार्यकारी निर्देशक गुरुप्रसाद पौडेल भन्छन्, तर नेपालमा यूपीआईअन्तर्गतका कार्ड तथा क्यूआर कोड जारी गरेर नेपाली नागरिकले भारतमा क्यूआरमार्फत पैसा भुक्तानी गर्न सक्ने सेवाका लागि राष्ट्र बैंकले कसैलाई अनुमति दिएको छैन ।भुक्तानी प्रणाली सञ्चालक (पीओएस) कारोबारका लागि राष्ट्र बैंकले हालसम्म १० कम्पनीलाई अनुमति दिएको छ । तीमध्ये जीपीएस सबैभन्दा पछाडि स्थापना भएको अर्थात् १० औं नम्बरको कम्पनी हो । तर नेपाल र भारत दुवैतर्फका क्यूआर कोडबाट अक्वायरिङ र इस्विइङ दुवै अधिकार पाउन जीपीएसले शक्ति केन्द्रमार्फत दबाब बढाएको अधिकारीहरूको भनाइ छ । जीपीएसले जुन कामका लागि राष्ट्र बैंकबाट अनुमति पाएको हो त्यो काम पनि गर्न नसकिरहेको अवस्थामा अन्तरदेशीय कारोबारको जिम्मा दिन नहुने राष्ट्र बैंकका अधिकारीको भनाइ छ । उनीहरू भन्छन्, जीपीएसले भारतको एनपीसीआईसँग सम्झौता गर्दा नै अन्तरदेशीय कारोबारका लागि भनेको छ, उसको सम्झौताअनुसार उक्त कम्पनीलाई काम दिँदा नेपालमा रहेको तथ्यांक (डाटाबेस) पनि भारतीय कम्पनी (मनम) को सोझो पहुँचमा पुग्ने भएकाले योबारेमा सम्बन्धित निकायले सोच्नुपर्छ । जीपीएसको तुलनामा एनसीएचएलको पुँजी धेरै रहेको, राष्ट्र बैंकले निर्माण गर्न लागेको नेसनल स्विच र राष्ट्रिय कार्डको जिम्मेवारी पाएको लगायत कारण अन्तर्देशीय डिजिटल भुक्तानी प्रणालीको जिम्मा दिन लागिएको स्रोतको दाबी छ । जीपीएसको चुक्तापुँजी १० करोड र एनसीएचएलको ७८ करोड ३३ लाख रुपैयाँ छ, स्रोतले भन्यो, एनसीएचएल सरकारी स्वामित्वको कम्पनी भएकाले कुनै अप्ठेरो पर्दा सरकारले जीटूजी वार्ता गर्न सक्छ । राष्ट्र बैंककै लगानी भएकाले निजी कम्पनी जस्तो नाफामा मात्र केन्द्रित हुँदैन । त्यसो त अन्तर्देशीय डिजिटल भुक्तानी कारोबारका लागि भारतीय पक्ष र नेपाल राष्ट्र बैंकबीच पटकपटक छलफल भइसकेको छ । यस्ता केही छलफलहरूमा राष्ट्र बैंकले एनसीएचएललाई पनि सहभागी गराउँदै आएको छ । नेपाल र भारतबीच अन्तर्देशीय भुक्तानी कारोबार सम्बन्धमा भारतीय पक्षसँग छलफल भइरहेको एलसीएचएलका प्रमुख कार्यकारी अधिकृत निलेशमान सिंह प्रधानले स्वीकार गरे । नेपालबाट धेरै नागरिक भारत जाने र भारतबाट पनि धेरै भारतीय नेपाल आउने भएकाले पनि नेपाल र भारतबीच अन्तरदेशीय डिजिटल भुक्तानी सम्झौता आवश्यक रहेको राष्ट्र बैंकका अधिकारीहरू बताउँछन् । हाल नेपालमा भारु एक सयभन्दा ठूला दरका नोट चलनचल्तीमा छैनन् । यसकारण धेरै भारतीय नागरिकलाई नेपालमा आउँदा भुक्तानीमा समस्या हुने गरेकाले डिजिटल भुक्तानीलगायत सजिलो व्यवस्था गर्नुपर्ने उनीहरूको भनाइ छ ।"
बजेट अधिवेशन आजदेखि,"(काठमाडौं)संघीय संसद्को बजेट अधिवेशन आइतबार सुरु हुँदै छ । संसद् सचिवालयका अनुसार अधिवेशनको पहिलो दिन मुलुकी संहितासम्बन्धी केही नेपाल ऐनलाई संशोधन गर्ने अध्यादेश पेस हुनेछ । अर्थमन्त्री प्रकाशशरण महतले आउँदो आर्थिक वर्षका लागि विनियोजन विधेयकका सिद्धान्त र प्राथमिकता सम्बन्धमा छलफल गरियोस् भन्ने प्रस्ताव पनि पेस गर्दै छन् । आगामी आर्थिक वर्षको बजेट जेठ १५ मा संसद्मा पेस गर्नुपर्ने संवैधानिक प्रावधान छ । त्यसअघि नै वार्षिक नीति तथा कार्यक्रम पेस हुनेछ । बजेटपूर्वको छलफल वैशाख २७ सम्ममा सक्ने सरकारको योजना छ । सभामुख देवराज घिमिरेले आउँदो अधिवेशनलाई कसरी प्रभावकारी बनाउन सकिन्छ भनेर शुक्रबार राजनीतिक दलहरूका प्रमुख सचेतकहरूसँग छलफल गरेका थिए । एक सय १० दिन चलेको पहिलो अधिवेशनमा ९२ घण्टा ३० मिनेट बैठक बसेको थियो तर एउटा पनि विधेयक पारित हुन सकेन । प्रतिनिधिसभाको नियमावली पारित गर्ने र प्रधानमन्त्री पुष्पकमल दाहालले दुई पटक विश्वासको मत लिनेबाहेक केही उल्लेख्य काम हुन सकेन । बजेट अधिवेशनका नियमित कार्यसूचीबाहेक सदनमा दर्ता भइसकेका विधेयक पनि यही अधिवेशनबाट टुंग्याउनुपर्नेछ, एमालेका प्रमुख सचेतक पदम गिरीले भने, जनताको चासा रहेका विधेयक पनि सदनमा ल्याउनुपर्ने हुन्छ । राष्ट्रिय स्वतन्त्र पार्टीका प्रमुख सचेतक सन्तोष परियार भने राजनीतिक सहमति नभएसम्म विधेयकमाथि प्रभावकारी काम हुन नसक्ने बताउँछन् । अघिल्लो अधिवेशनमा सांसदले उठाएका प्रश्नको जवाफ सरकारले नदिएको भन्दै आलोचना भएको थियो । सांसदले लिखित प्रश्न सोधे पनि जवाफ प्राप्त नभएको संसद् सचिवालयले तयार गरेको प्रतिवेदनमा समेत उल्लेख छ । राष्ट्रिय स्वतन्त्र पार्टीकी सांसद सुमना श्रेष्ठले संघीय मामिला तथा सामान्य प्रशासन मन्त्रीलाई आठबुँदे लिखित प्रश्न सोधेकी थिइन् । जनताका प्रतिनिधिले उठाएका प्रश्नको सम्बोधन सरकारले आउँदो अधिवेशनमा गर्नुपर्ने एमालेका प्रमुख सचेतक गिरीले बताए । आइतबार पेस हुने मुलुकी संहितासम्बन्धी केही ऐनलाई संशोधन गर्ने अध्यादेशमा मिटरब्याजमा ठगी गर्ने व्यक्तिलाई कडा कारबाही गर्ने व्यवस्था छ । यो अधिवेशनले यसलाई स्वीकार गर्दै ६० दिनभित्र प्रतिस्थापन विधेयक पारित गर्नुपर्नेछ । नागरिकता विधेयकलाई पनि यही अधिवेशनमा अघि बढाउनुपर्ने दबाब सरकारलाई छ । जन्मका आधारमा नागरिकता लिएका दम्पतीका सन्तानले वंशजका आधारमा नागरिकता पाउने संवैधानिक व्यवस्था छ । तर कानुनी व्यवस्था नभएकै कारण एक लाख ९० हजार व्यक्तिका सन्तान नागरिकताबाट वञ्चित छन् । अघिल्लो संसद्ले पारित गरेको विधेयक राष्ट्रपतिले प्रमाणीकरण नगरेकै कारण कार्यान्वयन हुन सकेन । निजामती कर्मचारी विधेयकलाई अघिल्लो संसद्को समितिले पारित गरेर पनि सरकारले फिर्ता लिएको थियो । यो विधेयक पारित नभएकै कारण कर्मचारी व्यवस्थापनमा उल्झन छ । त्यसैले आउँदो अधिवेशनमै यसलाई अघि बढाउनुपर्ने दबाब सरकारलाई छ । संघीय संरचनाअनुसारको शिक्षा र प्रहरीसम्बन्धी कानुन पनि ल्याउन बाँकी छ । कोइरीको बिदा के हुन्छ ?सुरक्षाकर्मी हत्यासम्बन्धी मुद्दामा फरार रहेका एमाले सांसद लक्ष्मी महतो कोइरी गत मंगलबारदेखि निलम्बनमा छन् । संसद्को अघिल्लो अधिवेशनमा शपथ र प्रधानमन्त्री पुष्पकमल दाहाललाई विश्वासको मत दिने दिन मात्र उपस्थित रहेका कोइरीको सांसद पद नै खारेज हुने जोखिम छ । सम्बन्धित सदनलाई सूचना नदिई लगातार १० वटा बैठकमा अनुपस्थित रहे सांसद पद रिक्त हुने संवैधानिक व्यवस्था छ । कोइरी पहिलो अधिवेशनमा लगातार २६ बैठकमा अनुपस्थित थिए । संसद् सचिवलाई आफू बिरामी भएको पत्र पठाउँदै उनी बैठकमा अनुपस्थित भएका हुन् । पद खारेज हुनबाट जोगाउन सभामुख देवराज घिमिरेले पहिलो अधिवेशनको अन्तिम दिन कोइरीको बिदा स्वीकृत गराउन खोजेको थियो । तर विवादका कारण रोकियो । उनको बिदा स्वीकृतिको प्रस्ताव आउँदो अधिवेशनमा पेस गर्ने दलहरूको समझदारी छ । बिदा स्वीकृत नभए कोइरीको सांसद पद रिक्त हुनेछ ।"
गिरोहकै पहलमा बनेको थियो सरकारी कार्यदल,"(पथरी, मोरङ)झन्डै एक हजार भुटानी शरणार्थी बस्ने पथरीशनिश्चरे१० स्थित रिफ्युजीडाँडोमा अहिले सन्नाटा छ । नक्कली भुटानी शरणार्थी बनाउने गिरोहको पर्दाफास भएपछि यो टोलमा उकुसमुकुस छ । तर, यही टोलका बासिन्दा तथा गिरोह नाइके केशव दुलाल र सहयोगी सागर थुलुङ राई र अर्का नाइके सानु भण्डारीका बारे कोही बोल्न नसक्ने अवस्थामा छन् । रिफ्युजी डाँडाको चियापसलमा गफिइरहेका एक वृद्ध भुटानी शरणार्थीले मुस्किलले भने, केशव गाउँमा आइरहन्थ्यो, तीनचारवटा गाडी लस्करै हुन्थे, सानु भण्डारीसहितका साथीभाइ लिएर सँगै हुन्थे, सबै शरणार्थी अमेरिका उड्छन्, चिन्ता नगर्नुस् भन्थ्यो । आज, यसरी पो उड्ने रहेछन् भनेजस्तो भएको छ ।टोलमा भेटिएका श्रेष्ठ थरका अर्का चिनारुले भने शरणार्थी बस्तीबाट पनि कम्तीमा २ लाख रुपैयाँका हिसाबमा गिरोहले पैसा उठाइसकेको बताए । माथि करोडकरोडको कुरा भइरहेको छ, उनले सुनाए, हाम्रो लाखको कुरा कसले गर्ने ? कसले सुन्ने, तर हाम्रो त सर्वस्व नै त्यही हो ?पथरीका दुलाल र सुनसरी, चक्रघट्टी मूल घर भएका भण्डारी पहिलेपहिले जापान, इजरायल, कतारजस्ता मुलुकमा श्रमिक पठाउने पेसामा जोडिएका थिए । उनीहरूले यो काम पछिसम्म जारी राखेका थिए । दुई वर्षअघि जापान लैजाने भनेर झापा र मोरङका ४१ जनाबाट जनही १६ लाख रुपैयाँका दरमा रकम असुल्ने गिरोहमा पनि यी दुई जना जोडिएका छन्, स्थानीय भन्छन् । नेपालमा शान्ति प्रक्रिया सुरु भएपछि भण्डारी तत्कालीन माओवादी नेता टोपबहादुर रायमाझीका दाहिने हात बने, उता तत्कालीन प्रधानमन्त्री गिरिजाप्रसाद कोइराला तथा कोइरालापुत्री सुजाता कोइरालाका औपचारिक सहयोगीका रूपमा दुलालले दायरा फराकिलो बनाए । यस्तै सम्पर्क सूत्र प्रयोग गर्दै गृह मन्त्रालयमा पकड जमाएर केशवसानुको समूहले ठगीका लागि नीतिगत निर्णय गराउन सके । कतिसम्म भने रामबहादुर थापा गृहमन्त्री र डा इन्द्रजित राई सल्लाहकार भएर आएपछि भुटानी शरणार्थी समस्या समाधानको नाममा कार्यदल गठन गराउने र त्यसमा आफूले रोजेकै व्यक्तिलाई नियुक्ति दिलाउन पनि उनीहरू सफल भए । यो योजना नै शरणार्थीको समस्या समाधान गर्न होइन, नक्कली शरणार्थी खडा गर्न कार्यदल गठन गरिएको थियो । त्यही प्रयोजनका लागि मन्त्रिपरिषद् र मन्त्रीस्तरीय निर्णय भएका थिए । म त्यसबेला गृह सचिव थिएँ, गृहमन्त्रीज्यू (थापा) ले शरणार्थी समस्या समाधान कार्यदलमा नियुक्त गर्न भन्दै ३ जनाको नाम दिनुभएको थियो, हाल अख्तियार दुरुपयोग अनुसन्धान आयोगमा प्रमुख रहेका प्रेमकुमार राईले भनेका छन्, त्यसमध्ये गणेश केसी भन्ने व्यक्ति को थियो, मलाई थाहै थिएन ।कार्यदल संयोजकमा गृह मन्त्रालयको सहसचिवबाट अवकाश पाएका बालकृष्ण पन्थी थिए । हाल ललितपुरको महांकाल गाउँपालिका अध्यक्ष रहेका केसीलाई विज्ञका रूपमा सदस्य बनाइएको थियो । शाखा अधिकृत दीपकप्रसाद न्यौपाने सदस्य सचिव थिए । ललितपुरका केसी कसरी शरणार्थी समस्या समाधानसम्बन्धी विज्ञ भए ? उनी आफैंले कान्तिपुरसँग भने, ललितपुर, हात्तीवनका मेरो छिमेकी हुन् सानु भण्डारी । उनैले गृहमा एउटा कार्यदल बन्दै छ, त्यसमा तपाईंलाई सदस्य राखिनेछ, अवसर हो, काम गर्नुहोला भनेका थिए । उनले भनेजस्तै मैले असार ३०, २०७६ मा पत्र पाएँ ।सरकारी कार्यदल र गिरोहले एकापसमै मिलेर काम गरेका थिए । केसीको भनाइमा पनि भण्डारीमार्फत दुलालसँग भेट भएको र एक पटक भण्डारीको हात्तीवन निवासमा खानपिनको कार्यक्रम हुँदा त्यहाँ नेता टोपबहादुर रायमाझीसँग पनि छलफल भएको थियो । उनीहरूको समेत उत्साहमा काम गर्दै जाँदा गृहमा इन्द्रजित राईसँग पनि सहकार्य भएको उनको भनाइ छ । मलाई भने गृह मन्त्रालयले सोधेरै कार्यदल संयोजकमा नियुक्ति दिएको थियो, संयोजक पन्थीको भनाइ छ, हामीले बनाएको प्रतिवेदनमा यत्रो चलखेल भएको अहिले समाचारमा आएपछि मात्रै थाहा भएको हो । तर, सदस्य केसीसहित गिरोहका दुलाल र भण्डारीको टोलीसँग चिसो खान भेडेटारमाथिको नाम्जेमा बास बस्न गएको भने पन्थीले स्विकारे । उनले नेता रायमाझी, सदस्य केसी, केशवसानुसहितको टोलीमा हिमालय होटल, पुल्चोकमा डिनरमा गएको समेत स्विकारे । केशवसानुले नक्कली शरणार्थीको गिरोह सक्रिय गराइरहेका बेला स्थानीय तहमा चिनिएका व्यक्तिलाई एजेन्ट राख्ने क्रममा पथरी शनिश्चरे नगरपालिका१० का वडाध्यक्ष सागर थुलुङ राईलाई गिरोहमा जोडेका थिए । अहिले केशव, सानुसहित सागर, अर्का एजेन्ट टंक गुरुङ, सन्देश शर्मा पोखरेलसहित ८ जना व्यक्ति प्रहरी हिरासतमा छन् । नेता रायमाझी र इन्द्रजितका छोरा भने फरार सूचीमा छन् । यो गिरोहले कास्की, सल्यान, म्याग्दीसहितमा एजेन्ट राखेर गरेको संगठित अपराधको फहेरिस्त अझै आएको छैन । पोखराका पीडित विक्रम गुरुङका अनुसार, आफ्नो चिनजानका ९३ जनामध्ये धेरैले सानु भण्डारीको नाममा बैंकमा पैसा पठाएको र बाँकी दुलाललाई भेटेर झोलामा हालेर पैसा दिएका थिए ।"
'कार्यदल नबन्दै गिराहकै सदस्यले मलाई नियुक्ति दिलाउने भनेका थिए',"प्रतिवेदनकै काम गरेका बेला भेट्नुभएको हो ?प्रतिवेदन बुझाएपछि भेटेको हो जस्तो लाग्छ । सानु भण्डारीको के कार्यक्रम थियो, त्यहाँ खाना खाने बेलामा भेट भएको हो ।"
अपांगता भएका सन्तान हुर्काउँदाका मातृ संघर्ष,"(लुम्बिनी) र (वीरेन्द्रनगर)रुपन्देहीको तिलोत्तमा६ की पवित्रा कुमाल बिहान ५ नबज्दै उठ्छिन् । त्यसअघि नै ब्युँझिसकेका हुन्छन् छोरा अनुस । उनलाई हरेक बिहान लाग्छ, १३ वर्षीय छोरा अबेरसम्म सुतिदिए हुन्थ्यो । उठेर भैंसीबाख्रालाई दानापानी खुवाउन नथाल्दै छोरा खुट्टा लतार्दै तल झर्न खोज्छ । कोही नदेखेपछि चिच्याएर रुन थाल्छ । वडा कार्यालयमा सहयोगीको जागिरमा जानुअघि उनले घरमा भ्याउनुपर्ने कामको लामो फेहरिस्त छ । बस्तुभाउको दानापानी, खानाको तयारी, छोराको दिसापिसाब र खाना खुवाउने काम । हरेक दिन यी सबै भ्याएर कार्यालय पुग्दा उनी थाकिसकेकी हुन्छिन् । २०६३ मा १८ वर्षमै विवाह गरेकी पवित्राले पहिलो सन्तानका रूपमा अनुसलाई जन्म दिइन् । पहिलो खोप लगाएपछि अनुसमा बेहोस हुने र शरीर काप्नेजस्ता समस्या देखियो । छोराको उपचारमा नजिकको अस्पतालदेखि सीमापारि गोरखपुरको अस्पताल धाइन् । न रोग पत्ता लाग्यो न कुनै सुधार नै भयो, उनले सुनाइन्, हुर्किंदै गएको छोराको न आवाज सुन्न पाए, न ऊ हिँडेको नै देख्न पाएकी छु । नगरपालिकाले उनका छोरालाई बौद्धिक अपांगता भएको प्रमाणपत्र दिएको छ ।पवित्राको दैनिक छोरासँगै गुज्रिरहेको छ । दिसापिसाब आयो भनेर भन्न नसक्दा कपडा समातेर इसारा गरिदिन्छ, पवित्राले भनिन्, म आमा हुँ, इसारा बुझ्ने शक्ति भगवान्ले नै दिँदा रहेछन् । छोरा स्याहार्दाको सास्तीभन्दा छोराको अवस्थालाई लिएर अरू मानिसले गर्ने टिप्पणीले उनलाई दुःखी बनाउँछ । छोराको उमेर बढेसँगै उनलाई पढाउने चिन्ता हुन थालेको छ । बौद्धिक अपांगता भएका बालबालिकालाई हुर्काउने, पढाउनेबारे उतिधेरै जानकारी नरहेको उनी सुनाउँछिन् । उनी भन्छिन्, धेरै पटक विद्यालयमा धाएर पढाइदिन अनुरोध गरे । कसैले राख्न मान्नुभएन ।सुरुका केही महिना घरदेखि अलिक परेको विद्यालयमा छोरालाई भर्ना गरिन् तर सहज भएन । साइकलमा जसोतसो बसालेर चोकसम्म ल्याएर स्कुल बस चढाएर पठाए, उनले भनिन्, विद्यालय टाढा भएकाले छोरो हुर्केपछि साइकलमा बसाल्न सम्भव भएन । त्यसपछि विद्यालय पठाउन छाडिदिए । उनले छोरालाई पढाउन चाहेको विद्यालय अपांगता भएका विद्यार्थीले पढ्ने विद्यालय थियो । घरदेखि ४० मिनेटको दूरीमा पर्ने विद्यालय पढाउन विद्यालयकै बस प्रयोग गर्नुपर्थ्यो । मुख्य बाटोसम्म पुर्याउन पनि झन्डै १५ मिनेट लाग्छ । अपांगता भएका छोराछोरी हुर्काउन अभिभावकले गर्नुपर्ने संघर्ष पवित्राको अनुभव काफी छ । रुपन्देहीको सैनामैना१० की ५२ वर्षीया पार्वती रेग्मीलाई सबैभन्दा चिन्ता कसैको छ भने, ३६ वर्षीय साइँली छोरी सीताको । सीता अपांगता बन्नुको कारणबारे अझै पत्तो लागेको छैन । नवजात शिशुलाई लगाउनुपर्ने कुनै पनि खोप नलगाएका कारण यस्तो भएको हो कि भन्ने अनुमान मात्रै उनको छ । सीता पूर्ण रूपमा अपांग छिन्, जो हिँडडुल गर्न र शारीरिक चलमलसमेत गर्न सक्दिनन् । शारीरिक अपांगता भएकी उनले बोलेको परिवारका सदस्यले मात्र बुझ्छन् । उनले पूर्ण अपांगता भएको रातो कार्ड पाएकी छन् । उनलाई हरदम स्याहार गर्ने काम आमाले गर्छिन् । शौचालय लैजाने, खाना खुवाइदिने, लुगा धोइदिने, नुहाइदिने सबै काम मैले नै गर्नुपर्यो, उनले सुनाइन्, उसको लागि समय खर्चिंदा अरू काम बित्ने, अरू काम नगरे खान धौ हुने, समस्या त कति छन् कति । यसो त सीताको उपचारका लागि भारतको राजस्थानदेखि स्वदेशका अनेकन अस्पताल चहारेको कथा उनले सुनाइन् । पार्वतीको पछिल्लो चिन्ता आफू बूढो भएपछि स्याहार कसले गर्ला भन्नेमा छ । हरेक काम छोडेर ३६ वर्षदेखि छोरीकै साथमा छु, उनले भनिन्, म बूढो हुन थालें, छोरी बोक्न गाह्रो हुन थाल्यो । छोरी सीतालाई अपांगता भएकाको स्याहार केन्द्रमा राख्न सोचे पनि मनले नमानेको पार्वतीले सुनाइन् । छोरीकै कारण घर छाडेर कतै टाढा जान नसकेको उनले जनाइन् । जानका घिमिरेले २०७२ असारमा जन्माएकी छोरीको साढे दुई महिना भएपछि असामान्य व्यवहार देखिन थाल्यो । छोरी खेल्नै नखोज्ने, रुँदै नरुने गरेपछि केही समस्या छ भन्नेमा प्रस्ट भएँ, ४५ वर्षीया जानकाले भनिन्, अहिले छोरी बेसुरमा एक्लै खेल्छिन्, हिँड्छिन्, बस्छिन् तर बोल्दिनन्, केही काम गर्न सक्दिनन् । आठ वर्षीया छोरी धनकलालाई अरू बच्चासरह विद्यालय पठाउन कोसिस गरे पनि उपाय लागेको छैन । सामान्य कृषिमा आश्रित परिवारकी जानकालाई हुर्किंदी छोरीबारे भनिन्, छोरी रजस्वला हुँदा झन् कति अप्ठ्यारो होला भन्ने चिन्ता छ । आफ्नो पीडा बताउन सक्दिनन् । यस्तो पीर जसलाई पर्यो, उसैलाई थाहा हुने रहेछ । दैलेखको दुल्लु नगरपालिका३ की रमा न्यौपानेको परिवार सुर्खेत वीरेन्द्रनगर नगरपालिका४ मा बस्छ । उनका ४ छोरामध्ये २ जुम्ल्याहा भीमप्रसाद र हरिप्रसाद न्यौपाने १३ वर्षका भए । पाँच वर्ष पुग्दा विद्यालय जान थालेका दिन रमाइलो थियो । २०७१ सालको कुरा हो । दुवै छोरा एक्कासि हिँड्डुल गर्न नसक्ने भए । बिस्तारै बोली पनि बन्द हुँदै गयो । अहिले दुवै जना हात राम्रोसँग चलाउन सक्दैनन् । पूर्ण रूपले अपांगता भएका छोराको स्याहारसुसार गर्नु रमाको दैनिकी बनेको छ । शौचदेखि सरसफाइ गरिदिन रमालाई बिहानभर ठिक्क हुन्छ । राति सुतेपछि मात्र आफूले राहत पाउने गरेको रमाले सुनाइन् । दुई छोराको उपचारका लागि नेपाल र भारतका धेरै अस्पताल धाइन् । छोराद्वयकै उपचारका निम्ति वीरेन्द्रनगर झरेर भाडामा बस्छन् । भारतमा मजदुरी गर्ने उनका श्रीमान् छोराकै कारण घरमै बसिरहेका छन् । एक्लै मैले बच्चालाई धान्न नसकेपछि श्रीमान् रोजगारीमा जानसक्नुभएको छैन, रमाले सुनाइन्, भएको जग्गा बेचेर छोराहरूको उपचारमै सकियो । दुवैको उपचारमा ३० लाख जति खर्च भइसक्यो । डाक्टरले निको हुन्छ भन्छन् तर उस्तै छन् । के भएको भनेर पनि थाहा छैन । निको हुने आशामा अस्पतालसँगै धामीझाँक्री धाउन छाडेका छैनन् । वीरेन्द्रनगर८ की दुर्गा आचार्य जुम्ल्याहा २ छोरा ८ वर्षका भए । जन्मिँदै स्वास्थ्य समस्या आएर एक छोरालाई आईसीयूमा राख्नुपरेको थियो । उमेरभन्दा ढिलो गरी बस्न र हिँड्नसम्म थालेको छोराको बोली फुटेको छैन । खाना खुवाउनेदेखि शौचालयसम्म आफू नभई हुँदैन, बच्चालाई कुरेरै बस्नुपर्ने बाध्याता रहेको उल्लेख गर्दै उनले भनिन्, भोक लागे रुने, भान्सामा जाने र भाँडाकुँडा फाल्ने गर्छ । उपचारमा लाखौं खर्च भइसक्यो । निको भएको छैन । अब स्कुल पठाउने उमेर भयो । यता त्यस्तालाई पढाउने सुविधा छैन ।वीरेन्द्रनगर४ की ३८ वर्षीया मीरा धामीकी छोरी जन्मिँदा राम्रै थिइन् । डेढ वर्षसम्म बस्न नसक्ने भएपछि उनले कान्ति बाल अस्पताल काठमाडौं लगिन् । खासै समस्या नहुने भन्दै अस्पतालले फिर्ता पठाइदियो । फेरि अस्पताल जाँदा अब छोरी यस्तै हुन् भनेर घर फर्काइदिए । नौ वर्ष पुगेकी छोरी हिँडडुल गर्न सक्दिनन् र बोली पनि आउँदैन । मिरा दैलेखको गुरास गाउँपालिका पातीकाल्लामा शिक्षिका हुन् । अपांगता भएकी छोरीलाई हजुरआमा मैनकला सिँजालीका साथमा छाड्ने गरेको सुनाइन् । बोकेरै बाहिरभित्र लैजानु पर्छ, मैनकलाले भनिन्, खुवाउने बेला पनि साह्रै गाह्रो हुन्छ । नातिनी उमेर बढ्दै गएपछि कसरी हुर्काउने चिन्ता रहेको उनले सुनाइन् । अपांगता भएका बालबालिकाको संरक्षणमा राज्यको दायित्व कमजोर हुँदा र सामाजिक परम्पराले त्यस्ता सन्तान हुर्काउने जिम्मेवारी महिलाको काँधमा आइपर्दा आमाहरू कठिन संघर्ष गर्न बाध्य छन् । अपांगता भएका परिवारप्रति समाजले गर्ने अवहेलनाजन्य व्यवहार सुधार आएको छ । भेदभाव, खिसिट्युरी गर्ने समस्या उस्तै छ । त्यसैले सरकारले अपांगता भएका बालबच्चालाई पढाइको सुविधा सहज बनाइदिनुपर्ने उनीहरूको माग छ । हामी त आमा भयौं, सकेको गर्छौं । आफैं नसक्ने भएका दिन यस्ता बच्चालाई कसले हेरिदेला ?, दुल्लु३ की रमा भन्छिन् । सरकारले अपांगता भएका बालबालिकाको वर्गीकरण गरेर दिएको परिचयपत्रका आधारमा सुविधा र सहुलियतको व्यवस्था गरे पनि उपलब्धता सहज हुन नसकेको अभिभावकको गुनासो छ । अपांगता परिचयपत्रका आधारमा सामाजिक सुरक्षा भत्ताअन्तर्गत क वर्गका व्यक्तिले मासिक ४ हजार, ख वर्गकाले २२ सय रुपैयाँ पाउने गरेका छन् । त्यस्तै, ग र घ वर्गकाले सरकारी अस्पताललगायत कार्यालय, बसमा लाग्ने दस्तुरमा छुट पाउने गरेका छन् । केही स्थानीय तहमा अपांगता भएका व्यक्तिका लागि पुनःस्थापना केन्द्र जस्ता संस्थाको पनि व्यवस्थापन गरिएको छ । केही पालिकाले ह्वीलचियर, सेतो छडी जस्ता सामग्री पनि वितरण गर्छन् ।रूपन्देहीको सैनामैना नगरपालिकामा रहेको अपांगता पुनःस्थापना केन्द्रलाई लुम्बिनी प्रदेश सरकारले १० लाख रुपैयाँ उपलब्ध गराएको नगरपालिकाको महिला तथा बालबालिका शाखा अधिकृत तुलसी ज्ञवालीले बताइन् । पालिकाबाट पनि सेतोछडी, ह्वीलचियर वितरण भएको, बौद्धिक अपांगता भएका विद्यार्थी पढ्ने विद्यालयलाई ३ लाख, महिला तथा बालबालिका मन्त्रालयबाट नेपाल दृष्टिविहीन उत्थान संघलाई ५ लाखसमेत उपलब्ध गराएको उनले जनाइन् । स्थानीय तहमार्फत सरकारले अपांगता भएका व्यक्तिलाई उपलब्ध गराउने सुविधा पाए पनि परिचयपत्रअनुसारका अन्य सुविधा दिन भने सम्बन्धित निकायले आलटाल गर्ने गुनासो अभिभावकको छ । वीरेन्द्रनगर नगरपालिकाले अपांगता भएका बालबालिकाका लागि आर्थिक सहयोगसँगै पढाइ व्यवस्थापनका लागि काम गरिरहेको नगरपालिकाका सूचना अधिकारी उत्तमप्रसाद आचार्यले बताए । वीरेन्द्रनगरमा बौद्धिक अपांगता र बहिरा बालबालिका लागि २ वटा विद्यालय र दृष्टिविहीनका लागि स्रोत कक्षा सञ्चालनमा रहेको उनले बताए ।"
चिया हुर्काउँदै पछिल्ला छिमल,"अर्का युवा उद्यमी नीरज पराजुलीका अनुसार नेपालमा पहिलो पटक चिया रोपण करिब डेढ सय वर्षअघि इलाममा भएको थियो । तर, यसको व्यावसायिक खेती भने २०३० को दशकपछि मात्रै भएको हो । खासगरी २०२१ को भूमि सुधार ऐनपछि हदबन्दीबाट जमिन जोगाउन मूलतः इलाम र झापामा चिया खेती सुरु भएको हो । धान खेती मासेर चिया लगाउन थालियो । अहिले चिया उद्योग घाँडोजस्तो भएको छ । चियामा समस्यै समस्या छ, नीरजले भने, यस्तै हो भने नेपाली चिया दीर्घकालीन जान्छ जस्तो लाग्दैन । नेपाली चियाको उत्पादन ज्यादा छ तर खपत कम । त्यही कारण अधिकांश चिया भारत निर्यात गर्नुपर्ने बाध्यता छ । भारतले सधैं हेप्छ । भाउ दिँदैन, उनी सुनाउँछन्, भारतको हेपाइ सहेर पनि व्यापार गर्न बाध्य छौं । भारतले ४० प्रतिशत बिक्री कर लगाउने कुरा चर्चामा छ । यदि त्यसो भएमा नेपाली चिया उद्योगलाई ठूलो मर्का पर्नेछ । पश्चिम बंगाल सरकारले नेपाली चियालाई प्रतिबन्ध गर्ने अनेक जुक्ति गरिरहेको छ, नीरजले थपे, यो गम्भीर कुरा हो ।"
गीतकार खरेललाई पोखरामा सम्मान,"(गण्डकी)गीतकार किरण खरेल शनिबार पोखरेली युवा सांस्कृतिक परिवारको कार्यक्रममा देखिए । सांस्कृतिक परिवारले खरेललाई पहिलो अम्बर गुरुङ राष्ट्रिय संगीत पुरस्कारबाट सम्मानित गर्न पोखरा निम्त्याएको थियो । खरेल र उनका कामबारे चर्चा गर्दै कार्यक्रममा २ लाख रुपैयाँ पुरस्कारसहित कदरपत्रले सम्मानित गरियो । ७ सय बढी गीत लेखिसकेका खरेलले ५५ भन्दा बढी नेपाली फिल्मका लागि कालजयी गीत दिएका छन् । माइतीघर फिल्मका लागि उनले लेखेका गीत जिन्दगीलाई जित होइन हारले स्वागत गरी, नमान लाज यसरी, यो हो मेरो प्राणभन्दा प्यारो माइतीघर कालजयी छन् । साहित्कार तीर्थ श्रेष्ठ भन्छन्, मेरो आमा पुस्ता सम्भवतः माइतीघर गीतमै नाच्नुभयो होला, अहिले नातिनी पुस्ता पनि यही गीतमा नाचिरहेको देख्छु । अरू कुनै पनि गीतले यति व्यापकता पाउन नसकेको उनको दाबी छ । खरेलको अर्को गीत नमान लाज यसरी को जस्तो मादकता अरू गीतमा नपाएको श्रेष्ठले अनुभव पोखे । गायक प्रेमध्वज प्रधान र भारतीय गायिका उषा मंगेशकरले गाएको यो गीतलाई खरेलकै शब्दले जीवन्त बनाए । कार्यक्रममा पोखरेली गायक विनोद बानियाँ र रजनी ऋदम राईले सोही गीत गाउँदा खरेल पुलकित देखिन्थे । १९ वर्षकै उमेरमा ए दूरका सितारा, मेरो चाँदनी कहाँ छ लेखेका खरेलको उक्त गीत पहिलो पटक २०१४ सालमा गायक बटुकृष्ण ज्वालाद्वारा भारतमा रेकर्ड गराएका थिए । खरेलका गीतहरू नेपाल र भारतका थुप्रै गायकले गाइसकेका छन् । साहित्यकार सरुभक्तले नेपाली गायन क्षेत्रमै उथलपुथल हुने गरी खरेलले गीत लेखेको टिप्पणी गरे । परम्परागत शैलीमै लेखिएका गीत चलिरहेका बेला खरेलको आधुनिक शैलीका गीतले त्यसताकाको गीतसंगीतको धार नै फेरि दिएको भन्दै आधुनिक गीत लेखनमा खरेल सर्वोच्च प्रतिभाका रूपमा स्थापित भएको सरुभक्तले सुनाए । अझ तीर्थ श्रेष्ठले अम्बर गुरुङको एक किस्सा सुनाउँदै खरेललाई नेपाली गीत क्षेत्रको सगरमाथा नै कहे । खरेलका गीतमा प्रकृति, माटो, नारीप्रति विशेष मोह भेटिन्छ । खरेल आफू खुला आकाशमुनि खोलाको छङछङ आवाज सुनेर जन्मे, हुर्केकाले प्रकृतिसँगको मोह गीतमा झल्किएको बताउँछन् । साथै संयुक्त परिवारमा आमा, फूपू, दिदीको स्नेहमा हुर्केकाले नारीप्रति सम्मान र मोहको आभाष पनि हुने थपे । कवि तीर्थ श्रेष्ठले पनि खरेलले स्रोता र गीतका पारखीको सदिच्छा जहिल्यै पाएको सुनाउँदै भने, यति धेरै माया, स्नेह, सम्मान सरकारबाट मिल्दैन, सरकारबाट केही नपाए पनि उहाँले सबथोक पाउनुभएको छ । श्रेष्ठका ४ वटा कृति सार्वजनिक छन् । सम्मानित भएपछि खरेल पोखराकाबारे केही भावुक देखिए । पहिलोपटक २०२४ सालमा दार्जिलिङबाट आएका अम्बर गुरुङसँगै गोपाल योञ्जन, अरुणा लामा, रञ्जित गजमेरलगायतको टोलीसँग पोखरा आएर कार्यक्रम चलाएको स्मरण गरे । विस्मृतिमा उनी केही भावुक भए । आफ्ना मित्र अम्बर गुरुङकै नामको पुरस्कार पाउँदा खुसी लागेको भन्दै खरेलले गुरुङको पनि बयान गरे । मभन्दा केही महिनामात्र जेठा अम्बर, मेरो अनन्य मित्र जसले मेरा १० वटा गीतमा संगीत भरेर रेकर्ड गराए, आज उनकै नामको यो पुरस्कार पाउनु मेरा लागि अविस्मरणीय र गौरवको क्षण हो ।"
जाँडरक्सी महोत्सव कविता प्रथम,"हेटौंडा (कास) हेटौंडामा आयोजित खुला हास्यव्यंग्य कविता प्रतियोगितामा भक्तपुरका डिल्लीप्रसाद मुलतिहुनको जाँडरक्सी महोत्सव शीर्षक कविता उत्कृष्ट घोषित भएको छ । सिस्नुपानी नेपाल मकवानपुरको आयोजना तथा हेटौंडा उपमहानगरपालिका४ को सहयोगमा भएको उक्त प्रतियोगितामा २४ प्रतियोगीलाई पछि पार्दै डिल्लीप्रसाद प्रथम हुँदै १५ हजार रुपैयाँसहित प्रमाणपत्र प्राप्त गरे । यसैगरी मकवानपुरका प्रभास घिमिरेको बाँदर शीर्षक कविता द्वितीय हुँदै १० हजार रुपैयाँ जित्यो । सुनसरीका सुरज पराजुलीको फलानो शीर्षक कविता तृतीय भई ५ हजार रुपैयाँ हात पार्यो । यसैगरी पाँचथरका कमल घिमिरेको नेताज्यूलाई स्वागत छ र कास्कीका संयोग बस्यालको हामी शीर्षक कविता सान्त्वनासहित जनही ३३ हजार रुपैयाँ प्राप्त गर्यो । प्रतियोगितामा सहभागिताका लागि प्राप्त ८१ कवितामध्ये आयोजकले २५ वटा कवितालाई प्रारम्भिक छनोट गरी प्रस्तुतिको अवसर दिएको थियो । प्रारम्भिक छनोटमा परेका ४ जना कवि प्रस्तुतिको चरणमा सहभागी भएनन् । धनकुटा, पाँचथर, मकवानपुर, भक्तपुर, गुल्मी, कास्की, नवलपरासी, पर्वत, गोरखा, तनहुँ, उदयपुर, रूपन्देही, धादिङ, सुनसरीका २५ प्रतियोगी कविता वाचनका लागि छनोट भएका थिए । सिस्नुपानी नेपाल मकवानपुरका अध्यक्ष राजकुमार लामिछानेको सभाध्यक्ष तथा सिस्नुपानी नेपालका केन्द्रीय संस्थापक अध्यक्ष तथा सल्लाहकार नरनाथ लुइँटेलको प्रमुख आतिथ्यमा प्रतियोगिता सम्पन्न भएको हो । कार्यक्रममा हेटौंडा४ का वडाध्यक्ष नवीन सिग्देलको विशिष्ट आतिथ्यमा सिस्नुपानी नेपालका केन्द्रीय सचिव राजकुमार घिमिरे, सर्जक सञ्जाल मकवानपुरका संयोजक निमेष निखिल, आँचल साहित्य कल पुञ्जकी अध्यक्ष भावना सापकोटालगायत साहित्यकारको उपस्थिति थियो ।"
नयाँ फिल्ममा नम्रता,"काठमाडौं (कास) पछिल्लो फिल्म जायरा रिलिजको झन्डै चार वर्षपछि अभिनेत्री नम्रता श्रेष्ठ नयाँ फिल्म ह्यासट्याग माया मा जोडिएकी छन् । त्यसो त उनी बीचमा खेल्न तय भइसकेको फिल्म प्रसाद २ छायांकनको समयमा आएर बाहिरिएकी थिइन् ।बुङ्मतीस्थित कार्यविनायक मन्दिरमा शुक्रबार मुहूर्त गर्दै ह्यासट्याग माया ले कास्ट एन्ड क्रुबारे जानकारी दिएको हो । राजीव गुरुङको निर्देशन रहने उक्त फिल्ममा नम्रतासहित सारुक ताम्राकार, रोय श्रेष्ठ, निकिता आचार्य, केनिपा सिंह, सुदाम सिकेलगायतको अभिनय रहनेछ । आउँदो सातादेखि काठमाडौंबाट छायांकन थालिने जानकारी दिँदै निर्देशक गुरुङले बाँकी छायांकन पोखरा, बर्दिया हुँदै धरानमा पुगेर सकिने बताए । थ्रिलर जनरामा बन्न लागेको उक्त फिल्मलाई शर्मिला थापाले निर्माण गर्न लागेकी हुन् । नम्रता फिल्मको शीर्ष भूमिका मायाका रूपमा रहने बताइएको छ । फिल्ममा एरियल योगा प्रशिक्षकको भूमिका निर्वाह गर्न लागेकी नम्रताले चरित्र निर्माणका लागि लामो समयदेखि एरियल योगासमेत सिकेको बताइन् । मैले चरित्र निर्माणका लागि मिहिनेत र लगावका साथ लामो समय खर्चिएकी छु । त्यसैले पनि यो फिल्ममा केही नयाँपन देखिने कुरालाई लिएर उत्साहित छु, नम्रताले भनिन् । निर्देशक गुरुङ र आशुतोष श्रेष्ठको पटकथा रहेको फिल्ममा उज्ज्वल जोशीको छायांकन, रेलिजा श्रेष्ठको कला निर्देशन, कृति जोशीको शृंगार रहने बताइएको छ ।"
आजकै दिन: रुसी राष्ट्रपतिमा पुटिन,रुसका पहिलो राष्ट्रपति बोरिस यत्सिनले पदबाट राजीनामा दिएपछि भ्लादिमिर पुटिनले २२ वर्षअघि आजकै दिन अथवा ७ मे २००० मा रुसको नयाँ राष्ट्रपतिका रूपमा शपथ ग्रहण गरेका थिए । यत्सिनले आठ वर्षको कार्यकाल अन्त्य गर्दै ३१ डिसेम्बर १९९९ मा पदबाट राजीनामा दिएपछि तत्कालीन प्रधानमन्त्री पुटिनले कार्यवाहक राष्ट्रपतिको जिम्मेवारी सम्हालेका थिए । चार महिनापछि नै भएको राष्ट्रपतीय निर्वाचनमा पुटिनले ५३ प्रतिशत मत ल्याउँदै पहिलो छवर्षे कार्यकालमा निर्वाचित भएका थिए ।सन् २००८ पछि चार वर्ष पुनः प्रधानमन्त्रीका रूपमा रहेका पुटिनले सन् २०१८ को राष्ट्रपति निर्वाचनमा ७६ प्रतिशत मत ल्याएर पुनः मे ७ मा नै चौथो कार्यकालका रूपमा शपथ लिएका थिए । उनको ६ वर्षे कार्यकाल २०२४ मा सकिँदै छ । तत्कालीन सोभियत युनियनको लेनिनग्राड (हालको सेन्ट पिटर्सबर्ग) मा १९५२ अक्टोबर ७ मा जन्मेका पुटिनका बाबु सोभियत नेभीमा थिए भने आमा कारखाना मजदुर थिइन् । हाल रसियायुक्रेन युद्धका कारण पुटिन बढी चर्चामा छन् ।
होल्डिङ सेन्टरको जिम्मा कसले लिने ?,"कोरोना संक्रमणको दोस्रो लहरपछि सरकारले दक्षिणी नाकामा बनाएको सुविधासम्पन्न होल्डिङ सेन्टर प्रयोगविहीन बनेका छन् । संघीय सरकारले नेपाली सेनामार्फत ०७८ सालमा पूर्वको काँकडभिट्टादेखि पश्चिम गड्डाचौकीसम्मका सातवटा नाकामा सेन्टर निर्माण गरेको थियो । त्यसका लागि ललितपुरको हनुमान कन्स्ट्रक्सन कम्पनीलाई एकै डिजाइनमा बनाउने गरी ठेक्का दिइएको थियो ।नाकामा परीक्षण गरेर संक्रमण देखिएकालाई क्वारेन्टाइनमा नराखी सिधै घर पठाउँदा गाउँसम्म संक्रमण फैलिएपछि रोकथाम गर्न सेन्टर स्थापना भएका हुन् । तर, प्रयोगमै आउन सकेका छैनन् । ती संरचनाका सामान चोरी हुन थालेपछि अहिले सेन्टरमा पहरा दिन सेना खटिएको छ । झापाको मेचीनगर१४ स्थित हँडिया खोला बगरमा निर्मित सेन्टरमा पंखा, धारा, कललगायतका सामान चोरी हुन थालेपछि सुरक्षाका लागि सेनालाई खटाइएको छ । देशैभरका होल्डिङ सेन्टरको सुरक्षाको जिम्मेवारी सेनालाई दिइएको हो, सैनिक मुख्यालयका सूचना अधिकारी कृष्णप्रसाद भण्डारीले भने, के प्रयोजनमा कसले सञ्चालन गर्ने भन्ने कुराको टुंगो नहुन्जेल सेनाले नै रेखदेख गर्नेछ । हँडिया खोला बगरको होल्डिङ सेन्टरमा सुवेदार रेमबहादुर क्षेत्रीको कमान्डमा नयाँ श्रीनाथ गणका ११ सैनिकको टोली खटिएको छ । नाकामै होल्डिङ सेन्टर बनाउने सरकारी योजना भएपछि झापामा नाकादेखि २० किलोमिटर टाढा निर्माण गरिएको थियो । अर्धस्थायी खालको होल्डिङ सेन्टरमा अक्सिजनसहित एक हजार बेड छन् । २२ करोडभन्दा बढी लागतमा निर्मित सेन्टरमा २२ वटा टहरा छन् । तर, दुई वर्ष नबित्दै पक्की भुइँ र सिँढी भत्किन थालेको एक सैनिकले बताए । प्रमुख जिल्ला अधिकारी शिवराम पोखरेलले दुई ब्लकमध्ये एउटा मेचीनगर र एउटा नेपाल रेडक्रस सोसाइटीलाई तालिम सञ्चालनका लागि दिन गृह मन्त्रालयमा सिफारिस पठाए पनि कुनै जवाफ नआएको बताए । मोरङ विराटनगरको रानीस्थित जुट मिल परिसरमा बनेको एक हजार जना क्षमताको सेन्टर पनि हस्तान्तरण हुन सकेको छैन । हनुमान कन्स्ट्रक्सनले नै यहाँ २४ करोड ७५ लाखमा ठेक्का पाएको थियो । प्रत्येक होल्डिङ सेन्टरमा ३ भान्सा कोठा र १२ खाना खाने कोठा, २० वटा क्वारेन्टाइन, २ वटा प्रशासनिक भवन र २२ वटा शौचालय छन् । मोरङका निमित प्रमुख जिल्ला अधिकारी शरद पोखरेलले सेन्टर बहुउपयोगका लागि विराटनगर महानगरलाई हस्तान्तरणका लागि गृहमा सिफारिस पठाएको बताए ।कोरोनाको पहिलो र दोस्रो लहरमा हटस्पट बनेको वीरगन्जमा संघीय सरकारले २७ करोड लागतमा निर्माण गरेको होल्डिङ सेन्टर नौ महिनादेखि उपयोगविहीन छ । वीरगन्ज भन्सारको पश्चिमी यार्डमा बनेको सेन्टर ०७९ साउन ११ मा सेनाले सुरक्षा जिम्मेवारी लिएको थियो । सेन्टरमा २० भवन छन् भने हरेकमा ५० शय्या छन् । १८ भवन सामान्य खालका र २ वटामा गम्भीर खालका बिरामीका लागि अक्सिजन प्वाइन्टसहितको आरामदायी शय्या छ । परिसरमा अक्सिजन उत्पादन गर्ने कक्ष, डाइनिङ हलसहितको भान्सा घर, २ वटा वातानुकूलित कन्फ्रेन्स हल छन् । हाल सेनाको वीरगन्जस्थित श्रीजंग गणका जमदारको नेतृत्वमा २४ जना सैनिक जनशक्ति सुरक्षार्थ खटिएका छन् । सेनाले जिम्मेवारी लिनुअघि १६ दिनको अवधिमा सेन्टरमा सुरक्षाकर्मी नहुँदा वास बेसिन चोरी भइसकेको थियो । नेपालभारत सीमाको ५७ मिटरको दूरीमै सेन्टर छ । अन्तर्राष्ट्रिय मान्यताअनुसार पनि यसरी दुईदेशीय सीमामा सेना बस्न मिल्दैन, सेनाका एक अधिकृतले भने, तर अर्को व्यवस्था नहुन्जेलसम्म हामीले जिम्मेवारी बहन गरिरहेका छौं । पश्चिमी नाका कञ्चनपुरको गड्डाचौकीमा २९ करोडमा निर्माण गरिएको होल्डिङ सेन्टर पनि अलपत्र छ । भीमदत्त नगरपालिका१८ सालघारीमा रहेको सेन्टरको चारैतिर काँडेतारले घेरबार गरिएको छ । होल्डिङ सेन्टरमा २२ ठूला संरचना छन् भने भान्सा, शौचालय गरी ५९ संरचना निर्माण गरिएका छन् ।पछिल्लो समय भारतबाट फर्किनेमा दिनहुँ कोरोना संक्रमण देखिन थालेको छ । संक्रमण बढेका बेला सेन्टर सञ्चालनको चर्चा भए पनि फेरि सेलाएर जाँदा यत्रो संरचना खाली छ । अहिले जिल्लामा दैनिक १०१२ जनामा संक्रमण देखिन थालेको छ, सक्रिय संक्रमितको संख्या २६ पुगेको छ । सेन्टर सञ्चालनबारे पछिल्लो समय रक्षा मन्त्रालयले अध्ययन थालेको प्रमुख जिल्ला अधिकारी गोपालप्रसाद अर्यालले बताए । उनका अनुसार मन्त्रालयका सहसचिवको नेतृत्वमा अध्ययन टोली बनेर अध्ययन भइरहेको छ । दुई साताअघि उक्त टोलीले अनुगमन गरेको थियो, हामीले चार विकल्पमा जान सकिने सुझाव दिएका छौं, प्रजिअ अर्यालले भने । उनका अनुसार एक हजार क्षमताको संरचनाको ३० प्रतिशत सेन्टरकै रूपमा र बाँकी लागूऔषध दुर्व्यसनीमा फसेकाका लागि पुनःस्थापन केन्द्र, क्षयरोग उपचार केन्द्र, विशेष सुरक्षा प्रहरीलाई पनि राख्न सकिने सुझाव दिइएको छ । कार्यविधि र सञ्चालन खर्चको अन्योलले सेन्टर सञ्चालनमा आउन नसकेको उनले बताए । कैलालीको धनगढी त्रिनगर सीमानाका नजिक २८ करोड ८१ लाख लागतमा क्वारेन्टिन कक्ष, चिकित्सक कक्ष, शौचालय, भान्सा घरसहित ५९ ब्लक निर्माण गरिएका छन् । गत साउनमा निर्माण सकिएको सेन्टर प्रयोगविहीन छ । १४ वटा क्वारेन्टाइन ब्लकमा तीन सय शय्या छन् । स्थानीय तह र प्रदेशले आफ्नो मातहत सञ्चालन हुनुपर्ने लबिइङ गरिरहेको सुनिए पनि कसको जिम्मा दिने भन्ने निर्क्यौल नभइसकेको जिल्ला प्रशासन कार्यालय कैलालीका सूचना अधिकारी शिवराज जोशीले बताए । कोरोना महामारीका बेला बाँके सबैभन्दा बढी प्रभावित थियो । जिल्लामा ३ सय ५३ जनाले ज्यान गुमाएका थिए । सीमा क्षेत्रमा संक्रमितलाई राख्न होल्डिङ सेन्टर निर्माण गरियो । नेपालगन्ज उपमहानगरपालिका१४ भवनीयापुरमा बनेको सेन्टर अहिले प्रयोगविहीन छ । सेन्टरमा २२ वटा ब्लक छन् । आधुनिक धारा र शौचालय छ । अक्सिजनको छुट्टै कोठा छ । दुईवटा भवन चिकित्सक तथा स्वास्थ्यकर्मीका लागि छुट्याइएको छ । खाना पकाउने र खाने ठुल्ठूला कक्ष छन् । २९ करोड ३८ लाख रुपैयाँमा बनेको सेन्टर गत साउन १३ मा सेनालाई हस्तान्तरण गरिएको हो । केन्द्र, प्रदेश र स्थानीयमध्ये कुन सरकारलाई हस्तान्तरण गर्ने भन्ने अन्योलले अहिले सेन्टर सेनाले कुरिरहेको छ । अहिले नेपालगन्जको जमुनाह नाका हुँदै आउनेको रगत परीक्षण गर्दा संक्रमण देखिन थालेको हो । अस्पतालका शय्यामा संक्रमितको संख्या थपिँदै गएको छ । तर, सरकारले होल्डिङ सेन्टर प्रयोगमा ल्याएर संक्रमितको उपचार गर्ने व्यवस्था मिलाउन सकेको छैन । बाँकेका प्रमुख जिल्ला अधिकारी विपिन आचार्यले सेन्टरलाई कसरी प्रयोग गर्ने भन्नेबारे गृह मन्त्रालयलाई गत वर्ष नै सुझाव पठाएको बताए । निर्देशन पर्खिरहेका छौं । त्यहीअनुरूप व्यवस्थापन गर्छौं, उनले भने । अहिले यहाँका संक्रमितहरू सेन्टरमा होइन होम आइसोलेसनमा छन् । सेन्टर सञ्चालनबारे कुनै निर्णय नभएको जिल्ला कोभिड व्यवस्थापन समितिका फोकल पर्सन तेज वलीको भनाइ छ । जिल्ला कोभिड व्यवस्थापन समितिका अनुसार पहिलो लहर सुरु भएयता २१ हजार ३ सय ६४ जना संक्रमित भएका छन् । चैतदेखि आइतबारसम्म १ सयभन्दा बढीमा संक्रमण देखिएको छ । ६ जना होम आइसोलेसनमा छन् । संक्रमण बढिरहेको अवस्थामा सरकारले जतिसक्दो छिटो होल्डिङ सेन्टर सञ्चालन गर्ने व्यवस्था मिलाउनुपर्ने अधिकारकर्मी वसन्त गौतमले बताए ।"
पुरानै विधेयक प्रमाणीकरणका लागि सरकारले राष्ट्रपतिलाई आग्रह गर्ने,"(काठमाडौं)सरकारले तत्कालीन राष्ट्रपति विद्यादेवी भण्डारीले रोकेको नागरिकता विधेयकलाई प्रमाणीकरण गर्न राष्ट्रपति रामचन्द्र पौडेललाई अनुरोध गर्ने भएको छ । प्रधानमन्त्री निवास बालुवाटारमा शनिबार बसेको सत्ता गठबन्धनका शीर्ष नेता र नेपाल बार एसोसिएसनका पदाधिकारी तथा प्रतिनिधिसँगको बैठकपछि सरकार यस्तो निष्कर्षमा पुगेको हो । चार महिनाअघि संसद्का दुवै सदनले पारित गरेको विधेयकलाई तत्कालीन राष्ट्रपति भण्डारीले प्रमाणीकरण नगरी संविधानको उल्लंघन गरेकी थिइन् । सो कदमलाई नसच्याई भविष्यमा गलत नजिर बस्न सक्ने भन्दै सत्ता गठबन्धनका नेताले पनि सोही नागरिकता विधेयकलाई प्रमाणीकरण गर्ने दिशामा जानुपर्ने बताएका थिए । गठबन्धनको धारणालाई कानुनविद्ले समेत बल दिएपछि प्रधानमन्त्री पुष्पकमल दाहाल विधेयक प्रमाणीकरणका लागि राष्ट्रपतिसँग अनुरोधन गर्ने निष्कर्षमा पुगेका हुन् । आजको बैठकले शीतल निवासमा अड्किएको विधेयकलाई नै जारी गर्नुपर्ने निष्कर्ष बनाएको छ । त्यसैका आधारमा प्रधानमन्त्रीले राष्ट्रपतिलाई अनुरोध गर्नुहुनेछ, बैठकपछि जनता समाजवादीका अध्यक्ष उपेन्द्र यादवले भने, कानुन व्यवसायी र गठबन्धनका नेताहरूबीच यस विषयमा एउटै धारणा रहेको छ ।फागुन १२१३ गते वीरगन्जमा भएको कानुन व्यवसायीको साझा संस्था नेपाल बार एसोसिएसनको कार्यकारणी परिषद्को बैठकले तत्कालीन राष्ट्रपतिबाट रोकिएको विधेयक प्रमाणीकरण गर्न पहल गर्नुपर्ने निर्णय लिएको स्मरण गराउँदै पदाधिकारीले नागरिकताका त्यही प्रावधान फेरि संसद्को विषय बन्न नसक्ने सुझाव दिएका थिए । हाम्रो संसद् भनेकै कार्यकारिणी परिषद्को बैठक हो । उक्त बैठकले पारित गरेको प्रस्तावको बुँदा नम्बर १६ ले प्रस्ट रूपमा नागरिकता विधेयक प्रमाणीकरणका लागि पहल गर्नुपर्ने उल्लेख गरेका छौं । परिषद्ले पारित गरेको प्रस्ताव सरकार, संसद्, महान्यायाधिवक्ताको कार्यालय सबैतिर पठाएकामा कसैको विरोध आएको छैन, बार अध्यक्ष गोपालकृष्ण घिमिरेले भने, यसबीच साढे दुई महिनामा बारको कुनै धारणा परिवर्तन भएको छैन, कार्यकारिणी परिषद्ले पारित गरेको निर्णय नै हाम्रो धारणा हो भनेर प्रधानमन्त्रीसहित गठबन्धनका नेताहरूलाई अवगत गराएका छौं । बार कार्यकारिणी परिषद्ले पारित गरेको बुँदा नम्बर १६ मा नेपाली नागरिकले नागरिकता प्राप्त गर्ने संवैधानिक हक र कानुनी अधिकार भएकाले योग्य नेपाली नागरिकले सहज रूपमा नागरिकता प्राप्त गर्ने अधिकारको सुनिश्चितता गर्न संसद्को दुवै सदनद्वारा पारित भई प्रमाणीकरणका लागि सम्माननीय राष्ट्रपतिसमक्ष पेस भएका नागरिकतासम्बन्धी विधेयक हालसम्म प्रमाणीकरण नभएकाले सो विधेयक विधिवत् रूपमा प्रमाणीकरण गर्नका लागि आवश्यक पहल गर्नुपर्ने उल्लेख छ । संविधानको धारा १४ बमोजिम गैरआवासीय नेपालीको नागरिकताको संवैधानिक हक तथा कानुनी व्यवस्थालाई प्रभावकारी रूपमा कार्यान्वयन गर्न सम्बन्धित निकायलाई बैठकले ध्यानाकर्षणसमेत गराएको थियो ।संसद्को दुवै सदनले नागरिकता विधेयक पारित गरेपछि २०७९ साउन १६ मा पहिलोपल्ट प्रमाणीकरणका लागि तत्कालीन सभामुख अग्नि सापकोटाले राष्ट्रपतिकहाँ पठाएका थिए । तत्कालीन राष्ट्रपति भण्डारीले अस्वीकार गरी सम्बन्धित ८ बुँदाको सन्देशसहित विधेयक संसद्मै फिर्ता पठाएकी थिइन् । सुझावसहित पुनर्विचार गर्नका लागि फर्काइएपछि संसद्ले दोस्रो पटक पारित गरी राष्ट्रपतिसमक्ष पेस गरेको थियो । संविधानको धारा ११३ ले अर्थ विधेयकबाहेक अन्य विधेयक आफूलाई चित्त नबुझेमा एक पटक संसद्मा फिर्ता पठाउन सक्ने संवैधानिक अधिकार छ । संसद्ले दोहोर्याएर पारित गरेको विधेयक पठाएको मितिले १५ दिनभित्र प्रमाणीकरण गर्नुपर्ने संवैधानिक बाध्यता राष्ट्रपतिलाई छ । तर, भण्डारीले संवैधानिक दायित्वबाट पन्छिँदै दोस्रो पटक पारित गरेर पठाएको विधेयक पनि प्रमाणीकरण गरिनन् ।१५ दिनको समयसीमाभित्र राष्ट्रपतिले विधेयक प्रमाणीकरण नगरेमा अगाडिको प्रक्रिया के हुने भन्नेबारे संविधानमा प्रस्ट व्यवस्था छैन । संविधानमा कुनै व्यवस्था नभएकाले तत्कालीन राष्ट्रपतिले गरेको संविधान उल्लंघनलाई वर्तमान राष्ट्रपतिबाट सच्याएर जानुपर्ने निष्कर्ष गठबन्धनले बनाएको हो । कानुनविद्हरूको धारणा पनि पुरानै विधेयक प्रमाणीकरण गर्नुपर्छ भन्ने रह्यो । संविधानविपरीतको गलत नजिर स्थापित नहोस् भन्नका लागि पनि यही बाटो रोज्नुपरेको हो, बैठकमा सहभागी गठबन्धनका एक नेताले भने, नागरिकतासम्बन्धी तत्कालको समस्या हल गर्न दुईदुई पटक सदनले पारित गरिसकेको पुरानै विधेयकलाई जारी गर्ने कुरा भएको हो । राष्ट्रपतिले प्रमाणीकरण नगरेको विधेयकका मुख्य विषय २०७२ असोज ३ भन्दाअघि जन्मका आधारमा नेपालको नागरिकता प्राप्त गरेको नागरिकको सन्तानले बाबु र आमा दुवै नेपालको नागरिक रहेछन् भने निजको उमेर सोह्र वर्ष पूरा भएपछि वंशजका आधारमा नेपालको नागरिकता प्राप्त गर्नेछ भन्ने उल्लेख छ । कानुन नहुँदा यसअघि जन्मका आधारमा नागरिकता लिएका सन्तानमध्ये ५ लाखभन्दा बढी नागरिकताबाट वञ्चित भएको तथ्यांक छ । विधेयकमा नेपालभित्र फेला परेको पितृत्व र मातृत्वको ठेगान नभएको प्रत्येक नाबालक निजको बाबु वा आमाको पत्ता नलागेसम्म वंशजको नाताले नेपालको नागरिक मान्ने, नेपालको नागरिक आमाबाट नेपालमा जन्म भई नेपालमा नै बसोबास गरेको र बाबुको पहिचान हुन नसकेको व्यक्तिले वंशजका आधारमा नेपालको नगारिकता प्राप्त गर्ने, विदेशी नागरिकसँग विवाह गरेकी नेपाली महिलाबाट नेपालमा जन्मिएको व्यक्तिले नेपाली नागरिकता लिँदाका बखत निजको आमा र बाबु दुवै नेपाली नागरिक रहेमा त्यस्तो व्यक्तिले वंशजका आधारमा नेपालको नागरिकता प्राप्त गर्नेलगायतका प्रावधान विधेयकमा छन् ।"
राजनीति र अपराधको डरलाग्दो दुश्चक्र,"नेपालमा सत्ताको आडमा हुने गरेका बजेट विचलन, ठेक्कापट्टा घोटाला, घूसकमिसन प्रकरण लगायतका घटनाहरूले संगठित आर्थिक अपराधको निकै बलियो जालो बनाएको पुष्टि गर्छन् । अपराधको यस दुश्चक्रमा राजनीति जकडिएका उदाहरणहरू छ्यापछ्याप्ती छन् । पछिल्लो पटक नक्कली भुटानी शरणार्थी बनाएर अमेरिका पठाउने ठगी प्रकरणले राज्य र राजनीतिमा अपराधको यो दुश्चक्र अरू उजागर भएको छ । पूर्वउपप्रधानमन्त्रीका छोरादेखि सरकारका बहालवाला सचिव, पूर्वगृहमन्त्रीका सल्लाहकारसमेतको गिरोह पक्राउमा परेको छ । पूर्वउपप्रधानमन्त्री फरार के भन्ने, राजनीतिक संरक्षणमा छन् । अरू पनि तानिने सम्भावना बढेको छ । यो त अहिले उद्घाटित एउटा प्रकरण मात्रै हो । केही समयपछि यो पनि सामसुम हुनेछ र अर्को प्रकरण प्रारम्भ हुनेछ । अरू केही राजनीतिकर्मी र कर्मचारीका नाम आउनेछन् । यसमा कुनै आश्चर्य मान्नुपर्दैन । यो नियमित प्रक्रियाजस्तै भइसकेको छ । यसको मुहान राजनीति हो र अड्डा, अदालत लगायत समग्र राज्यप्रणाली यसबाट ग्रसित छ । अपवादमा कोही चोखो रहे पनि पत्याउने अवस्था छैन । राजनीति सफा नभएसम्म यो क्रमउपक्रम चलिरहनेछ । सत्ता समीकरणमा फेरबदलसँगै अपराधका नयाँ प्रकरणहरू पनि बाहिर आउने गर्छन् । यस्ता प्रकरण बाहिर आउनु पनि सत्ताको घामछायाभित्र सुनियोजित चालजस्तो नै लाग्छ । अपराधको अनुसन्धान गर्ने निकाय र व्यक्ति पनि निर्देशन पाए केही गर्ने नत्र तैं चुप मै चुप को स्थितिमा छन् । टेलिभिजनका दृश्यमा ती निकायका प्रवक्ताको बोली सधैं लरबराउने गर्छ । सञ्चारमाध्यममा पनि यी कुराको केही दिन चर्चा हुन्छ, त्यसपछि सामसुम । राजनीतिक आग्रहदुराग्रहका कारण नियोजित रूपमा एकदुईलाई डाम्ने नाटकबाहेक केही हुँदैन । भित्रसम्म पुगेर कारबाही अघि बढ्ने अवस्था आए अख्तियार र न्यायपालिका नै बन्धकमा पर्छन् । महाभियोगका नाटक हुन्छन्, नियुक्तिहरू रोकिन्छन् । अदालती प्रक्रिया पनि बन्द हुन्छन् । यी प्रकरण राजनीतिक ब्ल्याकमेलिङ का अस्त्रसमेत हुने गरेका छन्; सरकार टिकाउने, ढाल्ने खेल हुन्छन् । त्यसैले सत्ताका प्रमुख खेलाडी कांग्रेस, एमाले, माओवादी सबैको यसमा मिलेमतो रहेको जनमानस छ । नक्कली शरणार्थी प्रकरणमा टोपबहादुर रायमाझी तानिएपछि एमाले अध्यक्ष केपी ओली दौडेर सिंहदरबार पुग्नुले पनि यही पुष्टि गर्छ । गिरोह फरकफरक भए पनि संरक्षक उनै छन्, तीन ठूला दलका ठूला नेता । निरन्तर सत्ताको आडभरोसामा बस्ने साना दलहरू पनि कुनै न कुनै रूपमा यस्ता प्रकरणमा जोडिएका छन्, तर उनीहरू कमाउधन्दाको हिस्सेदारबाहेक यसका निर्णायक शक्ति होइनन् ।उपचुनावपछि प्रचण्डको नेतृत्व धरापमा पर्न थालेको हो कि वा उनी आफैं आशंकामा छटपटिएका हुन्, छुट्याउन कठिन हुन्छ । नेपालको राजनीति भनेको हल्लैहल्लाको खेती हो । सत्तासमीकरण बदलिने, प्रधानमन्त्री फेरिने अनेक हल्ला सधैं व्याप्त हुन्छन् । यो समीकरणबाट राष्ट्रिय स्वतन्त्र पार्टी (रास्वपा) र जनमत पार्टी बाहिरिनु अन्यथा होइन । उपनिर्वाचनको प्रचारप्रसारमा प्रधानमन्त्री दाहाल र सत्ता गठबन्धनको भूमिकालाई हेर्दा यी दुवै पार्टीले सरकारलाई समर्थन दिइराख्नुको औचित्य छैन । रास्वपाले त सरकारलाई दिएको समर्थनसमेत फिर्ता लिइसकेको छ । जनमत पार्टीले समेत समर्थन फिर्ता लिए पनि सरकार अल्पमतमा पुग्दैन, तथापि प्रतिनिधिसभामा पुनः विश्वासको मत लिनुपर्ने अवस्था भने प्रधानमन्त्री प्रचण्डलाई पर्न सक्छ । त्यस बेला राजनीतिले कुन मोड लिन्छ, भन्न सकिन्न । संसद्को गणितमा स्थापित सारा सूत्र काम नलाग्ने गरी राजनीतिले धर्म छाडेका बेला विवेकपूर्ण विकल्पको यहाँ कुरा गर्नुको कुनै तुक छैन; जसले सक्छ त्यसले खाने हो । कांग्रेस र एमालेले एकअर्कालाई खेलाउँछु भन्दाभन्दै दुईदुईपटक बाजी मारिसके प्रचण्डले । निश्चय पनि गठबन्धन सरकारका सीमा हुन्छन् । आधा दर्जनभन्दा बढी राजनीतिक दललाई मन्त्रालय बाँडफाँट गर्नु मात्रै पनि निकै चुनौतीको काम हो, त्यसमाथि दलहरूको राजनीति पनि आपसमा मेल नखाने खालको छ । नीतिगत समन्वय त अझ कठिन छ । छिनछिनमा बदलिने समीकरणले प्रधानमन्त्रीको ध्यान सरकारको काममा भन्दा आफ्नो पद बचाउन बढी केन्द्रित हुन्छ । २०६३ सालमा माओवादी सरकारमा सामेल भएपछि मन्त्रिपरिषद्मा प्रधानमन्त्रीको नेतृत्व र सरकारलाई ड्राइभ दिने क्षमता पनि समाप्तप्रायः छ । प्रत्येक मन्त्री र सहभागी दलले समानान्तर सरकार चलाएजस्तो अवस्था छ । सचिवको सरुवा, कर्मचारीको अदलीबदली, राजनीतिक नियुक्तिदेखि संवैधानिक निकाय र न्यायालयसम्ममा दलीय कोटा र भागबन्डाले सरकार लथालिंग भएको छ । मन्त्रीहरूले राख्ने सल्लाहकारहरू आर्थिक विचलन र घोटालाका बिचौलिया भएका छन्, स्वकीय सचिवालय त्यसको प्रवर्धक ।पछिल्लो हल्ला रास्वपा अध्यक्ष रवि लामिछाने प्रधानमन्त्री हुने भए, केपी ओलीले उनको नाम प्रस्ताव गरे भनेर आयो । हल्ला कति सत्य हो थाहा छैन, तर एमाले प्रचार विभागका विष्णु रिजालले यो भ्रामक र शतप्रतिशत गलत छ भनेर स्पष्टीकरण दिए । रविले पनि ओलीबाट त्यस्तो कुनै अफर आएको छैन भने । राजनीतिमा शतप्रतिशत सत्य र गलत भन्ने कुरा हुँदैन । त्यसमाथि हाम्रो राजनीतिमा सत्यको अंश कति नै छ र ? सत्य भनेको कुनै कुरा हुनु वा नहुनुको स्थिति मात्र होइन, यो एउटा ठूलो नैतिक प्रश्न पनि हो । हाम्रो राजनीतिमा यो प्रश्न सामना गर्न सक्ने मानिस कोही बाँकी छजस्तो लाग्दैन । नैतिकता गुमाएको मानिसको भनाइ सत्य हुनु वा नहुनुको कुनै अर्थ हुँदैन ।संसदीय प्रणालीमा कसैको बहुमत नभएको अवस्थामा सामान्यतया पहिलो वा दोस्रो ठूलो दलले नै सरकारको नेतृत्व गर्ने हो । यो स्थापित प्रचलन पनि हो । यसमध्ये एकले संसद्मा सत्तापक्ष र अर्कोले विपक्षको नेतृत्व गर्दा राजनीतिको गति स्वाभाविक हुन्छ । यसबाहेक विशेष अवस्थामा तेस्रो वा चौथो दलले सरकारको नेतृत्व गर्न पनि सक्छ । हुन त, सानो वा ठूलो दल मात्र किन र ? कुनै एक स्वतन्त्र सांसद पनि प्रधानमन्त्री बन्न सक्छ । संविधानले त्यो विकल्प पनि दिएको छ । यो त एउटा अल्पकालीन व्यवस्थापन मात्रै हो, विशेष र प्राविधिक व्यवस्था हो, स्वस्थ राजनीतिक विकल्प होइन । गत आम चुनाव र उपचुनावपछि रास्वपा राष्ट्रिय राजनीतिमा कांग्रेस, एमाले र माओवादीको वैकल्पिक शक्तिका रूपमा आउने सम्भावना देखिएको छ । जनमत पार्टीले मधेशमा जनता समाजवादी पार्टीलार्ई विस्थापित गर्ने सम्भावना देखिएको छ । यी दुवै पार्टीका पक्षमा मतदातामा अहिले समर्थनको जुन बाढी आएको छ, त्यसलाई अर्को चुनावसम्म जोगाउनुमै उनीहरूको राजनीतिक भविष्य छ । सस्ता अफरमा यीे पार्टी बरालिनु हुँदैन । आफूलाई साँच्चै प्रधानमन्त्रीको अफर आए रविले भन्न सक्नुपर्छ, हाम्रो पार्टीका सांसद मात्र मन्त्री हुनेछन्, तपाईंहरूले बाहिरबाट गुणदोषका आधारमा समर्थन र सहयोग गर्नुस् । यो एउटा नयाँ प्रयोग हुन्छ, उचित लागे निरन्तरता दिन सकिन्छ ।राजनीतिलाई सफा राख्ने काम संसद् र राजनीतिक दलहरूको हो । तर ठूला भनिएका कांग्रेस, एमाले र माओवादी त फोहोरी राजनीतिको कारखाना नै बनेका छन्Ù कसरी सफा राख्छन् तिनले राजनीति ? यिनै ठूला दलका कारण संसद् नै काम गर्न नसक्ने भएको छ । आम चुनावपछि बसेको संसद्को अधिवेशनले विधायिकी बिजिनेसमा प्रवेश नै गर्न सकेन, कुनै विधेयक पारित भएन । प्रधानमन्त्री नै संसद्मा महिनादिन नबित्दै फ्लोरक्रस गर्छन्, कहाँ खोज्ने राजनीतिक निष्ठाको आचरण ? दस दिनको अन्तरालमा अर्को अधिवेशन बस्दै छ । सरकारको नीति तथा कार्यक्रम र बजेट प्रस्तुत हुने भएकाले केही तामझाम र औपचारिकता हुनेछन् । केही विधेयक पनि पारित होलान् । तर यी पाँच महिनाको अवस्था हेर्दा संसद् हुनुनहुनुको कुनै उल्लेख्य भिन्नता होला भनेर पत्याउन सकिन्न । संसद्को निरीहता पनि राजनीतिक संरक्षणमा बेरोकतोक आपराधिक घटनाको कारक भएको छ । यो संसद्ले त चुनावपछि नयाँ संसद्को गठन भएको छ भन्ने अनुभूतिसम्म दिन सकेन । तसर्थ संसद्मा नयाँ दलहरूको पहिलो जिम्मेवारी संसदलाई संसद्जस्तो बनाउनु पनि हो ।वर्तमान प्रतिनिधिसभाको बनोटलाई हेर्दा कांग्रेस, एमाले र माओवादीमध्ये दुई एक ठाउँमा भए मात्र सत्ता समीकरण बन्न सक्छ । एमाले र कांग्रेस एक ठाउँमा भए त कुरै सकियो, अरू सबै पार्टीलाई पाखा लगाउन सकिन्छ । तर संसदीय राजनीतिका लागि त्यो त्यति सुहाउँदो कुरा हुँदैन । प्रतिपक्षको औचित्य नै रहँदैन । राज्यसत्ता अरू अनियन्त्रित र गैरजिम्मेवार बन्छ । त्यस्तै, राजनीतिक पार्टीका सैद्धान्तिक स्थापनाका आधारमा निकटता देखिने दलहरूको गठबन्धनको पनि बेलाबखत चर्चा हुने गर्छ । यद्यपि नामका लागि भए पनि कम्युनिस्ट पार्टी र त्यसप्रति झुकाव राख्ने सांसदहरूको प्रतिनिधिसभामा बहुमत पुगनपुगको अवस्था छ । तर कथित आइडियोलोजी का आधारमा गठबन्धन बन्नुको न औचित्य छ, न सम्भावना नै । न त्यहाँ कांग्रेसले भन्ने गरेको लोकतान्त्रिक समाजवाद छ, न कम्युनिस्टले भन्नेजस्तो साम्यवाद नै । २०६३ सालदेखि सबै खाले दलको छ्यासमिसे राजनीति छ । यस्तो अवस्थामा घरीघरी समीकरण भत्काउनु, अदलबदल गर्नु भनेको चरम अवसरवादिता मात्र हो ।हाम्रो संसद्मा होस् वा बाहिर, परम्परागत रूपमा भनिने केन्द्रबाट दायाँ (सेन्टरअफदराइट) र बायाँ (सेन्टर अफदलेफ्ट) को समीकरण पनि हास्यास्पद लाग्छ । घोषित दक्षिणपन्थी पार्टी राप्रपा मात्र हो र अलि निकट रास्वपा हो कि जस्तो देखिन्छ । तर कांग्रेस, एमाले र माओवादी तीनै दल दक्षिणपन्थका सबैभन्दा ठूला वाहक भएका छन् । सरकारमा छँदा तिनले अपनाएको कुनै पनि अर्थराजनीतिक नीति र कार्यक्रमले तिनीहरू दक्षिणपन्थी नै भएको पुष्टि गर्छ । त्यसैले यहाँ अहिले कुनै पन्थ वा वादमा आधारित भएर संसदीय समीकरणको कुरा गर्नुको अर्थ छैन । कम्तीमा यो संसद्को कार्यकालभरि टिक्ने सत्तापक्ष र विकल्प मात्र बन्ने हो भने पनि एउटा प्रगति मान्न सकिन्छ । २०६३ सालदेखि शून्यप्रायः संसदीय विपक्षी संस्कृतिलाई यसले पुनःस्थापित गर्न सक्छ । सत्ता र विपक्ष दुवैमा गठबन्धनको मूल्य एवं संस्कृतिको पनि विकास गर्न सक्छ ।राजनीति सिद्धान्तविहीन भएपछि मूल्य, मान्यता र संस्कारको पनि पतन हुन्छ । राजनीति गर्नेहरू पनि चरम अवसरवादी हुन्छन् र लुटको धन्दामा लाग्छन् । राजनीतिक पार्टी लुटेराहरूको संगठन बन्छ । नेतृत्व र कार्यकर्तामा राजनीतिक भाइचारा रहँदैन; भाइभतिजा, आफन्त र दासहरू मात्र हुन्छन् । मन्त्रीका पतिपत्नी, छोराछोरीसमेत आर्थिक अपराधमा मुछिनु राजनीतिक पार्टी समाप्त भइरहेका दृष्टान्त हुन् । राजनीति यति फोहोरी र पतीत भइसकेको छ कि समाजमा इज्जत भएका मान्छेले गौरवसाथ म कांग्रेस वा एमाले वा माओवादी हुँ भन्न सक्ने अवस्था छैन । गलत बाटामा लागेको पार्टीको विस्थापन र नेताको पतन अवश्य हुन्छ, कसरी र कहिले भन्ने मात्र कुरा हो । तर, राजनीतिमा मानिसको सैद्धान्तिक निष्ठा, मूल्य र नैतिकताको खोजी वा चाहना समाप्त हुँदैन ।दुःखका साथ भन्नुपर्छ, हाम्रो राजनीतिको मुख्य धेय राजनीतिका सारा स्थापित सिद्धान्त र मान्यताहरूलाई भत्काउन र गलत साबित गर्न उन्मुख भएको छ । तर के गर्ने, राजनीतिलाई हामीले छोडे पनि यसले छोड्दैन, बेहोर्नैपर्छ ! सत्तामा बसेर गरिने वा सत्ताको आडमा हुने गलत धन्दा र व्यवहारको इतिहास धेरै लामो छ, राज्यजत्तिकै पुरानो । मानिसले हरेस खाने कुरा हुँदैन । यही क्रममा अनेक सिद्धान्त र नीतिहरू प्रतिपादन भएका छन् । प्रतिरोध, संघर्ष, आन्दोलन र क्रान्तिका अटुट शृङ्खलाहरू छन् ।प्रचण्ड, ओली वा देउवा जो प्रधानमन्त्री भए पनि पुरानै गलत धन्दाको पुनरावृत्ति र संरक्षण हुने मात्रै हो । उनीहरू सच्चिने आशा गर्नु मृगतृष्णा मात्र हो । पार्टीका संरचनाहरूलाई पनि तलदेखि माथिसम्म गलत आर्थिक कारोबारीले अँठ्याएका छन् । यो गिरोह राजनीतिक नेतृत्वको घरपरिवारमै राज गर्न पुगेको छ । पार्टीलाई सुधार्ने हो भने सबैभन्दा पहिले उच्च भनिएको नेतृत्वको एउटा तह नै फ्याँक्न सक्नुपर्छ । यथास्थितिमा तिनीहरूका उत्तराधिकारी दाबी गर्नेहरू पनि चोखा छन् भन्न सकिन्न । केन्द्रदेखि वडा तहसम्मको संरचना नै विघटन गरेर नयाँ किसिमले फेरि सुरु गर्नुपर्छ । नेतृत्वका आकांक्षी सबैले आफ्ना गल्ती, कमीकमजोरीको निर्मम समीक्षा र आत्मस्वीकारोक्ति (कन्फेसन) सहित नयाँ आत्मबोधका लागि केही दिन योग शिविरमा बसेर साधना गर्नुपर्छ । नयाँ चेतना, नयाँ प्रबोधन र संस्कृतिलाई राजनीतिमा स्थापित गर्न सक्नुपर्छ ।"
मिटरब्याजको गलपासो सदाका लागि छिनाऊ,"सरकारले अध्यादेशमार्फत चारवटा प्रचलित ऐनलाई संशोधन गरी मिटरब्याजलाई अपराधीकरण गरेर स्वागतयोग्य कदम चालेको छ । मुलुकी अपराध संहिता र देवानी संहिता तथा अपराध र देवानी कार्यविधि संहिता संशोधन गरेको अध्यादेश शुक्रबार राजपत्रमा प्रकाशित भएसँगै लागू भैसकेको छ, जस अनुसार मिटरब्याजीलाई सात वर्षसम्म कैद र ७० हजार रुपैयाँसम्म जरिवाना हुनेछ । र, अनुचित लेनदेन गर्ने व्यक्तिले ऋणीबाट रकम वा कुनै चल सम्पत्ति लिएको रहेछ भने सम्बन्धित ऋणीलाई फिर्ता गर्नुपर्नेछ । मधेश प्रदेशसहितका धेरै जिल्लामा कैयौं दीनहीनहरूलाई घर न घाटको तुल्याएको यो समस्या समाधान हेतु सरकारले कानुन बनाएर पहल थाल्नु पक्कै सकारात्मक छ । अब कानुनको दिगोपनका लागि संसद्को अधिवेशन बसेको ६० दिनभित्र दुवै सदनले यस अध्यादेशलाई पारित गर्नुपर्नेछ, जसका निम्ति सरकार र संसद् दुवै गम्भीर हुनुपर्छ । संशोधित कानुनको यथोचित कार्यान्वयन गरिएमा भविष्यमा यस्ता समस्या धेरै हदसम्म हट्ने विश्वास गर्न सकिन्छ । परन्तु, संशोधित व्यवस्था आगामी दिनमा हुने मिटरब्याज सम्बन्धी कसुरमा मात्र आकर्षित हुनेछ । तसर्थ, विगतका कसुरका कारण जो अहिले नै पीडित छन्, तिनका हकमा भने सरकार अतिरिक्त सक्रिय बन्न आवश्यक छ । यसका निम्ति खास गरी, मिटरब्याजपीडितका समस्या समाधानार्थ सरकारद्वारा गठित जाँचबुझ आयोगले गम्भीरतापूर्वक कार्य गर्नुपर्छ । र, भविष्यकै हकमा पनि संशोधित कानुन मात्रै आफैंमा पर्याप्त हुँदैन; वित्तीय पहुँच व्यापक बनाएर साधारणजनलाई सुदखोर साहुको ढोका ढकढक्याउनुपर्ने अवस्थाबाटै मुक्ति दिलाउनु उत्तिकै अपरिहार्य छ । सुदखोर साहुको अपराधका कारण अहिल्यै उठीबास लागिसकेकाको संख्या ठूलो छ; कैयौंले घरखेत लगायतका अचल जायजेथा गुमाइसेकका छन् । केही उपाय नलागेरै उनीहरू पटकपटक आन्दोलनमा उत्रिन बाध्य छन् । अहिले पनि काठमाडौंको माइतीघरमा एक टोली नियमित धर्नामा छ । यी सबै पीडितलाई न्याय दिलाउनु चुनौतीपूर्ण छ, जसमा सरकारी तदारुकताको खाँचो छ । विशेष अदालतका पूर्वअध्यक्ष गौरीबहादुर कार्की संयोजकत्वको जाँचबुझ आयोगले जनकपुरमा कार्यालय स्थापना गरेर यसकै निम्ति काम थालिसकेको छ । पीडितबाट उजुरी लिएर छानबिन गरी तीन महिनाभित्र प्रतिवेदन पेस गर्नुपर्ने कार्यादेश अनुसार आयोगले पीडितलाई न्याय, पीडकलाई कारबाही र कानुनीप्रशासनिक सुधारका उपायहरू सुझाउन पर्याप्त गृहकार्य गर्नुपर्छ । र, आयोगको अनुसन्धानमा सम्पूर्ण राज्यसंयन्त्रले भरपूर सघाउनुपर्छ । मुख्य विषय त, आयोगले आफ्नो प्रतिवेदनमा समस्या समाधानको पाटोमा सम्पूर्ण रूपमा प्रकाश पारेर मात्र पुग्दैन, भोलि सरकारले पनि त्यसलाई कार्यान्वयन गर्ने दृढता देखाउनुपर्छ । यस विषयमा फुकाउनुपर्ने जटिलता अनेकौं छन् । मिटरब्याजी साहुले आफूसँग रहेको तमसुकका आधारमा ऋणीविरुद्ध अदालतमा मुद्दा हाल्ने, कागजी प्रमाणका आधारमा मात्र अदालतले साहुकै पक्षमा फैसला गर्ने, फैसला बमोजिमको रकम तिर्न नसक्नेहरूको जेथाबाट भए पनि अदालतले नै साहुलाई भराइदिने, र जेथासमेत नहुने ऋणीलाई जेलसमेत पठाउने जुन प्रवृत्ति मौलाएको छ, त्यसमा पूर्णविराम लगाउने उपाय खोजिनुपर्छ । गृह मन्त्रालयकै अनुसार अहिले देशभरका जिल्ला अदालतहरूमा ऋणीविरुद्ध साहुकारका ३ सयभन्दा बढी मुद्दा छन् । यो न्यायिक प्रक्रियामा पीडितहरूलाई सरकारले सघाउनुपर्छ । जिल्लाजिल्लामा व्यवस्था गरिएका निःशुल्क कानुनी सहायता समिति तथा वैतनिक कानुन व्यवसायीको प्रबन्ध यस्तै निरुपाय व्यक्तिहरूका निम्ति हो, जसबाट उनीहरूलाई लाभ मिल्नुपर्छ । सरकारले सुदखोरविरुद्ध सम्पत्ति शुद्धीकरण र उनीहरूका अरू अपराधविरुद्ध अनुसन्धान गरी मुद्दा चलाउनुपर्छ । अदालतले पनि छलछामपूर्ण तयार गरिएका प्राविधिक प्रमाणलाई मात्र आधार मान्नुभन्दा पनि सत्य पहिल्याउन बढी जोड दिनुपर्छ; आफूकहाँ परेका मुद्दालाई मेलमिलापका माध्यमबाट समाधान गर्ने गरी मेलमिलापकर्ता परिचालन गर्नेजस्ता उपाय अपनाएर भए पनि उसले पीडितलाई न्याय दिलाउनुपर्छ । हेक्का रहोस्, उल्लिखित व्यवस्था गर्दा पनि कुनै न कुनै रूपमा मिटरब्याजको समस्या कायमै रहने जोखिम उत्तिकै छ । ऋणका निम्ति न्यूनवर्गीय सर्वसाधारणको वित्तीय संस्थामा पहुँच स्थापित हुन नसक्नु नै यसको कारण हो । वैदेशिक रोजगारीमा जान होस् या औषधोपचार लगायत सानोतिनो गर्जो टार्न, विपन्नजनहरू फेरि पनि कोही न कोही साहुकहाँ नै पुग्नुपर्ने बाध्यता अद्यापि छ । ७ सय ५२ स्थानीय तहमा कुनै न कुनै वाणिज्य बैंकका शाखा पुग्दा पनि स्वयं राष्ट्र बैंकले प्रदेश र जिल्लास्तरमा वित्तीय साक्षरताको अवस्था र वित्तीय समावेशिताको स्थिति सम्बन्धमा गरेको एक सर्वेक्षण अनुसार ७१८३ प्रतिशत वयस्क जनसंख्या आर्थिक आवश्यकता पूरा गर्न (बचत वा ऋणका लागि) साहुमहाजन, परिवार तथा साथीभाइमै निर्भर छ । यति धेरै नागरिक ऋणका लागि साहुमहाजनको भर पर्न बाध्य हुनु नै चिन्ताको विषय हो । भन्नै पर्दैन विपन्न नागरिकहरूलाई आत्महत्या गर्नसम्म बाध्य पार्ने मिटरब्याजजस्तो अपराधको जननी यही विषम अवस्था हो ।उक्त सर्वेक्षण अनुसार नेपालको जनसंख्याभन्दा बढी बचत खाता भए पनि ऋण खाता १८ लाख २७ हजार मात्र छन् । अझ एकै व्यक्तिका धेरै ऋण खाता छन् । यसको अर्थ, मुस्किलले ९१० प्रतिशत वयस्क नागरिकले मात्र बैंकबाट ऋण लिइरहेका छन् । र, यसको अर्थ यो होइन कि बाँकी ९० प्रतिशतको जिन्दगी ऋणबिनै चलिरहेको छ । न्यून वित्तीय पहुँचकै कारण ४५ प्रतिशत मानिसले अनौपचारिक रूपमा समूह बनाएर बचत तथा ऋण उपयोग गरिरहेका छन् । तसर्थ, औपचारिक वित्तीय संस्थाहरूबाट भुइँ तहलाई पनि लाभान्वित तुल्याउनु नै आजको प्रमुख चुनौती हो । त्यसैले, राष्ट्र बैंकले बैंकिङ प्रणालीमै संरचनात्मक सुधार थाली बढीभन्दा बढी नागरिकसम्म वित्तीय पहुँच विस्तार गरी ऋणका लागि साहुको मुख ताक्नुपर्ने दुःस्थितिको सधैंका लागि अन्त्य गर्नुपर्छ । समग्रमा, विगतका कसुरका हकमा पीडितलाई न्याय दिलाउन हरसम्भव उपाय लगाउने, संशोधित कानुनलाई कडाइका साथ लागू गरी भविष्यमा यस्ता अपराध हुन नदिने, र सकेसम्म साहुकहाँ ऋण लिन जानुपर्ने दुरवस्थाकै अन्त्य गर्ने कार्य सँगसँगै भएमा मात्रै मिटरब्याजको गलपासो सधैंका लागि छिनाउन सम्भव हुन्छ । नत्र, टालटुले समाधान मात्र निस्कन्छ, जुन फेरि कुनै न कुनै रूपमा बल्झिन सक्छ ।"
समातिएलान् ठूला नेता पनि ?,"भुवनेश्वर शर्मा, चन्द्रागिरि२, काठमाडौं"
बन जवाफदेही,"कृष्ण कुम्पुरे, आदमटार, धादिङ"
विजयशमशेर र ऋषिकेश शाहबाट सिक्नुपर्ने कूटनीति,"महाशक्तिराष्ट्रहरूले आर्थिक र सैन्य शक्तिका आधारमा आफ्नो इच्छा अनुसार अन्तर्राष्ट्रिय व्यवस्था स्थापना र परिवर्तन गर्छन् । सन् १९४५ मा शक्तिशाली राष्ट्रहरूले संयुक्त राष्ट्रसंघ बनाएर अन्तिम निर्णय गर्ने शक्ति आफूसँग राखे । राष्ट्रसंघीय सुरक्षा परिषद्का पाँच स्थायी सदस्यहरू (बेलायत, अमेरिका, फ्रान्स, रुस र चीन) को भिटो शक्ति यस सन्दर्भमा ऐतिहासिक उदाहरण हो । अर्थात्, परिषद्को कुनै स्थायी सदस्यले कुनै पनि ठोस निर्णय रोक्न सक्छ, रोकेको छ । यी शक्तिराष्ट्रहरूले राष्ट्रसंघलाई आफ्नो इच्छा अनुसार प्रयोग र दुरुपयोग गरेका छन् । सुरक्षा परिषद् स्थायी सदस्य रुसले युक्रेनमा आक्रमण गरि संयुक्त राष्ट्र चार्टर अन्तर्गत गैरआक्रमणको नियम उल्लंघन गरिरहेको छ । अमेरिका र चीन ताइवानलाई लिएर सशस्त्र टकराव र सम्भावित युद्धको स्थितिमा छन् । यस्तो अवस्थामा विधिको शासनउपर शक्तिको शासन हावी हुने गर्छ । शक्तिशाली राष्ट्रहरूले कानुनी तर्कभन्दा रणनीतिक सुरक्षाको कुरा गर्छन् । त्यसैले, अहिले राष्ट्रसंघ अप्रासंगिक लाग्न सक्छ तर यो संगठनको विकल्प छैन । अन्तर्राष्ट्रिय व्यवस्थामा जब परिवर्तन र अनिश्चितता उत्पन्न हुन्छ, साना मुलुकहरू आफ्नो स्वाधीनताका बारेमा अधिक सावधान हुन आवश्यक हुन्छ । किनकि राष्ट्रसंघको स्थापना हुनुअघि र पछि त्यस्ता साना शक्तिराष्ट्रहरू मात्र बाँचेका छन् जो परिस्थितिसँग सचेत थिए र चुनौतीहरूको सामना गर्न सक्षम थिए । वर्तमान परिस्थितिमा नेपालजस्ता साना शक्तिराष्ट्रहरूको रणनीतिका बारेमा गम्भीरतापूर्वक छलफल हुनुपर्छ । दुई नेपाली प्रमुख कूटनीतिज्ञ विजयशमशेर र ऋषिकेश शाह एवं तत्कालीन नेपालका अन्तर्राष्ट्रिय चुनौती र रणनीतिका बारेमा यो लेख केन्द्रित छ । नेपालका यी दुई महान् कूटनीतिज्ञको योगदानबाट के सिक्न सकिन्छ, यही छ छलफलको केन्द्रविन्दुमा । हाल, एकातिर चीनअमेरिकाबीच ताइवानलाई लिएर बढ्दो तनाव र अर्कोतर्फ युक्रेनमा चलिरहेको रुसअमेरिका प्रोक्सी वारको पृष्ठभूमिमा, संयुक्त राष्ट्रसंघीय शान्ति सेनामा नेपालको योगदानलाई दृष्टिगत गर्दै एउटा रणनीति शान्तिका सिपाहीहरूको भूमि नेपाल (जसको नामकरण म यहाँ गर्दै छु) विकास गर्न सकिन्छ कि भन्ने जिज्ञासु प्रश्न उठाउँदै लेखको अन्त्य गरिनेछ ।संयुक्त राष्ट्रसंघको सदस्य बन्नु नेपालको पहिलो रणनीतिनेपालमा राणा शासन आफैंमा समस्या थियो । दोस्रो विश्वयुद्धपछि राष्ट्रसंघको स्थापना भएउप्रान्त त्यसको सदस्य बन्नु नेपालको पहिलो रणनीति थियो । तत्कालीन आन्तरिक र अन्तर्राष्ट्रिय परिस्थिति राणा शासकहरूका लागि अनुकूल थिएन । नेपाली कांग्रेसले राणा शासनविरुद्ध सशस्त्र संघर्षको घोषणा गरिसकेको थियो । नेपाली कांग्रेसका विश्वेश्वरप्रसाद कोइराला र डिल्लीरमण रेग्मीले आन्तरिक र परराष्ट्र नीतिको विरोध गरिरहेका थिए । तैपनि बेलायत र अमेरिकाका लागि तत्कालीन नेपाली राजदूत केशरशमशेरले (फेब्रुअरी १९४८ मा) अमेरिकामा आफ्नो ओहोदाको प्रमाणपत्र पेस गर्दा राष्ट्रसंघका महासचिव ट्राइगवे हलवदान लेलीसँग नेपाल राष्ट्रसंघको सदस्यताप्राप्तिका लागि इच्छुक रहेको धारणा राखेका थिए । त्यति बेलाको अन्तर्राष्ट्रिय परिस्थितिमा भैरहेको उथलपुथलबाट साना शक्तिराष्ट्रहरूको स्वतन्त्रतामा असर परिरहेको थियो । सोही वर्ष अरबइजरायल युद्ध (सन् १९४८) भयो । प्यालेस्टाइनको ब्रिटिस जनादेश आधिकारिक रूपमा समाप्त गरी इजरायललाई स्वतन्त्र राज्यका रूपमा घोषणा गरियो । त्यसपछिको वर्ष (सन् १९४९) अन्य घटना बढ्दै थिए । जस्तै सोभियत संघले सन् १९४९ मा परमाणु बम विस्फोट गराएको थियो जुन काम अमेरिकाले सन् १९४५ मै गरिसकेको थियो । सन् १९४७ मा बेलायत उपनिवेशबाट छुट्टिएर भारत र पाकिस्तान दुई स्वतन्त्र राष्ट्र बने । जनवादी गणतन्त्र उत्तर कोरियाको स्थापना भयो । अर्थात्, कोरिया विभाजित भयो । चिनियाँ कम्युनिस्ट क्रान्ति सन् १९४७ मा चरममा थियो र १९४९ मा चिनियाँ कम्युनिस्ट पार्टीले सत्ता हातमा लियो, चीनमा जनवादी गणतन्त्र स्थापना भयो (राष्ट्रवादीहरू ताइवान भागे) । उत्तर अटलान्टिक सन्धि संगठन (नाटो) स्थापना भयो (नाटो अहिले फेरि विश्वभरि मुख्य समाचारमा छ) । तत्कालीन अवस्थामा राष्ट्रसंघको सदस्यताका लागि आवेदन प्रक्रिया कत्ति कठिन थियो भन्ने कुरा वर्तमान नेपालका परराष्ट्र नीतिनिर्माता, परराष्ट्रमन्त्री र कूटनीतिज्ञहरूले सोच्नुपर्छ । त्यस बेला अमेरिकाको नेतृत्वमा रहेको पश्चिमी विश्व र त्यसको प्रतिद्वन्द्वी सोभियत संघबीच विश्वपरिस्थिति दुई खेममा विभाजित थियो । नेपाल अविकसित थियो, द्रुत सञ्चारसँगै दक्ष कूटनीतिज्ञको अभाव थियो । सबैभन्दा गम्भीर समस्या भनेको तत्कालीन सोभियत संघले नेपालको सदस्यताविरुद्ध भिटो प्रयोग गरेको थियो । वर्तमानमा नेपाल युक्रेनका पक्षमा र रुसको सैन्य आक्रमणविरुद्ध उभिएको छ । त्यस बेला युक्रेन सोभियत संघका संघीय गणतन्त्रहरूमध्ये एक थियो (बेलारुस र युक्रेन पनि संयुक्त राष्ट्रसंघका सदस्य थिए) । राष्ट्रसंघको महासभामा मत संख्या बढाउन युक्रेन र बेलारुसलाई छुट्टै सदस्यका रूपमा सामेल गरिएको थियो । राष्ट्रसंघको सदस्यताका लागि नेपालको आवेदन पर्दा युक्रेनले विरोध गरेको थियो । सार्वभौमसत्तासम्पन्न मुलुकहरूको प्रतिनिधित्व गर्ने राष्ट्रसंघ गठनको चार वर्षभित्रै सदस्यताका लागि आवेदन दिएको नेपालले सदस्यता पाउन झन्डै पाँच वर्ष कुर्नुपरेको थियो ।विजयशमशेर: नेपालका नम्बर एक कूटनीतिज्ञनेपाल सरकारका तर्फबाट तत्कालीन परराष्ट्र महानिर्देशक मेजर जनरल विजयशमशेरले सन् १९४९ मा राष्ट्रसंघलाई पत्र लेखेर सदस्य बन्न आवेदन दिए । नेपालले राष्ट्रसंघको सदस्यताप्राप्त गर्नुमा विजयशमशेरको योगदान अतुलनीय छ । उनी र उनको टिमले तयार गरेको त्यो आवेदनले राष्ट्रिय स्वाधीनता, युद्ध र शान्तिको इतिहास दिन्छ नेपाल र ब्रिटिस इस्ट इन्डिया कम्पनी, नेपाल र तिब्बत, नेपाल र चीनबीचको इतिहास । आवेदनमा नेपालचीन सन्धि (सन् १७९२), नेपाल र इस्ट इन्डिया कम्पनीबीचको सुगौली सन्धि (सन् १८१५), नेपालतिब्बत सन्धि (सन् १८५६), नेपालबेलायत सन्धि (सन् १९२३) का प्रतिलिपिहरू समावेश गरिएका थिए । आवेदनमा नेपालले आफू स्वतन्त्र पहिचानसहित सार्वभौमसत्तासम्पन्न मुलुक रहेको तथ्यप्रमाण पेस गरेको थियो । त्यो आवेदन कसरी लेखियो, कुनकुन दस्तावेज र ऐतिहासिक तथ्यहरूको प्रस्तुति गरियो, यो सन्दर्भ कानुनका विद्यार्थीहरूका चाखलाग्दो छ ।राष्ट्रसंघीय समितिमा नयाँ सदस्यहरूलाई गरिएको सोधपुछको जवाफ (अनुलग्न १) मा यी तथ्यहरू समावेश गरिएका छन् । आवेदनको महत्त्वपूर्ण बुँदा निम्नानुसार छ, नेपाल शताब्दियौंदेखि स्वतन्त्र सार्वभौमसत्तासम्पन्न राज्य हो । नेपाललाई अहिलेसम्म कुनै देशले जितेको छैन । कुनै पनि विदेशी शक्तिले देशलाई आफ्नो कब्जामा लिएको छैन, न त यसको आन्तरिक र बाह्य मामिलामा हस्तक्षेप गरेको छ । नेपालमा अहिलेसम्म कुनै विदेशी झन्डा फहराइएको छैन । नेपालको आफ्नै सार्वभौमसत्ता र शासन प्रणाली छ । नेपाल आफ्नो वैदेशिक सम्बन्धका लागि जिम्मेवार छ र नेपालमाथि कुनै शक्तिले अभ्यास गर्दैन, वा शताब्दियौंदेखि आफ्नो सरकारबाहेक यसमाथि आफ्नो नियन्त्रण वा अधिकार प्रयोग गरेको छैन; नेपालले कुनै पनि तेस्रो पक्षको सन्दर्भबिना युद्धको घोषणा गरी शान्ति (१७९२ मा चीन, सन् १८१५ मा बेलायतसँग र १८५५ मा तिब्बतसँग) गरेको छ । नेपालले संयुक्त राष्ट्रसंघको सदस्यताका लागि यो आवेदन पूर्ण रूपमा आफ्नो पहलमा र कुनै विदेशी राष्ट्रलाई रेफरेनोबिना गरेको हो ।त्यस लिखित जवाफको निम्न अनुच्छेदले नेपाल बेलायतसँग आबद्ध भएको भन्ने सोभियत संघको आरोपलाई अस्वीकार गर्छ, नेपाल सरकार संयुक्त राष्ट्रसंघको सदस्यतामा प्रवेश गर्ने प्रयोजनका लागि देशको वर्तमान सरकारी स्थिति स्पष्ट पार्न चाहन्छ । नेपाल सरकारले कुनै समय र कुनै सन्धिद्वारा आफ्नो सार्वभौमसत्ता वा स्वतन्त्रता त्याग गरेको छैन । सन् १७९२ को चीनसँगको सन्धि र १८१५ को सुगौली सन्धि युद्धमा पराजयपछि गरिएका थिए; तर धेरै राज्यहरूले युद्धमा पराजय बेहोरेका छन्, र यसरी आफ्नो भूभागमा आफ्नो पूर्ण सार्वभौमसत्ता कायम राखेका छन् । यसबाहेक, सुगौली सन्धिबाट हुन सक्ने कुनै पनि नकारात्मक प्रभावलाई निस्तेज गर्न र नेपालको स्वतन्त्रता र सार्वभौमसत्तालाई स्पष्ट गर्न ब्रिटिस सरकारसँगको १०० वर्षको मैत्रीपूर्ण सम्बन्ध र विश्वमा शान्तिपूर्ण विकासका लागि नेपालले सन् १९२३ को सन्धि गर्यो जसले देशको स्वाधीनता र सार्वभौमिकताको तथ्यलाई स्पष्ट रूपमा दोहोर्यायो ।राष्ट्रसंघीय सुरक्षा परिषद्मा नेपालको आवेदन सम्बन्धी विषयलाई सन् १९४९ मा प्रस्तुत गरिएको भए पनि सदस्यता पाउन सन् १९५५ सम्म पर्खनुपर्यो । अमेरिका र बेलायतसहित अन्य नौ राष्ट्र नेपालका पक्षमा उभिएका थिए । तर, मतदानका क्रममा भने सोभियत संघले भिटो प्रयोग गर्दा नेपालले तत्काल सदस्यता पाउन सकेन । नेपालले सदस्यता पाएको वर्ष दुइटा महत्त्वपूर्ण अन्तर्राष्ट्रिय घटना भए जसले नयाँ सदस्यहरूलाई मद्दत गरेको हुन सक्छ । पहिलो, सोभियत संघले वार्सा प्याक्ट (सन् १९५५) गर्यो (स्मरण रहोस्, नाटो पहिले नै गठन भैसकेको थियो) । यसले अमेरिकी र सोभियत खेमाबीच शक्ति सन्तुलन सृजना गर्यो । दोस्रो, अमेरिकी र सोभियत खेमाबीच १८ राष्ट्रलाई सदस्यताका लागि पहल गर्ने सहमति (सन् १९५५) अनुसार सोभियत संघले भिटो नलगाएपछि नेपालसहित १८ राष्ट्रलाई राष्ट्रसंघको सदस्यता दिइएको थियो । सोही क्रममा राष्ट्रसंघको दसौं महासभाको ५५५ औं सत्रमा सुरक्षा परिषद्का अध्यक्षले महासभाका अध्यक्षलाई पत्र लेख्दै नवप्रवेशी राष्टहरूलाई सदस्यता प्रदान दिने प्रस्तावको मतदानमा नेपालले ५७ मा ५७ मत पाएको थियो । नेपालका पक्षमा मतदान गर्ने देशहरूसँग त्यस बेला कूटनीतिक सम्पर्क पक्कै जटिल थियो । यसका लागि यो काम सजिलो थिएन, विजयशमशेर र उनको टोलीलाई उचित श्रेय दिनुपर्छ (उनी नेपालको परराष्ट्र मन्त्रालयबाट कम्तीमा स्मृतिका हकदार हुन् ।) ऋषिकेश शाह: असंलग्न नीति अभ्यास गर्ने उत्कृष्ट कूटनीतिज्ञसंयुक्त राष्ट्रसंघमा औपचारिक प्रवेशको एक वर्षपछि नेपालले आफ्नो पहिलो स्थायी प्रतिनिधि पठायो । पहिलो स्थायी प्रतिनिधि थिए ऋषिकेश शाह । उनले सन् १९५६ देखि १९६० सम्म उक्त पदमा काम गरेका थिए । वर्तमानमा रुसको युक्रेनमा आक्रमणविरुद्धको नेपाली अडान शाहको नीतिमा आधारित छ । उनी यस्ता विश्वस्तरीय कूटनीतिज्ञ भए जुन हालसम्म (प्रारब्ध र पुरुषार्थ पुस्तक अनुसार) अन्य नेपाली प्रतिनिधिले हासिल गर्न सकेका छैनन् । राष्ट्रसंघका तत्कालीन महासचिव डाग ह्यामरस्कजोल्डको सन् १९६१ मा उत्तरी रोडेसियामा भएको विमान दुर्घटनामा मृत्युका बारेमा छानबिन गर्न गठित अन्तर्राष्ट्रिय आयोगको अध्यक्ष पदमा शाहलाई नियुक्त गरियो । सोभियत नेता ख्रुस्चेभविरुद्ध राष्ट्रसंघमा उभिने व्यक्तिसमेत उनी नै हुन् । राष्ट्रसंघमा रहेको छोटो अवधिमा शाहले नेपालको असंलग्न परराष्ट्र नीतिको अभिवृद्धिमा योगदान पुर्याए ।ऋषिकेश शाहले राष्ट्रसंघमा पदभार ग्रहण गरेको वर्ष विश्वमा दुई गम्भीर घटना भए, जसका सम्बन्धमा नेपालको परराष्ट्र नीतिको निर्णायक (भविष्यवादी) अभ्यास शाहले गरेका थिए । पहिलो, सोभियत संघ (अक्टोबर १९५६ मा) ले आफ्ना सैनिकहरूलाई हंगेरीको राजधानी बुडापेस्टमा सुरु भएको विद्रोहलाई कुचल्न आदेश दियो । दोस्रो, इजिप्टले स्वेज नहर (जुलाई १९५६) लाई नियन्त्रणमा लियो । बेलायती र फ्रान्सेलीहरूले इजिप्टलाई पोर्ट सैदमा आक्रमण गरे । सोभियत संघले चेकोस्लोभाकियाबाट इजिप्टको सरकारलाई हतियार आपूर्ति गर्यो । इजरायलले इजिप्टको सिनाईमा आक्रमण गर्यो । सोभियत संघले हस्तक्षेप गर्ने धम्की दिएपछि बेलायती र फ्रान्सेली सेनाहरू डिसेम्बरमा फिर्ता भए । इजरायल अन्ततः अमेरिकी दबाबमा झुक्यो, इजिप्टको नहरमाथिको नियन्त्रण पूर्ण रूपमा त्याग्यो ।हंगेरीउपर सोभियत संघले गरेको आक्रमणको विरोध ऋषिकेश शाहले आफ्नो (नेपाल) सरकारलाई नसोधी गरेका थिए । स्वेज नहर द्वन्द्वमा उनी इजिप्टको समर्थनमा उभिए । बेलायत, फ्रान्स र इजरायलले स्वेज नहर नियन्त्रण गर्न इजिप्टमा आक्रमण गर्दा उनले एङ्लोफ्रान्सेली आक्रमणको विरोध गरे । उनले राष्ट्रसंघमा गरेको काम नेपाल सरकारलाई मन परेको थिएन । तर उनले अभ्यास गर्ने असंलग्न नीतिको शैली नेपालको परराष्ट्र नीतिको कोसेढुंगा बन्यो । भारतबाट पनि उनको आलोचना भएको थियो । टाइम म्यागजिनले (२४ अक्टोबर १९६०) लेखेको छ असंलग्न परराष्ट्र नीति लाई सम्मानजनक बनाउने सबैभन्दा प्रभावकारी दर्जाका कूटनीतिज्ञ नेपालका ऋषिकेश शाह । अमेरिकी विदेशनीतिमा हेनरी किसिन्जरले मात्रै स्वनिर्णय लिएका थिए (जस्तै भियतनाम युद्धको समयमा तटस्थ कम्बोडियामाथिको बमबारीका लागि, यसकारण किसिन्जरलाई युद्ध अपराधको आरोप छ) । हाम्रा ऋषिकेश शाहले पनि शान्ति र शान्तिपूर्ण सहअस्तित्वका लागि काम गरेका थिए । आजका कोही कूटनीतिज्ञले उनले झैं स्वनिर्णय गर्ने हिम्मत गर्न सक्दैनन् (सायद गर्नु पनि हुँदैन) । शाह आफ्नो समयका दुर्लभ कूटनीतिज्ञहरूमध्ये एक थिए, आफ्नो सरकारको निर्देशनमा मात्र काम गर्ने नोकरशाही कूटनीतिज्ञ थिएनन् । नेपालले भारतसँग सन् १९६५ मा गोप्य रूपमा गरेको हतियार व्यापार सन्धि (जुन सन् १९९१ मा मात्रै सार्वजनिक भएको थियो) को सुरुदेखि विरोध र खुलासा गर्ने पनि उनी नै थीए । यदुनाथ खनाल नेपालका अर्का महान् कूटनीतिज्ञ थिए (सत्य भन्नुपर्छ, राजा महेन्द्रको निर्देशनमा सन् १९६५ को सन्धिमा हस्ताक्षर गर्ने खनाल नै थिए) । यसको मतलब शाह एक सिद्ध राजनीतिज्ञ थिए भन्ने होइन । उनले आन्तरिक राजनीतिमा केही गल्ती गरेका छन्, विशेष गरी नेपालमा प्रजातन्त्र बिथोल्ने राजा महेन्द्रलाई समर्थन गरेर गल्ती गरे । तर शाहले गल्ती महसुस गरेका थिए, त्यसैले नेपालको मानव अधिकार र लोकतन्त्रका लागि जीवनको अन्तिमसम्म काम गरिरहे । राजा महेन्द्र र राजा वीरेन्द्रसँग उनको द्वन्द्वको समाधान कहिल्यै भएन ।शाह परिचितप्रशंसित लेखक पनि थिए । डेभिड भान प्राघद्वारा लीखित द ग्रेटर गेमः इन्डियाज रेस विथ डेस्टिनी र चाइना (पछिल्लो संस्करण, सन् २००३) पुस्तकमा नेपाल दक्षिणमा सार्पेन्ट र उत्तरमा ड्र्यागन बीच कठिन परिस्थितिमा रहेको लेख्न शाहले नै लगाएको भनिन्छ । डेभिड भान प्राघ र शाह साथी थिए । आफू कूटनीतिज्ञ भएकाले आफैंले लेख्न नमिल्ने हुनाले सायद उनले त्यस्तो लेख्न लगाएका थिए (यसबारे धेरैअघि मैले सोध्दा उनी हाँसेका मात्र थिए) । शाहले आफूलाई अमेरिकी सीआईएको एजेन्ट भनेर दुष्प्रचार गर्ने, आफ्नो नाम कमाउन सार्बजनिक स्तरमा आफूलाई गाली गर्ने र व्यक्तिगत रूपमा प्रशंसापत्र पठाउनेहरूका नाम र केही हस्तलिखित पत्रहरू मलाई देखाएका थिए । मैले उनलाई सोधेको थिएँ, तपाईंलाई संयुक्त राष्ट्रसंघमा असंलग्न नीतिका बारेमा स्वनिर्णयको प्रेरणा कसरी आएको थियो ? उनले त्यस समयको अन्तर्राष्ट्रिय राजनीतिक परिवेश र राष्ट्रसंघका महासचिव डाग ह्यामरस्कजोल्डसँगको आफ्नो कार्य साझेदारीलाई औंल्याएका थिए । निष्पक्ष रूपमा अमेरिका र सोभियत संघलाई चुनौती दिन सक्ने डाग ह्यामरस्कजोल्डजस्ता महासचिव राष्ट्रसंघले हालसम्म पाएको छैन । सन् १९९० सम्म नेपाल र अन्यत्रका कूटनीतिज्ञहरूले विश्वका घटनाक्रममा शाहको राय पर्खिने गर्थे । ऋषिकेश शाह सम्मानयोग्य राजनेता र कूटनीतिज्ञ थिए । नेपालको परराष्ट्र मन्त्रालयले उनलाई बिर्सिसकेजस्तो छ (तर इतिहासलाई ब्ल्याकबोर्डमा लेखिएका शब्दहरूलाई जस्तै सफा गर्न, मेट्न सकिँदैन) । रणनीति: शान्तिका सिपाहीहरूको भूमि नेपालपहिलो र दोस्रो विश्वयुद्धमा दसौं हजार गोर्खा सैनिक लडेका तथ्यहरू छन् । गोर्खा सैनिकहरूले फ्रान्स र इटालीलाई नाजीहरूबाट मुक्त गर्न मद्दत गरे । बेलायत र भारतको रक्षा लागि पनि गोर्खा सैनिकहरूले अद्यापि सेवा गरिरहका छन् । एउटा रिपोर्ट अनुसार, हाल संयुक्त राष्ट्रसंघ विश्वभर ७०,००० शान्ति सैनिकहरू (ब्लु हेल्मेट) छन् । राष्ट्रसंघीय शान्ति मिसनमा नेपाल चौथो ठूलो योगदानकर्ता हो । कंगो, दक्षिण सुडान, सुडान, पश्चिमी सहारा, इजरायल, लेबनान, माली, सिरिया, सेन्ट्रल अफ्रिकन रिपब्लिक, इराक र लिबियामा नेपाली सैनिकहरू तैनाथ छन् । कर्तव्य निर्वाह गर्ने क्रममा धेरै नेपाली सैनिकको मृत्यु भएको छ । तैपनि शान्तिका लागि नेपालले गरेको योगदानका बारेमा अन्तर्राष्ट्रिय समुदायलाई बुझाउन सरकार असफल भएको छ । राष्ट्रसंघीय शान्ति सेनामा नेपालको ठूलो योगदान छ भनी नेपाली कूटनीतिज्ञहरूले प्रभावकरी रूपमा संसारलाई बताउन आवश्यक छ ।संयुक्त राष्ट्रसंघलाई स्थायी सैन्य बल चाहिन्छ र गोर्खाहरूले काम गर्न सक्छन् भनेर ब्रायन फारेल र क्रिस्टोफर लिंगल (इन्टरनेसनल हेराल्ड ट्रिब्युन, ६ सेप्टेम्बर १९९४) ले नेपालका परराष्ट्र नीतिनिर्माताहरूका लागि उपयोगी लेख प्रकाशित गरेका थिए । फारेल र लिंगलको निष्कर्ष निम्नानुसार छ सोभियत संघको पतन र शीतयुद्धको अन्त्यपछि संयुक्त राष्ट्रसंघका सैन्य बलहरूलाई विश्वभरका समस्याग्रस्त ठाउँहरूमा हस्तक्षेप गर्न आह्वान गरिएको छ । हाइटीदेखि बोस्नियाहर्जागोभिनासम्मका संकटको शृंखलाले विश्वव्यापी समुदायको इच्छा पूरा गर्ने जनादेश भएको एक मात्र निकायका लागि गम्भीर चुनौती खडा गरेको छ । रुवान्डाजस्ता ठाउँहरूमा द्वन्द्वको समाधानका लागि काम गर्न धेरै ढिलो भयो । किनकि संयुक्त राष्ट्रसंघको कमान्डमा स्थायी सैन्य बलको अभाव छ । संयुक्त राष्ट्रसंघ अन्तर्गत नेपालका गोर्खा सिपाहीहरूको पेसागत, प्रशिक्षित, सशस्त्र, सुसज्जित र स्थायी सैन्य बल हुनुपर्छ । फारेल र लिंगल भन्छन् ठूला शक्तिराष्ट्रहरूका सेनाहरू संयुक्त राष्ट्रसंघको स्थायी सैन्य बलमा संलग्न हुनु हुँदैन किनभने यसले धेरै ठाउँमा धेरै राजनीतिक ह्याकलहरू खडा गर्न सक्छ वा शान्ति स्थापना प्रयासका लागि प्रत्युत्पादक परिणामहरू उत्पादन गर्छ । फारेल र लिंगलका अनुसार, नेपालीहरू आपत्कालीन प्रतिक्रित्मकया भूमिका लिनमा उपयुक्त छन् । तिनीहरू उत्कृष्ट पेसेवर सिपाही हुन् जुन लामो समयदेखि आफ्नो मातृभूमिबाहेक अन्यको सेवा गर्न अभ्यस्त छन् । न्यूनतम ५,००० देखि अधिकतम १५,००० सम्म संयुक्त राष्ट्र स्थायी सेनाको आवश्यकता पर्नेछ । नेपाली सेनाको उपस्थितिले राष्ट्रियताका आधारमा विरोधी प्रतिक्रिया उत्पन्न गराउने सम्भावना पनि छैन । यदि गोर्खा फोर्सलाई जम्मा गरी प्रयोग गरियो भने संयुक्त राष्ट्रसंघले स्वतन्त्र निकायका रूपमा काम गर्न ठूलो कदम चाल्नेछ भन्नेमा फारेल र लिंगल विश्वस्त छन् । पश्चिमी सरकारहरूले गोर्खाहरूलाई जोखिममा पार्ने राजनीतिक फाइदाहरू खोज्नुभन्दा व्यावहारिकतालाई हेर्दै संयुक्त राष्ट्र स्थायी सेनाको स्थापना गर्नुपर्छ । नेपालको असंलग्न परराष्ट्र नीति अनि फारेल र लिंगलले प्रस्ताव गरेको संयुक्त राष्ट्रसंघ स्थायी सैन्यबल एकअर्कासँग मिल्दाजुल्दा छन् । हाल, एकातिर चीनअमेरिका बढ्दो तनाव र अर्कोतर्फ युक्रेनमा चलिरहेको रुसअमेरिका प्रोक्सी वारका कारण संयुक्त राष्ट्रसंघ समस्यामा देखिन्छ । यी विषयमा शान्ति वार्ता आवश्यक भइसकेको छ, जसका लागि पनि राष्ट्रसंघीय शान्ति सुरक्षा बलको खाँचो पर्नेछ । त्यसैले, शान्तिका सिपाहीहरूको भूमि नेपाल रणनीति अघि बढाउनुपर्ने देखिन्छ । त्यसका लागि नेपालका नेताहरूमा राजनीतिक इच्छाशक्ति र शक्तिशाली राष्ट्रहरूलाई मनाउन कूटनीतिक क्षमता चाहिन्छ । यस्तो रणनीति निर्माणका लागि गम्भीर बहस गर्न सकिन्छ ।विदेश नीति परियोजना, संयुक्त राष्ट्र स्थायी सैन्यबल र शान्तिका सिपाहीहरूको भूमिकुनै पनि मुलुकको राष्ट्रिय हितको परिपूर्तिका लागि ठोस रणनीति र दक्ष कूटनीतिज्ञको आवश्यकता हुन्छ । कूटनीति भनेको आफ्नो राष्ट्रिय हितको पूर्तिका लागि अरूलाई प्रभाव पार्ने कला, पेसा र परियोजना हो । त्यस्ता कला, पेसा र परियोजनाहरू भूराजनीतिक अवस्था एवं सैन्य र आर्थिक शक्तिका आधारमा एक राज्यबाट अर्को राज्यमा फरकफरक हुन्छन् । नेपालको वर्तमान कूटनीतिक दृष्टिकोण (वा त्यसको अभाव) बारे केही तर महत्त्वपूर्ण प्रश्नहरू उठ्छन् के नेपालका विगतका कूटनीतिज्ञहरू (विजयशमशेर र ऋषिकेश शाह) बाट सिक्नुपर्ने केही पाठ छन् ? र, देशमा परराष्ट्र नीतिकेन्द्रित परियोजनाहरू छन् ?माथि उल्लिखित शान्तिका सिपाहीहरूको भूमि रणनीतिसँग सम्बन्धित सबैभन्दा विवादास्पद मुद्दामध्ये एउटा हो बेलायती र भारतीय सेनामा नेपालीहरू भर्ती । यस सन्दर्भमा कम्युनिस्ट पार्टीहरूको राष्ट्रवादी अडान देखिन्छ । नेकपा माओवादीले नेपाली युवाहरूलाई बेलायती र भारतीय सेनामा भर्ती गर्ने परम्पराको अन्त्य गर्न माग गरेको थियो । नेपालका तर्फबाट औपचारिक रूपमा सन् १९४७ को त्रिपक्षीय सम्झौताको समीक्षाको प्रस्ताव समाचारमा थियो । अर्को समाचारमा बेलायती प्रधानमन्त्रीले त्यो प्रस्ताव मानेनन् भनीयो । कम्युनिस्ट नेताहरूले गोर्खा भर्नाको मुद्दा पुनरवलोकन गरी समाधान गर्न माग गरिरहेका भए पनि पार्टी र तिनका नेताहरूमा भारतीय र बेलायती सेनामा भर्ना हुन चाहने युवाहरूलाई स्वदेशमै कसरी रोजगारी दिने भन्ने योजना छैन । त्यस्तै, संयुक्त राष्ट्रसंघलाई स्थायी सैन्य बल भन्ने विषयमा छलफल, सोधपुछ र अन्तर्राष्ट्रिय सम्पर्क निर्माण गर्नु उपयोगी हुन सक्छ । अन्तमा, परराष्ट्र नीतिनिर्माताहरूलाई केही खुला प्रश्नहरू छन् माथि उल्लेख गरिए अनुसार नेपाल शान्तिका सिपाहीहरूको भूमि रणनीति मा आधारित परराष्ट्र नीति परियोजना वाञ्छनीय छ कि छैन ? यदि छ भने, विश्वसमुदायसँग वार्ता गर्न एउटा परियोजना (र टोली) बनाउन सम्भव छ कि छैन ? यदि सम्भव छ भने, समान विचारधारा भएका देशहरू (संयुक्त राष्ट्रसंघका पाँच स्थायी सदस्यसहित ब्राजिल र दक्षिण अफ्रिका) सँग लबिइङ वा वार्ता किन नगर्ने ? अथवा, परिवर्तन र अनिश्चितताको समयमा केही नगर्नु राम्रो नीति हो ?"
प्रहरीलाई साख जोगाउने सुवर्ण अवसर,"सेतो रंगलाई राज्यको शक्तिकेन्द्र र ठूलाबडाको पहिचानको रंगका रूपमा स्थापित गर्न अमेरिकाले राष्ट्रपति भवनलाई नै ह्वाइटहाउस नामकरण गर्यो । यसबाट रंगका आधारमा वर्गीय विभाजन र सामर्थ्यको पहिचान गर्ने प्रणालीको संस्थागत विकास हुन गयो । नीलो रंगको पोसाक लगाउनेलाई मजदुर समूहमा राखियो र उनीहरूले गर्ने अपराधलाई ब्लु कलर क्राइम भनियो । यस्तै, सेतो रंगमा रहेका (सफेदपोश) हरूले गर्ने अपराधलाई ह्वाइट कलर क्राइम का रूपमा लिने अभ्यास प्रचलनमा आयो । सफेदपोश अपराध राज्यशक्तिबाट प्राप्त अधिकारको दुरुपयोगबाट हुने भएकाले यसले राज्य प्रणालीलाई नै प्रभावित पार्ने र अपराधको स्केल पनि व्यापक हुने गर्छ । यो राज्यदोहनको चरम अवस्था हो । यसै क्रममा, जिम्मेवार निकाय वा पदाधिकारीहरूले पदीय सामर्थ्य र पहुँचलाई व्यक्तिगत वा वर्गीय स्वार्थमा परिणत गर्नका लागि गरेकाका प्रपञ्चहरूकै परिणामस्वरूप नक्कली भुटानी शरणार्थीको घटनामा सक्कली सफेदपोश अपराधीहरूका मुखुन्डा देखा पर्न थालेका छन् । सबै मुखुन्डा अझै पूरै खुलिनसकेकाले असली अनुहार प्रमाणित हुन सकेका छैनन् तर यी अनुमानयोग्य नै छन् । सिंगो राज्य संयन्त्र नै अपराधको दलदलमा फसिसकेको, अपराधी र सफेदपोश वर्गबीचको अभिन्नता र घनिष्ठता स्पष्टै देख्न र महसुस गर्न सकिने भएकाले हामीले यसलाई हाम्रो नियतिकै रूपमा स्वीकार गरिसकेका छौं । यस पटक भने परिस्थिति केही बदलिएको छ, ह्वाइट कलरलाई तह लगाउन ब्लु कलरको प्रहरीले अनुसन्धनात्मक कारबाही अघि बढाएको छ । नीलो र सेतो रंगको यो अन्तरसंघर्षले कानुनी राज्यको स्थापनामा केही हदसम्म भए पनि टेवा पुर्याउने र मुलुकलाई सुशासनको प्रस्थानविन्दुमा लैजाने स्वप्निल आशा जगाएको छ ।मुलुकलाई कुशासनको भड्खालोमा हालेर राज्यदोहनको व्यापारमा लिप्त तथाकथित उपल्लो तहका राजनीतिक कारोबारीहरूलाई नेपाल प्रहरीले नक्कली भुटानी शरणार्थीको घटनाका माध्यमबाट अनुसन्धानको दायरामा ल्याउने र कानुनी कठघरामा उभ्याउने व्यावसायिक सकारात्मक तर आंशिक प्रयास गरेको छ । अंशअंशमा रहेको आंशिक कारबाहीले मात्र राजनीतिक वंशमै मौलाइसकेको राज्यपोषित अपराधको अन्त नभए पनि यो घटनाले नक्कली भुटानी होइन, नक्कली नेताहरूका सक्कली अनुहार सतहमा आउन थालेको अनि कानुनको हात लामो हुन्छ र जोकोहीलाई पनि कारबाही हुन सक्छ भन्ने एक खाले त्रास सफेदपोश अपराधीहरूमा उत्पन्न गराएको छ । त्रास र सुशासनको यो आसलाई अझ भरपर्दो बनाउन प्रहरीले घटनाको बहुआयामिक पक्षमा कठोरता र निर्भीकतापूर्वक अनुसन्धान अघि बढाउनुपर्छ । नक्कली भुटानी शरणार्थीको घटना आपराधिक मात्र होइन, यो त अमानवीय र राष्ट्रकै शिर निहुर्याउने राष्ट्रिय लज्जाको विषय पनि हो । नेपालको शरणार्थी समस्या हल गर्न सदाशय राख्ने मित्रराष्ट्रहरूले समेत नक्कली शरणार्थीका नाममा आतंककारीको घुसपैठ भयो कि भन्ने आशंका व्यक्त गरिरहेका छन् । यसबाट नेपालले मित्रराष्ट्रको सद्भाव र सहयोग गुमाउने देखिन्छ ।आपराधिक कार्य र मनसायका दृष्टिमा यो घटनाका वास्तविक पीडित त सिंगो राष्ट्र र सम्पूर्ण सार्वभौम नागरिक भएका छन् । जसले घरखेतको कमाइ दाउमा लगाए, ती पीडितहरूको माग पनि कानुनसम्मत देखिन्न । हुन त हामी भुटानी होइनौं, भुटानी शरणार्थी बनाएर पठाइदिने हो भने हामी सहमति बमोजिमको रकम तिर्नचाहिँ मन्जुर छौं भन्ने उनीहरूको मागलाई कानुनसम्मत रूपमा लिन मिल्दैन तर अबोध नागरिकको सपना र भावनालाई राज्यको नियमनकारी निकाय स्वयंले निहित लाभमा उपयोग गरेको विषयलाई भने सामान्य ठगीका रूपमा मात्र लिनु हुन्न । अनि हलुका ढंगले कारबाही गर्ने प्रक्रियागत रूपमा फाइल अघि बढाइदिने र झारो टार्ने घटनाका रूपमा पनि यसलाई लिनु हुन्न । यो घटनाको अनुसन्धानलाई प्रभावकारी किसिमले अघि बढाउने हो भने सबैभन्दा पहिले अनुसन्धानलाई प्वाइन्ट अफ वरिजन अर्थात् घटनाको कारक तत्त्व र उद्गमविन्दुमा केन्द्रित गर्नुपर्छ ।भुटानी शरणार्थी समस्या आफैंमा पहिचान भैसकेको र केकसरी व्यवस्थापन गर्ने भनेर टुंग्याइसकिएको थियो । पुनर्वासको प्रक्रिया विगतमै टुंग्याई तदनुरूप तेस्रो मुलुकमा व्यवस्थापन गरिसकिएको र बाँकी रहेका केहीलाई पनि स्पष्ट रूपमै पहिचान गरिसकिएको थियो तर फेरि यही विषयलाई लिएर अस्पष्ट कार्यादेशसहितको समिति गठन गरियो । पछिल्लो प्रकरण यहीँबाट उत्पन्न भएकाले समिति गठन गर्ने निर्णयाधिकारीहरूलाई अनुसन्धानको उद्गमविन्दुका रूपमा लिनुपर्छ र अनुसन्धानको पहिलो घेरामा उनीहरूलाई नै राख्नुपर्ने हुन्छ । ठूला माछालाई समात्ने नै हो भने साना माछालाई सजायमा छुट दिने गरी प्लिबार्गेनिङ को कानुनी व्यवस्थाको सुविधालाई प्रयोगमा ल्याउनुपर्छ । प्वाइन्ट अफ इफेक्ट अर्थात् घटनाको परिणाममा मात्र अनुसन्धानलाई केन्द्रित गर्दा ठूला माछाविरुद्धको प्रमाण संकलन गर्न नसकिने र अदालतबाट सहजै उम्किन सक्ने स्थिति बन्न जानेछ । यो कुरा राम्रैसँग बुझेकाले अहिले प्रहरी हिरासतबाट जोगिन लुकेर बस्ने र अदालतमा हाजिर भएर सफाइ लिने दाउमा ठूला माछाहरू देखिन्छन् । ठगी प्रकृतिको मुद्दामा मुख्यतया लिने, दिने र खाने तीन तहका व्यक्तिको संलग्ता हुने गर्छ । लिने र दिनेलाई त भौतिक रूपमै पहिचान गर्न सकिन्छ तर खानेको घेरालाई भने अनुसन्धानको दायरामा ल्याउन अनुसन्धानकै घेरालाई फराकिलो बनाउन आवस्यक छ । लिनु, दिनु र खानुबीचको अनुसन्धानलाई तथ्यतथ्यांक संकलनको घेरा फराकिलो नबनाई ठहरमा पुर्याउन सकिन्न । एक वर्षअघि नै सप्रमाण उजुरी दिँदा पनि अनुसन्धान अघि नबढाउने र पक्राउ परिसकेका बिचौलियालाई छाडिदिने सफेदपोश अपराधीहरू को थिए ? अमुकअमुक व्यक्तिलाई अमुकअमुक स्थानमा पदस्थापन गर्ने नै हामी हौं भन्ने र उनीहरूले भने बमोजिमकै स्थानमा तत्तत् पदाधिकारीको नियुक्ति गरेर ठगिने व्यक्तिमा त्यस कामप्रति विश्वास जगाउन सिंगो राज्य संयन्त्रकै प्रयोग भएको घटनालाई संसद्ले बहसको विषय केकसरी बनाउने ? राजनीतिक अनुकूलता र प्रतिकूलताका आधारमा अनुसन्धान गर्ने वा नगर्ने भनी टुंगो लगाइने कुप्रचलनको अन्त्य कसरी गर्ने भन्नेजस्ता सवाललाई अनुत्तरित राखेर यो प्रकरणलाई बेवारिसे छाड्न हुँदैन । यसका लागि आम खबरदारी र वैकल्पिक राजनितिक शक्तिका रूपमा सदनमा पुगेको रवि समूहको दबाब पनि आवश्यक देखिन्छ ।यस घटनालाई सफेदपोश अपराधीहरूविरुद्धको कारबाहीको प्रस्थानविन्दुका रूपमा ग्रहण गरेर विगतमा भएका वाइडबडी, ओम्नी, सत्तरी करोड टेप प्रकरण, नक्कली लडाकु प्रकरण लगायतका बहुचर्चित घटनाको एकमुस्ट छानबिन गर्न उच्चस्तरीय अधिकारप्राप्त न्यायिक आयोग गठन गर्नुपर्छ । लोकतन्त्र स्थापनापश्चात्का सबै नेताको सम्पत्ति छानबिनलाई तार्किक निष्कर्षमा पुर्याउने घटनाका रूपमा पनि यसलाई लिनुपर्छ । यो व्यक्तिपरक मात्र होइन, समष्टिगत, प्रवृत्तिगत र राज्यसंरक्षित एवं संगठित अपराधसमेत हो । राज्य अन्तर्गतकै प्रहरीको एकल प्रयासले मात्र यो घटनाको अनुसन्धान पर्याप्त र प्रभावकारी हुन सक्दैन । प्रहरीको जोखिम वहन क्षमताको पनि सीमा हुने गर्छ । यस घटनामा पनि संस्थागत रूपमै प्रहरी राजनितिक दबाबमा परिसकेको पुष्टि गर्ने प्रशस्त आधार देखा परिसकेको छ । त्यसैले प्रहरी अनुसन्धानलाई दबाबमुक्त बनाउन र घटनाको उद्गमविन्दुबाटै आरम्भ गर्न व्यवस्थापिका सदनले अग्रणी र दबाबमूलक भूमिका खेल्नुपर्छ । म नै राज्य हुँ, मैले जे गर्दा पनि हुन्छÙ लोकतन्त्र, कर्मचारीतन्त्र, संवैधानिक तथा नियमनकारी निकाय हाम्रा स्वार्थसिद्धिका अधीनस्थ निकाय हुन् भन्ने संस्कारलाई भत्काउन, अपराध र नेताबीचको अविभक्त साइनो तोड्न सफेदपोश अपराधीको कठालो समात्ने आँट त गर्नैपर्छ । यो ऐतिहासिक जिम्मेवारी वहन गर्न प्रहरीको साहसिक प्रयासमा हामी सबैले हातेमालो गरौं ।"
"मणिपुरमा जातीय हिंसा, ५४ को मृत्यु","(झापा)म्यानमार (बर्मा) सँग सीमा जोडिने पूर्वोत्तर भारतीय प्रान्त मणिपुर चार दिनदेखि अशान्त बनेको छ । रैथाने मणिपुरी (मैतेई) र जनजाति समुदाय कुकीजोमीबीच बुधबारदेखि चर्किएको आन्दोलनका कारण मणिपुर हिंसात्मक बनेको हो । जातीय दंगामा ५४ सर्वसाधारणले ज्यान गुमाइसकेको र मृतकको संख्या अझै थपिन सक्ने भारतीय सञ्चारमाध्यमले जनाएका छन् । हजारभन्दा बढी घाइते भएका छन् । हिंसा भड्किएपछि राज्यका धेरै जिल्लामा मोबाइल इन्टरनेट बन्द गरिएको छ । ३४ लाख ३६ हजार जनसंख्या रहेको मणिपुरमा मूलतः तीन जाति समूह मैतेई, नागा र कुकी बस्छन् । बहुसंख्यक (१५ लाख) जनसंख्या रहेको रैथाने मैतेई समुदायको एक समूहले आफ्नो जातिलाई पनि अनुसूचित जाति (सेडुअल कास्ट) को मान्यता दिनुपर्ने माग गर्दै आएको थियो । उक्त मागप्रति मणिपुरकै अन्य अल्पसंख्यक आदिवासी र जनजाति समुदायले कडा विरोध गर्दै आएका थिए । यद्यपि मैतेई समुदायको मागप्रति सकारात्मक बन्दै मणिपुर उच्च अदालतले गत १९ अप्रिलमा राज्य सरकारलाई आदेश गर्यो । जसमा भनिएको छ, मैतेई समुदायको माग जायज छ । अनुसूचित जातिको दर्जाका लागि मे २९ सम्ममा केन्द्रीय जनजाति मामिला मन्त्रालयमा सिफारिस पेस गर्नु । बहुसंख्यक समुदायका पक्षमा अदालतले गरेको यो आदेशले राज्यका अल्पसंख्यक आदिवासी समुदायमा संवैधानिक सुरक्षा गुमाउने डर बढायो । सामाजिक, राजनीतिक, शैक्षिक र आर्थिक रूपमा विशेषाधिकार पाइसकेको मैतेई समुदायलाई राज्यले थप अधिकार दिन खोजेको विरोधमा गत ३ मेमा पहाडी जिल्ला चुराचन्दपुरमा अल्पसंख्यक आदिवासीले विरोध र्याली निकालेका थिए । र्यालीकै क्रममा हिंसा भड्किएको थियो । हिंसा २४ घण्टाभित्र राज्यभर फैलियो । मणिपुरमा लामो समयदेखि अन्तर समुदायबीच हिंसा हुँदै आएको छ । बहुसंख्यक समुदायविरुद्ध अल्पसंख्यक समुदाय बीचको द्वन्द्व इसाईविरुद्ध हिन्दु जस्तो बन्दै गएको भन्दै भारतीय सञ्चारमाध्यमहरूले चिन्ता व्यक्त गरेका छन् । बहुसंख्यक मैतेई हिन्दु हुन् भने कुकीहरू इसाई । आन्दोलन झन् हिंसात्मक बन्दै गएपछि मणिपुर राज्य सरकारले ४ मेमा गोली ठोक्न आदेश नै जारी गरेको थियो । यो जातीय दंगाका कारण राज्यका १० हजारभन्दा बढी सर्वसाधारण विस्थापित भइसकेका छन् । राज्यमा आदिवासी तथा अन्य समुदाय हाबी हुन सक्ने र आफ्नो पहिचान गुम्ने डर मैतेई समुदायलाई छ । त्यही भएर केही समयअघिदेखि यो समुदायले राज्यमा इनर लाइन परमिट (आईएलपी) लागू गर्न केन्द्र सरकारसँग माग गर्दै आएको थियो । इम्फाल, चुराचन्दपुर, विष्णुपुर, कांगपोकपी र टेंगनौपाल गरी पाँच जिल्लाका सयौं घर, गिर्जाघर, मन्दिर र सवारीसाधनमाथि तोडफोड र आगजनी भएको छ । आन्दोलनकारीको आक्रमणमा परी मणिपुरका विधायक र पूर्वजनजाति मामिला मन्त्री वुङ्गजागिन वाल्टे पनि गम्भीर घाइते भए । इम्फालस्थित उनको सरकारी निवासमै आक्रमण भएको थियो ।मणिपुरका मुख्यमन्त्री वीरेन सिंहले सद्भाव कायम राख्न भने पनि दुई समुदायबीच झडप रोकिएको छैन । मणिपुरीले कुकीलाई र कुकीले मणिपुरीलाई आक्रमण गर्ने क्रम जारी छ । कुकी समुदायका आन्दोलनकारी अत्याधुनिक हतियार बोकेरै सडकमा देखिएका छन् । बिहीबारदेखि दंगा नियन्त्रणका लागि केन्द्र सरकारकै निर्देशनमा केन्द्रीय रिजर्भ पुलिस फोर्स, र्यापिड एक्सन फोर्सलगायत विशेष सुरक्षा दस्ता परिचालन गरिएको छ । यद्यपि आन्दोलन मत्थर हुन सकेको छैन । पुलिसबाहेक भारतीय सेना र अर्धसैनिक असम राइफल्सलाई पनि परिचालन गरिएको छ । प्रभावित क्षेत्रमा लङ मार्च र हवाई अनुगमन भइरहेको भारतीय सञ्चारमाध्यमहरूले जनाएका छन् । नेपालीभाषी सुरक्षितजातीय हिंसामा नेपालीभाषीहरू भने सुरक्षित रहेको पाइएको छ । काङलातोम्बी, कालापहाड, तोरीबारी, नुनपानी, मुकुली, चन्द्रमान, सेती खोलालगायत क्षेत्रमा करिब ५० हजार हाराहारीमा नेपालीभाषी बस्छन् । मणिपुरीकुकी दंगाका कारण कुनै पनि नेपालीभाषी आक्रमणमा नपरेको र विस्थापित हुन नपरेको मणिपुरका नेपालीभाषी राहुल राईले जनाएका छन् । मणिपुरीहरू बेलाबेला नेपालीभाषी प्रति आक्रामक बन्छन् । उनीहरू नेपालीलाई मैयाङ अर्थात् विदेशी भनेर हेप्छन् । अहिले मणिपुरी समुदाय आफैं हिंसाको चपेटामा परेको त्यहाँका नेपालीभाषीहरूले जनाएका छन् ।"
बेलायती राजाले पहिरिए मुकुट,"(लन्डन)बेलायतका ४० औं राजा चार्ल्स तृतीयलाई मध्य लन्डनको ऐतिहासिक वेस्टमिन्स्टर आबीमा आयोजित एक विशेष समारोहमा राजमुकुट पहिर्याइएको छ । स्थानीय समय अनुसार मध्यान्ह १२ बजेर ३ मिनेट जाँदा इसाई धार्मिक परम्परामा आधारित एउटा सौम्य, सांगीतिक समारोहमा आर्चबिसप अफ क्यान्टरबरीले राजा चार्ल्सको शिरमा सेन्ट एडवर्ड्ज क्राउन भनिने राजमुकुट पहिर्याएका हुन् । सुन, हीरा र जवाहरात जडित २२३ किलो तौलको उक्त श्रीपेच बेलायती राजाहरूले राज्याभिषेकका बेला मात्रै पहिरिने परम्परा छ ।हामी यहाँ एक जना राजालाई राजमुकुट लगाइदिन उपस्थित भएका छौं र राजाले सेवा गरून् भनेर उनलाई राजमुकुट पहिर्याउन लागिएको हो, आर्चबिसप अफ क्यान्टरबरीले भने । बेलायतमा ९ सय वर्षदेखि वेस्टमिन्स्टर आबीमा राजाहरूको राज्याभिषेक हुँदै आएको छ । ७० वर्षपछि भएको उक्त राज्याभिषेक समारोहमा ९० मुलुकका राष्ट्राध्यक्षसहित विश्वभरबाट झन्डै दुई हजार विशिष्ट पाहुना सहभागी भएका थिए । नेपालका परराष्ट्रमन्त्री एनपी साउद पनि देशको प्रतिनिधित्व गर्दै समारोहमा उपस्थित थिए । यसअघि राष्ट्रपति रामचन्द्र पौडेल सहभागी हुने तय भए पनि उनको स्वास्थ्य अवस्थाका कारण अन्तिम समयमा परराष्ट्रमन्त्री साउद आएका हुन् । समारोहमा बेलायती प्रधानमन्त्री, पूर्वप्रधानमन्त्रीहरू, सेलिब्रेटी, च्यारिटी तथा स्वयंसेवक कार्यकर्तालगायतको सहभागिता रहेको थियो ।महारानी एलिजावेथ द्वितीयको गत वर्ष सेप्टेम्बरमा निधन भएपछि उनका जेठा छोरा युवराज चार्ल्सले ७३ वर्षको उमेरमा बेलायती गद्दी आरोहण गरेका हुन् । चार्ल्स संसारकै सबैभन्दा बढी उमेरका राजा पनि भएका छन् । झन्डै २ घण्टा चलेको राज्याभिषेक समारोहमा हिन्दु, मुस्लिम, यहुदी, सिख र बौद्ध समुदायका प्रतिनिधिहरूले पनि राजाको सुस्वास्थ्य र दीर्घायुको कामना गरेका थिए । उक्त समारोहमा बेलायतको इतिहासकै पहिलो हिन्दु प्रधानमन्त्री ऋषि सुनकले बाइबलको एक अंश वाचन गरेका थिए ।बेलायती प्रधानमन्त्री सुनकले ट्वीटमार्फत राज्याभिषेकलाई अभूतपूर्व राष्ट्रिय गौरवको क्षण भएको उल्लेख गर्दै ट्वीट गर्दै भनेका थिए, कुनै अर्को देशले यस्तो चमकदार प्रस्तुति गर्न सक्दैन तर यो प्रदर्शनी मात्र होइन । यो हाम्रो इतिहास, संस्कृति र परम्पराको गौरवपूर्ण अभिव्यक्ति हो । समारोहमा राजा चार्ल्स तृतीयकी पत्नी क्यामिलालाई पनि रानीका रूपमा मुकुट पहिर्याइएको थियो । त्यसपछि विशेष बग्गीमा चढेर राजारानी बकिंघम राजदरबार फर्किएका थिए । गोर्खा सैनिकहरू पनि उक्त विशेष समारोहमा सहभागी थिए ।"
कन्जरभेटिभ पार्टीलाई ठूलो धक्का,"त्यसैगरी, हर्टफोर्डशायरको ह्यामल ह्याम्पस्टिड डिस्ट्रिक्टअन्तर्गत डेकोरम बरो काउन्सिलको ग्रोभ हिल वडाबाट कन्जरभेटिभ पार्टीका उम्मेदवार गोवर्द्धन सिलवाल (सागर) निर्वाचित भएका छन् । ६ सय ६ मत ल्याउँदै सिलवाल लगातार तेस्रो पटक उक्त क्षेत्रको काउन्सिलर निर्वाचित भएका हुन् । सन् २०१५ मा पहिलो पटक काउन्सिलर जितेका उनी सन् २०१९ मा दोस्रो कार्यकालका लागि निर्वाचित भएका थिए । मेडवे केन्ट काउन्सिलमा नेपालीमूलकी निना गुरुङले काउन्सिलरमा जित हासिल गरेकी छन् ।चाथाम सेन्ट्रल र ब्रोम्टन वडामा लेबर पार्टीबाट उम्मेदवार रहेकी निनाले १ हजार २ सय ११ मत पाइन् । सोही वडाबाट लेबर पार्टीकै डामोला अनिमासन र भिन्स म्यापल पनि विजयी भएका छन् । अल्डरसटमा कन्जरभेटिभ पार्टीबाट काउन्सिलरको चुनाव लडेकी सुमन पुन आफ्नो दोस्रो प्रयासमा पनि सफल हुन सकिनन् । सुमनले ४ सय ७० मत प्राप्त गरेका थिए ।बेजिङस्टोकमा लेबर पार्टीको पकड रहेको ब्राइटन हिल वडामा कन्जरभेटिभ पार्टीबाट दोस्रो पटक चुनाव लडेकी पुनम गुरुङले पनि सफलता पाउन सकिनन् । विजयी लेबर उम्मेदवारले ८ सय ६८ मत पाउँदा पुनमको ३ सय ५ मत आएको छ । वाटफोर्डको होलिवेल वडामा कन्जरभेटिभ पार्टीबाट उम्मेदवार सञ्जय पन्त पनि निर्वाचित हुन सकेनन् । रेडिङको पार्क वडामा लेबर पार्टीबाट पहिलो पटक काउन्सिलरको टिकट पाएका रामबहादुर गलामी पनि चुनावी नतिजामा पछि परेका छन् । १५ सय ३६ र १४ सय ८ मत ल्याई ग्रिन पार्टीका दुई उम्मेदवारले जित्दा तेस्रो स्थानमा आएका गलामी निर्वाचित हुनबाट वञ्चित भए । त्यसैगरी, वकिङ काउन्सिलमा कन्जरभेटिभ पार्टीका उम्मेदवार रहेका मेजर रिटायर्ड चित्रबहादुर राना पनि पराजित भए ।"
दुर्गम नजाने डेरी उद्योग भारतबाट दूध ल्याउने 'लबिइङ' मा,"दुग्ध विकास संस्थान (डीडीसी) र निजी डेरीले संयुक्त रूपमा दूध आयातको माग गरेका हुन् । हामी सबैको मागअनुसार बोर्डले आफ्नो राय मन्त्रालयमा पठाएको हो, दाहालले भने, ढुवानी लागत महँगो भएकै कारण दुर्गममा डेरीहरू जान नसकेका हुन् । सरकारले डेरी उद्योगीहरूलाई बाध्य पारे दुर्गमबाट दूध संकलन गर्न सकिने उनको भनाइ छ । तर त्यसका लागि सरकारबाट सहयोग चाहिने उनले बताए । डीडीसीले दोधारा चाँदनी, डोटी, पाँचथर र रुकुम पश्चिमबाट पनि दूध ल्याउने गरेको डीडीसीका महाप्रबन्धक सञ्जीव झाको दाबी छ । पछिल्लो समय रसुवाबाट पनि दूध आयात गर्ने गरिएको उनको भनाइ छ । तर बजार मागअनुसार दिनको करिब ४० हजार लिटर दूध अभाव भएको उनले जनाए । अहिले दिनको ८० देखि ८५ हजार लिटर दूध संकलन हुन्छ । तर यसले बजार माग धान्न धौधौ भइरहेको उनले बताए । वैशाखदेखि कम उत्पादन हुने सिजन हो, यही बेला बजारमा खपत बढ्छ, उनले भने, यही कारण उत्पादन नबढ्दासम्म आयातको माग गरेका हौं । आन्तरिक उत्पादन पुगेपछि आयात बन्द गर्छौं ।यसअघि ०७७ चैत दोस्रो साता तत्कालीन प्रधानमन्त्री केपी शर्मा ओली र कृषि तथा पशुपन्छीमन्त्री पद्मा अर्यालले दुग्ध पदार्थ (धूलो दूध र बटरमा) मा आत्मनिर्भर भएको घोषणा गरेका थिए । धूलो दूध र बटर क्षेत्रमा एक खुड्किलो अगाडि बढेको दाबी गरेका थिए । तर बजारमा अभाव भएको भन्दै उद्योगीहरूले आयातको माग गर्दै आएका छन् । सरकारले ०७९ असोजमा पनि दैनिक सवा लाख लिटर दूध आयात गर्न अनुमति दिएको थियो । डीडीसीका लागि दैनिक ४० हजार लिटर र निजी डेरीका लागि ८० हजार लिटर आयातको अनुमति दिइएको थियो । डीडीसीले एक महिनामा ३ लाख ४७ हजार लिटर आयात गरेको थियो । निजी क्षेत्रले पनि सोही मात्रामा आयात गरेका थिए । अहिले फेरि आयातका लागि लबिइङ सुरु भएको हो ।दूध अभावै कारण सबै निकायसँग छलफल गरेर मन्त्रालयमा राय बुझाइएको बोर्डका कार्यकारी निर्देशक राजेन्द्रप्रसाद यादवले बताए । सुक्खा सिजन भएकाले बजारमा अभाव चुलिएको छ । गत वर्षको तुलनामा उत्पादन २०२५ प्रतिशतले घटेको छ, उद्योगीहरूले ६ महिनाका लागि माग गरेका थिए, उनले भने, दैनिक १ लाख २० हजार लिटर दूध आयात गर्ने गरी २ महिनाका लागि सहजीकरण गरिदिन राय दिएका छौं । यस विषयमा मन्त्रालयले विश्लेषण गरेर थप निर्णय गर्छ ।उद्योगीहरूले दूध अभाव भएको दाबी गरे पनि संघले भने अभाव नभएको जनाएको छ । आम सर्वसाधारणबाट दूध अभावको गुनासो नआएको संघका महासचिव आचार्यको दाबी छ । वर्षात्मा दूधको खपत घट्छ । अब दूधको उत्पादन बिस्तारै बढ्ने उनको भनाइ छ । यस्तो अवस्थामा झोल दूध आयात भए किसानहरूले मिल्क होलिडे मनाउन बाध्य हुने उनले चेतावनी दिए । भारतबाट सस्तोमा दूध ल्याएर नेपाली किसानलाई मार्ने काम भइरहेको राष्ट्रिय उपभोक्ता मञ्चका अध्यक्ष प्रेमलाल महर्जनको दाबी छ । दूध क्षेत्रमा सिन्डिकेट छ, बिचौलियाको बिगबिगी छ । नेपालमा दूधको मूल्य बढाएर भारतबाट सस्तोमा ल्याएर बेच्न खेल भइरहेको छ, अध्यक्ष महर्जनले भने, तराई र पहाडमा दूध उत्पादन भएकै छ । तर सबै क्षेत्रमा संकलन भएको छैन । यसमा हाम्रो घोर आपत्ति छ ।"
साढे ४४ प्रतिशतमा बिमा पहुँच,"(काठमाडौं) नेपालमा बिमा पहुँच करिब साढे ४४ प्रतिशत पुगेको नेपाल बिमा प्राधिकरणको तथ्यांकले देखाएको छ । पछिल्ला वर्षमा तीव्र रुपमा बिमा सेवाको विस्तार बढेकाले समग्र बिमा पहुँचमा पनि वृद्धि भएको प्राधिकरणको मासिक तथ्यांकले देखाएको छ । प्राधिकरणका अनुसार गत चैतसम्म मुलुकको कुल जनसंख्याको करिब साढे ५५ प्रतिशत नागरिक बिमाको पहुँचबाहिर छन् । तथ्यांकमा म्यादी, लघु म्यादी र वैदेशिक रोजगारीमा गएकाहरूले गरेको बिमा पनि समावेश छ । तर म्यादी, लघु म्यादी र वैदेशिक रोजगारीमा गएकाले गरेको बिमा हटाउँदा गत चैतसम्म करिब १८ प्रतिशत नागरिकमा मात्र बिमा पहुँच पुगेको प्राधिकरणले जनाएको छ । उक्त तथ्यांकमा म्यादी र लघु म्यादी बिमा समावेश गर्दा करिब ३९७४ प्रतिशत र म्यादी, लघु म्यादी र वैदेशिक रोजगारीमा गएकाले गरेको पनि समावेश गर्दा बिमा पहुँच ४४५५ प्रतिशत रहेको प्राधिकरणको तथ्यांक छ । बैंक तथा वित्तीय संस्थामा निक्षेप खाता दोहोरिएजस्तै एकै व्यक्तिले पनि एकभन्दा बढी बिमा गरेको हुन सक्ने भएकाले नेपालको कुल जनसंख्याको करिब साढे ४४ प्रतिशतमै बिमा पहुँच पुगेको भन्न अप्ठ्यारो हुने जानकारहरू बताउँछन् । म्यादी, लघु म्यादी र वैदेशिक रोजगारीमा गएकाले गरेको बिमा पनि समावेश गर्दा गत आर्थिक वर्षको चैतसम्म ३७७५ प्रतिशतमा र म्यादी र लघु म्यादी मात्र जोड्दा ३४५२ प्रतिशतमा बिमा पहुँच पुगेको छ । तर म्यादी, लघु म्यादी र वैदेशिक रोजगारीमा गएकाले गरेको कुनै पनि बिमा हटाउँदा गत वर्षको चैतसम्म १५०२ प्रतिशतमा मात्र बिमा पहुँच पुगेको समितिको तथ्यांक छ । धेरै नागरिकमा बिमासम्बन्धी चेतना नहुनु, कम्पनीहरू सहर तथा सुविधासम्पन्न क्षेत्रमा सीमित भएकाले अझै पनि आधाभन्दा बढी जनसंख्या बिमा सेवाबाट वञ्चित रहेको विज्ञहरूको भनाइ छ । वैदेशिक रोजगारीमा गएका नेपालीहरूले अनिवार्य रूपमा बिमा गर्नुपर्ने हुन्छ । बिमा पहुँचको तथ्यांकमा वैदेशिक रोजगारीमा गएकाहरूको बिमालाई अलग राखिन्छ । बिमा पहुँचको तथ्यांक गणना गर्दा जीवन बिमा सेवा लिएको जनसंख्यालाई मात्र समावेश गरिन्छ । यो अन्तर्राष्ट्रिय प्रचलन हो । निर्जीवन बिमा निश्चित अवधिको (म्यादी) हुने भएकाले बिमा पहुँचमा समावेश नगरिएको हो । एक व्यक्तिले एकभन्दा बढी जीवन बिमा पनि गरेका हुन्छन् । यसकारण जारी बिमालेखकै आधारमा त्यत्तिकै संख्यामा नागरिकसम्म सुविधा पुग्यो भन्ने हुँदैन । बिमा पहुँचको तथ्यांक गणना गर्दा यस्तो प्रकारको दोहोरोपन हटाउनुपर्छ । यसका लागि कुल जारी बिमालेखबाट ५ प्रतिशत घटाएर बचेको बिमालेख सोही अवधिको कुल जनसंख्यासँग तुलना गरेर बिमा पहुँच गणना गर्ने विश्वव्यापी प्रचलन छ । प्राधिकरणका अनुसार गत चैतसम्म बिमा कम्पनीहरूले १ करोड ४१ लाख ६५ हजार ९ सय ९२ वटा जीवन बिमालेख र २१ लाख ६६ हजार ३ सय २८ वटा निर्जीवन बिमालेख बिक्री गरेका छन् । हाल मुलुकभर १९ जीवन बिमा, २० निर्जीवन बिमा र २ पुनर्बिमा कम्पनी सञ्चालनमा छन् । ७ वटा लघुबिमा कम्पनीहरूलाई पनि बिमा प्राधिकरणले सञ्चालन अनुमति दिएको छ । गत चैतसम्म बिमा कम्पनीहरूले ३ हजार १ सय ५४ वटा शाखा कार्यालयमार्फत मुलुकभर बिमा सेवा दिँदै आएका छन् । अघिल्लो वर्षको चैतसम्म यो संख्या ३ हजार १ सय ५४ थियो । गत चैतसम्म बिमा कम्पनीहरूले (जीवन र निर्जीवन) कुल १ खर्ब ३४ अर्ब रुपैयाँ बिमा शुल्क संकलन गरेका छन् । गत आर्थिक वर्षको तुलनामा चालु आर्थिक वर्षको चैतसम्म यस्तो शुल्क २६७ प्रतिशतले बढेको छ । उक्त अवधिमा जीवन बिमा कम्पनीहरूको बिमा शुल्क संकलन २१४ प्रतिशतले र निर्जीवन बिमा कम्पनीहरूको ४५८ प्रतिशतले बढेको हो । बिमा क्षेत्रको दायरा विस्तार गर्नकै लागि सात वटै प्रदेशमा प्रादेशिक कार्यालय खोल्ने योजना बिमा प्राधिकरणले अघि बढाएको छ, जसअनुसार तीन वटा प्रदेशमा प्रादेशिक कार्यालय सञ्चालन गरिसकेको बताइएको छ ।चालु आर्थिक वर्षमा वित्तीय तथा बिमा क्षेत्रमा ७२९ प्रतिशतको आर्थिक वृद्धिदर हुने प्रक्षेपण राष्ट्रिय तथ्यांक कार्यालयले गरेको छ । कार्यालयका अनुसार कुल गार्हस्थ्य उत्पादन (जीडीपी) मा यो क्षेत्रको योगदान ७३७ प्रतिशत रहने अनुमान छ ।"
राष्ट्रिय प्रसारणमा जोडियो सुपर दोर्दीको ५४ मेगावाट बिजुली,"(लमजुङ)लमजुङको दोर्दी खोलामा निर्मित ५४ मेगावाटको सुपर दोर्दी ख जलविद्युत् आयोजनाबाट उत्पादित विद्युत् राष्ट्रिय प्रसारण लाइनमा जोडिएको छ । सबै परीक्षण सकिएर आयोजनाबाट उत्पादित बिजुली शनिबारदेखि राष्ट्रिय प्रसारण लाइनमा जोडिएको प्रवर्द्धक पिपल्स हाइड्रोपावर कम्पनी लिमिटेडले जनाएको छ ।करिब ४ महिनाको परीक्षणपछि उत्पादित बिजुली राष्ट्रिय प्रसारण लाइनमा जोडिएको आयोजना निर्देशक अर्जुनप्रसाद गौतमले बताए । हामीले सफलतापूर्वक सुपर दोर्दी ख को बिजुली ग्रिडमा जोडेका छौं । अहिले सुक्खा मौसम भएर १८ मेगावाट उत्पादन भएको छ । बर्खायाममा पूर्ण क्षमता (५४ मेगावाट) मा बिजुली उत्पादन हुन्छ, उनले भने ।नेपाल विद्युत् प्राधिकरणबाट इन्जिनियर आएर सबै परीक्षण गरेको र अनुमति दिएपछि उत्पादन थालिएको उनले बताए । हाम्रो बिजुली अब १५ दिन निःशुल्क दिन्छौं, दिनैपर्छ । त्यसपछि मिटरिङ हुन्छ, उनले भने । आयोजनाको निर्माण पूरा भएसँगै विद्युत् उत्पादन थालिएको गौतमले जनाए । सुपर दोर्दी ख आयोजना सबै संरचना भूमिगत रहेको नेपालको पहिलो जलविद्युत् आयोजना रहेको दाबी गरिएको छ । यसको डिसेन्डर, पेनस्टक, विद्युत् गृह, टेलरेस सबै भूमिगत छन् । भूकम्प, नाकाबन्दी, बाढीपहिरो र कोरोना संक्रमणको सामना गर्दै आयोजनाबाट बिजुली उत्पादन गर्न सफल भएको पिपल्स हाइड्रोपावरका अध्यक्ष उदय नेपाली श्रेष्ठले बताए । आयोजना निर्माण केही ढिला भएको छ । तर हामीले विद्युत् उत्पादन थालिसकेका छौं, उनले भने । उत्पादित बिजुली दोर्दी करिडोर प्रसारण लाइनको कीर्तिपुरबेंसी सबस्टेसनमा जोडिएको छ । सबस्टेसनसम्मको ६ किमि लामो प्रसारण लाइन आयोजना आफैंले निर्माण गरेको हो । दोर्दी गाउँपालिका६ ताँजे गाउँमाथि तुम्सीमा बाँध बाँधेर भूमिगत सुरुङमार्फत ल्याइएको पानीलाई लोंदो र दोर्दी खोलाको दोभानमा खसालेर बिजुली उत्पादन गरिएको छ । बाहिरी क्षेत्रबाट करिब ४ सय मिटरभित्र भूमिगत विद्युत् गृहमा खसालिएको पानीबाट विद्युत् उत्पादन गरिएको छ । बिजुली उत्पादनमा प्रयुक्त पानीलाई ४ सय मिटरको टेलरेसबाट पुनः दोर्दी खोलामा खसालिएको छ ।आयोजनामा ५ दशमलव २ किमिको सुरुङ छ । १ दशमलव १ किमिको पेनस्टक पाइप छ । पेनस्टक पनि सुरुङभित्रै छ । आयोजनाको पावर हाउस र पेनस्टकको काम हाई हिमालय कन्स्ट्रक्सनले प्रालिले गरेको छ । ४ दशमलव ५ किमि सुरुङको काम बीपी कन्स्ट्रक्सनले गरेको छ । ७ सय ३० मिटर सुरुङ, डिसेन्डर र इन्टेकको काम बज्रगुरु कन्स्ट्रक्सनले गरेको निर्देशक गौतमले बताए । हाइड्रोमेकानिकल काम माछापुच्छ्रे मेडल वर्क पोखराले गरेको छ । इलेक्ट्रोमेकानिकलतर्फको टर्बाइन, जेनेरेटर, कन्ट्रोल प्यानलका साथै मेन इन्लेट भल्ब (एमईभी) युरोपबाट ल्याइएको आयोजनाले जनाएको छ । आयोजनामा २७२७ मेगावाटका २ वटा पेल्टन टर्बाइन जडान गरिएको आयोजनाका प्रोजेक्ट म्यानेजर बाबुकृष्ण भण्डारीको भनाइ छ । आयोजनाको सुरुको विद्युत् उत्पादन तालिकाअनुसार आरसीओडी (व्यावसायिक उत्पादन मिति) ०७६ भदौ अन्तिम थियो । अब उत्पादन सुरु भएको १५ दिनपछि मात्रै नयाँ आरसीओडी तय हुन्छ । सुरुमा भूकम्प, नाकाबन्दी र कोभिडले प्रभावित आयोजनामा करिब २ वर्षअघि असारमा बाढीपहिरोले क्षति पुर्याएपछि इन्टेक क्षेत्रको डिजाइन नै परिवर्तन गर्नुपरेको थियो । ०७१ फागुन २० मा प्राधिकरणसँग विद्युत् खरिदबिक्री सम्झौता (पीपीए) गरेको सुपर दोर्दी जलविद्युत् आयोजना ख सुरुमा ४९ दशमलव ६ मेगावाटको अध्ययन थियो । इन्टेकलाई केही माथि सार्दा आयोजनाबाट ५४ मेगावाट विद्युत् उत्पादन हुने अध्ययन गरिएको हो । सुरुमा ४९ दशमलव ६ मेगावाट हुँदा लागत ८ अर्ब ५० करोड अनुमान थियो । उत्पादन बढ्दा आयोजनाको लागत १० अर्ब ३९ करोड प्रक्षेपण गरिएको छ । आयोजना निर्माणमा ढिलाइ हुँदा लागत केही बढेको छ ।आयोजनामा प्रवर्द्धकको स्वलगानी (इक्विटी) पुँजी ३० प्रतिशत हुनेछ । यसको १० प्रतिशत लगानी जिल्लावासीले गरेका छन् । आयोजनामा ९ बैंकको ७० प्रतिशत ऋण लगानी छ । रन अफ रिभर प्रकृतिको आयोजनाबाट वार्षिक २८ करोड ६४ लाख युनिट विद्युत् उत्पादन हुने प्रक्षेपण छ ।"
"हिल्सा नाका खुल्यो, नाक्चेनाङ्ला कहिले खुल्ला ?","(मुगु)कोरोना महामारीका कारण झन्डै ४ वर्षदेखि बन्द हुम्लाको हिल्सा नाका सोमबारदेखि चीनले खुला गरेको छ । हिल्सा नाका खुलेपछि चिनियाँ सामान नेपालतिर आउन थालेको छ । हुम्लावासी १७ जना चिनियाँ बजार ताक्लाकोट पुगेका छन् ।मुगु सीमास्थित नाक्चेनाङ्ला नाका भने अझै खुलेको छैन । कोरोनाका कारण तिब्बत र मुगुको व्यापारिक साइनो टुटेको छ । नाक्चेनाङ्ला नाका बन्द हुँदा मुगुमकार्मारोङ गाउँपालिका निवासी दैनिक उपभोग्य सामान, खाद्यवस्तु, लत्ताकपडादेखि भेडाच्याङ्ग्रा आयात गर्नबाट वञ्चित छन् । उनीहरूलाई सदरमुकाम आउजाउ गर्न कम्तीमा ५ दिन लाग्छ । पहिला उनीहरू चिनियाँ खाद्यान्नमा निर्भर थिए ।१७ बस्तीको पालिकामा अत्यधिक चिसो र सिँचाइ सुविधा नभएकाले वर्षभरि एक बाली उवा मात्र फल्छ । आफ्नो उत्पादनले ३ महिना पनि खान पुग्दैन, घरबाट एक दिन टाढाको चिनियाँ नाका लामो समयदेखि बन्द छ, मुगुगाउँका सोनाम तामाङले भने, नाका नखुल्दा एक बोरा चामल ल्याउन पनि ५ दिन हिँडेर गमगढी जानुपरेको छ ।लामो समयदेखि उत्तरी नाका बन्द हुँदा जडीबुटीदेखि स्थानीय उत्पादन उचित मूल्यमा बेच्न नपाएको स्थानीय तेन्जिङगुरु तामाङले गुनासो गरे । उनका अनुसार पहिले कार्मारोङ गाउँपालिकाको वन क्षेत्रमा संकलन हुने कटुकी, वन लसुन, यार्चालगायत १८ प्रजातिको जडीबुटी तिब्बतमा निर्यात हुन्थ्यो । अहिले नाका बन्द हुँदा उक्त जडीबुटी स्थानीयले घोडा, खच्चडमार्फत बोकाएर गमगढी ल्याउने र त्यहाँबाट गाडीमा नेपालगन्ज हुँदै भारतसम्म पुर्याएर बेच्नुपर्ने बाध्यता छ । पहिले तिब्बती हाटबजारबाट एक वर्षसम्म पुग्ने गरी नुन, तेल, चामल, मैदा, चियालगायत सामान ल्याएर उपभोग गर्न बानी परेका कार्मारोङवासीलाई अहिले दैनिक उपभोग्य सामग्री जुटाउन ठूलो सास्ती छ । तिब्बती नाका बन्द हुँदा हामीलाई अहिले साह्रै दुःख छ, चितै गाउँकी याङजुम तामाङले भनिन्, चिनियाँ सामान सस्तोमा पाइन्थ्यो, एक दिनमा चिनियाँ नाकामा पुगिन्थ्यो, अहिले सदरमुकाममा महँगोमा सामान किनेर गाउँसम्म ढुवानी गर्दा दोब्बर बढी ढुवानी भाडा तिर्नुपर्छ ।गमगढीमा साल्ट ट्रेडिङ कर्पोरेसनले एक जनालाई एक दिनमा ५ किलो मात्र नुन बिक्री गर्छ । गमगढीमा ९ रुपैयाँ किलोमा पाइने नुन गाउँसम्म ढुवानी गर्दा कम्तीमा ७० रुपैयाँ भाडा तिर्नुपर्ने उनको भनाइ छ । सडक सुविधा नहुँदा घोडाखच्चडबाट सामान ढुवानी हुने गरेको छ । गमगढीमा २५ केजीको एक बोरा चामलको मूल्य २ हजारदेखि २२ सय रुपैयाँ पर्छ । उक्त चामल मुगु, चितै, डोल्फुलगायत गाउँमा पुर्याउँदा ४ हजार, ४५ सय रुपैयाँसम्म पर्छ । तिब्बती नाका बन्द हुँदा कार्मारोङ गाउँपालिकामा गरिबी बढ्दै गएको जनप्रतिनिधिको भनाइ छ । पहिले गाउँको उत्पादित सिमी, स्याउ, उवालगायत जडीबुटी तिब्बतमा बिक्री हुन्थ्यो । अहिले ती सामान घरमै थन्किएका छन् । हिल्सा नाका खुलेपछि मुगुको नाका पनि खुल्ने आशा जागेको मुगुमकार्मारोङ गाउँपालिका अध्यक्ष छिरिङक्याप्ने लामाको भनाइ छ । मुगुको उत्तरी नाका खुलाउन पहल गर्न परराष्ट्र मन्त्रालयसँग लिखित आग्रह गरिएको प्रतिनिधिसभा सदस्य ऐनबहादुर शाहीले बताए । नाक्चेनाङ्ला नाका बन्द हुँदा मुगुगाउँस्थित भन्सार कार्यालय पनि कामविहीन बनेको छ । भारी हिमपातपछि अत्यधिक चिसो हुने भएकाले उक्त भन्सार कार्यालय हिउँदका ६ महिना गमगढी सार्ने गरिएको छ । सीमा प्रहरी चौकी पनि हिउँदमा गमगढी ल्याउँदा मुगुतिब्बत सीमा क्षेत्र बर्सेनि मंसिरदेखि वैशाखसम्म सुरक्षाकर्मीविहीन हुने गरेको छ ।संघीय सरकारले चीनसँग मुगुलाई जोड्ने १२ वर्षअघि निर्माण सुरु गरेको गमगढीनाक्चेनाङ्ला सडकको काम पनि सुस्त छ । अहिलेसम्म गमगढीदेखि छाइल बजारसम्म १८ किमिमात्र ट्र्याक खोलिएको छ । उक्त सडक पनि असोजमा परेको भीषण वर्षाले तहसनहस हुँदा स्थानीयलाई गमगढीदेखि हिँडेर गाउँ जानुपर्ने बाध्यता छ ।सडक डिभिजन कार्यालयले हरेक वर्षर् ८ देखि १० करोड रुपैयाँ बजेट विनियोजन गरे पनि कर्मचारी अभाव र ढिलो बजेट आउँदा फ्रिज हुने गरेको छ । साविक जिल्ला विकास समितिले २०६३ मा ८५ किमि दूरीको सडक निर्माणको काम सुरु गरेको थियो । यो वर्ष पनि सडकमा ८ करोड रुपैयाँ विनियोजन गरिएको छ तर अझै काम सुरु भएको छैन ।"
अमेरिकामा बेरोजगारले पाउने सुविधाका लागि बढे निवेदन,"विशेषतः प्रविधि र अन्य क्षेत्रमा समेत ठूलो संख्यामा कर्मचारी निष्कासन गरिएपछि संयुक्त राज्य अमेरिकामा बेरोजगारहरूले पाउने सुविधाका लागि निवेदन दिनेहरूको संख्या बढिरहेको छ । मुद्रास्फीति कम गर्न र श्रम बजारलाई सहज बनाउने उद्देश्यले त्यहाँको केन्द्रीय बैंक फेडरल रिजर्भले ब्याजदर बढाइदिए पनि पछिल्ला दिनमा बेरोजगारीको दाबी गर्दै परेका निवेदनको संख्या बढेको छ ।अमेरिकी श्रम विभागले बिहीबार सार्वजनिक गरेको विवरणअनुसार अप्रिल २९ सम्मको एक सातामा २ लाख ४२ हजार जनाले आफू बेरोजगार रहेको दाबी गरेका थिए । यो संख्या अघिल्लो साताको भन्दा १३ हजारले बढी हो । अघिल्लो साता २ लाख २९ हजारले बेरोजगार रहेको दाबी गर्दै निवेदन दिएका थिए । हरेक साता दायर गरिने बेरोजगारीका दाबी र बेरोजगारले पाउने सुविधाका निवेदनको संख्यालाई कर्मचारी निष्कासनको भरपर्दो सूचक मान्न सकिने विज्ञहरूले बताउँदै आएका छन् । अप्रिल २२ सम्ममा १८ लाख १० हजार व्यक्तिले बेरोजगारले पाउने सुविधा उपभोग गर्दै आएका थिए । त्योभन्दा अघिल्लो साता १८ लाख ४८ हजारले त्यस्तो सुविधा लिएको विभागले जनाएको छ । बढ्दो ब्याजदर, आर्थिक अन्योल र सन्निकटको आर्थिक संकटका भयबीच पनि अमेरिकी कामदारहरूले यस किसिमको श्रम सुनिश्चितता प्राप्त गर्नुलाई कतिपयले अनौठो बताउने गरेका छन् ।पछिल्ला महिनामा खासगरी प्रविधि क्षेत्रमा उल्लेख्य संख्यामा कर्मचारी बर्खास्त गर्ने गरिएको छ । कोभिड महामारीका बेला सूचना प्रविधिको व्यापक प्रयोग र यस क्षेत्रले आकर्षक व्यावसायिक प्रगति हासिल गरेपछि कम्पनीहरूले हौसिएर मनग्गे कर्मचारी थपेका थिए । अहिले विश्व आर्थिक अवस्था जटिल मोडमा पुगेका बेला आईबीएम, माइक्रोसफ्ट, सेल्सफोर्स, ट्वीटर, लिफ्ट, डोरड्यास जस्ता ठूला प्रविधि कम्पनीले आफ्ना कर्मचारीलाई जागिरबाट धमाधम निकालिरहेका छन् । अमेजन र फेसबुकले पनि नोभेम्बरयता दुई पटक कर्मचारी निष्कासन गरेको जनाइएको छ ।तर कर्मचारी बर्खास्त गर्नेमा सिलिकन भ्यालीका कम्पनी मात्रै छैनन्, अमेरिकामा म्याकडोनल्ड्स, मोर्गन स्ट्यान्ली, थ्रीएम जस्ता संस्थाले पनि कर्मचारी कटौतीको रणनीति अपनाएका छन् । आफूले कुनै गल्ती नगरी जागिर गुमाउन पुगेकाहरूलाई अमेरिकाका राज्यपिच्छे फरकफरक राशिको नगद सहायता प्रदान गरिन्छ । विशेषतः ६ महिना अविधिका लागि राज्य सरकारले बेरोजगारहरूलाई सुविधा दिन्छ । यस्तो सुविधा प्राप्त गर्नुअघि कुनै न कुनै संस्थामा काम भने गरेकै हुनुपर्छ । प्रविधि क्षेत्रका कर्मचारी कटौतीसम्बन्धी विवरण राख्ने लेअफस डट एफवाईआईका अनुसार सन् २०२३ मात्रै ६ सय ४२ कम्पनीले १ लाख ८६ हजार ८ सय कर्मचारीलाई निष्कासन गरेका छन् । ईकमर्स क्षेत्रमा विश्वकै ठूलो अमेजनले जनवरीमा २७ हजार र मार्चमा ९ हजार गरी कम्पनीका ८ प्रतिशत कर्मचारी कटौती गरेको थियो । फेसबुकको प्यारेन्ट कम्पनी मेटाले नोभेम्बरमा ११ हजार कर्मचारीलाई बिदाइ गरेकामा आगामी महिनामा थप १० हजार कर्मचारी बर्खास्त गर्ने घोषणा गरेको छ । बर्खास्तीको यो माहोलमा गत महिना केही अमेरिकी रोजगारदाताहरूले १ लाख ८० हजार नयाँ रोजगारी सिर्जना गरेको पनि श्रम विभागको प्रतिवेदनमा उल्लेख छ । पछिल्ला दुई वर्षमा बढ्दो रोजगारी वृद्धिको तुलनामा यो संख्या तुलनात्मक रूपमा कम भए पनि यसलाई सकारात्मक मानिएको छ । साथै, केन्द्रीय बैंकले पनि मन्दी ननिम्त्याउने गरी मुद्रास्फीति कम गर्ने हिसाबले वृद्धिदर घटाउँदै सहज अवतरणको उद्देश्य हासिल गर्न खोजेको छ । तर अर्थविद्हरू भने समाधानको यो उपायलाई लिएर सशंकित छन् । यस वर्षको अन्त्यसम्ममा अमेरिका आर्थिक मन्दीमा प्रवेश गर्ने उनीहरूको आशंका छ ।"
परराष्ट्र मामिला थिंकट्यांक नेतृत्वविहीन,"(काठमाडौं) नेपालको परराष्ट्र मामिला र अन्तर्राष्ट्रिय सम्बन्ध विचारविमर्श गर्ने एक मात्र थिंकट्यांक संस्था परराष्ट्र मामिला अध्ययन प्रतिष्ठान एक वर्षदेखि नेतृत्वविहीन छ । २०७९ वैशाख ७ मा तत्कालीन कार्यकारी निर्देशक राजेश श्रेष्ठको तीनवर्षे कार्यकाल सकिएपछि उक्त पद खाली छ । कार्यकारी निर्देशकविहीन हुँदा संस्थाले गर्नुपर्ने कामलाई असर परेको छ । अहिले उपकार्यकारी निर्देशक राजेन्द्र पाण्डेले संस्थाको नेतृत्व गरिरहेका छन् । परराष्ट्र मन्त्रालय नेतृत्वको निष्क्रियताको असर उक्त प्रतिष्ठानमा पनि परेको छ । प्रतिष्ठानलाई नयाँ नेतृत्व दिने भन्दै वर्षमा दुई पटक विज्ञापन आह्वान पनि भयो । तर दुवै पटक नियुक्तिको गृहकार्य अघि बढे पनि कसरी रद्द भयो कसैलाई थाहा छैन, परराष्ट्र स्रोतले भन्यो, मन्त्रालयमा सही नेतृत्व नहुँदा त्यसको असर अन्तर्राष्ट्रिय मामिला तथा परराष्ट्र सम्बन्धको अध्ययन र अनुसन्धान गर्ने थिंकट्यांकमा पर्न गएको छ । परराष्ट्र मन्त्रालयले असोज र कात्तिकमा विज्ञापन निकालेकामा दुवै पटक रद्द गरियो । स्रोतका अनुसार परराष्ट्र सचिव नेतृत्वको छनोट समितिले कार्यविधि नै परिवर्तन गरिदियो । कार्यविधि बदल्न नमिल्ने व्यवस्था रहे पनि छनोट समितिको निर्णयको मन्त्रालयबाटै विरोध भएको थियो । पूर्वराजदूत युवनाथ लम्साल लामो समयदेखि सरकारको विदेश सम्बन्धको थिंकट्यांकको नेतृत्व खाली रहनु उचित नभएको मान्छन् । सरकारलाई नै घाटा हुन्छ । यो संस्थामा सरकारले उचित व्यक्तिको चयन गरी नियुक्त गर्नुका साथै त्यसलाई चाहिने मानव साधन र आर्थिक स्रोतको व्यवस्था गरिदिनुपर्छ, उनले भने, यो संस्थामा नयाँ नियुक्ति छिट्टै गर्नुपर्छ । २०४६ को परिवर्तनपछि नेपालको परराष्ट्र नीति तथा परराष्ट्र मन्त्रालयको भूमिकालाई प्रभावकारी बनाउने लक्ष्यअनुसार २०४९ सालमा उक्त प्रतिष्ठान परराष्ट्र मन्त्रालयको एउटा शाखाका रूपमा स्थापना भएको थियो । पछि २०५४ सालमा विकास समिति ऐन २०१३ अनुसार छुट्टै प्रतिष्ठानका रूपमा स्थापित गरियो, जुन अहिलेसम्म यसरी नै चलिरहेको छ । स्थापनाको ३० वर्ष बितिसक्दासमेत प्रतिष्ठानले आफ्नै छुट्टै ऐन ल्याउन सकेको छैन । अन्तर्राष्ट्रिय मामिला विज्ञहरू प्रतिष्ठानलाई संस्थागत र मानवीय स्रोतसाधनको उपलब्धतासहित उचित नेतृत्वको नियुक्ति नभएसम्म काम नहुने मान्छन् । परराष्ट्र मामिलाका जानकार तथा कूटनीतिज्ञ दिनेश भट्टराईका अनुसार उक्त प्रतिष्ठानको नेतृत्व परराष्ट्र मामिलामा राख्ने दक्खल, अनुभवी र विषय बुझेको हुनुपर्छ । राजदूत र कूटनीतिज्ञहरूलाई तालिम दिनुपर्ने संस्था भए पनि प्रतिष्ठानको अवस्था कमजोर मान्छन् । उनले भने, संसदीय पद्धतिद्वारा नियुक्त गर्ने परिपाटी भयो भने राम्रो मान्छे प्रतिष्ठानमा जालान्, नत्र कूटनीति क्षेत्रमा दक्खल राख्ने मान्छे त्यहाँ जान गाह्रो पर्छ, जाँदैनन् । भट्टराईले जो पायो त्यही क्षेत्रको मान्छेलाई नियुक्त गर्दा संस्था र मुलुक दुवैलाई फाइदा नहुने प्रस्ट पारे । २०७४ सम्म आउँदा सरकारले यो प्रतिष्ठानको मर्मविपरीत पहिलो संशोधन गर्यो । परराष्ट्र मामिला अध्ययन प्रतिष्ठान विकास समिति (गठन) पहिलो संशोधन आदेशमा देउवा प्रधानमन्त्री रहँदा परराष्ट्र सचिव शंकरदास बैरागीको कार्यकालमा कार्यकारी निर्देशकको प्रावधानलाई परिवर्तन गर्दै ६० वर्ष ननाघेको भन्ने प्रावधान घुसाइयो । त्यो भएपछि उक्त पदका लागि राजदूत बनेका व्यक्ति र प्राध्यापकहरू यसमा नियुक्ति हुने बाटोलाई बन्द गरिदियो । किनकि प्राध्यापक ६२६३ वर्षसम्म पढाउँछन् । उनीहरू आफ्नो काम छाडेर प्रतिष्ठानमा आउँदैनन् । राजदूत हुने भएपछि पनि ५८ वर्ष नपुगेको मान्छे जागिर नै खाइरहेको हुन्छ । जसले गर्दा उक्त पहिलो संशोधनकै कारणले गर्दा ओली सरकारको पालामा प्रतिष्ठानका लागि दरखास्त आह्वान गर्दा कूटनीतिक मामिलाका बारेमा अनुभव नभएका तीन जना सुरक्षा निकायका पदाधिकारीको मात्र निवेदन पर्यो । त्यस बेला कार्यकारी निर्देशकमा नेपाली सेनाका अवकाश प्राप्त उपरथीद्वय जगदीशचन्द्र पोखरेल र देवेन्द्र मेघासी तथा एपीएफएका अवकाश प्राप्त एआईजी राजेश श्रेष्ठले निवेदन दिएका थिए । कूटनीति क्षेत्रको थिंकट्यांकमा आउन खोज्ने तीनै जना कूटनीति मामिलाका नभएर सुरक्षा क्षेत्रको हुनुलाई प्रतिष्ठानको ऐन संशोधन गर्दा गरेको बदमासीका रूपमा लिइयो । दक्षिण एसियाली मुलुक बंगलादेश र पाकिस्तानमा पनि परराष्ट्र मामिलाका थिंकट्यांकका रूपमा फरेन सर्भिस एकेडेमी लाई लिइएको छ । तर नेपालमा फरक रूपमा अघि बढाउन खोजियो । जसले गर्दा उक्त संस्था कमजोर बन्न पुग्यो । भारतमा फरेन सर्भिस इन्स्टिच्युट मा सचिवसरहको पदाधिकारीलाई नेतृत्व दिइन्छ । जागिर नै खाइरहेको व्यक्ति हुन्छ वा अवकाश भएपछि पनि त्यही क्षेत्रमा काम गरेको व्यक्ति हुन्छ । नेपालमा कार्यकारी निर्देशक नियुक्त पनि राजनीतिक खिचातानी र मन्त्रालयको नेतृत्वको कमजोरीका कारण भद्रगोल छ । गठन आदेशमा चलेको संस्था परराष्ट्र मन्त्रालयको एक शाखाका रूपमा मात्र सीमित छ ।मन्त्रालयमा आउने मन्त्रीहरू र सचिवको पनि प्राथमिकतामा प्रतिष्ठान पर्दैन । सरकारले २०७५ मा पहिलो पटक लिखित रूपमा परराष्ट्र नीति जारी गर्दा प्रतिष्ठानलाई जानकारीसमेत दिइएन । नीति बाहिर आएपछि त्यसबारे समीक्षा गर्न तत्कालीन परराष्ट्रमन्त्री प्रदीपकुमार ज्ञवालीले प्रतिष्ठानमा पठाइदिए । त्यसपछि परराष्ट्रमन्त्री भएका नारायण खड्काले नयाँ नियुक्ति नै नगरी बिदा भए । यसले प्रतिष्ठानलाई मन्त्रालयले कसरी लिन्छ भन्ने प्रस्ट भएको जानकारहरू बताउँछन् । प्रतिष्ठानकी पूर्वउपकार्यकारी निर्देशक इन्द्र अधिकारी भने सबैभन्दा पहिला कुन व्यक्तिलाई त्यहाँ नियुक्ति गर्नेभन्दा पनि यो संस्थाका बारेमा स्पष्ट हुनुपर्ने बताउँछिन् । अहिले पनि परराष्ट्र मामिलासम्बन्धी थिंकट्यांकजस्तो संस्थालाई परराष्ट्र मन्त्रालयको शाखाका रूपमा मात्र देखिन्छ, उनले भनिन्, सोच्ने कुरामा स्वतन्त्र हुनुपर्ने हो । त्यसपछि मात्र यो संस्थाले गति लिन सक्छ । उनले सुरुवातमा संस्थालाई ठीक ठाउँमा ल्याउनुपर्ने र त्यसपछि उचित स्थानमा उचित व्यक्तिलाई नेतृत्व गर्नुपर्ने बताइन् । परराष्ट्र मन्त्रालयकी प्रवक्ता सेवा लम्सालले भर्खरै नयाँ मन्त्री (एनपी साउद) ले जिम्मेवारी सम्हालेको भन्दै छिट्टै नियुक्ति प्रक्रिया अघि बढ्ने बताइन् ।"
नक्कली शरणार्थी प्रकरणमा अनुसन्धान रोकिँदैन: प्रधानमन्त्री,"शरणार्थी प्रकरणमा मेरो संलग्नता छैन: खाँणपूर्वगृहमन्त्री बालकृष्ण खाँणले नेपालीलाई भुटानी शरणार्थी बनाउने प्रकरणमा आफ्नो संलग्नता नरहेको दाबी गरेका छन् । उनले विज्ञप्ति नै जारी गरेर आफू संलग्न नभएको विषयमा संलग्न भयो भनेर सञ्चारमाध्यममा समाचार आएको भन्दै असन्तुष्टि जनाएका छन् । आधारहीन, तथ्यहीन र संलग्न हुँदै नभएका घटनामा संलग्न भयो भन्दै र जाँदै नगएका स्थानमा भ्रमणमा गएको भन्ने समाचारले अन्योल उत्पन्न हुने र व्यक्तिगत चरित्रहत्या हुने हुँदा यस्ता समाचार संप्रेषित नगरिदिनुहुन अनुरोध छ, खाँणद्वारा शनिबार जारी विज्ञप्तिमा भनिएको छ । प्रहरी हिरासतमा रहेका नेपाल सरकारका सचिव टेकनारायण पाण्डेले बयानका क्रममा पूर्वगृहमन्त्री खाँणको समेत नाम लिएको समाचार प्रकाशनप्रसारण भएको थियो । खाँण २०७८ असार २९ देखि करिब डेढ वर्ष गृहमन्त्री थिए । उनकै पालाम सचिव पाण्डे भूमिसुधार मन्त्रालयबाट गृहमा सरुवा भएका थिए ।ठगी प्रकरणमा सचिव पाण्डेका साथै एमाले सचिव तथा पूर्वउपप्रधानमन्त्री टोपबहादुर रायमाझीका छोरा सन्दीप, तत्कालीन गृहमन्त्री रामबहादुर थापाका सुरक्षा सल्लाहकार इन्द्रजित राई पक्राउ परिसकेका छन् । गिरोहका सदस्यहरू केशव दुलाल, सन्देश शर्मा, सानु भण्डारी, सागर थुलुङ राई र टंक गुरुङ पनि प्रहरी नियन्त्रणमा छन् । नेपालीलाई भुटानी शरणार्थी बनाएर अमेरिका लैजाने भन्दै गिरोहले मोटो रकम उठाएको विषयमा काठमाडौं प्रहरी परिसरले अनुसन्धान गरिरहेको छ । हालसम्म परेका २० वटा जाहेरीअनुसार १ सय ६ जनाले गिरोहलाई २४ करोड रुपैयाँ बुझाएका छन् ।"
संवैधानिक परिषद् बैठक सोमबार,"काठमाडौं (कास) संवैधानिक परिषद्को बैठक सोमबार बस्ने भएको छ । यसबारे शनिबार प्रधानमन्त्री पुष्पकमल दाहाल र विपक्षी दलका नेता केपी शर्मा ओलीबीच सहमति भएको थियो । बैठकले प्रधानन्यायाधीश नियुक्तिका लागि छलफल गर्ने बताइएको छ । यसअघि वैशाखको पहिलो साता बसेको संवैधानिक परिषद्को बैठकमा उक्त विषयलाई एजेन्डा बनाइए पनि प्रधानन्यायाधीश नियुक्तिका लागि सिफारिसमा सहमति भएको थिएन । सर्वोच्च अदालत कायममुकायम प्रधानन्यायाधीशको नेतृत्वमा रहँदा संवैधानिक परिषद्का लागि प्रधानन्यायाधीश नियुक्ति गर्नुपर्ने दबाब छ । परिषद्मा प्रधानमन्त्रीसहित विपक्षी दलको नेता, प्रधानन्यायाधीश, सभामुख, राष्ट्रिय सभा अध्यक्ष र प्रतिनिधिसभाका उपसभामुख रहन्छन् ।"
सहिद स्मारक ए डिभिजन लिग,"(काठमाडौं)यसपल्टको सहिद स्मारक लिगका हजार दोष होलान् । तर, एकथोक भने साह्रै राम्रो छ । कसले कसलाई कुन बेला कसरी हराउने हो, अनुमान गर्नै गाह्रो । त्यसको अर्थ सहभागी टिमबीच चर्को प्रतिस्पर्धा चलिरहेको छ । त्यसको अर्थ लिग कसले जित्ने हो र रेलिगेसन पर्ने दुई टिम कोको होलान् ? अनुमान गर्नै नसक्ने अवस्था छ । शनिबारका तीन खेलपछि प्रतियोगिताले फेरि एकपल्ट शीर्षस्थानमा अर्कै टिम पाएको छ । यसपल्ट सबैभन्दा अगाडि रहेको टिम हो चर्च ब्वाइज । त्यसो त चर्च ब्वाइज दोस्रो र तेस्रो चरणमा पनि शीर्षमै थियो । त्यसपछि टोलीले आफूलाई सम्हाल्नै सकेन । त्यसपछि उसले लगातार ६ खेल बराबरी खेलेको थियो । यसपल्ट शीर्षस्थान गुमाएको जावलाखेल युथले पनि पछिल्ला ४ खेलमा २ बराबरी खेलेको छ अनि अरू २ खेल गुमाएको छ । सातदोबाटोले पनि दुईपल्ट शीर्षस्थान कब्जा गर्यो । लगत्तै टोलीको खेल पनि खल्बलियो । झन् मनाङ मर्स्याङ्दीको के कुरा ? दुई चरणसम्म अगाडि रहेको मनाङले त्यसपछि लगातार ६ खेल गुमायो । त्यसैले चर्च ब्वाइजलाई लिएर प्रश्न हो, के यो टिम शीर्षमा कायम रहन सक्षम छ त ? छ, किन नहुनु ? तर यो सजिलो भने छैन, गाह्रै छ, टिमका मुख्य प्रशिक्षक बालगोपाल महर्जन भन्छन् । चर्च ब्वाइज भने पछिल्लो समय केही लयमा देखियो । नेपाली फुटबलका सबैभन्दा सफल र आफूलाई धेरैपल्ट प्रमाणित गरिसकेका प्रशिक्षक महर्जन आएयता चर्च ब्वाइजले राम्रो सुरुआत लिन सकेन । उनी आएयताका सुरुआती ५ खेलबाट ५ अंकमात्र आयो । तर, पछिल्ला तीन खेलमा भने चर्च ब्वाइज लगातार विजयी छ । त्यसबाट पूरा उपलब्धिका रूपमा पूर्ण ९ अंक बटुलेको छ । निरन्तर शीर्षमा रहनका लागि पूरा प्रयास गर्नेछौं, प्रशिक्षक महर्जनले थपे, अहिले क्लबमा पदाधिकारी, खेलाडी र हाम्रो समन्वय मिलिरहेको छ । टिम आफैंमा राम्रो छ । अरू टिम पनि राम्रै छन् । तर, हामी लिग च्याम्पियन हुन सक्षम छौं, यसमा कुनै दुविधा छैन । अरू सबैलाई जस्तै खेलाडी चोटको समस्या हामीलाई पनि छ ।अञ्जन बने नायकचर्च ब्वाइजले च्यासल रंगशालामा एनआरटीमाथि प्राप्त ४१ जितमा नायक रहे, अञ्जन विष्ट । उनले गजब ह्याट्रिक रचे । चर्च ब्वाइजको २७ अंक भएको छ । यो दोस्रोमा रहेको जावलाखेलमाथि ३ अंकको अग्रता हो । अञ्जनले ८४ औं मिनेटमा पेनाल्टीमा गोल गर्दै ह्याट्रिक पूरा गरे । यसपल्टको लिगमा यो तेस्रो मात्रै ह्याट्रिक हो । नेपाली खेलाडीका तर्फबाट भने यो पहिलो तीन गोलको प्रदर्शन हो । अञ्जनले ५१ र ६० औं मिनेटमा सुरुका दुई गोल गरे । यसअघि सुशील लामाले ३९ औं मिनेटमा गोल गर्दै चर्च ब्वाइजलाई सुरआती अग्रता दिलाएका थिए । दीपेश आलेमगरले दोस्रो हाफको इन्ज्युरी समयको दोस्रो मिनेटमा एक गोल फर्काए । तर, यो सान्त्वना गोलभन्दा बढी केही हुन सकेन । एनआरटी १७ अंकमै सीमित रह्यो । राजुकाजी शाक्यको प्रशिक्षणमा रहेको एनआरटीले आफूले सक्ने प्रदर्शन गर्न सकिरहेको छैन । यता दशरथ रंगशालामा भएको खेलमा सातदोबाटो र मनाङ मर्स्याङ्दी क्लबले निराशाजनक गोलरहित बराबरी खेले । यो नतिजापछि सातदोबाटोको २३ अंक भयो भने मनाङले १९ अंक छोएको छ । दशरथ रंगशालामै भएको अर्को खेलमा थ्रीस्टार र फ्रेन्ड्सले पनि गोलरहित बराबरी खेलेका थिए । त्यसको अर्थ यो बराबरीले दुवै टिमलाई घाटामै राख्नेछ । यो नतिजापछि थ्रीस्टारको २४ अंक भयो । थ्रीस्टारले पछिल्लो समय लय गुमाएको छ । टोलीले आफ्ना पछिल्ला ४ खेलमा ३ अंकमात्र बटुलेको छ । यसक्रममा टोली जितविहीन छ । फ्रेन्ड्स भने १६ अंकमा सीमित रह्यो । फ्रेन्ड्सका पनि यो पछिल्लो ३ खेलमा २ अंकमात्रै हो ।"
करण र सावित्रा सर्वोत्कृष्ट,उत्कृष्ट खेल पत्रकारिता पुरस्कार एपीवान टेलिभिजनमा कार्यरत सागरराज तिमिल्सिनाले प्राप्त गरे । सबै विधाका अवार्ड विजेताले जनही ३५ हजार रुपैयाँ पुरस्कार पाए । नवौं राष्ट्रिय खेलकुदकै क्रममा दुर्घटनामा परी निधन भएका प्याराग्लाइडिङ खेलाडी निसिम थापालाई मञ्चले कीर्तिशेष सम्मान प्रदान गरेको छ । गण्डकी प्रदेशका मुख्यमन्त्री सुरेन्द्रराज पाण्डेले प्रदेशमा खेलकुदका पूर्वाधार निर्माण गर्न आवको बजेटबाट रकम विनियोजन गर्ने बताए । उनले पोखरामा अन्तर्राष्ट्रियस्तरको क्रिकेट मैदान निर्माणको काम बजेट विनियोजन गरेर सुरु गरिहाल्ने बताए । राष्ट्रिय खेलकुद परिषद् (राखेप) का सदस्य सचिव टंकलाल घिसिङले पोखरा अहिले खेलकुदका गतिविधिमा उदाहरण बनिरहेको बताए ।
इटहरी रंगशालामा फ्लडलाइट,सुनसरी (कास) इटहरी रंगशालामा फ्लडलाइट जडान गरिँदै छ । ३७ करोडभन्दा बढी लगानी भएर स्पोर्टस कम्प्लेक्समा परिणत भएको रंगशालामा यसै आवदेखि काम थालिएको थियो । अहिले रंगशालाको पश्चिमतर्फको दुई कुनामा जडान गरिएको बत्ती शुक्रबार राति परिक्षणसमेत गरिएको छ । फ्लडलाइटका लागि कोशी प्रदेश सरकार खेलकुद विकास बोर्डले चालु आवमा ८० लाख रुपैयाँ बजेट निकासा गरेको थियो ।थप रकम आगामी आवमा उपलब्ध गराइने सदस्यसचिव हंशराज वाग्लेले जनाए ।अर्को वर्ष हुने १४ औं अन्तर्राष्ट्रिय आमन्त्रण इटहरी गोल्डकप फुटबल प्रतियोगिता रात्रिकालीन गर्ने तयारीसाथ बत्ती जडान भइरहेको आयोजक राष्ट्रिय जागृति क्लब इटहरीका कोषाध्यक्ष अनुरोध थापाले बताए । प्रदेश सरकारले उपलब्ध गराएको बजेट स्थानीय सरकारले समन्वय गर्न ढिलाइ गरेका कारण चैत ४ देखि १० सम्म भएको १३ औं इटहरी गोल्डकप रात्रिकालीन रूपमा आयोजना गर्न नसकिएको थापाको भनाइ छ ।विभिन्न खेलकुदका एक दर्जन बढी संरचना भएको सुविधासम्पन्न इटहरी रंगशालामा एकै पटक १२ वटासम्म प्रतियोगिता गर्न सकिन्छ । रंगशालामा ४ हजार दर्शक क्षमताको भीआईपी प्यारापिटसमेत निर्माण भएको छ ।
आयुष र बिना उत्कृष्ट,"काठमाडौं (कास) भृकुटी डोजोका आयुष थापा र अरनिको माविकी बिना तामाङ प्रथम मेयर कप उमा खुला कराते च्याम्पियनसिपमा सर्वोत्कृष्ट खेलाडी भएका छन् ।पुरुषतर्फ ४० केजीमुनि तौलको फाइनलमा आयुषले बालबाटिका डोजोका सोहन तामाङलाई हराए । तोयोकान वादोरियोका निशान तामाङ र सरस्वती डोजोकी रोशन राईले कांस्य जिते ।महिलातर्फ बिनाले २५ केजीमुनि तौल फाइनलमा आफ्नै विद्यालयकी झरना घतानीलाई हराएर स्वर्ण जितिन् । तोयोकान वादोरियोकी अनिस्या केसी र भृकुटी डोजोकी प्रसन्ध्या कार्कीले कांस्य जिते ।भृकुटी डोजो टिम च्याम्पियन बन्यो । टोलीले ७ स्वर्ण, २ रजत र ७ कांस्य जित्यो । च्याम्पियन मार्सल आर्ट ४ स्वर्ण, ३ रजत र १ कांस्यसहित दोस्रो हुँदा ३ स्वर्ण र २ कांस्य जितेको थैव डोजो तेस्रो भयो । खुलातर्फ बालबालिका डोजोकी आरती राईले फाइनलमा कालिका सदनकी सविना तामाङलाई हराएर स्वर्ण जितिन् । कातातर्फ भृकुटी डोजोकी सुनिता तामाङले स्वर्ण जित्दा नेपाल हायासी हा डोजोकी निरुता श्रेष्ठले रजत जितिन् । नगदेश डोजोकी मिस्टी श्रेष्ठ र नेपाल हायासी हाकी पूर्णिमा रानामगरले कांस्य जिते । विजेतालाई काठमाडौं महानगरपालिका उपप्रमुख सुनीता डंगोलले पुरस्कृत गरिन् ।"
करातेमा विनय र मञ्जुलाई स्वर्ण,काठमाडौं (कास) आर्मीका खेलाडीद्वय विनय सिंह र मञ्जु विकले २१ औं राष्ट्रिय पुरुष खुला तथा १४ औं राष्ट्रिय महिला तौलसमूह फुल कन्ट्याक्ट कराते प्रतियोगितामा स्वर्ण पदक जितेका छन् । पुरुष खुला तौल समूहमा विनय र महिलामा मञ्जु विजेता भए ।नेपाल क्योकुसिन कराते डो संघ (वज्र) को आयोजनामा भएको प्रतियोगिताको पुरुष फाइनलमा विनयले क्योकुसिन कानका सन्तोष विश्वकर्मालाई हराए । क्योकुसिन कानका रवीन्द्र बुढाथोकी तेस्रो र रानीपोखरीका होमबहादुर राई चौथो भए ।त्रिपुरेश्वरस्थित राखेप हातामा भएको प्रतियोगिताअन्तर्गत महिला फाइनलमा मञ्जुले आर्मीकै अनुपा नेपालीलाई हराएर स्वर्ण जितिन् । आर्मीकी सपना आलेमगर तेस्रो र रानीपोखरीकी अनिशा तामाङ चौथो स्थानमा रहे ।महिला ५० केजीमुनि बुदोकैदोकी उषा रावलले स्वर्ण जितिन् । उषाले फाइनलमा क्योकुसिन वज्रकी आशा गिरीलाई हराइन् । केडब्लूडब्लूकी सिवानी आलेमगर तेस्रो र क्योकुसिन वज्रकी स्वस्तिका थारू चौथो बने ।
एनटीए च्याम्पियन,"काठमाडौं (कास) नेप्लिज तेक्वान्दो एकेडेमी (एनटीए) ले प्रथम चक्रबहादुर ठकुरी स्मृति जिल्लास्तरीय तेक्वान्दो प्रतियोगिताको टिम च्याम्पियन ट्रफी जितेको छ । ८ स्वर्ण, ७ रजत र १ कांस्य जित्दै एनटीए च्याम्पियन भएको हो ।सुन्दरीमाई तेक्वान्दो डोजाङ नेपालद्वारा आयोजित प्रतियोगितामा ३ स्वर्ण, ४ रजत र ४ कांस्यसाथ चन्द्रागिरि डोजाङ दोस्रो भयो । तेस्रो स्थानमा रहेको एम्बासडरले समान ३३ स्वर्ण, रजत र कांस्य जितेको थियो ।पुरुषमा एनटीएका भिजन तामाङ र महिलामा कोटेश्वरकी ईशिका राना उत्कृष्ट खेलाडी घोषित भए । भिजनले एकल पुम्से र ३२ केजीमुनि तौल तथा ईशिकाले ५० केजीमुनि तौलमा स्वर्ण जितेका थिए । दुवैले जनही ५ हजार रुपैयाँ पुरस्कार पाए । विजेतालाई गोकर्णेश्वर नगरपालिकाका मेयर दीपक रिसाल, तेक्वान्दोका अन्तर्राष्ट्रिय निर्णायक राजु क्षेत्री, गोकर्णेश्वर नगर खेलकुद विकास समितिका अध्यक्ष सञ्जय लामा, तेक्वान्दोका मुख्य प्रशिक्षक नवीनकुमार श्रेष्ठ, आयोजक डोजाङ प्रमुख सुवासचन्द्र गौतमले पुरस्कृत गरे ।समापनमा आयोजकले कान्तिपुर दैनिकका खेलपत्रकार ध्रुवकुमार तुलाधर र तेक्वान्दोका अन्तर्राष्ट्रिय निर्णायक अशोक खड्कालाई सम्मान गरेको छ । तुलाधरलाई चक्रबहादुर स्मृति खेलपत्रकारिता र खड्कालाई चक्रबहादुर स्मृति खेलकुद अवार्डबाट सम्मानित गरिएको हो । सुन्दरीजलस्थित ओख्रेनी माविमा भएको दुईदिने प्रतियोगिताको ग्यारोगीमा २१ तथा पुम्से (एकल) मा २ गरी २३ स्पर्धामा ३ सय १२ खेलाडीले प्रतिस्पर्धा गरेका थिए ।"
