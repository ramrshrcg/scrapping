शीर्षक,विवरण
नेपालको क्षेत्रफल कति ?,"(काठमाडौं)नेपालको क्षेत्रफल कति हो ? सरकारी अधिकारीहरूलाई यो प्रश्न सोध्ने हो भने आधिकारिक विवरण दिन सक्ने अवस्था छैन । लिम्पियाधुरा, लिपुलेकसहित भारतद्वारा अतिक्रमित कालापानी क्षेत्रको नयाँ नक्सा जारी गरेको ३ वर्ष ३ महिना २३ दिन भए पनि औपचारिक रूपमा नेपालको नयाँ क्षेत्रफल घोषणा हुन सकेको छैन । देशको अद्यावधिक क्षेत्रफल कति हो भनेर सरकारले टुंगो गरेको छैन ।नयाँ नक्साअनुसार नेपालको औपचारिक क्षेत्रफल यकिन गर्न नापी विभागले सरकारलाई कात्तिक २०७७ मा पठाएको प्रस्तावमा सरकार मौन छ । हामीले समिति गठन गरेर समितिबाट नेपालको नयाँ क्षेत्रफल प्रस्ताव गरिसकेका छौं, नापी विभागका महानिर्देशक प्रकाश जोशीले भने, नेपालको भूभाग कति हो भन्ने विषयमा प्राविधिक रूपमा भनिसकेका छौं । यस विषयलाई मन्त्रालयमा पठाइसकेका छौं । औपचारिक रूपमा घोषणाको प्रक्रियामा छ ।विभागले तीन वर्षअघि नै नेपालको कुल भूभाग १ लाख ४८ हजार ६ दशमलव ६७ वर्गकिलोमिटर प्रस्ताव गरी मन्त्रालयमा पठाएको थियो । चुच्चे नक्सा सार्वजनिक हुनुअघिसम्म नेपालको १ लाख ४७ हजार १ सय ८१ वर्ग किलोमिटर क्षेत्रफल थियो । भारतीय सुरक्षा फौजको कब्जामा रहेको उक्त क्षेत्रमा नेपालीले प्रवेश गर्न पाएका छैनन् । त्यहाँको भूभाग नापी गर्न नेपाली अधिकारीहरू गएका पनि छैनन् । प्रोजेक्सन पद्धति प्रयोग गरेर विभागले थप गरिएको क्षेत्रफल गणना गरेको हो, त्यसले समेत औपचारिकता पाउन सकेको छैन ।लिम्पियाधुरासहितको क्षेत्र ३ सय ३५ वर्गकिलोमिटर छ । नेपाल र भारतबीच विभिन्न क्षेत्रमा सीमा विवाद भएपछि सबैभन्दा ठूलो विवाद कालापानी क्षेत्रमा छ । नेपाल र तत्कालीन इस्ट इन्डिया कम्पनीबीच १८१६ मा भएको सुगौली सन्धिअनुसार महाकालीको मुहान लिम्पियाधुराबाट बगेर आउने काली नदीको शिर नै त्यसको मुहान भएको भन्दै आफ्नो नयाँ नक्सा जारी गरिसकेको छ ।भूमि व्यवस्था तथा सहकारी मन्त्रालयको प्रस्तावमा २०७७ जेठ ५ मा मन्त्रिपरिषद्ले नेपालको नक्सा संशोधन गरेको थियो । त्यसमा भारतले अतिक्रमण गरेको लिम्पियाधुरा, लिपुलेक, कालापानी क्षेत्र समेटिएको थियो । मन्त्रिपरिषद्को निर्णय अनुसार तत्कालीन भूमि व्यवस्था तथा सहकारीमन्त्री पद्मा अर्यालले दुई दिनपछि जेठ ७ मा मन्त्रालयमा आयोजित एक कार्यक्रममा नयाँ नक्सा सार्वजनिक गरेकी थिइन् ।लिम्पियाधुरासहितको भूभाग समेटिएको नेपाली नक्सासहितको नयाँ निसान छाप राख्न जेठ ३१ को प्रतिनिधिसभा बैठकले संविधान संशोधन गरेको थियो । संसद्ले चुच्चे नक्सा सर्वसम्मत रूपमा पारित गरेको थियो । संशोधनपछि नेपालको कुल भूभागको गणना गर्ने जिम्मेवारी भूमि व्यवस्था मन्त्रालय हुँदै नापी विभागले पाएको थियो ।नापी विभागबाट आएको प्रस्ताव मन्त्रालयले मन्त्रिपरिषद्मा लैजानुपर्ने हो तर अहिलेसम्म मन्त्रिपरिषद्मा प्रस्ताव नपुगेको सरकारी अधिकारीहरू बताउँछन् । नयाँ नक्सा जारी गर्नेमा सबै राजनीतिक दल एक भए, त्यसयता अधिकांश दल सरकारमा पुगे पनि नापी विभागले तयार पारेको नेपालको क्षेत्रलाई औपचारिकता दिने कुरामा अघि बढाएकामा चासो देखाएको छैन । विभागले नेपालको कुल क्षेत्रफल निकालेको थियो, विभागले मन्त्रालयमा पठाएको पनि हो, पूर्वभूमिसुधार तथा व्यवस्थामन्त्री शिवमाया तुम्बाहाङ्फेले भनिन्, त्यस विषयमा थप के भयो, बिर्सें ।चुच्चे नक्सा जारी गर्ने अधिकांश दल सरकारमा पुगे पनि राजनीतिक दलको प्राथमिकतामा नेपालको नयाँ क्षेत्रफललाई औपचारिक दिन रुचि लिएको देखिँदैन । केपी शर्मा ओली नेतृत्वको तत्कालीन सरकार नापीले क्षेत्रफल प्रस्ताव गरेपछि ८ महिना १४ दिन रह्यो भने त्यसपछि कांग्रेस सभापति शेरबहादुर देउवाको नेतृत्वमा सरकार बन्यो । सो सरकार १७ महिना १४ दिन रह्यो । त्यसपछि पुष्पकमल दाहाल प्रधानमन्त्री भएको पनि ८ महिना १७ दिन भइसकेको छ । तर कसैले पनि क्षेत्रफलको विषयमा औपचारिकता दिने निर्णय गरेका छैनन् । भूमि व्यवस्था, सहकारी तथा गरिबी निवारणमन्त्री रञ्जिता श्रेष्ठले यसबारेमा आफू जानकार नभएको बताइन् । मन्त्रालयमा भएको बेला हेरेर भन्छु, उनले भनिन् ।ओलीले आफ्नो नेतृत्वमा नयाँ नक्सा जारी भएको विषयलाई ठूलो उपलब्धिका रूपमा व्याख्या गर्दै आएका छन् । २०७९ वैशाखमा भएको स्थानीय चुनाव र त्यसै वर्षको मंसिरमा भएको आमनिर्वाचनमा एमालेले प्रमुख चुनावी मुद्दा बनाएको थियो । चीन भ्रमणमा रहेका एमाले महासचिव शंकर पोखरेलले चिनियाँ कम्युनिस्ट पार्टी (सीपीसी) का विदेश विभागको प्रमुखसँग भएको भेटवार्तामा चुच्चे नक्साको कारण दबाब र अप्ठ्याराहरू सामना गर्नुपरेको बताएका थिए ।प्रधानमन्त्री दाहाल पनि बेलाबेलामा चुच्चे नक्साको जस लिन अघि सर्ने गरेका छन् । आफू अध्यक्ष रहेको तत्कालीन नेकपाको सचिवालय बैठकमा दबाब दिएपछि प्रधानमन्त्री ओलीले नीति तथा कार्यक्रममा नयाँ नक्सा राखेको र त्यसलाई पछि कार्यान्वयन गरेको दाबी दाहालले गर्दै आएका छन् । नक्सा पारित गर्दा प्रमुख प्रतिपक्षी दलका नेता रहेका देउवाले राष्ट्रियताको विषयमा पक्ष र विपक्ष नहुने बताएका थिए ।राजनीतिक विश्लेषक गेजा शर्मा वाग्लेले नक्सा अद्यावधिक गर्ने कार्यमा राष्ट्रिय सहमतिको आधारमा गरेको तर त्यसपछि यसलाई अघि बढाउन कोही तयार नभएको टिप्पणी गरे । नयाँ नक्सा र क्षेत्रफललाई थप स्थापित गर्ने विषयमा कूटनीतिक तथा प्राविधिक कामहरू हुनुपर्ने थियो, त्यो भएको देखिएन, उनले भने, नक्सा जारी गर्ने समयमा रहेको सरकारले त्यसमा बढी भूमिका खेल्नुपर्ने थियो । त्यसपछि बनेका सरकारले पनि नक्साको विषयमा जति गम्भीरता लिनुपर्ने हो, लिएको देखिएन । उनीहरू पनि नक्सा जारी गर्दाको समयमा साथै थिए ।भारतले २०७६ मा आफ्नो संविधान संशोधन गरेपछि नयाँ राजनीतिक नक्सा जारी गरेको थियो । नयाँ नक्सा जारी गर्ने क्रममा भारतले नेपालको अतिक्रमित क्षेत्रलाई समेत समेटेको भन्दै नेपालले कूटनीतिक नोट पठाएको थियो । नेपालको अतिक्रमित भूभाग हुँदै भारतले मानसरोवर जाने सडक निर्माण गरेको र त्यसको भारतीय रक्षामन्त्री राजनाथ सिंहले २०७७ वैशाख २६ मा उद्घाटन गरेपछि नेपालभित्र चर्को विरोध भएको थियो । त्यसपछि नेपालले अतिक्रमित भूभागसहितको नयाँ नक्सा जारी गरेको हो ।चीनले भदौ ११ मा नयाँ राजनीतिक नक्सा जारी गर्ने क्रममा नेपालको पुरानै नक्सा राखेपछि चुच्चे नक्साको विषय पुनः सतहमा आएको छ । प्रधानमन्त्री पुष्पकमल दाहालको असोज पहिलो साता हुने चीन भ्रमणका क्रममा यस विषयमा चिनियाँ पक्षको ध्यानाकर्षण गराउनुपर्ने माग उठेको छ ।"
रोजगारीमा भारत जान्छन् फर्कने टुंगो हुँदैन,"(राजविराज)शनिबार दिउँसो पानी परिरहँदा सप्तरीको कुनौली नाका हुँदै १० युवा भारत जाँदै थिए । पिठ्यूँमा सानो झोला लिएर बोर्डरस्थित भन्सार कार्यालयअगाडि भेटिएका राजविराज नगरपालिका१ का उनीहरूले ६ महिने कामका लागि हरियाणाको यमुनानगरस्थित प्लाइउड फ्याक्ट्रीमा काम गर्न हिँडेको बताए । कुनौली नाका हुँदै भारतका विभिन्न प्रदेशमा सस्तो श्रमको खोजीमा जाने उनीहरू प्रतिनिधि पात्र मात्रै हुन् । समूहका नवीन दासले आफूहरू यसअघि पनि चारपटक सोही कम्पनीमा काम गर्न गइसकेको बताए । आफ्नै गाउँठाउँमा काम पाइए त किन जान्थ्यौं र भारत ?, उनले भने, के गर्नु, पापी पेटको सवाल छ । जता काम पाइन्छ, जानैपर्यो । समूहका अजय दासले आफूहरू मासिक ११ हजार भारु तलब हुने कामका लागि भारत जान लागेको सुनाए । उनीहरूसँगै रहेका चन्देश्वर सदाले भारतका कम्पनीमा काम गर्नु सजिलो नरहेको बताए । केही दुःख बिमार भयो भने कम्पनीले नहेर्ने उनले बताए । धेरै कुरा त नभनौं, उनले भने, पशुलाई गर्ने व्यवहारसमेत मान्छेले भोग्नुपर्छ ।भारतका विभिन्न कम्पनीमा शारीरिक श्रमका निम्ति जाने मधेश प्रदेशका युवाहरू सस्तोमा श्रम गर्न मात्रै बाध्य भइरहेका छैनन्, बारम्बार चर्को श्रम शोषणमा पनि परिरहेका छन् । यस्ता श्रमिकहरू कहाँ, कसरी र कुन नियमअनुसार काम गरिरहेका छन् भन्नेबारे राज्य संयन्त्र पूरै बेखबर हुँदा कैयन् कामदारले मृत्युसमेत भोग्न बाध्य भइरहेका छन् । कैयन् कामदार भने बिनापारिश्रमिक त कतिपय मानसिक आघात बोकेर पनि फर्किर्रहेका छन् । कतिपय कामदार उतै हराउने घटनाहरू पनि बढ्दै छन् । सप्तरी जिल्लाको राजगढ गाउँपालिका५ मलेकपुरका बुधु सदा गाउँघरमा मजदुरी गर्दै गुजारा चलाउँथे । तर, स्थानीय स्तरमा दैनिक रोजगारीको अभावका कारण परिवार चलाउन ऋणको सहारा लिनु परेपछि केही कमाउन भनेर उनी भारततर्फ जाने सोचमा थिए । छिन्नमस्ता७ का अक्षयलाल यादव, सञ्जयप्रसाद यादव र रमेश यादवले उनलाई पन्जाबमा रहेको प्लाई फ्याक्ट्रीमा राम्रो काम पाइने भन्दै उतै जान भनेपछि उनी पनि तयार भए । परिवार भोकै बस्ने स्थिति देखाएपछि उनलाई भारत लैजानेहरूले बुधुलाई ५ हजार रुपैयाँसमेत दिए । पन्जाबबाट कमाएर आएपछि ऋण चुक्ता र परिवारलाई राम्ररी पालनपोषण गर्ने सान्त्वना दिँदै २ छोरी र २ छोरासहित श्रीमतीलाई छोडेर तिनै व्यक्तिको साथ लागेर बुधु २०७८ वैशाख ९ गते भारतको पन्जाब राज्यको जमुना नगरस्थित प्लाई फ्याक्ट्री पुगे । तर, राम्रो कमाइ गरेर ऋण चुक्ता गर्दै परिवार पाल्ने बुधुको योजना धेरै दिन टिक्न सकेन । बुधुकी श्रीमती प्रमिला सदाका अनुसार गएको सात दिनपछि वैशाख १६ गते प्रमिलालाई फोन गरेर रमेश यादवले भारतसित सीमा जोडिएको न्योर बोर्डरमा बोलाए । काम गर्ने सिलसिलामा तिम्रो पति बिरामी परे, उपचारपश्चात् आराम गर्न गाडीमा घर आउँदै छन्, बोर्डरमा लिन आउनू भनेर मलाई रमेशले फोन गरेर बोलाए, प्रमिलाले भनिन्, कोरोनाको समय थियो, फोन आएकै भोलिपल्ट जेठो छोरासहित बोर्डरमा पुग्दा मेरा पतिलाई बेहोसी अवस्थामा फालेर उनीहरू गए ।बेहोस अवस्थाका पतिलाई देखेपछि आफू अक्क न बक्क भएको प्रमिलाले सुनाइन् । अर्धचेत अवस्थामा पतिलाई घर ल्याएर रिनधन गरी राजविराजस्थित गजेन्द्रनारायण सिंह अस्पतालमा उपचारका लागि भर्ना गर्यौं, उनले भनिन्, वैशाख १८ गते उपचारकै क्रममा उहाँको मृत्यु भयो । हामी अनाथ भयौं । उपचारका क्रममा होसमा आउँदा मेरो पतिले आफूलाई खानासमेत नदिई कामका लगाउँदा विरोध गरेपछि कुटपिट गरेर आफ्नो यस्तो हालत बनाएको बताएको प्रमिलाले सुनाइन् । अस्पताल भर्ना गर्दा उहाँको शरीरमा नीलडाम थिए, प्रमिलाले भनिन्, तत्कालीन अवस्थामा चिकित्सकले छातीमा चोट लागेका कारण बिरामी अशक्त भएको बताएका थिए । घटनापछि प्रमिलाले प्रहरीमा उजुरी दिने प्रयास गरिन् । तर, उनको प्रयास सफल भएन । किनकि, बुधुलाई भारत लैजाने व्यक्ति अक्षयलाल छिन्नमस्मता गाउँपालिका७ का वडाध्यक्ष हुन् । कान्तिपुरसँगको कुराकानीमा अक्षयलालले भने आफूले बुधुलाई रोजगारीका लागि कतै नपठाएको दाबी गरे । प्रमिलाले आफू उजुरी दिन पटकपटक जिल्ला प्रहरी कार्यलय पुगे पनि उजुरी दर्ता नभएको बताइन् । हामी दलित मुसहरको को नै छ र ?, उनले भनिन्, कसैले हाम्रो पीडा सुनिदिएन । बुधुको मृत्युपछि प्रमिलाले जेठो छोरा धीरेन्द्रलाई कमाउन भनेर कतै पठाउन सकेकी छैनन् । सस्तो शारीरिक श्रमका निम्ती भारतका विभिन्न ठाउँमा पुग्ने सप्तरीका दलित र विपन्न परिवारका व्यक्तिमाथि चरम शारीरिक र आर्थिक शोषण हुने गरेको र कार्यस्थलमा दुर्व्यवहारदेखि मृत्युसम्म भोग्नुपरेका घटना प्रशस्त छन् । बुधुको मृत्यु त एउटा प्रतिनिधि घटना मात्रै हो । २०७९ सालको बडादसैंको चार दिनपछि कञ्चनरूप नगरपालिका२ बरमझियास्थित रामटोलका लखन राम, किशोरी राम, देवसुन्दर राम, नरेश राम, पंकज राम, राजेश राम र सुरेश रामसहित १४ जना सर्वसाधारणलाई कामका लागि पन्जाब लगिएको थियो । नरेशका अनुसार स्थानीय लक्ष्मी तत्मा र इनरजित यादवले उनीहरूलाई मासिक १० हजार भारु दिने भन्दै पन्जाबमा धान सुकाउने कामका लागि भनेर लगेका थिए । एकएक महिनाको तलब घरमै पेस्की बुझेर पन्जाब पुगेका उनीहरूले पन्जाब राज्यको समानास्थित मित्तल राइस सेलर मिलमा काम पाए । त्यसरी गएका मध्ये ५४ वर्षीय लखन रामको २०७९ पुस २ गते मृत्यु भयो । सँगै रहेका उनका भतिज नरेश रामका अनुसार काम गरेर मध्यराति कोठा पुगेका उनी बिहान ओछ्यानमै मृत अवस्थामा फेला परेका थिए । लखनको मृत्युपछि मजदुरीका लागि पन्जाब पुर्याइएका मजदुरलाई बँधुवा मजदुर बनाएर राखिएको खुलेको छ । लखनको मृत्युपछि फर्किएका उनका भतिजा नरेशसहितका स्थानीयले मजदुरलाई १८ घन्टासम्म काममा लगाउने, पारिश्रमिक नदिने, खाना नदिने र राति कोठामा ताल्चा लगाएर थुनेर अमानवीय व्यवहार गर्ने गरिएको बताए । पन्जाब गएका मध्येका एक देवसुन्दर रामका अनुसार सप्तरी बरमझियाबाट उनीहरूलाई म्याजिक गाडीमा राखेर सप्तरीसित जोडिएको नेपालभारत सीमा नाका कुनौली पुर्याइएको थियो । बिहारको कुनौली बजारबाट छुट्टै टेम्पोमा निर्मली पुर्याएपछि उनीहरूलाई त्यहाँ ६ दिन राखिएको पंकज रामले बताए । ६ दिनसम्म निर्मलीमा राखेपछि दुईतले बस ल्याए, त्यसमा नेपालकै विभिन्न ठाउँबाट ल्याइएका १ सय ८० जनालाई चढाए, उनले भने, त्यो बस बीचमा लगेर घण्टौं रोक्ने गर्दै ६ दिनपछि हामीलाई पन्जाब पुर्याइएको थियो ।पन्जाब पुर्याएको भोलिपल्टैदेखि उनीहरूलाई काममा लगाइएको थियो । तर, काम सुरु गरेको पहिलो दिन नै उनीहरूमाथि अमानवीय व्यवहार सुरु भएको पंकजले सुनाए । काम त धान सुकाउने र बोरामा हालेर राख्ने थियो तर बिहान ६ बजेदेखि राति १२१ बजेसम्म काममा लगाउँथे, उनले थपे, राति १ बजे कोठामा पुग्दा खानामा कहिले नुनभात त कहिले आलुको चट्नीका भरमा भात खानुपर्थ्यो । राति कोठामा ताला लगाएर राख्ने र पिसाब लाग्दा पनि कोठा नखोल्दा समस्यामा पर्ने गरेको पंकजले सुनाए । केही बोल्यो कि कुटिहाल्थे, उनले भने, काम सुरु गरेकै दिनदेखि यातना र ताला लगाएर कोठामा थुन्ने र १८ घन्टा काम गराउँदै खानासमेत राम्ररी नदिने गरेपछि हामी बन्धकजस्तै बनेका थियौं ।ठेकेदार, मुन्सीलगायत सेलर मिलका स्टाफहरूको अमानवीय व्यवहारपछि कञ्चनरूप२ बरमझियाबाट गएको समूहका पंकज राम, सुरेश राम, राजेश राम र ममताज मिया काम सुरु गरेको पाँचौं दिनमै भागेका थिए । १० फिट उचाइको पर्खाल थियो मिल घेरेको तर रुख रहेका कारण रुखबाट पर्खाल नाघेर हामी भाग्यौं, पंकजले भने, भागेर हामी कुलक्षेत्र पुग्यौं । भागेर नयाँ स्थानमा पुगेर उनीहरूले केही दिन घर बनाउने लेबरको काम गरेर एक हजार रुपैयाँ कमाएपछि घर फर्किएको सुनाए । चार जना भागेको दोस्रो दिन नरेश राम र निराज शेख पनि त्यहाँबाट भागेका थिए । तर, उनीहरूलाई मिल सञ्चालकका मानिसहरूले बाटोबाटै पक्राउ गरे । पक्राउ परेपछि दुई दिनसम्म पटकपटक चिर्पटले हान्दै यातना दिए, नरेश फोन सम्पर्कमा भने, अब भाग्ने प्रयास गरे मारिदिने धम्की दिएका छन् । मिलबाट साथीहरू भागेपछि आफूहरूलाई थप यातना दिने काम भएको देवसुन्दरले सुनाए । सोही क्रममा कामबाट फर्किएका लखन राम बिहान ओछ्यानमै अस्वस्थ्य भएको र केही बेरमै उनको मृत्यु भएको देवसुन्दरले बताए । तल ओछ्याउने पनि बोरा अनि ओढने पनि बोरा दिइएको थियो, उनले भने, जाडो लाग्यो कि के भयो थाहा भएन तर लखन ओछ्यानबाट उठ्नै सकेन । त्यहीं मृत्यु भएको अवस्थामा हामीले देख्यौं । लखनको मृत्युपछि ठेकेदार र मिलका अन्य स्टाफले पंजाबमै जलाउन दबाब दिएको देवसुन्दरले सुनाए । तर, रोजगारीका लागि कुबेत जान काठमाडौं पुगेका लखनका जेठा छोरा बद्रीलाई फोन गरेपछि उनले आफ्नो बुबाको शव नेपाल नपठाए यहाँ उजुरी गर्ने बताएपछि शव नेपाल पठाउन राजी भएको देवसुन्दरले बताए । रोजागारीका लागि कुबेत जाने सोचमा रहेका लखनका जेठा छोरा बुबाको मृत्युपछि घरमै रोकिएका छन् । मजदुरलाई काममा लगेका स्थानीय लक्ष्मी तत्मा र इनरजित यादवविरुद्ध पीडित परिवारले इलाका प्रहरी कार्यालय कञ्चनपुरमा जाहेरी दिन गए पनि प्रहरीले घटना भारतमा भएको भन्दै उजुरी दर्ता गर्न नमानेको पारिवारिक स्रोतले जनाएको छ । सप्तरीको छिन्नमस्ता गाउँपालिका७ हाटीका दीपन सदा स्थानीय सञ्जय यादव र रमेश यादवको कुरा सुनेर रोजगारीका लागि २०७७ पुस २ गते भारतको हरियाणा राज्यको प्रितनगर पुगेका थिए । त्यहाँको प्लाइउड फ्याक्ट्रीमा काम थालेको सात महिनापछि २०७८ साउन ११ गते बिहान दीपनको डेरामै मृत्यु भयो । परिवारका सदस्यले बहिनी र ज्वाइँ त्यहीं रहेकाले दीपनको शव बुझेर उतै सद्गत गर्ने व्यवस्था मिलाए । दीपनकी वृद्ध आमा लालोदेवी सदाका अनुसार दीपन रोजगारीका लागि जाँदादेखि उनको मृत्यु भएसम्म घरमा पैसा पठाउन सकेका थिएनन् । कम्पनीमा मेरो छोरालाई कुटपिट र यातना दिएको त्यहाँबाट फर्किएका गाउँले बताएका थिए, आमा लालोदेवीले भनिन्, यातनाकै कारण मेरो छोराको मृत्यु भयो । दीपनको मृत्यु भएपछि आमा लालोदेवीले ०७८ साउनमा जिल्ला प्रहरी कार्यालयमा जाहेरी लिएर गइन् । तर, दर्ता भएन । यो अड्डा अदालत बुझिदिन जिल्ला गएको थिएँ, हुँदैन दर्ता भन्यो, लालोदेवीले भनिन्, त्यसपछि गएकी छैन । यो घटनाबारे बुझ्न दीपनलाई काममा लैजाने सञ्जय यादव र रमेश यादवसँग भने सम्पर्क हुन सकेन ।सप्तरीको शम्भुनाथ नगरपालिका१ खोक्सरका विशेश्वर सदा ९ महिनाअघि सप्तरी नगरपालिका११ का ठेकेदार जिगेश्वर मण्डलसँग रोजगारीका लागि भारत गएका थिए । २०७९ सालको बडादसैंको भोलिपल्ट विशेश्वरसहितका सप्तरीकै सप्तकोशी नगरपालिका११ का जिगेश्वर मण्डलसहित १० जना भारत गएका थिए । भारतको कुन सहर लगिएको थियो, त्यो कुरामा भने परिवार अनभिज्ञ छ । ठेक्काको समय सकिएपछि ९ जना मजदुर घर फर्किए पनि विशेश्वर घर फर्केनन् । विशेश्वरकी श्रीमती ममता अहिले दुई नाबालक सन्तानसहित पतिको प्रतीक्षा गरेको लामो समय भयो । उनलाई लग्ने ठेकेदारलाई सोध्न जाँदा छिट्ट खोज्न जाने भन्ने गरेको ममताले बताइन् । आफ्ना पतिलाई रोजगारीका लागि भारत लगेको र उतै बेपत्ता पारेकाले खोजी गरी दिन माग गर्दै विशेश्वरका परिवारले जिल्ला प्रहरीमा उजुरीसमेत दिएका छन् । तर, स्थानीय प्रहरीले विशेश्वरका परिवार र उनलाई भारत लैजाने ठेकेदारसित पटकपटक छलफल गराउने कार्य मात्र गरेको छ । मेरो पतिको कुनै खोजखबर भएको छैन, प्रहरी पनि गम्भीर देखिएन, ममताले भनिन्, अब घरको छाक जुटाऊँ कि उनलाई खोज्न जाऊँ ?विशेश्वरलाई काममा लगेका ठेकेदार जिगेश्वर मण्डलले भने विशेश्वर काम छोडेर भागेको दाबी गर्छन् । हरियाणा राज्यको छिकास्थित सरस्वती राइस मिलमा काममा लगाएको थिएँ, चार महिनासम्म काम गरे, त्यसपछि पर्खाल नाघेर भागे, उनले भने, हामीले धेरै खोज्यौं तर फेला पार्न सकेनौं, म फेरि असोजमा भारत जान्छु र खोज्छु ।सप्तरीबाट भारतका विभिन्न सहरमा रोजगारीका लागि गएकाहरूको कुनै तथ्यांक सरकारी निकायमा छैन । दलित अधिकारकर्मी भोला पासवानका अनुसार खासगरी दलित मुसहर, खत्वे, चमार समुदायका मजदुरहरू ठेकेदारको प्रलोभनमा परी भारतका विभिन्न सहरमा पुग्ने गरेका छन् । स्थानीय स्तरमा रोजगारी नपाउँदा भोकभोकै बस्नेहरू कामको खोजीमा रहँदा भारतीय सहरमा मजदुर ल्याउने ठेकेदारी गर्नेहरू उनीहरूलाई प्रलोभनमा पार्ने गरेको पासवानको भनाइ छ । सुरुमा घरमा केही पैसा दिने अनि भारतीय सहरमा गएर कम मिहिनेतको काममा राम्रो कमाइ हुने प्रलोभन दिएर दलित मजदुरलाई उता लग्ने गरिएको छ, उनले भने, भारत लगिसकेपछि ठेकेदारहरू कम्पनीमा लगेर मजदुरको पारिश्रमिक उठाई मोज गर्ने अनि मजदुरहरू आफ्नो मजदुरी नपाई यातना खेप्नुपर्ने अवस्था छ । उनले स्थानीय ठेकेदारले भारतका कम्पनीमा मजदुरलाई निश्चित समयका निम्ति काम गर्न जिम्मा लगाउने र समयअनुसार पैसा उठाएर फर्किने गरेको उनले बताए । यहाँबाट जाँदै उनीहरू ठगिन्छन्, त्यहाँ गएर ठेकेदारमार्फत कम्पनीमा बेचिन्छन्, उनले भने, कम्पनीका मानिसबाट उनीहरू कुटिन्छन्, यातना पाउँछन् र बिरामी भएर ज्यान गुमाउँछन् ।भारतको दिल्ली, हरियाणा र पन्जाब राज्यमा लगिने यी दलित मजदुरलाई विशेषतः प्लाइउड फ्याक्ट्री, धान चामल मिलमा काममा लगाइने गरिएको छ । ठेकेदारले मजदुरको मजदुरी पहिले नै उठाउने गरेका कारण बिरामी पर्दा पनि मजदुरलाई कम्पनीले आराम गर्न दिँदैनन् । जसका कारण समयमा उपचार नपाई उनीहरूमध्ये केहीको ज्यान समेत जाने गरेको छ । श्रम शोषण र यातनाको सिकार भइरहँदा पनि भारतीय सहरमा मजदुरी गर्न जानेको संख्या घटेको छैन । बोर्डरमा रहेको सशस्त्र प्रहरीसँग भारत जाने मजदुरको यकिन तथ्यांक केही छैन । तर, यहाँका मुख्य नाकाबाट भारतीय सहरमा मजदुरी गर्न जानेको लर्को घटेको छैन ।"
साहित्य महोत्सवमा नेतृत्वको आलोचना,"(काठमाडौं)कांग्रेस केन्द्रीय कार्यालय सानेपामा आइतबारदेखि चलिरहेको बीपी साहित्य महोत्सव को दोस्रो दिन महामन्त्री गगन थापाले सञ्चालन गरेको सत्रको शीर्षक थियो बीपीले नपाएका १५ वर्ष । बोल्ने वक्ताहरू थिए संविधानविद् विपिन अधिकारी, राजनीतिक विश्लेषक हरि शर्मा, अर्थविद् अच्युत वाग्ले र विश्लेषक मञ्चला झा । बीपी प्रधानमन्त्री भएर जम्माजम्मी १८ महिना शासन गर्दा भएकै अनुपातमा अहिलेको नेतृत्वले २० वर्षसम्म मौका पाउँदा पनि मुलुकको आर्थिक अवस्था किन फेरिएन ? किन युवा देशमा बस्न खोजिरहेका छैनन् ? यस्तै सवालजवाफका बीचमा थापाले अर्को प्रश्न थपे, बीपीले त समय पाउनु भएन तर हामीले पाएका छौं, तिमीहरू के हेरेर बसेका छौ भन्ने कुरा आउन सक्छ, यसमा के भन्नुहुन्छ ?थापाको यस्तो प्रश्नमा वक्ताहरूले कांग्रेस सभापति शेरबहादुर देउवाप्रति तिखो घोचपेच मात्रै गरेनन्, पर्खालभित्र बसेर सत्ता चियाइरहेको नेतृत्वलाई पर्खाल भत्काएर बाहिर निकाल्नुपर्नेसम्मको धारणा राखे । विश्लेषक हरि शर्माले नेतृत्व बहिरो र नसुन्ने रहेको भन्दै व्यंग्य गरे । पार्टी मुख्यालय सानेपामा बीपीलाई सुन्न नेता तथा कार्यकर्ताको खचाखच भीड भइरहँदा पार्टी सभापति शेरबहादुर देउवा भने आइतबारको उद्घाटनपछि नै सहभागी भएका छैनन् । काम गर्ने भिजन भएर पनि बीपीलाई समय अभाव भएको तर वर्तमान नेतृत्वमा समय र अवसर दुवै भएर पनि भिजन नभएको भन्दै वक्ताहरूले आलोचना गरे ।राजनीति गर्ने भनेको जोगी बन्न होइन, जनताको सेवाका लागि हो तर अहिले नेतृत्वमा भनेको कुरा पूरा नगर्ने, जवाफदेही नहुने, सबै मै जान्दछु भनेर गफ दिने, नसुन्ने प्रवृत्ति छ, नेतृत्व बहिरो छ, शर्माले भने, नेतृत्वले सुन्नुपर्छ । संवाद गर्नुपर्छ । मुलुकमा यत्रो भ्रष्टाचारका घटना हुन्छन् तर नेतृत्व सुन्न तयार छैन । जुन नेतृत्व सुन्न तयार छैन, त्यसबाट के आशा गर्ने ? एउटा नागरिकको हैसियतले भन्ने हो भने मलाई सुन्ने नेता चाहिएको छ, नसुन्ने होइन । नेतृत्वकै विषयमा अर्थविद् वाग्लेले राजनीति र सत्ता सञ्चालन गर्ने पर्खालभित्र बस्ने, विवेक, मन्थन र अनुसन्धान पर्खालबाहिर हुँदा मुलुकले आर्थिक समृद्धि हासिल गर्न नसकेको बताए । भित्र रहेको सत्ताको पर्खाललाई पहिला भत्काउनुपर्छ तर त्यसलाई भत्काउन सकिएको छैन, छेड्न पनि सकिएन, संवाद गर्न पनि सकिएन, यसले लोकतन्त्रलाई असफल हुने बाटोमा लैजाँदै छ, कांग्रेस नेतृत्वप्रति संकेत गर्दै वाग्लेले भने, राजनीतिक अस्थिरताले आर्थिक समृद्धि हुन दिएको छैन । राजनीतिक स्थायित्व पर्खालभित्र आफ्नो शक्तिका लागि मात्रै प्रयोग भएको छ । अहिलेका विवेकशील युवा नेताले सुनिने गरी पर्खालभित्र बसेको सत्ता भत्काउनुपर्छ, भत्काउन नसके कोट्याउनुपर्छ । कोट्याउन पनि नसक्ने हो भने त्यसमा लागेका लेउ फाल्न सक्नुपर्छ । पर्खालभित्र सुनिने गरी कोट्याउने काम गर्नुहोस् । हिजो राणा फेल भएको, पञ्चायत फेल भएको पनि पर्खालभित्रै बसेर हो । संसारका जति पनि राज्य व्यवस्था र प्रणाली फेल भएका छन्, ती सबै पर्खालबाहिर केके भइरहेका छन् भन्ने कुरा नसुनिएकै कारण हो । त्यो सुन्ने नेतृत्व चाहिन्छ ।संविधानविद् अधिकारीले व्यवस्था र प्रणालीका लागि लामो संघर्ष गरेकै दलले सत्ताका लागि संविधानलाई प्राविधिक विषय बनाएर नेतृत्व नयाँ संविधानलाई असफल बनाउने बाटोमा हिँडेको बताए । उनले कोशीमा सभामुखको हस्ताक्षर गरेर मुख्यमन्त्री नियुक्ति गर्ने र सभाध्यक्षको मत प्रयोग गर्नेजस्तो असंवैधानिक कदमले मूल्य मान्यता र संविधानवादको मार्ग कमजोर बनाएको र संविधानमाथि नै प्रश्न उठ्न थालेको बताए । अहिले राजनीतिमा जे भएको छ, त्यो सत्तामा पुग्ने र पुगिसकेपछि कसरी टिक्ने भन्नेमा केन्द्रित छ, मूल्य मान्यताको कुरा छैन । अहिलेको अवस्थामा सभामुखले भोट हाल्न हुन्छहुँदैन भनेर छलफल गर्नुपर्ने दुर्भाग्य हुन्छ । आम मानिसका चासो ठूलामा होइन, मसिना कुरामा छन्, नेताहरू ठूला कुरा गर्नुहुन्छ, मसिना कुरामा ध्यान दिनु हुन्न, अधिकारीले भने, मूल्यमान्यताको कुरा गर्ने हो भने सात वटा प्रदेशमा चार वटामा कांग्रेस र ३ वटामा एमालेको सरकार बन्न सक्छ तर एमालेको सरकार बनोस् भनेर भन्ने अवस्था छैन । जसरी पनि सत्ता पाउनुपर्छ भनेर सत्ता खोज्दाखोज्दै लोकतन्त्र नै कमजोर बन्न पुगेको अधिकारीले बताए ।शर्माले सत्ताको नेतृत्व लिने नेतामा तयारी, सोच र शान्त मन आवश्यक पर्ने बताए । बीपीमा यी तीनै गुण हुँदा अठार महिनामा धेरै काम हुन सकेको तर अहिलेको नेतृत्वले २० वर्ष अवसर पाउँदा पनि केही गर्न नसकेको प्रसंग सुनाउँदै शर्माले भने, सत्तामा पुगेपछि सुस्ताउने र सुविधाभोगी हुने होइन । काम गर्ने हुटहुटी र जाँगर चाहिन्छ । त्यस्तो अहिलेको नेतृत्वमा देखिएको छैन । शर्माले महामन्त्री थापाले प्रोजेक्ट गभर्नेन्स भनेर गरेको तयारीको प्रसंग पनि जोडे । महामन्त्री गगनले ल्याएको प्रोजेक्ट गभर्नेन्स सरकार सञ्चालन गर्ने सोचबाटै आएको हो भने मेरो यस्तो तयारी छ, संसदीय दलको नेता हुने र सत्तामा जाने हो भने सत्तामा गएको पन्ध्र दिनभित्र योयो गर्न सक्छु भनेर निष्ठा र विश्वासका साथ आमजनतालाई विश्वास दिलाउनुपर्छ, शर्माले भने, सत्तामा जाने भनेको सुस्ताउन होइन । सिंहदरबारमा खुट्टा राखेकै दिनदेखि काम सुरु गर्न हो । विश्लेषक चञ्चला झाले इतिहास भट्याएर मात्रै कांग्रेस बलियो नहुने बताए । ०४६ सालपछि जन्मेका युवा बीपीले इतिहासमा योयो गर्नुभयो, मातृकाले यो गर्नुभयो, कृष्णप्रसाद भट्टराईले यो गर्नुभयो भनेर अलापबिलाप गरेर सन्तुष्ट हुनेवाला छैनन्, युवालाई परिवर्तन, आर्थिक परिवर्तन चाहिएको छ, झाले भनिन्, विदेशमा समृद्धिको मोडल हेरेका युवालाई खोक्रो नाराले यहाँ बस्न उत्प्रेरित गर्दैन ।यसअघि भारतीय समाजवादी नेता आनन्द कुमारले बीपीमा मार्क्स र गान्धीको प्रभावबारे डेढ घण्टा प्रवचन दिएका थिए । सोमबारै अन्तर्राष्ट्रिय राजनीति र कूटनीतिमा बीपी शीर्षकको अर्को सत्रमा पूर्वप्रधानमन्त्री बाबुराम भट्टराई, पूर्वपरराष्ट्रमन्त्रीहरू नारायण खड्का, प्रदीप ज्ञवाली र लेखक इन्द्र अधिकारी सहभागी थिए । लेखक तथा पत्रकार सुधीर शर्माले सञ्चालन गरेको सत्रमा भट्टराई र ज्ञवालीले बीपीको अन्तर्राष्ट्रिय सम्बन्ध, गतिशीलता, छिमेकी तथा शक्ति राष्ट्रसँगको सम्बन्धका विषयमा धारणा राखेका थिए । उनीहरूले कांग्रेस स्थापनादेखि २००७ साल, २००७ सालपछि प्रधानमन्त्री भएको समयदेखि २०१७ साल पुस १ गतेअघि र त्यसपछिको कालखण्ड गरेर तीन चरणको समयबाट बीपीलाई अध्ययन गरिनुपर्ने बताएका थिए ।"
तीतो बोली सच्चा गुण मञ्चन,"विराटनगर (कास) विराटनगरमा जारी विद्यालय नाटक महोत्सव २०८० अन्तर्गत सोमबार हाटखोलास्थित आरोहण गुरुकुलको बालकृष्ण पोखरेल नाटक घरमा तीतो बोली सच्चा गुण नाटक मञ्चन भएको छ । लोकेश दंगालको निर्देशनमा तयार नाटक ग्रेडेड इंग्लिस मिडियम सेकेन्डरी स्कुलका विद्यार्थीले मञ्चन गरेका हुन् । कक्षा ७ को अनिवार्य नेपाली विषयमा समावेश रामविक्रम सिजापतिको कथालाई नाट्य रूपान्तरण गरी विद्यार्थीले अभिनय गरेका हुन् । नाटकले मानिसको बोल्ने शैलीकै कारण भेदभाव गर्न नहुने सन्देश दिएको थियो । नाटकमा विद्यार्थी प्रश्रय विष्ट, मनीषा राजवंशी, कृतिका यादव, अनुष्का बराल, नेहा सिंह, सृष्टि सोरेनलगायतले अभिनय गरेका थिए ।मंगलबार जेसी बालसदन माध्यमिक विद्यालयले अबोध नामको नाटक मञ्चनको तयारीमा रहेको गुरुकुलका अध्यक्ष भैरव क्षेत्रीले बताए । भदौ ३१ सम्म जारी रहने महोत्सवमा विराटनगरका ९ विद्यालयले एकएक नाटक मञ्चन गर्नेछन् । उत्कृष्ट नाटक, अभिनेता र अभिनेत्रीलाई अवार्ड पनि प्रदान गरिने आयोजक आरोहण गुरुकुल विराटनगरले जनाएको छ । चम्किला अनुहारहरू, बिछोड, स्वाद, खैराती मास्टर र आमा नामको नाटक मञ्चन हुने तयारीमा रहेको क्षेत्रीले बताए । यसअघि नेताजी, कोपिला, आधा सत्य र अबोध नाटक मञ्चन भइसकेको छ ।"
चन्द्रमामा 'लुना२ प्रक्षेपण,"सन् १९५९ मा आजकै दिन (सेप्टेम्बर १२) मा सोभियत संघले लुना२ रकेट चन्द्रमामा प्रक्षेपण गरेको थियो । यो चन्द्रमामा अवतरण गर्ने पहिलो मानव निर्मित वस्तु हो । सोभियत संघले चद्रमाको अध्ययन र अन्वेषण गर्ने उद्देश्यसहित लुना अभियान सुरु गरेको थियो । जसअन्तर्गत १९५९ को जनवरी २ मा लुना१ प्रक्षेपण गरिएको थियो । तर चन्द्रमाको धरातलमा ठोक्काएर फोर्स ल्यान्डिङ गराउने सोभियत संघको योजना विफल भएको थियो । त्यसको केही ९ महिनापछि प्रक्षेपण गरिएको लुना२ करिब ३६ घण्टापछि चन्द्रमामा अवतरण गरेको थियो । ३९० किलो तौलको एन्टेना राखिएको लुनाले रेडिएसन (विकिरण), चुम्बकीय क्षेत्र र चन्द्रमाका ढुंगा तथा खनिज जाँच्ने यन्त्र बोकेको जनाइएको थियो । तर अवतरणका क्रममा गति बढी भएका कारण लुनामा जडान गरिएका यन्त्र बिग्रिएर चन्द्रमाको सतहबारे अध्ययन गर्न नसकिएको बताइएको थियो । सोभियत संघले १९५९ कै अक्टोबर ४ मा लुना३ यान पनि चन्द्रमामा पठाएको थियो । यसले चन्द्रमाको अँध्यारो भागको नक्सा पहिलो पटक खिचेर पठाएको थियो । उक्त सफलतापछि हौसिएको सोभियत संघले १९६१ मा अन्तरिक्षमा पहिलो पटक मानिस पठाउन सफल भएको थियो । उक्त व्यक्ति, २७ वर्षीय युरी गागरिन थिए । सोभियत संघसँग अन्तरिक्ष दौडमा रहेको अमेरिकाले भने १९६९ मा नील आर्मस्ट्रङ र एडविन बज एल्ड्रिनलाई चन्द्रमामा ओरालेको थियो ।"
सुपरस्टारको दौडमा गउफ,"आदर्श विलियम्स दिदीबहिनीविश्व टेनिसमा विलियम्स दिदीबहिनी धेरैका लागि आदर्श रहँदै आएका छन् । विशेषतः महिला खेलाडीका लागि । त्यसमा पनि अमेरिकी खेलाडी । अझ त्यसमा पनि अश्वेत अमेरिकी खेलाडीका लागि । गउफका लागि भने विलियम्स दिदीबहिनी नै पक्कापक्की आदर्श हुन् । यसमा भेनस दिदी भइन् । बहिनी सेरेना । सुरुमा अन्तर्राष्ट्रिय टेनिसमा प्रवेश गरेकी खेलाडी थिइन्, भेनस । सुरुमा एकपछि अर्को उपाधि जितिन् । उनले कुल सात ग्रान्ड स्लाम उपाधि जितिन् ।त्यसपछि आइन्, सेरेना । उनी आएपछि विश्व महिला टेनिसमा उनकै प्रभुत्व सुरु भयो । दिदी भेसन पनि एक प्रकारले ओझेलमा परिन् । सेरेनालाई त सर्वकालीन महान् खेलाडी नै मानिन्छ । त्यसै होइन, उनले २३ ग्रान्ड स्लाम उपाधि जितेकी । जे होस्, दिदीबहिनीका रूपमा विश्व महिला टेनिसमा उनीहरू उच्च सम्मान रहँदै आएको छ । भेनसले अहिलेसम्म पनि खेलिरहेकी छन्, भलै उनी ४३ वर्षकी भइन् । सेरेनाले भने संन्यास लिइसकिन् ।उनीहरूको नाम आएपछि त्यस अगाडि लगभग नतमस्तक जस्तै हुने खेलाडीमा पर्छिन्, गउफ । संयोग पनि कस्तो भने सन् २०१९ को विम्बल्डनको पहिलो चरणमा गउफले भेनससँग खेल्ने मौका पाएकी थिइन् र यसलाई उनी आफ्नो खेल जीवनकै सबैभन्दा उल्लेखनीय अवसर मान्छिन् । त्यस खेलका क्रममा गउफले जसरी भेनसप्रति सम्मान प्रकट गरेर खेलेकी थिइन्, त्यसलाई अहिलेसम्म पनि धेरैले उदाहरणीय घटनाका रूपमा लिने गरिन्छ ।केहीले गउफले सेरेनाले स्थान लिन सक्ने दाबी पनि गर्छन् । कुरा के हो भने गउफ पनि उत्तिकै राम्रा खेलाडी हुन्, जति सेरेना हुने गर्थिन् । यसलाई गउफ पटक्कै स्विकार्दैनन् र भन्छिन्, सेरेनासँग आफ्नो तुलना नै सर्वथा गलत छ । उनका लागि सेरेना जत्तिको उत्कृष्ट खेलाडी कोही छैन । त्यसैले उनका लागि सेरेनाको ठाउँ लिन सक्ने कोही पनि छैन । हो, पक्कै पनि गउफले दुवै विलियम्स दिदीबहिनीको बाटो नै पछ्याउने छिन्, त्यसमा केही सफल भए पनि उनका लागि पर्याप्त रहनेछ ।"
वैदेशिक रोजगारीमा थाती रहेका विषय टुंग्याउन निर्देशन,"(काठमाडौं)प्रधानमन्त्री पुष्पकमल दाहालले वैदेशिक रोजगारीको व्यवस्थापनसँग संलग्न श्रम र परराष्ट्र मन्त्रालयका पदाधिकारी र प्रमुख गन्तव्य देशका राजदूतहरूलाई सुरक्षित, मर्यादित र व्यवस्थित वैदेशिक रोजगारीको भर्ना र उद्धारसँग सम्बन्धित मामिलामा मंगलबारसम्म निष्कर्षमा पुग्न निर्देशन दिएका छन् । प्रधानमन्त्री तथा मन्त्रिपरिषद्को कार्यालयमा सोमबार बसेको बैठकमा प्रधानमन्त्री दाहालले श्रम र परराष्ट्र मन्त्रालयमा थन्किएका विषयमा निष्कर्षमा पुग्न निर्देशन दिएका हुन् । परराष्ट्रले युरोपको मागपत्र प्रमाणीकरण, जापानको निर्दिष्ट सीपयुक्त श्रमिकसम्बन्धी निर्देशिका, घरेलु श्रमिकको निर्देशिका र कोरिया जाने सीपयुक्त श्रमिकलाई पठाउने फाइलका सम्बन्धमा जानकारी लिन प्रधानमन्त्रीले प्रमुख गन्तव्य देशका राजदूतलाई काठमाडौं बोलाएका थिए । वैदेशिक रोजगारीसँग थाती विषयमा निरन्तर छलफलमा छौं, मंगलबारसम्म निष्कर्षमा पुगी निर्णय गर्नेछौं, श्रमसचिव केवलप्रसाद भण्डारीले भने ।बैठकमा राजदूतहरूसँग भर्नासँग सम्बन्धित सेवा शुल्क कति तोक्ने ? घरेलु श्रमिक खुला गर्ने कि नगर्ने ? युरोपको मागपत्र प्रमाणीकरण कसरी गर्ने ? जापानको निर्दिष्ट सीपयुक्त श्रमिकसम्बन्धी निर्देशिकालाई कसरी कार्यान्वयन गर्ने ? कोरिया जाने सीपयुक्त श्रमिकलाई पठाउने कि नपठाउने ? जस्ता विषयमा प्रस्तुति माग गरिएको थियो । राजदूतहरूले प्रधानमन्त्री दाहालसमक्ष आआफ्नो प्रतिवेदन पेस गरेका थिए । बैठकमा नेपाली राजदूत भरतप्रसाद रेग्मी (अस्ट्रिया), डोरनाथ आर्याल (ओमान), रामकाजी खड्का (जर्मनी), डिल्लीप्रसाद पौडेल (मलेसिया), नरेशविक्रम ढकाल (कतार), तीर्थराज अर्याल (बहराइन), नवराज सुवेदी (साउदी अरब), तापस अधिकारी (पाकिस्तान), दुर्गाबहादुर सुवेदी (जापान), ज्योति प्याकुरेल भण्डारी (दक्षिण कोरिया), तेजबहादुर क्षेत्री (यूएई), घनश्याम लम्साल (कुवेत) र जेद्दास्थित कार्यबाहक महावाणिज्य दूत शत्रुधनप्रसाद पोखरेलले रिपोर्टसहित सुझाव प्रस्तुत गरेको प्रधानमन्त्री कार्यालयले जनाएको छ ।श्रम, रोजगार तथा सामाजिक सुरक्षामन्त्री शरतसिंह भण्डारीले घरेलु श्रमिकलाई कानुनी दायराभित्र नल्याउँदा मानवतस्करी झन् बढेको बताए । राजदूतहरूले उचित मापदण्ड बनाएर मात्रै घरेलु कामदार खोल्न संसदीय समितिलाई सिफारीस गर्नुपर्ने निष्कर्षमा पुगेका छन् । युरोपमा नेपाली श्रमिकको उच्च माग भएपछि मागपत्र प्रमाणीकरणलाई सहजीकरण र संशोधन गर्नका लागि बनाइएको वैदेशिक रोजगारसम्बन्धी मागपत्र जाँच निर्देशिका परराष्ट्रमा थन्किएको छ । त्यस निर्देशिकामा नेपाली दूतावास नभएको देशबाट आएको मागपत्र प्रमाणीकरण गर्न वैदेशिक रोजगार विभागका महानिर्देशकको अध्यक्षतामा जाँच गर्ने समिति बनाउने उल्लेख छ । दूतावासले जेठदेखि मागपत्र प्रमाणीकरण गरेको छैन । जर्मनीका लागि नेपाली राजदूत रामकाजी खड्काले स्रोत र साधन अभावले मागपत्र प्रमाणीकरण गर्न कठिन भएकाले दूतावासलाई स्रोत र साधन दिनुपर्नेमा जोड दिएका थिए । यो दूतावासले रोमानिया, चेक रिपब्लिका, हंगेरी, पोल्यान्ड, सर्बिया, सोल्भाक, बुल्गेरिया र युक्रेनमा रहेका रोजगारदाताको मागपत्र प्रमाणीकरण गर्ने जिम्मेवारी छ ।श्रम मन्त्रालयका अनुसार युरोपमा ४० हजार जनाको मागपत्र प्रमाणीकरण रोकिँदा संस्थागत रूपमा नेपाली श्रमिक युरोप जानबाट वञ्चित भइराखेका छन् । जसले गर्दा उनीहरू व्यक्तिगत रूपमा जाँदा ठूलो ठगीमा पर्नुको साथै गैरकानुनी रूपमा जान प्रोत्साहित भइरहेका छन् । जापानका लागि नेपाली राजदूत दुर्गाबहादुर क्षेत्रीले जापानको निर्दिष्ट सीपयुक्त श्रमिकसम्बन्धी निर्देशिका (एसएफडब्लू) अनुसार मागपत्र प्रमाणीकरण गर्न परराष्ट्रबाट निर्देशन आउनुपर्ने बताए । जापानले श्रम भिसामा श्रमिक लैजान २०१९ अप्रिल १ मा नेपालसाग सहकार्य गर्ने समझदारी (एमओसी) गरेको थियो । जापानले २०१९ मा नेपालसहित ९ देशबाट १४ वटा क्षेत्रमा ३ लाख ४२ हजार दक्षअदक्ष विदेशी श्रमिकलाई रोजगारी दिने नीति लिएको थियो । यसमा नेपालले श्रमिक पठाउने प्रक्रिया टुंग्याउन नसक्दा जापानमा संस्थागत रूपमा श्रमिक जान सकेका छैनन् । नेपालले सरकारी संयन्त्र (कोरिया मोडल) मार्फत श्रमिक लैजाने प्रस्तावलाई जापानले अस्वीकार गरेपछि निजी क्षेत्र (बीटुबी) मार्फत श्रमिक लैजान जापान तयार भएको हो । शून्य लागतमा म्यानपावर कम्पनीले पठाउने गरी निर्देशिकामा समेटेर श्रमले परराष्ट्रको सुझाव मागेको हो । निर्दिष्ट सीपयुक्त श्रमिक भिसामा ५० हजार नेपाली पठाउने योजना थियो । निर्देशिका नबनेपछि ५ वर्षको अवधिमा संस्थागत रूपमा एक जना पनि श्रमिक पठाउन सकिएन ।दक्षिण कोरियामा सीपयुक्त श्रमिक (ईसेभेन भिसा) मा नेपाली श्रमिक पठाउने विषयमा पनि छलफल भयो । कोरियाले अदक्ष श्रमिक (ईनाइन भिसा) भने सरकारी संयन्त्रमार्फत लैजाने गर्छ । कोरियाले जहाज बनाउन क्षेत्रमा चाहिने सीपयुक्त जनशक्ति नेपालबाट लैजाने नीति लिएको छ, जसमा ४ हजार जनाको माग छ, यो म्यानपावर कम्पनीले पठाउने हो, सीपयुक्त जनशक्ति सरकारी संयन्त्रमार्फत लिइँदैन, पोखरेलले भने, परराष्ट्रले सुझाव नदिादा श्रमले निर्णय गर्न सकेको छैन । यसमा मागपत्र प्रमाणीकरण दूतावासलाई निर्देशन दिँदा कोरियामा ४० हजार नेपालीलाई सीपयुक्त जनशक्तिका रूपमा जान बाटो खुल्ने श्रम मन्त्रालयको भनाइ छ ।खाडीका राजदूतहरूले उद्धारका लागि आवश्यक बजेट पठाइदिने व्यवस्था मिलाइदिन आग्रह गरेका थिए । बैठकमा प्रधानमन्त्री दाहाल, उपप्रधान एवं रक्षामन्त्री पूर्णबहादुर खड्का, श्रम, रोजगार तथा सामाजिक सुरक्षामन्त्री शरतसिंह भण्डारी, परराष्ट्रमन्त्री एनपी साउद, प्रधानमन्त्रीका राजनीतिक सल्लाहकार हरिबोल गजुरेल, नेपाल सरकारका सचिवहरू उपस्थित थिए ।"
वैदेशिक रोजगारीका नाममा बढ्दो ठगी,"(दाङ)वैदेशिक रोजगारीमा पठाइदिने भन्दै एजेन्टले १ लाख ३० हजार रुपैयाँ ठगेपछि तुलसीपुर उपमहानगरपालिका१ भमकेका २१ वर्षीय थामप्रसाद भण्डारी भदौ ४ मा काम खोज्न भारतको केरला पुगे । खोजखन्तर गरेर बुझाएको रकम सबै एजेन्टले खाइदिएपछि सोही साँवाब्याज उठाउन उनी बाध्यताले केरला हान्निएका हुन् । चिनजानका दाजु नीमप्रसाद धितालले मलेसिया पठाउने आश्वासन दिएका थिए । उनले दुई पटक गरेर रकम बुझाए । तर भोलि भोलि भन्दाभन्दै महिनौं झुलाएका नीमप्रसादले रकम ठगेर सम्पर्कविहीन भए । गाउँमा श्रीमती रञ्जिता कुमाललाई कहिले भारतबाट पैसा आउला र ब्याज तिरुला भन्ने छ । साहुले पैसा मागिरहेका छन्, पैसा आउने बेला अझै भएको छैन, उनले भनिन्, विदेश पठाउँछु भनेका मान्छेले पैसा फिर्ता दिन्छु भनेको पनि धेरै समय बितिसक्यो । पैसा कतैबाट आउने अवस्था छैन । केही समयअघि उनीहरू ठगविरुद्ध कारबाही चाल्न सकिन्छ कि भन्ने आसमा इलाका प्रशासन कार्यालय तुलसीपुर पनि पुगेका थिए । कुमालले भनिन्, हामी ठगियौं भनेर इलाका प्रशासन पुग्दा पनि केही गर्न सकिँदैन भन्नुभयो ।बबई गाउँपालिका५ बुद्धनगर टोलका रामकृष्ण गाहाले १३ महिनाअघि मलेसिया जानकै लागि धिताललाई नै ५० हजार रुपैयाँ बुझाएका थिए । उनी पनि मलेसिया जान पाएनन् । लामो प्रयासपछि २५ हजार रुपैयाँ फिर्ता पाए । लामो समय ताकेता गरे पनि बाँकी रकम भने नपाएको गाहाले सुनाए । धितालले बुद्धनगर टोलकै जीवन पुन, घनश्याम मगर, भीमसेन घर्ती र बेलबहादुर वीरकट्टा मगरको २ लाख ४० हजार रुपैयाँ ठगेको बेलबहादुरका बुवा गोविन्दबहादुर वीरकट्टा मगरले बताए । अन्य ठाउँका पनि ६ जनाको २५ हजार ठगिएको छ । ऋण तिर्न नसकेपछि थप ऋण लिएर छोरालाई फागुन ९ गते मलेसिया पठाएको उनले बताए । भीमसेन पनि थप ऋण लिएर मलेसिया गएका छन् ।धितालबाट ठगिएको भनेर जिल्ला प्रशासन कार्यालयमा आठ वटा उजुरी आएको निमित्त प्रमुख जिल्ला अधिकारी सावित्रा पुनले बताइन् । जसमा २० हजारदेखि २ लाख ५० हजार रुपैयाँसम्म ठगिएको भनी उजुरी परेको उनले जानकारी दिइन् । उनले भनिन्, सम्पर्कमा आएपछि छलफल गराएर पीडितलाई रकम दिलाउन पहल गर्छौं । नआए कारबाही अघि बढ्छ ।विश्वज्योति एचआर सोलुसन म्यानपावर कम्पनीमार्फत पठाउन खोजेकोमा कम्पनी सञ्चालकहरू नै भागेपछि आफू समस्यामा परेको धिताले बताए । बसुन्धरास्थित कम्पनीको कार्यालयमा ताला लागेको छ । ममार्फत ५० लाख बढी रकम ठगिएको छ । कम्पनीले २१ लाख र १८ लाखका चेक दिएको छ तर पैसा पाएको छैन, उनले भने, धेरैको फिर्ता गरिसकेको छु । ६ लाख बाँकी छ । घडेरी बेचेर भए पनि तिर्नेछु ।जिल्लामा चार वर्षमा यसरी ठगिएको भन्दै ४ सय ३२ पुरुष र २१ महिला सम्पर्कमा आएको सामी कार्यक्रमकी जिल्ला संयोजक बसन्ता पुनले बताइन् ।"
महासभाको पूर्वतयारी गर्न परराष्ट्रमन्त्री न्युयोर्क पुग्दै,"(न्युयोर्क, अमेरिका)संयुक्त राष्ट्रसंघ (यूएन) को ७८ औं महासभामा यस पटक नेपालबाट उच्च तहमै प्रतिनिधित्व हुने भएपछि पूर्वतयारीका लागि परराष्ट्रमन्त्री एनपी साउद छिट्टै न्युयोर्क आउनेभएका छन् ।न्युयोर्कस्थित यूएन मुख्यालयमा बुधबारदेखि महासभा सुरु हुँदै छ । परराष्ट्रमन्त्री साउद मंगलबार आउन लागेका हुन् । परराष्ट्रमन्त्रीज्यू भोलि आउने कार्यक्रम छ, परराष्ट्र स्रोतले भन्यो । मन्त्रीको साथमा उनका स्वकीय दीपक जोशी पनि हुनेछन् । साथै, न्युयोर्कस्थित यूएनका लागि नेपालको स्थायी नियोगले पनि महासभाको गृहकार्यको तयारी गरिरहेको जनाएको छ । महासभा र त्यसको अघिपछि हुने कार्यक्रम तथा साइडलाइन भेटवार्ताका लागि नियोग व्यस्त छ ।प्रधानमन्त्री पुष्पकमल दाहाल भने भदौ ३० मा न्युयोर्क आउने कार्यक्रम छ । नेपाली प्रतिनिधिमण्डलको नेतृत्व गरेर आउन लागेका दाहालको टोलीमा अब ११ जना हुनेछन् । प्रधानमन्त्री दाहाल स्वयंले भ्रमण दल ठूलो भयो भनेपछि यसअघि २६ जनाको टोली तय गरिएकामा ११ जनामा झारिएको हो । अब नेपालबाट ११ जना तथा अमेरिकामा रहेको न्युयोर्कस्थित नेपाली स्थायी नियोग र वासिङ्टन डीसीस्थित नेपाली दूतावासबाट १४ गरी २५ जनाले महासभामा सहभागिता जनाउनेछन् । अमेरिकामा थपिने १४ जनामा यूएनका लागि नेपालको स्थायी नियोगका प्रतिनिधि लोकबहादुर थापा, नियोगका अधिकारीहरू, वासिङ्टन डीसीस्थित नेपाली दूतावासका राजदूत श्रीधर खत्री र दूतावासका अधिकारीहरू हुन् । परराष्ट्र स्रोतका अनुसार प्रधानमन्त्री दाहालको टोलीमा आउन लागेका प्रधानमन्त्रीका निजी चिकित्सक, स्वकीय सचिव रमेश मल्ल, परराष्ट्र सचिव भरतराज पौड्याल, राष्ट्रिय सुरक्षा सल्लाहकार शंकरदास बैरागीदेखि परराष्ट्रमन्त्रीको सचिवालयका उपसचिव हरि ओडारीसम्म छन् । संख्या घटाउने सम्बन्धमा गृहकार्य भइरहेको छ, हालका लागि ११ जनामा झारिएको छ, अझै केही तलमाथि पनि हुन सक्छ, परराष्ट्र स्रोतले भन्यो ।नेपालबाट दुई वर्षपछि महासभामा प्रधानमन्त्रीकै तहबाट सम्बोधन हुन लागेको हो भने सन् २०१८ मा ७३ औं महासभामा तत्कालीन प्रधानमन्त्री केपी शर्मा ओलीले सहभागिता जनाएका थिए । सन् २०१९ मा ७४ औं महासभामा ओली सरकारका तत्कालीन परराष्ट्रमन्त्री प्रदीपकुमार ज्ञवाली सहभागी भएका थिए भने सन् २०२० मा कोभिड१९ को कारण भर्चुअल रूपमा भएको ७५ औं महासभामा तत्कालीन प्रधानमन्त्री ओलीले भिडियोमार्फत सम्बोधन गरेका थिए । सन् २०२१ मा भएको ७६ औं महासभामा तत्कालीन शेरबहादुर देउवा नेतृत्वको सरकारका परराष्ट्रमन्त्री नारायण खड्का र सन् २०२२ को ७७ औं महासभामा परराष्ट्र सचिव भरतराज पौड्याललाई जिम्मेवारी दिएर सम्बोधन गर्न पठाएको थियो ।नेपालले यूएनको महासभामा एक दर्जन मुख्य कार्यक्रममा सहभागिता जनाउने गरी गृहकार्य भएको छ । सेप्टेम्बर २१ मा महासभालाई सम्बोधन गरेर प्रधानमन्त्री दाहाल चीन भ्रमणमा निस्कने कार्यक्रम छ । त्यसबीचमा नेपालले दिगो विकास लक्ष्यहरू (एसडीजी) समिट, हाई लेभल डाइलग अन फाइनान्सिङ फर डेभलपमेन्ट, क्लाइमेट एम्बिसन समिट, हाई लेभल मिटिङ अन पेन्डामिक प्रिभेन्सन, प्रिपियरनेस एन्ड रेसपोन्स, प्रिपराटोरी मिनिस्टर्ल मिटिङ फर द समिट अफ द फ्युचर, हाईलेभल मिटिङ अल युनिभर्सल हेल्थ कभरेल, हाईलेभल मिटिङ अल द फाइट अगेन्स टुभर्कुलोसिस, अतिकम विकसित राष्ट्रहरू (एलडीसी) को अध्यक्षता गर्दै कार्यक्रम, सार्क मन्त्रीस्तरीय साइडलाइन वार्तामा नेपालको तर्फबाट सहभागिता रहनेछ । प्रधानमन्त्री दाहाल न्युयोर्कबाट नआई सिधै चीन उड्ने कार्यक्रम छ ।गत पुस १० मा तेस्रो पटक प्रधानमन्त्री भएपछि दाहालले जेठ १७ देखि २० सम्म भारतको औपचारिक भ्रमण गरेका थिए । त्यसपछि उनी इटाली प्रस्थान गरे । साउन ८१० मा रोममा भएको युनाइटेड नेसन्स फुड सिस्टम समिट२०२३ स्टकटेकिङ मुभमेन्ट मा उनले नेपालको उच्चस्तरीय प्रतिनिधिमण्डलको नेतृत्व गरेका थिए ।"
न्यायालयमा थुप्रिएका तीन लाख मुद्दाको सन्देश,"हाम्रो न्याय सम्पादन प्रणाली यति सुस्त छ कि अदालतमा पुगेको सामान्य मुद्दामा समेत फैसलाका लागि वर्षौं कुर्नुपर्छ । एक त न्यायको आस गरेर अदालत पुर्याइएको मुद्दाले सुनुवाइको पालो नै हतपती पाउँदैन, पेसीमा चढिहाले पनि हेर्न नभ्याइने, हेर्न नमिल्ने वा स्थगित भइदिन्छ । त्यसैले अहिले जिल्ला, उच्च र सर्वोच्च अदालतमा गरी ३ लाख हाराहारी मुद्दा छन् । अदालत धाउँदाधाउँदै जायजेथा सकेका दृष्टान्त जताततै छन् । ढिला हुने फैसलाले सेवाग्राही अन्याय मा परिरहँदा न्यायालयप्रति नै आम नागरिककै विश्वास घट्दै जान्छ, जुन गम्भीर चिन्ताको विषय हो ।फैसला दर भने यति न्यून छ कि करिब २८ हजार मुद्दाको चाङ रहेको सर्वोच्च अदालतमा आइतबार ३० वटा मुद्दाको मात्र फैसला भयो जबकि त्यो दिन ३ सय ३२ मुद्दाको पेसी रहेको थियो । आइतबार २८ मुद्दामा आदेश जारी गरिएको थियो भने अन्य मुद्दा भने स्थगित, हेर्न नभ्याइने, हेर्न नमिल्नेजस्तो सूचीमा परेर थन्किए । यही दरमा फैसला हुँदै जाने हो भने अहिलेकै मुद्दालाई किनारा लगाइसक्न दशकौं लाग्ने देखिन्छ । अदालतमा मुद्दाको चाङ लाग्नुमा मुख्य तीन कारण देखिन्छन् न्यायाधीश अभाव, फैसला प्रभाव पार्न नियोजित चलखेल प्रयास र एक तहको फैसला चित्त नबुझाएर जसरी पनि माथिल्लो अदालत जाने प्रवृत्ति । तर, यी विषय सम्बोधन गर्न राज्यस्तरबाट पर्याप्त पहल भएको छैन । जिल्ला अदालतमा ३९, उच्च अदालतमा ५५ र सर्वोच्च अदालतमा ७ न्यायाधीशको गरी अहिले नै समग्रमा एक सय एक न्यायाधीशको पद रिक्त छ । यसरी समग्रमा ३८ प्रतिशत न्यायाधीशको पद रिक्त हुँदा नियुक्ति प्रक्रिया नै अघि नबढाइनु उदेकलाग्दो छ । नियुक्तिको सिफारिस गर्ने निकाय न्याय परिषद् हो, जसको अध्यक्ष प्रधानन्यायाधीश हुने व्यवस्था छ । तर, न्याय परिषद्को संरचना यस्तो छ कि सरकारले नचाहेसम्म सिफारिस प्रक्रिया नै अघि बढ्न सक्दैन । सरकार पनि सधैंजसो भागबन्डा मिलाउन लाग्ने र नमिलेसम्म उसका लागि केही नबिग्रने मनोविज्ञानमा हुन्छ । यसले एकातिर अदालतमा न्यायाधीश रित्तिँदै जाने र न्याय सम्पादन झन् सुस्त हुने निश्चित छ । यद्यपि कानुनमन्त्री धनराज गुरुङले सार्वजनिक रूपमै यस पटक न्यायाधीश नियुक्तिमा भागबन्डा नहुने बताएका छन्, उनको यो अभिव्यक्ति न्याय परिषद्को सिफारिसमा देखियो भने स्वागतयोग्य हुनेछ । तर, प्रक्रिया अघि बढाउन भएको ढिलासुस्तीले सरकार न्यायालय बलियो बनाउने भूमिकामा संवेदनशील छ भन्ने सन्देश दिन सकेको छैन । मुद्दाका पक्षले आफूअनुकूल फैसला हुने परिस्थिति नबनुन्जेल सुनुवाइ स्थगित गराउने अर्को प्रवृत्ति पनि अदालतसम्म हावी भएका गुनासा पनि छन् । यस्तो कार्यमा बिचौलियाकै प्रयोगसमेत भइरहेको देखिन्छ । यसबाट मुद्दाको छिनोफानो ढिला हुन्छ नै, उक्त पक्षले फैसलामै प्रभाव पार्न सक्यो भने अर्को पक्षलाई दोहोरो अन्याय हुन्छ । त्यसैले जायज कारणबिना मुद्दा स्थगन गराउने प्रवृत्ति जतिसक्दो छिटो अन्त्य गर्नुपर्छ । अदालतहरूलाई बिचौलियामुक्त बनाउन तत्कालीन न्यायाधीश हरिकृष्ण कार्की संयोजकत्वको कार्यदलले प्रतिवेदन तयार पारेको थियो । तर, अवस्था कस्तो आयो भने कार्की स्वयं प्रधानन्यायाधीश हुँदा पनि उक्त प्रतिवेदनले इंगित गरेका महत्त्वपूर्ण पक्ष सम्बोधन हुन सकेनन् । कामुकै रूपमा कार्कीले धेरै गर्न सक्थे भनेर अपेक्षा गर्नु स्वाभाविक हो तर उनले पूर्ण प्रधानन्यायाधीशका रूपमा डेढ महिना मात्र काम गर्न पाएको यथार्थ पनि विचारणीय छ । तर, वर्तमान प्रधानन्यायाधीश श्रेष्ठसँग पर्याप्त समय छ । त्यसैले उनले तत्काल अग्रसरता लिनुपर्छ । तल्लो तहको अदालतबाट गरिएको फैसलाबाट न्यायको प्रत्याभूति नभएर वा माथिल्लो अदालतको फैसलालाई प्रभावमा पार्न सकिन्छ कि भनेर मुद्दाको पक्षले पुनरावेदन गर्ने क्रम पनि बढेको देखिन्छ । अदालतको न्याय सम्पादनमा निष्पक्षता अनुभूति गर्न नसक्नु र मुद्दाको कुनै पक्षमा अदालतको फैसलालाई प्रभावमा पार्न सकिने आत्मविश्वास बढ्नु चिन्ताका विषय हुन् । यसबारेमा न्यायालयले समीक्षा गर्दै न्याय सम्पादन प्रणालीमा सुधार ल्याउनुपर्छ । जिल्ला र उच्च अदालतको क्षेत्राधिकार बढाउन सकेमा थोरै संख्यामा मात्र मुद्दा सर्वोच्च अदालतमा पुग्ने अवस्था बन्न सक्छ । न्याय सम्पादनमा अहिले देखिएका अधिकांश समस्या न्यायाधीश नियुक्तिको विषयसँगै ठोकिन्छन् । न्यायाधीश र प्रधानन्यायाधीश नियुक्तिको सिफारिस गर्ने न्याय परिषद् र संवैधानिक परिषद्को संरचना नै राजनीतिक छ । न्याय परिषद्मा प्रधानन्यायाधीशबाहेक कानुनमन्त्री, प्रधानमन्त्रीको सिफारिसमा पठाइएका प्रतिनिधि र नेपाल बारले पठाएका प्रतिनिधि हुन्छन् । यसमा स्वाभाविक रूपमा राजनीतिक मत हावी हुने गरेको छ । अझ प्रधानन्यायाधीश नियुक्तिको सिफारिस गर्ने संवैधानिक परिषद्मा त प्रधानमन्त्री, विपक्षी दलका नेता, सभामुख, उपसभामुख र राष्ट्रिय सभाका अध्यक्षसहित सबैजसो राजनीतिक व्यक्तिहरू हुन्छन् । राजनीतिक प्रतिनिधिहरूले गैरराजनीतिक निष्पक्ष व्यवहार गर्न नसकेका शृंखलाबद्ध उदाहरण हामीसँग छन् । त्यसैले संवैधानिक परिषद् र न्याय परिषद्को संरचना पुनरावलोकनमा पनि सार्थक बहसको सुरुवात आवश्यक छ । न्यायालयलाई गतिशील बनाउन यस्ता विषय सम्बोधन गर्न जरुरी छ । र, त्यसको सुरुवात अत्यावश्यक भइसकेको छ ।"
तीजको मौलिकता हराएको हो ?,"नारीहरूको महत्त्वपूर्ण चाड तीजको अहिले महत्त्व घट्दै गएको हो कि जस्तो लाग्न थालेको छ । यसो भन्दा नारीविरोधीको रूपमा चित्रण गरिएला । तर तीजका विषयमा एक पटक विश्लेषण गर्यौं भने थुप्रै प्रश्न खडा हुन सक्छन् । तीजको अघिल्लो दिन दर खाएर भोलिपल्ट व्रत बसेर शिवालयमा जाने चलन र तीजका गीतहरूको शब्द र भाकाहरू निकै मौलिक हुन्थ्यो । आज ती सबै परम्परा हराउँदै गएका छन् । हिजो तीजको मौलकता के थियो र आज तीज कसरी मनाइँदै छ एक पटक सोचौं त ?नारीहरूको विरोधमा लेखेको होइन, वास्तविक कुरा उजागर गर्न खोजेको हुँ । हाम्रो सांस्कृतिक पहिचान हराउँदै गएको महसुस मैले गरेको छु । पहिलेपहिले तीजको दर अघिल्लो दिन मात्र खाने चलन थियो । अहिले तीज आउनु महिनौंअघिदेखि दर खाएर मनाउन थालिएको छ । तीजको दर रिसोर्ट, पार्टी प्यालेस आदिमा खाने चलन बढेको छ । कतिपयले त महँगो रक्सी पियर पनि तीज मनाएको देखिएको छ । यसले के सन्देश देला ? अहिले त झन् नगरपालिका, गाउँपालिका र वडा कार्यालयले समेत छुट्टाछुट्टै तीज मनाइदिने विकृति स्थापित गर्न खोजिएको छ । अब आउने नयाँ पुस्ताले तीजको दर खाने विषयलाई कसरी बुझ्छ ? पार्टी प्यालेसमा नारीहरू मिलेर गरिने भोजलाई दर भन्न मिल्छ र ? सबै सानासाना केटाकेटीले त्यही देखिरहेका छन् । अहिले जेजे देखे र भोगे उनीहरूले त्यही सिक्ने हो । तीजको अघिल्लो दिन आफ्ना चेलीलाई माइत बोलाएर दर खुवाउने प्रथा आफैंमा सान्दर्भिक थियो । अहिले भने त्यसको विपरीत छ । हरेक सरकारी कार्यालय होस् या जनप्रतिनिधि कामै बन्द गरेर दर खान जाने गरेका छन् । स्थानीय जनप्रतिनिधि निर्वाचित भएपछि तीजले झन् विकृतिको रूप लिएको छ । सामाजिक सञ्जाल टिकटकमा बियर र वाइन खाएका फोटाहरू पोस्ट गरेर परम्परा तोड्दै तीजको महत्त्वलाई घटाउने काम नारीबाटै हुन थालेको छ । सबै नारी त्यस्ता छैनन् । तर जसले गरे पनि त्यस्ता हरकत गर्ने नारीको संस्कारलाई स्विकार्न सकिन्न । पुरुषोत्तम घिमिरे, जोरपाटी, काठमाडौं"
महामन्त्रीहरूले परिवर्तन गर्न नसकेको कांग्रेस,"पार्टीको चौधौं महाधिवेशनबाट निर्वाचित कांग्रेसका युवा महामन्त्रीद्वय गगन थापा र विश्वप्रकाश शर्माप्रति पार्टीका नेता कार्यकर्ताको मात्रै होइन शुभचिन्तकहरूको र सर्वसाधारणको पनि ठूलो अपेक्षा रहेको देखिन्थ्यो । लामो समयदेखि ७०८० वर्षका नेताले कब्जा गरेको पार्टीलाई समयसापेक्ष सञ्चालन गर्न नसकेको भन्ने आरोप लागिरहेका बेला महामन्त्रीद्वयप्रति अपेक्षा राख्नु अस्वाभाविक थिएन । २०७८ मंसिरमा भएको पार्टीको महाअधिवेशनले शक्तिशाली पदमा दुई जना युवा निर्वाचित भएपछि धेरैलाई नेतृत्वलाई चुनौती दिने अपेक्षा गरिएको थियो । महामन्त्री बनेका थापा र शर्माले करिब २१ महिनासम्म पनि पार्टी कार्यकर्ता र नागरिकको अपेक्षा अनुसारको काम गर्न नसकेको गुनासो बढ्न थालेको छ । बेलाबेलामा नेतृत्वप्रति सञ्चारमाध्यमबाट झापड हानको भए पनि आम कार्यकर्ता र सर्वसाधारणले आफूहरूको अपेक्षा पूरा नगरेको महसुस गर्न थालेका छन् । पार्टीका कार्यकर्ता र उनीहरूप्रति भरोसा गरेका नागरिकको मन जित्न नसकेको देखिन्छ । पार्टी नेतृत्वलाई साइजमा ल्याउन उनीहरूको अहिलेसम्मको भूमिकाले कुनै काम गरेको देखिँदैन । बरु नेतृत्वले गरेका असरल्ल गल्तीको बोझ उनीहरूमाथि नै थोपर्न थालिएको छ । पुराना दलको विकल्पका रूपमा उदाएका केही नयाँ दलसँगको प्रतिस्पर्धामा उत्रन महामन्त्रीद्वयको पार्टीमा पहुँच नपुग्ने अवस्था छ । कांग्रेसको विधानले महाधिवेशन सकिएको ६ महिनाभित्र पार्टीका विभिन्न विभाग गठन गरिसक्नुपर्ने व्यवस्था गरेको छ । तर दोस्रो पटक पार्टी सभापति भएका शेरबहादुर देउवाले यस पटक पनि अघिल्लो कार्यकालकै जस्तै नियति दोहोर्याउन खोजिरहेको देखिन्छ । अघिल्लो कार्यकालमा पनि देउवाले महाधिवेशनको सङ्घारमा विभागलाई पूर्णता दिएका थिए । उनको उक्त कार्यको निकै आलोचना भएको थियो । विभागजस्तै पार्टीका भ्रातृ संस्थाहरू पनि वर्षौंदेखि भताभुंग अवस्थामा छन् । तर देउवाले सत्ताबाहेक अरु केही सोचेको देखिँदैन । यस्ता विभाग र संस्थाहरूलाई पूर्णता दिनका लागि महामन्त्रीहरूले नेतृत्वलाई व्यापक दबाब दिएको देखिँदैन । अन्य पार्टीमा महासचिव अध्यक्षसभापतिपछिको कार्यकारी र शक्तिशाली पद हो । तर कांग्रेसको सन्दर्भमा यो लागू भएको पाइँदैन । पार्टीभित्र के के भइरहेको छ ? महामन्त्रीहरूले सञ्चारका माध्यमबाट थाहा पाउनुपर्ने अवस्था छ । सरकारले भ्रष्टाचारका फाइल खोल्न थालेपछि कांग्रेसभित्र सोही विषयलाई लिएर दुई गुट सृजना भएको छ । सभापति देउवा र उनीपक्षीय नेता अब भ्रष्टाचारका फाइल खोल्ने क्रम बन्द गर्नर्पुर्ने पक्षमा लबिइङ गरिरहेका छन् । शेखर कोइराला पक्ष र महामन्त्रीद्वय भ्रष्टाचारविरुद्धको अभियानलाई निरन्तरता दिनुपर्ने बताउँछन् । तर उनीहरूको जोडबलले देउवाको एउटा रौँ पनि हल्लिएको देखिँदैन । त्यसैगरी महामन्त्रीमा निर्वाचित भएपछि उनीहरूले जनतासँगको सम्पर्कमा सहजै पहुँच पुर्याउन सकेका छैनन् । यो उनीहरूकै कमजोरी हो । महामन्त्री भएपछि पनि विद्यार्थी संगठनको नेतृत्वकै हैसियतमा सीमित हुँदा पदीय जिम्मेवारी पूरा गर्न नसकेको उनीहरूलाग्ने गरेको आरोप हो । पार्टीको विधानले पार्टी सञ्चालको जिम्मेवारी महामन्त्रीलाई तोकेको छ । कुनै बेला पार्टी सभापति प्रधानमन्त्री हुँदा पार्टी केन्द्रीय कार्यालयमा बैठक नबसेको भन्दै बालुवाटारको बैठकमा नजाने निर्णय गरेका महामन्त्री थापा अहिले आफैँ त्यस्ता बैठक सञ्चालन गर्ने हैसियतमा पुगेका छन् । तर पनि उनीहरूले पार्टीका कुनै पनि पदाधिकारीलाई कार्यालयमा जाने अनिवार्य व्यवस्था गर्न सकेका छैनन् । महामन्त्रीले पार्टीको वैचारिक, सैद्धान्तिक, आर्थिक, वैदेशिक लगायतका बारेमा आफ्नो स्पष्ट धारणा बाहिर ल्याउन सकेको देखिँदैन । सुजन देवकोटा, पालुङ्टार४, गोरखा"
बैंकमा थुप्रिएको पैसा कसले चलाउने ?,"गत वर्ष बैंक तथा वित्तीय संस्थाहरूले लगानीयोग्य रकमको अभाव देखाए । आर्थिक संकट देखाएर उनीहरूले लगानी गर्न सकेनन् । त्यो कति वास्तविकतामा आधारित थियो, सम्बन्धित निकायलाई जानकारी नै छ । अहिले अर्थतन्त्रका सूचक सबै राम्रा छन् । विदेशी मुद्रा सञ्चिति राम्रो देखाइएको छ । अन्तरबैंकिङ ब्याजदर निर्देषित विन्दुमै छ । सूचना अनुसार बैंकहरूसँग अहिले लगानीयोग्य रकम ४० खर्बभन्दा बढी छ । तर उनीहरूले लगानी गर्ने ठाउँ पाएका छैनन् । यता उद्योगीव्यवसायीहरू भने लगानीको अभाव देखाउँदै उद्योगव्यवसाय बन्द गर्ने अवस्थामा पुगेका छन् । विश्वव्यापी रूपमा परेको मन्दीको असरसँगै कोभिडको असरले थिलथिलो भएको छ । पछिल्लो समय बैंकले वृद्धि गरेको ब्याजदरमा कैयौंले उद्योगव्यवसाय नै छाडेका छन् । संकटमा मुनाफा बढाउन पल्केका वा यति ठूलो समस्या आउँदासमेत नाफाको प्रतिशत घटेको देख्न नचाहने नाफामुखी सोचले आज देशमा आर्थिक संकट आउने सम्भावना रहेको छ । कलकारखाना करिक ४० प्रतिशत मात्र सञ्चालनमा छन् । आर्थिक क्षेत्रमा सानो समस्या देखिएलगत्तै बैंकहरूले आफूले लगानी गरेको रकममा ब्याजदर बढाउने गरिएको छ । बैंकले जसरी पनि नाफा कमाउनुपर्ने मानसिकताका कारण ब्याजदर बढाउँदै लाने गरिएको छ । सरकारले कुनै ठोस नीति बनाउन जरुरी छ । बैंक तथा वित्तीय संस्थालाई कडा नियमनको खाँचो भइसकेको छ । रामकृष्ण बराल, जोरपाटी५, काठमाडौं"
उच्च ब्याजदर मात्र होइन समस्या,"यसरी हुन्छ समस्या समाधान चालु वर्ष पनि अर्थतन्त्र चलायमान हुने लक्षण अझै देखिएको छैन । दैिं आउन लाग्दा पनि प्रतीतपत्र खुल्ने दर न्यून छ । करिब ४० प्रतिशत व्यावसायिक सटरहरू खाली नै रहेको अनौपचारिक तथ्यांकहरू आइरहेका छन् । यस्तो अवस्थामा कुनै एक निकायको सक्रियताले मात्र अर्थतन्त्रका समस्या समाधान गर्न सम्भव छैन । राज्यका निकायहरूबीच थप समन्वय र सहकार्यको आवश्यकता पर्छ । राज्यका निकायहरूबीचको सम्बन्ध र सीमामा देखिएको दरारलाई न्यूनीकरण गर्दै निजी क्षेत्रसँग हातेमालो गरी अर्थतन्त्रमा विश्वासको वातावरण बनाउन ढिलो भइसकेको छ । कठिन परिस्थितिमा ऋणीहरूलाई सहजीकरण गर्न बैंकहरूले मार्जिन अर्थात् निक्षेप र कर्जाको ब्याजदर अन्तर (स्प्रेड रेट) घटाएर काम गर्न सक्छन् । बैंकहरूले न्यून स्प्रेडमा काम गरेर पनि पर्याप्त नाफा आर्जन गर्न अन्य आम्दानीका क्षेत्रहरूको खोजी गर्नुपर्छ । नेपालका बैंकहरूले ब्याज आम्दानीभन्दा कमिसन र शुल्कको आम्दानीमा ध्यान दिन सके ब्याजदरलाई स्थिरता दिन सकिन्छ, जसले अनुमानयोग्य ब्याजदर कायम गरी निक्षेपकर्ता र कर्जाका ग्राहकहरूलाई फाइदा दिन सक्छन् । कठिन समयमा स्प्रेड दरलाई घटाई झिनो मार्जिनमा काम गर्न सक्ने गरी बैंकभित्रै स्पेस खोज्न सक्नुपर्छ । अर्थतन्त्रमा चाप परिरहेको अवस्थामा राष्ट्र बैंकले कर्जा निक्षेप अनुपातको गणना विधिमा परिवर्तन, केही क्षेत्रमा कर्जाको पुनःसंरचना र पुनर्तालिकीकरण, पुनर्कर्जा सुविधामा थमौती, चालु पुँजी कर्जा कार्यविधिको कार्यान्वयनमा थप सहजीकरण गरेर कर्जा माग हुने वातावरण बनाउन सक्छ । सरकारले स्थानीय तहको पैसा समानुपातिक परिचालनसहित निक्षेपमा गणना गर्न दिएर ब्याजदर घटाउने पहल गर्न सक्छ । किनभने बैंकहरूले स्थानीय तहको पैसा बिनाब्याज चलाउने गर्छन् । घरजग्गा कारोबारमा देखिएको शिथिलता हटाउन, पुँजी बजारमा देखिएका समस्या समाधानको पहल गर्न, सहकारीमा समस्या आउँदा आम नागरिक प्रताडित भएकाले सहकारीको निक्षेप फिर्ता गर्न प्रभावकारी भूमिका खेल्न सक्नुपर्छ । सरकारले सस्तो स्रोतका रूपमा विदेशी ऋण बढी प्रयोगमा ल्याउन सक्छ भने विदेशी लगानी भित्र्याउन पनि सरकारी पहल नै आवश्यक पर्छ ।ब्याजदरमा स्थायित्व दिन सरकारले आफ्नो लगानीमा सञ्चालित बैंकहरूलाई निश्चित प्रतिशत स्रोत (निक्षेप) उपलब्ध गराएर अप्ठेरो समयमा बजारको ट्रेन्ड सेट गर्न सक्छ । सरकारले कर्जा ग्राहकको हित हेर्दा साना निक्षेपकर्ताको हित भुल्नु हुन्न । सरकारी संस्थाहरूले आफ्नो सेवाको विस्तार र गुणस्तर कायम गर्न गर्नुपर्ने खर्च नगरी मुद्दती खातामा राखी ब्याज खाने प्रवृत्तिको अन्त्य वित्त नीति अर्थात् सरकारले मात्र गर्न सक्छ । कर्मचारी सञ्चय कोष, नागरिक लगानी कोष, सामाजिक सुरक्षा कोष, राष्ट्रिय बिमा संस्थानजस्ता निकायको रकम परिचालन मुद्दती निक्षेपमा मात्र नभई लगानी विविधीकरण गरिदिए केन्द्रीय बैंकतिर आँखा लगाउनैपर्दैन । स्रोतको व्यवस्थासहितको निर्देशन नआउने हो भने प्रतिस्पर्धात्मक वातावरणमा कुनै पनि संस्थाले आफूलाई टिकाउन सक्दैन ।नेपालमा दुई दशकभन्दा लामो समयदेखि नीतिगत रूपमा आर्थिक क्षेत्रको सुधारमा खासै काम हुन सकेन । अस्थिर राजनीतिक वातावरणमा अर्थमन्त्रीमा विज्ञ भन्दा पनि प्रिय खोज्दा मुलुकले मूल्य चुकाउनुपरिरहेको छ । अर्थमन्त्री वित्तीय अनुशासन कायम गराउन छुच्चो हुन सक्नुपर्छ । आगामी चुनावभन्दा पर हेरेर निर्णय गर्ने क्षमता भएको अर्थमन्त्रीको खोजी नभएपछि हुने यस्तै हो । स्रोतबिनाको वितरणमा हरेक सरकारको प्रतिस्पर्धा कायमै छ । अनुत्पादक क्षेत्रमा बजेट वितरण गर्ने प्रवृत्ति झन्झन् रेकर्ड राख्दै छ भने पुँजीगत खर्चको विस्तार र कार्यान्वयन खुम्चिँदो छ ।सरकारले वित्तीय अनुशासनमा सबैलाई राख्नुपर्छ । आफू झन् वित्तीय अनुशासनमा बस्नैपर्छ । आयात घटाउनेÙ निर्यात बढाउनेÙ राजस्व बढाउनेÙ हुन्डी, कालोबजारी, सबै प्रकारका अनियमितताको अन्त्य गर्नेÙ पुँजीगत खर्च बढाएर भुक्तानी समयमा दिनेजस्ता काम मौद्रिक नीतिको होइन । आन्तरिक उत्पादन वृद्धि, आयात प्रतिस्थापन र निर्यात प्रवर्द्धनको काममा वित्त नीति व्यापक क्रियाशील हुनुपर्छ । मुलुकको वर्तमान अवस्था, विश्व अर्थराजनीति, भौगोलिक परिवेशजस्ता कारण हाम्रो आन्तरिक उत्पादन लागत प्रतिस्पर्धी बन्न नसकिरहेको अवस्थामा प्रतिस्पर्धात्मक लाभको पक्षमा वित्त नीतिमार्फत ठोस कदम चालिनुपर्छ । वित्त नीतिले राम्रोसँग काम गरेको खण्डमा मात्रै मौद्रिक नीति पनि सफल हुने वातावरण बन्छ ।"
ज्येष्ठ नागरिकलाई अनपेक्षित दुर्व्यवहार,"दूरदराजमा सामाजिक सुरक्षा भत्ताकै कारण परिवारका सदस्यहरूमा झैझगडा भई ज्यानसमेत गुमाउनुपरेको छ । गण्डकी प्रदेशको बागलुङको काठेखोला र लमजुङ जिल्लाको तिलाहारमा यस्ता घटना भएका छन् । काठमाडौंको चाबहिलमा घर बिक्री गरेर बाबुलाई रोडमा पुर्याई छोरी भागेकी छन् । यी त प्रतिनिधिमूलक घटना मात्र हुन् । जीवित इतिहास रहेका आमाबाबुलाई शारीरिक, आर्थिक, मानसिक, यौनजन्य यातना दिने क्रम बढ्दो छ । ज्येष्ठ नागरिकहरूको सम्पत्ति आफूखुसी भोगचलन, खरिदबिक्र गर्न नदिने गरिएको छ । नेपाल प्रहरीको तथ्यांक हेर्दा, सन् २०१७ मा आर्थिक दुर्व्यवहारकै कारण एक पुरुषको एवं २०२२ मा छ महिला र दुई पुरुषको मृत्यु भएको थियो । हरेक २४ वटा दुर्व्यवहारका घटनामध्ये एउटा मात्र उजुरीको प्रक्रियामा पुग्ने गरेको छ । बाँकी २३ वटा दुर्व्यवहारका घटनाहरू घरभित्रै दबाएर र लुकाएर राखिन्छन् । पीडित स्वयंले घटना बाहिर ल्याउन चाहँदैनन्, परिवारले पनि बाहिर लैजान दिँदैन । समाजले समेत ढाकछोप गरी पीडितलाई होस्टाइल गराउँछ । प्रहरीसम्म पुगेका घटनाहरू पनि मेलमिलापमा टुंग्याइन्छन् । यसरी ज्येष्ठ नागरिकहरूले न्याय पाउन सकिरहेका छैनन् ।सुरक्षा निकायले ज्येष्ठ नागरिकहरूलाई घरेलु हिंसाको जोखिममा रहेको मान्छ । समाजको कमजोर पक्षको फाइदा उठाएर दुर्व्यवहारका घटनाहरू बढी हुन्छन् । ज्येष्ठ नागरिकविरुद्ध हुने हिंसालाई गम्भीर रूपमा लिइँदैन । सम्झाईबुझाई गर्ने वा घरभित्रै वा समुदायभित्रै सुल्झाउने तथा दबाउने गरिन्छ । घटना सार्वजनिक हुँदा सामाजिक मान, सम्मान र मर्यादा गुम्ने डर घरदेखि समुदायसम्म हुन्छ । पीडितको पीडा सुन्न कोही चाहँदैन । मापदण्डविपरीत बनेका वृद्धाश्रममा समेत हिंसा छ । मापदण्ड अनुसार सञ्चालन नहुने वृद्धहरूकै नाममा आएको सुविधा पनि दुरुपयोग हुन्छ । ज्येष्ठ नागरिकहरूको मर्यादामा आँच आउने गरी पीडा दिई गालीगलौज गर्ने, श्रम शोषण गर्ने, यौनजन्य प्रकृतिको अपमान र दुर्व्यवहार गर्ने, आत्मसम्मानमा चोट दिने, त्रासपूर्ण व्यवहार गरी दुःख दिने गरेको पाइन्छ ।ज्येष्ठ नागरिकको अधिकारको संरक्षण र संवर्द्धनका लागि राष्ट्रियअन्तर्राष्ट्रिय नीतिगत तथा कानुनी, संस्थागत र कार्यक्रमगत व्यवस्थाहरू छन् । मुलुकी देवानी (संहिता) ऐन२०७४ मा छोराछोरीको आमाबाबुप्रतिको कर्तव्यबारे विभिन्न व्यवस्था उल्लेख छ । आज उनै वृद्धवृद्धाहरू आफ्नै सन्तानबाट अपहेलित भएर बाँच्नुपरेको छ ।ज्येष्ठ नागरिक ऐन२०६३, ज्येष्ठ नागरिक नियमावली२०६५, सामाजिक सुरक्षा ऐन२०७५ पनि छन् । सार्वजनिक यातायातमा दुई सिट ज्येष्ठ नागरिकका लागि छुट्याइएको हुन्छ तर कार्यान्वयन नभई दुर्व्यवहार हुन्छ । सार्वजनिक यातायातमा भाडामा ५० प्रतिशत छुटको व्यवस्था छ । अझ दूरदराजमा त वृद्धवृद्धालाई बाटामा गाडी नै नरोक्ने, भाडादर मनपरी असुल्ने, छुट मागेमा र पूरा भाडा दिन नसकेमा बीच बाटामा झारिदिने गरिएको छ ।स्ट्यान्डर्ड ट्रिटमेन्ट प्रोटोकलमा ज्येष्ठ नागरिकका लागि आधारभूत स्वास्थ्य सेवा निःशुल्क पाउने हक उल्लेख छ । हाल आधारभूत स्वास्थ्य केन्द्रमा ४२ प्रकारका र जिल्ला अस्पतालहरूमा ९८ प्रकारका औषधि निःशुल्क उपलब्ध गराउने भनिए पनि औषधिको उपलब्धता हुन्न वा त्यसबारे वृद्धवृद्धालाई जानकारी हुन्न वा अस्पतालसम्म पहुँच हुन्न । स्थानीय सरकार सञ्चालन ऐन२०७४ र संशोधित ज्येष्ठ नागरिक ऐन२०७९ मा ज्येष्ठ नागरिकको अधिकार, हकहित, सामाजिक न्याय र सुरक्षाका सन्दर्भमा स्थानीय निकायको वडा कार्यालयलाई जिम्मेवार बनाइएको छ । तर, ज्येष्ठ नागरिकहरूले राज्यको अनुभूति गर्न पाएका छैनन् । दुर्व्यवहारका घटनामा समेत राजनीतिक गन्ध मिसिएको पाइन्छ ।उल्लिखित संविधान, ऐन, नीति, योजना र बजेट र संस्थागत व्यवस्था हुँदाहुँदै पनि ज्येष्ठ नागरिकका पीडालाई सम्बोधन गर्न सकेको देखिँदैन । पीडकहरूलाई कानुनी कारबाहीको दायरामा ल्याउन सकिएको छैन । आर्थिक, सामाजिक, शारीरिक र मानसिक दुर्व्यवहार गर्ने पीडकलाई सजायको भागीदार बनाई कानुनी दायरामा ल्याउनुपर्छ । पालनपोषण, उचित मायाममता, उचित स्याहारसुसार नगर्ने परिवारलाई समाजले उत्तरदायी बनाउन जरुरी देखिन्छ । न्याय दिन बसेकाहरूले उचित न्याय निष्पादन गर्नुपर्छ, राजनीतिक गन्ध मिसिनु हुँदैन । पर्दापछाडि रहेका दूरदराजका पीडाका घटनालाई कानुनी प्रक्रियामा ल्याउन सरोकारवाला निकाय, नागरिक समाज, मिडियाले आफ्नो दायित्व पूरा गर्नुपर्छर् ।ज्ञानका पुञ्ज, जिउँदो इतिहासलाई उचित पालनपोषण, स्याहारसुसार गरी उनीहरूमा भएको अथाह ज्ञानको सागरलाई प्रयोग गरौं । ज्येष्ठ नागरिकमैत्री नीति, कानुन र प्रमाणका आधारमा लैंगिक हिंसाको प्रतिवादलाई घरपरिवार, समाज, स्थानीय तह, प्रदेश र संघबाटै सम्बोधन गरी ज्येष्ठ नागरिकविरुद्ध हुने दुर्व्यवहारको अन्त्य गरौं ।नेपाल राष्ट्रिय मानव अधिकार आयोगमा कार्यरत छिन् ।"
फ्रान्सबाट उच्चस्तरीय भ्रमण पर्खिरहेको नेपाल,"केही दिनअघि एक मित्रले ढाका ट्राइबुन को एउटा समाचारको कटिङ मलाई पठाइदिए । समाचारमा फ्रान्सका राष्ट्रपति म्याक्रों १० सेप्टेम्बरमा बंगलादेशको भ्रमणमा जाने उल्लेख थियो । भारतको राजधानी नयाँ दिल्लीमा आयोजित जी२० शिखर सम्मेलनमा भाग लिन आएका बेला म्याक्रोंले बंगलादेश पनि भ्रमण गर्ने तालिका बनेको थियो । फ्रान्समा सन् २०१० देखि २०१४ सम्म नेपालको राजदूतका हैसियतले कामकाज गरिसकेको हुनाले यो खबर पढेपछि मलाई दुइटा विषयको याद आयो ।४० वर्षअगाडिको कुरा, फ्रान्सका राष्ट्रपति फ्राँन्स्वा मितेराँबाट २३ मे १९८३ मा नेपालको भ्रमण भएको थियो । म भर्खर परराष्ट्र सेवामा प्रवेश गरेको थिएँ । राजदरबारको सामुन्नेको कुनामा बसी उहाँलाई मैले पनि स्वागत गरेको थिएँ । त्यसपछि हालसम्म फ्रान्सबाट कुनै उच्चस्तरीय भ्रमण हुन सकेको छ्रैन । पेरिसमा रहँदा मैले फ्रान्सको परारष्ट्र मन्त्रालयको एसिया महाशाखा हेर्ने निर्देशक पहिला पाउल ओर्टिज र पछि म्याडम एलिजाबेथ लौराँलाई फ्रान्सका राष्ट्रपतिबाट नेपालको भ्रमण गर्ने बेला भयो, ३० वर्ष भैसक्यो भनेर पटकपटक घचघच्याएको थिर्एं । त्यस बेला राष्ट्रपति निकोलास सार्कोजी पटकपटक भारतको भ्रमणमा आउनुभएको थियो । उनीहरूले नेपालमा मात्र भ्रमण गर्ने औचित्यबारे हामीले इलिजे प्यालेसलाई कन्भिन्स गर्न सक्दैनौं, बरु भारततिर जाँदा छोटो समयका लागि भए पनि राष्ट्रपतिबाट नेपालको पनि भ्रमण सम्पन्न भएमा राम्रो हुनेछ भन्ने खालको कुरा राख्न सक्नुहुन्छ भनेका थिए । तर, यो कुरामै सीमित रह्यो । फ्रान्स तथा नेपालबीच २० अप्रिल १९४९ मा दौत्य सम्बन्ध स्थापना भएको हो । नेपालको कूटनीतिक सम्बन्ध स्थापना भएका मुलुकहरूमा फ्रान्स सुरुआतको चौथो हो । सात दशक पार गरिसकेको सम्बन्धको आफ्नै महत्त्व हुन्छ । सन् १९८०९० को दशकतिर फ्रान्सले नेपाललाई विभिन्न खाले सहायता दिने गर्थ्यो । करोडौं फ्रान्कको ऋण माफसमेत गरिदिएको थियो । तर समयसँगै फ्रान्सले सहयोग प्राथमिकता परिवर्तन गर्दै गयो, सन् २००० देखि फ्रान्कोफोन मुलुकहरूमा केन्द्रित हुन थाल्यो । विगतमा फ्रान्ससँगको सम्बन्धमा केही शिथिलता आएको थियो । फ्रान्सजस्तो शक्तिशाली मुलुकमा दुई पटक गरी ६ वर्षसम्म राजदूत पद खाली रह्यो । तर केही वर्षयता फ्रान्ससँगको सम्बन्धमा गतिशीलता आएको छ । फ्रेन्च कम्पनीले नेपालको पहिलो एमआरपी बनाएको थियो । राष्ट्रिय ध्वजावाहकले ठूलोसानो गरी ४ वटा एयरबस किनेको थियो । निजी विमान कम्पनीहरूले पनि एटीआर प्लेन र हेलिकप्टरहरू फ्रान्सबाटै खरिद गर्ने गरेका छन् । व्यापारको आयतन बढ्दो छ । निश्चय नै, हाम्रो निर्यातभन्दा आयातको आयतन ठूलो छ । फ्रान्स उच्च प्रतिव्यक्ति आय भएको मुलुक भएकाले नेपाली नयाँपुराना वस्तुहरूले राम्रो बजार पाउन सक्छन् । यसका लागि उपयुक्त तवरले मार्केट सर्भे गरिनुपर्छ । फ्रान्सका गाउँसहर जताततै नेपालप्रति सद्भाव तथा स्नेह राख्ने प्रशस्त मानिस छन् । नेपालका गाउँगाउँसम्म गई विद्यार्थीहरूलाई सहयोग गर्छन् । फ्रान्सको दक्षिण तथा स्पेनको उत्तरमा रहेको सानो गाउं लामोथेगुवासका मेयरदेखि सबैजसो बासिन्दा नेपालीप्रेमी छन् । फ्रान्स हरेक दृष्टिले उत्कृष्ट राष्ट्र हो । कला, संस्कृति, कूटनीति, इन्जिनियरिङ, यातायात, मेडिसिन सबै विधामा उत्कृष्ट फ्रान्स संयुक्त राष्ट्र संघको सुरक्षा परिषद्का पाँच सदस्यमध्ये एउटा हो । युरोपियन युनियनका सदस्य राष्ट्रहरूमध्ये जर्मनीको ४२६ ट्रिलियन डलरको सबभन्दा ठूलो अर्थतन्त्र छ भने फ्रान्सको २९५८ ट्रिलियन डलरसहित दोस्रो । अर्थतन्त्रको हिसाबले जर्मनी ठूलो भए पनि कूटनीतिक तथा अन्य कारणले भने फ्रान्सले अगुवाइ गरिआएको छ । यसैले पनि नेपालले फ्रान्ससँगको सम्बन्धलाई निरन्तर प्रयासबाट उकास्नु अपरिहार्य छ । हाम्रो अपार जलस्रोतको द्रुततर विकासमा फ्रान्सबाट यथेष्ट सहयोग जुटाउन सकिने सम्भावना छ । फ्रान्स र भारतको सम्बन्ध निकै दरिलो तथा गतिशील छ । फ्रान्सबाट भारतले मिराज फाइटर प्लेनसहित अन्य कतिपय प्रतिरक्षा सामग्री खरिद गर्ने गर्छ । फ्रान्स पनि भारतको एउटा प्रमुख व्यापारिक साझेदार हो । दुई देशबीच सुदृढ सम्बन्ध रहिआएको छ । समयसमयमा उच्चस्तरीय भ्रमण आदानप्रदान भइराखेको हुन्छ । अतः आउने दिनमा मौका हेरी फ्रान्सबाट नेपालमा उच्चस्तरीय भ्रमण गराउनु लाभदायी हुनेछ । उच्चस्तरीय भ्रमणको कुरा उप्काउँदा सन् २००० तिरको एउटा सफल प्रयासलाई सम्झन मन लाग्छ । त्यस बेला म टोकियोस्थित नेपाली दूतावासमा मिनिस्टर काउन्सेलर पदमा कार्यरत थिएँ । केदारभक्त माथेमा राजदूत हुनुहुन्थ्यो । त्यो अगस्टको महिना थियो । एक बिहानको एउटा खबरले हाम्रो मथिंगल रन्थनाइदियो । त्यति बेलाका जापानी प्रधानमन्त्री योसिरो मोरीले भारत, पाकिस्तान तथा बंगलादेशको भ्रमण गर्ने कार्यक्रम तय गरिएछ, तर नेपाल भने छुटाइएछ । नेपाल तथा जापानबीच रहिआएको अत्यन्त सुमधुर सम्बन्धलाई विचार गर्दा त्यो उपयुक्त थिएन । हामीले विभिन्न तरिकाबाट निकै प्रयास गर्यौं । नेपालप्रति सद्भाव राख्ने थुप्रै जापानीमार्फत परराष्ट्र मन्त्रालयलाई दबाब दियौं । हाम्रो प्रयास जापानी प्रधानमन्त्री यति नजिकसम्म औपचारिक भ्रमणमा जानुहुँदा नेपाल छुटाउन हुन्न भन्नेमा केन्द्रित थियो । अन्ततः जापानी प्रधानमन्त्री मोरीको टेबलसम्म कुरा पुग्यो र त्यो सकारात्मक रूपमा टुंगियो । २५ अगस्ट २००० का दिन उहाँले सपत्नी नेपालको आठ घण्टाको औपचारिक भ्रमण गर्नुभयो । उहाँहरू निकै खुसी हुनुभएको थियो । प्रधानमन्त्री मोरी पाटनमा त कोटसम्म फुकाली नाच्नुभएको थियो ।फ्रान्सबाट उच्चस्तरीय भ्रमण गराउने हकमा यस्तै प्रयास पुगिरहेको छैन कि ?श्रेष्ठ फ्रान्सका लागि पूर्वराजदूत हुन् ।"
चिकित्सा आयोग उपाध्यक्ष नियुक्तिमा केसीको असन्तुष्टि,"काठमाडौं (कास) चिकित्सा शिक्षा आयोगको उपाध्यक्ष नियुक्तिमा असन्तुष्टि जनाउँदै प्राध्यापक डा गोविन्द केसीले सत्याग्रह थाल्ने चेतावनी दिएका छन् । मन्त्रिपरिषद् बैठकले गत बिहीबार प्राडा अञ्जनीकुमार झालाई उपाध्यक्ष नियुक्ति गरेको थियो । डा केसीले विगतमा गरेका सहमति सरकारले पूरा नगरे शुक्रबारदेखि सत्याग्रह थाल्ने चेतावनी दिएका हुन् । उनले साउन २९ गते पनि सत्याग्रहको चेतावनी दिएका थिए तर सरकारले प्रतिबद्धता जनाएकाले सारिएको जनाइएको थियो । एकीकृत स्वास्थ्य प्रतिष्ठान ऐन ल्याउने, पदाधिकारी नियुक्तिका मापदण्डको कानुनी व्यवस्था गर्नेलगायत प्रतिबद्धताहरू कार्यान्वयन नभए यसै वर्षभित्र सबै प्रदेशमा कम्तीमा एउटा सरकारी मेडिकल कलेज वा प्रतिष्ठान खोल्ने तथा भौगोलिक र जनसंख्याका आधारमा इलाम, उदयपुर र डडेल्धुरामा सरकारी मेडिकल कलेज खोल्ने सुनिश्चितता नभएमा सत्याग्रह थाल्ने उनको भनाइ छ ।नेपाल चिकित्सक संघका पूर्वअध्यक्ष झा कांग्रेसको १४ औं महाधिवेशन (२०७८) मा महाधिवेशन प्रतिनिधि हुँदै केन्द्रीय सदस्यमा पराजित भएका थिए । तर, दलको सदस्य प्राप्त गरेको व्यक्ति उपाध्यक्ष बन्न नसक्ने चिकित्सा शिक्षा ऐनमा उल्लेख छ । झा काठमाडौं क्यान्सर सेन्टर अस्पतालका सञ्चालकसमेत हुन् । डा केसीले सोमबार विज्ञप्ति जारी गरेर आयोगका नवनियुक्त उपाध्यक्षमार्फत हालसम्मको उपलब्धि उल्ट्याउने जोखिम बढेको औंल्याएका छन् । आयोगका उपाध्यक्षले कुनै दलीय, गुटगत तथा स्वार्थ समूहको स्वार्थमा त काम गर्ने हैनन् भन्ने आशंका पैदा भएको छ । नियुक्त हुनु अगाडिसम्म उनी निजी संस्थाहरूको लगानी तथा प्रशासनिक भूमिकामा रहेकाले पनि अहिले उनको स्वार्थको द्वन्द्वसम्बन्धी त्यस्ता प्रश्नहरू उठेका छन्, विज्ञप्तिमा भनिएको छ, यो अवस्थामा देशमा मेडिकल शिक्षाको गुणस्तर धराशायी बनाएर व्यापार मात्र गर्न चाहनेले उनलाई माध्यम बनाएर चिकित्सा शिक्षा सुधारमा हालसम्मका उपलब्धि उल्ट्याउने जोखिम बढेको छ । लोक सेवा आयोगका अध्यक्ष माधवप्रसाद रेग्मी अध्यक्षताको सिफारिस समितिको सिफारिसका आधारमा झालाई सरकारले नियुक्ति दिएको हो । मुख्यसचिव बैकुण्ठ अर्याल र विज्ञ प्राध्यापकमा नेपाली सेनाको मेडिकल कलेजका प्राध्यापक लोचना श्रेष्ठ सिफारिस समितिमा थिए । ९ जनाले आवेदन दिएकामा झा, प्राडा श्रीकृष्ण गिरी र प्राडा प्रवीण मिश्रको नाम सिफारिसमा परेको थियो । गिरीको कार्यकाल सोमबारदेखि सकिएको छ । विभिन्न स्वार्थ समूहले आयोगलाई घेराबन्दी गर्दै आएको पनि उनले जनाएका छन् ।"
समाजवादी मोर्चाद्वारा 'कोशी नाम अस्वीकार !,"(मोरङ)प्रधानमन्त्री पुष्पकमल दाहालको उपस्थितिमा समाजवादी मोर्चाले कोशी प्रदेश को नाम उल्लेख नगरी सोमबार विराटनगरमा प्रदेशस्तरीय सन्देशसभा आयोजना गरेको छ । ९३ सदस्यीय प्रदेशसभाका ८२ सांसदको मतले फागुन १७ मा पारित भएको कोशी नाम अस्वीकार गरेको सन्देश मोर्चाले दिएको हो । मोर्चाले सभामा राखेको ब्यानरमा प्रदेशको नाम उल्लेख नगरी प्रदेशस्तरीय सन्देशसभा लेखिएको थियो । प्रदेशको नाम कोशी पारित गर्न समाजवादी मोर्चामा रहेको माओवादीका सांसदले समेत मतदान गरेका थिए । तर, सन्देशसभामा माओवादीका अध्यक्षसमेत रहेका प्रधानमन्त्री दाहालले यस प्रदेशको कोशी नामकरण विषयमा जनताको असन्तुष्टि र आवाज सुनिरहेको बताए । आफ्नो पहिचान र अधिकारको पक्षमा आवाज उठाउने साथीहरूलाई यो नामकरण हुनेबित्तिकै बालुवाटार बोलाएर सबै संघसंस्थाका प्रतिनिधिसँग समस्याको समाधान मुठभेडबाट होइन, संवादबाट खोजिनुपर्छ भनेको थिएँ, उनले भने, आमजनताको भावनालाई पनि कदर हुने गरी नामकरणसम्बन्धी समस्याको समाधान गरिनुपर्छ भन्ने धारणा छ र मैले आफ्नो ठाउँबाट त्यसका लागि लगातार प्रयास गरिरहेको जानकारी गराउन चाहन्छु ।यहाँका युवा र क्रान्तिकारीको उद्देश्यलाई सम्बोधन नगरी, उनीहरूसँग संवाद, समझदारी र सहमतिको वातावरण नबनाई मुठभेड निम्त्याउने काम गरियो भने त्यसबाट प्रतिक्रियावादी शक्तिले फाइदा उठाउनेतर्फ सचेत हुन दाहालले आग्रह गरेका थिए । प्रतिक्रियावादी शक्तिहरूले जनताबीच मुठभेडको स्थिति बनाउन पाइयो भने वा यस्ता विषयभित्र छिरेर जनतालाई भ्रमित गर्न पाइयो भने यो सम्पूर्ण परिवर्तन, संघीय लोकतान्त्रिक गणतन्त्र र समावेशी समानुपातिकता नै उल्ट्याउन पाइन्छ कि भनेर लगातार प्रयास गरेका छन् र यो कुरा तपाईंहरूले पनि बुझ्नुभएको छ, उनले भने, यसका लागि वार्ता, सहमति र राजनीतिक सहमतिका लागि राजनीतिक संवाद गर्नुपर्छ ।जसपाकी एक मात्र प्रदेश सांसद निर्मला लिम्बू सत्ता स्वार्थमा लागेर पार्टीको निर्णयविपरीत प्रदेश नामकरण प्रस्तावको मत विभाजन प्रक्रियामा सहभागी भइनन् । जसपा अध्यक्ष उपेन्द्र यादवले प्रदेशको नाम कोशी राखेकामा आमसर्वसाधारण आक्रोशित भइरहेको भन्दै नामकरणको समस्या समाधानका लागि प्रधानमन्त्री दाहालको ध्यानाकर्षण गराएका थिए । माओवादीले कोशी प्रदेशको पक्षमा गरेको मतदान फिर्ता लिएको निर्णय गरेको छ तर जनताले मानेनन् र आक्रोश बढिरहेको छ, त्यसलाई सम्बोधन गर्नुपर्छ, उनले भने, सम्बोधन नभए यो आक्रोश बढ्दै गएर कहाँ पुग्छ, त्यो निश्चित छैन । त्यतातर्फ गम्भीरतापूर्वक ध्यान जानुपर्छ ।एकीकृत समाजवादीका चार सांसदले प्रदेशसभामा कोशी नाम राख्ने प्रस्तावको विपक्षमा मतदान गरेका थिए । मोर्चाको अर्को घटक एकीकृत समाजवादीका अध्यक्ष माधवकुमार नेपालले सन्देशसभामा नामकरणको विषयमा केही बोलेनन् । प्रदेशसभाको फागुन १७ मा नामकरण प्रस्ताव पारित गरेदेखि पहिचान पक्षधरले प्रदेश १ पुनः नामकरण संयुक्त संघर्ष समिति गठन गरेर आन्दोलन गर्दै आएका छन् । आन्दोलनका क्रममा पदम लिम्बूको मृत्युसमेत भएको भन्दै प्रधानमन्त्री दाहाल नेतृत्वको सरकारले सहिद घोषण र क्षतिपूर्ति उपलब्ध गराइसकेको छ । संविधानको धारा २९५ को उपधारा (२) मा प्रदेशको नामकरण सम्बन्धित प्रदेशसभाको सम्पूर्ण सदस्य संख्याको दुई तिहाइ बहुमतबाट हुने उल्लेख छ । प्रदेशको पुनः नामकरणका लागि संविधान संशोधन आवश्यक भएको अधिवक्ता डोमन साहले बताए । उनले राजनीतिक दलहरूले पहिचान पक्षधरको भोटको राजनीतिका लागि नामकरणको विषयलाई विवादित बनाउन खोजेको बताए ।"
बीपी प्रतिष्ठानमा तीनबुँदे सहमति,"(सुनसरी) रोकिएको बढुवा प्रक्रियालाई निरन्तरता दिनुपर्ने भन्दै आन्दोलनरत चिकित्सक शिक्षक कल्याण समाज र बीपी कोइराला स्वास्थ्य विज्ञान प्रतिष्ठानबीच तीनबुँदे सहमति भएको छ । सहमति भएपछि समाजमा आबद्ध चिकित्सक शिक्षकहरूले आन्दोलनका सबै कार्यक्रम फिर्ता लिएर सोमबारदेखि नियमित काममा फर्केका छन् । एक महिनाभित्र बढुवा प्रक्रिया सुरु गर्ने, त्यसको एक महिनामा सबै काम सक्ने र अन्तर्वार्ताको नतिजा सिनेट (सञ्चालक परिषद्) ले पास गर्ने सहमति भएको छ । आन्तरिक बढुवा नहुँदा तीन दशकअघि भारत र नेपालको सहकार्यमा स्थापित बीपी कोइराला स्वास्थ्य विज्ञान प्रतिष्ठानका ९ महत्त्वपूर्ण विभाग प्राध्यापकविहीन अवस्थामा सञ्चालनमा छन् । प्राध्यापकबिना सञ्चालन गर्दा उपचार सेवा र आन्तरिक आम्दानीमा समेत असर परेको छ । सहमतिमा प्रतिष्ठानका तर्फबाट कायममुकायम उपकुलपति प्राडा प्रह्लाद कार्की, शिक्षाध्यक्ष प्राडा सञ्जीव शर्मा, अस्पताल निर्देशक प्राडा जगतनारायण प्रसाद र रजिस्ट्रार सूर्य संग्रौलाले हस्ताक्षर गरेका छन् । आन्दोलनरत पक्षबाट चिकित्सक शिक्षक कल्याण समाजका अध्यक्ष डा सेराज अहमद खान, मेडिसिन विभागका एडिस्नल प्राडा रवीन मास्के र एनाटोमी विभागका एसोसिएट प्राध्यापक डा सन्दीप साहको हस्ताक्षर छ ।प्रतिष्ठान स्वायत्त संस्था भएकाले सात वर्षअघिसम्म ६६ महिनामा आन्तरिक बढुवा प्रक्रिया सञ्चालन गर्दै आएको थियो । पछिल्लो समय राजनीतिक हस्तक्षेप, पदाधिकारीको व्यक्तिगत स्वार्थ, विभिन्न भ्रष्टाचारमा मुछिएपछि अख्तियारको छानबिन, नेपाल मेडिकल काउन्सिल र चिकित्सा शिक्षा आयोगको छानबिन, पदाधिकारीहरूमाथि मुद्दामामिलाले बढुवा प्रक्रिया रोकिएको थियो ।रोकिएको बढुवालाई तत्कालीन उपकुलपति डा ज्ञानेन्द्र गिरीले सुरु गरेका थिए । उनीमाथि मुद्दा परेपछि निमित्त उपकुलपति प्राडा सञ्जीव शर्माले निरन्तरता दिएर अन्तर्वार्ता लिइरहेका थिए । पछिल्लो समय कामु उपकुलपतिमा प्राडा प्रह्लाद कार्की आएपछि उनले लोक सेवा आयोगसँग राय लिने क्रममा आयोगले नयाँ नियमावली बनाएर मात्र बढुवा प्रक्रिया सुरु गर्न निर्देशन दिएपछि रोकिएको थियो । आन्दोलन चर्किन थालेपछि ०८० पुस २० गते प्रकाशित आन्तरिक बढुवा, २०७९ माघ २५ गते प्रकाशित सेवाको पदपूर्ति गर्ने प्रक्रिया रोकिएको थियो । त्यसलाई एक महिनाभित्र सम्पन्न गर्ने सहमति भएको छ । बढुवा माग गर्दै प्रतिष्ठानमा आन्दोलनरत शिक्षक, कर्मचारीले परीक्षा शाखामा सात दिनअघि र शैक्षिक शाखा (एकेडेमिक) मा आइतबार तालाबन्दी गरेर नियमित पठनपाठन र परीक्षा बहिष्कार गरेका थिए । यसअघि लोक सेवा आयोगले भने प्रतिष्ठानको आन्तरिक पदपूर्ति एवं बढुवा प्रक्रियामा आयोगको संलग्नतामा मात्र सहमति लिएर मात्र पदपूर्तिसम्बन्धी आवश्यक प्रक्रिया अघि बढाउनुपर्ने भनेको छ ।"
शुक्लाफाँटाका विस्थापित २२ वर्षदेखि पुनःस्थापनाको पर्खाइमा,"(कञ्चनपुरकाठमाडौं)कञ्चनपुरस्थित तत्कालीन शुक्लाफाँटा वन्यजन्तु आरक्ष (हालको निकुञ्ज) का विस्थापित २२ वर्षदेखि पुनःस्थापनाको पर्खाइमा छन् । सरकारले पछिल्लो पटक गत जेठमा विस्थापितहरूको यथाशक्य पुनःस्थापना गर्ने प्रतिबद्धतासमेत गर्यो । तीन महिना बित्दा पनि प्रतिबद्धता पूरा गर्ने प्रक्रिया नथालिएको भन्दै उनीहरूले सोमबारदेखि काठमाडौंको माइतीघरमा अनशन थालेका छन् । प्रत्येक परिवारलाई १० कट्ठा जग्गाजमिन, विस्थापित हुँदाको २२ वर्षको क्षतिपूर्ति र नष्ट भएका घरगोठ, अन्नपातको क्षतिपूर्ति पाउनुपर्ने उनीहरूका मुख्य माग छन् । गत जेठ ८ मा प्रधानमन्त्री पुष्पकमल दाहालले पीडितका तर्फबाट संघर्ष समितिको ज्ञापनपत्र बुझ्दै जग्गा र क्षतिपूर्ति दिएर यथाशक्य पुनःस्थापना गर्ने प्रतिबद्धता जनाएका थिए । यो समस्या चाँडोभन्दा चाँडो सदाका लागि समाधान गर्न सरकार तत्पर छ, जसरी हुन्छ टुंगोमा पुर्याउनुपर्छ, ढुक्क हुनुस्, प्रधानमन्त्री दाहालले विश्वस्त पारेका थिए । प्रधानमन्त्रीलाई परराष्ट्रमन्त्री तथा कञ्चनपुर २ बाट निर्वाचित सांसद एनपी साउदको नेतृत्वमा सांसदहरू तारा लामा तामाङ, प्रदेश सांसद ओमविक्रम भाट र निकुञ्ज पीडित संघर्ष समितिका पदाधिकारी तथा पीडितहरूले बालुवाटार पुगेर भेटेका थिए । तर, प्रतिबद्धता पाएको चार महिनासम्म पनि समाधान नभएपछि अनशन थालेको पीडितका तर्फबाट बाणी शिविर संघर्ष समितिका सचिव प्रेमदत्त भट्टले बताए । हामी सुरक्षित खानेबस्ने ठाउँ पाएनौं भनेर सिंहदरबार धाएका धायै छौं, जंगल मास्नु हुँदैन, पुतली, सर्प, बिच्छी, गैंडा, हात्ती, कमिला पाल्नुपर्छ भन्छन्, मान्छे बिचल्लीमा परेको दुःख बुझ्दैनन्, भट्टले आक्रोश पोखे । बझाङको थलारा गाउँपालिकास्थित पुर्ख्यौली थातथलो भएका भट्ट परिवारलाई खप्तड राष्ट्रिय निकुञ्जका वन्यजन्तुले हैरानी लगाउँथे । त्यहीमाथि पाखो खेतबारी नै बाढीपहिरोले बगाएपछि उनीहरू सुरक्षित बसोबासका लागि ५२ वर्षअघि शुक्लाफाँटा राष्ट्रिय निकुञ्ज छेवैको ऐलानी जग्गामा सरे । भट्टको पाँच दाजुभाइका परिवार, बाआमा र बाजे खेती कमाइ, धानगहुँ, अन्नपात बेचेरै जीविका चलाउँदै आएका थिए । सरकारले उचित व्यवस्थापनबिनै निकुञ्ज विस्तार गर्ने नाउँमा भट्टगायत साविकको रौतेली बिचवा, पिपलाडी, लालझाडी र सुडा गाविसका बासिन्दाका जग्गाजमिनहरू अधिग्रहण गर्यो । उनीहरू खोलाकिनार, राजमार्ग छेउछाउ शिविर बनाएर बस्न थालेको २२ औं वर्ष भइसक्यो । हालसम्म सरकारले पुनःस्थापित नगरेपछि गत जेठमा ५९ वर्षीय भट्ट श्रीमतीलाई शिविरमा एक्लै छोडेर काठमाडौं आएका थिए । ०५८ सालमा विस्थापित गरिएपछि पीडितहरूको पुनःस्थापना गर्न सरकारले गठन गरेका ११ मध्ये १० वटा समाधान आयोग तथा कार्यदलको नाम उनलाई कण्ठस्तै छ । टीकाराम अधिकारी, देवानसिंह बिष्ट, मोहन गिरी, हिरा सार्की, लालबहादुर खड्का, पूर्णबहादुर चन्द, पुस्कल चौधरी, सुरेन्द्र बम, ठाकुरप्रसाद शर्मा र दलबहादुर बोहरा नेतृत्वमा फरकफरक आयोग बनेका थिए । संघर्ष समिति सरकार फेरिएपिच्छे प्रधानमन्त्रीलाई ज्ञापनपत्र बुझाउन आउँछन् । तर, आश्वासनबाहेक केही पाउँदैनन् । पीडितका तर्फबाट बाणी शिविर संघर्ष समितिका अध्यक्ष कर्णबहादुर चन्द भन्छन्, शेरबहादुर देउवालाई पोहोर बालुवाटारमा भेट्यौं, जग्गा हुँदैन सात दिनभित्रमा पैसा दिन्छौ भन्नुभयो तर पाएनौं । केपी ओलीले कञ्चनपुर नै गएर १९ दिनभित्रमा जग्गा दिन्छौं भन्नुभएको थियो, पाएनौ, अस्ति जेठमा प्रचण्डलाई बालुवाटारमा भेट्यौं, जग्गाको बदला जग्गा नै दिन्छौ भनेको हो अहिलेसम्म पाइएन । गत जेठमा ज्ञापनपत्र बुझाउन पीडितका तर्फबाट १२ जना आएका थिए । प्रधानमन्त्री कार्यालयसहित गृह मन्त्रालय, वन तथा वातावरण मन्त्रालय, परराष्ट्र मन्त्रालय, भूमि व्यवस्था, सहकारी तथा गरिबी निवारण मन्त्रालय लगायतमा डेलिगेसन गएका थिए । हामी दुई बसेर अरू घर गए, हाम्रो माग पूरा भएन, त्यसैले अनशन थालेका हौं, चन्दले भने, अब पनि हाम्रो माग सम्बोधन हुँदैन भने पहिले बसेकै ठाउँमा गएर फाँडेर बस्छौं । चन्दका १४ जनाको परिवारमध्ये १३ जना मजदुरी गर्न भारत गएका छन् । बसोबासस्थलबाट लखेटिएपछि जीविका चलाउन उनीहरू भारतको मजदुरीमा निर्भर हुन बाध्य भएको सुनाए । त्यसअघि प्रत्येक परिवारको १० बिघासम्म आफ्नै जमिन थियो ।बाणी शिविरका प्रेमदत्त भट्ट र कर्णबहादुर चन्दको नेतृत्वमा सोमबारबाट सुरु भएको अनशनमा रोजगार, पढाइको सिलसिलामा काठमाडौंमा रहेका आरक्ष पीडितहरू सहभागी छन् । अनशनका लागि करिब १५ जना पीडित सोमबारै कञ्चनपुरबाट बस चढिसकेका भट्टले जानकारी गराए । आफ्नो माग पूरा नभएसम्म अनशन जारी राख्ने बताएका छन् । शुक्लाफाँटा राष्ट्रिय निकुञ्जको ३ सय ५ वर्ग किमिमध्ये १५५ वर्गकिलोमिटर क्षेत्रफल पूर्वी क्षेत्रमा विस्तार गरिएको थियो । ०३४ सालदेखि सुरु भएको निकुञ्ज विस्तारको काम ०५८ सालसम्म चल्यो । विभिन्न आयोग तथा कार्यदलले ०३७ सालदेखि हालसम्म ५२ सय परिवारलाई जिल्लाका विभिन्न स्थानमा ४ हजार ४२ बिघाभन्दा बढी जमिन वितरण गरेको छ । तर अझै पनि विस्थापितको समस्या उस्तै छ । समस्या समाधानका लागि हालसम्म ३१ आयोग गठन भए । ती आयोगहरूले विस्थापितको पहिचान गर्ने र तिनको पुनःस्थापनाका लागि सरकारलाई सुझाव दिँदै आए । ०७१ सालमा पूर्वन्यायाधीश ठाकुरप्रसाद शर्मा नेतृत्वको कार्यदलले १४ सय ८० परिवारको पुनःस्थापना हुन बाँकी रहेको औंल्याएको थियो । सुरेन्द्र बम नेतृत्वको ३० औं आयोगले उक्त १४ सय ८० परिवारभित्र पनि छानबिन गरेर वास्तविक विस्थापितलाई १० कट्ठासम्म जमिन वा ६० लाख रुपैयाँ नगद दिनुपर्ने सुझाव सरकारलाई दिएको छ । सो सुझाव पेस गरेको केही समयमै ०७८ सालमा दलबहादुर बोहरा नेतृत्वको अर्को आयोग गठन भएको थियो । आयोग मात्रै गठन हुने तर हाम्रा समस्या जस्ताको त्यस्तै हुने भएको छ, निकुञ्ज विस्थापित ढाक्का शिविर संघर्ष समितिको अध्यक्ष हिरासिंह भण्डारीले भने, हाम्रा नाममा कार्यकर्ता व्यवस्थापन गर्ने भाँडो बनाइएको छ, हालसम्म गठन भएका आयोगमा भएको खर्चले समेत हाम्रो पुनःस्थापन भइसक्थ्यो । अहिले निकुञ्ज विस्थापितहरू कञ्चनपुरका विभिन्न स्थानमा १५ शिविरमा बसोबास गरिरहेका छन् । सबैभन्दा बढी ढाक्का शिविरमा ६ सय परिवार छन् । हिरापुर, लल्लरे डाडा, बाणी लगायतका ठाउँमा समेत विस्थापितहरू बसोबास गरिरहेका छन् । ६ सय परिवार बस्ने ढाक्का शिविरका ६५ वर्षीय देव रोकायाको साविकको रौतेली बिचवामा अढाई बिघा जग्गाजमिन थियो । आरक्ष (हालको निकुञ्ज) विस्तारका क्रममा उनको सबै जमिन सरकारले अधिग्रहण गर्यो । १६ वर्षअघि बाजुरामा खप्तड राष्ट्रिय निकुञ्ज घोषणाका बेला विस्थापित भएर तराई झरेका रोकायाको ०५८ सालमा फेरि उठीबास भयो । निकुञ्जको पूर्वी क्षेत्र विस्तारका क्रममा विस्थापित भएका रोकाया परिवारको हालसम्म पुनःस्थापन भएको छैन । पहाडमा निकुञ्ज बनाउँदा लखेटिएँ, यहाँ पनि निकुञ्जले नै लखेट्यो, रोकायाले भने, अब त पुनःस्थापना हुने आशा पनि बाँकी छैन । रोकाया विस्थापित हुँदा उनका छोरा सानै थिए । अहिले नातिनतिनासमेत हुर्किइसकेका छन् । तेस्रो पुस्तासम्म पनि पुनःस्थापना हुन सकेको छैन । नातिको पुस्ताले समेत हाम्रो जस्तै दुःख खेप्नुपरेको छ, रोकाया भन्छन्, जंगलमा वन्यजन्तुँंगै बास भएको छ, यसलाई कसैले देखेनन् । अहिले बसोबास गरिरहेको ढाक्का शिविर विगतमा उनले कमाइ खाएको रौतेली बिचवाबाट ४५ किलोमिटर टाढा छ । साविक सुडा गाविसको सुन्दरपुरबाट विस्थापित भएकी धनकला बोहराको परिवारले हालको शुक्लाफाँटा नगरपालिकाको सिमलफाँटामा सट्टा भर्ना स्वरूप १० कट्ठा जमिन पायो । ५ वर्षपछि उक्त जमिनबाट धपाइयो । सुरुमा सट्टाभर्ना भनिए पनि पछि अर्कैको भएकाले अर्को लटमा दिने भन्दै त्यहाँबाट धपाएको उनले बताइन् । उनको परिवार बाजुराको कोल्टीबास तराई झरेको थियो । सुन्दरपुरमा १० कट्ठा जमिन खरिद गरेर बसोबास गरिरहेका बेला निकुञ्ज विस्तार भएपछि उठीबास भयो । अहिले जंगलको बास भयो, रोकायाले भनिन् । निकुञ्जको जंगल भएकाले हात्ती, बाघ लगायतका वन्यजन्तुको ओहोर दोहोर भइरहन्छ । कतिपय बेला हात्तीले घर भत्काउने र खेतीपाती समेत नष्ट गर्ने गरेको छ । ४ वर्षअघि हात्तीको आक्रमणबाट उक्त शिविरमा एकजनाको मृत्युसमेत भएको थियो ।"
भीम अस्पतालमा धराप,"(भैरहवा)भीम अस्पताल भवनको ठाउँठाउँमा छत भत्किएको छ । कतै चर्किएर खस्न लागेको छ । यहीँ बिरामी र कुरुवा मात्र होइन, चिकित्सक र स्वास्थ्यकर्मी ओहोरदोहोर गरिरहन्छन् । छत उप्किएर कति बेला टाउकामा बज्रिन्छ, पत्तो छैन । भवन जोखिमपूर्ण छ, पानी परेका बेला त झन् खतरा हुने गर्छ, नाका, कान र घाँटी रोग चिकित्सक मिलन सेढाईंले भने, यहाँ सेवाग्राहीलाई पनि बिरामीसँगै टाउको बचाउनुपर्ने चिन्ता हुन्छ । सुत्केरी पत्नीका कुरुवा पाल्पा तिनाउ३ का ओमप्रकाश पाण्डेले उपचार गर्न आएका बिरामीलाई पनि अनावश्यक चिन्ता थपिएको बताउँछन् । बिरामी हेर्ने कि छतबाट खस्न लागेको सिमेन्ट, उनले भने, कुनै दुर्घटना भए कसले जिम्मेवारी लिन्छ ? अस्पतालमा दैनिक ८ सयभन्दा बढी बिरामी स्वास्थ्य परीक्षणका लागि आउने गर्छन् । बिरामीको चाप थेगिनसक्नु भएका बेला जीर्ण भौतिक पूर्वाधारले समस्या बढेको छ । अस्पताल प्रशासनले बिरामी र कुरुवा बचाउन छतबाट उप्किन लागेको प्लास्टर भत्काएर फ्याँक्ने गरेको छ । अस्पताल व्यवस्थापन समिति अध्यक्ष नारायण भण्डारीले भौतिक पूर्वाधार अभावले जोखिम मोलेर सेवा दिनुपर्ने बाध्यता रहेको बताए । बिरामीको चाप व्यवस्थित गर्न नयाँ पूर्वाधार निर्माणका लागि बजेट उपलब्ध नहुँदा समस्या भएको उनको भनाइ छ । १९९० सालमा तत्कालीन प्रधानमन्त्री भीमशमशेरको पालामा अस्पताल स्थापना भएको थियो । २०७७ मा तत्कालीन लुम्बिनी प्रदेशमन्त्री परिषद्ले अस्पतालको योजनाबद्ध विकासका लागि बहुवर्षीय बजेटमा समावेश गरेर ४४ करोड रुपैयाँ लागतको गुरुयोजना स्वीकृत गरेको थियो । अस्पताल प्रशासनका अनुसार योजनाअन्तर्गत १४ करोड रुपैयाँमा आधुनिक प्रसूति गृहसहितको तीन तला भवन निर्माण अन्तिम चरणमा छ । भवनमा गर्भवती, प्रसूति गृह, नवजात शिशु र आमाको स्याहार केन्द्र, शल्यक्रिया कक्ष, खोप केन्द्र, ओपीडी टिकट घर सञ्चालन गर्ने योजना अस्पतालको थियो । गुरुयोजनाअन्तर्गत ३० करोड रुपैयाँ लगानीमा जनरल भवन निर्माण, कम्पाउन्ड, पार्किङ, हरियाली तथा सुन्दरीकरणलगायतका निर्माण योजना बाँकी रहेको अध्यक्ष भण्डारीले बताए । उनका अनुसार जनरल वार्ड भवन निर्माणपछि अहिले सञ्चालनमा रहेको इन्डोर शाखासहितको कक्ष भत्काएर स्थानान्तरण गर्ने योजना छ । गुरुयोजनाबाहेक अस्पताल सुधार कार्यक्रम र निर्माण सम्पन्न अवस्थामा पुगेको आधुनिक प्रसूति गृह सञ्चालनका लागि साढे २ करोड रुपैयाँ बजेट अस्पतालले माग गरेकामा कतैबाट पनि बजेट परेन । माग गरिएको साढे २ करोड रुपैयाँको बजेटबाट अस्पताल सुधार कार्यक्रमअन्तर्गत प्रसूति गृहमा लिफ्ट, अक्सिजन पाइप विस्तार, एमआरआई मेसिन, फोहोर व्यवस्थापन उपकरण, एम्बुलेन्स, शव वाहन, फर्निचरलगायतका उपकरण तथा सामानको व्यवस्थापन गर्ने योजना थियो । अस्पतालको जीर्ण अवस्था र बिरामीका लागि आवश्यक थप कार्यक्रमका बारेमा मुख्यमन्त्री, स्वास्थ्यमन्त्री र सचिवलाई अवगत गराउँदा पनि भीम अस्पताल उपेक्षामा परेको भण्डारीले गुनासो गरे । यस वर्ष माग गरिएको साढे २ करोड रुपैयाँ बजेटबाट शल्यक्रिया कक्ष, सिटी स्क्यान र अल्ट्रासाउन्डका लागि दुई जना रेडियोलोजिस्ट थप गर्ने योजना रहेको अस्पताल प्रशासनले जनाएको छ । नयाँ शल्यक्रिया कक्ष सञ्चालनमा ल्याएर पित्तथैली, हर्निया, एपेन्डिक्स, हाड भाँचिएका बिरामीको शल्यक्रिया गर्ने तयारी थियो । अस्पतालमा एक जना मात्रै रेडियोलोजिस्ट चिकित्सक भएकाले बिरामीको चापअनुसार अल्ट्रासाउन्ड सेवा उपलब्ध गराउन नसकिएको प्रशासन विभाग प्रमुख खिमबहादुर पाण्डेले बताए । सरकारीस्तरबाट ५० बेडका लागि स्वीकृत दरबन्दी रहेको । बिरामीको चाप थेग्न नसकिएपछि अस्पताल व्यवस्थापन समितिका तर्फबाट १ सय २० बेड सञ्चालन गरिएको छ । प्रदेश स्वास्थ्य मन्त्रालयले विशेषज्ञ चिकित्सकसहित ७१ जना जनशक्ति उपलब्ध गराइने पत्र पठाएको थियो । अहिलेसम्म ९ जना उपलब्ध हुन सकेका छैनन् । अस्पतालका मेडिकल सुपरिन्टेन्डेन्ट नुरुल होदाले एपेन्डिक्स र हर्नियाको शल्यक्रिया सुरु गरिएको जनाउँदै यसलाई निरन्तरता दिन उपकरण र पूर्वाधार जरुरी रहेको बताए ।"
शुक्लाफाँटामा गैंडा र कृष्णसार स्थानान्तरण सफल,"(कञ्चनपुर)सन् १९९५ मा तत्कालीन शुक्लाफाँटा वन्यजन्तु आरक्षको रानीताल क्षेत्रमा एउटा वयस्क गैंडा देखिएको थियो । त्यति बेला संरक्षणकर्मीमा एउटा प्रश्न उब्जियो । यहाँ गैंडाको बासस्थान राम्रो हुन सक्ला ? त्यसका लागि निकुञ्ज तथा वन्यजन्तु संरक्षण विभागले तत्काल सम्भाव्यता अध्ययन सुरु गर्यो । तालतलैयादेखि चरन क्षेत्र सबै राम्रो भएकाले गैंडाको राम्रो बासस्थान हुन सक्ने अध्ययनले देखायो । त्यही अध्ययनलाई टेकेर चितवन राष्ट्रिय निकुञ्जबाट गैंडा स्थानान्तरणको योजना बन्यो । सन् २००० मा एक भालेसहित ४ वयस्क गैंडा शुक्लाफाँटामा स्थानान्तरण गरियो । १० वर्षमा यो संख्या बढेर १० पुग्यो । त्यसपछि २०१७ मा एक भालेसहित थप ५ वटा वयस्क गैंडा चितवनबाटै स्थानान्तरण गरियो । त्यतिबेला शुक्लाफाँटा वन्यजन्तु आरक्ष स्तरोन्नति भएर निकुञ्ज भइसकेको थियो । काठको बाकसमा राखेर ट्रकबाट एक दिन यात्रापछि यहाँ ल्याइएको गैंडालाई निकुञ्जको रानीताल क्षेत्रमै छाडियो, जहाँ २२ वर्षअघि यहाँको एक रैथाने गैंडा भेटिएको थियो । चैतवैशाखमा डढेलो लागेको निकुञ्जको वन क्षेत्र गर्मीले उकुसमुकुस पारेको थियो । चारैतिर हात्तीले घेरेर ट्रकबाट झारेको गैंडा निकै आक्रोशित भएर हात्तीमाथि जाइलागेर भागेको थियो । यसरी स्थानान्तरित गैंडाले अहिले नतिजा दिन थालेको छ । स्थानान्तरण गरिएको दुई दशककै अवधिमा यहाँ गैंडाको संख्या दोब्बर भएको छ । सन् २०२१ को राष्ट्रिय गणनामा यहाँ १२ वयस्कसहित १७ गैंडा भेटिएका थिए । जसमा ३ भाले, ४ पोथी र ५ पहिचान हुन नसकेकोसहित १२ वयस्क, ४ बच्चा र एक तन्नेरी गैंडा भेटिएको निकुञ्ज कार्यालयले जनाएको छ । २०२२ मा पहिचानमा आधारित अनुगमनका क्रममा ४ भाले, ७ पोथी, ६ बच्चा र ३ तन्नेरी गरी २० गैंडा भेटिए । शुक्लाफाँटामा गरिएको सबै स्थानान्तरण सफल भएका छन्, निकुञ्जका निमित्त प्रमुख संरक्षण अधिकृत प्रमोदकुमार यादवले भने, शुक्लामा स्थानान्तरण गरिएको गैंडा र कृष्णसारको संख्या लोभलाग्दो गरी बढिरहेको छ । शुक्लाफाँटामा वन्यजन्तुको स्थानान्तरण गैंडाबाटै सन् २००० मा सुरु भएको हो । त्यसपछि मात्रै थप गैंडा र कृष्णसारको स्थानान्तरण गरिएको थियो । बासस्थान र चरन क्षेत्र राम्रो भएकै कारण गैंडाको संख्या निरन्तर बढ्दो छ, राष्ट्रिय प्रकृति संरक्षण कोष शुक्लाफाँटा संरक्षण कार्यक्रमका प्रमुख लक्ष्मीराज जोशीले भने, यहाँ स्थानान्तरण गरिएको वन्यजन्तुको संख्या उत्साहजनक रूपमै बढिरहेको छ, यसले सबैलाई हौस्याएको छ । उनका अनुसार सबैभन्दा राम्रो अनुपातमा कृष्णसारको वृद्धि भइरहेको छ ।वन्यजन्तु स्थानान्तरण सुरु भएको १२ वर्षपछि गरिएको कृष्णसारको स्थानान्तरण पनि निकै सफल भएको छ । यहाँ २०१२ देखि १५ सम्म ४२ वटा कृष्णसार स्थानान्तरण गरिएको थियो । अहिले उक्त संख्या बढेर २ सय ६४ पुगेको छ । बर्दियाको खैरापुर र नेपालगन्जको मिनी चिडियाखानाबाट निकुञ्जको हिरापुर फाँटामा कृष्णसार स्थानान्तरण गरिएको छ । निकुञ्ज कार्यालयका अनुसार अहिले कृष्णसारको संख्या ८७ भाले, १ सय १७ पोथी र ६० पाठापाठी छन् । स्थानान्तरण गरिएको सुरुका वर्षमा संख्या नबढ्दा सबैलाई चिन्तित बनाएको थियो । भालेहरू आपसमा लडेर मर्ने तथा पोथीहरूसमेत रोगका कारण मर्न थालेपछि निकुञ्ज प्रशासनलाई चिन्तासमेत थपिएको थियो । तर पछिल्लो समय कृष्णसारको संख्या बढिरहेकाले स्थानान्तरण सफल बनाएको निकुञ्जकर्मीको भनाइ छ । कृत्रिम बासस्थानमा वृद्धि भइरहेको संख्यालाई प्राकृतिक बासस्थानमा पनि छाड्ने विषयमा छलफल सुरु भएको छ । प्राकृतिक बासस्थानमा पनि यही अनुपातमा वृद्धि गर्न सक्नु चुनौती हुने निकुञ्जको निमित्त प्रमुख संरक्षण अधिकृत यादव बताउँछन् । थोरै संख्यामा स्थानान्तरण गरी ल्याएका अहिले यति धेरै भएका छन्, यादवले भने, हामी निकै उत्साहित छौं, अब प्राकृतिक बासस्थानमा छाड्दा यही अनुपातमा वृद्धि गराउन भने चुनौती हुन्छ । उनले अझै संख्या बढ्दै गएमा बिस्तारै प्राकृतिक बासस्थानमा पनि छाडिने बताए । घेराबारको निश्चित एरियामा चरन र अतिरिक्त आहाराको व्यवस्था गरेर हुर्काइएको कृष्णसारलाई यही अवस्थामा कहिलेसम्म राख्ने भन्ने बहस सुरु भएको छ । तिनलाई निकुञ्जमै केही स्थानमा खुला छाड्ने वा अन्त स्थानान्तरण गर्ने भन्ने विषयमा छलफल चलिरहेको छ । अन्यत्रबाट शुक्लाफाँटामा गरिएको वन्यजन्तुको स्थानान्तरण सफल भए पनि यहाँबाट अन्यत्र गरिएको स्थानान्तरण भने त्यति सफल हुन सकेन । शुक्लाफाँटाबाट चितवन र बर्दियामा बाह्रसिंगाको स्थानान्तरण गरिएको थियो । बर्दियामा केही हदसम्म सफल भए पनि चितवनमा भने असफल भएको छ । चितवनमा २०७४ मा २ भाले र ५ पोथी स्थानान्तरण गरिएको थियो । अहिले एउटा पनि बाह्रसिंगा छैन । बर्दियामा २ भाले र ३ पोथी स्थानान्तरण गरिएको थियो । बर्दियामा यसअघि पनि बाह्रसिंगा भएका कारण त्यसमै घुलमिल भएको सहायक संरक्षण अधिकृत यादव बताउँछन् । चितवनमा त बाह्रसिंगा स्थानान्तरण सफल भएन, बर्दियामा ठिकठिकै भयो, उनले भने, अहिले बर्दियाको बघौरा फाँटामा बाह्रसिंगाको देखिन्छन् ।"
डेडिकेटेड र ट्रंकलाइन बक्यौता असुली तत्काललाई स्थगित,"त्योबाहेकको अवधिको महसुल भने संकलन गर्नुपर्ने समितिले जनाएको थियो । समितिको सिफारिसलाई मन्त्रिपरिषद्ले स्वीकृत गरी कार्यान्वयन गर्न ऊर्जा मन्त्रालयलाई निर्देशन दिएको थियो । मन्त्रिपरिषद्को निर्णयअनुसार मन्त्रालयले सिफारिस कार्यान्वयनका लागि प्राधिकरण र आयोगलाई पत्र लेखिसकेको छ ।०७२ असारमा प्राधिकरणको सञ्चालक समिति बैठकले डेडिकेटेड र ट्रंकलाइनको फिडरका लागि छुट्टै महसुल निर्धारण गरेको भए पनि तत्कालीन विद्युत् महसुल निर्धारण आयोगले मंसिरमा मात्रै त्यसलाई पारित गरेको थियो । प्राधिकरणले आयोगले महसुल पारित गर्नुअघि नै उद्योगहरूलाई डेडिकेटेड र ट्रंकलाइनको महसुल कार्यान्वयन गरेको थियो । यो अवधिको महसुल उठाउने वा नउठाउनेबारे निर्णय गर्न मन्त्रालयले विद्युत् नियमन आयोगलाई सिफारिस गर्ने भएको छ ।०७५ वैशाख ३१ देखि सरकारले लोडसेडिङ अन्त्य भएको घोषणा गरेकाले त्यसपछिको समयको डेडिकेटेड र ट्रंकलाइनबापतको महसुल लागू गर्ने वा नगर्ने विषयमा पनि निर्णय गर्न मन्त्रालयले आयोगलाई सिफारिस गरेको छ । ऊर्जा सचिव दिनेश घिमिरेको संयोजकत्वमा अर्थ मन्त्रालयका सचिव, उद्योग मन्त्रालयका सचिव, ऊर्जा मन्त्रालयका सहसचिव प्रवीण अर्याल, प्राधिकरणका तत्कालीन कार्यकारी निर्देशक घिसिङ रहेको समितिले तयार पारेको प्रतिवेदन कार्यान्वयन गर्न मन्त्रिपरिषद्ले ऊर्जा मन्त्रालयलाई निर्देशन दिएको थियो । प्राधिकरणले लोडसेडिङका बेला उद्योग र संवेदनशील क्षेत्रलाई प्रिमियम शुल्क लिएर दैनिक २० घण्टाभन्दा बढी विद्युत् उपलब्ध गराउँदै आएको थियो । ०७२ साउनदेखि प्राधिकरणले डेडिकेटेड र ट्रंकलाइनमार्फत उद्योग, अस्पताललगायत क्षेत्रलाई निरन्तर विद्युत् उपलब्ध गराउन थालेको थियो । भक्तबहादुर पुन संयोजकत्वको समितिले तयार पारेको प्रतिवेदनअनुसार डेडिकेटेड र ट्रंकलाइनबाट विद्युत् लिने २ सय ९८ मध्ये १ सय ८५ ग्राहकले प्राधिकरणले तोकेकै महँगो शुल्क तिरिरहेको प्रतिवेदन दिएको थियो । ५० वटा ग्राहक भने सरकारी अस्पताल, सामुदायिक खानेपानी र सिँचाइ वर्गका ग्राहक भएकाले प्रिमियम शुल्क लिनु नपर्ने प्रतिवेदनमा उल्लेख छ । ऊर्जा मन्त्रालयले विद्युत् नियमन आयोगलाई आयोगलाई डेडिकेटेड तथा ट्रंकलाइनको समस्या समाधानका लागि पत्र लेखेको थियो । तर आयोग स्थापनाअघिको समस्या भएकाले निर्णय गर्न नसक्ने भन्दै पन्छिएको छ । डेडिकेटेड तथा ट्रंकलाइनको समस्या आयोग स्थापनाअघिकै भएकाले आफ्नो भूमिका नै नहुने आयोगका अध्यक्ष दिल्लीबहादुर सिंहको भनाइ छ ।"
गत वर्ष साढे ४ लाखको घाँस निर्यात,"भरतपुर५ प्रेमबस्तीमा खोलेको कारखानामा निर्यातकै लागि हेलेज उत्पादन हुने गरेको छ । चितवनमा सहकारीहरूले स्थानीय स्तरमा खपत हुने किसिमले साइलेजसमेत उत्पादन गरिरहेको प्रवक्ता ढकालले बताए । निर्यातयोग्य वस्तु भए पनि आन्तरिक रूपमै यसको प्रयोग खपत बढ्दो क्रममा रहेको उनले सुनाए । हेलेज र साइलेज बनाउने प्रविधिले किसानलाई फाइदा पुगिरहेको विभागले जनाएको छ । मौसमी र बेमौसमी दुवै समयमा मकै रोपेर घोगा लाग्ने बेलामा काटेर बेच्न सकिने विभागको भनाइ छ । मौसमी मकै रोप्दा प्रतिकट्ठा ४ देखि ५ हजार पाइन्छन् भने बेमौसमी मकैमा ९ हजारदेखि माथि पाउने प्रवक्ता ढकालले बताए । पोसिलो हुने भएकाले साइलेजको माग धेरै नै हुने गरेको छ । चीनको तिब्बतमा धेरै समय हिउँ पर्छ । त्यसबेला घाँसको अभाव हटाउन त्यहाँ पालिने चौंरी, च्याङ्ग्रालगायत पशुलाई प्रशोधित घाँस खुवाइन्छ ।विभागले चीनमा निर्यात गर्दा पूरा गर्नुपर्ने दुवै मुलुकको मापदण्ड पूरा गरेर उद्योग सञ्चालन गर्न दिएको हो । उत्पादित क्षेत्रमा लाग्न सक्ने रोग, मल, खाद्यको व्यवस्थालगायत अन्य विविध पक्षलाई हेरेर अनुमति दिइएको विभागले जनाएको छ । मकैका हरिया बोट वा अन्य पोसिलो घाँसलाई मेसिनले मसिनो गरी काटेर प्लास्टिकले हावा छिर्न नपाउने गरेर बेरेपछि कम्तीमा १३० दिनसम्म राखेर बनाइने पशु खान्कीलाई हेलेज भनिन्छ । कसैले यसलाई गाईबस्तुका लागि तयार भएको घाँसको गुन्द्रक पनि भन्ने गर्छन् ।"
संक्षेप,"जी मोटर्सले ल्यायो स्काइवेलको ईटी५ काठमाडौं (कास) जी मोटर्स प्रालिले चिनियाँ विद्युतीय सवारी ब्रान्ड स्काइवेलको ईटी५ नेपाल भित्र्याएको छ । कम्पनीले प्रिमियम विद्युतीय एसयूभी गाडी नेपाली बजारमा भित्र्याएको हो । स्काइवेलका विद्युतीय सवारी जर्मनी, इजरायल, टर्की, रसियालगायत ४८ भन्दा बढी देशमा बिक्री हुँदै आएका छन् । ईटी५ गाडी उच्च प्रविधिको रहेको र नेपालमा हालसम्म उपलब्ध विद्युतीय गाडीमध्ये सर्वाधिक रेञ्ज दिने जी मोटर्सको दाबी छ । यसले एक पटकको फूल चार्जमा ६२० किलोमिटर रेञ्ज दिन्छ, कम्पनीले जारी गरेको विज्ञप्तिमा भनिएको छ, यसमा ८५९ किलोवाट आवरको ब्याट्री प्याक छ भने १५० किलोवाट क्षमताको विद्युतीय मोटर उपलब्ध छ । होन्डा नेपालको नयाँ एलिभेटकाठमाडौं (कास) नेपाली बजारमा होन्डा नेपालले हालै नयाँ गाडी एलिभेट ल्याएको छ । अत्याधुनिक ५ सिट क्षमताको यस एसयूभीले आधुनिक स्टाइल र उत्कृष्ट पर्फमेन्स दिने कम्पनीको दाबी छ । होन्डा एलिभेटको आकर्षक बाहिरी डिजाइनले सडकमा ध्यान आकर्षित गर्नेछ भने गाडीको स्पेसियस इन्टेरियरले यात्रुहरूलाई आरामदायी यात्राको अनुभव प्रदान गर्नेछ, कम्पनीले जारी गरेको विज्ञप्तिमा उल्लेख छ । २२० मिलिमिटरको ग्राउन्ड क्लियरेन्स प्रदान गर्दै एलिभेटको इन्जिनले १२१ पीएसको प्रभावशाली पावर आउटपुट प्रदान गर्ने कम्पनीले जनाएको छ । देशभरका होन्डा डिलरसिपमा गाडी उपलब्ध रहेको कम्पनीले जनाएको छ । यसमा एमटी भेरियन्टको मूल्य ५६ लाख ३५ हजार रुपैयाँबाट सुरु हुन्छ । सीभीटी भेरियन्टको भने ६५ लाख ७० हजार रुपैयाँदेखि सुरु हुने कम्पनीले बताएको छ । निसानको फेस्टिभ ड्राइभमा ८ लाखसम्म छुटकाठमाडौं (कास) निसान गाडीको आधिकारिक वितरक कम्पनी पायोनियर मोटो कर्पले निसानका गाडीमा फेस्टिभ ड्राइभ नामक विशेष छुट योजना ल्याएको छ । यो योजना निसानका सबै गाडी (म्याग्नाइट, किक्स, नाभारा, लिफ र एक्सट्रायल) मा लागू हुने कम्पनीले जनाएको छ । भदौ २६ देखि ३१ सम्म सञ्चालन हुने पन्ध्रौं नाडा अटो सोका अवसरमा कम्पनीले यस्तो विशेष छुटको योजना ल्याएको हो । यो योजना चाडपर्वको अवधिभर लागू हुने पायोनियर मोटो कर्पका प्रबन्ध निर्देशक सन्दीपकुमार सारडाले बताए । अटो सोमा निसान गाडी बुकिङ गर्दा नै विभिन्न सुविधा ग्राहकले पाउने कम्पनीले जनाएको छ । निःशुल्क गाडी बिमा, ३ वर्षको सडक कर, ३ वर्षको सर्भिसिङ, ३ वर्षको वारेन्टी र १३ लाखसम्म बचत हुने फाइदाबाट ग्राहक लाभान्वित हुन सक्छन्, कम्पनीले जारी गरेको विज्ञप्तिमा भनिएको छ । एमएडब्लू एक्सपान्जेको सेडान स्कोडा स्लाभियाकाठमाडौं (कास) नेपालका लागि युरोपेली कार ब्रान्ड स्कोडाको आधिकारिक विक्रेता एमएडब्लू एक्सपान्जेले नयाँ प्रिमियम सेडान स्लाभिया सार्वजनिक गरेको छ । नयाँ स्कोडा स्लाभिया दुई ट्रान्समिसन अप्सन र तीन भेरियन्टमा उपलब्ध हुने कम्पनीले जनाएको छ । एक्टिभ भेरियन्टको मूल्य ४९ लाख ४० हजार तोकिएको छ भने एम्बिसनको सुरुवाती मूल्य ५८ लाख ४० हजार र स्टाइलको सुरुवाती मूल्य ६६ लाख ९० हजार रुपैयाँ तोकिएको छ । फरक छवि बनाउन चाहनेका लागि यो गाडीको डिजाइन गरिएको र यसको सुरक्षामा कुनै कम्प्रोमाइज नगरिएको एमएडब्लूका कार्यकारी निर्देशक रौनक अग्रवालले बताए । यसको ग्राउन्ड क्लियरेन्स १७९ एमएम छ, जुन सेग्मेन्टमै सबैभन्दा बढी र नेपाली सडकको अवस्था सुहाउँदो रहेको कम्पनीको दाबी छ । एमजीका विद्युतीय गाडी कमेट ईभी र एमजी४ काठमाडौं (कास) एमजी गाडीका लागि नेपालको आधिकारिक वितरक एवं आयातकर्ता पारामाउन्ट मोटर्सले नेपाली बजारमा एमजी कमेट ईभी र एमजी ४ ईभी सार्वजनिक गरेको छ । नेपाली बजारमा बढ्दो विद्युतीय सवारी साधनको भीडमा यी दुई मोडल नयाँ हुन् । पारामाउन्ट मोटर्सका जनरल म्यानेजर सचिन अर्यालले यी दुई गाडी स्टाइलिस, व्यावहारिक र अनुकूल बजेटमा उपलब्ध रहेको दाबी गरे । एमजी कमेट ईभी भारतमा बनेको आकर्षक मूल्यको विद्युतीय गाडी हो, यसले सिंगल चार्जमा २३० किमि रेन्ज दिन्छ, कम्पनीले जारी गरेको विज्ञप्तिमा भनिएको छ, यसमा १७३ किलोवाट आवरको ब्याट्री र ३१२६ किलोवाटको मोटर छ । यसको सुरुवाती मूल्य १७ लाख ९९ हजार रुपैयाँ छ । एमजी ४ ईभी युके कार अफ द इयरबाट सम्मानित भएको र सेफ्टीका लागि ५ स्टार पाएको कम्पनीले जनाएको छ । एमजी ४ ईभीले सिङ्गल चार्जमा ४३५ किमिसम्मको रेञ्ज दिने कम्पनीको दाबी छ । यसको सुरुवाती मूल्य ४१ लाख ४९ हजार छ । लक्जरी ईभीको सुरुवाती मूल्य ५८ लाख ९९ हजार रहेको कम्पनीको भनाइ छ । यामाहाको ॅराइड टु मोटो जीपीकाठमाडौं (कास) यामाहा नेपालले राइड टु मोटो जीपी इभेन्ट घोषणा गरेको छ । भारतमा पहिलो पटक मोटो जीपी आयोजना हुने अवसरमा यामाहा नेपालले प्रेस विज्ञप्तिमार्फत राइड टु मोटो जीपी घोषणा गरेको हो । यसअन्तर्गत कम्पनीले १० जना यामाहा राइडरलाई आठदिने मोटरसाइकल यात्रामा काठमाडौंदेखि बुद्ध इन्टरनेसनल सर्किट, नोएडासम्म मोटो जीपी हेर्न भारत लैजानेछ । यात्रा २०२३ को २० सेप्टेम्बरदेखि ब्लू स्क्वायर नक्सालबाट सुरु हुनेछ । मोटो जीपी भारतमा सन् २०२३ को २२ देखि २४ सेप्टेम्बरसम्म हुँदै छ । बजारमा बीवाईडीको डल्फिन काठमाडौं (कास) बीवाईडी अटो इन्डस्ट्रिजको आधिकारिक आयातकर्ता साइमेक्स इंकले बजारमा नयाँ विद्युतीय गाडी डल्फिन सार्वजनिक गरेको छ । कम्पनीले सोमबार एक कार्यक्रमबीच यो गाडी सार्वजनिक गरेको हो । कम्पनीले डल्फिन गाडीको सुरुवाती मूल्य ३९ लाख ८० हजार रुपैयाँ तोकेको छ । ह्याचब्याग बीवाईडीको ओसियन सिरिजको यो पहिलो गाडी हो । बीवाईडी डल्फिनमा ४४९ किलोवाट आवरको ब्लेड ब्याट्री दिइएको छ । यसले ७ किलोवाटको चार्जर समर्थन गर्ने साइमेक्सले जनाएको छ । गाडीलाई फुल चार्ज गरेपछि ३४० किलोमिटरसम्म रेञ्ज दिने कम्पनीको दाबी छ । किओचलाई आनी छोइङ फाउन्डेसनको १ करोड ८० लाख काठमाडौं (कास) बालबालिकाहरूलाई सुलभ रूपमा गणस्तरीय स्वास्थ्य सेवा उपलब्ध गराउने उद्देश्यले गैरनाफामूलक संस्थाका रूपमा स्थापना भएको काठमाडौं इन्स्टिच्युट अफ चाइल्ड हेल्थ (किओच) लाई आनी छोइङ डोल्मा फाउन्डेसनले १ करोड ८० लाख रुपैयाँ सहयोग प्रदान गरेको छ । बालबालिकालाई उपचारको अभावमा हुने क्षति र अपांगताबाट बचाउन प्रयास गर्नु किओचको मुख्य उद्देश्य हो । काठमाडौंमा अस्पताल भवन निर्माणका लागि फाउन्डेसनले १ करोड ८० लाख सहयोग गरेको जनाएको छ । यस परियोजनाअन्तर्गत पहिलो अस्पताल झापामा दमक बाल अस्पताल सञ्चालन भई सेवा सुरु भएको छ । अटोमेटिक म्यानुअल ट्रान्समिसनमा निसानको म्याग्नाइट एसयूभी काठमाडौं (कास) निसान गाडीको आधिकारिक विक्रेता पायोनियर मोटोकर्पले म्याग्नाइट एसयूभीको नयाँ संस्करण ल्याउने घोषणा गरेको छ । नेपाली बजारमा सन् २०२१ मा सार्वजनिक भई बजारमा लोकप्रियता पाएको म्याग्नाइट अटोमेटेड म्यानुअल ट्रान्समिसन (एएमटी) सहित उपलब्ध हुने कम्पनीले जनाएको छ । निसान म्याग्नाइटको नयाँ एएमटी गाडी पाँच मुख्य भेरियन्टमा उपलब्ध हुनेछ, जसमा एक्सएल मिड, एक्सभी अपर, एक्सभी अपर ड्युल, एक्सभी प्रिमियम र एक्सभी प्रिमियम ड्युल छन्, कम्पनीले जारी गरेको विज्ञप्तिमा भनिएको छ । टाटा जेन्युइन पार्ट्स विक्रेतालाई नबिलको बिनाधितो फाइनान्स काठमाडौं (कास) नबिल बैंकले टाटाको जेन्युइन पार्टपुर्जा र आयलका खुद्रा बिक्रेतालाई बिनाधितो फाइनान्स सुविधा प्रदान गर्ने भएको छ । टाटा जेन्युइन पार्ट्स र आयलको नेपालका लागि एक मात्र आधिकारिक वितरक सिप्रदी अटो पार्ट्सले नबिल बैंकसँग सहकार्य गरेको हो । सिप्रदी अटोपार्ट्सका वरिष्ठ महाप्रबन्धक युवराज बुढाथोकी र बैंकका एसएमई तथा माइक्रोफाइनान्स प्रमुख अमित श्रेष्ठबीच सम्झौतापत्रमा हस्ताक्षर भयो । सिप्रदी कम्पनीका प्रमुख कार्यकारी अधिकृत राजनबाबु श्रेष्ठ र टाटा मोटर्सका इन्टरनेसनल बिजनेस हेड राकेश मित्तलको उपस्थितिमा उक्त सम्झौतामा हस्ताक्षर भएको सिप्रदीले जनाएको छ ।वालिङमा राष्ट्रिय वाणिज्य बैंकको नयाँ शाखा काठमाडौं (कास) राष्ट्रिय वाणिज्य बैंकले स्याङ्जाको वालिङ नगरपालिका८ मा नयाँ शाखा कार्यालय सञ्चालनमा ल्याएको छ । कानुन, न्याय तथा संसदीय मामिलामन्त्री धनराज गुरुङले आइतबार उक्त शाखाको उद्घाटन गरे । योसहित बैंकको देशभर २८२ वटा शाखा कार्यालय सञ्चालनमा आएका छन् । वालिङ नगरको समग्र विकासमा बैंकको महत्त्वपूर्ण भूमिका हुने मन्त्री गुरुङले बताए । राष्ट्रिय वाणिज्यको कर्जाको ब्याजदर तुलनात्मक रूपमा सस्तो हुने भएकाले व्यवसायीलाई निर्धक्कसँग कारोबार गर्न बैंकका प्रमुख कार्यकारी अधिकृत किरणकुमार श्रेष्ठले आग्रह गरे ।"
'कसिलो र अस्थिर नीति अटो बजारको समस्या,"(काठमाडौं) सरकारको कसिलो नीति, पूर्वाधार अभाव, कर्जा प्रवाहमा समस्यालगायत कारण नेपालमा अटो बजारले गति लिन नसकेको सरोकारवालाले औंल्याएका छन् । विगतको अप्ठ्यारो परिस्थितिमा राज्यले अवलम्बन गरेका कसिला नीति अहिले परिस्थिति सहज भइसक्दा यथावत् रहँदा अटो बजारमा चहलपहल बढ्न नसकेको उनीहरूको भनाइ छ । अब बजारलाई चलायमान बनाउन सरकार र राष्ट्र बैंकले केही नीति खुकुलो बनाउनुपर्नेमा अटो व्यवसायीको जोड छ । कान्तिपुर दैनिकले सोमबार आयोजना गरेको अटो बजारको वर्तमान अवस्था, सम्भावना र चुनौती विषयक राउन्ड टेबलमा सरोकारवालाले यस्तो बताएका हुन् । संसारमा सबैभन्दा महँगो मूल्य तिरेर नेपालीले गाडी चढ्नुपर्ने बाध्यता रहेको नाडा अटोमोबाइल्स एसोसिएसन अफ नेपालका अध्यक्ष ध्रुव थापाको भनाइ छ । यो सबै हुनुको कारणमा राज्यले बढी कर लिनु पनि हो, सडक पूर्वाधारका लागि भनेर बर्सेनि विनियोजन गरिएको अर्बौं बजेट केका लागि हो ? उनले भने, अटो क्षेत्र राज्यको राजस्व संकलनको माध्यम मात्र हो भन्ने सोचाइ सरकारले हटाउनुपर्ने उनको भनाइ छ । अटोमोबाइल क्षेत्रलाई प्राथमिकतामा राखेर नीति बनाइनुपर्छ, उनले भने, बैंकले प्रवाह गर्ने सवारी कर्जा सर्वसाधारणको पहुँचमा बनाइनुपर्छ । अर्थतन्त्रलाई चलायमान बनाउने सबैभन्दा महत्त्वपूर्ण क्षेत्र अटो बजार भए पनि त्यसमा सरकार र नियामक निकायको पर्याप्त ध्यान नपुग्दा अझै शिथिल बनेको नाडा अटो सो २०२३ का संयोजक अनुप बरालले बताए । राजस्व संकलनमा सबैभन्दा बढी योगदान यो क्षेत्रले पुर्याउँदै आए पनि अटो बजार चलायमान बनाउनेतर्फ कुनै काम नभएको उनको गुनासो छ । आर्थिक क्षेत्रलाई चलायमान बनाउने अटो सो चार वर्षपछि बल्ल हुँदै छ । कोभिडलगायत विविध कारणले अघिल्ला तीन वर्षसम्म सो आयोजना गर्न सकिएन, उनले भने, यो नेपालकै सबैभन्दा ठूलो सो हो । अहिले पनि अटो सो आयोजना गर्न सजिलो छैन । तर पनि अटो बजारलाई चलायमान बनाउने हाम्रो उद्देश्य हो । सरकारले अर्थतन्त्रलाई गतिशील बनाउने उपाय खोजिरहँदा अटो क्षेत्रलाई बेवास्ता गर्न नहुने संयोजक बरालको भनाइ छ । अटो सोका लागि धेरै ठूलो क्षेत्रफल चाहिन्छ, हामीसँग त्यो सम्भव नभएकाले उपलब्ध क्षेत्र भृकुटीमण्डपमै जसोतसो मेला आयोजना गर्नुपर्ने बाध्यता छ, उनले भने, सवारीसाधनको वार्षिक कुल कारोबारमध्ये करिब ४० प्रतिशत दसैंतिहारलगायत चाडबाडका बेला हुने गरेको छ । कसिलो नीति र कर्जा प्रवाहमा समस्या हुँदा अटो बजार चलायमान हुन नसकेको नाडाका महासचिव सुरेन्द्रकुमार उप्रेतीले जनाए । अर्थतन्त्रका सबै क्षेत्रलाई चलायमान बनाउने गरी यस वर्ष ठूलो अटो सो आयोजना गर्न लागेका हौं, उनले भने, सोमा विभिन्न ब्रान्डका सवारीसाधन, बैंकिङ, बिमा सुविधा, स्पेयर पार्ट्सलगायत सरोकारवाला उपस्थित हुनेछन् । सवारीसाधन खरिद गर्दा व्यक्तिले ५० प्रतिशत नगद हाल्नुपर्ने विद्यमान व्यवस्था ठीक नभएको उनको भनाइ छ । सवारीसाधनबाहेक अरू केही सामग्री किन्न फाइनान्सिङ गर्दा पनि व्यक्तिले ५० प्रतिशत नगद राख्नुपर्दैन ?, उनले भने, व्यक्तिगत सवारी कर्जामा विगतमा जोखिम भार ७५ प्रतिशत थियो, त्यो बढेर अहिले १५० प्रतिशत पुगेको छ । कसिलो नीतिकै कारण व्यावसायिक सवारीसाधनको बिक्री हुन छाडेको उप्रेतीको गुनासो छ । हिजोका दिनमा वर्षमा १८ हजार सवारीसाधन बिक्री हुन्थ्यो, अहिले करिब ७ हजार मात्र बिक्री छ, उनले भने, यसले गर्दा व्यवसायीले घाटा खेप्नुपर्ने बाध्यता छ । अटो क्षेत्रमा रहेका समस्या समाधान गरेर अर्थतन्त्रलाई चलायमान बनाउनेतर्फ राज्यको ध्यान जानुपर्ने उनको सुझाव छ ।अन्य मुलुकमा आयोजना हुने अटो सोमा गाडी उत्पादन गर्ने कम्पनी नै आफैं सहभागी हुने गरेकामा नेपालमा डिलरहरू सहभागी हुने गरेको नाडाका सदस्य आकाश गोल्छाको भनाइ छ । अरू राष्ट्रको अटो सोमा भविष्यमा आउने गाडी केके छन्, ब्रान्डलाई देखाउन अटो सो आयोजना गरिन्छ, उनले भने, नेपालको सोमा ब्रान्डको प्रचार त छँदै छ, मेलामै बुकिङ हुने भएकाले आर्थिक गतिविधि पनि बढ्ने गरेको छ । विदेशी मुद्रा सञ्चिति घट्न थालेको र विगतमा सरकारले सवारीको आयात रोक्दा र बैंक फाइनान्सिङमा कडाइ गरिएपछि यो क्षेत्रमा समस्या सुरु भएको उनले बताए । अप्ठ्यारो अवस्थामा विलासिताका गाडी नल्याउनु राम्रै कुरा थियो । तर विदेशी मुद्रा सञ्चिति सहज अवस्थामा पुग्दा पनि सवारी कर्जा किन खुकुलो पारिएन, उनले भने, नौ महिनासम्म आयात रोक्का गरियो, आयात खुलेपछि पनि बैंकहरूले कर्जा प्रवाह नगर्दा अटो क्षेत्र संकटमा परेको हो । यस क्षेत्रलाई सरकारले अनुत्पादक क्षेत्रका रूपमा लिएकाले सुधारको पहलसमेत नभएको उनको भनाइ छ । पहिला गाडीमा ९० प्रतिशतसम्म फाइनान्स भएकामा अहिले ५० प्रतिशतसम्म मात्र हुन्छ, गाडी आयात भनेको सामान्य व्यापार होइन, यसमा सुरुमा धेरै लगानी हुन्छ, गोल्छाले भने, मुख्य आयातकर्ता र सब डिलरहरूको लगानी धेरै हुन्छ । यस्तै अवस्था रहे धेरै सोरुम बन्द हुने र धेरै बेरोजगार हुन सक्ने खतरा रहेको उनको भनाइ छ । सरकारले अटो क्षेत्रलाई उत्पादक क्षेत्र हो भने सोच्न र हेर्न जरुरी छ, उनले भने । अस्थिर नीति नै अटो क्षेत्रका लागि ठूलो समस्या भएको साइमेक्स इन्ककी प्रबन्ध निर्देशक यमुना श्रेष्ठले जनाइन् । सबैभन्दा बढी प्रोत्साहन विद्युतीय सवारीमा चाहिएको छ तर यसमा अस्थिर नीतिले गर्दा समस्या भएको छ, उनले भनिन्, दुई वर्षमा चारपाँच पटक कर बढ्ने र घट्ने भइरहेको छ । सरकारले चार्जिङ स्टेसनको समेत राम्रो व्यवस्थापन गर्न नसक्दा निजी क्षेत्रले नै व्यवस्थापन गर्नुपर्ने अवस्था रहेको उनको भनाइ छ । चार्जिङ स्टेसन बनाउन न्यूनतम २५ देखि ३० लाख रुपैयाँ लाग्छ । डिलरहरूले अहिले यो क्षेत्रमा लगानी गर्दा नीति कस्तो आउँछ भन्ने अन्योल छ, उनले भनिन्, अस्थिर नीतिको प्रभावकै कारण निजी क्षेत्रले लगानी विस्तारमा हिम्मत गर्न सकेको छैन । राज्यको नीति विद्युतीय सवारीलाई प्रवर्द्धन गर्ने नै रहेको र सोहीअनुसार नीति बनाइएको भन्सार विभागका उपमहानिर्देशक सेवन्तक पोखरेलले बताए । राज्यको नीति स्थिर नै हुनुपर्छ, परिवर्तन भइरहनु हुँदैन, उनले भने, आउँदा दिनमा यसमा सुधार गर्नेछौं । आर्थिक वर्ष ०७८७९ सम्म भन्सारबाट जति राजस्व उठ्यो, त्यसको लगभग १८ प्रतिशत सवारीसाधनबाट प्राप्त भएको उनले जनाए । गत वर्ष डिजेलपेट्रोलबाट चल्ने २८ सय ७२ जिप कार भ्यान आयात आए भने ४ हजार २ सय २० विद्युतीय सवारी आयात भए, उनले भने, विद्युतीय सवारीको आयात बढ्दै गएको छ, यसले पनि विद्युतीय सवारीलाई सरकारले प्रोत्साहन गरेको पुष्टि हुन्छ ।सार्वजनिक यातायात व्यवस्थित हुन नसक्दा दुईपांग्रे सवारी प्रयोग गर्नेको संख्या धेरै भएको यातायात व्यवस्था विभागका निर्देशक रामचन्द्र पौडेलले जनाए । करिब ५५ लाख दर्ता भएका सवारीमध्ये ८० प्रतिशत बढी दुईपांग्रे छन्, उनले भने, सार्वजनिक सवारी भरपर्दो नहुँदा बाध्यताले दुईपांग्रे सवारीसाधन किन्नेहरू बढी छन् । भौतिक पूर्वाधार तथा यातायात मन्त्रालयको पहलमा नमुनाका रूपमा भक्तपुरको सूर्यविनायकदेखि रत्नपार्कसम्म द्रुत बस सेवा सुरु गरिन लागेको पौडेलको भनाइ छ । असोज ३ मा द्रुत बस सेवा सुरु हुँदै छ, उनले भने, यो सेवा सफल भए अरू यस्तै सेवा विस्तार गरिनेछ । यस्तो सेवाले सार्वजनिक सवारी चढेपछि सही समयमा आफूले चाहेको ठाउँमा पुग्न सकिन्छ भन्ने उदाहरण प्रस्तुत गर्ने उनको दाबी छ ।पछिल्लो समय देशभित्रै दुईपांग्रे सवारी एसेम्बल गर्ने धेरै उद्योग आएको उनले बताए । हामी एसेम्बल मात्र गरिरहेका छौं, सरकारले एसेम्बल उद्योगलाई भन्सारमा छुट दिएको छ, उनले भने, यसले रोजगारी बढाउनेछ, उद्योगको संख्या बढ्नेछ । पूर्वाधार निर्माणमा तीनै तहको सरकारको मिलेर काम गर्नुपर्ने उनको भनाइ छ । विद्युतीय सवारीका लागि वातावरणमैत्री सवारी तथा यातायात नीति ०७१ सालमा आएको र विद्युतीय सवारीलाई प्रवर्द्धन गर्न सन् २०३० सम्म सार्वजनिक यातायातलाई ६० प्रतिशत पुर्याउने लक्ष्य रहेको पौडेलले बताए । विद्युतीय सार्वजनिक सवारीमा सरकारले लगानी पनि गरेको उनको दाबी छ । राष्ट्र बैंक जहिले पनि निजी क्षेत्रको साथमा रहेको नेपाल राष्ट्र बैंकका कायममुकायम गभर्नर नीलम ढुंगानाले जनाइन् । भुक्तानी सन्तुलन दबाबमा पर्न थालेपछि विगतमा संकुचनकारी नीति लिन बाध्य हुनुपरेको हो, उनले भनिन्, राष्ट्र बैंकले नियामक निकायका हिसाबबाट सबैको भलाइ हुने गरी नै नीति ल्याउने गरेको छ । उनले नाडा अटो सोले आर्थिक गतिविधि बढाउन सहयोग गर्ने उनले बताइन् ।कर्जाको जोखिमभार, कर्जाको सीमा, विशेष कर्जा गरी तीन खालका व्यवस्था राष्ट्र बैंकले गरेको छ । अहिले १० वटा हायर पर्चेज कम्पनीमार्फत पनि सवारी कर्जा लिन पाइन्छ, उनले भनिन्, चालु आर्थिक वर्षको मौद्रिक नीतिमार्फत विगतका व्यवस्थामा केही संशोधन गरेर थप सुविधा दिइएको छ, विद्युतीय सवारीका हकमा सवारी कर्जाको सीमा ८० र अन्य सवारीको हकमा ५० प्रतिशत छ । विद्युतीय सवारीसाधनलाई प्रोत्साहन गर्ने राष्ट्र बैंकको नीति हो ।"
मोरक्को भूकम्पमा मृत्यु हुनेको संख्या २५ सय पुग्यो,"माराकेस (एजेन्सी) मोरक्कोमा गत शुक्रबार आएको शक्तिशाली भूकम्पका कारण मृत्यु हुनेको संख्या करिब २ हजार ५ सय पुगेको छ । घाइतेहरूको संख्या २ हजार ४ सय ७६ पुगेको मोरक्कोको आन्तरिक मन्त्रालयले जनाएको छ ।अमेरिकन जिओलोजिकल सर्भेका अनुसार मोरक्कोको माराकेसबाट ७१ किलोमिटर दक्षिण पश्चिममा रहेको हाई एटलस माउन्टेनलाई केन्द्रबिन्दु बनाएर शुक्रबार राति ६८ म्याग्निच्युडको भूकम्प आएको हो । स्थानीय समयअनुसार राति ११ बजे आएको भूकम्पको गहिराइ १८५ किलोमिटर रहेको बताइएको छ । तर, भूकम्प प्रभावित पहाडी क्षेत्र पुग्ने सडकमा ठूला ढुंगाको अवरोधका कारण उद्धारमा ठूला उपकरणको प्रयोग गर्न नमिलेको र उद्धारकर्ताले हातैको प्रयोग गरेर भग्नावशेषमा फसेकाहरूको उद्धार गरिरहेको बीबीसीले जनाएको छ ।बीबीसीका अनुसार धेरै व्यक्ति भूकम्पले बनाएको खण्डहरूमा बसिरहेको र राहत पर्खिरहेका छन् । हालसम्म मोरक्कोले बेलायत, स्पेन, कतार र यूएईको सहयोग मात्र स्विकारेको छ । मोरक्कोका आन्तरिक मामिला मन्त्रालयका अनुसार भूकम्पको धक्काबाट थुप्रै भवन तथा भौतिक संरचना भत्किएका छन् । कतिपय भत्किएका भवनमा मानिसहरू पुरिएर रहेको हुन सक्ने आकलन गरिएको छ । मोरक्कोमा यसअघि पनि विभिन्न समयमा शक्तिशाली भूकम्पले ठूलो क्षति पुर्याएका थिए । २००४ मा शक्तिशाली भूकम्प जाँदा ६ सय २८ जनाको मृत्यु भएको थियो । त्यस्तै १९६० को शक्तिशाली भूकम्पमा १२ हजारको ज्यान गएको थियो ।"
उत्तर कोरियाली नेता किमले पुटिनलाई भेट्दै,"मस्को (एजेन्सी) उत्तर कोरियाली नेता किम जोङ उनले रुसी राष्ट्रपति भ्यालिदिर पुटिनलाई भेट्न लागेको रुसले जनाएको छ । रुसी सरकारका प्रवक्ता दिमित्री पेस्कोभले आगामी दिनमा रुसमा नै पुटिन र किमबीच भेटवार्ता हुने बताएको रुसी सरकारी स्वामित्वको समाचार संस्था आरआईए न्युजले जनाएको छ ।यसअघि किम पुटिनलाई भेट्न रुसतर्फ लागेको समाचार सार्वजनिक भएका थिए । नेता किम पुटिनसँगको शिखर वार्ताका लागि रुसको भ्लादिभोस्तोकतर्फ लागेको अन्तर्राष्ट्रिय समाचार संस्थाहरूले जनाएका थिए । सरकारी अधिकारीहरूलाई उद्धृत गर्दै दक्षिण कोरियाली समाचार संस्था योन्हाप न्युज एजेन्सीले आइतबार किम एक विशेष रेलमा रुसतर्फ लागेको जनाएको छ । प्योङयाङले भने नेता किमको रुस भ्रमणका बारेमा अहिलेसम्म केही जानकारी सार्वजनिक गरेको छैन । मंगलबार नेता किमले रुसी राष्ट्रपति पुटिनसँग छलफल गर्ने बताइएको छ ।यसअघि अमेरिकी अधिकारीहरूले रुसी राष्ट्रपति पुटिनले उत्तर कोरियासँग हतियार किन्न खोजिरहेको दाबी गरेका थिए । उत्तर कोरियाले रुसलाई हतियार आपूर्ति गरेमा उसले त्यसको मूल्य चुकाउनुपर्ने अमेरिकी अधिकारीले चेतावनीसमेत दिएका छन् । अमेरिका, दक्षिण कोरिया र जापानबीच सुरक्षा सहकार्य भइरहेका बेला उत्तर कोरियाले पनि मस्कोसँग सैन्य सहकार्यको प्रयास गर्दै आएको हो । कोभिड महामारीपछि उत्तर कोरियाली नेता किम पहिलो पटक विदेश भ्रमणमा निस्किएका हुन् भने झन्डै साढे ४ वर्षपछि रुस गएका हुन् । किमको पछिल्लो विदेश भ्रमण रुसको भ्लादिभोस्तोक नै थियो ।"
जी२० सम्मेलनमा भारत कति सफल ?,"(नयाँदिल्ली) जी२० को सफल आयोजनाले अन्तर्राष्ट्रिय मञ्चमा भारतको हैसियत बढाएको छ । संयुक्त राष्ट्रसंघको सुरक्षा परिषद्को स्थायी सदस्यताका लागि भारतको दाबेदारी पनि थप बलियो भएको मानिएको छ । रुसयुक्रेन युद्धले विभाजित देशहरूलाई जी२० को मञ्चमार्फत एकीकृत गरेर साझा घोषणापत्र जारी गराउन सफल भएपछि त्यसलाई भारतको कूटनीतिक सफलताका रूपमा व्याख्या गरिएको छ । सबै सदस्य राष्ट्रले घोषणापत्रलाई स्वीकार मात्रै गरेका छैनन्, प्रशंसासमेत गरेका छन् । रुसले युक्रेनमाथि आक्रमण गरेयता अमेरिका, बेलायत, क्यानडा, जापानजस्ता शक्तिशाली देश तथा युरोपेयिन युनियन जस्ता शक्तिशाली देशहरू रुसको विरोधमा उभिएका छन् । रुसमाथि थुप्रै प्रतिबन्धहरू लगाएका छन् । जी२० मा रुस पनि सदस्य छ । दिल्ली मञ्चबाट पश्चिमा देशहरूले रुसलाई एक्लाउने नीति लिएका थिए । चीनको बलियो साथ भने रुसलाई थियो । यो मतभेदको बीचमा भारतले अमेरिकाले नेतृत्व गर्दै आएको रुसविरोधी गुट र यता रुसचीनको गुटलाई समन्वय गर्ने कूटनीतिक कौशलता देखाउन सफल भएको हो । जी२० को बैठक प्रारम्भ भइसक्दासम्म पनि रुसयुक्रेन युद्धलाई लिएर कायम मतभेदका कारण दिल्लीबाट साझा घोषणापत्र जारी नहुने आशंका गरिएको थियो । तर, ती आशंकाहरूलाई चिर्दै पहिलो दिनको दोस्रो सत्रमै शिखर सम्मेलनको अध्यक्षता गरिरहेका भारतीय प्रधानमन्त्री नरेन्द्र मोदीले साझा घोषणापत्रमा सहमति जुटेको घोषणा गर्दै त्यसलाई स्वीकार गर्न सभा हललाई आग्रह गरेपछि सबै सदस्यहरूले पारित गरेका थिए । घोषणापत्रमा रुसको नामै नलिई युक्रेनमा जारी युद्ध र त्यसले पारेका असरहरूबारे प्रशस्तै चर्चा गरिएको छ । भारतीय कूटनीतिज्ञहरूले निकालेको त्यस उपायलाई सबैले स्वीकार गरेका थिए । सदस्य नरहेको युक्रेनले भने उक्त घोषणापत्रप्रति असन्तुष्टि जनाएको छ । दिल्लीस्थित दक्षिण एसियाली विश्वविद्यालयको अन्तर्राष्ट्रिय विभागका अध्यक्ष एसोसिएट प्राध्यापक धनञ्जय त्रिपाठी सबैको सहमतिमा साझा घोषणापत्र जारी हुनु भारतका लागि ठूलो कूटनीतिक सफलता मान्छन् । धेरै ठूलो संशय थियो, शिखर सम्मेलन नै सफल नहोला कि भन्ने खालका आशंकाहरू थिए, उनले भने तर, पश्चिमा देश तथा रुस र चीनलाई सहमतिमा ल्याएर साझा घोषणापत्र जारी गराउन सक्नु धेरै ठूलो कुरा हो । यो घटनाक्रमले वैश्विक मञ्चमा भारतको कदलाई बढाएको उनले दाबी गरे । भारतले पश्चिमा देशहरूको राम्रो साथ पाएको उनको भनाइ छ ।सम्मेलनमा रुसका राष्ट्रपति भ्लादिमिर पुटिन र चीनका राष्ट्रपति सी चिनफिङ अनुपस्थित थिए । रुसका तर्फबाट विदेशमन्त्री सर्गेई लावरोभले र चीनका तर्फबाट प्रधानमन्त्री ली चियांगले प्रतिनिधित्व गरेका थिए । सम्मेलनमा युरोपियन युनियनसहित अन्य १९ सदस्य राष्ट्र, आमन्त्रित ९ देश तथा १४ अन्तर्राष्ट्रिय संगठनका नेताहरू सहभागी थिए । चीनका राष्ट्रपति नआए पनि विश्वभरका ठूला नेताहरूको उपस्थिति भारतका लागि ठूलो संकेत रहेको प्राध्यापक त्रिपाठी बताउँछन् । उनी वैश्विक शक्तिमा परिवर्तन आइरहेको र त्यसको केन्द्रमा भारत रहेको सन्देश सम्मेलनले दिएको बताउँछन् । डाक्टर बीआर अम्बेडकर विश्वविद्यालय दिल्लीको अन्तर्राष्ट्रिय विभागकी सहायक प्राध्यापक नेहा सिन्हा विश्वमा शक्ति राष्ट्रहरूको सूचीमा भारत रहेको विषयलाई जी२० शिखर सम्मेलनको सफलताले प्रमाणित गरेको दाबी गर्छिन् । विगतमा भारतले सन्देश मात्रै दिँदै आएको थियो, यस पटक आफ्नो शक्ति र कूटनीतिक कौशलतालाई प्रमाणित गरेर देखाएको छ, उनले भनिन् । संयुक्त राष्ट्रसंघको सुरक्षा परिषद्मा भारतको दाबेदारीलाई पनि बढाएको उनले उल्लेख गरिन् । साझा घोषणापत्र, अफ्रिकन युनियनलाई सदस्यता र मेगा इकोनोमिक करिडोरको घोषणा भारतको कूटनीतिक सफलता भएको सिन्हा बताउँछिन् ।समापन सत्रमा प्रधानमन्त्री मोदीले संयुक्त राष्ट्रसंघको सुरक्षा परिषद्मा फेरबदलको विषयलाई उठाएका छन् । जतिबेला संयुक्त राष्ट्रसंघको स्थापना भयो, त्यसबेला ५१ देश मात्रै सदस्य थिए, अहिले त्यो संख्या २ सय पुगेको छ । तर, सुरक्षा परिषद्को स्थायी सदस्यमा सुरुदेखि त्यति नै संख्या छ, जबकि विश्व धेरै बदलिसकेको छ, उनले भने, परिवहन, सञ्चार, स्वास्थ्य, शिक्षा हरेक क्षेत्रमा कायाकल्प भइसकेकाले त्यो वास्तविकता वैश्विक मञ्चको नयाँ ढाँचामा देखिनुपर्छ । सुरक्षा परिषद्मा भारतको दाबीलाई अमेरिकाले पनि समर्थन जनाएको छ । ५५ देशहरूको संगठन अफ्रिकन युनियन भारतको प्रस्तावमा जी२० को सदस्यता पाएको छ । उक्त संगठनको सदस्यताले सुरक्षा परिषद्मा भारतको प्रवेशलाई थप सहयोग पुग्ने विश्वास गरिएको छ । भारत र मध्यपूर्व युरोप जोड्ने मेगा इकोनोमिक करिडोरको घोषणा पनि गरिएको छ । करिडोरमा भारत, यूएई, साउदी अरब, युरोपियन युनियन, फ्रान्स, इटाली, जर्मनी र अमेरिका सहभागी हुनेछन् । करिडोरमा रेल र बन्दरगाह जस्ता नेटवर्कहरूको विकास गरिनेछ । उक्त करिडोरले आपसी व्यापारलाई बढावा मिल्ने विश्वास राखिएको छ । त्यसमा ७ देशले लगानी गर्नेछन् । चीनको बेल्ट एन्ड रोडसँग तुलना गर्दै यस करिडोरलाई महत्त्वाकांक्षी योजना मानिएको छ । भारतको अगुवाइमा ग्लोबल बायोफ्युल अलायन्सको घोषणा पनि गरिएको छ । जी२० मा भारतले पाएको कूटनीतिक सफलतालाई देशभित्र विपक्षीले पनि प्रशंसा गरेको छ । कंग्रेस नेता शशि थरूरले सबैको सहमतिमा दिल्ली घोषणापत्र जारी हुनु भारतका लागि गर्व गर्ने समय रहेको भनेका छन् । उनले यसमा सक्रिय भूमिका खेल्ने भारतका तर्फबाट शेर्पा अमिताभ कान्तको प्रशंसा गरेका छन् । विश्वको पाँचौं ठूलो अर्थतन्त्र बनिसकेको भारतको बढ्दो प्रभाव र आर्थिक गतिविधिको लाभ भारतका छिमेकीहरूले पनि पाउनुपर्ने त्रिपाठीले बताए ।"
कीर्तिमान रच्दै जोकोभिच नम्बर एक,"न्युयोर्क (एएफपी) नोभाक जोकोभिचले ड्यानिल मेदभेदेभलाई सोझो सेटमा पराजित गर्दै यूएस ओपन टेनिसको उपाधि जितेका छन् । विवादको शृंखलाबीच घेरिने गरेका सर्बियाली खेलाडीले यसैक्रममा आफू विश्व टेनिसका नम्बर एक सफल र महान खेलाडी भएको प्रमाणित गरेका छन् । उनले जितेको यो चौथो यूएस ओपन उपाधि हो । जोकोभिचले २४ औं ग्रान्ड स्लामको उपाधि जित्दै कीर्तिमान बराबरी पनि गरेका छन् । दुई वर्षअगाडि यूएस ओपन फाइनलमा जोकोभिच रुसी खेलाडी मेदभेदेभकै हातबाट पराजित भएका थिए । अब उनले यसको बदला लिएका छन् । यससँगै उनी एकै सिजन चारपल्ट तीन ग्रान्ड स्लामको उपाधि जित्ने पहिलो खेलाडी भएका छन् । आधुनिक समयमा सबैभन्दा बढी उमेरमा यूएस ओपन जित्ने कीर्तिमान पनि बनाएका ३६ वर्षीय जोकोभिच आर्थर एस स्टेडियमको कोर्टमा भएको फाइनलमा ६३, ७६ (७५), ६३ ले विजयी रहे ।सन् २०२१ को फाइनलमा भने मेदभेदेभले जोकोभिचलाई सोझो सेटमा हराएका थिए । यसक्रममा सर्बियाली खेलाडी एकै वर्ष चार ग्रान्ड स्लाम उपाधि जित्नबाट वञ्चित भएका थिए । जोकोभिचले मार्गरेट कोर्टको नाममा रहेको २४ ग्रान्ड स्लाम उपाधिको कीर्तिमान बराबरी गरेका हुन् । सन् २०२३ मा जोकोभिचले जितेको यो तेस्रो ठूलो उपाधि हो । यो जितपछि उनले सबैभन्दा बढी ग्रान्ड स्लाम पुरुष खेलाडीको होडमा आफ्ना प्रतिद्वन्द्वी स्पेनका राफेल नडाललाई दुई उपाधिले पछाडि छाडेका छन् ।त्यस अर्थमा विश्व टेनिस इतिहासमा उनको विशेष स्थान रहनेछ । उनले आफ्नो खेलजीवनको प्रत्येक उच्च र तल्लो मोडमा टेसिन खेलका छन् । उनी यसलाई जीवनको सबैभन्दा ठूलो शिक्षा मान्छन् । फ्लेसिङ मेडल्समा उपाधि उचालेयता उनले भने, म सबैलाई भन्न चाहन्छु, मैले सातै वर्षको उमेरमा विम्बल्डन जितेको र नम्बर एक टेनिस खेलाडी भएको सपना बुनेको थिएँ । अब जारी हुने नयाँ वरीयतामा उनी फेरि नम्बर एक पुरुष खेलाडी हुनेछन् ।जोकोभिचले थपे, म सबैको शुभेच्छाप्रति आभारी छु, तर आफ्नो भाग्य आफैं कोर्ने क्षमता मभित्र छ । यो विशेषता मेरो नसा नसामा छ । इतिहास बिर्सेर अहिलेका लागि बाँच्न सक्नुपर्छ । राम्रो भविष्यको इच्छा हो भने त्यसकै लागि काम गर्न सक्नुपर्छ । नडालसँगै संन्यास लिइसकेका रोजर फेडेररबीच यी तीन खेलाडीमा सबैभन्दा महान् को भन्नेमा अझै पनि फरक मत पाइन्छ । जोकोभिचको खेलजीवन अधिकांश समय विवादित रहने भएकाले पनि यस्तो भएको हो ।यसपल्टको फ्रेन्च ओपनमा उनले कोर्ट नजिक रहेको टीभी क्यामरामा कोसोभो सर्बियाको मुटु हो भनेर लेखेका थिए । त्यतिबेला बाल्कन क्षेत्रमा तनाव चलिरहेको थियो । उनको सबैभन्दा बढी विवादास्पद मोड भने कोभिड१९ विरुद्धको खोप लिन अस्वीकार गर्नु हो । त्यसैक्रममा उनलाई २०२२ मा अस्ट्रेलियाको मेलबर्नबाट घर फर्काइएको थियो । यसै कारण उनले गत वर्ष यूएस ओपन पनि खेल्न पाएनन् । २०२० को यूएस ओपन फाइनलमा महिला लाइन जजलाई बलले प्रहार गरेको आरोपमा प्रतियोगिताबाट निष्कासित गरिएको थियो ।"
विवादास्पद गोलमा बेहोरेको हार,"(काठमाडौं)नेपाली राष्ट्रिय फुटबल टिमले अन्त्यतिर सम्हालिन नसक्दा म्यानमारविरुद्ध सोमबार यांगुनस्थित थुवुना रंगशालामा भएको दोस्रो मैत्रीपूर्ण अन्तर्राष्ट्रिय खेलमा १० को पराजय बेहोरेको छ ।मनीष डाँगीको पासमा दिनेश हेन्जनले प्रहार गरेको बल क्रसबारमा लागेर फर्किंदा नेपालले अग्रता लिने अवसर गुमाएको थियो । त्यही मुभ मा हेडर प्रयास पनि म्यानमारका डिफेन्सले विफल पारिदियो । काउन्टर आाक्रमणमा त्यसैमा अगाडि बढाएको बललाई विंगरले वीन नाइङ तुनलाई उपलब्ध गराए र उनले सहजै बललाई पोस्टको दिशा दिँदै ८६ औं मिनेटमा घरेलु टिमलाई १० को अग्रता दिलाएका थिए । खेलको निर्णायक गोल विवादरहित भने भएन । उक्त मुभमा पहिला नै म्यानमारका खेलाडी अफसाइड रहेको संकेतस्वरुप सहायक रेफ्रीले झण्डा उठाए पनि खेल नरोकेको भन्दै नेपाली खेलाडीले केहीबेर प्रतिवाद गरे । तर, रेफ्रीले गोलको निर्णय कायमै राखे ।इटालियन प्रशिक्षक भिन्सेन्जो अल्बर्टो एनेसले सम्हालेको नेपाली टिमले फिफा वरीयतामा १५ स्थान माथिको म्यानमारविरुद्ध गत शुक्रबार भएको पहिलो खेल गोलरहित टुंग्याएको थियो । उक्त खेलमा उत्कृष्ट प्रदर्शन गरेका गोलकिपर एवं कप्तान किरण चेम्जोङले सोमबार पनि केही राम्रा बचाउ गरे । नेपाली टिमले पनि सुधारिएको प्रदर्शन गर्यो । पुरुष टिमका लागि कीर्तिमान १३ औं गोलको खोजीमा रहेका अञ्जन विष्टसँगै आयुष घलान, मनीष र आवास लामिछानेले पाएका अवसर गोलमा परिणत गर्न नसक्दा नेपालले अग्रता लिन सकेन । घरेलु टिमले पनि केही राम्रा अवसर बनाएको थियो । घरेलु खेलाडीले ५५ औं मिनेटमा प्रहार गरेको बल बारमा लागेर फर्केको थियो । जिलेस्पीजंग कार्कीले ६९ औं मिनेटमा पाएको अवसरमा गोलकिपरलाई वान भर्सेस वान मा पन्छाउन सकेनन् । हिसुब थपलियाले पाएको अवसरमा सटिक प्रहार गर्न सकेनन् । आर्मीका दिनेश हेन्जनले ८३ औं मिनेटमा आवासको स्थान लिँदै अन्तर्राष्ट्रिय खेलमा डेब्यु गरेका हुन् ।"
एन्फा अध्यक्ष र महासचिवविरुद्ध अविश्वास प्रस्ताव दर्ता,"काठमाडौं (कास) अखिल नेपाल फुटबल संघ (एन्फा) का अध्यक्ष पंकजविक्रम नेम्बाङ र महासचिव किरण राईविरुद्ध सोमबार अविश्वास प्रस्ताव दर्ता भएको छ । एन्फाको इतिहासमै अध्यक्षविरुद्ध अविश्वास प्रस्ताव आएको यो पहिलोपल्ट हो । अब एन्फाले ३० दिनभित्र विशेष साधारणसभा बोलाउनुपर्ने हुन्छ । पूर्वअध्यक्ष कर्माछिरिङ शेर्पाको नेतृत्वमा ८७ मध्ये ४९ सदस्यद्वारा हस्ताक्षरित अविश्वास प्रस्ताव दर्ता भएको हो ।त्यसअघि सोमबार बिहान नै एन्फाका वरिष्ठ उपाध्यक्ष वीरबहादुर खड्कालाई इमेलमार्फत अविश्वासको प्रस्ताव पठाइएको थियो । यसअघि विभिन्न डिभिजनमा लिग खेल्ने क्लबहरूले सामान्य अवस्थामा भर्चुअल साधारणसभा विधान विपरीत हुने भन्दै भौतिक उपस्थितिसहितको साधारणसभा माग गरेका थिए । उनीहरूले भौतिक उपस्थिति नहुने साधारणसभा बहिष्कार गर्ने र अध्यक्षविरुद्ध अविश्वास प्रस्ताव ल्याउने बताएका थिए । क्लबको चेतावनीलाई बेवास्था गर्दै एन्फाले आइतबार स्थगित भएको साधारणसभा बोलाएपछि अविश्वास प्रस्ताव अगाडि आएको हो । कोरम नपुगेपछि साधारणसभा पनि हुन सकेको थिएन । एन्फाले भने सदस्य संस्थाहरूको विशेष सल्लाह सुझावबमोजिम एन्फा अध्यक्षबाट उक्त विशेष साधारणसभा स्थगित भएको जनाएको छ । साधारणसभामा बर्खास्तगी अभियोगका लागि ४० प्रतिशत अर्थात् ३४ मत चाहिने, विशेष साधारणसभाबाट बर्खास्त गर्नका लागि दुईतिहाइ अर्थात ५८ मत चाहिने छ ।"
सदस्यसचिवको नेतृत्वमा एसियाड टोली,"(काठमाडौं)नेपाल ओलम्पिक कमिटीको सोमबार बसेको १६ औं कार्यकारी बैठकले चीनको हाङझाउमा हुने १९ औं एसियाली खेलकुदमा नेपालको सेफ दी मिसनमा राष्ट्रिय खेलकुद परिषद्का सदस्यसचिव टंकलाल घिसिङ नियुक्त गरेको छ । बैठक कमिटीका अध्यक्ष जीवनराम श्रेष्ठको अध्यक्षतामा बसेको हो । बैठकले नेपालको डेपुटी सेफ दी मिसनमा कमिटीका उपाध्यक्ष तथा कार्यकारी निर्देशक चतुरानन्द राजवैद्य र परिषदका बोर्ड सदस्य अञ्जन धमलालाई नियुक्त गरेको छ । बैठकले ओलम्पिक बडापत्रको धारा २७ र २८ को उपधारा ४ र ५ अनुसार सेफ दी मिसन नियुक्त गरिएको एनओसीले जनाएको छ ।प्रतियोगिताका सहभागी हुने खेलाडी, पदाधिकारी र अरू सदस्य सेफ दी मिसनको नेतृत्वमा रहने गर्छ । प्रतियोगिताका क्रममा सेफ दी मिसन खेलाडी भिलेजमा बस्नुपर्ने र उनको पहुँच चिकित्सकीय क्षेत्र, प्रशिक्षण, प्रतिस्पर्धास्थल, मिडिया सेन्टर र एसियाली फेमिली होटलमा पनि हुने गर्छ । बैठकले प्रतियोगितामा सहभागी हुने खेल तथा त्यसमा सहभागी हुने खेलाडी संख्याको पनि अन्तिम निर्णय गरेको छ । त्यसअनुसार नेपालबाट २९ खेलमा २ सय ५३ खेलाडीको सहभागिता रहनेछ । भदौ १२ मा भएको अनलाइन डेलिगेसन रजिस्ट्रेसन बैठक (डीआरएम) अनुसार यो निर्णय भएको हो ।बैठकमा कमिटीका उपाध्यक्ष तथा कार्यकारी निर्देशक वैद्य र एनओसी कार्यालय सचिव सुजनलाल श्रेष्ठ तथा परिषद्का बोर्ड सदस्य धमलाले भाग लिएका थिए । अब भौतिक उपस्थितिमा अन्तिम डीआरएम भदौ ३० मा हाङझाउमै बस्नेछ । नेपालबाट बास्केटबलमा ४, आर्चरीमा ४, एथलेटिक्समा ८, ब्याडमिन्टनमा ८, बक्सिङमा १३, ब्रेकिङमा १, क्यानोइङमा १, क्रिकेटमा १५, साइक्लिङमा २ र ईस्पोर्टसमा २३ खेलाडीको सहभागिता रहनेछ । फेन्सिङमा ६, फुटबलमा २२, गल्फमा ६, ह्यान्डबलमा १६, जुडोमा ८, कबड्डीमा १२, करातेमा ८, रग्बीमा १२, सुटिङमा २, स्क्वासमा ६, पौडीमा ४, टेबलटेनिसमा ६, तेक्वान्दोमा ११, टेनिसमा ६, ट्रायथलनमा ४, भलिबलमा २४, भारोत्तोलनमा ५, कुस्तीमा ४ र उसुमा १२ खेलाडीको सहभागिता रहने छ ।"
तेक्वान्दो खेलाडीको गुनासो,"काठमाडौं (कास) आसन्न ११ औं कोरियन एम्बेसडर खुला अन्तर्राष्ट्रिय तेक्वान्दो प्रतियोगितामा ५० भन्दा बढी खेलाडीलाई भाग लिनबाट वञ्चित गरिएको गुनासो खेलाडीहरूले नै गरेका छन् । नेपाल तेक्वान्दो संघ र नेपालस्थित दक्षिण कोरियाली दूतावासको संयुक्त आयोजनामा प्रतियोगिता भदौ २७ देखि काठमाडौंमा हुँदै छ । संघले विभिन्न बहानामा आफूहरूको नाम दर्ता गर्न अस्वीकार गरेको खेलाडीहरूले सोमबार पत्रकार सम्मेलनमार्फत बताएका छन् । तेक्वान्दो खेलाडी मानदेव भाट क्षेत्रीले आफूहरूलाई विभिन्न बहाना बनाएर नाम दर्ता गर्न नदिइएको गुनासो गरे । अर्का खेलाडी एलिस ठकुरीको भने, जति प्रयास गरे पनि संघले हाम्रो नाम दर्ता गर्न मानेन । किनकि हामी तेक्वान्दो संघको विरोध गरिरहेका डोजाङका खेलाडी थियौं ।संघले आफू विरोधी गतिविधि गर्ने प्रशिक्षक र डोजाङमा प्रशिक्षण गरिरहेका खेलाडीलाई प्रतियोगितामा भाग लिनबाट रोकेको पीडित खेलाडीको भनाइ छ । एसियन गेम्स छनोट खेलेका एलिसले खेलाडीप्रति संघले विभेद गरेको सुनाए ।"
