शीर्षक,विवरण
"एजेन्डा पठाउन तम्सिने, कार्यान्वयनमा पन्छिने",पर्यटन मन्त्रालयचिनियाा जहाजको ऋण मिनाहासांस्कृतिक सम्झौता अद्यावधिकपोखरा अन्तर्राष्ट्रिय विमानस्थल सञ्चालनमा सहायता
क्यान्सर उपचारका उपकरण नचल्दा बिरामी फर्काइँदै,"त्रिवि शिक्षण अस्पतालका कार्यकारी निर्देशक दिनेश काफ्ले भने बजेट अभावका कारण मेसिन खरिद गर्न नसकेको बताउँछन् । उनका अनुसार चालु आर्थिक वर्षमा १५ करोड रुपैयाँ बजेट छ । यसले १०१२ करोड रुपैयाँ पर्ने मेसिन खरिद गर्न सकिँदैन, उनले भने ।वरिष्ठ क्यान्सर रोग विशेषज्ञ डा मदन पिया समयमा क्यान्सरको उपचार गराउन नसके निको हुने सम्भावना भएका बिरामीको मृत्युसमेत हुन सक्ने बताउँछन् । उपचार अभावमा फोक्सोमा पानी जम्ने, सास फेर्न गाह्रो हुनेजस्ता समस्या देखिन्छ, उनले भने । क्यान्सरका बिरामी त्रिवि शिक्षण अस्पतालमा दैनिक २५ देखि ३० जना र सिभिलमा १५ देखि २० जनासम्म आउने गरेका छन् । निजीमा क्यान्सरको उपचार गर्न कम्तीमा ४५ लाख रुपैयाँ खर्च हुने गर्छ । मुलुकमा बर्सेनि २५ देखि ३० हजार क्यान्सरका नयाँ बिरामी थपिने अनुमान छ । क्यान्सरबाटै प्रत्येक वर्ष १५ देखि २० हजार जनाको मृत्यु हुने स्वास्थ्य मन्त्रालयको तथ्यांक छ । नेपालमा सबैभन्दा बढी श्वासनली तथा फोक्सोका क्यान्सर बिरामी छन् । त्यसपछि पाठेघर, स्तन र पुरुषमा घाँटी र पेटको मुख्य समस्या छ । स्वास्थ्य विभाग नर्सिङ तथा सामाजिक सुरक्षा महाशाखाका अनुसार मुलुकमा ७६ हजार ८ सय ८४ जना क्यान्सरका बिरामी छन् ।"
किसानलाई क्रेडिट कार्ड,"व्यावसायिक किसानका लागि आवश्यक वित्तीय, प्राविधिक एवं बजार व्यवस्थापनका लागि नगरपालिकामा न्यूनतम ब्याजमा कर्जा कार्यान्वयनमा ल्याइएको जनाइएको छ । अर्थ मन्त्रालयबाट जारी भएको सहुलियतपूर्ण कर्जाका लागि ब्याज अनुदानसम्बन्धी एकीकृत कार्यविधि २०७५ (संशोधन सहित) अन्तर्गत व्यावसायिक कृषि तथा पशुपन्छी कर्जा कार्यान्वयनमा सहयोग पुर्याउने गरी किसानलाई उक्त सुविधा दिन थालिएको नगर प्रमुख तीर्थराज भट्टराईले बताए । नगरपालिकाभरिका सबै व्यावसायिक हुन चाहने किसानलाई कार्ड वितरण गर्ने योजना रहेको उनले बताए । कर्जा लिने किसानको ब्याजमध्ये संघीय सरकारले पाँच प्रतिशत र नगरपालिकाले पाँच प्रतिशत तिर्ने व्यवस्था मिलाइएको छ ।ऋण लिएर व्यावसायिक रूपमा पशुपन्छी पालन तथा कृषि गर्न चाहने किसानलाई आर एन्ड डी इनोभेटिभ सोलुसनले कर्जा तथा अन्य साधन स्रोतको सदुपयोग तथा दक्षता अभिवृद्धि सम्बन्धित तालिमसमेत उपलब्ध गराउने सम्झौतामा उल्लेख छ । लगानी अभाव झेलिरहेका किसानलाई ग्लोबल आईएमई बैंकले त्रिपक्षीय साझेदारीमा पाँच वर्षभित्र तिर्ने गरी २ लाखका दरले कर्जा रकम उपलब्ध गराएसँगै नगरपालिकाले किसानलाई क्रेडिट कार्ड वितरण थालेको हो । १५ वटा वडा रहेको यो नगरपालिकाले पशु तथा कृषि व्यवसायका लागि पकेट क्षेत्र निर्धारण गर्ने तयारी गरेको छ । एक वडा, एक उत्पादन कार्यक्रम बनाएर लागू गर्ने गरी तयारी भइरहेको नगरपालिकाले जनाएको छ । कृषि उत्पादनलाई जोड दिन पशुपालनसँगै फलफूलका बिरुवा वितरण तथा विभिन्न नगदे बालीमा अनुदान दिँदै आएको छ । यहाँ किबी, कफी, तरकारी, दुग्ध पदार्थ मुख्य उत्पादन हो । १० स्थानीय तह रहेको जिल्लामा कृषि व्यवसायबाट आम्दानी वृद्धिका लागि सबै पालिकाले व्यावसायिक कृषि जोड दिएका छन् । जिल्लाका कतिपय स्थानीय तहले कृषि उत्पादनलाई आफ्नै क्षेत्रमा प्रशोधन गरेर बजारीकरण गर्नेसम्मको योजना बनाएको उपप्रमुख राईले बताए । जिल्लाको प्रमुख व्यापारिक केन्द्रमा रहेको यस नगरपालिकामा अनुदान पाएका कतिपय कृषक व्यावसायिक बनेका छन् भने कतिपयले काम नै नगरी अनुदान मात्र लिएको पाइएको छ । दिक्तेल रूपाकोट मझुवागढी२ सोल्माकी कल्पना राईले किसान क्रेडिट कार्ड लिएपछि कृषि व्यवसाय सञ्चालन गर्न सहज हुनेमा आशावादी देखिइन् । पैसा नभएकै कारण पहिले कृषि व्यवसाय गर्न समस्या थियो, सोल्माली कृषि तथा पशुपन्छी बहुउद्देश्यीय कृषि फर्मकी सञ्चालकसमेत रहेकी राईले भनिन्, क्रेडिट कार्डमार्फत सहज र सस्तोमा ऋण पाउनुका साथै उत्पादित कृषिजन्य वस्तु नगरले किनिदिने भएपछि व्यवसाय गर्न आँट आएको छ । व्यावसायिक रूपमा कृषि पेसामा लाग्न चाहने र लगानी गर्न पैसा नहुनेका लागि क्रेडिक कार्डले राम्रो काम गर्ने सोल्माकै परशु विश्वकर्माको भनाइ छ । मलाई पैसा चाहिएको थियो, किसान क्रेडिट कार्ड लिएपछि ऋण पाएको छु, सहारा कृषि तथा पशुपन्छी फर्मका सञ्चालकसमेत रहेका उनले भने, पाँच वर्षसम्म तिरिसक्छु । संघीय सरकारले कृषि ऋणमा ५ प्रतिशत ब्याज अनुदान दिने प्रावधान सबै किसानको पहुँचमा नभएकाले यसलाई नगरपालिकाले व्यवस्थित गर्दै ५ प्रतिशत ब्याज अनुदान थप गरी नगर क्षेत्रभित्रका किसानलाई १० प्रतिशत (संघीय सरकारको ५ र नगरको ५ गरी) दिने व्यवस्था गरिएको छ । क्रेडिट कार्डबाट उपयोग गर्न मिल्ने दुई लाख रुपैयाँको एक वर्षसम्म सावा तिर्नु नपर्ने प्रावधान छ । एक वर्षपछि सावा रकम किस्तामा पाँच वर्षसम्म चुक्ता गरिसक्नुपर्ने व्यवस्था गरिएको छ । नगरभित्रका किसानले उत्पादन गरेका सबै वस्तुको बजारीकरण पनि नगरपालिकाले गर्ने उपप्रमुख राईको भनाइ छ । किसानले उत्पादन गरेका सबै वस्तु नगरले किनिदिन्छ, उपप्रमुख राईले भने, किसानको काम उत्पादन गर्ने हो, बजार खोज्ने जिम्मा नगरले लिन्छ ।"
बोक्सी आरोपमा निरन्तर ज्यादती,"(काठमाडौंमहोत्तरीकाभ्रे)गत भदौ ६ गते साँझ महोत्तरीको मनराशिसवा१० स्थित मरुवाहीकी १३ वर्षीया बालिका अचानक बिरामी परिन् । उनी मूर्च्छा परेर ढलेपछि हजुरबुबा राम सिंहासन चौधरी छिमेकी भोला चौधरीमाथि जाइलागे । कामबाट केही बेरअघि घर फर्किएका भोलालाई तेरो श्रीमतीले बोक्सी लगायो, उसलाई मेरो नातिनी ठीक पार्न भन् भन्दै गालीगलौज र कुटपिट गरे । भोला हारगुहार गर्न थाले । काममा गएका श्रीमान् घर आइपुगेर भित्र नपस्दै बाहिर हारगुहार गर्न थालेपछि भोलाकी श्रीमती सतीदेवी बाहिर निस्किन् । श्रीमान्लाई बचाउन झगडा भएको ठाउँमा पुगेकी उनैलाई राम सिंहासन र उनको परिवारले कुटपिट गर्न थाल्यो । बोक्सी लगाएर नातिनी बिरामी बनाएको भन्दै चप्पलैचप्पलले हिर्काए, पीडित सतीदेवीले सुनाइन्, मेरा शरीरका कपडासमेत खोलेर नांगेझार पारे । भोलिपल्ट पनि सिंहासनका परिवारले अमानवीय व्यवहार देखाएको उनको आरोप छ । बिरामी नातिनीलाई उनको आँगनमा ल्याएर बोक्सी ठीक गर् भन्दै गालीबेइज्जती गरेको र आफूले भिडियो बनाएर प्रहरीमा जान्छु भनी मोबाइलले खिच्दा उनीहरूले नातिनी घर लगेको पीडितले बताइन् । राम सिंहासनको नातिनीको रोगबारे सतीदेवी अनभिज्ञ छन् । बोक्सी भनेर अपमान गरेपछि पाँच जनाविरुद्ध सतीदेवीले प्रहरीमा भदौ ७ गते उजुरी दिइन् । भदौ १० गते राम सिंहासनका छोराहरू राम विनय, राम सिकिल, नाति साजन र छिमेकी राजकुमारलाई जिल्ला प्रहरी कार्यालय महोत्तरीले पक्राउ गर्यो । उनीहरूविरुद्ध बोक्सीविरुद्धको कसुर २०७२ बमोजिम एक हप्ताको म्याद थप गरी अनुसन्धान अघि बढाइएको जिल्ला प्रहरी कार्यालय महोत्तरीका एसपी प्रकाश मल्लले बताए । घटनामा संलग्न राम सिंहासन भने फरार रहेकाले प्रहरीले खोजी गरिरहेको उनले जानकारी दिए । बोक्सीको आरोपमा गरिने हिंसाविरुद्ध कानुनी व्यवस्था भएको सात वर्ष भइसकेको छ । तर, समाजमा महोत्तरीमा जस्तै खासगरी महिलालाई बोक्सी भनेर आरोप लगाउने, कुटपिट गर्ने, दुःख दिने, अमानवीय व्यवहार गर्ने क्रम भने घटेको छैन । पछिल्लो १० वर्षमा नेपाल प्रहरीमा बोक्सी आरोप लगाउने विरुद्धका देशभरबाट ३ सय ९६ मुद्दा दर्ता छन् । प्रतिवर्ष कम्तीमा २४ देखि बढीमा ६१ वटासम्म मुद्दा दर्ता भएका छन् । आव ०७५७६ यता बोक्सी आरोप तथा झारफुकका क्रममा ७ महिला, ३ पुरुष, २ बालिका र १ बालक गरी १३ जनाको मृत्यु भएको नेपाल प्रहरीको अभिलेख छ । बोक्सी आरोप तथा झारफुकका क्रममा १२ वटा कर्तव्य ज्यान मुद्दामा ३० पुरुष र १८ महिला गरी ४८ जनालाई पक्राउ गरी कारबाहीमा पठाइएको छ । यही अवधिमा बोक्सी आरोप लगाउने विरुद्ध २ सय १४ मुद्दा प्रहरीमा दर्ता भएका थिए ।यी त प्रहरीमा रिपोर्ट भएका मात्रै हुन्, ती पनि १० नम्बर डायरीमा भएका मात्रै, मिलापत्र भएकालाई त्यहाँ टिपेकै हुँदैनन्, अधिवक्ता रेश्मा थापा भन्छिन्, यसपछि अदालतको पाटोमा, गम्भीर प्रकृतिमा नपुगेसम्म बोक्सी आरोपका मुद्दा अदालतमा गएकै छैनन् । उनी बोक्सी आरोपविरुद्धको ऐन बनाउन सर्वोच्चमा पहिलो रिट हाल्नेमध्येकी एक हुन् । ०५८ सालमा महिला, युवा, वातावरण, अधिकार र समाजको महिला विभागका तर्फबाट अधिवक्ताहरू रेश्मा थापा, शर्मिला ढकाल, रविना श्रेष्ठ, रञ्जला प्याकुरेल र संगीता ढकालले सर्वोच्च अदालतमा बोक्सीको दोषारोपण गर्ने कार्यलाई सजाय गर्ने कानुनको निर्माणसमेत गरी पाउँ भनी सरकारविरुद्ध रिट हालेका थिए । रिटउपर फैसला हुन तीन वर्ष लाग्यो । ०६१ साल साउन २६ गतेको फैसलाले महिलामाथि बोक्सीको आरोपले हुने गरेको अन्याय, अत्याचार, उत्पीडन, यातना रोकथाम, नियन्त्रण एवं सजाय गर्ने प्रभावकारी ऐनको अभाव रहेको हुँदा उक्त रुढिवादी, अन्धविश्वास हटाउने उद्देश्यले जनचेतना जगाउन अपरिहार्य हुने भएकाले प्रभावकारी ऐनको तर्जुमा गरी कार्यान्वयन गर्न सरकारलाई निर्देशनात्मक आदेश जारी गरेको थियो ।फैसला भएको १० वर्षपछि मात्रै कानुन बन्यो, समुदाय तहमा गएर अवलोकन गर्दा बोक्सी आरोप लगाउन छाडेका छैनन् तर हिजो जसरी यो आरोपमा कुट्ने, मार्ने, मलमूत्र खुवाउने क्रम घटेको महसुस हुन्छ, कानुन आएको हुनाले बर्बरतापूर्ण शारीरिक आक्रमण गर्न डराएका हुन् कि भन्ने लाग्छ, रेश्माले भनिन्, कानुनले संवेदनशीलचाहिँ बनाएको छ तर यसले मात्रै अपराध घट्ने लक्षण देखिँदैन ।०७३ मंसिरमा बोक्सी आरोप लगाउँदै कुटपिट गरिएको चौथो दिन बिहानै काभ्रेकी लक्ष्मी परियार बितिन् । काभ्रेको चौरी देउराली गाउँपालिकाको सानो बाङ्थलीमा यो घटनापछि लक्ष्मीका माइती पक्षले प्रहरी कार्यालय धुलिखेलमा किटानी जाहेरी दिए । लक्ष्मीका श्रीमान् मिलनसमेत अनुसन्धानका लागि प्रहरी हिरासतमा रहेपछि उनीहरूका लालाबाला हेरचाह गर्ने कोही भएन । त्यतिखेर जेठो छोरा सागर ११ वर्षका, माइलो छोरा सुमन १० वर्षका र कान्छो छोरा सुशील डेढ वर्षका थिए । उनीहरूलाई काभ्रेको पाँचखालमा बसेर व्यवसाय गरिरहेका मिलनको माइला भाइ ज्ञानबहादुरले आफूसितै लिए । भतिजाहरूको पालनपोषण र शिक्षादीक्षाका लागि सहयोगको याचना गर्दै संघसंस्था र सरकारी निकायमा धाए । घटना भएको ६ महिनापछि जिल्ला प्रशासन कार्यालय काभ्रेले सागर, सुमन र सुशीललाई एसओएस बालग्राममा पुनःस्थापनाका लागि सिफारिस गरिदियो ।उनीहरूलाई केही समय भक्तपुरमा रहेको बालग्राममा राखियो । सागरलाई कक्षा ५ मा, सुमनलाई कक्षा ३ मा र सुशीललाई नर्सरीमा भर्ना गरियो । उनीहरू २४ वर्ष नपुग्दासम्म अभिभावकीय जिम्मेवारी बहन गर्नेमा बालग्रामले सहमति दिए पनि गाउँको सामुदायिक विद्यालयमा पढेका सागर, सुमन र सुशीललाई घुलमिल हुन समय लाग्यो ।लक्ष्मी बितेपछि ज्ञानबहादुरकी श्रीमती तारा (काकी) ले हेर्थिन् । सुशील तारासँग झ्याम्मिसकेका थिए । उनले तारासँग छुट्टिएर एसओएस बालग्राममा जान मानेका थिएनन् । सुशीललाई एसओएस पठाएदेखि तारा पनि न्यास्रिएकी थिइन् । उनीहरूलाई बालग्राम पठाएको दुई महिनापछि ज्ञानबहादुर र तारा भेट्न पुगे । पाँचखालबाट मेरो ममी आउनुभएको छ भन्दै सबैलाई देखायो, चिनायो, ताराले सम्झिइन्, हामीलाई भेटेर निकै खुसी भयो, हामीलाई छोड्नै मानेन, हामीसँगै पाँचखाल फर्किन धेरै जिद्दी गर्यो, निकैबेर रोएको पनि थियो । सुशीलको त्यस्तो अवस्था देखेर एसओसएसले यसरी भेट्न आइरहँदा उनीहरू यहाँ घुलमिल हुन नसक्ने भनेपछि ज्ञानबहादुर र तारा भेट गर्न जानै छोडिदिए । सुशीलले अहिले एसओएसकै आया दिदी (बालग्राममा हेरचाहकर्ता) लाई ममी बनाएको छ भन्ने सुनेकी छन् ताराले । मेरो त दुइटा ममी हुनुहुन्छ, पाँचखालमा र एसओएसमा भन्छ रे उनले भनिन् ।सागर र सुमन एसओएसको वातावरण र रहनसहनमा रमाउन सकेनन् । उनीहरू भागेर पाँचखाल गए । ज्ञानबहादुर र ताराले सम्झाइबुझाइ गरेर एसओएसमै फर्काए । सागरलाई एसओएस बस्न रुचि नभएपछि उनी पढ्दै गरेको स्कुलले सीप सिक्न पोखरा पठाइदियो । केही समय मेकानिकल सीप सिकेपछि अहिले काठमाडौंमा बसेर वर्कसप मा काम गरिरहेका छन् । सुमनले पनि एसओएस बस्न नरुचाएपछि पाँचखालमै बसेर पढ्दैछन् । उनको पढाइ खर्च एसओएसले नै बेहोर्छ । कक्षा ९ मा पढिरहेका सुमनले पढाइमा रुचि बढेको सुनाउँछन् । इन्जिनियर बन्ने लक्ष्य लिएका सुमनले आफ्नी आमाको न्यायका लागि कानुनी लडाइँ लड्ने सोच बनाएका छन् । कतै पढाइ बीचैमा छोडिदिने हो कि भनेर चिन्ता लाग्छ, सात वर्षअघिको घटना सम्झँदै ज्ञानबहादुरले भने, भाउजू बाँचेकै हुनुहुन्थ्यो भने भतिजाहरू यसरी तितरबितर हुने थिएनन् ।घटना भएको ०७३ मंसिर २० गते लक्ष्मी दिनभर कोदो टिपेर बेलुकीपख घर फर्कंदै थिइन् । सूर्योदय माध्यमिक विद्यालयमा सामाजिक विषयका शिक्षक हीरा लामा र उनकी आमा काइँली तामाङ लक्ष्मीको घर जाने बाटोमा भेटिए । उनीहरूले लक्ष्मीलाई बोक्सी आरोप लगाउँदै गाली गर्न थाले, घर जान दिएनन् । सूर्योदय माविको खेल मैदानमा भलिबलको पोलमा नाम्लोको डोरीले बाँधे । हीराले कुट्न थाले । एकछिन हराएकी हीराकी आमाले दिसा लिएर आइन् । लक्ष्मीका खुट्टा बााधेर दिसा खुवाए । दाउराको चिर्पट ल्याएर लक्ष्मीको टाउकोमा गहिरो चोट पर्ने गरी हानियो । कपाल लुछे । छातीमा लात्तैलात्ताले हाने । लगातारको कुटपिटले बेहास् भएकी लक्ष्मी उठ्नै सकिनन् । स्थानीय दिनेश नेपाली र उनका छोराले उठाएर घर पुर्याए ।काठमाडौंमा मजदुरी गरिरहेका लक्ष्मीका श्रीमान् मिलन घटना भएको भोलिपल्ट घर पुगे । लक्ष्मी हिँडेर अस्पताल जान नसक्ने भएकी थिइन् । गाउँकै स्वास्थ्य चौकीबाट औषधि लिएर खुवाए । उपचारका लागि ६ हजार तिर्ने सर्तमा प्रहरी आएर मिलापत्र गराए । मंगलबार कुटपिट गरी मलमूत्र खुवाइएकी लक्ष्मीको शुक्रबार बिहानै मृत्यु भयो ।सरकारले सामाजिक कुरीति तथा अन्धविश्वासका रूपमा रहेको बोक्सी प्रथाविरुद्ध ०७२ सालमा बोक्सीको आरोप (कसुर र सजाय) ऐन बनाएको एक वर्षपछि लक्ष्मीको बोक्सी आरोपकै कारण मृत्यु भएको थियो । लक्ष्मी हत्या प्रकरणको मुद्दामा उच्च अदालत पाटनले ०७६ भदौ २९ गते बल्ल फैसला सुनायो । हीरा लामा र काइँली तामाङलाई ३ वर्ष ७ महिना कैद र लक्ष्मीका श्रीमान् मिलनलाई २ वर्ष कैद सजायको फैसला गरेको थियो । अदालतको फैसलापछि तीनै जना फरार थिए । प्रहरीले ०७९ पुस २५ गते हीरा र काइँलीलाई काभ्रेको सानो बाङ्थलीबाट पक्राउ गर्यो । मिलनलाई ०७९ माघ १० गते काठमाडौंबाट पक्राउ गरियो । प्रहरीका अनुसार अहिले तीनै जनालाई कारागार चलान गरिएको छ ।बोक्सी हुन्छन् भन्ने वैज्ञानिक आधार नभए पनि बदनाम, हेला, अपमानको पात्र, सामाजिक रूपमा कमजोर भएका र एकल महिलालाई बोक्सीको आरोप बढी लाग्ने गरेको अध्येता जेबी विश्वकर्माको अनुभव छ । मन परेको छैन र समाजबाट बहिष्कृत गर्नुछ भने गरिब र सामाजिक हैसियत कमजोर भएकालाई घृणा र तिरस्कार गर्न, दमनका लागि यस्तो आरोप लाग्ने गरेको छ, उनले भने, यस्तो आरोप दलितलाई बढी लाग्छ, त्यसमा पनि दलित महिलालाई एकदमै बढी लाग्ने गरेको छ । महिला अधिकारका क्षेत्रमा काम गर्दै आएको महिला पुनःस्थापना केन्द्र (ओरेक, नेपाल) ले बोक्सी आरोपका १ सय ५६ घटना विश्लेषण गर्दै बोक्सी आरोपमा खासगरी महिलालाई कुटपिट, गालीबेइज्जती, मानसिक यातना, यौन दुर्व्यवहार, घरनिकाला, गाउँनिकाला, हत्या, हत्या प्रयास, ज्यान मार्ने धम्की, नांगै पारेर गाउँ घुमाउनेजस्ता काम गरेको बताएको छ । आँखा फुटाइदिने, दाँत भाँचिदिने, दिसापिसाब खुवाउने, थुक तथा पैतला चाट्न लगाउने, कपाल मुण्डन गरिदिने, तातोपानी शरीरमा खन्याइदिने, तातो पन्यूले डाम्नेजस्ता कार्य गरिएको ओरेकले आफ्नो रिपोर्टमा उल्लेख गरेको छ । महोत्तरीमा जस्तै मधेश प्रदेशमा बोक्सी आरोपका घटना अन्यत्रको भन्दा बढी हुने गरेको प्रहरीको तथ्यांकले देखाउँछ । आव ०७५०७६ यता बोक्सी आरोप लगाउनेविरुद्ध देशभर २ सय १४ मुद्दा प्रहरीमा दर्ता भएमा १ सय २६ मुद्दा मधेश प्रदेशका छन् । मधेशमा अन्यत्रको भन्दा बढी अशिक्षा, गरिबी, विपन्नता रहेको, दलित समुदायको बाहुल्य भए पनि सदियौंदेखि सामाजिक बहिष्करणमा पर्दै आएकाले मधेशमा बोक्सी आरोपका घटना उल्लेख्य मात्रामा रहेको अध्येता जेबीको बुझाइ छ ।बोक्सी आरोप र उत्पीडन, जातीय भेदभाव, छाउपडी, बालविवाह, दाइजो प्रथाजस्ता विकृतिविरुद्ध सचेतना, रोकथाम र यिनको न्यूनीकरणका लागि महिला, बालबालिका तथा ज्येष्ठ नागरिक मन्त्रालयले महिला सशक्तीकरण, महिला विकास, लैंगिक हिंसा निवारणजस्ता कार्यक्रममा पछिल्लो ६ वर्षमा ५ अर्ब ३३ करोड ६८ लाख ६ हजार रुपैयाँ खर्च गरिसकेको मन्त्रालयको वार्षिक प्रतिवेदनमा उल्लेख छ । मन्त्रालयले जिल्लास्थित महिला, बालबालिका कार्यालयमार्फत कार्यक्रमहरू सञ्चालन गर्दै आएको थियो । आर्थिक वर्ष ०७४०७५ यता तीन तहका सरकारको अभ्यास लागू भएपछि यो तीनै तहका सरकारले सचेतना कार्यक्रम सञ्चालन गर्नुपर्ने संशोधित ऐनमा भनिएको छ । समाजमा विद्यमान यस्ता सबैखाले विभेद, कुरीति र शोषणको अन्त्यका लागि उद्यमको विकास गरी महिलाहरूको आर्थिक सशक्तीकरण र दिगो विकास लक्ष्य हासिल गर्ने उद्देश्यले ६ वर्षअघि राष्ट्रपति महिला उत्थान कार्यक्रम लागू गरेको थियो । आव ०७३७४ देखि ०७७७८ सम्म ३९ करोड ८८ लाख २७ हजार रुपैयाँ खर्च भइसकेको छ । सचेतना र उत्थानका कार्यक्रमहरूको प्रगति प्रतिवेदनमा उल्लेख गरिएजस्तो प्रभावकारी हुन नसक्दा बोक्सी आरोपका घटना कायमै रहेको सरोकारवालाहरू बताउँछन् ।कानुन बनेर पनि अझै बोक्सी आरोपमा मर्नु पर्ने, कुटपिट सहनुपर्ने घटना हुनु भनेको राज्यका औपचारिक र अनौपचारिक प्रणाली नै दोषी रहेको अधिवक्ता रेश्माले बताइन् । कोही महिलाले आफूलाई बोक्सी आरोप लगाइएको भनेर प्रहरीमा उजुरी गर्न गए प्रहरीले आरोप लगाउनेलाई तुरुन्तै पक्राउ गरेर अनुसन्धान गर्ने कानुन छ, उनले भनिन्, तर, प्रहरीलाई सामाजिक मान्यता (अनौपचारिक पक्ष) ले प्रभाव पारिरहेको हुन्छ, उसले पक्राउ गर्नुको साटो गाउँका एकदुई जना अगुवा भेला पारेर मिलापत्र गराउनेतिर लाग्छ । स्थानीय न्यायिक समितिहरूले घटना हुन नदिन, बोक्सी आरोपमा कसैको ज्यान जानबाट रोकथाम, नियन्त्रण गर्नका लागि काम गरेका छैनन् । बोक्सी आरोपविरुद्ध देशभर एकैचोटि ठूलो बजेट खर्च गर्न नसके पनि प्रहरीमा रिपोर्ट भइरहेका आधारमा घटना दोहोरिरहने ठाउँहरूबाट प्रभावकारी काम गर्नुपर्ने उनी बताउँछिन् । राष्ट्रिय महिला आयोगकी सदस्य एवं प्रवक्ता कृष्णकुमारी पौडेल खतिवडाले बोक्सी आरोपविरुद्ध योजनाबद्ध रूपमा स्थानीय तहमार्फत काम गर्ने बताइन् । पीडकलाई पक्राउ गरेर पनि कानुनको दायरामा नल्याउने गरिएको उनले सुनाइन् । घटना दोहोरिरहेका छन्, मधेशमा स्थिति विकराल छ, उनले भनिन्, अब स्थानीय तहहरूलाई थप जिम्मेवार बनाएर मन्त्रालय, प्रहरी प्रशासनसँग समन्वय गरी अघि बढ्छौं ।"
मरनी देवीले भोगेको त्यो निकृष्ट यातना,"बोक्सी आरोपका कुरा आउँदा म महोत्तरीको मटिहानी नगरपालिका९ सिमरदहीकी मरनी देवीलाई सम्झन्छु । उनलाई ०५८ साल साउन ३० गते बोक्सी आरोपमा मलमूत्र खुवाउनेदेखि कुटपिट गरी चरम यातना दिइएको थियो । प्रहरीले उद्धार गरेर उनी बाँचेकी थिइन् । मैले पछिल्लो समय दुई वर्षअघि उनीसँग कुराकानी गरेकी थिएँ । बोक्सी आरोपमा यातना दिइएपछि आत्मबल बढेको, अन्धविश्वास तथा रुढिवादी परम्पराविरुद्ध जनचेतना फैलाउँदै अभियन्ता बन्न प्रेरित गरेको उनले सुनाएकी थिइन् ।स्वयंसेविका भएर काम गर्दा सुरुसुरुमा उनलाई स्विकारिएको थिएन तर अहिले सबै ठाउँमा उनलाई स्विकार्छन् । एक साहसी महिलाका रूपमा उनले थुप्रै सम्मान पनि पाएकी छन् । मलाई सम्झना भएसम्म अहिले पनि गाउँसमाजमा दलित, एकल महिला, आर्थिक र सामाजिक रूपले कमजोर वर्गका महिलालाई बोक्सी आरोप लाग्छ तर मरनी देवीले भोगेजत्तिको निकृष्ट यातना अरूले भोग्नुपरेको छैन । खुलमखुला बोक्सी आरोप लगाउँदा सजाय हुन्छ भनेर पनि समाजमा बिस्तारै चेतना बढेको मरनी देवीसँगको कुराकानी र मेरो अध्ययनले देखाउँछ । मैले पनि बोक्सी कुप्रथाविरुद्ध मिथिला चित्रकलामार्फत सचेतना जगाउन खोजिरहेकी छु । त्यही क्रममा हाम्रो कुराकानी हुँदा मैले धेरै कुरा थाहा पाएकी थिएँ । अहिले उनी ६६ वर्षकी भइन् । बुढ्यौली उमेरमा पनि उनी प्रेरणादायी छिन् । घर मधेशमा भए पनि म धेरैजसो काठमाडौंमै बस्छु । गाउँ जाँदा बाहिर ननिस्कनू है, आँखा लाग्छ भन्ने गरेको सुन्छु । अहिले पनि मानसिक रूपमा बोक्सीका नाममा दुर्व्यवहार छ । यसलाई चिर्न जनचेतनाकै खाँचो छ । साथै, बोक्सीको आरोप लगाउनेमाथि कानुनबमोजिम कारबाही हुन जरुरी छ ।"
चीनसँग कूटनीतिक माध्यमबाट नक्सा विवाद सुल्झाउन आग्रह,"मेयर शाहले गरे चीन भ्रमण रद्दनेपाली भूभागलाई चीनले भारतको देखाएको भन्दै काठमाडौं महानगर प्रमुख बालेन्द्र शाहले चीन भ्रमण रद्द गरेका छन् । नेपालचीन सांस्कृतिक आदानप्रदान कार्यक्रमका लागि बिहीबार चीन जाने तयारीमा थिए । नेपाली भूभागलाई चीनले नसोधी भारतको देखाउनु हाम्रो संवेदनशीलतालाई चालेको गलत कदम मानेका छौं, शाहले फेसबुकमा लेखेका छन्, चीनको निमन्त्रणामा हुँदै गरेको ५ दिने भ्रमण नैतिकताका आधारमा नजाने निर्णय गरेको छु ।यस्तै, नेपाल विद्यार्थी संघले चिनियाँ दूतावास अगाडि प्रदर्शन गरेको छ । सो क्रममा उनीहरूलाई प्रहरीले पक्राउ गरी करिब एक घण्टा नियन्त्रणमा राखेको थियो । नेविसंघले नक्सा सच्याउन माग गर्दै काठमाडौंस्थित चिनियाँ दूतावासलाई कूटनीतिक नोटसमेत बुझाएको छ ।"
सरकारको कामप्रति मोर्चाका नेता एकमत,"(सुर्खेत)प्रधानमन्त्री पुष्पकमल दाहालले सरकारले राम्रो काम गरिरहेको दाबी गरेका छन् । समाजवादी मोर्चाले कर्णाली प्रदेशको राजधानी वीरेन्द्रनगरमा बिहीबार गरेको सन्देशसभालाई सम्बोधन गर्दै दाहालले सरकार गठनको ८ महिनामा आफ्नो कुनै पनि व्यक्तिगत स्वार्थ नरहेको बताए । मलाई केही लिनु छैन, केही दिनु छैन, जे छ राष्ट्र र जनताका लागि, क्रान्ति र उपलब्धिको रक्षाका लागि हो, उनले भने, सरकारले राम्रो काम गरिरहेको छ, कसले हटाउने रहेछ, म पनि हेर्छु, जनताले पनि हेरिरहेका छन् । सत्ता टिकाउन सरकारले कसैसँग केही सम्झौता गरेको छैन ।सरकारले भ्रष्टाचारविरुद्ध चालेको कदम नरोकिने र पक्षपात नहुने प्रधानमन्त्री दाहालको भनाइ छ । भ्रष्टाचारविरुद्ध, सुशासनका पक्षमा अभियान चालिएको छ । यो रोकिनेवाला छैन, उनले भने, सबैको साथ, सहयोग र नेपाली जनताको समर्थनमा यो नयाँ अभियान हो । यसले दायाँबायाँ, तेरो, मेरो हेर्ने छैन । प्रधानमन्त्री दाहालले भ्रष्टाचार र सुशासनको पक्षमा गठबन्धन सरकार र समाजवादी मोर्चा एक ढिक्का भएर अगाडि बढेको बताए । सरकारले कांग्रेस र एमालेलाई मात्रै हान्छ, आफ्ना नेतालाई छोड्छ भन्ने थियो, उनले भने, त्यो होइन, सीआईबीलाई अनुसन्धान गर्दै जाँदा बाटोमा प्रचण्ड देखिन्छ भने पनि नछोड भनेको छु । एकीकृत समाजवादीका अध्यक्ष माधवकुमार नेपालले वर्तमान सरकार कहिले ढल्ला भन्ने चिन्ताबाट मुक्त हुन आग्रह गरे । यो सरकारलाई देशी, विदेशी कुनै शक्तिले हल्लाउन सक्दैन, उनले भने, कसैलाई ढलोस् भन्ने लागेको छ भने असिनपसिन हुन दिनुस्, हामीले यो सरकार राम्रो उद्देश्यका निम्ति बनाएका छौं । नेपालले सरकारमा रहेका कम्युनिस्ट धारका दलहरूको मोर्चा हुँदा सत्तारूढ कांग्रेस रुष्ट हुन्छ कि भन्नेहरू पनि रहेको तर त्यो सही नभएको बताए । कसैकसैलाई एकता पचेको छैन, एकताभन्दा सबैले राम्रो मान्नुपर्ने हो, एकातिर मोर्चा छ, अर्कोतिर गठबन्धन, उनले भने, गठबन्धनका कम्युनिस्ट मिलेर मोर्चा बनाएकाले कांग्रेसको मनमा चिसो पस्यो कि भन्नेहरू पनि छन्, तर त्यस्तो छैन । भ्रष्टाचारविरुद्ध प्रधानमन्त्री दाहालले चालेको कदममा सत्तारूढ दलहरूको ऐक्यबद्धता रहेको उनको भनाइ छ । नेपाल कम्युनिस्ट पार्टीका महासचिव नेत्रविक्रम चन्दले सरकार भ्रष्टाचार र मानव बेचबिखनविरुद्ध लड्नुपर्ने भनाइ राखे । प्रधानमन्त्रीको भ्रष्टाचारविरुद्धको लडाइँमा सडकबाट आफूले साथ दिने उनको भनाइ छ । भ्रष्टाचारी जोसुकै भए पनि छुट दिन आवश्यक छैन, मेरो आफ्नै पार्टीका नेता भ्रष्टाचार र मानव बेचबिखनमा संलग्न रहेको पाइए पनि कारबाही गर्छु, उनले भने, तपाईं प्रधानमन्त्रीको कुर्सीबाट लड्नुस्, चोकको मोर्चाबाट हामी लड्छौं, अब भ्रष्टाचारीलाई कुनै पनि छुट दिन आवश्यक छैन, उनीहरू राता हुन्, काला या सेता । चन्दले प्रधानमन्त्री दाहालविरुद्ध विभिन्न ठाउँबाट षड्यन्त्र भइरहेको पनि दाबी गरे । समाजवादी मोर्चा नेपालले कर्णाली प्रदेश समन्वय समिति घोषणा गरेको छ । समितिमा मोर्चा आबद्ध दलको सिफारिसमा तीनतीन जना सदस्य छन् । माओवादीबाट प्रदेश अध्यक्ष विमला केसी, कृष्णबहादुर जीसी र दिनेश चदारा तथा एसबाट उपमहासचिव प्रकाश ज्वाला, प्रदेश अध्यक्ष अमरबहादुर थापा र ठगेन्द्र पुरी सदस्य छन् । नेकपाका तर्फबाट विराट सी, पौरख सी र सभ्यता सी तथा जसपाबाट देवीराज न्यौपाने, गगनबहादुर सारू र सन्तोषी विक सदस्य छन् ।"
सरकारी कार्यालयले नै टेरेनन् राजपत्रको सूचना,"(काठमाडौं)सार्वजनिक बिदामा पनि कार्यालय खोलेर सेवा प्रवाह गर्नुपर्ने भन्दै गृह मन्त्रालयले राजपत्रमा प्रकाशन गरेको सूचनाकै गृह मातहतको जिल्ला प्रशासन कार्यालयले अवज्ञा गर्ने गरेका छन् । जिल्ला प्रशासन, मालपोत, नापी, वैदेशिक रोजगार कार्यालयलगायतका कार्यालयहरू सार्वजनिक बिदाको दिन बन्द हुँदा सेवाग्राही छिटो छरितो सेवा लिनबाट वञ्चित हुँदै आएका छन् । गृह मन्त्रालयले १८ वटा सार्वजनिक बिदामा पनि निश्चित समय कार्यालय खोल्नुपर्ने निर्णय गरेर २०७९ चैत २ मा राजपत्रमा सूचना नै जारी गरेको थियो । आफ्नै मन्त्रालयको निर्णयलाई काठमाडौं उपत्यकाभित्रकै ललितपुर जिल्ला प्रशासन र सिमाना जोडिएको काभ्रेपलाञ्चोक प्रशासनले अवज्ञा गरेका छन् । सेवा प्रवाहलाई नियमित गर्न जिल्ला प्रशासन, मालपोत, यातायात, नापी, राहदानी, भन्सार, वैदेशिक रोजगार कार्यालय, स्थानीय तहले उँभौली पर्व, चण्डी पूर्णिमा, बुद्ध जयन्ती, गणतन्त्र दिवस, गाईजात्रारक्षाबन्धन, श्रीकृष्ण जन्माष्टमी, इन्द्रजात्रा, घटस्थापना, क्रिसमस, उँधौलीयोमरी पुन्ही ज्यापू दिवसमा पनि कार्यालय खोलेर सेवा नियमित गर्नुपर्ने राजपत्रको सूचनामा उल्लेख छ । त्यस्तै तमु ल्होसार, बुद्ध जयन्ती, माघी पर्व, जनयुद्ध दिवस, प्रजातन्त्र दिवस, महाशिवरात्रि, अन्तर्राष्ट्रिय महिला दिवस, घोडेजात्रा, इद उल फित्र, बकर इद, मच्छिन्द्रनाथको भोटोजात्राको दिन पनि कार्यालय खोल्नुपर्ने राजपत्रमा उल्लेख छ । राजपत्रमा स्थानीय तहले यी बिदामा स्थानीय तहबाट प्रवाह हुने सार्वजनिक सेवा निरन्तर गर्नुपर्ने उल्लेख छ । राजपत्रअनुसार नागरिकता, राहदानी, कन्सुलर, भन्सार, राजस्व, क्वारेन्टाइन, सवारी अनुमतिपत्र, सवारीसाधन दर्ता, नवीकरण, उद्योग, वाणिज्य र कम्पनी प्रशासनसम्बन्धी सेवाका कार्यालयहरू १८ वटा बिदामा पनि नियमित सञ्चालन हुनुपर्ने हो । यस्तै वैदेशिक रोजगार सेवा, राष्ट्रिय परिचयपत्र, पञ्जीकरणसम्बन्धी सेवा, मालपोत र नापीसम्बन्धी सेवा पनि दिनुपर्ने राजपत्रमा उल्लेख छ । जनैपूर्णिमा मात्रै भएको भए कार्यालय खुल्थ्यो । गाईजात्रा पनि भएकाले बन्द गरिएको हो, ललितपुरका प्रमुख जिल्ला अधिकारी रुद्रप्रसाद पण्डितले भने । जिल्ला प्रशासन कार्यालय काभ्रेपलाञ्चोकका सहायक प्रमुख जिल्ला अधिकारी आनन्द पौडेलले जनैपूर्णिमामा गत वर्ष पनि बिदा भएकाले बिहीबार पनि बिदा दिइएको बताए । भक्तपुर जिल्ला प्रशासन वरिपरि गाईजात्रा मनाइने भए पनि कार्यालय खुला थियो । सहायक प्रमुख जिल्ला अधिकारी डोरेन्द्र निरौलाले पासपोर्ट र राष्ट्रिय परिचयपत्रको सेवा लिन आउने २० जना सेवाग्राहीको काम गरेको बताए । अन्य दिनमा भन्दा सार्वजनिक बिदाका दिन तुलनात्मक रूपमा बढी सेवाग्राही आउँथे । बिहीबार कार्यालय वरिपरि नै गाईजात्रा मनाउने भएकाले कम आएको हुन सक्छ, उनले भने । राजपत्रको सूचनाको कार्यान्वयन भएनभएको अनुगमन गर्दा मालपोत कार्यालय डिल्लीबजार र भक्तपुर बन्द थियो । नापी कार्यालय पनि खोलिएको थिएन । मालपोत कार्यालय डिल्लीबजारका एक कर्मचारीले भने, सरकारले सार्वजनिक बिदा भनेको दिन पनि कार्यालमा काम गर्न जागिर खाएको हो र ? बिदा भनेपछि बिदा हो नि । भूमि व्यवस्था, सहकारी तथा गरिबी निवारण मन्त्रालयका प्रवक्ता प्रकाश जोशीले राजपत्रअनुसार बिहीबार कार्यालय खोलेर सेवा दिनुपर्ने बताए । कार्यालय खुला भए, नभएको जानकारी छैन, उनले भने । नापी विभागका निर्देशक दामोदर ढकालले मातहतको कार्यालय खुला गर्न परिपत्रसमेत गरेकाले खुला हुन सक्ने अनुमान गरे । राजपत्रमा वैदेशिक रोजगार सेवासमेत दिनुपर्ने उल्लेख भए पनि कार्यालय नखुलेपछि वैदेशिक रोजगारमा जान चाहनेले श्रम स्वीकृति र श्रम नवीकरण सेवा नै लिन पाएनन् । सार्वजनिक बिदा भएकाले कार्यालय बन्द गरिएको हो, श्रम रोजगार कार्यालय ताहाचलकी प्रमुख पार्वती अर्यालले भनिन् । जिल्ला प्रशासन कार्यालय भने खुलाजिल्ला प्रशासन कार्यालय काठमाडौं भने १० देखि ५ बजेसम्म नै खुला थियो । सहायक प्रजिअ खड्गबहादुर श्रेष्ठले सार्वजनिक बिदा भए पनि अरू दिनजस्तै कर्मचारीहरू उपस्थित भएर सेवा प्रदान गरेको बताए । कार्यालय खुला भएको जानकारी नभएर हुन सक्छ सेवाग्राहीको संख्या भने न्यून थियो, उनले भने । उनका अनुसार बिहीबार राष्ट्रिय परिचत्रपत्रका लागि ५ जनाले फोटो खिचाएका थिए भने ५ जनाले नयाँ कार्ड लिए । एक जनाले नयाँ नागरिकता बनाएका छन् । २८ जनाले राहदानीको लागि फाराम भरेका छन् । कन्सुलर सेवा विभाग पनि खुला थियो । विभागका महानिर्देशक प्रकाशमणि पौडेलले सार्वजनिक बिदा भए पनि राजपत्रमा आफ्नो कार्यालय खुला रहनुपर्ने सूचीमा रहेकाले नियमित सेवा प्रदान गरेको बताए । बिहीबार ३७ जनालाई सेवा दिएको उनले बताए । यातायात कार्यालय राधेराधेले कार्यालय खुला गरेर २२ जनालाई सेवा प्रदान गरेको सूचना अधिकारी जीवनकुमार बस्नेतले बताए । गृह मन्त्रालयका प्रवक्ता नारायणप्रसाद भट्टराईले राजपत्रको सूचना कार्यान्वयनमा एकरूपता ल्याउन जरुरी रहेको बताए । यसबारेमा समीक्षा गर्नुपर्ने देखिएको छ, उनले भने, राजपत्रमा खोल्नैपर्ने भनिएका कार्यालय कुनै खोल्ने र कुनै नखोल्ने गर्नु हुँदैन । एकरूपता ल्याउन सहजकीकरण गर्नुपर्ने देखिएको छ ।"
फोटोबुकमा साइपाल,"काठमाडौं (कास) बझाङका पत्रकार वसन्तप्रताप सिंहको फोटोबुक साइपाल हिमाल सार्वजनिक भएको छ । काठमाडौंमा बिहीबार एक कार्यक्रमबीच फोटोबुक सार्वजनिक गरिएको हो । फोटोबुकमा साइपाल क्षेत्रको जनजीवन, संस्कृति, चाडपर्व, खानपान, रहनसहन, भूदृश्य, हिमाली पर्यावरण र पर्वतारोहण समेटिएको छ । फोटोबुकमा वसन्तले भेडी ग्वाला र ऊन कातिरहेका महिलादेखि अजंगको पहाडका काखमा झुरुप्प परेका गाउँका केटाकेटी हिमालसँगै मुस्काएका देखिन्छन् । त्यस्तै, रंगीचंगी जंगली फूल फुलेका, लेकमा चौंरी डुलेका अनि झरना, खोला र हिमनदी पुस्तकमा समेटिएका छन् । पुस्तकमार्फत वसन्तले यार्चागुम्बु टिप्न जानेहरूका संघर्षका कथा शब्द र तस्बिरमा बोलेका छन् । फोटोबुकमार्फत आफूले साइपाल यात्राका क्रममा देखे भोगेका सम्झनालाई जीवन्तता दिने प्रयास गरेको उनको भनाइ छ । भलै फोटोका संग्रहले मात्रै मेरो यात्रालाई पूर्णता नदिएको होला तर, साइपाललाई जिवन्त राख्ने दस्तावेज हो यो, उनले भने । पुस्तकमा उनले तस्बिरसँगै साइपाल बेसक्याम्प र उरै पासका म्याप र आइटिनेरी पनि समावेश गरेका छन् । त्यस्तै, सुदूरपश्चिमका हिमालहरूको विवरण पनि उनले फोटोबुकमा उल्लेख गरेका छन् । १३२ पृष्ठको पुस्तक नेपाल पर्वतारोहण संघ र बझाङको साइपाल गाउँपालिकाको सहयोगमा ललितपुरको सानेपास्थित म्याप हाउस ले प्रकाशन गरेको हो ।"
रोनाल्डोको रेकर्ड,"सन् २०२१ मा आजकै दिन (सेप्टेम्बर १) मा पोर्चुगलका खेलाडी क्रिस्टियानो रोनाल्डोले अन्तर्राष्ट्रिय फुटबलमा सर्वाधिक गोलकर्ताको रेकर्ड कायम गरेका थिए । विश्वकप छनोटअन्तर्गत आयरल्यान्डविरुद्धको खेलमा दुई गोल गर्दै रोनाल्डोले उक्त रेकर्ड कायम गरेका थिए । सन् १९८५ फेब्रुअरी ५ मा जन्मिएका रोनाल्डोले २००३ को मार्च २३ देखि अन्तर्राष्ट्रिय फुटबलमा पाइला राखेका थिए । त्यसयता २०२३ जुन २० सम्ममा उनले पोर्चुगलका लागि २ सय खेल खेल्दै १ सय २३ गोल गरिसकेका छन् । १ सय ८ गोल गरेका इरानका अलि दाई दोस्रो र १ सय ३ गोल गरेका अर्जेन्टिनाका लियानेल मेसी तेस्रोमा छन् । हाल साउदी अरबको अल नासेर क्लबका कप्तानसमेत रहेका रोनाल्डोले क्लब फुटबल करिअर भने स्पोर्टिङ क्लबबाट सुरु गरेका हुन् । त्यसपछि उनले म्यानचेस्टर युनाइटेड, रियल म्याड्रिड, युभेन्ट्सलगायतका क्लबबाट खेल खेलिसकेका छन् । व्यावसायिक फुटबल खेल्ने क्रममा ३७ वर्षीय रोनाल्डोले हालसम्म पाँच पटक बालन डीअर र चार पटक युरोपेली गोल्डेन बुट जितिसकेका छन् । उनी सात लिग टाइटल, पाँच यूईएफए च्याम्पियन्स लिग, यूईएफए युरोपियन च्याम्पियनसिप, यूईएफए नेसन्स लिग, अरब क्लब च्याम्पियन्स कपसहित जीवनमा ३४ वटा ट्रफी विजेतासमेत हुन् । रोनाल्डोले हालसम्म ११ सयभन्दा बढी व्यावसायिक फुटबल खेलिसकेका छन् । उनी २०१५ मा पोर्चुगिज फुटबल फेडेरेसनबाट सर्वकालीन महान् खेलाडी घोषित भएका थिए । त्यसको अर्को वर्ष पोर्चुगलले युरो कपको उपाधि हात पारेको थियो ।"
विस्फोटक बाबर,"(काठमाडौं) एउटा कल्पना । बाबर आजम पाकिस्तानमा नभएर भारतमा जन्मेको भए ? अथवा भनौं, उनले पाकिस्तानका लागि नभएर भारतका लागि क्रिकेट खेलेको भए ? हुन्थ्यो के त ? कल्पना न हो । जे पनि हुन सक्थ्यो । तर एक क्रिकेट खेलाडीका रूपमा यी पाकिस्तानी माथिल्लो क्रमका ब्याटरले आफूलाई एक होइन, धेरैपल्ट प्रमाणित गरिसकेका छन् । नेपालविरुद्ध एसिया कपको खेलमै पनि उनले आफू कस्तो ब्याटर हो भनेर सिद्ध गरे ।यसअघि नेपाली खेलाडीले पनि यी बाबरबारे धेरै सुनेका थिए । मुल्तानमा भएको खेलका क्रममा अनुभव पनि गरे । जत्तिकै राम्रा खेलाडी भए पनि उनले त्यति चर्चा पाएनन्, जति भारतीय खेलाडीले पाउने गर्छन् । अझ भनौं, विराट कोहलीले जति । अनि सायद बाबरले त्यति धेरै पनि कमाउन सकेका छैनन्, जति इन्डियन प्रिमियर लिग (आईपीएल) खेल्ने एक ठिक्कको औसतभन्दा माथिको भारतीय खेलाडीले कमाउने गर्छन् । आखिरमा यी त सबै गुनासा त हुन् ।अलिकति फरक दृष्टिकोणले सोच्ने हो भने एक साँच्चै राम्रो खेलाडीका लागि यसले के नै फरक पार्छ र ? पाकिस्तानले नेपालमाथि प्राप्त गरेको २ सय ३८ रनको जितमा बाबर एक्लैले १ सय ५१ रन बनाए । उनको प्रदर्शन वास्तवमै उत्कृष्ट रह्यो, केही सुन्दर मज्जाका सटहरू खेले । उनले १ सय ९ बलमै आफ्नो शतक पूरा गरे । त्यसपछि पूर्णतः आक्रामक भएर प्रस्तुत भए, त्यो कसरी भने बाँकी ५१ रन २२ बलमै बनाए । यसक्रममा केही कीर्तिमानहरू पनि बने ।बाबर वास्तवमै एक मोर्डन ग्रेट हुन्, उच्च कोटीका खेलाडी । उनको ब्याटिङले क्रिकेटका प्रशंसकहरू चाहेर पनि नचाहेर पनि मोहित हुने गर्छन् । जो कोही पनि पाकिस्तानको समर्थक हुनुपर्छ भन्ने हुन्न । तर उनको नो ननसेन्स एटिच्युड का कारण जो कोही उनको प्रदर्शनमा कायल भने हुने गर्छन् । कुनै ठोस आँकडा होइन, प्रमाणितभएको । तर भनिन्छ, नेपालमा पाकिस्तानी क्रिकेट टिमका समर्थक धेरै छन् । मुल्तानमा भएको खेलका क्रममा भने ती समर्थक नेपालकै पक्षमा त हुने भए नै ।कतिपय समर्थक पक्कै पनि बाबरको ब्याट चल्दा खुसी भएकै हुनुपर्छ । पाकिस्तानी क्रिकेटबाट एक अर्को भनाइ पनि छ विश्वकप हुनुपर्छ, पाकिस्तानले त्यसमा भाग लिने दुई टिम बनाए पनि मज्जाले पुग्छ । अनि फाइनलमा पुग्ने दुई टिम यिनै हुनेछन् । समस्या मात्र के हो भने पाकिस्तानी टिमका प्रदर्शनमा भर पर्न सकिन्न, कहिले कस्तो कहिले कस्तो । खास कुरा के पनि हो भने पाकिस्तानमा कसरी हो कसरी प्रतिभाशाली खेलाडी एकपछि अर्को जन्मिरहेका हुन्छन् ।यसमध्ये धेरै लामो समय क्रिकेटको मैदानमा टिक्दैनन् । केही लामै बाँच्छन् र इतिहास बनाउँछन् । त्यसमै एक पर्छन्, बाबर । उनको स्ट्रोकप्ले नै राम्रो छ । अनि प्रदर्शनमा लगातार एकरूपता छ । कहिले असाध्यै राम्रो, अनि कहिले असाध्यै नराम्रो हुने गर्दैन । त्यसमाथि व्यवहार नै राम्रो । साह्रै भलाद्मी छन्, उनी । उनलाई कभरतिर प्रहार गर्न महारथ प्राप्त छ । ड्राइभ गर्ने कला मीठो छ । जसरी कमै मिहिनेतमै चौका र छक्का प्रहार गर्छन्, प्रशंसा गर्नैपर्ने हुन्छ ।उनको बल सामना गर्ने पक्ष सुदृढ छ नै, बललाई प्रहार गर्ने टाइमिङ पनि त गज्जब छ । अहिले चलिरहेको एसिया कप वान डे क्रिकेटको प्रतियोगिता भयो । टेस्ट र ट्वान्टी ट्वान्टीमा त बाबर उत्तिकै राम्रा छन् । सायद वान डे क्रिकेटमा अझ राम्रा छन् । पाकिस्तान भयो, वान डे क्रिकेटको नम्बर १ टिम । अनि बाबर भए नम्बर १ ब्याटर । पञ्जावी मुस्लिम परिवारका छोरा बाबर लहोरमा जन्मे हुर्के । त्यहीं क्रिकेट सिके । पाकिस्तानी क्रिकेटमा दुई सहरको वर्चस्व पाइन्छ, कि त लाहोर, होइन भने कराँची ।बाबर पक्कापक्की लाहोर पाराका खेलाडी हुन् । अनि बाबर लामो समयदेखि पाकिस्तानी क्रिकेट टिमका कप्तान पनि छन् । उनको खेलको एउटा अर्को ठूलो विशेषता हो, कप्तान भएयता उनको खेलमा अझ सुधार आउनु । प्रदर्शन अझ मज्जाले जम्नु । नत्र क्रिकेटमा कप्तान भएपछि खेलमा लय गुमाउनेहरू धेरै छन् । तर तथ्यांकले भन्छ, बाबरको खेलमा अझ पो सुधार आएको छ, कप्तान भएपछि । कप्तान भएर बाबरले अझ जिम्मेवारी महसुस गर्दै खेल्ने गरेका छन् ।त्यसैले त नेपालविरुद्ध १ सय ५१ रन बनाएपछि उनी यस्तो उपलब्धि चुम्ने एसिया कप इतिहासकै पहिलो कप्तान बने । त्यस अगाडि कप्तानका रूपमा एसिया कपमा कोही कप्तानले बनाएको सबैभन्दा उच्च स्कोर थियो, १ सय ३६ । र, यो संयोगले अरू कसैले होइन, बंगलादेशविरुद्ध विराटले बनाएका थिए, भारतीय कप्तानका रूपमा । विराटकै कुरा गर्ने हो भने उनी मैदानमा जति धेरै एटिच्युड देखाउनुपर्ने खेलाडी हुन्, मैदान बाहिर त्यसको ठ्याक्कै विपरीत छन् भनिन्छ ।मैदानमा जत्तिकै दम्भ देखाए पनि मैदान बाहिर विराट कुल हुने गर्छन् । त्यसको ठीकविपरीत छन्, महेन्द्रसिंह धोनी । मैदानभित्र जत्तिकै कुल भए पनि मैदान बाहिर उनी छुद्र छन् भनिन्छ । यो सबै पृष्ठभूमि किन भन्दा, बाबरको एक खास प्रशंसकमा पर्छन्, यिनै विराट पनि । बाबरको प्रशंसा गर्न उनले पनि कन्ज्युस्याइँ गरेका छैनन् । कोहली एकै सासमा भन्ने गर्छन्, बाबरलाई जहिल्यै मेरो शुभकामना छ, उनीप्रति मेरा सदा सम्मान छ । एक खेलाडीका रूपमा कोहलीले लगभग सबैखाले सफलता चाखे ।अनि यही पृष्ठभूमिमा उनको तुलनामा बाबरसँग हुने गर्छ । अझ कोहली भन्छन्, मलाई पनि बाबरको ब्याटिङ हेर्न मज्जा आउँछ । एसिया कपमा नेपालको पहिलो खेलपछि हाम्रो ध्यान पनि अब शनिबारको खेलमा हुनेछ । हाम्रो मात्र के र ? क्रिकेट भनेपछि हल्का बुझ्नेले पनि शनिबारको खेल कुरिरहेको छ, जसमा भिड्ने छन्, तिनै पाकिस्तान र भारत । अनि तिनै बाबर र कोहली । यस्तो पनि भनिन्छ, सारा क्रिकेट एकातर्फ, पाकिस्तानविरुद्ध भारतको क्रिकेट अर्कोतर्फ ।यी दुई छिमेकी शत्रु देश भिड्दा त्यसमा सबथोक हुने गर्छ । त्यो भनेको नाटक, सनसनी, विवाद, आक्रोश, आरोप, प्रत्यारोप र अनि केके । त्यसमाथि यो खेल त्यति बेला हुन लागेको छ, जति बेला भारतको चन्द्रयान३ ले चन्द्रमामा सफलतापूर्वक अवतरण गरेको छ र अचम्मले अनुसन्धान पनि गरिरहेको छ । भारतको यो अन्तरिक्ष अभियानले दुई देशबीचको सम्बन्धमा धेरै मसला थप्ने काम पनि भएको छ । सायद पाकिस्तानीहरूले अनुभव गरिरहेका छन्, कतै हामी भारतभन्दा पछाडि त परेनौं ?अनि यही पृष्ठभूमिमा पाकिस्तानविरुद्ध पाकिस्तानबीचको क्रिकेट खेल । अझ गज्जब त के भने एसिया कपमा क्रममा पाकिस्तान र भारतबीच एक मात्र होइन, तीन खेल हुन सक्नेछन्, दुवै टिम फाइनल पुग्ने हो भने । पाकिस्तान र भारत दुवैका लागि यो खेलमा जितहारको फरक अर्थ हुनेछ । मैदानको चन्द्रयान३ सफलता जस्तै । पाकिस्तानलाई यी सबै समीकरणमा कोही एक खेलाडीले सबैभन्दा बलियो स्थितिमा पुर्याउन सक्छ भने ती बाबर मात्रै हुन्, अरू कोही होइनन् ।"
जंगलछेउका बस्तीमा बँदेलको 'व्यापार,"(धनगढी) दिउँसै हूल बाँधेर आउने जंगली बँदेलले बालीनाली सखाप पार्न थाल्यो । ०७६ सालमा सरकारले खेती जोगाउन बारीमा आएका बँदेल मार्न सकिने प्रावधान ल्याएपछि तराई र भित्री मधेश क्षेत्रमा जंगलछेउका युवाले जुक्ति निकाले बँदेलका बच्चा पाल्ने । बँदेल धपाउन निकालेको यो उपाय अचेल जंगल नजिकका बस्तीमा बँदेलका बच्चा पालेर मासुका लागि बिक्री गर्ने धन्दा बनेको छ । सरकारले २०७६ माघ २० मा राजपत्रमा सूचना प्रकाशित गर्दै सोही आर्थिक वर्षसम्मका लागि बँदेललार्ई कृषि हानिकारक वन्यजन्तु घोषणा गर्दै मार्न मिल्ने बाटो खोलेको थियो । त्यतिबेलादेखि नै बँदेलका बच्चा छोपेर पाल्न थालेका हुन् । कानुनले भने बँदेललगायतका वन्यजन्तु छोप्न, मार्न र बिक्रीवितरण गर्न प्रतिबन्ध गरेको छ । चार वर्षदेखि बँदेलका बच्चा छोप्ने काममा लागेका डडेलधुराको परशुराम नगरपालिकाका एक युवक झिसमिसेमै कहिले एक्लै त कहिले साथीसँग जंगल छिर्छन् । घरमा चिया नपाक्दै उनीहरू बँदेलका बच्चा छोपेर घर फर्किसकेका हुन्छन् । बँदेलको आनीबानी थाहा पाएका उनीहरू उज्यालो नहुँदै र अँध्यारो भएपछि मात्रै जंगल छिर्छन् । एक महिनाअघि उनले जंगलबाट छोपेर ल्याएका बँदेलका ८ बच्चा हुर्काइरहेका छन् । बस्ती छेउछाउका जंगलमा बाक्लो झाडीभित्र बँदेलले खाल्डो बनाएर बच्चा स्याहार्ने र माउ चर्न जाँदा झारपातले ढाकेर निस्कने गर्छ । त्यही मौकामा बच्चा छोप्न सकिने ती युवाले बताए । वर्षमा चार पटक ब्याउने बँदेलको मुख्य प्रजनन समय जेठअसार भए पनि बाह्रै महिना बच्चा जन्माउँछ । प्रजनन सिजनमै पनि सधैं पाइन्छ भन्ने होइन, धेरैजसो रित्तो फर्किनुपर्छ, एक युवकले भने, प्रायः दिउँसो बँदेल झाडीमै आराम गरेको हुन्छ । माउ हुँदा बच्चा छोप्न जोखिम हुन्छ । कि उज्यालो नहुँदै छिर्नुपर्छ कि अँध्यारो भएपछि पस्नुपर्छ । गत वर्ष दसैंमा १ लाख ३३ हजारका बँदेल बिक्री गरेको सुनाउने उनले परिवारमा लत्ताकपडा, नुनतेललगायत घरायसी खर्च धानिएको बताए । बँदेलबाट जोगाउन सके खेतीपातीले खानसम्म पुग्छ, अरू रोजगारी केही छैन, जंगल चहार्यो, बँदेलका बच्चा छोपेर हुर्काउँदै वर्ष दिन पालेर बेच्यो, ती युवाले सुनाए । बँदेलले एक पटकमा ६ देखि १२ बच्चा जन्माउँछ । तराईका जंगलमा १२ थुन भएका र भावर क्षेत्रमा ६ र ८ थुन भएका बँदेल बढी हुने स्थानीय बताउँछन् । थुनअनुसार एक बेतमा बच्चा जन्माउने स्थानीयको भनाइ छ । जंगलबाट छोपेर ल्याउनेबित्तिकै गाउँमा एउटा बच्चा दुई हजार रुपैयाँसम्म बेचिने कञ्चनपुरको कृष्णपुर१ का अर्का युवकले सुनाए । सानोमा दूध खुवाएर हुर्काउनुपर्छ, पछि त पाल्न धेरै खर्च हुँदैन, ६ महिना पाल्दा ५० हजार हाराहारीमा सजिलै बेचिन्छ, ती युवाले भने, ग्राहक घरमै आउँछन् । यसबाट वर्षमा २ लाखभन्दा माथि नै कमाइ हुन्छ । बच्चा छोप्न जाँदा बँदेल छेउछाउमै भए कहिलेकाहीं आक्रमणमा समेत परिने उनीहरू बताउँछन् । यो काममा जोखिम पनि छ, पैसा पनि छ, ती युवाले भने ।जंगलछेउका बस्तीमा बँदेल आतंक नियन्त्रण नभएपछि खेती जोगाउन र आम्दानीको अर्को उपाय निकालेको स्थानीय सुनाउँछन् । बँदेलका बच्चा छोप्दा हुने जोखिमबाहेक अन्य लगानी नचाहिने भएकाले बेरोजगार रहेका धेरैजसो युवा यसप्रति आकर्षित भएका छन् । कोरोनाकालमा समय कटाउन जंगल गएका बेला बँदेलका बच्चा छोप्ने काम गर्दागर्दै व्यवसाय जस्तै भइसक्यो, कञ्चनपुरको शुक्लाफाँटा४ का एक युवकले भने, सधैं खेतीपाती नष्ट गर्ने बँदेल छोप्दा कसैले विरोध पनि गर्दैनन्, आम्दानी पनि राम्रो हुन्छ ।कञ्चनपुरको शुक्लाफाँटा, कृष्णपुर, लालझाडी, बेलडाँडीजस्ता जंगल क्षेत्र भएका बस्ती, डडेलधुराको जोगबुढा, आलीताल र कैलालीको गोदावरी, गौरीगंगा, लम्की चुहाका जस्ता जंगलसँग जोडिएका बस्तीमा बँदेलका बच्चा पालेर बिक्री गर्नेको संख्या धेरै छ । सरकारले बँदेल नियन्त्रणका लागि कुनै चासो नदेखाएपछि पीडित बस्तीका कृषकले आफैं बँदेलका बच्चा छोप्ने बिक्री पनि गर्ने नियन्त्रण पनि गर्ने उपाय निकालेका हुन् । तीन वर्षअघिसम्म सरकारको आसमा नै थियौं, परशुराम६ का एक कृषकले भने, तीन वर्षदेखि लगातार बँदेलका बच्चा छोप्न थालेपछि खेती किसानीमा पनि क्षति कम भएको छ । क्षति सबै नरोकिए पनि दिउँसै हूलका हूल खेतीबारीमा पस्ने क्रम रोकिएको उनको अनुभव छ । ग्रामीण क्षेत्रमा प्रायः धेरैले जंगली बँदेल पाल्न सुरु गरेका छन् । सौखका लागि बजार क्षेत्रमा पनि बँदेल पाल्ने चल्न बढ्न थालेको छ । घरसँगै अलिकति तरकारी लगाउने र खोर बनाउने जग्गा भएकाहरू बँदेलका बच्चाका ग्राहक बन्न थालेका छन्, चार वर्षदेखि बँदेल छोप्ने काम गर्दै आएका एक युवकले भने, अन्य मांसहारी जनावरका डरले बँदेल बस्तीनजिक प्रजनन गर्ने स्वभावको भएकाले अलि बढी मिहिनेत गर्दा जति पनि बच्चा छोप्न सकिन्छ । कैलाली, कञ्चनपुर, डडेलधुरा सदरमुकाम मात्र होइन, यहाँ राजमार्ग क्षेत्रका होटलमा बँदेलको ताजा मासु र सुकुटीको माग पनि धेरै छ । यहाँ खसीको मासु प्रतिकिलो ८ सय पर्छ भने बँदेलको प्रतिकिलो १२ सयसम्म छ । ४५ वर्षयता बँदेलको मासुको व्यापार निकै फैलिइसकेको छ । कैलालीको अत्तरियाका एक होटल व्यवसायी भन्छन्, कालिजपछि बँदेलको मासु खोज्ने ग्राहक बढी छन् । गाउँमै पनि बँदेलको मासु र सुकुटी राम्रो बिक्री हुन्छ । सेनाप्रहरीका ब्यारेकदेखि, कर्मचारी, नेता, व्यापारी र मध्यम वर्गीय परिवार पनि जंगली बँदेलको मासुका उपभोक्ता हुन् । पछिल्लो समय विवाहलगायतका उत्सवमा पनि बँदेलको मासु पस्किन थालिएको छ । मानववन्यजन्तु द्वन्द्व कम गर्ने र बँदेलको संख्या नियन्त्रण गर्ने उद्देश्यले ०७६ मा एक वर्षसम्मका लागि खेतबारीमा आएर नोक्सान गरे सम्बन्धित कृषकले धपाउन, लखेट्न, पक्रन वा मार्न सक्ने व्यवस्था ल्याइएको थियो । राष्ट्रिय निकुञ्ज, वन्यजन्तु आरक्ष, सिकार आरक्ष, संरक्षण क्षेत्र वा राष्ट्रिय वन क्षेत्रमा भने बँदेललाई धपाउने, लखेट्ने पक्रन वा मार्न भने नपाइने व्यवस्था गरेको थियो । मारेको बँदेल सम्बन्धित निकुञ्ज वा वन कार्यालयमा जानकारी दिएर सम्बन्धित वडाभित्र मासुका रूपमा उपयोग पनि गर्न सकिने व्यवस्था गरेको थियो ।कञ्चनपुरको वाणी सव डिभिजन वन कार्यालय प्रमुख अमरसिंह धामी सरकारको अनुमतिबेगर जंगली जनावर पाल्न नपाइने बताउँछन् । कुनै पनि जंगली जनावर पाल्न र प्रजनन गराउन अनुमति आवश्यक हुन्छ, उनले भने, बालीनालीमा व्यापक क्षति पुर्याएको गुनासो बढेपछि सरकारले चार वर्षअघि बँदेल आतंक रोक्न मार्न पाउने निर्णय गरेको थियो । आर्थिक वर्ष ०७६७७ पछि भने अर्को निर्णय हुन सकेन । बँदेलले खेतीपाती नष्ट गरेमा सरकारले बढीमा १० हजारसम्म क्षतिपूर्ति दिने व्यवस्था छ । ०७६ यता कानुनी रूपमा अवैध मानिएको जंगली बँदेल छोपेको, मारेको वा खरिदबिक्री गरेको घटनामा कसैलाई कारबाही भएको भने छैन । त्यसअघि भने बँदेल मारेको आरोपमा पक्राउ परेका र कारबाही भएका थुप्रै घटना रहेको उनले बताए । बालीनालीमा ठूलो क्षति हुन थालेपछि बँदेलका विषयमा निगरानी पनि कम भएको उनको भनाइ छ । सव डिभिजन वन जोगबुढाका प्रमुख सुरेशचन्द्र डीसी बँदेल पालेको, खरिदबिक्री गरेको थाहा भए पनि जनशक्ति अभावका कारण केही गर्न नसकेको गुनासो गर्छन् । सव डिभिजनमा ५६ जना वनकर्मीले केके गर्ने भन्ने समस्या पनि हो, बँदेल छोप्ने, पाल्ने र खरिदबिक्री गर्ने नै धेरै भएपछि हामीले पनि चुप बस्नुपरेको छ, उनी भन्छन्, कानुनले बन्देज छ तर खेतीपातीमा नोक्सान भइरहेकाले मौन बस्नुपर्ने पनि बाध्यता छ । बालीनालीमा क्षति पुर्याउने वन्यजन्तुमध्ये बँदेल मुख्य हो । यसबाहेक बाँदरले पनि खेतीबाली नोक्सान पुर्याउने गरेको छ । बर्सेनि किसानको बालीमा क्षति पुर्याए पनि झन्झटिलो प्रक्रियाले धेरैजसो कृषक दाबी गर्न नै आउँदैनन् ।"
दबाबका कारण राहुल गिरफ्तार,अब फेरि अनुसन्धान गर्ने समूहको नै सरुवा हुने भयो । सुरज श्रेष्ठ
हार पनि जित हो,"नेपाली राष्ट्रिय क्रिकेट टोलीले एसियाकप खेल्न अवसर पाएको छ । यो हाम्रा लागि गर्व हो । खेलमा हारजित सामान्य हो । जित्नका लागि खेलिन्छ कहिलेकाहीँ नतिजा उल्टो आउँछ । हार्दैमा सबै गयो भन्ने सोच्नु पर्दैन । हारलाई जितमा बदल्न अगि बढ्नुपर्छ । हाम्रोजस्तो गरिब देशका खेलाडीले एसिया कपसम्म पुग्नु उपलब्धि हो । खेलाडीले आफ्नो बलबुतामा खेल्नुपर्छ । सरकारबाट पर्याप्त सहयोग छैन । प्रोत्साहन होइन, हतोत्साही गर्ने चलनले खेलाडीको मनोबल गिरेको छ । खेल खेल्ने एउटा राम्रो मैदान छैन, खेलाडीलाई सुविधा केही छैन । धन्न खेलाडीले खेलेका छन् । अन्य देशका क्रिकेट खेलाडी व्यापारीभन्दा धनी छन्, हाम्रो देशका खेलाडीलाई बिहान, बेलुकाको छाक टार्नै गाह्रो छ । खेल र खेलाडीको महत्त्व नबुझेका नेताहरूलाई जे भने पनि काम छैन । सुविधा जति सबै नेतालाई चाहिने, अन्य क्षेत्रमा लाग्नेले सुविधा खोजेर कहाँ पाउनु ! सरकार, अन्तर्राष्ट्रिय जगत्लाई देखाउनका लागि भए पनि कम्तीमा राम्रो क्रिकेट मैदान बनाऊ । अन्तर्राष्ट्रिय म्याच गर्नुपर्दा लाजमर्दो अवस्था छ । देशको इज्जतका लागि भए पनि सोच । खेलाडीको सम्मान गर । एसिया कपको पहिलो खेलमा नेपालले पाकिस्तानसँग हार बेहोरेको छ । अर्को खेल भारतसँग छ । भारत र पाकिस्तान दुवै वर्ल्डकप खेलिसकेका र अनुभवी पनि छन् । नेपालका क्रिकेटरहरू भरखर सुरुआत गर्दै छन् । हारजितभन्दा पनि नेपालले एसियाकप खेल्न पाउनु महत्त्वपूर्ण कुरा हो । पुरुषोत्तम घिमिरे, जोरपाटी काठमाडौं"
यही हो समृद्ध नेपाल,"राजनीतिक दलका नेताहरूले समृद्ध नेपाल सुखी नेपालीको नारा आलाप गरिरहँदा एउटा सामान्य लाइसेन्स कार्ड प्राप्त गर्न करिब २ वर्ष लाग्ने अवस्था बनेको छ । साढे ११ लाख नेपाली लाइसेन्स कार्डका लागि पर्खिरहेको समाचार आउँदा आम नागरिकले सरकारसँग अब कस्तो समृद्ध नेपालको अपेक्षा गर्ने ? यस किसिमको प्रशासनिक दक्षताले देशका विद्यमान अनगिन्ती समस्यालाई कसरी समाधान गर्ने ? यहाँ सडक, विद्युत्, भवन, हाइड्रोपावर बनाउने कम्पनीहरू प्रायः विदेशी छन् । उनीहरू आफ्नो देशमा यति छिटो आयोजना पूरा गर्छन्, जब नेपालमा काम थाल्छन्, आयोजनाको काम सकिन वर्षौं लाग्छ । आखिरी किन ? हाम्रा राजनीतिक दलका नेताहरू र सरकारको कमिसनमुखी रवैयाका कारण त होइन ? रामकृष्ण बराल, काठमाडौं"
सुनील शर्माको किन बचाउ ?,"नेपाल मेडिकल काउन्सिलका रजिस्टारले हालै एक टेलीभिजन अन्तर्वार्तामा भनेका थिए, सुनील शर्माले आजसम्म पनि आफ्नो प्रमाणपत्र काउन्सिलमा न बुझाएका छन न त उनीविरुद्ध कसैले प्रमाणपत्र खारेजका लागि उजुरी नै दिएका छन् । कतैबाट उजुरी वा लेखेर नआएसम्म काउन्सिल आफैंले अग्रसरता लिएर डाक्टरको प्रमाणपत्र खारेज गर्न मिल्दैन रे । यो कस्तो अचम्मको कुरा हो ? सारा संसारलाई सुनील शर्माले किर्ते काम गरी आईएस्सीको प्रमाणपत्र भारतबाट लिएको र त्यसैका आधारमा चीनबाट डाक्टरी पढेर काउन्सिलबाट प्रमाणपत्र लिएको थाहा छ । छापाहरूमा तथ्यसहितका कुरा आएका छन् । स्वयं डा सुनील शर्माले आफूले भारतबाट सक्कली प्रमाणपत्र लिएको भन्न सकेका छैनन् । तथापि मेडिकल काउन्सिल कानमा तेल हालेर बसेको छ । यो त कहीँ नभएको जात्रा हाँडीगाउँमा भन्नेजस्तो भएन र ? उजुरी नै आउनुपर्छ र ? मेडिकल काउन्सिलले आफैं अनुसन्धान गरी नक्कली प्रमाणपत्रको आधारमा लिएको डाक्टरी सर्टिफिेकट किन बदर गर्न सक्दैन ? कुन कानुनले त्यस्तो गर्न रोक्छ ? काउन्सिलले जवाफ दिनुपर्छ । त्यस्तो घृणित कार्य गर्दा पनि डा सुनील शर्मालाई कुनै लाज र हीनताबोध छैन, उल्टो ठूलो कुरा गर्दै हिँडेका छन् । के उनलाई त्यो नक्कली सर्टिफिकेट आफ्नो सिरानीमुनि राखेर सुत्दा मीठो निद्रा लाग्छ ? गर्व महसुस हुन्छ ? हुन्छ भने त्योजस्तो नीच र अनैतिक काम केही होइन । उनले त्यो नक्कली प्रमाणपत्र च्यापेर बस्ने कि प्रहरीमा बुझाएर आफूले गल्ती गरेकामा सार्वजनिक रूपमा प्रायश्चित्त गर्ने ? उनको यो कामले सम्पूर्ण डाक्टर र सांसदको मानमर्दन भएको छ । इमानदार भनिएका सांसदहरूले संसद्मा यो कुरा किन उठाउँदैनन् ? सुनील शर्मामा अलिकति पनि लाज नैतिकता र हीनताबोध भए संसद्को रोस्ट्रममा उभीएर त्यो जाली सर्टिफिेकट च्यात्दै सम्पूर्ण नेपाली जनतासँग माफी माग्नुपर्छ । तर अचम्म उनी त राम्रो काम गरेको झैं छाती फुलाएर हिँडिरहेका छन् । अनि उनलाई संरक्षण ठूला नेता भनाउँदाहरूले दिइरहेका छन्, जसमा सक्कली डाक्टर एव वरिष्ठ नेता शेखर कोइराला अग्रपंक्तिमा हुनुहुन्छ । उहाँले डा सुनीललाई सांसदको टिकट दिलाउनसमेत मद्दत गरेका थिए । डा शेखर दण्डहीनता र सुशासनको कुरा निकै गरिरहनुहुन्छ । उहाँ अर्को संगीन मुद्दाका अभियुक्त्त बालकृष्ण खाणलाई भेट्न जेल जानुभयो, जुन गलत हो । डा शेखरसँग एउटा प्रश्न छ, उहाँको डिग्री र डा सुनील शर्माको डिग्रीमा कुनै फरक छैन ? दुवै समान हुन् ? सुनील शर्माको डाक्टरी सर्टिफिकेटलाई वैध मान्न मिल्छ ? सुनीलले आफ्नो नामको अगाडि डाक्टर भनेर लेख्न मिल्छ शेखरजी ? होइन भने तपाईंले उनलाई किन अबदेखि यो डाक्टर शब्द नलेख, यसले सम्पूर्ण सक्कली डाक्टरहरूको मानमर्दन गरेको छ भनेर सुझाव दिनुभएन ? उल्टो बचाउ गर्दै हुनुहुन्छ । गोपाल देवकोटा, गोकर्णेश्वर, काठमाडौं"
देश कहिले बन्छ ?,"विकृति विसंगति भए सयौं हजार !जनताका देखिन्छन् निराश अनुहार !यो देशको राजनीति जब पढ्दै र बुझ्दै जान्छौंनाफामा देखिन्छ धूर्त्याइा र फट्याइाको बजार !भैंसीपाटीमा बनेछन् अझै भव्य दरबार !लाजै पचाएपछि केको र कसको सरोकार !संघीयता बल्ल संस्थागत भयो रे !सुन्यौं हामी सबैले मान्यौं सरकार ! भएन, भएन, यो त भएन !यसरी त भएन, हुादै भएन !अति भएपछि केही न केही हुन्छसरकारहरू बने, देश कहिले बन्छ ? इन्द्रकुमार श्रेष्ठ, ओखलढुंगा"
चीन किन सधैं तर्किन्छ कालापानीमा ?,"शक्तिराष्ट्रहरू जब कार्टोग्राफिक एग्रेसन तर्फ अग्रसर हुन्छन्, तब ठान्दा हुन्छ संकटको घडी आउन लाग्यो । केही समययता दक्षिण एसिया, त्यसमा पनि हिमाली भेगमा यस खाले प्रतिस्पर्धा देखिन थालेको छ । सबभन्दा सुरुमा २०७६ सालमा भारतले कश्मीर प्रान्त विभाजन गर्ने क्रममा नेपालको अतिक्रमित भूमि लगायत हाल पाकिस्तान र चीनको नियन्त्रणमा रहेका भूभागसमेत समेटेर नयाँ नक्सा जारी गरेको थियो, जसको ती तीनै देशले विरोध गरे । २०७७ सालमा पाकिस्तानले पनि कश्मीर, लद्दाख र गुजरातका केही भागसमेत राखेर नक्सा निकाल्यो, जसप्रति भारतले आपत्ति जनायो । यो दौडमा अहिले चीन पनि सामेल भएको छ । चीनको प्राकृतिक स्रोतसाधन सम्बन्धी मन्त्रालयले गत सोमबार सार्वजनिक गरेको स्ट्यान्डर्ड म्याप मा अक्साई चीन र अरुणाचल प्रदेशलाई हालेकामा भारत आक्रोशित छ । दक्षिण चीन सागरको सामुद्रिक सीमा दायरासमेत बढाइएपछि दक्षिणपूर्वी एसियाका थुप्रै मुलुकले पनि त्यसप्रति सरोकार राखेका छन् । त्यसमा नेपालको नयाँ सीमारेखालाई पनि बेवास्ता गरिएको छ । यसरी हेर्दा चीनको विश्वशक्ति बन्ने आकांक्षासँगै परिधीय सुरक्षा का नाममा भौगोलिक महत्त्वाकांक्षासमेत प्रकट हुँदै जाने देखिन्छ । हाम्रो छेउछाउका तीन आणविक राष्ट्रहरूबीच यस खाले प्रतिस्पर्धा चलिरहँदा नेपाल पनि नक्साकूटनीतिबाट बाहिर रहन सकेन । खासमा भारतको राजनीतिक नक्सामा अतिक्रमित कालापानी क्षेत्रसमेत हालिएपछि नेपालसामु आफ्नो भूगोल प्रस्ट्याउनुपर्ने बाध्यात्मक परिस्थिति सृजना भएको थियो । तदनुरूप कालापानी, लिपुलेक, लिम्पियाधुरासमेत समेटेर केपी शर्मा ओली नेतृत्वको तत्कालीन सरकारले नयाँ नक्सा जारी गरेको थियो । त्यसलाई २०७७ जेठ ३१ गते संसद्ले संविधान संशोधन गर्दै सर्वसम्मतिबाट अनुमोदन गर्यो । त्यससँगै नेपाली नक्साको पश्चिमोत्तर कुनामा चोसो थपिएपछि आम बोलीचालीमा त्यसलाई चुच्चे नक्सा भन्न थालिएको हो ।नेपालको त्यो नक्सालाई भारतले स्वभावतः स्विकारेन, उल्टो आफ्नो नवनिर्मित संसद् भवनको भित्तेचित्रमा केही नेपाली भूभागसमेत मिसाएर सांस्कृतिक नक्साका नाममा अखण्ड भारत को अस्त्र अगाडि सार्यो । के त्यो नेपाली संसद्ले चालेको कदमको संसदीय प्रतिक्रिया थियो ? वा संयोग मात्र ? यकिनसाथ भन्न नसकिए पनि भारतले लिम्पियाधुरामाथि नेपालको दाबीलाई सहजतासँग स्वीकार नगर्ने स्पष्ट सन्देश प्रवाह गर्यो । त्यो त्यति अनपेक्षित पनि थिएन । अनपेक्षित त यो भयो कि, चीनले यो साता जारी गरेको मानचित्रमा समेत पुरानै बुच्चे नक्सा लाई निरन्तरता दिइएको छ । लिम्पियाधुरासहितको अद्यावधिक नक्साबारे आफूलाई थाहा नभएजसरी ऊ प्रस्तुत भएको छ । जबकि, तत्कालीन परराष्ट्रमन्त्री प्रदीप ज्ञवालीले काठमान्डु पोस्टलाई भने अनुसार, नेपालले चुच्चे नक्सा जारी गर्दा त्यसबारे चीनलाई जानकारी दिइएको थियो । यहाँनेर कतिपयलाई लाग्न सक्छ हाम्रो विवाद त भारतसित हो, यसमा चीन कसरी जोडिन्छ ? यसको जवाफ खोज्दा दुइटा पाटालाई हेर्नुपर्ने हुन्छ । पहिलो, चीनले आफ्नो नक्सा मात्र निकालेको भए मतलब हुन्थेन, तर उसले सिमाना जोडिएका केही छिमेकीसमेतको सीमांकन देखाएको र त्यहाँ नेपालको आधिकारिक भूगोल नसमेटिएको अवस्था छ । दोस्रो, कालापानीलिम्पियाधुरा विवादको अन्तर्यमा नेपालभारतचीन त्रिदेशीय सीमाविन्दु तय गर्नुपर्ने मामिला पनि जोडिएको छ । यस अर्थमा चीन पनि यो विवादको एउटा पक्ष हो । तर यसमा ऊ सधैं निरपेक्ष बस्न चाहेको देखिन्छ, अझ अहिले आएर त भारतीय दाबीलाई नै बल पुर्याउने गरी प्रस्तुत भएको छ । यो विरोधाभासपूर्ण किन छ भने, एकातिर उसले भारतको सिंगो प्रान्तमाथि समेत आफ्नो हकदाबी गर्दै छ भने अर्कोतिर नेपाली संवेदनशीलतालाई चाहिँ बिलकुलै नजरअन्दाज गरिदिएको छ । यसले अन्तर्राष्ट्रिय कूटनीतिमा भावना या ओठेबोलीको खासै अर्थ रहन्न, त्यो मूलतः राष्ट्रिय स्वार्थबाट निर्देशित हुन्छ भन्ने यथार्थलाई पुनः सम्झाएको छ । चीनले जानीजानी यसरी कालापानीमाथि किन आँखा चिम्लिन चाहेको होला ? कम्तीमा दुइटा कारण त प्रस्टै देखिन्छन् । १) भारतचीनबीचको सबभन्दा जटिल सीमा विवाद पूर्वी (अरुणाचल क्षेत्र) र पश्चिमी (अक्साई चीन) सेक्टरमा पर्छ । त्यसको तुलनामा हिमाचलको ग्या चुचुरोदेखि उत्तराखण्डसम्मको ५४५ किमि लामो मध्यसेक्टरमा खासै विवाद छैन । तर लिपुलेकलिम्पियाधुरालाई भारतले त्यसैभित्र पारेकाले नेपालको विवादचाहिँ त्यहाँनेर जोडिन आउँछ । चीनलाई सायद लाग्दो हो कम विवाद भएको मध्य सेक्टरमा नेपालतर्फ उभिएर बेकारमा अर्को झमेला किन झिक्ने ? त्यसमाथि तत्कालीन चिनियाँ नेता तङ स्याओपिङले अक्साई चीनमाथि भारतले दाबी छाड्ने हो भने अरुणाचल आफूहरूले छाड्न सक्ने भूमि साटफेरको प्रस्ताव कम्तीमा तीन पटक (२०३५, ३७ र ३९ सालमा) राखेका थिए । सीमा विवाद हल गर्ने यो सूत्र भविष्यमा कुनै बेला फेरि पुनर्जीवित हुन सक्छ । त्यसकारण पनि चिनियाँ पक्ष मध्य सेक्टरमा नयाँ मोर्चा खोल्न चाहँदैन ।२) भारत र चीनले यसअघि कालापानीलिपुलेक भएर व्यापारिक बाटो खोल्ने सहमतिसमेत गरिसकेका छन् । चीनका लागि यो दिल्लीसहित पश्चिम भारततर्फ पस्ने सबभन्दा छोटो दूरीको नाका हो । भारतीय सैनिकलाई पनि लिपु भन्ज्याङबाट चीनतर्फ चियाउन निकै सहज हुने गरेको छ । यसबाहेक भारतबाट कैलाशमानसरोवर तीर्थयात्राका लागि सबभन्दा छोटो बाटो यही हो । गुगल अर्थमा हेर्दा दुवै देशले अन्तिम सीमाविन्दुसम्म मोटरमार्गसमेत बनाइसकेको देखिन्छ । यो अवस्थामा लिपुलेक नाका भविष्यमा कुनै पनि बखत व्यापार र तीर्थका लागि पूर्ण रूपले कार्यान्वयनमा आउन सक्छ । त्यसो भए चीनले कालापानीको विवाद यथावस्था नै रहोस् भन्ने चाहेको हो ? कालापानीप्रति उसको आधिकारिक दृष्टिकोण के हो ? यसबारे बुझ्न चीनका टप डिप्लोम्याट वाङ यीका धारणाहरू पछ्याउनुपर्ने हुन्छ । चिनियाँ विदेशनीति तय गर्ने सबभन्दा उपल्लो निकाय कम्युनिस्ट पार्टी अन्तर्गतको केन्द्रीय वैदेशिक मामिला आयोगका निर्देशकसमेत रहेका उनी सन् २०१३२२ को अवधिमा र डेढ महिनाअघि फेरि विदेशमन्त्रीमा नियुक्त भएका छन् । वाङ लामो समयदेखि नेपाल मामिलालाई नजिकबाट हेर्दै आएका चिनियाँ अधिकारी पनि हुन् । उनी कनिष्ठ अधिकृत छँदै, राजतन्त्रकालमै अनेक द्विपक्षीय वार्ताहरूमा सँगै बसेको अनुभव नेपालका पुराना कूटनीतिज्ञहरूलाई छ । चीनभारत संयुक्त कार्यदलको २०५७ मंसिरमा बेइजिङमा सम्पन्न आठौं बैठकमा जब दुई देशले वास्तविक नियन्त्रण रेखा (लाइन अफ एक्चुअल कन्ट्रोल) अंकित आआफ्ना नक्साहरू आदानप्रदान गरे, त्यसमा नेपालभारतचीनको पश्चिमी त्रिदेशीय विन्दुसमेत तोकिएको खबर सार्वजनिक भएको थियो । त्यसलाई लिएर नेपालचीनबीच परराष्ट्र मन्त्रालयस्तरीय परामर्श संयन्त्रको २०५७ माघ २३ गते काठमाडौंमा आयोजित बैठकमा नेपाली पक्षले आफ्नो उपस्थितिबिना त्यो कसरी सम्भव भयो भनेर सरोकार राख्यो । नेपाली टोलीको नेतृत्व परराष्ट्रसचिव नारायणशमशेर थापाले गरेका थिए भने चिनियाँ पक्षका नेता, तत्कालीन सहायक विदेशमन्त्री वाङ यी थिए ।त्यो बैठकमा वाङ यीले कालापानी विवादबारे आफूहरू जानकार रहेको, त्यसैले चीनले त्रिदेशीय विन्दु तोकेको नक्सा पेस नगरेको प्रस्टीकरण दिएका थिए । तर भारतले चीनलाई दिएको नक्सामा कालापानी आफ्नैतिर राखेर आफूखुसी त्रिदेशीय विन्दु कोरिएको थियो । वाङ यीको भनाइ थियो कालापानीमै सीमा बैठक गरौं र त्यहीँबाट व्यापारिक मार्ग पनि खोलौं भन्ने भारतको प्रस्तावचाहिँ हामीले मानेनौं । कालापानीको मुद्दा नेपाल र भारतले नै मिलेर सुल्झाउनुपर्छ, चीनले यसमा केही गर्न सक्दैन, उनको थप भनाइ थियो । परराष्ट्रसचिव थापाले सोधेका थिए, त्यसो भए चीनको धारणा यही हो कि तपाईंहरूलाई त्रिदेशीय विन्दु कहाँपर्छ भन्नेबारे जानकारी छैन ?हो, त्रिदेशीय विन्दु कहाँ पर्छ भन्नेबारे अहिले हामीलाई थाहा छैन ।त्यो बैठकमा नेपाली पक्षले सन् १९९८ कै निर्णय बमोजिम संयुक्त सीमा सुपरिवेक्षण थालौं भन्ने प्रस्तावसमेत राखेको थियो । वाङले त्यसलाई स्विकारेनन् । चीनको १५ देशहरूसित साँध जोडिएको, जनशक्तिको कमी रहेको, भौगोलिक बनावट पनि सहज नभएकोजस्ता प्राविधिक कारण देखाउँदै उनले बरु आआफ्नैतर्फबाट निरीक्षण थालौं भनेका थिए । चिनियाँ पक्षको समग्र प्रयत्न कालापानी मामिलामा नमुछिने, त्यहाँ त्रिदेशीय विन्दु खोज्ने जिम्मेवारीबाट पनि पन्छिन चाहनेजस्तो देखिन्थ्यो । त्यसैले होला, वाङ यीले उक्त बैठकमा भएको कालापानी सम्बन्धी वार्तालाप सार्वजनिक नगरिदिन अनुरोध गरेका थिए । तर कसरी हो, परराष्ट्र मन्त्रालयले उतारेको त्यहाँको भर्वेटम भारत सरकारको पहुँचमा पुगेको, र त्यसलाई भारतीय विदेश मन्त्रालयको अभिलेख शाखाको निर्देशक रहेका अवतारसिंह भसिनले सन् २००५ मा निकालेको दस्तावेज संग्रह (नेपालइन्डिया, नेपालचाइना रिलेसन्स, खण्ड ५, पृ ३३०५) मा समावेश गरेको पाइन्छ । वाङ यीले २०५७ सालमा नेपाली पक्षलाई जे भनेका थिए, चिनियाँ प्रधानमन्त्री वेन जियाबाओले २०६१ चैत २७३० मा भारत भ्रमण गर्दा त्यो पोजिसन बदलिन थालेको देखिन्छ । उक्त भ्रमणमा हस्ताक्षरित सीमा सम्बन्धी प्रोटोकलको दफा ५(२) मा लेखियो, मध्य सेक्टरको लिपुलेकच्याङ्ला भन्ज्याङलाई संलग्न गरी सीमा बैठक विन्दुहरूको संयन्त्र विस्तार गर्न दुवै पक्ष सिद्धान्ततः सहमत भएका छन् । त्यसबाट लिपुलेकच्याङ्ला भन्ज्याङ र त्यसमुन्तिर रहेको कालापानीसहित नेपाली भूभागमाथि दशकौंदेखिको भारतीय अतिक्रमणलाई चीनले अनुमोदन गरिदिएको वा त्यसलाई भारतीय भूमिका रूपमा स्विकारेको जस्तो भान पर्न गयो । भारतीय प्रधानमन्त्री नरेन्द्र मोदी बेइजिङ जाँदा चीन थप उदार भयो । २०७२ जेठ १ गते गरिएको द्विपक्षीय सम्झौतामा २८ औं बुँदामा लिपुलेक नाकाबाट सीमा व्यापार अभिवृद्धि गर्ने गरी वार्ता अघि बढाउने उल्लेख गरियो ।यसरी हेर्दा पहिले कालापानीमा सीमा बैठक गर्न, त्यहाँबाट व्यापार मार्ग खोल्न तयार नदेखिएको चीन बिस्तारै त्यसमा सहमत हुँदै गएको देखिन्छ । र, अहिले आएर ऊ नेपालको आधिकारिक नक्सालाई समेत मान्यता नदिने अवस्थामा पुगेजस्तो देखिएको छ । विगतमा यस्तो अवस्था आउँदैन भनेर चीनका तर्फबाट जसले आधिकारिक आश्वासन दिएका थिए, उनी आफैं विदेशमन्त्री रहेका बखत यो सब हुनु आफैंमा एक विडम्बना हो । यसबीचमा नेपालका तर्फबाट चाहिँ केकति कूटनीतिक पहल भयो वा भएन भन्ने प्रश्न पनि आउँछ । कुनै बेला एउटा कूटनीतिक नोट पठाएर सामान्य प्रतिवाद गर्ने, वा त्यो पनि नगर्नेÙ त्यसपश्चात् सीमाजस्तो संवेदनशील मामिला नै बिर्सिदिने र संस्थागत स्मरणबाट समेत त्यो हराउँदै जाने अवस्था आउनुलाई राज्य सञ्चालकहरूले चिन्ताको विषय मान्नुपर्ने हो । कालापानी आफैंमा इतिहासको नासो भएकाले यसको पोको फुकाउन फेरि पनि इतिहासतर्फै फर्कनुपर्ने हुन्छ । खास गरी नेपाल र चीनले २०१८ सालमा सीमा सन्धि गरेर संयुक्त सीमांकन थाल्दा त्रिदेशीय सीमाविन्दु निर्धारण गर्ने कुरा किन छाडेका थिए भनेर हेर्ने हो भने यो मामिला प्रस्ट हुन्छ । त्यस बेला हस्ताक्षरित सन्धिपत्रमा ताप्लेजुङ र दार्चुलामा पर्ने पूर्व र पश्चिमका नेपालचीनभारत त्रिदेशीय विन्दुबारे निश्चित स्थान नतोकी ती इलाकाहरूको पानीढलोको मात्र वर्णन गरिएको थियो । चीन र ब्रिटिस इन्डियासँग गरिएका पुराना सन्धिसम्झौता र नक्साहरूका आधारमा त्रिदेशीय विन्दु कहाँनेर पर्छ भन्नेबारे दुवै पक्ष जानकार रहे पनि तेस्रो पक्ष (भारत) समेतको उपस्थितिमा मात्र त्यो निर्णय लिनु उचित हुने ठानेर त्यसलाई उस बेला थाती राखिएको थियो । अहिले आएर त्यसलाई चीन र भारतले मात्र टुंग्याउन खोज्ने प्रयत्न आफैंमा अमिल्दो हुन जान्छ । तर नबोल्दै जाने हो भने दुई साम्राज्य बीचको तरुल झन्झन् चेपुवामा पर्दै जाने पक्का छ । प्रधानमन्त्री पुष्पकमल दाहाल केही दिनमै चीन भ्रमणमा जाँदै छन् । यसअघि उनी दिल्ली जाँदा अखण्ड भारत को हेपाइबारे त मुखै खोल्न सकेका थिएनन्Ù चीनतर्फ त्यस्तै परिदृश्य नदोहोरियोस् । नत्र राज्यका मूल प्रतिनिधि प्रधानमन्त्री होऊन् वा राजधानीका मेयर, जनता अलमलमा पर्न थाल्नेछन् !"
काठमाडौंमा युरेसियन अटर,"अवैध व्यापार अटरको भुवासहित छालाको अवैध कारोबार हुँदै आएको छ । वन्यजन्तु र वनस्पतिका लोपोन्मुख प्रजातिहरूको अन्तर्राष्ट्रिय व्यापार सम्बन्धी महासन्धि (साइटिस) ले युरेसियन अटरसहित नेपालमा पाइने अन्य दुई प्रजाति स्मुथकोटेड अटर र एसियन स्मलक्लाउड अटरलाई यसको अनुसूची १ मा समावेश गरेको छ । यो अनुसूचीमा समावेश जीवको नमुना अन्तर्राष्ट्रिय व्यापारमा प्रतिबन्धित छ । व्यापारिक प्रयोजनबाहेक विशेष स्थितिमा सरकारको अनुमतिमा निर्यात हुन सक्छ । मेलिसा स्ववेज र मोहनविक्रम श्रेष्ठको द इलिगल ट्रेड इन अटर पेल्ट्स इन नेपाल (सन् २०१८) लेख अनुसार, प्रहरीले सन् १९८९२०१७ बीचमा जम्मा २४ पटक अटरको छाला पक्राउ गरेको थियो । करिब १२ पटक त काठमाडौंमै पक्राउ गरिएको थियो । अरूचाहिँ दार्चुला, धुलाबारी, ताम्कु, पशुपतिनगर, ढुङगढ, थानकोट, काकरभिट्टा, दाक्लाङ, धुन्चे, ललितपुर, गैंडाकोटमा समातिएका थिए ।अटर जोगाउन नेपालमा विशेष कार्यक्रम लागू गर्न आवश्यक छ । आईयूसीएन स्पेसिस सर्भाइवल कमिसन र अल्टमन फाउन्डेसन एन्ड हिमालयन अटर नेटवर्कले नेपाल अटर एक्सन प्लान २०२०२२ प्रकाशित गरेको थियो । एक्सन प्लानमा नेपालमा पाइएका अटरका ३ प्रजातिको अवस्थिति थाहा पाउन देशव्यापी सर्भे गर्ने जनाइएको छ । लक्ष्यअनुरूप नतिजा पाइएको जानकारी अझैसम्म सार्वजनिक भएको छैन । युरेसियन अटर कस्तो हुन्छ ? कहाँ पाइन्छ ? यसले पारिस्थितिक प्रणालीमा के भूमिका निभाउँछ ? यस्ता आधारभूत कुरा विद्यालय तहसम्म पुर्याउन आवश्यक छ । अन्यथा, यी अनाहकमा मारिइरहन्छन् । किनभने देशव्यापी रूपमा सिमसार तथा नदीहरूको बढी दोहन भइरहेको छ । अटरलाई स्वयं जन्तु विज्ञान पढाउनेले राम्ररी चिन्दैनन् । यसैले हामीकहाँ यो मासिने स्थितिमा पुगेको हो ।"
तेस्रो बीआरआई सम्मेलन हुने,"बेइजिङ (कास) कोभिड१९ महामारीका कारण लामो अन्तरालपछि चीनले बीआरआई अन्तर्राष्ट्रिय सहकार्य मञ्चको तेस्रो संस्करण आयोजना गर्ने घोषणा गरेको छ । बिहीबार बेइजिङमा पत्रकार सम्मेलन गरी चिनियाँ परराष्ट्र प्रवक्ता वाङ वनपिनले आगामी अक्टोबरमा बेइजिङमा तेस्रो बेल्ट एन्ड रोड अन्तर्राष्ट्रिय सहकार्य मञ्चको आयोजना गर्न लागिएको जानकारी गराएका हुन् । यस वर्ष चीनका राष्ट्रपति सी चिनफिङले बेल्ट एन्ड रोड प्रस्ताव प्रस्तुत गरेको दसौं वार्षिकोत्सव हो । सन् २०१३ को सेप्टेम्बर र अक्टोबरमा कजाखस्तान र इन्डोनेसियाको भ्रमणका सिलसिलामा सीले यससम्बन्धी अवधारणा सार्वजनिक गरेका थिए । चीनले १० वर्षयता बीआरआई विश्वव्यापी रूपमा लोकप्रिय तथा अन्तर्राष्ट्रिय सहकार्यमूलक मञ्च बनेको दाबी गरेको छ । अक्टोबरमा हुने तेस्रो बीआरआई मञ्च नै यो प्रस्ताव प्रस्तुत भएको दसौं वार्षिकोत्सव मनाउने सबैभन्दा भव्य कार्यक्रम हुनेछ, वाङले भने, यो मञ्च बेल्ट एन्ड रोडको उच्च गुणस्तरीय निर्माणबारे छलफल गर्ने महत्त्वपूर्ण चौतारो हुनेछ । चीनले यसको तयारीबारे विभिन्न पक्षसँग वैचारिक आदानप्रदान गरिरहेको छ । चीनको सबैभन्दा महत्त्वाकांक्षी पूर्वाधार परियोजनाहरूमध्ये एक मानिएको बीआरआई परियोजना पूर्वी एसियादेखि युरोपसम्म फैलिएको छ । यसलाई चीनको आर्थिक तथा राजनीतिक प्रभाव विस्तारको कूटनीतिक तरिका भनेर पनि विश्व अर्थशास्त्रीहरूले विश्लेषण गर्ने गरेका छन् । प्रथम बीआरआई सम्मेलन सन् २०१७ मा भएको थियो भने दोस्रो सम्मेलन सन् २०१९ मा भएको थियो । बेइजिङमा भएको दोस्रो सम्मेलनमा नेपालकी पूर्वराष्ट्रपति विद्यादेवी भण्डारीले भाग लिएकी थिइन् । त्यसैक्रममा नेपालले प्रस्ताव गरेको नेपालचीन सीमापार रेलवेसमेत समेटेर ट्रान्सहिमालयन बहुआयामिक कनेक्टिभिटी सञ्जालसम्बन्धी प्रस्ताव पारित भएको थियो । तेस्रो सम्मेलन नहुँदै विश्वव्यापी रूपमा कोभिड महामारी फैलिएपछि यो सम्मेलन नै अनिश्चित भएको थियो । बीआरआईमा विश्वका १५० भन्दा बढी देश र क्षेत्रहरू सहभागी छन् ।"
चीनसँग सम्बन्ध सुधार्ने प्रयासमा बेलायत,"लन्डन (एजेन्सी) बेलायतका विदेशमन्त्री जेम्स क्लेभर्लीले बुधबार चीनको एकदिने भ्रमण गरेका छन् । यो भ्रमण ५ वर्षयता बेलायतबाट चीनमा विदेशमन्त्रीस्तरमा भएको पहिलो पटक हो । कुनै समय चीनसँग अरू पश्चिमा देशको भन्दा राम्रो सम्बन्ध रहेको बेलायतको अहिले सम्बन्ध खस्किएको छ । त्यसैले पनि क्लेभर्लीको बेइजिङ भ्रमणलाई द्विपक्षीय सम्बन्ध सुधारका रूपमा हेरिएको थियो । क्लेभर्लीले आफ्ना समकक्षी चिनियाँ विदेशमन्त्री वाङ यीलगायत नेतासँग भेटवार्ता गरेका थिए । उन चीनमा अल्पसंख्यक उइगुर समुदायको मानवअधिकारको विषयलाई उठाएको बताएका छन् । दुवै देश सम्बन्ध स्थिर राख्नका लागि संवाद जारी राख्नेबारे सहमत भएको साउथ चाइना मर्निङ पोस्टले जनाएको छ । हङकङको स्वायत्तता खोस्नु, उइगुर समुदायको मानवअधिकार हनन हुनु, ताइवानको सीमा क्षेत्रमा युद्धाभ्यासलगायत कारण देखाउँदै चीनसँग बेलायतले दूरी बढाएको थियो । तर, अहिले विदेशमन्त्रीको भ्रमणमार्फत बेलायतले चीनसँगको सम्बन्धलाई सन्तुलनमा ल्याउने प्रयास गरेको छ । बेलायतले चीनसम्बन्धी नीतिमा तीन वटा शब्द प्रयोग गर्दै आएको छ, सुरक्षा, सहकार्य र संलग्नता । यसअनुसार बेलायतलाई चीनबाट आउने कुनै पनि प्रकारका चुनौतीबाट सुरक्षाको प्रयास, अमेरिका तथा अस्ट्रेलियालगायत देशसँग सहकार्य र खुला, रचनात्मक र स्थिर सम्बन्धका लागि बेइजिङसँग सम्बन्धमा रहने नीति लिइएको छ । क्लेभर्लीले आफ्नो भ्रमणका क्रममा पनि चीनसँगका मुद्दाहरूले सबैलाई प्रभावित पार्ने भएकाले व्यावहारिक र सुझबुझपूर्ण सम्बन्ध कायम राख्न आवश्यक रहेको उल्लेख गरेका छन् । चीनसँग सम्बन्धित मुद्दाहरू रुसयुक्रेन युद्ध समाधान, मस्कोलाई चीनको सहायता सीमित र जलवायु परिवर्तनको सामनालगायत रहेको बेलायतको ठम्याइ छ । चीन विश्वकै सबैभन्दा धेरै कार्बन उत्सर्जन देश बन्ने क्रममा रहेकाले पनि सहकार्यको आवश्यकता रहेको क्लेभर्लीले बताएका छन् । यस्तै, कोभिड१९ महामारी, भविष्यमा देखिनसक्ने यस्तै प्रकारका महामारी नियन्त्रण र वन्यजन्तुको तस्करी र अन्य अन्तर्राष्ट्रिय समस्या समाधानका लागि चीनसँगको सहकार्य आवश्यक भएको बेलायतले जनाएको छ । यद्यपि, मन्त्री क्लेभर्लीको चीन भ्रमणको उद्देश्य के थियो भन्ने स्पष्ट नरहेको बेलायती विपक्षी दलका सांसदले बताएका छन् । मानवअधिकारको मुद्दा उठाएको आरोपमा चीनले प्रतिबन्ध लगाएका बेलायती सांसद टिम लाफ्टन यो भ्रमणबाट बेलायतले चीनसँगको सम्बन्ध सामान्यीकरण गर्न खोजेको बताउँछन् । तर चीनले पहिले जे गरेको थियो र अहिले जे गरिरहेको छ, यसका बाबजुद चीनलाई सामान्य व्यापारिक सहकर्मीका रूपमा व्यवहार गर्नु उचित हुँदैन, उनले भने । बेलायतको अर्थतन्त्रमा समस्याका कारण चिन्तित प्रधानमन्त्री ऋषि सुनकले बेलायतको दृष्टिकोण परिवर्तन गर्न चाहेको चीनको प्रतिबन्धमा पर्ने अर्का सांसद इयान डन्कन स्मिथ बताउँछन् ।प्रधानमन्त्री सुनकले आफ्नो मूल्यांकनका लागि ५ वटा सूचकहरू उल्लेख गरेका छन् । त्यसमा तीन वटा अर्थतन्त्रसँग सम्बन्धित मुद्रास्फीति आधा कम गर्ने, आर्थिक वृद्धि गर्ने र राष्ट्रिय कम गर्ने रहेको छ । तर, यसका लागि चीनसँग सम्बन्धमा पुनर्विचार गर्ने रणनीति गलत रहेको केही सांसदको भनाइ छ । कन्जर्भेटिभ पार्टीकी सांसद एलिसिया किर्न्स राष्ट्रिय सुरक्षा सर्वोपरि रहेको बताउँछिन् । आर्थिक सुरक्षाका लागि राष्ट्रिय सुरक्षा सुनिश्चित हुन जरुरी छ, उनले भनिन् । चीनसँग आर्थिक रूपमा बढी जोडिएमा त्यसले भविष्यमा गम्भीर संकट ल्याउने उनको भनाइ छ । व्यक्तिगत विवरण प्राप्त गर्न प्रयोग गर्न सकिने भएकाले चिनियाँ उत्पादन कम्प्युटर चिप्सको उपयोगले पनि समस्या ल्याउने उनको दाबी छ । यद्यपि, विदेशमन्त्री क्लेभर्लीले बेइजिङमा आर्थिकभन्दा सुरक्षा चिन्ता माथि हुने सन्देश दिएका छन् । छाया विदेशमन्त्री डेभिड लेमीका अनुसार बेलायती सांसदलाई चिनियाँ प्रतिबन्ध हटाउन सक्ने नसक्नेबाट क्लेभर्लीको भ्रमणको सफलताको मापन हुनेछ ।यस्तै, मानवअधिकारसम्बन्धी मुद्दाहरू प्राथमिकतामा पर्न नसक्नेबारे पनि विपक्षी दलका सांसदहरूले चिन्ता जनाएका छन् ।"
छोटकरी,"मोदी भारतीयमाझ लोकप्रिय : सर्वेक्षणनयाँदिल्ली (कास) एक अमेरिकी संस्थाको सर्वेक्षणले प्रधानमन्त्री नरेन्द्र मोदी भारतीयमाझ लोकप्रिय रहेको देखाएको छ । मोदीलाई ८० प्रतिशत भारतीय नागरिकले मन पराएको आफ्नो सर्वेमा देखिएको अमेरिकी संस्था प्यु रिसर्च सेन्टर ले दाबी गरेको छ । भारतमा आगामी वर्ष लोकसभाको चुनाव हुँदै छ । विपक्षी दलहरू मोदीलाई सत्ताबाट हटाउन गठबन्धन बनाएर चुनाव लड्ने रणनीति बनाइरहेका छन् । तर, रिसर्चले मोदीको लोकप्रियता अझै उचाइमै रहेको देखाएको हो । रिपोर्टअनुसार प्रत्येक १० जनामा ८ जनाले मोदीप्रति सकारात्मक दृष्टिकोण राखेका छन् । त्यस्तै, ६८ प्रतिशत युवाहरूले भारतको अन्तर्राष्ट्रियस्तरमा दबदबा बढेको बताएका छन् । प्यु रिसर्च सेन्टरले भारतीय प्रधानमन्त्री मोदीप्रतिको धारणा र अन्य विषयमा जानकारी बटुल्न यही वर्ष सर्वे गरेको हो । भारतमा २५ मार्चदेखि ११ मेका बीचमा मानिसहरूसँग प्रत्यक्ष भेटघाटबाट सर्वे गरिएको जनाइएको छ ।सिमानामा सैन्य बल खडा नगर्न अमेरिकालाई सिरियाइरानको चेतावनी दमास्कस (एजेन्सी) सिरियाली विदेशमन्त्री फैसल मेकदाद र उनका इरानी समकक्षी हुसेन अमिर अब्दुल्लाहियानले सिरिया र इराकको सिमानामा सैन्य बल निर्माण नगर्न अमेरिकालाई चेतावनी दिएका छन् । बुधबार बसेको संयुक्त बैठकले आफूहरूको सिमाना क्षेत्रमा सैन्य बल निर्माण नगर्न अमेरिकालाई चेतावनी दिएका हुन् । सिरियाको राजधानी दमिस्कमा आयोजित एक सम्मेलनमा दुवै देशका मन्त्रीहरूले उत्तरपूर्वी सिरियाली प्रान्त हसाकाबाट अमेरिकाको नजिक दक्षिणपूर्वी क्षेत्रसम्म सिरियाइराक सीमामा सैन्य बल र सम्बद्ध विद्रोही समूहहरू अमेरिकाले जम्मा गरेको प्रति चिन्ता व्यक्त गरे । त्यस्तै इरानी विदेशमन्त्री अमिर अब्दोल्लाहियानले अमेरिकाले यो क्षेत्रमा हानिनोक्सानी नपुर्याउन आग्रह गरे । उनले अमेरिकी सेनालाई सो क्षेत्रबाट फर्किन चेतावनी दिए । अमेरिकाको यो कदम अन्तर्राष्ट्रिय कानुनअनुरूपको नभएको बताए । सिरियाली विपक्षी कार्यकर्ताहरूले हालैमात्र दिएको रिपोर्टमा संयुक्त राज्य अमेरिका सिरियाइराक सीमा क्षेत्रमा इरानी प्रभाव रोक्नका लागि नयाँ योजना बनाएर अघि बढेको बताइएको छ ।अफ्रिकाको एक भवनमा आगो लाग्दा ७० को मृत्युजोहानेसबर्ग (एजेन्सी) दक्षिण अफ्रिकास्थित जोहानेसबर्गको मध्य भागमा अवस्थित पाँचतले एक भवनमा आगो लाग्दा कम्तीमा ७० जनाको मृत्यु भएको छ भने ४३ जना घाइते भएका छन् । दक्षिण अफ्रिकाको आपत्कालीन सेवाका प्रवक्ता रोवर्ट मुलाउजीले भवनमा बिहीबार बिहान आगो लागेको जानकारी दिँदै खोज तथा उद्धार जारी रहेको बताएका छन् । प्रवक्ता मुलाउजीले मृतकको मृतकको संख्या बढ्न सक्ने बताएका छन् । आगो निभाउने प्रयासमा दमकलका कर्मचारीलाई प्रत्येक तलामा परिचालित गरिएको छ । घाइतेलाई अस्पताल पुर्याइएको छ । आगलागीको कारण भने खुलेको छैन । केही समयअघिसम्म सहरको प्रमुख आर्थिक एवं व्यापारिक केन्द्रमा रहेको उक्त भवनमा घरबारविहीन स्थानीयहरू जबर्जस्ती बसेको बताइएको छ । आफ्ना सरसामान जोगाउने प्रयासमा केहीले ज्यान नै गुमाएको बताइएको छ ।"
बैंकिङ कसुरको अपराधमा बैंककै कर्मचारी धेरै,"यी घटना बैंकिङ कसुरका घटनामा बैंकमा कर्मचारी समावेश भएका केही उदाहरण मात्र हुन् । तर, बैंकिङ कसुरसम्बन्धी अपराधमा बैंक तथा वित्तीय संस्थाकै कर्मचारीको संलग्नता धेरै रहेको सरकारी प्रतिवेदनले औंल्याएका छन् । बैंकका कर्मचारीहरूको प्रत्यक्षअप्रत्यक्ष सहयोगमा धेरैजसो बैंकिङ कसुरका अपराध हुने गरेको भेटिएको प्रहरीको केन्द्रीय अनुसन्धान ब्युरो (सीआईबी) को अध्ययनले देखाएको छ । गत साता राष्ट्र बैंक कानुन महाशाखाद्वारा आयोजित बैंकिङ कसुरसम्बन्धी अन्तर्क्रियामा सीआईबीले प्रस्तुत गरेको प्रतिवेदनले यस्तो देखाएको हो ।बैंकिङ कसुरसम्बन्धी अपराधका धेरैजसो मुद्दामा सम्बन्धित बैंकमा कार्यरत कर्मचारीहरूकै संलग्नता रहेको पाइएको छ, प्रतिवेदनमा भनिएको छ, आर्थिक वर्ष ०७४७५ देखि हालसम्म सीआईबीले अनुसन्धान गरेका २० वटा बैंकिङ कसुरका मुद्दामा १० जना सञ्चालक समितिका पदाधिकारी र ५० जना कर्मचारीको संलग्नता रहेको देखिएको छ । बैंकिङ कसुरसम्बन्धी अपराधमा कर्मचारीको संलग्नता कम गर्न बैंक तथा वित्तीय संस्थाले अनिवार्य रूपमा कर्मचारीहरूको पहिचान केवाईई (नो योर इम्प्लोई) प्रभावकारी रूपमा लागू गर्न प्रहरीले सुझाएको छ । बैंकिङ कसुरसम्बन्धी अपराधका धेरैजसो मुद्दामा सम्बन्धित बैंकमा कार्यरत कर्मचारीकै संलग्नता रहने तथा प्रत्यक्ष संलग्नता नरहे तापनि कानुनी दायित्वको कारण अनुसन्धानको दायरामा पर्ने गरेको पाइएकाले अनिवार्य रूपमा केवाईई लागू गर्नुपर्नेछ, प्रहरीको प्रतिवेदनमा भनिएको छ, बैंकिङ कसुरसम्बन्धी अपराध अनुसन्धानसँग सम्बन्धित सम्पूर्ण निकायलाई समेट्ने गरी नियमित प्रशिक्षण, कार्यशाला र सेमिनार आयोजना गर्नुपर्ने आवश्यक देखिन्छ । प्रहरीका अनुसार हालसम्म प्रहरी अनुसन्धान ब्युरोमा बैंकिङ कसुरसम्बन्धी २ सय ३९ मुद्दा दर्ता भएका छन् । तीनमा २ सय ४१ जनालाई प्रतिवादी बनाइएको छ भने प्रहरीले २० वटा मुद्दा अनुसन्धान गरिरहेको छ । यसमा हालसम्म १ सय ४ जना आरोपित (प्रतिवादी) पक्राउ परेका छन् । पक्राउ परेकामध्ये करिब आधा (५० जना) बैंक तथा वित्तीय संस्थाका कर्मचारी नै रहेको सीआईबीले जनाएको छ । केही ठूला र जटिल प्रकृतिका मुद्दामा सम्बन्धित बैंकका कर्मचारीकै संलग्नता भेटिएको प्रहरीले जनाएको छ । बैंकिङ कसुरका केही अपराधमा बैंकका कर्मचारीको सहभागिता देखिए पनि त्यसलाई सामान्यीकरण गर्न नहुने बैंकर्स संघका अध्यक्ष सुनील केसीले बताए । बैंकिङ कसुरका विद्यमान नीतिगत व्यवस्था परिमार्जनमा हामी लागिपरेका छौं । अहिलेको व्यवस्थामा अपराधमा सहभागी नभए पनि हस्ताक्षर गरेकै भरमा कसुर लाग्ने अवस्था छ । त्यो व्यवस्था परिमार्जन हुनुपर्छ भन्ने हाम्रो माग हो, उनले भने, कतिपय कुरा बैंकको नियन्त्रणबाहिर हुन्छ, त्यस्तोमा बैंकका कर्मचारीहरूलाई दोष लगाउन मिल्दैन । बैंकहरूले भने बैंकिङ कसुरका अपराधमा बैंकका कर्मचारीको संलग्नता धेरै हुनु स्वाभाविक भएको दाबी गरेका छन् । एउटा संस्थामा धेरै कर्मचारीले काम गर्ने भएकाले सबैको नियत राम्रो नहुने, कसैको खराब पनि हुन सक्ने भएकाले ती कार्यमा संलग्न भएको हुन सक्ने उनीहरूको भनाइ छ । बैंकिङ कसुरका अपराधमा कर्मचारीको पनि संलग्नता धेरै देखिएको छ, बैंकर्स संघका पूर्वअध्यक्ष भुवन दाहालले भने, यसकारण गल्ती गर्नेले कानुनबमोजिम कारबाही पाउनु नै पर्छ । तर कसुरमा संलग्न नभएका कर्मचारीलाई पनि अपराध गरेको ठहर गरी कारबाही गर्न नहुने उनले बताए । अहिले गल्ती गर्नेले मात्र होइन, ऊभन्दा माथि काम गर्ने सबै कर्मचारीले पनि कारबाही भोग्नुपर्ने अवस्था छ, उनले थपे, नैतिक रूपमा ती व्यक्ति पनि दोषी हुनुपर्छ । तर अपराधमा सबै संलग्न हुँदैनन् । यसकारण सबैलाई एउटै समूहमा हालेर बैंकिङ कसुरसम्बन्धी अपराध गरेको ठहर गरी कारबाही गर्न हुँदैन । यस्ता अपराधमा कर्मचारीहरूको संलग्नता रोक्न प्रायः बैंकको आन्तरिक नीति रहने गरेको र त्यसअनुसार केवाईई निर्माण, कर्मचारीहरूको व्यवहार, आयआर्जन नियमन गर्नेलगायत काम हुने गरेको उनले जनाए । नेपाल राष्ट्र बैंकबाट समयमै विज्ञ उपलब्ध नहुने तथा परीक्षण रिपोर्ट प्रयोगशाला (गुणस्तर तथा नापतौल विभाग, सुनचाँदी व्यवसायी संघ, नास्ट आदि) बाट समयमै उपलब्ध नहुँदा पनि समस्या हुने गरेको प्रहरीले जनाएको छ । बैंकिङ कसुरसम्बन्धी मुद्दा अनुसन्धानका क्रममा विभिन्न सरकारी निकायबीच अन्तरसमन्वय आवश्यक हुनुका साथै नीतिगत र व्यावहारिक अप्ठ्यारो रहेकाले अनुसन्धान निरन्तर अघि बढ्न नसकेको बताइएको छ । यसमध्ये घटना भइसकेको लामो समयपछि मात्र जाहेरी दरखास्त प्राप्त हुने, प्रहरीको क्षेत्राधिकारभन्दा बाहिरका उजुरी प्राप्त हुने, बिगो दाबी छुट्याउन समस्या हुनेलगायत छन् ।सहकारी संस्थाबाट कर्जा प्रवाह गर्दा धितोबापत राखिने अचल सम्पत्ति सञ्चालक समितिका पदाधिकारी वा आफन्तका नाममा दृष्टिबन्धक राखी कर्जा प्रवाह गर्ने तर ऋणी तथा बचतकर्ताको रकमको साँवा ब्याज तिर्ने दायित्व संस्थामा रहने हुँदा नियमनकारी निकायहरूले प्रभावकारी नियमन गर्नुपर्ने सुझाव पनि प्रतिवेदनमा छ । ठूलो परिमाणमा निक्षेप संकलन गरी सहकारी संस्थाका सञ्चालकहरूका आफन्तले सञ्चालन गरेका परियोजनाहरूमा लगानी गरी स्वयं सञ्चालक नै सम्पर्कविहीन भई निक्षेपकर्ता ठगिएका छन्, प्रतिवेदनमा भनिएको छ, कर्जा प्रवाह गर्ने समयमा धितोको अधिक मूल्यांकन गरी कर्जा प्रवाह गर्ने तथा ऋणीले कर्जाको साँवाब्याज तिर्न नसकी धितो लिलाम गर्नुपर्ने अवस्थामा धितोको कम मूल्यांकन गरी ऋणीको सम्पत्ति हडप्ने जस्ता विकृति देखापरेको छ । यस्ता विकृति रोक्न सहकारी संघसंस्थाको प्रभावकारी नियमन हुनुपर्ने सुझाव पनि प्रतिवेदनमा छ ।"
तस्करीको सुनले विमानस्थल भन्सारमा हलचल,"एजेन्ट, व्यापारीले सामान आयात गर्दा भन्सार कर्मचारीको भूमिका प्रज्ञापनपत्रअनुसार साइज, ब्रान्ड, मोडल, राजस्व छली भएनभएको हेर्ने हो, सामानभित्र सुन भएनभएको कर्मचारीले छुट्याउन सक्दैनन् । तर, निर्दोष साथीहरू पनि थुनामा छन् । काम गर्ने वातावरण नै नभएर सामूहिक सरुवा मागेका हौं, उनले थपे । दोषी कर्मचारीलाई कारबाही गर्न जरुरी भए पनि निर्दोषलाई दुःख दिनु गलत भएको कार्यालयका एक नासुले बताए । भन्सारमा एक्सरे गर्ने हो, शंका लागेको अवस्थामा हेर्न सकिन्छ । तर ब्रेक सु वा अन्य सामानभित्र सुन भएनभएको फुटाएर हेर्नुपर्छ । फुटाउन औजार छैन, ती नासुले भने, फुटाउन अधिकार पनि छैन । फुटाउँदा कर्मचारी स्वयम्ले क्षतिपूर्ति तिर्नुपर्छ । कर्मचारीहरू त्रसित अवस्थामा छन्, काम गर्ने वातावरण नै भएन । माथिल्लो ओहदामा बसेकाले गल्ती गरे पनि सजाय र बदनामी साना कर्मचारीले भोग्नुपरेको ती कर्मचारीको भनाइ छ । अर्का, भन्सार अधिकृतले पनि काम गर्ने वातावरण नभएर सरुवा मागिएको जनाए । नियतवश गल्ती गरेको देखिए कर्मचारीलाई छुट दिनु हुँदैन, कारबाही नै गर्नुपर्छ । तर, गल्ती नै नगर्ने कर्मचारीलाई कारबाही गर्नुभएन, ती अधिकृतले भने, बयानका नाममा एकएक कर्मचारीलाई थुनेको छ । पछिल्लो समय काम गर्ने अवस्था नै छैन । कर्मचारीहरूको मागका विषयमा निमित्त महानिर्देशक सेवन्त पोखरेलले महानिर्देशक शोभाकान्त पौडेललाई जानकारी गराउने बताए । पोखरेल सरले महानिर्देशकसमक्ष पेस गरेर छलफल गर्ने बताउनुभएको छ । हामी कर्मचारी साथीहरू पनि सामूहिक छलफल गरेर महानिर्देशकलाई पत्र बुझाउँछौं, ती कर्मचारीले भने ।"
चिया श्रमिकको एक अर्ब रकम साहुको खातामा,"(बिर्तामोड)लघुवित्तबाट लिएको डेढ लाख रुपैयाँको ऋणले नेपाल उराउको अनुहारको उज्यालो खोसिएको छ । आफन्त र साथीभाइलाई तिर्नुपर्ने ऋणको दायित्व त छँदै छ, आफूले पाउनुपर्ने रकम चिया बगानका मालिकले नदिएपछि उराउ ऋणको मारमा छन् । झापाको बिर्तामोडस्थित गिरीबन्धु टी इस्टेटमा कार्यरत उराउले बगान मालिक छत्रबहादुर गिरीसँग एक लाख ७० हजारभन्दा बढी पैसा लिनुपर्नेछ । गिरीले पैसा नदिएपछि उराउ ऋणमा परेका हुन् । उराउकी आमा बुटेन उराउको ३ वर्षअघि निधन भयो । उनकी आमा पनि गिरीबन्धु टी इस्टेटमा काम गर्ने स्थायी श्रमिक थिइन् । ५८ वर्ष उमेर हद, निधन वा अन्य कुनै कारण चिया बगानको काम छाड्नुपर्दा श्रमिकले सञ्चय कोष र उपदानको रकम पाउने व्यवस्था छ । बुटेन उराउको पनि ०५१ सालदेखिको सञ्चय कोष र उपदान रकम पाउन बाँकी छ । काम छोडेकै दिन पाउनुपर्ने सञ्चय कोष र उपदानको रकम आमाको निधन भएको ३ वर्ष बितिसक्दासमेत नपाउँदा ऋणैऋणमा परेको नेपाल उनको दुखेसो छ । छोरा कैलाशको किरिया खर्चमा लागेको ३० हजार ऋणले ८० वर्षीया आमा नरमाया सुनुवारको निद्रा हराएको छ । दुई छाक खाना कसरी खाने भन्ने पीरले पोल्ने वयोवृद्ध नरमायालाई ३० हजार ऋणको ताकेताले बेचैन बनाएको छ । गिरीबन्धु टी इस्टेटमै काम गर्ने कैलाशको गत वर्ष साउनमा निधन भयो । तीन दिनअघिसम्म काम गरेका कैलाशको सामान्य बिरामी अवस्थामै निधन भएको हो । छोराको निधन भएको गएको साउन ५ मा एक वर्ष पुग्यो, आमा नरमायाले भनिन्, खोइ उसको सञ्चय कोष छ अरे । हामीले अहिलेसम्म पाएका छैनौं । किन नदिएको होला ? बुटेन र कैलाश जस्तै ५ जना श्रमिकको मृत्यु भइसक्दासमेत गिरीबन्धु टी इस्टेटले उनीहरूले पाउनुपर्ने सञ्चय कोष र उपदानको रकम दिएको छैन । गिरीबन्धु जस्तै झापाका सबै चिया बगानले श्रमिकको सञ्चय कोष र उपदानबापतको करोडौं रुपैयाँ आफूखुसी चलाइरहेका छन् । उनीहरूले श्रमिकको रकम वर्षौंदेखि आफूसँगै राखेर चलाएका हुन् । झापामा मात्र करिब ५ हजार स्थायी चिया श्रमिक रहेको राष्ट्रिय चिया तथा कफी विकास बोर्डको तथ्यांक छ । चिया बगानमा ०५१ सालदेखि श्रमिकलाई स्थायी गर्ने प्रावधान सुरु भएको हो । बगान र कारखानामा श्रमिक स्थायी गर्ने क्रम ०६४ सालसम्म चल्यो । त्यसपछि बगानमा श्रमिकलाई स्थायी बनाउन छाडिएको छ । चिया बगान मालिकहरूले करिब ५ हजार श्रमिकको ८५ करोडभन्दा बढी रकम वर्षौंदेखि आफैंले प्रयोग गर्दै आएको श्रमिकको आरोप छ ।उनीहरूका अनुसार मालिकहरूले श्रमिकसँग मासिक रूपमा सञ्चय कोष र उपदानबापतको रकम कट्टा गर्छ । तर, कट्टा गरेको उक्त रकम मालिकहरूले सञ्चय कोष, नागरिक लगानी कोष, बैंक खातामा जम्मा नगरी आफैंसँग राख्ने गरेको श्रमिक नेता सन्तकुमार राईले जानकारी दिए । आफ्नै पैसा हुँदाहुँदै पनि पैसाको अभावमा उपचारसमेत नपाई मर्नुपर्ने अवस्था छ, श्रमिक नारायण दर्जीले भने । दर्जी ०४६ सालदेखि चिया बगानमा कार्यरत छन् । उनी ०५१ मा स्थायी भएर काम गरिरहेका छन् । तर ०५१ देखि अहिलेसम्म आफ्नो नाममा कति सञ्चय कोष र उपदान रकम जम्मा भयो भन्नेबारे उनी अनभिज्ञ छन् । श्रम ऐनमा हामीले सुविधा पाउने व्यवस्था छ । सोहीअनुसार हाम्रो सञ्चय कोष र उपदान काटिँदै आएको छ । तर, अहिलेसम्म मेरो नाममा कति पैसा जम्मा भयो भनेर मलाईचाहिँ थाहा छैन, दर्जीले भने । बगान मालिकहरूले श्रमिकको सञ्चय कोष र उपदानको हिसाबसमेत राम्ररी राख्ने नगरेको श्रमिकको भनाइ छ । यस विषयमा सोधीखोजी गर्दा राम्रोसँग जवाफसमेत नदिने गरेको उनीहरूको गुनासो छ । श्रमिकको रकम चिया बगान मालिकहरूले तीन दशकदेखि आफैंले चलाएकोबारे चिया श्रमिक निकट ट्रेड युनियनहरूले पटकपटक विरोध जनाएका छन् । उनीहरूले प्रत्येक श्रमिकको हिसाब गरेर बैंक खातामा जम्मा गरिदिन मागसमेत गरेका छन् । तर, श्रमिकलाई करोडौं रुपैयाँ तिर्नुपर्ने अवस्थामा पुगेका चिया बगान मालिकहरूले ट्रेड युनियनको माग नजरअन्दाज गर्दै आएका छन् ।श्रम ऐन०७४ मा सञ्चय कोष, उपदान, औषधि उपचार बिमा, दुर्घटना बिमालगायतका सुविधा प्रदान गरेको छ । ती सुविधाबापतको रकम योगदानमा आधारित सामाजिक सुरक्षा कोषमा जम्मा गर्नुपर्ने प्रावधान छ । सामाजिक सुरक्षा कोषमा सूचीकृत नभएको अवस्थामा अन्य कुनै कोषमा श्रमिकको सञ्चय कोष र उपदानबापतको रकम जम्मा गर्नुपर्ने उल्लेख छ । ऐनअनुसार सञ्चय कोष, उपदानसहितका रकम कुनै कोषमा जम्मा गर्न नसकिने भए रोजगारदाताले त्यस्तो श्रमिकको आधारभूत पारिश्रमिकको सञ्चय कोषबापतको १० प्रतिशत, उपदानबापतको ८ दशमलव ३३ प्रतिशत रकम थप गरी श्रमिकलाई भुक्तानी दिनुपर्ने प्रावधान छ । तर, चिया बगान मालिकहरूले त्यसो गरेका छैनन् । उनीहरूले श्रमिकको दैनिक एवं मासिक ज्यालाबाट सञ्चय कोषलगायतबाट कट्टा गर्नुपर्ने रकम काटेर आफैंसँग राखेका छन् । श्रमिकको सुविधाबापतको रकम चिया मालिकहरूले आफूखुसी राख्नु गलत भएको झापाका प्रमुख जिल्ला अधिकारी शिवराम पोखरेलले बताए । ऐनले व्यवस्था गरेको रकम मालिकहरूले कट्टा गरेका छन् भने कुनै कोष वा बैंक खातामा जम्मा गर्नुपर्छ । यसरी श्रमिकको पैसा मालिकले वर्षौंदेखि आफूखुसी चलाउन पाइँदैन, उनले भने । नेपाल चिया उत्पादक संघका अध्यक्ष सुरेश मित्तलले भने श्रमिकको पैसा आफूहरूले चलाएको आरोप गलत भएको दाबी गरे । पैसा हामीले राखेका छौं । अवकाश वा निधन हुँदा हिसाब गरेर सबै पैसा दिँदै आएका छौं । यसमा त्यस्तो गलत कुरा के छ र ? उनले भने । ०५१ देखि श्रमिकको सञ्चय कोष, उपदानबापतको रकम एकमुष्ट जम्मा गर्नुपर्ने भएकाले चिया बगान योगदानमा आधारित सामाजिक सुरक्षा कोषमा सूचीकृत भएका छैनन् । गिरीबन्धु टी इस्टेटमा मात्र अहिले १ सय ७० जना स्थायी श्रमिक कार्यरत छन् । सामाजिक सुरक्षा कोषमा सूचीकृत हुँदा छत्रबहादुर गिरीले उनीहरूको न्यूनतम एक लाख ७० हजारका दरले करिब तीन करोड रुपैयाँ कोषमा जम्मा गर्नुपर्छ ।नेपाल चिया उत्पादक संघका अध्यक्ष रहेका सुरेश मित्तलको मित्तल टी इस्टेटमा १ सय ५० र कुवाडीदेवी टी इस्टेटमा ६० गरी २ सय १० जना श्रमिक स्थायी छन् । उनीहरूको एक लाख ७० हजारका दरले साढे तीन करोडभन्दा बढी रकम जम्मा गर्नुपर्ने हुन्छ । श्रमिकको ठूलो रकम एकमुष्ट जम्मा गर्नुपर्ने बाध्यता रहेकाले पनि चिया बगानका मालिक योगदानमा आधारित सामाजिक सुरक्षा कोषमा सूचीकृत हुन नचाहेको अखिल नेपाल ट्रेड युनियन महासंघका केन्द्रीय उपाध्यक्ष भूपाल सापकोटाले बताए ।"
तातोपानी नाकाबाट आठ वर्षपछि आउजाउ,"(सिन्धुपाल्चोक)भूकम्पको आठ वर्षपछि उत्तरी तातोपानी नाका शुक्रबारदेखि सर्वसाधारणका लागि आउजाउ खुला गरिँदै छ । शुक्रबार (सेम्टेम्बर १) देखि सर्वसाधारणका लागि नाका खोल्न लागिएको हो । नाका खुल्ने खुसीमा मितेरी पुल र लिपिङक्षेत्र झकिझकाउ बनाइएको छ । नाका खोल्न गत सातादेखि नै खण्डहर लिपिङ क्षेत्रमा पहिरोको अवरोध र भग्नावेश हटाउन थालिएको थियो । पारि चिनियाँ क्षेत्रमा नाका पूर्ण रूपमा खोलिएसँगै आवश्यक काम भइरहेकाले यहाँ पनि पूर्वाधार व्यवस्थापनको काम भइरहेको भोटेकोशी२ का अध्यक्षकुमार श्रेष्ठले जनाए । एक एस्क्साभेटर र टिपरसहित अन्य सवारी प्रयोग गर्दै लिपिङमा बर्खायता थुप्रिएका पहिरो हटाएका छौं, नाका सञ्चालनको पूर्वसन्ध्यामा लिपिङ यार्ड, खण्डहर र भग्नावशेष सफा गर्ने प्रयासमा छौं, वडाध्यक्ष श्रेष्ठले भने । प्रमुख जिल्ला अधिकारी रमेश न्यौपानेका अनुसार सुरुमा पास लिएकाहरू पुल पारिको बजारसम्म जान पाउनेछन् ।०७२ वैशाख १२ को भूकम्पले बन्द तातोपानी नाका ०७६ जेठ १५ मा आयातका लागि एकतर्फी र गत वैशाख १८ मा निर्यात खुलेको थियो । आठ वर्षपछि नेपाल र चीनका नागरिक आउजाउ गर्न पाउने हुँदा पर्वझैं वातावरण बनेकाले आवश्यक तयारीमा कस्सिएको अध्यागमन कार्यालय कोदारीका प्रतिनिधि तिलक मगरले बताए । सीमावर्ती स्थानीय र नेपाली पर्यटकलाई आउजाउ गर्न आवश्यक कागजात तयारी अवस्थामा छन्, भूकम्पअघि प्रयोग भएका हरियो र वानडे दुवै किसिमका प्रवेश पास जारी गरिएको छ, जसमा सुरुमा दुई सय तीन जानका लागि पास जारी भएको छ, मगरले भने । सीमाबाट ३० किमि क्षेत्रका स्थानीयलाई हरियो र अन्यले वानडे पास पाउने प्रावधान रहेको उनको भनाइ छ । नाकामा अत्याधुनिक मितेरी पुल र लार्चामा तातोपानी सुक्खा बन्दरगाहको भवन यसअघि चिनियाँ कम्पनीले बनाइदिएका थिए । यीबाहेक अध्यागमन भवन, लिपिङ भन्सार यार्ड र सुरक्षा गेट भूकम्प एवं भोटेकोशी बाढीले जीर्ण बनाएको भवनमा चलाइएको थियो । जनप्रतिनिधिकै अगुवाइमा ती भवनमा रङरोगन गरेर मर्मतसम्भारको काम अघि बढाइँदै छ । उता चिनियाँ अधिकारीले निकासी वस्तुको जाँच गर्न खासाको रमितेमा निकासी घर, भवन, अन्य पूर्वाधार संरचना अन्तिम चरणमा पुर्याइसकेको र अन्य तयारी पनि भइरहेको बताउँदै आएका छन् । सीमा जोड्ने कोदारी राजमार्ग २६ किलोमिटर अझै क्षतिग्रस्त हुँदा कन्टेनरलाई धराप थापेझैं अवस्था छ, त्यसैलाई दृष्टिगत गरी सीमा क्षेत्रमा सडकलाई केही सरसफाइ गरिएको छ, उनले भने ।तातोपानी नाकाबाट यसअघि गत वैशाख १८ मा निर्यात खुलाइएको थियो । नेपालतिब्बत व्यापार सहजीकरण समितिको एघारौं बैठकले तातोपानीलाई आगामी दुई महिनाभित्रै सर्वसाधारणका लागिसमेत खुलाउने सहमति गरिएको थियो । खासाबाट सामग्री ल्याउन लिपिङमा रहेको पुरानो भन्सार कार्यालयमा छोटी भन्सार सुरु गर्ने तातोपानी सुक्खा बन्दरगाहका प्रमुख भन्सार अधिकृत दयानन्द केसीको भनाइ छ । नाकाबाट आउजाउ सुरु भएपछि सामान ल्याउन थालिनेछ, छोटी भन्सारले समय र प्रोटोकल पालनमा सहज हुन्छ, भन्सार निर्देशिकामा भएबमोजिम महसुल लिने व्यवस्था मिलाउँछौं, उनले भने ।खासा र लिपिङमा सीमित पसल भूकम्पपछि विस्थापित खासाको रौनक अझै उठ्न सकेको छैन । आउँदो सेटेम्बरभर झन्डै १५ प्रतिशत स्थानीय फर्किने आशा गरिएको छ । सर्वसाधारणका लागि नाका खोलिएलगत्तै वारि र पारि सीमित मात्रै व्यवसाय र अन्य संरचना सञ्चालनमा ल्याइने भएको छ । तत्कालका लागि लिपिङ पारि (चीनतर्फ) एक दर्जन पसल चल्तीमा ल्याइएको छ । केही दिनमा रमिते र खासा क्षेत्रमा पनि केही पसल सञ्चालनमा ल्याइने चीनस्थित सिल्क ट्रान्सपोर्टका साङदेन शेर्पाले बताए । खासामा व्यापारी फर्किएपछि मात्रै तातोपानी क्षेत्रको व्यवसाय पूर्ण रूपमा सक्रिय हुने गर्छ । नेपाली कन्टेनरले ल्याएका सामग्री जाँच्न चीनले रमितेमा नयाँ भन्सार कार्यालय बनाइएको छ । नेपालबाट सामान लिएर जाने कन्टेनर खासासम्म पुग्न पाउने सुविधा दिइएको व्यवसायी दोर्जे लामाले जनाए । खासा पार्किङ पुनर्निर्माण भएको छैन, त्यो नबनेसम्म आयात हुने सामान लिन कन्टेनर खासा जान पाएनन्, उनले भने ।"
सल्यानमा २ महिनामा ११ करोडको तरकारी जिल्लाबाहिर,"(सल्यान)बेमौसमी तरकारी पकेट क्षेत्र घोषणा गरिएको कपुरकोट गाउँपालिकाबाट पछिल्लो दुई महिनामा १९ लाख ११ हजार ७ सय ८२ किलो तरकारी जिल्ला बाहिर गएको छ । जिल्लाको प्रमुख व्यापारिक नाका कपुरकोटबाट असार र साउनमा मात्रै ११ करोड ११ लाख रुपैयाँको तरकारी बाहिर पठाइएको हो । कपुरकोटमा बेमौसमी तरकारी बिक्रीका लागि हाटबजार स्थापना गरिएको छ । यहाँबाट प्रत्येक दिन दाङ, नेपालगन्ज, बुटबल, सुर्खेत, काठमाडौंलगायत सहरमा तरकारी पठाइने गरिएको छ । असार र साउनमा ७ हजार ६७ क्विन्टल टमाटर, १ हजार ५ सय ५५ क्विन्टल काउली, ४ हजार ३ सय ६३ क्विन्टल बन्दागोभी, २२ हजार २ सय ५४ क्विन्टल भेडे खुर्सानी, १ हजार ५ सय ३३ क्विन्टल सिमी र ६ सय ७६ क्विन्टल खुर्सानी बाहिर पठाइएको हाटबजार व्यवस्थापन समितिले जनाएको छ । भारतमा वर्षात्का कारण उत्पादनमा कमी आएपछि कपुरकोटको तरकारीले यो वर्ष राम्रो मूल्य पाएको हो । अहिले कपुरकोट हाटबजारमा १ सय ५० रुपैयाँमा टमाटर, ४५ रुपैयाँमा बन्दा, ६५ रुपैयाँमा काउली, ९५ रुपैयाँमा सिमी र ६० देखि ८० रुपैयाँमा खुर्सानी प्रतिकिलो बिक्री भइरहेको समितिका अध्यक्ष तिलक शर्माले बताए । उत्पादनमा केही कमी आए पनि यो वर्ष तरकारीले राम्रो मूल्य पाएको गाउँपालिका उपाध्यक्ष प्रकाश भण्डारीले बताए । गत वर्षसम्म टमाटरले ११ रुपैयाँभन्दा बढी भाउ कहिल्यै पाएन, अरू तरकारी पनि २० देखि ३० रुपैयाँ प्रतिकिलोमा बेचिन्थ्यो, उनले भने, यस वर्ष भारतमा पर्याप्त तरकारी उत्पादन नभएपछि यहाँको उत्पादनले राम्रो बजार पाएको छ, व्यापारीहरू गाडी लिएर तरकारी किन्न हाटबजारमै आउने गरेका छन् । विगतमा बिचौलियाका कारण बेमौसमी तरकारीले भाउ पाउन सकेको थिएन । पछिल्लो समय कपुरकोटका युवाहरूसमेत तरकारी खेतीमा आकर्षित भएका छन् । वैदेशिक रोजगारीमा सात वर्ष मलेसिया र साउदी बसेका कपुरकोट४ का ४० वर्षीय निमबहादुर पुनले अहिले ७ रोपनी जग्गामा तरकारी खेती गरेर वार्षिक ५ देखि १० लाख रुपैयाँ आम्दानी गरिरहेका छन् । उनका छिमेकी भीमबहादुर पुनले पनि साढे ५ रोपनी जग्गामा तरकारी खेती गरेर गत वर्ष झन्डै ४ लाख रुपैयाँ आम्दानी गरेको बताए । गाउँमा बेमौसमी खेतीको लहर चलिरहेको छ, टमाटर, काउली, बन्दा, भेडे खुर्सानी, खुर्सानी, सिमी, बोडीलगायत तरकारीबाट राम्रो आम्दानी गरिरहेका छौं, उनले भने, गाउँबाट एक घण्टाको दूरीमा हाटबजार भएकाले न बजारको चिन्ता छ न भाउकै । कपुरकोट गाउँपालिकाका ७ वटै वडा र त्रिवेणी गाउँपालिकाको दुई वडाबाट दैनिक तरकारी आउने कपुरकोट हाटबजारबाट गत वर्ष करिब ३० करोड रुपैयाँको तरकारीको कारोबार भएको थियो । गाउँपालिकाका झन्डै ७ हजार परिवारमध्ये करिब ५ हजार परिवार बेमौसमी तरकारी खेतीमा लागेका र तरकारी उत्पादन गरेर उनीहरू आत्मनिर्भर बनिरहेको कपुरकोट गाउँपालिका अध्यक्ष दुर्गाबहादुर पुनले जनाए । यहाँ उत्पादित तरकारी अर्ग्यानिक भएकाले देशभरि माग बढ्दो छ । तरकारीमा कम विषादी प्रयोग गर्नका लागि कपुरकोट बजारमा विषादी परीक्षण प्रयोगशाला निर्माण गरिएको उनको भनाइ छ । पालिकाभरि झन्डै ६ सय हेक्टरमा तरकारी उत्पादन भइरहेको छ ।"
खाना पकाउने ग्यास सिलिन्डरमै २३५ रुपैयाँ बढ्यो,काठमाडौं (कास) नेपाल आयल निगमले पेट्रोलियम पदार्थको भाउ बढाएको छ । इन्डियन आयल कर्पोरेसनबाट प्राप्त नयाँ खरिद मूल्यअनुसार पेट्रोल प्रतिलिटर ४ रुपैयाँ र डिजेलमट्टीतेलमा ३ रुपैयाँ बढाइएको हो । खाना पकाउने ग्यासमा भने एकैपटक २३५ रुपैयाँ मूल्य बढेको आयल निगमले बिहीबार जारी गरेको विज्ञप्तिमा उल्लेख छ । नयाँ मूल्यअनुसार ग्यास प्रतिसिलिन्डर १ हजार ८९५ पुगेको छ । यसअघि ग्यास सिलिन्डरको १ हजार ६६० थियो । अब पेट्रोल प्रतिलिटर १८२ र डिजेलमट्टीतेल प्रतिलिटर १७० पुगेको छ । यसअघि पेट्रोल १७८ र डिजेलमट्टीतेल १६७ रुपैयाँ थियो ।
प्राधिकरणले कोभिडमा गुमायो १६ अर्ब,"काठमाडौं (कास) चालु आर्थिक वर्षको बजेट निर्माण गरिरहेको नेपाल नागरिक उड्डयन प्राधिकरणले कोभिडका कारण १६ अर्ब ४९ करोड रुपैयाँ आम्दानी गुमाउनुपरेको जनाएको छ । हरेक वर्ष १० प्रतिशतले आम्दानी वृद्धि गरिरहेको प्राधिकरण आर्थिक वर्षले ०७६७७ देखि ०७९८० सम्म १६ अर्ब ४९ करोड ७५ लाख रुपैयाँ आम्दानी गुमाउनुपरेको हो । सबैभन्दा धेरै ०७७७८ मा ७ अर्ब ७३ करोड, ०७८७९ मा ४ अर्ब ३९ करोड, ०७६७७ मा ३ अर्ब ४३ करोड र ०७९८० मा ९२ करोड गरी प्राधिकरणले १६ अर्ब ४९ करोड आम्दानी गुमाउनुपरेको हो । ०७६ चैतमा सरकारले लकडाउन गरेपछि सुरु भएको नोक्सानी अझै पुरानो लयमा फर्किन नसकेको र यात्रु अनि उडान संख्या पनि अझै नबढेको प्राधिकरणले जनाएको छ । प्राधिकरणले काठमाडौंसहित पोखरा, भैरहवामा तीन वटा अन्तर्राष्ट्रियसहित ३३ वटा विमानस्थल सञ्चालन गरिरहेको छ । १९ वटा विमानस्थल बन्द छन्, ४ वटा निर्माणाधीन छन् ।"
यो त सुरुआत हो : मोन्टी,"(मुल्तान)पाकिस्तानसँग पहिलो खेलमा अनुभव बटुल्ने अवसर पाएको नेपालले एसिया कप क्रिकेटमा सोमबार भारतसँग खेल्दै छ । पाकिस्तान एकदिवसीय अन्तर्राष्ट्रियमा विश्व नम्बर एक टोली हो भने भारत त अझ विश्व क्रिकेटको महाशक्ति । सम्भवतः नेपालले भारतसँग नतिजा बुझेको हुनुपर्छ । नेपाली क्रिकेटको पछिल्लो ७ महिनामा भएको जादुगरी प्रदर्शनका पर्दा पछाडिका नायक हुन् उनी । नेपालको प्रशिक्षक भएर पाकिस्तानी भूमि टेकेका भारतीय प्रशिक्षक मोन्टी देसाई आगामी खेललाई लिएर अझै भावुक छन् । भारतसँगको खेलमा उनले यसअघि नै दुवै देशको राष्ट्रिय गान गाउने भनेर उद्घोष गरिसकेका छन् । भारत आफ्नो देश भए पनि क्रिकेटको वर्तमान पक्षमा आफू नेपालमा केन्द्रित रहेको भन्दै उनी कूटनीतिक जवाफ दिन्छन् । अब हामी अर्को खेलमै केन्द्रित छौं । भारतसँग खेल्नु अगाडि हामीलाई एउटा राम्रो मौका के छ भने भारत र पाकिस्तानबीचको खेल हेर्न पाइरहेका छौं । त्यसपछि अझ कसरी राम्रो खेल्ने भन्ने योजना बन्न सक्छ, उनले भारतसँग सोमबार हुने खेलबारे भने, हाम्रो ब्याटरहरूले आफ्नो प्रदर्शन देखाउनुपर्छ । जब विश्वस्तरीय बलरहरूको सामना गर्दा हाम्रा ब्याटरले टेम्परामेन्ट र कम्पोजर भएर ब्याटिङ गर्नुपर्छ । ड्रेसिङ रुममा गएपछि खेलाडीले यो कुरा मनन गर्नेछन् कि हामीसँग पर्याप्त समय छ ।मोन्टी एसिया कपको उद्घाटन खेलतर्फ फर्किन चाहन्छन् । पाकिस्तानविरुद्ध नेपालले जुन खेल प्रदर्शन गर्यो, त्यसबाट उनी सन्तुष्ट देखिँदैनन् तर गर्व गर्छन् । फिल्डिङ र ब्याटिङले नेपालको खेल फितलो बनाएको थियो । डेथ ओभर नेपालका लागि पुनः समस्या बन्यो र अनुशासित बलिङ गर्न नसकेको नेपालले अन्तिम ७ ओभरमा १ सय रन खर्चिन पुग्यो । विश्वस्तरीय बलर हाम्रा ब्याटरले सामना गरिरहेका थिए । सिक्नुबाहेक हामीले केके राम्रो गरौं भन्ने हेर्न जरुरी छ । मलाई लाग्छ हाम्रा बलरले सुरुआतमा राम्रो बलिङ गरेका थिए । ४० ओभरसम्म बलरले राम्रो भूमिका निभाए । तर, उनीहरूको राम्रो साझेदारी भइरहेको थियो । बाबर आजम विश्वस्तरीय ब्याटर हुन् । बाबर र इफ्तिखार अहमदले राम्रो गरे, जसले हामीलाई आघात पुर्याए, उनले पाकिस्तानसँगको खेलको समीक्षा गर्दै थिए, फिल्डिङमा चाहिँ धेरै हामी धेरै निराश हुन पुग्यौं, जबकि फिल्डिङ हाम्रो गर्विलो पक्ष हो । खेलाडीले पनि यो सम्भवतः बुझेको हुनुपर्छ । पाकिस्तानको खेलबाट नेपाली खेलाडीले धेरै सिक्ने र अर्को खेलमा अलिक सुधारिएको प्रदर्शन देखाउनेमा उनी आशावादी छन् । विश्व नम्बर एक टोली पाकिस्तानविरुद्ध नेपाल अनुभवहीन जस्तो देखिएको थियो । जबकी विश्वकप साइकलको यात्रामा पाकिस्तानभन्दा बढी एकदिवसीय अन्तर्राष्ट्रिय नेपालले खेलेको छ । नेपाल म्याच एक्सपोजरमा धेरै पछाडि देखिएको थियो भने नेपाली ब्याटरलाई पाकिस्तानका तीव्र गतिको बलिङ खेल्न निकै गाह्रो परेको थियो । सिक्ने पक्ष छँदै छ । यो स्टेजमा आएर क्रिकेटरले खेल्ने हो, यहाँ खेल्नु हाम्रा खेलाडीको सपना थियो । त्यसैले यो सपनाको सुरुआत भएको छ । किनभने यो स्टेजमा हामी धेरैभन्दा धेरै खेल्न चाहन्छौं । त्यसका लागि केके सुधार गर्नुपर्ने हो हामी गर्नेछौं, मोन्टीले भने, हरेक खेलाडीले आफ्नो अनुभवको हिसाबमा जे सिक्छन्, त्यसलाई अर्को खेलमा लागू गर्छन् भने विकास हो । हामी यहाँ खेलाडीको क्षमता वृद्धिका लागि आएका हौं । नेपाली खेलाडीले यहाँ जसरी आफूलाई प्रस्तुत गर्नेछन्, त्यहीअनुरुप उनीहरूलाई भारत ए र पाकिस्तान ए सँग खेल्न अवसर मिल्ने छ । त्यो हामीलाई आफ्नो खेलको विकास गर्ने अर्को प्लेटफर्म बन्नेछ । नेपाल पहिलो पटक एसिया कप खेलिरहेको छ । अप्रिलमा घरेलु मैदानमा भएको एसीसी प्रिमियर कपमा भारतलाई पराजित गर्दै नेपालले एसिया कपमा छनोट हुँदै ठूलो प्लेटफर्ममा खेल्ने अवसर पाएको हो । जतिखेर देसाई नेपालको प्रशिक्षक भएर आए, त्यतिखेर नेपालले विश्वकप लिग २ मा रेलिगेसनमा परेर एकदिवसीय अन्तर्राष्ट्रिय मान्यता गुमाउने स्थितिमा थियो । त्यसपछि नेपालले लिग २ को अन्तिम १२ मध्ये ११ खेल जितेर विश्वकप छनोटमा पुग्नुका साथै लक्ष्य बनाएको एसिया कपमा पुगेको थियो । उनले भने, एसिया कप ठूलो अवसर हो, एसिया क्षेत्रका लागि यो सानो विश्वकप नै हो । हामीले त्यही माहोलको अनुभव गर्ने अवसर पायौं । नेपाली दर्शक पनि विभिन्न स्थानबाट यहाँ खेल हेर्न आए । त्यसैले यो अद्भूत रह्यो । पाकिस्तानी कप्तान बाबर विश्व नम्बर एक ब्याटर हुन् । तर, उनमा पनि केही कमजोरी देखिँदै आएको थियो । बाबर स्पिनमा केही कमजोर देखिए, बाबर क्रिजमा रहँदा नेपाली स्पिन आक्रमणले घेरिएका थिए । तर उनले नेपाललाई खासै अवसर नै दिएनन् । बाबर र इफ्तिखार अहमदले दोहोरो शतकीय साझेदारी गरी खेलमा नेपाललाई कुनै मौका दिएनन् । यो धेरै राम्रो विकेट थियो, टस जितेको भए हामीले पनि ब्याटिङ नै गर्ने थियौं । बाबर छुट्टै शैलीका खेलाडी हुन्, उनी विश्व नम्बर एक हुन् । हामीसँग खेल्दा बाबरले यो सबै बुझेर खेले । हामीले भने उसले के गल्ती गर्छ त्यो कुरेर बस्ने हो, अर्धशतक बनाएपछि बाबरलाई आउट गर्ने मौका गुमाएको विषयमा मोन्टीले भने, बाबरले एउटा मौका दिएका थिए, तर करण केसीले आफ्नो बलिङमा त्यो क्याच लिन सकेनन् । कुनै अरू दिन भएको भए करणले त्यो क्याच लिन सक्थे । पाकिस्तानसँग हामीलाई यति नै अवसर पाएका थियौं ।मोन्टी सबै खेलाडीले आफ्नो कथा आफैं बनाऊन भन्ने चाहन्छन् । भारतसँग पनि नेपालले नतिजाको हिसाबमा खासै ठूलो अपेक्षा राखेको नहुन सक्छ । तर, पाएको त्यही मौकामा जुन खेलाडीले खेल्छ, उसैले आफ्नो कथा बुन्ने निश्चित रहेको मोन्टीले बुझेका छन् । नेपाली टोलीको ब्याटिङक्रममा पाकिस्तानविरुद्ध निकै परिवर्तन गरिएको थियो । भीम सार्कीलाई प्लेयिङ ११ बाहिर राखेपछि कप्तान रोहित पौडेल आफैं तेस्रो नम्बरमा ब्याटिङ गर्न गए । आरिफ शेख चौथो र सोमपाल कामीले पाँचौं नम्बरमा ब्याटिङ गरे । माथिल्लोक्रममा ब्याटिङ गरेका कुशल मल्ललाई आठौं नम्बरमा खेलाइएको थियो ।यसको पछाडि मोन्टीसँग खास कारण थिए । अलि धेरै अलराउन्डर खेलाऊ भनेर ब्याटर भीमलाई बाहिर राखिएको उनको तर्क थियो । भीमलाई खेलाएको भए सम्भवतः गुलशन झा र ललित राजवंशीमध्ये एक जना बाहिर रहनुपर्ने हुन्थ्यो । ३८ डिग्रीभन्दा माथिको तापक्रममा चार विशेषज्ञ बलरमात्र खेलाउनु झनै जोखिम हुन्थ्यो । त्यसैले भीमको स्थानमा पाँच विशेषज्ञ बलर खेलाइएको थियो । तर गुलशनले बलरको भूमिका राम्रोसँग निभाउन सकेनन् । उनले ४ ओभरमा ३५ रन खर्चे, त्यसमा तीन वाइड र एक नोबल थियो । अन्तिम ओभरमा बाबरसहित २ विकेट लिएका सोमपालले १० ओभरमा ८५ रन खर्चन पुगे । एकदिवसीय अन्तर्राष्ट्रियमा नेपाली बलरको यो सबैभन्दा महँगो स्पेल हो । दाहिने र देब्रेहाते समन्वय मिलाउन ब्याटिङमा तलमाथि गरिरहेका थियौं । सोमपाल र आरिफले राम्रो साझेदारी गरे । उनीहरूले त्यो साझेदारी अलिकति अझै बढाएको भए कथा अरू नै हुनसक्थ्यो । ४० ओभरसम्म ५ विकेट रहेको अवस्थामा लक्ष्य हेरेर खेल अगाडि बढाउन सजिलो हुन्थ्यो, मोन्टीले भने, तर, त्यो भएन, त्यही भएर यो चलेन भनेर तपार्इं भन्न सक्नुहुन्छ । तर यसका पछाडि केही थियो, जसका कारण हामी यो गरिरहेका थियौं । हामीले केही गर्न खोजेका थियौं, त्यो सफल भएन ।"
चाचाको शतकको खुसी,"हेडलाइनमा कप्तान बाबर आजम रहे । किनभने उनले १ सय ५१ रन बनाए र प्लेयर अफ द म्याच बने । उनले दोस्रो पटक एकदिवसीयका एकै खेलमा १ सय ५० भन्दा बढी रन बनाए । नेपाली बलरहरूले ४२ ओभरसम्म खेललाई जीवन्त राखेका थिए । शतक पूरा गरेपछि भने बाबर नेपाली बलरमाथि झनै आक्रामक बनेका थिए । तर मुल्तानमा बाबरको भन्दा चाचा ले शतक बनाएकामा खुसी हुने बढी देखिए । चाचा अर्थात इफ्तिखार अहमद । उनले शतक बनाएपछि राम्रै खुसी मनाए । यो उनको पहिलो शतक हो । पाकिस्तानी समर्थकले बाबरभन्दा बढी उनीमाथि माया देखाउनुका कारण यो पनि एउटा हुनसक्छ । जबकि बाबरको यो १९ औं शतक थियो ।हरेक खेलाडीको एउटा सपना हुन्छ शतक बनाउँ भनेर । तर छैटौं नम्बरमा ब्याटिङ गरेर शतक बनाउन गाह्रो हुन्छ । शतकको खुसी मनाउनुपर्ने कारण यही थियो । मैले यति चाँडो ब्याटिङ पाएको धेरैपछि हो । प्रायः म ४०४५ ओभरपछि मात्र ब्याटिङमा आउँथे । एउटा खेलाडीले आफूलाई हरेक स्थितिमा तयार गरेको हुन्छ, म पनि त्यहीअनुरुप तयार थिएँ, अहमदले भनेका थिए । सल्मान अघा २८ औं ओभरमा आउट भएपछि क्रिजमा आएका उनले ४३ बलमा अर्धशतक पूरा गरेका थिए । अर्को ५० रन पूरा गर्न उनलाई २४ बलमात्र लाग्यो । एसिया कप क्रिकेट इतिहासमै यौ चौथो तेज गतिमा बनेको शतक हो । नेपालजस्तो टोलीलाई शतक बनाउन सजिलो हुन्छ भन्ने प्रश्नमा उनी सहमत हुन सकेनन् । अन्तर्राष्ट्रिय क्रिकेटमा कुनै टोलीविरुद्ध पनि शतक बनाउन सजिलो हुँदैन । नेपाल पनि छनोट भएर नै यहाँ आएको हो । त्यसैले उनीहरूले पनि राम्रो राम्रो टोलीलाई पराजित गरेर यहाँ आएका हुन् । नेपालको टिम धेरै राम्रो छ । तर हाम्रो टिमको जुन फर्म छ, त्यो तपाईंहरूले हेरिनै रहनुभएको छ, अहमदले भने । बाबर विश्वस्तरीय खेलाडी हुन्, उसको साथ खेल्न निकै मजा आउने र स्ट्राइक रोटेड गरिदिने हो भने आत्मविश्वास बढेर आउने अहमदले जनाए । नेपालले जसरी सुरुआतमा बलिङ गरेको थियो, त्यसले खेल्न निकै गाह्रो भएकोमा अहमद सहमत थिए । उनले भने, सुरुमा खेल्न केही गाह्रो भएको थियो । पाकिस्तानमा जस्तोसुकै मौसममा पनि सुरुमा बल अलि बसेर आउँछ, नेपाली बलरले स्लो बल फालिरहेका थिए । सुरुमा म आउँदा मलाई पनि निकै गाह्रो भएको थियो । विकेटमा टिकेर खेलेपछि शट लाग्न सुरु भयो ।"
नेपालको रोमाञ्चक जित,"(काठमाडौं)नेपाली महिला राष्ट्रिय टिमले बिहीबार वुमेन्स ट्वान्टी२० विश्वकप छनोट क्रिकेटमा मलेसियामाथि ५ रनको रोमाञ्चक जित निकालेको छ ।जितपछि नेपालको २ अंक भएको छ । टोलीको सेमिफाइनल समीकरण अनुकूल बनेको छ । जिततर्फ अग्रसर देखिएको घरेलु टिम मलेसियाले अन्तिम ओभरमा १० रन बनाउन सकेको थिएन । मलेसियाको वायुमास ओभल मैदानमा नेपालले प्रस्तुत गरेको ८५ रनको लक्ष्यसामु मलेसियाले २० ओभर उपयोग गर्दै ९ विकेट गुमाएर ७९ रनमात्र बनाउन सक्यो । मलेसियाकी कप्तान विनिफ्रेड दुरासिंघमले २८ रन बनाइन् । नेपालबाट कविता कुँवर र कविता जोशीले समान दुई विकेट लिए । त्यसअघि नेपालले पहिले ब्याटिङ गर्दै २० ओभरमा ६ विकेट गुमाएर ८४ रन बनाएको थियो । सीता रानागमरले ३८ रनको योगदान दिइन् । उनले ५४ बल सामना गर्दा एक चौका प्रहार गर्दै परिपक्व ब्याटिङ प्रदर्शन गरिन् । अप्सरी बेगमले १७ र कप्तान रुबिना क्षेत्रीले १२ रन बनाए । नेपालको सुरुआत भने कमजोर रह्यो । पहिलो तीन बलमै तीन विकेट गुमाएको थियो । नेपालका लागि छैटौं विकेटमा सीताले अप्सरीसँग ५१ रनको ठोस साझेदारी गरिन् । नेपालले शुक्रबार बहराइनको सामना गर्नेछ । नेपालको समूहमा भुटान, कतार र यूएई छन् ।"
इटहरी ताप्लेजुङ गोल्डकप सेमिफाइनलमा,"(ताप्लेजुङ)आयोजक मानाभारा स्पोर्टिङ क्लबलाई स्तब्ध पार्दै जुट विकास फुटबल एकेडेमी इटहरी बिहीबार सुरु ताप्लेजुङ गोल्डकप फुटबल प्रतियोगिताको सेमिफाइनल पुगेको छ । जुट विकासले पेनाल्टी शुटआउटमा ५४ को नतिजा निकालेको थियो । निर्धारित समयको खेल ११ गोलको बराबरीमा टुंगिएपछि खेल टाइब्रेकरमा पुगेको थियो ।भानुजन माविको मैदानमा भएको उद्घाटन खेलमा इटहरीका रोहन कार्कीले २५ औं मिनेटमा गोलको खाता खोले । उनले करिब २५ यार्ड टाढाप्राप्त फ्रिकिकलाई गोलमा परिणत गरेका थिए । तर, ७१ औं मिनेटमा आयोजकले पनि फ्रिकिकबाट गोल फर्काएर खेल बराबरीमा ल्यायो । उक्त गोल लखन पतङ्वाले गरे । कप्तान अनुप सेन्दाङले पूर्ण लिम्बूलाई मिलाइदिएको फ्रिकिक प्रहार लखनको खुट्टामा पुगेर गोलमा परिणत भयो । त्यसपछि ९० मिनेटसम्म दुवै टिमले गोल थप्न सकेन । समय अभावले सिधै टाइव्रेकरमा लगिएको थियो । टाइब्रेकरमा ५४ गोलले इटहरी विजयी भयो । म्यान अफ द म्याच आयोजकका कप्तान अनुप भए । शुक्रबार गोर्खा स्पोर्टिङ क्लब दमक र रेड हर्स फुटबल क्लब इलामबीच प्रतिस्पर्धा हुनेछ । फुङलिङ नगरपालिका प्रमुख अमिर मादेनले उद्घाटन गरेको प्रतियोगितामा ८ टिमको सहभागिता छ । विजेताले ३ लाख र उपविजेताले १ लाख ५१ हजार रुपैयाँ पुरस्कार प्राप्त गर्नेछन् ।"
चिनियाँ झाङको इतिहास,"न्युयोर्क (एएफपी) चिनियाँ खेलाडी झाङ चिचेनले युएस ओपन टेनिसमा बुधबार पाँचौं वरीयताका कास्पर रुदलाई पराजित गर्दै इतिहास रचेका छन् । उनी वरीयताको शीर्ष पाँचभित्रका खेलाडीलाई हराउने पहिलो चिनियाँ पुरुष खेलाडी भएका छन् । वरीयताको ६७ औं स्थानमा रहेका सांघाईका २६ वर्षीय झाङ आफ्नो खेलजीवनकै सबैभन्दा ठूलो जित निकाल्नेक्रममा गत वर्षका युएस ओपन फाइनल खेलेका कास्परलाई ६४, ५७, ६२, ०६, ६२ ले हराउन सफल भए । खेल तीन घण्टा १९ मिनेट चलेको थियो । अब झाङले तेस्रो चरणमा पुग्नका लागि अस्ट्रेलियाका रिन्की हिजाकाताको सामना गर्नेछन् । हामीले सुरुमै यति माथिल्लो वरीयताको खेलाडीलाई हराउन सक्ने सोचेका थियौं । हाम्रो उद्देश्य त शीर्ष सयमा प्रवेश थियो । हामी लक्ष्य विस्तारै तय गर्ने गर्छौं । कोभिड१९ का कारण पछिल्ला केही वर्ष हाम्रा लागि निकै कठिन रह्यो, झाङले भने । उनी ग्रान्ड स्लाममा पहिलो पटक अन्तिम १६ मा पुग्ने लक्ष्यमा हुनेछन् । महिलातर्फ अन्तर्राष्ट्रिय टेनिसमा पुनरागमन गरिरहेकी पूर्वविश्व नम्बर एक क्यारोलिन वाज्नोस्की तेस्रो चरण पुगेकी छन् । सन् २०२० को अस्ट्रेलियन ओपनपछि संन्यास लिएकी वाज्नोस्कीले अन्तिम ३२ मा प्रवेशका लागि चेक गणतन्त्रकी ११ औं वरीयताप्राप्त पेट्रा केभिटोभालाई ७५, ७६ (७५) ले पराजित गरिन् । संन्यास घोषणा गरेपछि उनी आमा बनेकी थिइन् । डेनमार्ककी ३३ वर्षीया वाज्नोस्कीले सन् २००९ र २०१४ को युएस ओपन फाइनल खेलेकी थिइन् । मेरा लागि सपना पूरा भएको स्थिति छ, वाज्नोस्कीले भनिन्, मैले टेनिसमा पुनरागमन गर्नेबारे कहिले पनि सोचेकी थिइनँ । तर अहिले ११ औं वरीयताका खेलाडीलाई हराएको छु, त्यसैले खुसी छु । अन्य खेलमा जित निकाल्दै सर्वियाका नोभाक जोकोभिच तेस्रो चरण पुगे । उनी कीर्तिमान २४ औं ग्रान्ड स्लाम उपाधि जित्ने अभियानमा छन् । उनले ७६ औं वरीयताप्राप्त खेलाडी बर्नाबे जापाटालाई ६४, ६१, ६१ ले पराजित गरे । म ३६ वर्षको भएँ, युएस ओपन खेल्न थालेको पनि २० वर्ष भयो, तर मलाई सफलताको भोक उस्तै छ । म अझै पनि उत्कृष्ट टेनिस खेल्न उत्प्रेरित रहेको छु, उनले भने । महिलातर्फ इगा स्वाटेक र कोको गौफ पनि विजयी रहे । डिफेन्डिङ च्याम्पियन तथा नम्बर एक खेलाडी स्वाटेकले अस्ट्रेलियाकी डारिया सेभिलेलाई ६३, ६४ ले पराजित गरे । जितपछि स्वाटेकले भनिन्, यो जित सजिलो भने रहेन ।"
छोटकरी,"टेबलटेनिस टोली कोरिया जानेकाठमाडौं (कास) नेपाली टेबलटेनिस टोली २६ औं एसियाली टेबलटेनिस च्याम्पियनसिपमा सहभागी हुन शुक्रबार दक्षिण कोरिया प्रस्थान गर्दै छ । भदौ १७ देखि २४ सम्म हुने प्रतियोगितामा नेपालबाट ३ पुरुष र २ महिला खेलाडीले भाग लिने छन् । पुरुषमा संयोग कपाली, रुविन महर्जन र विलोश श्रेष्ठ तथा महिलामा सिक्का सुवाल श्रेष्ठ र इभाना थापा छन् । प्रशिक्षकमा मुख्य प्रशिक्षक सन्जिव ढुंगेल छन् । नेपालले पुरुषमहिला सिंगल्स, डबल्स, टिम र मिक्स्ड स्पर्धामा प्रतिस्पर्धा गर्नेछ । पाँचै खेलाडी १९ औं एसियाली खेलकुदलाई छनोट भएका खेलाडी हुन् । एसियाडमा ६ खेलाडीले नेपालको चुनौती प्रस्तुत गर्नेछन् । छनोट भएकी नेपाल नम्बर एक नविता श्रेष्ठ भने टोलीमा समावेश छैनन् । उनी हाइपफर्मेन्स तालिमलाई शनिबारै अमेरिका जाने छन् ।चेल्सी र एभरटन तेस्रो चरणमालन्डन (एपी) चेल्सी र एभरटनले तल्लो डिभिजनका क्लबसँग कठिन जित निकाल्दै बुधबार इंग्लिस लिग कप फुटबलमा तेस्रो चरणको यात्रा तय गरेका छन् । स्टानफोर्ड ब्रिजमा भएको खेलमा चेल्सीले एक गोलले पछाडि रहेको स्थितिमा एएफसी विम्बल्डनलाई २१ ले हरायो । खराब प्रदर्शन गरिरहेको एभरटनले पनि एक गोलले पछाडि रहेको स्थिति उल्टाउन अन्त्यसम्म कुर्नुपर्यो र डोनकास्टरलाई २१ ले पराजित गर्यो । प्रिमियर लिग क्लब सेफिल्ड युनाइटेड भने भाग्यमानी रहेन । सेफिल्ड तेस्रो डिभिजनको क्लब लिंकनसँग पेनाल्टी शुटआउटमा पराजित भयो । इंग्ल्यान्डलाई अग्रतालन्डन (एपी) चेस्टर लिग स्ट्रिटडेब्यु गरिरहेका ब्रायडन कार्सले तीन विकेट लिँदै उत्कृष्ट बलिङ गरेपछि इंग्ल्यान्डले पहिलो ट्वान्टी२० क्रिकेटमा बुधबार न्युजिल्यान्डलाई ७ विकेटले सजिलै हराएको छ । दक्षिण अफ्रिकामा जन्मेका पेसर कार्सले २३ रनमा ३ विकेट लिए । त्यस प्रदर्शन अगाडि न्युजिल्यान्डले २० ओभरमा ९ विकेट गुमाएर १ सय ३९ रनमात्र बनाउन सक्यो । जवाफमा ट्वान्टी२० विश्व च्याम्पियन इंग्ल्यान्डले ६ ओभरको खेल बाँकी छँदै ३ विकेटमा १ सय ४३ रन बनायो । डेविड मालानले ५४ र ह्यारी ब्रुक्सले अविजित ४३ रन बनाए । केएमसी बास्केटबल आजदेखिकाठमाडौं (कास) केएमसी स्कुलको आयोजनामा तेस्रो केएमसी अन्तरविद्यालय बास्केटबल प्रतियोगिता शुक्रबार सुरु हुँदै छ । प्रतियोगितामा विभिन्न ४ विधामा ३८ टिमको सहभागिता रहने केएमसीका निर्देशक मनोजकुमार थापाले बिहीबार पत्रकार सम्मेलनमा बताए । सिनियर ब्वाइजमा १६, जुनियर ब्वाइज र सिनियर गर्ल्समा ८८ टिमले प्रतिस्पर्धा गर्नेछन् । खेल लिगकम नकआउट आधारमा खेलाइने छ । शिक्षकतर्फ ६ टिमले भाग लिनेछन् । कराते टोलीलाई सहयोगकाठमाडौं (कास) अस्ट्रेलियामा बसोबास गरिरहेका पूर्वराष्ट्रिय कराते खेलाडी सुजन श्रेष्ठले नेपाली राष्ट्रिय कराते टोलीलाई १ लाख ६५ हजार रुपैयाँबराबरको खेल पोसाक प्रायोजन गरेका छन् । उनले राष्ट्रिय ए टोलीलाई ट्र्याकसुट तथा बी लाई टिसर्ट प्रायोजन गरेको कराते प्रशिक्षक कुशल श्रेष्ठले जनाएका छन् । सुजनले अन्तर्राष्ट्रिय प्रतियोगितामा नेपालबाट खेलिसकेका छन् ।"
