शीर्षक,विवरण
सरकारी ढुकुटीमा थन्कियो साढे २ खर्ब,"चालु आर्थिक वर्षको बजेटमा पनि खर्च प्रणालीमा सुधारका केही कुरा अघि सारिएका थिए, ती कार्यान्वयनमै आएनन्, यसले सरकार जिम्मेवार नभएको स्पष्ट हुन्छ, उनले भने, खर्च प्रणाली सुधारका लागि आर्थिक वर्षको पहिलो दिनदेखि नै योजानबद्ध रूपमा सुधारका काम अघि बढाउने प्रतिबद्धता सरकारले गरेको थियो । त्यसअनुसार काम भएन । पुँजीगत खर्चमा सुधार ल्याउन मुलुकको संरचनात्मक परिवर्तन गर्नुपर्नेमा त्यो हुन नसकेकाले हरेक वर्ष यही समस्या दोहोरिने गरेको उनले बताए । यही संरचनामा रहेर पनि सरकारले कमसेकम एक महिनामा मन्त्रालयहरूको खर्चको अवस्था पुनरावलोकन गर्ने, कहाँ कमीकहाँ बढी भयो ? के गर्दा सुधार र के हुन नसक्दा खर्चको लक्ष्य भेट्टाउन सकिएन भन्ने पहिचान गरेर पारदर्शी र प्रभावकारी रूपमा सूचना सार्वजनिक गर्नुपर्छ, उनले भने, पुनरावलोकनको नतिजा सार्वजनिक गर्दा राम्रो काम गर्ने मन्त्रालयलाई थप उत्साह मिल्छ भने नराम्रो गर्नेलाई पनि राम्रो काम गर्न दबाब सिर्जना हुन्छ ।नेपालको बजेट प्रणालीमा समस्यै समस्या रहेको र सुधारका लागि पहल नभएकाले आफूले त्यसलाई सरकारको दस्तावेजको संज्ञा दिँदै आएको अर्थविद् खनालले बताए । मनपरी रकमान्तर गर्ने, आर्थिक वर्षको अन्त्यमा ठूलो खर्च गर्ने, बेरुजुलाई हेर्दै नहेर्ने, स्रोत सुनिश्चितता नभएको आयोजना ल्याउनेलगायत कारण यो बजेट नै होइन भनेर मैले भन्दै आएको छु, उनले भने, सरकार र मन्त्रालयहरूको जिम्मेवारपूर्ण परिपाटी नै भएन । सरकारी कारोबार, भुक्तानी, नियमन, सुपरिवेक्षणलगायतलाई डिजिटल बनाएर चुस्त र पारदर्शी बनाउन सके पुँजीगत खर्च बढ्ने उनको सुझाव छ ।यस्तै, गएको दुई महिना (साउन र भदौ) मा सरकारले ८७ अर्ब ६६ करोड रुपैयाँ चालु (साधारण) खर्च गरेको छ । यो वार्षिक लक्ष्यको ७६८ प्रतिशत हो । गत आर्थिक वर्षको पहिलो दुई महिनामा सरकारले लक्ष्यको ९१९ प्रतिशत मात्र चालु खर्च गरेको थियो । चालु आर्थिक वर्षमा सरकारले ११ खर्ब ४१ अर्ब ७८ करोड रुपैयाँ चालु खर्च गर्ने लक्ष्य राखेको छ ।सरकारले विकास खर्च नबढाई ढुकुटीमै थन्क्याएर ठीक नगरेको अर्थविद् एवं राष्ट्र बैंकका पूर्वकार्यकारी निर्देशक नरबहादुर थापाले बताए । अर्थतन्त्र मन्दीमा छ, निर्माण व्यवसायीले पैसा पाएका छैनन्, अर्थतन्त्र चलायमान भएको छैन, उनले भने, तर सरकारले २ खर्बभन्दा बढी रकम ढुकुटीमा थन्क्याएर बसेको छ, यसरी पैसा बैंकमा थन्क्याउनुको साटो दायित्व पूरा गरिदिएको भए अर्थतन्त्रमा सकारात्मक ऊर्जा प्राप्त हुन्थ्यो । आत्मविश्वास बढ्थ्यो, जनताको हातमा पैसा आउँथ्यो, ब्याजदर घट्नमा सहयोग पुग्थ्यो । निर्माण व्यवसायीको भुक्तानी दिनु र स्थानीय तहको रकम बैंकहरूलाई निक्षेपमा गणना गर्न दिनुमा धेरै फरक रहेको थापाले बताए । ठेकेदारहरूलाई दिएको पैसाले आर्थिक गतिविधि, पँॅजी निर्माण र निजी क्षेत्रको आत्मविश्वास मात्र नभएर बैंकको ऋण पनि बढाउँछ र खराब कर्जा घटाउँछ, उनले थपे, यस्तो अवस्थामा सरकारले पैसा थुपारेर बस्नुको साटो दायित्व भुक्तानी गरेको भए अर्थतन्त्र चलायमान हुने थियो । सरकारले पैसा किन रोकेर राखेको ? संघले खर्च गर्दा प्रदेश र स्थानीय तहले पनि सिको गर्छन् । सरकारले किन खर्च गरेन भन्ने नै अहम् प्रश्न हो ।सरकारी खर्च अपेक्षा अनुसार नबढे पनि अघिल्लो वर्षभन्दा धेरै रहेको अर्थ मन्त्रालयका प्रवक्ता धनीराम शर्माले बताए । वित्तीय हस्तान्तरण र अरु भुक्तानीहरू पहिलो त्रैमासबाट बढ्न थाल्छन्, उनले भने, यद्यपि गत वर्षको पहिलो दुई महिनाको तुलनामा चालु आर्थिक वर्षको सोही अवधिमा पुँजीगत खर्च बढेको छ । अघिल्लो वर्षको भुक्तानी बाँकी रहेको अवस्थामा बाहेक चालु आर्थिक वर्षको पहिलो दुईतीन महिनामा धेरै दायित्व सिर्जना नहुने भएकाले पनि आर्थिक वर्षको सुरुमा पुँजीगत खर्च उल्लेख्य रूपमा नबढ्ने शर्माको भनाइ छ ।निर्माण व्यवसायीहरूको भुक्तानी बाँकी सम्बन्धमा एउटा प्रतिवेदन प्रधानमन्त्री कार्यालयमा पेस भइसकेको र सोही आधारमा सम्बन्धित मन्त्रालयहरूले भुक्तानी गर्दै जाने तयारी रहेको उनले जानकारी दिए । निर्माण व्यवसायीहरूको बिल नै काटेको भुक्तानी अब धेरै छैन, बढीमा ६७ अर्ब मात्र होला, उनले भने, अब त्यो रकमको पनि भुक्तानी सुरु हुन्छ । पुँजीगत खर्च बढाउनका लागि धेरै काम भए पनि त्यसको नतिजा पहिलो त्रैमासपछि मात्र देखिने उनको दाबी छ ।गत आर्थिक वर्षमा इतिहासकै सबैभन्दा कम राजस्व संकलन गरेको सरकारले चालु आर्थिक वर्षको पहिलो दुई महिनामा पनि उल्लेख्य प्रगति गर्न सकेको छैन । गत भदौ मसान्तसम्म सरकारले १ खर्ब ४१ अर्ब रुपैयाँ राजस्व संकलन गरेको छ । यो वार्षिक लक्ष्यको ९९२ प्रतिशत मात्र हो । गत आर्थिक वर्षको पहिलो दुई महिनामा सरकारले लक्ष्यको १०२५ प्रतिशत राजस्व संकलन गरेको थियो । बजेटमार्फत सरकारले चालु आर्थिक वर्ष कुल १४ खर्ब २२ अर्ब ५४ करोड रुपैयाँ राजस्व संकलन गर्ने लक्ष्य लिएको छ । अन्य आम्दानीसहित दुई महिनाको अवधिमा सरकारको कुल आम्दानी १ खर्ब ५४ अर्ब रुपैयाँ छ । यो पनि गत वर्षको सोही अवधिको भन्दा कम हो । गत वर्षको पहिलो दुई महिनामा सरकारको कुल आय प्राप्ति १ खर्ब ६३ अर्ब रुपैयाँ थियो । गत साउन र भदौमा सरकारको खर्चभन्दा आम्दानी करिब २३ अर्ब बढी देखिएको छ ।चालु आर्थिक वर्षको दुई महिनामा सरकारले वित्तीय व्यवस्थामा ३५ अर्ब ३१ करोड रुपैयाँ खर्च गरेको छ । यो वार्षिक लक्ष्यको साढे ११ प्रतिशत हो । गत आर्थिक वर्षको सोही अवधिमा वित्तीय व्यवस्थामा सरकारले १९ अर्ब ७४ करोड रुपैयाँ (अर्थात् वार्षिक लक्ष्यको ८५८ प्रतिशत मात्र खर्च गरेको थियो ।"
देउवाकोइराला चर्काचर्की,"तपाईंले एकपछि अर्को विधानविपरीतका काम गर्दै आउनुभएको छ । न पार्टीभित्र छलफल हुन्छ, न हामीसँग परामर्श हुन्छ, कोइरालाको भनाइ उद्धृत गर्दै सहमहामन्त्री परियारले भने, तपाईंको निर्णयले पार्टीभित्र सबैलाई न्याय हुन सकेको छैन । राष्ट्रिय राजनीति र सरकारका काममा पनि तपाईंको भूमिकाले कांग्रेसलाई नै हानी पुगिरहेको छ । कोइरालाले कोशी प्रदेशमा संविधानविपरित सभामुखलाई भोट हाल्न लगाएर पार्टीको मूल्य मान्यतामा क्षति पुर्याउने काम भएको बताएका थिए । उनले सरकारको काम प्रभावकारी नभएकामा पनि गुनासो गरेका थिए । केही दिनअघिदेखि सरकारको कामलाई लिएर कोइरालाले नेतृत्व बदल्ने मुद्दा अघि सारिरहेका छन् । तर, बुधबारको भेटमा उनले सरकारको नेतृत्वको विषयमा भने कुरा उठाएनन् ।संघ, प्रदेशमा मन्त्री र संसद्को समितिमा सभापति चयन गर्दा न्यायोचित भएको भन्दै कोइरालाले आक्रोश पोखेका थिए । यस्ता विषयमा कुरा उठाउँदाउठाउँदै वाक्क भइसकेको भन्दै उनले देउवालाई तपार्इंबाट सच्चिने कुनै संकेत मिलेन भनेका थिए । तपार्इंलाई बारम्बार सच्चिएर अघि बढ्नुहोस् भन्दै आएँ तर सच्चिनुभएन । नसच्चिने हो भने जे गर्न म लाग्छ त्यही गर्नुहोस्, मलाई तपाईसँग सहकार्य गर्नु छैन, कोइरालाको भनाइ थियो, अब तपाईंलाई केही भन्दिनँ, भेट्दा पनि भेट्दिनँ । देउवाले ठट्यौली शैलीमा तपार्इं नआए पनि म आफैं भेट्न आउँछु भन्दै सल्लाह र परामर्शबाटै काम भएको बताएका थिए ।नेता कोइरालाले सरकार र मन्त्रीहरूको चयनमा छलफल नगरिएको गुनासोसमेत गरेका थिए । कोशी सरकार गठनमा पार्टीले लिएको बाटो गलत रहेको र त्यसबाट कांग्रेसकै बदनाम भएको उनको भनाइ थियो । अघिल्लो दिनको बैठकमा सहभागी सदस्यहरूले पार्टी र सरकारमा सभापति देउवाको मनोमानी बढ्नुको पछाडि प्रतिपक्ष खेमा कमजोर हुनुलाई मुख्य कारण ठहर्याएका थिए । कुनै गुटमा नभएका महामन्त्री विश्वप्रकाश शर्मा र केन्द्रीय सदस्य प्रदीप पौडेललाई समेत जोडेर इतरपक्षलाई गोलबन्द गर्नुपर्ने दबाव कोइरालामाथि थियो । आफ्नै समूहका सदस्यहरूले दबाब दिएपछि कोइरालाले मंगलबारको बैठकमा महामन्त्री शर्मा र पौडेललाई आमन्त्रण गरेका थिए । कोइरालाप्रति अविश्वास प्रकट गर्दै शर्मा बैठकमा सहभागी नभएको उनी निकट सदस्यहरूले बताउँदै आएका छन् । पौडेल भने त्यसै दिन चीन प्रस्थान गरेका थिए । केन्द्रीय कार्यसमितिको बैठक अगावै सभापतिको कार्यशैली, निर्णय प्रक्रियामा भएका त्रुटि र विधानविपरितका कामका बिषयलाई प्रमुखताका साथ उठाइएको सहमहामन्त्री परियारले बताए । सभापतिले साउन १० गतेको निर्णयलाई समेत कार्यन्वयन नगरेको भन्दै इतरपक्षले असन्तुष्टि जनाउँदै आएको छ । पार्टी चलायमान बनाउन भदौ १५ भित्रै प्रस्तावित २२ सहित ७० वटा विभाग गठन गर्ने निर्णय त्यतिबेला भएको थियो । देउवाले यसबीचमा १६ वटा विभागको प्रमुख मात्रै तोकेका छन् । विधानको व्यवस्थाअनुसार महाधिवेशन सम्पन्न भएको ६ महिनाभित्र विभाग गठन गर्नुपर्छ । महाधिवेशन सकिएको २० महिनामा केन्द्रीय सदस्य मीन विश्वकर्मा प्रमुख रहेको प्रचार विभागबाहेक कांग्रेसमा कुनै पनि विभाग क्रियाशील हुन सकेका छैनन् । ७० विभागमा ५३ विभाग प्रमुखसमेत तोकिएको छैन । उपसभापति पूर्णबहादुर खड्का नेतृत्वको नीति तथा प्रशिक्षण प्रतिष्ठानले समेत पूर्णता पाएको छैन । देउवाले भदौ १४ मा १६ विभागमा प्रमुख तोके पनि सदस्यहरू मनोनयन गरेका छैनन् । एउटा विभागमा ५१ जना सदस्य मनोनयन गर्न पाउने व्यवस्था छ । सबै विभागले पूर्णता पाउँदा झन्डै ४ हजार नेता तथा कार्यकर्ताले काम पाउँछन् ।"
स्मृतिका नाममा करोडौं स्वाहा !,"(रोल्पा)रोल्पा नगरपालिका६ स्थित दारबोट डाँडामा रोल्पा नगरपालिकाको १६ लाख र स्थानीयको श्रमदान गरी २२ लाख रुपैयाँ खर्च गरेर नरबहादुर पुनको स्मृतिमा प्रवेशद्वार निर्माण भयो । सशस्त्र द्वन्द्वका बेला २०५५ वैशाख २९ गते प्रहरीद्वारा बेपत्ता पारिएका तत्कालीन माओवादी सदस्य नरबहादुरको स्मृतिमा आर्थिक वर्ष २०७५७६ मा निर्माण गरिएको यो संरचनामा नरका भाइ दिलबहादुरसहित नगरका बेपत्ता र मृतक गरेर १ सय २८ जनाको नाम उल्लेख छ । स्थानीय चन्द्रज्योति डाँगीका अनुसार उक्त प्रवेशद्वार नरबहादुरको स्मृतिमा मात्रै बनाउन स्थानीयले माग गरे पनि नगरले नगरभित्रका सबै मृतक र बेपत्ता व्यक्तिको स्मृतिमा प्रवेश द्वार बनाएको हो । यही प्रवेशद्वार नजिकै नरबहादुरको घर छ । भव्य गेटमा आफ्ना अभिभावकको नाम देखेर बारम्बार उनीहरूलाई पुरानो सम्झनाले सताउँछ । त्यसभन्दा पनि ठूलो अत्यास उनीहरूलाई त्यतिबेला लाग्छ, जब अभाव र गरिबीले सताउँछ । गेट त सम्झनाका लागि हो, नरबहादुरका माइला दाइ लालबहादुरले भने, पेटको सवाल कायमै छ । पापी पेट भर्नका लागि बेपत्ता भाइ नरबहादुरको छोरा विदेश गएको छ । एउटी छोरीको बिहे भयो भने घरमा बुहारी मात्रै छिन् । प्रहरीले बेपत्ता बनाएका दुवै भाइलाई लालबहादुरले छोराजसरी हुर्काएका थिए । सानैमा बुबाआमाको मृत्यु भएकाले लालबहादुरले नै पढाउने र लेखाउने काममा आफैंले जिम्मेवारी लिएको उनी सम्झन्छन् । नरबहादुरसँगै सशस्त्र द्वन्द्वमा संलग्न भएका कैयन् व्यक्ति अहिले स्थानीय, प्रदेश र संघीय सरकारमा जनप्रतिनिधि छन् । कतिपय त राष्ट्रिय तहका नेता छन् । कोही त मन्त्री पनि बने । परिवारकै सम्झनामा नगरपालिकाले त्यति धेरै रकम खर्चेर गेट बनाएको छ तर नरबहादुरको परिवार भने अभावसँग हरेक दिन जुधिरहेको छ । भाइको परिवार के खाऊँ, के लाऊँ भन्ने अवस्थामा छ, लालबहादुरले सुनाए, मेरो आर्थिक अवस्था पनि कमजोर छ । सहयोग गर्न सक्ने अवस्थामा छैन । सशस्त्र द्वन्द्वमा मारिएकाको परिवारलाई राहत दिने नीति ०६३ मंसिर ५ मा भएको विस्तृत शान्ति सम्झौतालगत्तै सरकारले ल्याएको थियो । ०६४०६५ का बीचमा सरकारले द्वन्द्वपीडितका लागि आर्थिक सहायता र राहत दिने मापदण्ड ल्यायो । तत्कालीन मन्त्रिपरिषद्ले ०६५ वैशाख १३ गते उक्त निर्णय गरेको थियो । यस्तै मन्त्रिपरिषद्को २०६५ असोज १९ को निर्णयबाट मृतकका हकदारलाई राहत उपलब्ध गराउने निर्देशिका जारी गर्यो भने ०६५ पुस २८ को मन्त्रिपरिषद्को निर्णयबाट बेपत्ता व्यक्तिको हकदारलाई पनि राहत उपलब्ध गराउने निर्देशिका एवं नीति सार्वजनिक गर्यो । यस्तो घोषणा गरेपछि सुरुमा मृतकका परिवारलाई मात्रै राहत प्रदान गरिने निर्णय भएकामा पछि पीडितका बीचमा विभेद गर्नुहुन्न भन्ने उद्देश्यले बेपत्ता व्यक्तिका परिवारलाई पनि राहत दिनेसम्बन्धी नीति सरकारले ल्याएको हो । त्यसरी राहत पाउने हकदारलाई द्वन्द्व प्रभावित व्यक्ति भनेर पहिलो पटक नीतिगत रूपमा सम्बोधन गरिएको थियो । तर सशस्त्र द्वन्द्वका बेला मारिएका कर्मचारी र प्रहरीलाई भने १० लाख रुपैयाँ राहत दिने निर्णय ०६३ मा भएको शान्ति सम्झौताअघि नै गरिएको थियो । मृतकका परिवारलाई सुरुमा १ लाख राहत दिइसकेपछि बेपत्ता व्यक्तिका परिवारका सदस्यले राहत माग गरेपछि सरकारले बेपत्ता व्यक्तिका परिवारलाई पनि मृतकका परिवारलाई जत्तिकै राहत दिने निर्णय गरेको हो । त्यसपछि नरबहादुरको परिवारले ४ पटक गरेर १० लाख राहत पाएको लालबहादुरले बताए । जताततै भ्यु टावर, पार्क, भवन र गेट समुद्र सतहबाट २ हजार २ सय मिटरको उचाइमा छ, रोल्पा नगरपालिका३ स्थित सातदोबाटोको डाँडो । यही डाँडाको टाकुरामा ०७८ मा रोल्पा नगरपालिकाले ६ करोड रुपैयाँ लगानीमा भ्युटावर निर्माण गरेर जनयुद्ध स्मृति टावर नामकरण गरेको छ । तत्कालीन प्रधानमन्त्री पुष्पकमल दाहालले यसको उद्घाटन गरेका थिए । रोल्पा नगरपालिकाका पहिलो नगर प्रमुख पूर्ण केसीले सुरुआती वर्षदेखि नै उक्त टावर बनाउने योजना अघि सारेको बताए । मेरो कार्यकालमा पूरा हुन पाएन, उनले भने, नगरले बनाएको यो टावरलाई गौरवशाली योजनाका रूपमा लिएका छौं । अग्ला डाँडामा भ्यु टावर बनाउने सिलसिला यत्तिमै रोकिएन । जिल्लाका त्रिवेणी र थबाङ गाउँपालिकामा पनि भ्यु टावर निर्माण गरिएको छ । यहाँका सबैजसो स्थानीय तहले सशस्त्र द्वन्द्वका क्रममा मारिएका कार्यकर्ताको स्मृतिमा ती टावरको नामकरण गरेका छन् । कतिपयले भने सशस्त्र द्वन्द्वका क्रममा मारिएका कार्यकर्ताको स्मृतिमा गेट, मूर्ति, पार्क र उद्यानसमेत बनाएका छन् ।परिवर्तन गाउँपालिकाको इरिबाङमा तत्कालीन लडाकु कमान्डर नेपबहादुर केसीको सम्झनामा पार्क निर्माण गरिएको छ । करिब २० लाख रुपैयाँ खर्च गरेर पार्क निर्माण गरिएको गाउँपालिका अध्यक्ष निमकान्त डाँगीले बताए । अहिले केसी पत्नी कलादेवी खत्री पालिकाको उपाध्यक्ष निर्वाचित छिन् । तत्कालीन माओवादी कमान्डर किमबहादुर थापाको स्मृतिमा गंगादेव र सुनील स्मृति गाउँपालिकाले लगानी गरेर पार्क र मूर्ति निर्माण गरेका छन् । उनको स्मृतिमा गंगादेवको जिनाबाङ मनिमारेमा ४५ लाख र उनको घर सुनील स्मृतिको गजुलमा ४५ लाख रुपैयाँमा पार्क बनाइएको हो । पार्कमा सुनीलको मूर्ति, घुम्न र खेल्न मिल्ने उद्यान बनाइएको छ । साथै गेट पनि बनाइएको छ । सुनील स्मृतिको गजुलमा जन्मेका थापाको हत्या गंगादेवको जिनाबाङ मनिमारेमा भएकाले यी दुवै स्थानीय तहले उनको सम्झनामा लगानी गरेका हुन् । किमबहादुरका छोरा द्रोण थापा सहिद परिवारलाई राज्यका तर्फबाट राहत दिनुपर्ने तर्क गर्छन् । राज्यले सहिद परिवारलाई राहत दिन कन्जुस्याइँ गर्नु हुँदैन, उनले भने, हाम्रा समस्या अनगिन्ती छन् । ०६४ सालमा लिबाङमा सहिद स्मृति भवन निर्माण थालियो । विभिन्न चरणमा करिब ६ करोड रुपैयाँ खर्च गरेर उक्त भवन निर्माण गरिएको हो । उक्त भवनको पुष्पकमल दाहालले ०६४ सालमा उद्घाटन गरेका थिए । पहिलो संविधानसभा निर्वाचनमा रोल्पाबाट निर्वाचित भएलगत्तै सहिद परिवारका लागि भवन बनाई प्रतिष्ठान गठन गर्ने र सहिद परिवारलाई सबै हिसाबले आत्मनिर्भर बनाउने नारासहित उनले उक्त भवन उद्घाटन गरेका थिए । उक्त भवन अहिले रोल्पा नगरपालिकाले भाडामा लिएको छ । दाहालले भवन सहिद परिवारकै लागि प्रयोग गरिने आश्वासन दिए पनि त्यसअनुसार भवन प्रयोगमा आएन ।०६५ सालमा लिबाङमा सहिद परिवारका सदस्यको लगानीमा लुंग्री माडी बहुद्देश्यीय सहकारी संस्था स्थापना गरियो । सहकारीका पूर्वव्यवस्थापक मूलबहादुर रोकाका अनुसार सहिद परिवारलाई नै सदस्य बनाएर उक्त सहकारी संस्था गठन गरिएको हो । यो सहकारीमा पीडितले विभिन्न समयक्रममा पाएको राहत रकमले सेयर लगानी गरेका थिए । पार्टीका नेताले नै पीडितले पाएको पहिलो चरणको १ लाख राहत रकममध्ये कम्तीमा २५ हजारदेखि बढीमा ८० हजार कटाएर उक्त सहकारीमा सेयर सदस्य बनाएका थिए । यही सहकारीको लगानीमा रेउघामा पेट्रोल पम्प सञ्चालन गरिएको थियो । तर, उक्त पेट्रोल पम्प लामो समय चलाउन नसकिएपछि बिक्री गरियो । करिब डेढ करोडमा बिक्री भएको पेट्रोल पम्पको रकमबाट सहकारी सदस्य रहेका सहिद परिवारलाई सेयर फिर्ता दिने क्रम सुरु गरे पनि कतिपय सदस्यले अझैसम्म सेयर फिर्ता पाएका छैनन् । त्यसो त तत्कालीन माओवादी नेता डा बाबुराम भट्टराई अर्थमन्त्री भएका बेला उक्त सहकारी संस्थालाई एउटा गाडीसहित १ करोड २१ लाख नगद अनुदान दिइएको थियो । माओवादी जनयुद्ध का बेला भूमिगत राजनीति गरेका माओवादी नेताहरूले खुला राजनीतिक चहलपहलपछि सहकारीलाई अभियान का रूपमा सञ्चालन गरेका थिए । यही अभियानअन्तर्गत जिल्लाकै ठूलो लगानीमा यो सहकारी गठन गरिएको थियो । जसमा १ हजार ५ सयभन्दा बढी सेयर सदस्य थिए भने १ करोड ७ लाख ७३ हजार ९ सय रुपैयाँ सेयर पुँजी थियो । पेट्रोल पम्पका अतिरिक्त बीउबिजन वितरण, रासायनिक मल खरिदबिक्री, रेमिट्यान्स सेवा, ऋण प्रवाह र बचत अभ्यास थालेको सहकारीका अगुवाहरू नै अहिले विभाजित छन् । लामो समय सहकारीको अध्यक्ष भएका माओवादीका निवर्तमान अध्यक्ष एवं रोल्पा नगरका नगर प्रमुख सुरेन्द्र घर्तीले कृषि क्षेत्रमा लगानी गरी जिल्लामा उन्नत कृषि प्रणालीको सुरुआत गर्ने उद्देश्यले सहकारी गठन गरिएको बताए । लुंग्री माडीजस्तै सहिद परिवारका सदस्य सम्मिलित देविग र मारी सहकारी पनि बन्द भएका छन् । तीन वर्षअघि लुम्बिनी प्रदेश सरकारले तीन करोड रुपैयाँ लगानीमा त्रिवेणी गाउँपालिकाको तिलामामा जनयुद्ध संग्रहालय निर्माण गर्यो । गत वर्ष पालिकाले ४० लाख रुपैयाँ लगानी गरेर त्यहीँ भ्यु टावर बनायो । भ्यु टावर, संग्रहालय र त्यस क्षेत्रलाई तारबार गर्दा ५ करोड रुपैयाँ खर्च भइसकेको छ । संग्रहालय बनाउने लक्ष्यसहित यहाँ ठूलो लगानीमा भवन बनाइए पनि भवन खाली छ । सेना समायोजनका बेलामा यस क्षेत्रमा माओवादी लडाकुको शिविर राखिएको थियो । दाङदेखि रुकुम पुग्ने सहिद मार्गको छेवैमा रहेको उक्त स्थानमा दैनिक १०१५ जना पर्यटकका रूपमा घुम्न आउने गरेको स्थानीय अमर डाँगीले बताए ।थबाङ गाउँपालिकाले दुई चरणमा गरेर पाँच करोड लगानीमा थबाङमा जनयुद्ध संग्रहालय बनाइएको छ । आर्थिक वर्ष २०७७७८ मा निर्माण भएको उक्त भवन अहिलेसम्म उपयोगमा आएको छैन । संग्रहालय बनाउन राज्य तहबाट रकम पठाए पनि गुरुयोजना नहुँदा भवनभित्र कुनकुन वस्तु र सामान राखेर संग्रहालय बनाउने भन्ने अन्योल भएको थबाङ गाउँपालिकाका अध्यक्ष ऋषिकेशव बुढामगरले बताए । सुनील स्मृति गाउँपालिकाले प्यूठान र रोल्पाको सीमास्थित खुंग्रीमा १ करोड लगानीमा २०६५ तिर गेट बनाएको थियो । जिल्ला प्रवेश गर्ने मुख्य द्वार भएकाले यहाँ जनयुद्ध क्षेत्र चिनाउने र स्वागत गर्ने गरी उक्त गेट निर्माण गरिएको हो । त्यसो त माओवादीले शान्ति प्रक्रियाअघि नै ५ देखि ८ लाख खर्च गरेर सहिद स्मृति गेट निर्माण गरेको थियो । गेटमा सहिदको नामावली नलेखे पनि जिल्लालाई क्रान्तिको किल्ला भनेर इंगित गर्न खोजिएको सुनील स्मृति१ का वडाध्यक्ष पवन कुँवरले बताए । रोल्पा३ स्थित लम्पुजामा पनि करिब १५ लाख रुपैयाँ लगानीमा नगरले गेट बनाएको छ । जहाँ नगरभित्रका मृतक र बेपत्ता गरी १ सय २८ जनाको नाम उल्लेख छ । माओवादी सशस्त्र द्वन्द्वमा मारिएका र बेपत्ता पारिएका व्यक्तिको सम्झनामा गेट बनाइएको हो । जथाभावी गेट र अन्य संरचनामा लगानी गरेको देख्दा शान्ति समितिका पूर्वसंयोजक एवं पत्रकार खेम बुढा राज्य र दलहरूले पीडितलाई भुलेको टिप्पणी गर्छन् । शान्ति प्रक्रिया टुंगोमा पुग्न नसकेको अवस्थामा अझै पनि मृतक र बेपत्ता भएका व्यक्तिका परिवारको अवस्था बिचल्लीमा छ, उनले भने, उनीहरू न्याय पाउने अवस्थाबाट समेत वञ्चित छन् ।शान्ति प्रक्रियाबाट सत्तामा पुगेपछि २०६४ सालमा माओवादी नेतृत्वले दाङको घोराहीदेखि रुकुमसम्मको २ सय २० किमि सडकलाई सहिद मार्ग नामकरण गरेर निर्माण सुरु गरेको थियो । रोल्पाको होलेरी, नुवागाउँ, गैरीगाउँ, दारबोट, घर्तीगाउँ, दुईखोली, कुरेली, मिरुल र उत्तरको थबाङ हुँदै रुकुमसम्म पुग्ने यो सडक १६ वर्षदेखि अलपत्र छ । निकै सुस्त गतिमा सडकको निर्माण भइरहेको छ । सहिद मार्ग योजनाका प्रमुख इन्जिनियर पवन भट्टराईका अनुसार हाल ४ कम्पनीले सडकको नयाँ ट्र्याक खन्ने, स्तरोन्नति गर्ने र कालोपत्रसमेत गर्ने जिम्मेवारी लिएका छन् । यसको लागत १२ अर्ब पुग्ने बताउँदै अहिलेसम्म २ अर्ब ८० करोड बजेट खर्च भइसकेको उनले बताए । अहिलेसम्म करिब ३० प्रतिशत काम सम्पन्न भएको छ । बदलियो नाम, उस्तै छ चाल जनप्रतिनिधि चुनिएपछि सशस्त्र द्वन्द्वमा ज्यान गुमाएका लडाकु कमान्डर र कार्यकर्ताको स्मृतिमा माओवादी नेताले यहाँका तीन पालिकाको नाम नै परिवर्तन गरे । सुवर्णावतीको नाम फेरेर सुनील स्मृति, सुकी दहलाई गंगादेव र दुई खोलीलाई परिवर्तन गाउँपालिका बनाइयो । किमबहादुर थापा सुनील को स्मृतिमा सुनील स्मृति, गंगाकुमारी खत्री र देवबहादुर वलीको स्मृतिमा गंगादेव र नेपबहादुर केसी परिवर्तन को स्मृतिमा परिवर्तन गाउँपालिका नामकरण गरिएको हो । नाम परिवर्तन गर्दा सुनील स्मृति उपाध्यक्षमा सुनीलकी पत्नी वाग्मती थिइन् । गंगादेवमा गंगाका श्रीमान् वीरबहादुर खत्री अध्यक्ष र परिवर्तनमा निमकान्त डाँगी अध्यक्ष थिए । यसरी नाम फेर्नु र सहिद वा राजनीतिमा योगदान दिएका व्यक्तिसँग जोडेर संरचना निर्माण गर्नु भावनात्मक उत्तेजना सिवाय केही नभएको लिबाङस्थित जलजला बहुमुखी क्याम्पसका जनसंख्या विषयका उपप्राध्यापक गोकर्ण पुनले बताए ।सशस्त्र द्वन्द्वमा रोल्पामा मात्रै राज्य पक्षबाट ७ सय ६२, विद्रोहीबाट १ सय ६५, भिडन्तमा ८ र पक्ष नखुलेबाट ११ जनाले ज्यान गुमाएको तथ्यांक छ । त्यस्तै राज्य पक्षबाट २७, विद्रोहीबाट ६ जना गरी ३३ जना बेपत्ता भएको जिल्ला प्रशासनको तथ्यांक छ । करिब ६ सय अपांग भएको तथ्यांक छ । सशस्त्र द्वन्द्वका बेला मारिएका कार्यकर्ताका नामका भौतिक संरचना निर्माण गर्नुभन्दा उनीहरूका परिवारलाई सहयोग गर्नु उचित हुने सुनील स्मृति गाउँपालिका अध्यक्ष मणिराम बुढाथोकीले बताए । कार्यविधि बनाएर पीडितलाई प्रत्यक्ष लाभ पुग्ने कार्यक्रम ल्याउनु जरुरी छ, उनले भने, तुरुन्तै त्यस्तो योजना बनाउने तयारीमा छु । उनी दोस्रो कार्यकाल अध्यक्ष निर्वाचित भएका हुन् । पीडितलाई न्याय दिलाउने सन्दर्भमा पार्टीको माथिल्लो तहबाटै ठोस योजना नबन्नु दुःखद भएको रोल्पाकी पूर्वसांसद जयपुरी घर्तीले बताइन् । माथिबाट ठोस निर्णय नहुँदा हाम्रा नेताले जितेका पालिकाले पीडितलाई राहत दिनै सकेनन्, उनले भनिन्, यसबारेमा गम्भीर भएर सोच्नुपर्ने अवस्था आएको छ ।"
माओवादी विदेश नीतिमा विरोधाभास,"(काठमाडौं)माओवादीले सरकारको नेतृत्वमा रहँदा र प्रतिपक्ष छँदा अघि सार्ने विदेश नीतिमा असन्तुलन देखिएको छ । प्रतिपक्षमा हुँदा उसले लिने चर्को राष्ट्रवाद को नीतिले मुख्य गरी भारत र अमेरिकालाई सशंकित बनाएको छ भने सरकारको नेतृत्व गर्दा उठाउनैपर्ने ज्वलन्त विषयमा मौन रहँदा पार्टीभित्रै आलोचना हुँदै आएको छ । यही असन्तुलित नीतिका कारण माओवादी शान्ति प्रक्रियापछि अप्ठ्यारोमा पर्दै आएको छ । माओवादी अध्यक्ष एवं प्रधानमन्त्री पुष्पकमल दाहालको यही साता हुने चीन भ्रमणमा नेपालको चुच्चे नक्साबारे चिनियाँ राष्ट्रपति र प्रधानमन्त्रीसँग कुरा राख्ने निश्चित भइसकेको छैन । राष्ट्रियतासँग अभिन्न रूपमा जोडिएको चुच्चे नक्साको विषय दुई छिमेकी मुलुकसँग कूटनीतिक ढंगले औपचारिक रूपमा उठाउनु प्रधानमन्त्री दाहालको दायित्व हो । प्रतिपक्षमा रहँदा अध्यक्ष दाहालले राष्ट्रियताको विषयलाई दह्रो गरी उठाउँदै आएका थिए । जेठ तेस्रो साता भारत भ्रमणका क्रममा पनि उनले कालापानी, लिपुलेक, लिम्पियाधुरा सीमा समेटिएको चुच्चे नक्साबारे भारतका प्रधानमन्त्री नरेन्द्र मोदीसँग औपचारिक कुरा राखेनन् । अनौपचारिक रूपमा भने मोदीसँग कुरा गरेको उनको दाबी छ । भारत भ्रमणका बेला उनले १९५० को शान्ति तथा मैत्री सन्धि पुनरावलोकनको प्रसंग नै उठाएनन् । जबकि यो सन्धि पुनरावलोकन हुनुपर्ने भन्दै माओवादीले विगतमा पटकपटक माग गरेको थियो । २०७८ पुसमा भएको आठौं महाधिवेशनले पारित गरेको राजनीतिक प्रतिवेदनमा असमान सन्धि पुनरावलोकन गर्न दृढ अडान लिनुपर्ने उल्लेख छ । असमान सन्धि सम्झौता, अर्थतन्त्रमाथिको वैदेशिक प्रभाव, राजनीतिक परनिर्भरता, प्रविधिको प्रयोग आदिले राष्ट्रिय स्वतन्त्रता र सार्वभौमिकता कमजोर बन्ने प्रवृत्ति अल्पविकसित र विकासशील देशमा हावी हुन खोजिरहेका बेला पनि नेपालमा भने कम्युनिस्ट पार्टीको राष्ट्रिय अडान र जनताको राष्ट्रियताप्रतिको संवेदनशीलताका कारण हाम्रो स्थितिमा अनुकूलता छन्, प्रतिवेदनमा उल्लेख छ, हामीले राष्ट्रियता, राष्ट्रिय स्वाधीनता, देशको सार्वभौमिकता र भौगोलिक अखण्डताको प्रश्नमा दृढ अडान लिएर निरन्तर अगाडि बढ्न जरुरी छ । आम निर्वाचनपछि प्रधानमन्त्री भएका दाहालले महाधिवेशनको प्रस्तावलाई भने बेवास्ता गरेका छन् । दुई छिमेकीसँग राष्ट्रिय हित र सरोकारको विषय स्पष्टसँग राख्न नसक्दा चेपुवामा पर्दै आएको विश्लेषकहरूको भनाइ छ । सत्तामा हुँदा र प्रतिपक्षमा पुगेपछि प्रमुख दलका नेताले अपनाउने द्वैध विदेश नीतिका कारण बेलाबेला मुलुक कूटनीति अप्ठ्यारोमा पर्दै आएको विश्लेषक बताउँछन् । प्रधानमन्त्री हुँदा र सडकमा पुग्दा राष्ट्रियताको मुद्दा फरकफरक ढंगले प्रस्तुत गरिन्छ, त्रिभुवन विश्वविद्यालय अन्तर्राष्ट्रिय सम्बन्ध तथा कूटनीतिक विभागका प्राध्यापक खड्ग केसीले भने, प्रधानमन्त्री प्रचण्डजीले भारतमा औपचारिक रूपमा चुच्चे नक्साको विषय राख्नुभएन, चीन भ्रमणमा पनि यो उठाउने एजेन्डामा देखिएन । दुई साताअघि चीनले नेपालको पुरानै नक्सा समेटेको नयाँ नक्सा जारी गरेको थियो । हाल चीनको सिचुवान विश्वविद्यालय भिजिटिङ प्राध्यापकका रूपमा रहेका केसीले नेपालका कम्युनिस्ट पार्टीले राष्ट्रियताको मुद्दा सार्वजनिक खपतका लागि प्रयोग गरिरहेकाले सरकारमा पुगेका बेला बिर्सने गरेको बताए । माओवादीले राष्ट्रियताको मुद्दा जनतालाई देखाउन गरेको छ, उनले भने, सरकारको नेतृत्व गरेपछि भने त्यो मुद्दा ओझेलमा पर्छ । जसरी हाल देखिएको छ ।माओवादीले सरकारमा नहुँदा अमेरिकी सहयोग परियोजना एमसीसीसँगको सम्झौता राष्ट्रिय हितमा नभएको भन्दै सडकमा प्रदर्शन गरेको थियो । तर, कांग्रेस सभापति शेरबहादुर देउवा सरकारका रहेका बेला २०७८ फागुन १५ मा १२ बुँदे व्याख्यात्मक टिप्पणीसहित पारित गर्न माओवादी सहमत भयो । माओवादी महासचिव देव गुरुङ भने पार्टीले राष्ट्रियताको मुद्दा नछाडेको दाबी गर्छन् । सरकारमा हुँदा कूटनीतिक रूपमा तथा सदन र सडकमा भएका बेला फरक ढंगले उठाउँदै आएको उनले बताए । हाम्रो विदेश नीति विगतमा जे थियो, अहिले पनि त्यही छ, उनले भने, राष्ट्रिय स्वाधीनताको विषयलाई केन्द्रबिन्दुमा राख्दै आएका छौं । सरकारको नेतृत्व गर्दा राष्ट्रियताको मुद्दा ओझेलमा पारेको प्रसंगमा उनले राजनीतिक परिस्थितिअनुसार पार्टीले कदम चाल्दै आएको बताए । राष्ट्रिय र अन्तर्राष्ट्रिय परिस्थितिअनुसार विदेश नीति चाल्नुपर्ने हुन्छ, सरकारमा रहँदा कूटनीतिक तरिका हुन्छ, उनले भने । माओवादी विदेश विभाग उपप्रमुख एवं सचिव राम कार्कीले स्वतन्त्र विदेश नीतिले मात्र मुलुकको हित गर्ने भएकाले त्यहीअनुसार सरकार र पार्टीले सन्तुलित नीति लिनुपर्ने बताए । हामीले लिने नीतिबाट थाहा हुन्छ कि हामी कति दबाबमा छौं, उनले भने, शक्ति राष्ट्रको भूराजनीतिक संघर्षमा नपरी हामीले स्वतन्त्र नीति लिन सक्नुपर्छ । दाहाल अमेरिका भ्रमण जानुअघि माओवादी पदाधिकारी बैठकमा नेताहरूले मुलुकको हितका लागि चासो र सरोकारका मुद्दा स्पष्टसँग राख्न सुझाएका थिए ।२०६६ वैशाख २० मा प्रधानसेनापति रुक्मांगद कटवाललाई बर्खास्त गरेपछि यही प्रकरणमा तत्कालीन प्रधानमन्त्री दाहाल सरकारबाट हट्नुपरेको थियो । यसपछि उनले भारतलाई मालिक को संज्ञा दिँदै सिधै वार्ता गर्ने बताएका थिए । यो सरकार भारतको रिमोट कन्ट्रोलबाट चलेको छ । हामी एजेन्टसँग होइन, मालिकसँग वार्ता गर्न चाहन्छौं । तत्कालीन एमाले महासचिव माधवकुमार नेपाल प्रधानमन्त्री भएपछि दाहालले यस्तो बताएका थिए । जेठ २०७७ मा लिम्पियाधुरा, कालापानी र लिपुलेक समेटेर नयाँ नक्सा जारी गरेपछि तत्कालीन प्रधानमन्त्री एवं एमाले अध्यक्ष केपी शर्मा ओलीले राष्ट्रवाद को मुद्दा नै बनाए । जसरी २०६६ पुसमा दाहालले राष्ट्रिय स्वाधीनताको आन्दोलन घोषणा गरेका थिए । माओवादी र सात राजनीतिक दलबीच नयाँदिल्लीमा २०६२ मंसिरमा १२ बुँदे समझदारी हुनुअघि माओवादीले भारतसँग सुरुङ युद्ध गर्ने भन्दै देशभर सुरुङ नै खनेको थियो ।नीति भने सधैं राष्ट्रिय स्वाधीनतामहाधिवेशनबाट पारित राजनीतिक प्रतिवेदनले समाजवादको आधार तयार गर्न राष्ट्रिय स्वाधीनताको आन्दोलन अघि बढाउनुपर्नेमा जोड दिँदै आएको छ । वस्तुतः साम्राज्यवादी हस्तक्षेपका विरुद्ध राष्ट्रिय स्वाधीनताको प्रश्न पुँजीवादी जनवादी क्रान्तिकै एउटा आधारभूत प्रश्न हो । नेपालको विशिष्ट सन्दर्भमा पुँजीवादी जनवादी क्रान्ति आधारभूत रूपले सम्पन्न भए पनि वैदेशिक हस्तक्षेप र राष्ट्रिय स्वाधीनताको आधारभूत प्रश्नको समाधान भएको छैन, प्रतिवेदनमा उल्लेख छ, अतः हाम्रो पार्टीले समाजवादी क्रान्तिको रणनीति एवं समाजवाद उन्मुख समृद्धिको कार्यनीतिअन्तर्गत सामन्तवादका अवशेष र वैदेशिक दबाब र हस्तक्षेपविरुद्ध राष्ट्रिय स्वाधीनताको मुद्दालाई पनि जोडेर अगाडि बढाउने कुरा गरेको छ । गत साउन १७ को केन्द्रीय समिति बैठकले भने भूराजनीतिक अवस्थालाई गम्भीर रूपमा लिनुपर्ने निर्णय गरेको छ । विश्वका प्रमुख शक्ति केन्द्रबीचको यो ध्रुवीकरण, प्रतिस्पर्धा र द्वन्द्वको असर हाम्रो जस्तो भूराजनीतिक अवस्थितिको देशमा गम्भीर रूपले परिसकेको छ र आउँदा दिनमा यो बढ्दै जाने देखिन्छ, निर्णयमा भनिएको छ, परिस्थितिको उपरोक्त सन्दर्भमा हामीले राष्ट्रिय एकता र स्वाधीनतालाई सुदृढ गर्ने, आत्मनिर्भर अर्थतन्त्र विकास गर्ने सुशासनको कार्यक्रमलाई प्रभावकारी बनाउन अनिवार्य छ । माओवादीको २०६९ माघ २० गतेदेखि २५ गतेसम्म हेटौंडामा सम्पन्न सातौं महाधिवेशनले पनि राष्ट्रिय स्वाधीनताको विषयलाई प्राथमिकताका साथ उठाएको थियो । महाधिवेशनबाट पारित प्रतिवेदनमा बाह्य हस्तक्षेपविरुद्ध संघर्ष गर्ने उल्लेख छ । प्रगतिशील राष्ट्रवादले आन्तरिक राष्ट्रियता सुदृढ गर्दै बाह्य हस्तक्षेपका विरुद्ध जनसंघर्ष र कूटनीतिक पहल दुवैका बलमा पूर्ण राष्ट्रिय स्वाधीनता हासिल गर्ने सर्वहारा अन्तर्राष्ट्रवादको जग बलियो बनाउने कुरा गर्दछ, प्रतिवेदनमा भनिएको छ, हाम्रो पार्टी सबैखाले आत्मसमर्पणवाद र अन्धराष्ट्रवाद विरुद्धको यो नीतिमा दृढतापूर्वक अगाडि बढ्दछ ।"
'सन् २०४५ सम्ममा नेटजिरोमा पुग्ने लक्ष्य,"(न्युयोर्क, अमेरिका)अतिकम विकसित मुलुक (एडीसी) का अध्यक्ष तथा नेपालका प्रधानमन्त्री पुष्पकमल दाहालले नेपालको राष्ट्रिय लक्ष्य सन् २०४५ सम्ममा नेटजिरो (शून्य कार्बन उत्सर्जन) मा पुग्ने बताएका छन् । संयुक्त राष्ट्रसंघ (यूएन) को ७८ औं महासभामा भाग लिन आएका प्रधानमन्त्री दाहालले बुधबार यूएन मुख्यालयमा भएको क्लाइमेट एम्बिसन समिट लाई सम्बोधन गर्दै नपेरिस सम्झौतालाई पालना गर्न नेपाल प्रतिबद्ध रहेको बताएका हुन् । पेरिस सम्झौताको मुख्य उद्देश्य पृथ्वीमा बढ्दो तापक्रमलाई १५ डिग्री सेल्सियसभन्दा बढ्न नदिने हो । त्यसका लागि सदस्य मुलुकहरूले कार्बन उत्सर्जनलाई हटाउँदै जाने हो ।एलडीसीका अध्यक्षसमेत रहेका प्रधानमन्त्री दाहालले एलडीसीले जलवायु परिवर्तनको असर भोगिरहेको उल्लेख गरे । उनले एलडीसी मुलुकले ३३ प्रतिशतमात्र कार्बन उत्सर्जन गरेको बताए । दाहालले एलडीसी मुलुकहरूलाई जलवायु परिवर्तनको सामना गर्न ५ कुरा गर्नुपर्ने प्रस्ताव पनि राखे । उनले दोहा कार्यक्रमलाई प्रभावकारी रूपमा कार्यान्वयनमा लानुपर्ने बताए । त्यसका लागि आवश्यक स्रोतसाधनका साथै प्रविधिहरूको बृहत् रूपमा प्रयोगबाट जलवायु परिवर्तनको बिग्रँदो अवस्थालाई सम्बोधन गर्न सकिने उनको भनाइ थियो ।दाहालले सन् २०२५ सम्ममा जलवायु परिवर्तनको क्षेत्रमा लगानीलाई दोब्बर बनाउनुपर्ने उल्लेख गरे । तेस्रो प्रस्तावका रूपमा जलवायु परिवर्तनको सामना गर्नका लागि १०० बिलियन अमेरिकी डलर लगानीको वाचा गरिएकामा त्यसलाई पूरा गर्नुपर्नेबताए । जसले गर्दा एलडीसी मुलुकहरूलाई सहयोग मिल्ने उनको भनाइ थियो ।दाहालले विश्वका ४८ प्रतिशत जनसंख्या विद्युत्को पहुँचबाट बाहिर रहेको उल्लेख गर्दै दिगो विकासका लक्ष्यहरू अन्तर्गतको ७ नम्बरको लक्ष्य पूरा गर्न पहल र सहयोग गर्नुपर्ने धारणा राखे । दाहालले कोप२८ का दौरान आलोचनात्मक रूपमा जलवायु परिवर्तनको समीक्षा गरेर पृथ्वीको तापक्रमलाई १५ अन्तर्गत नै राख्नका लागि काम गर्नुपर्ने दाहालले उल्लेख गरे । उनले सन् २०३० भित्र मुलुकको ४५ प्रतिशत भूभागमा वनले ढाक्ने लक्ष्य राखेको बताए । उनले क्लिन इनर्जीतर्फ नेपालले अहिले १४ सय मेगावाट रहेकामा सन् २०३० भित्र १५ हजार मेगावाट उत्पादन गर्ने लक्ष्य रहेको उल्लेख गरे ।साथै, प्रधानमन्त्री दाहालले उच्चस्तरीय राजनीतिक प्यान्डामिक, प्रिभेन्सन, प्रिपियरनेस र रेस्पोन्स साइडलाइन कार्यक्रममा पनि सहभागिता जनाए । उनले संसारलाई कोभिड१९ ले पारेको असरलाई झेल्दै अघि बढ्न गाह्रो भएको बताए । विश्वमा धेरैको ज्यान गयो, हाम्रो समाजलाई उथलपुथल पार्यो, सम्बोधनका क्रममा दाहालले भने, हाम्रो अर्थतन्त्रलाई पनि प्रभाव पार्यो । उनले विज्ञान र प्रविधिको विकासका बाबजुद विश्वको कमजोर स्वास्थ्य प्रणालीलाई महामारीले बाहिर देखाइदिएको बताए ।"
अलपत्र विदेशी पर्यटकलाई रामारोशन पठाइयो,"अछाम (कास) रामारोशनसम्मको गन्तव्य लिएर आएका विभिन्न देशका नागरिकलाई गृह मन्त्रालयले सर्तसहितको अनुमति दिएको छ । अलपत्र विदेशीलाई बुधबार गृहले जिल्ला प्रशासन र प्रहरी कार्यालयलाई चिठी पठाएर नरोक्न भनेको हो । २५ भन्दा बढी देशका नागरिक कम्तीमा एक महिना बस्ने उद्देश्यले गत साता अछामको सीमानाका पुगेका थिए । सरकारका विभिन्न तहबाट अनुमति ल्याएर आए मात्रै उनीहरूको उद्देश्यअनुसार छोड्ने भन्दै स्थानीय प्रशासनले अनुमति दिएको थिएन । अछामको पूर्वी सीमा बेलखेत, पश्चिम चौखुट्टे र जयगढ बजारमा पुगेका २ सय ५० विदेशीलाई बुधबार पर्यटकीय क्षेत्र रामारोशनमा जाने अनुमति दिइएको अछामका प्रहरी प्रमुख डीएसपी सन्तोष पाठले बताए । नेपालको कानुनभित्र रहेर उनीहरूले त्यता बस्ने गरी मौखिक जानकारी दिएर पठाइएको छ, उनले भने, गृह मन्त्रालयबाट भोलि (बिहीबार) सर्तसहितको लिखित निर्देशन आउने भनिएको छ । उनका अनुसार विदेशी पर्यटकले गैरकानुनी क्रियाकलाप गरेको पाइएमा तत्काल पक्राउ गरेर कारबाही गरिनेछ । चौखुट्टे, बेलखेत र जयगढमा रहेका २५० जनामध्ये बुधबार साँझसम्म ५० जना रामारोशनमा गइसकेका छन् । बाँकी पनि जाने क्रममा छन् । रामारोशन क्षेत्रमा नेपाल प्रहरी र सशस्त्र प्रहरीको संख्या थपेर उनीहरूको क्रियाकलापमाथि निगरानी गर्न थालिएको छ ।उनीहरूलाई स्वागतसहित गन्तव्यमा पठाइने रामारोशन गाउँपालिकाका अध्यक्ष मानबहादुर साउदले बताए । अहिलेसम्म आन्तरिक पर्यटक पनि नपुगेको ठाउँमा यति धेरै संख्यामा विदेशी पर्यटक आउनु सकारात्मक कुरा हो, उनले भने, उनीहरूलाई रामारोशन गाउँपालिकाले सहयोग गर्छ ।"
पूर्वप्रशासकको हिँडिएका पाइलाहरु,"काठमाडौं (कास) पूर्वप्रशासक पुण्य न्यौपानेले प्रशासन सेवामा गरिएका सुधार, अप्ठ्यारा र चुनौती समेटेर नयाँ पुस्तक सार्वजनिक गरेका छन् । निजामती सेवामा प्रवेश गरी विशिष्ट श्रेणी (सचिव) बाट निवृत्त भएका सिन्धुपाल्चोकका न्यौपानेले हिँडिएका पाइलाहरू पुस्तक ल्याएका हुन् । पुस्तकमा न्यौपानले एक दशक शिक्षक, तीन दशक निजामती प्रशासन र एक दशक स्टाफ कलेजमा सँगालेका अनुभवहरू उल्लेख गरेका छन् । साधारण पृष्ठभूमिको मानिस पनि मिहिनेत गरेको खण्डमा उच्च ओहदामा पुगेर मुलुकको सेवामा समर्पित हुन सम्भव हुन्छ भन्ने पुस्तकले सन्देश दिएको छ । आफ्नो प्रशासनिक अनुभवसँगै न्यौपानेको बाल्यकालका संघर्षका कथाहरूसमेत पुस्तकमा समावेश गरेका छन् । कुनै कामका लागि बाहिरी वातावरणभन्दा पनि इच्छाशक्ति ठूलो हुने न्यौपानेको अनुभव छ । साहित्यकार तथा प्रशासकहरू वामनप्रसाद न्यौपाने, शंकर कोइराला, सूर्यनाथ उपाध्याय र गौरी प्रधानलगायतले पुस्तकको अध्ययनले नेपालको निजामती प्रशासनका विषयमा धेरै कुरा बुझिने बताए । प्रशासनिक क्षेत्रको परिवेश र प्रवृत्तिका सन्दर्भ उल्लेख भएकाले निजामती सेवा र मुलकको नीति निर्माणका लागि पुस्तक निकै उपयोगी हुने उनीहरूको भनाइ छ । हिँडिएका पाइलाहरू शब्दजालभन्दा पनि सरल भाषामा लेखिएको प्रशासनिक अनुभव र अनुभूति भएको उनीहरूको भनाइ छ । पुस्तक साहित्य पोस्टले प्रकाशन गरेको हो ।"
फिलिपिन्समा तानाशाही शासन,"सन् १९७२ मा आजकै दिन (सेप्टेम्बर २१) मा फिलिपिन्समा राष्ट्रपति फर्डिनान्ड मार्कोसले तानाशाही शासन सुरु गरेका थिए । मार्कोसले मार्सल कानुन लागू गर्दै राजनीतिक नेताहरूलाई जेल हालेका थिए ।मार्कोसले १९८१ को जनवरीमा मार्सल कानुन अन्त्यको घोषणा गरेका थिए । त्यसलगत्तै उनी तेस्रो कार्यकालका लागि निर्वाचित भएका थिए । तर १९८३ को आर्थिक संकट र विपक्षी नेताको हत्यापछि उनीविरुद्ध विरोध सुरु भएको थियो । जसका कारण १९८६ मा उनको शासन अन्त्य भएको थियो ।मार्कोस १९६५ मा फिलिपिन्सको १० औं राष्ट्रपतिका रूपमा पहिलो पटक निर्वाचित भएका थिए । १९८६ सम्म फिलिपिन्सको शासनसत्ता सम्हालेका मार्कोस २० औं शताब्दीका निकै विवादास्पद नेतामध्येमा पर्छन् । खासगरी उनको शासनकालमा फिलिपिन्समा भएको चरम भ्रष्टाचार, जनतामाथि गरिएको दमन र अत्याचारका कारण उनको नाम सम्झिने गरिन्छ । १९१७ को सेप्टेम्बर ११ मा जन्मिएका मार्कोसको १९८९ सेप्टेम्बर २८ मा अमेरिकाको हवाईमा निधन भएको थियो ।"
पाहुना स्वागतमा 'यालमी,"घलेका अनुसार गीतहरू नेपाली र गुरुङ भाषा मिसिएका छन् । माथिल्लो हरफको गीत गाउँदा सास लामो तान्नुपर्छ । तल्लो हरफको गीत गाउँदा उफ्रीउफ्री नाचिन्छ । त्यतिबेला रमाइलो लाग्ने पाहुना पनि नाच्छन् । पाहुनाको स्वागतका लागि यो गीत करिब १५ देखि २५ मिनेटसम्म गाइन्छ । यसमा प्रकृतिलाई पुकारिन्छ, उनले भने । उनका अनुसार यो नाच घाँटु सेलाउँदा गाउँदै नाचिने संस्कृतिको रूपमा विकास भएको उनी बताउँछन् ।स्थानीयका अनुसार गुरुङ भाषामा याब को अर्थ जाने बुझाउँछ । सब को अर्थ मादल बजाएर पुर्याउने भन्ने हुन्छ । म्हि को अर्थ मानिस हो । याब, सब, म्हि सबै एकीकृत भएर कलान्तरमा यालमी रहन गएका गुरुहरूको बुझाइ छ । सांस्कृतिक महत्त्वले समूह पुर्याउँदा, संस्कृतिको विसर्जन गरिँदा नाचिने यालमी लाई घलेगाउँवासीले पाहुनालाई गाउँ प्रवेश गराउँदा स्वागत गर्ने संस्कृतिको रूपमा विकास गरिएको पर्यटन व्यवस्थापन समिति, स्मार्ट भिलेजका अध्यक्ष प्रेमबहादुर घले बताउँछन् ।घलेका अनुसार यालमी नाच पठाउने संस्कृति हो । पाहुनालाई गाउँसम्म पठाउने काम यालमी संस्कृतिबाट गर्ने गरिएको उनले बताए । यो नाच गुरुङ समुदायको पौराणिक नाच हो । २०६७ देखि घलेगाउँमा होमस्टे सुरुवात भएदेखि पर्यटकलाई स्वागत गर्न यो नृत्य प्रयोग गरिएको उनले बताए । गीत त पहिले नै थियो । पहिले नै नाचिन्थ्यो । स्वागतको गीत भनिन्थ्यो । हामीले यसलाई जोगाएर ल्याएका हौं, उनले भने । घलेगाउँमा अहिले ४४ घरमा होमस्टे सञ्चालनमा छन् । होमस्टे आउने विशेष प्रकारका पहुना र माग गरिआएका पहुनालाई यालमी देखाइने गरिएको उनले बताए ।"
पहिलो पटक क्यानडा तताउँदै 'नेपथ्य,"काठमाडौं (कास) सांगीतिक समूह नेपथ्यले पहिलो पटक क्यानडामा आफ्नो प्रस्तुति दिने भएको छ । आगामी अक्टोबर १ मा क्यालगरीको दी प्यालेस थिएटर, अक्टोबर ४ मा भ्यानकुभरको दी भोग थिएटर र अक्टोबर ८ मा टोरन्टोको म्यासी हल मा प्रस्तुत हुनेछ । सन् २००२ मा नेपालयले व्यवस्थापन सम्हालेयता नेपथ्यले १६ देशका २८ सहरमा ७८ वटा कार्यक्रम गरिसकेको छ । पछिल्लो समय क्यानडा नेपालीहरूका लागि आप्रवासनको आकर्षक गन्तव्य बन्दै आएको छ । त्यसमा पनि अध्ययनका लागि क्यानडा जाने नेपाली विद्यार्थीको संख्या बर्सेनि बढ्दो छ । केही वर्षअघिसम्म यहाँ नेपाली अनुहार मुस्किलले देखिन्थ्यो, टोरन्टोका दिलीप पौडेल भन्छन्, अहिले सार्वजनिक स्थल, कलेज, रेस्टुरेन्ट र बाटाघाटामा पनि नेपाली बोलिरहेका मानिस भेटिनु सामान्य भएको छ । नेपाली समुदायले विख्यात म्यासी हल मा नेपाली कार्यक्रम हुनु गौरवको कुरा भएको रविन थपलियाको भनाइ छ । क्यानडामा बसोबास गर्दै आएकी लेखिका मञ्जुश्री थापाले पनि उक्त हलमा नेपथ्यको कार्यक्रम हुन लागेकोमा केही समयअघि सामाजिक सञ्जालमार्फत खुसी व्यक्त गरेकी थिइन् । ब्यान्डका गायक अमृत गुरुङले क्यानडामा पहिलो पटक कार्यक्रम गर्न लागको भए पनि त्यहाँ बसोबास गर्ने नेपालीको उत्साहले हौसला मिलिरहेको बताउँछन् । दसैंको मुखमा स्वदेशको सम्झना र थुप्रै माया बोकेर मञ्चमा उभिनेछौं, उनले भने, कतिपय प्रशंसकले लामो दूरी तय गरेर पनि कन्सर्ट हेर्न आउने जानकारी दिएका छन् । नेपालबाट क्यानडामा मात्रै कार्यक्रम गर्न नेपाली कलाकार विरलै जाने गरेकामा नेपथ्यले त्यस्तो आँट गरेको नेपालयका किरणकृष्ण श्रेष्ठको भनाइ छ । तीनवटै कन्सर्टमा अमृतलाई ड्रमसेटमा ध्रुव लामा, किबोर्डमा सुरज थापा, बेस गितारमा सुबिन शाक्य, गितारमा निरज गुरुङ र मादलमा शान्ति रायमाझीले साथ दिनेछन् । सांगीतिक टोलीमा ६ संगीतकर्मीसहित प्राविधिज्ञ र व्यवस्थापक गरी १४ जना सहभागी हुने नेपालयले जनाएको छ । स्थानीय समयअनुसार साँझ ७ बजे सुरु हुने कार्यक्रमको टिकट अनलाइनबाट लिन सकिने र विद्यार्थीका लागि विशेष छुटको व्यवस्था गरिएको जनाइएको छ ।"
विद्यालय आउजाउमै ५ घण्टा,"(लिब्रु, मुगु)सोरु गाउँपालिका२ मुसिनमेलाका दत्तराज नेपाली विद्यालय आउन र जान गरी झन्डै ५ घण्टा हिँड्छन् । सोरु४ लिब्रुस्थित कालिका माध्यमिक विद्यालयमा ९ कक्षामा अध्ययनरत उनी बिहान २ घण्टा र साँझ कम्तीमा ३ घण्टा हिँड्न बाध्य छन् । विद्यालय आउँदा ओरालो बढी छ, उनले भने, फर्कंदा भने उकालो धेरै भएकाले ढिलो पुगिन्छ । उनका छिमेकी दिपु नेपाली पनि बिहान ७ बजे नै झोलामा रोटी र किताब बोकेर विद्यालय हिँडिहाल्छन् । गाउँमा आधारभूत तहको विद्यालय मात्र छ, उनले भने, विद्यालय आउजाउमै ठूलो समय लाग्छ, होमवर्क गर्नै समस्या हुन्छ । उनले छिटो विद्यालय पुगेर विद्यालयमै गृहकार्य गर्ने बताए । झरी र हिमपातका बेला चिप्लिँदै विद्यालय आउजाउ गर्नुपर्ने बाध्यता रहेको उनको गुनासो छ । मुसिनमेलाका झन्डै ३ दर्जन विद्यार्थी दैनिक ५ घण्टा हिँडेर कालिका विद्यालय पुग्छन् ।गाउँमा माध्यमिक तहको विद्यालय नहुँदा विद्यार्थीलाई रोटी र पानी बोकाएर विद्यालय पठाउनुपर्ने बाध्यता भएको स्थानीय अभिभावक डम्बर नेपालीले बताए । उनका छोरा रमेश पनि दैनिक ५ घण्टा हिँडेर कक्षा ९ मा अध्ययन गर्न कालिका माविमा धाउँछन् । स्कुल पढ्न गएका छोराहरू घर नपुग्दासम्म बाटो कुरेर बस्नुपरेको छ, उनले भने, कतै लडे कि वा वन्यजन्तुले आक्रमण गर्यो कि भन्ने डर सधैं हुन्छ । जंगल र जोखिमयुक्त बाटो भएकाले बालबालिकाको चिन्ता गर्नुपरेको मुसिनमेलाकी बिन्ता शाहीले बताइन् । उनका दुई छोराछोरी पनि दैनिक ५ घण्टा हिँडेर कालिका मावि अध्ययन गर्न जान्छन् । त्यहाँको पढाइ धेरै राम्रो छ, उनले भनिन्, स्कुलमा छात्रवास भइदिए कति जाती हुन्थ्यो, हाम्रा छोराछोरीले ढुक्कले पढ्न पाउने थिए ।कालिकामा विद्यार्थीको चाप बढ्दै गए पनि भौतिक पूर्वाधारको अभाव छ । प्रधानाध्यापक अंगबहादुर बुढाका अनुसार २०३४ सालमा स्थापना भएको विद्यालयमा हुम्लाको ताजाकोट र सर्केगार्ड गाउँपालिकाको तुम्च, तलतडीलगायत गाउँबाट झन्डै ३ दर्जन विद्यार्थी आउने गरेका छन् । सोरु२ का झन्डै ३ दर्जन बालबालिका पनि गाउँको जनज्योति माध्यमिक विद्यालयमा पढ्न छोडेर लिब्रु आउने गरेका छन् । यो वर्ष कालिकाबाट २८ जना विद्यार्थीले एसईई दिएकामा सबै बी भन्दा माथिल्लो ग्रेडमा उत्तीर्ण भएका छन् । गत वर्ष पनि सबै ३० जना विद्यार्थीको नतिजा बी ग्रेडभन्दा माथि थियो । विद्यालयमा विषयगत शिक्षकको अभाव नहुँदा पठनपाठन नियमित हुने गरेकाले विद्यार्थीको चाप बढ्दै गएको प्रधानाध्यापक बुढाको भनाइ छ ।सोरुका ८ वटा माविमध्ये कालिकाको पठनपाठन सबैभन्दा गुणस्तरीय पाइएको गाउँपालिकाका शिक्षा शाखा प्रमुख वीरेन्द्र मल्लले बताए । तर यो विद्यालय पहिरोको उच्च जोखिममा छ । गत वर्ष झन्डै ५० लाख बजेटबाट निर्माण गरिएको ६ कोठे भवनको तलबाट जमिन भासिन थालेको हो । त्यस्तै चार वर्षअघि निर्माण गरिएको अर्को ६ कोठे भवन पनि जोखिममा रहेको शिक्षक बिर्सना शाहीले बताइन् । उनका अनुसार भवनको ३ कोठाको भित्ता र पर्खाल चर्किएको छ । अरू कक्षाकोठा नहुँदा कक्षा १ देखि ६ सम्मका विद्यार्थीलाई चर्किएको कोठामै जोखिमयुक्त तरिकाले पढाउने गरिएको छ । चारैतिरबाट खेल मैदान भासिँदै गएको छ, उनले भनिन्, धेरै वर्षा भए पठनपाठन रोकेर विद्यार्थीलाई घर पठाउने गरेका छौं । विद्यालयमा झन्डै ३ सय विद्यार्थी अध्ययनरत छन् । तर पर्याप्त डेस्कबेन्च नहुँदा झन्डै १ सय विद्यार्थी भुइँमा बस्न बाध्य छन् । डेक्सबेन्चको अभावले चिसो भुइँमा बसेर पढ्नुपरेको कक्षा १० की फूलमाया शाहीले गुनासो पोखिन् । धूलोमा बसेर पढ्नुपर्दा कपडा फोहोर हुने, कापी, किताब च्यातिनेलगायत समस्या हुन्छ, उनले भनिन्, ढिलो गरी आए भुइँमा बस्नुको विकल्प छैन ।विद्यालयको आन्तरिक स्रोत नहुँदा पूर्वाधार व्यवस्थापनमा समस्या भएको प्रधानाध्यापक बुढाले बताए । उनका अनुसार विद्यालयमा खानेपानी र शौचालयको पनि पर्याप्त सुविधा छैन । गत वर्ष झन्डै ५ लाख रुपैयाँ खर्चिएर निर्माण गरिएको खानेपानीको पाइपलाइन पहिरोले क्षतविक्षत भएपछि विद्यार्थीलाई बोकेको पानी खुवाउनुपर्ने बाध्यता छ । केपीडीएफ संस्थाले छात्र र छात्रा शौचालय निर्माण गरिरहेको भए पनि कात्तिकमंसिरभन्दा अघि सञ्चालनमा ल्याउन समस्या भएको विद्यालय व्यवस्थापन समितिका अध्यक्ष गंगबहादुर शाहीले बताए । उनका अनुसार पुस्तकालय र कम्प्युटर शिक्षाको व्यवस्था नहुँदा पठनपाठन सोचेजस्तो प्रभावकारी बनाउन सकिएको छैन । विद्यालयमा कक्षा ९ र १० मा कम्प्युटर विषयको पढाइ हुन्छ । विद्यार्थीले कम्प्युटरको सैद्धान्तिक कक्षा मात्र लिन्छन्, उनले भने, कम्प्युटरको व्यवस्था गर्न पालिकालाई पटकपटक आग्रह गरिए पनि बजेट अभाव देखाउँदै बेवास्ता गरेको छ । शिक्षा शाखा प्रमुख मल्लले शिक्षाका लागि थोरै बजेट विनियोजन हुँदा पूर्वाधार निर्माणमा समस्या भएको बताए । उनका अनुसार यो वर्ष शैक्षिक विकासमा २ करोड रुपैयाँ विनियोजन भएको छ ।"
माओवादी पत्रले नेसपाभित्र तरंग,"काठमाडौं (कास) नेपाल समाजवादी पार्टीका कार्यकारी अध्यक्ष बाबुराम भट्टराईले पार्टी एकताका लागि माओवादीले पठाएको पत्र हल्लामात्र भएको निकट नेताहरूलाई बताएका छन् । पार्टी कामको सिलसिलामा भारत पुगेका उनले माओवादी अध्यक्ष पुष्पकमल दाहाल र महासचिव देव गुरुङले महिन्द्र राय यादवलाई लेखेको पत्रमा आशंका गर्दै हल्लाको पछि नलाग्न आग्रह गरेका छन् ।माओवादीको पत्रले नेसपाभित्र विवाद उत्पन्न भएको छ । भट्टराईका स्वकीय सचिव एवं नेसपा कार्यालय प्रमुख रोशन पोखरलले कार्यकारी अध्यक्ष भट्टराईलाई जानकारी नदिई पठाएको पत्रमाथि प्रश्न उठेको बताए । हामीले सञ्चारमाध्यमबाट पार्टी एकताका लागि भन्दै पठाइएको पत्रबारे थाहा पायौं, माओवादी अध्यक्ष र महासचिवले लेखेको भनिएको पत्र प्राप्त भएको छैन, उनले भने, कार्यकारी अध्यक्ष भट्टराईले पत्रको हल्लाको पछि नलाग्न निर्देशन दिनुभएको छ । उहाँ काठमाडौं फर्केपछि यसबारे आधिकारिक निर्णय गरिनेछ ।नेसपा अध्यक्ष यादव खानेपानीमन्त्री छन् । पोखरेलले पार्टीभित्र चलखेल गर्न पत्र सार्वजनिक गरिएको दाबी गरे । एकताका लागि पार्टीका तर्फबाट गंगानारायण श्रेष्ठको संयोजकत्वमा संवाद समितिले काम गरिरहेको छ, समितिले पार्टी एकताका लागि नौबुँदे प्रस्ताव माओवादीलाई केही समयअघि पठाएको थियो, उनले भने, पत्रको जवाफ आएको छैन । अहिले पार्टीभित्र अन्तरविरोध ल्याउन एकताका लागि भन्दै अर्को पत्र सार्वजनिक गरिएको छ । यादव पक्षलाई पार्टी प्रवेश गराउन सुटुक्क पत्र पठाइएको हुन सक्ने पोखरेलले टिप्पणी गरे ।माओवादी केन्द्रीय कार्यालयले यादवलाई पठाएको पत्र आधिकारिक रहेको बताएको छ । पत्र आधिकारिक हो, केन्द्रीय कार्यालयका एक सचिवले जानकारी दिए । माओवादी पदाधिकारी बैठकले साउन २५ मा पार्टी एकताका लागि गम्भीर छलफल गर्दै कोष्टभित्र रहेको माओवादी केन्द्रबारे आगामी महाधिवेशनमा खुला छलफल गर्न सकिने बताएको छ । पार्टी एकता सम्बन्धमा गम्भीरताका साथ छलफल भयो र अन्त्यमा पार्टी एकतालाई सफल तुल्याउनका लागि महाधिवेशनमा खुला रूपले छलफल गरी आवश्यक निर्णय लिन सकिने भनी गरिएको निर्णय जानकारीका लागि पत्राचार गरिएको छ, पत्रमा भनिएको छ । मन्त्री यादवले भने पत्र माओवादीले कार्यकारी अध्यक्ष भट्टराईलाई पनि पठाएको हुन सक्ने उल्लेख गर्दै एकताका लागि नेसपाले लेखेको ९ बुँदेको जवाफ आउनु सकारात्मक भएको बताए । पार्टी एकताका लागि हामीलाई जवाफ पठाउनु सकारात्मक छ, उनले भने, चुनावअघि नै नेकपा समाजवादी नाम राख्ने समझदारीअनुसार माओवादी महाधिवेशनले निर्णय गरेपछि एकता हुनेछ । उनले नेसपाका उम्मेदवारले माओवादी चुनाव चिह्नबाट संघमा एक र प्रदेशमा दुई सांसद जितेको उल्लेख गर्दै संसदीय दल पनि माओवादी नै रहेको बताए । पत्रबारे आशंका गर्नुपर्ने कारण नरहेको उनको भनाइ छ । एकता नचाहनेहरूले प्रश्न उठाएका होलान्, उनले भने, पार्टीमा कुनै समस्या छैन ।आमनिर्वाचनमा माओवादीको चुनाव चिह्न गोलाकारभित्र हँसियाहथौडामा महिन्द्र राय यादवले सर्लाही२ बाट चुनाव जितेका थिए । पार्टी एकताका लागि वार्ता टोली संयोजक माओवादीबाट कृष्णबहादुर महरा र नेसपाबाट गंगानारायण श्रेष्ठ छन् । मंसिरमा भएको आमनिर्वाचनअघि माओवादी र नेसपाबीच एकता गर्ने अनौपचारिक समझदारी भएको थियो । पार्टीको नाम नेकपा समाजवादी राख्न सहमति भएको नेसपा अध्यक्ष बाबुराम भट्टराईले कान्तिपुरसँग बताएका थिए ।उनले निर्वाचन परिणाम आइसकेपछि माओवादी अध्यक्ष एवं प्रधानमन्त्री पुष्पकमल दाहालले पार्टी एकतामा चासो नदिएको आरोप लगाउँदै आएका छन् । पछिल्लो समय दाहाल र भट्टराईबीच सम्बन्ध टाढिँदै गएको बेला माओवादीले यादवलाई पार्टी एकता भन्दै पत्र लेखेको छ । माओवादी एकीकृत समाजवादी, जनता समाजवादी र नेकपा (चन्द) मिलेर घोषणा भएको समाजवादी मोर्चाबाट भट्टराईलाई बाहिर राखिएको थियो । त्यसपछि भट्टराई आक्रोशित हुँदै देशव्यापी अभियान चलाउने निर्णयमा पुगेका थिए ।"
आममाफीका नाममा तजबिजी राजनीति,"संविधान दिवस, गणतन्त्र, दिवस, प्रजातन्त्र दिवसजस्ता अवसरमा मन्त्रिपरिषद्को सिफारिसमा राष्ट्रपतिले कैद सजाय मिनाहामाफी गरिदिने अभ्यास छ । तर यस्तो अभ्यासलाई सत्तारूढ दलले दुरुपयोग गर्दा जघन्य अपराधमा दोषी ठहर कैदीले पनि सजाय मिनाहा पाउने गरेका छन् । यस पटक संविधान दिवसमा भने मन्त्रिपरिषद्ले सिफारिसलाई राष्ट्रपति कार्यालयले जस्ताको त्यस्तै अनुमोदन गरेन जसले सरकारले प्रस्ताव गरेकै संख्यामा जघन्य अपराधका दोषीले सजायबाट उन्मुक्ति पाएनन् । मन्त्रिपरिषद्को सिफारिस यसरी रोक्न मिल्छ कि मिल्दैन भन्ने विषय पनि होला तर राष्ट्रपतिले अहिले प्रयोग गरेको विवेक ले सकारात्मक प्रतिक्रिया पाइरहेको छ । संविधानको धारा २७६, मुलुकी फौजदारी कार्यविधि संहिताको दफा १५९ र ज्येष्ठ नागरिक ऐनको दफा १२ लाई आधार मानेर मन्त्रिपरिषद्ले असार २९ मा ६ सय ७० जनाको बाँकी कैद मिनाहा र ३४ जनालाई सजाय माफी दिन राष्ट्रपतिसमक्ष सिफारिस गरेको थियो, जसमध्ये ५० प्रतिशत सजाय भुक्तान गरेका ६ सय ६७ र ज्येष्ठ नागरिक ३ जनाले संविधान दिवसका अवसरमा सजाय मिनाहा पाएका छन् । अदालतबाट दोषी ठहर भएर सजाय काटिरहेका यति धेरैलाई एकै पटक सजाय मिनाहा गरिनु पनि प्रश्नरहित भने छैन । अन्य ३४ जनाका सन्दर्भमा भने राष्ट्रपति कार्यालयले यस पटक विवेकीय अधिकार प्रयोग गरेको देखिन्छ । कैद माफीका लागि सिफारिस आएपछि संविधान र कानुन अनुसार प्रक्रिया नपुगेको भन्दै कसुरदारको विस्तृत विवरण, अदालतबाट भएको फैसला र सजाय माफी दिनुपर्ने कारण खुलाउन सरकारलाई पत्र पठाइएको तर त्यसको जवाफ नआएको राष्ट्रपति कार्यालयको प्रस्टोक्ति छ । मन्त्रिपरिषद्को सिफारिस राष्ट्रपतिबाट नरोकिने विश्वासले हो वा सम्बन्धित व्यक्तिको सजाय माफी दिने आधार नभएर सरकारले राष्ट्रपति कार्यालयलाई जवाफ दिन आवश्यक ठानेन । सजाय मिनाहा गर्नुपर्ने कारण के हो, उनीहरू के आधारमा छनोट भए भन्ने विषय राष्ट्रपति मात्र होइन, आम नागरिकको पनि सरोकारको विषय हो । यसमा प्रस्ट नपारी मनमौजी गर्ने प्रचलन गलत हो । त्यस्तो प्रवृत्तिलाई कसैले पनि प्रोत्साहित गर्न मिल्दैन । संविधानको धारा २७६ मा राष्ट्रपतिले कुनै अदालत, न्यायिक वा अर्धन्यायिक निकाय वा प्रशासकीय पदाधिकारी वा निकायले गरेको सजायलाई कानुनबमोजिम माफी, मुल्तवी, परिवर्तन वा कम गर्न सक्ने व्यवस्था छ । त्यसका लागि कैदीले सरकारमार्फत राष्ट्रपतिसमक्ष निवेदन दिनुपर्ने, सरकारले आफ्नो रायसहित राष्ट्रपति कार्यालयमा सिफारिस गर्नुपर्ने व्यवस्था मुलुकी फौजदारी कार्यविधि संहितामा उल्लेख छ । संहिताको दफा १५९ ले भ्रष्टाचार, यातना, जबर्जस्ती करणी, क्रूर तथा अमानवीय तरिकाले नियन्त्रणमा लिई ज्यान मारेको, जाति हत्या, विस्फोटक पदार्थ, अपहरण, शरीर बन्धक वा व्यक्ति बेपत्ता, मानव बेचबिखन तथा ओसारपसार, सम्पत्ति शुद्धीकरण, तीन वर्षभन्दा बढी कैद सजाय हुने लागूऔषध ओसारपसार वा कारोबारका कैदीको भने सजाय भुक्तान गर्न नमिल्ने भनेको छ । तर सरकारले यस्तो कानुनी व्यवस्थासमेत मिचेर जघन्य अपराधका कैदीको सजाय पनि मिनाहा गराउने अभ्यास छ । अदालतको फैसलाबमोजिम कैद सजाय भुक्तानी गर्नुपर्नेमा फरार रहेकालाई समेत माफी दिने प्रवृत्ति छ । यस पटक राष्ट्रपति कार्यालयबाट रोकिएकामध्ये अधिकांश जन्मकैद सजाय पाएका व्यक्ति हुन् । उनीहरू सत्तारूढ कांग्रेस, माओवादी र मधेसकेन्द्रित दल निकट रहेको पाइएको छ । पहुँच, प्रभाव र राजनीतिक संरक्षणमा रहेका कैदीलाई सजायमा उन्मुक्ति दिने प्रवृत्ति गलत छ । सजाय मिनाहाको कानुनी व्यवस्थालाई सत्ता सौदाबाजीको माध्यम बनाइनु हुँदैन । कानुनले कैद मिनाहा गर्न मिल्ने भनेको व्यक्तिका विषयमा पनि हचुवाका भरमा निर्णय गरिनु हुँदैन । मिनाहाको सिफारिस गर्दा राष्ट्रित हितलाई प्राथमिकता दिनुपर्छ । सरकारले कैद सजाय माफीको निर्णय गरिरहँदा अदालतका लागि चुनौती सिर्जना हुन्छ भन्नेमा सजग रहनुपर्छ किनभने उनीहरू अदालतको अन्तिम फैसलाबाट दोषी ठहर भएका व्यक्ति हुन् । उनीहरूलाई उन्मुक्ति दिँदै पीडितलाई अन्याय हुने अवस्था पनि निम्तिनु हुँदैन । कानुनबमोजिम सजाय मिनाहा प्रक्रियालाई पारदर्शी र निर्विवाद बनाउन स्पष्ट मापदण्ड तयार गर्न आवश्यक छ । मुलुकी फौजदारी कार्यविधि संहिताको उपदफा ११ ले नै माफी प्रस्ताव वा सिफारिस प्रयोजनका लागि सरकारले आवश्यक मापदण्ड बनाउन सक्ने भनेको छ । तर अहिलेसम्म त्यस्तो मापदण्ड नबनाइनुमा सत्तारूढ दलमा राजनीतिक पहुँच र निकटताका आधारमा आफ्नालाई उन्मुक्ति दिलाउने नियत हो भन्ने बुझ्न सकिन्छ । कैद मिनाहाका सम्बन्धमा स्पष्ट मापदण्ड र पारदर्शी प्रक्रिया भयो भने राष्ट्रपति र सरकारबीच अविश्वासको अवस्था पनि निम्तिँदैन ।"
शिक्षकले दलीय राजनीति गर्नु कति उचित ?,"ज्ञानको ज्योति फैलाउने शिक्षक कतै आफ्नो कतर्व्यबाट टाढा हुँदै गएको आवाज सुनिन थालेको छ । अहिले कतिपय सामुदायिक विद्यालयका शिक्षकहरू पढाउनेभन्दा पनि नेताको झोला बोकेर हिँड््न रमाउँछन् । नेताको आशीर्वाद पाएपछि विद्यालय नै नगई तलबभत्ता लिने गरेका छन् । शिक्षकलाई पढाउन नपाए आनन्द मान्छन् । शिक्षकले कुनै न कुनै पार्टीको सदस्य लिएका छन् । पार्टी सदस्य लिएका शिक्षकले गल्ती गरे पनि कोही बोल्न सक्दैन । शिक्षकका बारेमा बोल्यो भने नेता लगाएर उल्टै कारबाही हुने अवस्था छ । प्रधानाध्यापकहरू पनि शिक्षकको गल्तीमा निरीह बन्ने गरेका छन् । शिक्षकले धेरै समय राजनीतिमा खर्च गरेपछि विद्यालयमा कसले पढाउने ? कि राजनीति गर कि पढाऊ । एउटै मान्छेले दोहोरो काम गर्दा विद्यार्थी मर्कामा परेका छन् । त्रिभुवन विश्वविद्यालय तथा अन्य प्राज्ञिक कलेजका शिक्षकहरू प्रायःजसो राजनीतिमा सक्रिय छन् । उनीहरू राजनीतिमा किन लागे ? शिक्षकले राजनीति गर्दा विद्यार्थीको पढाइमा कति असर परेको छ ? यसमा ध्यान दिने निकाय देखिएको छैन । बिनाशिक्षा चेतनाको ज्योति बल्दैन । समाज परिवर्तनका लागि शिक्षाको ज्योति बाल्नुपर्छ । तर यहाँको शिक्षाको ज्योति फैलाएर असल नागरिकभन्दा पनि राजनीतिक कार्यकर्ता बनाउन जोड दिने गरिएको छ । सरकारले एन नै बनाएर शिक्षकलाई राजनीति गर्ने कि पढाउने रोज्न लगाउनुपर्छ । वास्तवमा शिक्षक सक्रिय राजनीतिमा लाग्नै नदिने हो भने विद्यालय शिक्षामा सुधार ल्याउन सकिन्छ । कलेजमा पनि लागू गरेर शैक्षिक सुधार गर्न सकिन्छ । अन्यथा गुणस्तरीय शिक्षाको नाममा जति कराए पनि केही हुँदैन । निजी विद्यालयमा महँगो शुल्क तिर्नुपर्ने भएकाले त्यहाँ सर्वसाधारणले पढाउन सक्दैनन् । सरकारी विद्यालयमा राजनीति गरेर बालबालिकाको भविष्यमाथि नै खेलबाड गरिँदै आएको छ । अहिले शिक्षा विधेयकले शिक्षाको अधिकार स्थानीय सरकारमातहत राखेपछि शिक्षकको मनोपोली झन् चलेको छ । स्थानीय सरकारसँग प्रत्यक्ष संलग्न रहेका शिक्षकलार्ई राजनीति गर्न सजिलो भएको छ । एउटा असल विद्यार्थी उत्पादन गर्नुपर्ने शिक्षक आफ्नो कर्तव्यबाट च्युत भएपछि कसरी प्राप्त हुन्छ गुणस्तरीय शिक्षा ? शिक्षकले आदर्शवान् शिक्षा दिए मात्रै विद्यार्थी पनि सोही अनुरूपका उत्पादन हुन्छन् । सबै शिक्षक राजनीतिमा लागेका पक्कै छैनन् । तर धेरैजसो राजनीतिक दलहरूसँग निकट भएर काम गरिरहेका छन् । पछिल्लो समयमा राजनीतिबाट टाढा रहनेभन्दा पनि राजनीतिलाई आदर्श मान्ने शिक्षक धेरै छन् । देशको भविष्य निर्धारण गर्न शिक्षकले आफ्नो कर्तव्य नै नबुझेर नेताको झोला मात्र बोक्ने हो भने मुलुकको शैक्षिक गुणस्तर झन् खस्कन सक्छ । यो पृष्ठभूमिमा शैक्षिक संस्थाका गुरुहरूले नै आफ्नो महत्त्व बुझ्न नसक्दा उनीहरूको गरिमा घटेको छ । शिक्षकले नबुझेको महत्त्व विद्यार्थीले झन् बुझ्ने कुरा भएन । हिजो जे भयो त्यसलाई बिर्सेर शिक्षकले राजनीति होइन पढाइमा ध्यान दिऔं । पुरुषोत्तम घिमिरे, जोरपाटी, काठमाडौं"
शेखरलाई गगनविश्वले किन सघाउने ?,"मंगलबारको कान्तिपुरमा नेतृत्वका लागि शेखरगगनको म्याराथन शीर्षकमा छापिएको समाचार र विश्लेषण यथार्थमा आधारित छ । गगन थापा र विश्वप्रकाशले शेखर कोइरालालाई कुन उद्देश्य प्राप्ति गर्न सघाउने ? के फेरि पनि नेतृत्वमा युवाको साटो वृद्धहरूलाई नै स्थापना गराउन खोजेको हो ? त्यसो हो भने युवाहरूको कांग्रेसप्रतिको आकर्षण त पक्कै बढ्दैन ? बरु घट्दै गएर नयाँ पार्टीतिर लाग्ने सम्भावना रहन्छ । आफूहरूले नेतृत्व नलिने हो भने त्यसको उत्तर गगन र विश्वले युवा मतदाताहरूलाई कसरी दिन्छन् ? शेखरले गएको महाधिवेशनमा सभापति पदमा उठ्दा एक पटक, यसै पटक, अन्तिम पटक भनेर भोट मागेका थिए । अहिले आएर फेरि शखेरले २०८२ को कांग्रेस महाधिबेशनमा सभापति उम्मेदवार बन्ने आसक्ति देखाएका छन् । शेखरले अहिलेसम्म आफू सभापति पदमा जिते पनि प्रधानमन्त्री हुन्न भनेका छैनन् । प्रधानमन्त्री गगनलाई नै बनाउँछु पनि भनेका छैनन् । उनले २०८२ सालमा पार्टी महाधिवेशनको चुनावमा गगनविश्वको सहयोग लिएर पार्टी सभापति र प्रधानमन्त्री बन्ने कल्पना गरेका थिए । आफैंले टिकट बाँडेपछि आफ्नो समर्थक सांसदको संख्या धरै हुने अनुमान उनले गरेका थिए । उनले सार्वजनिक सञ्चारमाध्यममा पनि गगनलाई एक पटक संसदीय दलको नेतामा समर्थन गर्दैमा त्यो परिस्थिति सधैं हुन नसक्ने बताउने गरेका छन् । उनको यो रिजर्भेसनले कतै गगन र उनीबीच नै प्रतिस्पर्धा हुने त होइन ? शेखरले गत संसदीय दलको नेताको चुनावमा पनि गगनलाई समर्थन गर्न आलटाल गरेका थिए । अन्तिम अवस्थामा मात्र समर्थन गरेका हुन् । उनको आलटालले गगनको मत पनि धेरै घट्यो । त्यसैले पनि यसर्थ गगनशेखरबीचको सम्बन्ध के होला भन्न सक्ने अवस्था छैन । गगनका लागि शेखरको आड भरपर्दो छैन । शेखर पार्टी सभापति बन्न इच्छुक छन्, उनले आफू प्रधानमन्त्रीको दौडमा नभएको घोषणा गर्नुपर्छ । प्रधानमन्त्रीमा गगनलाई नै समर्थन गर्नुपर्छ । त्यो समर्थन सार्वजनिक रूपमा गर्नुपर्छ । त्यस्तो हुन सक्दैन भने गगनविश्वहरूले शेखरलाई सभापतिमा सघाउनुको अर्थ रहँदैन । युवा नेताहरूलाई अब देउवाको भय छैन । किनकि आउने महाधिवेशनमा देउवा सभापतिमा प्रतिस्पर्धा गर्दैनन् । उनलाई प्रतिस्पर्धा गर्न विधानले पनि दिँदैन । अहिल देउवा प्रधानमन्त्रीको दौडमा छन् । राजनीतिक परिस्थिति यथावत् रहे पुष्पकमल दाहालपपछि माधव नेपाल र देउवा प्रधानमन्त्री बन्नेछन् । तर उनीहरू केका लागि उनी प्रधानमन्त्री बन्दै छन्, त्यसको उत्तर भने पाइएको छैन ? नागरिक प्रश्न गर्छन् अब देउवा छैटौं पटक केका लागि प्रधानमन्त्री हुँदै छन् ? उनले अहिले पाँचौं पटकसम्म नगरेको चमत्कार के गर्लान् ? त्यसको जवाफ स्वयम् देउवासँग पनि छैन । आम जनता अब देउवाओलीबाट देशको मुहार फेरिएला भन्ने अपेक्षा गर्दैनन् । त्यो कुरामा देउवाओलीहरू पनि अनभिज्ञ छैनन् । लोभ र पदको आसक्तिले देश जतासुकै गए नि उनीहरूलाई चासो देखिँदैन । आम नागरिकले उमेरले ७० काटेका वृद्ध र अक्षम नेता होइन गगन, विश्व, योगेश, गोकर्ण, रवि, बालेन लगायतको नेतृत्व खोजिरहेको छ । तर वृद्ध नेताहरूले त्यो जनभावना बुझ्न नसक्दा मुलुकलाई नै अपूरणीय क्षति भइरहेको छ । अब पनि देउवा प्रधानमन्त्री बने कांग्रेसको भोट बैंक घट्दै जाने निश्चित छ । बाहिरबाट विश्लेषण गर्दा ती नेताहरूले अब आराम गरेर बस्नुपर्छ । यथार्थमा युवाहरूको भविष्य पार्टीभित्र सुरक्षित छ ? देशलाई दिशा दिन उनीहरू सक्षम र योग्य छन् । देउवा र शेखरले गगन र विश्वलाई विश्वास गरेर पार्टी र देश हाँक्न दिने आँट गर्न सक्छन् ? कुरा जति नै मीठो गरे पनि व्यवहारमा त्यो अवस्था आउन कठिन छ । देउवा मात्र होइन शेखरसमेत गगनविश्वलाई नेतृत्व सुम्पन चाहँदैनन् । २०८४ को आम निर्वाचनमा देउवाको छविका कारण कांग्रेसले बहुमत नपाउन सक्छ । कांग्रेसलाई घण्टीले उछिन्न पनि सक्छ । दोस्रो कुरा के हो भने कांग्रेसले बहुमत पाए पनि गगनविश्वले निर्वाचन हार्न पनि सक्छन् । अब पनि देउवालाई नै प्रधानमन्त्री बनाएर पार्टीलाई बलि चढाउने कि पार्टीमा विद्रोह गरी देउवालाई रोक्ने ? यो यक्षप्रश्न गगनविश्वको काँधमा आएको छ । अब पनि देउवालाई प्रधानमन्त्री बनाएमा पार्टी मात्र होइन, गगनविश्वहरूको भविष्य पनि सकिनेछ । गोपाल देवकोटा, जोरपाटी, काठमाडौं"
पीएचडी उत्पादनको कारखाना ?,"सुधारको पहल संख्या बढ्नुका केही फाइदा छन् । यहाँका शैक्षिक संस्थानहरूमा बढी संख्यामा पीएचडी भएका प्राध्यापकशिक्षक भएको खण्डमा पाठ्यक्रमलाई अनुसन्धानमुखी बनाउन, तल्लो तहमा अनुसन्धानको भ्रूण रोप्न र विद्यार्थीलाई अनुसन्धानमा उत्प्रेरित गर्न मद्दत हुन्छ । पीएचडी बढ्दा अनुसन्धानको संख्या र दायरा पनि बढ्छ । त्यसैले देशभित्र राम्रै संख्यामा पीएचडी उत्पादन हुनु राम्रो कुरा हो । तर गुणस्तरबिनाका पीएचडी बाँड्नु भनेको विद्यार्थीको भविष्य अन्धकार बनाउनु मात्रै होइन, देशकै अनुसन्धान वातावरण धमिल्याउनु पनि हो । त्यसकारण यहाँका नियामक निकायले सान्दर्भिकता हराएका, कोरा सैद्घान्तिक विषयका, नवीनताहीन र अन्य क्षेत्रमा स्थानान्तरण हुने सीप र क्षमता विकास नगराउने सस्तो पीएचडी बाँड्ने काममाथि कडाइ गर्न जरुरी छ । पीएचडीको बढ्दो संख्यासँगै त्यसलाई सुधार्न विश्वविद्यालय अनुदान आयोगले विद्यावारिधि उपाधिका लागि न्यूनतम मापदण्ड सम्बन्धी निर्देशिका२०८० जारी गरेको छ । जसमा पीएचडी गराउने शैक्षिक संस्था, सुपरभाइजर र विद्यार्थीको योग्यता मात्रै होइन, पीएचडी उपाधिका लागि चाहिने न्यूनतम मापदण्ड समावेश छन् । जसमा पीएचडी उपाधिका लागि तोकिएको कोर्स पूरा गर्नुपर्ने, प्रथम लेखक भई न्यूनतम एउटा अनुसन्धानात्मक लेख प्रकाशन गरेको हुनुपर्ने लगायतका कुरा छन् । यस्ता मापदण्डले पीएचडीको गुणस्तरमा केही सुधार त गर्लान् तर पीएचडी शोधको गुणस्तर मात्र होइन, यस कार्यक्रमको उपादेयता र उद्देश्यमै स्पष्ट हुन जरुरी छ । हाम्रा विश्वविद्यालयहरूमा कस्ता उद्देश्य बोकेका विद्यार्थी पीएचडीमा भर्ना भइरहेका छन् ? उनीहरूमध्ये कतिले पीएचडीलाई प्रमोसन र उच्च मर्यादाको सिँढी बनाउने सोचेका छन् र कतिले वास्तविक रूपमै आफूलाई अनुसन्धानकर्तामा रूपान्तर गर्न चाहेका छन् ? पीएचडीपछि देशभित्रै रोजगारीको अवसर कस्तो छ ? उनीहरू कस्तो क्षेत्रमा जागिर खाँदै छन् ? पीएचडीको उत्पादन संख्या र बजारको मागबीचमा तादात्म्य छ कि छैन ? पीएचडी दीक्षितहरूको क्षमता, दक्षता र सीपलाई बजारले कसरी मूल्यांकन गरेको छ ? यस बारेमा अध्ययन हुन जरुरी छ । अन्त्यमा, अहिले अनुसन्धान र विकासलाई देश विकासको मेरुदण्ड मानिन्छ र विकसित देशहरूले त्यही अनुसार पीएचडीका कार्यक्रम र उच्च शिक्षाका रणनीतिहरू तयार पार्छन् । हामीले पनि पीएचडी कार्यक्रमलाई देशको विकास प्राथमिकतासँग जोड्न जरुरी छ । थप, पीएचडी अनुसन्धानलाई विषयगत सुरुङबाट निकालेर समाजको समस्या हल गर्नेतर्फ मोड्न जरुरी छ । त्यसका लागि पीएचडी शोधार्थीको साझा सीप (जस्तै विभिन्न प्रोगामिङ) र क्षमता (जस्तै समस्या पहिचान र विश्लेषण गर्ने) बढाउने किसिमका तालिममा जोड दिनुपर्छ । पीएचडी गर्नेहरूलाई विचारक बनाउन अभिप्रेरित गर्ने, आलोचनात्मक चेतना घुसाउने, समस्याको समाधानकर्ता र उद्यमशील बनाउने हिसाबले कोर्सहरूको डिजाइन र तालिम सञ्चालन गर्न आवश्यक छ । देश विकास हुँदै गर्दा ज्ञानविज्ञानको महत्त्व झनै बढ्नेछ, त्यतिबेला हामीलाई स्वदेशमै निर्मित ठूलो संख्यामा अध्येता चाहिन्छ । त्यसका लागि हाम्रो पीएचडी उत्पादन कारखानाको अवस्था ठीक हुन जरुरी छ ।"
सभामुखको पनि सभामुखजस्तै नेम्वाङ,"अभिभावक गुमाउँदाको पीडाराष्ट्रिय सभा सदस्यको अनुभव भए पनि प्रतिनिधिसभामा म पहिलो पटक निर्वाचित भएको थिएँ । परिस्थितिवश म आफू निर्वाचित भएको दल एमालेले २०७९ माघ ४ मा मलाई सभामुख पदको उम्मेदवार बनायो । मेरो उम्मेदवारीमा सुवासजी नै प्रस्तावक हुनुहुन्थ्यो । हितराज पाण्डेजी समर्थक । माघ ५ मा निर्वाचित भएँ ।सभामुखको जिम्मेवारी लिएपछि मैले सुवासजीबाट धेरै सरसल्लाह र सुझाव लिने गरेको थिएँ । कतिपय कार्यसूची निर्धारणमा हुने द्विविधादेखि संसद् अवरोध हुँदासम्ममा म सुवासजीलाई सम्झन्थें । केही असहज अवस्था आए सुवासजीलाई सोधौं न भन्ने अचेतन मनले भनिहाल्थ्यो । उहाँ संसदीय दलको उपनेता पनि हुनुहुन्थ्यो । तर, मैले उहाँसँग दलका तर्फबाट होइन, सभामुखले लिने निर्णयमा सुझाव लिन्थें । उहाँ मात्र होइन, मैले समयसमयमा सबै पूर्वसभामुखबाट सुझाव लिएको छु । सुवासपछिका सबै सभामुखले उहाँसँग सोध्ने, छलफल गर्नुहुने रहेछ । एक हिसाबले उहाँ सभामुखका पनि सभामुखजस्तो हुनुभयो ।प्रतिनिधिसभा नियमावली बनाउने सन्दर्भमा होस् या पशुपतिको सुनको जलहरी, प्रधानमन्त्रीको भारत भ्रमण, सुनकाण्ड लगायतका विषयमा सुवासजीले दिने सल्लाहसुझाव संसद् खुलाउन सहयोगी थिए । सर्वस्वीकार्य राजनीतिज्ञ भएका कारण पनि उहाँले दिने धारणालाई सबै दलले स्वीकार गर्थे । द्विविधा आउँदा उहाँबाट रायपरामर्श लिने गरेकाले उहाँ मेरो अभिभावकजस्तै हुनुहुन्थ्यो । उहाँको निधनपछि एक जना अभिभावक गुमाउँदाको पीडाजस्तो महसुस भएको छ । तर, बेहोर्नु र सामना गर्नुबाहेक छैन ।सुवासजीले असल सांसद कस्तो हुनुपर्छ भन्ने मानक स्थापित गर्नुभएको छ । नयाँनयाँ माननीयका लागि उहाँ शिक्षकजस्तो हुनुहुन्थ्यो । आफ्नो पार्टी मात्र होइन, सबै दलका जिज्ञासु माननीयका लागि उहाँले समय दिएर सिकाउनुहुन्थ्यो । सांसदको आचरण, भूमिका, प्रस्तुति, अध्ययनशीलता लगायतका विषयमा झर्को नमानीकन प्रशिक्षण दिनुहुन्थ्यो । उहाँले कानुन निर्माता कस्तो हुन्छ भनी उदाहरण प्रस्तुत गर्नुभएको छ । सभामुख कस्तो हुनुपर्छ भन्ने छाप छाड्नुभएको छ । संसद्, सांसद र सभामुखको पर्यायवादी भएर अस्ताउनुभएको छ ।घिमिरे प्रतिनिधिसभाका सभामुख हुन् ।"
"बढ्दो बेरोजगारी, थपिँदो चुनौती","काम गर्ने इच्छा, क्षमता तथा योग्यता भएर पनि कुनै आयमूलक पेसा व्यवसायमा संलग्न हुन नपाउनु बेरोजगारी हो । सक्रिय जनशक्ति रोजगारविहीन हुनु मुलुकको विकास तथा प्रगतिमा बाधक मात्र होइन, राष्ट्रिय अर्थतन्त्रका लागि टाउको दुखाइको विषय हो । वास्तवमा गरिबीको कारण र परिणाम दुवै हो, बेरोजगारी । त्यसैले बेरोजगारी, न्यून आय, न्यून बचत र गरिबी बीचको दुश्चक्र निरन्तर चलिरहन्छ । उच्च बेरोजगारी दर तथा सक्रिय जनशक्ति पलायनले मुलुकका विकास लक्ष्यहरू प्राप्तिमा चुनौतीसमेत खडा गरिरहेका छन् ।तेस्रो नेपाल श्रमशक्ति सर्वेक्षण अनुसार देशमा श्रमक्षेत्रमा सक्रिय हुन सक्ने करिब ८० लाख मानिसमध्ये ९ लाख ८ हजार जना बेरोजगार छन् । अर्थात् काम गर्न सक्ने उमेरका हरेक सयमध्ये ११ जनाभन्दा धेरै आर्थिक रूपमा निष्क्रिय भएर बस्नुपरिरहेको छ । यस्तो बेरोजगारी दर महिलामा १३१ प्रतिशत र पुरुषमा ११३ प्रतिशत छ । अझ १५ वर्षभन्दा माथिको उमेरका कुल जनसंख्यामध्ये केवल ३४३ प्रतिशत मानिस मात्र रोजगारीमा छन्, जसमा पुरुष रोजगारी सहभागिता ४८३ रहँदा महिलाको केवल २२९ प्रतिशत छ । देशमा हरेक सय महिलामा ७७ जना बेरोजगार रहेको यो तथ्यांक वास्तवमै दयनीय हो । कोभिड महामारीअघिको यो तथ्यांकमा महामारीपछिको आर्थिक शिथिलताले ठूलो फेरबदल ल्याइसकेको छ । कोभिड महामारीका बेला नेपालमा करिब १५ लाखले रोजगारी गुमाएको विभिन्न अध्ययनले देखाएका छन् । कोभिडले अर्थतन्त्रमा पारेको प्रभावबारे नेपाल राष्ट्र बैंकले गरेको सर्भेक्षण अनुसार लकडाउनमा उद्योग प्रतिष्ठानहरूले औसतमा २२५ प्रतिशत श्रमिक तथा १८२ प्रतिशत तलब कटौती गरेका थिए । होटल तथा रेस्टुरेन्टले त त्यस अवधिमा ४० प्रतिशतसम्म श्रमिक कटौती गरेका थिए । देशको अर्थतन्त्रमा अझै सुधार नभइसकेकाले त्यसयता बेरोजगारी दर झनै बढिरहेको सहजै अनुमान गर्न सकिन्छ । विकसित मुलुकमा नयाँ रोजगारी वृद्धि तथा बेरोजगारको संख्या हरेक महिना तथा त्रैमासिक रूपमा अध्ययन तथा सर्भेक्षण भई सार्वजनिक हुने भए पनि हाम्रो देशमा यस्तो तथ्यांकका लागि एक दशकमा हुने श्रमशक्ति सर्भेक्षण कुर्नुपर्ने बाध्यता छ ।नेपालमा हरेक वर्ष ५ लाखभन्दा धेरै युवा जनशक्ति श्रम बजारमा प्रवेश गर्छन् । तर न्यून रोजगारी वृद्धिदर र स्वदेशी बजारले श्रमशक्ति खपत नगर्दा दिनहुँ करिब २ हजार अर्थात् महिनामा करिब ६० हजार युवा वैदेशिक रोजगारीका लागि देश छाड्न बाध्य छन् । वैदेशिक रोजगार विभागका अनुसार गत आर्थिक वर्षमा साढे ७ लाखभन्दा धेरैले विदेश जान श्रम स्वीकृति लिएका थिए । गत वर्षको फागुनमा त एकै महिनामा ६१ हजार ८ सय ४५ जना वैदेशिक रोजगारीमा गएका थिए । श्रममूलक गन्तव्यका अलावा अध्ययन तथा रोजगारीलाई सँगै लैजाने उद्देश्यसहित पश्चिमा मुलुक जाने किशोरकिशोरी तथा युवायुवतीको लर्को पनि सानो छैन । अर्थात् देशको रोजगार बजारले सक्रिय श्रमशक्ति तथा बौद्धिक प्रतिभालाई खपत र आकर्षित गर्न नसक्दा बौद्धिक पलायन र श्रम पलायन चरम अवस्थामा पुगेको छ । उच्च शिक्षाका लागि विदेश जाने विद्यार्थीको संख्या अत्यधिक भएसँगै देशभरका ५ सय ३९ वटा क्याम्पस बन्द हुने अवस्थामा पुगेको समाचार गत असारमा सार्वजनिक भएको थियो । शिक्षा मन्त्रालयका अनुसार गत आर्थिक वर्षमा १ लाख १० हजारभन्दा धेरै विद्यार्थीले विदेश पढ्न जानका लागि नो अब्जेक्सन प्रमाणपत्र लिएका थिए । रोचक त के छ भने नेपाली विद्यार्थी पढ्नका लागि भन्दै विश्वका विभिन्न १ सय ११ वटा मुलुकमा जाने गरेका छन् । यसबाट वार्षिक १ खर्बभन्दा धेरै रकम बाहिरिने गरेको तथ्यांक छ, जुन अर्थतन्त्रका लागि पनि प्रत्युत्पादक बनिरहेको छ ।विश्व बैंकका अनुसार नेपालको बेरोजगारी स्थिति दक्षिण एसियामै सबैभन्दा उच्च छ । आर्थिक वृद्धि तथा रोजगारी सृजनाका लागि सरकारले लिएका आवधिक योजना, वार्षिक नीति तथा कार्यक्रम तथा क्षेत्रगत नीति तथा योजनाहरूका लक्ष्य सफल हुन सकिरहेका छैनन् । बौद्धिक जनशक्ति पलायनको डरलाग्दो अवस्था तत्कालै रोकिने देखिँदैन । कक्षा १२ उत्तीर्ण गरेका विद्यार्थी जसरी पनि पढ्ने निहुँमा विदेश भासिन लालायित देखिन्छन् । भविष्यमा आफ्नो योग्यता सुहाउँदो र गुणस्तरीय जीवनयापनका लागि पर्याप्त आयसहितको रोजगारी देशभित्रै पाइन्छ भन्ने कुनै आशा गर्न नसकेका किशोरकिशोरी अब नेपालमै पढेर शिक्षित बेरोजगार बन्न चाहँदैनन् । सूचना प्रविधिको तीव्रतर विकास र आर्टिफिसियल इन्टेलिजेन्स (एआई) ले मानवीय क्षमतामाथि नै धावा बोलिरहेको अहिलेको चलायमान समयमा हाम्रो मुलुकको राजनीति, शिक्षा, रोजगार बजार तथा अर्थतन्त्रले बिजुली गतिका नयाँ पुस्तालाई सपनाको आकाशमा उडान भर्नबाट रोक्न सक्ने कुनै छाँट छैन । उनीहरूको प्रमुख उद्देश्य अध्ययनसँगै रोजगारी पनि हो । अनि त्यसरी बाहिरिएका विद्यार्थी भविष्यमा नेपाल फर्किने वा तत्काल आफ्नो आयको रकम नेपाल पठाउने सम्भावना नगण्य हुने गर्छ । हरेक वर्ष देशको श्रम बजारमा थपिने ५ लाख जनशक्तिमध्ये औपचारिक रोजगारीको क्षेत्रमा ५ प्रतिशतभन्दा पनि कम खपत हुने अवस्था छ । बाँकी ९५ प्रतिशत रोजगारीका लागि बिदेसिनु बाध्यता बनिरहेको छ । यसमा बिदेसिने विद्यार्थीको संख्यासमेत जोड्दा वार्षिक ८ लाख पुग्छ । यहीँ रोजगारी पाउनेमध्ये पनि अर्धबेरोजगार धेरै छन् । अधिकांश पूर्णकालीन रोजगारी गर्नेहरूको न्यूनतम पारिश्रमिक परिवारको रोजीरोटी र बालबच्चाको शिक्षादीक्षा खर्च धान्न पर्याप्त छैन । रोजगारीका औपचारिक र व्यावसायिक क्षेत्रहरूको संकुचन र सीमितताका कारण बेरोजगारमध्ये धेरैजसो महिला नै छन् । यसर्थ बेरोजगारीले महिलाको क्षमतालाई खुम्चाइरहेको पनि मान्न सकिन्छ ।श्रम बजारमा भित्रिनेभन्दा बिदेसिने जनशक्तिको संख्या अत्यासलाग्दो गरी बढी हुनु निकै भयानक संकेत हो । यसले मुलुक बिस्तारै युवा जनशक्तिविहीन बन्दै अन्धकार भविष्यतर्फ उन्मुख भैरहेको छ । बेरोजगारीले उर्वर युवाशक्ति विदेश पलायन हुँदा देशको अर्थतन्त्र र समग्र विकासमा दीर्घकालीन असर पुर्याएको छ भने अर्थतन्त्रलाई पनि परनिर्भर बनाउँदै लगेको छ । श्रमशक्ति पलायनले औद्योगिक उत्पादन पनि खस्केको छ । आयात बढेर व्यापार घाटा पनि चुलिँदै छ । युवा बिदेसिँदा परिवार, समाज तथा देशकै भविष्यमा प्रश्नचिह्न खडा हुनु स्वाभाविकै हो । युवाको श्रम, सीप, जोस र जाँगरको सही प्रयोग हुन सके देशविकासमा धेरै समय लाग्दैन । तर राज्यले यसलाई बुझ्न नसके युवा जोस आक्रोश र अपराधमा बदलिन पनि बेर लाग्दैन । बढ्दो बेरोजगारीले समाजमा द्वन्द्व र अपराधलाई झनै बढाउनेछ । उनीहरूको व्यवस्थापन हुन नसके मुलुकको शान्ति, स्थायित्व र प्रगतिमा पनि चुनौती थपिनेछ ।"
दलित समुदायको दुश्चक्र,"समाजमा जातव्यवस्था सुरु भएयता दलित समुदायले कहिल्यै चैन पाएको छैन । परिवर्तनका हरेक आन्दोलनमा उनीहरू बलि चढ्छन् तर त्यसको प्रतिफल पाउन सकेका छैनन् । दलित समुदायप्रति अपहेलना, विभेद र वञ्चितीकरण आजसम्म पनि ज्युँका त्युँ छन् । शासकहरूले सीमान्तीकरण र वञ्चितीकरण अभ्यासको जरो समाजमा यसरी गाडेका छन् कि यसलाई उखेल्ने प्रयास सफल हुन सकिरहेको छैन । अझ नयाँ योजनाकारमा पनि विभेद अनेक रूपमा अभिव्यक्त भइरहँदा दलित समुदायप्रति राज्य उदार बन्न नसकेको आभास हुने गरेको छ ।जातीय व्यवस्थाका कारण पछि परेका समुदायलाई आरक्षणको माध्यमबाट अघि ल्याउने प्रयास अहिलेको राज्यव्यवस्थाले गरे पनि यो प्रभावकारी बन्न सकिरहेको छैन । अझ आरक्षणको नाममा दलित समुदायलाई भकुन्डो बनाउने प्रवृत्तिले दलित मुक्ति, अधिकार र स्वतन्त्रतामा राज्यसमेत बैरी साबित भएको छ । राज्यका नयाँ योजनाकारले दलित समुदायलाई दलित भएको आभास दिलाउने गरी उनीहरूलाई राख्न छुट्टै ठाउँ खोज्नु, गाउँको कुनै छेउकुना, बस्तीभन्दा टाढा, समुदायभन्दा अलग स्थानमा आवास योजना बनाउनु विभेदका नयाँ रूप हुन् ।राज्यले दलित समुदायका लागि ल्याएका योजना सफल नहुनुले पनि विभेदका पर्खालहरू अझै भत्किन सकेका छैनन् । यसबीचमा दलित तथा सीमान्तीकृत समुदायलक्षित समानुपातिक समावेशिता, कोटा, जनता आवास र छानो फेर्ने सुरक्षित आवासजस्ता कार्यक्रम ल्याइएको छ । तर, ती कार्यक्रमले विपन्न दलित समुदायको जीवनस्तरलाई फेर्न सकेको छैन । वर्षौंदेखि जातीय व्यवस्थाको दमनले समाजमा पछाडि परेका दलितहरूलाई अघि ल्याउन कोटाको व्यवस्था गरिए पनि अहिले त्यसैको होच्याउने प्रवृत्ति बढेको छ ।दलित समुदायको अवस्था ज्युँका त्युँ रहनुको अर्को कारण हो, दलितलाई देखाएर गरिने राजनीति । दलित समुदायलाई देखाएर सत्ता र शक्तिमा पुग्न, दलितका समस्यालाई कमाइखाने भाँडो बनाउन, डलर कमाउन र भ्रष्टाचार गर्न सजिलो छ । किनभने दलित समुदायको सवाल भनेको मनुष्यको दर्जाको सवाल हो । आत्मसम्मान र स्वाभिमानको सवाल हो । झूटो र अनावश्यक आश्वासनको सवाल होइन । आजसम्म दलितहरू आफ्नै पौरखले बाँचेका छन्, कसैको दयाले होइन । त्यसैले आत्मसम्मानसहितको छुवाछुतरहित आजीविका अहिलेको दलित कार्यक्रमले कसरी सुनिश्चित गर्न सक्छ ? मनुष्यको दर्जा कसरी दिलाउँछ ? उनीहरूलाई समाजको स्वीकार्य अंग कसरी बनाउँछ ? समतामूलक समाजको निर्माण कसरी गर्छ ? यस्ता सवाल अनेक छन् र गम्भीर छन् ।मनुस्मृतिमार्फत जातव्यवस्था बीजारोपणसँगै समाजमा विभेद र छुवाछुतजस्तो अपराधले पनि प्रश्रय पाउन थाल्यो । यो व्यवस्थाले करोडौं मानिसलाई तिमीहरू दास हौ, दासभन्दा पनि अझ तलका हौ, मानिस नै होइनौं भन्ने भाष्य स्थापित गर्यो । जुन व्यवस्था नेपालमा जयस्थिति मल्ल, राम शाह हुँदै जंगबहादुरको मुलुकी ऐनमा आइपुग्दा अझ जब्बर बन्यो । विभेदलाई राज्यले मूल नीति बनाउँदा पिछडिएका दलित समुदाय आजसम्म मानवको दर्जा पाउन अभिशप्त छन् । दलित समुदायले यसबाट निरन्तर मुक्ति खोजिरहेको छ । यसकै निम्ति उनीहरूले हरेक आन्दोलनमा आफ्नो अमूल्य योगदान दिँदै आएका छन् । अरू कुनै ठूलो आशाको दृष्टिले होइन, मानिसको दर्जा पाइन्छ कि भनेर । तर, शासकले हरेक परिवर्तनलाई उनीहरूविरुद्ध बन्धकी राख्दै आएका छन् । मुलुकमा यतिका परिवर्तन हुँदा पनि दलित समुदायले मनुष्यको दर्जा पाएर बाँच्न सकेको छैन । दलित समुदायको मुल समस्यालाई केन्द्रमा राखेर कुनै पनि परिवर्तनले व्यवस्थापनको प्रयास गरेको छैन । विभेद समूल नष्ट हुनेगरी राज्यको पुनःसंरचना सुरुआतै गरिएको छैन । यसको कारण हो, हरेक परिवर्तनमुखी आन्दोलनमा नस्लवादी चिन्तन हावी हुनु । दलित समुदायले अनागरिक, भूमिहीन सुकुम्बासी, अशिक्षित, गरिबी र बेरोजगारी लगायत दुश्चक्रमा बाँच्नुपरेको छ । मूलवासी भएर पनि उनीहरूसँग नागरिकता छैन । पुस्तौंदेखि बसोबास गरेको जमिनको लालपुर्जासमेत छैन, राज्य दिन्नँ भन्छ । उनीहरूको बस्तीको कुना, छेउ, पुच्छरमा र काम नलाग्ने ठाउँमा सार्न योजना बनाउँछ । स्वास्थ्य, शिक्षा र रोजगारमा पहुँच दिँदैन । दलित, गरिब तथा विपन्न समुदायको मूल समस्यालाई केन्द्रमा राखेर कुनै पनि विकासनिर्माणका कार्यक्रम सम्पन्न हुन सकेको छैन । छात्रवृत्ति सम्बन्धी कार्यक्रम होस्, या लोकसेवामा दलित कोटाको सवाल होस्, वा राजनीतिक रूपमा समानुपातिक समावेशिताको कुरा होस्, वा जनताआवास कार्यक्रम होस्, यी सबै योजना र कार्यक्रम दलितका समस्या निराकरणमा असफल साबित भएका छन् । आफ्नो मुक्ति र अधिकार, स्वतन्त्रता र समानताका लागि दलित समुदायले निरन्तर आन्दोलनमा रहनुपरेको छ । यतिसम्म कि बाँच्नकै लागि मानव अधिकारको खोजीसमेत गर्नुपरेको छ । दलितको सवालमा राज्यको मनुवादी नीतिमा अझै उल्लेख्य परिवर्तन नहुँदा दलित समुदायले आफ्नै एकता, आवश्यकता र बलबुताबारे बुझ्न जरुरी भएको छ ।दलित समुदायलाई सामूहिक बस्तीभन्दा अलग, सामाजिक जीवनभन्दा पर राख्नु भनेको अधिकार वञ्चितीकरणको नयाँ स्वरूप हो । यो दलित समुदाय र समस्यालाई यथास्थितिमै राख्ने प्रपञ्च हो । जातव्यवस्था अन्त्यका लागि अहिलेसम्म कुनै किसिमको साझा र सामूहिक अभियान चलेको देखिँदैन । जेजति गरेका छन्, त्यो दलित समुदायले आफ्नै बलबुतामा गरेका छन् । विभेद र उत्पीडनका आधारमा क्षतिपूर्तिसहित बेलैमा बुद्धि पुर्याएर सबै वर्ग, जाति, क्षेत्र, लिंग र समुदायलाई अपनत्वबोध हुनेगरी राज्य पुनःसंरचना गर्न जरुरी छ । सरकारी वा निजीस्तरका सबै स्वास्थ र शिक्षा लगायतका आधारभूतस्तरमा दलित सीमान्तीकृत समुदायको निःसर्त र निःशुल्क प्रवेश गराउनुपर्छ । समाजिक, आर्थिक र राजनीतिक रूपमा क्षतिपूर्तिसहित विशेष अधिकार र छुट्टै कानुनको ग्यारेन्टी गर्न जरुरी छ । अनि मात्र दलित, गरिब तथा सीमान्त समुदायको पहिचान र आत्मसम्मान समाजमा कायम गर्न सकिन्छ ।"
भारतमा झन्डै एक वर्षदेखि चिनियाँ राजदूत रिक्त,काठमाडौं (कास) भारतमा झन्डै एक वर्षदेखि चिनियाँ राजदूतावास राजदूतविहीन छ । यसअघिका राजदूत सन वेइदोङको कार्यकाल सकिएपछि चीनले भारतमा नयाँ राजदूत पठाएको छैन । भारतमा चीनले लामो समयसम्म नयाँ राजदूत नराख्नुलाई पछिल्ला वर्षमा दुई देशबीच देखिएको अविश्वासलाई प्रमुख कारण मानिएको छ । सनलाई सन् २०२२ अक्टोबर २६ मा उपविदेशमन्त्री बनाइएको थियो । पछिल्लो समय चिनियाँ राष्ट्रपति सी चिनफिङले जापान र अमेरिकाका लागि राजदूत नियुक्त गरेका छन् । तर भारतका लागि नयाँ राजदूत कहिले तोकिन्छ भन्नेबारे चिनियाँ सञ्चारमाध्यममा पनि केही खुलाइएको छैन । चिनियाँ राष्ट्रपति सीले यसै महिना नयाँदिल्लीमा भएको जी२० सम्मेलनमा आफू सहभागी नभई प्रधानमन्त्री ली छियाङलाई पठाएका थिए ।हिन्दुस्तान टाइम्सका अनुसार भारतका लागि सन् १९७६ पछि पहिलो पटक चिनियाँ राजदूतको पद रिक्त भएको हो । भारतले द्विदेशीय सम्बन्ध असामान्य र तनावपूर्ण छ भनेर चित्रित गरिरहेकाले चीनले तत्काल राजदूत नियुक्त नगरेको भन्ने पनि चिनियाँ विश्लेषण छ । सन् १९६२ को सीमा युद्धपछि सन् १९७६ मा सम्बन्ध सामान्य नहुन्जेलसम्म दिल्लीस्थित चिनियाँ दूतावासमा चार्ज डी अफेयर्स वा प्रथम सचिवले नेतृत्व गरेका थिए ।पछिल्लो समय २०२० मा भारत र चिनियाँ सैनिकबीच लद्दाखको गलवान उपत्यकामा हिंस्रक झडप भएपछि दुवै देशबीच सम्बन्धमा चिसोपन देखिएको हो । जसमा २० भारतीय सैनिकको मृत्यु भएको थियो भने चीनले आफ्नोतर्फ पनि हताहती भएको बताए पनि संख्या खुलाएको छैन । सन बेइजिङ फर्किएपछि दिल्ली दूतावासको नेतृत्व चार्ज डी अफेयर्स मा जियाले गरिरहेका छन् । त्यसो त सन् १९५८ देखि सन् १९७५ सम्म बेइजिङमा राजदूत राखेको थिएन । सम्बन्ध सुधार भएपछि सन् १९७६ मा तत्कालीन भारतीय विदेशमन्त्री वाईभी चौहानले केआर नारायणलाई राजदूत नियुक्त गरेका थिए । उनै नारायण पछि भारतको उपराष्ट्रपति र राष्ट्रपतिसमेत भए ।उनीभन्दा अघिका भारतका लागि चिनियाँ राजदूत लुओ चोउहुईलाई उपविदेशमन्त्री बनाइएको थियो । सन वेइदोङले २०१९ अगस्ट २८ मा तत्कालीन भारतीय राष्ट्रपति रामनाथ कोविन्दलाई ओहदाको प्रमाणपत्र बुझाएका थिए । तर बेइजिङमा भने प्रदीपकुमार रावत झन्डै दुई वर्षदेखि भारतीय राजदूत छन् ।
पकेटमारबाट युरोपभरि नै पर्यटक हैरान,"(पेरिस)युरोपेली मुलुकमा भ्रमण गर्न आउने पर्यटकहरू पकेटमारबाट हैरानीमा पर्ने गरेका छन् । त्यसो त पकेटमारहरू जुनसुकै देशमा पनि हुन्छन् । तर युरोपमा जति पकेट मारिन्छ, त्यसबारे भने भ्रमणमा आउने कमैलाई थाहा छ । जसका कारण रमाइलो गर्न पुगेका पर्यटक पकेटमारबाट बिजोग हुने गरेका छन् । युरोपका केही देश पकेटमारीका लागि बदनाम नै छन् । युरोपमा प्रत्येक वर्ष हजारौं मानिस विदेशको यात्रा गर्दा बहुमूल्य चीजहरू चोरी भएर अत्यन्त हैरानीको सामना गर्ने गरेका छन् । पर्यटकहरू प्रायः नयाँ ठाउँको परिवेश र वस्तुस्थितिका बारेमा कम सचेत हुने र युरोपमा सुरक्षा छ भन्ने बढी आत्मविश्वासले पनि पकेटमारहरूलाई सहज बनाउने गरेको छ । व्यस्त क्षेत्र र लोकप्रिय पर्यटकीय आकर्षण वरपर यात्रुहरू पकेटमारको सिकार हुनबाट बच्न विशेष रूपमा सतर्क हुनुपर्छ ।कोटजोन डट यूकेमा पकेट मारिने जोखिमका लागि युरोपेली देशहरूको स्तर निर्धारण रिपोर्ट जारी गरिएको छ । कम्पनीले प्रत्येक देशको पकेट मारिने शीर्ष पाँच पर्यटकीय स्थलको संख्या गणना गर्न पर्यटकहरूबाट सुझाव लिएको थियो । त्यसरी प्राप्त सुझावका आधारमा कोटजोनको युरोपेली पिकपकेट इन्डेक्सले तयार पारेको रिपोर्टअनुसार पकेट मारिने उच्च सम्भावना भएको गन्तव्य इटाली हो ।इटालीको राजधानी रोमको कोलोसियम, ट्रेभी फाउन्टेन र प्यान्थियोन, मिलानको डुओमो दी मिलानो र फ्लोरेन्सको ग्यालेरी डेगली युफिजीका आगन्तुकहरूले २०२२ मा १ हजार ९ सय ६ अनलाइन यात्रा समीक्षाहरूमा सामानहरू चोरी भएको उल्लेख गरेका छन् । यो इटालीको शीर्ष पर्यटक स्थलहरूमा प्रत्येक एक लाख आगन्तुकमा ४ सय ६३ जनाको पकेट मारिएको बराबर हो । यो संख्या कुनै पनि युरोपेली देशको तुलनामा सबैभन्दा बढी हो । दोस्रो स्थानमा रहेको फ्रान्समा प्रत्येक २८ करोडमा ३० लाख आगन्तुकको पकेट मारिने कोटजोनले जनाएको छ । कोटजोनले अनुगमन गरेका सबै पाँच आकर्षण राजधानी पेरिसमा पर्छन् । त्यस्तै नेदरल्यान्ड पकेटमार सूचकांकमा तेस्रो स्थानमा छ । स्पेनको सहर बार्सिलोना छैटौं स्थानमा परेको छ । पकेटमारहरूको सबैभन्दा कम बिगबिगी भएको मुलुकमा आयरल्यान्ड छ । कोटजोनका अनुसार यहाँ प्रति १० लाख आगन्तुकमध्ये ३० जनाको मात्रै पकेट मारिन्छ । पोल्यान्ड युरोपको १८ औं पकेट मारिने मुलुकमा छ ।कोटजोनका संस्थापक र सीईओ ग्रेग विल्सनका अनुसार चोरी कहीँ पनि हुन सक्छ तर पर्यटकीय स्थलहरू अपराधीहरूका लागि केन्द्र हुन् । उनले ठूलो भीड लाग्ने हुँदा पेरिसको आइफल धरहरा र रोमको ट्रेभी फाउन्टेनजस्ता पर्यटकीय केन्द्रहरूमा पकेटमारको जोखिम बढी रहेको बताए । छुट्टी मनाउनेहरूले सामान भुइँमा राखेर गफ गर्ने, खाना खाने, झोला कतै राख्ने, सामान भुइँमा छोडेर एकले अर्कोको फोटो खिचिदिने, सामान बेच्न आउनेलाई बढी विश्वास गरेर सामान हेर्न लगाउने आदि काममा व्यस्त हुनाले तिनको बढी चोरी हुन्छ । चोरहरूले अपरिचित व्यक्तिलाई बढी पछ्याउने हुँदा अझ बढी सचेत हुनुपर्छ, विल्सनको भनाइ छ । पकेटमारीको जोखिमबाट बच्न महँगो गहनाजस्ता बहुमूल्य वस्तु होटलको सेफमा राख्न, पर्सहरू लुगाभित्र बाँधेर राख्न, अपरिचितलाई क्यामरा र फोन दिएर फोटो खिच्न नलगाउन, बहुमूल्य वस्तु देखिने गरी प्रयोग नगर्न पर्यटकलाई केटजोन यूकेले सल्लाह दिएको छ ।"
क्यानडा र भारतबीच तनाव गहिरिँदै,"(नयाँदिल्ली)भारत र क्यानडाबीचको तनाव थप गहिरिँदै गएको छ । एकअर्काका कूटनीतिज्ञलाई देशनिकाला गरेपछि दुवै देशले आफ्ना नागरिकका लागि सुरक्षा एड्वाइजरी जारी गरेका हुन् । क्यानडामा रहँदै आएका खालिस्तान समर्थक नेता हरदीप सिंह निज्जरको हत्याको विषयलाई लिएर पछिल्लो समय दुवै देशबीचको सम्बन्धमा दरार देखिएको हो । क्यानडाले मंगलबार भारतमा रहेका आफ्ना देशका नागरिकका लागि जारी गरेको ट्राभल एड्वाइजरीमा सुरक्षा सतर्कता अपनाउन भनिएको छ । क्यानडा सरकारले आफ्ना नागरिकलाई भारतका जम्मुकश्मीर र पूर्वोत्तर भारत नजान भनेको छ । क्यानडाले भारतका ती स्थानमा आतंकवाद, उग्रवाद, अशान्ति र अपहरणको खतरा रहेको भन्दै त्यताको यात्राबाट बच्नलाई आफ्ना नागरिकलाई भनेको छ । जवाफमा भारतले पनि त्यस्तै प्रकारको एड्वाइजरी जारी गरेको छ । भारतको विदेश मन्त्रालयले बुधबार जारी गरेको एड्वाइजरीमा क्यानडामा भारतविरोधी गतिविधि बढेकाले त्यहाँ रहेका वा जान लागेकालाई सतर्कता अपनाउन भनिएको छ । क्यानडामा रहेका भारतीय कूटनीतिज्ञ र भारतीय कम्युनिटीलाई खास समूहबाट धम्की दिने काम भइरहेको छ, एड्वाइजरीमा भनिएको छ, क्यानडामा जारी भारतविरोधी एक्टिभिटीलाई हेर्दै त्यहाँ रहेका वा यात्रामा जानेलाई विशेष सतर्कता अपनाउन सल्लाह दिइन्छ । त्यहाँको बिग्रँदो सुरक्षा व्यवस्थालाई हेर्दै क्यानडामा रहेका भारतीय विद्यार्थीलाई सबैभन्दा बढी सतर्क रहन विदेश मन्त्रालयले भनेको छ । साथै कुनै समस्या परेको खण्डमा भारतीय कम्युनिटी र विद्यार्थीलाई क्यानडामा रहेको भारतीय हाइकमिसनलाई जानकारी गराउन भनिएको छ । क्यानडाको संसद्मा सोमबार प्रधानमन्त्री जस्टिन ट्रुडोले खालिस्तान टाइगर फोर्स (हरदीप सिंह) निज्जरको हत्यामा भारत सरकारको संलग्नताको आरोप लगाएका थिए । हत्यामा भारत सरकारको सुरक्षा एजेन्सीको हात रहेको ट्रुडोको अभिव्यक्तिले दुई देशबीच तनाव सिर्जना गरेको हो । सोमबार आफ्नो संसद्मा बोल्दै ट्रुडोले अनुसन्धानहरूबाट त्यस्तै आशंका बढाएको बताएका थिए । ट्रुडोको अभिव्यक्तिलाई भारत सरकारले आपत्तिजनक भनेको छ । क्यानडाले तत्कालै त्यहाँ भारतीय उच्च आयोगमा रहेका एक जना वरिष्ठ कूटनीतिज्ञलाई देश छाड्न आदेश दिएपछि जवाफमा भारतले पनि दिल्लीको क्यानेडियन उच्च आयोगका एक जना अधिकारीलाई ५ दिनभित्र देश छाड्न निर्देश दिइसकेको छ ।१८ जुन २०२३ का दिन क्यानडाको ब्रिटिस कोलम्बियाको सरीस्थित गुरुद्वारा नजिकै गोली हानेर निज्जरको हत्या गरिएको थियो । भारतले पृथकतावादी आन्दोलनका अगुवाका रूपमा निज्जरलाई मोस्ट वान्टेड सूचीमा राख्दै आएको थियो । शिख समुदायका मानिसहरूको क्यानडामा बाक्लो बसोबास छ । शिख समुदायका केही संगठनहरूले भारतमा छुट्टै देश खालिस्तानको माग गर्दै आन्दोलन गर्दै आएको छ । क्यानडामा रहेका शिख समुदायका केहीले खालिस्तान पक्षमा गतिविधि गर्दै आएका छन् ।"
पूर्वी चीनको जियाङसुमा आँधीका कारण १० जनाको मृत्यु,"बेइजिङ (रासस) पूर्वी चीनको जियाङ्सु प्रान्तका विभिन्न सहरमा मंगलबार भएको भीषण हावाहुरीसहित भएको वर्षाका कारण कम्तीमा १० जनाको मृत्यु हुनुका साथै अन्य कैयौं घाइते भएको स्थानीय अधिकारीहरूले जानकारी दिएका छन् । प्रान्तीय आपत्कालीन व्यवस्थापन विभागका अनुसार आँधीका कारण यान्चेङ र सुकियान सहर सबैभन्दा बढी प्रभावित भएका छन् । सुकियानमा साँझ ५ बजेर २० मिनेटमा डाक्सिङ र नानकाई नगरमा आँधीको धेरै प्रभाव परेको बताइएको छ । जहाँ ठूलो मात्रामा बालीनाली नष्ट हुनुका साथै प्रभावित क्षेत्रका बासिन्दालाई अस्थायी रूपमा सुरक्षित स्थानमा स्थानान्तरण गरिएको छ । यान्चेङमा स्थानीय समयअनुसार राति ८ः३० बजे सहरको फनिङ काउन्टीमा अर्को आँधी आएको थियो । उक्त आँधीका कारण भुमरीमा परी कम्तीमा पाँच जनाको मृत्यु भएको छ भने चार जना घाइते भएका छन् । यससँगै काउन्टीको लुपु र बान्हु नगरमा मुसलधारे वर्षा भएको छ । प्रारम्भिक अनुसन्धानमा १ हजार ३ सय ६४ जना प्रभावित भएको, १९९ हेक्टर जमिनमा लगाइएको बालीनालीमा क्षति पुगेको र १२९ जनालाई अस्थायी रूपमा सुरक्षित स्थानमा स्थानान्तरण गरिएको बताइएको छ । स्थानीय सरकारी विभागहरूबाट उद्धारको काम भइरहेको छ साथै घाइतेहरूको स्थानीय विभिन्न अस्पतालमा उपचार भइरहेको छ ।"
नेपालको आर्थिक वृद्धि ४३ प्रतिशत हुने एडीबीको प्रक्षेपण,"काठमाडौं (कास) चालु आर्थिक वर्षमा नेपालको आर्थिक वृद्धि ४३ प्रतिशत हुने प्रक्षेपण एसियाली विकास बैंक (एडीबी) ले गरेको छ । गत आर्थिक वर्षको तुलनामा चालु वर्षमा आर्थिक वृद्धिमा सुधार आउने प्रक्षेपण एडीबीले गरेको हो । बैंकले बुधबार सार्वजनिक गरेको एसियन डेभलपमेन्ट आउटलुक, २०२३ प्रतिवेदनमा यस्तो प्रक्षेपण गरिएको छ । गत आर्थिक वर्षमा १९ प्रतिशत आर्थिक वृद्धि रहेकामा चालु आर्थिक वर्षमा त्यसमा सुधार हुने अनुमान एडीबीले गरेको छ । एडीबीले गरेको आर्थिक वृद्धिको प्रक्षेपण चालु आर्थिक वर्षमा बजेटमार्फत सरकारले गरेको भन्दा कम हो । चालु आर्थिक वर्षमा मुलुकको आर्थिक वृद्धिदर ६ प्रतिशत हुने प्रक्षेपण सरकारले गरेको छ । यस्तै, विश्व बजारमा तेलको मूल्य बढे पनि भारतमा मूल्य घटिरहेकाले चालु आर्थिक वर्षमा नेपालको मूल्यवृद्धि ६२ प्रतिशतभित्रै रहने एडीबीको प्रक्षेपण छ । यो प्रक्षेपण चालु आर्थिक वर्षमा सरकारले गरेको भन्दा कम हो । गत आर्थिक वर्षमा ७७ प्रतिशत रहेको नेपालको मूल्य वृद्धिदर चालु आर्थिक वर्षमा ६२ प्रतिशतमा झर्ने एडीबीको अनुमान छ । सरकारले चालु आर्थिक वर्षमा मूल्य वृद्धिदर ६५ प्रतिशतमा सीमित राख्ने लक्ष्य राखेको छ ।मूल्यवृद्धि नियन्त्रणभित्रै र विदेशी मुद्रा सञ्चिति पर्याप्त रहेकाले आर्थिक वृद्धिमा सहयोग पुग्ने एडीबीले जनाएको छ । नेपाल राष्ट्र बैंकले चालु आर्थिक वर्षको मौद्रिक नीतिमार्फत ०५ प्रतिशत बिन्दुले नीतिगत दर घटाएर ६५ प्रतिशत कायम गरेको छ । यसले बैंक ब्याजदर घट्ने र आर्थिक गतिविधि वृद्धिमा सहयोग पुग्ने एडीबीले जनाएको छ । चालु आर्थिक वर्षमा घरजग्गाको कारोबार बढ्न थालेको, थोक तथा खुद्रा व्यापार बढेको, आवास तथा खानाको माग पनि बढेको एडीबीको प्रतिवेदनमा उल्लेख छ । तर, गत साउनभदौमा (धान रोप्ने समय) कम वर्षा भएकाले कृषि उत्पादनमा ह्रास आउने र चौपायामा महामारीका रूपमा फैलिएको लम्पी रोगका कारण पशुपालन व्यवसाय प्रभावित हुने पनि एडीबीको अनुमान छ । नेपाल राष्ट्र बैंकले मौद्रिक नीतिमार्फत गरेका नीतिगत व्यवस्थाका कारण अर्थतन्त्रका बाह्य सूचकहरू बलियो अवस्थामा पुगेको एडीबीले जनाएको छ । गत साउनसम्म मुलुकको कुल विदेशी मुद्रा (विनिमय) सञ्चिति १५ खर्ब ७३ अर्ब १२ करोड रुपैयाँ पुगेको छ । गत असारको तुलनामा साउनसम्ममा यस्तो सञ्चिति करिब २२ प्रतिशतले बढेको हो । गत साउनसम्म मुलुकमा रहेको विदेशी मुद्रा सञ्चितिले १०३ महिनाका लागि वस्तु तथा सेवाको आयात धान्न पुग्ने राष्ट्र बैंकको दाबी थियो । बढ्दो रेमिट्यान्स र आयातमा स्थिरता देखिएकाले चालु खाता घाटा घटिरहेको पनि एडीबीले जनाएको छ । पछिल्ला महिनामा शोधनान्तर बचतमा रहे पनि गत असारसम्म चालु खाता भने अझै घाटाकै स्थितिमा थियो । हरेक पछिल्ला महिनामा घाटा रकममा कमी आइरहेको थियो । यही क्रममा गत साउनमा मुलुकको चालु खाता बचतमा पुगेको छ । गत असारमा ७२ अर्ब १६ करोड रुपैयाँले घाटामा रहेको चालु खाता गत साउनमा करिब १३ अर्ब रुपैयाँले बचतमा छ ।त्यस्तै, गत आर्थिक वर्ष भारतको आर्थिक वृद्धि ६३ प्रतिशत रहेको र चालु वर्षमा ६७ प्रतिशत रहने प्रतिवेदनमा उल्लेख छ । दक्षिण एसियामा गत आर्थिक वर्ष माल्दिभ्सको आर्थिक वृद्धि सबैभन्दा धेरै ७१ प्रतिशत रहेको र चालु वर्ष पनि माल्दिभ्सकै सबैभन्दा धेरै ६९ प्रतिशत रहने अनुमान छ ।"
घरजग्गा कारोबारमा झिनो सुधार,"काठमाडौं (कास) गत भदौको तुलनामा यस वर्षको भदौमा घरजग्गा कारोबार र कित्ताकाट बढेको छ । तर राजस्व भने बढ्न सकेको छैन । सरकारले कित्ताकाट खुलाएसँगै ०८० साउनको तुलनामा भदौमा घरजग्गा कारोबार, कित्ताकाट र राजस्व बढेको भूमि व्यवस्थापन तथा अभिलेख विभागको तथ्यांकले देखाउँछ । साउनमा कुल १ लाख १९ हजार ३ सय २४ वटा कारोबार भएको थियो । भदौमा केही बढेर कुल १ लाख २० हजार ३ सय ८१ कारोबार भएको विभागले जनाएको छ । विभागका अनुसार जग्गा कित्ताकाटमा पनि सामान्य वृद्धि भएको छ । साउनमा ७७ हजार ६८ वटा कित्ताकाट भएकामा भदौमा ८० हजार ३ सय १७ वटा कित्ताकाट भएको विभागको तथ्यांक छ । साउनको तुलनामा भदौमा राजस्व सामान्य वृद्धि भएको छ । साउनमा २ अर्ब ९१ करोड रुपैयाँ राजस्व उठाएको सरकारले भदौमा ३ अर्ब ४ करोड रुपैयाँ राजस्व उठाएको छ । ०७९ भदौको तुलनामा भने यो भदौमा राजस्व घटेको हो । गत भदौमा ३ खर्ब ५६ करोड राजस्व उठाएको थियो ।अहिले घरजग्गा कारोबारको मौसम नभएकाले पनि कारोबार ह्वात्तै बढ्न नसकेको नेपाल घरजग्गा आवास विकास महासंघका अध्यक्ष भेषराज लोहनीले बताए । घरजग्गा कारोबारका लागि यो बेमौसम हो, त्यसमा पनि अर्थतन्त्रका अन्य सूचकहरू पनि नकारात्मक छन्, उनले भने, अर्थतन्त्रको सबै सूचक सकारात्मक भएको भए घरजग्गा कारोबार पनि बढथ्यो होला ? गत वर्षको जेठ २३ मा भूउपयोग नियमावली, ०७९ जारी भइसकेपछि पालिकाले कृषि र गैरकृषि छुट्याइसकेपछि मात्रै कित्ताकाट गर्न पाइन्थ्यो । त्यसकारण साउनदेखि नै कित्ताकाट घटेको थियो । गत वर्षको मंसिर २३ देखि जग्गाको वर्गीकरणपछि मात्रै कित्ताकाट गर्नुपर्ने व्यवस्था सरकारले गरेको थियो । मन्त्रिपरिषद्ले स्वीकृत गरेको नियमावलीअनुसार आवासीय र व्यापारिक जग्गा ८० वर्गमिटर क्षेत्रफलसम्म कित्ताकाट गर्न पाइनेछ । यसअघि आवासीय जग्गा १३० वर्गमिटरभन्दा कम कित्ताकाट गर्न पाइँदैन थियो । सरकारले वर्गीकरण गरेर छुट्याएको जग्गामा कृषि, आवास र व्यावसायिकका लागि छुट्टाछुट्टै मापदण्ड र व्यावसायिक आवासमा स्थानीय सडकको मापदण्ड पूरा भएको बाटोघाटो भएका जग्गाहरूको मापदण्ड पनि कायम गर्ने गरी नियमावलीमा राखिएको छ । मन्त्रिपरिषद्बाट स्वीकृत भएको नियमावलीअनुसार सरकारले प्लानिङको स्वीकृति लिएकाहरूलाई ८० वर्गमिटर र नलिएकाको हकमा १३० वर्गमिटर जग्गा कित्ताकाट गर्न पाउने व्यवस्था गरिदिएको छ । पहिला प्लानिङको अनुमति लिने र नलिने दुवैलाई १३० वर्गमिटरभन्दा कम क्षेत्रफलमा कित्ताकाट गर्न पाइने व्यवस्था थियो । गत वर्षको जेठ २३ मा पास भएको भूउपयोग नियमावली२०७९ मा पहिलो पटक संशोधन गर्दै गत वैशाख ५ को मन्त्रिपरिषद् बैठकले कित्ताकाट खुला गर्ने निर्णय गरेको थियो । तर उक्त निर्णय प्रमाणीकरण गरेर कार्यान्वयनका लागि भूमि मन्त्रालयमा पठाउनुपर्ने थियो । वैशाख १२ मा मन्त्रिपरिषद्ले जग्गा कित्ताकाटसम्बन्धी विषयलाई आर्थिक तथा पूर्वाधार समितिमा पठाउने निर्णय गरेको थियो । त्यसपछि निर्णयलाई अन्तिम रूप नदिई पुनः जग्गा कित्ताकाटसम्बन्धी विषयमा अध्ययन गर्ने प्रक्रिया अघि बढेको थियो । उक्त अध्ययन तथा सिफारिसका आधारमा साउन ३० गते कित्ताकाट खुलाएको हो ।"
सरकारले बैंकलाई निःशुल्क दिएको निक्षेप महँगो ब्याजमा तान्दै राष्ट्र बैंक,"(काठमाडौं)सरकारले वाणिज्य बैंकहरूलाई निःशुल्क (शुन्य ब्याजदरमा) दिएको निक्षेप राष्ट्र बैंकले महँगो ब्याजदरमा बजारबाट उठाउनु पर्ने अवस्था सिर्जना भएको छ । स्थानीय तहको खातामा रहेको रकमको ६० प्रतिशत वाणिज्य बैंकहरूले निक्षेपमा गणना गर्न पाउने व्यवस्थापछि यस्तो अवस्था आएको हो । गत भदौ २५ देखि वाणिज्य बैंकहरूले स्थानीय तहको खातामा रहेको ६० प्रतिशत रकम गणना गर्ने सुविधा पाएका थिए । यही व्यवस्थाका कारण भदौ २५ मा नै वाणिज्य बैंकहरूमा ६३ अर्ब रुपैयाँ निक्षेप थपिएको थियो । त्यसयता स्थानीय तहको खातामा रकम थपिएसँगै बैंकहरूमा पनि निक्षेप बढेको छ । यसरी वित्तीय प्रणालीमा निक्षेप थपिएपछि बैंकहरूबीचको सापटी (अन्तर बैंक दर) ६ प्रतिशतबाट घटेर २ प्रतिशत हाराहारीमा झरेको छ ।ब्याजदरलाई अस्वाभाविक उतारचढाव हुन नदिई वाञ्छित सीमाभित्रै राख्न नेपाल राष्ट्र बैंकले ब्याजदर करिडोर कार्यान्वयनमा ल्याएको छ । ब्याजदर करिडोरका अनुसार अन्तरबैंक दर ४५ प्रतिशतभन्दा तल झरेपछि रिभर्स रिपोलगायत औजारमार्फत ब्याज भुक्तानी गर्नेगरी बजारबाट पैसा झिक्नुपर्छ । यदि अन्तरबैंक दर ७५ प्रतिशतभन्दा बढी भएपछि रिपोलगायत विभिन्न औजारहरूमार्फत राष्ट्र बैंकले बजारमा पैसा पठाउनुपर्छ । तर, अहिले अन्तर बैंक दर २ प्रतिशतभन्दा तल झर्दा पनि राष्ट्र बैंकले बजारबाट पैसा झिक्ने निर्णय गर्न सकेको छैन । स्थानीय तहको खातामा रहेको रकम वाणिज्य बैंकहरूले निक्षेपमा गणना गर्न पाउने व्यवस्थापछि अन्तरबैंक दर घटेर तल झरे पनि बजारबाट पैसा झिक्ने निर्णय गरिहाल्न अप्ठेरो भएको राष्ट्र बैंकका अधिकारीहरू बताउँछन् । बैंकहरूले स्थानीय तहको खातामा रहेको रकम निक्षेपमा गणना गर्न पाउने सुविधा लागू हुनुअघि अन्तरबैंक दर ६ प्रतिशतभन्दा माथि नै थियो । उक्त सुविधा कार्यान्वयनमा आएपछि एक्कासि यो दर घटेर ३ प्रतिशतभन्दा तल झरेको छ, नेपाल राष्ट्र बैंक अनुसन्धान विभाग प्रमुख प्रकाशकुमार श्रेष्ठले भने, अहिले राष्ट्र बैंकलाई नैतिक दबाब परेको छ । अन्तरबैंक दर ४५ प्रतिशतभन्दा तल जाँदा पनि बजारबाट पैसा नझिक्दा आफ्नै नीति विपरित काम हुने, झिकौं भने सरकारकै निर्णयअनुसार बजारमा आएको पैसा हो । यही कारण तत्कालै राष्ट्र बैंकले केही निर्णय गर्न सकेको छैन । स्थानीय तहको खातामा रहेको रकमको ६० प्रतिशत बैंकले निक्षेपमा गणना गर्न पाउने सुविधाले अल्पकालीन ब्याजदरमा असामान्य अवस्था ल्याइदिएको उनले बताए । एकातिर वित्तीय प्रणालीमा समग्रमा करिब ९४ अर्ब र प्रभावकारी रूपमा करिब ४३ अर्ब रुपैयाँ अधिक तरलता छ, अन्तर बैंक ब्याजदर ६ प्रतिशतबाट घटेर ३ प्रतिशतभन्दा तल झरेको छ, उनले भने, अर्कोतिर बैंकहरूले ब्याजदर बढाइरहेका छन् । यस कारण यो असामान्य अवस्था हो । सैद्धान्तिक रूपमा आफ्नै नीतिविपरीत भए पनि व्यावहारिक पक्ष हेरेर राष्ट्र बैंक अहिले पर्ख र हेरको अवस्थामा रहेको श्रेष्ठले बताए । सरकारकै निर्णयका कारण बैंकहरूमा निक्षेप थपिएकाले अन्तरबैंक दर सीमा (निक्षेप संकलन दर) भन्दा तल झरेको हो, उनले भने, अहिले सरकारले ऋणपत्रमार्फत आन्तरिक ऋण उठाइरहेको छ भने बैंकहरूबाट पनि कर्जा प्रवाह पनि बढेको देखिन्छ । यी कारणबाट अहिलेको अधिक तरलता सामान्य अवस्थामा आइहाल्छ कि भनेर बजारबाट पैसा उठाउनेबारे राष्ट्र बैंक मौन बसेको हो । चालु आर्थिक वर्षको मौद्रिक नीतिमा राष्ट्र बैंकले नीतिगत दरलाई ५० आधार बिन्दुले घटाई ६५ प्रतिशत कायम गरेको छ । बैंक दरलाई ७५ प्रतिशतमा यथावत् राखी निक्षेप संकलन बोलकबोल दरलाई ५५ प्रतिशतबाट घटाएर ४५ प्रतिशत कायम गरिएको छ, मौद्रिक नीतिमा भनिएको छ, राष्ट्र बैंकले सञ्चालन लक्ष्यको रूपमा लिएको भारित औसत अन्तरबैंक ब्याजदर बैंक दरभन्दा उच्च र निक्षेप संकलन दरभन्दा न्यून भएमा दोस्रो बजार कारोबार र निक्षेप संकलन बोलकबोल खुला गरिनेछ । यसको सिधा अर्थ अन्तरबैंक दर ४५ प्रतिशतभन्दा तल जाँदा राष्ट्र बैंकले बजारबाट पैसा झिक्ने र ७५ प्रतिशतभन्दा माथि जाँदा बजारमा पैसा पठाउने हो । स्थानीय तहको पैसा बैंकहरूले निक्षेपमा गणना गर्न थालेपछि अन्तरबैंक दर केही अस्थिर देखिएको बैंकरहरू स्वीकार गर्छन् । पछिल्ला दिनमा अन्तरबैंक दर २ प्रतिशत हाराहारीमा आएको देखिन्छ । यही अवस्था आउन नदिन र ब्याजदरलाई स्थायित्व दिन विगतमा स्ट्यान्डिङ डिपोजिट फेसिलिटी सुविधा ल्याइएको थियो, नेपाल बैंकर्स संघका अध्यक्ष सुनिल केसीले भने, यो अवस्था कायमै रहिरह्यो भने ब्याजदरमा उतारचढाव आउँछ । ब्याजदरमा उचारचढाब आउने भएकाले यो अवस्थालाई लामो समयसम्म रहन दिनु नहुने केसीको भनाइ छ । एकदुई दिन हेरौं, बजारको अवस्था कस्तो हुन्छ अर्को साताबाट केही निर्णय होला, उनले थपे । यस्तै, ब्याज घटाउने सर्तस्वरूप अर्थ मन्त्रालयले स्थानीय तहको खातामा रहेको रकममध्ये ६० प्रतिशत वाणिज्य बैंकहरूले निक्षेपका रूपमा गणना गर्ने सुविधा दिए पनि असोजमा झन्डै आधा बैंकहरूले निक्षेपको ब्याज बढाएका छन् । असोजका लागि आठ वटा वाणिज्य बैंकले बचत र मुद्दती निक्षेपको ब्याज सामान्य दरले बढाएका छन् । बाँकी १२ मध्ये आठ वटाले निक्षेपको ब्याजदर घटाएका छन् भने, चार वटा बैंकले कुनै परिवर्तन गरेका छैनन् । स्थानीय तहको खातामा रहेको रकमको ६० प्रतिशत निक्षेपमा गणना गर्न पाउने सुविधापछि वित्तीय प्रणालीमा करिब ६३ अर्ब रुपैयाँ थपिएको छ । समग्रमा यो रकम धेरै देखिए पनि अधिकांश रकम चार वटा वाणिज्य बैंकमा मात्र गएकाले बाँकीले निक्षेपको ब्याज बढाएको जानकारहरू बताउँछन् ।सरकारबाट शून्य ब्याजदरको निक्षेप लिएर त्यसलाई लगानी गरेर बैंकले नाफा कमाउने तर त्यसको लाभ ब्याजदरमार्फत ग्राहकसम्म पुर्याउनुपर्छ (पासअन) भन्ने चर्चा चलिरहेका बेला बैंकहरूले ब्याज बढाउँदा उनीहरूको आलोचना भइरहेको छ । यद्यपि आठ बैंकले निक्षेपको ब्याज बढाए पनि गत भदौको औसत ब्याजको तुलनामा असोजको औसत ब्याजदर ०७ प्रतिशत विन्दुले कम हो । गत भदौमा बैंकहरूको मुद्दती निक्षेपको औसत ब्याजदर १०३२ प्रतिशत रहेकोमा असोजमा घटेर औसत १०२५ प्रतिशत कायम भएको छ । ०७८ पुसदेखि ब्याजदरमा भद्र सहमति गर्दै आएका बैंकहरूले नयाँ आर्थिक वर्षको सुरु (साउन १) देखि उक्त सहमति तोडेका थिए । भद्र सहमति तोडिएपछि साउनका लागि ४ वटा र भदौका लागि १० वाणिज्य बैंकले निक्षेपको ब्याज बढाएका थिए । साउनमा ब्याजदर नबढाएका बैंकहरूको निक्षेप ब्याजदर बढाएका बैंकमा गएपछि भदौका लागि अरू बैंकले पनि ब्याजदर बढाएको उनीहरूको दाबी छ । ब्याजदर वृद्धिसँगै असोजका लागि बैंकहरूको सबैभन्दा बढी ब्याजदर ११०५ प्रतिशत पुगेको छ । यसरी मुद्दती निक्षेपको तुलनामा साधारण निक्षेपको ब्याजदर थोरै मात्र बढेकाले बैंकहरूको औसत आधार दरमा धेरै असर नपर्ने बैंकर्स संघको दाबी छ ।"
भारतमा थप विद्युत् खरिदबिक्रीको बाटो खुल्यो,"(काठमाडौं)नेपालले भारतका थप केही राज्यहरूसँग पनि विद्युत् खरिदबिक्री गर्न पाउने भएको छ । भारतको राजधानी नयाँदिल्लीमा मंगलबार र बुधबार बसेको नेपालभारत संयुक्त प्राविधिक टोली (जेटीटी) को बैठकले १३२ केभीको प्रसारण लाइनमार्फत राज्यस्तरमा समेत विद्युत् खरिदबिक्री गर्न सक्ने निर्णय गरेको हो । नेपालभारत संयुक्त प्राविधिक टोलीको १४ औं बैठकले १३२ केभीका प्रसारण लाइनमार्फत पनि विद्युत् आयातनिर्यात गर्न सकिने निर्णयसँगै नेपालभारतबीच रहेका १३२ केभी प्रसारण लाइनमार्फत समेत बिजुली खरिदबिक्रीको बाटो खुलेको हो । नेपाल विद्युत् प्राधिकरण र भारतको केन्द्रीय विद्युत् प्राधिकरण जेटीटीको बैठकअघि बसेको संयुक्त कार्यदल (ज्वाइन्ट अपरेसन कमिटी) को बैठकले कुनै पनि भारतीय संस्थामार्फत विद्युत् आयात र निर्यात दुवैका लागि सीमापार १३२ केभी लाइन प्रयोग गर्न सक्ने सहमति गरेको छ । यसले हाल भारतको केन्द्रीयस्तरमा रहेको आयातनिर्यात राज्यस्तरमा समेत गर्न सक्ने बाटो खुलेको छ । यद्यपि यसलाई ऊर्जा सहसचिवस्तरीय संयुक्त कार्यदल तथा ऊर्जा सचिवस्तरीय बैठकले अनुमोदन गर्नुपर्ने नेपाल विद्युत् प्राधिकरणअन्तर्गतको विद्युत् व्यापार विभागका निर्देशक प्रबल अधिकारीले जानकारी दिए । ऊर्जा सचिवस्तरीय बैठकले अनुमोदनपश्चात् नेपाल र भारतका विद्युत् खरिदबिक्री गर्ने संस्थाले सहमति गरेर भारतको केन्द्रीय विद्युत् प्राधिकरणसमक्ष अनुमतिका लागि पठाउनुपर्नेछ । बैठकले आगामी महिनाभित्र सञ्चालनमा आउने रूपन्देहीको मैनहियादेखि भारतको नौतनुवासम्मको १३२ केभीको प्रसारण लाइनमार्फत पनि विद्युत् आयातनिर्यात गर्न पाउने सहमति भएको अधिकारीले जानकारी दिए । अहिले नेपालभारत १३२ केभी प्रसारण लाइनमार्फत ४५० मेगावाटको हाराहारीमा विद्युत् आयातनिर्यात गर्न मिल्ने नेपाल विद्युत् प्राधिकरणले जनाएको छ । यस्तै कोहलपुरनानपारा १३२ प्रसारण लाइन यसै आर्थिक वर्षमा सञ्चालनमा आउने र उक्त प्रसारण लाइनसमेत आयातनिर्यातका लागि प्रयोग हुनेछ । यसअघि ढल्केबरमुजफ्फपुर प्रसारण लाइनबाट केन्द्रीयस्तरमा मात्रै विद्युत् खरिदबिक्री भइरहेको छ । जेटीटीको १४ औं बैठकले नेपालभारतबीच रहेका अन्य प्रसारण लाइनलाई थप सुदृढ गर्ने निर्णय गरेको छ । जेटीटीमा नेपालको नेतृत्व ऊर्जा जलस्रोत तथा सिँचाइ मन्त्रालयका सहसचिव सन्दीपकुमार देव गरेका थिए । ढल्केबरमुजफ्फरपुर ४०० केभी प्रसारण लाइनको थप क्षमता निर्धारण गरी आगामी ५६ महिनामा ८०० मेगावाटसम्म बिजुली निर्यात गर्ने सक्ने क्षमताको बनाउने निर्णय गरेको छ । ढल्केबरमुजफ्फपुर लाइनबाट नेपालले बिजुली निर्यात गरिरहेको छ । हालको यसको क्षमता ६०० मेगावाटमा सीमित छ । यस प्रसारण लाइनबाट ८ सय मेगावाट पुर्याउने बैठकले निर्णय गरेको नेपाली टोलीको नेतृत्व गरेका देवले जानकारी दिए । गत फागुनमा बसेको जेटीटीको सिफारिसमा सचिवस्तरीय बैठकले ढल्केबरमुजफ्फपुर ४०० केभी प्रसारण लाइनको क्षमता ८ सय मेगावाट आयातनिर्यात गर्न क्षमता बढाउन अध्ययन गर्ने निर्णय गरेको थियो । उच्च क्षमताको प्रसारण लाइन भए तापनि एन माइनस वान (एउटा प्रसारण लाइनमा समस्या हुँदा अर्को लाइनको प्रयोग गर्ने पद्धति) लागू भएका कारण आधामात्रै विद्युत् प्रसारण हुने गर्छ । अधिकतम सदुपयोग नभए पनि ढल्केवरमुजफ्फपुर प्रसारण लाइनको प्रयोगबापत नेपाल विद्युत् प्राधिकरणले भारतलाई वार्षिक १ अर्ब हाराहारीमा शुल्क तिर्दे आएको छ । अरुण तेस्रो आयोजनाले निर्माण गरिरहेको प्रसारण लाइनमा ९०० मेगावाटबाट बढी रहने क्षमताको समेत उपयोग गर्ने निर्णय गरेको छ । यो प्रसारण लाइनको भारततर्फको काम सकिइसकेको छ । नेपालतर्फ भने जग्गा अधिग्रहणमा समस्या रहेको आयोजनाको सहजकर्ता लगानी बोर्डले जनाएको छ । अरुण तेस्रोको उत्पादनतर्फको काम सन्तोषजनक छ, बोर्डका प्रवक्ता अमृत लम्सालले भने, प्रसारण लाइनतर्फको काममा भने समस्या छ । केही जिल्लामा जग्गा अधिग्रहणमा समस्या पूरा भएको छैन । एसजेभीएनले सन् २०२५ सम्ममा अरुण तेस्रोबाट व्यापारिक उत्पादन थाल्ने तयारी छ । अरुण तेस्रो आयोजना निर्माण गरिरहेको सतलज जलविद्युत् निगम (एसजेभीएन) ले बनाउने प्रसारण लाइनमा ९ सय मेगावाटबाहेकको बाँकी क्षमता नेपाल भारतको विद्युत् व्यापारको प्रयोगका लागि उपयोग गर्ने निर्णय भएको छ, नेपाली टोलीको नेतृत्व गरेको सहसचिव देवले भने । एसजेभीएन भारत सरकार तथा हिमाञ्चल प्रदेश सरकारको ज्वाइन्ट भेन्चर (जेभी) कम्पनीसमेत हो । एसजेभीएनले ९०० मेगावाट क्षमताको अरुण तेस्रो, ६६९ मेगावाट तल्लो अरुण र नेपाल विद्युत् प्राधिकरणसँगको जेभीमा ४९० मेगावाट क्षमताको अरुण४ निर्माण गरिरहेको छ । बैठकले टनकपुरबाट थप विद्युत् निर्यातका लागि प्रसारण लाइनको क्षमता थपका लागि अध्ययन गर्ने निर्णय गरेको सहसचिव देवले जनाए । सुदूरपश्चिम प्रदेशमा उत्पादित बिजुलीलाई टनकपुरबाट भारत निर्यातका लागि प्रसारण लाइनको क्षमता विस्तार गरी विद्युत् आदानप्रदान गर्नका लागि अध्ययन गर्ने निर्णय गरेको छ । हाल उक्त प्रसारण लाइनबाट ७० मेगावाटको हाराहारीमा विद्युत् निर्यात भइरहेको र यसको क्षमता विस्तार गरी थप विद्युत् आदानप्रदान गर्ने सहमति भएको देवले जनाए । टनकपुरमहेन्द्रनगर करिडोरमा २२० केभी लाइन निर्माणको सम्भाव्यता अध्ययनका लागि नेपाल र भारतीय प्राविधिक टोलीले संयुक्त भ्रमण गर्ने निर्णय भएको छ ।"
सूर्यविनायकरत्नपार्क द्रुत बस सुरु,"काठमाडौं (कास) संविधान दिवसका अवसर पारेर बुधबारबाट सूर्यविनायकरत्नपार्क रुटमा द्रुत बस सेवा सुरु भएको छ । सर्वसाधारण यात्रुका लागि भने बिहीबारदेखि मात्र यो सेवा सुरु हुनेछ । पहिलो चरणमा २५ वटा बस सञ्चालन हुनेछन् । गत साउन ४ मा भौतिकमन्त्री स्तरीय निर्णयअनुसार तत्कालका लागि द्रुत बस सेवा अत्यधिक ट्राफिक जाम हुने समय बिहान ९ देखि ११ र साँझ ४ देखि ६ बजेसम्म सञ्चालन गरिने उल्लेख गरिएको थियो । अहिले उक्त समयमै चल्ने गरी बस सेवा सुरु गरिएको मन्त्रालयले जनाएको छ । उक्त बसको भौतिक पूर्वाधार तथा यातायातमन्त्री प्रकाश ज्वालाले उद्घाटन गरे ।समयमै पुग्न यात्रुलाई समस्या भएपछि द्रुत बस सेवाको अवधारणा ल्याइएको मन्त्री ज्वालाको भनाइ छ । बिहान र साँझको समयमा यात्रुलाई सहजता दिन द्रुत बस सेवा सुरु गरिएको हो, उनले भने, यो बस सञ्चालनका क्रममा केही समस्या आए त्यसलाई सुधार्दै लग्नेछौं । अहिले सूर्यविनायकरत्नपार्क रुटमा बस सेवा सुरु गरिएको भए पनि अन्य खण्डमा पनि यो सेवा विस्तार गर्दै लगिने उनको भनाइ छ ।बालाजु, चाबहिल, महाराजगन्ज, ललितपुरलगायत बढी यात्रुको चाप हुने खण्डमा पनि यो सेवा विस्तार गर्दै लगिनेछ, पहिला सूर्यविनायकबाट रत्नपार्कसम्म आउन ट्राफिक जामले बढीमा दुई घण्टासम्म लाग्थ्यो, मन्त्री ज्वालाले दाबी गर्दै भने, द्रुत बसमा ४५ मिनेट लाग्नेछ, यसलाई अझै छिटो बनाउन लाग्नेछौं । यात्रुको चाप कत्तिको हुन्छ भन्नेबारे बिहीबार सेवा सुरु गरेपछि थाहा हुने यातायात व्यवस्था विभागका महानिर्देशक उद्धवप्रसाद रिजालले बताए । बिदाको दिन द्रुत बस चल्ने छैन, उनले भने, उक्त बस सेवा सुरु गर्नुको मुख्य उद्देश्य क्याम्पस जाने विद्यार्थी, कार्यालय जाने कर्मचारी र बिहान समयमै गन्तव्यमा पुग्नुपर्ने यात्रुका लागि हो । उनका अनुसार रातो रंग लगाएको ठाउँमा बस रोकेर यात्रु चढाउनेओराल्ने गरिनेछ । यस्ता ठाउँ १९ वटा छन् । यात्रुका लागि ४० सिटभन्दा माथिका ठूला बसको व्यवस्थापन गरिएको छ ।उक्त द्रुत बस सेवा सञ्चालनमा आएपछि सामाजिक सञ्जाल फेसबुक, ट्वीटरतिर पक्ष र विपक्षमा टीकाटिप्पणी हुन थालेका छन् ।"
चार देशका भन्सार अधिकारी छलफलमा,"झापा (कास) चार देशका भन्सार अधिकारीहरूले सीमावर्ती क्षेत्रका भन्सार प्रशासन र व्यापार सहजीकरणका तमाम समस्याहरू पहिचान गरी एकअर्का देशका भन्सार प्रशासनले सहजीकरण गर्दै जाने प्रतिबद्धता गरेका छन् । दक्षिण एसियाली उपक्षेत्रीय आर्थिक सहयोग (सासेक) को पहलमा मंगलबार धुलाबारीस्थित मेची क्राउनमा सम्पन्न नेपालसहित भारत, बंगलादेश र भुटानका सीमावर्ती भन्सार अधिकारीहरूको चौथो बैठकले त्यस्तो प्रतिबद्धता जनाएका हुन् । भन्सार विभागले आयोजना गरेको बैठकलाई मेची भन्सार कार्यालयले सहजीकरण गरेको थियो । सासेकले बंगलादेश, भुटान, भारत, माल्दिभ्स, म्यानमार, नेपाल र श्रीलंका लगायतका देशहरूलाई क्षेत्रीय समृद्धि प्रवर्द्धनसँगै आर्थिक अवसरहरूको पहिचान गर्ने लक्ष्य राखेको छ । यसले दक्षिण एसियामा अन्तरक्षेत्रीय व्यापार र सहयोगलाई बढावा दिँदै ती देशबीच साझा दृष्टिकोणको खाँचो औंल्याउँदै आएको छ । म्यानमार, चीनसहित दक्षिणपूर्वी एसियासँग सम्पर्क र व्यापारको स्थापित गर्ने उद्देश्य सासेकको छ । सीमा भन्सारमा हुने समस्या समाधान गर्दै व्यापार सहजीकरणका लागि पहल गर्ने विषयमा चार देशका भन्सार अधिकारीबीच आपसी समझदारी भएको छ, मेची भन्सार कार्यालयका प्रमुख रामप्रसाद रेग्मीले भने, अन्तरसीमा व्यापारका विभिन्न आयामबारे पनि खुला छलफल गरेका छौं । बैठकमा चारै देशका व्यापारिक समस्या, व्यापारीका गुनासाहरूबारे पनि खुला रूपमा छलफल गरी कानुनी रूपमा कार्यान्वयनका लागि पहल गर्ने निर्णय भएको रेग्मीले जनाए । बैठकमा बंगलादेश, भारत, नेपाल र भुटान १८ जना प्रतिनिधि सहभागी थिए । जसमा भारतीय दूतावास र एसियाली विकास बैंकका चारै देशका प्रतिनिधिहरू पनि सहभागी थिए । भन्सार विभागका निर्देशकसहित ३ जना प्रतिनिधिहरूले भर्चुअलमार्फत सहभागिता जनाएका थिए । भन्सार विभागबाट महानिर्देशक शोभाकान्त पौडेल, निर्देशक हरिहर पौडेल, उपमहानिर्देशकद्वय रमेश अर्याल, सेवन्तक पोखरेलले सीमा व्यापार सहजीकरणमा बैठक फलदायी बन्ने जनाएका थिए । एसियाली विकास बैंकको समन्वयमा सासेक भन्सार उपसमूहको पहिलो बैठक भारतको सिलिगुडीमा सन् २०१७ मा सम्पन्न भएको थियो । त्यसयता सन् २०१८ मा बंगलादेशको बुरिमारीमा, सन् २०१९ मा भुटानको फुन्छ्योलिङमा र कोभिड अघि सन् २०२० मा भर्चुअल माध्यमबाट बैठक सम्पन्न भएको थियो । हालै बंगलादेशको ढाकामा सम्पन्न भन्सार उपसमूहको ११ औं बैठकले नेपालको झापामा चौथो सासेक सीमावर्ती बैठक आयोजना गर्ने निर्णय गरेको थियो ।"
अमेरिकी परियोजनामा अनियमितता आशंका,"(काठमाडौं)१० दिनपछि सकिने कर्णाली जलाधार क्षेत्रलक्षित भकारी परियोजनामा आर्थिक अनियमितताको आशंका गरिएको छ । अमेरिकी सहयोग नियोग (यूएसएड) को आर्थिक सहायतामा अन्तर्राष्ट्रिय गैरसरकारी संस्था मर्सी कोर्प्स नेपालले कार्यान्वयन गर्दै आएको परियोजनामा ६० लाख ८२ हजारभन्दा बढी रकम बराबरको अनियमितता भएको आरोप लागेको हो । महिला, बालबालिका तथा ज्येष्ठ नागरिक मन्त्रालयमा परेको उजुरीअनुसार गत जेठ ५ मा ललितपुरकै एक होटलमा प्रतिव्यक्ति ४ हजार ३ सय ५० रुपैयाँका दरले १९ कर्मचारी बसेको झूटो विवरण बनाएर आर्थिक अनियमितता गरेको, परियोजना लागू भएका समुदायमा खर्च गर्नुपर्ने रकमको करिब ६० लाख रुपैयाँ नजिकका सीमित कर्मचारीलाई प्रोत्साहनको बहानामा वितरण गरेको आरोप छ । स्थानीय गैरसरकारी संस्था कालिकोटको मानवअधिकार र वातावरण विकास केन्द्र (हुरेन्डेक नेपाल), दैलेखको सेवेक र मुगुको ग्रामीण सामुदायिक विकास केन्द्र (आरसीडीसी) लाई परियोजना दिँदा आर्थिक लेनदेन भएको, संस्थाको गाडीलगायत भौतिक सम्पत्ति मर्मतसम्भारका नाममा अनियमितता भएको उजुरीमा उल्लेख छ ।यसबारे अनुसन्धान गर्न महिला मन्त्रालयले असार २५ मा समाज कल्याण परिषद्लाई पत्र लेखेको थियो । परिषद्को कानुन इकाइले साउन ४ गते छ बुँदामा लिखित प्रतिक्रियाधारणा पेस गर्न कोर्प्सको नेपाल कार्यालयलाई आदेशात्मक पत्राचार गरेको थियो । परिषद् स्रोतका अनुसार मर्सी कोर्प्सले तोकिएकै समयावधिमा जवाफ पठाएको थियो । आन्तरिक छानबिन गरेर समाज कल्याण परिषद्लाई पेस गर्छौं भन्नुभएको छ, प्रगति केकसो भयो हालसम्म हामीलाई जानकारीमा आएको छैन, स्रोतले भन्यो । मर्सी कोर्प्सले उक्त परियोजना अर्थ मन्त्रालयसँग द्विपक्षीय सम्झौता गराएर कार्यान्वयन गरेका कारण परिषद् स्वयम्ले छानबिन गर्ने कानुनी आधार नभएको स्रोतको भनाइ छ । अर्थ मन्त्रालयबाट सम्झौता भएर सञ्चालन भएकाले हामीले छानबिन गर्नै मिलेन, मर्सी कोर्प्स आफैंले छानबिन गर्ने भनेर हामीलाई पठाएको जवाफ महिला मन्त्रालयमा बुझाइसकेका छौं, स्रोतले भन्यो ।मर्सी कोर्प्सर्मा भकारी परियोजनाका लागि डेपुटी चिप अफ पार्टी इन्द्रविलास बरालले उजुरीका सम्बन्धमा आवश्यक छानबिन भइरहेकाले फोकल पर्सनसँग बुझ्न सुझाए । कोर्प्सकी सञ्चार र सामाजिक व्यवहार परिवर्तन प्रबन्धक ऋचा उप्रेतीले परिषद्बाट पत्र प्राप्त भएपछि गहन ढंगले छानबिन भइरहेको बताइन् । हामीले छानबिन गरेर यति दिनमा बुझाउँछौं भनेका थिएनौं तर छानबिनबाट आएको फाइन्डिङ्स अबको सातादस दिनभित्रमा परिषद्लाई पनि बुझाउँछौं, उनले भनिन्, परियोजनामा केही कर्मचारीको नामै तोकेर आरोप लगाइएको छ, त्यसमा गहन छानबिन भइरहेको छ, आरोप पुष्टि भयो भने एक्सन लिइहाल्छौं । मर्सी कोर्प्सले कर्णाली जलाधार क्षेत्रमा पर्ने मुगु, जुम्ला, कालिकोट, दैलेख, सुर्खेत र अछाममा २२ हजार ३५० परिवारलाई खाद्यान्न र दिगो पानीका स्रोतमा उपलब्धता तथा पहुँच बढाउन, प्राकृतिक प्रकोपको प्रभाव कम गर्न भकारी परियोजना सञ्चालन गरेको थियो । २०७७ असोज १५ मा सुरु भएर आगामी असोज १३ सम्मको कार्यावधि भएको तीन वर्षे परियोजनाको लागत एक करोड ५० लाख अमेरिकी डलर छ ।"
हारमा पनि नेपालको बहादुरी,"आतिसबाजी नगरिनेकुनै पनि ठूला खेल महोत्सवको एउटा उत्तिकै आकर्षक पक्ष रहेको छ आतिसबाजी । एसियाली खेलकुद पनि यसको अपवाद रहेको छैन । तर हाङचउ एसियाली खेलकुदको उद्घाटन र समापन समारोहमा यस्तो आतिसबाजी केही पनि देख्न पाइने छैन । किनभने आयोजकले प्रतियोगितालाई वातावरणमैत्री बनाउने पक्षमा छ । यसै क्रममा आतिसबाजीका सबै प्रकारका कार्यक्रम नराखिएको हो । यसको स्थानमा डिजिटल लाइट सो प्रदर्शन गरिनेछ । आयोजक चीनले यसपल्टको एसियाली खेलकुदलाई पहिलो कार्बन न्युट्रल प्रतियोगिता बनाउने प्रयास गरिरहेको छ । संयोग कस्तो भने आतिसबाजीको चलन चीनबाटै सुरु भएको मानिन्छ । यो सन् ९६० देखि १२७९ बीच सङ वंशको पालामा खुबै प्रचलनमा थियो । ठूलो स्वरको आतिसबाजीले डर, भय, त्रास र अकुशल हराएर जाने विश्वास गरिन्छ । चीनमा अहिलेसम्म भएका ओलम्पिक र दुई एसियाली खेलकुदमा पनि आतिसबाजीको खुबै प्रयोग भएको थियो । तर यी सबै परम्परालाई तोड्दै हाङचउ एसियाली खेलकुदका आयोजकले यस्तो कुनै प्रदर्शनमा रोक लगाएको छ । अब आउने ठूला प्रतियोगिता योक्रम सुरु हुने विश्वास गरेको छ ।"
पाकिस्तानविरुद्ध खेल्दै नेपाल,"काठमाडौं (कास) साफ यू१९ च्याम्पियनसिपको पाँचौं संस्करण दशरथ रंगशालामा बिहीबार सुरु हुँदै छ । असोज १३ सम्म लिगकम नकआउटका आधारमा ६ देश सहभागी प्रतियोगिताको उद्घाटन खेलमा डिफेन्डिङ च्याम्पियन भारत र बंगलादेश भिड्दै छन् । अर्को खेलमा नेपाललाई पाकिस्तानले चुनौती दिनेछ ।यू२० को रूपमा गत वर्ष कालिंगा रंगशाला ओडिसामा आयोजित च्याम्पियनसिपको फाइनलको पुनरावृत्ति पनि हुनेछ यसपालिको उद्घाटन खेल । उक्त फाइनलमा भारतले बंगलादेशलाई अतिरिक्त समयमा ५२ ले परािजत गर्दै उपाधि जितेको थियो । पाँच टिम रहेको उक्त संस्करणमा लिग चरणमा शीर्ष दुई स्थानमा रहेको आधारमा भारत र बंगलादेशले उपाधि होडमा फाइनल खेल्ने अवसर पाएका थिए । नेपाली टिमको चुनौती समूह चरणमै बाहिरिएको थियो । यस प्रतियोगितामा भारत र नेपाल दुईदुईपल्ट च्याम्पियन भएको छ ।प्रशिक्षक सुनील श्रेष्ठले सम्हालेको नेपाली टिमले उपाधि जित्ने लक्ष्य राखेको छ । बुधबार आयोजित पत्रकार सम्मेलनमा उनले भने, हाम्रो लक्ष्य हरेक खेल जित्दै जाने हो, समूह विजेता बन्दै अगाडि बढेर उपाधि जित्ने हो । उनको टिम प्रतियोगिताको पहिलो दिन नै मैदानमा ओर्लदै छ, जहाँ नेपालले पाकिस्तानविरुद्ध प्रतिस्पर्धा गर्दै छ । यसपालि आयोजक नेपाल, माल्दिभ्स र पाकिस्तान समूह ए मा छन् भने भारत, बंगलादेश र भुटानले समूह बी मा प्रतिस्पर्धा गर्दै छन् । समूहका शीर्ष दुई टिम सेमिफाइनल प्रवेश गर्नेछन् ।यो प्रतियोगिता सन् २०१५ मा नेपालबाटै सुरु भएको थियो । अनन्त तामाङ, अञ्जन विष्ट, विमल घर्तीमगरसम्मिलित घरेलु टिम टाइब्रेकरमा भारतलाई हराएर च्याम्पियन भएको थियो । नेपाली टिमले दुई वर्षपछि थिम्पू (भुटान) मा भएको संस्करणमा उपाधि रक्षा गरेको थियो । तर, हल्चोक (काठमाडौं) भएको तेस्रो संस्करणमा नेपालको प्रदर्शन निरासाजनक थियो, जहाँ समूह चरणबाटै बाहिरिएको थियो ।त्यसैले दक्षिण एसियाली फुटबलको युथ च्याम्पियनसिप तेस्रोपल्ट आयोजना गर्दा नपाली टिमले पछिल्ला निरासालाई बिर्साउँदै फेरि च्याम्पियन बन्ने लक्ष्य राखेको हो । यो प्रतियोगिता विभिन्न तीन वटा उमेर समूह (यू१८, यू१९ र यू२०) मा सञ्चालन भएको छ । सन् २०१७ र २०१९ मा यू१८ च्याम्पियनसिपको रूपमा आयोजित प्रतियोगिता २०१५ मा यू१९ र २०२२ मा यू२० च्याम्पियनसिपको रुपमा आयोजना गरिएको थियो । आठ वर्षपछि फेरि यू१९ च्याम्पियनसिपमा फर्किएको हो ।"
दौडमा सुरज विजयी,"गोरखा (कास) संविधान दिवसको अवसरमा बुधबार भएको खुला दौड प्रतियोगितामा सुरज गुरुङ विजेता भएका छन् । १८ मिनेट २१ सेकेन्डमा ४ किलोमिटर दुरी पार गर्दै सुरजले उपाधि जिते । लियो क्लव अफ गोरखाको आयोजनामा सदरमुकामस्थित लक्ष्मीबजारबाट पुरानो वसर्पाकसम्म दौड आयोजना गरिएको थियो । प्रतियोगितामा १८ मिनेट २७ सेकेन्डमा सन्दीप ढकाल दोस्रो, १९ मिनेटबाट नवराज गुरुङ तेस्रो र १९ मिनेट १० सेकेन्डबाट सनम गुरुङ चौथो स्थानमा रहे । प्रथम, द्वितीय, तृतीय र चौथो हुनेले क्रमशः ५ हजार ५ सय ५५, ३ हजार ३ सय ३३, २ हजार २ सय २२२ र १ हजार १ सय ११ रुपैयाँ पुरस्कार पाए ।"
कामपा वडा १४ च्याम्पियन,"काठमाडौं (कास) काठमाडौं महानगरपालिका वडा नम्बर १४ ले बुधबार वडा १३ लाई ३२ ले हराएर प्रयागराज सिंह सुवाल स्मृति अन्तरवडा फुटसल प्रतियोगिता जितेको छ । लैनचौर फुटसल मैदानमा भएको फाइनलमा वडा १४ का मनिष रानाभाटले दुई गोल र दिलीप थापाले एक गोल गरे । वडा१३ का लागि अभय राना र आशिष कपालीले गोल गरेका थिए । विजेताका आरोन खड्का म्यान अफ द म्याच भए । विजेताले ट्रफीसहित २ लाख रुपैयाँ पुरस्कार पाए । उपविजेता वडा १३ ले एक लाखमा चित्त बुझाए । विधागततर्फ उत्कृष्टमा वडा १३ का आशिष कपाली सर्वोत्कृष्ट खेलाडी, वडा १४ का मनिष सर्वाधिक गोलकर्ता र विपिन थापा मगर उत्कृष्ट गोलरक्षक भए । उनीहरूले जनही १० हजार पाए । विजेतालाई काठमाडौं महानगर प्रमुख बालेन्द्र शाह, उपप्रमुख सुनीता डंगोल र आयोजक वडा २३ का अध्यक्ष मचाराजा महर्जनले ट्रफी तथा पुरस्कार हस्तान्रण गरे ।"
