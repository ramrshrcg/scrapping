शीर्षक,विवरण
स्थानीय तह जसले उदाहरण बनाउँदै छन्,"बुक फ्रि फ्राइडेकाठमाडौं महानगरपालिकाले मातहतका सामुदायिक विद्यालयमा शिक्षालाई सीपसँग जोड्ने उद्देश्यले पाठ्यपुस्तकविहीन सिर्जनात्मक सिकाइ (बुक फ्रि फाइडे) कार्यक्रम लागू गरेको छ । विद्यार्थीको व्यक्तित्व विकासमा सैद्धान्तिकसँगै व्यावहारिक ज्ञानको आवश्यकता पर्ने भन्दै महानगरले प्रत्येक शुक्रबार यो कार्यक्रमको थालनी गरेको हो । आइतबारदेखि बिहीबारसम्म शिक्षा विभागको सूचीबमोजिम पाठ्यक्रम, सहक्रियाकलाप तथा अतिरिक्त क्रियाकलाप सञ्चालन हुन्छ भने शुक्रबार नियमित अध्यापन हुने पाठ्यक्रमबाहेक अन्य जीवन उपयोगी सीप (जुत्ताको तुना बाँध्ने, धान रोप्ने, टपरी बनाउने, योग, सिलाइबुनाइ, हाजिरी जवाफ, चित्र लेखन, नाचगान) सिकाइन्छ । यीबाहेक कन्स्ट्रक्सन, घरमा तार र बिजुली जडान, एग्रिकल्चर एन्ड अर्बन फार्मिङ, प्लम्बिङ, उड कार्भिङ पनि सिकाउने गरिएको छ । महानगरका प्रवक्ता नवीन मानन्धरले यस कार्यक्रमले विद्यालय जाने विद्यार्थीको संख्या बढेको बताए । विद्यार्थीहरूले टिमवर्कमा काम गर्न, सडकपेटीमा हिँड्न, अनुशासनमा बस्न र साथीभाइलाई कस्तो व्यवहार गर्नेलगायत पनि सक्ने मौका पाएका छन्, उनले भने, शिक्षा सुधारमा निरन्तर लागिपर्ने छौं । कार्यक्रमअन्तर्गत ९० घण्टाको तालिम प्रदान गरिनेछ । यी विषयलाई चाहिने प्रशिक्षक महानगरले नै उपलब्ध गराएको छ । महानगरभित्रका ८९ सामुदायिक विद्यालयले शिक्षामा सीप लाई सञ्चालन गरेको महानगरले जनाएको छ ।प्रशान्त माली (काठमाडौं), महेश केसी (रुकुम पश्चिम), अर्जुन शाह (धनगढी), तृप्ति शाही (वीरेन्द्रनगर), ज्योति श्रेष्ठ (काभ्रे), दुर्गालाल केसी (दाङ), मोहन शाही (डोटी), रूपा गहतराज (नेपालगन्ज), ओमप्रकाश ठाकुर (सर्लाही) र डम्बरसिं राई (खोटाङ)"
सुन तस्करीमा तानिए माओवादीका ४ पूर्वमन्त्रीका सचिवालय सदस्य भण्डारी,"(काठमाडौं)भ्रष्टाचार अभियोगमा विशेष अदालतमा मुद्दा खेपिरहेका बिध ल्याबका सञ्चालक भीमकान्त भण्डारी सुन तस्करी प्रकरणमा पनि जोडिएका छन् । सत्तारूढ माओवादीसँग नजिक रहेका भण्डारी चिनियाँ सुन तस्करसँग अस्वाभाविक सम्पर्क मा भेटिएपछि प्रहरीको केन्द्रीय अनुसन्धान ब्युरो (सीआईबी) ले अनुसन्धान थालेको छ । सुन तस्करीका नाइके तिब्बती मूलका बेल्जियन नागरिक दावा छिरिङसँग भण्डारीले मोबाइल सम्पर्क र सन्देश आदानप्रदान गरेको तथ्य सीआईबीले फेला पारेको हो । अनुसन्धान स्रोतका अनुसार दावासँग भण्डारीले पटकपटक दाइ सम्बोधन गरेर फोन सम्पर्क र सन्देश आदानप्रदान गर्ने गरेको देखिन्छ । दावा हाल सीआईबीको नियन्त्रणमा छन् । हङकङबाट असार २९ मा गाडी र स्कुटरका ब्रेक सुमा लुकाएर ल्याएको ६१ केजी सुन प्रकरणमा दावा पक्राउ परेका थिए । त्यस्तै, गत पुस १० मा दुबईबाट विद्युतीय चुरोट (भेप) मा लुकाएर ९ केजी सुन ल्याउने तस्करका अर्का नाइके दावाजिन वाङ भने फरार छन् । वाङसहित सुन तस्करीको नेटवर्कमा देखिएपछि पूर्वसभामुख कृष्णबहादुर महराका छोरा राहुल पनि सीआईबीकै नियन्त्रणमा छन् । दावा जोडिएको तस्करी प्रकरणमा पूर्वउपराष्ट्रपति नन्दबहादुर पुनका छोरासमेत अनुसन्धानको दायरामा छन् । त्यसकै अनुसन्धान गर्ने क्रममा बिधका सञ्चालक भण्डारी जोडिएका हुन् । सुन तस्करसँग भण्डारीको सम्पर्क र सन्देश आदानप्रदान पटकपटक भएको देखिन्छ, हाल सीआईबीको नियन्त्रणमा रहेका दावासँग त दाजुभाइ साइनो लगाएर संवाद भएको अनुसन्धानका क्रममा भेटिएको छ, प्रहरी स्रोतले भन्यो, एकातिर सुन तस्करसँग अस्वाभाविक सम्पर्कसंवाद, अर्कातिर यही प्रकरणमा अनुसन्धानका क्रममा रहेका राहुल र दीपेशलगायत व्यक्तिसँग उस्तै निकटता देखिन्छ । त्यही भएर उनलाई अनुसन्धानको दायरामा राखेर हेरिरहेका छौं । भण्डारीले दावा र उनकी पत्नी भनिएकी अमला रोकासँग आफ्नो चिनजान र सम्पर्क रहेको पुष्टि गरे । कोभिड महामारीका बेला ल्याब सञ्चालन गरिएको हो, त्यही बेला दावासँग कुराकानी भएको हो । भ्याक्सिन खरिद गर्ने सन्दर्भमा दावाले सिनोभ्याक का सञ्चालकसँग सम्पर्क गराइदिएका हुन्, भण्डारीले कान्तिपुरसँग भने, नागढुंगानौबिसे सडकको ठेक्काका क्रममा पनि हाम्रो सम्पर्क भएको हो । ठेक्का प्रतिस्पर्धामा चिनियाँ कम्पनी पनि सामेल थियो, कम्पनीका प्रतिनिधिसँग पनि दावाले नै भेट गराइदिएका हुन् । यी सबै भेटघाट मेरो व्यापारिक प्रयोजनका लागि मात्रै हुन् । दावासँग पछिल्लो पटक १८ महिनाअघि मात्रै सम्पर्क भएको भण्डारीको जिकिर छ । प्रहरी स्रोतका अनुसार दावासहित पूर्वउपराष्ट्रपति पुनका छोरा दीपेश, पूर्वसभामुख महराका छोरा राहुलसहितको सञ्जालसँग भण्डारीको कनेक्सन देखिएको छ । भण्डारीले राहुल र दीपेशसँग आफू मन्त्रालयमा कार्यरत रहँदा चिनेको दाबी गरे । २०७३ असोज २१ मा नासुबाट सार्वजनिक सेवा प्रवेश गरेका भण्डारी ४ वर्षपछि २०७७ साउन १ मा राजीनामा दिएर सेवाबाट बाहिरिएका थिए । सेवा प्रवेशको केही वर्षमै अस्वाभाविक सम्पत्ति जोडेको भेटिएपछि अख्तियार दुरुपयोग अनुसन्धान आयोगले उनीविरुद्ध २०७९ असार ३ मा ६ करोड ५० लाख ६५ हजार ६ सय ४२ रुपैयाँ बिगो कायम गरेर विशेष अदालतमा मुद्दा दायर गरेको थियो । मुद्दा विशेषमा अझै विचाराधीन छ । पछिल्लो पटक सुन तस्करी प्रकरणमा जोडिएपछि स्रोत नखुलेको सम्पत्ति तस्करीबाट भित्रिएको सुनसँग त जोडिएको छैन भन्ने आशंका उब्जाएको अनुसन्धान स्रोतको भनाइ छ । सरकारी सेवामा रहँदा भण्डारी माओवादीबाट मन्त्री बनेका चार जनाको सचिवालयमा बसेका थिए । पूर्वअर्थमन्त्रीसमेत रहेका महरा, पूर्वऊर्जामन्त्री वर्षमान पुन, पूर्वसंघीय मामिला तथा स्थानीय विकासमन्त्री हितराज पाण्डे र पूर्वसमाज कल्याणमन्त्री आशा कोइरालाको स्वकीय सचिवालयमा बसेर काम गरेका भण्डारीले राजीनामा दिएर कोभिड महामारीका बेला बिध ल्याब सञ्चालन गरेका थिए । ल्याबलाई सरकारले अस्वाभाविक रूपमा कोभिड परीक्षण गर्न अनुमति दिनुका साथै स्वास्थ्य सामग्री खरिदमा पनि सामेल गराएको आरोप लागेको थियो ।यस्तै, चिनियाँ गिरोहसँग मिलेर सुन तस्करी गरेको कसुरमा बाराका सुनचाँदी व्यवसायी शिव सर्राफ पक्राउ परेका छन्, अर्का व्यापारी भोला सर्राफ फरार छन् । बारा कलैयाका दुवैको चिनियाँ सुन तस्कर दावा छिरिङ र दावाजिन वाङसँग सम्पर्क देखिएको हो । दुवै व्यापारीसँग हालै नेपालभारत सीमा क्षेत्रबाट पक्राउ परेका रूपन्देहीका सुमन खरेलको पनि सम्पर्क खुलेको छ । तस्करीबाट भित्रिएको सुन व्यवस्थापन गर्नेदेखि भारतसम्म पुर्याउने भूमिकामा भोला र शिव सर्राफको भूमिका हुन सक्छ, प्रहरी स्रोतले भन्यो । ६१ केजी सुन तस्करीमा २८ पक्राउ परिसकेका छन् । त्यसमध्ये राहुल महरा भने भेप प्रकरणमा समातिएका हुन् । भेप प्रकरणको अनुसन्धान गर्न अझै डेढ महिना समय बाँकी छ ।"
अवरोध पन्छाउँदै उद्यम,"आँखा नदेखे पनि अब्बलपाँचथरको फिदिम नगरपालिका५ का ३५ वर्षीय पृथ्वीराज तुम्बापोले आँखाको ज्योति गुमाएको ३० वर्ष भयो । उनी अहिले मुढा बुन्ने कारखाना नै चलाएर बसेका छन् । तुम्बापोसँग मुढा बुन्नेसँगै बिग्रेको रेडियो मर्मत गर्ने र सुरिलो आवाजमा बाँसुरी बजाउने कलाको भण्डार छ । सुरिलो स्वरमा बाँसुरी र मुरली बजाएर मन्त्रमुग्ध पार्छन् । तीन वर्षको उमेरमा बिरामी भएपछि अचानक दुवै आँखाको ज्योति गुमाएको तुम्बापोले बताए । तुम्बापोलाई मुढा बुन्न आवश्यक पर्ने बाँस ल्याइदिनेबाहेक अरू कुनै काममा सहयोग चाहिँदैन । बाँस गिँड्ने, भाटा खिप्ने, कप्टेरा बनाउने अनि आवश्यक सामग्री जुटाएर मुढा बुन्नु उनको दैनिकी हो । मुढा बुन्न प्रयोग गरिने डोरी कुन रङको हो, छामेरै छुट्याउन सक्छु, उनले भने ।तुम्बापोले मुढा बुन्नेबाहेक रेडियो मर्मत र बाँसुरी बजाउन भने कहींकतैबाट प्रशिक्षण नलिएको बताए । स्वअभ्यासले सिकेको हुँ, उनले भने, झन्डै २०२५ जना युवालाई बाँसुरी बजाउने प्रशिक्षण नै दिइसकेको छु । ५ वर्षको उमेरमा ज्वरोले थलिएसँगै दुवै आँखाको ज्योति गुमेको उनले बताए । किशोर अवस्थासम्म विरक्तिएर बाँसुरी बजाउँदै समय बिताएँ, उनले भने, उमेर पुगेपछि बिहे गरें । त्यसपछि इलम गर्न थालेको हुँ । उनका श्रीमतीसहित तीन छोराछोरी छन् ।०७५ सालमा उनलाई जिल्लामा क्रियाशील सामाजिक संस्था जनसेवा समाजले मुढा बुन्ने सामग्रीसँगै बस्ने टहरो व्यवस्था गरिदिएको हो । वडा कार्यालयले थोरबहुत आर्थिक सहयोग गरेको छ, उनले भने । दुईदेखि तीन दिनमा एउटा मुढा तयार गर्ने पृथ्वीराज एउटा मुढा चार सय रुपैयाँमा बिक्री गर्छन् । महिनामा ३० वटासम्म मुढा बिक्री गर्ने उनले बताए । यद्यपि, उत्पादन गरेका सामग्रीको पहुँच बजारसम्म पुर्याउन कठिनाइ भइरहेको उनले सुनाए । कच्चा पदार्थ आयातसँगै उत्पादित वस्तु ढुवानीमा थोरै भए पनि अनुदान दिने नीति स्थानीय सरकारबाट अवलम्बन हुने हो भने अपांगता भएका नागरिक सहजै उद्यमी बन्न सक्छन्, उनले भने, स्थानीय तह र उद्योग वाणिज्य संघजस्ता संघसंस्थाले यस्ता सामग्री बजारीकरणका निम्ति पहल गरिदिन जरुरी छ ।"
माओवादीभित्र आर्थिक अपारदर्शिता बढ्दो,"सरकारको कामको प्रशंसाभ्रष्टाचारविरोधी अभियान, जनयुद्ध का सहिद घोषणा राजतन्त्रमा प्रकाशित गर्नु, जनयुद्ध दिवस फागुनमा सार्वजनिक बिदा दिनु, किसानका लागि मल, विद्यार्थीका लागि पाठ्यपुस्तक, मिटरब्याजीलाई कारबाहीजस्ता कामले प्रधानमन्त्री दाहाललाई नयाँ उचाइमा पुर्याएको राजनीतिक प्रतिवेदनमा दाबी गरिएको छ । जनतामा परिवर्तनप्रति असन्तोष बढाएर संघीय लोकतान्त्रिक गणतन्त्रलाई कमजोर पार्ने, प्रमुख राजनीतिक दल र नेतालाई बदनाम गरी राष्ट्रलाई नै असफल बनाउने षड्यन्त्रलाई सरकारले चालेका जनमुखी कदमहरूले गतिलो जवाफ दिएर जनतामा आशा जगाएको छ, प्रतिवेदनमा भनिएको छ, जनतामा अबचाहिँ केही हुन्छ कि भन्ने सकारात्मक सोचको विकास र नयाँ आशाको सञ्चार भएको छ । सरकारका यस खालका पहलकदमीले पार्टी र प्रधानमन्त्री एवं अध्यक्ष प्रचण्डलाई जनताको मनमस्तिष्कमा नयाँ उचाइमा स्थापित गरेको छ । माओवादीले नयाँ वैचारिक र राजनीतिक संश्लेषणका आधारमा समग्र वामपन्थीहरूको एकता र सुदृढीकरणको नेतृत्व गर्न सक्ने पनि दाबी गरिएको छ । राजनीतिक, आर्थिक र सामाजिक अन्तरविरोधहरूको लेखाजोखा गरी नेपाली विशेषताको समाजवाद अभ्यासलाई नयाँ वैज्ञानिकस्तरमा उठाउनुपर्दछ, प्रतिवेदनमा भनिएको छ । राजनीतिक प्रतिवेदनमा संघीय, प्रदेश र स्थानीय सरकारमा मोर्चा बनाएर प्रभावकारी बनाउने उल्लेख छ ।"
बिजनेस नपाएपछि राष्ट्रिय सभा बैठक पनि अनिश्चित,"काठमाडौं (कास) सरकारले विधेयक दिन नसकेपछि संसद् बिजनेसविहीन भएको छ । बैठक चलाउने कुनै एजेन्डा नै नभएपछि राष्ट्रिय सभाको बैठक बस्ने मिति नै अनिश्चित भएको छ । आइतबार बोलाइएको राष्ट्रिय सभाको बैठक एजेन्डा नै नभएपछि संसद् सचिवालयले सूचना जारी गरेर बैठक स्थगित गरेको छ । बैठकका लागि एजेन्डा नभएपछि प्रतिनिधिसभाको बैठक पनि एक सातापछि मात्रै बस्ने गरी मिति तय गरिएको छ ।संघीय संसद्का महासचिव भरतराज गौतमले शुक्रबार बैठक स्थगित भएको जानकारी दिएका हुन् । सूचनामा राष्ट्रिय सभाको बैठक कारणवश स्थगित भएको जनाइएको छ । भदौ २४ गते आइतबार बिहान ११ बजे बस्ने गरी निर्धारण गरिएको संघीय संसद्, राष्ट्रिय सभाको बैठक विशेष कारणवश तोकिएको दिन र समयमा बस्न नसक्ने भएको उल्लेख गर्दै सूचनामा भनिएको छ, सम्माननीय अध्यक्षज्यूले अर्को सूचनाद्वारा तोकिएको मिति र समयमा बस्ने गरी स्थगित गर्नुभएको व्यहोरा माननीय सदस्यहरूको जानकारीका लागि यो सूचना प्रकाशन गरिएको छ ।संघीय संसद् सचिवालयका सहायक प्रवक्ता दशरथ धमलाले बैठक चलाउने कुनै एजेन्डा नभएकाले अनिश्चितकालका लागि बैठक स्थगित गर्नुपरेको बताएका छन् । बैठक चलाउन कुनै एजेन्डा छैन । सरकारले नयाँ विधेयक पनि ल्याएको छैन, उनले भने, त्यसैले आइतबारको बैठक स्थगित गर्नुपरेको हो । प्रतिनिधिसभाको कानुन, न्याय तथा मानवअधिकार समितिमा अड्किएको बेपत्ता पारिएका व्यक्तिको छानबिन, सत्य निरूपण तथा मेलमिलाप आयोग (टीआरसी) सम्बन्धी विधेयक आउन सक्ने आकलन गरेर राष्ट्रिय सभाको बैठक राखिएको थियो । टीआरसी विधेयक आउँदो भदौ २७ गतेभित्र टुंग्याइने टीआरसी विधेयक टुंग्याउन गठित उपसमितिका संयोजक ध्रुवबहादुर प्रधानले बताए ।प्रतिनिधिसभाको बैठक पनि बिजनेस नभएकै कारण बुधबार मात्रै राखिएको छ । संवैधानिक परिषद्को प्रतिवेदन पनि सकियो । सदनमा छलफल गर्ने विधेयक पनि छैन, सचिवालयका एक कर्मचारीले भने, बैठक राख्नुको कुनै तुक छैन । कांग्रेसका मुख्य सचेतक रमेश लेखकले संसद्मा चाँडै विधेयक आउने बताए । सरकारसँग कुरा भइरहेको छ । निजमती, स्वास्थ्य र शिक्षासम्बन्धी विधेयकहरू आउँदै छ, उनले भने । प्रतिनिधिसभा सुरु भएको आठ महिनामा सरकारले पाँचवटा विधेयक मात्रै अघि बढाएको छ । यो अवधिमा आर्थिक विधेयकबाहेक मिटरब्याजसम्बन्धी विधेयक पारित गरेको छ । अध्यादेशको प्रतिस्थापन विधेयकका रूपमा अनुचित लेनदेनको विधेयक पारित गरेको हो ।राष्ट्रिय सभाको एमाले संसदीय दलका नेता देवेन्द्र दाहालले भने, संसद् नचल्दा प्रतिपक्षलाई गाली गर्ने र विधेयकमाथिको छलफल गर्न पाइएन भनियो, अहिले सरकारले संसद्मा कुनै पनि विधेयक ल्याउनै सकेन ।"
कार्कीको नेतृत्वमा कोशीमा ५ सदस्यीय मन्त्रिपरिषद्,"(मोरङ)कोशी प्रदेशको मुख्यमन्त्रीमा एमाले नेता हिक्मतकुमार कार्कीले शुक्रबार शपथ लिएका छन् । प्रदेश प्रमुख परशुराम खापुङले कार्कीलाई मुख्यमन्त्री नियुक्त गर्दै पद तथा गोपनीयताको शपथग्रहण गराएका हुन् । मुख्यमन्त्री कार्कीले शुक्रबार नै पाँच सदस्यीय मन्त्रिपरिषद् गठन गरेका छन् । मन्त्रीमा तीलकुमार मेन्याङ्बो, एकराज कार्की, पाँचकर्ण राई र राज्यमन्त्रीमा सिर्जना राईलाई नियुक्त गरेका हुन् । मेन्याङ्बोलाई खानेपानी, सिँचाइ तथा ऊर्जा र स्वास्थ्य, कार्कीलाई भौतिक पूर्वाधार विकास, राईलाई वन वातावरण तथा पर्यटन र उद्योग, भूमि व्यवस्था तथा कृषि मन्त्रालय र सिर्जना राईलाई सामाजिक विकास राज्यमन्त्रीको जिम्मेवारी तोकिएको छ । मुख्यमन्त्री कार्कीले आन्तरिक मामिला तथा कानुन मन्त्रालय, आर्थिक मामिला तथा योजना मन्त्रालय र सामाजिक विकास मन्त्रालय आफूसँगै राखेका छन् । मुख्यमन्त्री कार्कीले विश्वासको मत नलिएसम्म सरकारमा सहभागी नहुने एमालेसँग सहकार्य गर्दै आएको राप्रपाका प्रमुख सचेतक अमरबहादुर विष्टले बताए । मुख्यमन्त्री कार्कीले विश्वासको मत लिएपछि मन्त्रिपरिषद्लाई पूर्णता दिने बताएका छन् । अबको पहिलो प्रयास सबै दललाई मिलाएर सहमतिको सरकार बनाउने काम हुन्छ, उनले भने, कार्यकाल बाँडेर होइन सबै मिलेर सरकार चलाउने सहमतिका लागि प्रयास हुन्छ र सबै मिलेर विश्वासको मत दिएर प्रदेशलाई राजनीतिक स्थायित्व प्रदान गर्नेमा विश्वस्त छु । सर्वोच्च अदालतले बिहीबार दिएको परमादेशले संविधानको धारा १६८ को उपधारा (३) अनुसार मुख्यमन्त्री नियुक्त भएका कार्की उक्त धाराको उपधारा (४) अनुसार ३० दिनभित्र प्रदेशसभाबाट विश्वासको मत प्राप्त गर्न नसके स्वतः पदमुक्त हुनेछन् । निवर्तमान मुख्यमन्त्री तथा गठबन्धन दल कांग्रेस नेता उद्धव थापाले सर्वदलीय वा सहमतिको सरकारको विषयमा गठबन्धन दलको शीर्ष नेताहरूबीच छलफल भएर निर्णय गरेपछि मात्रै हुने बताए । प्रदेशलाई मध्यावधि चुनावमा जान नदिन नवनियुक्त मुख्यमन्त्रीज्यूले गठबन्धन दलका शीर्ष नेतासँग छलफल गरेर सहमतीय सरकार गठनका लागि निर्णय गराउन सक्नुपर्छ, उनले भने, हामीले सहमतीय सरकारका लागि सुझाव दिएका छौं । यसअघि दिएको सुझाव नमान्नु भएकाले संविधानको धारा १६८ को उपधारा (३) अनुसार सरकार गठन हुन पुगेको हो । दुई पटक सर्वोच्चको आदेशले पदमुक्त भएका थापाले संविधान उल्लंघन गरेको स्विकारेनन् । सम्मानित अदालतले जे निर्णय गरेको छ त्यसको विकल्प छैन, त्यसैले स्विकारेका छौं, उनले भने, तर पनि हाम्रो मागदाबी संविधानको धारा १८८ अनुसार विश्वासको मत लिएकाले त्यसको व्याख्या हुनुपर्ने थियो तर त्यो हुन सकेन र सर्वोच्चको निर्णय मानेका छौं । थापाले सभामुख पदको शपथ नलिएको, दल त्यागसमेत नगरेको व्यक्तिले अस्थायी रूपमा प्रदेशसभाको अध्यक्षता गरेको विषयलाई स्थापित गरेर आफूहरूको मागदाबीलाई कुनामा राखेर सर्वोच्चले फैसला गरेको अवस्थामा मान्नै परेको र त्यसमा कुनै पछुतो नभएको बताए । कांग्रेस प्रमुख प्रतिपक्षीको भूमिकामा रहन्छ, उनले भने, सरकारले ३० दिनभित्र विश्वासको मत नलिएको अवस्थामा संविधानको धारा १६८ को उपधारा (५) अनुसारको सरकार गठन हुनेछ र त्यहाँ पुगेपछि बहुमत ४७ जना प्रदेशसभा सदस्य रहेको गठबन्धन दलले नै सरकार गठन गर्छ तर त्यहाँ फेरि पनि विश्वासको मत पाउने अवस्था आउँदैन भने प्रदेश निश्चित रूपमा मध्यावधि चुनावमा जान्छ । निवर्तमान मुख्यमन्त्री थापाले भदौ ४ मा लिएको विश्वासको मत असंवैधानिक भन्दै एमाले संसदीय दलका नेता कार्कीले सर्वोच्चमा दायर गरेको रिट निवेदनको पूर्ण सुनुवाइपछि जारी गरेको परमादेशको आधारमा प्रदेश प्रमुख खापुङले कार्कीलाई मुख्यमन्त्री नियुक्त गरी पद तथा गोपनीयताको शपथग्रहण गराएका हुन् । बिहीबार न्यायाधीश सपना मल्ल प्रधान, कुमार चुडाल र नहकुल सुवेदी सम्मिलित सर्वोच्चको पूर्ण इजलासले संविधानको धारा १६८ को उपधारा (३) बमोजिम प्रदेशसभामा सबैभन्दा बढी सदस्य रहेको दलका नेताको नेतृत्वमा ४८ घण्टाभित्र मन्त्रिपरिषद् गठन गर्न प्रदेश प्रमुखका नाममा परमादेश जारी गरेको थियो । ९३ सदस्यीय कोशी प्रदेशसभामा सबैभन्दा बढी उपसभामुखसहित ४० सदस्य एमालेका छन् । कांग्रेसका २९, माओवादीका १३, राप्रपाका ६, एकीकृत समाजवादीका ४ र जनता समाजवादी पार्टीका १ सांसद छन् । प्रदेशसभाको दोस्रो कार्यकाल सुरु भएपछि पुस २४ गते मुख्यमन्त्री नियुक्त कार्कीले विश्वासको मत प्राप्त गर्न नसकेपछि असार १५ गते पदमुक्त भए । जसपा र माओवादीले कार्की नेतृत्वको सरकारलाई दिएको समर्थन फिर्ता लिएपछि उनले विश्वासको मतका लागि असार १४ गते प्रस्ताव पेस गरेका थिए । उनले पेस गरेको प्रस्तावको पक्षमा ४६ र विपक्षमा ४३ मत परेको थियो । विश्वासको मतका लागि आवश्यक ४७ मतमध्ये उनले ४६ मत मात्रै प्राप्त गरेका थिए । एमाले संसदीय दलका नेता कार्कीले परमादेश माग गर्दै दोस्रो पटक सर्वोच्चमा रिट दर्ता गराए । उक्त मुद्दामा प्रदेश प्रमुख परशुराम खापुङ, मुख्यमन्त्री, मुख्यमन्त्री तथा मन्त्रिपरिषद्को कार्यालय, सभाध्यक्ष तथा प्रदेश सांसद इस्राइल मन्सुरी, मन्सुरीले मतदान गर्ने समयमा अध्यक्षता गरेकी प्रदेश सांसद गीता तिम्सिना र कोशी प्रदेशसभा सचिवालयलाई विपक्षी बनाइएको थियो । उनले मुख्यमन्त्री थापाले विश्वासको मत लिँदा संविधान र सर्वोच्च अदालतको आदेश उल्लंघन गरेकाले उत्प्रेषणको आदेशले बदर गरी प्रदेश प्रमुख खापुङलाई संविधानको धारा १६८ को उपधारा (३) अनुसार मुख्यमन्त्री नियुक्तिका लागि परमादेशको माग दाबीसमेत गरेका थिए । उपसभामुख सिर्जना दनुवारले आफू बिरामी भएको भन्दै अध्यक्षमण्डलका सदस्य कांग्रेसका मन्सुरीलाई प्रदेशसभा बैठकको अध्यक्षता गर्न तोकेकी थिइन् । मन्सुरीले मुख्यमन्त्री थापाले विश्वासको मत लिने सभामा अध्यक्षता गरेका थिए । तर मतदान सकिएपछि अध्यक्षको आसनमा अध्यक्षमण्डलकी अर्की सदस्य तिम्सिनालाई बसाएर मन्सुरीले विश्वासको मतको पक्षमा मतदान गरे । मन्सुरीले मतदान गरेपछि एमालेका सांसदले नाराबाजी गरिरहेकै बेला पुनः सभाध्यक्षको आसनमा बसेर मुख्यमन्त्री थापाले विश्वासको मत प्राप्त गरेको घोषणा गरेका थिए ।"
निजामतीमा सूचना प्रविधिसम्बन्धी छुट्टै समूह,"(काठमाडौं)लामो समयदेखि छलफल र चर्चाको विषय बने पनि सरकारको प्राथमिकतामा नपरेको सूचना प्रविधिसम्बन्धी छुट्टै सेवा समूह स्थापना गर्ने विषयमाथिको अन्योल अब हट्ने संकेत देखिएको छ । मन्त्रिपरिषद् बैठकले बिहीबार संसद्मा पठाउने निर्णय गरेको संघीय निजामती सेवाको गठन, सञ्चालन र सेवाको सर्तसम्बन्धी विधेयक, २०८० मा छुट्टै सेवा समूह स्थापनाको विषय समावेश भएको सरकारकी प्रवक्ता एवं सञ्चार तथा सूचना प्रविधिमन्त्री रेखा शर्माले जनाइन् । आईटीको बढ्दो कार्यक्षेत्रका लागि सरकारी सेवामा जनशक्ति आकर्षण बढाउने वा यहाँ समावेश गरिने कुरालाई विशेष ढंगले सोचिनुपर्छ भन्ने उद्देश्यअनुसार नै सरकारले निजामती सेवाअन्तर्गत छुट्टै आईटी सेवा समूह समावेश गरेको छ, मन्त्रिपरिषद्का निर्णय सार्वजनिक गर्दर् ैशुक्रबार मन्त्री शर्माले भनिन्, यो विधेयक संसद्मा पेस हुने क्रममा छ । यसमा आवश्यक छलफलपछि संसद्ले उचित परिमार्जनसहित पारित गर्नेछ भन्नेमा हामी विश्वस्त छौं । संघीय मामिला तथा सामान्य प्रशासन मन्त्रालयको प्रस्तावमा मन्त्रिपरिषद्ले यो विधेयक संघीय संसद्मा पेस गर्ने निर्णय गरेको हो । सूचना प्रविधिमा सबै नागरिकको पहुँच तथा उच्चतम उपयोग सुनिश्चित गर्दै सार्वजनिक सेवा प्रवाहलाई पारदर्शी र प्रभावकारी बनाउने लक्ष्य लिएको सरकारले व्यावहारिक रूपमा भने सूचना प्रविधि क्षेत्रलाई आवश्यक महत्त्व नदिएको आरोप लाग्ने गरेको छ । आगामी संघीय निजामती सेवा ऐनमा सूचना प्रविधिसम्बन्धी छुट्टै सेवासमूह राख्न लामो समयदेखि माग भइरहे पनि यसअघि सार्वजनिक विभिन्न चरणका मस्यौदामा त्यसलाई समेटिएको थिएन । प्रधानमन्त्री, मन्त्रीलगायतले सार्वजनिक कार्यक्रममा सूचना प्रविधिका दक्ष जनशक्ति विकास गर्ने र विद्युतीय सुशासनलाई व्यवस्थित बनाउने भन्दै आएका थिए । तर त्यसका लागि आवश्यक छुट्टै निजामती सेवा समूह गठन गर्ने विषय भने छायामा परेको सरोकारवालाको गुनासो थियो ।प्रस्तावित विधेयकमा छुट्टै सूचना प्रविधि सेवा समूह समावेश नभएको भन्ने हल्ला फैलिएपछि सूचना प्रविधि क्षेत्रका कर्मचारीले मंगलबार मुख्यसचिव वैकुण्ठ अर्याललाई भेटेर चासो राखेका थिए । अर्याल पूर्वसञ्चार सचिवसमेत भएकाले उनले यसबारे पहल गर्ने आईटी कर्मचारीको अपेक्षा थियो । यसअघि उनीहरूले सञ्चारमन्त्री शर्मालाई समेत भेटेर सूचना प्रविधिसम्बन्धी छुट्टै सेवासमूहको माग गर्दै यसको आवश्यकताबारे अवगत गराएका थिए । सूचना प्रविधि क्षेत्रमा काम गर्ने जनशक्तिलाई सरकारी सेवामा सम्मानजनक काम गर्ने वातावरण बनाउन लागिरहेको मन्त्री शर्माले बताउँदै आएकी छन् ।केहीअघि कान्तिपुरसँगको कुराकानीमा मन्त्री शर्माले अहिलेकै सेवा सुविधा र कार्य प्रणालीले सरकारी सेवामा दक्ष सूचना प्रविधि जनशक्तिलाई आकर्षित गर्न नसकिने भन्दै छुट्टै सेवा समूहका रूपमा वा मिश्रित प्रणालीमा जाने विकल्पमा छलफल भइरहेको बताएकी थिइन् । निजामती सेवा ऐन बन्दै छ, त्यसमा सूचना प्रविधि सेवा समावेश गर्नेबारे सोचेका छौं, उनले भनेकी थिइन्, यसलाई अलग्गै सेवा समूह बनाएर जनशक्ति आकर्षित गर्न चाहेका छौं । त्यसरी पनि भएन भने यहाँका स्थायी कर्मचारीसँगै विज्ञका रूपमा आउटसोर्सिङ गरेर हाइब्रिड मोडलमा जानुपर्छ । सेवा सुविधाको सन्दर्भमा भने आउटसोर्सिङ गरिएकालाई निजामती ऐनले नबाँध्ने गरी राख्ने उनको भनाइ थियो । आफूहरूभन्दा सानो आकारको जनशक्ति भएका परराष्ट्र, वन, कृषिजस्ता क्षेत्रलाई छुट्टै सेवा समूहअन्तर्गत राखिए पनि आफूहरू अहिलेसम्म विविध सेवाभित्र खुम्चिनुपरेको र आफ्नो पहिचानसहितको व्यवस्थित प्रणाली नहुँदा सेवा प्रवाह प्रभावकारी हुन नसकेको सम्बन्धित कर्मचारीहरूको गुनासो छ । हामी विविधअन्तर्गत पर्नेलाई संघीय मन्त्रालयले जुनसुकै बेला जहाँसुकै सरुवा गरिदिन्छ, सरुवाबढुवालगायत वृत्तिविकासका विषय व्यवस्थित छैनन्, सञ्चार तथा सूचना प्रविधि मन्त्रालयको साइबर सुरक्षा शाखाका उपसचिव राजकुमार महर्जन भन्छन्, सूचना प्रविधि प्रणालीहरू निर्माण र सञ्चालन गर्न विदेशी भेन्डरमा निर्भर हुनुपर्ने स्थिति छ । प्रधानमन्त्रीको कार्यालय, गृह मन्त्रालयजस्ता विद्युतीय सुशासनसम्बन्धी सेवा दिने र संवेदनशील निकायमा उच्चस्तरका सूचना प्रविधिसम्बन्धी कर्मचारी आवश्यक पर्छ । हाल नेपाल सरकारका विभिन्न निकायमा विविध सेवाअन्तर्गत सूचना प्रविधितर्फ तीन जना सहसचिव, ३० जना उपसचिव र ४ सय २ जना अधिकृत छन् । सहायक प्रथम २ हजार ४ सय १०, खरदार २ सय ४२ गरी जम्मा ३ हजार ८६ आईटी कर्मचारी कार्यरत छन् । छुट्टै सेवा समूह र वृत्तिविकाससम्बन्धी अन्योलले गर्दा नेटवर्क, डेटाबेस, सफ्टवेयर निर्माण, साइबर सुरक्षालगायत क्षेत्रमा विषयगत विज्ञको आवश्यकता रहने भए पनि अहिले उपलब्ध कम्प्युटर इन्जिनियर वा अधिकृतबाटै सबै काम गराउन खोज्ने प्रवृत्ति रहेको सम्पत्ति शुद्धीकरण अनुसन्धान विभागकी सूचना प्रविधि निर्देशक सलिना डंगोल बताउँछिन् । एकै तहमा लामो समय काम गर्नुपर्ने र बढुवालगायत अवसरको अभावले भएका कैयौं कर्मचारी पनि निजामती सेवाबाट पलायन हुने समस्या पनि उत्तिकै देखिएको उनको अनुभव छ । सरकारको सूचना प्रविधि क्षेत्रमा झन्डै २५ वर्ष बिताएर राजीनामा दिएका पूर्वप्रहरी नायब महानिरीक्षक राजीव सुब्बा निजामती सेवामा सूचना प्रविधिका जनशक्तिलाई विविधअन्तर्गत राख्दाको पीडा गहिरोसँग बुझ्छन् । कुल २४ वर्ष १० महिना नेपाल प्रहरीको सूचना प्रविधिसम्बन्धी विभिन्न जिम्मेवारीमा काम गरेपछि उनले वृत्तिविकास नहुने निरन्तरको समस्याले गर्दा राजीनामा दिएका थिए ।नेपाल प्रहरीमा प्राविधिकतर्फबाट अतिरिक्त महानिरीक्षक हुने व्यवस्था भए पनि त्यो स्वास्थ्य क्षेत्रका लागि मात्रै छुट्याइएका कारण सूचना प्रविधि क्षेत्रबाट मैले त्यसमा योग्य छँदा पनि प्रतिस्पर्धा गर्न पाइनँ, उनी भन्छन्, सूचना प्रविधि क्षेत्रको बढ्दो आवश्यकतालाई ध्यानमा राखेर छुट्टै सेवा समूह नबनाउने हो भने यस्तो समस्या जारी रहन्छ । दशकौंअघि सूचना प्रविधि क्षेत्रको खासै विकास नभएको अवस्थामा बनाइएको निजामती सेवा ऐनले सो क्षेत्रलाई नसमेटे पनि अब बन्ने ऐनले समयानुकूल छुट्टै सेवा समूह बनाउन बाटो खोलिदिनुपर्ने उनको सुझाव छ । सूचना प्रविधिसम्बन्धी छुट्टै सेवा समूह स्थापना हुँदा विद्यमान निजामती सेवाको २४घ बाट बढुवा भएका कम्प्युटर अधिकृतहरूको आगामी वृत्तिविकास कसरी हुने, सूचना प्रविधि सेवालाई वृत्तिविकासको समान अवसर हुने गरी कसरी क्लस्टरिङ गर्ने र दिनानुदिन फराकिलो बन्दै गएको सूचना प्रविधि क्षेत्रको विशाल दायरालाई समेट्ने गरी कसरी जनशक्ति व्यवस्थापन गर्ने भन्नेलगायत समस्याको सम्बोधन हुने गरी कानुन बनाइनुपर्ने विज्ञहरूको सुझाव छ । हरेक प्रविधिमैत्री सुशासन र सरकारी कार्यालयमा विभिन्न सफ्टवेयर, हार्डवेयर र ग्याजेटको प्रयोग बढाउनुपर्ने आवश्यकताले गर्दा छुट्टै सेवा समूह गठन गरी थप दक्ष जनशक्ति भित्र्याउन छुट्टै सेवा समूह अपरिहार्य रहेको संघीय मामिला तथा सामान्य प्रशासन मन्त्रालयका सचिव विनोदप्रकाश सिंहले जनाए । सरोकारवालाले उठाएका विषय समेट्न आफूहरूले मनग्य प्रयास गरेको उनको भनाइ छ ।"
संगठित मानव तस्करीका नाइके गौतम पक्राउ,"(काठमाडौं)प्रहरीको मानब बेचबिखन अनुसन्धान ब्युरोले संगठित मानव तस्करीमा सक्रिय मुख्य व्यक्तिलाई पक्राउ गरेको छ । शुक्रबार भैरहवाको नेपालभारत सीमावर्ती बजार बेल्हियाबाट मृदुल भनिने हस्त गौतम पक्राउ परेका हुन् । लामो समयदेखि खोजी सूचीमा रहेका अमेरिकन नागरिक गौतम अमेरिकाको टेक्ससमा बसेर नेपालीलाई अवैध रूपमा अमेरिका छिराउने काममा सक्रिय रहेको प्रहरीको दाबी छ । अपांगता भएका कारण ह्विलचियर प्रयोग गर्ने गौतमको मूल घर रुकुम पूर्वको सिस्ने हो । उनी सन् २००५ देखि नै अवैध बाटोबाट लाखौं रुपैयाँ असुलेर अमेरिका पठाउने अवैध काममा सक्रिय देखिन्छन् । स्रोतका अनुसार सन् १९९४ मा नेपाल पारा ओलम्पिक कमिटीमा महासचिव रहेका बेला उनी अमेरिका जाने मौका पाएका थिए । त्यहाँबाट फर्केको ९ वर्षपछि सन् २००५ मा उनी अनअराइभल भिसा लिएर सिंगापुर पुगे । त्यहाँबाट ल्याटिन अमेरिकन देश बेलिज हुँदै अवैध रूपमा मेक्सिकोबाट अमेरिका छिरेर शरणार्थी आवेदन दिईवरी उनी अमेरिकी नागरिक भए । त्यसपछि गौतम माओवादी सशस्त्र द्वन्द्वको प्रभावमा परेका रुकुम, रोल्पा र दाङका मानिसलाई अवैध रूपमा अमेरिका छिराउने काममा सक्रिय भएको देखिन्छ । ब्युरोका अनुसार पछिल्लो समय उनले नेपालीलाई अमेरिका छिराइदिने भन्दै दुबई, थाइल्यान्ड, फिलिपिन्स, जाम्बिया, सिंगापुर, हङकङलगायत देशमा पुर्याएर अलपत्र पार्ने गरेका थिए । प्रहरीले मानब बेचबिखन, ओसारपसार तथा संगठित अपराधमा ५ वटा मुद्दा दर्ता भई अनुसन्धानमा रहेका कमल तामाङसहितको मुद्दामा अनुसन्धान गर्दा मानव तस्करीको मुख्य योजनाकार गौतम रहेको सूचना पाएको थियो । मेक्सिकोलाई आधार क्षेत्र बनाएर उनले नेपाल, दुबई, सिंगापुर, फिलिपिन्स, थाइल्यान्ड, श्रीलंका, कम्बोडिया र ल्याटिन अमेरिकामा एजेन्टहरू परिचालन गरेर अवैध रूपमा मानव ओसारपसारको नेटवर्क चलाइरहेका थिए । गौतमविरुद्ध ब्युरोमा ५ फरकफरक मुद्दा दर्ता भएका छन् भने त्यसका ६ जना पीडित रहेका छन् । गौतमले अमेरिका लैजाने भन्दै विदेशमा बन्धक बनाएका दुई जनाको उद्धार हुनै बाँकी छ । ब्युरोका प्रहरी नायब उपरिक्षक ज्ञानबहादुर बिष्टका अनुसार प्रारम्भिक अनुसन्धानमा गौतमले अहिलेसम्म २ सय जनासम्म नेपालीलाई अवैध रूपमा अमेरिका छिराएको बुझिएको छ ।"
लुम्बिनीमा निजामती विधेयक पारित,"(बुटवल)लुम्बिनी प्रदेशसभाले निजामती विधेयक पारित गरेको छ । प्रदेशसभाको शुक्रबारको बैठकमा मुख्यमन्त्री डिल्लीबहादुर चौधरीले पेस गरेको प्रदेश निजामती सेवाको गठन, सञ्चालन र सेवाका सर्त सम्बन्धमा व्यवस्थापन गर्न बनेको प्रतिवेदनसहितको विधेयक २०८० सर्वसम्मत पारित भएको हो । विधेयक असार २२ गते प्रदेशसभा बैठकमा पेस भएको थियो । सभाले ध्वनिमतका आधारमा सर्वसम्मतले विधेयक पारित गरेपछि सभामुख तुलाराम घर्तीले प्रदेशसभाले ऐतिहासिक काम सम्पन्न गरेको बताए । विधेयकका प्रदेश सरकारको प्रमुख सचिवको पद संघीय निजामती सेवाको राजपत्रांकित विशिष्ट श्रेणीको कर्मचारी वा प्रदेश निजामती सेवाको तेह्रौं तह वा सोसरहको रहने उल्लेख छ । प्रमुख सचिवको पदावधि तीन वर्ष र सचिवको ५ वर्ष हुने उल्लेख छ । विधेयकमा प्रदेश प्रमुख सचिव संघीय सरकारबाट र स्थानीय तहका प्रमुख प्रशासकीय अधिकृत प्रदेश सरकारबाट हुने उल्लेख छ । सरकारले प्रदेश सचिवमध्येबाट कार्यसम्पादन मूल्यांकन र ज्येष्ठताका आधारमा सिफारिस गरेअनुसार प्रमुख सचिव नियुक्त गर्न सक्ने व्यवस्था गरेको छ । प्रदेशमा १२ औं तहको निजामती सेवाको कर्मचारी नभएको अवस्थामा सोसरहको कर्मचारीलाई प्रदेश सरकारको अनुरोधमा संघीय सरकारले खटाउन सक्ने व्यवस्था विधेयकले गरेको छ । अन्य पाँचौंदेखि ११ औं तहसम्मका कर्मचारीको बढुवा प्रदेश सरकार आफैंले गर्न सक्ने गरी व्यवस्था गरेको छ । त्यस्तै, लुम्बिनीभित्रका बासिन्दाले मान्यता प्राप्त विश्वविद्यालयबाट स्वर्ण पदक प्राप्त गरेका विद्यार्थीको क्षमता उपयोग गर्न प्रदेश सरकारले दुई वर्षको करार सम्झौता गरी योजना, विकास र सार्वजनिक प्रशासनलगायत कामका क्षेत्रमा लगाउन सक्ने उल्लेख छ । सरकारले उनीहरूबाट विज्ञका रूपमा काम लिनेछ । प्रदेश निजामती सेवालाई समावेशी बनाउन खुला प्रतियोगिताबाट पदपूर्ति हुनेमध्ये ४९ प्रतिशत पद छुट्याएको छ । कुनै कर्मचारी कार्यालय प्रमुखको जिम्मेवारीमा गएमा हाजिर हुनुभन्दा अगाडि ट्रेड युनियनको सदस्य पदबाट राजीनामा दिनुपर्ने व्यवस्था गरिएको छ । विधेयकमा सरुवाको २ वर्ष पुगेपछि मात्र अर्को सरुवा गर्ने नीति बनाएको छ । मुख्यमन्त्री चौधरीले प्रदेशसभाले संघीय निजामती विधेयक नबन्दै प्रदेश विधेयक तयार गरेर पारित गर्नु ठूलो उपलब्धि भएको बताए । हामीले कर्मचारीको मनोबल उच्च हुने गरी यो विधेयक पारित गरेका छौं, उनले भने, कर्मचारीहरूसँग भएको छलफलअनुसारका सुझाव प्रतिवेदनमा समेटेर विधेयक पारित भएको छ । अब प्रदेशमा आउने कर्मचारीलाई वृत्ति विकास र सरुवाबढुवामा गुनासो गर्ने ठाउँ रहँदैन । लुम्बिनी प्रदेश सरकारले चार वर्षअघि नै प्रदेश लोक सेवा आयोग गठन गरेको थियो । निजामती कर्मचारी ऐन अभावमा आयोगले प्राविधिक तहका कर्मचारी मात्र भर्ना गर्दै आएको थियो । अब लोक सेवा आयोगले कर्मचारी माग गर्ने बाटो पनि खुलेको मुख्यमन्त्री चौधरीले बताए ।"
सम्पत्ति शुद्धीकरण निवारणमा आधा मापदण्ड पनि पूरा भएनन्,"संशोधन प्रक्रियामा रहेका सम्पत्ति शुद्धीकरण तथा व्यवसाय प्रवर्द्धनसम्बन्धी विधेयक पारित गरी त्यसको शीघ्र कार्यान्वयनका लागि सम्बन्धित निकायको क्षमता अभिवृद्धि गरे आतंककारी क्रियाकलापसम्बन्धी जोखिम तथा भ्रष्टाचार, कर छली, मानव बेचबिखनओसारपसार र सीमासम्बन्धी अपराधकेन्द्रित रहेर जोखिम विश्लेषण गरी सम्पत्ति शुद्धीकरण तथा आतंककारी क्रियाकलापमा वित्तीय लगानीसम्बन्धी निजी तथा सार्वजनिक क्षेत्रको सचेतना अभिवृद्धि गरे कानुन कार्यान्वयन गर्ने निकाय, अनुसन्धान अधिकारी र महान्यायाधिवक्ताको कार्यालयले उच्च जोखिममा रहेका सम्बद्ध कसुरको अनुसन्धान र अभियोजनलाई नेपालको समग्र सम्पत्ति शुद्धीकरणसम्बन्धी जोखिम विश्लेषणअनुरूप हुने गरी प्राथमिकीकरण गरे नेपाल राष्ट्र बैंकको सम्पत्ति शुद्धीकरण सुपरिवेक्षणसम्बन्धी नयाँ शाखालाई स्रोतसाधन सम्पन्न र जोखिममा आधारित बनाई बैंक तथा उच्च जोखिमयुक्त वित्तीय संस्थामा केन्द्रित गरे सहकारी, क्यासिनो, बहुमूल्य धातु र घरजग्गा व्यवसायीको सम्पत्ति शुद्धीकरण तथा आतंकवादी क्रियाकलापसम्बन्धी जोखिममा आधारित सुपरिवेक्षण बढाए नेपालले आतंककारी क्रियाकलापमा वित्तीय लगानीसम्बन्धी लक्षित वित्तीय स्वीकृति अविलम्ब कार्यान्वयन गरे वित्तीय जानकारी इकाईको गोएएमएल फाँटलाई थप जनशक्ति तथा वित्तीय स्रोत उपलब्ध गराई पूर्ण कार्यान्वयन गरे वित्तीय संस्था, गैरवित्तीय पेसाकर्मी वा व्यवसायीले निरोधात्मक उपाय कार्यान्वयन र उच्चपदस्थ व्यक्ति एवं वास्तविक धनीको जोखिमअनुसार ग्राहक पहिचान पद्धति लागु गरे कसुरजन्य सम्पत्ति व्यवस्थापन विभागले आफ्ना काम सक्न र सबै सक्षम अधिकारीसँग समन्वयसहकार्य गर्दै अपराधीलाई आपराधिक लाभ लिनबाट वञ्चित गरे पारस्परिक कानुनी सहायतासम्बन्धी समन्वय संयन्त्रको सबलीकरण, अनुसन्धानकारी निकायको पारस्परिक कानुनी सहायताको प्रयोग वृद्धि, प्रक्रिया, मापदण्डको विकास गर्ने र उच्च जोखिमका सम्बद्ध कसुरका मुद्दामा अन्तर्राष्ट्रिय सहयोग बढाए"
"साढे १२ खर्ब लगानी स्वीकृत, भित्रियो सवा ५ खर्ब मात्रै","(काठमाडौं)स्थापनाको १२ वर्षमा १२ खर्ब ५० अर्बको लगानी स्वीकृत गरेको लगानी बोर्डको लगानी परिचालन भने ५ खर्ब २५ अर्बमात्रै देखिएको छ । ०६८ सालमा स्थापित बोर्डले शुक्रबार १२ औं वार्षिकोत्सवका अवसरमा सार्वजनिक गरेको विवरणअनुसार स्वीकृत लगानीको ४२ प्रतिशतमात्रै कार्यान्वयन भएको देखिएको हो । ऊर्जा क्षेत्रका २८ र गैरऊर्जा क्षेत्रका १४ परियोजना गरी कुल ४२ परियोजनाका लागि १२ खर्ब ५० अर्ब रुपैयाँ बराबरको लगानी स्वीकृत भएको छ । यसमध्ये अरुण तेस्रो, माथिल्लो त्रिशूली१, भेन्चर वेस्ट टु इनर्जी, माथिल्लो कर्णाली, तल्लो अरुण, ह्वासिन सिमेन्ट र होङ्सी शिवम् सिमेन्ट परियोजनामा ५ खर्ब २५ अर्ब ४१ करोड रुपैयाँ बराबरको लगानी कार्यान्वयन भएको छ । बोर्डले स्वीकृत गरेका ४२ आयोजनामध्ये ७ को मात्रै लगानी कार्यान्वयनमा गएको छ । यसमा ९ सय मेगावाट क्षमताको अरुण तेस्रो जलविद्युत् आयोजनामा १ खर्ब ४४ अर्ब ७६ करोड, २१६ मेगावाट क्षमताको माथिल्लो त्रिशूली१ आयोजनामा ७३ अर्ब १५ करोड, ९ सय मेगावाट क्षमताको माथिल्लो कर्णाली जलविद्युत् आयोजनामा १ खर्ब ६२ अर्ब ४० करोड, ६६९ मेगावाट क्षमताको तल्लो अरुण आयोजनामा ९२ अर्ब ६८ करोड, भेन्चर वेस्ट टु इनर्जी, धरानमा २४ करोड ४४ लाख, होङ्सी शिवम् सिमेन्टमा ३७ अर्ब ३५ करोड ४७ लाख र ह्वासिन सिमेन्टमा १४ अर्ब ८२ करोड ६० लाख रुपैयाँ लगानी कार्यान्वयन भएको हो । यसमा ९ सय मेगावाट क्षमताको माथिल्लो कर्णाली आयोजनाको १ खर्ब ६२ अर्ब ४० करोड रुपैयाँ बराबरको आयोजना विकास सम्झौता (पीडीए) भए पनि हालसम्म यसमा वित्तीय व्यवस्थापनसमेत भएको छैन । भारतीय कम्पनी ग्रान्धी मल्लिकार्जुन राव (जीएमआर) ले निर्माण अनुमति पाएको ९०० मेगावाट क्षमताको आयोजनामा वित्तीय स्रोत जुटाउन नसकेपछि तीन पटक म्याद थपिएको थियो । पटक पटक म्याद थप भएपछि परेको मुद्दामा सर्वोच्च अदालतले पछिल्लो पटक थप गरेको म्यादपछि पुनः म्याद नथप्न आदेशसमेत दिएको थियो । ०७१ असोज ३ मा लगानी बोर्ड र जीएमआरबीच आयोजना विकास सम्झौता (पीडीए) भए पनि आयोजनाले वित्तीय स्रोत जुटाउन नसकेपछि म्याद थप हुँदै आएको थियो ।स्वीकृत परियोजनामध्ये ६ हजार र ३ हजार टन प्रतिदिन उत्पादन क्षमताका क्रमशः होङ्सी शिवम् सिमेन्ट र ह्वासिन सिमेन्ट परियोजना व्यावसायिक सञ्चालनमा आएको बोर्डका प्रमुख कार्यकारी अधिकृत सुशील भट्टले जानकारी दिए । २४ करोड ४४ लाख रुपैयाँ लगानी रहेको धरान वेस्ट टु इनर्जी परियोजना निर्माण सकिएर सञ्चालनमा आइसकेको छ । ९०० मेगावाट क्षमताको अरुण३ जलविद्युत् परियोजना र २१६ मेगावाटको माथिल्लो त्रिशूली जलविद्युत् आयोजना निर्माणको चरणमा रहेको भट्टले जनाए । भारतीय लगानी रहेको अरुण तेस्रो आयोजनाको उत्पादनतर्फको निर्माण करिब ६८ प्रतिशत पुगेको र प्रसारण लाइनको काम २० प्रतिशत हाराहारीमा मात्रै सकिएको बोर्डले बताएको छ । ६६९ मेगावाट क्षमताको तल्लो अरुण जलविद्युत् परियोजनाको परियोजना विकास सम्झौता गत मध्यजेठमा प्रधानमन्त्री पुष्पकमल दाहालको भारत भ्रमणका क्रममा भएको थियो । यस आयोजनामा अरुण तेस्रो आयोजनाको विकासकर्ता सतलज जलविद्युत् निगम र नेपाल विद्युत् प्राधिकरणबीच संयुक्त निर्माणको सम्झौता भएको छ । ४५० मेगावाटको सेती नदी६ सहित राष्ट्रिय गौरवको ७५० मेगावाटको पश्चिम सेती जलविद्युत् परियोजना अध्ययन तथा विकासका लागि एनएचपीसी लिमिटेडसँग समझदारी भई विस्तृत परियोजना प्रतिवेदन (डीपीआर) को तयारी भइरहेको भट्टको भनाइ छ । पश्चिम सेती र सेती नदी६ भारतीय कम्पनी एनएचपीसीले निर्माणको जिम्मा पाएको छ ।चिनियाँ लगानीमा निर्माण हुने भनिएको ३२७ मेगावाट क्षमताको अपर मर्स्याङ्दी२ जलविद्युत् परियोजनाको डीपीआर मूल्यांकन भइरहेको र छिट्टै यसको पीडीएको तयारी रहेको बोर्डको भनाइ छ । डाबर नेपालले उत्पादन वृद्धि र विविधीकरणका लागि ९ अर्ब ६८ करोड रुपैयाँ बराबरको पुनर्लगानी गर्ने भएको छ । १२ वर्षमा लगानी बोर्डले बोर्डको कार्यालयलाई सार्वजनिकनिजीसाझेदारी (पीपीपी) को विशिष्टीकृत संस्थाका रूपमा विकास गर्न र संस्थागत सुदृढीकरणको पाटोमा महत्त्वपूर्ण कार्य गरेको भट्टको दाबी छ ।"
पुलसँगै बग्यो सहज यात्राको सपना,"नयाँ बनाउन बल्ल सुरसार भासिएको पुल अवलोकनमा आएका दर्जनौं मन्त्री र सांसदले चाँडै निर्माण गर्ने वचन दिएका थिए । नयाँ पुल निर्माणका लागि दबाब दिन बर्दिया१ का प्रतिनिधिसभा सांसद सञ्जयकुमार गौतम गत वैशाख ३० देखि जेठ ६ सम्म भत्किएको पुलमुनि आमरण अनशनसमेत बसेका थिए । भौतिक तथा पूर्वाधार तथा यातायातमन्त्री प्रकाश ज्वालाले गत जेठ ६ मा जिल्ला आएर जेठ मसान्तभित्र टेन्डर हुने लिखित सहमति गरेपछि गौतमले अनशन तोडेका थिए । तर अहिलेसम्म पुलको ठेक्का प्रक्रिया सुरु भएको छैन । सञ्चारकर्मीसित कुराकानी गर्दै मन्त्री ज्वालाले जेठभित्र नयाँ पुलका लागि टेन्डर प्रक्रिया सुरु गरिने बताएका थिए । पुल निर्माणका लागि जिल्लास्थित संघसंस्था र उद्योग व्यापारीले समेत दबाब दिँदै आएका छन् । नयाँ पुल निर्माण गर्न बजेट सुनिश्चित नभएको नेपालगन्जस्थित सडक डिभिजन कार्यालयले जनाएको छ । कार्यालयले नयाँ पुल बनाउन गुलरिया नगरपालिका४ र बारबर्दिया११ जोड्न बबई नदी पुल नामकरण गरिएको जनाएको छ । अहिलेको भत्किएको स्थान जब्दीघाटमा पुल निर्माण गर्दा कानुनी व्यवधान हुने भएकाले नयाँ ठाउँ पहिचान र सर्भेसमेत भइसकेको बताइएको छ । चार सय मिटर लामो नयाँ पुल निर्माणका लागि करिब एक अर्ब रुपैयाँ लगानी अनुमान गरिएको डिभिजन प्रमुख नीरज शाक्यले बताए ।स्रोत सुनिश्चितताका लागि अर्थ मन्त्रालयमा फाइल स्वीकृतिका लागि गत जेठमै पठाएका थियौं, उनले भने, अर्थ मन्त्रालयले अहिलेसम्म बजेट स्वीकृत गरेको छैन । अर्थले बजेट स्वीकृत गर्नासाथ नयाँ पुलको काम अघि बढ्ने उनको भनाइ छ । पुल निर्माणको प्रक्रिया अघि बढाइए पनि कम्तीमा ६ महिना डिजाइन र सर्भेको काममा खर्च हुने उनले जनाए । डिभिजन सडकले हस्तान्तरण नहुँदै पुल भासिएको ५ वर्षपछि पप्पु कन्स्ट्रक्सनसित ठेक्का तोडेको थियो । पप्पु कन्स्ट्रक्सनले करिब १० वर्षअघि निर्माण सुरु गरेको उक्त पुल १६ करोड ६८ लाख रुपैयाँ लगानीमा ०७४ मा निर्माण सकिएको थियो । पुल भासिएपछि पप्पुले ०७९ जेठमा पुनर्निर्माण थालेको थियो । वर्षायाम सुरु भएपछि ०७९ असोज २० मा बाढीले पिलर बगाएपछि पूर्ण रूपमा आउजाउ बन्द भएको हो ।"
मदन भण्डारी राजमार्गमा ६ वर्षदेखि कालोपत्रको काम अलपत्र,"(सल्यान)मदन भण्डारी राजमार्गअन्तर्गत तुलसीपुरकालीमाटीसुर्खेतको बोटेचौर सडक खण्डको कालोपत्रे ६ वर्षदेखि अलपत्र परेको छ । ठेकेदार कम्पनीले समयमै काम नसकेपछि सडक डिभिजनले ०७८ जेठ २७, ०७९ पुस २० र ०८० असारमा ६ महिनाका लागि तीन पटक म्याद थप गरिसकेको छ । कम्पनीले २४६ किमि सडक कालोपत्रे गर्नुपर्नेमा अहिलेसम्म १४ किमि मात्र सडक बनाएको छ भने ९ किमि कालोपत्र गर्न बाँकी छ ।सडक डिभिजन कार्यालय, दाङले तीन वर्षभित्र योजना सम्पन्न गर्ने गरी ०७४ सालमा टेन्डर आह्वान गरेको थियो । यसका लागि कालिका कन्स्ट्रक्सनले ०७४ असार २० मा सडक कालोपत्रेको सम्झौता गरेको थियो । उसले पेटी ठेकेदारलाई पटकपटक कामको जिम्मा दिँदा सडक निर्माणको काम अलपत्र परेको स्थानीयको गुनासो छ । सडक कालोपत्र गर्न ४४ करोड ५१ लाख रुपैयाँ विनियोजन गरिएको सडक डिभिजन कार्यालयले जनाएको छ । ठेकेदारले कम्पनीले तोकेको समयमै काम नसक्दा वर्षात्को समयमा सडक हिलाम्मे र हिउँदमा धुलाम्मे हुने गरेको स्थानीय कविराज पुरीले बताए । सडकको दुरवस्थाका कारण दाङको तुलसीपुर र सल्यान खलंगाबाट कालीमाटी हुँदै सुर्खेत जाने यात्रुहरूले सास्ती भोगिरहेका छन् । वर्षा सुरु भएदेखि गाडी अवरुद्ध भएका भयै छन्, उनले भने, गाडी नचल्दा घण्टौं हिँडेरै यात्रा गर्नुपर्ने बाध्यता छ । सल्यान खण्डमा कालोपत्रको काम पटकपटक विभिन्न व्यक्तिलाई पेटीमा ठेक्का दिँदा ढिलाइ भइरहेको स्थानीय पुरुषोत्तम भट्टराईको भनाइ छ । उनका अनुसार अहिलेसम्म मुख्य ठेकेदारले ४ जनालाई पेटीमा ठेक्काको काम दिएका छन् । कम्पनीले डिमुरेदेखि काल्चेडाँडासम्म काम गर्न बाँकी छ, वर्षाका कारण सडक हिलाम्मे हुँदा ३ किमि सडक खण्डमा त हिँड्नै गाह्रो छ, उनले भने, मुख्य ठेकेदारले आफूले काम नगरेर पेटीमा अर्का ठेकेदारलाई कामको जिम्मा दिँदा केही ठाउँको कालोपत्रे वर्षाले उप्किएको छ, गुणस्तरहीन काम भएको भन्दै हामीले पटकपटक विरोध गरे पनि सुनुवाइ भएको छैन । सडकमा हिलोका कारण दैनिकजसो गाडी फस्दा यात्रुले नै गाडी निकालेर यात्रा गर्नुपर्ने बाध्यता भएको कालीमाटी गाउँपालिका४ काल्चेका नन्दराम बस्नेतले बताए । राजमार्गअन्तर्गतको दाङको तुलसीपुर र सुर्खेत खण्डको सबैजसो काम सकिएको दुई वर्षभन्दा बढी बित्दा पनि सल्यान खण्डमा आधा काम पनि राम्ररी नगरेको उनको आरोप छ । अरूतिर कालोपत्र भइसकेकाले यात्रा सहज छ, यही खण्डमा मात्र ठेकेदारको ढिलासुस्तीका कारण हामीले वर्षौंदेखि सास्ती बेहोरिरहेका छौं, उनले भने, सडक डिभिजनले ठेक्का तोड्नुको साटो पटकपटक म्याद थपेपछि ठेकेदारको लापरबाही बढ्दै गएको छ । पहिले कोरोनाका कारण र पछिल्लो समय सामानको मूल्य बढेकाले सामग्री खरिदमा समस्या हुँदा काममा ढिलाइ भएको कालिका कम्पनीबाट पछिल्लो पटक काम गर्ने जिम्मा लिएका पेटी ठेकेदार बमबहादुर कार्कीले बताए । अहिले वर्षात्का कारण कालोपत्र गर्न समस्या भएको छ । ठेकेदार कम्पनीले गरेको कालोपत्र एक्लेबर खण्डको झन्डै ३ किमि दूरीमा उप्किएको कालीमाटी गाउँपालिका अध्यक्ष दानबहादुर खत्रीले जनाए । सडक निर्माणको काम छिटो सक्न र गुणस्तरीय काम गर्न पटकपटक ताकेता गरे पनि बेवास्ता भइरहेको उनको भनाइ छ । मुख्य ठेकेदारले पेटी ठेकेदारलाई कामको जिम्मा लगाएका कारण समस्या बल्झिएको सडक डिभिजन कार्यालयका इन्जिनियर विकेश लाखेले बताए । हामीले सम्झौता गरेको ठेकेदार कम्पनीको खातामा काम गरेअनुसारको रकम पनि पठाइसकेका छौं, उनले भने, तर मुख्य ठेकेदारले पेटी ठेकेदारलाई भुक्तानी नदिँदा काममा ढिलाइ भएको पाइयो । कोरोना महामारीका कारण २ वर्ष काममा समस्या आएको हो । तर त्यसयता ठेकेदारले निर्माण सामग्री नपाइएको, दक्ष कामदार नपाइएको, वर्षाका कारण काम गर्न नसकिएकोलगायत बहाना बनाइरहेका छन्, लाखेले भने, हामीले आफैं ठेक्का तोड्न मिल्दैन, हामीले सिफारिस मात्र गर्ने हो, तर पछिल्लो समय ठेकेदारले माथिल्लो निकायमा पुगेर म्याद थप गराइरहेका छन् । वर्षाका कारण कालोपत्र उप्किएको ठाउँमा ठेकेदार कम्पनीले नै मर्मत गर्ने उनको भनाइ छ ।"
अर्थ संक्षेप,"बजारमा लिट्मस केबलको ह्यालोजनमुक्त तार काठमाडौं (कास) लिट्मस केबलले जर्मन प्रविधिद्वारा नेपालमै उत्पादित इको वायरजेडएच सार्वजनिक गर्दै बिक्रीवितरण थालेको छ । ह्यालोजनमुक्त इकोवायर जेडएच नेपालको विद्युतीय उद्योगमा एक महत्त्वपूर्ण कोसेढुंगाका रूपमा रहेको र यसले ग्राहकलाई उच्च सुरक्षाको अनुभूति दिलाउने कम्पनीको दाबी छ । विद्यालय, अस्पताल, मल, सिनेमा हल, मनोरञ्जनात्मक स्थल वा कार्यालय वा ठूला आवासीय क्षेत्रमा अत्यधिक रूपमा बिजुलीका तार प्रयोग गरिएको हुन्छ, कम्पनीले जारी गरेको विज्ञप्तिमा भनिएको छ, नवीनतम् प्रविधियुक्त इको वायरजेडएचले आगलागीको जोखिम कम गर्नुका साथै जीवन तथा धनमालको सुरक्षामा महत्त्वपूर्ण योगदान पुर्याउनेछ । लिट्मस इकोवायरजेडएच नेपालमै पहिलो ह्यालोजनमुक्त एक मात्र तार रहेको लिट्मस इन्डस्ट्रिजका प्रबन्ध निदेशक रोहित गुप्ताको दाबी छ ।कृषि विकास बैंकको ॅएडीबीएल स्मार्ट प्लसकाठमाडौं (कास) कृषि विकास बैंकले विद्युतीय भुक्तानीको कारोबारलाई सहज बनाउन मोबाइल बैंकिङ सिस्टम अपग्रेड गरेको छ । करिब पाँच लाख मोबाइल बैंकिङ सेवा प्रयोगकर्ताको कारोबार सुरक्षा तथा थप सेवा उपयोग गर्न सरल र सहज हुने हिसाबले मोबाइल बैंकिङको नयाँ भर्सन एडीबीएल स्मार्ट प्लस जारी गरिएको बैंकका प्रमुख कार्यकारी अधिकृत गोविन्द गुरुङले जानकारी दिए । मोबाइल बैंकिङको युजर पासवर्ड प्रयोग गरी वेबबाट लगइन गर्न सकिने र लगइन गर्दा इन्टरनेट बैंकिङ सेवा सरहको भुक्तानी सीमा कायम हुने बैंकले जनाएको छ । बैंकले उपलब्ध गराएका डेबिट कार्ड, मुद्दती खाता, व्यक्तिगत कर्जालगायत सेवाको ब्याजदर, कारोबार रकम तथा म्याचुरिटी डेट हेर्न सकिनेछ, बैंकले जारी गरेको विज्ञप्तिमा भनिएको छ, विभिन्न वालेटमा ब्यालेन्स लोड गरी कारोबार गर्न सकिनेछ । आईएफबीको नयाँ रेफ्रिजेरेटर काठमाडौं (कास) आईएफबीले नेपाली बजारमा नयाँ रेफ्रिजेरेटर ल्याएको छ । घरायसी सामानका लागि प्रसिद्ध यस कम्पनीको आधिकारिक वितरक द साग्तानी एक्जिमले एक कार्यक्रम गरी रेफ्रिजेरेटर सार्वजनिक गरेको हो । एफआई (फ्रोस्ट फ्री) र डीसी (डाइरेक्ट कुल) गरी दुई मोडलमा रेफ्रिजेरेटर सार्वजनिक गरिएको हो । यी फ्रिजको मूल्य ३२ हजार ९ सयदेखि ७२ हजार ९ सय रुपैयाँसम्म छ । कम्पनीका अनुसार फ्रिजमा कपर इन्फ्युज्ड डुअल कन्ट्रोल टेक्नोलोजी, ३६० डिग्री सराउन्ड कुलिङ, ७ इन १ कन्भर्टेबल, डोर अलार्म, एप बेस्ड कन्ट्रोल, स्मार्ट लाइट डिओडोराइजर, स्मार्ट कन्ट्रोल प्यानल र एन्टी ब्याक्टेरियललगायत सुविधा छन् । फ्रिजको कम्प्रेसरमा १० वर्षको वारेन्टी र १ वर्षको सेवा सुविधा प्रदान गरिने कम्पनीले जनाएको छ ।आत्महत्या रोकथाम हटलाइन ११६६ मा एनसेलबाट निःशुल्क फोन काठमाडौं (कास) आत्महत्या रोकथामका लागि सरकारले सञ्चालन गर्दै आएको राष्ट्रिय हेल्पलाइन ११६६ मा अब एनसेलका ग्राहकले निःशुल्क फोन गरी मनोचिकित्सक तथा मनोपरामर्शदातासँग आवश्यक परामर्श लिन सक्छन् । यसका लागि एनसेल आजियाटा लिमिटेड र मानसिक अस्पतालले सहकार्य गरेका छन् । विश्व आत्महत्या रोकथाम दिवसका अवसरमा मानसिक अस्पताल, लगनखेलमा आयोजित एक कार्यक्रममा एनसेलले हेल्पलाइनका लागि सिमसहितको ह्यान्डसेट सोलुसन्स हस्तान्तरण गरेको छ । यससँगै अब यो हटलाइनमा एनसेल नेटवर्कबाट पनि फोन लाग्ने भएको हो । आत्महत्या रोकथामका लागि राष्ट्रिय हेल्पलाइन ११६६ मा एनसेलबाट पनि सेवाको पहुँच सुनिश्चित भएको अवसरमा एनसेलका प्रमुख कार्यकारी अधिकृत तथा प्रबन्ध निर्देशक जाब्बोर कायुमोभले जीवनमा स्वस्थ मानसिक स्वास्थ्यले ठूलो भूमिका राख्ने बताए । नाडा अटो सोमा टीभीएसका विद्युतीय स्कुटर आईक्युब काठमाडौं (कास) टीभीएसका लागि नेपालको आधिकारिक वितरक जगदम्बा मोटर्सले नाडा अटो सोमा विद्युतीय स्कुटर आईक्युब सार्वजनिक गर्ने भएको छ । भदौ २६ देखि भृकुटीमण्डपमा हुने नाडा अटो सोमा यो स्कुटर सार्वजनिक गरिने भएको हो । आकर्षक मूल्यमा कार्बनरहित भविष्य सुनिश्चित गर्दै सचेत नागरिकका लागि नवीनतम् विकल्पका साथ यो स्कुटर ल्याइएको जगदम्बा मोटर्सका कार्यकारी निर्देशक अखिल गुप्ताले बताए । ३ किलोवाटको बीएलडीसी हब मोटर प्रयोग गरिएको टीभीएस आईक्युबको पर्फमेन्स उत्कृष्ट रहेको कम्पनीको दाबी छ । यस स्कुटरको टप स्पिड ७८ किलोमिटर प्रतिघण्टा छ, कम्पनीले जारी गरेको विज्ञप्तिमा भनिएको छ । आईक्युबको ३०४ केडब्ल्यूएच लिथियमआयन ब्याट्रीले एक पटकको चार्जमा ७५ देखि १०० किलोमिटरसम्मको रेन्ज प्रदान गर्ने कम्पनीले जनाएको छ । राठी र इन्टेरियर डिजाइनबीच व्यावसायिक सहकार्य काठमाडौं (कास) राठी एडेसिभ प्रालि र इन्टेरियर डिजाइन एसोसिएसन नेपाल (आइडिया नेपाल) बीच व्यावसायिक सहकार्य भएको छ । राठीले ३५ वर्षदेखि अन्तर्राष्ट्रिय एडेसिभ उत्पादन गर्दै आएको छ भने आइडिया नेपालले इन्टेरियर डिजाइनरको अधिकार र पहिचानको क्षेत्रमा काम गर्दै आएको छ । दुवै कम्पनीबीचको सहकार्यले नेपाली उत्पादनलाई प्रोत्साहन गर्दर् ैबजारमा स्थापित गराई देशको अर्थतन्त्रमा टेवा पुर्याउने राठी एडेसिभका कार्यकारी प्रमुख योगेश राठीले बताए । यो सहकार्यपछि राठीकोलले इन्टेरियर डिजाइनरलाई सुलभ मूल्यमा अन्तर्राष्ट्रिय गुणस्तरका उत्पादन देशैभर आफ्ना बिक्रेतामार्फत उपलब्ध गराउनेछ । नाडा अटो सोमा फोर्स अरबानिया माइक्रो बस सार्वजनिक हुने काठमाडौं (कास) नेपालका लागि फोर्स मोटर्सको आधिकारिक आयातकर्ता आयाम इन्टरकन्टिनेटलले नाडा अटो सोमा फोर्स कम्पनीको अरबानिया माइक्रो बस सार्वजनिक गर्ने भएको छ । यो बस नेपालमा आयातित माइक्रो बसमध्ये सबैभन्दा प्रिमियम सुविधायुक्त रहेको आयामले जनाएको छ । यो माइक्रो बस कार जस्तै आरामदायी र सुविधासम्पन्न छ, कम्पनीले जारी गरेको विज्ञप्तिमा भनिएको छ, विशेषतः पर्यटन तथा होटल व्यवसायी, टुर्स एन्ड ट्राभल्स, ठूला कम्पनी, कूटनीतिक निकाय, सरकारी तथा गैरसरकारी संस्थाका लागि यो माइक्रो बस उपयुक्त हुने देखिन्छ । यो माइक्रोबस विश्वप्रसिद्ध मर्सिडिज बेन्जको डिजाइनमा तयार गरिएको छ । डबल एयर ब्यागयुक्त यस गाडीमा एरोडाइनामिक क्र्यास एन्ड रोलोबर प्रोटेक्सन, डबल स्किन बडी कन्स्ट्रक्सन, स्टाइलिस डीआरएल हेड ल्याम्प, न्यू ट्रान्सफर लिफ, ट्रिपल एसी सिस्टम, अलराउन्ड भिजिबिलिटी स्क्रिन, टेलिस्कोपिक स्टेयरिङ सुविधा छ । नयाँ जेनेरेसनको एबीएस तथा ईएसपी जस्ता आधुनिक सुरक्षा प्रणालीसमेत यसमा जडित छन् । बसको सुरुवाती मूल्य ८२ लाख ९९ हजार रुपैयाँ रहेको कम्पनीले जनाएको छ । तर नाडा अटो सोमा बुकिङ गर्नेलाई केही छुट दिइने कम्पनीले बताएको छ ।"
"बाँकेमा बस ठोक्किँदा ७ को मृत्यु, २५ घाइते","(नेपालगन्ज)बाँकेको राप्ती सोनारी गाउँपालिका शमशेरगन्जमा रोकिराखेको ट्रकसँग बस ठोक्किँदा चालकसहित सात जनाको मृत्यु भएको छ । २५ जना घाइते छन् । राप्तीसोनारी८ शमशेरगन्जमा शुक्रबार राति सवा ९ बजेतिर दुर्घटना भएको हो । दाङबाट नेपालगन्जतर्फ आइरहेको ना७ख २३२१ नम्बरको बस शमशेरगन्जमा पूर्वपश्चिम राजमार्ग किनारमा रोकिराखेको ना८ख ६४०५ नम्बरको ट्रकमा पछाडिबाट ठोक्किँदा दुर्घटना भएको कोहलपुरका डीएसपी सुन्दर तिवारीले बताए । बसमा चालकसहित ४१ जना सवार थिए ।दुर्घटनामा बर्दियाको ठाकुरबाबा नगरपालिका९ का ५० वर्षीय काशीराम थारू, ५५ वर्षीया कस्तुरी थापा, ५५ वर्षीया रूपा परियार, ४० वर्षीया जयन्ती थारू, ६० वर्षीय सानुराम थारू र चालक ४५ वर्षीय जुगबहादुर चन्दको मृत्यु भएको हो । अर्का मृतक सहचालक करिब ३५ वर्षीय पुरुषको नामथर खुलेको छैन । घाइतेहरूको कोहलपुर मेडिकल कलेजमा उपचार भइरहेको छ । दाङबाट बर्दियातर्फ फर्कंदै गरेको ठाकुरबाबास्थित बेतनी सामुदायिक वन उपभोक्ता समूहको टोली दुर्घटनामा परेको प्रहरीको भनाइ छ । तीव्र गतिका कारण दुर्घटना भएको प्रारम्भिक जानकारी पाएको डीएसपी तिवारीले बताए ।"
उपाधि दाबीमा सबालेन्का र गउफ,"(न्युयोर्क)अमेरिकी किशोरी कोको गउफले मौसमलाई लिएर भइरहेको प्रदर्शनको बाधाबीच बिहीबार यूएस ओपन टेनिसको फाइनल यात्रा तय गरेकी छन् । उनले अब उपाधि भिडन्तमा बेलारुसकी अर्यना सबलेन्काको सामना गर्नेछ । सबलेन्काले भने कठिन जित निकाल्दै आफ्नो दोस्रो ग्रान्ड स्लाम उपाधि जित्ने सपना कायम राखिन् । गउफले पहिलोपल्ट ग्रान्ड स्लामको फाइनल प्रवेशका लागि चेक गणतन्त्रकी दसौं वरीयताकी क्यारोलिन मुचोभालाई ६४, ७५ ले पराजित गरिन् । विरोधबीच दोस्रो सेटमा ४९ मिनेट खेल रोकिएको थियो । त्यसमा १९ वर्षीया गउफले आफूलाई मानसिक रूपमा दरिलो राखिन् । आर्थर एस स्टेडियममा वातावरण समर्थक कार्यकर्ताले प्रदर्शन गरेका थिए । प्रदर्शनकारीलाई हटाएपछि फेरि खेल सुरु भएको थियो । त्यसमध्ये चार प्रदर्शनकारीलाई प्रहरीले समातेको छ । फेरि खेल सुरु भएयता गउफले कडा चुनौती सामना गर्नुपरे पनि उनको प्रदर्शन फाइनल पुग्न पर्याप्त रह्यो । जितपछि अमेरिकी किशोरीले प्रदर्शनकारीप्रति आफ्नो सहानुभूति रहेको बताइन् । उनले भनिन्, मौसम परिवर्तनका कारण भइरहेको समस्यामा हामीले धेरै सुधार गर्न सक्छौं । यस्तो विरोध खेलका क्रममा नभएको भए हुन्थ्यो, तर प्रदर्शनकारीविरुद्ध म छैन । म खेलमा ६४, १० को स्थितिमा थिएँ, त्यही बेला विरोध सुरु भयो । यही प्रदर्शनकारीलाई लाग्छ कि यस्तै बेला विरोध गरे धेरै सुन्छन् भने मलाई केही भन्नु छैन ।पछिल्लो समय ठुल्ठूला खेल महोत्सवमा वातावरण समर्थक कार्यकर्ताले प्रदर्शन गर्दै आएक छन् । विम्बल्डन र फ्रेन्च ओपनका क्रममा पनि विरोधका कारण खेल रोकिएका छन् । गउफ सन् १९९९ यता यूएस ओपनको फाइनल पुग्ने सबैभन्दा कान्छी अमेरिकी खेलाडी भएकी छन् । त्यसअघि यस्तै उपलब्धि सेरेना विलियम्सले हात पारेकी थिइन् । फाइनल शनिबार हुनेछ । उनले दोस्रो वरीयताकी खेलाडी सबालेन्काको सामना गर्नेछ । बेलारुसकी २५ वर्षीया सबालेन्का अहिले उच्च लयमा छिन् । उनी प्रतियोगितापछि निस्कने वरीयतामा विश्व नम्बर एक खेलाडी हुनेछिन् । यसअघिका शीर्ष वरीयताका खेलाडी इगा स्वाटिक प्रतियोगिताबाट बाहिरिएपछि सबालेन्का अगाडि जाने भएकी हुन् । तर, उनको जित भने सजिलो रहेन । यसका लागि कडा संघर्षबीच पुनरागमन विजय रच्नुपरेको थियो । उनले २ घण्टा ३२ मिनेट चलेको खेलमा अमेरिकाकी १७ वर्षीया म्याडिसन केयसलाई ०६, ७६ (७१), ७६ (१०५) ले हराइन् । जसरी मैले हारको स्थितिबाट आफूलाई जितसम्म दोहोर्याएँ, त्यस प्रदर्शनमा मलाई गर्व छ । यो जित वास्तवमै अद्वितीय रह्यो, सबालेन्काले भनिन्, मैले खेलका क्रममा आफूलाई प्रतिस्पर्धामा कायम राख्न प्रयास गरिरहें । मैले थप केही राम्रो गर्न कडा मिहिनेत पनि गरें । उनले पहिलो सेटमा नचिताउने गरेर खराब सुरुआत गरेकी थिइन् । दोस्रो सेटमा उनी एक समय ५४ ले पछाडि थिइन् । तर, अस्ट्रेलियन ओपनको पनि विजेता रहेका खेलाडी सबालेन्काले हार मानिनन् । उनले थपिन्, हामी दुवैले टाइब्रेकमा ठीकै खेल्यौं । विशेषतः मैले चारैतर्फ अगाडि पछाडि गर्दै खेलें । हारपछि केयस भने स्वाभाविक रूपमा स्तब्ध देखिएन र आफूलाई आँसु झार्नबाट रोक्न पनि सकिनन् । उनले भनिन्, मैले खेलमा आफूले सक्दो खेलें । सायद कोही पनि खेलाडीले गर्न सक्ने भनेकै यति हो । मलाई टेनिस खेल्नुमै खुसी लाग्छ । जसरी म पराजित भएँ, त्यसमा दुःख त हुन्छ नै । उनी दोस्रोपल्ट यूएस ओपनको फाइनल नजिक पुगेर पनि रोकिएकी हुन् ।"
रोकियो नेपाली महिला टोली,"काठमाडौं (कास) थाइल्यान्डसँग ४६ रनले पराजित भएसँगै नेपाली महिला क्रिकेट टोलीको ट्वान्टी२० विश्वकप छनोटमा पुग्ने सम्भावना सकिएको छ । मलेसियाको बाङ्गीस्थित यूकेएम वाईएसडी ओभल मैदानमा थाइल्यान्डसँग सेमिफाइनलमा चुनौती दिन नसकेपछि नेपालको यात्रा आईसीसी वुमेन्स टी२० विश्वकप छनोटको एसिया क्षेत्रमै रोकिएको हो ।प्रतियोगिताको शीर्ष दुई टोली ट्वान्टी२० विश्वकप छनोटमा पुग्ने प्रावधान थियो । नेपालले टस जितेपछि ब्याटिङमा आएको थाइल्यान्डले २० ओभरमा २ विकेट गुमाई १ सय २ रन बनाएको थियो । जवाफमा आएको नेपाल १९३ ओभरमा ५९ रनमै अलआउट भयो । नेपालले पहिलो पटक ट्वान्टी२० विश्वकप छनोटमा पुग्ने मौका पुनः गुमाएको छ ।नेपालले मलेसिया, बहराइन, भुटान र कतारसँगको पहिलो चार खेल जितेर सेमिफाइनल पक्का गरेको थियो । यूएईसँगको खेल वर्षाका कारण हुन नसक्दा नेपाल आफ्नो समूहबाट उपविजेताको रूपमा सेमिफाइनलमा पुगेको थियो । तर, आफ्नो समूहको विजेता भएको थाइल्यान्डले शुक्रबार नेपाललाई कुनै अवसर दिएन । २०११ यता नेपालले थाइल्यान्डमाथि जित पाउन सकेको छैन । कविता कुँवरले पहिलो ओभरमै सुवानान खिएटोलाई २ रनमा आउट गरेकी थिइन् । नेपालका लागि त्यो क्षणिक खुसीमात्र बन्यो । नान्नापाट खोन्चारोइन्काई र नाथाकन चान्थमले दोस्रो विकेटमा ६८ रनको ठोस साझेदारी गरे । खोन्चारोइन्काईले ६३ बल खेल्दै ४ चौकासहित अविजित ५९ रन बनाइन् । चान्थमले ४५ बलमा २ चौकासहित ३१ रन बनाइन् । उनलाई पूजा महतोले आउट गरिन् । चानिडा सुथिरुएङ ८ बल खेल्दै १ चौकासहित ११ रन बनाइन् ।नेपालको सुरुआत दयनीय रह्यो । काजोल श्रेष्ठ इनिङ्सको तेस्रो बलमै शून्यमा आउट भइन् । अर्की ओपनर सीता रानामगरले १० बलमा १ चौकासहित ४ रनमात्र बनाउन सकिन् । उपकप्तान इन्दु वर्मा पनि ३ रनमै आउट भइन् । कप्तान रुबिना क्षेत्रीले खातै खोल्न सकिनन् । कविता जोशी र अप्सरी बेगमले समान १० रन बनाए । विन्दु रावल शून्यमै आउट भइन् । कविता कुँवर २० बल खेल्दै २ चौकासहित १७ रनमा अविजित रहिन् । पूजा ४, अस्मिना कर्माचार्य ३ र खुशी डंगोल १ रनमा आउट भए । नेपाली इनिङ्समा केवल ५ चौका समावेश थियो । थाइल्यान्डबाट थिपात्चा पुथ्थावोङ र ओनिचा कामचोम्फुले ३३ विकेट लिएका थिए । पुथ्थावोङले ३३ ओभरमा १ मेडन राख्दै ५ र कामचोम्फुले ३ ओभरमा ६ रन खर्चेका थिए । ओपनिङ बलर नाटाया बुचाथामले २ विकेट लिइन् ।"
अर्जेन्टिना विजयी,"मोन्टेभिडिओ (एएफपी) लियोनल मेसीले फ्रिकिकबाट उत्कृष्ट गोल गर्दै अर्जेन्टिनालाई दक्षिण अमेरिकी विश्वकप छनोटमा बिहीबार विजयी सुरुआत दिलाएका छन् । विश्वकप च्याम्पियन अमर्जेन्टिनाले इक्वेडरलाई १० ले हराएको हो । कोलम्बियाले भेनेजुएलालाई १० ले हरायो भने १० खेलाडीमा सीमित पेरुले पाराग्वेलाई गोलरहित बराबरीमा रोक्यो । यी खेलसँगै निकै लामो समयसम्म चल्ने दक्षिण अमेरिकी विश्वकप छनोट सुरु भएको हो । डिसेम्बरमा मात्रै अर्जेन्टिनालाई विश्वकप उपाधि दिलाएका मेसीले सन् २०२६ को प्रतियोगितासम्म आफूले खेल्ने हो वा होइन, त्यसबारे प्रस्ट भनेका छैनन् । इक्वेडरविरुद्ध भने लाउटारो मार्टिनेजले ७८ औ मिनेटमा फ्रिकिक जिते । यसैमा मेसीले गोल गरेका हुन् । यस गोलसँगै मेसीले दक्षिण अमेरिकी विश्वकप छनोटमा सर्वाधिक गोलको कीर्तिमान बराबरी गरेका छन् । उनीसँगै लुइस स्वारेजले गरेको गोलसंख्या २९ पुगेको छ । कोलम्बियाले प्राप्त गरेको जितमा भने राफेल सान्तोसले ४६ औं मिनेटमा हेडबाट निर्णायक गोल गरे । यसै खेलबाट कोलम्बियाका लागि नेस्टोर लोरेन्जाले मुख्य प्रशिक्षकको भूमिका सुरु गरेका छन् । आफ्नो पहिलो खेलमै जित आत्मसात गर्न सफल रहे । पछिल्लो विश्वकपमा कोलम्बिया छनोट हुन सकेको थिएन । भेनेजुएला भने पहिलोपल्ट विश्वकपमा छनोट हुने प्रयासमा छ । युरोपपेरिस युरोपेली विश्वकप छनोट बिहीबारदेखि नै सुरु भएको छ । पछिल्लो संस्कणको उपविजेता फ्रान्सले समूह बी को खेलमा बेलारुस २० ले हरायो । नेदरल्यान्ड्सले ग्रिसलाई ३० ले पन्छायो । समूह ई चेक गणतन्त्रले अल्बानियासँग ११ को बराबरी खेल्यो । पोल्यान्डले फारो आइल्यान्डलाई २० ले पन्छायो । समूह जी मा हंगेरीले सर्बियामाथि २१ को प्रभावशाली जित निकाल्न सफल रह्यो । समूह एच मा डेनमार्कले सान मारिनोलाई ४० र स्लोभानियाले उत्तरी आयरल्यान्डमाथि ४२ को जित दर्ता गरे ।"
कीर्तिमानी गोलबाट चुके अञ्जन,"(काठमाडौं)अञ्जन विष्ट नेपालका लागि सर्वाधिक गोलको कीर्तिमान बराबरी गर्नबाट शुक्रबार चुकेका छन् । उनको त्यही असफलताका कारण नेपालले अन्तर्राष्ट्रिय मैत्रीपूर्ण खेलमा शुक्रबार म्यानमारसँग गोलरहित बराबरी खेल्नुपरेको छ । खेलको ६३ औं मिनेटमा नेपाललाई पेनाल्टीको अवसर प्राप्त भएको थियो । म्यानमारका डिफेन्डर फ्यो विनले आफ्नो बक्समा बल ह्यान्ड गरेपछि नेपालले पेनाल्टीको अवसर पाएको थियो । तर, त्यसमा अञ्जनले गरेको प्रहारलाई विपक्षी गोलरक्षक जित फ्योले गोल हुन दिएनन् । उनले त्यसमा नेपाललाई अग्रता दिलाउन सकेको भए हरि खड्का र नीराजन रायमाझीको नाममा रहेको १३ गोलको कीर्तिमानसँग बराबरी हुन्थ्यो । उनी म्यानमारविरुद्ध गोल गर्ने पहिलो नेपाली खेलाडी पनि हुन सक्थे । त्यसलाई छाडेर यांगुनको थुउन्ना रंगशालामा भएको खेल दुवै टिमले केही अवसर सिर्जना गरे पनि गोल भने हुन सकेन । खेलको अधिकांश समय म्यानमार भने नेपालमाथि हाबी रह्यो । दोस्रो हाफमा नेपालको प्रदर्शन धेरै हदसम्म फितलो रह्यो । यसै खेलबाट नेपालका लागि जिलेप्सीजंग कार्की र हिसुब थपलियाले डेब्यु गरेका छन् । आर्मीका जिलेप्सीले सुरुआती ११ मै परेका थिए । जावलाखेल युथका हिसुब सब्स्टिच्युट खेलाडीका रूपमा मैदान प्रवेश गरेका थिए । उनले अञ्जन विष्टलाई सब्स्टिच्युट गरेका थिए । नेपाल र म्यानमारबीचको यो चौथो अन्तर्राष्ट्रिय खेल हो । यसअघिका सबै तीन खेलमा नेपाल पराजित थियो । नेपालले म्यानमारलाई बराबरीमा रोकेको यो पहिलोपल्ट हो । लाओसविरुद्ध अर्को महिना हुने एसियाली विश्वकप तथा एसिया कप छनोटको तयारीकाक्रममा नेपाली टोली दुई मैत्रीपूर्ण अन्तर्राष्ट्रिय खेलका लागि म्यानमार गएको हो । अब दोस्रो खेल सोमबार हुनेछ ।"
छोटकरी,"सितोरियो कराते नेतृत्वमा पुनः दावा काठमाडौं (कास) बाराको निजगढमा भएको नेपाल सितोरियो कराते संघको दोस्रो साधारणसभा तथा महाधिवेशनले अध्यक्षमा दावा गुरुङलाई सर्वसम्मत निर्वाचित गरेको छ । वरिष्ठ उपाध्यक्षमा मजेन्द्र सिंह, उपाध्यक्षमा राजीव थापा, किशोर भट्टराई र पाल्छाङ हेन्जन चुनिए । सदस्यमा देवकुमार लामा, प्रकाशमोहन धौबडेल, प्रेमलाल बोम्जन, विजयमान थापा, मिलनराज प्रसाईं, हरिबहादुर घर्ती, राजेन्द्र बराल, हेमन्तकुमार मल्ल, मनिराम थापा, उमा महतो, विजय बस्नेत, धर्मप्रसाद न्यौपाने, विजय गुरुङ, मधु लामा, राधिका देउला, जानकी सेढार्इं महर्जन, कृष्ण गौतम, प्रेमबहादुर राना र ज्ञानबहादुर जिम्बा निर्वाचित भए । नेपाल सितोरियो कराते संघको नयाँ संशोधित विधान२०८० अनुरुप २९ सदस्यीय कार्यसमिति रहेको छ । उपाध्यक्ष, महासचिव, सचिव, कोषाध्यक्ष, सल्लाहकारसहित थप सदस्य मनोनीत गर्ने अधिकार अध्यक्षको रहेको नेपाल सितोरियो कराते संघका प्रवक्ता गजेन्द्रबहादुर खपाङ्गीले जनाए । महाधिवेश उद्घाटन नेपाल सितोरियो करातेका संस्थापक प्रथम प्रमुख प्रशिक्षक थानेश्वर राईले गरेका थिए । आयोजक युनाइटेड विजयी पूर्वी नवलपरासी (कास) आयोजक युनाइटेड क्लब गिरुबारीले युनाइटेड गोल्डकप फुटबलको शुक्रबार उद्घाटन खेलमा चोरमारा युवा क्लबलाई ४३ ले पराजित गरेको छ ।शनिबार देवचुली नगरपालिकाको देवचुली क्लब र टाइगर युवा क्लब बेल्हुवाबीच प्रतिस्पर्धा हुनेछ । तीज पर्वको अवसरमा ३७ वर्षदेखि हुँदै आएको प्रतियोगितामा २० टिम प्रतिस्पर्धी छन् । विजेताले २ लाख २५ हजार रुपैयाँ पाउने आयोजक क्लबका अध्यक्ष हरि थापाले बताए ।गर्ल्समा एनसीसीएस च्याम्पियनकाठमाडौं (कास) जेनिथ, ज्ञान निकेतन र एनसीसीएसले तेस्रो केएमसी अन्तरविद्यालय बास्केटबल प्रतियोगिताको उपाधि जितेका छन् । आयोजक केएमसीको कोर्टमा शुक्रबार सिनियर ब्वाइज फाइनलमा जेनिथले ज्ञान निकेतनलाई ४१३८ स्कोरले हरायो । जेनिथका प्रज्ज्वल बस्नेतले १८ स्कोर गरे । जुनियर ब्वाइज दिप्सन अधिकारीको १० स्कोरमा ज्ञानले एआईएलाई ३०२६ ले हरायो । गर्ल्सतर्फ एनसीसीएसले इनोभेटिभमाथि २९२० को जित दर्ता गर्यो । विजेताका दिभा महर्जनले १३ स्कोर गरिन् । जेनिथका प्रज्ज्वल, ज्ञान निकेतनका जेसन घलान र दिभा आफ्नो विधामा मोस्ट भ्यायुएबल प्लेयरभए ।राष्ट्रिय उमा कुङफु आजकाठमाडौं (कास) नेपाल उमा कुङफु संघको आयोजनामा छैटौं राष्ट्रिय उमा कुङफु प्रतियोगिता शनिबार हुने भएको छ । प्रतियोगितामा सातै प्रदेशबाट विभिन्न ३३ जिल्लाका १ सय ८० खेलाडीको सहभागिता रहने आयोजकले जनाएको छ । सान्डा र प्याटर्नमा गरी जम्मा ४७ स्पर्धामा खेल हुनेछ । सान्डा र प्यार्टनमा उत्कृष्ट हुने पुरुषमहिला खेलाडीले जनही १५ हजार नगद पुरस्कार पाउने छन् । सान्डाको मुख्य जजमा अन्तर्राष्ट्रिय निर्णायक सन्जितकुमर राई र प्याटर्नको मुख्य जजमा अन्तर्राष्ट्रिय निर्णायक सिद्धार्थ लामा तामाङ रहेका छन् । एकदिने प्रतियोगिताका खेल तार्केश्वर नगरपालिकास्थित जरंकुमा हुनेछ ।"
मुल्तानदेखि क्यान्डीसम्म,"भारतपाकिस्तानबीचको कटुतासहित धेरै अन्योलता चिर्दै एसिया कप क्रिकेट सुचारु हुँदा नेपालले डेब्यु गर्ने अवसर पाएको थियो । पहिलो पटक एसिया कपमा छनोट भएको नेपालले यही भारत र पाकिस्तानसँग समूह चरणमा खेल्दै इतिहास मात्रै कोरेन, राम्रो सम्भावनाको छाप छोड्दै दक्षिण एसियाको संस्कार मानिएको क्रिकेटमा आफू पनि कम नभएको प्रदर्शन गर्यो । विगतमा नेपाल छनोट भएर पनि एसिया कप खेल्न पाएको थिएन, कारण भारत र पाकिस्तानबीचको तनावलाई लिएरै थियो । यस पटक पनि नेपाल छनोट भएलगत्तै पुनः यस्तै समाचार आयो र एसिया कपलाई लिएर अन्योलता छायो । एसियाली क्रिकेट परिषद् (एसीसी) ले आयोजना गर्ने प्रतियोगिताको आयोजक राष्ट्र पाकिस्तान थियो । भारतले पाकिस्तानमा गएर खेल्न ठाडै अस्वीकार गरिदियो । यहींबाट एसिया कपको आयोजनालाई लिएर कालो बादल मडारिएको थियो । वैशाखमा घरेलु मैदानमा भएको एसीसी प्रिमियर कप जित्दै नेपाल एसिया कपमा छनोट भएको थियो । एसीसी ट्रफीको परिमार्जित स्वरूप हो एसीसी प्रिमियर कप । भारत, पाकिस्तान, श्रीलंका, बंगलादेश र अफगानिस्तान खेल्ने टेस्ट राष्ट्रबाहेक नेपाल लगायतका एसोसिएट राष्ट्रलाई एसिया कपका लागि छनोटको आधार यही एसीसी ट्रफी हुन्थ्यो । सन् २००२ को एसीसी ट्रफीको फाइनलमा पुग्दै नेपाल एसिया कपका लागि छनोट भएको थियो । एसिया कपमा छनोट भएको खुसी र दुर्भाग्य पनि साथमै आयो, जब भारत र पाकिस्तानबीच कार्गिल युद्ध भयो र एकअर्काविरुद्ध खेल्न अस्वीकार गरिदिए । त्यो वर्ष एसिया कप नै हुन सकेन । नेपाल छनोट भएर पनि खेल्न नपाएपछि राजु खड्का र उनको टोली निराश हुनु बाहेकको विकल्प थिएन । इतिहास दोहोरिने क्रममा थियो, पाकिस्तान गएर नखेल्ने भारतको अडान कायमै थियो । भारत एसिया कप खेल्न पाकिस्तान नआए आफूहरू पनि विश्वकप खेल्न भारत नजाने भन्दै एक चरण घुर्की पाकिस्तानले पनि लगाएको थियो । आयोजनालाई लिएर त्यसपछि पाकिस्तान क्रिकेट बोर्ड (पीसीबी) ले हाइब्रिड मोडल ल्याएको थियो, जसअनुसार पाकिस्तानमा चार खेल मात्रै आयोजना हुने र बाँकी ८ खेल अर्को देशमा हुने । पहिलो तटस्थ भूमिमा यूएईको नाम आएको थियो । बंगलादेश र श्रीलंकाले यो प्रस्ताव अस्वीकार गरेपछि अन्योलता थपिँदै गएको थियो । यस पटक एसिया कप हुन्छ नै भन्ने एउटा आधार के थियो भने अक्टोबरनोभेम्बरमा भारतले विश्वकप आयोजना गर्दै थियो, त्यसका लागि एसिया कप रिहर्सल जस्तो थियो । विश्वकपअघि योभन्दा राम्रो तयारी अरू केही हुनै सक्दैनथ्यो । अन्त्यमा पाकिस्तानपछि बाँकी खेलहरू श्रीलंकामा खेल्नेमा सहमति जुट्यो ।एसिया कप क्रिकेट मैदानमा मात्रै सीमित छैन । सार्क राष्ट्रको कूटनीति स्थापित गर्नेदेखि भारत र पाकिस्तानबीचको खिचातानीको आक्रोश पोख्ने स्थान पनि एसिया कप नै हो । यसको सबैभन्दा ठूलो प्रभाव आर्थिक पक्षले राख्छ । २००२ मा नेपालले एसिया कपमा सहभागी हुन पाएको भए मात्रै १ लाख डलर पाउने थियो । त्यतिखेरको स्थितिलाई तुलना गर्ने हो भने यो रकम एसीसीले प्रदान गर्ने वार्षिक अनुदान बराबरको थियो भने अन्तर्राष्ट्रिय क्रिकेट परिषद् (आईसीसी) ले दिन वार्षिक ग्रान्टभन्दा २ लाख मात्रै कम थियो । सीमित बजेटमा घस्रिरहेको नेपाललाई त्यो १ लाख डलरको महत्त्व कति थियो भनेर अहिले पनि हिसाबकिताब गर्दा चुकचुकाउन मात्रै सकिन्छ । २१ वर्षअघि नै एसिया कप खेलेको भए सम्भवतः अनुभवले खारिएको नेपाल विश्व क्रिकेट लिगको तल्लो डिभिजनमै अड्किरहनु पनि पर्दैन थियो होला । ल ल लपीसीबीका अध्यक्ष नजम सेठीले भारत र पाकिस्तानलाई हेरेर एसिया कपको खेल तालिका बनाइएको उद्घोष गरेका थिए । उनका अनुसार, भारत र पाकिस्तानको खेलबाट एसिया कपको आम्दानीको ८० प्रतिशत रकम संकलन हुने तथा त्यहीअनुरूप भारत र पाकिस्तानबीच एसिया कपमा एक पटक होइन, तीन पटकसम्म खेल्न सकिने गरी तालिका डिजाइन गरिएको थियो । सेठीका अनुसार, भारत र पाकिस्तान समूह चरणमा आमनेसामने हुने र नेपालको चुनौतीलाई पन्छाइँदै सुपर फोरबाट सम्भावित फाइनलमा भिड्ने समीकरण मिलाई एसिया कपको खेल तालिका बनाइएको थियो । नेपालले सुपर फोरमा पुग्न यो डिजाइनलाई चिर्नुपर्ने थियो, अर्थात् भारत र पाकिस्तानमध्ये एकलाई पराजित गर्नुपर्ने थियो । त्यसो भएमा मात्रै नेपाल विश्व क्रिकेटको महाशक्ति भारत र विश्व नम्बर एक पाकिस्तानमध्ये एकलाई स्तब्ध पार्दै दोस्रो चरण पुग्ने सम्भावना बन्ने थियो । तर, नेपालका लागि एसिया कप खेल्न पाउनु नै ठूलो सफलता थियो, मैदानभित्र देखाउने प्रदर्शन दोस्रो प्राथमिकता मात्रै थियो । एसिया कप हुनु दुई महिनाअघि जस्तोमा पीसीबीमा दक्षिण एसियाको जड राजनीति हस्तक्षेपको रोग सल्केको थियो । पाकिस्तानी सरकारले सेठीको नेतृत्वमा रहेको पीसीबीलाई विघटन गरी जाका असराफको नेतृत्वमा नयाँ कमिटी बनाएको थियो । जाका पञ्जाब प्रान्तका हुन् र चारै खेल लाहोरमा हुने निश्चित भइसकेको अवस्थामा एक खेल आफ्नो प्रान्तको मुल्तान सहरमा ल्याएका थिए । संयोगले त्यो खेल प्रतियोगिताको उद्घाटन खेल थियो र पाकिस्तानले नेपालको सामना गर्ने भएको थियो । मुल्तानमा नेपाली टोलीले भव्य स्वागत पाएको थियो । स्थिति यतिसम्म रह्यो कि नेपालजस्तो आतिथ्यता सत्कार नपाएकोमा लाहोर पुगेको अफगानिस्तान क्रिकेटले पाकिस्तानसमक्ष गुनासो पनि गर्यो । एसिया कपको उद्घाटन खेलका लागि मुल्तान सुरक्षाकर्मीले घेरिएका थिए । पाकिस्तान र नेपालबीचको खेल रिपोर्टिङ गर्न मुल्तान पुगेका दुई विदेशी पत्रकारमध्ये एक मेरा लागि ६ जना हतियारधारी सुरक्षाकर्मी खटाइएको थियो । होटलबाट कहींकतै बाहिर निस्किनुपरे २ घण्टाअघि त्यसको जानकारी गराउनुपर्ने थियो र सुरक्षाकर्मीको स्कर्टिङमा मात्रै होटल बाहिर निस्किन पाइन्थ्यो । नेपालको खेल हेर्न मुल्तान पुगेका समर्थकका लागि पनि पाकिस्तान इन र आउट मात्रै थियो । सुरक्षाका हिसाबले होटल र रंगशाला बाहिर जाने जोखिम कसैले लिएका थिएनन् । १९ वर्षपछि पुनः पाकिस्तान पुग्दा विगतभन्दा जीवनशैली केही फरक रहेको पाएको थिएँ । मानिसहरू सहज रूपमा बजारमा निस्किएका थिए । ठूलो प्रतियोगिता आयोजना गरिरहेकाले सुरक्षाकर्मी चाहिनेभन्दा बढी तैनाथ गरिएको भन्दै ट्याक्सी चालक मोहम्मद इकबाल झर्को मानिरहेका थिए । जसरी प्रतियोगिताको डिजाइन गरिएको थियो, त्यसै अनुरूप पाकिस्तानी मिडिया आफ्ना देशका कप्तान बाबर आजमलाई प्रश्न तेर्स्याइरहेका थिए । नेपालसँग खेलेको ५ दिनपछि पाकिस्तानको भेट श्रीलंकाको क्यान्डीमा चिर प्रतिद्वन्द्वी भारतसँग थियो । प्रायः प्रश्न भारतसँगको खेललाई लिएर मात्रै थियो । तर, एसिया कपको पहिलो खेल भएकाले नेपालविरुद्ध पाकिस्तान पूर्ण शक्ति लगाएर मैदानमा उत्रिन तयार थियो । नेपालसँग कुनै अप्रत्याशित नतिजा आएमा भारत र पाकिस्तान एसिया कपमा तीन पटकसम्म खेल्ने डिजाइन तुहिन्थ्यो । बाबरले पाकिस्तानसँगको खेलको अघिल्लो दिन नै नेपाललाई पूर्ण सम्मान दिएर खेल्ने जनाएका थिए । अफगानिस्तानसँग श्रीलंकामा तीन एकदिवसीय अन्तर्राष्ट्रिय खेलको शृंखला खेली पाकिस्तान मुल्तान पुगेको थियो । अफगानिस्तानविरुद्ध अन्तिम खेलमा आराम दिएका प्रमुख खेलाडीहरू नसिम शाह, हरिस राउफ, इफ्तिखार अहमद र सदाब खानलाई पाकिस्तानले नेपालविरुद्ध उतारेको थियो । नेपाललाई अतिथिको हिसाबमा स्वागत गरे पनि खासै ठूलो प्रतिद्वन्द्वीका रूपमा लिएका थिएनन्, चाहे त्यो दर्शकहरूले होस् वा मिडियाहरूले । आँपको सहर मुल्तानमा नेपालले पनि खल्लो प्रदर्शन भने गरेन । फिल्डिङलाई बिर्सने हो भने ४२ ओभरसम्म नेपाली बलिङले विश्वका शीर्ष पाँचमध्येको ३ ब्याटर रहेको पाकिस्तानको राम्रै परीक्षा लियो । पाकिस्तानी दिशाबाट हेर्दा सुरुका ४० ओभर नेपालले नियन्त्रण गरेको खेल नभई पाकिस्तानले नियन्त्रित भएर खेलेको खेल थियो । २ सय ५० माथिको स्कोरले नेपाललाई दबाब दिन सकिन्छ भन्नेमा उनीहरू विश्वस्त थिए र नियन्त्रित भएर इनिङ्स तानेका थिए । त्यसैले त अन्तिम ८ ओभरमा पाकिस्तानले आफ्नो पूरा अनुभव देखाउँदै १ सय १४ रन जोडेको थियो । कप्तान बाबर आजम र अहमदले पाकिस्तानलाई सुरक्षित स्थानमा पुर्याएका थिए । २००२ मा नेपाल एसिया कपका लागि छनोट हुँदा यू१९ टोलीमा रहेका कनिष्क चौंगाई एसिया क्षेत्रलाई विश्वकपसरह रहेको प्रतियोगितामा खेल्ने सपना देखिरहेका थिए । उनी एसिया कपमा नेपालको समूहमा जोसुकै परे पनि श्रीलंका नपरोस् भन्ने कामना गरिरहेका हुन्थे । कारण श्रीलंकाको तीव्र गतिको बलिङ नेपालका लागि खेल्न होइन, देख्न पनि गाह्रो हुने अड्कल उनको थियो । अहिले खेलिरहेका भए कनिष्कले आफ्ना भनाइ फेरिसकेका हुन्थे । किनभने तीव्र बलिङमा पाकिस्तान निकै मजबुत टिम बनेको छ । शाहिन शाह अफ्रिदी, नसिम शाह र हरिस राउफको एक्का ट्रायल बलिङले स्पिड स्टार शोएव अख्तरलाई आफ्नो जवानी याद दिलाइदिएको छ । एसिया कपमा पाकिस्तानले खेलेका ३ खेलमा अफ्रिदी, शाह र राउफले २३ विकेट लिइसकेका छन् । सातमध्येको ४ विकेट लेग स्पिनर सदाव खानले नेपालविरुद्ध लिएका थिए । सद्धावअघि नै अफ्रिदी, शाह र राउफले नेपालको ब्याटिङलाई तहसनहस पारिसकेका थिए । अफ्रिदीले पहिलो ओभरमै २ विकेट लिने क्रममा नेपालका कप्तान रोहित पौडेललाई उनले सामना गरेको पहिलो बलमै एलबीडब्लू आउट गरेका थिए । अफ्रिदीले फालेको बलमा जुन गति थियो, रोहितलाई त्यो ठम्याउनै गाह्रो परेको थियो । आरिफ शेख र सोमपाल कामीले केही प्रतिरोध गरे पनि नेपालले मुस्किलले १ सय रन कटाएको थियो । नेपालसँग २ सयभन्दा ठूलो रन अन्तरले विजय हात पारेपछि पाकिस्तानले सुपर फोरमा आफ्नो स्थान मजबुत बनाइसकेको थियो अर्थात् एसिया कपको खेल तालिका जसरी डिजाइन गरिएको थियो, त्यसअनुरूप पाकिस्तान अगाडि बढिसकेको थियो । ल ल लभारतको पाकिस्तानसँगको बहुप्रतीक्षित भिडन्त र नेपालसँगको खेल श्रीलंकाको पहाडी सहर क्यान्डीमा थियो । २०१९ को विश्वकपपछि भारत र पाकिस्तान पहिलो पटक एकदिवसीयमा आमनेसामने हुन लाग्दा बादल पुनः मडारिएको थियो । यस पटक आयोजनाका अन्योलतालाई नभएर वर्षाको आगमनलाई लिएर बादल जम्मा हुँदा क्यान्डी सहर धुम्म बनेको थियो । पूर्वानुमान बमोजिम नै वर्षाले पूरा खेल हुन दिएन । एउटा इनिङ्स मात्रै सम्भव भएको थियो, त्यसमा भारतले ब्याटिङ र पाकिस्तानले बलिङमा पूर्ण मनोरन्जन दिएको थियो । ठूला प्रतियोगितामा साधारणतया प्रिम्याच मा कप्तान र पोस्ट म्याच मा प्रशिक्षक आएर मिडियाको प्रश्नहरू ट्याकल गर्ने गर्छन् । भारत र पाकिस्तान दुवै टोलीका कोही नआएपछि नेपालसँगको आगामी खेलबारे भारतीय प्रतिनिधिलाई सोध्ने प्रश्न अधुरै रह्यो । भोलिपल्ट अर्थात् नेपालसँगको खेलको एक दिनअघि भारतीय प्रतिनिधि पत्रकार सम्मेलनमा पुनः अनुपस्थित रहे । फलतः भारतीय मिडियाबाट रोहित घेरिन पुगे । उनी भारतीय कप्तान रोहित शर्मा नभई नेपालका कप्तान रोहित पौडेल थिए । भारतसँग खेल्न पाउनु नै सपना जस्तो रहेको र यसले धेरै नेपालीको सपना पूरा गरेको रोहित बताइरहेका थिए । रोहित शर्मा, विराट कोहलीजस्ता खेलाडीको खेल हेरेर हुर्केका रोहित पौडेल लगायतका नेपाली खेलाडीहरूलाई उनीहरूकै देश भारतसँग खेल्न पाउनु अवसर र सपनाभन्दा माथि नै थियो । पहिलो सात बल सम्भवतः नेपाल र भारत दुवैले नसोचेको जस्तो भयो । कुशल भुर्तेलले पहिलो ओभरको अन्तिम बल र आसिफ शेखले दोस्रो ओभरको पहिलो बलमा जीवनदान पाए । श्रेयस ऐर र कोहलीजस्ता खेलाडीले नियमित क्याच लिन चुकेका थिए । यसको फाइदा कुशल र आसिफले भरपूर उठाई नेपाललाई सानदार सुरुआत दिलाए । नेपालले १० ओभरमा ६५ रन जोडिसकेको थियो । भारतीय कप्तान रोहित पटकपटक टाउकोमा हात पुर्याई निराशाको भाव पोखिरहेका हुन्थे । निर्धारित ५० ओभर खेल्नु र १० बल अगाडि अलआउट हुनुपूर्व नेपालले २ सय ३० रन जोडेको थियो । नेपाललाई अलआउट गर्न भारतको पसिना छुट्यो, भारतीय अनलाइन हिन्दुस्तान मा यो हेडलाइनसहितको समाचारले नेपालको ब्याटिङ प्रभाव प्रस्ट पार्थ्यो । सिंहदरबारमा आगो लगाइदिन्छु भन्ने धम्की दिएको दुई दिनपछि काठमाडौं महानगरपालिकाका मेयर बालेन शाह नेपालसँगको भारतको खेल हेर्न क्यान्डी पुगेका थिए । पूर्वगृहमन्त्री रवि लामिछाने दम्पती, उद्योगीहरू शेखर गोल्छा, पशुपति मुरारका, वीरेन्द्र शाह, कलाकार वर्षा सिवाकोटी, पूर्वप्रहरी अधिकारीहरू रमेश खरेल, नवराज सिलवाललगायत क्यान्डीको पालेकेले क्रिकेट रंगशाला पुगेका झन्डै ३ हजारको संख्यामा रहेका नेपाली दर्शकलाई भारतविरुद्धको ब्याटिङले ठूलो खुसीयाली दिएको थियो । एसिया कप खेल्न जानुअघि नेपालका प्रशिक्षक मोन्टी देसाईले पाकिस्तान र भारतसँग खेल्न पाउनु नेपालका लागि उत्सवजस्तै रहेको बताएका थिए । भारतसँगको ब्याटिङलाई धेरै नेपालीले पर्वजसरी मनाउने अवसर पाए । नेपालको खेल हेर्न सदाबहार अलराउन्डर शक्ति गौचन क्यान्डी पुगेका थिए । उनका अनुसार, नेपाली टोलीको संरचनामा रहेका ३० मध्येका अधिकांश खेलाडी २०२२ वर्षका छन् । त्यही भएर नेपाली क्रिकेटले आउँदो १० वर्ष योजनाका साथ जाने हो भने अझै राम्रो गर्न सक्छ । चार वर्षअघि नेपाल क्रिकेट संघको निर्वाचनमा अध्यक्षका लागि आमनेसामने भएका विनयराज पाण्डे र चतुरबहादुर चन्दलाई नेपालको भारतसँगको खेलले पुनः एकै स्थलमा भेट गराएको थियो । भारत र पाकिस्तानसँग खेल्न पाउनु एक जुगमा एक दिन जस्तै अवस्था रहेको स्थितिमा नेपालले एसिया कपमा आफ्नो पहिलो उपस्थितिमै जुझारु प्रदर्शन गरेको थियो । भारतले ब्याटिङमा भने नेपाललाई कुनै मौका दिएन । वर्षाका कारण २३ ओभरमा छोट्याइएको खेलमा रोहित शर्मा र सुबमन गिलले नेपाली बलरमाथि सहजै आक्रामक रूपमा प्रस्तुत भई १० विकेटको विजय दिलाएका थिए । यसले विराट कोहली, सूर्यकुमार यादव र हार्दिक पाण्ड्याजस्ता ब्याटरविरुद्ध नेपालको बलिङ गर्ने योजना अधुरै रह्यो ।एसिया कपमा प्रवेश गराएसँगै नेपालका भारतीय प्रशिक्षक देसाईले ध्यान आफूतिर केन्द्रित गराएका थिए । पाकिस्तान र भारत दुवैसँगको खेल उनका लागि विशेष थियो । भारतीय नागरिकका रूपमा उनी नेपालको प्रशिक्षक भएर पाकिस्तानी भूमिमा टेकिरहेका थिए । यसमा उनी आफू क्रिकेटमा मात्रै केन्द्रित रहेको भन्दै विवादमा पर्न चाहेनन् र कुनै प्रतिक्रिया दिएनन् । आफ्नो मातृभूमि भारतसँग नेपाललाई उतार्दा झन् विशेष हुने भइहाल्यो । नेपाल र भारतको खेलमा मोन्टीले दुवै देशको राष्ट्रिय गीत गाएका थिए । हरेक खेलपछि उनी आफ्ना खेलाडीहरूलाई ड्रेसिङ रुममा मेडल दिने गर्छन्, चाहे जितमा होस् वा हारमा । यस पटक अवार्ड दिन उनले नै अतिथि खोजेर ल्याएका थिए । विराट कोहली, हार्दिक पाण्ड्या, प्रशिक्षक राहुल द्रबिडसहित भारतीय टोली नेपाली खेलाडीलाई मेडल दिन पुगेका थिए । यसको प्रभाव पक्कै पनि नेपाली टोलीसँग लामो समयसम्म रहनेछ । नेपालले एसिया कपको एउटा खेल श्रीलंकामा खेल्नु पनि विशेष थियो । श्रीलंका क्रिकेट बोर्डले नेपालको क्रिकेटलाई यो स्थितिमा ल्याउन धेरै सहयोग गरेको थियो । श्रीलंकाका पूर्वखेलाडीद्वय रोय डायस र पुबुदु दासानायके नेपालको प्रशिक्षक थिए । १० वर्षको बसाइ क्रममा उनले आफूलाई नेपाली क्रिकेटको गड फादर छवि बनाए । श्रीलंका यू१९ टोलीसँग व्यस्त रहेका कारण उनले नेपालको खेल मैदानमै गएरै हेर्न त पाएनन्, तर नेपालको यो सफलतामा उनी खुसीका भावहरू पोखिरहेका थिए । नेपाली क्रिकेटलाई एक्सपोज गरेका दासानायकेले ट्वान्टी२० विश्वकप नै खेलाए । एसीसीको प्रतिनिधिका रूपमा बन्दुला वार्नापुरा र रुमेश रत्नायके नेपालको क्रिकेट विकासमा खटिएका थिए । यति मात्रै होइन, नेपाल प्रमुख प्रतियोगिता खेल्न जानुअघि धेरै पटक श्रीलंकामा १ देखि २ साता प्रशिक्षण गरेर जाने गर्थ्यो । श्रीलंका बसाइको सम्पूर्ण खर्च धेरै पटक श्रीलंका क्रिकेट बोर्डले बेहोर्ने गरेको थियो । श्रीलंका अहिले आर्थिक मन्दीका कारण अप्ठ्यारो स्थितिमा छ । नेपाली नेताहरू आफ्नो देश श्रीलंका नबनोस् भनेर भाषण गरिरहेका हुन्छन् । बाहिरी रूपमा हेर्दा श्रीलंका त्यस्तो पतन बनिसकेको देखिएन । जे होस्, श्रीलंकाको यस्तो आर्थिक संकटमा पनि झन्डै ३ हजार नेपालीहरू काठमाडौंबाट मात्रै नभई अमेरिका, बेलायत, अस्ट्रेलिया, अफगानिस्तानबाट कोलम्बो हुँदै क्यान्डी पुगेका थिए । नेपालले श्रीलंका क्रिकेटलाई जस्तै श्रीलंका सरकारले पनि पक्कै नेपाली समर्थकको यो गुण सम्झिइरहनेछ ।"
"म क्रान्तिकारी होइन, विद्रोही हुँ",(विश्वेश्वरप्रसाद कोइरालाको प्रकाशोन्मुख अप्रकाशित डायरीको किताब जेल डायरी (सन् १९६२१९६८) बाट । किताब लेखक शंकर तिवारीले सम्पादन गरेका हुन् ।)
"'कोलम्बियामा शान्ति छैन, नेपालमा न्याय छैन","दोषीलाई घटी सजाय गर्ने कोलम्बियाको प्रसंग नेपालमा आइरहन्छ । के हो यो ? हतियारधारी समूहलाई हिंसा छाड्न प्रेरित गर्ने धेरै कुराहरूमध्ये उनीलाई शान्तिपूर्ण राजनीतिमा आउन दिने विविध अवसर प्रदान गर्नु र गम्भीर अपराधमा संलग्नलाई चाहिँ प्रचलित कानुनमा भन्दा कम सजाय गर्नु नै घटी सजायको सिद्धान्त हो । यस्तो सजायमा व्यक्ति जेल नै जानुपर्छ भन्ने छैन । पीडकलाई सजायस्वरूप समुदायको सेवामा लगाउने, बारुदी सुरुङ सफा गर्ने जिम्मा दिने, वातावरणीय संरक्षणमा खटाउने वा द्वन्द्वमा मारिएकाको स्मरणमा पार्क अथवा संग्रहालय बनाउन लगाउने काम पनि दिन सकिन्छ । कोलम्बियाले यही गरिरहेको छ । दिगो शान्ति स्थापनाका लागि यो मोडल नेपालमा पनि उपयुक्त हुन सक्छ भन्नेहरू छन् । तर, कुरा के भने संक्रमणकालीन न्यायको संयन्त्रले धेरै काम गरिसक्दा पनि कोलम्बियामा शान्ति छैन, नेपालमा भने यस मामिलामा न्याय नभए पनि शान्ति छ । देशमा शान्ति हुनु भनेको ठूलो कुरा हो ।"
कथाजस्तै गुरुप्रसादको वक्रजीवन,(लेखक शर्माले गुरुप्रसाद मैनालीका कथामा वक्रता शीर्षकमा विद्यावारिधि गरेका छन्)
सबभन्दा बलियो,"(गुरुप्रसादको किताबमा संगृहीत नभएको एक निबन्ध । भारती, वर्ष ३, अंक १२, २००९ मा प्रकाशित । ॅगुरुप्रसाद मैनाली ः व्यक्ति र कृति बाट साभार ।)"
साइपाललाई एक फेरो,"बझाङका पत्रकार वसन्तप्रताप सिंहको नयाँ फोटोकिताब साइपाल ले हामीलाई हिमाल बुझाउँछ । किताबले साइपाल हिमाललाई एक फन्को लगाएको छ । लेखक वसन्तप्रतापलाई ०६५ साल मंसिरको एक दिन काँडा गाउँ घुम्न जाने सोच एक्कासि आउँछ । कस्सिएर पाँच दिन हिँड्दा बल्ल पुगिने यो ठाउँ उनी पहिले कहिल्यै पुगेका थिएनन् । जाने खर्चबर्चको जोहो पनि भएको थिएन । न त जानुपर्ने कुनै काम नै थियो । तर, नातिको घुम्ने मन बरालिएर हजुरआमासम्म पुग्छ । बिनाकाम किन जाने ? यस्तो जाडो मौसम छ, हजुरआमा भन्छिन् । नातिको जिद्दीसामु हजुरआमाको केही सीप चलेन । एक बिहान हजुरआमा र आमाले उनलाई बाटो खर्च दिन्छन् एकएक हजारका दुइटा नोट र बाटामा खान केही रोटी अनि नुन, खुर्सानी, लसुन, टिम्मुर पिँधेको अचारको पोको । एक्लै बाटोमा अप्ठेरो होला भनी एक जना छिमेकी काका पनि साथै जान्छन् । काँडा गाउँ अहिलेको साइपाल गाउँपालिकामा पर्छ । र, साइपाल हिमालचाहिँ काँडाको ठीक दक्षिणपश्चिमतिर । सुन्दर तस्बिर समेटिएको फोटोबुक हेर्दापढ्दा लाग्छ, १५ वर्षअघि वसन्त बिनाकारणै आफ्नो घर (बझाङको जयपृथ्वी नगरपालिकाको कैलाश गाउँ) देखि उत्तरी बझाङको काँडा नपुगेको भए सायदै यो फोटोबुक जन्मिन्थ्यो । पहिलो यात्राभरि नै उनले नितान्त नौला दृश्य देखे । जस्तो एकाबिहानै चामल र नुन बोकेका भेडाका ताँती, भेडाका घाँटीमा लगाइएका घण्टीहरूको र्याइँझ्याइँ । बाटैभरि भेडाका बथान धपाउँदै हिँडेका भेडी ग्वालाका परिवार र बालबच्चा । आँखैमा टाँस्सिन आउलान्जस्ता हिमाल । साइपाल हिमालले त्यही बेलै त हो उनलाई मोहनी लगाएको र रोमाञ्चित बनाएको । तर, काँडा पुगेपछि उनको खर्च सकियो । साइपाल हिमाल नजिक पुग्ने रहर अधुरै भयो । पहिलो यात्रा अधुरो भयो, तर त्यही यात्राले उनलाई साइपाल चिन्ने र चिनाउने हुटहुटी अझै बढाइदियो । त्यसयता उनी २२ पटक साइपाल हिमाल पुगे । सातदेखि १६ दिनसम्मका पैदलयात्रा गरेर साइपाल हिमालको फन्को लगाए । त्यही बाटो चीनको तिब्बत, कैलाश मानसरोवरसम्म पनि पुगे । हिमाली जनजीवनमा भिज्ने, हिमाल बुझ्ने, हिमाल पढ्ने उनको यही लतको परिणाम हो यो फोटोबुक । संयोगवश, उनी डेढ दशकयता पत्रकारितामा आबद्ध छन् । साइपाल, समग्र सुदूरपश्चिमको पर्यटन सम्भावना, चुनौती र अवसरबारे थुप्रै समाचार र आलेख लेखेका छन् । लेखनभन्दा बलियो माध्यम तस्बिर हुन् भन्ने जब उनले महसुस गरे, त्यसपछि तस्बिरमा आकर्षित भए । अहिलेसम्मको यात्राका दौरान संकलन भएका उनका तस्बिरहरूले साइपालको जनजीवन, संस्कृति, भूदृश्य र पर्वतारोहणका अनेक पक्ष भन्छन् । यो फोटोबुक ले पाठकलाई पनि साइपालमाथि सोच्न हौस्याउँछ । साइपाल गाउँपालिकाले बझाङ जिल्लाको कुल क्षेत्रफलको लगभग ४३ प्रतिशत (१,४६७२७ वर्ग किमि) भूभाग ओगटेको छ । क्षेत्रफलका आधारमा सम्भवतः यो नेपालकै ठूलो पालिका पनि हो । समुद्री सतहदेखि ७,०३१ मिटर उचाइमा रहेको साइपाल हिमाल सुदूरपश्चिम प्रदेशमा अपी हिमालपछिको दोस्रो अग्लो हिमाल हो । १३२ पृष्ठको यो फोटोबुक मा साइपाल क्षेत्रको जनजीवन, संस्कृति, चाडपर्व, खानपान, रहनसहन, भूदृश्य, हिमाली पर्यावरण र पर्वतारोहण समेटिएको छ । यसमा भेडी ग्वाला छन् । महिलाहरू ऊन कातिरहेका छन्, ऊन बुनिरहेका छन् । देउडा खेलिरहेका मान्छे छन् । अजंगको पहाडका काखमा झुरुप्प परेका दुर्गम गाउँहरूमा केटाकेटीदेखि बूढाबूढीसम्म लोभ लाग्ने गरी हिमालसँगै मुस्काएका छन् । रंगीचंगी जंगली फूल फुलेका छन् गाउँमा । लेकमा चौंरी डुलेका छन् । कतै झरना, कतै खोला, हिमनदी र सेती नदी बगेका छन् । कतै छन् हिमताल । यार्सागुम्बाजस्तो बहुमूल्य जडीबुटी टिप्न जानेहरूको संघर्षका कथा उनका शब्द र तस्बिरले भन्छन् । पत्रकार वसन्तलाई साइपालले नबोलाएको भए, उनी स्वयम् त्यहाँका बासिन्दासँग घुलमिल नभएका भए र ती हरेक क्षणलाई तस्बिरमा कैद नगरेका भए ती दृश्य उनका आँखामै मात्र सीमित हुन्थे । र, सायद धूमिल भएर जान्थे । त्यसैले यो फोटोबुक उनले यात्रामा सँगालेका सम्झना देखाउने, साइपाल चिनाउने संग्रह मात्रै होइन, मान्छेका कथा पनि हो । भलै फोटोको यो संग्रहले मात्रै उनको यात्रालाई पूर्णता दिएको छैन । यो किताब साइपाललाई जीवन्त राख्ने दस्तावेज पनि हो । किताबको तस्बिरसँगैका म्याप र आइटिनेरी ले साइपाल बेसक्याम्प र उरै पास पुग्न गाइडको पनि काम गर्छन् । पुस्तकमा उनले सुदूरपश्चिमका हिमालहरूको विवरण लेखेका छन् । चढिएका र नचढिएका हिमालहरू खुट्याएका छन् । सुदूरपश्चिमका थुप्रै हिमालहरूबारे सरकार र सरोकारवाला कसैसँग पनि पर्याप्त जानकारी नभएका बेला उनले यो क्षेत्र पनि पर्वतीय पर्यटनको हब हुन सक्छ भन्ने उजागर गरेका छन् फोटोबुक मार्फत । हिमाल आरोहणमा रुचि राख्नेहरूलाई साइपाल चिनाउन लक्षित उनको फोटोबुक मा साइपाल क्षेत्रको समग्र परिचय दिइएको भए पनि यसमा तस्बिर खिच्दाका प्राविधिक पाटालाई कतैकतै बेवास्ता गरिएको छ । यद्यपि साइपाल र सुदूरका हिमालप्रति जिज्ञासा राख्ने र जानकारी चाहनेका लागि यो फोटोबुक संग्रहणीय छ । किताब अंग्रेजी भाषामा लेखिएको छ । यहाँ लेखिएका यी विवरणलाई नेपाली भाषामा पनि समावेश गरिएको भए त्यो सुनमा सुगन्ध हुने थियो ।"
काष्ठमण्डपअघिको 'काष्ठमण्डप,"काठमाडौंको मध्यभागमा अवस्थित छ काष्ठमण्डप । काठमाडौंमा यो जत्तिको रहस्यमय वा अलौकिक किंवदन्तीले भरिएको स्मारक सायदै अर्को होला । न यो मन्दिर हो, न गुम्बा, न चैत्य, न पाटी । स्थानीय बोलिचालीमा सत्तलै (मरु सतः) भनिए पनि यसको नापनक्सा भने न सत्तलजस्तो छ, न यसको रूप नै । खस नेपालीमा यसलाई काष्ठमण्डप भनिए पनि स्थानीय नेवार भाषामा मरु सतः भनिन्छ । काष्ठमण्डपको अनूदित शब्द मरु सतः होइन । तथापि भाषाविज्ञानले भन्छ संस्कृतको मण्डप शब्द नै नेपालभाषामा मण्डु हुँदै मरु हुन गयो । त्यसो त मण्डप लाई जनाउने नेपालभाषाको आफ्नै मौलिक शब्द मन्दः पनि प्रचलनमा छ । जे होस् शब्दविन्यास खोतलखातल पार्दा त्यहाँ एउटा मण्डप वा मन्दः अस्तित्वमा रहेको र त्यो मण्डप काठबाट निर्मित थियो भन्ने साँगोपाँगो तस्बिर निकाल्न सकिन्छ । अब प्रश्न उठ्छ, त्यहाँ यदि काठले बनाइएको कुनै मण्डप थियो भने त्यो अहिले कहाँ छ ?काष्ठमण्डपको ठीक पछाडि पिगंननी भन्ने एउटा स्थान छ । त्यहाँ बसोबास गर्ने स्थानीय ताम्राकार समुदायको दाबी छ काष्ठमण्डप भनेर जुन संरचनालाई जनाउने गरिन्छ, त्यो वास्तवमा अहिले ठडिएको मरु सतः होइन । काष्ठमण्डप भन्ने चीज नै छुट्टै छ । हरेक वर्ष भाद्र कृष्ण त्रियोदशीका दिन काठमाडौंका बौद्ध नेवाः समुदायले एउटा विशिष्ट पर्व मनाउँछन्, जसलाई पञ्चदान भनिन्छ । अहिले पञ्चदान भन्न थालिए पनि यसको सही उच्चारण पञ्जरां हो । पङ्जा र दान शब्द मिलेर पञ्जरां बनेको हो । नेपालभाषामा जा को अर्थ भात हुन्छ । पुण्य लाग्ने भातलाई पङ्जा भनिन्छ । त्यस्तो पूण्य लाग्ने भात अर्थात पङ्जा दान दिइने पर्व भएकाले यसलाई पञ्जरां भनिएको हो ।यस वर्ष आउँदो भदौ २६ गते मंगलवार यो पर्व परेको छ । त्यस दिन यो पङ्जा दान गरिन्छ । तर, हेर्दा सामान्य भातै भए पनि यो पकाउने विधि र दान दिने विधि छुट्टै छ । यो पङ्जा दान गर्न स्थानीय ताम्राकार समुदायको एउटा गुठी पनि छ, जसलाई तःचतं गुठी भनिन्छ । यो गुठीले दान गर्ने पङ्जा नामक यो भात अरू ठाउँमा पकाउनु हुँदैन । यो मरु सतः (अर्थात् काष्ठमण्डप) भित्रै पकाउनुपर्छ । त्यो पनि दाउराको दनदनी आगोमा । तामाको ठूलो खासीमा यो भात पकाइन्छ । भात पकाउनु एक दिनअघि गुठियारहरूले घरघरबाट ल्याएको चामललाई विशेष तान्त्रिक पूजा गरिन्छ र एक रात स्वनेगु (अनुष्ठान) गरी राखिन्छ । भोलिपल्ट त्यही अनुष्ठान गरिएको चामलको भात पकाइन्छ । भात पाकेपछि पञ्जरांका दिन मरु सतः बाहिरपट्टि २०२० फिट लामो काठका चारवटा दलिनहरू भुइँमा एकआपसमा जोडिने गरी बिछ्याएर आयताकार बनाइन्छ । त्यसलाई मण्डप भनिन्छ । काठका दलिनहरू जोडेर बनाइने भएकाले यसलाई काष्ठमण्डप पनि भनिन्छ ।तःचतं गुठीका गुठियार रजनी ताम्राकारको दाबी छ वास्तविक काष्ठमण्डप भनेको यही हो । अहिले निर्माण गरिएको संरचना खासमा काष्ठमण्डप होइन । अहिले काष्ठमण्डप बनाइएको ठाउँमा पहिले कुनै संरचना नहुँदा त्यहाँ यही काठका दलिनहरू जोडेर काष्ठमण्डप बनाउने गरिन्थ्यो । र, त्यही काष्ठमण्डप भित्र आसन गरी पञ्जरां (अर्थात् पञ्चदान) प्रदान गरिन्थ्यो ।रजनी ताम्राकारका ९० वर्षे बुबा प्रसिद्ध कलाकार चिनीकाजी ताम्राकारको पनि यही तर्क छ । उनी भन्छन्, अहिले काष्ठमण्डप बनाइएको ठाउँमा पहिले अर्कै कुनै संरचना थियो । त्यो संरचनालाई भत्काएर वा त्यसैलाई थपथाप गरेर अहिलेको संरचना बनाइएको हो । वास्तवमा अहिले काष्ठमण्डप बनाइएको ठाउँमा पहिले अर्कै संरचना वा स्मारक थियो भन्ने विषयमा विद्वान्हरू पनि सहमत छन् । हनुमानढोका दरवार पुस्तकका लेखक डा गौतमवज्र वज्राचार्यका अनुसार, अहिले काष्ठमण्डप बनाइएको स्थानमा पहिले अर्कै कुनै सार्वजनिक स्थल थियो । त्यही स्थलमा पछि काष्ठमण्डप बनाइएको हो ।पहिलेपहिले काष्ठमण्डप निर्माण भएको करिब ७०० वर्ष जति भयो भनेर इतिहासमा पढाउने गरिन्थ्यो । तर, २०७२ सालको शक्तिशाली भूकम्पमा जब काष्ठमण्डप पूरै ढल्यो, तब बेलायतको दुरहाम विश्वविद्यालयले यसको जगसम्मै पुगेर पुरातात्त्विक अध्ययन गर्यो । यो अध्ययनले के पत्ता लगायो भने वर्तमान काष्ठमण्डपको जग सन् ६४० देखि ६७० को बीचमा बनाइएको थियो । अर्थात्, आजभन्दा करिब १३०० वर्षअघि यसको निर्माण भएको देखिन्छ । सोही अध्ययनले यो पनि पत्ता लगाएको थियो कि इपू १०५० तिर काष्ठमण्डप भएको क्षेत्रमा कृषि र वन फँडानीको काम भएको देखिन्छ । इसाको पहिलो शताब्दीतिर यो ठाउँमा ग्रामीण भूधरातलबाट सहरी भूधरातल सुरु भएको देखिन्छ । अर्थात् काष्ठमण्डपको जग बन्नुभन्दा करिब ७०० वर्षअघि नै सो ठाउँमा मानव बस्ती सुरु भइसकेको अनुमान लगाउन सकिन्छ ।अब काष्ठमण्डप बन्नुअघि त्यहाँ के संरचना थियो त ? डा गौतमवज्र वज्राचार्यका अनुसार, त्यहाँ सार्वजनिक भेला हुने, छलफल गर्ने कुनै चपाः (सार्वजनिक पाटीजस्तो) संरचना हुनुपर्छ । पछि त्यही चपाःलाई भत्काएर त्यहाँ काष्ठमण्डप ठड्याएको हुनुपर्छ । फादर जोन के लकले आफ्नो पुस्तक बुद्धिस्ट मोनास्ट्रिज अफ नेपाल मा काष्ठमण्डप बन्नुभन्दा पहिले त्यहाँ कुनै बौद्ध विहार रहेको हुनुपर्छ भन्ने अनुमान गरेका छन् (पृ ४१७) । उनले उक्त विहारको नाम काष्ठमण्डप विहार रहेको भनी आफूलाई बताइएको पनि पुस्तकमा उल्लेख गरेका छन् । तःचतं गुठीका अर्का गुठियार स्वतन्त्र ताम्राकारले पनि उक्त स्थानमा २००० वर्षअघि विहार नै रहेको दाबी गरेका छन् । उनले तर्क छ काष्ठमण्डपको पश्चिम द्वारमा अहिले पनि दुइटा सिंहका मूर्ति कायम छन् । सत्तलमा त्यस्तो सिंहको मूर्ति राखिँदैन । सत्तल भनेको चारैतिर खुला हुन्छ । विहारको द्वारमा चाहिँ सिंह राखिएको हुन्छ । काष्ठमण्डपको सिंह सोही विहारको अवशेष हुन सक्छ । काष्ठमण्डपबाहिर एउटा गन्धकुटी पनि छ । गन्धकुटी भनेको विहारकै एक अंग हो । उक्त गन्धकुटीमा पद्मपाणी लोकेश्वर (रातो मत्स्येन्द्रनाथ) को मूर्ति छ । रातो मत्स्येन्द्रनाथको मूर्ति यसरी बाहिर राख्ने गरिँदैन, त्यो कुनै विहार भित्रै मात्र राख्ने गरिन्छ । सोही ठाउँमा रहेको अर्को बौद्ध विहार श्रीखण्डतरुमुल महाविहारका सदस्य मञ्जुश्रीवज्र वज्राचार्यका अनुसार, उक्त पद्मपाणी लोकेश्वर श्रीखण्डतरुमुल विहार अन्तर्गत पर्दैन । यसबाट प्रमाणित हुन्छ काष्ठमण्डप विहार भत्काउँदा त्यहाँभित्र रहेको लोकेश्वरको मूर्तिलाई बाहिर स्थानान्तर गरी राखिएको हुन सक्छ ।उपत्यकामा बौद्ध विहारहरू भत्काएर त्यहाँ अन्य संरचना बनाउने काम लिच्छविकालमै पनि धेरै भएका छन् । पाटन दरबार क्षेत्रमा दुई वर्षअघि भेटिएको एउटा शिलापत्रमा पनि अंशुवर्माको पालासम्म सो ठाउँमा बौद्ध विहार रहेको उल्लेख गरिएको थियो । पछि विहार भत्काएर दरबार बनाइयो ।०७२ को भूकम्पमा ढलेको काष्ठमण्डप पुनर्निर्माण गर्दा यस स्मारकको जीर्णोद्धार वा पुनर्निर्माण योभन्दा पहिले पनि धेरै पटक भइसकेको पत्ता लागेको थियो । र, हरेक पटक जीर्णोद्धार हुँदा यसको स्वरूप पनि पहिलेभन्दा फरक हुनुका साथै बढेर पनि आएको देखिन्छ । काष्ठमण्डपको अहिलेको जुन संरचना छ, त्यो करिब बाह्रौं शताब्दीतिरको हो । त्यसअघि त्यहाँ अर्कै स्वरूपको र अहिलेभन्दा केही सानो आकारको संरचना थियो भन्ने त्यहाँको उत्खननबाट थाहा भएको छ । अब जहाँसम्म जोन के लकले उल्लेख गरेको काष्ठमण्डप विहार को प्रसंग छ, हालको काष्ठमण्डपभन्दा पहिले त्यहाँ यदि कुनै विहार थियो भने त्यो विहारको सम्बन्ध पञ्जरांका दिन दान प्रदान गर्न बनाइने काठका दलिनहरूको काष्ठमण्डप सँग हुनु स्वाभाविकै भयो । तःचतं गुठीले उक्त दिन भात पकाउन प्रयोग गर्ने तामाको खासीमा नेपाल संवत् १ उल्लेख गरिएको छ । अहिले नेपाल संवत् ११४३ हो । अहिले उक्त गुठीले काष्ठमण्डपभित्र दाउरा बालेर भात पकाउन त छोडिसक्यो । अहिले डेक्चीमा ग्यासले भात पकाउने गरिन्छ । तर, त्यो भात अहिले पनि काष्ठमण्डपभित्रै पकाइन्छ । भात पकाइसकेपछि दान गर्न काठका दलिनहरू जोडेर काष्ठमण्डप बनाउने काम अहिले पनि जारी छ । दान लिन आउने शाक्य वज्राचार्य कुलपुत्रहरूलाई सोही मण्डपभित्र बसाइन्छ र दान गरिन्छ । उक्त पङ्जा ग्रहण गर्न उपत्यकाका चार करुणामय (जनबहाःद्यः, नाला करुणामय, चोभाः करुणामय र बुंगद्यः) लगायत स्वयम्भू भगवान्लाई समेत निमन्त्रणा गर्नुपर्छ । अहिले अरू करुणामयहरू आउन बन्द भइसके पनि रातो मत्स्येन्द्रनाथका पानेजु भने नियमित आइ नै रहेका छन् ।"
