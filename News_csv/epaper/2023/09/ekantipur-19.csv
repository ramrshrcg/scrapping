शीर्षक,विवरण
कान्तिपुर मिडिया ग्रुपको प्रबन्ध निर्देशकमा सम्भव सिरोहिया,"काठमाडौं (कास) कान्तिपुर मिडिया ग्रुपको प्रबन्ध निर्देशकमा सम्भव सिरोहिया नियुक्त भएका छन् । सञ्चालक समितिको सोमबारको बैठकले नियुक्तिको निर्णय गरेको हो । उनी ग्रुपका पूर्वसीईओ हुन् । यसअघि अध्यक्ष कैलाश सिरोहियाले नै प्रबन्ध निर्देशकको समेत जिम्मेवारी सम्हाल्दै आएका थिए । नवनियुक्त प्रबन्ध निर्देशकलाई शुभकामना दिँदै अध्यक्ष सिरोहियाले टिम स्पिरिट मा काम गर्दा कान्तिपुर देशको अग्रणी सञ्चारगृह बनेकाले आगामी दिनमा पनि त्यही परम्परा पछ्याउने बताए । उनले संस्थाको अभिभावकका रूपमा आफू सँगै रहने उल्लेख गर्दै नयाँ नेतृत्वले चुनौतीबीच नयाँ योजनाका साथ काम गर्ने विश्वास व्यक्त गरे । ३१ वर्षसम्म निरन्तर कार्यकारी नेतृत्वमा रहनु पक्कै पनि चुनौतीपूर्ण थियो, टिमको सक्रिय सहकार्यले यो उचाइ प्राप्त भएको हो, नयाँ नेतृत्वले सबैको साथ पाउनेमा विश्वस्त छु, उनले भने । नवनियुक्त प्रबन्ध निर्देशक सिरोहियाले कान्तिपुरले तीन दशकसम्म अभ्यास गरेको सम्पादकीय स्वतन्त्रतालाई सम्मान गर्दै पत्रकारितालाई अझ बलियो बनाउने आफ्नो उद्देश्य रहेको बताए । सम्पादकीय स्वतन्त्रता कान्तिपुरको डीएनएमा छ, त्यो कान्तिपुरको आत्मा हो, ३१ वर्ष कान्तिपुरकै परिवारमा बिताएको हुनाले मलाई थाहा छ, कान्तिपुर यो स्थानमा हुनुमा सबैभन्दा ठूलो भूमिका सम्पादकीय स्वतन्त्रताले खेलेको छ, उनले भने, यो प्रतिबद्धतामा कहींकतै सम्झौता हुनेछैन । उनले अहिले संसारभर मिडिया उद्योगमा चुनौती आइरहे पनि पत्रकारितालाई जोगाउने जिम्मेवारी आफूहरूले स्विकारेको बताए । अहिले हाम्रो समूहका पत्रिका, रेडियो, अनलाइन र टीभीमात्र होइन, समग्र पत्रकारिता नै जोगाउनुपर्नेछ तर हामी यो सबै सामना गरेर नयाँ उचाइमा लैजान चाहन्छौं, उनले भने, यसका लागि पत्रकारिताको मूल धर्म कायम राख्दै अझ प्रविधिमैत्री पनि बनाउँछौं । अहिले राष्ट्रिय र अन्तर्राष्ट्रिय रूपमा नै आर्थिक संकट बढेको र त्यो संकटले मिडियालाई पनि छोएको उनले बताए । यही चुनौतीबीच सम्भावना खोजेर अघि बढ्ने प्रतिबद्धता उनले जनाए ।"
शिक्षक पदपूर्तिमा अब एक चौथाइ महिला,"महिला वा आरक्षण दिइएको कुनै समूहको पदमा कोही पनि उत्तीर्ण नभएमा अर्को समूहको परीक्षा पास गरेका तर सिफारिस हुन नसकेकामध्ये धेरै अंक पाएको उम्मेदवारलाई सिफारिस गरिने व्यवस्था उल्लेख छ ।त्यस्तै विधेयकमा विद्यालयमा करिब ४६ हजार स्थायी शिक्षक दरबन्दी थप हुने व्यवस्था पनि गरिएको छ । राहत अनुदान कोटा, विशेष शिक्षा तथा प्राविधिक धारका शिक्षक तथा प्रशिक्षक अनुदान कोटा स्वतः दरबन्दीमा परिणत हुने उल्लेख छ । केन्द्रका अनुसार यी कोटाबाट करिब ४६ हजार शिक्षक कार्यरत छन् । विद्यालयमा करिब ४० हजार राहत शिक्षक अध्यापनरत छन् । साविकको उच्च माध्यमिक शिक्षा परिषद्अन्तर्गतको कक्षा १११२ मा झन्डै ४ हजार राहत शिक्षक कार्यरत छन् । त्यस्तै, प्राविधिक धारको कक्षा सञ्चालन भएका र अपांगता भएका बालबालिका पढ्ने विशेष शिक्षासम्बन्धी विद्यालयमा ३ हजार शिक्षक छन् । देशभर १ लाख ८ हजार स्थायी शिक्षक दरबन्दी छ । २०५६ सालपछि विद्यालय शिक्षामा शिक्षक दरबन्दी थप हुन लागेको हो । शिक्षा मन्त्रालयले ५ वर्षअघि गरेको अध्ययनमा विद्यालयमा विषयगत शिक्षकको चरम अभाव रहेको जनाउँदै ५८ हजार दरबन्दी थप गर्नुपर्ने आवश्यकता औंल्याएको थियो । यी राहत अनुदानलगायत कोटामा कार्यरत शिक्षकमध्ये ५० प्रतिशतलाई सीमित प्रतिस्पर्धा र बाँकीलाई खुला प्रतिस्पर्धाका आधारमा पदपूर्ति गर्ने व्यवस्था गरिएको छ । शिक्षकहरूले भने शतप्रतिशतलाई आन्तरिक प्रतिस्पर्धाबाट स्थायी हुने मौका दिनुपर्ने माग अघि सारेका छन् । दरबन्दीमा साविकजस्तै शिक्षक सेवा आयोगले शिक्षक छनोट र सिफारिस गर्ने व्यवस्था गरिएको छ । संसद्बाट ऐन पारित भएर जारी भएपछि रिक्त हुने दरबन्दीसमेत आयोगबाटै पदपूर्ति गर्ने व्यवस्था गरिएको छ । तर, आयोगले सिफारिस गरेका शिक्षकको नियुक्ति भने स्थानीय तहले गर्नेछन् । यसअघि उक्त काम केन्द्रबाटै हुँदै आएको थियो । स्थानीय तहबाट शिक्षक नियुक्ति गर्ने व्यवस्थाप्रति नेपाल शिक्षक महासंघले भने असन्तुष्टि जनाएको छ । अनुदानबाट स्थायी दरबन्दी कायम भएका शिक्षकलाई आयोगबाट पहिलो पटक हुने परीक्षामा सहभागी हुन उमेर हद नलाग्नेसमेत विधेयकमा उल्लेख छ । कक्षा १११२ मा अध्यापन गराउँदै आएका शिक्षकलाई पनि माध्यमिक तहको तृतीय र द्वितीय श्रेणीको खुलातर्फ प्रतिस्पर्धा गर्न पहिलो पटकलाई उमेर हद लागू हुने छैन । सीमित प्रतिस्पर्धामा अनुत्तीर्ण हुनेले सेवा अवधिका आधारमा आर्थिक सुविधा प्राप्त गर्ने प्रावधानसमेत विधेयकमा राखिएको छ । आन्तरिक प्रतियोगिताबाट पदपूर्ति हुन नसकेको दरबन्दीमा स्वतः खुला विज्ञापनबाट शिक्षक छनोट गरिनेछ । आधारभूत तह कक्षा १८ र माध्यमिक तह ९१२ को शिक्षक पदपूर्तिसम्बन्धी व्यवस्था भने विधेयकमा अलगअलग गरिएको छ । आधारभूत तहमा तृतीय श्रेणीका शिक्षक मात्रै खुला प्रतियोगिताबाट नियुक्ति हुनेछन् । माध्यमिक तहमा ७० प्रतिशत शिक्षक तृतीय र ३० प्रतिशत शिक्षक द्वितीय श्रेणीमा खुला प्रतिस्पर्धाबाट चयन गरिनेछ । यसअघि तृतीय श्रेणीमा मात्रै शिक्षक चयन गर्ने नियम थियो । द्वितीय श्रेणीमा प्रतिस्पर्धा गर्न तृतीय श्रेणीमा वा सो सरहको शिक्षक पदमा पाँच वर्ष अध्यापन गरेको शिक्षकले मात्रै प्रतिस्पर्धा गर्न पाउनेछन् । यस्तै व्यवस्था निजामती कर्मचारीमा पनि लागू भइसकेको छ । यसअघि प्राथमिक, निम्न माध्यमिक तह र माध्यमिक तहमा शिक्षक छनोट र नियुक्ति हुँदै आएको थियो ।विधेयकले शिक्षक बन्न शैक्षिक योग्यता कम्तीमा स्नातक हुनुपर्ने व्यवस्थासमेत गरेको छ । आधारभूत तहको साधारण शिक्षकतर्फ जुनसुकै विषयमा स्नातक र विषयगत शिक्षकको हकमा सम्बन्धित विषयमा स्नातक गरेको हुनुपर्छ । माध्यमिक तहको हकमा स्नातकोत्तर शैक्षिक योग्यता तोकिएको छ । अध्यापन अनुमतिलाई पनि अनिवार्य गरिएको छ । कक्षा १ देखि ५ सम्म साधारण र ६ देखि १२ कक्षासम्म विषयगत शिक्षक रहने विधेयकमा उल्लेख छ । शिक्षक दरबन्दीलाई केन्द्रले दरबन्दी मिलान गरेर स्थानीय तहमा हस्तान्तरण गर्ने भएको छ । हाल कायम दरबन्दी, विद्यार्थी संख्या, विषयगत तथा कक्षा आवश्यकता र भौगोलिक अवस्थाका आधारमा शिक्षा मन्त्रालयले दरबन्दी मिलान गर्ने प्रस्ताव छ । दरबन्दी मिलानपछि पालिकामा हस्तान्तरण गर्ने व्यवस्था विधेयकमा छ । यो प्रस्तावमा समेत असन्तुष्टि जनाउँदै शिक्षकहरूले बुधबारबाट काठमाडौंमा प्रदर्शन गर्ने घोषणा गरिसकेका छन् ।"
रक्त क्यान्सर उपचारमा गुणस्तरहीन औषधिले ज्यान लिँदै,"भारतमै गुणस्तरमाथि प्रश्नभारतको औषधि उद्योगले विश्वमाझ सस्तो औषधिको पहुँच सुनिश्चित गर्न महत्त्वपूर्ण भूमिका खेलेको छ । भारत आफैंमा विश्वलाई जेनेरिक औषधि दिने सबैभन्दा ठूलो प्रदायक हो । भारतद्वारा उत्पादित अधिकांश साना जेनेरिक औषधि तथा रसायनहरू ठ्याक्कै ब्रान्डेडका प्रतिलिपि हुन् तर कममा बेचिन्छ । एलएस्पर्जिनेज जीवित जीवबाट उत्पादित एक जैविक औषधि हो । जैविक र तिनका जेनेरिक संस्करणहरू (बायोसिमिलर्स) मा धेरै साना औषधिका तत्त्वहरू प्रयोग गरिएका हुन्छन् जसको उत्पादन गर्न निकै जटिल र महँगो हुन्छ ।हालैका वर्ष गोल्ड स्ट्यान्डर्ड एलएस्पर्जिनेजको उत्पादन घटेसँगै भारतीय उत्पादकहरूले सुलभ मूल्यका औषधिहरू उत्पादन गरेर त्यसबाट फाइदा लिन सफल भएको देखिन्छ । यीमध्ये केही नयाँ ब्रान्डहरूको प्राध्यापक भास्कर साहले अनुसन्धान थालेका हुन् । साह कोलकातास्थित विशेषज्ञ क्यान्सर अस्पताल टाटा ट्रान्जेसनल क्यान्सर रिसर्च सेन्टरका निर्देशकसमेत हुन् । साहले सातवटा उत्पादनको परीक्षण गरेकामा एउटैले पनि न्यूनतम गुणस्तर मापदण्ड पूरा नगरेको भेटिएको २०२१ को पिडियाट्रिक ब्लडएन्ड क्यान्सरमा प्रकाशित लेखमा दाबी गरिएको छ । पाँचवटा ब्रान्डका औषधिले अपेक्षाभन्दा कम काम गरेको पाइयो । सबै सातवटामा मिसावट रहेको भेटियो । व्यापक रूपमा प्रयोग गरिएका ब्रान्डको औषधि दिइएकामध्ये २० प्रतिशत बिरामीमा एलर्जिक रियाक्सन विकसित भएको पाइयो र त्यसको प्रभावकारिता पनि कम देखियो । जसका कारण सो औषधिको प्रयोग नै रोक्नुपर्यो, प्राध्यापक साहको नेतृत्वमा गरिएको अनुसन्धानात्मक लेखमा दाबी गरिएको छ । प्राध्यापक साहलाई त्योभन्दा पनि गहिरो चिन्ता औषधिले अपेक्षित रूपमा कम नगरेका कारणले भएको थियो । किनभने त्यसले बिरामीको बाँच्ने अभिलाषामाथि नै सम्झौता गरिरहेको थियो । तसर्थ उनले आफ्नो अनुसन्धानात्मक कार्यपत्रमा औषधिको गुणस्तरले गर्दा विकसित देश र अल्प तथा अतिकम विकसित देशका बिरामीको उपचारमा नै सम्झौता भइरहेको औंल्याएका छन् । सामान्य भाषामा भन्नुपर्दा एकैप्रकारको रोग लाग्दा गरिब देशका धेरै बालबालिकाहरू मर्न सक्छन्, तर विकसित देशका बाँच्छन् ।साहले अनुसन्धान गरेका सबै सात उत्पादनहरू विश्व बजारमा २०२२ यता पनि बिक्रीवितरण भइरहेका छन् । यतिमात्रै नभएर द ब्युरो अफ इन्भेस्टिगेटिभ जर्नालिजम ले गरेको अनुसन्धान अनुसार एलएस्पर्जिनेज उत्पादन गर्ने ११ वटै भारतीय कम्पनीले विश्व स्वास्थ्य संगठनले समर्थन गरेको गुणस्तर प्रमाणपत्र प्राप्त गरेका छन् । यद्यपि विश्व स्वास्थ्य संगठनले त्यस्ता उत्पादनहरूको गुणस्तर जाँच गर्ने मापदण्ड तयार पारे पनि त्यो कार्यान्वयन भएनभएको हेर्ने जिम्मा भारतको स्वास्थ्य मन्त्रालयको हो । यीमध्ये पनि न्यून गुणस्तरका एलएस्पर्जिनेज उत्पादन गर्ने दुईवटा कम्पनी पश्चिमा नियामक निकायहरूबाट पनि प्रमाणित भएको वा त्यहाँको मापदण्ड पालना गरेको दाबी गर्छन् ।"
बहुपक्षीय कूटनीतिमा नेपालको चासो,"(न्युयोर्क, अमेरिका)संयुक्त राष्ट्रसंघ (यूएन) को ७८ औं महासभामा भाग लिन प्रधानमन्त्री पुष्पकमल दाहालको नेतृत्वमा नेपाली टोली यतिबेला न्युयोर्कमा छ । दाहालले महासभालाई सम्बोधन गर्ने र दर्जन बढी उच्च राजनीतिक भेट गर्ने कार्यक्रम तय छ । उनले द्विपक्षीय र बहुपक्षीय बैठकहरूमा पनि नेपालको प्रतिनिधित्व गर्नेछन् । अन्तर्राष्ट्रिय मञ्चमा नेपालको उपस्थितिलाई प्रभावकारी बनाउन कूटनीतिक हिसाबले यस्ता भेटहरूले विशेष महत्त्व राख्छन् । बदलिँदो विश्व व्यवस्थाका बीच यतिबेला द्वीपक्षीय र बहुपक्षीय कूटनीतिको पक्षविपक्षमा बहस जारी छ । कूटनीतिक मामिलाका जानकारहरू भने नेपालले आफ्नो महत्त्वलाई दर्साउन र एक स्वतन्त्र मुलुकको हैसियतमा उभिइराख्नका लागि बहुपक्षीय कूटनीतिलाई जोड दिनुपर्ने धारणा राख्छन् । त्यसो त भूगोलमा भारत र चीनको बीचमा रहेको नेपालले विगतदेखि नै आफ्नो अस्तित्व रक्षार्थ पनि सबैभन्दा महत्त्वपूर्ण अन्तर्राष्ट्रिय हतियारका रूपमा बहुपक्षीय कूटनीतिमा जोड दिँदै आइरहेको छ । कुनै साझा विषयमा विभिन्न मुलुकबीच कूटनीतिक रूपमा छलफल र वार्ताद्वारा निष्कर्षमा पुगिने मल्टिल्याटरल डिप्लोमेसी अर्थात् बहुपक्षीय कूटनीति अहिले खुबै चर्चामा छ । विश्वमा आउने साझा समस्या र चुनौतीलाई बहुराष्ट्र मिलेर समाधान गर्ने कोसिस भइरहेको छ । नेपालको जलवायु परिवर्तन, आर्थिक कूटनीति, आतंकवाद, मानवअधिकार, खाद्य संकट, व्यापारलगायतका विषयमा बहुपक्षीय रूपमा काम गर्नुपर्ने देखिएको छ । सन् १९५५ मा यूएनको सदस्यता लिएदेखि नै नेपालले बहुपक्षीय कूटनीतिलाई जोड दिँदै आइरहेको छ । पहिलो विश्वयुद्धपछि बनेको लिग अफ नेसन्समा पनि नेपाल सहभागी थियो । त्यसपछि यूएन र अन्य बहुपक्षीय संस्थाहरूमा पनि नेपालले सक्रिय सहभागिता जनाउँदै आएको छ । नेपालले बहुपक्षीय कूटनीतिअन्तर्गत नै यूएन मातहत शान्ति स्थापनार्थ विभिन्न मुलुकमा शान्ति सेना पठाइरहेको छ । साथै, यूएनका विभिन्न एजेन्सीसँग मिलेर काम गरिरहेको छ । नेपाल सन् १९६१ मा विश्व बैंक र अन्तर्राष्ट्रिय मुद्राकोषको सदस्य बन्यो । त्यसपछि मात्र एसिया विकास बैंक र एसियन इन्फ्रास्ट्रक्चर इन्भेस्टमेन्ट बैंकको सदस्य बनेको हो । यी सबै आर्थिक सहकार्य गर्ने संस्थामा नेपालले सहकार्य गरिरहेको छ । तर नेपालले यी संस्थाबाट पर्याप्त लाभ लिन नसकेकामा भने प्रश्न गर्ने ठाउँ छन् । त्यस्तै अर्को बहुपक्षीय संगठन असंलग्न आन्दोलन (नाम) को नेपाल सुरुआतदेखि नै सदस्य रहिआएको छ । पूर्वपरराष्ट्र सचिव पदमबहादुर खत्रीले सन् १९५५ को बाङडुङमा सम्पन्न नाम सम्मेलनमा नेपालको सहभागितालाई अन्तर्राष्ट्रिय जनसम्पर्कको प्रथम सोपान को संज्ञा दिएका थिए । खत्रीको उक्त विचारलाई पूर्वपरराष्ट्र सचिव मदनकुमार भट्टराईले आफ्नो पुस्तकमा उल्लेख गरेका छन् । बाङडुङ सम्मेलनले नेपालको अस्तित्व स्थापित गरी असंलग्नता तथा शान्तिपूर्ण सहअस्तित्वका ५ सिद्धान्तका आधारमा सबै मुलुकसँग मैत्री सम्बन्ध बढाउन प्रश्रय दिएको खत्रीको धारणा रहेको भट्टराईको जिकिर छ ।साउथसाउथ सहकार्यमा पनि नेपाल एउटा महत्त्वपूर्ण सदस्य रहँदै आएको छ । यो पृथ्वीको दक्षिण भागमा रहेका मुलुकहरूबीचको सहकार्य हो । सन् १९६४ मा नेपाल ग्रुप अफ ७७ को पनि सदस्य बन्यो । यसमा दक्षिण गोलार्द्धका गरिब र पिछडिएका मुलुकको बाहुल्य छ । २०१७ सालमा बीपी कोइरालाको नेतृत्वमा नेपालबाट संयुक्त राष्ट्र संघमा सहभागी प्रतिनिधिमण्डलमा यदुनाथ खनाल पनि थिए । खनाल उनै कूटनीतिज्ञ हुन्, जो त्यसको अघिल्लो वर्ष गृहमन्त्री सूर्यप्रसाद उपाध्याय नेतृत्वको प्रतिनिधिमण्डलमा पनि सदस्यका रूपमा न्युयोर्क गएका थिए । संयोग नै मान्नुपर्छ, दुवै पटकको भाषण लेख्ने जिम्मा उनैले पाएका रहेछन् । पूर्वराजदूत जयराज आचार्यद्वारा लिखित यदुनाथ खनाल ः जीवनी र विचारबाट पुस्तकमा दोस्रो पटक न्युयोर्क जाँदा बीपीले खनालले लेखेको भाषणमा एक अनुच्छेद थपेको प्रसंग उल्लेख छ । बीपीको भाषणको मुख्य विषय नै यूएनमा साना राष्ट्रहरूको भूमिका पनि निकै सकारात्मक र महत्त्वपूर्ण हुनेछ भन्ने थियो । अर्थात्, बीपीले साना मुलुकहरूको बहुपक्षीय कूटनीतिमा जोड दिएका थिए । त्यसमा के भनियो भने आजको विश्व परिस्थिति महाशक्ति राष्ट्रहरूको मनोग्रन्थीबाट ग्रस्त छ । यस परिस्थितिमा साना सदस्य राष्ट्रहरूले यूएनमा प्रस्तुत गर्ने दृष्टिकोणले यस संस्थामा एक स्वस्थ परम्परा पनि बसाल्न सक्छ, पूर्वराजदूत आचार्यले लेखेका छन्, साना राष्ट्रहरूले आफ्नो शक्तिका सम्बन्धमा कुनै अनुचित र यथार्थविपरीत दाबी गरेका छैनन् । तर तिनीहरूको सामूहिक विचारको निकै नै ठूलो महत्त्व हुन सक्छ ।आचार्यको नीति अनुसन्धान प्रतिष्ठानले प्रकाशित गरेको अनुसन्धानात्मक पुस्तक नेपाल्स नेसनल इन्ट्रेस, फरेन पोलिसी एन्ड स्ट्राटेजिक अफेयर्स मा पनि बहुपक्षीय कूटनीतिबारे विस्तारमा उल्लेख गरेका छन् । उनले अमेरिका, यूरोपेली संघ र ब्रिक्सका मुलुकहरूले समान विचारमा सहकार्य नगरे पनि बहुपक्षीय कूटनीतिमा यूएन, जी२० र अन्य वार्तामा सहकार्य गरिरहेको आचार्यले आफ्नो अर्को पुस्तक नेपाल्स वर्ल्डभ्यु मा लेखेका छन् । बहुपक्षीय कूटनीतिमा आर्थिक एजेन्डाहरूमाथि ध्यान बढ्दो छ । विश्व व्यापार संगठन, जी७७, जी२० र बीडब्लूआईअन्तर्गत कार्य भइरहेको छन्, आचार्यले लेखेका छन्, बहुपक्षीय संस्थाहरूका कारणले गर्दा नेपालले पनि आर्थिक एजेन्डालाई बढावा दिन बहुपक्षीय आर्थिक कूटनीति गर्नु आवश्यक छ ।यिनै भनाइबाट प्रस्ट हुन्छ यूएनको स्थापनाकालदेखि नै नेपालजस्ता मुलुकका लागि यूएन र यसबाट हुने बहुपक्षीय कूटनीतिको उच्च महत्त्व छ । यो पृष्ठभूमिमा न्युयोर्कमा जारी महासभाका दौरान नेपालले बहुपक्षीय कूटनीतिको प्रयोग कति गर्छ र कति लाभ लिन सक्छ भन्ने चासो रहनु स्वाभाविक हो । महासभामा सहभागि हुन हाल न्युयोर्कमा रहेका परराष्ट्रमन्त्री एनपी साउद पनि बहुपक्षीय कूटनीतिका लागि संयुक्त राष्ट्रसंघ सबैभन्दा ठूलो मञ्च भएको बताउँछन् । यूएनपछि हामी नामको संस्थापक सदस्य हौं । यी मञ्चलाई प्रयोग गरेर अन्तर्राष्ट्रिय समुदायसँग आफ्नो सम्बन्ध विस्तार गर्ने कोसिस गरिराखेका छौं । हाम्रो सम्बन्ध विस्तारित हुँदै र थप घनिष्ठ हुँदै गरिरहेको पनि छ, उनले भने, यी मञ्चहरू बहुपक्षीयका लागि मात्र होइन, द्विपक्षीय सम्बन्ध विस्तारका लागि पनि अवसरका रूपमा गरिआएका छन् ।क्षेत्रीय रूपमा हेर्दा नेपाल दक्षिण एसियाली क्षेत्रीय सहयोग संगठन (सार्क) को सदस्य हो र हाल नेपाल त्यसको अध्यक्ष छ । दक्षिण एसियाली मुलुकहरूबीच सहकार्य गर्ने भनेर सन् १९८५ मा स्थापना भएको यो क्षेत्रीय संगठन भारत र पाकिस्तानको द्वन्द्वको मारमा पर्दै आइरहेको छ । सदस्य राष्ट्रहरूबीच सम्बन्ध असहज भएकै कारण यसपटक न्युयोर्कमा जारी महासभाको साइड लाइनमा सार्क परराष्ट्रमन्त्री स्तरीय वार्ता नहुने भएको छ । सदस्य राष्ट्रबीचको मनमुटावका कारण यो क्षेत्रीय संगठनबाट बहुपक्षीय कूटनीतिमा नेपालले जति लाभ लिन सक्थ्यो, त्यो प्राप्त गर्न नसकेको कूटनीतिक मामिलाका जानकारहरूको ठम्याइ छ ।नेपाल बहुपक्षीय प्राविधिक तथा आर्थिक सहयोगका लागि बंगालको खाडीको प्रयास (बिमस्टेक) को पनि सदस्य राष्ट्र हो । सन् १९९७ मा स्थापना भएको उक्त क्षेत्रीय संस्थाको नेपाल सन् २००४ मा पूर्ण सदस्य भएको हो । भारतमाथि सार्कलाई निष्क्रिय बनाएर बिमस्टेकलाई अघि बढाउन खोजेको आरोप लाग्दै आएको छ । उक्त आरोपलाई भारतले व्यवहारमा पुष्टि पनि गर्दै आइरहेको छ । सन् २०१४ मा काठमाडौंमा भएदेखि हरेक दुई वर्षमा हुनुपर्ने सार्क शिखर सम्मेलनले निरन्तरता नपाउनुमा भारतको त्यही स्वार्थले प्रमुख कारण रहेको कूटनीतिक मामिला जानकारहरू बताउँछन् । सार्कलाई दक्षिण एसियाका मुलुकहरू र दक्षिण पूर्वी एसियाका मुलुकलाई जोड्ने पुलका रूपमा पनि लिइन्छ । यसको सचिवालय ढाकामा छ । आठ सदस्यीय मुलुकमा नेपाल, भारत, पाकिस्तान, भुटान, बंगलादेश, म्यान्मार, थाइल्यान्ड र श्रीलंका छन् । सार्कलाई काउन्टर दिन निर्माण गरिएको बिमस्टेकले अपेक्षाअनुसार काम गर्न नसक्दा नेपालको बहुपक्षीय कूटनीतिमा यसको पनि कमजोर भूमिका छ । त्यस्तै अतिकम विकसित मुलुक (एलडीसी) को नेपाल अहिले अध्यक्ष छ । सन् १९८१ देखि नेपाल एलडीसीमा सक्रिय रहँदै आएको छ । नेपाल सन् २०२६ पछि एलडीसीबाट विकासशील मुलुकमा अघि बढ्न लागिपरेको छ । नेपाल भूपरिवेष्टित विकासोन्मुक मुलुक रहेको समूहको पनि एउटा सदस्य छ । नेपालले भूपरिवेष्टित मुलुकलाई पारवहनको सम्बन्धमा कुरा गर्दै आइरहेको छ । पूर्वपरराष्ट्र सचिव मधुरमण आचार्य नेपालको राष्ट्रिय चासो यूएन र अन्य बहुपक्षीय संस्थाहरूमार्फत् पूरा हुन सक्ने बताउँछन् । सार्वभौमसत्ता र अन्तर्राष्ट्रिय गरिमाको सुदृढीकरण र यसको सामाजिक आर्थिक विकास एजेन्डामा साझेदारीसहित नेपालले बहुपक्षीय कूटनीतिको माध्यममार्फत विभिन्न तहमा फाइदा लिइरहेको छ, उनले भने, बहुपक्षीय कूटनीति र बहुपक्षीयवाद अन्तर्राष्ट्रिय समुदायलाई संलग्नता गराइराख्नका लागि एउटा महत्त्वपूर्ण खम्बा हो । न्युयोर्कस्थित यूएनका लागि नेपालको स्थायी प्रतिनिधिसमेत रहेका आचार्य बहुपक्षीय कूटनीतिलाई प्रयोग गर्न सक्नुपर्ने टिप्पणी गर्छन् । आचार्यले बहुपक्षीय कूटनीतिमा सिद्धान्त र मान्यता नभए पनि अघि बढ्ने बताए ।नेपालले बढ्दो व्यापार घाटा कम गर्न, निर्यात बढाउन, पर्यटक भित्र्याउन तथा विदेशी लगानी ल्याउनका लागि आर्थिक कूटनीतिलाई बढावा दिनुपर्ने हुन्छ । तर आर्थिक कूटनीतिको क्षेत्रमा सरकारले हालसम्म प्रभावकारी रूपमा द्विपक्षीय र बहुपक्षीय रूपमा अपेक्षा गरेअनुसार काम गर्न सकेको छैन । बहुपक्षीय मञ्चमा नेपालले आफूलाई बलियो रूपमा प्रस्तुत गरेर आर्थिक लगानी भित्र्याउनका लागि बलियो कूटनीति प्रस्तुत गर्नुपर्ने हुन्छ । तर कूटनीति र आर्थिक पक्षका बारेमा कुनै पनि ज्ञान नभएको र परराष्ट्र मामिला क्षेत्रमा ज्ञान नै नभएका राजदूत पठाउँदा मुलुकलाई नै घाटा भइरहेको छ ।नेपालजस्ता मुलुकले बहुपक्षीय कूटनीतिलाई नकार्नै नसक्ने पूर्वपरराष्ट्र सचिव अर्जुनबहादुर थापाले बताए । सार्कको महासचिवका रूपमा पनि लामो समय क्रियाशील उनी बहुपक्षीय कूटनीतिलाई महत्त्वपूर्ण अस्त्रका रूपमा परिभाषित गर्छन् । यूएनजस्ता बहुपक्षीय फोरममा संसारका १ सय ९३ भन्दा बढी मुलुकको भेला हुने र त्यसले संसारकै समस्या समाधानको बाटोका बारेमा छलफल गर्ने भएकाले त्यसै पनि महत्त्वपूर्ण छ, उनले भने, क्षेत्रीय रूपमा सार्कले पनि यहाँका समस्या र त्यसको समाधानका बारेमा चासो लिइरहेको छ । साथै उनले बहुपक्षीय कूटनीतिक अभ्यासका लागि सोहीअनुसारको जनशक्ति चाहिने बताए । बहुआयामिक कूटनीति गर्नका लागि नेगोसिएसन गर्न सक्ने क्षमता भएको व्यक्ति हुन आवश्यक छ, उनले भने, यसका लागि चतुर कूटनीतिज्ञ आवश्यक छ । पार्टीको झोला बोकेका आधारमा कूटनीति सम्हाल्नका लागि पठाइनुहुन्न । कूटनीतिक नबुझेको, मर्यादामा नबस्ने र अध्ययन नभएको व्यक्तिले बहुपक्षीय कूटनीतिलाई फितलो बनाउने उनले बताए । जहाँसम्म कार्यकर्तालाई पठाउने भनेर मेरिटोक्रेसीलाई पाखा लगाइन्छ, हाम्रो बहुपक्षीय कूटनीतिले सफलता पाउँदैन, थापाले भने, मेरिटोक्रेसी अनुसरण नगर्ने भएपछि देशका लागि के अपेक्षा गर्न सकिन्छ ?विज्ञहरू जलवायु परिवर्तनका मुद्दामा नेपालले बहुपक्षीय कूटनीतिको अधिकतम उपयोग गर्नुपर्ने आवश्यकता देख्छन् । केपी शर्मा ओलीको दोस्रो कार्यकालमा थालिएको सगरमाथा संवाद लाई त्यसकै एउटा कडीका रूपमा लिइन्छ । तत्कालीन ओली सरकारले जलवायु परिवर्तनका सम्बन्धमा विश्वलाई नै जानकारी दिने गरी सगरमाथा संवाद कार्यक्रमको घोषणा गरेको थियो । तर कोभिड१९ संक्रमणका कारण स्थगित भयो र पछिल्लो सरकारले त्यसलाई अघि बढाउन चाहेन । बहुपक्षीय कूटनीतिको सन्दर्भमा सगरमाथा संवादमार्फत नेपालले विश्वलाई दिन खोजेको सन्देश प्रस्ट हुन्थ्यो । जलवायु परिवर्तनको सन्दर्भमा पेरिस सम्झौताले निर्धारण गरेका लक्ष्य पूरा गर्ने प्रतिबद्धताअनुसार नेपालले दीर्घकालीन रणनीतिअनुसार सन् २०४५ सम्ममा दिगो रूपमा उत्सर्जन घटाउने र खुद शून्य उत्सर्जन हासिल गर्ने लक्ष्य राखेको छ । तर ठूला र आर्थिक रूपमा तीव्र गतिमा अघि बढिरहेका मुलुकले कार्बन उत्सर्जनलाई घटाएका छैनन् । जसले गर्दा नेपालजस्ता साना मुलुकहरू त्यसको मारमा परेका छन् । जलवायु परिवर्तनका असर न्यूनीकरणका लागि नेपालले विभिन्न अन्तर्राष्ट्रिय निकायहरूसँग सहकार्य, समझदारी र सम्झौता गर्दै आइरहेको छ । सरकार र संसद्ले त्यसका लागि आवश्यक पर्ने नीतिगत व्यवस्था पनि गरेको छ । नेपाल जलवायु परिवर्तनसम्बन्धी संयुक्त राष्ट्रसंघीय संरचना महासन्धिमा हस्ताक्षर गरी सन् १९९४ देखि नेपाल त्यसको पक्ष राष्ट्र हो । महासन्धिको पक्ष राष्ट्र भएपछि नेपालले जलवायु परिवर्तनका क्षेत्रमा थुप्रै पहल गरिरहेको छ । तर नेपालले जलवायु परिवर्तनका कारण संसारकै अग्लो शिखर सगरमाथा र त्यस क्षेत्रमा रहेको अवस्थाका बारेमा विश्वलाई पर्याप्त रूपमा जानकारी दिन सकेको छैन । यसका लागि नेपालले अन्तर्राष्ट्रिय फोरमहरूको भरिपूर्ण उपयोग गर्नुपर्ने भूराजनीतिक मामिलाका जानकारहरू बताउँछन् । भूराजनीतिक जानकार निश्चलनाथ पाण्डे नेपालजस्तो सानो मुलुकको लागि अन्तर्राष्ट्रिय संगठनमा क्रियाशील हुनु महत्त्वपूर्ण मान्छन् । उनले भारत र चीन स्वतन्त्र हुनुअघि स्वतन्त्र रहेको गौरवशाली छवि नेपालको रहेको टिप्पणी गरे । त्यो गौरवशाली छविलाई अक्षुण्ण राख्न सक्नु नै उपलब्धि हो, उनले भने, नेपाल सुरक्षा परिषद्को २ पटक सदस्य भइसकेको तथ्यलाई हामीले प्रचार गर्न सक्नुपर्छ ।यूएनका अनुसार बहुपक्षीयतालाई प्रायः द्विपक्षीयता र एकपक्षीयताको विरोधमा परिभाषित गरिन्छ । बहुपक्षीयताले कम्तीमा तीन राज्यबीचको सहयोगको रूपलाई संकेत गर्छ । बहुपक्षवाद केवल अभ्यास वा संलग्न पक्षहरूको संख्याको प्रश्नमात्र होइन । यसमा मान्यता र मूल्यहरूको साझा प्रणालीको सम्मानमा आधारित साझा राजनीतिक परियोजनाको पालना समावेश छ । विशेष गरी बहुपक्षवाद परामर्श, समावेशीकरण र एकताजस्ता संस्थापक सिद्धान्तमा आधारित छ, यूएनले भनेको छ, यसको सञ्चालन दिगो र प्रभावकारी सहयोग सुनिश्चित गर्ने सामूहिक रूपमा विकसित नियमहरूद्वारा निर्धारण गरिन्छ । विशेष गरी तिनीहरूले सबै पक्षलाई विषयअनुसार समान अधिकार र दायित्व ग्यारेन्टी गर्छन् ।"
रामारोशन हिँडेका ६१ विदेशी पर्यटक प्रवेश बिन्दुमै रोकिए,"(अछाम)सुदूरपश्चिमकै प्रमुख पर्यटकीय क्षेत्र रामारोशन घुम्न आएका विभिन्न मुलुकका ६१ पर्यटक पाँच दिनदेखि अलपत्र परेका छन् । रामारोशन क्षेत्र प्रवेश गर्ने अनुमति नपाउँदा उनीहरू रोकिएका हुन् । अछामका प्रहरी प्रमुख डीएसपी सन्तोष पाठकका अनुसार ३९ जना रामारोशन क्षेत्र आसपास पुगिसकेका छन् भने २२ जना बेलखेत, चौखुट्टे र जयगढमा टेन्ट राखेर बसेका छन् । सामाजिक सञ्जालको माध्यमबाट जोडिएका विभिन्न देशका पर्यटक झन्डै दुई महिनासम्म उक्त क्षेत्रमा बस्ने गरी आएको तर त्यसका लागि अनुमति नलिएकाले रोकेको डीएसपी पाठकले बताए । दुई हजार जना झन्डै दुई महिनासम्म उक्त क्षेत्रमा बस्ने गरी आउन लागेको जानकारी आफूले पाएको उनले बताए । विदेशीहरू अछाम आउनेक्रम जारी छ, उनीहरूले नै विश्वका धेरै देशबाट थप पर्यटक पनि आउँदै गरेको बताएका छन्, इजाजत नहुँदासम्म हामीले रोकेका छौं, डीएसपी पाठकले भने, उनीहरू भएको क्षेत्रमा अहिले सुरक्षा व्यवस्था कडा पारेका छौं । गाउँ कार्यपालिकाले आइतबार उनीहरूलाई रामारोशन जाने अनुमति उपलब्ध गराउन गृह मन्त्रालय, पर्यटन मन्त्रालय र सूदूरपश्चिम प्रदेशको मुख्यमन्त्री कार्यालयलाई पत्राचार गरेको छ । गाउँपालिकाका अध्यक्ष मानबहादुर साउदका अनुसार भारत, अमेरिका, क्यानडा, पोल्यान्ड, इटाली, रसिया, स्वीडेन, इजरायल, फ्रान्स, स्पेन, जर्मनी, थाइल्यान्ड, जापानसहित २५ देशका पर्यटक यहाँ आइपुगेका छन् । एकैपटक धेरै देशका पर्यटक आउनु पर्यटन प्रवर्द्धनका लागि सकारात्मक रहेको अध्यक्ष साउदले बताए । यसअघि रामारोशन क्षेत्रमा विदेशी पर्यटकका रूपमा कोही नआएकाले स्थानीय तहका लागि पनि नयाँ अभ्यास गर्ने मौका भएको उनले बताए । उनीहरूलाई रामारोशन प्रवेश अनुमति दिने विषयमा सहजीकरण भइरहेको छ, उनले भने, यसका लागि प्रदेश र संघीय सरकारसँग कुरा भइरहेको छ । आइतबार गाउँ कार्यपालिकाले निर्णय गरेर गृह मन्त्रालय, पर्यटन मन्त्रालय र सूदूरपश्चिम प्रदेशको मुख्यमन्त्री कार्यालयलाई विदेशी पर्यटकलाई रामारोशन जाने अनुमति दिन पत्राचार गरिएको बताए ।बुटवलका सुजन खनालले सामाजिक सञ्जाल फेसबुकबाट नेपालका विभिन्न पर्यटकीयस्थलबारे दिएको जानकारीका आधारमा विदेशी नागरिक यहाँ पुगेको अछामका प्रमुख जिल्ला अधिकारी शरद पोखरेलले बताए । दुई हजारभन्दा बढी विदेशी नागरिकले १ देखि २ महिनासम्म रामारोशन क्षेत्रमा बस्न चाहेकाले माथिल्लो निकायसँग अनुमति आवश्यक भएको उनले बताए । रामारोशन क्षेत्र जानका लागि विदेशी थपिने क्रम जारी छ, इजाजत नलिएर आएकालाई नेपालको कानुनबारे जानकारी दिने र उनीहरूलाई सुरक्षा दिने हाम्रो काम हो, उनले भने, अहिलेसम्म पुगेकाहरू भारतीय नाका हुँदै नेपाल प्रवेश गरेको पाइयो । हजारौंको संख्यामा एकैपटक विदेशीले त्यता बस्न चाहँदा सुरक्षा, शौचालयको समस्या, वन्यजन्तुलाई हुन सक्ने नोक्सानी, फोहोरमैला जस्ता विषय चुनौतीका रूपमा रहेको उनले बताए । वातावरणीय प्रभावको बारेमा पनि सोच्नुपर्ने उनले बताए । सोमबार प्रशासनमा जिल्लाका सुरक्षा निकाय प्रमुखहरूसँग पर्यटक भित्र्याउन समन्वय गरिरहेका खनाल र केही विदेशी पर्यटकबीच छलफल पनि भएको उनले बताए । पालिकाले आइतबार गरेको निर्णय मैले एक दिन ढिलो जानकारी पाएँ, विदेशीलाई नेपाल ल्याउने खनाल र केही विदेशीसँग कुरा भयो, उनले भने, पर्यटककै रूपमा अछाम आएका सबै विदेशीसँग १ देखि ३ महिनाको नेपालको भिसा छ । विश्वका ३० भन्दा बढी देशका नागरिक जोडिएको फेसबुक समूह रेन्बो फ्यामिली ग्रुप बाट चिनजान भएर विदेशी नागरिकसँग सम्पर्क भएको सुजन खनालले बताए । सबै विदेशीसँग नेपालको भिसा भएकाले छुट्टै अनुमति नचाहिने सोचेर अन्य प्रक्रियामा नगएको उनको भनाइ छ । उनीहरूले योग, ध्यान, थेरापी र मनोरञ्जनलाई बढी जोड दिने गरेको उनले बताए । स्थानीयदेखि जनप्रतिनिधिसँग सामान्य कुरा भएर स्थान हेरेर गएका हौं, भिसा पनि भएकाले अन्न्य अनुमति चाहिँदैन होला जस्तो लाग्यो, खनालले भने, एक महिनासम्म बस्ने र जंगली क्षेत्र भएकाले स्थानीय तह, प्रदेश र संघको पनि अनुमति चाहिने रहेछ । पर्यटकलाई रामारोशन जान दिनेनदिनेबारे चाँडो निर्णय गरिदिन पनि उनले आग्रह गरे ।"
डिसहोम बाह्रखरी प्रतियोगिताका लागि कथा आह्वान,"काठमाडौं (कास) पाँचौं डिस होम बाह्रखरी कथा लेखन प्रतियोगिता२०८० लागि कथा आह्वान गरिएको छ । बाह्रखरी मिडियाले आइतबार काठमाडौंमा पत्रकार सम्मेलन गरी प्रतियोगिताको नयाँ संस्करणका लागि कथा आह्वान गरेको हो । प्रतियोगिताका लागि आगामी असोज ३० गतेसम्म इमेलमार्फत कथा पठाउन सकिनेछ । नेपाली भाषामा लेखिएका कथा संसारभरबाट पठाउन सकिने जनाइएको छ । प्राप्त भएका कथा पहिलो चरणमा बाह्रखरीका विचार सम्पादक गोविन्द अधिकारीको संयोजकत्वको आन्तरिक समूहले छाट्ने काम गर्नेछ । तीमध्येबाट ५० कथा निर्णायक समूहलाई उपलब्ध गराइने आयोजकले जनाएको छ । तीमध्येबाट निर्णायक समूहले उत्कृष्ट तीन कथा छनोट गर्नेछ । त्यसका साथै उत्कृष्ट कथा, २०८० पुस्तकका लागि थप २२ कथा छानिनेछन् । प्रथम, द्वितीय र तृतीय कथालाई क्रमशः एक लाख, ६० हजार र ४० हजार रुपैयाँ र प्रमाणपत्र प्रदान गरिनेछ । अन्तिम चरणसम्म पुग्न सफल उत्कृष्ट २५ कथाको पुस्तक प्रकाशन गरिने आयोजकले जनाएको छ । यसैबीच, प्रतियोगिताको निर्णायक समूहका संयोजक प्राध्यापक सावित्री कक्षपतिले नेपाली साहित्यलाई नयाँ पुस्ताले नेतृत्व गर्नुपर्ने बताएकी छन् । युवापुस्ताले अब विश्व साहित्यले अनुवाद गर्ने तहका कथा लेख्नुपर्ने उनको भनाइ छ ।"
थाइल्यान्डमा सैन्य 'कु,सन् २००६ मा आजकै दिन (सेप्टेम्बर १९) मा थाइल्यान्डमा सैन्य कु भएको थियो । सैनिक जर्नेल सोन्थी बुनयारातग्लिन पक्षधर फौजले जननिर्वाचित प्रधानमन्त्री थाक्सिन सिनावात्रालाई अपदस्थ गरेको थियो । त्यसका साथै सेनाले संसद् र संविधान विघटनसमेत गरेको थियो । कु को समयमा प्रधानमन्त्री सिनावात्रा संयुक्त राष्ट्रसंघीय महासभामा भाग लिने क्रममा अमेरिकाको न्युयोर्कमा थिए । सिनावात्राले भ्रष्टाचार र अधिकारको दुरुपयोग गरेको आरोप लगाउँदै गरिएको विरोध प्रदर्शनबीच सेनाले कु गरेको थियो । जर्नेल सोन्थीले केही वर्षपछि सार्वजनिक कार्यक्रममा बोल्दै आम जनताले समर्थन जनाएका कारण उक्त सैन्य कु निकै सफल भएको दाबी गरेका थिए । तर सिनावात्राले सैन्य कु का कारण देशले लामो समय विभिन्न अवसर गुमाएको बताएका थिए ।
'स्टार्ट अप मा नयाँ पुस्ता,"(लुम्बिनी)काठमाडौंको नागार्जुन३ का २७ वर्षीय निशान्त मरासिनीले क्रिसा डटकम एप्लिकेसन चलाइरहेका छन् । डेढ वर्षदेखि कस्टमर क्यान अफर प्राइस उद्देश्यमार्फत एप्लिकेसन (एप) सञ्चालन गरिरहेको उनले बताए । एपमार्फत ग्राहकसमक्ष विभिन्न वस्तु पस्किरहेका हुन्छौं, उनले भने, ग्राहकले रोजाइको वस्तुको मूल्य यतिसम्म भए किन्छौं भनेर एपमै अपलोड गर्नुहुन्छ, यदि उक्त रेटमा बिक्री गर्न मिल्ने भए ग्राहकलाई सामान उपलब्ध गराउँछौं । ग्राहकको घरसम्म सामान पुर्याउन मुलुकका विभिन्न सहरका डिलरसित सम्झौता गरिएको उनले बताए । एफमार्फत सुरुआत गरिएको व्यापारले जीविकोपार्जनमा सहयोग मिलिरहेको उनले बताए । यसैमा निर्भर हुने अवस्था त बनिसकेको छैन, उनले भने, स्टार्टअपले धेरथोर सहयोग मिलेको छ । संघीय राजधानीबाट रूपन्देहीको तिलोत्तमामा तीन दिन सञ्चालन भएको बुट क्याम्पमा सहभागी हुन आएका थिए । क्याम्पमा मुलुकका विभिन्न सहरबाट २७ जना युवा उद्यमीे सहभागी थिए । स्नातकोत्तर अध्ययन पूरा गरेपछि कुन व्यवसाय सुरु गर्ने भनेर द्विविधामा परेको मरासिनीले सुनाए । एपमार्फत सामान बिक्री गर्न थाले, उनले भने, अहिले अनुभव हासिल गर्दै छु । समाजमा एप हेरेर सामान अर्डर गर्ने बढेकाले सजिलो भएको उनले बताए । व्यवसायलाई कसरी चुस्तदुरुस्त रूपमा अगाडि बढाउन सकिन्छ भनेर घोत्लिने गरेको उनले बताए । आफ्नो व्यवसायलाई उकास्न तालिममा सहभागी भएको उनको भनाइ छ । बुट क्याम्पबाट मिलेका आइडियाले व्यापारमा भ्यालु एड हुने विश्वास लिएको छु, उनले भने, मुलुकमै बसेर केही गर्न सके हुन्थ्यो भन्ने लागेको छ । तर, युवालाई मुलुकभित्र टिकाउने नियमकानुन नभएको उनले गुनासो गरे । व्यवसाय दर्तादेखि यसलाई अगाडि बढाउने क्रममा धेरै झमेला बेहोर्नुपरेको उनले बताए । मुलुकमै केही गर्न चाहनेलाई प्रोत्साहन गर्नुपर्छ, उनले भने, सरकारी झमेलाले विदेश पलायनका लागि ढोका खोल्ने गरेको पाए । उनका पिता शिक्षक र आमा गृहिणी हुन् । अभिभावकले आफूलाई विदेश गइदिइहुन्छ जस्तो भाव देखाइरहने उनले बताए । अहिले मेरो काममा सघाइरहनुभएको छ, उनले भने, यसको भविष्यप्रति ढुक्क हुनुहुन्न । धेरै पटक विदेशिने अवसर पाएर पनि नगएका मरासिनीले देशमा यस्तै अवस्था रहिरहे पलायनको विकल्प नहुने बताए । रूपन्देहीको सैनामैना१ की कविता खड्काले खेर गएका र पुराना कपडाको रिडिजाइन गर्ने सोचअनुसार तयारीमा लागेको बताइन् । एक पटक लगाइसकेका लुगालाई नयाँ डिजाइनअनुसार तयार गरेर बजारमा ल्याउन सकिन्छ कि भनेर साथीसित सल्लाह गरिरहेको उनले बताइन् । फ्याँकिएका लुगालाई नयाँ डिजाइन गरेर फेसनमा ल्याउने हो, उनले भनिन्, कपडाको पुनःप्रयोगलाई जोड दिएकी हुँ । एक पटक लगाएपछि धेरै कपडा दराजमा थन्किने गर्छन् । त्यस्ता कपडालाई नयाँ फेसनअनुसार तयार गर्न सकिए पुनः प्रयोग हुने उनको भनाइ छ । यही सोचअनुसार स्टार्टअप व्यवसाय अगाडि बढाउन उनले विभिन्न तालिममा सहभागी भइरहेको बताइन् । सात महिनादेखि नेपलिज योङ इन्टरप्रिनियर्स फोरम (एनवाईईएफ) जिल्ला शाखाका गतिविधि र कार्यक्रममा सहभागी भएर हौसला बटुलिरहेको उनले बताइन् । मेरो सर्कललाई व्यवसाय गर्न प्रेरित गरिरहेकी छु, उनले भने, मेरो आइडियालाई स्थापित उद्योगी र व्यावसायिक संस्थाले साथ दिइरहेका छन् । साइकल मर्मत पसल सञ्चालन गरिरहेका बुवाले मुलुकमै केही गर्न प्रेरणा दिने गरेको उनले बताइन् । कपडाको रिडिजाइन व्यवसायमा थोरै लगानी र धेरै मिहिनेत लाग्ने देखेकी छु, उनले भनिन्, प्रतिफल राम्रो हुन्छ । अहिले स्थानीयदेखि संघीय सरकारले युवालाई मुलुकमै रोक्ने खालका कार्यक्रमलाई प्राथमिकता नदिएको उनले बताइन् । भएका कार्यक्रममा पहुँचवालाले अवसर पाउँछन्, उनले भनिन्, हामी केही गरौं भन्ने चाहिँ रनभुल्ल हुन्छौं । थोरै लगानीबाट थालेर बिस्तारै व्यवसाय अगाडि बढाउने उनले बताइन् ।कास्कीको पोखरास्थित नन्दीपुरका २० वर्षीय आदित्यदेव प्रजु बीबीए अध्ययनरत छन् । उनको पारिवारिक व्यवसाय चौथो पुस्तामा हस्तान्तरण भइसकेको छ । समय मिलाएर व्यवसाय हेर्ने गरेको उनले बताए । हुलास, सेलो तेल, वाग्मती प्लास्टिक, धोनी साबुनको बिक्री गर्छन् । व्यावसायिक घरानामा हुर्किएकाले व्यापार प्रक्रिया बुझ्न समस्या नभएको उनले बताए । तर, पुरानो शैलीमै व्यापार गरिरहेका छौं, उनले भने, समयअनुसार ग्राहक र व्यापारका तरिका बदलिएका छन् । म व्यवसायलाई आधुनिक शैलीबाट अगाडि बढाउन खोजिरहेको छु । यहाँ सञ्चालन भएको बुट क्याम्पमा व्यापारका नयाँ तरिकाबारे उनले जिज्ञासा राखेका थिए । हजुरबुवा र बुवाले अपनाइरहेको शैलीबाट म अगाडि बढ्न सक्दिनँ, उनले भने, समय बदलियो, ग्राहक बदलिँदै छन्, उपाय बदल्न आवश्यक छ । प्रविधिको प्रयोगबाट व्यापार भइरहेकाले आफूलाई अपडेट गर्न जरुरी रहेको उनले बताए । व्यवसाय गर्न सक्छु भन्ने आत्मविश्वास छ, उनले भने, बुवाआमाले विदेश गएर पढ्न भनिरहनुभएको छ । तर, मैले यहीं नयाँ गर्नुपर्छ भनिरहेको छु । स्नातकसम्म यहीं अध्ययन गरिरहेको र व्यवसाय बुझेकाले आफ्ना लागि शून्य अवस्था नरहेको उनले बताए । युवामैत्री नीति नियम र तिनको कार्यान्वयन पक्ष सुधार नभएकाले मुलुकलाई घाटा भएको छ, उनले भने, युवा विदेशिनु देशलाई घाटा हो । नाफाघाटा रुपैयाँमा मात्र हेर्न नहुने उनले बताए । युवा मुलुकमा नटिक्ने हो भने त्यसको असर राज्यका हरेक निकायमा पर्ने हुँदा सरकार सचेत हुनुपर्ने उनले बताए । युवा पलायन रोक्न हरेक निकायमा उनीहरूका लागि सहज वातावरण हुनुपर्ने उनले बताए । बुटवल१३ की करुणा पुनलाई कृषिमा आधारिक व्यवसाय गर्न मन छ । आधुनिक शैलीबाट कृषि उत्पादनलाई घरघर पुर्याउने सोच बनाएको उनले बताइन् । यही अवधारणाअनुसार व्यवसाय सञ्चालन योजना बनाइरहेको उनको भनाइ छ । लुम्बिनी वाणिज्य क्याम्पसमा स्नातक अध्ययन गरिरहेकी छन् । स्टार्टअप व्यवसाय सञ्चालनका लागि कसरी तयारी गर्न सकिन्छ भन्ने जानकारी हासिल गर्न बुट क्याम्पमा सहभागी भएको उनले बताइन् । बुट क्याम्पमा नयाँ र पुराना पुस्ताको अनुभव सुन्ने अवसर मिल्यो, उनले भनिन्, प्रशिक्षकले स्टार्टअप सफल तुल्याउने आइडिया दिनुभएको छ । सामूहिक कार्यबाट सफलता मिल्ने र नयाँ पुस्तालाई व्यवसायमा आकर्षित गर्न सकिए मात्र युवा पलायन रोकिने उनले बताइन् । उनलाई हस्पिटालिटी क्षेत्रमा काम गरेको अनुभव छ । थप सीप सिकेर मुलुकमै केही गर्नुपर्छ भनेर अभिभावकले सल्लाह दिइरहेकाले कृषि उत्पादनको बजारीकरणमा लगानी गर्न खोजेको उनले बताइन् । सरकार स्थिर छ, न त आर्थिक स्थिरता, उनले भनिन्, यस्तो बेला नयाँ व्यवसाय सुरु गर्न चुनौती नै छ । त्यसैले लगानीकर्ताका लागि सहयोग मिल्ने वातावरण तयार गरिदिए हुन्थ्यो जस्तो लाग्छ । युवाको सोचलाई सुन्ने, सघाउने सरकार आवश्यक रहेको उनले बताइन् । युवा पलायनबाट रोक्न र उनीहरूलाई उद्यममा आकर्षित गर्न बुट क्याम्प सञ्चालन गरिएको एनवाईईएफ रूपन्देही शाखाका अध्यक्ष सन्देश श्रेष्ठले बताए । क्याम्पमा मुलुकभरबाट विद्यार्थी, विभिन्न उद्यम गरिरहेका युवा र नयाँ लगानी सोच भएका युवा सहभागी भएको उनले बताए । युवालाई उद्यमसम्बन्धी ज्ञानका साथै मुलुकमै स्वरोजगार कार्यक्रममा सहभागी हुन उत्प्रेरणा प्रदान गर्ने उद्देश्य हो, उनले भने, कसरी युवालाई मुलुकमा रोक्न सकिन्छ भन्ने सोचले तालिम कार्यक्रम गरेका हौं । कार्यक्रममा प्रशिक्षकले युवाको स्टार्टअप व्यवसाय तयारी बुझेपछि उनीहरूलाई व्यावसायिक रूपमा कसरी अगाडि बढाउन सकिन्छ भने ज्ञान प्रदान गरेको उनले बताए ।"
नेतृत्वका लागि शेखरगगनको ॅम्याराथन,"(काठमाडौं)१४ औं महाधिवेशनबाट दोस्रो पटक सभापति निर्वाचित शेरबहादुर देउवाले आफ्नो उत्तराधिकारी कसलाई बनाउने भन्ने लेखाजोखा गरिरहेका बेला संस्थापन इतरखेमामा महामन्त्री गगन थापा र नेता शेखर कोइरालाबीच नेतृत्वको प्रतिस्पर्धात्मक म्याराथन सुरु हुने भएको छ । कोइरालाले दुई महिनाअघि कान्तिपुर टेलिभिजनको टक सो फायरसाइडबाट १५ औं महाधिवेशनमा सभापतिको उम्मेदवार हुने उद्घोष गरिसकेका छन् । महामन्त्री थापाले औपचारिक तहमा घोषणा नगरे पनि उनका सम्पूर्ण कार्यक्रम र योजना १५ औं महाधिवेशन लक्षित छन् । निर्धारित समयमा महाधिवेशन भए दुई कार्यकालभन्दा बढी नेतृत्वमा बस्न नपाउने विधानको व्यवस्थाबमोजिम देउवा अबको दुई वर्षपछि पार्टी राजनीतिको केन्द्रीय भूमिकाबाट अलग हुनेछन् । कार्यकर्ताको मनोभावना बुझ्न र आफ्नो पक्षमा माहोल सिर्जना गर्न कोइराला र थापाले राजधानीबाहिरका कार्यक्रमलाई प्राथमिकता दिँदा संस्थापन पक्षमा देउवाको उत्तराधिकारी को हुने भन्ने चासो बढेको छ । तर, देउवा यस विषयमा मौन छन् । उनी निकट एक नेताका अनुसार देउवा उपसभापति पूर्णबहादुर खड्का, पूर्वउपसभापतिद्वय प्रकाशमान सिंह, विमलेन्द्र निधि र पूर्वमहामन्त्री शशांक कोइरालाबीच कसलाई अघि सार्ने भन्नेमा लेखाजोखा गरिरहेका छन् । १५ औं महाधिवेशनमा पार्टीको कार्यकारी पदबाट बाहिरिँदै गर्दा देउवाले श्रीमती आरजुलाई पार्टीको उपसभापति वा महामन्त्रीमा ल्याउन चाहेको बुझाइ संस्थापनपक्षभित्र चर्चाको विषय बनेको छ । आफूपछि आरजुलाई पार्टीमा स्थापित गराउने चाहना पूरा गराउन पनि देउवाले उत्तराधिकारी र महाधिवेशन गराउने समयका बारेमा बदलिँदो राजनीतिको बहाव र परिस्थिति हेरेरै मात्रै निर्णय गर्ने संस्थापन पक्षीय एक नेताले बताए । पहिलो कुरा, कोइराला परिवारलाई चिढ्याउन चाहनुभएको छैन । गिरिजाप्रसाद कोइरालासँग लामो संघर्ष गरे पनि मलाई अघि बढाउने कोइराला परिवार नै हो भन्ने कुरा बारम्बार सुनाउने गर्नुहुन्छ । पूर्णबहादुर खड्का, कृष्णप्रसाद सिटौला, शशांक कोइराला, प्रकाशमान सिंह र विमलेन्द्र निधिलाई एक ठाउँमा राख्न सकेमा परिणाममुखी नतिजा आउँछ भन्ने उहाँलाई परेको छ, ती नेताले भने, उपसभापति भएको हैसियतले पूर्ण दाइ स्वाभाविक उत्तराधिकारी हुनुहुन्छ । तर उहाँले कति समन्वय गर्न सक्नुहुन्छ भन्नेमा सभापतिज्यू विश्वस्त भइसक्नुभएको छैन । देउवाले केही समयअघिसम्म संस्थापन इतरपक्षकै नेता शेखर कोइरालालाई आफ्नो उत्तराधिकारी बनाउन चाहेको सन्देश दिन खोजेका थिए । पछिल्ला निर्णय प्रक्रिया र पार्टी सञ्चालनको पद्धतिलाई लिएर कोइराला भने विश्वस्त भने देखिन्नन् । उनले देउवासँग संघर्षभन्दा पनि मेलमिलापकै बाटोबाट अघि बढ्न चाहेको सन्देश भने दिन खोजिरहेका छन् । तपार्इं पार्टीभित्र प्रतिपक्ष नेता कि मध्यमार्गी भन्ने प्रश्नमा एक साताअघि राजधानीका पत्रकारसँग कोइरालाको जवाफ थियो, पार्टीभित्र प्रतिपक्ष खेमाको नेताभन्दा पनि म मध्यमार्गी नेता हुन रुचाउँछु । झगडा बढाउने काम ठीक छैन । मेरो स्वभाव पनि छैन । पार्टी नेतृत्वमा हस्तक्षेपको दौड सुरु गरेका कोइराला र थापाबीच नै विश्वासको संकट छ । मध्यमार्गी बाटो लिन खोज्ने कोइराला र नेतृत्वका विरुद्ध संघर्षको बाटो अपनाएका थापाबीच पूर्ण विश्वासको वातावरण भने बनिसकेको छैन । संस्थापन इतरपक्षका नेतालाई एउटै मोर्चामा ल्याउन पहल भइरहे पनि दुईबीच पूर्ण विश्वासको वातावरण बन्न नसक्नुमा अर्का महामन्त्री विश्वप्रकाश शर्मा मुख्य मुद्दा बनेका छन् । शर्मा र केन्द्रीय सदस्य प्रदीप पौडेललाई समेत इतरपक्षको खेमामा सामेल गराएर थापा अघि बढ्न चाहन्छन् । तर, कोइराला शर्मालाई आफ्नो टिममा ल्याउन जोखिम हुने ठानिरहेका छन् । पौडेलसँग दुईतीन चरणमा कुराकानी भए पनि शर्मासँग कोइरालाले कुराकानीसम्म नगरेको भन्दै थापा र उनीपक्षीय नेताहरूको गुनासो छ । शर्मा र पौडेललाई इतरखेमामा जोडेर अघि बढ्न सक्दा पनि पार्टीको केन्द्रीय संरचनामा बलियो पकड जमाएर बसेका सभापति देउवालाई दबाबमा पार्न सकिने बुझाइ महामन्त्री थापाको छ । पार्टीलाई थप क्षति हुनबाट जोगाउन ०८२ सालमा नियमित महाधिवेशन हुनुअगावै संसदीय दलको नेतामा देउवाको विकल्प खोज्नुपर्ने मुद्दामा थापा निरन्तर अघि बढेका छन् । जनमतको भावनाविरुद्ध देउवालाई प्रधानमन्त्री बनाएमा पपुलिजम् को मुद्दाबाट आएका शक्तिसँग सामना गर्न नसक्ने र कांग्रेसलाई थप क्षति पुग्ने निष्कर्ष बनाएका थापाले कोइरालालाई वैकल्पिक प्रधानमन्त्रीका रूपमा अघि सार्न चाहेका छन् । तर, उनी आफैं कति आँट गर्छन् भन्नेमा थापा विश्वस्त भइसकेका छैनन् । १५ औं महाधिवेशन गराउन र संसदीय दलको नेताको विकल्प दिन संस्थापन इतरपक्षमा रहेका सबैलाई गोलबद्ध गर्नुपर्ने थापाको भनाइ छ । ०८२ मा नियमित महाधिवेशन भयो भने वर्तमान नेतृत्वबाट मुक्त भइन्छ । संसदीय दलको नेतृत्व पनि फेरिन्छ । अहिले को के हुनेभन्दा पनि पार्टीको अवस्था फेर्न संस्थापन इतरपक्षलाई फराकिलो दायरामा लैजानुपर्छ भन्ने मेरो सोचाइ हो, थापाले कान्तिपुरसँग भने, फराकिलो सोच बनाएर अघि बढ्न सकेनौं र ०८२ मा महाधिवेशन भएन भने हाम्रो भविष्य त बर्बाद हुन्छ नै, अरू साथीहरूको बाटो पनि रोकिन्छ । कोइरालालाई भने संसदीय दलको प्रतिस्पर्धामा जस्तै गगनले १५ औं महाधिवेशनमा आफूलाई सभापतिमा साथ नदिने हो कि भन्ने आशंका छ । गगनसँग विश्वासपूर्ण वातावरण नबनिरहेका बेला अर्का महामन्त्री शर्माको इन्ट्री ले थप जोखिम बढ्न सक्ने चिन्ता उनले लिएको निकट नेताहरू बताउँछन् । यस्तै आशंकाका कारण उपसभापतिसमेत रहेका कानुनमन्त्री धनराज गुरुङले इतरपक्षको बैठकमै संस्थापन इतर समूहबाट १५ औं महाधिवेशनमा सभापतिको उम्मेदवार घोषणा गरेर जानुपर्ने प्रस्ताव अघि सारेका थिए । सत्ताको भागबन्डामा सामेल नगराइएको, पार्टी र राष्ट्रिय राजनीतिका मुद्दामा नेतृत्वसँग संघर्ष गर्दा प्रतिरक्षा नगरेको भन्दै थापा पनि कोइरालाको व्यवहारसँग सशंकित हुने गरेका छन् । संस्थापनपक्षलाई गोलबन्द गर्न पहल लिइरहेका नेताहरूको दबाबमा शेखर र थापाबीच दुईतीन चरणमा छलफल समेत भएको छ । ती छलफलमा महामन्त्रीजीले कि मलाई पूर्ण रूपमा विश्वास गर्नुहोस्, कि त पूर्ण रूपमा नगर्नुहोस् तर मलाई बीचमा नराख्नुहोस् भनेर प्रस्टसँगै भनिदिनुभएको छ, थापा निकट स्रोतले कान्तिपुरलाई बतायो । केन्द्रीय सदस्य प्रदीप पौडेल दुई महामन्त्रीसहितको संस्थापन इतरखेमा एकठाउँमा रहेमा मात्रै नेतृत्वलाई धक्का दिन सकिने तर्क गर्छन् । ०८२ भित्रै नियमित महाधिवेशन गराउने हो भने इतरपक्ष एक ठाउँमा नआई सम्भव नहुने उनले बताए । संस्थापन पक्षमा अत्यन्त बलियो छ । कि त मुद्दाले ठूलो लहर ल्याउन सक्नुपर्यो नभए बलियो संस्थापनलाई दबाब दिन इतरपक्षमा रहेका सबै एक ठाउँमा आउनुपर्छ, उनले भने, पार्टीभित्र परिवर्तन चाहने एक ठाउँमा हुँदा मात्रै नियमित महाधिवेशन हुन सक्छ । आम सन्देश पनि यिनीहरूले केही गर्न सक्दैनन् भन्ने पर्छ । विधानतः कांग्रेस केन्द्रीय कार्यसमितिको कार्यकाल चार वर्षको हुनेछ । नियमित महाधिवेशन हुन नसके थप एक वर्ष बढाउन सकिने प्रावधान विधानमै छ । त्यसैमा टेकेर विगतदेखि नै नेतृत्वले एक वर्ष थप कार्यकाल बढाउँदै आएका छन् । प्रचार विभाग प्रमुख तथा सभापति निकट केन्द्रीय सदस्य मीन विश्वकर्मा १५ औं महाधिवेशनमा सभापतिले उम्मेदवार नहुने घोषणा गरिसकेपछि नेतृत्वमा आउन खोज्ने नेताहरूबीच ध्रुवीकरण हुनु स्वाभाविक ठान्छन् । तर, संस्थापन पक्षमा उत्तराधिकारी अघि सार्ने विषयमा सभापति मौन रहेको उनको भनाइ छ । अहिले देश दौडाहा चलिरहेको छ । कोही साँच्चै सभापतिको उम्मेदवार हुन चाहने छन् भने कोही बार्गेनिङ बढाउने, आफ्नो टिम बलियो बनाउने उद्देश्यबाट प्रेरित छन्, उनले भने, नेतृत्वसहित पदाधिकारीहरू निर्वाचित हुने व्यवस्थाले पनि तल नगई नहुने रहेछ भन्ने परेको छ । ०८२ सालमा नियमित महाधिवेशन गराउने मुद्दामा भने संस्थापन इतरपक्षमा रहेका सबै नेता एक ठाउँमा छन् । संस्थापन पक्षका धेरै नेता पनि नियमित महाधिवेशनको पक्षमा देखिएका छन् तर सभापतिको भावना नबुझी उनीहरू सार्वजनिक तहमा बोल्न चाहँदैनन् । वर्तमान गठबन्धनले निरन्तरता पाएमा देउवा पाँच वर्ष कार्यकालको अन्तिम डेढ वर्ष प्रधानमन्त्री बन्ने लिखित सहमति छ । त्यसअघि नै पार्टीको महाधिवेशन गराएर नेतृत्व हस्तान्तरण गर्दा आफू प्रधानमन्त्री बन्न कठिनाइ हुने उनले ठानिरहेका छन् । प्रधानमन्त्री हुने, त्यसपछि पार्टीको महाधिवेशन गराउने, श्रीमती आरजुलाई राजनीतिक व्यवस्थापनसहित बलियो उम्मेदवारलाई उत्तराधिकारीमा अघि सार्ने र अबको संसदीय चुनावमा आफूले चाहेअनुसार टिकट वितरण गर्ने रोडम्यापमा सभापति हुनुहुन्छ, संस्थापनपक्षकै एक नेताले भने, अहिलेसम्म नियमित महाधिवेशन भएको उदाहरण छैन । ठूलै आन्दोलन भए मात्रै, नत्र प्रधानमन्त्रीको पालो आउने समयसम्म उहाँले महाधिवेशन गराउनु हुन्न । केन्द्रीय सदस्य नैनसिंह महर नियमित महाधिवेशन नभएमा कांग्रेसले धेरै ठूला चुनौती सामना गर्नुपर्ने बताउँछन् । परम्परागत राजनीतिक दल चरित्र र शैली बदल्दै छन् भन्ने सन्देश दिन पनि नियमित महाधिवेशन आवश्यक रहेको उनले बताए । दलहरू पारदर्शी हुँदा, विधानको पालना गर्दा, चरित्र र कार्यशैली बदल्दा मात्रै जनताले पुराना दलप्रति विश्वास गर्छन्, त्यसका लागि पार्टीका नेता र पदाधिकारीले समयमै महाधिवेशन गराउनुपर्छ, उनले भने, पार्टीको भविष्य सुरक्षित हुँदा नै व्यक्तिको भविष्य बन्ने हो । अहिले व्यक्तिलाई भन्दा पार्टीलाई केन्द्रमा राखेर हेर्नुपर्छ । संस्थापन इतरपक्षले नेतृत्वलाई तलैबाट दबाब दिन भन्दै देश दौडाहाको अभियानसमेत सुरु गरेको छ । कोइराला र थापाको सहमतिमै केन्द्रीय सदस्य मधु आचार्य, गोविन्द पोखरेल, गुरुराज घिमिरे, रञ्जित कर्ण, केदारनरसिंह केसी, भूपेन्द्रजंग शाहीलगायतको समूह दोस्रो चरणको रूपान्तरणको मुद्दा बोकेर देश दौडाहामा निस्केको छ । कोइराला र थापाको प्राथमिकता पनि राजधानीबाहिर नै छ । दुवैले असोज दोस्रो सातादेखि जिल्ला अभियानको तयारी गरिरहेका छन् । कोइराला निकट केन्द्रीय सदस्य गोविन्द पोखरेलले संस्थानइतर समूहलाई गोलबन्द गरेरै अभियान अघि बढाउनुपर्ने बताए । इतरपक्षका नेताले दुवै महामन्त्रीलाई सँगै लिएर हिँड्दा त्यसको सन्देश छुट्टै हुने भएकाले शर्मालाई समेत टिममा ल्याउने प्रयास भइरहेको उनको भनाइ छ । गुटको राजनीतिमा व्यवस्थापन गर्न खोज्दाखोज्दै ढिलाइ हुन्छ । विश्वजीलाई हतारमा समूहमा ल्याउँदा पुराना साथी बिच्किन्छन् कि भन्ने सोचले हो, अरू कुनै कारण होइन, उनले भने, सबैलाई सन्तुलनमा राखेर दुई महामन्त्री र केन्द्रीय सदस्य प्रदीप पौडेललाई संस्थापनइतरमा नै गोलबन्द गर्ने काममा शेखरदाइ लाग्नुभएको छ । सम्भवतः केन्द्रीय कार्यसमिति बैठकअघि नै इतरपक्षको बैठकमा महामन्त्री शर्मालाई सहभागी गराइनेछ ।"
शेखरको बैठकमा शर्मालाई निम्तो,संस्थापन इतरपक्षका नेता शेखर कोइरालाले मंगलबार आफ्नो समूहका पदाधिकारी र केन्द्रीय सदस्यको बैठक बोलाएका छन् । बिहीबारदेखि सुरु हुने केन्द्रीय कार्यसमिति बैठकको पूर्वसन्ध्यामा कोइरालाले बैठक डाकेका हुन् । महामन्त्री शर्मा र केन्द्रीय सदस्य पौडेललाई समेत उनले निम्तो दिने भएका छन् । महामन्त्री थापासँग जोडिएर काम गर्दै आए पनि शर्मा र पौडेललाई इतरसमूहको बैठकमा इन्ट्री थिएन । १४ औं महाधिवेशनमा नेता प्रकाशमान सिंहको प्यानल बाट शर्माले महामन्त्री जितेका थिए । पूर्वमहामन्त्री कृष्णप्रसाद सिटौला समूहमा रहेका पौडेल महाधिवेशनमा सभापति देउवाको प्यानलबाट महामन्त्रीमा प्रतिस्पर्धा गरेका थिए । पार्टी संसदीय दलको नेतामा सभापति देउवा र महामन्त्री थापाबीच भएको प्रतिस्पर्धामा शर्मा र पौडेल दुवै थापाको पक्षमा उभिएका थिए ।सभापति देउवाको बेथितिविरुद्ध लड्न थापाले शर्मा र पौडेलसमेतलाई संस्थापन इतरसमूहमा जोड्नुपर्ने मुद्दा उठाउँदै आएका थिए तर कोइराला इच्छुक थिएनन् । कोइरालाथापाबीचको अविश्वासले केन्द्रीय कार्यसमिति बैठकअघि समूहका पदाधिकारी र सदस्यबीच छलफल गरेर सामूहिक धारणा बनाउने प्रचलनसमेत यसअघिको केन्द्रीय कार्यसमिति बैठकमा तोडिएको थियो । इतरसमूहका नेताहरूले निरन्तर दबाब दिएपछि कोइराला यस पटक शर्मा र पौडेललाई बैठकमा सहभागी गराउन सहमत भएका स्रोतको भनाइ छ ।
बिचौलिया रोक्न मन्त्रालयको गेटमा प्रहरी,"(काठमाडौं)कर्मचारी सरुवामा बिचौलियाको चलखेल रोक्न संघीय मन्त्रालयको मूल गेटमा प्रहरी राख्न थालिएको छ । मन्त्रालयको अग्रभागमा रहेको दुईतिर खुल्ने ढोकाको एकातिर बन्द गरिएको छ भने अर्कोतिर प्रहरी राखिएको छ । भवनका कोठाकोठामा सीसी क्यामरा जडान गरिएको छ ।मन्त्रालयका प्रशासन महाशाखा प्रमुख सुमन दाहालले अनावश्यक मान्छेको प्रवेशले भीडभाड बढेर काममा अवरोध सिर्जना भएकाले यस्तो व्यवस्था गरिएको बताए । नचाहिने मान्छे किन लगातार आइरहन्छन्, त्यो पनि हामीले पहिचान गर्न खाजेका छौं, उनले भने, अब एउटै व्यक्ति एकै दिन कति पटक आउँछ, त्यसको रेकर्ड राखिनेछ । उनले मन्त्रालयका कामभन्दा पनि बाहिरका मान्छेको भीडले अस्तव्यस्त हुने गरेको बताए ।कर्मचारीबाहेक बाहिरका व्यक्ति प्रवेश गर्दा अब मन्त्रालयको मूल गेटमा प्रहरीको नियन्त्रणमा रहेको रजिस्ट्ररमा नाम र ठेगाना लेखाउनुपर्छ । ड्युटीमा रहेका दुई जना प्रहरीले सोधपुछ पनि गर्न सक्छन् । बेन्च र टेबुल राखेर गेटमा बसेका उनीहरूले आउजाउ गरिरहेका प्रत्येक व्यक्तिको निगरानी गरिरहेका हुन्छन् । केही दिनअघि मन्त्रालयका एक अधिकृतमाथि हातपात प्रयास भएको थियो । हातपातका बेला सरुवामा सरोकार नराख्ने मान्छे पनि आएको मन्त्रालयका अधिकारीहरूले बताए ।खासमा स्थानीय तहमा सरुवा हुनेको लर्को मन्त्रालयमा सधैं देखिने गरेको छ । प्रशासनका एक अधिकारीका अनुसार एक जना सरुवा गर्नुपरेमा तीनचार जना पुग्ने गर्छन् । बिचौलियाहरूले कोठाकोठामा पुगेर सरुवाको सिफारिस गराएर कर्मचारीबाट नाजायज फाइदा लिने गरेको सूचनाका आधारमा प्रवेशमा कडाइ गरिएको दाबी मन्त्रालय स्रोतको छ । प्रशासन प्रमुख दाहालले सरुवा हुन चाहने व्यक्तिले निवेदन नदिई जनप्रतिनिधिले नै अनुरोध गरे पनि सरुवा नगर्ने बताए । मुख्यतः जो सरुवा हुन चाहन्छ, उसले अनुरोध गर्नुपर्छ, दाहालले भने । उनले सीसी क्यामराको सहयोगमा सरोकार नभएका व्यक्तिको पहिचान गर्न सहज हुने बताए ।मुख्यतः स्थानीय तहका प्रमुख प्रशासकीय अधिकृतको सरुवामा आर्थिक चलखेल हुने गरेको चर्चा जहिल्यै हुने गरेको छ । पटकपटक मन्त्री र सचिव फेरिरहने उक्त मन्त्रालयमा गत साउन अन्तिम साता अनिता देवी मन्त्री नियुक्ति भएकी थिइन् । यसअघिका मन्त्री अमनलाल मोदीलाई कार्यभार सम्हालेको ८ महिनामा हटाइएको थियो । उनले सरुवामा सुधारको प्रयास थाले पनि प्रभावकारी हुन सकेको थिएन । मोदीले संघीय राजधानीमा लामो समयदेखि बसेका र नयाँ नियुक्ति भएका केही अधिकृत र उपसचिवलाई स्थानीय तहको प्रमुख प्रशासकीय अधिकृतका रूपमा पठाएका थिए । मन्त्रालयमा अहिलेको सरकार गठन भएको नौ महिनामा तीन जना सचिव परिवर्तन भइसकेका छन् ।"
दुर्गममा प्रविधिमार्फत विपद्को पूर्वसूचना,"(कालीकोट)कालीकोटको नरहरिनाथ१ कोटवाडामा वर्षा मापन यन्त्र (रेनगज) स्टेसन स्थापना भएको छ । पहिरोको उच्च जोखिममा रहेका नरहरिनाथ, सान्नीत्रिवेणी, रास्कोट, खाँडाचक्र र शुभकालिका आसपासमा हुने वर्षा मापन गरी स्थानीयलाई सम्भावित विपद्बाट बच्न पूर्वसूचना दिने गरी रेनगज स्टेसन राखिएको हो । जिल्ला विपद् व्यवस्थापन समितिले गत वर्ष स्टेसन निर्माणको निर्णय गरेको थियो । समिति अध्यक्ष एवं प्रमुख जिल्ला अधिकारी जोरासिंह माझीका अनुसार अब वर्षाको तथ्यांकबाटै सम्भावित जोखिमबारे जानकारी लिन सजिलो हुनेछ । लगातार वर्षा भएपछि स्थानीयको मोबाइलमा पहिरो अर्लट एप्लिकेसनमार्फत पूर्वसूचनाको जानकारी लिन सकिन्छ, उनले भने, यो प्रविधिले कोटवाडा विमानस्थलको मौसमबारे पनि जानकारी लिन सहज भएको छ । ३ वर्षअघि नरहरिनाथ, सान्नीत्रिवेणी र रास्कोट नगरपालिकामा वर्षापछिको पहिरोले ठूलो धनजनको क्षति पुर्याएकाले पहिरोबारे पूर्वअनुमान गरेर स्थानीयलाई सुरक्षित बनाउन प्रविधि जडान गरिएको गाउँपालिका अध्यक्ष नगेन्द्रबहादुर विष्टले बताए । उनका अनुसार पालिकाको समन्वयमा प्लान इन्टरनेसनलले रेनगज स्टेसन निर्माण गर्न ५ लाख रुपैयाँ खर्चिएको छ । सोलार सिस्टमसहितको वर्षा मापन यन्त्रले प्रत्येक १०१० मिनेटमा मापन केन्द्रको भाँडोमा परेको पानीका आधारमा वर्षाको स्थिति जानकारी दिनेछ, उनले भने, जसको तथ्यांक एप्लिकेसनमा जाने भएकाले वर्षाबारे स्थानीय नियमित अपडेट हुन सक्छन् । २४ घण्टामा १ सय ४० मिलिलिटर पानी पर्यो भने पहिरो जान सक्ने सम्भावना बढी हुने उनको भनाइ छ । भूकम्पपछिको प्रमुख विपद्मा पर्ने पहिरोबाट बच्न दुर्गममा जडान गरिएको रेनगज स्टेसन महत्त्वपूर्ण रहेको नरहरिनाथ८ लालुका उमेश विष्टले बताए । पहिरोले बढी प्रभावित नरहरिनाथ, सान्नीत्रिवेणी, रास्कोट, खाडाचक्र र शुभकालिकाको बीचमा पर्ने गरी वर्षा मापनयन्त्र जडान भएकाले पहिरोको जोखिम कम गर्न र सुरक्षित रूपमा बस्न सहयोग पुग्ने उनको विश्वास छ । कालीकोटमा गत वर्ष मात्र पहिरोबाट ४३ जनाले ज्यान गुमाएका थिए । ३३ जना घाइते भएका थिए । जिल्लाका ९ वटै स्थानीय तहका गरी ३ हजार बढी घर क्षतिग्रस्त भएको विपद् व्यवस्थापन समितिको तथ्यांक छ । समितिका अनुसार पहिरोले भत्काएका सडक, सिँचाइ, खानेपानी, पुललगायत संरचना अझै निर्माण भएका छैनन् । कालीकोटका ९ मध्ये ७ वटा स्थानीय तह पहिरोको उच्च जोखिममा छन् । २ वटा स्थानीय तह पहिरोको मध्यम जोखिममा रहेको जिल्ला विपद् पूर्वतयारी तथा प्रतिकार्य योजनामा उल्लेख छ । गत वर्षको पहिरोले करिब ३ अर्ब रुपैयाँ बराबरको भौतिक सम्पत्ति क्षति भएको प्रमुख जिल्ला अधिकारी माझीले बताए ।"
सुन अनुसन्धानको सन्देश,"अन्तरदेशीय संगठित गिरोह संलग्न ६१ केजी सुन प्रकरण अनुसन्धान टुंगिएर न्यायिक निरूपणका लागि जिल्ला अदालत काठमाडौं पुगेको छ । यस प्रकरणमा जोडिएका पाँच कर्मचारी, नौ विदेशी नागरिकसहित २९ जनाविरुद्ध अदालतमा साढे ३ अर्ब रुपैयाँको बिगो र कसुरअनुसार कैद सजाय मागदाबी गरिएको छ । ढिलोचाँडो अदालतबाट फैसला जेजस्तो रूपमा आउने भए पनि राज्य संयन्त्रले यसमा गरेको अनुसन्धान प्रशंसनीय छ । यस अनुसन्धानले कम्तीमा तस्करीको एउटा अन्तरदेशीय जालो भत्काएको छ, गिरोहको राजनीतिक र प्रशासनिक तहसँग जोडिएको साँठगाँठ सतहमा ल्याइदिएको छ । यसले अवैध कारोबारका नयाँ आयामहरूसमेत खुलासा गरिदिएकाले नियन्त्रणका लागि नियमकानुन अझ मजबुत बनाउन सम्बन्धित पक्षलाई घचघच्याइदिएको छ । सवारीसाधनका ब्रेक सु को आवरणमा हङकङबाट भित्र्याइएको ६१ केजी सुन गत साउन २ मा बरामद गरेर राजस्व अनुसन्धान विभागले भन्सार छलीमा अनुसन्धान अघि बढाएको थियो । उक्त सुन त्रिभुवन अन्तर्राष्ट्रिय विमानस्थलको भन्सार जाँचपासपछि सिनामंगलमा पुर्याइएका बेला बरामद गरिएको थियो । त्यसपछि पक्राउ परेका व्यक्तिको बयान र प्राप्त तथ्यप्रमाणका आधारमा अनुसन्धानको दायरा अझ फराकिलो बनाउनुपर्ने निष्कर्षका साथ सरकारले गत साउन २१ मा प्रहरीको केन्द्रीय अनुसन्धान ब्युरो (सीआईबी) लाई जिम्मा दिएको थियो । प्रहरी अनुसन्धानका क्रममा ११ महिनाको अवधिमा गिरोहले ब्रेक सुको आवरणमा ३ सय ६३ केजी सुन भित्र्याएको खुलेको छ । यसलाई विमानस्थल भन्सारको जाँचपास प्रणाली फितलो रहेको अर्थमा मात्र बुझ्न मिल्दैन, त्यहाँ रहेका सम्बन्धित कर्मचारीहरूको मिलेमतोबिना यति ठूलो मात्राको सुन पटकपटक भित्रिन सम्भव नै छैन । यसले विमानस्थलको भन्सार जाँचपास प्रणालीलाई मजबुत बनाएर मात्र पुग्दैन, कर्मचारीमाथि नियमित निगरानी पनि उत्तिकै आवश्यक छ भन्ने देखाएको छ । प्रहरी अनुसन्धानमा सुन तस्करीको मुख्य अभियुक्तका रूपमा दावाजिन वाङलाई किटान गरिएको छ । बिचौलिया बनेर व्यवस्थापन गर्ने भूमिकामा दावा छिरिङलाई देखाइएको छ । फरार रहेका दावाजिन र हाल थुनामा रहेका दावा छिरिङको सत्तारूढ माओवादी नेताहरू पूर्वसभामुख कृष्णबहादुर महरा, पूर्वमन्त्री वर्षमान पुन र माओवादी पूर्वनेता पूर्वउपराष्ट्रपति नन्दबहादुर पुनको परिवारसँग निकटता खुलेको छ । पूर्वमन्त्री वर्षमानका भाइ प्रनिश दावा छिरिङकी पत्नी अमला रोका सञ्चालक रहेको भियाना कम्पनीमा साझेदार रहेको पाइएको छ । तस्करी प्रकरणमा अमला फरार छिन् । सीआईबीले पूर्वउपराष्ट्रपति नन्दबहादुरका छोरा दीपेशलाई सोधपुछ गरेर छाडेको थियो । महराका छोरा राहुल भेप (विद्युतीय चुरोट) लुकाएर गरिएको सुन तस्करी प्रकरणमा थुनामा छन् । अदालतमा पुगेको मुद्दामा माओवादी नेता र उनीहरूका परिवारजन कसैलाई पनि प्रतिवादी बनाएको छैन । कतै सत्ताको आडमा उनीहरूलाई जोगाइएको त होइन भन्ने संशय पनि छ । यस प्रकरणमा संलग्नता छछैन, नखुले पनि उनीहरूसँग रहेको सम्बन्धका आडमा गिरोहले कारोबार गरेको प्रस्टै बुझिन्छ । सुन तस्करीको धन्दामा संलग्न पाँच विदेशीले नेपालबाटै नागरिकता र राहदानी लिएका थिए । किर्ते गरेर उनीहरूलाई नागरिकता दिलाउन जिल्ला प्रशासन कार्यालयमा रातारात कर्मचारी फेरबदल गरेको पनि खुलेको छ । यो हर्कत राजनीतिक तहको साथबिना सम्भव छैन । गिरोहले नेपाल भित्र्याएको सुन भारतसम्म तस्करीबाटै पुग्ने गरेको पाइएको छ । अवैध रूपमा भित्रिएको सुनमा लगानी गर्ने केही व्यापारीको पहिचान पनि भएको छ । यो सुन किन्न अवैध धन प्रयोग भएको र त्यो धन हुन्डी तथा क्रिप्टो करेन्सीमार्फत विदेश पुग्ने गरेको पाइएको छ । चिनियाँ तस्करले करिब ४ अर्ब रुपैयाँ क्रिप्टो र अन्य माध्यमबाट हात पारेको तथ्य सीआईबीले उजागर गरेको छ । सुन तस्करीबाट आर्जित ३ अर्ब ५५ करोडभन्दा बढी रकम यूएसडीटी, करिब ३० करोड भारु अन्य माध्यम र १३ करोड रुपैयाँ क्यासिनोमार्फत कारोबार गरेको भेटिएको छ । यो कारोबार चिनियाँ नागरिकले नेपालमै बसेर गरेको देखिएको छ । मुलुकको अर्थतन्त्रलाई धराशायी बनाउने यस्ता अवैध कारोबार नियन्त्रणका लागि राज्यले जतिसक्दो छिटो कदम चाल्न आवश्यक छ ।अवैध सुन बरामद र अनुसन्धान राजस्व अनुसन्धान विभागको अग्रसरतामा अघि बढेको थियो । यसमा करिब तीन सातापछि सीआईबी जोडिएको थियो । गिरोहको राजनीतिक दलका नेताहरूसँग हिमचिम रहेको खुल्दै जाँदा गृह मन्त्रालयअन्तर्गतको सीआईबीले गर्ने अनुसन्धानमाथि पनि संशय उत्पन्न भएको थियो । गिरोहसँग सम्बन्ध रहेका भनिएका नेतालाई अनुसन्धानको दायरामा नल्याए पनि सीआईबीले सुन तस्करीसँग जोडिएका धेरै तथ्यप्रमाणलाई बाहिर ल्याएको छ । सुन तस्करीको अनुसन्धानमा यो अहिलेसम्मकै ठूलो उपलब्धि हो । सुन प्रकरणका अरू पक्ष खुल्ने सम्भावना अझै छ । अहिले ब्रेक सुमार्फत भित्र्याइएको सुनको पहिलो चरणको अनुसन्धानका आधारमा अदालतमा मुद्दा लगिएको र बाँकी अनुसन्धान अघि बढाइसकेको सीआईबीको भनाइ छ । भेपमार्फत सुन तस्करीको अनुसन्धान पनि चलिरहेको छ । राजनीतिक दलहरूबीचको सहमतिका आधारमा सरकारले जाँचबुझ आयोग पनि गठन गर्दै छ । जुनसुकै निकाय र तहबाट अनुसन्धान भए पनि यस्ता आपराधिक गतिविधि नियन्त्रण हुने गरी निष्कर्षमा पुर्याउनुपर्छ । सुन प्रकरण राज्य संयन्त्रको अपराध अनुसन्धान क्षमता परख गर्ने अवसर पनि हो ।"
कमजोर भएको हो राजधानीको सुरक्षा ?,"हेर्दा सामान्य लागे पनि राजधानीको सुरक्षा अवस्था कमजोर बन्दै गएको महसुस हुन थालेको छ । सुरक्षा अवस्था कमजोर हुन र शान्तिसुरक्षा खातिर खडा गरिएका संगठनले प्रभावकारी रूपमा काम गर्न नसक्नुले राजधानीवासीलाई असुरक्षा महसुस हुन थालेको हो । तीनकुनेमा शुक्रबार भएको एकै परिवारका तीनसहित चार जनाको हत्याले सुरक्षामाथि प्रश्न उठेको छ । अहिले संघीय राजधानी काठमाडौंको सुरक्षा व्यवस्थामा चुनौती देखिएको छ । आजभोलि प्रहरी संगठन राजनीति चेपुवामा कमजोर बनेका कारण सुरक्षामा असर परेको त हैन भन्ने शंका उब्जेको छ । कतै राजनीतिले प्रहरीको मनोबल गिरेको त होइन भन्ने भान पनि हुन थालेको छ । यस्ता घटनाका विषयमा सरोकारवाला निकायहरूले खासै वास्ता गरेका छैनन् । देशमा शान्तिसुरक्षाको अवस्था कमजोर भएको सन्दर्भमा कहीँकतैबाट पनि बहस भएको छैन । संगठनलाई बलियो बनाउन गरिने छलफलको विषयलाई बेवास्ता गरिँदै आएको छ । कुरा के हो भने शान्तिसुरक्षा कायम गर्न प्रहरीको मात्र भर पर्नु गलत हो । प्रहरीलाई पनि घटनाको विषयमा जानकारी दिन सकेमा मात्र प्रभावकारी सुरक्षा हुन सक्छ । तर समस्या के छ भने जसले प्रहरीलाई खबर गर्छ, त्यही नागरिकलाई दोषी करार गर्ने चलनले पनि मान्छेहरू डराउने गरेका छन् । अपराधको खबर गर्न पनि नागरिक डराउने अवस्था सृजना भएको छ । नागरिकले प्रहरीलाई सहयोग नगर्दाको अवस्था आउनु सहज कुरा होइन । हत्या जसले जुन प्रयोजनका लागि गरेको भए पनि राजधानी त असुरक्षितजस्तै देखिएको छ । भनिन्छ, राजधानीमा सुरक्षा व्यवस्था कडा छ । तर के कडा छ थाहा छैन । हत्याका यस्ता घटना मात्र होइन अपहरण गर्ने, चन्दा असुली गर्ने, फिरौती माग्नेजस्ता घटनाले सुरक्षा अवस्थालाई चुनौती दिइरहेको छ । देशको राजनीति अस्थिर भएकाले धमिलो पानीमा माछा मार्नेहरू सल्बलाउने गरेका छन् । अराजक गतिविधिमा संलग्नहरूको मनोबल बढेको छ । यस्ता घटनाले उनीहरूलाई मलजल मिलेको छ । बुझ्नुपर्ने कुरा के हो भने राजधानी नै सुरक्षित छैन भने मोफसलको अवस्था के होला भन्ने सोच्नु स्वाभाविक हुन्छ । नागरिकको सुरक्षाको जिम्मा लिने प्रहरीले के गरेर बसेको छ भन्ने प्रश्न त पक्कै उठ्ने नै भयो । पुरुषोत्तम घिमिरे, जोरपाटी, काठमाडौं"
हामीले देखेका सपनाहरू,"वास्तवमा हामीले देखेका सपना, सुनेका दन्त्यकथा र भोगेका घटनाहरू वास्तविकतामा परिणत हुन राजनीतिक नेतृत्व दृढ अठोटका साथ अघि बढ्न जरुरी छ । सरकारको नेतृत्व गर्नेमाथि समर्थन र आलोचना आई नै रहन्छ । किनकि अहिले नेपालको राजनीति नै हरेक पार्टीमा मासु भाग लगाएको जस्तो भागबन्डाको अवस्था छ । यसो सोच्दा, जीवनमा राजनीतिक र सामाजिक बाटो सांस्कृतिक र धार्मिक पाटोसँग मिल्दोजुल्दो छ । प्रजातन्त्र या गणतन्त्र आउनुअघि राजनीति एउटा त्यागको बाटो थियो । जुन मार्गमा लाग्ने मान्छेले आफ्नो घरबार र परिवारको सुखसुविधाको पर्बाह कहिल्यै गरेनन् । अहिले त्यही व्यक्ति र समूह पलपलमा ठगीको काम गरिरहेको छ । विकासको गतिलाई ठगी खाने माध्यम बनाइएको छ । यस्ता विषयलाई नेतृत्वले बुझ्न सक्नुपर्यो । त्यो भएन । बेलाबेलामा नेतृत्वकै विषयमा प्रश्न उठ्न थालेपछि उनीहरूप्रतिको विश्वास टुट्दै गएको छ । राजनीतिक व्यक्तिले बोल्ने वा आश्वासन दिने क्रममा भएनभएका र सक्नेनसक्ने जेजे नारा बाँडियो त्यसले नेतृत्वप्रतिको अकार्षण बिस्तारै घट्दै गएको छ । केपी ओली प्रधानमन्त्री भएका बेला नेपालमा रेल आउने ग्यारेन्टी गरेका थिए । उनले देखेको रेल सपनालाई केहीले खिल्ली उडाए । खिल्ली उडाउने क्रममा कागजको रेल बनाएर भृकुटीमण्डपमा ब्याट्रीबाट चलाएर पनि देखाइयो । हाम्रा बाउबाजेले त देखेनन् अब किन चाहियो रेल भन्दै हिँड्नेहरू पनि भेटिए । तर अहिले साँच्चै नेपालमा रेल सञ्चालनको सुरुआत हुँदै छ । तर यसमा पनि बिचौलियाको साँठगाँठ नहोस् भन्ने कामना छ । भारतलाई नेपालको विकासको बाधकको रूपमा हेरिने गरेको छ । हामी र हाम्रो नेतृत्वका कारण हामी दिल्लीको माखे साङ्लोमा बाँधिन बाध्य छौं । भारतबिना न भान्छा चल्छ, न त सडक गल्लीहरू नै सफा हुन्छन् । सियोदेखि मियोसम्म, सुनदेखि नुनसम्म, राजनीतिदेखि आर्थिक तथा सामाजिक पाटाहरूसम्म पनि भारतमै निर्भर हुनुपर्ने अवस्था छ । जबसम्म यस्तो संस्कारको अन्त्य हुँदैन, तबसम्म हाम्रो जीवन परनिर्भरतामा नै बित्छ । हामीले देखेका सपना रेल, स्वरोजगारी, आत्मनिर्भरता, उद्योगधन्दा, कलकारखाना, प्राकृतिक स्रोतसाधनहरूको सही सदुपयोग हाम्रो मुख्य विषय हुन् । सिमानाको विवाद सुल्झाउने, नयाँनयाँ प्रविधिको विकासमा जोड दिन सकेमा रोजगारी र आत्मनिर्भरताका लागि कोसेढुंगा साबित हुने अपेक्षा गर्न सकिन्छ । तर हामी भने अझै पनि बार्दली र आँगनमा बसेर फेसबुक र ट्वीटरमा रमाउँदै अमेरिका र युरोपका गफमा व्यस्त छौं । अनि यसरी कहिले हुन्छ हाम्रो सपना पूरा ? खिमराज गिरी, काठमाडौं"
कालोबजारी रोक्ने कसले ?,"साताअघि एक किलो चिनी एक सय पाँच रुपैयाँमा पाइन्थ्यो । तर अहिले त्यसको मूल्य एक सय २५ देखि एक सय ४० सम्म पुगेको छ । पसलैपिच्छे मूल्य फरक छ । चिनीमा मात्र होइन, अधिकांश खाद्य वस्तुमा मूल्य अनियन्त्रित रूपमा बढेको छ । यस्तो कालोबजारीलाई रोक्ने र अनुगमन गर्ने निकाय सक्रिय छैन । हरेक चाडबाड नजिक आएपछि मात्र बजार अनुगमन गरिन्छ । बजार भाउ बढाएको देख्दा देशमा सरकार नै छैनजस्तो हुन्छ । आम नागरिकले सरकारले मूल्य नियन्त्रणका लागि अगुवाइ गर्ने विश्वास हुन थालेको छ । आम नागरिकले सरकार भएको महसुस कहिल्यै गर्न पाएनन् । सरकार प्रभावकारी नभएपछि आम नागरिकको एउटै भनाइ हुन्छ, जुन जोगी आए पनि कानै चिरेको । सरकारले कालोबजारी रोक्ने ग्यारेन्टी नगरुन्जेल नागरिकले सरकारको भूमिकाप्रति विश्वास गर्ने आधार भेटिँदैन । मुलुकमा जनताले सरकारप्रति नकारात्मक प्रतिक्रिया जनाउनु भनेको राजनीतिक नेतृत्वप्रति अविश्वास पैदा हनु हो । अझ भनौं सरकारको अस्तित्व नै संकटमा परेजस्तो हो । यस्तो परिस्थिति बन्नु लोककल्याणकारी सरकारको उद्देश्यबाट नागरिक टाढा हुनु हो । चाडबाड नजिकिएपछि सरकार सुत्ने र कालाबजारियाहरू जाग्ने र सलबलाउने प्रवृत्ति बढ्दो छ । यस्तो प्रवृत्ति अहिले पुष्पकमल दाहालको सरकारमा मात्र होइन, हिजोको केपी ओली र शेरबहादुर देउवाको समयमा पनि थियो । यस्तो विकृति फैलिनुको पृष्ठभूमिमा नेपालका राजनीतिक पार्टी र नेताहरूमा देखिएको भ्रष्टीकरण नै हो । चुनावमा आफू र आफ्नो पार्टी जिताउन व्यापारी उद्योगीसॅग कुस्त चन्दा लिएपछि यस्तो परिस्थिति निर्माण भएको अनुमान नागरिकले गर्दै आएका छन् । चन्दा लिएपछि मूल्य वृद्धिमा आँखा चिम्लिनुको विकल्प नेताहरूसॅग छैन । विकृतिको जड नै यही हो । जसका कारण हरेक सरकार बदनाम र असफलको बाटामा जाने गरेको छ । सरकार र नेताहरूप्रति जनताको विश्वास गुम्नुको यस्तै कारणले हो । यसलाई बदल्ने हो भने निर्वाचन प्रणालीमै सुधार ल्याउनुपर्छ । दलहरूलाई चुनाव लड्न अघिल्लो पटक उनीहरूले ल्याएको मत अनुसार राज्यबाटै पैसा दिने परिपाटी सुरु गरे चन्दा लिने विकृति कम हुन सक्छ कि ? अन्यथा कुनै पनि सरकारले कालाबजारी नियन्त्रण गर्न सक्दैन । के यो सरकारलाई अहिले बजारमा चिनीको मूल्य आकासिएको थाहा छैन र ? चाडबाडमा चिनी घेरै खपत हुने भएकाले त्यसको व्यवस्थापन पहिल्यै गर्नुपर्छ कि पर्दैन ? यो सरकारलाई थाहा नभएका विषय हो र ? हरेक दसैंतिहारका लागि ५० हजार मेट्रिकटन चिनी आयात गर्ने कोटा दिने गरिएको थियो । तर यसपालि केबल २० हजार मेट्रिकटन ल्याउने अनुमति दिइएको छ । त्यो पनि निकै ढिलो अनुमति दिनुले सरकार आफैंले व्यापारलाई पोस्न खोजेको देखिन्छ । चाडबाडको मुखमै आएर वाणिज्य तथा आपूर्ति विभागको महानिर्देशकको सरुवा गरिएको छ । यसले पनि अनुगमनलाई फितलो पार्नेछ । मनपरी मूल्य वृद्धि गर्ने व्यापारीलाई कारबाही गर्ने र डर पैदा गराउनुपर्नेमा त्यो अवस्था देखिएको छैन । वाणिज्य विभागको महानिर्देशकलाई नै सरुवा गरेर अनुगमन हुन नदिने सरकारप्रति कसरी जनविश्वास बढ्छ ? सरकार जनताप्रति जिम्मेवार छ भने सबै खाद्यान्नको मूल्य तोक्नुपर्छ । ठगी गर्ने व्यापारीलाई कडा कारबाही गर्नुपर्छ । राजधानीको हरेक वडामा एकएकवटाका दरले सस्तो बजार सञ्चालन गर्नुपर्छ । यसो गरेमा मूल्य नियन्त्रण हुन सक्छ । त्यसल े सरकारको सफलता पनि देखाउॅछ । गोपाल देवकोटा, गोकर्णेश्वर८, जोरपाटी"
चीन भ्रमणमा के हुनुपर्छ एजेन्डा ?,"प्रधानमन्त्री पुष्पकमल दाहाल न्युयोर्कमा संयुक्त राष्ट्र संघको ७८ औं महासभालाई सम्बोधन गरेपछि त्यहीँबाटै चीनको औपचारिक भ्रमणका लागि असोज ५ मा हाङझाउ जाँदै छन् । उनले महाशक्तिको आतिथ्य ग्रहणपछि उसको प्रतिस्पर्धी शक्ति नेपालको सीमा जोडिएको छिमेकीको आतिथ्य ग्रहण गर्दै छन् । अर्थात् अमेरिकी राष्ट्रपति जो बाइडेनको रात्रिभोज स्वादपछि चिनियाँ राष्ट्रपति सी चिनफिङसँग भेटवार्ता गर्दै छन् भने समकक्षी चिनियाँ प्रधानमन्त्री ली चियाङसँग चिनियाँ खानाको स्वाद लिँदै छन् । छिमेकीको यथोचित महत्त्व बुझेर हो वा विगतबाट पाठ सिकेर, प्रधानमन्त्री दाहालले यसअघि (जेठ १७२०) नै भारतको औपचारिक भ्रमण गरिसकेका छन् । उनी दक्षिण भ्रमणको करिब सय दिनपछि र सात समुद्रपारको महाशक्तिको फन्को मार्दै अप्ठ्यारो भूगोलले जोडेको उत्तरी छिमेकीमा पुग्दै छन् । सायद प्रधानमन्त्रीलाई लाग्यो चीन पुग्ने बाटामा हिमाल छन् र त्यहाँ जानुअघि वातावरणीय अनुकूलन आवश्यक छ । एउटा शक्तिराष्ट्रको कार्यकारी प्रमुखको जस्तो व्यस्त भ्रमण तालिकाले छिमेकी र बाह्य समुदायसँग देशले अपेक्षा गरेको जस्तो सम्बन्ध स्थापित हुन्छहुँदैन, पछि देखिन्छ नै । विश्वास राख्न सकिन्छ कि प्रधानमन्त्री दाहालको भ्रमण कूटनीति उनीद्वारा नै सोचीबिचारी चालिएको हो । भारत भ्रमणअघि चीनले प्रधानमन्त्री दाहाललाई बोआओ फोरम फर एसिया मा निम्त्याएको थियो तर उनी त्यता जान चाहेनन् । बरु उनले संसद्मा जेठ ९ मा नेपालस्थित चिनियाँ राजदूतको आग्रहमा उक्त फोरममा नगएको बयान दिए, जसप्रति चिनियाँ दूतावासले औपचारिक असहमति नै जनायो । यदि नेपालको विकास र स्वार्थलाई प्रधान बनाएर प्रधानमन्त्रीले निर्णय लिन्छन् भने अर्को देशका राजदूतले के भन्छन्, त्यसले महत्त्व राख्दैन । तर जब प्रधानमन्त्री राष्ट्रिय स्वार्थको भन्दा अमुक शक्तिकेन्द्रको रणनीतिक स्वार्थ सम्बोधनको नेतृत्व गर्छन् भने त्यहाँ सचेत हुनुपर्छ । प्रधानमन्त्री दाहालले भनेजस्तो चिनियाँ अधिकारीले नै भारत भ्रमण नगरी बोआओ फोरमजस्ता चीनमा हुने कार्यक्रम वा चीनको औपचारिक भ्रमणमा नआउन सुझाएका रहेछन् भने पनि भारत भ्रमणपछि त्रासदी पालेर अब तुरुन्तै चीन भ्रमणमा जान्छु भनेर प्रस्टीकरण दिनुपर्ने थिएन । कतिसम्म भने प्रधानमन्त्री दाहालले संयुक्त राष्ट्रसंघीय महासभाका लागि न्युयोर्क जानुभन्दा अघि चीनको औपचारिक भ्रमण गर्ने तयारी भइरहेको बयान दिइरहे र त्यसको तयारीमा लाग्न परराष्ट्रलाई पनि निर्देशन दिए । तर अन्ततः महासभामा सम्बोधन र बाइडेनसँगको वार्तापछि मात्र सीसँग वार्ता गर्ने निष्कर्ष पुगे । प्रधानमन्त्री दाहाल यस्ता कूटनीतिक भेटवार्ताबाट बढी नै प्रभावित हुने, कूटनीतिक शिष्टाचारपूर्ण आतिथ्यलाई नै उपलब्धि ठान्ने र त्यसलाई नयाँ उचाइका रूपमा व्याख्या गर्न माहिर छन् । कूटनीतिमा अर्को पक्षले हुँदैन भन्दैन, म यसमा सोच्छु वा सोच्नेछु भन्यो भने त्यसलाई अस्वीकारका रूपमा बुझ्नुपर्छ भनिन्छ । यतातिर प्रधानमन्त्रीको ध्यानाकर्षण होस् भन्दै यस आलेखको मूल पक्ष चीन भ्रमणका एजेन्डामा केन्द्रित हुन्छु । प्रधानमन्त्री दाहालले भदौ २९ मा प्रतिनिधिसभामा आफ्नो अमेरिका र चीन भ्रमणबारे जानकारी गराउँदा चीनसँग हुने द्विपक्षीय बैठकका एजेन्डा र सहमतिका विषय राख्न सकेनन् । त्यसो त प्रधानमन्त्रीले भारत भ्रमणका उपलब्धि हौसिएर बताइरहँदा अब चीनसँग पनि त्यस्तै सहमति गर्ने र त्यसका लागि तयारी भइरहेको उल्लेख गरी नै रहेका थिए । परराष्ट्र लगायतका सम्बन्धित मन्त्रालयले भ्रमणका एजेन्डामा छलफलसमेत नगर्दा प्रधानमन्त्री दाहालले भने प्रायः सार्वजनिक कार्यक्रममा चीन भ्रमणमा उठाउने र सहमति हुने भन्दै विभिन्न सूची सार्वजनिक गरिरहेकै थिए । सरकारले औपचारिक रूपमा सार्वजनिक नगरेका तर प्रधानमन्त्री र परराष्ट्रमन्त्रीले उठाएका विषयवस्तु हेर्दा नयाँ एजेन्डा देखिँदैनन् । जबर्जस्ती नयाँ एजेन्डा बनाउन खोजिएको हो भने बेग्लै, होइन भने चीन भ्रमणमा प्रधानमन्त्री दाहालले यति बेला उठाउने एक मात्र एजेन्डा विगतमा भएका सम्झौता र समझदारीको कार्यान्वयन मात्र हो । चीनसँग नेपालले प्रशस्त सहमति र सम्झौता गरेको छ, जसको आधा मात्र कार्यान्वयन हुन सक्दा नै पर्याप्त हुन्छ । त्यसैले एजेन्डाका दृष्टिकोणले मूलतः चार विषयमा प्रधानमन्त्रीले चीनलाई आश्वस्त पार्न सक्नुपर्छ र चीनसँग भएका सहमति कार्यान्वयनमा नेपाल प्रतिबद्ध भएको विश्वास दिलाउनुपर्छ ।पहिलो हो बीआरआई । नेपालले बीआरआईमा सन् २०१७ मेमा हस्ताक्षर गरेको हो । त्यसको चार महिनापछि स्न २०१७ सेप्टेम्बरमा हस्ताक्षर भएको अमेरिकी विकास परियोजना एमसीसी इन्ट्री इन टु फोर्स अर्थात् एमसीसीको पाँच वर्ष भदौ १३ मा सुरु भयो । यो पूर्ण कार्यान्वयनमा गयो । तर बीआरआई अन्तर्गत एउटा पनि परियोजना अघि बढेको छैन । चार महिनापछिको अमेरिकी अनुदानको परियोजना कार्यान्वयनमा जाने तर बीआरआई कार्यान्वयन नहुँदा किन भन्ने प्रश्न उठेको छ । त्यसैले प्रधानमन्त्रीले यस भ्रमणमा चिनियाँ पक्षलाई विश्वास दिलाउनुपर्छ कि बीआरआईमाथि एमसीसी छानिएको होइन ।चिनियाँ पक्षले बीआरआई फ्रेमवर्क सम्झौतामा हस्ताक्षर गर्न आग्रह गरिरहेको छ तर नेपालले त्यसबारे निर्णय गर्न सकिरहेको छैन । एमसीसी स्विकारेका कारण बीआरआई स्विकार्नुपर्छ भन्ने होइन, एमसीसी नेपालको हितमा छ र बीआरआई छैन भन्ने सरकारलाई लाग्छ भने पनि प्रस्ट भनिदिनुपर्छ । एमसीसीजस्तो बीआरआई अनुदान परियोजना होइन, यो ऋणमा आधारित परियोजना हो । अब प्रधानमन्त्री दाहालले भन्न सक्नुपर्छ हामी अनुदान भए लिन्छौं, ऋण लिँदैनौं । वा यति भन्नुपर्यो कि चीनको ऋणबारे प्रश्न उठेका कारण बीआरआई कार्यान्वयन गर्न सक्दैनौं । होइन भने कमसेकम बीआरआई अन्तर्गत एउटा भए पनि परियोजना अघि बढाउनुपर्छ । अहिले पनि चीनले बीआरआई फ्रेमवर्क सम्झौताका लागि आग्रह गरेको छ, प्रधानमन्त्री दाहालले यसलाई कारणसहित अस्वीकार वा स्वीकार गर्नुपर्छ ।बीआरआई फ्रेमवर्कभित्र एउटा पनि परियोजना अघि नबढेको प्रस्ट हुँदा पनि नेपालस्थित चिनियाँ अधिकारीले पोखरा विमानस्थल निर्माण यस अन्तर्गत भएको बयान दिएका छन् । परराष्ट्रमन्त्री नारायणप्रसाद साउदले आधिकारिक रूपमै बीआरआई अन्तर्गत एउटा पनि परियोजना अघि नबढेको प्रस्ट पारिसकेका छन् । चिनियाँ सरकार कार्यान्वयन भइरहेको छ भन्ने र नेपाल भएको छैन भन्ने विवादले द्विपक्षीय असमझदारी बढाउँदै अविश्वासको खाडल फराकिलो बनाउँछ । यसमा प्रधानमन्त्री प्रस्ट हुनुपर्छ । दोस्रो हिमालय वारपार बहुआयामिक सम्पर्क सञ्जालको विस्तार । केपी शर्मा ओलीले पहिलो पटक प्रधानमन्त्री भएका बेला गरेको चीन भ्रमण (२०२७ मार्च, २०१६) मा नेपाल र चीनबीच ऐतिहासिक यातायात पारवहन सम्झौता भएको थियो । त्यस अन्तर्गत नेपालले तेस्रो देशबाट व्यापार गर्दा चिनियाँ नाका प्रयोग गर्न सक्ने सहमति थियो । पछि सन् २०१९ अप्रिल २४ देखि ३० सम्ममा तत्कालीन राष्ट्रपति विद्यादेवी भण्डारी चिनियाँ राष्ट्रपति सी चिनफिङको निमन्त्रणामा चीनमा जाँदा उक्त सहमति अन्तर्गतको प्रोटोकलमा तत्कालीन परराष्ट्रमन्त्री प्रदीप ज्ञवालीले हस्ताक्षर गरेका थिए । त्यस अनुसार नेपालले चार सामुद्रिक बन्दरगाह र तीन सुक्खा बन्दरगाह प्रयोग गर्न पाउने भएको हो । नेपाल र चीनबीचका पूर्वदेखि पश्चिमसम्मका सबै नाका खोल्ने सहमति पनि भएको थियो । हिमालय वारपार हवाई, रेल र सामुद्रिक सबै प्रकारका सम्पर्क सञ्जाल विस्तार गर्ने सहमति भएको अवस्थामा तिनको कार्यान्वयनमा प्रधानमन्त्री दाहालले जोड दिनुपर्छ । त्यसपछि चीनका राष्ट्रपति सी चिनफिङले २०१९ अक्टोबर १२१३ मा नेपाल भ्रमणमा आएका बेला नेपाललाई ल्यान्डलक्डबाट ल्यान्डलिंक मा रूपान्तरण गर्ने नेपालको योजनामा सहयोग गर्ने बताएका थिए । त्यसलाई स्मरण गराउँदै उत्तरका सबै कोरिडर खोल्न आग्रह गर्न सक्नुपर्छ ।एमाले अध्यक्ष ओलीले सीपीसीका पोलिटब्युरो सदस्य युयान च्याच्चुन जुलाई २५ मा नेपाल भमणमा आएका बेला चीनलाई सबै नाका खोल्न आग्रह गरेका थिए भने पूर्वाधारमा नेपालले छानेका परियोजनामा सहयोग गर्न आग्रह गरेका थिए । त्यसैले प्रधानमन्त्री दाहालले विगतमा ओली सरकारका पालामा भएका महत्त्वपूर्ण सहमति अघि बढाउने विषयमा आफूलाई केन्द्रित गर्नुपर्छ । चीनले विश्वलाई हवाई र सामुद्रिक मार्गमार्फत जोडिसकेको अवस्थामा नेपाल छिमेकी भएर पनि त्यसबाट वञ्चित भएको विषय उठाउन सक्नुपर्छ । तेस्रो सीमाको विषय । नेपालले लिपुलेक, कालापानी र लिम्पियाधुरालाई नेपालको नयाँ नक्सामा समेटेर त्यही नक्सा प्रयोग गर्दै आएको छ । सीमा विवाद समस्या कारण भारतले नेपालको यो नक्सालाई अस्वीकार गर्नु स्वाभाविक भयो । तर चीनले नेपालले प्रयोग गरेको नक्साकै आधारमा नेपालसँगको सम्बन्धलाई अघि बढाउनुपर्छ । चीनले नयाँ नक्सा सार्वजनिक गर्दा उसको दक्षिणी छिमेकको पुरानै नक्सा प्रयोग गर्न मिल्दैन । प्रधानमन्त्री दाहालले चिनियाँ समकक्षीसँग औपचारिक वार्ता गर्दा नेपालको नयाँ नक्साबारे जानकारी गराउँदै त्यसलाई नै प्रयोग गर्न आग्रह गर्नुपर्छ । एमाले महासचिव शंकर पोखरेलले चिनियाँ कम्युनिस्ट पार्टीका विदेश विभाग प्रमुखसँग बेइजिङमा सेप्टेम्बर ११ मा भेटवार्ता गर्दा सीमाको विषय उठाएका छन् । प्रधानमन्त्री दाहालले अब शीर्ष तहमै यसलाई उठाएर समाधान खोज्नुपर्छ । चौथो र अन्तिम राजनीतिक विश्वास । चीन महाशक्तिउन्मुख हुँदा ऊविरुद्ध घेराउका विश्वव्यापी प्रयास भइरहेका छन् । नेपाल भूराजनीतिक रूपमा महत्त्वपूर्ण अवस्थितिमा छ । आफ्नो भूगोलबाट चीन, भारत र अमेरिका वा कुनै पनि राष्ट्रविरुद्धका गतिविधि हुन दिँदैनौं भन्नेमा नेपालले छिमेकी र शक्तिराष्ट्रलाई आश्वस्त पार्न सक्नुपर्छ । चिनियाँ अधिकारीले नेपालका दल र सरकारी अधिकारीसँग प्रायः उठाउने दुईवटा साझा मुद्दा छन् । पहिलो हो एक चीनप्रतिको प्रतिबद्धतामा नवीकरण, नीतिमा मात्र होइन, व्यवहारमा पनि । दोस्रो हो नेपालको सार्वभौमिकता, स्वतन्त्रता र राष्ट्रिय अखण्डतामाथि कुनै अर्को देशबाट हुने खतरा वा आक्रमण चीनले सहँदैन वा चीन त्यस्तो हुन दिँदैन भन्ने । चिनियाँ अधिकारीको भनाइ छ भारत सरकारसँग मिलेर नेपालले घेरलु विकास गर्न चाहन्छ भने चीनले त्यसलाई स्वागत गर्छ तर त्यस्ता गतिविधि चीनविरुद्ध हुनुहुँदैन वा अमेरिकाको हकमा पनि यही लागू हुन्छ । चीनले भारतलाई व्यापारिक साझेदार मात्र मानेको छैन, एउटा एसियाली शक्ति पनि मानेको छ, द्विपक्षीय सीमा लगायतका समस्याका बावजुद पनि । तर अमेरिकी गतिविधि बढेकामा चीन संशकित देखिन्छ । एमसीसी अमेरिकी सैन्य रणनीति एसपीपी अन्तर्गतकै अंग हो भन्ने दाबी चिनियाँ अधिकारीको छ, जसले गर्दा नेपालले अमेरिकी रणनीतिक र सामरिक शिविर प्रवेश गरिसकेको निष्कर्ष निकालेको छ । हो, यस्तोमा प्रधानमन्त्री दाहालले नेपालले लिएका सहयोग, कार्यान्वयन गरेका सहमति र विदेश नीतिका प्राथमिकतालाई प्रस्ट रूपमा राख्न सक्नुपर्छ । कुनै छिमेकीप्रति आग्रह र पूर्वाग्रह राखिएको छैन, राखिँदैन भन्ने भन्नेमा आश्वस्त पार्नुपर्छ ।"
नयाँ दृष्टिकोणविहीन शिक्षा विधेयक,"धेरैले संघीय शिक्षा ऐनको माग गरे । जब त्यसको मस्यौदा बाहिर आयो, विभिन्न स्वार्थ समूहबाट विरोध भयो । पानी नपार्ने बादलजस्तो निजी विद्यालयलाई ५ वर्षमा सार्वजनिक गुठीमा लैजाने भनेर विधेयकमा लेखिएको थियो । तर निजी विद्यालय सञ्चालकको समूहको विरोधपछि सरकार त्यसमा पछि हट्यो । कुनै योजना र विरोधी वा समर्थक स्वार्थ समूहको पर्याप्त परामर्शबिना नाटकीय शैलीमा आएको त्यो विधेयक माओवादीको ओठे राजनीतिको अभिव्यक्तिजस्तो थियो । निजी विद्यालयका मालिक नै शिक्षामन्त्री बनाएको सरकारले गठबन्धनका सहयात्री र निजी विद्यालयका विपक्षी अरिंगालहरूको सामना गर्ने कुरै भएन । शिक्षक, पालिका र अभिभावकका समूहहरू आफ्नै स्वार्थ रक्षामा लागे । सार्वजनिक शिक्षाका पक्षमा वा शिक्षाको निजीकरणका विपक्षमा कुर्लिनेहरूको नामोनिसान देखिएन भने हुन्छ । विद्यार्थी संगठनहरूले त आआफ्नो मालिक दलको आँखा सन्काइ अनुसार काम गरेर वफादारी देखाइहाल्ने भए । हुनुपर्ने के थियो भने, यस विषयमा सरोकारवालाबीच खुला र चौडा बहस । एक तहमा सहमति गरेर वा सहमति नभए घोषणा गरेर अनि त्यस अनुसार वैकल्पिक योजना तयार गरेर मात्र विधेयक पेस गर्नुपर्ने थियो । अब त्यो काम संसदीय समितिले गर्नुपर्ने हुन्छ । यो लेख सोही छलफललाई दृष्टिकोणयुक्त बनाउन सहजीकरण गर्ने उद्देश्यले लेखिएको छ । अहिलेको अवस्थामा शक्ति र पहुँचवालाहरूको सहमतिबिना ऐन कार्यान्वयन हुन सक्दैन । अहिलेका मुख्य पहुँचवालाहरू तीनथरी छन् निजी विद्यालयका मालिकहरू, सेवा सुरक्षाका नाममा लिन मात्र खोज्ने शिक्षकहरू र बाहिर नदेखिने तथा पेच कस्ने तागत भएको कर्मचारीतन्त्र । अरू दुई समूह छन्, जो दादाका अगाडि पर्नु त के आफ्नो अस्तित्व जोगाइराख्न पनि संघर्ष गरिरहेका दलका दासता र साना ठेक्का बन्दोबस्त गर्ने कामको आफ्नै जेलमा कैद तथा शिक्षकसहितका कर्मचारीतन्त्रको उदासीनता भोगिरहेका पालिका र आकार नै लिन नसकिरहेका अभिभावकका प्रतिनिधि संस्थाहरू । यी सबैको सन्तुलन र संयोजन गर्ने अभिभारा लिएका दलहरू आफ्नो ज्ञान र दृष्टिकोणको सीमितता र सत्ता स्वार्थको पर्दा लागेका उमेर पुगेका बाबुआमाजस्ता छन्, जो आफ्ना सन्तानको असंगति टुलुटुलु हेरेर बसिरहेका छन् । सांसदहरूले आफ्नो भूमिका खेल्छन् कि भन्ने आसको त्यान्द्रो बाँकी छ, जुन दलको कोर्रा अर्थात् ह्विपले चुँडिन सक्छ । यस विधेयकमा दलले ह्विप जारी मात्र गरेनन् भने पनि देशलाई ठूलै गुन लाग्नेछ । संसदीय प्राविधिकतन्त्रको चेपुवामा परिसकेको दोस्रो गर्भको यस विधेयकको विश्लेषण गर्दा पहिले गर्भ रहेर बाँच्न नपाएको विधेयकका विषयवस्तु समीक्षा गर्नु जरुरी छ । अघिल्लो विधेयकको मुख्य चुनौती पाएको विषय भनेको ५ वर्षभित्र निजी विद्यालयहरू नाफारहित स्वरूपमा रूपान्तरित हुनुपर्ने बाध्यात्मक व्यवस्था थियो । निजी विद्यालयको केन्द्रीय मुद्दा नाफाखोर हुने नहुने मात्र कुरा होइन । मुख्य कुरा तिनको जताततै खोल्ने अनि त्यसले अरू र सार्वजनिक विद्यालयमा पार्ने दुष्प्रभाव अथवा साइड इफेक्ट हो । नयाँ खोल्न मात्र नपाउने पहिल्यै बेइमानीपूर्ण निर्णय भएकाले जताततै खोल्ने अवस्था भने अब रहेन । सार्वजनिक विद्यालयको मुख्य दुष्प्रभाव भनेको सार्वजनिक शिक्षा सुध्रिन पर्नुपर्ने जनदबाब निस्तेज पार्नु हो तर यिनले खास गरी सहरी सम्भ्रान्तहरूमा सरकारले गर्नुपर्ने लगानी बचाएका छन् । अभिभावकबाटै असुलेको शुल्कबाट गरेको भए पनि पुँजी निर्माण भएको छ र त्यसको उपयोग गर्नुपर्छ । यदि ओठे राजनीति होइन र दलहरू गम्भीर छन् भने उनीहरूलाई विकल्प दिनुपर्छ र छन् । प्राविधिक शिक्षामा सरकार लागिरहन आवश्यक छैन । उनीहरूलाई उच्च शिक्षामा पनि प्रोत्साहन गर्न सकिन्छ । सामुदायिक विद्यालयहरूले यिनबाट सिक्नुपर्ने कुरा ग्राहक वा लाभग्राहीप्रतिको जवाफदेही र विद्यालय तहमै गरिने व्यवस्थापकीय निर्णय हो । सरकारीकरण हुँदा (या नहुँदा पनि) कसरी विद्यालयलाई अभिभावकप्रति जवाफदेही बनाउन सकिन्छ भन्ने सिक्नुपर्ने मुख्य कुरा हो । उनीहरूले शुल्क लिँदा विद्यालय शिक्षा निःशुल्क भनेर पिटिएको राजनीतिक र संवैधानिक डंकाको के अर्थ हुन्छ ? सरकारीले चुनदाम उठाउन पाइन्न भन्ने अनि निजीले असुल्न पाइरहने ? कि त, निजीमा आफ्ना केटाकेटी लैजानेलाई निःशुल्क सुविधाबाट स्वैच्छिक रूपमा बाहिर आएको मान्नु पर्यो । नक्सांकन र सेवा क्षेत्र निर्धारणलाई दुवै मस्यौदामा निकै जोड दिइएको छ । यसको वास्तविक कार्यान्वयनले निजी र सरकारीको भेद मात्र होइन, उदाहरणका लागि काठमाडौंजस्ता सहरमा बुढानीलकण्ठदेखि चोभारसम्म बस चढेर जाने अनावश्यक यात्रा, यसबाट हुने इन्धन र ट्राफिक जामका समस्या पनि सम्बोधन गर्छ । यसका अतिरिक्त विधेयकले कमाएको विरोध पालिका, शिक्षक र कर्मचारीबीचको शक्ति तानातानको हो । संवैधानिक व्यवस्था अनुसार पालिकाले विद्यालय शिक्षाको व्यवस्था गर्दा शिक्षकको सुपरिवेक्षण गर्ने कुरामा शिक्षकको मूल असन्तुष्टि देखिन्छ । पक्कै हो, पालिकाका क्षमताका प्रश्नहरू पनि उठेका छन् । पालिकाका वर्तमान रवैया हेर्दा उनीहरूको क्षमताभन्दा पनि कानुनी प्रसादबाट यो अधिकार प्राप्त भएको हो तर यसमा कर्मचारीको असहयोग र अपरिपक्वता पनि छ तर विधेयकले भविष्यमुखी भएर हेर्नुपर्छ । बढी औपचारिक शिक्षा हासिल गरेका पालिकाका अध्यक्षहरू आइरहेका छन् । (यो विधेयकभित्र रहेका तार्किक असंगतिहरू क्षीण कर्मचारीतन्त्रका अक्षमताका सूचक पक्कै हुन् तर उनीहरूलाई भन्ने कोही छैन ।)पालिकाका कनिष्ठ कर्मचारीले सुपरिवेक्षण गर्नेदेखि दलीय विभेद हुनेसम्मका शिक्षकहरूका दाबी छन् । यस्तो त हुन सक्छ उपकुलपति चढ्ने गाडीको चालक एमए पास गरेको हुनुपर्नेजस्तो तर्क गरेर हुँदैन । शिक्षकमाथि दलीय डन्डा चलाउन नमिल्ने फर्मुला भने आउनुपर्छ, जुन शिक्षकले नै दिन सक्छन् । जेजसो गरेर भए पनि शिक्षकले यो र त्यो भनेर निहुँ देखाई शिक्षणमा केन्द्रित नहुने अवस्था हटाउन सबै पक्ष लचिलो हुनुपर्छ । यसको मतलब सरकारले आफ्नो अडान नराख्नु भन्ने होइन । हाम्रो माग पूरा नभए हडताल गर्छौं भन्नु त निजीलाई सघाउनु नै हो । सार्वजनिक विद्यालय नरहे शिक्षक (र कर्मचारी पनि) कति रहौंला र ! शिक्षक र पालिकाबीच जस्तो पद र प्रभावको तानातान पालिका र कर्मचारीतन्त्र बीच पनि आउँछ । दलहरूमा सिद्धान्त र सीपहीन नेताहरूको हैकम चलेसम्म उनीहरूको शासन अभ्यास गर्ने ठाउँ दिनुपर्छ अन्यथा त्यस्तो व्यवस्था उनीहरूको असहयोगको सिकार हुन पुग्छ । कानुनी दृष्टिले पालिकाको अधिकार रहे पनि सहमतिमा प्राविधिक अधिकार कर्मचारीलाई दिनु आवश्यक पनि छ तर जिल्ला कार्यालय ब्युँताउनेजस्ता प्रतिगामी प्रावधानबाट होइन, पालिका र वा प्रदेश संरचनाभित्र नै त्यसो गरिनु राम्रो हुन्छ । धेरै शासकीय विषयमा प्रत्यक्ष संघीय शासकीय संलग्नताले द्वैधता र अस्पष्टता बढाउँछ । अभिभावक सचेत र जागरुक नभएसम्म सबै शक्तिवालाहरूले शासन गरी नै रहन्छन् । सबै जना भविष्यमुखी र सकारात्मक हुने हो भने अभिभावकप्रतिको जवाफदेही स्थापना गर्ने प्रावधान बलियो बनाउनुपर्छ । कुरा स्पष्ट हुन बाँकी भए पनि अभिभावक नेतृत्वको विद्यालय व्यवस्थापन समितिको प्रावधान विधेयकको एक सकारात्मक पक्ष हो । समग्रमा अघिल्लोजस्तै यो संघीय शिक्षा विधेयक पनि नयाँ दृष्टिकोण र उत्साह लिएर आउनेभन्दा अझ प्रतिक्रियात्मक छ, ससाना समस्यालाई तदर्थवादमा समाधान खोज्ने प्रयास गरिएको छ । कतिले प्रतिगामी नै पनि भनेका छन् । उदाहरणका लागि अझै पनि धराशायी भइसकेको त्रिविकै प्रतिनिधित्वको हालीमुहाली छ । अभिभावकलाई अज्ञानी नै मानेर कतै निर्णायक तहमा प्रतिनिधित्वको कुरा गरिएको छैन । साधारण जस्ता शब्द प्रयोग गरेर प्राथमिक तहको शिक्षकलाई तलै पार्न खोजिएको छ । त्योभन्दा प्राथमिक वा बाल शिक्षक (वा उहाँहरूले चाहेको अरू यस्तै नाम) भनेर सुविधा पनि थप दिनु जरुरी छ । शिक्षक जति तल्लो तहमा पढाउँछ, उति विशिष्ट र विज्ञ हुन जरुरी छ । शिक्षकको न्यूनतम योग्यता स्नातक तह तोकिनु स्वागतयोग्य कुरो हो । माध्यमिक तहमा पढाउनुभन्दा प्राथमिक तहमा पढाउन बढी ऊर्जा र सुझबुझ जरुरी छ । तर समयसमयमा शिक्षकको ज्ञान अद्यावधिक गर्ने वा अझ भनौं प्रविधिको उपयोग गरेर शिक्षक दरबन्दीको समस्या समाधान गर्नेजस्ता सृजनात्मक बाटाहरू खोजिएका देखिँदैनन् । विज्ञान र गणित अंग्रेजीमा पढाउनुपर्ने अस्वाभाविक प्रावधानचाहिँ सायद टंकणको भूल हो कि ? जे भए पनि सम्बन्धित संसदीय समितिले चाहिँ सरकारले गरेको जस्तो स्वाट्टसुट्ट क्रान्तिकारी देखाउने वा स्वार्थ समूह पोस्ने प्रावधान नल्याओस् । कमसेकम शिक्षक महासंघ, गाउँनगरपालिका महासंघ, विद्यालय व्यवस्थापन समिति महासंघ र वरिष्ठ कर्मचारी समूहका अधिकृत, संघीयताका ज्ञाता र कानुनविद्, निजी विद्यालयका संघसंगठनहरूसहितको गोलमेच छलफल गराओस् । अधिकतम सहमतिमा नआएको ऐनले जति राम्रो भए पनि काम गर्दैन । शिक्षाकर्मी भट्टराई शिक्षा नीति तथा अभ्यास केन्द्रसँग सम्बन्धित छन् ।"
चुरेको चिन्ता,"जलको भण्डार चुरे हो भने अन्नको भकारी मधेश । चुरे दोहनले जल भण्डार नष्ट हुँदै छ । अन्न भण्डार पनि खस्कँदो छ । धान झुल्ने फाँटहरू बालुवा गिट्टीले पुरिँदै छन् । एकतिहाइभन्दा बढी जनसङ्ख्या चुरे आसपास बसोबास गर्छन् । उनीहरू दाना, पानी, वायु, जडीबुटी, फलफूल, कन्दमूल लगायत खाद्यवस्तु चुरेबाटै उपभोग गर्छन् । अर्थात् चुरेबाट उपलब्ध प्राकृतिक स्रोतले नै तराईलाई थेग्छ । चुरे र भावर क्षेत्रले मधेशका निम्ति भूमिगत जल भण्डारको काम गरेका छन् । कतिपय खोलानाला मौसमी प्रकारका छन् । वर्षात्मा मात्रै पानी देखिन्छ, हिउँदमा सुक्खा । सुक्खा भए पनि जमिनमुनि पानी हुन्छ । उक्त पानीलाई सिपेज वाटर रेजिङ टेक्नोलोजी प्रयोग गरेर उपयोगमा ल्याउन उकिन्छ । तराईमा पानीको मुख्य स्रोत भूमिगत जलस्रोत नै हो र यो चुरेकै कारण सम्भव भएको हो । चुरेको पहाड सकिनेबित्तिकैको क्षेत्रलाई हामी भावर भन्छौं । त्यसले पानी सोस्छ र तल भण्डारण गर्छ । त्यही पानी अलि तल मधेशमा पुग्दा प्रयोग गरिन्छ । जैविक विविधताको दृष्टिकोणबाट पनि चुरे संरक्षण उत्तिकै महत्त्वपूर्ण छ । तर चुरे क्षेत्रले आफ्नो भौगोलिक आकार र विशेषता अनुसार संरक्षण पाउन सकेन ।चुरे दोहन ः दुई दशकदेखि तराईमधेशमा पिउने पानीको समस्या चुलिँदो छ । बाढी र डुबानको समस्या खपिनसक्नु छ । कुनै बेला वरदान भएको चुरे अहिले किन अभिशाप बन्यो ? यसको दोषी को ? अनगिन्ती प्रश्न अनुत्तरित छन् । बाहिरबाट चुरे पढ्नेले चुरेको उत्पादन बालुवा, गिट्टी, ढुंगा, काठ हो भनेर बुझे अनि चुरेको दोहनले तीव्र रूप लियो । वन फँडानी बढ्यो, खोला खोल्सीमा डोजर र ट्र्याक्टर चले ।सरकारसमेत भारतलाई चुरेको गिट्टी, ढुंगा र बालुवा बेच्न तत्पर देखियो । ढुंगा, बालुवा र गिट्टीको निकासीका लागि चुरे क्षेत्र उत्खनन गर्न दिने घोषणा नेपालको तराई क्षेत्रलाई मरुभूमिकरण गर्ने, बाढी, डुबान र पानीको स्रोत सुक्ने समस्यामा पार्दै जनजीवनलाई नै जोखिमयुक्त बनाउने प्रपञ्च हो । चुरेको स्रोतलाई दोहन गर्न पल्केकाहरूले झन् सीमित स्वार्थका लागि चुरे सिध्याउने नै भए । स्थानीय सरकार आएसँगै चुरे क्षेत्रमा बुल्डोजरको जगजगी बढेको छ । गाईगोरुको यात्राले समेत छियाछिया हुने कमसल जमिन बुल्डोजरले खलबलिएको छ । पूर्वाधार विकास तथा विस्तारका नाममा अत्यधिक दोहन भइरहेको छ । चुरे संवेदनशील क्षेत्र हो, विकासको काम गर्दा यसको मर्मलाई बुझ्नुपर्छ । चुरेमा छरिएको बस्ती छ, घरघरमा बाटो पुर्याउन सम्भव छैन । राज्य र नागरिक दुवै पक्षको विकासे योजना अनुसार बाटो, पार्क, पिकनिक स्पट लगायतका संरचना बनाउनाले चुरेको मौलिकता मात्र हैन, पानीको मुहान पनि मासिँदै गएका छन् । संरक्षण प्रयास ः सरकारले २०६६ सालदेखि राष्ट्रपति चुरे संरक्षण कार्यक्रम सुरु गर्यो, २०७१ असारमा राष्ट्रपति चुरे तराई मधेश संरक्षण विकास समिति गठन गरेर संरक्षित क्षेत्रका रूपमा घोषणा पनि गरेको थियो । २०६२ मा सामुदायिक आत्मनिर्भर सेवाकेन्द्रले चुरेको वास्तविकता, संरक्षण र जनजीविकाका विषयमा गरेको अध्ययन प्रतिवेदन अनुसार चुरेका नागरिकको अधिकार, स्थानीय ज्ञान, सीप क्षमताको उपयोगसहित चुरेको संरक्षण गर्नुपर्ने अध्ययनको निष्कर्ष थियो ।सरकारले चुरे संरक्षणका लागि ठूलो धनराशि खर्चेर अभियान चलाएको १५ वर्ष पुग्नै लाग्यो । चुरे संरक्षणको अभियानले केही उपलब्धि भएको छैन भन्न मिल्दैन । तर जति हुनुपर्ने हो, त्यति भएन । पुस्तौंदेखि चुरेमा बसोबास गर्ने चुरेवासीको रैथाने ज्ञान, सीप र क्षमतालाई समावेश गरी चुरे संरक्षण गर्दा बढी प्रभावकारी हुन सक्छ । सुरु गरौं जनअभियान ः धेरै देशले मरुभूमिलाई हरियालीमा परिणत गरेका छन् । कति देशमा नेपालबाट मजरा (कृषि फार्म) मा नेपाली युवाले काम गरिरहेका छन् । हामी भने भएको हरियालीलाई समेत संरक्षण गर्न नसकेर मरुभूमीकरणतर्फ उन्मुख गराइरहेका छौं । अब चुप लागेर हुँदैन, चुरे दोहन रोक्नैपर्छ । नाङ्गा पाखामा वृक्षरोपण गर्ने र भएका वृक्ष जोगाँउदा पनि चुरेको घाउमा ५० प्रतिशत मलहमपट्टी लाग्छ । तर त्यतिले मात्र चुरेले गुमाएको ताकत फर्कंदैन ।चुरे जोगाउने मानवले नै हो । त्यसैले मानवसहितको चुरे संरक्षण गर्न जरुरी छ । चुरे संरक्षण स्थानीय जनजीविकासँग जोडिएको विषय हो । खेतीयोग्य र बस्नयोग्य भूमि पहिचान गर्नुपर्छ । र, कुन जग्गामा कस्तो खेती गर्ने, कस्तो बाली बिरुवा लगाउनेजस्ता विषयमा माटोको जाँचसहित भूगर्भ अध्ययन गर्नुपर्छ । यसका लागि सबै स्थानीय सरकारले पहिलो चरणमा भूमिको वर्गीकरणसहित भूउपयोग योजना बनाउन जरुरी छ । यसले खेती र बस्तीलाई व्यवस्थापन गर्न सकिन्छ । बाँकी जमिनमा भूगर्भ अध्ययनका आधारमा विज्ञ र स्थानीय समुदायको सुझाव अनुसार स्थानीय तहले संरक्षणको काम थाल्नुपर्छ । हामीले गिट्टी र बालुवा होइन, फलफूल बिक्री गर्ने नीति लिने हो । नदी उकास जग्गामा फलफूल लगाउन सकिन्छ । चुरेको माथिल्लो भागमा वृक्षरोपण गर्दा पनि वन तथा कृषि बालीको वर्गीकरण गर्नुपर्छ । यसले जीविका र संरक्षण दुवैमा सहयोग पुग्छ । खाद्यान्न आयात पनि घट्छ । यसका लागि तराईचुरे हरित जनअभियान सञ्चालन गर्नुपर्छ । यसले खल्बलिएको चुरेलाई सन्तुलित बनाउन मद्दत पुग्छ । चुरे, भावर र तराई क्षेत्रका भूभागमा रहेको खडेरीको समस्यालाई दीर्घकालीन रूपमा न्यूनीकरण र निवारण गर्न स्थानीय जनतासँगको सहकार्यमा वर्षात्को पानी संकलन, जल तथा जलाधार व्यवस्थापनका कार्यक्रम कार्यान्वयन गर्न अत्यावश्यक देखिन्छ । चुरे तथा चुरेको आसपास क्षेत्रमा क्षतिग्रस्त भूमि पुनरुत्थान, पुनर्भरण पोखरी, खहरेखोल्सीमा चेक ड्याम बनाई पानी संकलन लगायतका कार्य गर्न सकिन्छ ।"
रातो पासपोर्ट प्रयोगकर्ताको दायित्व,"प्राथमिकतामा प्रस्टता आवश्यकहामीलाई इसवाइलार सहरको पुनरुद्धार क्षेत्रमा लगिएको थियो । त्यहाँ दशकौंअघि उत्खनन अनुमति दिइएसँगै वातावरणलाई पुनरुद्धार गर्नुपर्ने योजना बनाइएको रहेछ । यसबाट जति पटक सरकार फेरिए पनि, जुनसुकै राजनीतिक दलको नेतृत्व आए पनि एक पटक भएको निर्णयमा अडिग रहने प्रतिबद्धता देख्न सकिन्छ ।स्थानीय मानिसको अनुभवले हामी पनि आफ्नो प्राथमिकतामा एकदम स्पष्ट हुनुपर्ने महसुस भयो । युवालाई भूमिसग जोड्नका लागि प्रविधि र अन्य स्रोत हस्तान्तरण गर्नुपर्ने रहेछ । उन्नत कृषि वा पुनरुद्धारका क्षेत्रमा रोजगारी सृजना पनि हुन्छ । जलसहित भूमिको दिगो उपयोगका लागि प्रविधि विकास भइसकेको छ तर हामी त्यहाँसम्म पुग्नै सकेका रहेनछौं । हामीले दिगो विकासका सिद्धान्त र प्रविधिलाई सबैभन्दा जोखिममा रहेका मानिससमक्ष पुर्याउनै सकेका छैनौं । संसारले रासायनिक मलको जोखिम बुझेर त्यसविरुद्ध कदम चल्दै गर्दा हामीले अर्गानिक मल बनाउने व्यक्ति र प्रतिष्ठानलाई सहयोग गर्नतिर ध्यान दिएका छौं कि छैनौं ? के हामीले आज काम गर्दैगर्दा १५२० वर्षपछिको नेपाल सोच्नु पर्दैन ? रासायनिक मलको निरन्तर प्रयोगपछि माटोको उर्वरता कस्तो रहन्छ ? के हाम्रो उत्पादन अहिलेजस्तै रहिरहला ?पानीको स्रोत संरक्षण गर्ने हाम्रा आफ्नै मौलिक परम्परा छन्, स्थानीय ज्ञान र अभ्यास छन् । तीबारे हामीले पुग्दो अध्ययन र दस्तावेजीकरण गरेका छैनौं । हाम्रा हिटी र पोखरी प्रणाली झन् विकसित हुँदै जानुपर्नेमा किन मासिइरहेका छन् ? तराईमा सिँचाइ, खानेपानी र अन्य उपयोगका लागि चाहिने जलस्रोतमा पहाडको जंगल कति महत्त्वपूर्ण छ भन्ने बुझेका छैनौं । हामी हाम्रा समस्या र खतरालाई नेपालको परिवेशमा विश्लेषण गरेर मौलिक समाधान पहिल्याउन जति ढिला गर्छौं, त्यति नै पछाडि पर्नेछौं ।माथि उल्लेख गरिएका जति पनि समस्या छन्, तीबाट सबैभन्दा बढी प्रभावित हुने भनेका आर्थिक र अन्य रूपले पिछडिएका गरीब, सीमान्तीकृत मानिस हुन् । उदाहरणका लागि अहिले मधेशमा देखिएको भूमिगत पानीको स्रोत सुक्ने समस्याले सामाजिक संरचनाको पीँधमा रहेको वर्गलाई नै सबैभन्दा बढी असर गर्छ ।हामीलाई कार्यालयमा थुप्रिने रिपोर्ट होइन, प्रभावकारी अध्ययन आवश्यक छ । यी अध्ययनमा समयका आयाम केलाउन आवश्यक छ । हाम्रा समस्या एकअर्कासँग कसरी जोडिएका छन्, हामी एकअर्कासँग कसरी जोडिएका छौं भन्ने बुझ्न जरुरी छ । हामीले आजलाई मात्र हेर्ने होइन, २० वर्षपछिको भविष्य सोच्नुपर्छ ।यी र यस्ता विषयमा छलफल गर्न हामी काठमाडौंका तारे होटलबाट बाहिर निस्कन आवश्यक छ । युवालाई आफ्नो भविष्यसँग सम्बन्धित छलफलमा अर्थपूर्ण, प्रभावकारी र सक्रिय सहभागिता गराउन जरुरी छ । मैले पनि प्रतिनिधिसभा सदस्यका हकमा यो क्षेत्रमा अझ बढी काम गर्न, अझ धेरै प्रश्न उठाउन र अध्ययन आवश्यक महसुस गरेकी छु । भोलिका दिनमा जब हामी सांसद रहँदैनौं, राजनीतिबाट अवकाश लिन्छौं, हामीले अन्य थुप्रै काम गरेर जीवन बिताउन सक्नेरहेछौं । कोस्टारिकाका पूर्वराष्ट्रपति कार्लोस क्वेसादा अहिले फ्लेचर स्कुल अफ बिजनेसमा प्राध्यापन गर्नुहुँदोरहेछ ।हामीमध्ये पनि धेरैले देशका लागि मात्र होइन, विश्वकै लागि आफ्ना अनुभव र सिकाइ आदानप्रदान गरेर नयाँ भविष्य निर्माणमा आयाम थप्न सक्छौं । युवा पुस्तामा ज्ञान हस्तान्तरण गर्दै लैजाने, उनीहरूको सँगसँगै मुलुक र विश्वको भविष्य नीतिगत रूपमा राष्ट्रिय र अन्तर्राष्ट्रिय तहमा सुनिश्चित गराउने नै हाम्रो प्राथमिक दायित्व हो ।अन्त्यमा, नेपालबाट रातो पासपोर्ट प्रयोग गरेर विदेश जाने जो कोही सार्वजनिक पद धारण गरेका व्यक्तिले भ्रमण सम्पन्न गरेर फर्किएपछि त्यसको उपलब्धि र सिकेका पाठ सार्वजनिक गर्ने परिपाटी स्थापना गरौं । राज्यले दिएको सुविधा प्रयोग गरेर राज्यको प्रतिनिधिका रूपमा गइसकेपछि भ्रमणको उपलब्धि र औचित्यबारे नागरिकलाई जानकारी दिनैपर्छ । भ्रमणको प्रायोजक को हो भन्ने विवरण पनि सार्वजनिक गर्नुपर्छ । म गएको कार्यक्रममा भने सम्पूर्ण खर्च आयोजकले बेहोरेको थियो ।"
रुस जाँदै चिनियाँ विदेशमन्त्री,"बेइजिङ (रासससिन्ह्वा) चिनियाँ विदेशमन्त्री वाङ यी सुरक्षा वार्ताका लागि सोमबारदेखि रुसको चारदिने भ्रमणमा जाने भएका छन् । चीनको विदेश मन्त्रालयले सोमबार एक विज्ञप्ति जारी गर्दै रुसी सुरक्षापरिषद्का सचिव निकोलाई पात्रुशेभको निमन्त्रणामा वाङले रणनीतिक सुरक्षा परामर्श गर्ने जनाएको छ ।यसअघिको ब्रिफिङमा रुसी विदेश मन्त्रालयले वाङले आफ्ना समकक्षी सर्गेइ लाभरोभसँग भेटवार्ता गर्ने र दुवैले अन्तर्राष्ट्रिय परिदृश्यमा सहकार्यलाई मजबुत बनाउने प्रयासमा ध्यान केन्द्रित गर्ने योजना बनाएको बताएको थियो । गत मार्चमा चिनियाँ राष्ट्रपति सी चिनफिङले मस्कोको राजकीय भ्रमण गर्दै दुई देशबीचको सम्बन्ध नयाँ युगमा प्रवेश गरेको घोषणा गरेका थिए । यस्तै जुलाईमा रुसी राष्ट्रपति भ्लादिमिर पुटिनका एक सहयोगीले रुसी राष्ट्रपतिले अक्टोबरमा चीन भ्रमण गर्ने योजना बनाइरहेको बताएका थिए । वाङको भ्रमणले पुटिनको चीन यात्रा तय गर्ने बताइएको छ ।चीन र रुस रणनीतिक सहयोगी हुन् र दुवै देशले बारम्बार आफ्नो सीमाहीन साझेदारी र आर्थिक तथा सैन्य सहयोगको चर्चा गर्दै आएका छन् । गत वर्षको फेब्रुअरीमा रुसले युक्रेनमाथि आक्रमण गरेपछि चीनले त्यसको आलोचना गर्न अस्वीकार गरेको थियो । चीनले युक्रेन युद्धमा आफूलाई एक तटस्थ पक्षका रूपमा स्थापित गर्न खोजेको छ । तर, मस्कोलाई महत्त्वपूर्ण कूटनीतिक र वित्तीय आधारप्रदान गरेको चीनमाथि आरोप छ ।"
भारतमा लोकसभा चुनावअघि राम मन्दिर उद्घाटनको तयारी,"(नयाँदिल्ली) भारतको अयोध्यामा निर्माणाधीन राम मन्दिर लोकसभा निर्वाचनको पूर्वसन्ध्यामा उद्घाटनको तयारी थालिएको छ । पहिलो चरणको निर्माण पूरा भएपछि आगामी जनवरीमा मूर्तिको प्राणप्रतिष्ठाको तयारी गरिएको हो । भारतमा आगामी अप्रिलमा लोकसभाको चुनाव हुँदै छ । राम मन्दिर निर्माण समितिका अध्यक्ष नृपेन्द्र मिश्राले आगामी जनवरी १४ मा सूर्य उत्तरायणमा आएपछि रामको मूर्तिको प्राणप्रतिष्ठा कार्यक्रम सुरु हुने बताएका छन् । १० दिनसम्म चल्ने कार्यक्रममा प्रधानमन्त्री नरेन्द्र मोदीसमेत उपस्थित हुने उनले जानकारी दिए । आगामी डिसेम्बरभित्र मन्दिरको भुइँ तलाको निर्माण भएपछि मूर्ति स्थापना गर्न लागिएको मिश्राले दिल्लीस्थित अन्तर्राष्ट्रिय सञ्चारमाध्यमका प्रतिनिधिलाई बताएका हुन् ।सत्तारूढ भारतीय जनता पार्टी (भाजपा) लोकसभा निर्वाचनअघि उक्त मन्दिर सर्वसाधारणका लागि खुलाउने पक्षमा छ । भाजपाले राम मन्दिर निर्माणको विषयलाई प्रमुख राजनीतिक मुद्दा बनाउँदै आएको छ । आफ्नो सरकार बनेपछि भाजपाले मन्दिर निर्माणको प्रतिबद्धतासमेत जनाएको थियो । सन् २०१४ मा चुनावी जितसँगै प्रधानमन्त्री मोदीले मन्दिरसँग जोडिएको विषयलाई प्राथमिकता दिँदै आएका थिए । चुनावी राजनीतिमा भाजपाका लागि राम मन्दिरको प्रसंग धेरै सहयोगी मानिँदै आएकाले यस पटक पनि निर्माण पूर्ण रूपमा नसकिँदै मन्दिर खुलाउने तयारी गरिएकोआकलन छ ।भारत सरकारका पूर्वसचिव तथा प्रधानमन्त्रीका प्रधान सचिव रहिसकेका मिश्राले मन्दिर उद्घाटनको तिथिसँग आगामी चुनावको कुनै सन्दर्भ नरहेको दाबी गरे । हामीले जनवरीमा मन्दिरमा भगवान्को मूर्तिको प्राणप्रतिष्ठा गर्दै छौं, त्यो शुभ समय हो, उनले भने यसलाई चुनाव वा राजनीतिसँग जोड्नु उपयुक्त होइन । प्रधानमन्त्री मोदीले २०२० अगस्ट ५ मा मन्दिरको शिलान्यास गरेका थिए । मूर्ति निर्माणका लागि भनेर नेपालको कालीगण्डकी नदीबाट ल्याइएको शिलाको भने प्रयोग गरिएको छैन । गत वर्ष माघमा कालीगण्डकीबाट दुईवटा ठूला शिला अयोध्या पुर्याइएको थियो । अध्यक्ष मिश्राले मूर्ति निर्माणका लागि धेरैतिरबाट शिला मगाएर परीक्षण गरिएको बताए । प्राविधिकहरूले गरेको अध्ययन र सिफारिसअनुसारको शिलाबाट मूर्तिको निर्माण थालिएको उनले जानकारी दिए । मिश्राका अनुसार कर्नाटकको नेल्लिकारु चट्टानबाट रामको मूर्ति बनाइँदै छ । नेपालको कालीगण्डकी नदीबाट आएको शिला धार्मिक रूपले अत्यन्तै महत्त्वपूर्ण छ, उनले भने, म विश्वास दिलाउन चाहन्छु, त्यसले मन्दिर परिसरमै उचित स्थान पाउनेछ । भारतमा लामो समयदेखि राम जन्मभूमिका विषयमा विवाद थियो । अयोध्यामा मुस्लिम समुदायको बाबरी मस्जिद रहेको स्थानलाई हिन्दु समुदायले राम जन्मभूमि मान्दै आएका थिए । सन् १९९२ मा हिन्दुवादीहरूको ठूलो संख्याले १६ औं शताब्दीमा बनाइएको बाबरी मस्जिदलाई भत्काएका थिए । त्यसको अगुवाइ भाजपाका नेताहरूले गरेका थिए । त्यसपछि भारतभर भएको साम्प्रदायिक हिंसामा २ हजारभन्दा बढी व्यक्तिको ज्यान गएको थियो । जन्मभूमिको विवाद लामो समयमा अदालतमा चल्दै आएको थियो । २०१९ नोभेम्बर ९ मा भारतको सर्वोच्च अदालतले मस्जिद अन्यत्र सार्ने र त्यस स्थानमा राम मन्दिर बनाउने फैसला सुनाएको थियो । केन्द्रमा पुनः मोदी नेतृत्वमा सरकार बनेपछि अदालतबाट आएको उक्त फैसलापछि मन्दिर निर्माण कार्यले तत्कालै गति लिएको थियो ।मन्दिर निर्माणका लागि १५ अर्ब भारु लागत अनुमान गरिएको छ । मिश्राले आम मानिसको सहयोगबाट मन्दिर निर्माण भइरहेको बताए । उनले मन्दिर निर्माणका लागि ४ करोड व्यक्तिले चन्दा सहयोग गरेको दाबी गरे । मन्दिर र परिसर क्षेत्रको निर्माण तीन चरणमा भइरहेको छ । मन्दिरको भुइँ तलाको निर्माणलाई पहिलो चरण मानिएको छ ।२०२४ डिसेम्बरसम्ममा मन्दिरको निर्माण पूरा हुने लक्ष्य राखिएको छ । २०२५ को डिसेम्बरसम्ममा मन्दिर परिसर पनि निर्माण सम्पन्न हुने उनले जानकारी दिए । तेस्रो चरणमा परिसरमा अन्य मन्दिर, महत्त्वपूर्ण भवन र आवश्यक साजसज्जा लगायत निर्माण हुनेछ । मन्दिर खुलेपछि दैनिक १ लाख भक्तजन आउने अपेक्षा राखिएको मिश्राले बताए । मन्दिर निर्माणसँगै अयोध्याको चौतर्फी विकासका विभिन्न प्रोजेक्टहरू पनि एकैसाथ सञ्चालित छन् । सडक फराकिलो गर्ने, विमानस्थलको निर्माण, रेल्वे स्टेसनको आधुनिकीकरणलगायत ५० भन्दा बढी प्रोजेक्टमा काम भइरहेको छ ।"
भूतप्रभावी करविरुद्ध १६ बैंक अदालतमा,"मर्जर वा प्राप्तिमा केकस्तो अवस्थामा कसरी आय हुने हो र ऐनको कुन दफाबमोजिम कर लाग्ने हो, उल्लेख छैन, रिटमा भनिएको छ, बैंक तथा वित्तीय संस्थाको मर्जर वा प्राप्तिलाई राष्ट्रिय नीतिकै रूपमा लिई विधायिकाले ऐनमै व्यवस्था गरी सम्पत्ति तथा दायित्वको निसर्ग भएको अवस्थामा लाग्ने करसमेत छुट दिइरहेको अवस्थामा ऐनबमोजिम कुनै आय हुने र त्यसमा कर लाग्ने व्यवस्था नै थिएन । यसकारण तत्काल विद्यमान कानुनमा कर लाग्ने कुनै व्यवस्था नभएको र यस्तो व्यवस्था रहेको भनी देखाउन तथा उल्लेख गर्न सरकारले सकेको छैन । यसरी केवल हचुवामा निकायहरू गाभिँदा वा प्राप्तिमा सौदाबाजी गर्दा प्राप्त लाभ अर्थात् बार्गेन पर्चेज गेनबापतको आयलाई कर प्रयोजनका लागि आयमा समावेश गरी कर दाखिला नगरेको भए त्यस्तो कर ०८० मंसिर मसान्तभित्र दाखिला गरे शुल्क र ब्याज मिनाहा दिने भनी गरिएको आर्थिक ऐन, ०८० को दफा २७ को व्यवस्था संविधानको धारा ११५(१) विपरीत रहेको भन्दै बदरको माग रिटमा गरिएको छ ।आफैंले निर्णय गरी आदेशमा फैसलासरहको न्यायिक अधिकार कार्यकारिणीले प्रयोग गर्न नै नपाउने र त्यस्तो आदेशलाई वैधानिकता दिन बजेटका रूपमा संसद्मा पेस गरी ऐनको रूप दिन पनि नपाउने भएकाले बदरभागी रहेको रिटमा उल्लेख छ । कर प्रशासन प्रचलित कानुनबमोजिम नै प्रशासित हुन्छ । करसम्बन्धी अधिकार कार्यकारिणी तथा नेपाल सरकार, मन्त्रिपरिषद् तथा नेपालको संसद्लाई जे जति प्राप्त छ, त्यति मात्र हुन्छ । कर प्रशासनको अधिकार प्रचलित कानुनले अन्य अधिकारी वा निकायलाई प्रदान गरेकामा यसमा विवाद आए सम्मानित सर्वोच्च अदालतसमक्ष आउन पाउने न्यायिक सार्वभौमिक अधिकार प्रयोग गर्न पाउनेमा विवाद छैन, रिटमा भनिएको छ, यसरी न्यायिक सार्वभौम अधिकार प्रयोग गरिएको अवस्थामा सरकारको नाफा र घाटाको अवस्थालाई विचार गरी विपक्षीहरूले आफैंले प्रयोग गरेको बदनियतयुक्त छ, बदरभागी छ ।सरकारले चालु आर्थिक वर्षको आर्थिक ऐनमार्फत पब्लिक लिमिटेड कम्पनीहरूले विगतमा गरेको कारोबारमा सरकारले संवैधानिक व्यवस्थाविपरीत नयाँ कर लगाएकामा बैंकहरूलगायत निजी क्षेत्रको चर्को असन्तुष्टि व्यक्त गर्दै आएका थिए । भूतप्रभावी कानुन ल्याएर लगानीको वातावरण बिगारेको भन्दै निजी क्षेत्रका प्रतिनिधिले प्रधानमन्त्री, मन्त्री र उच्चस्तरीय सरकारी अधिकारीलाई चरणबद्ध रूपमा भेटेका थिए । तर निजी क्षेत्रको माग बेवास्ता गर्दै आर्थिक विधेयक संसद्बाट पारित भएको थियो । त्यसपछि बैंकहरूले सरकारविरुद्ध रिट हालेका हुन् । बजेटमार्फत सरकारले एफपीओ र गाभिँदा तथा प्राप्ति प्रक्रियामा भएको बार्गेन पर्चेज गेन, कारोबारमा विगतमा भएको कारोबारमा अब नयाँ कर लिने व्यवस्था गरेको छ । तर बैंकहरूले विगतमा गरिसकेको कारोबारको समेत कर असुल गर्न ल्याइएको आर्थिक विधेयकका दफा २६, २७ र २९ को व्यवस्था स्वीकार गर्न नसकिने अडान उनीहरूको छ । बैंकहरूले भूतप्रभावी करको व्यवस्था कार्यान्वयन गर्न नहुने अडान लिँदै आएको थियो । उनीहरूका अनुसार यो व्यवस्था भूतदर्शी, राष्ट्रिय तथा अन्तर्राष्ट्रिय मान्यताविपरीत, संविधानको मौलिक हक उल्लंघन गरेको छ । आयकर निर्देशिका ०६६ को बुँदा नं १३९ मा नै कर नलाग्ने भनी स्पष्ट उल्लेख गरेको छ भने आन्तरिक राजस्व विभागले ठूला करदाता कार्यालयलाई कर नलाग्ने निर्णय गरी पत्राचार गरिसकेको उनीहरूको भनाइ छ । ठूला करदाता कार्यालयले पनि कर नलाग्ने किटान गरेर संशोधित कर तोकिसकेको छ । चौथो, संविधान, कानुन र अन्तर्राष्ट्रिय मान्यताविपरीत गरिएको यस्तो व्यवस्थाले वैदेशिक लगानी निरुत्साहित हुने निजी क्षेत्रको दाबी छ ।सरकारले जारी गरेको आर्थिक ऐनको दफा २६ मा कुनै निकायले एफपीओबाट प्रिमियम मूल्यमा सेयर जारी गरी प्राप्त रकममध्ये ०७८७९ सम्म हिताधिकारीलाई बोनस सेयरका रूपमा वितरण गरेको लाभांश रकमलाई आयकर ऐन ०५८ को दफा ५६ (३) बमोजिम आयमा समावेश गरी कर दाखिला नगरेको भए उक्त रकममा लाग्ने कर ०८० मंसिरसम्म भुक्तानी गरे त्यसमा लाग्ने शुल्क तथा ब्याज मिनाहा हुने भनिएको छ । विधेयकको दफा २७ मा निकायहरू आपसमा गाभिँदा वा प्राप्तमा सौदाबाजी गर्दा आउने लाभ (बार्गेन पर्चेज गेन) बापतको आयलाई कर प्रयोजनका लागि दाखिला नगरेको भए ०७८७९ सम्मको त्यस्तो आयमा लाग्ने कर ०८० मंसिरसम्म दाखिला गरे शुल्क तथा ब्याज मिनाहा हुने व्यवस्था छ । मर्जर (गाभिँदा) तथा एक्विजिसन (प्राप्ति) का हकमा ०६७ मंसिरमा कानुनमै नयाँ व्यवस्था गरेर कर छुट दिइएको छ ।"
यार्चाको मूल्य प्रतिकिलो २८ लाख,"(मुगु)मुगुस्थित मुगुमकार्मारोङ गाउँपालिकाको पाटन क्षेत्रमा स्थानीयले टिपेको यार्चा व्यापारीले संकलन गरी प्रतिकिलो २८ लाख रुपैयाँसम्ममा बिक्री गर्न थालेका छन् । व्यापारीले स्थानीयबाट प्रतिगोटा ६ सयदेखि बढीमा १२ सय रुपैयाँमा यार्चागुम्बु खरिद गरेका थिए । एक किलोमा २ हजार ५ सयदेखि ३ हजार गोटासम्म यार्चागुम्बु हुन्छ । मुगुमा पाइने यार्चा सानो, मध्यम र ठूलो गरी ३ फरकफरक मूल्यमा बिक्री हुने गरेको छ । पाटन क्षेत्रमा व्यापारीले खरिद गरेको यार्चा प्रतिकिलो २८ लाखमा बिक्री भएको मुगमकार्मारोङ२ का वडाध्यक्ष च्यावा तामाङले बताए । उनका अनुसार साना यार्चा प्रतिकिलो २१ लाख र ठूलो यार्चा प्रतिकिलो २८ लाखमा बिक्री भएको उनको भनाइ छ । स्थानीय व्यापारीहरूले काठमाडौं लगेर तिब्बती व्यापारीलाई यार्चा बिक्री गरेको उनले जनाए । स्थानीय व्यापारीले संकलकहरूबाट भने १८ लाख रुपैयाँसम्ममा यार्चा किनेका थिए । धेरैपछि यार्चाको व्यापार भएकाले यो वर्ष यार्चाले राम्रो भाउ पाएको व्यापारीले बताएका छन्, उनले भने, कोरोना महामारीका कारण ३ वर्ष पाटनमा यार्चा संकलन नै बन्द भयो, गत वर्ष कम उत्पादन भएकाले खासै बिक्री हुन पाएन । मुमुलगायत कर्णालीमा उत्पादन हुने यार्चा किन्न तिब्बतबाट व्यापारीहरू काठमाडौंसम्म आउने गर्छन् । कोरोना महामारीअघिसम्म स्थानीय व्यापारीले नाक्चेनाङ्ला नाकामा गएर चिनियाँ व्यापारीलाई यार्चा बिक्री गर्ने गरेका थिए । तर, चीनले कोरोनाका कारण बन्द गरेको नाका अझै नखुल्दा काठमाडौं पुर्याएर यार्चा बिक्री गर्नुपरेको व्यापारीको गुनासो छ । यताको नाका खुले आउजाउ गर्न छिटो हुन्थ्यो, मूल्यमा पनि चिनियाँ व्यापारीसँग मोलमोलाइ गर्न सजिलो हुन्थ्यो, स्थानीय व्यवसायी कर्मा तामाङले भने, छुट पुर्जी, विभिन्न प्रदेशमा तिर्नुपर्ने कर, ठाउँठाउँमा हुने चेकजाँचलगायत झन्झटले यहाँबाट यार्चा काठमाडौं पुर्याउनै मुस्किल हुन्छ । नेपालगन्ज हुँदै हवाई मार्गबाट यार्चा काठमाडौं पुर्याइएको उनले जानकारी दिए । मुगुमकार्मारोङ गाउँपालिकाको सानो कोइकी, ठूलो कोइकी, रिमार, टाँकेलगायत पाटन क्षेत्रमा यार्चा संकलन गरिन्छ । कोरोना महामारीअघिसम्म भने स्थानीयले व्यापारीलाई प्रतिगोटा ३ सयदेखि ५ सय रुपैयाँमा यार्चा बिक्री गरेका थिए । व्यापारीले प्रतिकिलो १० देखि १२ लाखमा बेच्दै आएको यार्चा यस वर्ष २८ लाखसम्ममा बिक्री भएको मुगमकार्मारोङ गाउँपालिका अध्यक्ष छिरिङक्याप्ने लामाले बताए । यस वर्ष गाउँपालिकाले पाटनमा यार्चा टिप्न जाने स्थानीयबाट प्रवेश शुल्कबापत ४५ लाख राजस्व संकलन गरेको छ । जेठ सुरु भएपछि पालिकाले स्थानीयलाई यार्चा टिप्ने अनुमति दिने गरेको र उनीहरू करिब एक महिनासम्म पाटनमै यार्चा टिपेर घर फर्किने गरेको उनले जानकारी दिए । पालिकाले यस वर्ष स्थानीयबाट १ हजार र जिल्ला बाहिरका संकलकबाट ३ हजार रुपैयाँ प्रवेश शुल्क लिएको थियो । यो वर्ष झन्डै ४ हजार जनाले यार्चा संकलन गरेको पालिकाको अनुमान छ । पाटन क्षेत्रमा यार्चा टिप्नेले यो वर्ष ३ लाखदेखि ५ लाख रुपैयाँसम्म प्रतिपरिवार आम्दानी गरेको उनको भनाइ छ । उनका अनुसार एउटा घरबाट ५ जनासम्म स्थानीय यार्चा संकलनका लागि पाटनमा जाने गरेका छन् ।"
चारचार महिनामा अर्थ सचिव सरुवा,"(काठमाडौं)प्रधानमन्त्री तथा मन्त्रिपरिषद् कार्यालयमा रहेका कृष्णहरि पुष्करलाई दोस्रो पटक अर्थ सचिवको जिम्मेवारी दिइएको छ । मन्त्रिपरिषद् बैठकले शुक्रबार अर्थ सचिव अर्जुन पोखरेललाई हटाएर पुष्करलाई जिम्मेवारी दिएको हो । पोखरेललाई प्रधानमन्त्री कार्यालयमा सरुवा गरिएको छ । तत्कालीन अर्थमन्त्री जनार्दन शर्माले बजेट निर्माणका क्रममा अनधिकृत व्यक्तिको सहभागितामा राजस्वको दर हेरफेर गराएका बेला पुष्कर राजस्व सचिव थिए । त्यतिबेला दर हेरफेरमा उठेको प्रश्नको उत्तर राजस्व सचिवले पनि दिनुपर्ने आवाज उठेको थियो । तर उनले नैतिक जिम्मेवारी नलिएको मात्रै होइन, अर्थ सचिवमा पुरस्कृत भएका थिए । राजस्वका दर हेरफेरको विषय पेचिलो बनेपछि ०७९ साउनमा तत्कालीन अर्थ सचिव मधु मरासिनीलाई हटाएर पुष्करलाई सचिव बनाइएको थियो । अर्थ मन्त्रालयमा पछिल्लो नौ महिनामा तीन जना सचिव फेरिएका छन् । अर्थतन्त्र चलायमान हुन नसकेको भन्दै चौतर्फी आवाज उठिरहेका बेला सचिव पोखरेललाई चार महिना १० दिनमा सरुवा गरेर पुष्करलाई ल्याइएको छ । अर्थमन्त्री प्रकाशशरण महतले चालु वर्षको बजेट निर्माणका बेला गत वैशाखमा पोखरेललाई सचिवको जिम्मेवारी दिएका थिए । चार महिनामै पोखरेललाई हटाएर पुष्करलाई जिम्मेवारी दिनुपर्ने कारण सार्वजनिक भएको छैन । पुष्कर हाल बेलायत भ्रमणमा छन् । निवर्तमान अर्थमन्त्री विष्णु पौडेलले पुष्करलाई हटाएर गत पुसमा तोयम रायालाई सचिव बनाएका थिए । रायाले पनि अर्थ सचिवका रूपमा चार महिना मात्र काम गर्ने अवसर पाए । महत अर्थमन्त्री भएपछि रायालाई हटाएर पोखरेललाई गत वैशाख २० को मन्त्रिपरिषद् बैठकले सचिवको जिम्मेवारी दिएको थियो । उनी चार महिना १० दिन अर्थ सचिव भए । त्यसअघि पोखरेल संघीय मामिला तथा सामान्य प्रशासन मन्त्रालयका सचिव थिए । पुष्करलाई गत भदौ पहिलो साता संघीय मन्त्रालयबाट प्रधानमन्त्री कार्यालयमा सरुवा गरिएको थियो । पुष्करलाई सरुवा गरेर संघीय मन्त्रालयको सचिवमा विनोद सिंहलाई पठाइएको थियो । पुष्कर संघीय मन्त्रालयमा पाँच महिना सचिव भए । प्रधानमन्त्री कार्यालयमा सरुवा भएको महिना नबित्दै पुष्करलाई अर्थ सचिवको जिम्मेवारी दिइएको हो ।"
तेस्रो देशका पर्यटकलाई भारतको 'अघोषित नाकाबन्दी,"(झापा)दक्षिण एसियाली उपक्षेत्रीय आर्थिक सहयोग (सासेक) को आयोजनामा झापाको धुलाबारीमा मंगलबार नेपालसहित चार देशका भन्सार अधिकारी सम्मिलित बैठक हुँदै छ । यो संस्थाले भारत, बंगलादेश, नेपाल र भुटानका अधिकारीले अन्तरसीमा व्यापारका आयामबारे छलफल गर्दै आएको छ । बैठकमा सहभागी हुन आएका दुई बंगलादेशी भन्सार अधिकारीलाई भारतले भिसा दिनै मानेन । तर दिल्लीमा दबाब सिर्जना गरेपछि विशेष आदेश मार्फत बंगलादेशका दुई भन्सार अधिकारी डा नाविया र मोहम्मद वैविद सोमबार पूर्वी नाका हुँदै नेपाल प्रवेश गरे । कोभिडपछि पहिलो पटक बंगलादेशी नागरिकलाई स्वागत गर्न पाएका हौं, अध्यागमन कार्यालय काँकडभिट्टाका प्रमुख रेवन्त भट्टराईले भने, भारतले बंगलादेशसहित तेस्रो देशका नागरिकलाई भिसा नै दिएको थिएन । खासगरी बंगलादेशी पैदलमार्गबाट भारत हुँदै नेपाल आउने गरेका थिए । कोभिडपछि भने उनीहरूको आगमन शून्य छ । डेढ दशकअघि पूर्वी नाकाबाट बंगलादेशी पर्यटकका लागि सहज थियो । त्यो समयमा मासिक १० हजारभन्दा बढी नेपाल भित्रिन्थे । तर सन् २००८ मा आतंकवादी संगठनले भारतको व्यापारिक सहर मुम्बईमा आक्रमण गरेपछि भारतले बंगलादेशीलाई भिसामा कडाइ गर्न थालेको हो । त्यसयता नेपाल आउने बंगलादेशीको संख्यामा क्रमशः गिरावट आएको हो । कोभिडअघिसम्म बंगलादेशी नागरिक फाट्टफुट्ट प्रवेश गर्दै आएका थिए । त्यसपछि भने ठप्प छ । ओभरसिज सिटिजन अफ इन्डिया (ओसीआई) परिचयपत्रधारीबाहेक अन्य कसैलाई प्रवेश अनुमति नदिइएको भारतको पानीट्यांकीस्थित रानीगञ्ज अध्यागमनका एक अधिकारीले जनाए । विदेशीलाई भिसा स्वीकृत नगर्नू भन्ने माथिको आदेश छ, ती अधिकारीले भने । कोभिडपछि करिब २१ देशका सयभन्दा बढी ओसीआई परिचपत्रधारीलाई मात्रै भारतले नेपाल जाने अनुमति दिएको छ । सबै देशका पर्यटकले विगतमा झैं खुलेआम प्रवेश नपाइरहेको अध्यागमन कार्यालय काँकडभिट्टाले जनाएको छ । जोसँग ओसीआई कार्ड छ, उनीहरू मात्रै आइरहेका छन्, भट्टराईले भने । भारतले भुटानी नागरिकलाई भने प्रवेशमा रोकेको छैन ।"
अर्थ संक्षेप,"सामसङको अफर ॅमोबाइल च्याप्पै, स्कुटर झ्याप्पैकाठमाडौं (कास) नजिकिँदो दसैंका अवसरमा सामसङले ग्राहक प्रवर्द्धन योजना मोबाइल च्याप्पै, स्कुटर झ्याप्पै अफर ल्याएको छ । यसअन्तर्गत सामसङको मोबाइल वा ट्याब्लेट खरिद गर्दा ग्राहकले हरेक दिन उपहारस्वरुप २ लाख ३३ हजार ९ सय रुपैयाँ मूल्य बराबरको टीभीएस एनटर्क १२५ सीसी जित्ने अवसर पाउने कम्पनीले जनाएको छ । जम्मा २५ दिनमा २५ जना विजेताले उक्त उपहार प्राप्त गर्ने पक्का छ, सामसङले जारी गरेको विज्ञप्तिमा भनिएको छ, सामसङ स्मार्टफोन र सामसङ ट्याब्लेट किन्ने जोकोही ग्राहक यस योजनामा सहभागी बन्न सक्नेछन् । शनिबारबाहेक हरेक दिन स्कुटर प्रदान गरिने कम्पनीले जनाएको छ । फुडमान्डुमा अब ५ सयभन्दा कमको पनि अर्डर काठमाडौं (कास) फुड डेलिभरी कम्पनी फुडमान्डुबाट अब ५ सयभन्दा कम रकमको खाना, खाजा अर्डर गर्न मिल्ने भएको छ । यसअघिसम्म कायम न्यूनतम ५ सय रुपैयाँको अर्डर लिनुपर्ने नीति हटाएको हो । फुडमान्डुले छोटो दूरीमा हुने डेलिभरी शुल्क पनि घटाएको छ । अब ग्राहकले ५ सयभन्दा कम रकमको अर्डर गर्दा न्यूनतम शुल्क ५० रुपैयाँ लाग्ने कम्पनीले जनाएको छ । ग्राहकको सुझावलाई मध्यनजर गर्दै नीति परिवर्तन गरिएको हो, अब ग्राहकले जतिसुकै रकमको अर्डर गर्न सक्नेछन्, फुडमान्डुका संस्थापक तथा प्रबन्ध निर्देशक मनोहर अधिकारीले भने । टीभीएसको एक्सचेन्ज मेला काठमाडौं (कास) नेपालका लागि टीभीएसको आधिकारिक वितरक कम्पनी जगदम्बा मोटर्सले च्याम्पियन्स एक्सचेन्ज मेला आयोजना गरेको छ । असोज १ देखि काठमाडौंको भृकुटीमण्डपमा आयोजित मेला असोज ६ सम्म चल्नेछ । मेलामार्फत ग्राहकले कुनै पनि ब्रान्डका पुराना मोटरसाइकल तथा स्कुटर नयाँसँग साट्दा आकर्षक छुट तथा उपहार पाउने कम्पनीले जनाएको छ । मेलामा सहभागी हुनेले आफ्नो पुरानो बाइक तथा स्कुटर एक्सचेन्ज गरेर टीभीएसका दुई पांग्रे सवारी साधन लिँदा बजार मुल्यांकनभन्दा १० हजार रुपैयाँ बढी मूल्य पाउनेछन्, कम्पनीले जारी गरेको विज्ञप्तिमा भनिएको छ । सोलुखुम्बुको नाम्चेमा नबिलको शाखा काठमाडौं (कास) नबिल बैंकले सोलुखुम्बुको नाम्चेमा नयाँ शाखा सञ्चालनमा ल्याएको छ । बैंकिङ पहुँच विस्तारका लागि दुर्गम क्षेत्रमा शाखा विस्तार रणनीतिअनुरुप नाम्चेमा शाखा विस्तार गरिएको बैंकले जनाएको छ । बैंकका अध्यक्ष उपेन्द्रप्रसाद पौड्याल तथा नाम्चेका छिरिङ फेन्जो शेर्पाले शाखाको उद्घाटन गरे । नाम्चेमा नबिलको व्यवसाय विस्तार मात्रै नभई समुदायस्तरमा काम गर्ने ध्येय नबिल बैंकको रहेको पौड्यालले बताए । नबिल बैंकले समुदायसँग मिलेर काम गर्नमा विश्वास राखेको छ । नाम्चेमा शाखा खोल्नु हाम्रा लागि खुसीको क्षण हो, उनले भने । सानिमाका ग्राहकलाई फ्रन्टलाइन हस्पिटलमा छुट काठमाडौं (कास) सानिमा बैंकका ग्राहकले डिजिटल बैंकिङका माध्यमबाट पुरानो बानेश्वरस्थित फ्रन्टलाइन हस्पिटलमा भुक्तानी गर्दा छुट पाउने भएका छन् । हस्पिटलको सेवा लिएबापत सानिमा भिसा डेबिटक्रेडिट कार्ड तथा मोबाइल बैंकिङ एप प्रयोगकर्ताले डिजिटल माध्यमबाट भुक्तानी गर्दा विशेष छुट पाउनेछन् । बैंकका अनुसार ग्राहकले ओपीडीआईपीडी तथा बेडसम्बन्धी शुल्कमा १३, औषधिको शुल्कमा ७ र सर्जरी शुल्कमा ५ प्रतिशत छुट पाउनेछन् । भद्रकालीमा हिमालयन बैंकको भुक्तानी काउन्टर काठमाडौं (कास) हिमालयन बैंकले भद्रकालीस्थित सैनिक कल्याणकारी कोषद्वारा सञ्चालित रिपुमर्दिनी पेट्रोल पम्प परिसरमा डिजिटल भुक्तानी काउन्टर सञ्चालनमा ल्याएको छ । बुधबारदेखि उक्त स्थानमा डिजिटल भुक्तानी काउन्टर सञ्चालनमा आएको बैंकले जनाएको छ । रिपुमर्दिनी पेट्रोल स्टेसनमा स्थापित काउन्टरमा ग्राहकले विभिन्न बैंकको मोबाइल बैंकिङ एपमा रहेको नेपालपे क्यूआर तथा सबै बैंकबाट जारी भएको एटीएम कार्डमार्फत पीओएस मेसिनबाट सहजै भुक्तानी गर्न सक्नेछन्, बैंकले जारी गरेको विज्ञप्तिमा भनिएको छ ।"
स्थानीय तहबाटै वन अतिक्रमण,"(धनगढी) कैलालीको गोदावरी नगरपालिका प्रमुख वीरेन्द्र भट्टले गत साता चाहना सामुदायिक वन क्षेत्रभित्र बनाउने गरी एकीकृत कृषि तथा पशुपन्छी सेवा केन्द्र भवनको शिलान्यास गरे । २ करोड ६ लाखमा निर्माण हुने उक्त भवनको ठेक्का सम्झौता भइसकेको छ । डिभिजन वन कार्यालय कैलालीले वन क्षेत्रमा उक्त भवन निर्माण हुने जानकारी पाएलगत्तै निर्माण कार्य रोक्न पत्राचार गरेको छ । गोदावरी४ को वडा कार्यालय भवन पनि वन क्षेत्रभित्रै निर्माण सुरु गरिएको छ । खैराना महिला सामुदायिक वनभित्र १ करोड ३८ लाख रुपैयाँमा निर्माण हुने उक्त भवनको जग हाल्ने काम रातिको समयमा भएको थियो । सुरुमा नगरपालिका र वडाले आफ्ना भवन निर्माण भइरहेको बारेमा स्वीकार गरेनन् । वन अतिक्रमण भएको भन्दै स्थानीयको उजुरीसँगै समाचार सार्वजनिक भएपछि डिभिजन वन कार्यालय कैलालीले दुवै सामुदायिक वनलाई पत्राचार गरेर काम रोक्न निर्देशन दिएको छ । गोदावरी नगरपालिकासँगै जोडिएको कञ्चनपुरको कृष्णपुर नगरपालिकामा वन क्षेत्रभित्र आधा दर्जन बढी सरकारी भवन बनिसकेका छन् भने आधा दर्जनभन्दा बढी संरचना बन्ने क्रममा छन् । वाणी सबडिभिजन वन कार्यालयको दुई सय मिटर आसपासमै सामुदायिक वनभित्र आधा दर्जन संरचना निर्माण भएका छन् । सबडिभिजन कार्यालयको ठीक अगाडि नै निजी र सरकारी दुवै पक्षबाट वन क्षेत्र अतिक्रमण गरी भौतिक संरचना बनेका छन् । डडेलधुराको आलीताल गाउँपालिका, प्रहरी भवनसमेत सबै सरकारी कार्यालय वन क्षेत्रभित्रै छन् । चुरे फेदीमा रहेको आलीताल गाउँपालिकाले आधा दर्जन बढी भवनसमेत वन क्षेत्रमा बनाएको छ, स्थानीय हरिसिंह धामी भन्छन्, स्थानीय तहले वन क्षेत्रमा भौतिक संरचना मात्र बनाएको छैन, निर्माणका लागि काठ पनि वनबाटै चोरिएको छ । डडेलधुराका अन्य स्थानीय तहमा पनि वन क्षेत्रभित्र भौतिक संरचना निर्माण गरिएको स्थानीयको गुनासो छ । सुदूरपश्चिममा स्थानीय तह र प्रदेश सरकारको लगानीमा वन क्षेत्र अतिक्रमण गरी दर्जनौं भौतिक संरचना निर्माण भइरहेका छन् । पर्यावरणीय प्रभाव मूल्यांकन नगरी जथाभावी बनेका सडकका कारण अनुमानित ११ हजार हेक्टरभन्दा बढी वन क्षेत्र अतिक्रमित भएको वन मन्त्रालयका अधिकारीहरू नै बताउँछन् । यसबाहेक स्थानीय तह तथा वडा कार्यालयका भवन, खेलमैदान, सामुदायिक भवन, क्याम्पस, विद्यालय, मन्दिर जस्ता संरचना निर्माणमा पनि ६ हजार हेक्टरभन्दा बढी वन क्षेत्र अतिक्रमणमा परेको अनुमान छ । एक साताअघि बैतडीका स्थानीय तहले ५ सय ७७ हेक्टर वन अतिक्रमण गरेको रिपोर्ट वन डिभिजन कार्यालयले सार्वजनिक गरेको थियो । जसमध्ये सडक निर्माणमा ४ सय ६६ हेक्टर र भौतिक संरचना निर्माणमा १ सय १० हेक्टर अतिक्रमण भएको डिभिजन वन कार्यालय बैतडीले जनाएको छ । कैलालीको चिसापानीदेखि कञ्चनपुरको महेन्द्रनगरसम्म राजमार्ग क्षेत्रमा पर्ने ९ वटा स्थानीय तहको अध्ययन गरेको गैरसरकारी संस्था वन तथा वातावरण संरक्षणका लागि एकीकृत प्रतिष्ठानले स्थानीय तहले नै सबैभन्दा बढी वन क्षेत्र अतिक्रमण गरेको दाबी गरेको छ । प्रतिष्ठानका संयोजक शिवराज खनालले भने, जनप्रतिनिधि, वनकर्मी र निर्माण कम्पनी तीनै पक्षको साँठगाँठमा सडकलगायत अन्य भौतिक संरचना निर्माणमध्ये ९० प्रतिशत निर्माण वन क्षेत्रमा भइरहेको छ । प्रतिष्ठानका अनुसार भौतिक संरचना निर्माण मात्र होइन जनप्रतिनिधि, वनकर्मी र जग्गा दलालहरूको मिलेमतोमा चुरे र भावर वन क्षेत्रका अधिकांश खाली फाँटमा बस्ती बसाल्ने काम पनि भएको छ । जग्गा दलालहरूले सुकुम्बासीका नाममा छाप्रा बनाएर जंगलभित्रका फाँट कब्जा गर्ने, स्थानीय तहले त्यस्ता अतिक्रमणलाई वैधानिकता दिन खानेपानी, बिजुली, सडक र विद्यालय भवनमा लगानी गर्ने काम भइरहेको छ, संयोजक खनालले भने । स्थानीय तहले अतिक्रमण गरेको वन क्षेत्रको यकिन तथ्यांक नभए पनि ९० प्रतिशत विकास निर्माणसँग जोडिएका भौतिक संरचना वन क्षेत्रमा बनेको भन्न सकिने डडेलधुराका निमित्त डिभिजन वन प्रमुख सुरेशचन्द्र डीसी बताउँछन् । वन विभागले हरेक स्थानीय तहलाई पर्यावरणीय प्रभाव मूल्यांकन नगरी कुनै पनि भौतिक संरचना निर्माण नगर्न पत्राचार गरेको छ । तर जनप्रतिनिधिले नै राजनैतिक शक्तिको दुरुपयोग गरी वन ऐनले गम्भीर अपराध मानेका काम जताततै गरिरहेका छन्, उनले भने, वन ऐनअनुसार स्थानीय तहले जथाभावी निर्माण गरेका संरचनाका बारे कारबाही गर्ने हो भने अधिकांश जनप्रतिनिधि पर्छन् । डिभिजन वन कार्यालय कैलालीले वनभित्र निर्माण सुरु भएको गोदावरी४ को वडा भवन निर्माण रोक्न पत्राचार गर्यो । तर पत्राचार गरेको तेस्रो दिन नै नगर प्रमुख भट्टले अर्को सामुदायिक वनभित्र भवन निर्माण गर्न शिलान्यास गरे । कैलालीका निमित्त वन प्रमुख पूर्णशंकर यादव भन्छन्, राजनैतिक शक्तिको आडमा जे पनि गर्न पाइने छुट कसैलाई हुनुहुँदैन । वन क्षेत्र जसले जुन उद्देश्यका लागि अतिक्रमण गरे पनि खाली गर्नैपर्छ अन्यथा कारबाहीको भागी हुनुपर्छ । सुदूरपश्चिम प्रदेशका वनमन्त्री रमेश धामीले वन अतिक्रमण रोक्न नसक्ने वनकर्मीलाई कारबाही गर्ने चेतावनी दिएका छन् ।"
एलएस्पर्जिनेज भनेको के हो ?,"एलएस्पर्जिनेज एक इन्जाइम हो । जीवित जीवहरूले शरीरभित्र रासायनिक प्रतिक्रियालाई गति दिन एक प्रकारको प्रोटिनको उत्पादन गर्ने गर्छन् । कोषहरूलाई जीवित राख्न एलएस्पर्जिनेजको आवश्यकता पर्छ । एलएस्पर्जिनेजका लागि एस्पर्जाइन नामको एमिनो एसिडलाई तोड्नुपर्छ । सेतो रगत कोषहरूले सामान्यतया आफैं एस्पर्जाइन बनाउँछन् । तर क्यान्सर भएका सेतो रगतका कोषले त्यो बनाउन सक्दैनन् । जब एलएस्पर्जिनेजले एस्पर्जाइनलाई तोड्छ तब शरीरमा क्यान्सरका कोषहरूलाई प्रयोग गर्न कम एस्पर्जाइन उपलब्ध हुन्छन् । जसका कारण क्यान्सर कोषको विकास र विस्तार रोकिन पुग्छ ।त्यसैले गर्दा एलएस्पर्जिनेज बालबालिकामा धेरै देखिने रगतको क्यान्सर एक्युट लिम्फोब्लास्टिक ल्युकिमिया (एएलएल) र सबै प्रकारका एएलएल क्यान्सर भएका बिरामीका लागि अत्यावश्यक औषधि हो । केही बिरामीमा एलएस्पर्जिनेजका कारण गम्भीर प्रकारका साइड इफेक्ट देखिने गर्छ । जसले गर्दा संक्रमणलगायत रगत जम्ने, पित्तथैली सुन्निने तथा गम्भीर प्रकारको एलर्जिक रियाक्सनसम्म हुने जोखिम बढ्छ ।"
यांगुनका दुई खेल र विश्वकप छनोट,"नेपाल बलियो कि लाओस ?हाम्रा लागि विश्वकप छनोट खेल्नु ठूलो अवसर हो । हामीले थ्री नेसन्स कपमा लाओसलाई २० (समूह चरण) र २१ (फाइनल) ले जितेका थियौं । उक्त खेल भएको लगभग ६ महिना भयो । यत्तिका समयमा धेरै सुधार भएको हुनसक्छ । पहिला लाओसले सबै एकेडेमीका खेलाडी ल्याएका थिए । विश्वकप छनोटमा विदेशमा रहेका पनि ल्याउँछन् होला । हाम्रो कोचले सबै तयारी गरिरहेका छन् । पहिलो खेल घरेलु भूमिमा छ, जसमा हामीलाई अंक लिने अवसर छ । लाओस कमजोर छैन तर पहिलो खेलमै ३ अंक लियौं भने एड्भान्टेज हुन्छ । यसैका लागि जितेर अगाडि बढ्ने प्रयास गर्नेछौं ।"
ओलम्पियन्स फोरममा नेपालको प्रशंसा,"काठमाडौं (कास) नेपाल ओलम्पियन्स संघले नेपालका विभिन्न ठाउँमा सञ्चालन गरेको स्कुल टु ओलम्पिक कार्यक्रमले तेस्रो वर्ल्ड ओलम्पियन्स फोरममा प्रशंसा पाएको छ । नेपाल ओलम्पियन्स संघका अध्यक्ष दीपक विष्टले टर्कीको इस्तानबुलमा आइतबार सम्पन्न ओलम्पियन्स फोरममा नेपालले प्रस्तुत गरेको स्कुल टु ओलम्पिक कार्यक्रमलाई सबैले प्रशंसा गरेको र अन्य देशका संघले त्यस्तै कार्यक्रम सञ्चालन गर्नुपर्नेमा जोड दिएको बताएका छन् । अन्य देशका सहभागीले पनि आआफ्नो गतिविधि फोरममा प्रस्तुत गरेका थिए ।नेपालले पछिल्लो दुई वर्षमा गरेको स्कुल टु ओलम्पिक, ओलम्पियन्स रियुनियनलगायत कार्यक्रम समेटेर तयार पारिएको भिडियो कार्यक्रममा प्रस्तुत गरिएको थियो, अध्यक्ष विष्टले भने, त्यसम स्कुल टु ओलम्पिक अभियानलाई सबैले प्रशंसा गर्दा खुसी लाग्नुका साथै थप प्रेरणा मिलेको छ । सही कामको सुरुआत गरेको महसुस भएको छ । फोरममा विश्वका १ सय ५० भन्दा बढी ओलम्पिन्स संघका प्रतिनिधिको सहभागिता थियो । वर्ल्ड ओलम्पियन्स एसोसिएसनका अध्यक्ष जोय बोउजोउलाई विष्टले नेपाल आउने नियन्त्रणासहित मायाको चिनो प्रदान गरेका थिए ।"
