शीर्षक,विवरण
"उत्पादन रेडियो नेपालको, रजाइँ निजी कम्पनीको","के भन्छन् संगीतकर्मी ?गायिका कोमल वली रेडियो नेपालबाट रेकर्ड र उत्पादन भएका गीतको प्रतिलिपि अधिकार र स्वामित्व रेडियोकै हुने र आफूले भने प्रतिलिपि अधिकार बेचेर १५२० रुपैयाँ रोयल्टी पाइसकेको बताउँछिन् । अहिलेको अव्यवस्थामा कर्मचारीको पनि छलकपट हुन सक्छ तर बिनाआधिकारिक सम्झौता म्युजिक नेपालले राखेको छ भने फिर्ता गर्नुपर्छ र रेडियोले पनि आफ्नो बौद्धिक सम्पत्ति दाबी गर्नुपर्छ, उनी भन्छिन्, आधिकारिक सम्झौता गरेर लिनुपर्ने यस्ता सिर्जना प्रक्रियाअनुरूप भएजस्तो लाग्दैन । प्रतिलिपि अधिकार भएको व्यक्तिले कुनै कम्पनीलाई हस्तान्तरण गर्न सक्ने तर त्यो प्रक्रियासम्मत हुनुपर्ने उनको भनाइ छ ।नेपाल प्रज्ञा प्रतिष्ठानका प्राज्ञ तथा संगीतकार संघका अध्यक्ष चेतन सापकोटा रेडियो नेपालद्वारा उत्पादित सिर्जनालाई कसैले व्यक्तिगत बनाएर निजी सम्पत्तिसरह बिक्री गरेको भए तस्करीका रूपमा लिएर कारबाही गरिनुपर्ने माग गर्छन् । रेडियो नेपालबाट गीत बाहिरिनुमा त्यहाँका तत्कालीन कर्मचारी प्रशासन नै जिम्मेवार हुनुपर्ने अर्का संगीतकार राजु सिंहको धारणा छ । त्यहाँका सबैको मिलेमतोमा गीतहरू अन्यत्र पुगेका हुन्, रेडियो नेपालबाटै चुहावट हुने गर्छ, भन्छन्, त्योचाहिँ एकदमै ठूलो घात हो । बौद्धिक सम्पत्ति र प्रतिलिपि अधिकार उल्लंघनविरुद्धको अभियानमा लागिपरेका गायक दाजुभाइद्वय सत्यस्वरूप आचार्य आफूहरूमाथि ठूलो अन्याय भइरहेको बताउँछन् । म्युजिक नेपालले अडियो चक्काको जमानामा १५ रुपैयाँ रोयल्टी दिने भनेर सम्झौता गर्यो, डिजिटल प्लाटफर्ममा गएपछि सम्झौता नवीकरणसमेत नगरी आम्दानीको विवरण नदेखाई आफूखुसी हाम्रा गीतसंगीत बिक्री गर्यो, उनीहरूको भनाइ छ, आम्दानी र सम्झौता नवीकरणको कुरा गर्दा म्युजिक नेपालले हुन्छ भन्दै वास्तविक हिसाबकिताब नदेखाउने गरेको छ । डिजिटल अधिकारका जानकार अधिवक्ता सन्तोष सिग्देल नेपाल डिजिटल अधिकारको व्यवस्थापन सम्बन्धी आवश्यक बहस नै सुरु नभएकाले बौद्धिक र प्रतिलिपि अधिकारलगायतका विवाद आउने गरेको बताउँछन् । कस्तो किसिमको बौद्धिक सम्पत्तिमा कसको हक कति रहनेजस्ता विषयलाई डिजिटल अधिकार व्यवस्थापनसम्बन्धी छुट्टै विधाको व्यवस्थाबाट सल्ट्याउनुपर्छ, उनी भन्छन्, सार्वजनिक यातायातले बजाउने सामग्रीदेखि सीआरबीटी, रियालिटी शो, ओटीटीमा बजाउँदा कसको अधिकार कति र कसरी बाँड्ने, कति वर्षपछि सार्वजनिक हुने भन्ने विषय नै मिलाउनुपर्ने हो ।"
दुर्गमका दुःख,"(रुकुम पूर्वगोरखा) गत साउन २७ मा झमझम पानी परिरहेको थियो । साँघुरो र भिरालो चिप्लो बाटोमा देउखोलादेखि चार जनाले स्ट्रेचरमा बोकेर एक सुत्केरीलाई पाखापानीमा रहेको घरतर्फ लैजाँदै थिए । सुत्केरी र नवजात शिशु बोकेर एक दिन हिँडेपछि घर पुगिन्छ । देउखोलासम्म जसोतसो गाडीमा र त्यहाँबाट स्ट्रेचरमा बोकेर ल्याइएकी १७ वर्षीया सुत्केरी र शिशुलाई सात घण्टा बोकेर भट्टेचौरमा ल्याएर बिसाइयो । त्यसपछि घरसम्म पुग्न थप ३ घण्टा लाग्यो । नवजात शिशुका बुबा रानाजी बुढाले आफू १५ वर्षको हुँदा भागेर बिहे गरेको बताए । िसिस्नेको भट्टेचौरमा गत साउन २८ गते गर्भवती महिलाका लागि एक गैरसरकारी संस्थाले स्थानीय स्वास्थ्य संस्थासँगको सहकार्यमा ग्रामीण अल्ट्रासाउन्ड (भिडियो एक्सरे) शिविर आयोजना गर्यो । शिविरमा चार महिनाकी एक गर्भवतीको जाँचपछि चिकित्सकले गह्रौं चिज नबोक्न र आफ्नो ख्याल गर्न सुझाए । चामल नलगे क्या खाने त ?, उनले भनिन्, यो त बाध्यता हो । यसो नगरे जिन्दगी चल्दैन । भट्टेचौरबाट घर (ठूलो सिस्ने) तर्फ फर्किंदा उनले २५ किलो चामल बोकेरै फर्किइन् । कुम पूर्वको सिस्ने गाउँपालिका१ सिस्ने पुग्दा देखिएका यी दुई घटना यहाँका प्रतिनिधिमूलक हुन् । ठूलो सिस्ने, पाखापानी, लाम्पाखा, ओख्रेना, भट्टेचौर र भंगलगायतका बस्ती मिलेर बनेको हिमालको फेदीमा रहेको साविक सिस्ने गाविस हाल गाउँपालिकाको वडा १ हो । यो वडामा विकासका आधारभूत पूर्वाधारसमेत नहुँदा स्थानीयको जनजीवनमा सुधार आउन सकेको छैन । बाटोघाटोकै समस्याले उनीहरू ज्यान जोखिममा राखेर उकालीओराली गर्न बाध्य छन् । बिरामी परेका बेला स्वास्थ्य संस्थाको साटो देवीदेउता र धामीझाँक्रीकहाँ पुग्ने चलन यहाँ अझै हटेको छैन । हाम्रा लागि सजिलो गरी खानेबस्ने सुविधा नाई अनि त हामीलाई देवताकै भर, भगवान्कै भर छ, भट्टेचौरका चमारे बुढाले भने, हामी बिरामी पर्दा पहिला त देउता पुकार्छौं अनि मात्रै अस्पतालको बाटो लाग्छौं । बुढाले बिरामी पर्दा खोला तरेर, पहाड काटेर जान कठिन हुने गरेको बताए । उमेर नपुग्दै बिहे गर्ने, सानै उमेरमा धेरै सन्तान जन्माउने यहाँको नियति नै बनेको उनले सुनाए । सिस्ने१ पाखापानीमा सामुदायिक स्वास्थ्य इकाइ र भट्टेचौरमा स्वास्थ्य चौकी छ । स्वास्थ्य इकाइमा एक अहेबले सेवा दिइरहेका छन् । स्वास्थ्य चौकीमा सिनियर अहेबको नेतृत्वमा सात जना स्वास्थ्यकर्मी छन् । स्वास्थ्य चौकीका इन्चार्ज काशीराम वलीले समयमै स्वास्थ्य संस्था पुग्नुपर्छ भन्ने चेतना नहुँदा समस्या हुने गरेको बताए । ढिलो गरी आउँदा गत साउन २० गते लाम्पाखाकी एक सुत्केरी र नवजात शिशुको अस्पताल लैजाने क्रममा बाटोमै ज्यान गएको उनले सुनाए । तीन सन्तानकी आमा २५ वर्षीया सपना बुढा चौथो सन्तान जन्माउने क्रममा सुत्केरी व्यथा लागेको लामो समयसम्म स्वास्थ्यकर्मीको सम्पर्कमा पुग्न सकिनन् । भोलिपल्ट हेलिकोप्टर बोलाएर सुर्खेत लैजाँदा उनको बाटोमै ज्यान गयो । त्यो दिन आमा र बच्चाको ज्यान जोगाउन निकै प्रयास गर्यौं, स्वास्थ्य चौकी इन्चार्ज वलीले भने, अघिल्लो दिन अबेर भएकाले हेलिकोप्टर आउन सकेन । भोलिपल्ट ९ बजे हेलिकोप्टर आए पनि सुर्खेत नपुग्दै बाटैमा आमा र शिशुको ज्यान गयो । बिरामी हुनेबित्तिकै अस्पताल पुग्नुपर्छ भन्ने चेतना नहुनु यहाँको प्रमुख स्वास्थ्य चुनौती रहेको यो भेगमा जनस्वास्थ्य सुधारका क्षेत्रमा काम गरिरहेको गैरसरकारी संस्था सर्वांगीण विकास केन्द्र (एचडीसी) का कार्यकारी निर्देशक लीलामणि गौतमले बताए । स्थानीय अहिले पनि धामीझाँक्रीमा विश्वास गर्छन् । केही उपाय नलागेपछि मात्रै स्वास्थ्य संस्था पुग्ने गर्नाले स्वास्थ्य जोखिम बढेको छ, उनले भने । उमेर नपुगी विवाह तथा सुत्केरीसमेत हुँदा यहाँ आमा र बच्चाको ज्यान जोखिममा पर्ने गरेको छ । यहाँ १४१५ वर्षकै उमेरमा विवाह गर्ने परम्पराजस्तै छ । बाटोघाटोकै समस्याले सामान्य अवस्थामा उपचारका लागि जान सम्भव नहुने स्थानीयको भनाइ छ । खोलानाला तरेर स्वास्थ्य संस्था पुग्नुपर्छ । बर्खामा त झन् धरै गाह्रो हुन्छ, ओख्रेनाकी महिला स्वास्थ्य स्वयंसेविका तुली बुढाले भनिन्, यहाँ उपचार सम्भव नहुँदा जिल्ला अस्पतालसम्म पुग्नुपर्छ । बाटोघाटो गतिलो छैन । यसकारण निकै समस्या हुने गरेको छ । सिस्नेबाट जिल्ला अस्पताल रहेको सदरमुकाम रुकुमकोट पुग्न पुथाउत्तरगंगा गाउँपालिका१४ देउखोलासम्म हिँड्नुपर्ने ठूलो सिस्नेकी खिमकुमारी बुढाले बताइन् । त्यसपछि गाडी त भेटिन्छ तर बीचबीचमा पहिरोले तीन वटा सवारीसाधन फेरेपछि बल्ल पुगिन्छ, उनले भनिन्, साँघुरो बाटोमा कतै चिप्लो त कतै भिरालो अनि कति ठाउँमा त माथिबाट ढुंगा खस्ने जोखिम हुन्छ । यस्तो बाटोमा स्ट्रेचरमा बिरामी बोकेर लैजानुपर्ने हुन्छ । स्थानीय स्वास्थ्य चौकीमा आधारभूत स्वास्थ्य सेवा र सामान्य प्रसूति सेवा उपलब्ध रहेको इन्चार्ज वलीले बताए । यसबाहेक स्वास्थ्यकर्मीलाई तालिम दिएर कम्तीमा भिडियो एक्सरे सेवासम्म सञ्चालन गर्न सके गर्भवती आमा र बच्चाको ज्यान जोगिन सक्ने उनको भनाइ छ । सिस्ने१ का वडाध्यक्ष रजबहादुर बुढाले विद्युतीकरण गर्नेबित्तिकै गाउँपालिकामार्फत स्वास्थ्य संस्थाको क्षमता विकासमा लाग्ने बताए । सकेको गरिरहेका छौं । हामीले मात्रै गरेर पुग्ने देखिएन, उनले भने, प्रदेश र संघ सरकारले पनि सिस्नेजस्ता दुर्गम भेगमा विकासका लागि विशेष ध्यान दिन जरुरी छ । िििसाविकको सिस्ने गाविसका ६ वटै बस्तीलाई समेटेर गाउँपालिकाको वडा १ बनाइएको हो । यो वडामा करिब ४ सय घरपरिवार छन् । जिल्ला सदरमुकाम रुकुमबोटबाट यहाँ पुग्न रुकुम पूर्वका बाँकी दुई भुमे र पुथाउत्तरगंगा गाउँपालिका हुँदै जानुपर्छ । सिस्ने भट्टेचौरका बलिराम बुढाले जिल्ला सदरमुकाम पुग्न दिनभर हिँडेर गाडी चढ्न पाएमात्रै मुस्किलले पुगिने बताए । पूरा दिन हिँडेपछि गाडी चढ्ने ठाउँ देउखोलासम्म पुगिन्छ, उनले भने, साधन पाए त्यही दिन, नपाए त्यहीं बास बसेर भोलिपल्ट सदरमुकाम रुकुमकोट पुगिन्छ । रुकुमकोटबाट भुमे५ बालुवा हुँदै पुथाउत्तरगंगा१४ देउखोलासम्म तीनवटा गाडी फेरेर पुगेपछि त्यहाँबाट पैदल हिँड्नुपर्छ । देउखोलाबाट सिस्ने२ नायगाढसम्म पुग्न निकै भिरालो बाटो हिँड्नुपर्ने भएकाले माथिबाट ढुंगा खस्ने जोखिमसमेत हुने ठूलो सिस्नेकी धनमाया बुढाले बताइन् । भुमेको बालुवादेखि पुथाउत्तरगंगाको देउखोलासम्म १०८ किलोमिटर सडक कालोपत्र छ । सिस्नेतर्फ सडक पुर्याउन देउखोलाबाट सडक अघि बढ्न जरुरी छ । तर, देउखोलादेखि पुथाउत्तरगंगाको त्रिवेणीसम्मको ११६ किलोमिटर सडक निर्माणको काम अलपत्र छ । ग्रामीण सडक सञ्जाल सुधार आयोजना रुकुम पश्चिमका इन्जिनियर रामआशिष शाहका अनुसार यो खण्डमा शंकरमाली निर्माण सेवाले ०७५ जेठ २६ गते ठेक्का सम्झौता गरेको थियो । ठेकेदारले म्याद थपेर गत जेठ ११ मा कालोपत्रसहितको सडक बनाउनुपर्ने सम्झौता भए पनि कामै सुरु नभएर ठेक्का अवधि सकिएको छ । अब उक्त कम्पनीसँगको ठेक्का तोड्ने प्रक्रियामा रहेको शाहले बताए । यही सडकलाई सानीभेरीमा पुल बनाएर सिस्ने२ नायगाढ हुँदै सिस्ने गाउँतर्फ लैजाने योजना हो । बीचमा सडक नबन्दा सिस्नेका बासिन्दाका लागि सडक सुविधा पुग्न ढिलाइ भइरहेको वडाध्यक्ष बुढाले बताए । दुई वर्षअघि तकसेरा तर्फबाट डोजर ल्याएर कोलडाँडानिरबाट सानीभेरी तारेर सुर्दीसम्म करिब १० किलोमिटरमा ट्र्याक त खोलियो तर यो लामो र कठिन भएकाले अघि बढेन, उनले भने, देउखोलाको पहरा काटेर सानीभेरीमा पुल नबनाएसम्म हाम्रो वडामा सडक पुग्ने कुनै सम्भावना छैन ।छरिएको बस्ती भएका कारण स्थानीय बालबालिकालाई पढ्न पनि दुःखै छन् । वडाभरिमा बालविकास एउटा, आधारभूत विद्यालय तीन र माध्यमिक विद्यालय दुईवटा छन् । मावि तह पढ्न जाँदा बीचबीचमा खोला तर्नुपर्ने भएकाले बर्खाका बेला बालबालिकालाई एक्लै पठाउन समस्या हुने ठूलो सिस्नेका बखतबहादुर बुढा बताउँछन् । सात कक्षामाथि २ घण्टा हिँडेर पाखापानी पुग्न बाटोमा खोलाको डर हुने उनले बताए । १० कक्षाभन्दा माथि पढ्न छिमेकी नायगाढ वा जिल्ला सदरमुकाम जानुपर्ने बाध्यता रहेको वडाध्यक्ष बुढाले बताए । यसरी घरबाहिर बसेर पढाउन सक्ने यहाँका जनताको आर्थिक हैसियत छैन, उनले भने, यसकारण यहाँका धेरै विद्यार्थीको पढाइ बीचैमा छुट्छ । नेपाल टेलिकमले टेलिफोन र फोरजी सेवा उपलब्ध गराए पनि विद्युत् नपुग्दा एकातिर सञ्चार सेवा पनि नियमित हुन सकिरहेको छैन भने अर्कोतिर स्थानीय सोलार र टुकीको वैकल्पिक व्यवस्था गरेर उज्यालोको जोहो गरिरहेका छन् ।"
बीआरआईको 'परियोजना कार्यान्वयनयोजना सम्झौताको गृहकार्य,"(काठमाडौं)नेपालमा बेल्ट एन्ड रोड इनिसिएटिभ (बीआरआई) कार्यान्वयन भएनभएको अन्योल भइरहँदा प्रधानमन्त्री पुष्पकमल दाहालको आसन्न चीन भ्रमणमा यसको परियोजना कार्यान्वयन योजना सम्झौता हुने गरी गृहकार्य थालिएको छ । परराष्ट्र मन्त्रालय स्रोतका अनुसार नेपालले बीआरआई फ्रेमवर्कमा हस्ताक्षर गरेको ६ वर्षपछि परियोजना कार्यान्वयन योजना सम्झौतामा हस्ताक्षर गर्न लागेको हो । प्रधानमन्त्री दाहाल असोज पहिलो साता चीन पुग्ने गरी भ्रमणको गृहकार्य भइरहेको छ । प्रधानमन्त्रीज्यूको चीन भ्रमणको दौरान बीआरआई परियोजना कार्यान्वयन योजनाको सम्झौता हुने गरी गृहकार्य भइरहेको छ । सम्भवतः यस पटक त्यो सम्झौता हुन्छ । त्यसपछि नेपालमा बीआरआईअन्तर्गतका परियोजना चयन गरेर कार्यान्वयनमा जान सकिन्छ, परराष्ट्रका एक उच्च अधिकारीले बताए ।नेपाल र चीनबीच सन् २०१७ मेमा बीआरआईको साझेदारी पक्षमा हस्ताक्षर भएको थियो । राष्ट्रपति सी चिनफिङ शक्तिमा आएपछि सन् २०१३ बाट चीनले वान बेल्ट वान रोड (ओबिओआर) लाई अघि सारेको थियो । चिनियाँ लगानीमा विश्वलाई जमिन र समुद्री मार्गमार्फत जोड्ने गरी अघि सारिएको उक्त परियोजनालाई सन् २०१५ बाट बीआरआई नाम दिइएको हो । त्यसपछि सडक सञ्जालका साथै पूर्वाधारहरूको विकास निर्माण र अन्य क्षेत्रहरूलाई पनि समेटिएको थियो । सन् २०१९ मा तत्कालीन प्रधानमन्त्री केपी शर्मा ओलीको चीन भ्रमणमा बीआरआई परियोजनाअन्तर्गत नेपालले सुरुवातमा ३५ वटा परियोजनाको सूची पठाएको थियो । पछि चीनकै अनुरोधमा ९ वटा परियोजनामा झारेर पठाइयो । सरकारी अधिकारीका अनुसार ती परियोजनाहरूमा रसुवागढीकाठमाडौं सडक स्तरोन्नति, किमाथांकालिने सडक निर्माण, दिपायलबाट चिनियाँ नाकासम्मको सडक, टोखाविदुर सडक (टनेलसहित), गल्छीरसुवागढीकेरुङ ४०० केभी ट्रान्समिसन लाइन, केरुङकाठमाडौं रेलको सम्भाव्यता अध्ययन, तमोर हाइड्रो परियोजना (७६२ केभी), फुकोट कर्णाली हाइड्रो परियोजना (४२६ केभी) र मदन भण्डारी विश्वविद्यालय हुन् ।उक्त परियोजना नेपाल सरकारले चीनसमक्ष पेस गरे पनि बीआरआईअन्तर्गत काम नभएपछि ती परियोजनाहरू फरक रूपमा अगाडि बढाइएको छ । कुनै परियोजनाको द्विपक्षीय रूपमा काम भइरहेको छ भने कुनै भारतलाई निर्माण गर्ने जिम्मा दिइएको छ । केरुङकाठमाडौं रेलको सम्भाव्यता अध्ययन चिनियाँ प्राविधिक टोलीले गरिरहेको छ भने फुकोट कर्णाली हाइड्रो परियोजना निर्माणको जिम्मा भारतलाई दिइएको छ । प्रधानमन्त्री दाहालको भारत भ्रमणमा गल्छीरसुवागढीकेरुङ ४०० केभी ट्रान्समिसन लाइनलाई परिमार्जन गरेर २२० केभीमा झार्दै द्विपक्षीय रूपमा अघि बढाइने गृहकार्य भइरहेको छ । लगानी बोर्डको ५५ औं बैठकले तमोर हाइड्रो परियोजना कार्यान्वयनका लागि उच्चस्तरीय समिति गठन गरी अध्ययन गर्न दुई महिना समय दिएको छ ।नेपालले चीनसँग बीआरआई सम्झौता गरे पनि सोअन्तर्गत परियोजना कार्यान्वयन योजनाको सम्झौता भने हालसम्म गर्न सकेको छैन । चिनियाँ पक्षले भने नेपालमा बीआरआईअन्तर्गत परियोजनाको सुरुवात भइरहेको पटकपटक जनाउँदै आएको छ । गत असार ६ मा चीनले पोखरा विमानस्थल बीआरआई परियोजनाअन्तर्गत निर्माण भएको दोहोर्यायो । नेपालका लागि चिनियाँ राजदूत छन सोङले पनि बीआरआई परियोजनाअन्तर्गत भएको दाबी गरे ।यसअघि २०७९ पुसमा विमानस्थल उद्घाटन समारोहलाई सम्बोधन गर्दै चीनका कार्यवाहक राजदूत वाङ सिनले बीआरआई का लागि पोखरा विमानस्थल उज्ज्वल कार्य बनेको बताएका थिए । जबकि नेपाली पक्षले बीआरआईअन्तर्गत कुनै पनि परियोजनामा सम्झौता नभएको दाबी गर्दै आएको छ । विमानस्थल उद्घाटनको अघिल्लो दिन काठमाडौंस्थित चिनियाँ दूतावासले पनि वक्तव्य जारी गर्दै पोखरा विमानस्थल बीआरआईअन्तर्गत रहेको दाबी गरेको थियो । यो नेपालचीन बीआरआई सहयोगको प्रमुख परियोजना हो, दूतावासले भनेको थियो ।असारमा सोही स्थानमा पुगेर राजदूत छनले पोखरा अन्तर्राष्ट्रिय विमानस्थलको डिजाइन र निर्माण चीन सरकारको सहयोगमा भएको उल्लेख गरे । पोखरा अन्तर्राष्ट्रिय विमानस्थलको डिजाइन र निर्माण चीन सरकारको सहयोगमा भएको हो । चाइनिज इन्जिनियरिङहरूबाट यो निर्माण भएको हो । अन्ततः हामीले पोखराबाट अन्तर्राष्ट्रिय उडानको सफल अवतरण गरेका छौं, यो बीआरआई परियोजनाअन्तर्गतको हो, उनले भनेका थिए ।पोखरामा अन्तर्राष्ट्रिय विमानस्थल निर्माण गर्न प्राधिकरणले २०७२ सालमा चीन सरकार र एक्जिम बैंकको १ अर्ब ३७ करोड ८७ लाख चिनियाँ युआन ऋण नेपाल सरकारमार्फत लिएको थियो । जसमा एक्जिम बैंकबाट ३५ करोड ५९ लाख ३० हजार युआन निर्ब्याजी र १ अर्ब २ करोड २८ लाख १० हजार युआन ब्याज तिर्ने सर्तमा गरी १ अर्ब ३७ करोड चिनियाँ युआन ऋण सम्झौता गर्दै नेपाल सरकारले प्राधिकरणलाई ५ प्रतिशत ब्याजदरमा (सहायक ऋण) उपलब्ध गराएको थियो ।तर सरकारले भने पटकपटक नेपालमा बीआरआईअन्तर्गतको कुनै पनि कार्यक्रम लागू नभइसकेको बताएका छन् । असारको दोस्रो साता संसद्लाई सम्बोधन गर्दै परराष्ट्रमन्त्री एनपी साउदले नेपालमा बीआरआईअन्तर्गत कुनै पनि परियोजना कार्यान्वयन नभएको बताएका थिए । नेपालमा बीआरआई कार्यान्वयनका लागि परियोजना कार्यान्वयन योजना सम्झौता गर्ने विषयमा यसअघि पनि नेपाल र चीनबीच छलफल भएको थियो । २०७८ को चैतमा नेपाल भ्रमणका दौरान चिनियाँ विदेशमन्त्री वाङ यीले उक्त सम्झौता गर्ने प्रस्ताव नेपाललाई राखेका थिए । त्यस बेलाको शेरबहादुर देउवाको सरकारले बीआरआईअन्तर्गत नेपालले अनुदान र सहुलियत ऋणमात्र लिने तर कमर्सियल ऋण नलिने भन्दै सम्झौतामा हस्ताक्षर गरेन ।फेरि आएर प्रधानमन्त्री दाहालको चीन भ्रमणका दौरानमा नेपाली पक्षले चिनियाँ पक्षसँग सहकार्य गरेर उक्त प्रस्तावलाई अघि बढाउन लागेको हो । यस सम्बन्धमा गत मंगलबार परराष्ट्रमन्त्री साउदले चिनियाँ राजदूत छनसँग मन्त्रालयमा भेटवार्ता गरेर छलफलसमेत गरिरहेका छन् । पूर्वपरराष्ट्रमन्त्री तथा चीनका लागि नेपालका पूर्वराजदूत महेन्द्रबहादुर पाण्डे नेपाल र चीनले हालसम्म परियोजना कार्यान्वयन योजना सम्झौता किन नभएको भन्नेबारेमा आफूलाई थाहा नभएको उल्लेख गर्दै अब यो छिटोभन्दा छिटो गर्नुपर्ने बताउँछन् । नेपालले अध्ययन गरेर बीआरआईअन्तर्गत नेपालका हितमा केके परियोजना उपयुक्त हुन्छन्, त्यसलाई टुंगो लगाउने र सम्बन्धित पक्षसँग कुरा गरेर निष्कर्षमा पुग्नु उचित हुन्छ । त्यसका लागि परियोजना कार्यान्वयन योजना सम्झौतामा सबैभन्दा पहिला हस्ताक्षर गर्न जरुरी हुन्छ, उनले भने । पाण्डेले प्रधानमन्त्रीको भ्रमणमा कुनै सूची लिएर जानेभन्दा पनि दुई मुलुकबीचको सम्बन्धलाई बलियो बनाउनु महत्त्वपूर्ण भएको उल्लेख गरे । दुई मुलुकका नेताहरू बसेर कुराकानी गरेपछि मात्र परियोजनाका कुरा गर्ने हुन्, उनको भनाइ थियो ।चीनका लागि पूर्वराजदूत राजेश्वर आचार्यले परियोजना कार्यान्वयन योजना सम्झौता महत्त्वपूर्ण पक्ष भएकाले यस सम्बन्धमा परराष्ट्रमन्त्री साउदले बोलाएर सुझाव माग्दासमेत सल्लाह दिएको जानकारी दिए । बीआरआई त्यसमा पनि पोखरा अन्तर्राष्ट्रिय विमानस्थलका सम्बन्धमा परस्पर विरोधी कुरा आयो । चिनियाँहरूले बीआरआईअन्तर्गतको भन्यो भने हाम्रो परराष्ट्र मन्त्रालयले बीआरआई लागू भएको छैन भनेको छ, उनले भने, यस्तो कुरामा हामी प्रस्ट हुनुपर्छ । दुई मित्र राष्ट्रहरूबीचमा यस्तो अमिल्दो कुराकानी भइरहेको छ । त्यो हुनु हुँदैन । उनले अब परियोजना कार्यान्वयन योजना सम्झौता गरेर परियोजना छनोट र मोडालिटीका बारेमा संवाद गर्नुपर्ने बताए ।"
"दलित महिला सांसद बोल्छन्, सुनुवाइ हुँदैन","रुक्मणी राना बराइली (वैशाख ६, जेठ ९, २४ र असार ८) सडक निर्माण अपूरो भएको बारे ध्यानाकर्षणनीति तथा कार्यक्रममाथि छलफलराजस्व र न्यायको वार्षिक अनुमानमाथि छलफलबजेटमाथिको छलफलमा व्यवहारमुखी बजेट बनाउन सुझाव रूपा विक (वैशाख ५, जेठ १० र २८)राजस्व र व्ययको वार्षिक अनुमानमाथि छलफलमा रायपश्चिम रुकुमका नवराज विकलगायतले न्याय नपाएको र अन्य जातीय घटनामाथि ध्यानाकर्षण दिनैपिच्छे दलितमाथि विभेद बढेको र दलितले न्याय नपाएकामा ध्यानाकर्षण अनिशा नेपाली (जेठ ९ र असार ३)विनियोजन विधेयकमाथि छलफल शान्ति विक (असार २९) दलितमाथि अमानवीय व्यवहार भएको विवरणसहित न्याय र समानताका लागि ध्यानाकर्षण"
जिम्मेवारीले बदलिएको दैनिकी,"(अछाम)खरखरी अक्षर पढ्न नसक्ने भए पनि चौरपाटी गाउँपालिका६ दुनीकी ३० वर्षीया बसन्ती साउदले वडा सदस्यको भूमिका कुशलतापूर्वक निर्बाह गरिरहेकी छन् । गरिबी र अभावसँग जुध्दै हुर्केकी उनलाई निर्वाचित जनप्रतिनिधि भएपछि दुनियाँ नै बदलिएजस्तो भएको छ । अहिले जसोतसो आफ्नो नाम लेख्न सक्ने भएकी छन् । १३ वर्षको उमेरमा उनको मागी विवाह भएको थियो । बिहेको एक वर्षपछि नै श्रीमान् गुमाइन् । राजनीतिबारे जानकार नभए पनि नेकपा एमालेले महिला वडा सदस्यमा उम्मेदवार बनायो । आफूजस्तै दुःख पाएका महिला देख्दा झन् पीडा हुन्थ्यो । उनीहरूसँगै मिलेर केही गर्न पाए हुन्थ्यो भन्ने हुटहुटी थियो, बसन्तीले भनिन्, पार्टीले उम्मेदवार हुनुपर्यो भन्दा मैले पनि हुन्छ भनें, सबैको सहयोगबाट निर्वाचित पनि भएँ ।निर्वाचित हुनुअघिसम्म बसन्तीलाई आफ्नै दुःखले सताउँथ्यो । मन टोलाउँथ्यो । हिजोआज भने उनी वडाका अनेकन काममा खटिन्छिन् । भनिन्, अहिले मलाई दिन बितेको पत्तो हुँदैन । चुनावअघिसम्म उनलाई मान्छेका अघि गएर बोल्न त परको कुरा, अघि गएर उभिन पनि सकस पर्थ्यो रे । उनले थपिन्, वडा सदस्य नभएको भए मेरो जिन्दगी केही नबुझी आफ्नै पीडामा यसै जाने रहेछ । अचेल भने उनी वडाका विभिन्न कार्यक्रममा सहभागी हुन्छिन्, निर्धक्क भएर बोल्छिन् । वडाको बजेट बनाउने बेला महिला र दलितका पक्षमा बजेट ल्याउन धेरै मिहिनेत गर्नुपर्यो, उनले भनिन्, राम्ररी पढ्न नआए पनि के लेखेको रहेछ भनेर अरूलाई सोध्छु ।चौरपाटी गाउँपालिका६ दुनीकी ४७ वर्षीया थुना परियारको जीवनको दुःख पनि बसन्तीको भन्दा फरक छैन । १४ वर्षमा बिहे गरेर १५ वर्षमा आमा बनेकी उनले सबैभन्दा दुःख त्यतिबेला पाइन्, जब हैजाका कारण ९ दिनको फरकमा ४ वर्षीय छोरा र श्रीमान्को मृत्यु भयो । त्यतिबेला कति दुःख पाइन् भन्ने सम्झिँदा पनि अहिले उनलाई भक्कानो छुट्छ । वियोगको चोटमाथि अभावले दिएको पीडा सहेर छोरी हुर्काइरहेकी थुनालाई गत स्थानीय तह निर्वाचनमा एमालेले नै दलित महिला वडा सदस्यको उम्मेदवार बनायो । निर्वाचन जितेपछि थुनाको सार्वजनिक जीवन बदलिँदै गएको छ । घरपरिवारको काममा मात्रै सक्रिय उनी बिस्तारै बाहिरफेर गर्न थालेकी छन्, आमा समूह र संघसंस्थाको कार्यक्रममा सक्रिय हुने थालेकी छन् । आफूलाई सधैंभरि पीडामा राखेर पनि नहुँदो रहेछ । गाउँमा हुने हरेक बैठक, तालिममा जाँदाजाँदै अहिले म बोल्न सक्ने भएकी छु, उनले भनिन्, कतिपयले मलाई हाम्रा गाउँकी नेता हो भन्दै जिस्क्याउँछन् । उपचार अभावमा छोरा र श्रीमान् गुमाएकी थुना स्थानीयको स्वास्थ्य उपचार र एकल महिलाका मुद्दालाई स्थानीय तहले प्राथमिकतामा राख्नुपर्ने बताउँछिन् । निर्वाचित हुनुअघिसम्म हरेक दिन उनको दैनिकी घरको कामबाट सुरु हुन्थ्यो र घरकै काममा सकिन्थ्यो । तर, अहिले उनी पालिका र वडाका बैठकमा जान्छिन्, तालिममा सहभागी हुन्छिन् । वडा बैठकमा महिला सदस्यका कुरा कम सुनिने उनको अनुभव छ । अरू जनप्रतिनिधिजसरी नै हामी पनि मतदाताको मत पाएरै आएको हो । तर, बैठकमा हाम्रा कुरा सुनिँदैन, उनले भनिन्, अन्य वडामा कसरी काम हुन्छ, महिला वडा सदस्यले कसरी काम गरेका छन् भनेर पनि सोधीखोजी गर्छु ।चौरपाटी गाउँपालिका४ की ५५ वर्षीया ढुन्की कामी हस्ताक्षरसम्म सजिलै गर्न नसक्ने महिला हुन् । एक वर्षअघिसम्म राजनीति, सहर, बजार, बैठक, तालिम यी सबै उनका लागि बिराना विषय थिए । तर, अहिले उनी यसमा बिस्तारै परिचित भइरहेकी छन् । एक वर्षअघि सम्पन्न स्थानीय तहको निर्वाचनमा उनलाई कांग्रेसले दलित महिला सदस्यको उम्मेदवार बनायो । निर्वाचित पनि भइन् । आफैंले नसोचेको पदको जिम्मेवारी आयो, उनले भनिन्, दलित र गैरदलितबीचको भेदभावलाई मैले ज्यादै नजिकबाट देखेकी छु । गैरदलितले प्रयोग गरिरहेको धाराको पानी खान नपाइने, बाटो हिँड्दा तर्केर हिँड्नुपर्ने जस्ता व्यवहारको सामना गरेकी ढुन्कीलाई यो सबै बदल्न मन छ । गाईबस्तु, मेलापात, घाँसदाउराकै वरिपरि अल्झिएकी उनी राजनीतिमा आएपछि बदलिएको जीवनीबारे तुलना गर्दै भन्छिन्, पहिले आज एउटाको, भोलि अर्कैकोमा काम गरेरै समय बित्थ्यो, बिहान उठेदेखि राति नसुतुन्जेल कामैले छोड्दैनथ्यो । महिला सदस्यमा निर्वाचित भएपछि आफूमा आत्मविश्वास जागेको ढुन्कीले सुनाइन् । पहिले देख्दा पनि वास्ता नगर्नेहरू अहिले के छ नेताज्यू भन्दै बोल्छन्, उनले भनिन्, जिताएर पठाए पनि केही गर्नु भएन भनेर गुनासो गर्ने पनि छन् । कतिपयले त गाली नै गर्छन्, रिसाउँछन् पनि ।पहिले घरायसी चुलोचौकामा व्यस्त रहने ढुन्कीलाई अहिले गाउँमा हुने बैठक, तालिम, पार्टीका कार्यक्रममा जानै भ्याइनभ्याइ छ । पहिले त के बोल्ने, कसो गर्ने भनेर हडबडाउँथें, उनले भनिन्, अहिले भने मनमा लागेका कुरा बोल्न सक्छु । संघीयताले परिकल्पना गरेको र संविधानले अनिवार्य व्यवस्था गरेकै कारण अहिले प्रत्येक वडा तहमा महिला नेतृ जबर्जस्त रूपमा आएको दलित महिला संघ (फेडो) अछामकी अध्यक्ष लक्ष्मी सोवले बताइन् । महिलाहरू राजनीतिक रूपमै स्थापित भइरहेका छन्, उनले भनिन्, केही महिलाको वडा सदस्यबाट सुरु भएको राजनीति माथिल्लो तहसम्म पनि पुगेको छ ।"
नेपालको नक्सालाई अन्तर्राष्ट्रिय समुदायले सम्मान गर्नुपर्छ : परराष्ट्र,"काठमाडौं (कास) परराष्ट्र मन्त्रालयले नेपालको नक्सालाई छिमेकी र अन्तर्राष्ट्रिय समुदायले सम्मान गर्नुपर्ने उल्लेख गरेको छ । सन् २०२० मा नेपालको संसद्ले सर्वसम्मतिले स्वीकृत गरेको राजनीतिक र प्रशासनिक नक्सामा नेपाल दृढ र स्पष्ट छ । यो नक्सालाई हाम्रा छिमेकीहरू र अन्तर्राष्ट्रिय समुदायले सम्मान गर्नॅपर्छ भन्ने नेपाल सरकार स्पष्ट रूपमा विश्वास गर्छ, मन्त्रालयको विज्ञप्तिमा भनिएको छ । मन्त्रालयले चीन वा भारतको नाम भने उल्लेख गरेको छैन । परराष्ट्रले नेपाल सीमा विवाद वार्ता र कूटनीतिबाट समाधान गर्न प्रतिबद्ध रहेको पनि स्पष्ट पारेको छ । चीनले भदौ ११ मा आफ्नो नयाँ नक्सा जारी गर्दा नेपालको पुरानै नक्सा राखेर जारी गरेपछि सरकारले प्रतिक्रिया दिएको हो । नेपालको भूमि भारतले समेटेपछि नेपालले २०७७ जेठ ७ मा लिपुलेक, लिम्पियाधुरा र कालापानीलाई समेटेर नयाँ चुच्चे नक्सा निकालेको थियो । त्यसलाई संसद्ले जेठ ३१ मा सर्वसम्मतले अनुमोदन गरेर संविधानको अंग बनाएको थियो । तर भारतले नेपालको नयाँ नक्सालाई स्वीकार गरेको छैन र नेपाली भूमिमा भारतीयहरू अझै बसिरहेका छन् । नेपालको नयाँ नक्सालाई भारतले स्वीकार नगरिरहँदा चीनले सन् २०२३ को संस्करण भन्दै सोमबार नयाँ चुच्चे नक्साको स्थानमा पुरानै नक्सालाई स्थान दिएर आफ्नो नक्सा बाहिर ल्यायो । चीनको सरकारी मिडिया ग्लोबल टाइम्सका अनुसार उक्त नक्सा चीनको प्राकृतिक स्रोत मन्त्रालयले जारी गरेको हो । यो नक्सा चीन र विश्वका विभिन्न देशको राष्ट्रिय सीमा रेखांकन विधिका आधारमा तयार गरिएको हो, ग्लोबल टाइम्समा उल्लेख छ । भारत र चीनबीच सीमा विवाद चलिरहँदा दुवै मुलुकले दाबी गरिरहेका अक्साई चीन र अरुणाचलको भागलाई पनि चीनले समेटेको छ । चीनले नेपालको सीमा सम्बन्धमा विवादास्पद कुरा बाहिर ल्याएको पहिलो पटक भने होइन । सन् २०१५ मा भारतका प्रधानमन्त्री नरेन्द्र मोदीको चीन भ्रमण दौरान भारतचीनबीच भएको ४१ बुँदे सम्झौताको २८ औं बुँदामा भारत र चीन लिपुलेक नाकाबाट सीमा व्यापार बढोत्तरीका लागि कामकुरो गर्न मञ्जुर भएका छन् भन्ने उल्लेख गरिएको थियो । त्यस बेला नेपालले दुवै मुलुकलाई प्रोटेस्ट नोट पठाएको थियो । जसको जवाफ दुवै देशले हालसम्म दिएका छैनन् ।"
"बिजुली उत्पादन, प्रसारण र वितरणका लागि छुट्टाछुट्टै कम्पनी","(काठमाडौं)सरकारले एउटै कम्पनीलाई विद्युत् उत्पादन, प्रसारण र वितरण गर्न नपाउने गरी विद्युत् ऐन संशोधनको तयारी गरेको छ । मन्त्रिपरिषद्बाट मंगलबार पास भएको विद्युत् ऐन ०८० को मस्यौदामा एउटै कम्पनीले उत्पादन, प्रसारण र वितरण गर्न नपाउने व्यवस्था छ । हाल विद्युत् उत्पादन, प्रसारण र वितरणमा नेपाल विद्युत् प्राधिकरणको एकाधिकार छ । मन्त्रिपरिषद्बाट स्वीकृत मस्यौदा संसद्मा पेस भएपछि पास भएको खण्डमा प्राधिकरण उत्पादन, प्रसारण, वितरणका लागि छुट्टाछुट्टै संस्था खडा गर्नुपर्नेछ । पाँच वर्षभित्र त्यस्तो संस्थाले विद्युत् उत्पादन, प्रसारण र तथा वितरणका लागि छुट्टाछुट्टै संस्था गठन गर्नुपर्ने मस्यौदामा उल्लेख छ । विद्युत् आयोजनाको विकास तथा सञ्चालनका लागि एउटै संस्थालाई एकभन्दा कार्यका लागि अनुमति प्रदान गरिने छैन, संशोधनका लागि तयार मस्यौदाको दफा १८ को १ मा भनिएको छ । तर, राष्ट्रिय प्रसारण ग्रिड नपुगेको क्षेत्र, विद्युत् आपूर्ति गर्न भारवहन क्षमता तथा अन्य प्राविधिक कारणले सम्भव नभए उक्त दफाले असर गर्ने छैन । लामो समयदेखि निजी क्षेत्रले माग गर्दै आएको विद्युत् व्यापारलाई ऐनको मस्यौदामा समावेश गरिएको छ । विद्युत् व्यापार तथा प्रसारण लाइनमा निजी क्षेत्रको सहभागितालाई प्रस्तावित मस्यौदाले समेटेको छ । यस ऐनको अधीनमा रही व्यापार अनुमतिपत्र प्राप्त संस्थाले विद्युत्को व्यापार गर्न सक्नेछ, मस्यौदाको दफा ३४ को १ मा उल्लेख छ । विद्युत् उत्पादन अनुमति पाएका संस्थाले उत्पादन गरेको विद्युत् पूर्ण वा आंशिक रूपमा खरिद गर्ने, व्यापार अनुमति पाएका संस्थाबीच आपसमा विद्युत् खरिदबिक्री गर्ने, खरिद गरेको विद्युत् थोक वा खुद्राका रूपमा बिक्री गर्ने र विद्युत्को अन्तरदेशीय व्यापार गर्ने व्यवस्था मस्यौदामा गरिएको छ । ऐनको मस्यौदामा प्रसारण, वितरणजस्ता कुरामा खुला पहुँच प्रावधान राखिएको छ । खुला पहुँच भन्नाले विद्युत् उत्पादन, व्यापार वा ग्राहक सेवा अनुमतिपत्र प्राप्त संस्थाले राष्ट्रिय प्रसारण ग्रिड, वितरण प्रणाली र सोसँग सम्बन्धित संरचना तथा सुविधा बिनाभेदभाव प्रयोग गर्न पाउने व्यवस्था उल्लेख छ । विद्युत् उत्पादन आयोजनाको विकास तथा सञ्चालन प्रतिस्पर्धामा गर्नुपर्ने व्यवस्था छ । विद्युत्, प्रसारण वितरण, व्यापार वा ग्राहक सेवाको विकास तथा सञ्चालनसमेत प्रतिस्पर्धाका आधारमा गर्नुपर्ने मस्यौदामा उल्लेख छ । यस्तै विद्युत् खरिद प्रतिस्पर्धामा गर्ने व्यवस्था छ । स्वदेशमा खपत हुने विद्युत्को हकमा वितरण गर्ने संस्थाले प्रतिस्पर्धा गराई विद्युत् खरिद गर्नुपर्ने उल्लेख छ । ऐन लागू हुनुअघि अनुमति पाएका आयोजनाले चाहे विद्युत् खरिदबिक्रीमा भाग लिन पाउने व्यवस्थासमेत गरिएको छ । यसअघि ५० वर्ष रहेको जलविद्युत् आयोजनाको अनुमतिपत्रको अवधि ४५ वर्षमा झारिएको छ । जलस्रोतबाहेक अन्य स्रोतको उत्पादन अवधि २५ वर्ष, विद्युत् प्रसारण, वितरण र व्यापारका लागि २५ वर्षको अनुमति व्यवस्था राखिएको छ । उत्पादित विद्युत् सोझै विदेशी बजारमा निर्यात गर्ने गरी प्रस्ताव गरे जलशाययुक्त आयोजनामा ४० र अन्यमा ३५ वर्षको अनुमति दिइने व्यवस्था छ । आयोजनामा अवरोध, विकास तथा सञ्चालनमा बाधाजस्ता समस्या भए सरकारले पाँच वर्ष थप गर्न सक्ने उल्लेख छ । मस्यौदमा पाँच मेगावाटसम्म जडित क्षमताको आयोजना तथा वैकल्पिक ऊर्जासम्बन्धी आयोजना पालिकालाई अधिकार दिइएको छ । २५ मेगावाटसम्म प्रदेश र त्यसभन्दा माथि केन्द्र सरकारलाई अधिकार दिइएको छ । पालिकाको सिमानामा पर्ने दुई वा त्यसभन्दा बढी पाँच मेगावाटसम्मको आयोजनाको अधिकार प्रदेश सरकारलाई दिइएको छ । दुई वा त्यसभन्दा बढी प्रदेशको सिमानामा पर्ने आयोजनाको अधिकार केन्द्र सरकार मातहतमा रहनेछ । राष्ट्रिय ग्रिडमा जोडिने आयोजनाको हकमा केन्द्र सरकारको अधिकार रहने तथा प्रदेश र पालिकासँगको सहकार्यमा जतिसुकै क्षमताको पनि आयोजना सञ्चालन गर्न सकिने मस्यौदामा उल्लेख छ । बहुउद्देश्यीय वा जलाशययुक्त आयोजनामा बाँध निर्माण, व्यवस्थापन तथा सञ्चालन र उत्पादन गर्नसमेत अलग अलग संस्थालाई अनुमति दिन सक्ने पनि मस्यौदामा बताइएको छ । निजी क्षेत्रले लामो समयदेखि विद्युत् व्यापार अनुमति माग गर्दै आएको र सरकारले विद्युत् ऐन पास गरेर त्यो सुविधा दिनुपर्ने स्वतन्त्र ऊर्जा उत्पादकहरूको संस्था, नेपाल (इप्पान) का अध्यक्ष गणेश कार्की बताउँछन् । निजी क्षेत्रलाई विद्युत् व्यापारको लाइसेन्स दिए उसले अन्तर्राष्ट्रिय बजारमा बिक्री गर्न सक्छ, उनले भने, निजी क्षेत्रले उत्पादन गरेका कतिपय आयोजनाको बिजुली बिक्री भएको छैन । अनुमति पाए जसरी नि बिक्री गर्छ । मस्यौदाअनुसार विद्युत्, उत्पादन, प्रसारण र वितरण छुट्टाछुट्टै संस्थाले गर्नुपर्ने पूर्वऊर्जा सचिव देवेन्द्र कार्कीको भनाइ छ । उत्पादन, प्रसारण लाइन पनि उसैको र वितरण पनि उसैको हुँदा एकाधिकार हुन्छ । त्यसकारण यो फरकफरक हुनुपर्छ, उनले भने, यसअघि उत्पादनका लागि विद्युत् उत्पादन कम्पनी र प्रसारणका लागि राष्ट्रिय प्रसारण ग्रिड कम्पनी स्थापना भएका थिए । यसमा मान्छे भर्ती गर्नेबाहेक केही भएको छैन । विद्युत् प्राधिकरणको अनबन्डलिङमा त्यहाँका कर्मचारी र ट्रेड युनियनले गर्न दिँदैनन् । सरकारले उत्पादन प्रसारण र वितरण एउटै कम्पनीलाई दिनु गलत रहेको र नयाँ ऐनमा त्यो व्यवस्था हटाउनुपर्ने इप्पानका महासचिव बलराम खतिवडाको भनाइ छ । एउटै कम्पनीलाई सबै काम गर्न दिँदा बजारमा कसरी प्रतिस्पर्धा हुन्छ, उनले भने, एकाधिकार तोड्नलाई पनि यो फरक फरक कम्पनीलाई दिनुपर्छ । निजी क्षेत्रले लामो समयदेखि माग गर्दै आएको विद्युत् व्यापारका लागि ऐन संशोधन चाँडोभन्दा चाँडो संसद्बाट पास गर्नुपर्ने खतिवडा बताउँछन् ।प्राधिकरण सरकारकै रहेको र सरकारले पुनःसंरचना गर्न चाहे गर्न सक्ने प्राधिकरण सञ्चालन समिति सदस्य कपिल आचार्यले जनाए । सरकारले कुनै पनि ऐन ल्याए त्यसलाई सबैले सजिलै मान्नुपर्छ, उनले भने, यसअघि उत्पादन र प्रसारणका लागि कम्पनी स्थापना गरे पनि त्यसको प्रभावकारिता देखिएको थिएन । ऐनमा पाँच वर्षको व्यवस्था गरेको भन्ने सुनिएको छ । त्यसैअनुसार होला ।"
अनुदानले तान्यो रैथाने बालीतिर,"(काठमाडौं)मकवानपुरगढीस्थित कालीखोलाकी नीरमाया तामाङले ३ वर्षअघिसम्म ६ रोपनी जग्गामा मात्रै कोदो रोप्थिन् । मूल्य नपाउने र दुःख धेरै नहुने भन्दै थोरै मात्र कोदो लगाउने गरेकी थिइन् । यसपालि उनले १३ रोपनी जग्गामा कोदो रोपिसकिन् । पहिला मूल्य नपाउने भएकाले वस्तुलाई नल खुवाउन हुन्छ भनेर कोदो रोप्थ्यौं, उनले भनिन्, अहिले मूल्य नि पाइन्छ । त्यही भएर सबै जग्गामा कोदो रोप्छौं । गाउँपालिकाले प्रतिकिलो ५ रुपैयाँ अनुदान दिन्छ । आफैंले कोदो पनि किन्छ । तीन आर्थिक वर्षदेखि ९ देखि १० क्विन्टलसम्म कोदो बेचिरहेको उनले सुनाइन् । जबकि पहिला ३४ क्विन्टल कोदो मुस्किलले बेचिन्थ्यो । पहिला प्रतिकिलो ३० देखि ४० रुपैयाँसम्म पुग्थ्यो । अहिले प्रतिकिलो ४७ रुपैयाँ पाइन्छ, उनले भनिन्, अहिले त गाउँका सबैले कोदो रोप्छन् । बेच्न नि टाढा जानुपर्दैन । मकवानपुरगढी गाउँपालिकामा उत्पादित कोदो वडा४ का कृषि सहकारीले किन्छन् । संघीय सरकारले रैथाने बाली कार्यक्रमका लागि मकवानपुरगढीमा ३ वर्षदेखि बजेट पठाउन थालेको छ । संघीय सरकारले पठाएको बजेटसँगै गाउँपालिकाले समेत रैथाने बाली प्रवर्द्धनका लागि बजेट छुट्याउँदै आएको छ । सोही कारण तीन वर्षअघि २ सय ५० हेक्टर जमिनमा कोदो बाली लगाइन्थ्यो, अहिले ३ सय हेक्टर जमिनमा लगाउन थालिएको गाउँपालिकाको तथ्यांक छ । कोदोको उत्पादन र उत्पादकत्व बढाउनुका साथै यसको खपत गराउनसमेत स्कुलको दिवा खाजा कार्यक्रममा साताको बिहीबार रैथाने उत्पादन खुवाउनुपर्ने गाउँ कार्यपालिकाले निर्णयसमेत गरेको छ । संघको बजेट किसानसँगै छलफल गरेर विभिन्न प्रविधि, उन्नत बीउबिजनलगायतमा खर्च गर्छौं, गाउँपालिकाका कृषि शाखाका प्रमुख चन्द्रकान्त चौधरीले भने, कोदो बालीको क्षेत्र विस्तार, उत्पादन र उत्पादकत्व वृद्धि गर्न बजेट खर्च हुन्छ । गाउँपालिकाले गत वर्षदेखि बाँझो जग्गा खनजोत गरेर खेती गर्ने किसानलाई प्रतिरोपनी ९ सय रुपैयाँ प्रोत्साहन अनुदान दिन थालेको छ । यस वर्ष ४१ रोपनी बाँझो जग्गा खनजोत भइसक्यो, उनले भने, उत्पादन प्रवर्द्धनसँगै मृल्यशृंखलामा आबद्ध गराई प्रशोधन गरेर बजारसम्म पठाउन गाउँपालिकाबाट सहयोग गरिरहेका छौं । दिवा खाजा कार्यक्रममा कोदोको सेल, हलुवा, फापरको फुलौरा, जुनेलोको लड्डु, खिर, मकै, फर्सीको खिरलगायत हुन्छ । गाउँपालिकाले गत वर्ष कोदोको न्यूनतम समर्थन मूल्य ४५ रुपैयाँ तोकेको थियो । यस वर्ष समर्थन मूल्य तोक्न प्रक्रिया अघि बढाइए पनि मूल्य तोकिनसकेको उनले सुनाए । कोदो भण्डारणका लागि समेत गाउँपालिकाकै सहयोगमा भवन निर्माण भएको उनले बताए । गाउँपालिकाले कोदो किनेबापत सहकारीलाई प्रतिकिलो ४ रुपैयाँ अनुदान दिन्छ, उनले भने, सहकारीले खरिद, भण्डारण र बिक्रीबापत २ रुपैयाँ आफैं राख्छ भने किसानलाई प्रतिकिलो दुई रुपैयाँ किसानलाई दिन्छ । सबै कोदो एकै पटक बिक्री नहुने भएपछि गाउँपालिकाले प्रशोधन गरी लेबलिङ गरेर बिक्रीवितरण गर्ने तयारी थालेको छ । खाद्य सुरक्षाका हिसाबले धान, गहुँ, मकै, कोदो, फापर र जौलाई मुख्य खाद्यान्न बाली मानिए पनि यसको उपभोग हुन सकेको छैन । खाद्य सुरक्षामा यी बालीको योगदानमा समेत ठूलो असन्तुलन रहेको पाइएको छ । वार्षिक घरपरिवार सर्वेक्षण ०१६१७ अनुसार प्रतिव्यक्ति प्रतिवर्ष १ सय १८ किलो चामल, मकै १७६, गहुँ २१०, कोदो ३५, फापर र जौ क्रमशः ०१ किलो मात्र उपभोग गरेको तथ्यांक छ । मुलुकमा सबैभन्दा बढी चामल खपत हुने गरेको छ । वार्षिक ३४ लाख ८० हजार टन चामल आवश्यक हुँदा आन्तरिक उपलब्धता ३१ लाख २३ हजार टन मात्रै छ । तर अन्य बाली उत्पादनको ठूलो परिमाण भने मुख्य खानाका रूपमा उपभोग नभई अन्य प्रयोजनका लागि प्रयोग हुने गरेको देखिएको छ ।संघीय सरकारले कोदो, फापर, चिनो, कागुनो, उवा, जौ, लट्टेलगायत रैथाने बाली प्रवर्द्धन तथा संरक्षण गर्न आर्थिक वर्ष ०७७७८ देखि कार्यक्रम सुरु गरेको छ । गत आर्थिक वर्षदेखि कृषि जैविक विविधता संरक्षण कार्यक्रम पनि सुरु गरेको छ । कृषि तथा पशुपन्छी विकास मन्त्रालयले बाली विकास तथा कृषि जैविक विविधता संरक्षण केन्द्रमार्फत आर्थिक वर्ष ०७७७८ देखि विभिन्न पालिकामा बजेट पठाउँदै आएको छ । आर्थिक वर्ष ०७७७८ मा केन्द्रले ३० वटा पालिकामा ३ करोड रुपैयाँ बजेट रैथाने बाली प्रवर्द्धन तथा संरक्षण कार्यक्रमअन्तर्गत पठाएको थियो । आर्थिक वर्ष ०७८७९ मा सय पालिकामा १३ करोड १८ लाख रुपैयाँ बजेट पठाएको केन्द्रले जनाएको छ । गत आर्थिक वर्षमा एक सय छ पालिकामा १० करोड ६६ लाख रुपैयाँ पठाएको थियो । चालु आर्थिक वर्षमा एक सय ३३ पालिकाका लागि ६ करोड ८९ लाख ५० हजार रुपैयाँ बजेट विनियोजन गरेको छ । करिब ३० वर्षअघिसम्म कोदो, फापर, गहुँ, उवा, चिनो, कागुनोलगायत रैथाने बाली नै खाद्य सुरक्षा र पोषणको आधार रहेको बाली विकास तथा कृषि जैविक विविधता संरक्षण केन्द्रका प्रमुख रामकृष्ण श्रेष्ठले सुनाए । पहिला बाटोघाटोको सुविधा नहुँदा जहाँ जे उत्पादन हुन्छ, त्यही खानु पर्ने अवस्था थियो, उनले भने, राष्ट्रिय तथा अन्तर्राष्ट्रिय नीति तथा कार्यक्रम नै धान, गहुँ र मकैलगायत बालीलाई उत्पादन बढाउन लगानीसहित केन्द्रित हुन थाले । त्यसकारण रैथाने बालीहरू ओझेलमा पर्दै गएका थिए । ओझेलसँगै खेतीपाती, प्रशोधन, परिकारमा विविधीकरण गर्न नसक्दा युवापुस्ताले मन नपराउनेलगायत कारणले उत्पादन घट्दै गएको उनले सुनाए । पछिल्लो समय यस्ता रैथाने बालीलाई पुनर्जीवन दिन राष्ट्रिय तथा अन्तर्राष्ट्रियस्तरमै प्रयास भइरहेको उनको भनाइ छ । रैथाने बालीमा रहेको पोषण विशेषताबारे जागरुक हुन थालेको छ, स्वस्थ जीवनका लागि आवश्यक कार्बोहाइड्रेटसहित प्रोटिन, खनिजलगायत धेरै पौष्टिक तत्त्व रैथाने बालीमा पाइने भएकाले पनि यसतर्फ आकर्षित हुन थालेका छन्, उनले भने ।"
अब वायुसेवा खोल्न तीन जहाज अनिवार्य,हवाई टिकटमा भ्याट लगाउने बाटो खुल्योयसैबीच सर्वोच्च अदालतले अल्पकालीन आदेशलाई निरन्तरता नदिएसँगै अब हवाई यात्रुले टिकटमा मूल्य अभिवृद्धि कर (भ्याट) तिर्नुपर्ने भएको छ । सर्वोच्चका न्यायाधीशद्वय ईश्वरप्रसाद खतिवडा र सुष्मलता माथेमाको संयुक्त इजलासले साउन १४ मा जारी अल्पकालीन अन्तरिम आदेशलाई शुक्रबार निरन्तरता नदिने आदेश दिएको हो ।सरकारले बजेटमार्फत हवाई टिकटमा १३ प्रतिशत भ्याट लागु गर्ने निर्णय गरेपछि हवाई टिकटमा भ्याट लगाउँदा पर्यटन व्यवसायमा नकारात्मक असर पर्नेलगायत कारण देखाउँदै ३ हजारभन्दा बढी ट्राभल तथा टुर अपरेटरहरूको छाता संगठन नेपाल एसोसिएसन अफ टूर एन्ड ट्राभल एजेन्ट्स (नाट्टा) सरकारको निर्णयविरुद्ध सर्वोच्च अदालत पुगेको थियो ।नेपालमा कोभिडपछि वार्षिक कम्तीमा ५० अर्ब रुपैयाँ बराबरको हवाई टिकट कारोबार भएको अन्तर्राष्ट्रिय हवाई यातायात संगठनको तथ्यांक छ । आर्थिक मन्दीले प्रभावित अर्थतन्त्रमा राजस्व बढाउने मात्र उद्देश्यले सरकारले हवाई टिकटमा एकमुस्ट १३ प्रतिशत भ्याट ल्याएको व्यवसायीको आरोप छ ।
अर्थ संक्षेप,"भीजीले थाल्यो जीडब्लूएमको ओरा ३ बिक्री काठमाडौं (कास) जीडब्लूएम सवारीको आधिकारिक वितरक भीजी इम्पेक्स प्रालिले नेपालमा विद्युतीय क्रसओभर ओरा ३ बिक्री सुरु गरेको छ । जीडब्लूएमले ओरा ३ का लागि जेठ ३ मा बुकिङ खुला गरेको थियो । बुकिङ घोषणा गरेदेखि नै यस रेट्रोमोर्डनिस्टिक इलेक्ट्रिक क्रसओभरका लागि ग्राहकबाट निकै राम्रो प्रतिक्रिया आइरहेको छ, भीजी इम्पेक्सले जारी गरेको विज्ञप्तिमा उल्लेख छ । प्रिमियम लेथरेट सिट, पानोरोमिक सनरुफ, पावर एडजस्टेबल ड्राइभर सिट, डुअल १७२५ इन्च इन्टिग्रेटेड डिस्प्ले टच, एडप्टिभ क्रुज कन्ट्रोल, वायरलेस चार्जरजस्ता आधुनिक सुविधासहितको यसको टाइमलेस एक्सटेरियर र आकर्षक इन्टेरियरलाई ग्राहकले मन पराइरहेको कम्पनीले जनाएको छ । ओरा ३ मा ४८ किलोवाट ब्याट्रीको साथ ४०० किलोमिटर एनईडीसी प्रभावशाली ड्राइभिङ रेन्ज रहेको कम्पनीको दाबी छ । आइतबारदेखि केटीएम एक्सचेन्ज क्याम्पकाठमाडौं (कास) केटीएम एक्सचेन्ज क्याम्प आइतबारदेखि हुने भएको छ । नक्साल सोरुममा छ दिन सञ्चालन हुने एक्सचेन्ज क्याम्पमा मोटरसाइकल पारखीका लागि एउटा रोमाञ्चक घोषणा हुने कम्पनीले जनाएको छ । ग्राहकलाई कुनै पनि ब्रान्डको पुरानो स्कुटर वा मोटरसाइकललाई नयाँसँग साट्ने सुविधा प्रदान गरिनेछ, कम्पनीले जारी गरेको विज्ञप्तिमा भनिएको छ, यहाँ पुरानो मोटरसाइकलको मूल्यांकन पाइराखेको भन्दा १५ हजार अतिरिक्त प्रदान गरिनेछ । नयाँ मोटरसाइकल किन्नेका लागि पनि ५० प्रतिशत डाउनपेमेन्ट गरी केवल ९९९ प्रतिशत मात्र ब्याजमा फाइनान्सिङ सुविधा छ ।विद्युतीय प्रदर्शनी मेला सुरुकाठमाडौं (कास) विद्युतीय सवारी तथा सामग्रीबारे जानकारी गराउने उद्देश्यले भृकुटीमण्डपमा नेपाल ईभी तथा नेपाल पावर लाइट एन्ड इलेक्ट्रोनिक प्रदर्शनी सुरु भएको छ । तीन दिन चल्ने प्रदर्शनीमा स्वदेशी तथा विदेशी गरी सयभन्दा बढी कम्पनीका प्रदर्शनी कक्ष छन् । प्रदर्शनीमा विद्युतीय कार, स्कुटर, मोटरसाइकल, साइकल तथा रिक्सा, चार्जिङ स्टेसन, ब्याट्री, ट्रान्समिसन तथा डिस्ट्रिब्युसन सामग्री, ऊर्जा आपूर्ति तथा नियन्त्रण यन्त्र, हाउस वायरिङ सामग्री, वायर, केबल एवं कन्डक्टर, अत्याधुनिक प्रकारका स्विच, एलिडी लाइटिङ, इलेक्ट्रोनिक्स उपकरण, घरेलु विद्युतीय उपकरण, कार्यालय प्रविधि तथा अन्य विद्युतीय सामग्रीका कम्पनीको सहभागिता छ । सन नेपाल लाइफको आईपीओ बाँडफाँट काठमाडौं (कास) सन नेपाल लाइफ इन्स्योरेन्सको प्राथमिक सेयर आईपीओ बाँडफाँट भएको छ । नेपाल एसबीआई मर्चेन्ट बैंकिङको निष्कासन तथा बिक्री प्रबन्धकत्वमा सन नेपाल लाइफको आईपीओ खुला भएको थियो । १४ लाख ६६ हजार ८६२ आवेदकमध्ये गोलाप्रथाबाट ७ लाख ६८ हजारले १० कित्ताका दरले पाएका छन् । कम्पनीले सर्वसाधारणका लागि ७६ लाख ८० हजार कित्ता साधारण सेयर साउन ३२ देखि भदौ ४ सम्म सर्वसाधारणका लागि बिक्री खुलाएको थियो । उक्त सेयरको बाँडफाँट शुक्रबार भएको हो । कम्पनीले यसअघि ९ लाख ६० हजार कित्ता वैदेशिक रोजगारमा रहेका नेपालीलाई र ४ लाख ८० हजार कित्ता सामूहिक लगानी कोषका लागि बाँडफाँट गरिसकेको छ । नेपाल बैंक र एडीबीबीच व्यापार सम्झौता काठमाडौं (कास) नेपाल बैंकले एसियाली विकास बैंक (एडीबी) सँग व्यापार वित्तीय क्षमता अभिवृद्धिसम्बन्धी सम्झौता गरेको छ । एडीबीको ट्रेड एन्ड सप्लाई चेन फाइनान्स कार्यक्रमअन्तर्गत उक्त सम्झौता गरिएको बैंकले जनाएको छ । सम्झौतामा एडीबीको ट्रेड एन्ड सप्लाई चेन फाइनान्सका प्रमुख स्टिभन बेक र नेपाल बैंकका प्रमुख कर्जा अधिकृत लक्ष्मण पौडेलले हस्ताक्षर गरे । कार्यक्रमले व्यापार वित्तीयको आवश्यकतालाई सम्बोधन गर्न व्यापारिक ऋण र आवश्यक सहयोग प्रदान गरेर अन्तर्राष्ट्रिय व्यापार तथा विकासलाई टेवा पुर्याउनेछ, नेपाल बैंकले जारी गरेको विज्ञप्तिमा उल्लेख छ । बजारमा स्कोडाको कुसाक ॅमोन्टे कार्लो एडिसन काठमाडौं (कास) युरोपेली कार ब्रान्ड स्कोडाका लागि नेपालको आधिकारिक विक्रेता एमएडब्लू एक्सपान्जे प्रालिले नेपाली बजारमा कुसाकको मोन्टे कार्लो एडिसन ल्याएको छ । एमएडब्लूका कार्यकारी निर्देशक रौनक अग्रवालले स्पोर्टी लुक्स रुचाउने जोकोहीको छनोटमा यो गाडी पर्ने दाबी गरे । युरोपेली स्टाइल यो गाडीमा झल्किएको छ, उनले भने, मोन्टे कार्लोमा स्पोर्ट र्यालीको विरासत बोकेको र रोमाञ्चक मोटरिङमा समर्पित युरोपेली ब्रान्डको अनुभव गर्न सकिन्छ । यो गाडी दुई रङ टोनार्डो रेड र क्यान्डी ह्वाइट मा उपलब्ध हुनेछ । यसमा स्कोडाको प्रमाणित १० लिटरको पेट्रोल टीएसआई इन्जिन छ, जुन ६स्पिड म्यानुअल र अटोमेटिक ट्रान्समिसनमा उपलब्ध छ । नेपालमा कुसाक मोन्टे कार्लो म्यानुअल ट्रान्समिसन को मूल्य ७१ लाख ९० हजार रुपैयाँ र अटोमेटिक ट्रान्समिसन को ७९ लाख ९० हजार तोकिएको छ ।"
'दर्जनौं स्रष्टा एकैचोटि कानुनी उपचार खोज्दै छन्,"हालै मात्र रेडियो प्रसारक संघ र स्रष्टाबीच विवाद चर्किएको थियो, यसको अन्तरवस्तु के हो ?रेडियो प्रसारक संघ र स्रष्टाबीचको विवाद रोयल्टीको विषयलाई लिएर उब्जिएको हो । रेडियोहरूले १५ वर्षदेखि रोयल्टी नतिरेको अवस्थामा रोयल्टी संकलन समाजका वर्तमान अध्यक्ष सुरेश अधिकारीले सो विषयबारे फेसबुकमा आक्रोश पोखेर लेखेको अभिव्यक्तिलाई लिएर उहाँका गीत रेडियोमा प्रतिबन्ध गर्छौं र रोयल्टी संकलन र वितरण सरकारी तवरबाटै व्यवस्था नभएसम्म रोयल्टी तिर्दैनौं भनेर संघले विज्ञप्ति निकालेको हो । त्यसपछि गीतसंगीतका सबै संघसंस्थाले रोयल्टी नतिर्ने भए गीत नबजाउन र स्रष्टाको गीत प्रतिबन्ध नलगाउन आग्रह गर्दै संयुक्त विज्ञप्ति निकाले । रेडियो प्रसारक संघले राखेको मूल मागप्रति तपाईंको भनाइ के छ ?रेडियोहरूले यो वा त्यो बहानामा रोयल्टी तिर्दैनौं भन्नु राज्य र नेपालको कानुनलाई नै चुनौती दिएको बुझ्नुपर्छ । तर, रेडियो प्रसारक संघले रोयल्टी संकलन र वितरण सरकारी तवरबाटै हुनुपर्छ भनेर यो सन्दर्भलाई विषयान्तर गर्न बोलेजस्तो लाग्छ । यद्यपि यो विषय सरकारको जिम्मेवारी नै हो । रोयल्टी संकलन र वितरण पारदर्शी र स्रष्टामैत्री हुनुपर्छ भन्नेमा कसैको दुई मत छैन । कपिराइटका कुरा बेलाबेला उठिरहन्छन् । तर, स्रष्टाहरू कानुनी अधिकारका लागि लड्न हतपत तयार देखिन्नन् नि ? स्रष्टा अधिकार हननका घटना प्रायः सहमतिमा टुंगिएर, स्रष्टाले बेवास्ता गरेर, तालुकदार संस्थाले नजरअन्दाज गरेर अनि कानुनी उपचारबारे थाहा नभएर न्यायसम्पादन भएको छैन । अन्यायमा परेर मुद्दामा जाने सवालमा चाहिँ नेपालमा आजसम्म पर्ख र हेरको अवस्था देख्छु । फलानो मुद्दाको के हुन्छ अनि मात्रै मेरो मुद्दा दर्ता गर्छु भनेर उहाँहरू बस्नुभएको छ । प्रतिलिपि अधिकार हननका घटना एकदुई वटा मात्र अदालतसम्म पुगेका छन्, अन्य मुद्दा आपसी सहमतिमा टुंगिएका छन् । यो त ममाथि अझ बढी अन्याय भइरहोस् भनेर बसेजस्तो भएन र ?किन मुद्दामै जानु भन्ने स्रष्टाहरूको सहनशील स्वभावका कारण पनि होला । यस्तै प्रकरणमा अदालत प्रवेश गरेका मुद्दाहरूको फैसला आइनसकेको भएर पनि यस्तो भएको देखिन्छ । हिजोआज विभिन्न गीत, चलचित्र र रियालिटी शोमा प्रस्तुत भएका गीतसमेत डाउनलोड गरेर सानोसानो टुक्रा बनाएर टिकटकमा हाल्ने चलन बढेको छ । त्यो गलत हो । एउटा गीत बन्न लाखौं अनि चलचित्र बन्न करोडौंको लगानी परेको हुन्छ । अर्काको सम्पत्ति आफ्नोसरह प्रयोग गर्नु हुन्न । यस्तो घटनामा बिगो र क्षतिपूर्तिसहित जेलसमेत जानुपर्ने हुन सक्छ भन्ने थाहा नभएर हो । अब दर्जनौं स्रष्टाले एकैचोटि कानुनी उपचार खोज्दै हुनुहुन्छ । प्रतिलिपि अधिकार हननको क्षेत्रमा अब यो अन्याय, बलमिच्याइँ अनि हेपाहा प्रवृत्तिको अन्त्य हुँदै छ ।स्रष्टाको बौद्धिक सम्पत्ति रक्षाका लागि नेपाल प्रतिलिपि अधिकार रजिस्ट्रारको कार्यालयको कामकारबाही कस्तो पाउनुहुन्छ ? हामीले गीतकार संघ र संगीतकार संघ मिलेर विगतमा स्रष्टा अधिकार हनन भएकै कारण प्रतिलिपि अधिकार रजिस्ट्रारको कार्यालयमा पटकपटक उजुरी दिएका थियौं, जसको कुनै सुनुवाइ भएन । दुवै संस्थाको कार्यसमिति र अग्रज स्रष्टाहरूको समन्वयमा बारम्बार डेलिगेसन पनि गयौं । हामी अन्यायमा परे पनि अदालत जान सकेनौं किनकि स्रष्टा अधिकारको रक्षा र दोषीलाई कारबाहीका लागि पहिलो तालुकदार संस्था भनेकै प्रतिलिपि अधिकार रजिस्ट्रारको कार्यालय हो । तर, उसैले कुनै चासो देखाएन । नेपालमा संगीत रोयल्टीको अवस्था कस्तो छ ?रोयल्टी संकलन समाजको विधान परिच्छेद८ को ३३ नम्बर बुँदाअनुसार संकलित रोयल्टीको २५ प्रतिशत मात्र व्यवस्थापन खर्च गर्न पाउँछ भने बाँकी ७५ प्रतिशत सम्बन्धित स्रष्टालाई दिनुपर्छ । तर संस्थाले आफ्नो आर्थिक प्रतिवेदनमै सोभन्दा बढी खर्च गरेको उल्लेख गरेको छ । त्यो सिधै भ्रष्टाचार हो । अर्को कुरा, वितरित रोयल्टीको कुरा गर्ने हो भने त्यो रोयल्टी स्रष्टाको कुनकुन सिर्जनाले कुनकुन स्रोतबाट कति कमाएको हो, उल्लेख नगरी बाँडिएको छ । रोयल्टी संकलन र वितरण पारदर्शी हुनुपर्छ । स्रष्टाहरूको चित्तदुखाइ यसमा हो । यसको दीर्घकालीन समाधानचाहिँ के हुन सक्छ ? रोयल्टी मात्र होइन, नेपाली गीतसंगीत क्षेत्रकै समग्र विकास र समस्याको दीर्घकालीन समाधानका लागि संगीत विकास बोर्ड गठन हुनुपर्छ, जसअन्तर्गत सेन्ट्रल सर्भरको स्थापना हुनुपर्छ । यति भयो भने नेपाली गीत एकद्वार प्रणालीबाट सार्वजनिक प्रयोगमा जानेछन् । यसो गर्दा दीर्घकालीन समाधान हुन्छ र सेन्ट्रल सर्भरमार्फत गीतको सार्वजनिक प्रयोग हुने भएकाले रोयल्टी संकलन पारदर्शी हुन्छ । नेपाली गीतसंगीतको समग्र विकास, अन्तर्राष्ट्रियस्तरमा प्रोमोसन, रोयल्टी व्यवस्थापन, विकृति नियन्त्रण, गुणस्तर कायमलगायतका सम्पूर्ण कार्य गर्ने संस्था नै संगीत विकास बोर्ड हुनुपर्छ । यसमा संगीत रोयल्टी संकलन र वितरण, प्रतिलिपि अधिकार संरक्षणजस्ता अंगहरू बनाउन सकिन्छ ।विभिन्न डिजिटल प्लेटफर्ममा गइसकेका गीतको हकमा के हुन्छ ?यो चुनौतीको विषय भए पनि सरकारले आवश्यक कानुन बनाएर बाध्यकारी बनाउन सक्छ । साथै विभिन्न डिजिटल प्लेटफर्ममा गइसकेका गीतलाई पनि उत्पादकसँग सहमति गरेर सेन्ट्रल सर्भरमा राख्नुपर्छ । यसका लागि उत्पादकसँग सहमति गरेर गीतका लिंकमार्फत सर्भरमा जोडेर सबैलाई लाभ पुग्ने गरी काम गर्नुपर्छ । यसलाई सूचना र प्रविधिका इन्जिनियरले सबैको अधिकार जोगिने र सबैलाई फाइदा पुग्ने गरी बनाउन सक्छन् ।तपाईंहरूको अभियानको मूल पाटो म्युजिक कम्पनीविरुद्ध जस्तो देखिन्छ, के म्युजिक कम्पनीबिना नेपाली गीतसंगीत उँभो लाग्न सम्भव छ त ?हामीले सबै म्युजिक कम्पनीको विरोध गरेका छैनौं । गीतसंगीतको स्तरीयकरण, विश्वव्यापीकरण र लगानीका हिसाबले म्युजिक कम्पनी चाहिन्छन् । तर, हामी म्युजिक कम्पनीहरूलाई भन्छौं स्रष्टालाई राम्रोसँग बुझाएर मात्र सम्झौता गर्नुस्, सर्जकको अनुमतिबिना उनीहरूको सिर्जना प्रयोग नगर्नुस्, एउटा सम्झौता र काम अर्को नगर्नुस्, सम्झौता सकिएपछि स्रष्टा र उत्पादकलाई उसको सिर्जना बिनाआनाकानी तुरुन्त फिर्ता दिनुस् । स्रष्टा र उत्पादकलाई रोयल्टी र आम्दानी दिँदा त्यसको सम्पूर्ण विवरणसहित दिनुस्, राज्यले लगानी गरेका गीत चोरेर लगेकामा ती गीतको एकमुष्ट आम्दानी, बिगो र क्षतिपूर्तिसहित राज्यलाई नै अविलम्ब फिर्ता गर्नुस् र कानुनी सजायको भागीदार हुनुस् ।"
मोन्टी र द्रविड आमनेसामने,"(कोलम्बो)नेपाल र भारत सोमबार श्रीलंकाको क्यान्डीमा एसिया कप क्रिकेटमा आमनेसामने हुँदा मोन्टी देसाई र राहुल द्रविड फेरि एकपल्ट मैदानमा सँगै हुनेछन् । द्रविड प्रशिक्षक रहेको भारत एकरुपको प्रदर्शन गर्ने दाउमा छ भने मोन्टीले नेपाललाई टेस्ट राष्ट्रको अनुभव गराइरहेका छन् ।एक समय द्रविड र मोन्टी दुवै सन् २०१२ तिर इन्डियन प्रिमियर लिग (आईपीएल) को टोली राजस्थानमा थिए । द्रविड टोलीका कप्तान एवं प्रशिक्षक थिए । मोन्टी राजस्थान रोयल्सका प्रशिक्षक एवं ट्यालेन्ट स्काउट थिए । द्रविड र मोन्टीको यही साझेदारीका क्रममा नेपाली क्रिकेटका सदाबहार खेलाडी शक्ति गौचन राजस्थानमा ट्रायल दिनका लागि पुगेका थिए ।नेपालका तत्कालीन प्रशिक्षक पुबुदु दासानायके र मोन्टीको सम्बन्ध धेरै राम्रो थियो । विगतमा पनि दुवै क्यानडाका प्रशिक्षक थिए । त्यही आधारमा शक्तिलाई राजस्थान रोयल्समा ट्रायलमा जान सजिलो भएको थियो । दुबईमा २०१२ को ट्वान्टी २० विश्वकप छनोटमा शक्तिले डेनमार्कविरुद्ध ह्याट्रिकसहित ४ विकेट लिएका थिए । तर, मोन्टी प्रभावित भएको भने नेपाल र क्यानडाबीचको खेलबाटै हो, जहाँ शक्तिले ओपनिङमा बलिङमा ओपनर एवं कप्तान रिजवान चिमालाई बोल्ड गरेका थिए ।त्यतिखेर नयाँ बल फाल्न देब्रेहाते स्पिनरको लहर थियो । केही नयाँ हुनसक्छ भनेर पुबुदु सरले मोन्टी सरलाई मेरो सिफारिस गरिदिनुभयो । सम्भवतः मेरोबारेमा राहुल द्रविडसँग कुरा भइसकेको रहेछ । उहाँले एक पटक राजस्थानमा लिएर आऊ त्यसपछि निर्णय गरौंला भन्नुभएको थियो । म अलिकति ढिलो पुगेको थिएँ, ९० प्रतिशत छनोट भइसकेको थियो, शक्तिले राजस्थान रोयल्ससम्मको यात्रा स्मरण गरे । गुजरात लायन्सको प्रशिक्षण टोलीमा पनि रहेका मोन्टी अफगानिस्तान र वेस्ट इन्डिजका ब्याटिङ प्रशिक्षक रहे । त्यसपछि उनी फेब्रुअरीयता नेपालको प्रशिक्षक छन् । धरापको स्थितिबाट नेपालको विश्वकप लिग २ यात्रालाई विश्वकप छनोटसम्म पुर्याएका मोन्टीले एसिया कप खेलाउनु नेपाली क्रिकेटको अर्को ठूलो सफलता हो । आईपीएलमा अर्को टोली गुजरात लायन्समा आबद्ध द्रविड २०२१ को नोभेम्बरयता भारतको प्रशिक्षक छन् । सन् २०१६ र २०१८ मा द्रविडकै प्रशिक्षणमा भारत यू१९ विश्वकप खेलेको थियो । सन् २०१६ मा फाइनलमा पुगेको भारतले २०१८ मा अस्ट्रेलियालाई पराजित गर्दै उपाधि जितेको थियो । त्यसपछि भारतको नेसनल क्रिकेट एकेडेमी हुँदै उनी भारतीय राष्ट्रिय टोलीको प्रशिक्षकमा पुगेका हुन् ।द्रविडले यू१९ मा सबैभन्दा तीतो अनुभव पनि बटुले नेपाल र मोन्टीकै कारण । भारत २०१७ मा मलेसियामा भएको एसीसी यू१९ एसिया कपमा नेपालसँग १९ रनले पराजित भयो । भारतमाथि नेपाललाई कुनै संरचनामा विजय दिलाउनेक्रममा दीपेन्द्रसिंह ऐरीले ८८ रन बनाउनुका साथै ४ विकेट लिएका थिए । नेपालको प्रशिक्षकमा विनोद दास थिए भने ब्याटिङ प्रशिक्षक उनै मोन्टी थिए । नेपाली टोलीको अनुरोधमा द्रविडले नेपाली ड्रेसिङ रूममै पुगेर बधाईसँगै आफ्नो अनुभव बाँडेका थिए । त्यसपछि द्रविड र मोन्टी पहिलो पटक अहिले आमनेसामने हुँदै छन् । द्रविडको प्रशिक्षणमा भारतले आफ्नो छविअनुरुप प्रदर्शन देखाउन सकेको छैन । उनीमाथि केही दबाब देखिन्छ । तर आफ्नो खेलजीवनमा जस्तै द्रविड शान्त स्वभावका छन् । आक्रामक स्वभाव उनले प्रशिक्षणमा पनि देखाएका छैनन् । शक्तिले राजस्थानमा मोन्टी र द्रविडको राम्रो कम्बिनेसन्स देखेका थिएँ । मोन्टी राजस्थानको प्रशिक्षण टोलीमा हुनुका साथै टिम बिल्डअप भूमिकामा पनि थिए । टिम बिल्डअपमा द्रविड र मोन्टीको कुरा भइरहेको हुन्थ्यो । शक्तिले सुनाए, दुवै जना एकदमै सामान्य र शान्त व्यक्तित्व हुन् । केही गलत भयो भने पनि द्रविड रिसाएको मैले कहिल्यै देखिनँ । माथिल्लो स्तरमा त्यस्तो व्यवहार भएको कसैको हुन्छन् जस्तो पनि लाग्दैन । त्यो समयमा शक्ति र नेपाली क्रिकेटलाई राजस्थानसम्म पुग्नु नै ठूलो थियो । मोन्टीले जुन अनुभव शक्तिलाई राजस्थामा दिए, त्यो अहिले मनन गर्दा उनलाई अविश्वसनीय लाग्छ । राजस्थानको नेट्समा शक्तिलाई मोन्टीले एकदमै सहयोग गर्दै नयाँ बलमा उनलाई उत्साहित पार्ने गर्थे । द्रविड प्रायः नयाँ बल खेल्न आउँथे अगाडि । द्रविड, अजिन्क्या राहने, ब्राड हजसहित माथिल्लोक्रमका ब्याटर नयाँ बलले खेल्न खोज्थे । मेरो बलिङ शैली अलिकित फरक थियो र त्यो फिल आओस् भनेर मेरो बल उनीहरू एकदमै खेल्न खोज्थे, शक्तिले मोन्टीसँगको अनुभवबारे भने, मैले नेट्समा राहुल द्रविडलाई बोल्ड गरेको थिएँ । उनले स्विप हान्न खोजे, तर बल छिरिहाल्यो । उनले पछि यही शटमा सुधार गरेका थिए । अलि पछिको बलमा स्टम्प पनि गरेको थिएँ । तर द्रविड त्यत्ति नेट्स गर्दैनथे । मलाईचाहिँ बोलाएर बलिङ गर्न लगाउँथे । यो स्तरमा मेरो अनुभव थिएन, त्यही भएर एउटा डर चाहिँ थियो । त्यो अनुभवले मलाई परिपक्व बनायो । एउटा नराम्रो बलमा जसले पनि प्रहार गर्न सक्छ, तर एउटा राम्रो बलमा कसैले हान्न सक्दैन भन्ने बुझेको थिएँ । बलरले बल कसरी फाल्छ त्यो महत्त्वपूर्ण हुने बुझेको थिएँ । सन् २०१२ मा शक्तिले मोन्टीलाई एकदमै शान्त व्यक्तिको रूपमा पाएका थिए भने २०१५ मा झन नजिक हुन पाएँ, जतिखेर मोन्टी नेदरल्यान्ड्स भ्रमणको चार ट्वान्टी२० शृंखला र आयरल्यान्डमा भएको ट्वान्टी२० विश्वकप छनोटमा नेपालको ब्याटिङ कन्सल्ट्यान्ट भएर आएका थिए । स्पिनमा भेरिएसन राख्नुपर्छ भनेर भन्नुहुन्थ्यो । निकै सहयोगी हुनुहुन्थ्यो र निकै मोटिभेट गर्नुहुन्थ्यो । एक पटक वसन्त (रेग्मी) र मलाई उहाँले ८१० खेलदेखि निगरानी गरिरहनुभएको थियो । त्यसपछि एक पटक हामीलाई जनही १ सय डलर जति दिनुभयो । मध्य ओभरमा मैले यति उत्कृष्ट बलिङ जोडी देखेको थिइनँ भनेर भन्नुभयो । पैसा दिन भनेर होइन कि तारिफ गरेर हामीलाई उत्साह दिनु विशेष थियो, मोन्टीको तारिफमा शक्ति भन्दैथिए ।आफ्नो खेलजीवनको सुरुआत माथिल्लोक्रमको ब्याटर रहेका शक्ति उत्तरार्द्धमा भने तल्लोक्रमको ब्याटिङमा झरिसकेका थिए । तल्लोक्रममा ब्याटिङ गर्ने तथा अगाडि आएको बल र शर्ट बलमा समस्या छ भनेर शक्तिले आफ्नो कमजोरी मोन्टीसँग राखेका थिए । माथिबाट बलरले बल रिलिज गर्छ भने त्यो अगाडि आउँछ, तलबाट बलरले बल रिलिज गर्छ भन्ने शर्ट पिच आउँछ, तिमी बलरको हात हेरेर खेल्नुपर्छ भनेर आफूलाई सुझाएको शक्ति सम्झन्छन् । उनले भने, त्यसले मेरो ब्याटिङमा धेरै सुधार भएको थियो र अन्तिम अन्तिमतिर धेरै पटक महत्त्वपूर्ण साझेदारी गरेको थिएँ । त्यतिखेर साइडआर्म पनि खासै थिएन, नयाँ बल लिएर मोन्टी सर आफैंले मलाई तीव्र गतिमा २० मिनेटजति बल फाल्नुभएको थियो । शक्ति गौचनकै उत्पादन हुन् कुशल मल्ल । मोन्टी नेपालको प्रशिक्षक भएर आएपछि कुशलले राष्ट्रिय टोलीमा पुनरागमन गरेका थिए । त्यसैले शक्ति यसको सबै श्रेय मोन्टीलाई दिन्छन् । उनले थपे, एकदिवसीय अन्तर्राष्ट्रिय मान्यता कायम राखेपछि उहाँले सबै मिलेर जानुपर्छ भन्नुभएको थियो । जे भयो त्यसलाई छाडेर अब अगाडि बढ्नुपर्छ भन्नेमा उहाँ दृढ हुनुहुन्थ्यो । एउटा टिम बनेर जाँदा जसले नेपाली क्रिकेटलाई एउटा दिशा दिन सकोस् भन्नेमा मोन्टी रहेको शक्ति सुनाउँछन् ।रूपन्देहीको तिलोत्तमा अस्ट्रेलियामा अवस्थित एक्स्ट्राटेक कम्पनीले जेठमा रंगशाला बनाउने घोषणा गरेको थियो । शक्ति निर्माण सुरु हुन लागेको एक्स्ट्राटेक ओभल क्रिकेट रंगशालाका ब्रान्ड एम्बासडर हुन् । अहिले एक्स्ट्राटेकले शक्ति र उनकी श्रीमती कवितालाई भारत र नेपालबीचको खेल हेर्न श्रीलंका ल्याएको छ । शक्ति उक्त खेलसँगै आफ्नो ध्यान डगआउटमा रहने द्रविड र मोन्टीको शालीनतामा पनि केन्द्रित हुने बताउँछन् ।"
बहराइनमाथि १० विकेटको जित,"(काठमाडौं)नेपालले वुमेन्स ट्वान्टी२० विश्वकपअन्तर्गत एसियाली छनोटमा शुक्रबार बहराइनमाथि १० विकेटको एकपक्षीय जित निकालेको छ । जितनिम्ति ३२ रनको लक्ष्य पाएको नेपाल १७ बलमै त्यहाँसम्म पुगेको थियो । नेपालको यो लगातार दोस्रो जित हो । टोलीको ४ अंक भएको छ । कविता मगरले तीन चौका प्रहार गर्दै १४ बलमा १७ रन गरिन् । सीता रानागमरले २ रन बनाइन् । नेपाल २५ ओभरमा कुनै विकेट नगुमाई जितसम्म पुगेको थियो । त्यसअघि बहराइन १५४ ओभरमा ३१ रन बनाएर अलआउट भयो । रसनगिका हेराथले ११ रन बनाइन् । उनी नै दोहोरो अंक छुने एकमात्र ब्याटर रहिन् । नेपाली बलरमध्ये इन्दु बर्माले ५ रनमा ३ र खुशी डंगोलले कुनै रन नदिई २ विकेट लिए । कविता, पूजा महतो र रुबिना क्षेत्रीले पनि ११ विकेट हात पारे ।"
इलामको रेडहर्स सेमिफाइनलमा,ताप्लेजुङ (कास) फुङलिङमा भइरहेको ताप्लेजुङ गोल्डकप फुटबल प्रतियोगिताको दोस्रो खेलबाट रेडहर्स फुटबल क्लब इलाम सेमिफाइनल पुगेको छ । टोलीले शुक्रबार गोर्खा स्पोर्टिङ क्लब दमकलाई २० ले पराजित गरेको हो । इलामका फरवार्ड युवराज राईले खेलको १० औं मिनेटमै गोल गरेका थिए । उनी एपीएफ क्लबका खेलाडी हुन् । खेलको ५९ औं मिनेटमा आशिष राईले दोस्रो गोल थपे । उनले काउन्टर एट्याक आफ्नै टिमका गोलरक्षक विवेक मगरले हानेको बल नियन्त्रणमा लिँदै गोल गरे । थ्रीस्टार क्लबबाट खेल्ने आशिष म्यान अफ द म्याच भए । आइभोरी कोस्टका फोफना इब्राहिम र घानाका रिचार्ड विल्सनसहित विदेशी तथा राष्ट्रिय टोलीमा आबद्ध खेलाडी लिएर मैदानमा उत्रिएको गोर्खा दमकविरुद्ध इलामले पटकपटक आक्रमण गरेको थियो । शनिबार फिदिम स्पोर्टिङ क्लब पाॅचथर र पथरी ११ फुटबल क्लब मोरङबीच प्रतिस्पर्धा हुनेछ । पहिलो खेलमा जुट विकास फुटबल एकेडेमी इटहरी विजयी भएको थियो ।
छोटकरी,"विश्व भारोत्तोलनमा नेपालका ५ खेलाडीकाठमाडौं (कास) नेपालले विश्व भारोत्तोलन च्याम्पियनसिपमा १६ वर्षपछि सहभागिता जनाउने भएको छ । भदौ १७ देखि ३१ सम्म रियादमा हुने आईडब्लूएफ विश्व च्याम्पियनसिपमा ३ पुरुष र २ महिला खेलाडीले भाग लिनेछन् । पुरुष ८१ केजीमा विकास भट्ट, ९६ केजीमा विशालसिंह विष्ट र १०९ केजीमा सागर भण्डारीले प्रतिस्पर्धा गर्नेछन् । महिला ५५ केजीमा टीकामाया गुरुङ र ६४ केजीमा शारदा चौधरीले प्रतिस्पर्धा गर्नेछन् । प्रशिक्षकमा जीवन गौतम, निर्णायकमा पार्थ सारथी सेन गुप्त र व्यवस्थापकमा रामसुन्दर श्रेष्ठ छन् । गुप्त शुक्रबारै रियाद गइसकेका छन् । नेपाल भारोत्तोलन संघका अध्यक्ष रामकृष्ण श्रेष्ठ पनि प्रतियोगिता दौरान हुने विश्व भारोत्तोलन महासंघको कंग्रेसमा सहभागी हुन रियाद जानेछन् । व्यवस्थापक श्रेष्ठ, प्रशिक्षक गौतम, खेलाडी शारदा र टीकामाया सेप्टेम्बर ४ रियाद जाने छन् । सेप्टेम्बर ८ मा विशाल र विकास रियाद उड्नेछन् ।कठिन समूहमा पीएसजीलन्डन (एपी) युरोपेली च्याम्पियन्स लिग फुटबलको नयाँ सिजनको ड्र बिहीबार सार्वजनिक गरिएको छ । पेरिस सेन्ट जर्मेन (पीएसजी) ग्रुप अफ डेथ मा परेको छ । समूह एफ मा पीएसजीसँगै बोरुसिया डर्टमन्ड, एसी मिलान र न्युकासल युनाइटेड छन् । डिफेन्डिङ च्याम्पियन म्यानचेस्टर सिटी समूह जी मा छ । टोलीका प्रतिद्वन्द्वीमा आरबी लाइप्जिग, रेड स्टार बेलग्रेड र योङ ब्वाइज छन् । समूह ए मा बायर्न म्युनिख, म्यानचेस्टर युनाइटेड, एफसी कोपनहेगन र गालाटासारे, समूह बी मा सेभिया, आर्सनल, पीएसजी आइन्डहोभन र लेन्स तथा समूह सी मा नेपोली, रियल म्याड्रिड, ब्राग र युनियन बर्लिन छन् । समूह डी मा बेन्फिका, इन्टर मिलान, साल्सबर्ग र रियल सोसिडाड, समूह ई मा फेयनर्उड, एट्लेटिको म्याड्रिड, लाजियो र सेल्टिक तथा समूह एच मा बार्सिलोना, एफसी पोर्टो, साख्तर डोनेस्क र रोयल एन्ट्रप छन् । हालान्ड र बोनमति वर्ष खेलाडीलन्डन (एएफपी) इंग्लिस प्रिमियर लिग क्लब म्यानचेस्टर सिटीका इर्लिङ हाल्यान्ड र स्पेनकी आइतना बोनमति युरोपेली फुटबल वर्ष खेलाडी घोषित भएका छन् । बिहीबार राति उनीहरूलाई सन् २०२२०२३ मा उत्कृष्ट प्रदर्शन गरेवापत यो अवार्ड दिइएको हो । हाल्यान्डको सानदार प्रदर्शन मदतमा सिटीले गत सिजन युरोपेली च्याम्पियन्स लिगसँगै इंग्लिस प्रिमियर लिग र एफए कप जितेको थियो । उनले त्यस सिजन ५२ गोल गरे । बोनमतिको बलियो प्रदर्शन मदतमा स्पेनले हालै अस्ट्रेलिया र न्युजिल्यान्डमा भएको महिला विश्वकप उपाधि जितेको थियो । उनले बार्सिलोनाका लागि महिला युरोपेली च्याम्पियन्स लिग पनि जितेकी थिइन् । जुनियर पौडी टोली इजरायल जानेकाठमाडौं (कास) नेपाली पौडी खेलाडीले इजरायलको नेतन्यामा हुने एक्वाटिक वर्ल्ड जुनियर पौडी च्याम्पियनसिपमा भाग लिने भएका छन् । भदौ १८ देखि २३ सम्म हुने च्याम्पियनसिपमा ६ खेलाडीले भाग लिने भएका छन् । अजलकाजी ताम्राकार (५० मिटर बटरफ्लाई र फ्रिस्टायल), इर्भिन श्रेष्ठ (१०० र २०० मिटर फ्रिस्टायल), अल्भिन महर्जन (५० मिटर बटरफ्लाई र १०० मिटर फ्रिस्टायल), उपास्ती महर्जन (५० र १०० मिटर ब्रेष्टस्ट्रोक), रोशा न्यौपाने (५० र १०० मिटर फ्रिस्टायल) र टिशा महर्जन (५० मिटर ब्याकस्ट्रोक र १०० मिटर फ्रिस्टायल) छन् । टोलीको व्यवस्थापकमा जेनिफर लामा र प्रशिक्षकमा पौडीका प्रमुख प्रशिक्षक शंकर कार्की छन् । शनिबार बिहान इजरायल जाने टोलीलाई राष्ट्रिय खेलकुद परिषद्का सदस्यसचिव टंकलाल घिसिङ, पौडी संघका अध्यक्ष अशोक बज्राचार्यलगायतले बिदाइ गरे ।"
'नेपालीमा लेख्नेलाई यो समय सुनौलो छ,"तपाईंको तेस्रो पुस्तक कहिले आउँछ ? यसअघि जयपुर साहित्य महोत्सवमा ॅझट्टै आउँदैन भन्नुभएको थियो नि ! धेरै समय लाग्दैन होला अब । अहिले लेख्न मज्जा आइरहेको छ । नयाँ प्रोजेक्टमा काम गरिरहेको छु । यो विषय पहिलो र दोस्रोभन्दा फरक हुनसक्छ । गैरआख्यान पनि हुनसक्छ त्यो । र, त्यो हिमालय क्षेत्रमै आधारित हुन्छ ।"
तपाईं उमादेवी बादी चिन्नुहुन्छ ?,"एक जना महिलाको काँधमा थियो टोकरी, टोकरीमा थिए दुई जना बच्चा । उनको टाउकोमा थियो मारिएको जनावरको भारी । अर्की स्त्रीचाहिँ सिङ समात्दै मृगलाई तान्दै थिई भने अर्की नारी माछा मार्दै । टोकरी समात्ने सबैजसो महिला गर्भवती थिए । ती सबै महिला सिकारमा सहभागी थिए । सामूहिक सिकारदृश्य गुफामा चित्रण गरिएको भित्तेचित्र थियो । भित्तेचित्र पनि आजको होइन, करिब सात हजार वर्षअघिको । मध्यभारतको भीमबेटको गुफामा फेला परेको भित्तेचित्रमा महिलाहरू खाद्यान्न र अन्य पदार्थसँगै टोकरी र जालले शिकार पनि खेलिरहेको देखाइएको थियो । तिनै चित्रका आधारमा इतिहासकार उमा चक्रवर्ती भन्छिन्, ईपू ५००० वर्षअघि प्राग्इतिहासमा महिला र पुरुषबीच कुनै प्रकारको दृढ श्रमविभाजन थिएन, न त सत्तासम्बन्ध नै स्थापित भइसकेको थियो । शिकार खाद्यान्न अर्थतन्त्रमा महिलाहरूको योगदान पुरुषको तुलनामा न कम थियो, न त बढी थियो । गर्डा लर्नरका सटीक शब्दमा, महिलापुरुषको सापेक्षिक अवस्था अलग तर समान थियो । अहिलेको अवस्थिति कस्तो छ त ? अलग तर असमान ! अर्को शब्दमा, पुरुषसत्ताको अधीन ! प्राचीन समाजमा पुराना औजार, माटोका भाँडाकुँडा तथा बसोबास गरिएका गुफाका अवशेषका आधारमा महिलापुरुषको अवस्था र समग्र समाजको खाका खिच्ने कोसिस गरिन्छ, प्रस्ट चित्र नआए पनि । अहिलेको सामाजिक स्थिति बुझ्ने अस्त्र भने धेरै भएका छन्, तीमध्ये सशक्त माध्यम तस्बिर भएको छ । इतिहासकार प्रत्यूष वन्तले नेपालमा तस्बिर उपभोगको इतिहासलाई रेखांकन गरेका छन् । तस्बिर उपभोगको इतिहास हेर्दा सन् १८६० को दशकदेखि थालनी भएको देखिन्छ र पाठकको मनमा प्रश्न उठ्ने गर्छ सन् १९१० सम्म तस्बिरमा राणा शासकहरूको मात्रै विशेषाधिकार कसरी भयो, राणा शासन खुकुलिएसँगै उनीहरूको एकाधिकार पनि कसरी फुस्किन थाल्यो, विशेष गरी काठमाडौंमा फोटो स्टुडियोहरू बन्न थालेपछि नवनिर्मित मध्यम वर्गको पहुँच कसरी विस्तार भयो ? यी सबैको उत्तर खोज्न सहज बनाउने माध्यम हो तस्बिरको सामाजिक इतिहास ।महिलाको नजरबाट तस्बिरको सामाजिक इतिहास हेर्दा लोकतन्त्रीकरण हुँदै आएको देखिन्छ, तर यो पनि मूलतः नेपाली राज्य, समाज र परिवारजस्तै पुरुषवादी नै रहेको पाइन्छ । राणा र शाह शासक पुरुषहरूका तस्बिरमा दायाँबायाँ र छेउकुनातिर महिलाहरू शृङ्गारका रूपमा नदेखिएका होइनन् । महिलाहरू स्थिर तस्बिरदेखि परिवर्तनशील निजी, पारिवारिक र सामाजिक जीवनसम्ममा केन्द्रमा समान हैसियतका साथ स्थापित हुन कति समय लाग्ने हो, निश्चित छैन । आम नेपाली महिलामा पनि विभिन्न वर्गीय, जातीय, जातीयता र यौनिक अल्पसंख्यक महिलाका दृष्टिकोणबाट हेर्दा समताका लागि पुरानो सत्तासंरचना, उत्पादन सम्बन्ध र पुरुषमहिला सम्बन्धमा कति उथलपुथलकारी परिस्थिति बेहोर्नुपर्ने हो, टुंगो छैन । यसका लागि अनेक प्रयास, संघर्ष र प्रतिरोध भएका छन्, त्यसैको एक सचित्र दस्तावेज हो सार्वजनिक जीवनमा महिला (द पब्लिक लाइफ अफ वुमन) ।महिलावादी स्मृतिको एक पहल अन्तर्गत क्युरेटर दिवसराजा केसी र नयनतारा गुरुङ कक्षपतिले संयोजन गरेको यस किताबमा नेपाली महिलाका तस्बिर मात्रै छैनन्, उनीहरूका सार्वजनिक जीवनको बयान पनि छ । ती तस्बिर र शब्दले नेपालका प्रत्येकजसो सामाजिकराजनीतिक उथलपुथलमा महिलाहरूको सहभागिताको गाथा गाउँछन् । र, महिलामा पनि कुन वर्ग, जात, जाति र यौनिकताका महिला दृश्यमा छन्, कुनकुन अदृश्य छन्, प्रस्ट देखाउने कोसिस पनि गरेका छन्, अक्षरले नभनीकन, चित्रमा नदेखाईकन पनि ।राजनीतिशास्त्री सेरा तामाङ सार्वजनिक वृत्तलाई घरीघरी चिसो पानी छ्याप्ने गर्छिन् आम नेपाली महिला भनेको सोलोडोली वस्तु होइन है, बरु यो त अनेक धर्म, संस्कृति, वर्ग, जात, जाति, यौनिकता भएका महिलाको विविधता हो । यही महिला विविधताको कोणबाट हेर्दा सार्वजनिक जीवनमा कस्ता खालका महिलाहरूको प्रभुत्व रहेको छ, आमवृत्तमा कस्ता खालका नारीहरूको पहुँच रहेको छैन, यो कटु यथार्थको तस्बिर हेर्न पनि द पब्लिक लाइफ अफ वुमन उपयोगी छ । क्युरेटरद्वय केसी र कक्षपतिबीचको प्रबन्धक संवाद मा पनि सेरा तामाङकै चिन्ता झल्किन्छ । संवादको क्रममा केसी भन्छन्, इन्टरसेक्सनालिटीको दृष्टिकोणबाट सोच्दा के स्पष्ट हुन्छ भने वर्ग, जात, जातीयता, यौनिकता र अन्य थुप्रै प्रकारका विभाजनसँग जुझ्नुपर्दाका परिस्थितिमा महिलावादी गठबन्धन तथा संस्थाहरूका आफ्नै सीमितता थिए । महिलावादमा यौटा विरोधाभास अन्तर्निहित छ सबै महिलाका लागि आवाज बुलन्द गरिरहँदा पनि यसमा आन्तरिक बहिष्करणका संरचना यावतै छन् । द पब्लिक लाइफ अफ वुमन का तस्बिरमा पनि निश्चित वर्ग, जात, जातीयता, यौनिकता भएका महिलाको उपस्थिति बलियोसँगै नै देखिन्छ, सार्वजनिक वृत्तमा जस्तै । राणा शासनको अन्त्यका लागि सात सातको पूर्वसन्ध्यामा भएका सडक संघर्षमा हीरादेवी यमीदेखि शान्ता श्रेष्ठसम्म, मंगलादेवी सिंहदेखि साहना प्रधानसम्म देखिन्छन्, तर योगमाया न्यौपानेदेखि कामाक्षादेवी र राममाया च्यामिनीसम्म पनि देखिँदैनन् । त्यस्तै हालत देखिन्छ, सात सालपछि छयालीस सालसम्मको सार्वजनिक राजनीतिकसांस्कृतिक क्षेत्रमा देखिएका र नदेखिएका महिलाहरूका हकमा पनि । राजनीतिकसांस्कृतिक क्षेत्रको सत्ताशक्तिको सेरोफेरोमा रहेका एक थरी महिलाहरू सार्वजनिक वृत्त र तस्बिरमा बलियो उपस्थित हुनुले उनीहरूको सामाजिक पुँजीलाई नै प्रस्ट्याउँछ । त्यस अवधिमा पनि मूलतः महिलाको रूपमा व्यक्ति देखिन्छ, व्यक्तिगत उपलब्धि झल्किन्छ, व्यक्ति र व्यक्तिगत कर्मलाई प्रोत्साहित गर्ने राजनीतिको छाया प्रतिविम्बित हुन्छ । तर, त्यसपछिको कालखण्डमा भएका सामूहिक संघर्षको प्रतिविम्बन सार्वजनिक वृत्तमा जस्तै महिलाहरूका सामूहिक तस्बिरमा पनि हुन्छ, चाहे त्यो जनआन्दोलनमा जुझेका नारीको होस् या जनयुद्धमा शामेल छापामार महिलाको होस् । तस्बिरको अर्थराजनीति पनि सत्ताशक्तिसम्पत्तिशास्त्रको संरचना र अन्तरसम्बन्धभन्दा बाहिरको एकलासे टापुको परिघटना होइन । तस्बिरका किताबमा देखिएका महिलाहरूका योगदान र संघर्षलाई पटक्कै कम नआँकीकन पनि भन्न सकिन्छ तस्बिर खिच्नखिचाउन, सुरक्षा र संरक्षण गर्न, त्यसका लागि घरबाहिर निस्कन, सार्वजनिक जीवनमा उपस्थिति जनाउन निश्चित हैसियत जरुरी हुन्छ । नेपाली समाजमा महिलाको मात्रै होइन, पुरुषको समेत हैसियतको निर्माणमा वर्ग र जातजातिसँग जोडिएको सत्ताशक्तिसम्पत्तिशास्त्रको संरचना र अन्तरसम्बन्धको भूमिका कति हुन्छ, जगजाहेर नै छ । हिजोसम्म कुनै हैसियत नभएका वा नदिइएका महिलाहरूले सामूहिक संघर्षको क्रममा सार्वजनिक जीवनमा उपस्थिति जनाएका उदाहरणको पनि कमी छैन । तपाईंहामीमध्ये कसैले २०६४ सालअघि उमादेवी बादीको नाम सुनेका थियौं ? पक्कै पनि कमै थियौं होला । जब राष्ट्रिय बादी अधिकार संघर्ष समितिले उनको अगुवाइमा ४८ दिनसम्म संघर्ष गर्यो, संघर्षको क्रममा अर्धनग्न प्रदर्शन गर्यो र सरकारले दुईबुँदे सहमति गर्यो, तब उनी र उनीजस्ता बादीहरूको संघर्षका तस्बिर छापिएका थिए । त्यसरी नै जमिनदारहरूको शोषण र उत्पीडनविरुद्ध दाङका थारू महिलाहरूले गरेको संघर्ष, कमलरी प्रथाअन्तर्गत बँधुवा जीवन बाँच्ने महिलाहरूका कोसिस, लेस्बियन र क्वियर महिलाका पहल, सुकुम्बासी महिलाका प्रतिरोध पनि यस पुस्तकमा पनि समेटिएका छन्, जुन सराहनीय छ । प्रबन्धकहरूले भनेझै, यस किताबमा पक्कै पनि विगतमा महिलाहरूले राजनीतिक संघर्षमा सहभागी हुँदा, सभासम्मेलनहरूलाई सम्बोधन गर्दा, शिक्षामार्फत नयाँ बाटो पहिल्याउँदा, विचार प्रकाशन गर्दै अरूलाई प्रभावित गर्दा, संसार डुल्दै यात्राको वर्णन गर्दा, अधिकारसम्पन्न व्यक्ति हुँदै शक्तिको अभ्यास गर्दा, सामाजिक बारबन्देज तोड्दा र पुराना मूल्यमान्यतासँगै आदर्श तोड्दाका अनेक झलक देखिन्छन् । समाजको पीँधबाट हेर्दा भने वर्ग, जात र लिंगको आधारमा बनाइएको सामाजिक संरचना, त्यसले सिर्जना गरेका विभेद र हिंसाविरुद्ध भएका संघर्षले स्थापित गरेका अनेक मुद्दा र अनुहार छुटेको देखिनु अस्वाभाविक होइन । एउटै किताबमा सबैखाले संघर्ष र तिनका छायाछविलाई समेट्न सकिँदैन, यसलाई प्रबन्धकहरूका धरातल र हेराइको निरन्तरताको आधारमा बुझ्नुपर्ने हुन्छ । केसी र कक्षपतिले २०७५ सालमै दलित ः अ क्वेस्ट फर डिग्निटी (दलित ः आत्मसम्मानको खोजी) नामक महत्त्वपूर्ण प्राज्ञिक किताब र पाटनका भित्ताभित्तामा टाँसिएका तस्बिर र ऐतिहासिक सामग्रीबाट आफू उभिने धरातल र आफूले हेर्ने दृष्टिकोणलाई प्रस्ट्याइसकेका छन् । आशा गरौं, सार्वजनिक जीवनमा महिला पुस्तक र प्रदर्शनीका शृङ्खलामा फेरि पनि यही धरातलको विस्तार र दृष्टिकोणको गहिराइ खोजिने नै छ ।"
दमनको इख,"मैले घरमा दुई हप्ताअघि बम खसालें । त्यो बमले आमा, भाइ र दिदीको मथिंगल हल्लियो । मैले आमासामु उभिएर भनें, पैत्रिक सम्पत्ति तपाईं र भाइको नाममा मात्रै छ । दिदीलाई चाहिँदैन रे ! मेरो नाम कहिले चढाउनुहुन्छ ?मैले संविधानको प्रस्तावना पढेर सुनाएँ । आमाको रगत उम्लिसकेको थियो । थामथुम पारेर १६ औं पृष्ठको मौलिक हकमा पुर्याएँ । धारा ३८ को महिलाको हक मा औंलो पुर्याएर भनें, संविधान नै मान्दिनँ भन्नुभो भने त अदालत जान्छु ।आमा रन्किनुभो, तँ अदालत गइस् भने म पनि वकिल लगाउँछु । आमाले समाजको डर देखाएर मलाई धम्क्याउने अनेक प्रयास गर्नुभो । भारतमा बस्ने दिदीले पनि भनी, तैंले त्यस्तो गरिस् भने अदालतमा त जित्नेछस्, तर समाज र सम्बन्धमा हार्नेछस् । समाजमा मुख देखाउन नसक्ने हुन्छेस् ।म गल्नेवाला थिइना । भनें, वरपरका ७८ जनाले जे सोचे सोचून् । बााकी संसारले मलाई साथ दिनेछ ।धेरै पटक सोच्छु, म किन छोरी भएर जन्मिएँ ?नेपाली समाजको एक हुनेखाने ब्राह्मण परिवारको घरमा दुईवटा छोरीको जरुरत थिएन । दोस्रा छोरीहरू छोराको आसमा जन्माइएका हुन्छन् । दोस्रा छोरीहरू जन्मिँदा पक्कै बाआमा प्रफुल्ल थिएनन् । दोस्रा छोरीहरू भार हुन्छन् । म पनि छोराको आसमा जन्मिएकी, तर हुन नसकेको छोरा हुँ ।मभन्दा अघि मेरी दिदी जन्मिइसकेकी थिई । छोरीको कोटा त उसले पूरा गरिदिइसकेकी थिई । मेरो घरपरिवारमा म जन्मिनु वा नजन्मिनुको कुनै उत्साह र उमंग थिएन । तर, पनि म जन्मिएँ । मेरा बाआमालाई म थप जिम्मेवारी थिएँ । मेरो सट्टा मेरो भाइ जन्मिदिएको भए सम्भवतः यो धर्तीमा एउटा जनसंख्या कम हुन्थ्यो । हुन त यो देशका लागि हामी जनसंख्याको एउटा अंकबाहेक अरू केही पनि त होइनौं ।भाइलाई देखेर म कहिलेकाहीँ रिसाउँछु तँ अलि चाँडै जन्मेको भए मलाई यो जिन्दगीको चक्कर नै लगाउनु पर्थेन । यो सर्कसमा नाच्नु पर्थेन ।किनभने बीचका छोरीछोरीहरू यता न उताका हुन्छन् । पहिलो बच्चाले यत्तिकै माया पाइहाल्ने भयो । अन्तिम बच्चा सबैको प्यारो । यी बीचका बच्चाबच्ची मझधारमा अल्झिने ढुंगाजस्ता हुने रहेछन् । न त बाउको प्यारो न त आमाको । बीचका छोराछोरीहरू त्यसैले एक्लाएक्ला हुन्छन् । म आमालाई सोध्थें, मलाई किन जन्माएको ?आमा ठाडै भनिदिनुहुन्थ्यो, छोरा होला भनेर जन्माएको, तँ जन्मिइस् । अनि म पनि हाँसेरै उल्टो प्रश्न सोधिदिन्थें, जन्मिनेबित्तिकै किन नछोडिदिएको त ?आमा भन्नुहुन्थ्यो, जन्मिएपछि त माया लागिहाल्यो नि । तर, जन्मिँदा तँ घीनलाग्दी नै थिइस् । अहिले बल्ल हेर्नलायककी भएकी छेस् । आमाले जे भने पनि साँचो कुरो के हो भने मेरो परिवार म जन्मिनुको पछुतोमा जलिरहेको छ । ३० वर्ष कटिसकें बिहे भएको छैन ।भलादमी र संस्कारी छोरीको गुण टाढाटाढासम्म छैन ।केटाको कुरा ल्यायो कतिले मलाई पत्याउँदैनन्, कतिलाई म पत्याउँदिनँ । चुप बस्नु यहाँ संस्कार हो । बिस्तारै हिँड्नु संस्कार हो । सानो आवाजमा बोल्नु संस्कार हो । आफ्नो हकका लागि नलडेर सहीबस्नु संस्कार हो ।म यी सबै संस्कार कुल्चेर हिँडेकी कुसंस्कारी हुँ । आमालाई चिन्ता छ मैले गरिखान सक्दिनँ । बिहे गरिहाली भने पनि सासूससुराले कसरी सहलान् ?दुई हप्ताअघि मैले प्रत्युत्तर दिएँ, कमाएपछि कसैले सहनु पर्दैन । सम्पत्तिमा अधिकार हुने छोरीहरू कसैको अगाडि झुक्दैनन् ।कमाइस् खुइलित्त पारेर, आमा झर्किनुभो ।अनि पैत्रिक सम्पत्तिमा मेरो हक छैन त ?, मैले कुरा कोट्याएँ । आमा मानौं तलाउमा डुब्नुभो । सुन्न हुनुभो । समय हलचल नगरी रोकियो । आमा अनुहार बिगारेर ठुस्स पर्नुभो ।पैत्रिक सम्पत्ति तपाईं र भाइको नाममा मात्रै छ । दिदीलाई चाहिँदैन रे ! मेरो नाम कहिले चढाउनुहुन्छ ?, वाल्ल परेकी आमासामु फेरि मैले क्षेप्यास्त्र हानें ।त्यो क्षेप्यास्त्रले आमा, भाइ र दिदीको मथिंगल हल्लियो । मलाई परिवारमार्फत पितृसत्तामाथि धावा बोल्नु थियो, बोलें । संविधान धारा र कानुनका दफा सुनाउँदा पनि आमा अडानबाट पछि हट्नुभएन । मलाई थाहा छ कानुनी उपचारमा गएँ भने मैले सम्पत्ति पाउँछु, परिवार गुमाउँछु । अधिकारको यो लडाइँमा परिवार गुमाउन पनि तयार भएर मैले शिरमा रातो फेटा बाँधेकी छु ।मेरो भाइ बुझ्ने नहुँदै आमाले पैत्रिक सम्पत्तिमा उसको नाम चढाइसक्नुभएको थियो । छोराहरूका लागि सम्पत्तिमाथिको अधिकार जन्मजात हो । छोरीहरूको मुखबाट सम्पत्तिको स मात्रै निस्किँदा समाजको कठघरामा उभिनुपर्छ । मानौं उनीहरूले सामाजिक अपराध गरेका छन् । तर, अब त्यस्तो हुँदैन । म घरबाट अंश लिन्छु । आफ्नो काम गर्छु । मन पर्ने कोही भेटे बिहे गर्छु, नत्र घुमेर जिन्दगी बिताइदिन्छु ।मेरो गाउँको एक जना कान्छा हजुरबुबाले ७० को दशकमा भन्सारको जागिरबाट बोनस पाउनुभएको रहेछ ५ हजार । हजुरबाले कान्छी आमालाई भन्नुभो, तिमी भोलि नै गएर नयाँ सुनको गहना बनाएर लगाऊ है । तिमीलाई अहिलेसम्म केही जोडिदिनै पाएको छैन । कस्तो मन पर्छ, त्यस्तै बनाएर लगाऊ ।कान्छी आमा दूरदर्शी हुनुहुँदो रहेछ । उहाँले भन्नुभो, सुन लगाएर के गर्नु ! बरु अलिकति पैसा थपेर जग्गा किनौँ । जग्गा नै जोडौँ ।हजुरबालाई सुनका गहना किनिदिन मन थियो । हजुरआमालाई जग्गामा लगानी गर्न । केही दिन सल्लाहपछि ५ हजारमा जग्गा किन्नुभयो । जग्गामा बाआमाका दुई छोरीहरूले पनि खूब मेहनत गरे । सकेजति काम गरेर सघाए । पानी लगाउने, सिजनमा खेती गर्ने, रोपाहारलाई खाजा बाँड्ने, रोपाइँ गर्ने सबै गर्नुभयो । तर, ती दिदीहरूका भाइ जुल्फी कोरेर, साइकल हुइँक्याउँदै दौडिन्थे । ती दिदीहरूको १६१७ वर्षमै बिहे भयो । आआफ्ना घर जानुभो । घरमा कान्छी हजुरआमाकै हालीमुहाली थियो । जग्गाको भाउ ५ हजारबाट २० हजार, ५ लाख, ५० लाख हुँदै ५ करोडसम्म पुग्यो । जुल्फी कोर्दै टोलटोल दौडिने ती भाइ अहिले त्यो जग्गाका मालिक छन् । कार चढेर हिँड्छन् । त्यो खेतमा दिनरात घोटिएका दिदीहरू बसमा कोचिएर माइत आउँछन् । घर फर्किने बेला कान्छी आमाले हातमा सय रुपैयाँ थमाइदिनुहुन्छ ।एक पटक दिदीहरूले कसैसँग पोख्न नसकेको गुनासो मसँग पोख्नुभयो, बिहे नहुँदा माइतमा कति दुःख गरियो गरियो नानी, अहिले आर तीजमा एक छाक खान नि बोलाएनन् । माइत भन्या आफ्नो नहुँदो रैछ । सोच्छु हजुरबुबाले किनेको जग्गाको मूल्य कुनै दिन सायद ५० करोड पुग्नेछ । ती दाइको रवाफ अझै बढ्नेछ । अनि म ती दाइकी छोरीलाई हेर्छु अनि कहिलेकाहीँ मन चोर्न खोज्छु । तर, ऊ सौम्य छे । ज्ञानी छे । बिस्तारै बोल्छे । विवाह को अमृता रावजस्ती । कुशल । गुणवान् । उसलाई आफ्नो पुर्खाको केही पनि चाहिँदैन ।ऊ भन्छे, अहिलेसम्म पढाएर यत्रो बनाउनुभयो अनि मैले हक दाबी गर्ने ? मलाई त केही पनि चाहिँदैन । म त आफैं कमाउँछु । आफैं आफ्नो घर बनाउँछु । आफैं जागिर खान्छु । पढ्छु । जोसँग भन्नुहुन्छ, उसैसँग बिहे गर्छु । आमाबुबाले नराम्रो खोज्नुहुन्न ।हो, ऊ विद्रोही छैन । उसलाई आफ्नो अधिकारबारे त थाहा छ, तर उसलाई त्यो अधिकार चाहिएको छैन । त्यसैले ऊ यो समाजको ज्ञानी छोरी हो । सके आफ्नो बाआमाका लागि अझ धेरै गर्छु, तर मलाई पैत्रिक सम्पत्ति चाहिँदैन ।आहा ! कति राम्रो ! नेपाली समाजलाई चाहिएको असल छोरी यस्तो पो हो ! अनि यस्तै असल छोरीहरू मात्रै पछि गएर संस्कारी बुहारी बन्न सक्छन् । आफू परियो ठ्याक्कै उल्टो ।वैशाखतिर भारत भ्रमण सकेर धनगढी हुँदै काठमाडौं आउन लागेकी थिएँ । धनगढीको ३८ डिग्री गर्मीमा १ बजे उड्ने फ्लाइटलाई ५ बजेसम्म पर्खिएर बस्नुपरेको थियो । यो धनगढीको लागि नौलो कुरै भएन । त्यहाँ थरीथरीका मान्छे थिए । गर्मीले खपिनसक्नु भएर म पंखाको मुनि गएर भुइँमा थचक्क बसेँ । ब्यागबाट पानीबोतल झिकेँ । मेरो आँखा एक महिलासँग पुगेर अडियो । उनी मुसुक्क हाँसिन् । उनकी दुई वर्षकी जति छोरी पनि साथमा थिइन् । छोरी मसँग निकै झ्याम्मिएकी थिई । ऊ घरीघरी मेरो नजिक आउँथी, आफ्नो खेलौना दिन्थी, हाँस्थी, दौडिन्थी । मलाई यस्ता चकचके बच्चाहरू मन पर्छन् । ती दिदी मेरो नजिक आएर बसिन् । छोरी खेल्दाखेल्दा थाकेर सुस्ताउन लागेकी थिई । बिहे भाको छ त ? छैन होला नि ?, उनले प्रश्न पनि आफैं सोधिन्, उत्तर पनि आफैं अनुमान लगाइन् ।छैन, म हाँसें ।उनले सकेजति ज्ञान बाँड्न थालिन् । म यदाकदा भेटिने महिलाहरूका गफ चाख मानेर सुनिदिन्छु । केही समयका लागि भेटिएका अञ्जान मान्छेसँग उनीहरू आफ्ना वर्षौं पुराना गुनासा असरसल्ल पारेर पोखिदिन्छन् । बिहे बेलैमा गर्नुपर्छ के नानी । बच्चाहरूले पनि कति रुचाउने रैचन नि । बिहे गरेर बेलैमा छोराछोरी पाउनुपर्छ के, म मुसुक्क हाँसें । मलाई यस्तो बेलामा जवाफ दिन खासै आउँदैन ।बच्चा पाउन बिहै नै गर्नु पर्दैन, म सिंगल मदर भएरै जीवन बिताइदिन सक्छु, उनलाई म यही भन्न चाहन्थें तर सुनें मात्रै, बोलिनँ । उनले अब आफ्नै कथा सुनाउन थालिन्, मेरी अर्की छोरी छे ११ वर्षकी । यो त कान्छी हो ।ओहो ! अनि यत्रो ग्यापमा किन पाउनुभाको नि ?, उनका ठूलाठूला गाजलु आँखामा एकाएक आँसु देखिए ।के गर्नु नानी, भन्यो भने भन्याजस्तो हुन्छ । एउटा छोरी भइहाल्यो अब एउटा छोरा होस् भनेर पर्खिंदा पर्खिंदा ! उनी बोल्नै सकिनन् । घुटुक्क थुक निलिन् । मैले उनीतिर पानीको बोतल तेर्स्याएँ । उनले पानी समाउँदै गर्दा आँखाबाट आँसु बगे । उनले फेरि भन्न थालिन्, मेरा ससुरा पनि एक्ला छोरा, बूढा पनि एक्ला छोरा, तर मेरो आफ्नो छोरा भएन । सम्पत्ति छ, छोरा छैन । ठूलीले बहिनीलाई कति माया गर्छे । तर, पनि छोराको रहर लाग्ने रहेछ । तर, भएन त भएन भनेर चित्त बुझाइसकियो । ज्यान पनि कति बिग्रिसक्यो ।उनले आफैं गुनासो गरिन्, आफैं चित्त बुझाइन् । मैले चुपचाप सुनिरहें । छोरीहरूलाई राम्रोसँग पढाउने अब । त्यसैले घर बनाउने जग्गा हेर्न काठमाडौं जान लागेको । एक जना दाइले कीर्तिपुरमा भन्नुभएको छ, उनले फरर फेहरिस्त सुनाइन् । प्लेन चढ्नुअघि मैले भनें, दिदी, प्रकृतिले तपाईंलाई कुनै न कुनै उद्देश्यले यो धर्तीमा पठाएको छ । तपाईंका दुई छोरीलाई पनि त्यस्तै केही उद्देश्य दिएर पठाएको छ । त्यो उद्देश्य तपाईं तीन जनाबाटै मात्रै पूरा हुन्छ । त्यसका लागि छोरा चाहिँदैन । यत्ति बुझ्नुभो भने जीवन सार्थक हुन्छ ।उनी नाजवाफ भएर सिटतिर लागिन् । काठमाडौंमा ओर्लिने बेला उनले मुख खोलिन्, तपाईंले भन्नुभएको कुराले मलाई भित्रैसम्म हान्यो । फेरि धनगढी आउँदा फोन गर्नुहोला, खाना खाउँला है ? मोबाइल नम्बर दिएर उनी अलप भइन् ।एक चिनेकी बहिनी छिन् । उनको २३ वर्षमै बिहे भयो, आफूभन्दा १० वर्ष पाको केटासँग । बुबाआमाकी असल छोरी बनेर उसले बिहे गरी । उसको परिवारसँग पोखरा र काठमाडौंमा जतिसक्दो सम्पत्ति छ । त्यो उसका बाले कमाएका होइनन् । पुर्ख्यौली सम्पत्ति हो । तर, ती बहिनीको वैवाहिक जीवन सोचेजस्तो भएन । उनीहरू दुवै जना व्यक्ति असल थिए, तर एकअर्काका लागि बिलकुलै गलत । लामो संघर्षपछि उनीहरूले छुट्टिने निर्णय गरे । उनले आफ्नो श्रीमान्बाट केही पाइन । उनीसँग आफ्नो नामको केही छैन । जसोतसो एउटा कोठा लिएर बसेकी छन् । दिनभरि काम गर्छिन् । हेर्दा बिन्दास लाग्छिन् । तर, उनलाई डिभोर्सी को ट्याग दिँदै बिचरी बिचरी गर्नेका संख्या गनिनसक्नु छ । बिचरी त उनी पहिला थिइन्, जब सम्बन्धमा थिइन् । जसरी पनि सम्बन्ध बचाएर बस भन्नेजस्ता सडेगलेका सुझाव उनले अनगिन्ती पाइन् । तर, अन्ततः स्वतन्त्रताको जित भयो । तर, त्यसका लागि उनले ठूलै मूल्य चुकाउनुपर्यो डिप्रेसन, उदासी, एक्लोपन, आर्थिक कमजोरी आदि । उनका बुबा र दाइ करोडौंका मालिक थिए । दुबईमा पारिवारिक भ्याकेसन गरिरहेका थिए । तर, उनी जिन्दगीको खराब दिनहरूसँग लडिरहेकी थिइन् । समाजबाट थोरै अलग्गिएर आफ्ना लागि गरेको निर्णयका कारण यत्रो संघर्षमा परिवारले पनि एक्लै छोडिदियो । सोच्दा कुनै बलिउड फिल्मजस्तो लाग्छ । आजकल बेलाबेला आमाले फोन गरेर भन्छिन् रे, के गर्नु, तेरो भाग्य यस्तै रहेछ ।उनी अब हाँसेरै यस्ता कुरा उडाइदिन्छिन् । तर, म उनका आँखा बुझ्छु । ती आँखाले खोजिरेहेको सहारा देख्छु ।एउटै कोख, एकै बाआमा, एकै घर, एउटै सिकाइ । तर, जब समानताको कुरा आउँछ यो समाजको सोचाइ यति धेरै किन पिछडिएको छ ? बाआमालाई अझै पनि छोरीको बिहे गरेर दिन पाए टाउकोबाट ट्युमर हटाएजस्तो महसुस किन हुन्छ ? यही एउटा पीर थियो अब हलुंगो भयो भन्नेजस्ता वाक्य किन हरेक विवाहमा सुनिन्छ ? कथम्कदाचित छोरीले आफ्नो हकअधिकारको कुरा उठाइहाली भने यो समाजले जिब्रो टोक्छ । त्यसैले अधिकांश छोरीहरू आफ्नो अधिकारका लागि लड्न चाहँदैनन् । चलिआएको रीतअनुसार उनीहरू बुबाआमाका प्यारा र संस्कारी छोरी बनेर बिहेबारी गर्छन् अनि सुटुक्क माइतीको संसारबाट बिदा हुन्छन् । उनीहरूभित्र चर्को द्वन्द्व हुन्छ, जीवनभरका गुनासा हुन्छन्, तर पनि देवताजस्ता बाआमाका अघि प्रश्न उठाउन सक्दैनन् । किनकि उनीहरू छोरी हुन् ।एउटी आमाले आफूमाथि भएको भेदभावको ईख लिएर जबसम्म आफ्ना छोरीहरूलाई समान व्यवहार गर्दैनन्, तबसम्म यहाँ हरेक पुस्ताका छोरीहरू पिल्सिरहनेछन् । हरबखत महिलामाथि प्रश्न उठाउन तम्तयार यो समाजसँग लड्ने त परको कुरा, छोरी आफैंसँग लड्न सक्ने छैनन् । छोरीको यो आत्मसम्ममानका लागि हरेक आमा अराजक हुनैपर्छ । जब एक आमाले आफ्नो छोरीलाई आफूजस्तै बनाउन खोज्छिन्, आफ्ना संघर्षका कथा सुनाएर छोरीलाई उति नै सहनशील बनाउने प्रयास गर्छिन्, समाज त्यहीँनेर पिछडिन्छ । मेरी आमाले जीवनभर भोगेका दुःख अनन्त छन् । उहाँका पीडा र संघर्ष म कल्पना गर्न सक्दिनँ । त्यसैले मलाई आमाप्रति गहिरो सम्मान छ । तर, उहाँ अझै पनि पितृसत्ताको रक्षामा लागिरहनुभएको छ । मेरी आमाले मलाई जति माया र विश्वास गरे पनि छोरी भएपछि सहनशील हुनुपर्छ, बिहे गरेर चुपचाप जानुपर्छ, आफ्नो भाग्यले गरिखानुपर्छ भन्नुका पछाडि उहाँले भोगेको समाजको छाया छ । म त्यही छाया मेट्न हिँडेकी छु ।किनकि सम्पत्तिमाथिको अधिकारले मात्रै समाजमा महिलालाई ठिंग उभिने साहस र शक्ति दिन्छ ।म आमालाई सम्मान गर्छु, तर प्रश्न गर्न डराउँदिनँ । म एक्लो बाँच्न तयार छु, तर आत्मसम्मान गुमाउन तयार छैन । म असंस्कारी बन्न तयार छु, तर चुपचाप समाजको नियम मान्न तयार छैन । मलाई मेरी आमाजस्तो बन्नु छैन । मेरी छोरीलाई म आफूभन्दा अराजक बनाउन चाहन्छु । जबसम्म महिलाहरू महिलाका लागि जाग्दैनन्, तबसम्म समाजमा पितृसत्ता मौलाइरहन्छ ।हामी महिला सशक्तीकरणका कुरा गर्छौं, तर आफ्नै घरमा आफ्नै दिदिबहिनी, आमा र आफैंमाथि भएका अत्याचारबारे बोल्न सक्दैनौं । किनकि हामी यही पितृसत्ताका दास हौं ।यो सबै लेखिसक्दा ती महिलाहरूप्रति मेरो केही आपत्ति छैन, जो आआफूले रोजेको जिन्दगीमा खुसी छन् । जसका लागि केटी भएपछि समयमै बिहे गरेर बच्चा जन्माउनु प्राकृतिक नियम हो । जसका लागि आफ्ना इच्छा र आकांक्षाको कुनै मोल छैन । जो आफ्ना बाआमाको मनशान्तिका लागि लागि पराई घर गइदिन्छन् । उनीहरूसँग केही गुनासो छैन । सबै लड्न सक्दैनन् । कोही लड्नै चाहँदैनन् । हामीजस्ता लड्नेहरूको जीवन कठिन छ । एक त यो बाटोमा एक्लोपन धेरै छ । फेमिनिस्ट, डलरवादी र परिचालित भन्दै हरपल यो समाज आलोचना गरिरहन्छ । भन्छ यिनीहरू लेखमा र कार्यक्रममा कुर्लंने न हुन्, यिनीहरूकै व्यक्तिगत जीवन र मानसिक स्वास्थ्य ध्वस्त हुने त हो नि ! तर, आफ्नो हक माग्न छोड्ने होइन । त्यसका लागि आफ्नै बाआमालाई अदालतसम्मै घिसार्न किन नपरोस् !"
चित्र : इतिहासको दस्तावेज,"हाम्रा गाउँघरले काँचुली फेरेका छन् । खाने, बस्ने, लगाउने शैलीदेखि कलासंस्कृतिसम्ममा द्रुत गतिमा परिवर्तन आएको छ । गाउँका आधाजसो युवा वैदेशिक रोजगारमा छन् । गाउँमा त आमा, बुबा, बालबालिका र महिला मात्रै छन् । उनीहरुको दिनचर्या, जीवन पूरै विदेशी भइसकेको छ । मेरो गाउँ गोर्खा, धार्चे गाउँपालिका३ हो । यहाँ १० वर्षअघि जुन दृश्य देखिन्थ्यो, त्यो अहिले देखिँदैन । मलाई थाहा थियो, यो परिवर्तनले हाम्रा पुर्ख्यौली संस्कृति, जीवनशैली र पोसाक लोप हुँदै छन् । सोचेँ, कमसेकम त्यो परिवर्तन तस्बिरमा कैद त गर्न सक्छु । अनि मैले गाउँभरिका बूढाबूढी, बालबालिका, महिलासँग भेटेँ । उनीहरुलाई परम्परागत वेशभूषा लगाउन लगाएँ र तस्बिर खिचेँ । ती तस्बिर सँगालेरै राखेको थिएँ । म पढाइको सिलसिलामा सन् २००५ मा विदेश गएर ५ वर्षपछि फर्किएँ । फर्केपछि देखें आफ्नै गाउँ चिन्न नसक्ने भएछ । मैले तस्बिर खेचेका कतिपय बूढाबूढी नै बितिसकेछन् । गाउँको दोहोरी स्कुलको स्टेज कार्यक्रममा सीमित भएछ । घाटु नाच नाच्ने पाका पुस्ता नै हराएछन् । मान्छेका शरीरमा गुन्युचोली, घलेक, बख्खु देखिन छाडेछन् । गुन्द्रकको झोल भनेको के हो ? भन्ने पुस्ता जन्मिएछन् । मोही र मकै खाएर दिनभरि बारीमा काम गर्नेहरु हराएछन् । गाउँमा देखिए हातमा चाउचाउका पोका र कोक बोकेका केटाकेटी मात्रै । खेतीपातीबाट जीविकोपार्जन गर्ने गाउँ रेमिट्यान्सको भर पर्न थालेछ । त्यसपछि मैले टेल्स अफ माइग्रेसन थिममा चित्र कोरेँ । ती चित्रमा मैले रेमिट्यान्सको पुस्ता झल्काउने प्रयास गरेको छु । चित्रकला इतिहासको दस्तावेज हो, जहाँ समकालीन कलाकृति र तत्कालीन परिवेश संगृहीत हुन्छ । अब यी तस्बिरका मान्छे भेटिँदैनन् । न त यो दृश्य नै देखिन्छ । तर, मैले कोरेका चित्रहरु सयौं वर्ष जीवित रहनेछन् । समय फेरिएसँगै यी दृश्य अर्को पुस्ताले देख्न पाउँदैन कि भन्ने चिन्ताले पनि यी चित्र बनाएँ । गाउँमा जे हुन्थ्यो, त्यो हराउँदै छ । यस्तो अवस्था सिर्जना हुनु मेरो विचारमा संक्रमणकालीन समय हो । रोजीरोटीका लागि आफैं गाउँ छाडेर काठमाडौंको खाल्टोमा छु । गाउँ बिर्सिने पुस्तामा म पनि एक हुँ । यद्यपि कलामार्फत गाउँ जोगाउने मेरो प्रयास छ ।"
बनेपा गाथाकार ज्ञानकाजी माड्साप,"बर्खाको एक साँझ म उभिएको थिएँ, बनेपा तीनदोबाटो चोकछेउ । सँगसँगै ज्ञानकाजी मानन्धर माड्साप पावरवाला बाक्लो चस्मा ठीकमुन्तिरबाट बनेपागाथा गाइरहेका थिए । सडकमा ठोक्किएको बत्तीको प्रकाशमा बिस्तारै घिस्रिरहेका छाताका छायाहरूतिर हेर्दै स्थानीय इतिहास र संस्कृति फर्माइरहेका थिए मुहारमा गणेशको गह्रुँगो मखुन्डो लगाएर हरिया, राता, पहेंँला रंगीविरंगी पहिरनमा देखिने श्वेतकाली नाचिरहेका मानिसका कथा अनि लोककथाका सेता ख्याकको बयान । खासमा उनी थिए सहरका ओसिला गल्ली र घामले नछुने ठिहीग्रस्त चोकमा चुपचाप बसिरहेका मान्छेका साथी, बनेपाको घटनाप्रतिघटना, इतिहासका अनेक शासकको आगमन र बहिर्गमनको साक्षी पनि । भादगाउँले बुट्टे टोपी, निधारमा रातो टीका, ऊनीको फेटा, नीलो कोट मेरो सम्झनामा यिनै थिए, उनको अक्सर पहिरन । लट्ठी टेकेर साँझबिहान बयोवृद्ध श्रीमती सुखवेती (९०) सँग बिस्तारै चोकतिर टहलिनु, मान्छेहरूले आदरसाथ गरेका नमस्कार फर्काउनु, कोही पुराना मानिस भेटे यस्सो गफिनु उनको दैनिकी थियो । अब बनेपाका चोकगल्लीका पुराना कथा र मिथक बताउन तिनी कहिल्यै भेटिने छैनन् । अब ती दृश्य दोहोरिने छैनन् । गत शनिबार ज्ञानकाजी मानन्धर (विसं १९९१२०८०) को महाप्रस्थानपछि सायद टोलाइरहेको छ त्यो चोक, शोकमग्न छ बनेपा । आफूसँग डुलिहिँड्ने माड्साप नरहेपछि श्रीमती सुखवेतीमा दुःख थपिएको छ । तर, अक्सिजनका पाइपहरूले जेलिएकी उनलाई श्रीमान् छेउमै छन्जस्तो भान छ । ज्ञानकाजीको प्रस्थानपछि त्यही चोकमा उभिएको छु म, जहाँ उभिएर म उनीसँग सुन्थें बनेपाका कथा । उनी भन्थे, काठमाडौं उपत्यका तलाउ छँदा बनेपा एक सानो राज्य थियो । बौद्ध आख्यानको थ्यासफूमा बनेपालाई धर्मपुर भनिएको छ । धर्मपुरका राजा धनी थिए । राजा बस्थे, त्यसैले यहाँ राजदरबार थियो। यसरी उनी बनेपाको कथा हाल्थे । नामसँग कामको तालमेल अक्सर हुँदैन । तर, ज्ञानकाजी नामका मात्रै ज्ञानी थिएनन्, जीवन र जगत्को गहिरो ज्ञान पनि उनीसँग थियो, जो माड्सापको असली चिनारी हो । उनीपछि सम्भवतः यसरी आधिकारिक रूपमा आफ्नै सहरको कथा भन्ने अर्को इतिहासकार नहोला । शिक्षाविद् केदारभक्त माथेमाले ज्ञानकाजीसँग लामो संगत गरे । उनीसँग माथेमाका थुप्रै सम्झना छन् । नेपाल भाषामा मानन्धरले लेखेको नाटक कपिलवस्तुस्् भगवान् काठमाडौंको सभागृहमा केही दशकअघि हेरेको स्मृति ताजै छ माथेमासँग । यसको लोकप्रियताले नाटक लेखनमा ज्ञानकाजीले हासिल गरेको कौशल उजागर गर्छ । बुद्ध मिथकमाथिको त्यो नाटक प्रभावशाली थियो । उनीसँग नेवारी मिथोलजीबारे गहिरो ज्ञान थियो, माथेमा भन्छन्, नेपालभाषामै लेखेर उनी कुनामा परे । तर, मुख्य विषय त भाषा होइन, सिर्जना हो । इतिहास, व्यापार र शिक्षा तिनै पक्षलाई उनले कसरी सँगै हिँडाए, यो अचम्मलाग्दो छ । काठमाडौं र काभ्रेका धेरै ठाउँमा ज्ञानकाजीका नाटक प्रदर्शन भएका थिए, धेरैले रुचाएका पनि थिए । मिथक, इतिहास र संस्कृतिसँग गहिरो नाता थियो ज्ञानकाजीको । नेपाली संस्कृतिका ती विद्वान्का प्रकाशित किताब हुन् कुमारी, कपिलवस्तुस् भगवान्, अरनिकोया श्वेत चैत्य, खड्गजोगिनी, मानन्धरतय्गु विषय छुं खँ, छगु पश्चात्ताप, झीगु आख्यान ः झिगु प्याखं, बनेपास्तवन, बनेपा सातगाउँ, संस्कृतिका केही पक्ष, नेपाल आख्यान र नाटक, चण्डेश्वरी र प्राचीन भजन गीतहरू, नेपाल लिजेन्ड एन्ड ड्रामा, द लिजेन्ड्स अफ् नेपाल, र मिथ्स एन्ड लिजेन्डस् अफ् नेपाल (इतिहाससंस्कृति र पूर्णाङ्की नाटक) । नेवा, खस नेपाली र अंग्रेजी भाषामा प्रकाशित यी कृति उनको गहिरो साधना, अनुसन्धान र सिर्जनशक्तिबाट मात्रै सम्भव थियो । अंग्रेजीका शिक्षक, नेपाल भाषाका नाटककार, खस नेपाली भाषाका प्राचीन संस्कृतिअन्वेषक मानन्धरको बनेपामा ठूलो स्थान छ । सांस्कृतिक इतिहासमा अहोरात्र चिन्तनशील ज्ञानकाजीले हामीलाई नयाँ निष्कर्षसम्म पुग्न सक्ने केही चर देखाएका छन् । दायाँ हातमा चन्द्रहास तरबार र बायाँ हातमा प्रज्ञापारमिता किताब लिएका विद्वान् बौद्ध सन्त मञ्जुश्री बोधिसत्त्वलाई ज्ञानकाजीले बनेपाको इतिहाससँग जोडेका छन् । काठमाडौं उपत्यका नागदह (ठूलो तलाउ) छँदै मञ्जुश्री महाचीनबाट श्रीमतीहरू (केशिनी, उपकेशिनी) र केही चेलासँग नागदह आउँदा बनेपाको बाटो हुँदै आएका थिए, लेखेका छन् ज्ञानकाजीले । धार्मिक नियमअनुसार कुनै पवित्रस्थललाई दाहिनेतिरबाट घुम्ने चलन छ, त्यसैले मञ्जुश्री नागदह आउँदा बनेपाकै बाटो आएको हुनुपर्छ । मञ्जुश्री बनेपा आउँदा यहाँका राजा धर्माकरसँग भेट भएको हुनुपर्छ, धर्माकार उनीसँग नागदह गए । तरबारले चोभार काटेर उपत्यकाको पानी सुकेपछि मञ्जुश्रीले मञ्जुपतन बस्ती बसाए र सँगै लिएर आएका धर्माकरलाई राजा बनाए । (संस्कृतिका केही पक्ष, पृष्ठ ५२) । तर, नेकपाका संस्थापक पुष्पलाल श्रेष्ठले मञ्जुश्रीको त्यस मिथकलाई खण्डन गरेका छन् । पुष्पलाललाई उद्धृत गर्दै ज्ञानकाजी लेख्छन्, साँखुका आख्यानअनुसार मञ्जुश्री न चिनियाँ थिए, न भारतीय, उनी साँखुका एक महापुरुष थिए । यसरी ज्ञानकाजीले ऐतिहासिक पात्रहरूमाथि मीमांसा मात्रै गरेका छैनन्, पृथक दाबी पनि गरेका छन् ।संस्कृतिविद् सत्यमोहन जोशीले लेखेका छन्, कुमारी नाटक रुसी भाषामा अनुवाद भई मस्कोस्थित नेपाल अध्ययन केन्द्रबाट सन् २००५ मा प्रकाशित भएपछि अन्तर्राष्ट्रिय क्षेत्रमा ज्ञानकाजी बहुचर्चित भए । तर, विडम्बना सिर्जनशील प्रतिभा भएका हाम्रा अधिकांश स्रष्टाहरू ओझेलमा सास फेर्न बाध्य छन् । (ओझेलमा परेका स्रष्टाहरूमध्येका ज्ञानकाजी, जनमत, अंक १९३) । कुहिरिलो एक बिहान म मित्र दिनमान गुर्मछानलाई लिएर ज्ञानकाजीसँग यसो कुरा गर्न गइरहेको थिएँ उनको घर । लायकुको जीर्ण पर्खाल देखेपछि उनले गरेको लायकुव्याख्या सम्झना आएको थियो । के हो लायकु ? मल्लकाल अध्ययन गरेका उनले भनेका थिए, लायकु भनेको राजकुल अथवा लालकुल हो । लालकुलबाट लायकु शब्दको व्युत्पत्ति भयो । उनैले सुनाएका हुन् नेवारी भाषामा बने शब्दले व्यापार र पा शब्दले देश वा बस्ती बुझाउँछ । कलिगत वर्ष ४१९७ मा राजा आनन्ददेवले काभ्रेमा छरिएका ससाना ७ सहर (बनेपा, पनौती, नाला, धुलिखेल, खड्पु, चौकोट र साँगा) मिसाएर एउटै राज्य बनाएका थिए । बनेपा सातगाउँ मा यस विषयमा उनले विशद लेखेका छन् । इतिहासकार महेशराज पन्तलाई लागेको छ ज्ञानकाजी गएसँगै एक ज्ञानी, जान्ने मान्छे पनि गए र इतिहास लेखनमा एउटा क्षति भयो । पन्त भन्छन्, ज्ञानकाजीले बनेपा, त्यस वरपरका गाउँसहरको कथा संग्रह गरे र मान्छेहरूलाई छाडेर गए । बनेपाको इतिहास खोतलखातल पारे । जीवनैभर शिक्षासेवी भएर ज्ञान बाँडिरहे । नेवारकालका ऐतिहासिक सामग्री र लिखतका थुप्रै संकलन उनीसँग थिए । ज्ञानकाजीको अनुरोधमा (विसं २०७३, पुस २७) संशोधनमण्डलका केही साथीसहित बनेपा गएका थिए पन्त । उनको संग्रहमा रहेको ताडपत्रका लिखतहरूको फोटो खिचे पन्तले । तीमध्ये एउटा थियो तात्कालिक राजा अर्जुनदेवले बनेपाका मानन्धरहरूलाई सम्बोधन गरी लेखेको नेपालसंवत् ४८५ (विसं १४२२) को लिखत । ज्ञानकाजीको घरमा भएको त्यो लिखतबाट विसं ७९० पछि एकै पटक १४२२ को राजाको अभिलेख भेट्टाइयो । ७०० वर्षको अवधिमा राजाहरूले लेखेको केही पाइएको थिएन । त्यति महत्त्वपूर्ण सामग्री उनले आफ्नो संग्रहमा राखेका रहेछन्, पन्त सम्झिन्छन् । त्यस लिखतको व्याख्यासहित पन्तले पूर्णिमा को १४४ अंकमा एक आलेख लेखेका छन् । ज्ञानकाजीलाई चिन्ता थियो अब सहरको इतिहास किस्साहरूमै सीमित हुने भए । उनका स्मृतिमा ओहोरदोहोर गरिरहन्थे बनेपाका पुराना मान्छे, दरबारका आख्यानहरू, जुन अब केवल धुलाम्य दस्तावेजहरूमै कतै च्यापिएका छन् । लेखक विश्व सिग्देलको विचारमा ज्ञानकाजी होहल्लाबाट टाढै बसेर अक्षर साधनामा लागेका शिक्षा, संस्कृति र साहित्यका त्रिवेणी हुन् । भन्छन्, समाजको जरोमा गाडिएर रहेका मिथक र जात्रापर्वको सांस्कृतिक तथा ऐतिहासिक पाटोलाई लिपिबद्ध गर्ने मानन्धर काभ्रेको माटोले सधैं गर्व गरिरहने स्रष्टा हुन् ।ढुंगा छापिएको बनेपाली प्राचीन गल्लीमा हिँडिरहेका ज्ञानकाजीको स्मरण मसँग ताजै छ । लौरो टेकेर हिँडिरहेकै बेला उनी केही झस्केजस्तो गर्थे र छेउकै पुरानो बजारको कृष्णमन्दिर वा शताब्दिऔं पुराना ढुंगेधाराको मिथक वा इतिहास भनिरहेका हुन्थे वा भगवान, राक्षस, देवी का कथाहरूमा पसिरहेकै हुन्थे । उनका सम्झनाका एल्बममा आफूले पढाएको आजाद स्कुल (विसं २०१७२०४५) का विद्यार्थीहरूको तस्बिर पल्टिन थाल्थ्यो । र, प्रत्येक श्यामश्वेत तस्बिरमा आउँथे बनेपाका पुराना समय सिथि नखः र लायकु, मिथक र भजन, स्थापत्य र मन्दिर, चण्डेश्वरी देवीका कथा, पाटीमा टोलाइरहेका बाघचाल खेलाडीहरू । सिमेन्टका अग्ला घरहरूले छेकिएका घाम नपस्ने गल्लीमा उभिएर उनी चिन्तित मुद्रामा गम खाइरहेका हुन्थे । बनेपाको उप्किँदै गएको चित्र देखेर उदास हुन्थे । बदलिँदो बनेपाको अनुहारले उनलाई चिमोटिरहन्थ्यो । पटना विश्वविद्यालयबाट विसं २०१७ मा स्नातक गरेपछि उनले बनेपाको आजाद हाइस्कुलमा अंग्रेजी पढाउन थालेका थिए । शैक्षिक इतिहासमा रोचक तथ्य यो छ कि उनी बनेपा नगरकै प्रथम स्नातक हुन् । ज्ञानकाजीका प्रिय विद्यार्थी थिए लेखक मोहन दुवाल । गुरुले वर्डस्वर्थका कविताहरू लुसी ग्रे र सोल्टरी रिपर लय हालेर पढ्दै सिकाउँदाका ती दिन अहिले पनि सम्झनाम ताजै छन् । उनी थिए मेरो मस्तिष्कमा ज्ञान भरिदिने आदरणीय ज्ञानगुरु, दुवाल भन्छन्, उनी हुन्, मेरा जीवनका ज्ञान निर्देशक ।ज्ञानकाजीको परिवारै संस्कृतिपारखी थियो । उनका पिता मोहनलाल खिं मानन्धर पनि संस्कृतिचिन्तन गर्थे, नाटक लेख्थेमञ्चन गर्थे, ज्योतिषी थिए, खिं, धिमे, पछिमा, नाय्खिं, दवदव बजाउँथे । त्यसैले ज्ञानकाजीको रुचि संस्कृतितिर बढ्नु अनौठो थिएन । सुखद पाटो के थियो भने संस्कृतिप्रति उनको रुचि सुन्दै आएको, भन्दै आएको भन्नेमा थिएन, तथ्य, प्रमाण वा दसीमा आधारित थियो । सामान्यतया संस्कृतिका पारखीहरू दन्त्यकथा र किंवदन्तीलाई विश्वासको आधार बनाउँछन् । तर, ज्ञानकाजीको सांस्कृतिक ज्ञान विज्ञानमा पनि आधारित थियो । उनले संस्कृतिबारे त्यस्ता विषय मात्रै लेखेका छन्, जसको दसी उनी आफैंसँग सुरक्षित थियो । आफूसँगै सुरक्षित कतिपय ऐतिहासिक दस्तावेजबारे त उनले लेख्नै पाएनन् । मानन्धर समुदायमाथिको उनको किताब मानन्धरतय्गु विषय छुं खँ लाई सूचनै सूचनाहरूको पोको मान्न सकिन्छ । ज्ञानकाजीबारे सोधखोज गरिरहेका लेखक सुरेश किरण भन्छन्, उनी पूर्णकालीन अन्वेषक थिएनन् । उनको पेसा, व्यवसाय, जिम्मेवारी र रुचि अरू पनि थिए । त्यसैले उनले आफैंसँग भएका सामग्री पनि लेखनमा उतिविधि प्रयोग गरेनन् । ती दस्तावेज अरूलाई प्रयोग गर्न दिए । ज्ञानकाजीसँग भएको दस्तावेजको हवाला दिएर उनका मित्र जितबहादुर मानन्धरले पनि संस्कृतिमाथि कतिपय लेख लेखेका छन् । ती दस्तावेज आफूसँगै राख्दा नष्ट हुन सक्ने भयले उनले केही कागजपत्र, ताडपत्र काठमाडौंको आशा सफूकुथि (आर्काइभ) लाई पनि दान गरेका छन् । इतिहासका ती सामग्रीमाथि भोलि अरू नै कोही आएर न्याय गर्ला भन्ने विश्वास उनमा थियो सायद, सुरेश भन्छन् ।राज्य व्यवस्थाबाट सधैं उत्पीडनमा परेको आफ्नो जातीयभाषिक समुदायप्रति पनि उनको ठूलो लगाव थियो । नेपालभाषा एकेडेमी र नेवाः जातिको राष्ट्रिय संगठन नेवाः देय् दबू मा पनि आबद्ध भई काम गरेका थिए उनले । जीवन बुझ्ने मार्ग नै संस्कृति, मिथक र इतिहासलाई बनाए माड्सापले । सरल, संवेदनशील र ज्ञानी ती मानिसले केवल संस्कृतिका रूपरङरीतिस्थिति लेखेनन्, स्वयं पनि सांस्कृतिक धरोहरै भएर बाँचे । ऐतिहासिक दरबार र खण्डहरका अवशेषलाई इतिहासको कसीमा घोट्थे उनी र तत्कालीन समाजको एउटा मोटामोटी स्वरूप नियाल्थे । संस्कृति, साहित्य र शिक्षा यी तीन विधा हुन्, जसमा उनले आफ्नो जीवनका स्वर्णिम समय बिताए । लायकुझैं ज्ञानकाजीले बनेपा काँथुटोलको मयजुकः दरबार र वकुटोलको पुतली दरबार माथि पनि खोज गरेका थिए । इतिहासकार केदारनाथ प्रधानले बनेपाको ऐतिहासिक रूपरेखा मा पनि ती दरबारमाथि लेखेका छन् । ज्ञानकाजी भन्थे, काँथुटोलमा बारीहरू खन्दा पुराना भवनका ठूला जग देखिन्छन् भन्ने किस्सा अझै छ । वकुटोलमा पनि पुराना दरबारका अवशेष भेटिने गरेको सुनिन्छ । ती दरबारहरूबारे कसैले खोजे इतिहासका केही विशिष्ट तथ्य फेला पर्थे कि ? तर, उनले भनेझैं अब कसले गर्ला त्यो खोजीमेली ?"
