शीर्षक,विवरण
युवा विदेश पलायनले कृषिमा महिला र प्रौढ बढी,"कृषि गणना ०७८ अनुसार नेपालमा गाईगोरुको संख्या ४६ लाख, राँगाभैंसी २९ लाख, बाख्राखसीबोकाच्यांग्रा १ करोड ४२ लाख, सुँगुरबंगुरबँदेल १४ लाख र कुखुराको संख्या ४ करोड ५१ लाख रहेको तथ्यांकले देखाएको छ । उन्नत गाई र भैंसीको संख्यामा भने उल्लेखनीय वृद्धि भएको कार्यालयले जनाएको छ । यस्तै १० हजार ३ सय ७५ किसान परिवारले झन्डै ५ सय ९८ हेक्टर जग्गामा पुष्पनर्सरी खेती गरेको देखिएको छ । कृषि गणना ०७८ अनुसार ४ लाख ८३ हजार २ सय ८ अर्थात् ११७ प्रतिशत परिवारले कृषि प्रयोजनका लागि ऋण लिएको बताएका छन् । ०६८ को गणनामा यस्तो ऋण लिएका किसान ८ लाख ३५ हजार ९ सय २१ अर्थात् २१८ प्रतिशत थिए ।कृषि गणना ०७८ अनुसार मुलुकमा जम्मा ४१ लाख ३० हजार ७ सय ८९ किसान परिवारले २२ लाख १८ हजार ४ सय १० हेक्टर जग्गामा कृषिकार्य गरेको देखिएको छ । अघिल्लो गणनाअनुसार भने ३८ लाख ३१ हजार ९३ परिवारले २५ लाख २५ हजार ६ सय ३९ हेक्टर जग्गामा कृषिकार्य गरेका थिए । नेपालमा ६२ प्रतिशत परिवार कृषिमा रहेको उल्लेख छ । अघिल्लो कृषि गणनाअनुसार यस्ता किसान परिवार ७१ प्रतिशत थिए । किसान परिवारको १२ लाख ९ हजार २ सय ६५ हेक्टर जग्गामा सिँचाइ सुविधा पुगेको उल्लेख छ । जुन ५४५ प्रतिशत हो । अघिल्लो गणनामा यो ५२ प्रतिशत मात्र थियो । बाह्रै महिना सिँचाइ उपयोग भएको जग्गाको क्षेत्रफल ७२७ प्रतिशत छ ।विगतका गणनामा जस्तै यस पटक पनि सबैभन्दा बढी क्षेत्रफलमा खाद्यान्न बाली लगाइएको पाइएको छ । कुल २५ लाख ८६ हजार १ सय ८३ हेक्टर जग्गामा खाद्यान्न बाली लगाएको कृषि गणनामा उल्लेख छ । १ लाख ९९ हजार ८ सय ४४ हेक्टरमा कोसेदाल, १ लाख ८० हजार १ सय ४१ हेक्टरमा तेल, १ लाख ७ हजार ४ सय २४ हेक्टरमा तरकारी, १ लाख ४ हजार ७ सय ३७ हेक्टरमा कन्दमूल, ५ लाख ६ लाख ८ सय ९३ हेक्टरमा मसला र ४४ हजार ६ सय ९ हेक्टरमा नगदे बाली लगाइएको पाइएको छ । १२ लाख १६ हजार ३ सय ८७ हेक्टरमा धान बाली लगाइएको कृषि गणना ०७८ मा उल्लेख छ ।् कृषिका लागि ट्र्याक्टर प्रयोग गर्ने किसानको संख्या बढेको देखाएको छ भने फलामे हलोको प्रयोग घट्दै गएको देखिएको छ ।कृषि गणना ०७८ अनुसार ४४ प्रतिशत किसानले कृषि बिमा गरेका छन् । यसरी बिमा गरेकामध्ये सबैभन्दा बढी ८४४ प्रतिशत परिवारले पशुपालनका लागि बिमा गरेको देखिएको छ । यस गणनाअनुसार ३ लाख ८ हजार ५ सय १२ अर्थात् ७५ प्रतिशत किसानले सरकारी अनुदान पाएको कृषि गणनामा उल्लेख छ । सबैभन्दा बढी रासायनिक मल खरिदमा अनुदान पाएका हुन् ।मुलुकका ६८८ प्रतिशत किसानले घरायसी उपभोगका लागि मात्रै कृषि कार्य गर्ने गणनाले देखाएको छ । सबै कृषि उत्पादन बिक्रीका लागि ११ प्रतिशतले मात्र खेती गर्छन् । घरायसी उपभोगसहित बिक्रीका लागि उत्पादन गर्ने २४७ प्रतिशत छन् । कुल किसानमध्ये २६ प्रतिशतले कृषिका अतिरिक्त अन्य आर्थिक क्रियाकलाप पनि गरेका छन् । अघिल्लो वर्ष यो १६ प्रतिशत थियो । आम्दानीको मुख्य स्रोत कृषिकार्यलाई बनाउनेको संख्या ७०४ प्रतिशत छ । जुन अघिल्लो गणनामा ८३१ प्रतिशत थियो । कुल किसानमध्ये ४५ प्रतिशतलाई मात्र आफ्नो कृषिकार्यबाट भएको आम्दानीले वर्षभर खान पुग्ने बताएका छन् । अघिल्लो वर्ष यस्तो ४० प्रतिशत थियो ।"
सर्वोच्चको परमादेशले कोशीमा कार्की मुख्यमन्त्री बन्दै,"संविधानको धारा १६८ को उपधारा (३) बमोजिम प्रदेशसभामा सबैभन्दा धेरै सदस्य रहेको दलका नेतालाई मुख्यमन्त्री नियुक्त गर्नुपर्ने व्यवस्था छ । ९३ सदस्यीय कोशी प्रदेशसभामा सबैभन्दा बढी उपसभामुखसहित ४० सदस्य एमालेको रहेको छ । कांग्रेसका २९, माओवादीका १३, राप्रपाका ६, एकीकृत समाजवादीका ४ र जनता समाजवादी पार्टीका १ सांसद छन् । कोशीमा अब ४८ घण्टाभित्र एमाले नेता हिक्मतकुमार कार्कीलाई प्रदेश प्रमुख पर्शुराम खापुङले मुख्यमन्त्री नियुक्त गर्नुपर्ने अवस्था निर्माण भएको छ ।आदेशमा संविधानको धारा १६८ को उपधारा (३) बमोजिम गठित मन्त्रिपरिषद्ले उक्त धाराको उपधारा (४) बमोजिम प्रदेशसभाबाट विश्वासको मत प्राप्त गर्न नसकेमा सोही धाराको उपधारा ५ बमोजिम प्रदेशसभामा विश्वासको मत प्राप्त गर्न सक्ने कुनै सदस्यलाई मुख्यमन्त्री नियुक्त गर्न सकिने संवैधानिक व्यवस्था रहेको सम्झाइदिएको छ । एमाले नेता कार्कीले संविधानको रक्षाका लागि कानुनी लडाइँ लडेको र सबैको सहयोगले सफल भएको बताएका छन् । अदालतको निर्णयलाई स्वागत र सम्मान गर्छु, उनले भने, कोशी प्रदेशमा गठबन्धन दलको सरकारले जुन संविधान, कानुन र अभ्यास मिच्ने काम भएको थियो, त्यसलाई सर्वोच्च अदालतले सच्याएर सुल्टो बाटोमा ल्याइदिएको छ, यसलाई उच्च आदर र सम्मान गर्नुका साथै अब सबै पार्टी मिलेर यस्ता गलत काम सच्याउँदै अघि बढ्नुको विकल्प छैन ।उनले अहिले सर्वोच्चले जारी गरेको परमादेशअनुसार ४८ घण्टाभित्रको काम भएपछि विश्वासको मतको विषयमा संवैधानिक व्यवस्थाअनुसार अघि बढ्ने बताए । विश्वासको मत प्राप्त हुन्छ किनभने मध्यावधिमा जाने कसैको चाहना छैन, उनले भने, प्रदेशवासीको माग पनि चुनाव होइन । संविधान र कानुन मिच्ने कामले दलहरूले हन्डर खाएको हुँदा ३० दिनभित्र विश्वासको मत लिएर सर्वदलीय सरकार बनाउने उनले बताए ।उक्त रिटको प्रारम्भिक सुनुवाइमा न्यायाधीश ईश्वर खतिवडाको इजलासले यही प्रकृतिको मुद्दामा यसअघि सर्वोच्चले कोशी प्रदेश सरकारलाई अवैधानिक घोषित गरेको थियो भने आफ्नो आदेशलाई अनदेखा गर्दै पुनः त्यही प्रक्रियाबाट विश्वासको मत लिने कामलाई सर्वोच्चले संवैधानिक नैतिकता विपरीतको काम भन्दै थापालाई संवैधानिक सीमा सम्झाएको थियो । तत्कालीन सभामुख बाबुराम गौतमको हस्ताक्षरबाट बहुमत पुर्याई असंवैधानिक रूपमा असार २१ मा मुख्यमन्त्री नियुक्त भएको विरोधमा एमाले नेता कार्कीले असार २२ मा दर्ता गराएको रिट निवेदनउपर पूर्ण सुनुवाइ गर्दै न्यायाधीशहरू ईश्वरप्रसाद खतिवडा, आनन्दमोहन भट्टराई र तिलप्रसाद श्रेष्ठको इजलासले पहिलो पटक साउन ११ मा कोशी सरकार असंवैधानिक तरिकाले गठन भएकाले विघटन गर्ने आदेश दिएको थियो । संविधानको धारा १६८ को उपधारा (२) बमोजिम अर्को सरकार गठन गर्ने विकल्प रहेसम्म सो विकल्प अपनाउनु वाञ्छनीय देखिएको, उक्त धारा १६८ को उपधारा (२) बमोजिम सरकार गठन गर्न मिल्ने नै अवस्था रहेको र जुन बिन्दुबाट संविधानको प्रयोग र पालनामा त्रुटि भएको हो, सोही अवस्थाबाट संविधानसम्मत तवरले प्रक्रिया अगाडि बढाउनु मनासिव हुने देखिएको हुँदा सात दिनभित्र संविधानको धारा १६८ को उपधारा (२) बमोजिम प्रदेशसभाको बहुमत प्राप्त गर्न सक्ने प्रदेशसभाको सदस्यलाई मुख्यमन्त्री पदमा नियुक्त गर्नँ भनी प्रत्यर्थी कोशी प्रदेशका प्रदेश प्रमुखसमेतका नाममा परमादेश जारी हुने ठहर्छ, सर्वोच्चले अघिल्लो फैसलामा भनेको थियो ।त्यसअनुसार पुनः थापाकै नेतृत्वमा साउन १६ मा सरकार गठन भएको थियो । ३० दिनभित्र विश्वासको मत लिनुपर्ने संवैधानिक व्यवस्थाअनुसार थापाले भदौ ४ मा कोशी प्रदेशसभामा विश्वासको मत मागेका थिए । प्रदेशसभाका सदस्य कांग्रेसका इस्राइल मन्सुरीले सभाको अध्यक्षता गरेका थिए । उनले मतदान सकिएर मत सच्याउन दिएको समयसमेत समाप्त भएपछि अध्यक्षको आसनमा अध्यक्षमण्डलकी अर्की सदस्य माओवादीकी गीता तिम्सिनालाई बसाएर विश्वासको मतको पक्षमा मतदान गरेका थिए । मन्सुरी र तिम्सिना दुवै जनाको मत जोडेर विश्वासको मतको पक्षमा ४७ र विपक्षमा ३० मत परेकाले मुख्यमन्त्री थापाले विश्वासको मत प्राप्त गरेको मन्सुरीले घोषणा गरेका थिए । त्यसविरुद्ध सर्वोच्चले भदौ ७ गते अन्तरिम आदेशसमेत जारी गरेको थियो ।एमाले संसदीय दलका नेता कार्कीले परमादेश माग गर्दै दोस्रो पटक सर्वोच्चमा रिट दर्ता गराएका थिए । उक्त मुद्दामा कोशीका प्रदेश प्रमुख पर्शॅराम खापुङ, मुख्यमन्त्री, मुख्यमन्त्री तथा मन्त्रिपरिषद्को कार्यालय, सभाध्यक्ष तथा प्रदेश सांसद इस्राइल मन्सुरी, मन्सुरीले मतदान गर्ने समयमा अध्यक्षता गरेकी प्रदेश सांसद गीता तिम्सिना र कोशी प्रदेशसभा सचिवालयलाई विपक्षी बनाइएको थियो । उनले मुख्यमन्त्री थापाले विश्वासको मत लिँदा संविधान र सर्वोच्च अदालतको आदेश उल्लंघन गरेकाले उत्प्रेषणको आदेशले बदर गरी प्रदेश प्रमुख पर्शुराम खापुङलाई संविधानको धारा १६८ को उपधारा (३) अनुसार मुख्यमन्त्री नियुक्तिका लागि परमादेशको माग दाबीसमेत गरेका थिए ।उपसभामुख सिर्जना दनुवारले आफू बिरामी भएको र उपचारका लागि बाहिर जानुपर्ने भएको भन्दै अध्यक्षमण्डलका सदस्य कांग्रेसका मन्सुरीलाई प्रदेशसभा बैठकको अध्यक्षता गर्न तोकेको सूचना प्रदेशसभा सचिवालयलाई दिएकी थिइन् । उक्त पत्रका आधारमा मन्सुरीले मुख्यमन्त्री थापाले विश्वासको मत लिने सभामा अध्यक्षता गरेका थिए । तर मतदान सकिएर मत सच्याउन दिएको समयसमेत समाप्त भएपछि अध्यक्षको आसनमा अध्यक्षमण्डलकी अर्की सदस्य तिम्सिनालाई बसाएर मन्सुरीले विश्वासको मतको पक्षमा मतदान गरेका थिए । मन्सुरीले मतदान गरेपछि एमालेका सांसदले नाराबाजी गरिरहेकै बेला पुनः सभाध्यक्षको आसनमा बसेर मुख्यमन्त्री थापाले विश्वासको मत प्राप्त गरेको घोषणा गरेका थिए ।"
पाठेघर क्यान्सरविरुद्ध खोप २७ गतेदेखि,कहाा छन् खोप केन्द्र ?कोशी अस्पताल विराटनगरनारायणी अस्पताल वीरगन्जपरोपकार प्रसूति तथा स्त्रीरोग अस्पताल थापाथलीगण्डकी स्वास्थ्य विज्ञान प्रतिष्ठान पोखराभेरी अस्पताल नेपालगन्जप्रदेश अस्पताल वीरेन्द्रनगरडडेलधुरा अस्पताल
चुनौतीको घेरामा थापाशर्मा,"(काठमाडौं)कांग्रेस रूपान्तरणका लागि आशा जगाएका महामन्त्रीद्वय गगन थापा र विश्वप्रकाश शर्माको राजनीतिक यात्रा क्रमशः चुनौतीपूर्ण बन्दै गएको छ । उनीहरू एकातिर पार्टी नेतृत्वको मुख्य निसानामा पर्दै आएका छन्, अर्कोतर्फ सामाजिक मुद्दालाई सार्वजनिक खपतको विषयमात्रै बनाएको आरोप लाग्दै आएको छ । पार्टी नेतृत्वले थुपारेको अव्यवस्थाको भारी थापा र शर्माले सबैभन्दा बढी बोक्नुपरेको छ, अर्कोतर्फ परम्परागत पुराना पार्टीको विकल्प हौं भन्दै पपुलिज्म को नारा बोकेर उदाएका दलको निसानामा पनि उनीहरू नै परेका छन् । सैद्धान्तिक रूपमा लोकतान्त्रिक विचारधारा बोकेको र युवा जमातको प्रतिनिधित्व गरेको राष्ट्रिय स्वतन्त्र पार्टी कांग्रेसकै विकल्प बन्न प्रयासरत रहेका बेला थापा र शर्माको स्थान पार्टीमा निर्णायक छैन । पार्टी संयन्त्रको पकड ८० वर्ष नाघेका शेरबहादुर देउवाको काँधमा छ । उनी महामन्त्रीहरूलाई निर्णायक हैसियत दिन र उनीहरूले भनेअनुसार चल्न तयार देखिँदैनन् । पुस्तान्तरणको यो लडाइँका बीच पार्टी र राष्ट्रिय राजनीतिमा निर्णायक हैसियत बनाउने दिशामा थापा र शर्मामाथि ठूलो चुनौती खडा भएको विश्लेषक पुरञ्जन आचार्य बताउँछन् । उनका अनुसार कांग्रेसमा चार वटा पुस्ताको द्वन्द्व छ । पुरानो पुस्ता त्याग र संघर्षबाट आएको छ, जसको सामाजिक विश्वसनीयता फरक ढंगको छ । अन्तर्राष्ट्रिय सम्बन्ध पनि फरक नै छ । पटकपटकको सत्ता यात्राले अन्तर्राष्ट्रिय शक्तिहरूसँग कनेक्ट गराएको छ । कांग्रेस सभापति शेरबहादुर देउवा अन्तर्राष्ट्रिय क्षेत्रमा जति कनेक्ट छन्, त्यही रूपमा थापा र शर्मा नभएको आचार्य बताउँछन् । भन्छन्, उनीहरू आफैं राजनीतिमा आएको बीस वर्ष हुन थालिसक्यो, अमेरिकाजस्तो उच्च संसदीय राजनीति भएको देशमा त बीस वर्षमा गगन र विश्वकै पनि रिटायरमेन्ट हुन्थ्यो । शेरबहादुरको त कुरै नगरौं ।सडकका मुद्दा बोकेर ०६२०६३ को आन्दोलनबाट राष्ट्रिय राजनीतिमा उदाएका थापा र शर्मामाथि दुई पुस्ताका नेता हावी छन् । २०१७ सालदेखि २०२० सालसम्मको पुस्ताको नेतृत्व देउवाले नै गरिरहेका छन् । ०३० देखि ०४६ सालसम्मको पुस्ताको नेतृत्व गर्नेमा शेखर कोइराला, प्रकाशमान सिंह, बिमलेन्द्र निधि, शशांक कोइरालादेखि कृष्णप्रसाद सिटौलासम्मका नेता छन् । त्यसपछिको पुस्ताको प्रतिनिधित्व यी दुई महामन्त्रीले गर्छन् । केन्द्रीय कार्यसमितिमै थापा र शर्मापछिको कान्छो पुस्ताले उपस्थिति जनाइसकेको छ । थापा र शर्मा नेतृत्वसम्मको राजनीतिक यात्रा भने अझै अस्पष्ट छ । थापा र शर्माको मुख्य लडाइँ यतिबेला बाह्यभन्दा पनि घरभित्रै छ । १४ औं महाधिवेशनमा थापा लोकप्रिय मतका साथ शेखर कोइराला नेतृत्वको प्यानलबाट महामन्त्री निर्वाचित भएका थिए । पार्टीभित्रको परम्परागत मुख्य दुई गुटभन्दा बाहिरबाट शर्माले महामन्त्री जितेका थिए । यी दुवैले पाएको मत पार्टी रूपान्तरणको पक्षमा थियो । महाधिवेशन सम्पन्न भएको बीस महिना बितिसकेको छ तर यसबीचमा रूपान्तरणको मुद्दा नारामा मात्रै सीमित छ । विधानले सभापतिलाई ६ महिनाभित्र विभाग गठन गरिसक्नुपर्ने जिम्मेवारी दिएको छ तर देउवाको अटेरले अहिलेसम्म पूर्णता पाएका छैनन् । दुई महामन्त्रीको जोडबलमा साउन १० को केन्द्रीय कार्यसमितिले भदौ १५ भित्र विभागलगायत पार्टीका सबै संरचना र भ्रातृ संस्थालाई पूर्णता दिने निर्णय भएको थियो । विधानमा भएका ४८ र थपसहित करिब ६० भन्दा बढी विभाग छन् । तीमध्ये १५ वटामा मात्रै देउवाले प्रमुख तोकेका छन् तर प्रचार विभागबाहेक कसैले पूर्णता पाएको छैन । पार्टीका भ्रातृ संस्थाहरू दसौं वर्षदेखि अधिवेशन नभएर तदर्थवादमा चलेका छन् । हजारौं नेताकार्यकर्ता कामविहीन छन् । पार्टी संगठनको लथालिंग अवस्थाप्रति कार्यकर्ताहरूले प्रश्न गरिरहेका छन् । अर्कोतर्फ सत्ताको बाँडफाँटमा पनि महामन्त्रीहरूसँग सल्लाह लिने गरिएको छैन । कतिसम्म भने कांग्रेसबाट मन्त्री पदमा सिफारिस गरिएका नामहरूको जानकारी दुवै महामन्त्रीले सञ्चारमाध्यमबाट पाउने गरेका छन् । यसबाट असन्तुष्ट महामन्त्री थापाले वैशाख २४ मा अब त अति भो भन्दै सामाजिक सञ्जालमार्फत विद्रोहको संकेत गरेका थिए, कहिले प्रक्रिया चित्त बुझेन, कहिले पद्धति, कति निर्णयहरू मन परेनन्, कति आफूले राखेका विषयले प्रवेश नै पाएनन्, धेरै पटक लाग्यो प्रतिरोध गरूँ, तर हरेक पटक सोचें, म जिम्मेवारी लिएर बसेको छु, सामाजिक सञ्जाल ट्वीटरमा थापाले भनेका थिए, एउटा सीमा छ । त्यसैले कहिले मौन रहें त कहिले भित्रै आफ्ना मत र अडान राखें, लडें, साथीहरूलाई सम्झाएँ तर अब त अति भयो । उनको संकेत पार्टीभित्रै विद्रोह गरेर अघि बढ्ने थियो ।राष्ट्रिय मुद्दाहरूमा पनि पार्टीले लिएको पोजिसनप्रति महामन्त्रीहरू असन्तुष्ट छन् । सरकारले भ्रष्टाचार काण्डका फाइल खोल्दा नेतृत्वले रक्षात्मक पोजिसन लिएको उनीहरूको बुझाइ छ । आमनागरिक परम्परागत दल र तिनका नेताहरूप्रति भ्रष्टाचारका विषयमा आक्रोशित भइरहँदा पनि महामन्त्रीहरूले पार्टीमा हस्तक्षेप गर्न सकेका छैनन् । थापाले जेठ २ र साउन १० मा सम्पन्न केन्द्रीय कार्यसमितिमा भ्रष्टाचारका विषयमा पार्टीले लिनुपर्ने अडानका सम्बन्धमा आफ्नो पोजिसन प्रस्ट पारे पनि त्यसलाई पार्टीको संस्थागत धारणा बनाएर रूपान्तरणको आशा जगाउन सकेका छैनन् । पार्टी संयन्त्रमा निर्णायक हैसियत हुन नसक्नुमा महामन्त्रीहरूको पनि कमीकमजोरी भएको कतिपय नेताहरूको भनाइ छ । कार्यकर्तासँगको सहज पहुँच उनीहरूले दिन नसकेको गुनासो व्याप्त छ । पार्टीका सबै पुस्तासँगको सम्बन्ध जोड्न नसकेको, महामन्त्री भइसक्दा पनि नेविसंघकालीन घेराभन्दा माथि उठ्न नसकेको भन्दै आलोचना गर्ने नेताहरू पार्टीमा प्रशस्तै छन् । संस्थापनपक्षीय केन्द्रीय सदस्य श्याम घिमिरे पुरानो पुस्ताभन्दा आफूहरूलाई भिन्न देखाउन वैचारिक रूपमा पनि प्रस्ट दृष्टिकोण ल्याउन सक्नुपर्ने बताउँछन् । कांग्रेस अहिले खिचडी विचारबाट चलेको भन्दै घिमिरेले महामन्त्रीद्वयले पार्टीलाई नयाँ विचारधारामा अघि बढाउन सक्नुपर्ने बताए । महामन्त्रीद्वयले सैद्धान्तिक, आर्थिक, वैदेशिक सम्बन्धका बारेमा प्रस्ट दृष्टिकोणका साथ पार्टीलाई डोर्याउन सक्नुपर्छ, नत्र भने शेरबहादुर देउवा र उनीहरूमा केही फरक देखिन्न, घिमिरेले भने, नयाँ वैदेशिक नीति कस्तो हुने ? समाजवाद भनेको के हो ? आर्थिक एजेन्डा कस्तो लिने ? यसको प्रस्ट नीति बनाउनुपर्छ । हिजोको परराष्ट्र नीति र समाजवादको खिचडीले अब पार्टी चल्न सक्दैन । महामन्त्रीहरूको काम गर्ने शैली र व्यवहारमा पनि परिवर्तन आवश्यक देखिएको घिमिरेले बताए । महामन्त्रीहरूलाई विधानले पार्टी सञ्चालनको जिम्मेवारी दिएको छ । तर, आजसम्म कुनै पनि पदाधिकारी पार्टी कार्यालयमा जाँदैनन् । संरचनालाई पूर्णता दिने जिम्मेबारी सभापतिको होला तर महामन्त्रीले आफ्नो जिम्मेवारीअनुसार पार्टी सञ्चालनमा नयाँ पद्धति विकास गर्नुपर्यो । दुवै महामन्त्रीहरू सक्षम र क्षमतावान हुनुहुन्छ तर त्यसको लाभ पार्टीले पाइरहेको छैन, उनले भने ।कांग्रेस केन्द्रीय सदस्य गोविन्द पोखरेल पार्टीभित्रको संरचनागत चुनौतीसँगै पपुलिज्म को नारा दिएर आएका नयाँ राजनीतिक दलसँगको प्रतिस्पर्धामा खरो भएर उपस्थित हुने, सुशासनको पक्षमा र भ्रष्टाचारविरुद्ध रहेका युवालाई पार्टीमा रोक्ने मुख्य चुनौती दुइटै महामन्त्रीमा रहेको बताउँछन् । आमनागरिकको अपेक्षा बढी छ, त्यसअनुसार महामन्त्रीहरूले काम गर्न सकेको देखिएन, कार्यशैलीमा परिवर्तन देखिएन, काम गर्ने शैली पुरानोको भन्दा फरक छ भनेर देखाउनु उनीहरूका लागि मुख्य चुनौती हो, पोखरेल भन्छन्, पार्टीमा बाबु पुस्ताको नेतृत्व छ । पहाडमा टोपी र तराईमा धोती लाउने पुस्ताको ठूलो पंक्ति कांग्रेसमा छ । यो सबैलाई समेटेर पार्टीलाई गति दिने अर्को चुनौती हो । विश्लेषक आचार्य भने सभापतिलाई पार्टीभित्रको एजेन्डा भए मात्रै पुग्ने तर गगन र विश्वलाई समाजमा विद्यमान एजेन्डाहरू पनि बोक्नुपर्ने बाध्यता रहेको बताउँछन् । भ्रष्टाचार कांग्रेसभित्रै देशव्यापी छ, धन्दावाला व्यक्तिहरू नै शक्तिशाली र वर्चस्वशाली छन्, नेतृत्वले भ्रष्टाचारीलाई प्रश्रय दिएर अराजनीतिक बाटो लिएको छ, पार्टीभित्रको यो फोहोरलाई सफा गर्न महामन्त्रीहरू कति गम्भीरतापूर्वक लागेका छन् भनेर पूरै समाजले हेरिरहेको छ, उनी भन्छन्, हिजो संविधानमाथि बलमिच्याइँ भयो भनेर केपी ओलीलाई फाल्ने, आज त्यस्तै बलमिच्याइँ नेतृत्वबाट भइरहँदा महामन्त्रीहरू टुलुटुलु हेरेर बस्न मिल्दैन । बोलीअनुसार व्यवहार देखिएन भने महामन्त्रीहरूको विश्वास घट्दै जान्छ । व्यवहार र सिद्धान्तलाई सन्तुलनमा हिँडाउन सक्नुपर्छ ।चौतर्फी चुनौतीलाई सही ढंगले सामना गर्दै समाजलाई डोर्याउन सक्दा थापा र शर्मालाई मुलुककै नेता बन्ने अवसर भएको विश्लेषक आचार्यको बुझाइ छ । साथै जीवनचर्यालाई पारदर्शी बनाउँदै सबै पुस्ताका नेताकार्यकर्तासँग सम्बन्ध र अन्तरक्रिया बढाउन सक्ने क्षमतासहितको टिम बनाउनुपर्ने उनी बताउँछन् । जनता र समाजमा भएको लोकप्रियताले महामन्त्रीसम्म त पुग्न सम्भव भयो तर नेतृत्व नै लिन भने अघिल्लो पुस्तासँग चलाखीपूर्ण अलायन्स गर्नर्कुो विकल्प छैन, उनले भने, पपुलिज्मको नारा लिएर अहिले रवि लामिछाने र बालेन शाह अगाडि आएका छन् । भोलि अरू पात्र आउन सक्छन् । यो परिवेशमा गगन र विश्वले आफ्नो सान्दर्भिकता पुनःपुष्टि गरेर अघि बढ्नुपर्ने चुनौती छ । त्यसकारण पनि गणतन्त्रको भावना बोकेर उदाएका दुई महामन्त्री यतिबेला स्वयं परीक्षणको अवस्थामा छन् ।"
कांग्रेस नेतामाथि आक्रमणको जानकारी गराउन रुलिङ,"काठमाडौं (कास) प्रतिनिधिसभाका सभामुख देवराज घिमिरेले कांग्रेस सहमहामन्त्री एवं संविधानसभा सदस्य महेन्द्र यादवमाथि भएको सांघातिक आक्रमणबारे संसद्लाई जानकारी गराउन सरकारलाई रुलिङ गरेका छन् ।बिहीबारको बैठकको आकस्मिक, शून्य र विशेष समयमा सत्तारूढ र विपक्षी दलका सांसदले यादवमाथिको आक्रमण लोकतान्त्रिक व्यवस्थामाथिकै आक्रमण भएको भन्दै विरोध जनाएपछि सभामुख घिमिरेले उक्त विषयमा सदनलाई जानकारी गराउन निर्देशन दिएका हुन् । त्यस्तै कान्ति बाल अस्पतालमा मृत्यु भएकी बालिकाको बारेमा पनि सदनलाई जानकारी दिन सभामुख घिमिरेले सरकारलाई रुलिङ गरेका छन् ।भृकुटीमण्डपस्थित रिपोर्टर्स क्लबमा बोलेर फर्कने क्रममा नुवाकोटका श्यामबहादुर सापकोटाले यादवमाथि आक्रमण गरेका थिए । प्रतिनिधिसभा बैठकमा सत्तारूढ कांग्रेस, माओवादी र प्रमुख प्रतिपक्ष एमालेका सांसदले काठमाडौंमा बुधबार कांग्रेस सहमहामन्त्री यादवमाथि भएको आक्रमणको छानबिन माग गरेका छन् । घटनाको पछाडि कसको संलग्नता छ भन्ने छानबिन गरी संसद्लाई जानकारी गराउनुपर्ने उनीहरूको माग छ । अहिलेको व्यवस्था असफल पार्न छुट्टै समूह लागिपरेको सांसदहरूको आरोप छ । सरकारले सुरक्षा व्यवस्था चुस्त पार्न नसकेको भन्दै कांग्रेस महामन्त्री गगन थापाले विरोध गरे । सन्काहाले हान्यो भनेर यसलाई सामसुम पार्न खोजिँदै छ, नेपाली कांग्रेसका तर्फबाट सरकारलाई सचेत गराउन चाहन्छु, सरकारको ध्यानाकर्षण गराउन चाहन्छु यो विषयको सबै पक्षहरू बारेमा अनुसन्धान होस्, थापाले भने, गृहमन्त्रीलाई सोध्न चाहन्छु के अब हामीले काठमाडौंमा एक्लै हिँड्न नमिल्ने भएको हो ? कोही जलाइदिन्छु भन्छ, कोही खुकुरी हान्छ । हामी एक्लै हिँड्न हुने हो कि नहुने हो ?कांग्रेसका प्रमुख सचेतक रमेश लेखकले पुराना राजनीतिक दलका बारेमा भ्रम फैलाएर उनीहरूमाथि आक्रमण गर्नुपर्ने भाष्य निर्माण गर्न खोजिएको भन्दै आपत्ति जनाए । देशमा तथाकथित रूपले नेपाली जनता संघीय लोकतान्त्रिक गणतन्त्रसँग सहमत छैनन् भन्ने कृत्रिम भाष्य निर्माण गर्न खोजिएको छ, उनले भने, यस्तो भाष्य तयार गरेर लोकतन्त्र समाप्त गर्ने कसैको चाहना छ भने त्यो दिवास्वप्न हुनेछ, उनले भने ।यादवमाथि बुधबार भएको सांघातिक आक्रमण सामान्य घटना नभएकाले सत्यतथ्यसहित आगामी बैठकमा जानकारी गराउन उपप्रधानमन्त्री तथा गृहमन्त्रीसँग लेखकले जवाफ माग गरेका छन् । व्यवस्थाविरुद्ध आक्रमण गर्ने पूर्वतयारी भइरहेको कुरालाई सबैले ख्याल गर्नुपर्ने उनको भनाइ थियो । आफूसँग असहमत हुनेमाथि भौतिक आक्रमण गर्नु सही नभएको उनको भनाइ थियो । व्यवस्था कमजोर गर्नका लागि उठेका खुकुरीहरूलाई हामीले राम्रोसँग चिन्नुपर्छ, उनले भने, खुकुरी प्रहार गरेर नेपाली कांग्रेस सकिन्छ ? त्यो भ्रम कसैमा छ भने अहिलेदेखि नै निकालिदिए हुन्छ । यादवमाथि भएको घटनाबारे प्रधानमन्त्रीले संसद्मा आएर जवाफ दिनुपर्ने प्रमुख प्रतिपक्षका सचेतक महेश बर्तौलाले बताए । यो हमलाप्रति एमालेको संसदीय दलका तर्फबाट भर्त्सना गर्न चाहन्छु, यसको प्रधानमन्त्रीले जिम्मा लिनुपर्छ, सरकारले गम्भीरतासाथ सदनमा आएर जवाफ दिनुपर्छ, उनले भने ।माओवादी सांसद देवेन्द्र पौडेलले उक्त घटना छानबिन गर्नुपर्ने माग गरेका छन् । अराजक कार्य निषेध गर्नका लागि सबै दल एकताबद्ध भएर अघि बढ्नुपर्ने उनको भनाइ थियो । राज्यका सम्पूर्ण निकाय र राजनीतिक दलले गम्भीरतापूर्वक सोचेर यस प्रकारका प्रवृत्तिलाई निरुत्साहित गर्नैपर्छ, उनले भने, त्यसो गर्न सकिएन भने समाज राज्यविहीन अवस्थामा जस्तो अराजक भएर जान्छ । कांग्रेस सांसद मुक्ताकुमारी यादवले घटनाको छानबिन हुनुपर्ने उनले बताइन् । राप्रपाका महामन्त्री धवलशमशेर राणाले आफ्नो पार्टीले हिंसाको राजनीतिमा विश्वास नगर्ने बताए । आक्रमणकारी हाम्रो पार्टीसित कुनै प्रकारले संलग्न थिएन, उनले भने । उक्त कार्यक्रममा आफूसमेत सहभागी भएको र राजधानीमै नेताहरूमाथि आक्रमण हुनु दुःखद् भएको उनले बताए ।"
अन्तर्राष्ट्रिय सम्बन्ध समितिमा चुच्चे नक्साबारे स्पष्ट जवाफ माग,"(काठमाडौं)भारतीय अतिक्रमणमा रहेको नेपालका कालापानी, लिपुलेक र लिम्पियाधुरा समेटिएको नक्साबारे चीनलगायत अन्तर्राष्ट्रिय समुदायलाई जानकारी दिएको हो वा होइन भन्ने विवादबारे संसदीय समितिमा छलफल भएको छ । २०७७ जेठ ७ मा जारी नक्सालाई प्रतिनिधिसभाले २०७७ जेठ ३१ गते सर्वसम्मतले पारित गरी संविधानको अनुसूचीमा राखेपछि चीनलगायतका मुलुक र संयुक्त राष्ट्रसंघलाई जानकारी गराइएको छछैन भन्नेबारे प्रतिनिधिसभाको अन्तर्राष्ट्रिय सम्बन्ध र पर्यटन समितिले परराष्ट्रमन्त्री एनपी साउदलाई बोलाएर सोधेको छ । परराष्ट्रमन्त्री साउदले समितिको बिहीबारको बैठकमा कालापानी, लिपुलेक र लिम्पियाधुरा समेटिएको नक्साबारे चीनलाई पत्राचार गरेको रेकर्ड मन्त्रालयमा नभेटिएको समितिलाई जानकारी गराएका छन् । उनले आफू मन्त्री भएपछि मन्त्रालयको सम्बन्धित महाशाखामा चुच्चे नक्साबारे भएका पत्राचारबारे जानकारी माग्दा नभेटिएको उनले संसदीय समितिलाई जानकारी दिएका छन् । नक्सा जारी भइसकेपछि मन्त्रालयको दक्षिण एसिया र उत्तर पूर्व महाशाखामा त्यस विषयमा भएको पत्राचारबारे बुझ्दा त्यो नपाएको कुरा विनम्र अनुरोध गर्दछु । पत्राचार गरिएको जानकारी आएमा म पनि खुसी हुनेछु, मन्त्री साउदले संसदीय समितिमा भनेका थिए । कालापानीसहित भारतद्वारा अतिक्रमित भूमि समेटेको चुच्चे नक्सा जारी गरेको समयमा केपी ओली नेतृत्वको सरकारमा प्रदीप ज्ञवाली परराष्ट्रमन्त्री थिए । चुच्चे नक्साबारे ज्ञवालीले अन्तर्राष्ट्रिय समुदायलाई पत्राचार गरी जानकारी गराएका थिए वा थिएनन् भन्ने प्रश्न संसदीय समितिमा उठेको थियो । ज्ञवालीले भने तत्कालीन सरकारले चीनसहित अन्तर्राष्ट्रिय समुदायलाई पत्राचार नै गरेर जानकारी गराएको दाबी यसअघि नै कान्तिपुरसँगको कुराकानीमा जनाएका थिए । उनले नक्साबारे थप समर्थन जुटाउने काम सरकारको भएको पनि बताएका थिए ।चीनले हालै सार्वजनिक गरेको आफ्नो नयाँ नक्सामा कालापानी, लिपुलेक र लिम्पियाधुरासहितको नेपालको चुच्चे नक्सा नसमेटेको भन्दै चर्चा भएपछि त्यसबारे सरकारले अन्तर्राष्ट्रिय समुदायलाई जानकारी गराएको छ कि छैन भन्ने खोजबिन सुरु भएको हो । अन्तर्राष्ट्रिय सम्बन्ध समितिको बैठकमा पूर्वप्रधानमन्त्री माधवकुमार नेपालले परराष्ट्र मन्त्रालयको रेकर्डमा नक्साबारे अन्तर्राष्ट्रिय समुदायलाई पत्राचार गरेको विषय नभेटिएको अवस्थामा कसरी चीनलगायतका मुलुकलाई जानकारी गराइएको थियो भनी प्रश्न गरेका थिए । अन्तर्राष्ट्रिय समुदायलाई चुच्चे नक्साबारे कुन रूपमा कसरी जानकारी गराइएको थियो भन्नेबारे परराष्ट्रमन्त्रीले संसदीय समितिमा प्रस्ट पार्नुपर्ने उनको माग थियो । तत्कालीन परराष्ट्रमन्त्री ज्ञवालीलाई कुन रूपमा नक्साबारे जानकारी गराइएको थियो भन्नेबारे वर्तमान परराष्ट्रमन्त्रीले सोधेको छ कि छैन भनेर पनि पूर्वप्रधानमन्त्री नेपालले जिज्ञासा राखेका थिए । उनका थप प्रश्न थिए, त्यो बेलामा लिखित रूपमा चिठी पठाउने काम भयो, भएन ? अरू सबै राजदूतसँग भएको हो कि एउटा देशको राजदूतसँग मात्रै भेटघाट, कुराकानी भएको हो ? सबैलाई गराइयोगराइएन ? मौखिक मात्रै गराइयो कि लिखित रूपमै प्रस्तुत गर्ने काम भयो, भएन ? नक्साबारे जानकारी गराउने विषय गम्भीर कूटनीतिक र राष्ट्रको सार्वभौमिकतासँग जोडिएको भन्दै नेपालले आगामी दिनमा यस्ता गल्ती दोहोर्याउन नहुने गरी थिति बसाल्न पनि उनले सुझाव दिए ।एमाले सांसद भीम आचार्यले नयाँ नक्सा प्रकाशन गर्दा नेपालको चुच्चे नक्सा किन नराखेको भनेर चीनलाई सोध्नुपर्ने बताए । उनले नेपालको चुच्चे नक्साबारे जानकारी नपाएर आफ्नो नक्सा प्रकाशन गर्ने क्रममा नेपालको चुच्चे नक्सा नराखेको हो कि जानकारी हुँदाहुँदै त्यस्तो गरेको हो भन्नेबारे प्रधानमन्त्री पुष्पकमल दाहाल र परराष्ट्रमन्त्री साउदले सोध्नुपर्ने बताए । चीनले नेपालको नयाँ नक्सा किन नराखेको हो ? औपचारिक जानकरी हुँदै हो कि भारतचीन सम्बन्धको कारणले हो भन्ने कुरा प्रस्ट हुनुपर्यो । यसको आधिकारिक खोजबिन गर्ने संयन्त्र परराष्ट्र मन्त्रालय हो । आगामी बैठकमा यसबारे प्रस्ट पारिदिनुहुन अनुरोध गर्दछु, आचार्यले भने, हाम्रो कमजोरीले चीनले नराखेको हो भने करेक्सन हुनुपर्छ ।रास्वपाका सांसद शिशिर खनालले आलोपालो सरकार र दुई ठूला पार्टीहरूले परराष्ट्र मन्त्रालय सम्हालेको अवस्थामा पनि नक्साबारे अन्तर्राष्ट्रिय समुदायलाई जानकारी नगराउनुले प्रश्न खडा भएको बताए । संसद्ले सर्वसम्मत रूपमा पारित गरेको नक्सालाई अन्तर्राष्ट्रिय समुदायमाझ प्रस्तुत गर्न के कुराले रोकेको हो भन्दै उनले भने, यो विषयलाई अन्तर्राष्ट्रिय समितिले गम्भीर भएर हेर्नुपर्छ, परराष्ट्र मन्त्रालयलाई छोडिदिन मिल्दैन । यो परराष्ट्र मन्त्रालयको असफलता हो । असफल कूटनीति हो । उनले नक्साबारे ऐतिहासिक तथ्यसहित संयुक्त राष्ट्रसंघमा पहल गरियो कि गरिएन भन्ने जिज्ञासा राख्दै परराष्ट्र मन्त्रालयले कहिलेसम्म गर्छ भनी प्रश्न गरेका थिए । आम जनता पार्टीका सांसद प्रभु साहले चुच्चे नक्साबारे अन्तर्राष्ट्रिय समुदाय र छिमेकी राष्ट्रहरूलाई औपचारिक पत्राचार नगर्नेहरूलाई कारबाहीको दायरामा ल्याएर दण्डित गर्नुपर्ने बताए । त्यतिबेला गरिएको थिएन भने छानबिन गरी दण्डित गर्नुपर्छ । त्यो गम्भीर गल्ती हो । त्यस्तो गल्ती गर्नेलाई दण्डित गरिएन भने जसले जे मन लाग्यो त्यही गरिदिने भए, उनको भनाइ थियो, यस विषयमा छानबिन जरुरी छ । आउने दिनका लागि पनि यो विषय यत्तिकै छोड्नु हुन्न । संसदीय समितिमा नेपालका लागि चिनियाँ राजदूत छन सोङले नेपालभारतबीच भइरहेको विद्युत् व्यापारलगायतको विषयमा दिएको अभिव्यक्तिको पनि आलोचना भएको छ । सांसदहरूले चिनियाँसँगै काठमाडौंमा रहेका कुनै पनि देशका राजदूतलाई नेपालको संवेदनशीलतालाई ख्यालमा राखी कूटनीतिक मर्यादामा रहेर अभिव्यक्ति दिन र व्यवहार गर्न भन्नुपर्ने बताएका थिए । राजधानीमा केही दिनअघि आयोजित कार्यक्रममा चिनियाँ राजदूत सोङले नेपालले भारतमा निर्यात गरिरहेको विद्युत्बाट घाटा बेहोरिरहेको बताएका थिए । उक्त अभिव्यक्तिबारे परराष्ट्रमन्त्री साउदले अनभिज्ञता व्यक्त गरेका थिए । आफू राजधानीबाहिर रहेकाले राजदूत सोङको अभिव्यक्तिबारे जानकारी नभएको भन्दै उनी पन्छिएका थिए । पूर्वप्रधानमन्त्री माधव नेपालले भने, सबै देशका राजदूतहरूले बुझ्नुपर्ने कुरा के हो भने नेपाल अत्यन्तै संवेदनशील अवस्थामा रहेको छ । भूराजनीतिक संवेदनशीलतालाई ध्यानमा राखिकन, असंलग्न परराष्ट्र नीतिको मान्यतामा नेपाल दृढ भएको कुरालाई ध्यानमा राखीकन कसैले पनि आफ्ना बोली, अभिव्यक्तिलाई अगाडि सार्नुपर्दछ । एउटा देशको राजदूतको अभिव्यक्तिमा अर्कोले प्रतिक्रिया व्यक्त गर्ने अवस्था आएमा नेपालमा जटिलता उत्पन्न हुने स्थितिबारे सबैले ध्यान पुर्याउनुपर्ने उनको भनाइ थियो ।माओवादी उपमहासचिव वर्षमान पुनले नेपालको आन्तरिक मामिलामा तेस्रो पक्षले टिप्पणी गर्ने परम्परा बस्न दिन नहुने बताए । कहाँको राजदूतले के बोले भन्दा पनि हाम्रो आन्तरिक मामिलामा कसैले पनि टिप्पणी गर्ने वा कोही छिमेकसँग वा तेस्रो पक्षसँग नेपालको सम्बन्धका विषयमा अरूले टिप्पणी गर्ने परम्परा बस्न दिनु हुँदैन । त्यो कुरा अन्तर्राष्ट्रिय कूटनीतिमा पनि र हाम्रो देशको कूटनीतिमा पनि बेठीक हो, उनले भने, हाम्रो घरेलु विषय हो, सम्बन्धको विषय हो । सही, गलत हामी सम्बन्धित पक्षसँग कुरा गर्छौं । त्यसमा सतर्क बनाउने, कुन सन्दर्भको हो स्पष्टीकरण लिने वा के गर्ने हो मन्त्रालयले, सरकारले यसमा पहल गरोस् ।राप्रपाका सांसद धवलशमशेर जबराले भने चिनियाँ राजदूतको अभिव्यक्तिको सम्बन्धमा सरकारले सचेत गराउनुपर्ने बताए । जबराले भने, उहाँलाई बोलाएर सरकारले नोट अफ अब्जेक्सन दिनुपर्छ । यस्ता कुरा बढ्दै गए भने अर्को राजदूतले के भन्ला, अर्कोले के भन्ला र हामी एउटा नराम्रो परिस्थितिमा पुग्छौं । यस्तो कुरामा हामी सचेत हुनुपर्छ र यस्ता कुरालाई सुरुमै रोक्नुपर्छ, सबै राजदूत र कूटनीतिक मिसनहरूलाई सचेत गराउनुपर्ने आवश्यकता छ । लोकतान्त्रिक समाजवादी पार्टी नेपालका अध्यक्ष महन्थ ठाकुरले भने चिनियाँ राजदूतको अभिव्यक्ति आपत्तिजनक भएको बताए ।"
कहिल्यै नथाक्ने 'रोलिङ स्टोन्स,"(काठमाडौं)द रोलिङ स्टोन कहिल्यै नथाक्ने ब्यान्ड हो । अझ भनौं, मिक ज्यागर होस् अथवा किथ रिचर्ड्स, उनीहरू कहिल्यै बूढा पनि हुने छैनन् । ब्यान्डका दुई फ्रन्टम्यान उनीहरू नै हुन् । ज्यागरको उमेरले ८० वर्ष छोएको केही दिन भयो । रिचडर््स भने ७९ वर्षका भए । रन उड पनि भए, ७६ वर्षका त । तर पनि उनीहरू अझै उत्तिकै सक्रिय छन् । टुरमा निस्केको निस्क्यै गरिरहन्छन् । अझ झन् ब्यान्डले भर्खरै आफ्नो नयाँ एल्बमको पनि घोषणा गरेको छ र यो हो, ह्याकनी डाइमन्ड्स ।त्यसैले अहिले विश्व संगीतमा जताततै उनीहरूको मात्र चर्चा छ । नहोस् पनि किन र ? विश्व रक संगीतको सबैभन्दा ठूलो ब्यान्डले १८ वर्षको अन्तरालमा आफ्नो नयाँ एल्बमको घोषणा गरेको छ । उत्तरी लन्डनको ह्याकनी इम्पायरमा बुधबार आयोजित कार्यक्रमबीच ज्यागरले सबैभन्दा पहिले भने, यो हो, हाम्रो नयाँ गीत, एन्ग्री । ब्यान्डलाई छोटोमा द स्टोन्स मात्रै पनि भनिन्छ । यही ब्यान्डको नयाँ एल्बम रिलिज हुनेछ, अबको अक्टोबर २० मा ।रोलिङ स्टोन्सको नाम मात्र आउनुपर्छ, सँगै जोडिएर आउने गर्छ, द बिल्टस पनि । बिटल्स विघटन भएको पनि लामै समय भइसकेको छ, ५० वर्षभन्दा बढी । यति समय भइसक्दा पनि दुई ब्यान्डबीचको तुलनाको काम कहिले पनि सकिने छैन । साँच्चै समकालीन यी दुई इंग्लिस ब्यान्डमध्ये कुन राम्रो त ? यसको ठ्याक्कै उत्तर पनि कहिले पनि आउने छैन । खालि मध्यमार्गी भएर यतिचाहिँ भन्न सकिन्छ, गीत र यसका शब्दका रूपमा बिटल्स नै अगाडि हुन्छ ।तर जति बेला एउटा साँच्चै ब्यान्डको कुरा हुन्छ नि, त्यति बेला भने रोलिङ स्टोन्स नै अगाडि हुन्छ । एउटा ब्यान्डमा जे जस्तो चाहिन्छ, त्यो सबै रोलिङ स्टोन्समा भएको मान्न सकिन्छ । त्यसैले त यो ब्यान्ड अझै पनि सक्रिय छ, बिटल्स सदाका लागि रोकिएको पाँच दशकपछि पनि । यो ब्यान्डका एल्बम पनि कति कति, गीतको संख्याको त कुरै भएन । त्यसैले ह्याकनी डाइमन्ड्स को कुरा छेडिनेबित्तिकै आउने प्रतिक्रिया हो, फेरि एक अर्को नयाँ एल्बम ?एल्बमको नाम पनि आफैंमा केही फरक सुनिन्छ । खासमा स्टोन्सका अधिकांश एल्बमका नामै यस्तै छन्, अलिकति फरक सुनिने । ह्याकनी डाइमन्ड्स खासमा के हो त, नाम सुन्नेबित्तिकै कौतुहलता हुन्छ नै । खासमा यो त्यस्तो अंग्रेजी स्लाङ्ग शब्द हो । जसको अर्थ हुन्छ, धक्का मुक्कासहितको डकैतीपछि मैदानमा बाँकी रहेको चोटपटकवाला घाँस । यसै पृष्ठभूमिमा पूर्वी लन्डनमा रहेका वर्किङ क्लास समुदायलाई इंगित गरेर पनि भन्ने गरिन्छ, ह्याकनी डाइमन्ड्स ।छुटेका वाट्सयसअघि ब्यान्डको अन्तिम एल्बम थियो, ए विगर ब्याङ । त्यसयता ह्याकनी डाइमन्ड्स नै त्यस्तो एल्बम हो, जसमा रहेका गीत सबै नयाँ छन् । समग्रमा भन्दा यो स्टोन्सको २४ औं स्टुडियो एल्बम हो । अहिलेको एल्बमको एउटा ठूलै विशेषता पनि छ र यो हो, ड्रमर चार्ली वाट्सको निधनपछिको पहिलो गीत संग्रह पनि । बुधबारको कार्यक्रममा सबैले वाट्सको अनुपस्थिति खुबै महसुस गरे । स्वयं ब्यान्डकै सदस्यले पनि नमीठो माने, वाट्स छुटेकोमा ।अचेल वाट्सको स्थानमा ड्रमको काम स्टिभ जोर्डनले सम्हाल्ने गरेका छन् । रिचर्ड्सले त्यस कार्यक्रममा भनिहाले पनि, वाट्सको कमी साह्रै अनुभव हुन्छ । ब्यान्डका अन्य सदस्यका लागि वाट्सको निधन स्तब्धपूर्ण समाचारका रूपमा आएको थियो । वाट्सलाई घाँटीको क्यान्सर भएको थियो र उनी केही हदसम्म ठीकठाकै पनि देखिएका थिए । उनले नै जोर्डनको नाम ब्यान्डको ड्रमरका लागि सिफारिस गरेका हुन् । उनीहरूको शैली सायद धेरै मिल्छ ।नयाँ एल्बमको घोषणा कार्यक्रम चलाएका थिए, जिमी फालोनलले । अनि युट्युबमा यसको लाइभ स्ट्रिमिङ पनि गरिएको थियो । सारा विश्वका स्टोन्स प्रशंसकले कार्यक्रम हेरे । अनि रमाए पनि । त्यहीं ज्यागरले नयाँ एल्बमका लागि यति धेरै समय लागेकामा त्यसको रहस्य पनि खोले । भने, सायद हामी केही अल्छी भएका थियौं । तर यसबीच हामी लगातार टुरमा पनि व्यस्त रह्यौं । गत वर्ष मात्रै हो, ब्यान्डले सारा युरोप भ्याएको थियो, आफ्नो पछिल्लो टुरका क्रममा ।त्यसकै छेउछाउमा वाट्सको पनि निधन भएको थियो । सन् १९६३ देखि उनी ब्यान्डमा आबद्ध भएका थिए, नमरुन्जेल त्यसमा कायम रहे । अबको नयाँ एल्बमका दुई गीतमा पनि उनको ड्रमबाट उनको योगदान रहेको छ, तर पूरा भने होइन, उनले त्यो काम पूरा गर्न सकेनन् । नयाँ एल्बममा लेडी गागालाई पनि कुनै न कुनै रूपमा सुन्न सकिनेछ । अनि स्टिभी वन्डर्सलाई पनि । सँगै ब्यान्डका पुराना बास गितारिट्स विल वेयमनले पनि नयाँ एल्बमका लागि सहयोगी भूमिका निभाएका छन् ।अहिलेका लागि भने त्यही एक गीत एन्ग्री मात्र रिलिज भएको छ र यसलाई सुन्नुपर्छ, यो ठ्याक्कै स्टोन्स पाराकै छ, एक क्षण सुन्दैमा यो गीत यही ब्यान्डको हो भनेर भन्न सकिने । अहिले त ब्यान्डमा तीनै सदस्य मात्र रहे । तिनै ज्यागर, रिचर्ड्स र उड । जोर्डनलाई औपचारिक रूपमा ब्यान्डको सदस्य मानिएको छैन । पुराना सदस्यमध्ये वेयमन र माइकल टेलर पनि अझै संगीतमा सक्रिय छन् । ब्रायन जोन्स र इयान स्टेवार्ट भने रहेनन् ।६ दशकको अटुट यात्रारोलिङ स्टोन्सको स्थापना सन् १९६२ मा लन्डनमा भएको थियो, त्यस अर्थमा यसको अटुट यात्राले पनि ६ दशक छोइसकेको छ । सुरुमा यो ब्यान्डको एक मात्र फ्रन्टम्यान थिए, जोन्स । उनको पछाडि पछाडि ज्यागर र रिचर्ड्स हुन्थे । अनि वाट्स र वेयमन पनि । जोन्सले नै ब्यान्डको नाम जुराएका थिए, द रोलिङ स्टोन्स का रूपमा । पछि उनी नै ब्यान्डबाट हटाइए र सन् १९६९ मै उनको निधन पनि भयो । खालि २७ वर्षमै निधन हुने संगीतकर्मीको सूचीमा उनको नाम पनि आउँछ ।स्कुल छँदै ज्यागर र रिचडर््स साथी थिए । खासमा ब्यान्ड भन्नु नै यिनीहरूको जोडी हो, साझेदारी हो । बीचबीचमा उनीहरूले एक अर्कोको रिस पनि गरे । दुवैले आआफ्नो सिंगल एल्बम पनि निकाले । तर दुवैले के पनि सहसुस गरे भने त्यही बेला मात्र उनीहरूको प्रस्तुत राम्रो हुने गर्छ, जति बेला दुवै सँगै हुन्छन् । नयाँ एल्बमका सबै गीत सार्वजनिक भएका छैनन् । केही क्रिटिक्सले भने सुन्न पाइसके । तिनकै शब्दमा ह्याकनी डाइमन्ड्स पनि ज्यागर र रिचर्ड्सको अद्वितीय साझेदारीकै अर्को नमुना हो ।"
द रेड सुटेकस को टिजर,"काठमाडौं (कास) फिडेल देवकोटा निर्देशित फिल्म द रेड सुटेकस को टिजर सार्वजनिक भएको छ । बिहीबार फिल्मको दुई मिनेट लामो भिडियो क्लिपसँगै पोस्टर सार्वजनिक गरिएको हो । सार्वजनिक क्लिपमा देश छाड्ने र देश फर्कनेको नियति देखाइएको छ । फिडेलको डेब्यु निर्देशन फिल्मको क्लिप र पोस्टर अमेरिकी म्यागेजिन भेराइटीमार्फत सार्वजनिक गरिएको हो । निर्देशक फिडेल र निर्माता रामकृष्ण पोखरेलको भनाइ उद्धृत गर्दै भेराइटीले फिल्ममा नेपाल र श्रीलंकाबीचको दुर्लभ सहकार्य रहेको उल्लेख गरेको छ । फिडेलकै लेखन रहेको फिल्ममा नेपालको अन्तर्राष्ट्रिय विमानस्थलबाट ट्रकमा सामान लिएर सुदूर गाउँमा जाने चालकको रहस्यमय कथा प्रस्तुत गरिएको छ । भेनिस फिल्म फेस्टिभलको होराजेन्टे विधामा प्रतिस्पर्धामा रहेको द रेड सुटेकस को आज वर्ल्ड प्रिमियर हुँदै छ ।वर्ल्ड प्रिमियरमा फिल्मका मुख्य कलाकार सौगात मल्ल, विपिन कार्की र सृष्टि श्रेष्ठ सहभागी हुँदै छन् । फिल्म आइसफल प्रडक्सनका लागि रामकृष्ण पोखरेल र शोभा थापाले निर्माण गरेका हुन् । श्रीलंकाका निर्माता विमुक्ति जयसुन्दरा फिल्मको सहनिर्माण गरेका हुन् ।"
'वाटरगेट काण्ड मा निक्सनलाई माफी,"सन् १९७४ मा आजकै दिन (सेप्टेम्बर ८) मा अमेरिकी पूर्वराष्ट्रपति रिचार्ड निक्सनले वाटरगेट काण्ड मा माफी पाएका थिए । वाटरगेट काण्ड का कारण झन्डै महाभियोग सामना गर्नुपर्ने भएपछि निक्सनले १९७४ अगस्ट ८ मा राष्ट्रपति पदबाट राजीनामा दिएका थिए । उनको राजीनामासँगै राष्ट्रपति बनेका उपराष्ट्रपति जेराल्ड फोर्डले आफ्नो संवैधानिक शक्ति प्रयोग गर्दै निक्सनलाई सजाय हुनबाट बचाएका थिए ।सन् १९६९ मा अमेरिकाको राष्ट्रपति भएका निक्सनको पहिलो कार्यकाल सफल मानिन्छ । उक्त कार्यकालमा उनले सोभियत संघ, चीन तथा कतिपय अरब देशसँगको सम्बन्ध सुधार गरेका थिए । जसका कारण उनी जसरी पनि दोस्रो कार्यकाल राष्ट्रपति हुने दाउमा थिए । फलस्वरूप उनले १९७२ जुन १७ मा वासिङ्टन डीसीको वाटरगेट कम्प्लेक्समा रहेको डेमोक्रेटिक पार्टीको राष्ट्रिय समितिमा आफ्ना सुरक्षा संयोजकसहित पाँच जनालाई सुराकीका लागि खटाएका थिए । निक्सनले खटाएको टोलीले थुप्रै महत्त्वपूर्ण कागजातहरू चोरेका थिए । तर उनीहरू पक्राउ परेपछि घटना ढाकछोप गर्न निक्सनले राज्य संयन्त्रको चरम दुरुपयोग गरेका थिए । उक्त घटनाबारे वासिङ्टन पोस्टका पत्रकारहरू बब उडवार्ड र कार्ल बर्नस्टिनले समाचार प्रकाशन गरेपछि निक्सनको कर्तुत बाहिरियो । सर्वोच्च अदालतको आदेशअनुसार सुराकी गरेर खिचिएका टेप र कागजात बुझाउन बाध्य भएका निक्सन सिनेटको न्यायिक समिति र हाउस अफ रेप्रिजेन्टेटिभ्सले महाभियोगको प्रस्ताव अघि बढाएको खण्डमा बर्खास्त हुने भएपछि पदबाट राजीनामा दिएका थिए ।"
नयाँ नाटकले तात्दै रंगमञ्च,"(काठमाडौं)बारत लिम्बू निर्देशित नाटक ह राम पण्डित भदौ २७ देखि शिल्पी थिएटरमा मञ्चन हुने भएको छ । दैलो प्रोडक्सनको प्रस्तुति र भैरव पुरस्कार गुठीको सहकार्यमा तयार भएको यो नाटक असोज १३ सम्म मञ्चनमा आउने भएको हो । नाटकमा श्रवण राना मगर, विकास जोशी, सविर चुरौटे, सविन कट्टेल, मिल्सन राई, सन्तोष गिरी, रोशन लोहोरुङ राई, उज्ज्वल राई, सुनील राई, सम्झना राई, क्षितिज सन्तोष माझीलगायतले अभियन गरेका छन् । नाटकमा नरेश गजुरेल र अर्पन महर्जनको संगीत छ । नाटकका लागि हुम बीसीले सेट निर्माण गरेका छन् भने सेट डिजाइनिङ प्रवीण खतिवडाको छ । निर्देशक लिम्बू हास्यव्यंग्यका बादशाह अर्यालले लेखेका काउकुती, जय भुँडी, इतिश्री संग्रहभित्रका निबन्धका आधारमा रहेर नाटक तयार पारिएको बताउँछन् । ह राम पण्डित सँगै सहरका अन्य रंगमञ्चमा पनि नयाँ नाटक लाग्दै छ । मण्डला थिएटरमा भदौ २२ देखि इँगिहोपो कोइँच सुनुवारको निर्देशनमा दमिनी भीर मञ्चनमा आउनेछ । लेखक राजन मुकारुङको उपन्यासमा आधारित यस नाटकलाई थैली इन्टरटेन्टमेन्टको सहकार्यमा तयार पारिएको हो ।आकांक्षा कार्कीको निर्देशनमा अर्को नयाँ अनुवादित नाटक कौशी थिएटरमा मञ्चन हुने भएको छ । गिरीश कर्नाडको नाटक वेडिङ एल्बम माथि कौशीको टिमले नाटक तयार पार्दै छ । कौशीले असोज ४ बाट नाटक मञ्चनमा ल्याउने तयारी गर्दै छ । त्यस्तै, म पनि मान्छे हुँ र जेडी तमुको ब्युँझिएको सिरानी पनि मञ्चनका लागि तयार अन्य नयाँ नाटक हुन् ।"
जालसाजीको सम्बन्धविच्छेद गरी सक्कली शरणार्थी अमेरिका,"(बेलडाँगीझापा)वर्ष ७० का डमलाप्रसाद अधिकारी बेलडाँगी शरणार्थी शिविर, सेक्टर ३ को ३१४ नम्बर झुप्रोमा एक्लै छन् । भदौरे झरी चुहिएर ओसिलो बनेको झुप्रोको छेउकुना खोतल्दै लिएर आए, झापा जिल्ला अदालतमा श्रीमतीले गराएको एकतर्फी सम्बन्धविच्छेदको कागजात । कहिले चन्द्रगढी जिल्ला प्रशासन, कहिले जिल्ला अदालत धाइरहेका रहेछन्, यसैका लागि रहेछ भन्ने पछि पो थाहा भयो, डमलाप्रसादले सुनाए । पूर्वी नेपालका शरणार्थी शिविरहरूमा रहेका भुटानी शरणार्थीको पुनर्बसोबासको क्रम सुरु भएपछि डमलाप्रसादका २ छोरा र १ छोरी पहिल्यै अमेरिका गइसकेका थिए । श्रीमती र कान्छी छोरीले भने बाबुसँगै शिविरमा बस्ने, कहींकतै नजाने भनेका थिए । तर, २०१६ फेब्रुअरी २ मा हँडिया बुधबारेमा आफन्तको विवाहमा जाने भनी निस्केका उनीहरू फेरि फर्केर शिविर आएनन् ।घरपरिवार भएको मान्छे मेरो एकतर्फी सम्बन्धविच्छेद कसरी हुन्छ ? यूएनएचआरसीले खटाएका वकिलले अनेक प्रक्रिया पुर्याएर डिभोर्सर् गरिदिएका रहेछन्, श्रीमती र छोरी बेपत्ता भएपछि संयुक्त राष्ट्रसंघीय मानवअधिकार परिषद् (यूएनएचआरसी), आप्रवासन संगठन (आईओएम) र स्थानीय प्रहरीमा सोधखोज गरेपछि मात्रै उनले थाहा पाएका रहेछन्, श्रीमती र कान्छी छोरी पनि अमेरिका गएको । उनी भन्छन्, विवाह र परिवार भनेको विश्वासको सम्बन्ध हो, तर आफ्नै श्रीमती अविश्वासी निस्किएपछि मैले फेरि हत्ते हालिनँ । श्रीमतीले बनाएको एकतर्फी सम्बन्धविच्छेदको कागज मात्रै नभई १८ वर्षकी कान्छी छोरीलाई पनि नक्कली डिभोर्स पेपर बनाएरै अमेरिका लगिएको रहेछ ।श्रीमती र छोरी बेपत्ता भएपछि डमलाप्रसादले दमक, झापास्थित आईओएम कार्यालयमा शिविरमा ल्याइपाऊँ भनी निवेदन दिएका थिए । तर, त्यसको कहींकतै सुनुवाइ भएन । डमलाप्रसादले पछि मात्रै थाहा पाए, शिविरका थुप्रै महिला, पुरुष यसैगरी सम्बन्धविच्छेदको जालसाजी कागज बनाएर अमेरिका उडेका रहेछन् । यसो गर्नमा यूएनएचसीआर र आईओएमको पनि पूरापूर मिलेमतो हुने उनी बताउँछन् । २००७ देखि झन्डै १० वर्षसम्म पुनर्बसोबासमा गएका १ लाख १३ हजार शरणार्थीको सूचीसमेत यूएनएचआरसीले कसैलाई दिएको छैन । सूची हुँदा नक्कली र सक्कली शरणार्थीको पत्तो लाग्न सक्ने थियो । अहिले पो नेता र राज्यले गरेको नक्कली शरणार्थीको कथा आयो त । तर, यो शिविरभित्र यस्ता नक्कली काण्ड कति छन् कति ?, उनले सुनाए । अमेरिकाको पेन्सिल्भेनिया राज्यमा बस्ने श्रीमती र छोराछोरीले यदाकदा फोन गर्छन् तर कुनै परायासँग कुरा गरेजस्तो मात्रै । त्यसो त डमलाप्रसादलाई श्रीमती छोराछोरीको करकापमा विदेशी मुलुकमा आश्रित भएकी लाग्छ । श्रीमतीलाई मात्रै दोष लगाउनुको पनि अर्थ छैन यही बोक्रे सम्बन्धका कारण उनी साह्रोगाह्रो पर्दा पनि सहयोग नमाग्ने गरेको र उनीहरूले पनि त्यसबारे वास्ता नगरेको उनी सुनाउँछन् ।साक्षर मात्रै रहेका उनी जीवनको उत्तरार्धमा एकल जीवन बिताउनुपर्दा पनि खासै गुनासो गर्न रुचाउँदैनन् । आखिर गुनासो सुनिदिनेबुझिदिने पनि को नै छ र ? दक्षिणी भुटानको गेलेफुबाट सन् १९९१ मा लखेटिएर तल फुन्चोलिङजयगाउँ आएका डमलाप्रसादले त्यसको एक वर्षपछि मात्रै गेलेफुबाट परिवार झिकाएर गोलधाप शरणार्थी शिविर आएका थिए । यता आएपछि सुरुमा गोलधाप शिविरमा ६ महिना र पछिल्लो ३० वर्ष यही बेलडाँगी शिविरमा बसेका छन् उनी । शिविरमा डमलाप्रसादजस्ता एक्लाहरूको संख्या निकै छ । पुरुष र महिला सरावरी एकल छन् । कोही सल्लाहले र कोही छलछाममा डिभोर्स गराइएका । बेलडाँगी शरणार्थी बस्ती व्यवस्थापन समितिका नवनियुक्त सचिव टीबी राईका अनुसार, यस्ता एकल व्यक्तिको संख्या निकै भए पनि यकिन तथ्यांक भने २ महिनाभित्रमा निकालिने बताए । यसमा एकल पुरुष वा महिला, विकलांक बालबच्चा, वृद्धवृद्धासहितको अलग तथ्यांक आउँदै छ । बेलडागी र पथरी शरणार्थी शिविरमा गरेर अहिले ६ हजार ३ सय ५० भुटानी छन् ।श्रीमतीको खुबै याद आएपछि एकपटक उनी यूएनएचसीआर कार्यालय पनि पुगेका थिए । तर त्यहाँका कर्मचारीले डिभोर्स गरेकी श्रीमतीको हक खोज्दा थुनाउला भनेपछि उनी चुप लागेर शिविर फिरे । मलाई अब त्यो डिभोर्स कागजमा सही गर्ने वकिल को रहेछ जान्ने इच्छा छ । र, सोध्न मन छ, तिमीलाई जीवनमा कति पैसा भए पुग्छ होला ?, उनी भन्छन् । बाँसको टाट्नाले बेरेको पुरानो झुप्रोभित्र आफूलाई छाडी जाने श्रीमती र छोराछोरीको फोटो पनि उनले राखेका रहेनछन् । त्यो तस्बिर त झनै पिरोल्ने कुरा हो । सशरीर छेउमै राखेर दुःखसुख बाढिरहँदा त केही भएन, डमलाप्रसाद भन्छन्, अब किन चेपारो गर्नु र ? गत शनिबार साँझ डमलाप्रसादको झुप्रोमा पुग्दा उनी भिन्डी टिप्न बारीमा थिए । ७० वर्षको वृद्ध उमेरमा एक्लिएका डमलाप्रसाद एकान्तमै हाँसखुस नै रहे जस्तो देखाउँथे । मनमा पीडा, व्यथा त कति छन् कति नि । तर, आफू रोयो भने दुनियाँ हाँस्छ, त्यही भएर पनि म रुन चाहन्नँ । डमलाप्रसादले कवि कटुवालका बारेमा त सुनेका थिएनन् होला पक्कै, तर उनको हाउभाउ र परित्यक्त मिजास हेर्दा भने सम्झना हुन्थ्यो यो जिन्दगी खै के जिन्दगी !"
बलात्कारपीडित महिला १० वर्षदेखि न्याय खोज्दै,"(काठमाडौं)झापाको सतासीधाममा जन्मिएकी ४६ वर्षीया उनी सात दाजु र दुई दिदीकी कान्छी बहिनी हुन् । कक्षा ५ पढेपछि उनको शिक्षामा बाआमाले खर्च धान्न नसक्ने भए । चिनजानकी एक दिदीसित २०५० सालमा काठमाडौं आइन् । गौशालामा बसेर सिलाइकटाइ, ढाका बुनाइको काम थालिन् । ०६१ सालदेखि गोठाटारमा खहरे खोला नजिकैको सुकुम्बासी बस्तीमा सरिन् ।बाआमाको रेखदेख गरिरहेका भदाभाइ वैदेशिक रोजगारी जाने भएपछि उनी ०६९ सालमा झापा नै फर्किइन् । सिलाइकटाइ गरेर घरव्यवहार चलाउँथिन् । बाआमाको हेरचाह गर्थिन् । उनका बाआमा आठ महिनाको अन्तरमा बितेपछि उनी एक्लिइन् । एक्लिएकी उनीमाथि छिमेकी नेत्रप्रसाद तिम्सिनाको नजर पर्यो । ०७० असोज १५ गते राति ९ बजे एक्कासि घरमा छिरे र मुख थुनेर खाटमा लडाए । टाउको बजारिएकाले बेहोस भइन् । होसमा फर्कंदा रातको १ बजेको थियो । उनी रक्ताम्य थिइन् । त्यतिन्जेल तिम्सिना उनलाई बलात्कार गरेर भागिसकेका थिए । भोलिपल्ट सुरुङ्गाको एक अस्पतालमा उपचार गराएको उनी सम्झन्छिन् । फरार पीडकलाई पक्राउ गरी कारबाही गरिपाऊँ भनी उनले ०७० कात्तिक १ मा इलाका प्रहरी कार्यालय अनारमनी झापामा जाहेरी दिइन् । ०७१ भदौ २५ गते आदेश गर्दै उनको मुद्दालाई मुल्तबीमा राखियो । आदेशमा पीडकको नाममा रहेको जग्गा रोक्का गरिएको उल्लेख छ । ०७३ मंसिर १२ गते जिल्ला अदालत झापाले मुलुकी ऐनमा जबर्जस्ती करणी महलबमोजिम पीडकविरुद्ध पाँच वर्ष कैद फैसला गर्यो । पीडितको क्षतिपूर्ति अभियोग माग दाबीमा भने पीडकको कुनै सम्पत्ति नभएको भन्दै महिला तथा बालबालिका कार्यालय झापाबाट पाउने गरी ३० हजार क्षतिपूर्तिको फैसला गरिदियो । मुद्दा मुल्तबी राख्ने आदेशमा जग्गा रोक्का गरिएको भनिए पनि ०७३ मंसिर १२ को फैसलाले उनलाई न्याय पाएको आभास भएन । उनले यसविरुद्ध उच्च अदालत विराटनगरमा पुनरावेदन गरिन् । ०७५ जेठ १५ गते उच्च अदालत विराटनगर इलाम इजलासले पनि जिल्ला अदालत झापाकै फैसलालाई सदर गरिदियो । झन्डै तीन वर्ष फरार भएका पीडकले आफ्नो नाममा रहेको जग्गा सम्पत्ति जोगाउन बलात्कार घटनाको चार महिनापछि ०७० माघ २२ गते आफ्नी श्रीमती र सालोका नाममा हस्तान्तरण गरेका थिए । पीडित भन्छिन्, मैले सम्पत्ति रोक्का गरी क्षतिपूर्ति माग गरेर अदालतबाट आदेश भएपछि स्रेस्ता झिकाएर सिधै रोक्का गर्नुपर्नेमा त्यसो नगरेर उचित क्षतिपूर्ति पाउनबाट जिल्ला अदालत झापा र उच्च अदालत विराटनगरले समेत वञ्चित गरेपछि सर्वोच्चमा उत्प्रेषणको निवेदन हालेको छु । उच्च अदालत विराटनगर इलाम इजलास, झापा जिल्ला अदालत, झापा जिल्ला सरकारी वकिल कार्यालय, इलाम उच्च सरकारी वकिल कार्यालयलगायत विरुद्धमा उनले रिट हाले पनि ११ पटक पेसी सर्दै आएको छ । अबको पेसी आगामी असोज १५ गतेलाई तोकिएको छ, उनले भनिन्, १० वर्ष भइसक्यो अड्डा अदालत धाएको, तर मैले कहिले न्याय पाउने ? चित्तबुझ्दो न्यायको माग गर्दै उनले ०७६ भदौ २० गते महान्यायाधिवक्ताको कार्यालयमार्फत प्रधानमन्त्री तथा मन्त्रिपरिषद्को कार्यालयलाई पनि उजुरी लेखेकी थिइन् । बलात्कार हुँदा प्रतिकार गर्ने क्रममा दाहिने हातमा लागेको चोट पूर्ण रूपमा निको भएको छैन । पाठेघर र अन्य स्वास्थ्य समस्या देखिइरहन्छन् । पिसाब रोक्न सक्दिनन् । कतै सहयोग नपाएपछि गत असार १३ गते गृह मन्त्रालय पुगिन् । मन्त्रालयले सर्वोच्चमा विचाराधीन मुद्दाको फैसला कुर्नुको विकल्प नरहेको भन्दै निवेदन दर्ता नगरी पठायो । उनी राष्ट्रिय मानवअधिकार आयोग र राष्ट्रिय महिला आयोगमा समेत पुगिन् । त्यहाँ पनि विचाराधीन मुद्दामा केही गर्न नमिल्ने भन्दै फर्काइयो । महिला आयोगकी अध्यक्ष कमला पराजुलीले अदालतमा विचाराधीन मुद्दा आफूहरूको कार्यक्षेत्रमा नपर्ने भएकाले पीडितले बस्न चाहेमा सेफ हाउसमा राख्न सक्ने वा मनोसामाजिक र कानुनी परामर्श उपलब्ध गराउन सक्ने बताइन् ।"
इन्जिनियरिङमा वृद्धि भएको शुल्क रद्द,"(काठमाडौं)इन्जिनियरिङ अध्ययन संस्थान (आईओई) ले त्रिभुवन विश्वविद्यालयको निर्देशनमा वृद्धि गरेको शिक्षण शुल्क रद्द गरेको छ । विद्यार्थी आन्दोलन चर्केपछि त्रिवि कार्यकारी परिषद्ले विद्यार्थीसँग छलफल गरेर शुल्क फिर्ता लिन पहल गर्ने सहमति गरेको थियो ।उपकुलपति कार्यालयको निर्देशनमा शुल्क पुनरावलोकन समिति गठन गरिएको आईओई डिन कार्यालयले जनाएको छ । शुल्क पुनरावलोकन गरी ७ दिनभित्र प्रतिवेदन पेस गर्न ११ सदस्यीय समिति गठन गरिएको डिन शशीधरराम जोशीले जनाए । पुल्चोक क्याम्पसका सहप्राध्यापक हरिराम पराजुलीको संयोजकत्वमा समिति गठन भएको हो । समितिमा प्राध्यापक, कर्मचारी र विद्यार्थी प्रतिनिधि सदस्य छन् । पुल्चोक इन्जिनियरिङ क्याम्पसका स्ववियु सभापति विराज अर्यालले समितिमा बस्न अस्वीकार गरेका छन् । शुल्क वृद्धिका उद्देश्यले समिति गठन गरिएकाले साक्षी नबस्ने उनले बताए ।उपकुलपति धर्मकान्त बाँस्कोटालगायत त्रिवि पदाधिकारीले नेविसंघ, अखिल क्रान्तिकारीलगायत ५ विद्यार्थी संगठन र प्रतिपक्षी अनेरास्ववियुका विद्यार्थीसँग शुल्क वृद्धिको विषयमा छुट्टाछुट्टै सहमति गरेका थिए । सर्वपक्षीय समिति बनाएर पुनरावलोकन गर्ने र त्यसपछि मात्र आगामी शैक्षिक सत्रको भर्ना आह्वान गर्ने सहमति भएको छ । त्यसको कारण प्रवेश परीक्षाको कार्यक्रम प्रभावित बनेको अर्यालले बताए । भदौ १९ यताको प्रवेश परीक्षाको कार्यक्रम डिन कार्यालयले स्थगित गरेको छ । शुल्क कायम गरेर मात्र विद्यार्थी भर्ना लिन उचित हुने आईओईका पदाधिकारीको भनाइ छ ।प्रवेश परीक्षा ढिला गर्दा विद्यार्थी विदेश र अन्य विश्वविद्यालयमा भर्ना हुन जाने उनले बताए । सकभर विद्यार्थी आईओईमा पढ्न चाहन्छन्, त्यहाँ नपाए मात्र अन्य कलेजमा जाने हुन्, उनले भने, आईओईमै प्रवेश परीक्षा र भर्ना ढिलो हुँदा पछि विद्यार्थी नपाउने हुन सक्छ, अन्यत्र भर्ना खुलिसकेको छ । शुल्क कायम गर्न समितिले बुधबारबाट काम थालेकाले प्रवेश परीक्षा कहिले हुने निश्चित नभएको डिन कार्यालयले जनाएको छ । ५ आंगिक र १० निजी क्याम्पसमा करिब ४ हजार २३ भर्ना कोटाका लागि १२ हजार विद्यार्थीले प्रवेश परीक्षा दिने अनुमान छ ।भदौ १३ मा त्रिवि पदाधिकारीले ५ विद्यार्थी संगठन र १७ गते अनेरास्ववियुका विद्यार्थीसँग सहमति गरेका थिए । सहमतिपछि विद्यार्थी आन्दोलन रोकिएको छ भने प्रवेश परीक्षाबाहेकका अन्य परीक्षाहरू सुचारु हुन थालेका छन् । आईओईले बीईका १२ विषयको अध्ययन शुल्क ३ लाख १८ हजारबाट बढाएर ७ लाख ७७ हजार पुर्याउने निर्णय गरेको थियो । साउन २५ को निर्णयअनुसार शुल्क वृद्धि गरिएको जनाएको छ । अधिकांश विद्यार्थी संगठन शुल्क वृद्धिको विरोधमा अन्दोलित बनेपछि त्रिवि कुलपति तथा प्रधानमन्त्री पुष्पकमल दाहालले फिर्ता लिन निर्देशन दिएका थिए । आईओईका पदाधिकारीले भने शुल्क वृद्धि नभए सामूहिक राजीनामा दिने चेतावनी कुलपति र उपकुलपतिलाई दिँदै आएका छन् । ७ लाख ७७ शुल्कबाट केही घटाउन सकिने उनीहरूको भनाइ छ । निजी कलेज सञ्चालक रहेका डिन कार्यालयका पदाधिकारीले आंगिक कलेजको शुल्क वृद्धि गर्ने निर्णय गरेको विद्यार्थीले दाबी गर्दै आएका छन् । आंगिक कलेजको शुल्क वृद्धि भए निजीमा पनि बढाउन पाइने र विद्यार्थी थोरै हुने विषयमा निजीमा आंगिकभन्दा थोरै शुल्क राखेर विद्यार्थी आकर्षण गर्ने योजना बनाइएको विद्यार्थीको दाबी छ । ०५४ सालमा शुल्क तोक्दा वार्षिक रूपमा १० प्रतिशतका दरले वृद्धि गर्दै लैजाने निर्णय भए पनि त्यसलाई कार्यान्वयन गर्न नसकेको डिन कार्यालयले एकैपटक दोब्बरभन्दा बढीले अध्ययन शुल्क बढाएको हो ।"
शिक्षा र निजामती विधेयक संसद्मा पेस हुने,"काठमाडौं (कास) सरकारले संघीय निजामती र विद्यालय शिक्षासम्बन्धी कानुनलाई संशोधन र एकीकरण गर्न बनेको विधेयक २०८० लाई संघीय संसद्मा पेस गर्ने निर्णय गरेको छ । मन्त्रिपरिषद्को बिहीबारको बैठकले संघीय निजामती सेवाको गठन, सञ्चालन र सेवाको सर्तसम्बन्धी विधेयक, २०८० संघीय संसद्मा पेस गर्ने निर्णय गरेको सरकारका प्रवक्ता रेखा शर्माले जानकारी दिइन् । यसअघि मन्त्रिपरिषद्ले गत साउन १६ मा शिक्षा विधेयक संसद्मा दर्ता गर्ने निर्णय गरेको थियो । त्यतिबेला विधेयकको मस्यौदामा गरिएको व्यवस्थाप्रति विभिन्न सरोकारवाला पक्षले विरोध जनाएपछि सरकारले त्यसलाई सच्याएर मात्रै अघि बढाउने जनाएको थियो । प्रधानमन्त्री पुष्पकमल दाहालले विधेयकको कतिपय व्यवस्था प्रारम्भिक मस्यौदामा भन्दा उल्टो पर्न गएकाले सुधार गर्ने बताएका थिए । त्यसपछि उपप्रधानमन्त्री तथा रक्षामन्त्री पूर्णबहादुर खड्काले असन्तुष्ट सरोकारवाला पक्षसँग छलफल गरेका थिए । विधेयक मन्त्रिपरिषद्को विधायन समितिमा पुनः छलफल गरेर मन्त्रिपरिषद्मा पेस गरिएको हो । मन्त्रिपरिषद्ले संसद्मा पेस गर्न सैद्धान्तिक सहमति दिएको विधेयक शिक्षा मन्त्रालय हुँदै संसद्मा दर्ता हुने व्यवस्थाछ । सरकारका प्रवक्ता शर्माले बिहीबार बसेको मन्त्रिपरिषद्बैठकले संशोधित शिक्षा विधेयक संसद्मा पेस गर्ने निर्णय गरेको जानकारी दिइन् ।साउन १६ मा स्वीकृत विधेयकको मस्यौदा प्रति निजी विद्यालय सञ्चालक, स्थानीय तहका जनप्रतिनिधि, सामुदायिक विद्यालय शिक्षक, कर्मचारी, विद्यालय व्यवस्थापन समितिका पदाधिकारीलगायतले असन्तुष्टि जनाएका थिए । मस्यौदामा निजी विद्यालयलाई ५ वर्षभित्र विकल्पबिनै शैक्षिक गुठीमा लैजाने प्रावधान राखिएको थियो । शिक्षकहरूले स्थानीय तहअन्तर्गत बस्न अस्वीकार गर्दै आएका छन् भने स्थानीय तहका जनप्रतिनिधिले माध्यमिक शिक्षासम्मको अधिकार संविधानअनुसार पूर्ण रूपमा पालिकामा नै रहनुपर्ने माग राख्दै आएका छन् । जिल्ला शिक्षा कार्यालय पुनःस्थापना गर्ने, शिक्षक स्थानीय तहअन्तर्गत रहने, विद्यालय व्यवस्थापन समितिको अध्यक्ष सम्बन्धित वडाको वडाध्यक्ष वा वडा सदस्य रहने, प्रधानाध्यापक जिल्ला शिक्षा कार्यालयबाट नियुक्त हुनेलगायत विधेयकको व्यवस्थामाथि सरोकारवालाको विरोध थियो । निजी विद्यालय सञ्चालक प्याब्सन, एनप्याब्सन, हिसान र नेपाल शिक्षक महासंघले विधेयकको ती व्यवस्थाप्रति छुट्टाछुट्टै आन्दोलनको घोषणा गरेका थिए । उनीहरूको आन्दोलनपछि सरकार विधेयक संशोधन गर्न तयार भएको थियो ।"
चिकित्सा आयोग उपाध्यक्षमा झा नियुक्त,काठमाडौं (कास) सरकारले चिकित्सा शिक्षा आयोगको उपाध्यक्षमा प्राडा अञ्जनीकुमार झालाई नियुक्त गरेको छ । बिहीबार बसेको मन्त्रिपरिषद् बैठ्कले झालाई नियुक्त गरेको सरकारका प्रवक्ता रेखा शर्माले जानकारी दिइन् । लोक सेवा आयोगका अध्यक्ष माधव रेग्मीको अध्यक्षतामा गठित समितिले ३ जनाको नाम सिफारिस गरेको थियो । झासहित श्रीकृष्ण गिरी र प्रवीण मिश्रको नाम सिफारिसमा परेको थियो । नवनियुक्त उपाध्यक्ष झा कांग्रेसनिकट नेपाल चिकित्सक संघका पूर्वअध्यक्ष हुन् । गिरी वर्तमान उपाध्यक्ष र मिश्र स्वास्थ्य मन्त्रालयका पूर्वसचिव थिए । भदौ २६ बाट उपाध्यक्ष गिरीको ४ वर्षे कार्यकाल पूरा हुँदै छ । त्यसपछिको ४ वर्षे कार्यकालका लागि उपाध्यक्ष नियुक्ति गर्न सिफारिस समितिले साउन २६ मा दरखास्त माग गर्दा ९ जनाको आवेदन परेको थियो । उपाध्यक्ष बन्न मान्यता प्राप्त विश्वविद्यालयबाट चिकित्साशास्त्रमा कम्तीमा स्नातकोत्तर गरी कम्तीमा २० वर्षको अनुभव भएको वा चिकित्सा शिक्षाको क्षेत्रमा कम्तीमा १० वर्षको अनुभवसहित स्वास्थ्य सेवा क्षेत्रमा कम्तीमा २० वर्ष काम गरेको अनुभव हुनुपर्ने व्यवस्था छ । २०७५ मा जारी चिकित्सा शिक्षा ऐन र चिकित्सा शिक्षा आयोगसँग स्वार्थको टकराव नभएको हुनुपर्ने योग्यता तोकिएको छ । सिफारिस समितिले व्यावसायिक कार्ययोजनासहितको सोचपत्रसमेत दरखास्तको साथ माग गरेको थियो । दरखास्तका आधारमा प्रारम्भिक छनोट गर्ने र प्रस्तुति पछि ३ जनाको नाम सिफारिस गर्न सक्ने व्यवस्था छ । सिफारिसका आधारमा प्रधानमन्त्री तथा आयोग अध्यक्षले एक जनालाई उपाध्यक्षमा नियुक्ति गर्नेछन् ।
आईओईका पदाधिकारी र प्राध्यापकमाथि नियमन खोइ ?,"नियमनअनुगमन पद्धति कमजोर हुँदा त्रिभुवन विश्वविद्यालय इन्जिनियरिङ अध्ययन संस्थान (आईओई) का सहायक डिन, विभागीय प्रमुख लगायतका पदाधिकारी एवं प्राध्यापकले स्वार्थ बाझिने गरी निजी इन्जिनियरिङ कलेजमा लगानी गरिरहेका छन्, कतिपय त त्यस्ता कलेजको सञ्चालक नै छन् । अन्य क्याम्पसमा आंशिक पढाउन स्वीकृति लिनुपर्ने त्रिवि नियम पनि अध्यापकहरूबाट उल्लंघन भइरहेको छ । आईओईलाई धराशायी बनाउने यस्ता गतिविधि पदाधिकारी र प्राध्यापकबाट भइरहँदा सम्बन्धित निकायले भने चासो दिएको पाइँदैन । आईओईमा गैरजिम्मेवार प्रवृत्ति कतिसम्म बढेको छ भने सहायक डिनहरू नै निजी कलेजमा प्रत्यक्ष संलग्न देखिन्छन् । उनीहरू अन्य विश्वविद्यालयबाट सम्बन्धन लिएका कलेजमा मात्र होइन, आईओईकै सम्बन्धनप्राप्त कलेजमा पनि आबद्ध छन् । आईओईले अनुगमननियमन गर्नुपर्ने कलेजमा सहायक डिन नै सञ्चालक हुनु विडम्बनापूर्ण छ । सहायक डिनहरूले राजनीतिक दलहरूको आडभरोसा पाएका कारण पनि मनोमानी बढेको देखिन्छ । सहायक डिनहरूमध्ये सुरज लामिछाने र सुशीलबहादुर बज्राचार्य एमाले, विनोदकुमार भट्टराई कांग्रेस र चिन्तामणि पोखरेल माओवादी कोटाबाट नियुक्त भएका हुन् । डिन शशिधरराम जोशी पनि एमाले कोटाबाटै नियुक्त भएका हुन् । निजी कलेजमा आबद्धता नहेरी आईओईमा जिम्मेवारी दिनु त्रिविको गम्भीर कमजोरी हो । पदाधिकारीमा नियुक्ति पाएपछि निजी कलेजको आबद्धता त्याग्ने नैतिकता उनीहरू आफैंले देखाउन त सकेनन् नै, आईओईले बाध्यकारी बनाउन सकेन । डिन कार्यालयले पनि यसमा नियमन गर्न सकेको छैन ।त्रिवि उपकुलपति धर्मकान्त बाँस्कोटाले त्रिवि सूचना प्रविधि तथा नवपर्वतन केन्द्रको निर्देशकमा नियुक्ति गरेका प्राध्यापक सुवर्ण शाक्य नै निजी कलेजमा आबद्ध छन् । हिमालयन ह्वाइट हाउस कलेजमा प्राज्ञिक सल्लाहकार रहेका उनी भने निजी कलेजमा लगानी गर्नु र सल्लाहकार बस्नु सामान्य भएको गैरजिम्मेवार जवाफ दिन्छन् । कांग्रेसनिकट प्रजातान्त्रिक प्राध्यापक संघका पुल्चोक इन्जिनियरिङ क्याम्पस एकाइ सभापति विनोद पराजुली एड्भान्स कलेज अफ इन्जिनियरिङ म्यानेजमेन्टका प्रमुख कार्यकारी निर्देशक छन् । प्राध्यापकहरू कोही निजी कलेजमा प्रमुख, सहायक प्रमुख, प्राज्ञिक निर्देशक, प्राज्ञिक सल्लाहकारजस्ता भूमिकामा छन्, कसैले लगानी नै गरेका छन् । जबकि त्रिवि नियममा शिक्षक वा कर्मचारीले त्रिवि सम्बन्धी कामबाहेक कुनै प्रकारको रोजगारी कार्यकारी परिषद्बाट तोकिएको पदाधिकारी वा समितिको पूर्वस्वीकृतिबेगर गर्नु हुँदैन, त्रिवि र अन्य विश्वविद्यालयमा एकैसाथ पूरा वा आंशिक समयमा समेत कुनै नियुक्ति लिई वा नलिई काम गर्नु हुँदैन भनिएको छ । अन्य निकायमा बिनास्वीकृति काम गरे पदबाट हटाउन सक्ने व्यवस्था छ । आईओई पदाधिकारीहरू निजी कलेजमा आबद्ध भएपछि कसरी स्वार्थ बाझिन्छ भने ज्वलन्त उदाहरण शुल्कवृद्धि प्रकरण हो । आईओईले हालै बीईको शुल्क ३ लाख १८ हजारबाट ७ लाख ७७ हजार रुपैयाँ पुर्यायो । डिन कार्यालयले शुल्क वृद्धिका लागि गठन गरेको ८ सदस्यीय सिफारिस समितिमा आधाजसो सदस्य निजी कलेजमा आबद्ध थिए । समितिको सिफारिसमा आईओईले एकैचोटि दोब्बरभन्दा बढी शुल्क बढाउनुमा निजी कलेजमा विद्यार्थी तान्ने नियत प्रस्टै झल्किन्छ । विद्यार्थीको चर्को विरोधपछि त्रिवि कार्यकारी परिषद्ले हस्तक्षेप गरेर शुल्कवृद्धिको निर्णय फिर्ता लिइएको छ । स्वार्थ बाझिने अर्को विषय सम्बन्धन पनि हो । आईओईले सम्बन्धनसमेत बाँड्छ, सम्बन्धन दिइएको कलेजको नियमन पनि गर्छ । सम्बन्धन लिने र दिने दुवै ठाउँमा उही व्यक्ति हुनु चरम बेथिति हो । त्यस्तै त्रिवि सम्बन्धन सम्बन्धी नियमावली, २०७३ मा एकै प्रकृति र विषयका क्याम्पस वा कलेजको दूरी कम्तीमा तीन किलोमिटर हुनुपर्ने उल्लेख छ । तर आईओई आसपासमै सम्बन्धनका थुप्रै कलेज सञ्चालित छन् । यसले निजी कलेजमा आबद्ध आईओईका पदाधिकारीप्राध्यापकलाई काम गर्न सहज त भइरहेको होला तर यो आईओईलाई धराशायी बनाउने प्रपञ्च हो । गुणस्तरीय पढाइ हुन्छ भन्ने विश्वास र शुल्क पनि सस्तो रहेका कारण आईओईप्रति विद्यार्थी आकर्षण छ । पदाधिकारीप्राध्यापकले स्वार्थ बाझिने गरी निजी कलेजमा लगानी गर्ने, अधिकांश समय उतैतिर दिने प्रवृत्ति तत्काल नरोकिने हो भने आईओईले साख गुमाउनेछ । सस्तोमा गुणस्तरीय शिक्षा पाउने अवसरबाट विद्यार्थी वञ्चित हुनेछन् । त्यसैले तलब, पेन्सन, सेवासुविधा सरकारीबाट खाएर निजीमा समय मात्रै नभएर आर्थिक लगानीसमेत गर्नेहरूका विषयमा तत्काल छानबिन गरेर कारबाही प्रक्रिया अघि बढाउनुपर्छ । पदाधिकारीप्राध्यापकको स्वार्थ बाझिने गरी उस्तै प्रकृतिको संस्थामा आबद्ध हुने बेथिति निमिट्यान्न पार्नैपर्छ । पृष्ठभूमि नहेरी जथाभावी पदाधिकारी नियुक्ति गर्ने प्रवृत्ति पनि रोक्न आवश्यक छ । त्रिविका अध्यापकहरूले पनि अन्य क्याम्पसमा आंशिक पढाउँदा स्वीकृति लिनुपर्ने त्रिवि नियमलाई इमानदारीपूर्वक पालना गर्नुपर्छ । आईओईको छवि उचो बनाइराख्न त्रिवि पदाधिकारी, डिन कार्यालय र अनुगमन निर्देशनालयको सक्रिय पहलकदमी तत्काल चाहिएको छ ।"
नेपाली क्रिकेटले बढाएको प्रसिद्धि,"क्रिकेट खेलाडीले क्षमता देखाए, अब पालो सरकारको विषयक सम्पादकीय नेपाली क्रिकेटलाई प्रवर्द्धन गर्दै लानुपर्ने विषयसँग सम्बन्धित छ । १६ औं एसिया कप क्रिकेटमा नेपालले पहिलो पटक सहभागिता जनाउने अवसर पाउँदा खेलप्रेमी मात्र नभएर सम्पूर्ण देशवासी गौरवान्वित भएका छन् । त्योभन्दा पनि एकदिवसीय खेलमा पटकपटक विश्वच्याम्पियन बनेका भारत र पाकिस्तानसँग खेल्न पाउनु नेपालका निम्ति ठूलो अवसर हो । आईसीसी एकदिवसीय क्रिकेटको वरीयताको शीर्ष स्थानमा रहेको पाकिस्तानसँग उद्घाटन खेलमै प्रतिस्पर्धा गरेको नेपाल २ सय ३८ रनले पराजित भएको छ । पराजित भएर पनि उत्कृष्ट बलिङ गरेर महत्त्वपूर्ण विकेट लिन सफल भएको छ । भारतविरुद्धको खेलमा पहिले ब्याटिङ रोजेर मै हुँ भन्ने बलरहरूलाई चुनौती दिएर २ सय ३० रनको सम्मानजनक स्कोर खडा गर्नु चानचुने कुरा होइन । यद्यपि क्रिकेटको विश्वशक्ति मानिएको भारतसँग १० विकेटले खेल गुमाउन नेपाललाई बाध्य हुनुपर्यो । खेल जारी रहँदा क्रिकेटमा विश्वचर्चित दुई मुलुकसँग प्रतिस्पर्धा चलिरहँदा सञ्चारमाध्यममा नेपाली खेलाडीको उत्कृष्ट प्रदर्शनबारे प्रचार भइरह्यो । भारतीय टिप्पणीकारहरूले खुलेर नेपाली खेलाडीको प्रशंसा गरिरहे । खास गरी नेपाली क्रिकेटरको छरितोपन, युवा खेलाडीको वर्चस्व, खेल मैदानको अभाव, न्यून सरकारी सुविधाबीच ६ एसियाली मुलुकमध्ये नेपाली टिम पनि छनोटमा पर्न सफल हुनु आफैंमा अवसरको ढोका खुल्नु हो । यसले क्रिकेटप्रेमीहरूबीच नेपालको पहिचान बढेको हो । तर हाम्रा सत्ताधारीले क्रिकेटको महत्त्वमाथि ध्यान दिएको महसुस भएको छैन । नेतृत्वमा स्पोर्टस्म्यानसिप छँदैछैन । यसअघि नेपाली क्रिकेटलाई शिखरमा पुर्याउन सफल खेलाडीमाथि राजनीतिक आडमा नेपाल क्रिकेट संघ (क्यान) ले गरेको कारबाही उत्तिकै आलोचित बनेको छ । अब सरकारले क्यानमा राजनीतिको दुर्गन्ध हटाउन सक्नुपर्छ । अहिले भारतीय क्रिकेट संघ (आईसीसी) विश्व खेलकुद क्षेत्रको सबैभन्दा धनी संस्था बनेको छ । आईसीसीले अफगानिस्तान, वेस्ट इन्डिज लगायत देशमा अनगिन्ती रंगशालाहरू निर्माण पनि गरिदिएको छ । भारतसामु नेपाली खेलाडीको प्रसिद्धि बढेका बेला सरकारको अग्रसरतामा आईसीसीसँगको सहकार्यमा सातै प्रदेशमा स्तरीय क्रिकेट रंगशाला बनाउने अभियान थाल्नुपर्छ । फलाम तातेको बेला घनले प्रहार गर्ने आँट गर्नुपर्छ । भुवनेश्वर शर्मा, चन्द्रागिरि२, काठमाडौं"
एमालेमा लोकतन्त्र कि नियन्त्रित लोकतन्त्र ?,"संघीयता लागू भएर सात प्रदेश बनेपछि एमालेले पहिलो पटक लुम्बिनी प्रदेश कमिटीमा पार्टीको आन्तरिक निर्वाचन गरेर नयाँ कमिटी चुनेको छ । निर्वाचन आफैंमा लोकतन्त्रको सुन्दर पक्ष हो । निर्वाचन नगरी माथिबाट मात्र नेतृत्व थोपर्ने प्रवृत्ति अँगाल्ने हो भने त्यो लोकतन्त्रको नाममा धब्बा मात्र हुन्छ । तर एमाले अध्यक्ष केपी शर्मा ओली प्रतिस्पर्धाभन्दा बढी टीका लाएर नेतृत्व चुन्ने प्रवृत्ति भएका नेतामा गनिन्छन् । उनलाई लोकतन्त्र होइन, नियन्त्रित लोकतन्त्र पार्टीमा लाद्ने व्यक्तिको रूपमा हेरिन्छ । जसलाई यस पटक लुम्बिनी प्रदेशका प्रतिनिधिहरूले अस्वीकार गरे । प्रदेश अधिवेशनको उद्घाटनको दिनमा नै ओलीले सर्वसम्मत नेतृत्व चुन्न निर्देशन दिएका थिए । उक्त निर्देशन जबरजस्त रूपमा लागू गर्न दुई दिनसम्म निर्वाचन प्रक्रिया नै रोक्न लगाए । तर अधिकांश कार्यकर्ता ओलीको निर्देशन र प्रवृत्तिका विरुद्ध उभिए । अन्ततः पार्टी नेतृत्व चुनाव गर्न बाध्य भयो । ओली र शंकर पोखरेल यसपालिका पराजित उम्मेदवार रिजाललाई नेतृत्वमा ल्याउन चाहन्थे । तर प्रतिनिधिहरूले उनीहरूको चाहनाविपरीत विष्णु पौडेल निकट उम्मेदवार कँडेललाई जिताए । यसबाट पार्टीका अन्य नेताहरूले गम्भीर शिक्षा लिन जरुरी छ । टीका लाउने प्रवृत्तिले लोकतन्त्र फस्टाउन नसक्ने ओलीले नबुझे पनि सचिवालयका अन्य २१ जनाले बुझ्नु जरुरी छ । केवल अध्यक्ष ओलीको एसम्यान बन्ने हो भने पार्टीको लोकतान्त्रिक धार कमजोर हुन्छ । यो प्रवृत्तिले एमालेले नयाँ पुस्तालाई आकर्षण गर्न सक्तैन । प्रतिस्पर्धा हुने वातावरण भए मात्र नयाँ पुस्ता आउने अवसर प्राप्त हुन्छ । निर्वाचनमा कार्यकर्ताले मन पराएका नेतृत्व पनि चुनिन सक्छन् । ओलीले २०७८ को एमाले माहाधिवेशनमा पनि टीका प्रथा नै लाद्न खोजेका थिए । तर भीम रावल, घनश्याम भुसाल, भीम आचार्यहरू प्रतिस्पर्धामा ओर्लिए । उनीहरूलाई हराउन नेतृत्वले चिट नै बाँड्यो । चिट नबाँडेको भए भुसाल र आचार्यहरू चुनाव जित्न सक्थे । ओलीको एसम्यान नबनेकै कारण रावल र भुसाललाई ओलीले सांसदको टिकटसमेत दिएनन् । फलस्वरूप आज एमालेले बहुमत गुमाएर प्रतिपक्षको बेन्चमा बस्न पुगेको छ । तथापि ओलीले अझै यसका विषयमा महसुस गरेको पाइँदैन । उनले पार्टीलाई नियन्त्रित रूपमा चलाउन खोजिरहेका छन । यसले पार्टीको लोकतान्त्रिक छविलाई बदनाम गरिरहेको देखिन्छ । एमाले भविष्य बोकेको पार्टी हो । तर नेतृत्वको गलत कार्यशैलीले आज एमालेको सुन्दर भविष्यमा ग्रहण लागेको छ । जेजति घोटालाका काण्डहरू सतहमा आउँछन्, कतिपय विषयमा ओलीको नाम पनि जोडिने गरेको छ । यती, ओम्नी, गिरीबन्धु टी इस्टेट, गोकर्ण फरेस्ट रिसोर्ट, तेह्रथुमको चुमान एयरपोर्टको नामकरण र लुम्बिनीमा छिरिङको स्मारक बनाउन उपलब्ध गराइएको जग्गाका विषय ओलीको नाममा जोडिने गरेको छ । त्यस्तै उता जलहरी काण्डमा पनि ओलीकै नाम मुछिएको छ । यस्ता काण्डहरू ओलीमै ठोकिँदा आज एमालेको छवि र भविष्यमाथि प्रश्न उठेको छ । ओलीको तानाशाही सोचकै कारण नेकपा विभाजन भएको धेरैको भनाइ रहेको छ । ६ प्रदेश र संघको सत्ता एमालेको हातबाट गुम्यो । ओलीले दुई पटकसम्म गैरसंवैधानिक रूपमा संसद् विघटन गरे । अहिलेसम्म पनि त्यो विघटन सही थियो भन्दै ओली बालहठ देखाइरहेका छन् । ओलीले जे भन्छन् त्यो नै एमालेको ढुङ्गाको अक्षर भएको छ । जसले त्यो भनेको मान्दैन ऊ रावल र भुसालको हालतमा पुग्ने सन्देश दिइएको छ । मुख्य समस्या के हो भने सत्य कुरा ओलीलाई पच्दैन । ओली सामूहिक छलफल चाहँदैनन् । कम्युनिस्ट एकताको कुरा सुन्नै चाहँदैनन् । यो दुर्भाग्य हो । गोपाल देवकोटा, गोकर्णेश्वर८, जोरपाटी माफियाको हातबाट सार्वजनिक शिक्षाको विकास असम्भव नेपालको सार्वजनिक सेवा ध्वस्त पार्ने माफियाहरू राज्य सत्ता कब्जा गरेर बसेका छन् । सार्वजनिक शिक्षा ध्वस्त पार्ने माफियाहरूले विश्वविद्यालय नै ध्वस्त पार्दै आएका छन् । जसको नमुना बिहीबार कान्तिपुरको पहिलो पृष्ठ पढे पुग्छ । इन्जिनियरिङ अध्ययन संस्थानमा कार्यरत प्राध्यापकहरू लाजै नमानी निजी शैक्षिक संस्थाका लगानीकर्ता भएपछि सरकारी शैक्षिक संस्थाको प्रगति कसरी हुन्छ ? हुन त अहिलेका शिक्षामन्त्री अशोककुमार राईको आफ्नै निजी कलेज छ । उनीबाट सार्वजनिक शिक्षामा सुधार खोज्नु गोरु पालेर ब्याएन भनेर गुनासो गर्नुजस्तै हो । कुनै पनि सरकारी वा सार्वजनिक स्रोतबाट तलबभत्ता खाने कर्मचारी, शिक्षक, डाक्टर, प्राध्यापक, सांसद, मन्त्री, प्रधानमन्त्री वा अन्य कसैलाई पनि निजीमा लगानी गर्न वा काम गर्न दिइनु हुँदैन । निजीका लगानीकर्ता भएको जानकारी भएमा सार्वजनिक पदमा नियुक्त गर्नु अपराध नै हो । यहाँ प्रधानमन्त्री स्वयं निजी व्यापारका सेयरहोल्डर भएका छन् । यिनीहरूबाट देशको सार्वजनिक सेवाको गुणस्तर कायम हुने अपेक्षा गर्नु निरर्थक हुनेछ ।मुलुकको नेतृत्व यस्तै खालका व्यापारी र माफियाहरूको चङ्गुलमा परुन्जेल कुनै क्षेत्रको प्रगति हुँदैन । दुर्गति नै हुन्छ । तसर्थ निजी लगानीकर्तालाई सार्वजनिक पदमा नियुक्त हुन नदिने कानुन निर्माण गर्नुपर्छ । निजीमा लगानी गरेर सार्वजनिक शिक्षा ध्वस्त पार्ने माफियाहरूलाई बर्खास्त गर्नुपर्छ । कुसुम न्यौपाने, मध्यबिन्दु११, नवलपरासी (पूर्व)"
नागरिक स्वतन्त्रतामाथि गम्भीर खेलबाड,"राजनीतिमा पपुलिजम क्षणिक आनन्द हो । अन्ततः यसले लोकतन्त्रलाई धराशायी बनाउँछ भन्ने दृष्टिकोण मैले निरन्तर सार्वजनिक गरिरहेको छु । राजनीतिमा देखा परेको पपुलिजम वा लोकरिझाइँले राज्यका अरू सबै अंग प्रभावित हुन थालेका लक्षणहरू देखा पर्न थाल्दै छन् । यसले लोकतन्त्रमा अरू चुनौती थपिँदै गएको आभास हुन थालेको छ । पपुलिजमको प्रभावले राज्य संयन्त्रका अन्य संवेदनशील अंग र स्वयं प्र्रेस पनि मज्जैले प्रभावित भएको देखिन थालेको छ ।म यही लेखमार्फत सार्वजनिक सञ्चारमाध्यमका लगानीकर्ता, उत्पादक, सम्पादक अनि श्रमजीवी पत्रकार मित्रहरूको ध्यानाकर्षण गराउन चाहन्छु । कृपया, तपाईंको सञ्चारमाध्यममा साताभरि प्रकाशित समाचारको एक पटक सिंहावलोकन गर्नुहोस् अनि त्यो सामग्रीलाई युट्युब लगायतका सामाजिक सञ्जालमा प्रसारित सामग्रीसँग तुलना गर्नुहोस्, आफैं महसुस गर्नुहुनेछ तपाईंको सञ्चारमाध्यम क्रमशः पपुलिजमको सिकार हुँदै गएको छ भनेर । निश्चय पनि, पपुलिजम विकृत राजनीतिक र संवैधानिक अभ्यासको गर्भाधानबाट पैदा भएको अजैविक सन्तान हो । पपुलिजमको जननी राजनीतिक दलहरू र तिनको निर्देशनमा बलपूर्वक चल्ने गरेका राज्यका अंगहरूको कार्यसम्पादन नै हो । तर राजनीतिक दल र राज्यका अंगहरूलाई नियन्त्रण, नियमन र जवाफदेही बनाउने फेरि पनि राजनीति अनि संविधान र कानुनले नै हो । पपुलिजमले संविधान र कानुन होइन, भीड र अराजक तन्त्रद्वारा लोकतन्त्रलाई नियन्त्रण गर्ने प्रयत्न गर्छ र जनतामा व्याप्त निराशा र बेरोजगारीलाई आफ्नो अस्तित्व र शक्तिको सुरक्षाकवच बनाउन खोज्छ । आज नेपालमा यही भइरहेको छ । पपुलिजमको जन्म फ्रस्ट्रेटेड जनताको आक्रोशबाट हुन्छ अनि फैलावट जनसमर्थनबाटै हुन्छ तर परिणाममा राजनीति, दर्शन, संविधान र जवाफदेही समाप्त भएर तानाशाहको उदय हुँदै लोकतन्त्रलाई नियन्त्रण गरेर मुलुकमा अराजकता उत्पन्न हुन्छ । यो चरण यदि लामो भयो भने नेपाली जनताले लोकतन्त्रको अर्को लडाइँ लड्नुपर्ने निश्चित छ ।तर पपुलिजमको हाउगुजी देखाई विकृत राजनीतिक र संवैधानिक अभ्यास कायमै राखेर युगौंयुगसम्म आफ्नो नियन्त्रणलाई निरन्तरता दिने र लोकतन्त्रका नाममा वंशवाद वा गुटतन्त्र वा जीवनकालसम्म राज्यसत्ता र पार्टीसत्तामा रहिरहने प्रवृत्ति कुनै हालतमा क्षम्य हुन सक्दैन । राज्यसत्ता र पार्टीसत्ताको निरन्तर दोहन गर्ने प्रवृत्ति पपुलिजमभन्दा कम खतरनाक छैन । फरक यत्ति हो पपुलिजमलाई भीडले निर्देषित गर्छ, पार्टीतन्त्रमा विवेक भएका कार्यकर्ताले नियन्त्रण गर्ने क्षमता राख्छन् ।अब प्रवेश गरौं, आजको लेखनको मूल विषयतर्फ । गर्नुहोस्, तपाईंको परिवारका बुबा, आमा, छोरा, छोरी, श्रीमान्, श्रीमती वा कुनै पनि नातेदारलाई सरकारले ३५ दिनसम्म बिनाकसुर थुनामा राख्यो र पछि थुना गैरकानुनी ठहरियो भने तपाईंको रिस, आवेग अनि आक्रोश सरकारसँग कस्तो हुन्छ होला ? त्यो अवधिमा थुनामा परेको मानिसको इज्जत, मर्यादा, सामाजिक प्रतिष्ठा, त्यसले उसको परिवार र बालबच्चामा पार्ने मनोवैज्ञानिक असर कस्तो हुन्छ होला ? त्यसपछिको उसको जीवन कसरी बित्छ होला ? अनि त्यो सम्पूर्ण चरणको क्षतिको पूर्ति उसले आफ्नो जीवनकालमा प्राप्त गर्न सक्छ कि सक्दैन होला ? यो गम्भीर सवालमा एक छिन घोत्लिऔं त ।लोकतन्त्रमा मानिसको जीवनको स्वतन्त्रता र मर्यादाको ग्यारेन्टी राज्यले गरेको हुन्छ र त्यसलाई निर्देशित गर्न संविधान र कानुन बनेका हुन्छन् । मानव जीवनको आजसम्मको इतिहासमा सबैभन्दा धेरै लडाइँ जीवनको स्वतन्त्रता र मर्यादाकै लागि भएको छ, जसलाई नागरिक स्वतन्त्रता भनिन्छ । लोकतन्त्र, संविधानवाद, कानुनको शासन र अनि सरकार, अदालत र राजनीतिक दलहरू नागरिक स्वतन्त्रताकै लागि स्थापित र क्रियाशील संयन्त्रहरू हुन् । जब मानिसको स्वतन्त्रता र मर्यादाको अपहरण हुन्छ, तब लोकतन्त्रको धुन निष्फल र निष्काम हुन्छ । आधुनिक लोकतन्त्रलाई निर्देशित र विकसित गर्ने सत्रौं शताब्दीका दुई ठूला क्रान्तिहरू क्रमशः अमेरिकी स्वतन्त्रता संग्राम र फ्रान्सेली राज्य क्रान्ति नागरिक स्वतन्त्रताकै लागि भएका थिए । तिनका नारा थिए जीवन, स्वतन्त्रता र सम्पत्ति, अनि, एकता, समानता र स्वतन्त्रता । ती दुवै क्रान्तिको बीजारोपणले नागरिक स्वतन्त्रताको लहर विश्वभर फैलिँदै आधुनिक लोकतन्त्र यो चरणसम्म आइसकेको छ । जब राज्यले मनोमानी ढंगले व्यक्तिका स्वतन्त्रताहरूको हरण गर्छ तब लोकतन्त्रको चीरहरण हुन्छ ।हो, राज्यमा अपराध हुन्छ र अपराध नियन्त्रण गर्नका लागि राज्यले अनुसन्धान, अभियोजन र न्यायका लागि अलगअलग संस्थाहरूको स्थापना गरेको हुन्छ । प्रहरीले अनुसन्धान गर्ने, सरकारी वकिलले मुद्दा चलाउने अर्थात् अभियोजन गर्ने र अदालतले त्यसको परीक्षण गरेर न्याय प्रदान गर्ने गर्छन् । यी सबै कामका लागि सबै संस्थाका अधिकार, कर्तव्य, प्रक्रिया र सीमाहरू संविधान र कानुनले निर्धारण गरिदिएका छन् । जतिसुकै ठूलो अपराधी भए पनि तोकिएको विधिप्रक्रिया नपुर्याई वा कानुनमा लेखिएभन्दा बढी सजाय गर्न वा अनुसन्धान गर्न पाइँदैन । संयुक्त राष्ट्रसंघको मानव अधिकार आयोगले ९ डिसेम्बर १९८८ मा अपराधको अनुसन्धानमा कुनै पनि नागरिकलाई थुनामा राख्नुपर्दा अवलम्बन गर्नुपर्ने बीसवटा सैद्धान्तिक आधार तय गरेको छ । ती सबै आधारको सारांश के हो भने, गिरफ्तार भएको व्यक्तिलाई कानुन बमोजिम, कानुनले तोकेको प्रक्रिया पूरा गरेर, अख्तियारप्राप्त अधिकारीले र तोकिएको दिनसम्म मात्र अनुसन्धानका क्रममा थुनामा राख्न सकिन्छ । नेपालको संविधानदेखि अनेक कानुनले गैरकानूनी थुनाविरुद्धको अधिकारलाई सुनिश्चित गरेका छन् र सर्वोच्च अदालतले आज होइन, पञ्चायतकालदेखि नै गैरकानुनी थुनाबारे उदारतापूर्वक व्याख्या गरेका हजारौं दृष्टान्त हाम्रासामु छन् । संवैधानिक र कानुनी सुरक्षाकवचका बावजुद आज संघीय लोकतान्त्रिक गणतन्त्रको युगमा पनि प्रहरीले जथाभावी नागरिकको स्वतन्त्रताको अपहरण गर्ने र बिनाकारण थुनामा राख्ने वा थुनामा पनि यातना दिने वा संविधानले प्रत्याभूत गरेको थुनाको अवधिदेखि नै निजले रोजेको कानुन व्यवसायीसँग परामर्श गर्न दिने संवैधानिक अधिकारको हनन भइरहेको छ ।यो विषयमा यो लेख लेख्नैपर्ने पछिल्लो कारण हो कथित ललिता निवास प्रकरणको छानबिनका क्रममा १८ नागरिकलाई राज्यले ३५ दिनसम्म गैरकानुनी रूपमा थुनामा राख्दासमेत प्रेस, नागरिक समाज र स्वयं नेपाल बार एसोसिएसन मौन रहनु । यो देखेर म ज्यादै उद्वेलित भएको हुँ । उनीहरूलाई अनुसन्धान गर्न पाइन्छ र गर्नु पनि पर्छ ।ललिता निवास प्रकरणमा राज्यको सम्पत्ति राजनीतिक नेतृत्वको संरक्षणमा दलालहरूका हातमा पुगेकोमा कुनै प्रश्न नै छैन । यो गम्भीर अपराध हो । पछिल्लो समय ललिता निवास प्रकरणमा प्रहरीले ठगी र संगठित अपराधमा अनुसन्धान गरेको थियो, कानुन बमोजिम ठगीमा २५ दिन र संगठित अपराधतर्फ ६० दिनसम्म थुनामा राखेर अनुसन्धान गर्न पाइन्छ । तर दुवै अभियोगमा एकसाथ अनुसन्धान गरिएकाले अधिकतम ६० दिनभित्र अनुसन्धान र अभियोजन पूरा गरेर अदालतमा अभियोग बुझाउनैपर्ने बाध्यता थियो । प्रहरीले अनुसन्धान र सरकारी वकिलले मुद्दा चलाउने कार्य गर्ने कानुनी प्रावधान भए पनि अनुसन्धानको सुरुआती चरणदेखि नै प्रहरी र सरकारी वकिलको समन्वय अनिवार्य रूपमा हुनुपर्ने बाध्यात्मक कानुनी व्यवस्था छ । अदालतको अनुमतिसमेत लिएर मात्र थुनामा राख्न पाइन्छ । अदालतले पनि थुनामा राख्दा आधार कारण र औचित्य हेरेर मात्र अनुमति दिनुपर्ने बाध्यात्मक कानुनी व्यवस्था छ । यस प्रकरणमा प्रहरीले नागरिक अधिकारमाथि ज्यादती गरेकै थियो, तर सरकारी वकिल र अदालत पनि प्रहरीसामु निरीह र निष्प्रभावी देखिनाले नागरिक हकमाथि गम्भीर खेलबाड भएको छ । ललिता निवास प्रकरण २०७० भन्दा अघिको कसुर हो, जबकि संगठित अपराध ऐन२०७० मा मात्र जारी भएको हो । कानुनको सिद्धान्त अनुसार ऐन आउनुअघिको अपराधलाई पछि बनेको कानुन अन्तर्गत सजाय गर्न पाइँदैन । यस हिसाबले यो ऐन अन्तर्गत थुनामा राख्ने अधिकार प्रहरीलाई छँदै थिएन । तर संगठित अपराधको कसुर यान्त्रिक रूपमा झुन्ड्याएर प्रहरीले आफ्नो सुविधाका लागि १८ नागरिकलाई करिब ६० दिन थुनामा राख्ने योजना पहिले नै बनाएको थियो । व्यापक जनदबाबपछि जिल्ला सरकारी वकिलले उनीहरूलाई संगठित अपराधतर्फको अभियोग नलाग्ने र ठगीतर्फको अभियोग मात्र लगाउने गरी हाल मुद्दा अदालतमा दर्ता गरिसकेको छ । तर प्रहरीले आफ्नो सुविधाका लागि ३५ दिनसम्म नागरिकलाई गैरकानुनी थुनामा राख्दा महान्यायाधिवक्ता कहाँ थिए ? सरकारी वकिल कहाँ थियो ? जिल्ला अदालतले किन गैरकानुनी थुना देख्दादेख्दै थुनामा राख्ने अनुमति दिइरह्यो ? प्रश्न त्यति मात्र होइन, यही प्रश्न उठाएर कतिपय थुनुवा बन्दी प्रत्यक्षीकरणको निवेदन लिएर सर्वोच्च अदालतसमेत प्रवेश गरेका थिएÙ स्वयं सर्वोच्च अदालतसमेत राज्यले नागरिक अधिकारमाथि यत्रो खेलबाड गर्दा किन संवेदनशील हुन सकेन ? झट्ट हेर्दा यो प्रश्न सामान्य लागे पनि यसले हाम्रो लोकतन्त्र, नागरिक अधिकार र न्यायपालिकाको स्वतन्त्रता र गरिमामा गम्भीर प्रश्नहरू जन्माएको छ । राज्यका सबै निकाय नागरिक अधिकारको हनन हुँदा तैं चुप मै चुप को अवस्थामा पुगे भने लोकतन्त्र कतातर्फ जाला ?त्यति मात्र होइन, संसद्मा यो कुरा उठेनÙ प्रेसले यो कुरा थाहै नपाएझैं गर्यो अनि नागरिक समाज अदालती मामिला भनेर पन्छियो वा यस्तै केही भयो । नागरिक अधिकारको रक्षाको सवालमा आवाज बुलन्द गर्ने दुई संस्था नेपाल बार र पत्रकार महासंघ पनि प्रहरी र महान्यायाधिवक्ताको कार्यालयझैं फड्के किनाराका साक्षी मात्र भए । लाग्थ्यो, यस प्रकरणमा यी सबै संस्थाको घोषित मोर्चाबन्दी थियो । युट्युब, सामाजिक सञ्जाल र पपुलिजमका केही पक्षधरले यस प्रकरणलाई यसरी प्रचार गरिरहेका थिए कि कसैले यसविरुद्ध बोल्यो भने प्रहारको निसाना आफूमाथि आउँछ कि भन्ने भयबाट सबै संस्था निष्प्राणजस्ता देखिए । आखिर पपुजिलमले गर्ने यस्तै फन्डा हो ।अब म पुनः सुरुको प्रसंगतर्फ फर्कन चाहन्छु । मेरो विश्लेषणमा, नागरिक अधिकारमाथि यत्रो ठूलो ज्यादती हुँदा पनि महान्यायाधिवक्ता, जिल्ला सरकारी वकिल हुँदै म्याद थप्ने स्वयं जिल्ला अदालत र बन्दी प्रत्यक्षीकरणको मुद्दामा यति सहज प्रश्नमा पनि रिट जारी नगर्ने सर्वोच्च अदालत सबैलाई पपुलिजमको छिटाले असर गर्यो । प्रेसको मौनता पनि पपुलिजमबाट डराएरै पो देखिएको हो कि ? होइन भने नागरिक अधिकारमाथिको यत्रो प्रहारमा संसद्, अदालत, प्रेस र पेसागत संघसंस्थासमेत मौन रहने हो भने प्रश्न गम्भीर छ हाम्रा सबै संस्था पपुलिजमबाट निर्देशित त भएका होइनन् ? गम्भीर चिन्तन गरौं । फेरि पनि भन्छु, पपुलिजमको बाछिटा अब राजनीतिबाट संवैधानिक अंगतर्फ पनि सर्न थालेको छ । लोकतन्त्रमा चुनौती थपिँदै छ । राज्यका सबै संयन्त्र भीडबाट होइन, विवेक, संविधान र कानुनबाट मात्र निर्देशित हुनुपर्छ । होइन भने लोकतन्त्रलाई बचाउन सकिँदैन ।"
चिनियाँ राजदूतको अभिव्यक्तिको अन्तर्य,"प्रधानमन्त्री पुष्पकमल दाहाल प्रचण्डलाई पदासीन भएको तीन महिना नपुग्दै उत्साहजनक रूपमा प्राप्त निमन्त्रणा थियो चीनको प्रतिष्ठित अन्तर्राष्ट्रिय मञ्च बोआओ फोरममा सहभागी हुने गरी बेइजिङको यात्रा । तर त्यो बेला चीनको भ्रमण नगरेका उनले भारत र युरोप भ्रमणपछि अमेरिकी बाटो भएर अर्को प्रतिष्ठित मञ्च एसियाली खेलकुदको उद्घाटन समारोहमा उपस्थित हुने गरी चीन भ्रमण गर्ने तारतम्य मिलाइरहेका छन् । उनको पृष्ठभूमि, यसअघिको उनको शासकीय शैली र वर्तमानको भूराजनीतिक दाउपेचबीच यस पटकको चीन भ्रमणको तारतम्य प्रचण्डको व्यक्तित्वसँग अमिल्दो त देखिन्छ नै, बिस्तारै प्रचण्डलाई पनि चिनियाँ चुम्बकप्रति विकर्षण हुन थालेको त होइन भन्ने पनि प्रतीत हुन्छ । छिमेक भ्रमणका सन्दर्भमा नेपालजस्ता देशका लम्बेतान सपिङ लिस्ट हुने गर्छन् । तर यस पटक प्रचण्डको भन्दा लामो सूची चिनियाँ पक्षको छ । नेपालका प्रधानमन्त्रीहरूको बेइजिङ भ्रमणका सन्दर्भमा सम्भवतः सबैभन्दा लघु सूची छ यस पटक प्रचण्डसँग । केवल आर्थिक सहायताको प्याकेज, केही सीमानाकाको सुरुआत, तातोपानी र केरुङको निर्बाध सञ्चालन एवं पोखरा विमानस्थलको ऋण मिनाहा । उताबाट भने औद्योगिक पार्कको स्थापना, विद्युत् प्रसारण लाइन र दीर्घकालीन विद्युत् व्यापार सम्झौता, काठमाडौंदेखि दक्षिणतिरको भूभागमा हुने पूर्वाधार विकासका ठेक्कापट्टामा अवरोधको अन्त्य, नेपालको डाटा सेन्टर स्थापनामा सहयोग र हुवावेको प्राविधिक सहायता, कृषि उत्पादनका लागि समथल भूभागमा कृषि औद्योगिक क्षेत्रको स्थापना, ओलीले सम्झौता गरेको उनकै गृहनगर दमकको औद्योगिक पार्कको यथाशीघ्र निर्माण र किमाथाङ्कादेखि दमकसम्मको सडक निर्माण एवं उपल्लो तामाकोशी जलविद्युत् आयोजना सम्झौता लगायतको सूची रहेको प्रचार भइरहेको छ । चिनियाँ सूचीले प्रचण्डलाई सकसमा पारेको छ । पछिल्लो समय चीनअमेरिकाबीचको दुश्मनीपूर्ण क्रियाकलाप र चीनभारत तनावका कारण सबैभन्दा बढी दबाब नेपालले थेग्नुपर्ने दुर्भाग्यपूर्ण अवस्था खडा भएको छ । चीनअमेरिकाभारतबीचको तनावपूर्ण मामिलाबाट नेपाल आतङ्कित हुनुपर्ने अवस्था आधुनिक राजनीतिक इतिहासकै सबैभन्दा डरलाग्दो क्षण हो । चिनियाँ सहायतामा बन्ने कुनै पनि पूर्वाधारका आयोजना र चीनको सहयोगलाई भारत र अमेरिकाले समान रूपमा चिनियाँ सैन्य रणनीतिको मुखौटोका रूपमा अर्थ्याउँदै आइरहेका छन् । ठीक त्यसै गरी अमेरिकी विकास सहायता परियोजनालाई अमेरिकाले चीनलाई घेर्ने सैन्य रणनीतिक आधारका रूपमा प्रचार गरिएको घटना अझै सेलाएको छैन । सम्भवतः चिनियाँहरूलाई नेपालमा सन् १९६० को दशकमा भन्दा बढी अमेरिकी गतिविधि भइरहेको भान परेकाले थप चिन्तित बनाइरहेको छ । भारतचीन सैन्य झडपदेखि आर्थिक क्रियाकलापमा देखिएको जवाफी क्रियाकलापका सन्दर्भमा चिनियाँ पक्षले भारतलाई अरू बढी उत्तेजित पार्न नेपाल प्राथमिकतामा पारिएको साउथ ब्लकको बुझाइले नेपाललाई झन् अप्ठेरो पार्दै लगेको छ । तर पनि यसअघि एमसीसी प्रकरणमा बेइजिङको उत्तेजक क्रियाकलापलाई छाड्ने हो भने नेपालचीन सम्बन्ध सधैंभर शान्त र सहज थियो । हुन त तत्कालीन राजदूत होउ यान्छीको कार्यकालमा नेकपा बनाइएकोदेखि चुच्चे नक्सा जारी गरिएको भन्नेसम्मका विषयमा अमेरिकाप्रायोजित संस्थाहरूले अध्ययन रिपोर्ट नै सार्वजनिक गरेका छन्, तर पनि यान्छीको अभिव्यक्ति त्यस्तो विवादित बनेको थिएन । तर राजदूत छन सोङले आफू फरक हुने संकेत दिएका छन् । यो बेग्लै कुरा हो कि चिनियाँ राजदूत छन सोङले एभरेस्ट होटलको वातानुकूलित हलमा बुद्धिविलासमा व्यक्त गरेको अभिव्यक्तिभन्दा कैयौं गुणा बढी धाकधम्की, चेतावनी र अप्रत्यक्ष खतराको सन्देश कूटनीतिक माध्यमबाटै बन्दकोठामा दिने गरिन्छ । यो बेग्लै कुरा हो कि, यस्तो अभिव्यक्ति चिनियाँ राजदूतले मात्र पहिलो चोटि दिएका होइनन्Ù यसअघि भारतीय राजदूत राकेश सूद र अमेरिकी राजदूत जेम्स एफ मोरिआर्टीले सबै प्रकारका कूटनीतिक मर्यादाको साँधसिमाना भत्काएका थिए । तर त्यसयता अमेरिकी र भारतीय कूटनीतिज्ञले उच्छृङ्खलता प्रदर्शन गरेको देखिएको छैन । यस्तो बेला चिनियाँ राजदूतले आफ्नो सीमा ख्याल नगर्नु पक्कै पनि नेपालका लागि सुखद स्थिति होइन । राजदूत पद कुनै एक मुलुकको कानुनबाट मात्र निर्देशित नभई राष्ट्रिय तथा अन्तर्राष्ट्रिय कानुन, कूटनीतिक सम्बन्ध विषयक भियना महासन्धि लगायतका अन्तर्राष्ट्रिय दस्तावेजहरूबाट निर्देशित भई अन्तर्राष्ट्रिय सम्बन्धको मधुरता, सहयोग, समझदारी, पारस्परिकता एवं कूटनीतिक मर्यादामा रही काम गर्ने पद हो (सर्वोच्च अदालत, २०७१ चैत) । तर चिनियाँ राजदूतको पछिल्लो अभिव्यक्ति कुन मापदण्डमा पर्छ, गम्भीर चिन्ताको विषय हो । नयाँ राजदूत छन सोङले आठ महिना पूरा गर्दानगर्दै प्रमुख प्रतिपक्षी दलका नेताकार्यकर्ताको एउटा संस्थाले आयोजना गरेको कार्यक्रममा अनौठो लाग्ने गरी नेपालभारत सम्बन्धको चर्चा गर्दै भारत नेपालको असल छिमेकी नभएको घोषणा गरिदिए । यस्तो अभिव्यक्तिले चिनियाँ मकसद जे भए पनि प्रचण्ड सरकारलाई समेत अप्ठेरोमा पारेको छ । यसले दिल्लीलाई उत्तेजित बनाउनु स्वाभाविक छ । सामान्यतया कुनै पनि देशको कूटनीतिज्ञले आफ्नो देश र कार्यरत रहेको देशका विषयमा बाहेक कुनै तेस्रो देशबारे टिप्पणी गर्ने प्रचलन हुँदैन । कार्यरत रहेको देशका सन्दर्भमा बोल्दासमेत पूर्णतः कूटनीतिक र मर्यादित भाषाकै प्रयोग गर्नुपर्छ । त्यसैले कूटनीतिज्ञको सन्देश बोलीमा भन्दा मौनतामा खोज्ने गरिन्छ । तर यस पटक चिनियाँ राजदूतले भारत नेपालको असल छिमेकी नभएको मात्र भनेनन् कि, नेपालबाट चीनले आयात गर्न सक्ने कुनै पनि औद्योगिक उत्पादन वा कृषिउपजसमेत नभएको भन्दै त्यस्ता वस्तु उत्पादनका लागि औद्योगिक तथा कृषि औद्योगिक क्षेत्र नभएको, त्यसमा चीनले सघाउन खोज्दा स्वीकार नगरेको अर्थ लाग्ने गरी तीतो पोखेर नेपाली शासकप्रति समेत चेतावनी र हेयको भाषा प्रयोग गरेका छन् । त्यो सुन्दा उनले नेपालचीनबीचको स्थिर र सहज मित्रतालाई तरंगित तुल्याउन खोजेका त होइनन् भन्ने प्रतीत हुन्छ । त्यो पनि यस्तो बेला जब उनी कार्यरत देशका प्रधानमन्त्रीले केही समयमै उनकै माध्यमबाट चीनको औपचारिक भ्रमण गर्न लागिरहेका छन् । यो समय उनले किन यस्तो उत्तेजक र चीन भ्रमणका बेला हुने सम्झौतामा हस्ताक्षर गर्न प्रचण्डलाई अप्ठ्यारो पर्ने गरी अभिव्यक्ति दिए ? सबैभन्दा गम्भीर प्रश्न यही हो । नेपाली भूमिबाट कुनै पनि देशका राजदूतले नेपालको अर्को छिमेकी वा मित्र देशबारे गरेको टिप्पणी सम्बन्धित देशलाई मात्र नभएर नेपाललाई पनि सह्य हुने कुरा होइन । यस सम्बन्धी बहस लामो समय चल्ने निश्चित छ । तर नेपालका सन्दर्भमा विचार गर्दा, प्रधानमन्त्री प्रचण्डको भ्रमणका बेला चिनियाँ रुचि अनुसारको कुनै पनि परियोजना वा सम्झौता अघि नबढ्ने निष्कर्षले त राजदूतलाई यस्तो अभिव्यक्तितिर धकेलेको होइन भन्ने आशंका उब्जिन्छ । राजदूत सोङले नेपाललाई तिमीहरूसँग हामीले लैजाने कुनै कुरा छैन, त्यस्ता गुणस्तरीय वस्तु उत्पादन गर्ने पूर्वाधार छैन, हामीले बनाइदिने भनेका औद्योगिक क्षेत्र पनि तिमीहरूले स्वीकार नगरेपछि नेपालीले दुःख नपाएर कसले पाउँछ भन्ने खालको चेतावनी दिएका छन् । अवश्य नै, चीन नेपालको असल छिमेकी हो । तर यसको अर्थ नेपालले चीनले प्रस्तावित गरेका रणनीतिक आयोजनाहरूमा आँखा चिम्लेर हस्ताक्षर गर्नुपर्छ भन्ने होइन । पछिल्लो समय चीनले भारतसँग सीमा जोडिएको मात्र नभएर भारतीय सुरक्षा संवेदनशीलता र चीनसँगको द्वन्द्वमा सबैभन्दा कमजोर कडी मानिएको सिलिगुडीको चिकेन नेक नजिक झापाको दमकमा औद्योगिक पार्क निर्माण गर्न खोजिरहेको छ । कानुनी रूपमा त तत्कालीन ओली सरकारले सम्झौता गरिसकेको छ, त्यो चाँडो बनोस् भन्ने चीन चाहन्छ, तर नेपालमाथि भारतीय पक्षले उठाएको सुरक्षा संवेदनशीलता हेर्दा चाहेर पनि नेपाल त्यहाँ अघि बढ्न सम्भव छैन ।जलविद्युत् आयोजनाका सन्दर्भमा चिनियाँ पक्षसँगका अधिकांश सम्झौता केवल कागजमै एक्सपायर भएका छन् । तिनैमध्येको एउटा अपर तमोर हो, जुन यति बेला दुवै छिमेकीको सुरक्षा संवेदनशीलतासँग जोडिन आइपुगेको छ । तर जति बेला चिनियाँ पक्षसँग सम्झौता भएको थियो, त्यही समय चिनियाँ पक्षबाट इमानदारीपूर्वक कार्यान्वयन भएको भए अहिले विद्युत् उत्पादन भइसकेर स्थिति नै फरक भइसक्ने थियो । तर चीनले उति बेला चासो दिएन, अहिले समय घर्किसकेझैं छ ।हालै प्रधानमन्त्री प्रचण्डको भारत भ्रमणका बेला भएको नेपालभारतबीचको दीर्घकालीन विद्युत् व्यापार सम्झौताबाट चीन नराम्ररी झस्केको छ । वास्तवमा चीन यसरी झस्केर उत्तेजित हुनुभन्दा आफ्नो विगतको गल्तीबाट पाठ सिकेर सम्हालिनु श्रेयस्कर हुन्छ । अझै पनि चिनियाँ पक्षले जिम्मा लिएका आयोजनाहरू समयमै सपन्न हुने हुन् भने चिनियाँप्रति नेपालीको विश्वास कायम रहन सक्छ । तर चिनियाँ पक्षले बुझ्नुपर्ने कुरा के हो भने, ठूला नेताहरू र तिनका आसेपासेलाई व्यक्तिगत रूपमा आफ्नो बनाएर अब नेपालमा नीतिगत रूपमा दखल दिन असम्भव बन्दै गएको छ । प्रचण्डको आसन्न भ्रमणका बेला चीनले झापाको दमकपछि चितवनमा औद्योगिक पार्क बनाउने प्रस्तावमा सम्झौता होस् भन्ने चाहेको छ, जसका लागि प्रचण्डले सन् २०१७ को भ्रमणताका नै आग्रह गर्दा उसले उपेक्षा गरेको थियो । तर अहिले प्रचण्ड पुनः त्यो प्रस्ताव सहजै स्वीकार गर्न सक्ने पक्षमा छैनन् । समयभन्दा बलवान् अरू केही हुँदैन भनेको सायद यही हो । गत ५ वर्षमा विश्वराजनीतिले एसियालाई र विशेष गरी दुई विशाल छिमेकी चीन र भारतसँगै नेपाललाई समेत अर्कै स्थानमा खडा गरिदिएको छ । यही कारण नेपाल विदेशी मित्रहरूको भित्री स्वार्थलाई फुकीफुकी केलाउनुपर्ने अवस्थामा बाध्यात्मक रूपले खडा हुन आइपुगेको हो । चिनियाँ राजदूतको अभिव्यक्तिलगत्तै नेपाली कांग्रेसका सहमहामन्त्री महेन्द्र यादव, राप्रपाका धवलशमशेर र पूर्वराजदूत तथा अमेरिकी प्रवर्धन परियोजना सेन्टर फर सोसल इन्क्लुजन एन्ड फेडरालिजम का प्रमुख विजयकान्त कर्ण सडकमा उत्रेका मात्र छैनन् कि, चीनले नेपालको परराष्ट्र सम्बन्धमा एकलौटी रूपमा कब्जा गर्न खोजेको आरोपसमेत लगाएका छन् । दुर्भाग्य, सोही कार्यक्रमपछि यादवमाथि एक जना कथित अभियन्ताले सांघातिक आक्रमण गरेकाले त्यो कार्यक्रमको यथोचित प्रचार हुन सकेन । यादवले चिनियाँ राजदूतलाई नेपालमा बसेर हेडमास्टरी नगर्न चेतावनी दिएका छन् । वास्तवमै नेपाल र चीनबीचको सम्बन्धलाई बलियो र सुमधुर बनाउन नेपाल आएका राजदूत सोङले आफ्नो कूटनीतिक मर्यादा नाघेर नेपाल र अर्को मुलुकबीचको सम्बन्धमा टिप्पणी गरेका हुन् (कान्तिपुर, भदौ २०) । दुवै देशले भ्रमणको औपचारिक मिति घोषणा नगर्दै प्रधानमन्त्री प्रचण्डले संसद्मै नेपाल र चीनबीचको आर्थिक तथा व्यापार सम्बन्धलाई थप सहज बनाउन दुई देशबीचका सीमानाकाहरूको सञ्चालन प्रभावकारी बनाउने र नयाँ नाकाहरू खोल्ने विषयहरू कार्यसूचीमा परेका छन् भन्ने घोषणा गरिसकेका छन् । तत्कालीन प्रधानमन्त्री बाबुराम भट्टराईको समयमा चिनियाँ सहमतिबेगर भ्रमण मिति नेपालतिरबाट लिक गरिए पनि चिनियाँ प्रधानमन्त्री वेन जियाबाओले घोषित मितिको नेपाल भ्रमण रद्द गरेर पछि कतार भ्रमणका बेला नेपाललाई झाराटराइको ट्रान्जिट बनाएका थिए । प्रचार मात्र भइरहेको प्रधानमन्त्री प्रचण्डको चीन भ्रमण नहुने बुझाइमा पुगेर त चिनियाँ राजदूतले नेपालप्रति तीतो पोखेका होइनन् ? यो आशंका हो । यसको खण्डन हुनु देशहितमा हुनेछ । चिनियाँ राजदूतको पछिल्लो अभिव्यक्तिको अर्थ, काठमाडौंमा दैनिक चर्चा गरिएजस्तो, चीन के नेपालको सन्दर्भमा एग्रेसिभ मुडमा प्रस्तुत हुन खोजेको हो ? यदि यसो हो भने चीनलाई केकति क्षति होला, त्यसको त बेइजिङले लेखाजोखा गरेकै होला, तर नेपाललाई पक्कै पनि धेरै अप्ठेरो पर्ने निश्चित छ । तसर्थ प्रधानमन्त्री प्रचण्डको आसन्न चीन भ्रमणका सन्दर्भमा समकक्षीसँग साइड लाइनमै भए पनि कूटनीतिक व्यवहारबारे समेत छलफल गर्नु उपयुक्त हुनेछ । किनकि नेपालले दुई छिमेकीसँगको सम्वन्धलाई सम्बन्धको विशिष्टतामा आफ्नै तरिकाले व्यवहार गर्न पाउनुपर्छ । यसबारे नेपाल नै सवैभन्दा बढी सजग र चनाखो हुनुको विकल्प छैन । चिनियाँ राजदूतहरूको व्यवहारमा भने संयोगले गल्ती हुन पुगेको हो भने यस्तो व्यवहार नदोहोरिएलाÙ होइन, योजनाबद्ध रूपमा यस्तै गर्न खोजिएको हो भने पहिलो ट्रायल को प्रतिक्रियाबाटै सम्हालिनुको विकल्प छैन ।"
शत्रु सिद्धान्तको धङधङी,"नेकपा एमालेबाट फुटेर बनेको दल नेकपा एकीकृत समाजवादी (एस) का दुई शीर्षस्थ नेता अध्यक्ष माधव नेपाल र सम्मानित नेता झलनाथ खनालबीच दल बनेको छोटो समयमै द्वन्द्व सुरु भएको छ । द्वन्द्वको अन्तर्य आगामी महाधिवेशनमा हुने अध्यक्षको निर्वाचनमा दुवैको आफैं अध्यक्ष निर्वाचित हुनु नै भए पनि यस्ता पदीय र व्यक्तिगत द्वन्द्वलाई सैद्धान्तिक रूप दिने कम्युनिस्टहरूको सधैंको मोडस अपर्यान्डी लाई खनालले पछ्याएका छन् । हालै सम्पन्न पार्टीको केन्द्रीय समिति बैठकमा नेपालले प्रस्तुत गरेका राजनीतिक प्रतिवेदनउपर उनले फरक सैद्धान्तिक मत राखेÙ खास गरी वर्गशत्रुको किटानी, जबज र आफूहरू सम्मिलित गठबन्धनका विषयमा । उनीहरूको मतभेद धमाधम बाहिर मिडियामै आउँदै छ । पार्टीको भ्रातृ संगठन (युवा संघ नेपाल) को बैठकसमेत दुई नेताले आआफ्ना गुटका छुट्टाछुट्टै डाक्न लागेका छन् । यी सबै अवस्था पार्टीको अवश्यम्भावी फुटका पूर्वपरिदृश्य हुन् । अब दुई नेता छुट्टिन्छन् कि छुट्टिँदैनन् भन्ने होइन कि, कहिले र कसरी छुट्टिन्छन् भन्ने रहस्य मात्र खुल्न बाँकी छ । खनालका एजेन्डा र राजनीतिक धार हेर्दा महाधिवेशनमा पराजित भएमा उनले कुनै न कुनै कट्टर कम्युनिस्ट घटकसँग आफ्नो गुटको पार्टी एकता गर्ने सम्भावना बढी छ । तर ससम्मान फर्कन पाए बलेको आगो ताप्न एमालेमै फर्कन पनि सक्छन् । खुम्चिँदै र टाक्सिँदै गएकै दल भए पनि नेकपा एसमै बसेर चाहिँ अध्यक्षमा नेपाललाई जित्ने उनको सम्भाबना क्षीण छ ।झगडा र फुटलाई सैद्धान्तिकीकरण गर्न पारिभाषिक शब्दावलीका रूपमा जार्गन को पनि खुबै प्रयोग गर्छन् कम्युनिस्टहरू । प्रायः गालीका रूपमा प्रयोग भएको भन्नेबाहेक ती जार्गनको खास अर्थ सर्वसाधारणले त बुझ्दैनन् नै, पार्टीका कार्यकर्तामध्ये पनि धेरैले बुझेका हुँदैनन् । त्यस्तै एउटा चल्तीको जार्गन हो (पार्टीको) वर्गशत्रु, जसलाई औपचारिक रूपमा भन्नुपर्दा कम्युनिस्टहरू समाजको प्रमुख राजनीतिक अन्तरविरोध भन्छन् । खनालले आफ्नो सम्भावित विद्रोहका लागि यो जार्गनलाई आफ्नो मुख्य अस्त्र बनाउने तयारी गरेको देखिन्छ । कम्युनिस्ट पार्टी भएपछि वर्गशत्रु किटान गर्नैपर्छ र त्यसको विरुद्ध केन्द्रित प्रहार निरन्तर गर्नुपर्छ भन्ने भनाइ छ उनको । ८९ महिनादेखि आफैं सम्मिलित सत्तारूढ गठबन्धनको प्रमुख दल र आफ्नै सत्ता साझेदार नेपाली कांग्रेसलाई दलाल नोकरशाही पुँजीपति वर्गको हितमा काम गर्ने सो वर्गको प्रतिनिधि दल भनेका छन् उनले । माधव नेपालको प्रतिवेदनमा फरक धारणा राख्दै केन्द्रीय समितिमा मात्रै होइन, कांग्रेसलाई वर्गशत्रु किट्नैपर्ने अभिव्यक्ति उनले सार्वजनिकसमेत गरिरहेका छन् । व्यावहारिक माधव नेपाल भने यसो गर्ने पक्षमा छैनन् । वर्गशत्रु तोक्ने कम्युनिस्ट औपचारिकतालाई निर्वाहसम्म गर्ने गरी प्रतिवेदनमा यो विषयलाई डाइल्युट गरेका छन् उनले । नोकरशाही पुँजीपति वर्ग वर्तमान नेपाली समाजको प्रधान अन्तरविरोध हो भन्ने अभिमत छ उनको । तर त्यस वर्गको हितमा काम गर्ने कुनै एउटा दलमा मात्र नभई सबै दलमा हुन सक्ने हुँदा कुनै एउटा दलसँग मात्र प्रधान अन्तरविरोध छ भन्नु (अर्थात् कांग्रेसलाई मात्र वर्गशत्रु किट्नु) उपयुक्त नहुने कुरा उनको प्रतिवेदनमा छ ।वास्तवमा वर्गशत्रुको अवधारणा नै आजको विश्वमा आउटडेटेड भइसकेको छ । वर्गसंघर्ष र क्रान्तिद्वारा वैज्ञानिक समाजवाद ल्याउने क्रममा सर्वहाराको अधिनायकत्वको चरणमा पुगिने, पुग्नुपर्ने भनी मार्क्सले प्रतिपादन गरेको सिद्धान्तको कार्यान्वयनका लागि सर्वहाराको वर्गको एकदलीय शासन हुन्छ, हुनुपर्छ भनेका हुन् लेनिनले । त्यस्तो वर्गशत्रुलाई बलपूर्वक समाप्त पार्नपर्ने मान्यता लेनिनको थियो । बीसौं शताब्दीभरि अभ्यास गर्न खोजिएको कम्युनिस्ट शासनको यो मोडल फेल खाइसक्यो । यसबीच लेनिनकै देशको भोल्गामा मात्र होइन, संसारका धेरै नदीमा धेरै पानी बगिसकेको छ । आजका सबैजसो कम्युनिस्ट कथित सर्वहाराको अधिनायकवाद र एकदलीय शासन व्यवस्थालाई छाडेर अरू दलसँग चुनावी प्रतिस्पर्धामा भाग लिँदै लोकतान्त्रिक परिपाटीको अभ्यास गरिरहेका छन् । शास्त्रीय कम्युनिस्टहरूले शासन गरेका उत्तर कोरियाजस्ता एकदुई ससाना मुलुक अपवाद होलान्, त्यो बेग्लै कुरा हो । कम्युनिस्ट पार्टीको एकदलीय शासन रहेका चीन र भियतनामजस्ता देशले पनि माओकालीन वर्गशत्रुजस्ता जार्गनलाई त्याग्दै, बिर्संदै पार्टीमा पुँजीपतिहरूलाई ठूलो संख्यामा प्रवेश गराएका छन् । र पुँजीवादी अर्थव्यवस्था अपनाउँदै चामत्कारिक आर्थिक विकास गरिरहेका छन् ।स्वयं नेपाल र खनालसमेत रहँदाको अविभाजित एमाले (तत्कालीन एमाले) ले नै २०४६ सालमा सम्पन्न चौथो महाधिवेशनबाट प्रतिस्पर्धात्मक बहुदलीय व्यवस्था, आवधिक चुनाब, विधिको शासन लगायतका उदार लोकतन्त्रका अवधारणाहरूलाई अपनाउने लाइन लिएको थियो । माओ विचारधारालाई त्यागेको थियो । त्यसपछि २०४९ सालमा सम्पन्न पाँचौं महाधिवेशनबाट ती अवधारणालाई सूत्रबद्ध गर्दै मदन भण्डारीले प्रतिपादन गरेको जनताको बहुदलीय जनवाद (जबज) नामको राजनीतिक कार्यदिशा अपनाएको थियो, जुन अद्यापि कायम छ । त्यही अभ्यासले नेपाल र खनालसहित उनीहरूको पार्टीका अनेकन् नेतालाई पटकपटक प्रधानमन्त्री बनाइसकेको छ । आफूलाई प्रधानमन्त्री बनाउने प्रणालीभन्दा कम्युनिस्ट बनाइराख्ने आइडलजी प्रति निष्ठा हुने खनाल मार्क्सवादका व्याख्याता त होलान्, तर लोकतन्त्रवादी, व्यावहारिक र सफल नेता हुन सक्दैनन् । उति बेला पाँचौं महाधिवेशनमै पनि जबजको विपक्षमा उभिएका खनालले अहिले पनि जबजलाई विसर्जन गर्नुपर्ने धारणा व्यक्त गरेका छन्, जसबाट उनी विप्लवले समेत छाडेर आएको एकदलीय कम्युनिस्ट शासनको एजेन्डामै फर्कन, रमाउन चाहन्छन् भन्ने आशंका हुन्छ । जबज छाडेर एकदलीय कम्युनिस्ट शासनकै वकालत गर्ने भए वर्गशत्रु तोक्नु पनि ठीकै होला । जहाँसम्म पार्टी वर्गीय हुनुपर्छ कि पर्दैन भन्ने बहस छ, आजको दुनियाँमा त्यो यस कारणले पनि असान्दर्भिक भैसक्यो कि पुँजीवादले गरेको विकाससँगै घटेको गरिबी, बढेको सम्पन्नता र खास गरी मध्यम वर्गको तीव्र विस्तारले संसारैभरि राजनीति र समाज सबै बहुवर्गीय भैसके । कम्युनिस्टहरूले पनि सबै वर्गको मत र हितको सम्मान गर्ने, पार्टीलाई ब्रोड बेस्ड बनाउने, प्रतिस्पर्धात्मक चुनावबाट सत्तामा जाने र त्यही प्रक्रियाबाट शान्तिपूर्वक सत्ताबाट बाहिरिने प्रणाली अपनाइसके । अब यस्तोमा प्रधान वर्गशत्रु किटेर त्यसउपर प्रहार केन्द्रित गर्ने खनालको जिद्दीलाई पार्टी फुटाउने हदसम्मको मुद्दा बनाउनु भनेको कि त आफ्नो महत्त्वाकांक्षा र राजनीतिक स्वार्थको सैद्धान्तिकीकरणको प्रयास हो कि ओखती नभएको डग्म्याटिक माइन्डसेट ।कम्युनिस्टहरू सिद्धान्त घोक्छन, घोकाउँछन् । सिद्धान्त बुझाउने जार्गन घोक्छन्, घोकाउँछन् । सिद्धान्तकै काल्पनिकीमा बाँच्छन्, रमाउँछन् । ३४ वर्षपूर्वको चौथो महाधिवेशनले गरेको वैचारिक छलाङलाई ३१ वर्षपूर्वको पाँचौं महाधिवेशनले संस्थागत गरिसकेपछि पनि ती कुनैसँग कम्प्याटिबल नहुने जार्गन रटिरहन्छन् । किनकि यो उनीहरूका प्राधिकार लेनिनले भनेको कुरा हो, अतः ब्रह्मवाक्य हो । नेपाल र खनालको दल सम्मिलित संविधानसभाले बनाएर हाल कायम रहेको नेपालको संविधानले एकदलीय व्यवस्थालाई नकारेको छ । कांग्रेस, एमाले, माओवादी, अरू थरीथरीका कम्युनिस्ट दल, मधेशकेन्द्रित दलहरू, राष्ट्रिय प्रजातन्त्र पार्टी, राष्ट्रिय स्वतन्त्र पार्टी लगायत थुप्रै दलले संसद्मा जनताको प्रतिनिधित्व गरिरहेका छन्, जसको विचारधारा, एजेन्डा, राजनीतिक स्पेस, पृष्ठभूमि भिन्न छन् । तर उनीहरूमध्ये सबैजसोको साझा कुरा एउटा छ । त्यो के भने, उनीहरू सबको जनाधार, मताधार र सदस्यता बहुवर्गीय छ, यहाँसम्म कि, एमाले र एसजस्ता कम्युनिस्ट दलको पनि । त्यसैले वर्गशत्रु किटानीको राजनीति वैधानिक र राजनीतिक दुवै हिसाबले एउटा असम्भव सपना र काल्पनिकी मात्र हो ।अन्त्यमा, केही प्रश्न खनाललाई कांग्रेसलाई यदि वर्गशत्रु तोक्नु नै थियो भने कांग्रेसको सबभन्दा ठूलो प्रतिपर्धी दल एमालेबाट फुटेर किन आएको ? त्यहीँ बसेर शत्रुता धेरै साध्न पाइन्थ्यो होला नि कांग्रेससँग ? अनि यतिका समयदेखि त्यही वर्गशत्रु कांग्रेससँग जुनियर पार्टनर का रूपमा गठबन्धन गरेर किन र कुन नैतिकताले सत्ता साझेदारी गरिरहेको ? कांग्रेस वर्गशत्रु भएपछि उसलाई शत्रु मान्ने कम्युनिस्ट मात्र होइन, अरू उग्र दक्षिणपन्थीहरू पनि खनालका लागि त मित्रशक्ति भएÙ के त्यसै हो ? सत्तास्वार्थ र राजनीतिक फाइदाका लागि जोसँग पनि मिल्ने र जोसँग पनि फुट्ने, छुट्टिने भए कुनै पनि दल वा शक्तिलाई वर्गशत्रु तोक्नुपर्ने संगति, अर्थ र प्रयोजनचाहिँ के ?"
सहयोग माग्न सुडानी सेना प्रमुख कतारमा,"दोहा (राससएएफपी) सुडानी सेना प्रमुख अब्देल फताह अल बुर्हान कतारका अमिरसँग वार्ता गर्न बिहीबार दोहा आइपुगेका छन् । गत अप्रिल १५ मा अर्धसैनिक बल र्यापिड सपोर्ट फोर्स (आरएसएफ) सँग युद्ध सुरु भएपछि सेना प्रमुख बुर्हानको यो तेस्रो विदेश भ्रमण हो । जनरल बुर्हान र कतारका शेख तमिम बिन हमाद अलथानीबीच द्विपक्षीय सम्बन्ध, आपसी चासो र साझा हितका मुद्दाका साथै सुडानको अवस्थाका बारेमा छलफल हुने सुडानको सत्तारूढ सार्वभौम परिषद्ले एक विज्ञप्ति निकालेर बताएको छ । बुधबार अबेर सेना प्रमुख बुर्हानले अर्धसैनिक र्यापिड सपोर्ट फोर्सलाई विघटन गर्ने आदेश जारी गर्दै राज्यविरुद्धको विद्रोह, उसले सुडानी नागरिकविरुद्ध गरेका गम्भीर अपराध र देशका भौतिक पूर्वाधारमा नियतवश गरेका तोडफोडलाई दण्डित गर्न त्यसो गरिएको उल्लेख छ । खार्तुमको सैन्य मुख्यालयभित्र महिनौंको घेराबन्दीमा बिताएपछि जनरल बुर्हान गत महिना बाहिर निस्केर क्षेत्रीय सहयोगीहरूका साथ र समर्थन जुटाउन विदेश भ्रमणमा छन् । गत महिनाको अन्त्यमा, उनले आफ्नो पहिलो विदेश यात्रा इजिप्टबाट सुरु गरेका थिए । त्यसपछि छिमेकी दक्षिण सुडान पुगेका उनले युद्धका प्रारम्भिक दिनमा मध्यस्थताका प्रयास बारम्बार असफल भएपछि कायरो र जुबा हुँदै अहिले दोहाको सहयोग खोजेका छन् । यद्यपि सुडानमा संयुक्त राज्य अमेरिका र साउदी अरबद्वारा मध्यस्थता गरिएको धेरै युद्धविराम उल्लंघन भएका छन् ।"
जापानद्वारा चन्द्रयान प्रक्षेपण,"टोकियो (एजेन्सी) जापानले बिहीबार चन्द्रयान प्रक्षेपण गरेको छ । अघिल्लो प्रक्षेपण खराब मौसमका कारण असफल भएपछि जापानले चौथो पटक रकेट पठाएको हो । मुन स्नाइपर नाम गरेको उक्त यान आगामी फेब्रुअरीमा चन्द्रमामा अवतरण हुने अनुमान गरिएको छ ।यदि उक्त यान सफलतापूर्वक अवतरण भएमा जापान चन्द्रमामा पुग्ने पाँचौं देश बन्नेछ ।यसअघि चन्द्रमामा अमेरिका, रुस, चीन र भारतका यान पुगिसकेका छन् । दुई साताअघि मात्र भारतको चन्द्रयान चन्द्रमाको दक्षिणी ध्रुवमा पुगेको थियो । जापानले यो मिसनमा १ अर्ब डलर लागत लागेको जनाएको छ । उक्त यानमा एउटा स्याटेलाइट हुने, जसले ब्ल्याक होल जस्ता अन्तरिक्षको घटनाको अध्ययन गरिने बताइएको छ ।"
जी२० सम्मेलनको साझा वक्तव्यमा मतभेद,"(नयाँदिल्ली)जी२० मा आबद्ध शक्तिशाली राष्ट्रहरूबीच मतभेदले नयाँदिल्लीमा हुन लागेको शिखर सम्मेलनमा अन्तर्राष्ट्रिय मुद्दाहरूमा साझा सहमति कायम गर्न मुस्किल देखिएको छ । रुसयुक्रेन युद्धलाई लिएर जी२० का देशहरूको फरकफरक दृष्टिकोणले अन्य मुद्दाहरू पनि प्रभावित हुने देखिएको हो । युक्रेनको पक्षमा उभिँदै आएका अमेरिका तथा पश्चिमा मुलुकहरू जी२० को मञ्चमा रुसलाई एक्ल्याउने रणनीतिमा छन् । तर, रुसले उक्त विषयलाई सम्मेलनमा प्रवेश नै गराउन नहुने दबाब बढाएको छ । रुसलाई चीनको बलियो साथ छ । दिल्लीको बैठकमा चिनियाँ राष्ट्रपति सी चिनफिङ र रुसका राष्ट्रपति भ्लादिमिर पुटिन अनुपस्थित हुनेछन् । दुई जना शक्तिशाली नेताको अनुपस्थितिले दिल्ली बैठकलाई केही हदसम्म खल्लो मात्रै बनाएको छैन, अन्तर्राष्ट्रिय मुद्दामा एकमत भएर निर्णय लिन पनि समस्या देखिन्छ । दिल्लीमा दक्षिण एसियाली विश्वविद्यालय अन्तर्राष्ट्रिय विभागका अध्यक्ष एसोसिएट प्राध्यापक धनञ्जय त्रिपाठी अन्तर्राष्ट्रिय मतभेदको असर जी२० मा पनि पर्ने कुरा अस्वाभाविक नरहेको बताउँछन् । रुस र युक्रेन युद्धको विषयमा अन्तर्राष्ट्रिय जगत् विभाजित छ, त्यसको असर त देखिने नै छ, उनले भने संयुक्त वक्तव्य सबैको सहमतिमा मात्रै सम्भव हुन्छ । त्यसैले विवादित विषयबाहेकको हकमा साझा बयान आउन सक्छ । आयोजक राष्ट्र भारतले साझा बयान जारी गराउन हरसम्भव कूटनीतिक प्रयास जारी राख्ने र त्यसमा सफल हुने उनी विश्वास व्यक्त गर्छन् । भारतले अध्यक्षता गरेयता जी२० का विभिन्न तहका सयौं बैठक भारतमा भएको छ । तर, कुनै पनि बैठकले अहिलेसम्म साझा बयान जारी गर्न सकेको छैन । विदेशमन्त्री र वित्तमन्त्रीहरूको बैठकमा पनि साझा बयानको विषयमा सहमति जुट्न सकेन । रुसयुक्रेन युद्धको विषयमा कायम धारणालाई लिएरै सदस्य राष्ट्रहरूबीच मतभेद कायम रहँदा सहमति नजुटेको हो । सन् २०२२ को फेब्रुअरीमा रुसले युक्रेनमाथि आक्रमण गरेपछि अमेरिका, युरोपियन युनियन र नाटो सदस्य राष्ट्रहरूले रुसमाथि कडा प्रतिबन्ध लगाएका छन् । ती देशहरू भारतमा हुँदै गरेको जी२० को मञ्चमा पनि रुसलाई घेराबन्दी गर्ने प्रयासमा छन् । रुसबाट प्रतिनिधित्व गर्ने विदेशमन्त्री सर्गेई लावरोभले युद्धको चर्चालाई अस्वीकार गर्ने सार्वजनिक अभिव्यक्ति दिइसकेका छन् । चीनले त भारतले प्रयोग गरेको वसुधैव कुटुम्बकम नाराप्रति नै असन्तुष्टि जनाएको छ ।रुसयुक्रेन युद्धमा तटस्थ नीति लिएको भारत स्वयं रुसको आलोचना गर्न चाहँदैन । प्राध्यापक त्रिपाठी पनि भारतले रुसको आलोचना नगर्ने बताउँछन् । वैश्विक राजनीतिक घटनाक्रमले त्यो प्रस्ट पारेको भन्दै उनले भारतले अहिले पनि बीचकै बाटो रोज्ने बताए । रुस जी२० को सदस्य हो, रुससँग भारतको मित्रता कसिलो छ, यो अवस्थामा भारतले रुसलाई एक्ल्याउने पश्चिमाको योजनालाई साथ दिन सक्दैन, त्यो प्रस्ट छ, प्राध्यापक त्रिपाठीले भने । भारतले अध्यक्षता गरिरहेकाले अमेरिका र अन्य पश्चिमा देशहरूले चाहे पनि रुसयुक्रेनको मुद्दा जी२० को प्राथमिकतामा नपर्ने उनी बताउँछन् । भारतका विदेशमन्त्री एस जयशंकरले हालै मिडियासँग कुराकानी गर्दै जी२० आर्थिक फोरम रहेकाले आर्थिक विकासका मुद्दाले मात्रै ठाउँ पाउने बताइसकेका छन् । सम्मेलनमा भारतीय पक्षका मुख्य वार्ताकार शेर्पा अमिताभ कान्तले पनि जी२० वैश्विक आर्थिक मुद्दामा कुराकानी गर्ने मञ्च रहेको बताए । रुसयुक्रेन युद्धको विषय प्राथमिकतामा नरहेको उनको भनाइ छ ।भारत र चीनबीचको प्रतिस्पर्धा पनि जी२० को फोरममा देखिने त्रिपाठी बताउँछन् । सम्मेलनमा चिनियाँ राष्ट्रपतिको अनुपस्थिति पनि त्यसैको संकेत हो, उनले भने । यसको असर जी२० का अन्य मुद्दाहरूमा पर्ने संशय पनि छ । जी२० मा जलवायु परिवर्तनको असर, कर्जा संकट, विकासका मुद्दा जस्ता कतिपय महत्त्वपूर्ण विषयहरू छन् । अन्तर्राष्ट्रिय मामिला तथा जी२० को लगातार कभरेज गरिरहेका पत्रकार सञ्जयकुमार शिखर सम्मेलनबाट साझा वक्तव्य आउने विषय मुस्किल बनेको देख्छन् । मतभेदकै कारण यसअघिका कुनै पनि बैठकपछि साझा वक्तव्य आउन सकेन । त्यसको प्रभाव शिखर सम्मेलनमा पनि पर्ने देखिन्छ । साझा वक्तव्य आए त्यो भारतका लागि कूटनीतिक सफलता हुने उनले भने । हिन्दुस्तान टाइम्समा अन्तर्राष्ट्रिय मामिलामा कलम चलाउने पत्रका रेजाउल हसन लस्कर आयोजक राष्ट्र भारतबीचको बाटो लिएर सन्तुलित कूटनीतिको प्रयास गरिरहेको बताउँछन् ।नयाँदिल्लीमा सेप्टेम्बर ९ र १० का दिन जी२० को शिखर सम्मेलन हुँदै छ । यसमा युरोपियन युनियनबाहेक १९ देश सदस्य छन् । अमेरिका, बेलायत, रुस, चीन, भारत, फ्रान्स, जर्मनी, इटाली, जापान, साउदी अरब, अर्जेन्टिना, अस्ट्रेलिया, ब्राजिल, क्यानडा, युरोपियन युनियन, इन्डोनेसिया, मेक्सिको, दक्षिण अफ्रिका, दक्षिण कोरिया र टर्की सदस्य छन् । त्यस्तै, यस पटकको सम्मेलनमा विशेष आमन्त्रितका रूपमा बंगलादेश, इजिप्ट, मौरिसस, नेदरल्यान्ड्स, नाइजेरिया, ओमान, सिंगापुर, स्पेन र यूएईका राष्ट्रसरकार प्रमुखहरूलाई बोलाइएको छ ।"
कित्ताकाट खुलेलगत्तै मालपोत र नापीमा बढ्यो चहलपहल,"(काठमाडौं)सरकारले कित्ताकाट खुलाएपछि मालपोत तथा नापी कार्यालयमा चहलपहल बढ्न थालेको छ । पालिकाहरूले जग्गाको वर्गीकरण नगर्दा गत मंसिरयता कित्ताकाट सुस्ताएको थियो । कित्ताकाट नखुल्दा घरजग्गा कारोबार नभएको सरोकारवालाले बताउँथे । साउन ३० मा मन्त्रिपरिषद् बैठकले सबै जग्गाको कित्ताकाट खुलाउने निर्णय गरेपछि मालपोत कार्यालयमा सेवाग्राही बढ्न थालेका हुन् । पछिल्लो समय प्रधानमन्त्री पुष्पकमल दाहाल, अर्थमन्त्री प्रकाशशरण महत र भूमि व्यवस्था, सहकारी तथा गरिबी निवारणमन्त्री रञ्जिता श्रेष्ठलगायतले जग्गाको कित्ताकाट खुला भएसँगै अर्थतन्त्र चलायमान हुने दाबी गर्दै आएका छन् । गत भदौ १ देखि १८ सम्मको तुलनामा चालु आर्थिक वर्षको सोही अवधिमा कित्ताकाट हुने क्रम बढेको पाइएको छ । गत आर्थिक वर्षको जेठ २३ मा भूउपयोग नियमावली, ०७९ जारी भइसकेपछि पालिकाले कृषि र गैरकृषि छुट्याइसकेपछि मात्रै कित्ताकाट गर्न पाइन्थ्यो, त्यसकारण साउनदेखि नै कित्ताकाट घटेको थियो । गत वर्षको भदौमा ३४ वटा मालपोत कार्यालयमा नयाँ कित्ताकाटको लिखत पारित नै भएन । ३० कार्यालयबाट मात्रै सामान्य कित्ताकाट लिखत पारित भएको भूमि व्यवस्थापन तथा अभिलेख विभागको तथ्यांक छ । यस अवधिमा भूमिसुधार तथा मालपोत कार्यालय नेपालगन्ज र बाँकेमा सबैभन्दा बढी १८१ वटा कित्तालाई ६३८ पुर्याइएको छ । मालपोत कार्यालय साँखुमा १५९ कित्ता टुक्र्याई ४७८ पुर्याइएको छ । मालपोत कार्यालयहरूमा सेवाग्राहीको चहलपहल बढे पनि कारोबार नबढेको सरकारी अधिकारी बताउँछन् । तर गत आर्थिक वर्षको भदौ १ गतेदेखि १८ सम्मको तुलनामा चालु आर्थिक वर्षको सोही अवधिमा कित्ताकाटको लिखत पारित बढेको तथ्यांकले देखाउँछ । गत आर्थिक वर्षको भदौको १ देखि १८ सम्म १ हजार ९५ वटा कित्तालाई ३ हजार १ सय २८ टुक्रा पारिएको थियो । चालु आर्थिक वर्षको सोही अवधिमा २ हजार १६२ वटा कित्तालाई १८ हजार ६ सय १४ वटामा टुक्र्याइएको छ । सरकारले भूउपयोग नियमावली संशोधन गरिसकेपछि उल्लेख्य मात्रामा कारोबार बढ्ने अनुमान गरिए पनि साविकको जस्तै कारोबार रहेको मालपोत कार्यालय नेपालगन्ज, बाँकेका प्रमुख छविलाल नेपालीले जनाए । हाम्रो कारोबार ह्वात्तै बढेको छैन, खासै धेरै काम पनि आएको छैन, उनले भने । सामग्रमा देशभर ०७९ भदौ १ देखि १८ सम्म १७ हजार ५ सय ५७ लिखत पारित (कारोबार) भएको थियो । चालु आर्थिक वर्षको सोही अवधिमा २० हजार ४ सय ९३ वटा लिखत पारित भएको विभागको तथ्यांक छ । गत वर्ष भदौ १ देखि १८ सम्म १ अर्ब ६० करोड ८८ लाख राजस्व उठाएको थियो । यस वर्षको सोही अवधिमा १ अर्ब ७७ करोड ९५ लाख राजस्व उठेको विभागले जनाएको छ । सरकारले पूर्ण रूपमा कित्ताकाट खुलाए पनि ८० वर्गमिटर हकमा पालिकाको बाटोको मापदण्ड निर्धारण गरेर सिफारिस गर्नुपर्ने हुँदा कारोबार नबढेको भूमिसुधार तथा मालपोत कार्यालय, लगनखेल, ललितपुरका प्रमुख चूडामणि चापागाईंको भनाइ छ । हिजोआज १० प्रतिशत जति सेवाग्राही आउने क्रम बढेको छ, सोधपुछ गर्न आउने क्रम बढ्दो छ, उनले भने, कारोबार बढेको छैन, तथ्यांकमा पनि देखिएन । अंश भरपाई, अशंबन्डा, मोही भरपाईको काम भइरहेको उनले बताए । पहिलाको तुलनामा अहिले लाभग्राहीको संख्या क्रमशः बढिरहेको मालपोत कार्यालय, कलंकीका प्रमुख हरिकृष्ण सुवेदीले जनाए । बैंक तथा वित्तीय संस्थाको धितो रोक्काको काम बढ्दो छ, घरायसी समस्या समाधान गर्न घरजग्गा बिक्रीवितरण गर्ने र विद्यार्थी पढ्न जान घरजग्गा बेच्ने वा धितो राख्ने बढ्दो छ, उनले भने, तर ठूलो संख्यामा र मूल्यमा भने कारोबार बढेको छैन । भूउपयोग नियमावली पहिलो संशोधनअगावै जग्गाको वर्गीकरण भइसकेको हुँदा संशोधनपछि सोचेजस्तो कारोबार नभएको मालपोत कार्यालय चितवनका प्रमुख शेरबहादुर भण्डारीको भनाइ छ । पहिलाको तुलनामा अहिले १० देखि २० प्रतिशत बढेको छ । तर कारोबार बढेको देखिएन, उनले भने, बर्खामा पनि कमै हुन्छ । मंसिर लागेपछि मात्रै थाहा हुन्छ ।कित्ताकाट खुल्नासाथ ह्वात्तै कारोबार बढ्ने अपेक्षाअनुसार नभएको नेपाल घरजग्गा आवास विकास महासंघका अध्यक्ष भेषराज लोहनी बताउँछन् । कित्ताकाट खुलेपछि धेरै चहलपहल हुन्छ भन्ने थियो । त्यो हुन सकेन । सर्वसाधारणको समस्या भने समाधान भयो, उनले भने, अर्थतन्त्रका अन्य सूचक नकारात्मक रहेकाले सोचेजस्तो उत्साह भने देखिएको छैन । यो अफसिजन भएर पनि होला । मालपोत तथा नापी कार्यालयमा सामान्य चहलपहल भने बढेको उनको भनाइ छ । धेरै चहलपहल हुन सकेको छैन, अर्थतन्त्रका अन्य सूचक नकारात्मक रहेकाले सोचेजस्तो उत्साह भने देखिएन, उनले भने, मालपोत तथा नापी कार्यालयमा हुने घुसखोरी घटेको छ । आगामी दिनमा कारोबार बढ्ने अपेक्षा छ । घरजग्गामा जाने ऋणमा (लोन टु भ्यालु रेसियो) राष्ट्र बैंकको कसिलो नीति रहेकाले अहिले पनि पर्याप्त मात्रामा ऋण नजाने उनले सुनाए । राष्ट्र बैंकको कसिलो नीतिका कारण घरजग्गा खरिदमा व्यक्तिले थोरै ऋण पाउने र धेरै नगद आफैंले हाल्नुपर्ने अवस्था छ, ऋणभन्दा नगद धेरै हाल्नुपर्ने अवस्थामा खरिदकर्ता निरुत्साहित हुन्छन्, उनले भने, पहिलो घरजग्गा किन्नेले भने ६० प्रतिशतसम्म कर्जा सुविधा पाउँछन् । यो नीति सकारात्मक छ ।भूउपयोग नियमावली संशोधन भई पूर्ण रूपमा कित्ताकाट खुलेको एक महिना पनि नपुगेकाले त्यसको परिणाम देखिइनसकेको भूमि व्यवस्था, सहकारी तथा गरिबी निवारण मन्त्रालयका प्रवक्ता प्रकाश जोशीको भनाइ छ । संशोधनपछि कस्तो प्रभाव पर्यो भन्ने परिणाम तीन महिनापछि देखिन्छ । गत वर्षको तीन महिनामा कस्तो थियो र चालु आर्थिक वर्षको तीन महिनामा कति कारोबार, राजस्व कति उठ्यो ? उनले भने ।"
लप्सीफेदी सबस्टेसन निर्माण सुरु नै भएन,"राष्ट्रिय आवश्यकतालाई ख्याल गर्दै सबस्टेसन तत्काल निर्माण गर्नुपर्छ, उनले भने । बस्तीबीच सबस्टेसन निर्माण गरिँदा मानव बस्ती नै नष्ट हुन्छ भन्ने बुझाइ गलत भएको मन्त्री बस्नेतले बताए । सबस्टेसन निर्माणबाट त्यस क्षेत्रको विद्युत् आपूर्ति विश्वसनीय तथा भरपर्दो हुने र उद्योग, कलकारखाना स्थापना हुने उनको भनाइ छ । काठमाडौं उपत्यकाको विद्युत् माग सन् ०५० सम्ममा ३२०० मेगावाट पुग्ने प्रक्षेपण गरेर वरिपरि र भित्री सडकमा २२० केभी प्रसारण तथा वितरण प्रणाली विस्तार अघि बढाइएको प्राधिकरणले जनाएको छ । तामाकोशीकाठमाडौं ४०० केभी प्रसारण लाइनअन्तर्गत शंखरापुर नगरपालिका३ मा ४ वटा टावर निर्माणमा अवरोध रहेको प्राधिकरणको भनाइ छ । लप्सीफेदी सबस्टेसनबाट उपत्यकामा विद्युत् प्रवाह गर्न चाँगुनारायण सबस्टेसनसम्म १३२ केभी प्रसारण लाइन निर्माण हुँदै छ । चाँगुनारायणमा १३२ केभी सबस्टेसन निर्माणाधीन छ । उक्त सबस्टेसन निर्माणमा भने कुनै समस्या नरहेको प्राधिकरणले बताएको छ । तामाकोशीकाठमाडौं ४०० केभी प्रसारण लाइनलाई दुई खण्डमा विभाजन गरी निर्माण भइरहेको छ । पहिलो खण्डमा नयाँ खिम्तीबाह्रबिसेसम्मको ४४ किमि प्रसारण लाइनमा १ सय १८ वटा टावर छन् । दोस्रो खण्डमा भने बाह्रबिसेलप्सीफेदीसम्मको ४६ किमि प्रसारण लाइनमा एक सय २२ वटा टावर छन् । लप्सीफेदी र चाँगुनारायण सबस्टेसन निर्माणका लागि पहिलो ठेक्का सम्झौता २८ मंसिर ०७४ मा भएको थियो । ठेकेदारले लप्सीफेदी सबस्टेसन निर्माणका लागि १ वर्ष काम गरेको थियो । तर, ठेकेदारको काम सन्तोषजनक नभएको भन्दै प्राधिकरणले ठेक्का सम्झौता तोडेको थियो । त्यसपछि ४ मंसिर ०७७ मा नयाँ ठेक्का सम्झौता भएको थियो । नेपाल सरकार तथा विद्युत् प्राधिकरणको लगानी र एसियाली विकास बैंक (एडीबी) को विद्युत् प्रसारण विस्तार तथा प्रणाली सुधार आयोजना मार्फत प्रवाह भएको सहुलियतपूर्ण ऋण सबस्टेसन तथा प्रसारण लाइन निर्माण भइरहेका छन् । प्रसारण लाइनको मार्गधिकारमा पर्ने जग्गाको क्षतिपूर्ति निर्धारणमा अधिकतम लचकता अपनाइने भएकाले आयोजना निर्माणमा अवरोध नगरिदिन प्राधिकरणका कार्यकारी निर्देशक कुलमान घिसिङले आग्रह गरे । स्थानीयले सडक मर्मत तथा विस्तार, खानेपानी योजना, विद्यालय भवन, गुम्बा निर्माण, स्थानीयलाई रोजगारीलगायत माग आयोजना निर्माणका क्रममा प्राधिकरणले सम्बोधन गर्दै जाने उनको भनाइ छ । सबस्टेसन निर्माणस्थलको जग्गा अधिग्रहण गर्दा सम्बन्धित जग्गाधनीले राजीखुसीले मुआब्जा तथा क्षतिपूर्ति बुझेको, प्रारम्भिक वातावरणीय परीक्षण (आईई) तथा पूरक आईआईलगायत सम्पूर्ण कानुनी प्रक्रिया पूरा गरिएको र उपलब्ध विकल्पमध्ये हाल छनोट गरिएको स्थान नै सबैभन्दा उत्तम रहेको प्राधिकरणले जनाएको छ । सोहीअनुसार प्रसारण लाइन र सबस्टेसन निर्माणका लागि बोलपत्र स्वीकृत भई ठेक्का सम्झौता गरी काम भइरहेकोले अहिले सबस्टेसन अन्यत्र सार्न नसकिने प्राधिकरणले प्रस्ट्याएको छ ।"
करिडोरका उद्योग अवैध करको मारमा,"(वीरगन्ज)वीरगन्जदेखि पथलैयासम्मका पालिकाले लगाएका विभिन्न करको मारमा यहाँका औद्योगिक प्रतिष्ठान परेका छन् । वीरगन्ज महानगरपालिका, परवानीपुर गाउँपालिका र जितपुर सिमरा उपमहानगरपालिकाले लगाएको करका कारण वीरगन्ज भन्सार बिन्दुबाट पथलैयासम्म एउटा मालवाहक सवारी पुग्दा कम्तीमा २ हजार ४ सय (भारु १५ सय) रुपैयाँ ठेकेदारलाई बुझाउने गरेका छन् । वीरगन्जको सुक्खा बन्दरगाह र आईसीपी भन्सारबाट दैनिक करिब ३ सय भारतीय नम्बरका मालवाहक सवारी आउने गरेका छन् । जबर्जस्ती करको विरोध गर्दा ठेकेदारका कर्मचारीले कुटपिट र गालीगलौज गर्ने गरेको चालकको गुनासो छ । त्यसको विरोधमा चालकले सोमबार आईसीपी भन्सारबहुअरी सडक खण्डमा सवारीसाधन तेर्स्याएर विरोधसमेत जनाएका थिए । अवैध कर असुल्नेलाई कारबाही गर्ने आश्वासन दिएपछि चालकले मुख्य सडकबाट गाडी हटाएको पर्साका प्रहरी उपरीक्षक कोमल शाहले जनाए । जगरनाथपुरस्थित गण्डक चोकमा रहेको कबाडी कर संकलन गर्ने घुम्तीमा प्रहरी पुग्दा ठेकेदारका कर्मचारी फरार भएका थिए । वीरगन्ज भन्सारबाट पथलैयास्थित उद्योगसम्म वस्तु लोड वा अनलोड गर्न पुग्दा राजमार्गमा रहेका विभिन्न ढाटमा कम्तीमा १ हजार ५ सय भारु बुझाउनुपर्ने सवारी चालक सन्तोष साहले बताए । वीरगन्ज महानगरपालिकाले चालु आर्थिक वर्षमा कबाडी कर र सवारी कर संकलनका लागि ठेक्का लगाएको उनको भनाइ छ । जितपुर सिमरा उपमहानगरपालिकाले पनि कबाडी कर र पटके सवारी करको ठेक्का लगाएको छ । परवारीपुर गाउँपालिकाले ठेकेदारमार्फत कबाडी कर संकलन गर्दै आएको छ । बाराको पथलैयासम्म रहेका उद्योग पुग्न मालवाहक र खाली सवारीसाधनले समेत यी तीनवटै पालिकाका ठेकेदारलाई कर बुझाउने गरेका छन् । खाली गाडीको समेत कबाडी करबापत साढे ३ सय भारु लिन्छन्, अर्का ट्रक चालक वीरेन्द्र दासले भने, पैसा नदिए गाडी रोकिदिन्छन्, गालीगलौज गर्छन्, आक्रमण गर्न पनि पछि पर्दैनन् । रसिदमा नेपाली रुपैयाँ लेखिए पनि ठेकेदारका कर्मचारीले भारुको हिसाबले पैसा असुल्ने गरेको उनको गुनासो छ । यस विषयमा सरोकारवाला निकायलाई पटकपटक गुनासो गरे पनि सुनुवाइ नभएको चालकहरूको आरोप छ । ठेकेदारका कर्मचारीले चिप्स, टीभी, फ्रिज, मोटर पार्ट्स बोकेका सवारीसाधनबाट समेत जगरनाथपुरको गण्डक चोकमा राखेको ढाटमा जबर्जस्ती कबाडी कर संकलन गरेको कपुर डिजल लजिस्टिकका राजेश लामा बताउँछन् । पैसा दिन नमान्दा चालक र सहचालकसँग दुर्व्यवहारसमेत हुने गरेको छ । यस विषयमा प्रहरी प्रशासनलाई गुनासो गरिएको छ । अवैध रूपले दैनिक करिब ६ लाख रुपैयाँ ठेकेदारले संकलन गरेका छन् । पालिकासँग भएको ठेक्का सम्झौताविपरीत ठेकेदार कम्पनीले जबर्जस्ती कबाडी कर असुल गरेका छन् । एउटै गाडीले ३ वटै ठेकेदारलाई कबाडी कर बुझाउनुपरेको छ, लामा भन्छन्, पालिकापच्छिे खाली गाडीबाट समेत कर उठाउँदा पनि कारबाही भएको छैन । बारापर्साका उद्योगका उत्पादन लोड गर्न वीरगन्जको सुक्खा बन्दरगाहबाट गएको खाली कन्टेनर, भारत र तेस्रो मुलुकबाट आयातित वस्तु बोकेका मालवाहक सवारीसाधनबाट कबाडी कर संकलन गरेको पाइएको हो । पालिकाको क्षेत्रभित्र उत्पत्ति, संकलन तथा व्यावसायिक उपयोग र कारोबार हुने जडीबुटी, कबाडी तथा जीवजन्तु कर असुलीका लागि पर्सा, बारा औद्योगिक करिडोरमा रहेका वीरगन्ज महानगरपालिका, जितपुर सिमरा उपमहानगर र परवानीपुर गाउँपालिकाले ठेक्का लगाएका हुन् । करको दरसहित विभिन्न २३ वस्तुमा मात्र कबाडी कर लिन पाउने ठेकेदार कम्पनीसँग सम्झौता भए पनि त्यसविपरीत जबर्जस्ती कर संकलन भएको छ । जडीबुटी, सिसा, बोतल, स्क्र्याब, पुरानो फलाम तथा स्टिल, टायर ट्युब, पुरानो कागज, जुट, प्लास्टिकजन्य वस्तु, भुस, पराल, छाला, जलेको मोबिल, काम नलाग्ने मेसिनरी औजार, इँटा, हाड, पिना, जिंकलगायत विभिन्न २३ वस्तुमा कर लिन सक्ने सम्झौतापत्रमा उल्लेख छ । ती वस्तुमा प्रतिकिलो, प्रतिक्विन्टल, प्रतिट्रक, प्रतिक्युफिटमा कर निर्धारण गरिएको छ । तर ठेकेदारले कर संकलन गर्न खटाएका कर्मचारीले पालिकाले निर्धारण गरेको वस्तुबाहेकका सवारीसाधन र खाली कन्टेनरसँग पनि जबर्जस्ती कर असुल्ने गरेका छन् । सम्झौताविपरीत ठेकेदारले अवैध रूपले कबाडी कर संकलन गरेको प्रमाणसहित सरोकारवालाको ध्यानाकर्षण गराउँदासमेत कारबाही नभएको कपुर डिजल लजिस्टिकका राजेश लामाले बताए । महानगरसँग भएको सम्झौताविपरीत ठेकेदार कम्पनीले कबाडी कर असुल्न नपाइने राजस्व महाशाखा प्रमख मनोज कर्णको भनाइ छ । ठेकेदार कम्पनीले सम्झौताविपरीत कर संकलन गरिरहेको गुनासो आएको उनले पुष्टि गरे । महानगरले निर्धारण नगरेका वस्तुबाट समेत कर संकलन गरिएको भन्दै व्यवसायीले गुनासो गरेका छन्, उनले भने, सम्झौताविपरीत कर असुल्नेमाथि कारबाही हुन्छ । ठेकेदारले अवैध कर असुलेको गुनासो आउनासाथ कारबाहीका लागि प्रहरी परिचालन गरिएको प्रहरी उपरीक्षक कोमल शाहले जनाए । सम्झौताविपरीत ठेकेदारले कर संकलन गरेको थाहा पाउँदा पाउँदै पनि सम्बन्धित पालिका मौन बसेको व्यवसायीको गुनासो छ । पालिकाले कबाडी करका नाममा गैरकानुनी ठेक्का लगाएको वीरगन्ज उद्योग, वाणिज्य संघका वरिष्ठ उपाध्यक्ष हरि गौतमले बताए । कबाडीको परिभाषा बदलेर जबर्जस्ती ठेक्का लगाइएको छ, उनले भने, मनपरी कर असुलेका छन्, यो आर्थिक शोषण हो । गैरकानुनी ठेक्काको विरोधमा उद्योग, वाणिज्य संघ रहेको उनको भनाइ छ । गैरकानुनी रूपले लगाइएको कबाडी करविरुद्ध अदालतमा मुद्दा हाल्ने तयारी भइरहेको गौतमले जनाए ।"
नेपालभारतबीच मोबाइल बैंकिङ र वालेटमार्फत भुक्तानी सेवा थालिँदै,"(काठमाडौं)नेपालीले भारतमा र भारतीय नागरिकले नेपालमा क्यूआर कोड (मोबाइल बैंकिङ र वालेट) मार्फत भुक्तानी गर्न मिल्ने व्यवस्था (प्रणाली) छिट्टै सुरु हुने भएको छ । यसका लागि नेपालको डिजिटल भुक्तानी प्रणाली सञ्चालन फोनपे पेमेन्ट सर्भिस लिमिटेड र नेसनल पेमेन्ट्स कर्पोरेसन अफ इन्डिया (एनपीसीआई) को शाखा इन्टरनेसनल पेमेन्ट्स लिमिटेड (एनआईपीएल) बीच अन्तरदेशीय (क्रस बोर्डर) भुक्तानी सेवा सुरु गर्ने गरी बिहीबार सहकार्यको औपचारिक रूपमा सुरुवात भयो । नेपाल राष्ट्र बैंकका गभर्नर महाप्रसाद अधिकारी, फोनपेका अध्यक्ष विश्वास ढकाल र एनपीसीआईका प्रमुख कार्यकारी अधिकृत दिलीप आस्बेले संयुक्त रूपमा उक्त सेवाको सुरुवात गरे । भुक्तानी कारोबार भने तत्काल हुने छैन । यी दुई पक्षबीच अन्तरदेशीय भुक्तानीका लागि सबै तयारी पूरा गरिएको जनाइएको छ । यद्यपि कारोबार सुरु गर्न नेपाल राष्ट्र बैंकको निर्देशन पर्खनुपर्नेछ । अन्तरदेशीय विद्युतीय कारोबार (खासगरी क्यूआर कोड) सीमा सम्बन्धमा राष्ट्र बैंकले नीतिगत व्यवस्था गरेको छैन । राष्ट्र बैंकले उक्त निर्देशन जारी गरेपछि मात्र दुई देशबीच मोबाइल बैंकिङ र वालेटमार्फत अन्तरदेशीय कारोबार सुरु हुनेछ । हाल विद्युतीय कार्डको कारोबारमा सीमा तोकिएको छ । तर क्यूआर कोडमा तोकिएको छैन, नेपाल राष्ट्र बैंक भुक्तानी विभाग प्रमुख गुरुप्रसाद पौडेलले भने, अब क्यूआर कोडमा पनि छिट्टै सीमा तोकिनेछ । यो सेवा सुरु भएपछि भारतीय बैंकका एप र वालेट पेटीएम, गुगल पे र फोन पे प्रयोगकर्ताले नेपालमा आएका बखत नेपाली फोन पेको क्यूआरमार्फत भुक्तानी गर्न पाउँछन् । नेपाली नागरिकले भने अहिलेका लागि फोन पे नेटवर्कमा आबद्ध हुने वित्तीय संस्थाको क्यूआरमार्फत भारतमा भुक्तानी गर्न मिल्ने कम्पनीले जारी गरेको विज्ञप्तिमा उल्लेख छ । सेवा सुरु भएपछि फोन पेमार्फत क्यूआरका लागि नेपालमा रहेका बैंक तथा वित्तीय संस्था, वालेटलगायतले सुरुवातमा आवेदन दिनुपर्छ । त्यसपछि फोन पेले ती बैंक तथा वित्तीय संस्था र वालेटलाई स्वीकृति दिएपछि भारतमा क्यूआरमार्फत भुक्तानी गर्न मिल्ने बताइएको छ । यो सेवा सञ्चालनका लागि दुवै कम्पनीले तयारी पूरा गरिसकेको फोनपेका अध्यक्ष ढकालले बताए । अब केही प्राविधिक कामको एकीकरण अन्तिम प्रक्रियामा रहेको उनको भनाइ छ । प्राविधिक एकीकरणपछि दुवै कम्पनीको नेटवर्कमा आबद्ध सदस्यलाई सेवा प्रदान हुनेछ, यसले लाखौं उपभोक्ता र व्यापारीलाई लाभ मिल्नेछ, ढकालले भने, दुवै देशमा डिजिटल भुक्तानीलाई बढावा दिन यसले सघाउनेछ । गत जेठमा प्रधानमन्त्री पुष्पकमल दाहालको भारत भ्रमणका क्रममा भारतीय समकक्षी नरेन्द्र मोदीको उपस्थितिमा नेपाल र भारतबीच अन्तरदेशीय डिजिटल भुक्तानी कारोबारका लागि सम्झौता भएको थियो । सम्झौतापछि नेपालमा जारी भएका डिजिटल भुक्तानी औजारमार्फत नेपालीले भारतमा सहजै भुक्तानी गर्न सक्ने नीतिगत बाटो खुला भएको थियो । यो सुविधा भारतमा जारी भएका डिजिटल भुक्तानी औजार लिएर नेपाल आउने भारतीय नागरिकका लागि पनि हो । नेपाल र भारतबीच अन्तरदेशीय डिजिटल भुक्तानी कारोबार सम्बन्धमा सम्झौता भएपछि नेपाली र भारतीयलाई यस्तो सुविधा प्राप्त भएको हो । सम्झौताअनुसार नेपालतर्फ हुने अन्तरदेशीय डिजिटल भुक्तानी कारोबारको जिम्मा नेपाल क्लियरिङ हाउस लिमिटेड (एनसीएचएल) र भारततर्फको कारोबारको जिम्मा एनपीसीआईमा रहनेछ । एनसीएचएल नेपाल राष्ट्र बैंकको १० प्रतिशत र सबै वाणिज्य बैंकहरूको ९० प्रतिशत सेयर लगानी भएको संस्था हो । एनपीसीआईमा भने रिजर्भ बैंक अफ इन्डिया (आरबीआई) को लगानी छ । युनिफाइड पेमेन्ट्स इन्टरफेस (यूपीआई) एनपीसीआई अन्तर्गतको कम्पनी (कारोबार प्रणाली) हो ।नेपालमा एनसीएचएलले नेसनल स्विच निर्माणको जिम्मा पाएको छ । नेसनल कार्ड को जिम्मा पनि उसैलाई दिने राष्ट्र बैंकको तयारी छ । यसकारण आफ्नो पनि लगानी रहेको र नेसनल स्वीच निर्माणको काम गरिरहेकाले राष्ट्र बैंकले नेपाल र भारतबीच अन्तरदेशीय डिजिटल भुक्तानी कारोबारको जिम्मा एनसीएचएललाई नै दिइएको हो ।"
कान्तिपुरकर्मी बञ्जाडे पुरस्कृत,"काठमाडौं (कास) यस वर्षको डा हरिहरदेव पन्त आर्थिक पत्रकारिता पुरस्कार कान्तिपुरकर्मी यज्ञ बञ्जाडेले पाएका छन् । राजधानीमा आयोजित एक कार्यक्रममा बिहीबार बञ्जाडेलाई नगद ५० हजार राशिको पुरस्कारसहित प्रमाणपत्र प्रदान गरियो । लघुवित्तका पिता भनेर परिचित स्व पन्तको स्मृतिमा स्थापित आर्थिक पत्रकारिता पुरस्कार यो वर्ष बञ्जाडेलाई प्रदान गरिएको हो । हरिहरदेव पन्त फाउन्डेसनद्वारा स्थापित पुरस्कार वार्षिक पुण्यस्मृति दिवस पारेर भदौ २१ मा प्रदान गरिँदै आएको छ । फाउन्डेसनले प्रत्येक वर्ष एक जना उत्कृष्ट आर्थिक पत्रकार वा संघसंस्थालाई आर्थिक पत्रकारिता पुरस्कार प्रदान गर्दै आएको छ । यसअघि उक्त पुरस्कार गोकर्ण अवस्थी, विष्णु बेल्वासे, एलिजा उप्रेती, ममता थापा तथा विजयराज खनाललाई प्रदान गरिएको थियो ।"
धार्मिक शिक्षा लिन जिल्लाबाहिर,"(मुगु) मुगमकार्मारोङ गाउँपालिका१ डोल्फुका लोक्याल लामाले आफ्ना छोराहरूलाई बौद्ध र तिब्बती शिक्षाका लागि संघीय राजधानी काठमाडौं पठाएका छन् । १६ वर्षका छिरिङतुन्डुक ३ वर्षअघि र १४ वर्षका कर्मा गत वर्ष काठमाडौं गएका हुन् । उनीहरूसँगै बौद्धमा डोल्फुका २१ बालबालिका पढ्छन् । सोरु६ जिमा गाउँका १८ वर्षीय मुनराज भट्ट धार्मिक शिक्षाकै लागि चितवनको देवघाट पुगेका छन् । उसको रुचि कर्मकाण्डमा थियो तर कर्णालीभरि पढाइ नै नहुने रहेछ, उनका काका कृष्णप्रसाद भट्टले भने, ऋणपान गरेर भए पनि गुरुकुल शिक्षा अध्ययनका लागि उसलाई देवघाट पठाएका छौं । उनकै भतिजा २२ वर्षीया पुन्नऋषि भट्ट पनि गुरुकुल अध्ययनका लागि काठमाडौं गएका छन् । मुनराज १२ र पुन्नऋषि स्नातक तहमा अध्ययन गरिरहेका छन् । जिल्लामा बसोबास गर्ने लामा र ब्राह्मण समुदायका बालबालिका धार्मिक शिक्षा आर्जन गर्न बर्सेनि बाहिर जाने गरेका छन् । मुगुमकार्मारोङका सामुदायिक विद्यालयमा तिब्बती भाषा पढाइ हुँदैन । आदिवासी जनजाति बालबालिका काठमाडौंको स्वयम्भू, भारत र चीन गएर पढ्ने गरेका हुन् । अधिकांश वडा तिब्बतसँग जोडिएकाले मुगमकार्मारोङमा तिब्बती भाषा पनि बोलिन्छ । तर विद्यालयमा नेपाली भाषामा पढाइ हुने गरेकाले विद्यार्थीको आकर्षण बढ्न नसकेको माग्री गाउँका नुर्बु लामाले बताए । उनका २ छोरा पनि बौद्ध र तिब्बती भाषा पढ्न काठमाडौंको बौद्धमा बस्छन् । घरमा तिब्बती र तामाङ बोलिन्छ, विद्यालयमा नेपाली, उनले भने, भाषाको तालमेल नमिल्दा विद्यालयको गुणस्तर कमजोर छ, त्यसैले बालबालिकालाई बाहिर पढाउन बाध्य छौं । मुगुमकार्मारोङको गत वर्षको तथ्यांकअनुसार माग्री गाउँबाट ९१ जना बौद्ध र तिब्बती भाषाका लागि बाहिर गएका छन् । त्यस्तै, मह गाउँबाट १ सय ५०, पुलुबाट ३०, किम्रीबाट ३३ र रिउसबाट २१ जना विद्यार्थी बाहिर पढ्दै छन् । यहाँका अधिकांश युवा बर्सेनि रोजगारीका लागि तिब्बतको ताक्लाकोट जान्छन्, त्यहाँ तिब्बती भाषा नै बोलिन्छ, गाउँपालिकाका निमित्त प्रमुख प्रशासकीय अधिकृत सुवासचन्द्र रावलले भने, त्यसैले पनि पालिकाभरि तिब्बती भाषाको महत्त्व छ । उनका अनुसार बर्सेनि पालिकाका झन्डै २ हजार युवा कामका लागि तिब्बत जान्छन् । मुगुमकार्मारोङका १२ बस्तीबाट करिब ५ सय ५० विद्यार्थी पढाइका लागि बाहिर गएको उनले बताए । गाउँमा तिब्बती भाषाको पढाइ नहुँदा बालबालिका ठूलो संख्यामा बाहिर जाने गरेको गाउँपालिका अध्यक्ष छिरिङक्याप्ने लामाले बताए । तिब्बती भाषासँग यहाँका युवाको रोजीरोटी जोडिएको छ, उनले भने, त्यसैले आफ्ना बालबालिकालाई बौद्ध र तिब्बती ज्ञानका लागि अभिभावक बाहिर पठाउन तत्पर छन् । जिल्लाबाहिर जाने विद्यार्थी संख्यालाई रोक्न पालिकाले पुलुमा आवासीय विद्यालय सञ्चालन गरेको उनले बताए । लामा समुदायले कक्षा १ देखि ५ सम्म गाउँकै सरकारी विद्यालयमा र त्यसपछिका माथिल्ला कक्षा बाहिरका गुम्बामा पढाउने गरेको उनको भनाइ छ । दक्ष जनशक्तिको अभाव, शैक्षिक सामग्री नहुनु, चिनियाँ भाषा पढाउन स्पष्ट कानुनी व्यवस्था नहुनुलगायत कारण पालिकाभित्रै तिब्बती भाषाको पठनपाठन हुन नसकेको उनले बताए ।गाउँमा चिटिम गुम्बा भए पनि तिब्बती भाषा पढाइको सुविधा नहुँदा लामा समुदायका अधिकांश छोराछोरी १० देखि १२ वर्षसम्म घरबाहिरै बसेर तिब्बती भाषा पढ्ने गरेको आवासीय माध्यमिक विद्यालयका प्रधानाध्यापक कुशल शाहीले बताए । जिल्लाका सामुदायिक विद्यालयजस्तै बौद्ध शिक्षा पढाइ हुने गुम्बामा स्नातकोत्तरसम्मको पढाइ हुने गरेको छ । तिब्बती भाषामा स्नातक पास गरेर कोही गुम्बा पुजारी हुन्छन् भने कोही रोजगारीका लागि विदेशमा जान्छन्, उनले भने, त्यसैले सामुदायिक विद्यालयमा तामाङ समुदायका बालबालिकालाई आकर्षित गर्न समस्या छ ।बालबालिका बाहिर जाने भएकाले मुगमकार्मारोङ गाउँपालिकामा २ वटा मात्र माध्यमिक विद्यालय रहेको शिक्षा विकास तथा समन्वय इकाइ प्रमुख सूर्य खत्रीले बताए । उनका अनुसार पालिकाभरि १० वटा मात्र आधारभूत विद्यालय छन् । सामुदायिक विद्यालयमा झन्डै ८० शिक्षक कार्यरत भए पनि लामा र तामाङ समुदायका शिक्षकशिक्षिकाको संख्या १० भन्दा कम छ । पालिकाभन्दा बाहिरका शिक्षकले सामुदायिक विद्यालयमा पढाउने गरेकाले लामा समुदायका बालबालिकाले उनीहरूले पढाएको नबुझ्ने गरेको उनको भनाइ छ । मुगुमकार्मारोङको मुगु, डोल्फु, चितै, कार्ती, किम्री, पुलु, माग्री, मह, रिउस, पुवालगायत १२ वटा बस्तीमा लामा र तामाङ समुदायको मात्र बसोबास छ । राष्ट्रिय जनगणना२०७८ अनुसार पालिकाको जनसंख्या ६ हजार २ सय २२ छ, १३ सय ७२ परिवार छन् । जसमा १६ वर्षमुनिका बालबालिकाको संख्या झन्डै २९ सय जना छ । तर १२ सय जना मात्र सामुदायिक विद्यालयमा अध्ययनरत रहेको पालिकाको तथ्यांक छ । पालिकामा साक्षरता ५४ प्रतिशत छ । पछिल्लो समय ब्राह्मण जातिका बालबालिका र युवाहरूमा कर्मकाण्डप्रति रुचि बढ्दै गएकाले चार वटै स्थानीय तहबाट झन्डै १ सय जना जिल्लाबाहिरका गुरुकुलमा पढ्न गएको स्थानीय पुरोहित नन्दप्रसाद उपाध्यायले बताए । उनका अनुसार जिल्लामा झन्डै १० प्रतिशत ब्राह्मण समुदायको बसोबास छ । पछिल्लो समय धर्मसंस्कारप्रति सबैको रुचि बढ्दै गएको छ, जिल्लामा कर्मकाण्ड गर्ने युवाको संख्या कम भएपछि अभिभावकले नै महँगो रकम खर्च गरेर बालबालिकालाई विभिन्न ठाउँका गुरुकुलमा पठाएका छन्, उनले भने, केही बालबालिका त भारतको बनारससम्म गएका छन्, भारतमा गएकाहरू उतै र नेपालमा पढेकाहरू गाउँमा आएर पुरेत्याइँ गर्छन् । जिल्लामा गुरुकुल नहुँदा बालबालिका पढाइका लागि परिवारसँग छुट्टिनुपर्ने बाध्यता भएको उनले बताए । शिक्षा विकास तथा समन्वय इकाइले ५ वर्षअघि धार्मिक शिक्षाका नाममा बालबालिका कति बाहिर गएका छन् भन्नेबारे अध्ययन गरेको थियो । २०७५ सालको अध्ययनअनुसार सोरु, खत्याड र छायानाथराराका करिब डेढ सय बालबालिका बाहिर गएको तथ्यांक छ । तथ्यांकमा १९ जना बालिका संस्कृत शिक्षाका लागि बाहिर गएको उल्लेख छ । भट्ट, चौलागाईं र उपाध्याय थरका अभिभावकले आफ्ना बालबालिकालाई कक्षा १ देखि ५ सम्म आफ्नै गाउँका सामुदायिक विद्यालयमा पढाउने र माथिल्लो तहको कक्षाका लागि बाहिर पठाउने गरेको गमगढीका अर्का पुरोहित नित्यानन्द उपाध्यायले बताए । जिल्लाबाहिरका गुरुकुलमा बालबालिका पढाउन वर्षमा कम्तीमा १ लाख रुपैयाँ खर्च हुने गरेको उनले जानकारी दिए ।छायानाथरारा नगरपालिकाको चैन, खत्याड गाउँपालिकाको सुकाढिक, रिघा, गम्था थारा, जामिर, जाम र सोरुको धैनकोट, कालै, जिमालगायत गाउँमा ब्राह्मण समुदायको बसोबास छ । जिल्लामा १ सय ५० सामुदायिक र ५० निजी विद्यालय छन् । छोरालाई गुरुकुलमा पढाउन अभिभावकले ठूलो रकम खर्च गर्छन्, तर अधिकांश छोरीलाई गाउँकै स्कुलमा जेनतेन पढाएर बिहेबारी गरिने चलन छ, शिक्षा विकास तथा समन्वय इकाई प्रमुख सूर्य खत्रीले भने, दुर्गम गाउँमा छोरा र छोरीबीच शिक्षामा ठूलो विभेद छ । मध्यपश्चिम विश्वविद्यालयका पूर्वडिन पीताम्बर ढकालले सामुदायिक विद्यालयमा विद्यार्थी टिकाउन पूर्वाधार विकास, गुणस्तरीय र प्रविधिमैत्री शिक्षाको आवश्यकता रहेको बताए । अहिलेको आवश्यकता विद्यार्थीलाई सिकाउनु, टिकाउनु र बिकाउनु रहेको उनको भनाइ छ ।"
जोकोभिचसँग भिड्ने बाटोमा अल्कारेज,"न्युयोर्क (एएफपी) स्पेनका कार्लोस अल्कारेजले बुधबार यूएस ओपन टेनिसको सेमिफाइनल यात्रा तय गरेका छन् । उनीसँगै डानिल मेदभेदेभ पनि अन्तिम चारमा पुगेका छन् । उनले यसका लागि प्रचण्ड तातो हावाको प्रकोप सहनुपरेको थियो । यससँगै डिफेन्डिङ च्याम्पियन अल्कारेज त्यस्तो एक जितबाट टाढा पुगेका छन्, जसले नोभाक जोकोभिचसँग स्वप्निल फाइनलको साइत जुराउन सक्नेछ । स्पेनी खेलाडीले १२ औं वरीयताका जर्मनीका एलेक्जान्डर जेभरेभलाई सोझो सेटमा सजिलै हराए । सोमबार मात्रै इटालीका छैटौं वरीयताका यानिक सिनरलाई पाँच सेटको खेलमा हराएपछि जेभरेजलाई प्रतियोगिताकै डार्क हर्स मान्न सुरु भएको थियो । तर, जर्मन खेलाडीको न्युयोर्क बसाइ लम्ब्याउने योजना जम्न सकेन । उनी अल्कारेजको हातबाट दुई घण्टा ३० मिनेटभित्र आर्थर एस स्टेडियममा पराजित भए । स्कोर थियो ६३, ६२, ६४ । जितपछि २० वर्षीय अल्कारेजले फेरि एकपल्ट फाइनलमा २३ पल्टको ग्रान्ड स्लाम उपाधि विजेता जोकोभिचसँग भिड्ने सम्भावना बढेको छ । पछिल्लो जुलाईमा यिनै दुई खेलाडी विम्बल्डनको फाइनलमा भिडेका थिए । यो अविश्वसनीय खेल रह्यो । शुक्रबार हुने अर्को सेमिफाइनलमा जोकोभिचले अमेरिकाका गैरवरीयताप्राप्त खेलाडी बेन सेल्टनको सामना गर्नेछ । यो कोर्टमा खेल्दा मेरो आत्मविश्वास नै अर्कै हुन्छ । न्युयोर्क मेरा लागि भाग्यमानी छ, अल्कारेजले जितपछि प्रतिक्रिया दिए । उनले शुक्रबारको अर्को सेमिफाइनलमा तेस्रो वरीयताका रुसी खेलाडी मेदभेदेभको सामना गर्नेछन् । उनले थपे, म अहिले आफ्नो स्थिति बलियो महसुस गरिरहेको छु । मलाई लाग्छ, मेदभेदभविरुद्धको खेल पनि आफैंमा उत्कृष्ट हुनेछ । अल्कारेजले अहिलेसम्म सेमिफाइनलको यात्रामा एकै सेट मात्र गुमाएका छन् । त्यसअगाडि मेदभेदभले सेमिफाइनलमा स्थान बनाउन आफ्नै देशका आन्द्रे रुबलेभलाई हराएका थिए । यसको स्कोर भने ६४, ६३, ६४ रह्यो । प्रचण्ड गर्मीबीच खेल्नु परेपछि यो खेल पनि दुवै खेलाडीका लागि सजिलो रहेन । यो साता न्युयोर्कमा तातो हावा चलिरहेको छ । आद्रता पनि अत्याधिक छ । बुधबार फ्लसिङ मेडोसको तापक्रम ३५ डिग्री सेल्सियस पुगेको थियो । प्रतियोगिताको आयोजकले क्वाटरफाइनलदेखि तातो हावाको प्रभाव देखिन थालेको बताएका छन् । यस्तै परिस्थितिमा खेल्नुपरेकामा मेडभेडेभ भने खुसी देखिएनन् । तेस्रो सेटमा एक अंक लिएपछि छेउको टीभी क्यामेरामा आएर सन् २०२१ को यूएस ओपन विजेताले भनेका थिए, सबैले देख्न गरेर एक खेलाडी मर्दै छ ।मेदभेदेभले दुई घण्टा ४८ मिनेट संघर्ष गर्दै खेल जितेपछि भने, यहाँको स्थिति अत्यधिक निर्दयी छ । हामी दुवै खेलाडीलाई खेल्न निकै गाह्रो भयो । पहिलो सेटमा क्रममा मैले एक समय बल पनि देख्न छाडेको थिएँ । गर्मीबाट बच्नका लागि दुवै खेलाडी बीचबीचमा बरफ राखिएको रुमाल प्रयोग गरिरहेका थिए । बुधबार प्रचण्ड घामबीच चाँडै खेल सुरु भएको थियो । त्यसमा महिलातर्फकी दोस्रो वरीयताकी आर्यना सबलेन्काले चीनकी चाङ छिन्वेनलाई ६१, ६४ ले हराइन् । यो जितपछि महिलातर्फ बेलारुसकी सबालेन्का नै विश्व नम्बर एक खेलाडी हुने निश्चित भएको छ । यसअघि शीर्ष वरीयतामा रहेकी इगा स्वाटिक प्रतियोगिताबाट बाहिरिसकेकी छन् । यो स्थितिलाई लिएर सबालेन्काले भनिन्, म पक्कै पनि नयाँ स्थितिलाई लिएर खुसी छु । यो त मेरो र परिवारका लागि निकै खुसीको समाचार हो । तर, यूएस ओपन सकिएपछि मात्रै मैले नम्बर एक भएको अनुभव गर्न सक्ने छु । उनले अब अमेरिकी म्याडिसन केयसको सामना गर्नेछिन् । उनले अर्को खेलमा मार्केटा भोन्डोरसोभालाई ६१, ६४ ले हराएर सेमिफाइनल तय गरिन् ।"
नेपाल र म्यानमार भिड्दै,"(काठमाडौं)नेपाली राष्ट्रिय फुटबल टिमले विश्वकप छनोट तयारीमा म्यानमारविरुद्ध दुई मैत्रीपूर्ण अन्तर्राष्ट्रिय खेल खेल्दै छ, जसको पहिलो प्रतिस्पर्धा यांगुनस्थित थुवुना रंगशालामा शुक्रबार हुनेछ ।प्रशिक्षक भिन्सेन्जो अल्बर्टो एनेसले सम्हालेको नेपाली टिमले मैत्रीपूर्ण खेल भए पनि उत्कृष्ट प्रदर्शन गर्दै जित्ने लक्ष्य बनाएको छ । नेपालले विश्वकप छनोटको प्रारम्भिक चरणमा लाओसविरुद्ध होम एन्ड अवेको आधारमा प्रतिस्पर्धा गर्दै छ, जसको विजेता टिमले समूह चरणमा प्रवेश पाउने छ । डिफेन्डर देवेन्द्र तामाङ र स्ट्राइकर विमल घर्तीमगरलाई बाहिर राख्दै यांगुन पुगेको नेपाली टिमका लागि लाओसविरुद्ध खेलको अन्तिम तयारीको अवसर पनि हो म्यान्मारविरुद्धका दुई खेल । जर्मन प्रशिक्षक माइकल फेइटेनबेनरले सम्हालेको म्यानमार पनि विश्वकप छनोटको प्रारम्भिक खेलमा मकाउविरुद्ध खेल्ने तयारीमा छ ।इन्डियन सुपर लिग (आईएसएल) क्लब पन्जाब एफसीमा आबद्ध गोलकिपर किरण चेम्जोङ, थाइल्यान्डको दोस्रो श्रेणीको लिग रायोङ एफसीका स्ट्राइकरविंगर मनीष डाँगी र पर्सिक केडिरीबाट इन्डोनेसियाको लिग वान खेलिरहेका डिफेन्डरमिडफिल्डर रोहित चन्दले उतैबाट यांगुन पुगेर टिमसँग प्रशिक्षण थालिसकेका छन् । प्रशिक्षक एनेसले हिसुब थपलिया, उत्सव राई, आशिष गुरुङलगायत केही नयाँ खेलाडीलाई २३ सदस्यीय टिममा स्थान दिएका छन् । दुई मैत्रीपूर्ण खेलका लागि म्यानमारले थाइल्यान्ड, कम्बोडिया र इन्डोनसियन क्लबमा आबद्ध १० खेलाडी समावेश गर्दै २७ सदस्यीय टिम छनोट गरेको छ ।राष्ट्रिय टिमका लागि १२ गोल गरेका अञ्जन विष्टलाई शुक्रबार थप गोल गरे नीराजन रायमाझी र हरि खड्काको कीर्तिमान बराबरी गर्ने अवसर रहेको छ । दक्षिणपूर्वी एसियाली टिम म्यानमार फिफा वरीयातमा नेपालभन्दा १५ स्थानमाथि छ । तर, मैत्रीपूर्ण खेल रोमाञ्चक हुने अपेक्षा गरिएको छ । नेपाली टिम गत असारमा बेंग्लोरमा भएको साफ च्याम्पियनसिप २०२३ को समूह चरणबाटै बाहिरिएयता पहिलोपल्ट मैदानमा ओर्लन लागेको हो । म्यानमार पनि चीनमा दुई मैत्रीपूर्ण खेल (चीन र मकाउविरुद्ध) खेलेयता मैदानमा फर्किन लागेको हो । नेपाल र म्यानमार पछिल्लोपल्ट सन् २०१९ मा भिडेका थिए । मान्डलय थिरि रंगशाला, म्यानमारमा भएको मैत्रीपूर्ण खेल घरेलु टिमले ३० ले जितेको थियो ।"
विद्यार्थीमाझ ओलम्पियन,"काठमाडौं (कास) नेपाल ओलम्पियन्स संघको समन्वयमा अन्तरक्रिया कार्यक्रम स्कुल टु ओलम्पिकमा ओलम्पियन र खेलाडीले विद्यार्थीबीच आफ्नो अनुभव साटेका छन् । सैनिक आवासीय महाविद्यालय भक्तपुरमा बिहीबार भएको स्कुल टु ओलम्पिकमा ५० वर्षअघि नेपालका लागि पहिलो अन्तर्राष्ट्रिय पदक जितेका धावक जितबहादुर केसी, ओलम्पियन विष्णुबहादुर सिंह, ओलम्पिक दीपक विष्ट, राजेन्द्र भण्डारी, सरस्वती चौधरी र पछिल्लो दुई सागका फुटबल स्वर्ण विजेता गोलकिपर विकेश कुथेले विद्यार्थीलाई आफ्नो खेलजीवनको सुरुआत, सफलता, असफलता, खेलाडीप्रति समाजको दृष्टिकोणबारे चर्चा गरेका थिए । विद्यार्थीले खेलकुद र अध्ययनलाई कसरी सँगै अघि बढाउन सकिन्छ ? खेलेर जीविकोपार्जन गर्न सक्ने अवस्था छ ? नेपालले अन्तर्राष्ट्रिय प्रतियोगितामा सफलता हासिल गर्न नसक्नुको कारणबारे प्रश्न राखेका थिए । ओलम्पियन्स संघका अध्यक्ष रहेका विष्टले समयको उचित व्यवस्थापन गर्न सके अध्ययन र खेललाई सँगै लैजान सकिने बताए । विकेशले फुटबल खेलेर पनि बाँच्ने अवस्था रहेको सुनाए । नेपाल ओलम्पिक कमिटी (एनओसी) का महासचिव नीलेन्द्रराज श्रेष्ठले अन्तर्राष्ट्रिय सफलताका लागि खेलाडीले मात्र चाहेर नहुने सरकारले प्रशिक्षण र वातावरण निर्माण गर्नुपर्नेमा जोड दिए । जीवनमा एउटा असफलताबाट हार नखाई दृढ भएर आफ्नो लक्ष्यमा लागे सफलता मिल्ने ओलम्पियनका महासचिव भण्डारीले बताए । बक्सिङका ओलम्पियन सिंहले सोल ओलम्पिकमा पाराग्वेका खेलाडीलाई हराएपछि आफ्नो डोपिङ टेस्ट गरेको अनुभव साटे । ओलम्पियन केसी र चौधरीले पनि आफ्नो खेलजीवनका अनुभव सुनाए । कार्यक्रममा विद्यार्थीले नृत्यका साथै तेक्वान्दोको प्रदर्शनी खेल देखाए । महाविद्यालयका प्रमुख व्यवस्थापक नारायणबहादुर थापा र प्राचार्य दलबहादुर पुनले फुटबल, क्रिकेट, भलिबल, मार्सल आर्टसका खेलमा विद्यालयले प्राथमिकता दिइरहेको बताए ।संघले यसअघि देशका विभिन्न स्थानमा यस्तो कार्यक्रम गरिसकेको छ ।"
आरएनजीसी बर्थडे कप गल्फ,"काठमाडौं (कास) रोयल नेपाल गल्फ क्लब (आरएनजीसी) ले १ सय ६ वर्षको स्थापना दिवसका अवसरमा हुने आरएनजीसी ओपन बर्थडे कप गल्फमा १ सय ४० सोसल गल्फरले प्रतिस्पर्धा गर्नेछन् । स्टेबलफोर्ड ३४ ह्यान्डीक्यापका आधारमा हुने प्रतियोगितामा शुक्रबार ७० र शनिबार ७० जनाले प्रतिस्पर्धा गर्नेछन् ।यू१० र यू१७ स्पर्धामा ३५ खेलाडीबीच जुनियरको प्रतिस्पर्धा सम्पन्न भइसकेको आरएनजीसीका कप्तान मिथुन राईले बताए । जुनियरमा २० खेलाडीले चिपिङ र पटिङमा मात्रै प्रतिस्पर्धा गरे । अतिथिको स्पर्धामा धरान, पोखरा, भारत, बेलायत, अस्ट्रेलियाबाट आएका ५०५५ खेलाडी सहभागी हुने र यसको विजेतालाई क्लबको मानार्थ सदस्यता प्रदान गर्ने आरएनजीसीका महासचिव किसनकुमार अग्रवालले बताए ।गौचर गल्फ क्लबको रूपमा सन् १९१७ मा स्थापित आरएनजीसीमा ३ सय बढी सदस्य छन् । दैनिक ६५७० जनाले गल्फ खेल्ने बताइएको छ ।"
व्याकुल माइला गोल्डकप कात्तिकमा,"(ओखलढुंगा)नयाँ नेपाल सरोकार समाजले व्याकुल माइला गोल्डकप फुटबलको नवौं संस्करण कात्तिक ११ देखि १८ सम्म आयोजना गर्ने भएको छ । राष्ट्रिय गानका रचनाकार व्याकुल माइला (प्रदीपकुमार राई) को जन्मथलो ओखलढुंगाको मानेभञ्ज्याङ गाउँपालिका६ सोक्मटार दुधकोशी किनार मैदानमा २०६८ सालदेखि प्रतियोगिता हुँदै आएको छ ।व्याकुल माइलाको उपस्थितिमा बिहीबार बसेको बैठकले प्रतियोगिता गर्ने निर्णय गरेको हो । प्रतियोगिता गर्न मानेभञ्ज्याङ गाउँपालिकाले ७ लाख रुपैयाँ विनियोजन गरेको उपाध्यक्ष आश्रचन राईले बताए । आयोजक समाजका अध्यक्ष रक्षामान राईको अध्यक्षतामा बसेको बैठकले क्षमाराज राईको संयोजकत्वमा व्याकुल माइला गोल्डकप मूल समारोह समिति गठन गरेको छ । विजेताले २ लाख २ हजार २ सय २२ रुपैयाँ, दोस्रो हुनेले १ लाख १ हजार १ सय ११ रुपैयाँ र सेमिफाइनल पराजितले २०२० हजार रुपैयाँ नगद पुरस्कार पाउने छन् ।"
छोटकरी,प्रत्येक वर्ष अन्तर प्रदेश खेलकुद हुनेकाठमाडौं (कास) प्रदेश खेलकुद विकास समितिले प्रत्येक वर्ष अन्तर प्रदेश राष्ट्रिय खेलकुद गर्ने भएको छ । हेटौंडामा प्रदेश खेलकुद परिषद्का सदस्यसचिवहरूको बैठकले उक्त निर्णय गरेको हो । यस्तो प्रतियोगिता प्रदेशले आलोपालो आयोजना गर्ने भएका छन् । वाग्मती प्रदेश खेलकुद विकास परिषद्का अध्यक्ष प्रदेश सामाजिक विकासमन्त्री कुमारी मोक्तानको अध्यक्षतामा बसेको बैठकले प्र्रत्येक वर्ष अन्तर प्रदेश राष्ट्रिय खेलकुद गर्ने निर्णय हो । वाग्मती प्रदेश खेलकुद विकास परिषद्का सदस्यसचिव सूर्यलाल भण्डारीका अनुसार प्रथम अन्तर प्रदेश राष्ट्रिय खेलकुद वाग्मती प्रदेशले फागुनमा आयोजना गर्ने छ । प्रतियोगितामा सहभागी हुने प्रदेशले टिम तयारी आफ्नै खर्चमा गर्नेछन् । स्थानीय तहबाट नै खेलाडी छनोट गरी प्रदेश टिम बनाउने गरी छलफल भएको भण्डारीले जानकारी गराए ् । राष्ट्रिय खेलकुद परिषदले आयोजना गर्ने राष्ट्रिय खेलकुदमा प्रदेशसहित विभागीय र अन्य टिमको सहभागिता हुने गर्दछ भने अन्तर प्रदेश खेलकुदमा प्रदेश टिममात्र सहभागी हुन पाउने छ । प्रथम प्रदेश खेलकुद आयोजनाका लागि वाग्मती प्रदेशले यसअघि नै निर्णय गरिसकेको छ भने आवश्यक बजेटसमेत विनियोजन भइसकेको भण्डारीले बताए । ज्ञान र जेनिथ फाइनलमाकाठमाडौं (कास) ज्ञान निकेतन र जेनिथ तेस्रो केएमसी अन्तरविद्यालय बास्केटबल प्रतियोगिताको सिनियर ब्वाइजतर्फ फाइनल पुगेका छन् । आयोजक केएमसीको कोर्टमा बिहीबार सेमिफाइनलमा ज्ञान निकेतनले सैनिकलाई ३९२३ स्कोरले पराजित गर्यो । ज्ञानका महेन्द्र प्याकुरेलले २१ स्कोर गरे । सुशिल शाहीको १३ स्कोरमा जेनिथले नेरिक एकेडेमीलाई ३९३१ ले हरायो । जुनियर ब्वाइजमा अवेरनेस इन्टरनेसनल एकेडेमी (एआईए) र ज्ञान निकेतन उपाधिका लागि भिड्ने छन् । एआईएले सनसाइनलाई ३०२० ले हरायो । विजेताका दीक्षान्त ठकुरीले १० स्कोर जोडे । ज्ञान निकेतनले पुष्पसदनमाथि २०१४ को जित दर्ता गर्यो । विजेताका दिप्सन अधिकारीले १५ स्कोर गरे । सिनियर गर्ल्समा इनोभोटिभ र एनसीसीएसले फाइनलमा पुगे । इनोभेटिभले चेल्सी वर्ल्ड स्कुललाई २९२३ ले हरायो । इनोभेटिभकी रिड्डी मगरले ११ स्कोर जोडिन् । एलाइट ग्रान्डविरुद्ध एनसीसीएस २०१४ ले विजयी भयो । एनसीसीएसकी विभा महर्जनले ९ स्कोर जोडिन् । फाइनल शुक्रबार हुनेछ ।
