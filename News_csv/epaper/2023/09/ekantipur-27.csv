शीर्षक,विवरण
निरन्तर निसानामा स्वास्थ्यकर्मी,"ऐन कार्यान्वयनका लागि स्वास्थ्य मन्त्रालय र संघको सहकार्यमा सचेतनामूलक कार्यक्रम सञ्चालन गर्ने सहमतिसमेत भएको छ । साथै, स्वास्थ्यकर्मी तथा स्वास्थ्य संस्था सुरक्षा समन्वय समितिलाई सक्रिय बनाउने पनि सहमति भएको थियो । चिकित्सकका सेवा, सुविधा, सुरक्षा, जनशक्ति परिचालन, क्षमता अभिवृद्धि तथा विदेशिने प्रवृत्ति कम गर्नेलगायतका समस्या समाधान गर्न तीन महिनाभित्र चिकित्सा सेवासम्बन्धी विधेयकको मस्यौदा तयार पार्ने भनिएको छ । तर सहमति कार्यान्वयनको प्रक्रिया सुरु नहुँदै चिकित्सक कुटपिटका घटना दोहोरिएका हुन् ।स्वास्थ्यकर्मीलाई सुरक्षित अवस्थामा स्वास्थ्य सेवा प्रवाह गर्न कठिनाइ भएको संघका महासचिव डा सञ्जीव तिवारीले बताए । संघले पछिल्लो समय हेटौंडा, पोखरा, लमजुङसहित चितवन, बुटवल, विराटनगर, पाटन र बगौडा अस्पतालमा स्वास्थ्यकर्मीमाथि आक्रमणसँगै तोडफोडका गतिविधि भएको जनाएको छ । स्वास्थ्य संस्थामा अत्यन्तै अस्वाभाविक, अनियन्त्रित हूलहुज्जत तथा गुन्डागर्दीले स्वास्थ्य सेवामा गम्भीर असर पुर्याएको छ, तिवारीद्वारा जारी विज्ञप्तिमा भनिएको छ, दोषीलाई कानुनी कारबाही नहुनु, सुरक्षाकर्मीको भूमिका शंकास्पद देखिनुले स्वास्थ्यकर्मी असुरक्षित र भयभीत हुँदा सेवा प्रवाह गर्ने वातावरण नभएको सर्वविदितै छ । ऐनअनुसार कारबाही नभएमा सेवा प्रभावित गर्ने भन्दै विज्ञप्तिमार्फत चेतावनी दिइएको छ ।चिकित्सा शिक्षाका विज्ञ तथा आईओएमका पूर्वडिन डा जगदीश अग्रवालले डाक्टर र बिरामी पक्षबीच संवाद र विश्वासमा कमी हुँदा यस्ता घटना हुने गरेको बताए । कानुनी कारबाही कमजोर हुँदा भौतिक आक्रमणमा उत्रनेलाई बल मिलेको उनले टिप्पणी गरे । उनले मुख्यतः चार कारणले डाक्टर र बिरामी पक्षबीच द्वन्द्व चर्कने गरेको औंल्याए । पहिलो त, डाक्टर र बिरामी पक्षबीच पर्याप्त संवाद, छलफलको कमीले कुटपिट, तोडफोडलगायतका घटनामा कमी आउन नसकेको उनले जनाए । बिरामी पक्षलाई समस्या, उपचार विधिलगायत समग्र पक्षमा सम्झाउनबुझाउन समय दिए द्वन्द्वको अवस्था आउँदैन, उनले भने, हाम्रोमा यस्तो अभ्यासको कमीले नबुझेरै बिरामी पक्षमा आशंका बढ्न जान्छ र झगडा सुरु हुन्छ । दोस्रो, दुवै पक्षबाट कमीकमजोरी भए कानुनी उपचारमा जान सकिने ज्ञानमा कमी हुँदा पनि अप्रिय घटना हुन गएको प्राध्यापक अग्रवालले औंल्याए । जसले जे गर्दिए पनि हुन्छ भन्ने मानसिकता छ । कानुनको पालना गरे जथाभावी हुँदैन, उनले थपे । तेस्रोमा, उपचारमा केही तलमाथि हुनेबित्तिकै दोष जति डाक्टरलाई दिने मानसिकता र प्रवृत्तिले पनि अन्तरद्वन्द्व बढ्ने गरेको उनले प्रस्ट्याए । डाक्टरले पनि एउटा सिस्टम (प्रणाली) भित्र विधि विधानमा बसेर उपचार गर्ने हो । सबै ठाउँमा स्वास्थ्य उपकरण, सामग्रीको पहुँच समान हुँदैन । सबै ठाउँमा समान योग्यता, क्षमता र सीपका स्वास्थ्यकर्मी पनि हुँदैनन्, उनले भने । आवश्यक स्वास्थ्य उपकरण नभएर बिरामीको मृत्यु हुने र चिकित्सकले पनि कुटाइ खानुपर्ने अवस्था सरकारका कारण आएको उनले औंल्याए । चौथौ, डाक्टरबाट भूलवश वा अज्ञानताले पनि उपचारमा कमीकमजोरी हुन सक्ने उनको भनाइ छ । उपचारमा तलमाथि भइहाले दुवै पक्षले कानुनी उपचार रोज्नुपर्ने चिकित्सक अग्रवालको सुझाव छ । कानुनको पालना सबैले गर्नुपर्छ । डाक्टरमाथि पनि केस गर्न सकिन्छ । कुटपिट गरेर ढुंगामुढा गरेर हुँदैन, उनले कान्तिपुरसित भने, स्वास्थ्यकर्मी र सेवाग्राही दुवै कानुनी उपचारको विधिमा जान सक्छन् । यद्यपि दुवै पक्षलाई न्यायमा सुनिश्चितता नहुँदा पनि स्वास्थ्यकर्मी र सेवाग्राही पक्षबीच द्वन्द्व कायमै रहेको उनले जनाए । हाम्रोमा कानुन कार्यान्वयनमा ज्यादै ठूलो समस्या छ । न्याय पाउने सुनिश्चितता नहुँदा पनि यस्तो भएको हो । त्यसले बिरामी पक्ष हात हालिहाल्ने र स्वास्थ्यकर्मी सेवा नै बन्द गर्नुपर्ने अवस्थामा छन्, उनले भने ।नेपाल मेडिकल काउन्सिलले उपचारका क्रममा चिकित्सकबाट लापरबाही र हेलचक्य्राइँ भए छानबिन गर्ने संस्था काउन्सिल रहेको जनाएको छ । चिकित्सकमाथि भइरहेका आक्रमणका घटनामा गम्भीर ध्यानाकर्षण भएको रजिस्ट्रार कृष्णप्रसाद अधिकारीले जनाए । उपचारसँग सम्बन्धित घटनामा उजुरी नगरी चिकित्सकमाथि भौतिक आक्रमणमा उत्रँदा कसैलाई पनि हित नगर्ने हुँदा पीडित पक्षलाई काउन्सिलमा जानकारी गराउन अपिल गर्दछौं, अधिकारीले मंगलबार जारी गरेको विज्ञप्तिमा भनिएको छ, त्यस्ता घटनाको छानबिन पनि भइराखेको छ । मेडिकल काउन्सिलले स्वास्थ्य उपचार गर्ने स्थललाई शान्ति र भयरहित बनाउन मागसमेत राखेको छ ।स्वास्थ्यकर्मीमाथि निरन्तर भइरहेका आक्रमणका घटनामा कमी ल्याउन चिकित्सक रामेश कोइरालाले सामाजिक सञ्जालमा सुझावसहितको अपिल गरेका छन् । बिरामीका आफन्तलाई उपचारमा लापरबाही भएको शंका लाग्नेबित्तिकै गुनासो गर्ने निकायको कमीले आवेशमा आउने सम्भावना बढी भएको हुन सक्ने उनले औंल्याएका छन् । बिरामी पक्षले तुरुन्तै उजुरीजाहेरी दिन सक्ने संयन्त्र भए घटनामा कमी ल्याउन सकिने उनको सुझाव छ । कम्तीमा हरेक जिल्लामा स्वास्थ्य उपभोक्ता हित समन्वय समितिको व्यवस्था गरी बिरामी पक्षको गुनासो सुन्ने व्यवस्था मिलाए उपयुक्त हुने कोइरालाको भनाइ छ । समितिमा प्रहरी, सरकारी वकिल, अस्पताल प्रमुख, जिल्ला प्रशासनको प्रतिनिधिले गुनासो सुन्ने र पीडित पक्षले चित्त नबुझाएमा कानुनी उपचारमा जाने सुझाव दिनुपर्ने उनले जनाए । चिकित्सक र अस्पतालमा आक्रमण गर्नेलाई पुर्पक्षका लागि थुनामा राखेर कारबाही चलाउनुपर्ने उनको निष्कर्ष छ ।स्वास्थ्य मन्त्रालयका प्रवक्ता डा प्रकाश बुढाथोकीले स्वास्थ्य सेवा प्रवाहमा कहीँ कतैबाट अवरोध हुन नहुने जनाए । कुनै गुनासो भएमा सेवाग्राही वा स्वास्थ्यकर्मीले कानुनी उपचारमा जानुपर्नेमा उनले जोड दिए । वर्तमान समाज अलि उच्छृंखल भएकाले स्वास्थ्य क्षेत्रमा आक्रमणका घटना दोहोरिएको हुन सक्छ, उनले भने । ऐनले व्यवस्था गरेको स्वास्थ्यकर्मी, स्वास्थ्य संस्था सुरक्षा समन्वय समितिलाई स्थानीय तहसम्म फैलाउन सके यस्ता घटनामा कमी ल्याउन सक्ने औंल्याए । ऐनले केन्द्रमा स्वास्थ्य सचिवले तोकेको बाह्रौं तहको कर्मचारीको अध्यक्षतामा यस्तो समिति रहने व्यवस्था छ । स्वास्थ्य मन्त्रालयले समितिलाई प्रदेश, जिल्ला र स्थानीय तहसम्म विस्तार गर्न पहल गरिरहेको उनले सुनाए । यो समितिले तत्काल गुनासो सुनेर निर्णय गर्ने र कारबाही प्रक्रिया अघि बढाउन सके यस्ता आक्रमणका घटनामा कमी आउन सक्छ, बुढाथोकीले थपे, सेवा लिने र दिने विश्वासको आधारमा हुन्छ । यद्यपि शंका लाग्यो भने कानुनी बाटो छ । नेपाल मेडिकल काउन्सिल, अदालत, प्रहरी, जिल्ला प्रशासनमा उजुरी गरेर जसले लापरबाही गरेको छ, त्यसलाई कारबाही गरेर क्षतिपूर्ति हुने व्यवस्थासमेत छ । स्वास्थ्य क्षेत्रमा कानुनविपरीत कार्य गर्नेलाई कारबाही गर्न गृह मन्त्रालयसँग पनि पहल गरिरहेको उनले जनाए । उक्त ऐनले स्वास्थ्यकर्मीलाई हातपात गर्न, तालाबन्दी तथा तोडफोड गर्न रोक लगाएको छ ।चिकित्सक आन्दोलित भएपछि गृहमन्त्री नारायणकाजी श्रेष्ठले स्वास्थ्यमन्त्री मोहनबहादुर बस्नेतसहित मंगलबार सरोकारवालाको बैठक डाकेका थिए । बैठकले चिकित्सकमाथि आक्रमण र तोडफोडमा संलग्नमाथि मुद्दा चलाएर कारबाही गर्न निर्देशन दिने निर्णय गरेको हो । स्वास्थ्य मन्त्रालयले गुनासो, उजुरी गर्नेसम्बन्धी जानकारी सूचना पाटीमा राख्न देशभरका अस्पताललाई परिपत्र गर्ने निर्णय भएको छ, गृह मन्त्रालयका एक अधिकारीले भने, कानुन उल्लंघन गर्नेलाई मुद्दा चलाउन जिल्ला प्रशासन र प्रहरीलाई निर्देशन दिने निर्णय पनि भएको छ । बैठकमा मेडिकल काउन्सिल, एसोसिएसन, नर्सिङ काउन्सिल, चिकित्सक संघ, अस्पतालका निर्देशक, मेडिकल आबद्ध सरोकारवालाहरू उपस्थित थिए ।"
पूर्व लागे पुष्पा र अञ्जली,"प्राविधिक समितिले असोज ७ मा सिफारिस गरेपछि भोलिपल्ट सरकारले औपाचारिक निर्णय गरेको थियो । तर गैंडा लैजाने तयारी भने साता दिन अघिबाटै सुरु भएको थियो । सैद्धान्तिक सहमति आएपछि फिल्डको तयारी अगाडि बढेको प्रमुख संरक्षण अधिकृत पुनले बताए । गैंडाको रेखदेखमा सुरुदेखि खटेका कोषको सौराहा कार्यालयका कर्मचारी लालबहादुर महतारा साता दिनअघि नै कसरा आएका थिए ।कसराको हात्तीसारनजिक राखेका दुईवटा खोरमा तीनचार दिनअघि नै गैंडाका बच्चा त्यहाँ राखेको घाँस खाने लोभमा जाने आउने गर्न थालेका थिए । सोमबार साँझ घाँस खान पसेपछि उनीहरू निस्कन पाएनन् । दुवै बच्चा गैंडालाई अलगअलग खोरमा थुनेपछि ती दुई खोर ठूलो ट्रकमा राखेर कोशीका लागि हिँडाइएको हो । महताराको आवाज गैंडाको बच्चाले चिन्ने गरेका छन् । त्यसैले उनी पनि सँगै छन् । बीचबीचमा घाँस पानी खुबाउँदै ट्रक बिस्तारै चलाएर कोशी टप्पुसम्म पुर्याइने छ । टोलीमा चितवन निकुञ्जका वरिष्ठ पशु चिकित्सक डा विजयकुमार श्रेष्ठ, राष्ट्रिय प्रकृति संरक्षण कोष सौराहा कार्यालयका अर्का पशु चिकित्सक डा अमिर सडौलालगायत पशु स्वास्थ्य प्राविधिक र कर्मचारी गरी १३ जनाको टोली गैंडाका बच्चासँगै कोशी लागेको हो । यो कामका लागि प्राविधिक सहयोग राष्ट्रिय प्रकृति सरक्षण कोषको रहेको छ । कोशीमा केही समयपछि भाले गैंडा पनि स्थानान्तरण गर्ने योजना छ । गैंडाविज्ञ नरेश सुवेदीका अनुसार लगभग चार सय वर्ष अघिसम्म कोशीमा पनि एकसिंगे गैडा रहेको विभिन्न अध्ययनले देखाएको बताए । अहिले पनि गैंडाका लागि उपयुक्त बासस्थल, हावापानी र घाँस त्यहाँ छ । त्यसैले कोशी गैंडाका लागि उपयुक्त हो, सुवेदीले भने । तर यो सँगै चुनौतीहरू पनि रहेको उनले बताए । गैंडाको सुरक्षा र स्थानीयसँग हुन सक्ने द्वन्द्वलाई ख्याल गरेर आगामी योजना बनाउनुपर्ने उनले सुझाए । उनको कथन छ, पहिला बर्दिया र शुक्लाफाँटामा पनि गैंडा थिएनन् । चितवनबाटै लगेका गैंडाले त्यहाँ अहिले बासस्थल भएको हो । त्यसैले कोशीमा पनि सम्भावना राम्रो छ ।भारत पश्चिम बंगालको पोवितरा वन्यजन्तु आरक्ष कोशीकै जस्तो गुणको भएको बताए । एक सय वर्ग किलोमिटरभन्दा कम क्षेत्रफलको सो ठाउँमा १०२ गैंडा भएको सुवेदीको भनाइ छ । कोशीको क्षेत्रफल १७५ वर्ग किलोमिटर छ । त्यसैगरी आमाबाट छुटेर उद्धार भएका बच्चा गैंडाको व्यवस्थापन चुनौतीपूर्ण बन्दै गएको छ । एकसिंगे गैंडाको मुख्य बासस्थल भारत असमको काजिरंगा निकुञ्जले त्यस्ता बच्चा गैंडा मानस निकुञ्जमा राख्ने गरेको सुवेदीले बताए । त्यसैले टुहुरा गैंडाको व्यवस्थापन र बासस्थल विस्तारमा यो कार्य उपयुक्त देखेको सुवेदीको भनाइ छ । कोशी टप्पु वन्यजन्तु आरक्षण चितवनबाट चार सय किलोमिटर पूर्वमा छ । पछिल्लो पटक सार्वजनिक गैंडा गणनाको नतिजाअनुसार देशभर ७ सय ५२ गैंडा छन् । तीमध्ये सबैभन्दा धेरै चितवन निकुञ्ज र आसपासमा ६९४ रहेका छन् । त्यसैगरी बर्दियामा ३८, शुक्लाफाँटामा १७ र पर्सामा तीन गैंडा थिए । सरकारले सन् १९८६ देखि २०१७ सम्म एक सय गैंडा बर्दिया र शुक्लाफाँटामा चितवनबाट स्थानान्तरण गरेर लगेको थियो ।"
सार्वजनिक यातायातको सकस,"धनगढीका धनीराम चौधरी करिब एक महिनादेखि उपत्यकामा बसेर आफ्नो खुट्टाको उपचार गराइरहेका छन् । लडेर नचल्ने भएको खुट्टाको राजधानीको वीर अस्पतालमा उपचार गराइरहेको उनले बताए । ललितपुरको खुमलटारमा आफन्तको कोठामा बसेर उनी उपचारका लागि दैनिक वीर अस्पताल धाइरहेका छन् । अस्पताल आउजाउ गर्न घण्टौं कुर्दासमेत सहजै गाडी चढ्न सक्दिनँ, उनले भने, कोचाकोच र भीडका अगाडि मजस्तो अशक्तलाई झनै गाह्रो छ । यात्रुको चाप बढी हुने स्थानहरू सुन्धारा, जमल, चाबहिल, कोटेश्वर, सातदोबाटो, लगनखेल, कलंकी, बालाजु, नयाँ बानेश्वर, भक्तपुरलगायत स्थानमा सवारी चालकले जबर्जस्ती यात्रु कोच्छन् । सिटमा बसेजति नै उभिने र ढोकामा झुन्डिने गरी यात्रु नभएसम्म सवारी चालकले गाडी गुडाउँदैनन् । यो दृश्य ट्राफिक प्रहरीले देखेर पनि नदेखेझैं गर्छन् । भक्तपुरको गठ्ठाघरमा बस्ने मनिता कँडेल बागबजारमा रहेको एक बैंकमा काम गर्छिन् । उनलाई अफिसको दैनिक कामको चापभन्दा बढी कसरी अफिस जाने र घर फर्किने भन्ने कुराले चिन्तित तुल्याउँछ । अघिपछि सामान्य लेन मिचेको भन्दै जरिवाना तिराउन सक्रिय बन्ने ट्राफिक प्रहरीले सार्वजनिक सवारी साधनमा जबर्जस्ती यात्रु कोच्नेलाई कारबाही गरेको देखिँदैन, उनले भनिन्, सिट संख्याभन्दा माइक्रोमा त्यसको झन्डै दोब्बर यात्रु राख्ने गरिएको छ । महिला, अशक्त र ज्येष्ठ नागरिकका लागि छुट्याइएको सिटमा उनीहरूले बस्न पाउँदैनन् । उस्तै परे साँझ परेपछि अशक्तलाई गाडी चढाउन सवारी चालक हिचकिचाउने उनको अनुभव छ । संविधान दिवसको अवसर पारेर असोज ३ बाट भौतिक पूर्वाधार तथा यातायात मन्त्रालयले द्रुत बस सेवा सुरू गरेको छ । उच्च तामझामका साथ भक्तपुरको सूर्यविनायकदेखि रत्नपार्कसम्म २५ वटा बसद्वारा त्यस्तो सेवा सुरू गरिए पनि यात्रुले भोग्ने कठिनाइमा कुनै कमी नआएको भुक्तभोगीहरू बताउँछन् । ट्राफिक जाम व्यवस्थापनका लागि भन्दै बिहान र साँझ कार्यालय जाने र फर्किने यात्रुलाई मध्यनजर गर्दै लेन नै छुट्याएर उक्त बस सेवा सुरू गरिए पनि ट्राफिक जाम घट्नुको साटो झन् बढ्न थालेको देखिँदै छ । द्रुत बस सेवा सुरू गरे पनि बिहान र साँझ यात्रुले गन्तव्यसम्म पुग्न कष्टकर यात्रा गर्नुपर्ने बाध्यता हटेको छैन । सिट अभावमा उभिएर वा झुन्डिएर यात्रा गर्नुपर्ने बाध्यता उस्तै छ ।वाग्मती प्रदेशमा १८ लाख सार्वजनिक सवारीसाधन दर्ता छन् । जसमध्ये अनुमानित करिब १२ लाख सवारीसाधन काठमाडौं उपत्यकामा गुड्छन् । गाडी चालकले यात्रु कोचे, दुःख दिए भनेर कतैबाट गुनासो आएको छैन, उपत्यका ट्राफिक प्रहरीका प्रवक्ता एसएसपी राजेन्द्रप्रसाद भट्टले भने, ठूला बसमा यात्रुलाई सहज हुने गरी उभिने व्यवस्था गर्नुपर्ने र कोचाकोच गरेर यात्रु चढाए कारबाही हुने कानुनी व्यवस्था छ ।"
चिनियाा विश्वास जित्ने दाहालको प्रयास,"(काठमाडौं) अमेरिकाको न्युयोर्कबाट सिधै चीनको हाउचङ ओर्लेका प्रधानमन्त्री पुष्पकमल दाहाल एक साता लामो भ्रमणमा व्यस्त छन् । उच्चस्तरीय राजनीतिक भेटवार्तासँगै ऊर्जा, भौतिक पूर्वाधार, कृषि क्षेत्रमा केही समझदारी भए पनि मेगाप्रोजेक्ट यसमा छुटेका छन् । छोटो अवधिमा गर्न सकिने परियोजनामा समझदारी गरी दाहाललाई चीनले व्यस्त राखेको छ । नेपालमा एमसीसीसँगको सम्झौता लागू भएपछि चीनको आशंका निवारण गर्न सफल भएको दाहालको बुझाइ छ । नेपाल र चीनबीच उच्च राजनीतिक तहमा भएको सौहार्दपूर्ण संवादले झन् विश्वास बढेको भ्रमण टोलीमा रहेका सचिवालय सदस्यलाई दाहालले बताएका छन् । उच्च राजनीतिक तहमा भएको खुला संवादले भ्रमणलाई फलदायी बनाएको छ । यसले दुई देशको सम्बन्धमा थप उचाइ प्राप्त गर्ने आधार तयार भएको छ, दाहालको भनाइ उद्धृत गर्दै स्वकीय सचिव रमेश मल्लले भने, भ्रमण सोचजस्तै सफल र भव्य भएको महसुस गरेका छौं । एमसीसीले नेपाल र चीनमा ल्याएको तरंगका कारण चीन भ्रमण अपेक्षित सफल हुनेमा प्रधानमन्त्री दाहालसँग केही आशंका थिए । दुई देशबीच सहमति भएर पनि कार्यान्वयनमा नआएको बेल्ट एन्ड रोड इनियसिएटिभ (बीआरआई) परियोजनामा चीनको असन्तुष्टिका कारण भ्रमण औपचारिकतामा सीमित हुने भय उनमा थियो । चिनियाँ राष्ट्रपति सी चिनफिङ र प्रधानमन्त्री ली छ्याङसँग भएको एक्लाएक्लै र संयुक्त राजनीतिक भेटवार्ताले उनी उत्साहित देखिएका हुन् । खासगरी नेपालचीन विद्युत् प्रसारण लाइनमा भएको समझदारी ऊर्जामा स्वायत्तता प्रदान गर्ने अपेक्षा दाहालको छ । उच्चस्तरीय राजनीतिक भेटवार्ताले उत्साहित दाहाल नेपालसँग सीमा जोडिएको ल्हासाको रिफ्रेसमेन्ट यात्रा गरी असोज १३ मा स्वदेश फर्किने कार्यक्रम छ । यो भ्रमणले नेपाली पक्षलाई उत्साह थपेको छ, चीनका लागि नेपाली राजदूत विष्णुपुकार श्रेष्ठले भने ।चीनको शक्तिशाली मानिएको राष्ट्रिय पिपुल्स कंग्रेसका अध्यक्ष एवं स्थायी कमिटी सदस्य चाओ लेजीसँग पनि प्रधानमन्त्री दाहालको भेटवार्ता भयो । चिनियाँ जनमुक्ति सेनाले उनलाई गार्ड अफ अनर अर्पण गर्दै सम्मान गर्यो भने उनले आफ्नै पार्टीको नामसँग जोडिएका चिनियाँ कम्युनिस्ट पार्टी (सीपीसी) का संस्थापक अध्यक्ष माओत्सेतुङको समाधिस्थलमा पुष्पगुच्छा अर्पण गरे । मंगलबार उनले छोङछिङ सहरमा कृषि विज्ञान एकेडेमीको अवलोकन गरी कृषि प्रविधिसम्बन्धी जानकारी लिए । जेठ तेस्रो साता भारत भ्रमणका क्रममा १० वर्षमा १० हजार मेगावाट विद्युत् निर्यात गर्ने सझदारीमा सन्तुष्ट देखिएका दाहाल चीनसँग प्रसारण लाइनमा समझदारी भएपछि खुसी देखिएको सचिवालयका एक सदस्यले बताए । खासगरी चिनियाँ राष्ट्रपति सीले प्रधानमन्त्रीज्यूको खुलेर प्रशंसा गर्दै गतिशील नेताका रूपमा चित्रण गर्नुभयो । नजिकको मित्रताको हैसियतले सहकार्यको प्रस्ताव राख्नु धेरै महत्त्वपूर्ण विषय हो, उनले भने, यसले प्रधानमन्त्रीज्यूको आत्मबल झन् बढेको छ । चीनका वरिष्ठ नेताहरूले नेपालले लिँदै आएको असंलग्न परराष्ट्र नीति खलबलिन सक्नेप्रति दाहाललाई सतर्क गराएका थिए । दाहालले यसमा नेपाल सगरमाथाजस्तै अटल रहेको बताएको सचिवालयले जनाएको छ ।कोभिडका कारण चीन आफैं आइसोलेसन मा रहेकाले नेपालमा अमेरिकाको प्रभाव बढ्दै गएको चीनको विश्लेषण छ । त्यसैले दाहालको यो भ्रमणसँग मध्यम र साना परियोजना अघि सारेर चीनले आफ्ना गतिविधि बढाउन चाहेको छ । नेपाल र चीनबीच राष्ट्रिय योजना आयोगमार्फत काम गर्ने समझदारी यसकै एउटा उदाहरण भएको विज्ञको बुझाइ छ । प्रधानमन्त्रीज्यूको यो भ्रमणले विश्व र क्षेत्रीय राजनीतिबाट उत्पन्न प्रश्नको समाधान गरेको छ, चीन मामिलाका जानकार रूपक सापकोटाले भने ।कोभिड महामारीपछि नेपालचीनबीच सरकारी, राजनीतिक, कूटनीतिक भ्रमणको शृंखला नै चलेको छ । कोभिडपछि तीन वर्ष अमेरिका र अन्य पश्चिमा देशको गतिविधि बढेकाले चीनले आफ्नो प्रभाव कम भएको महसुस गरेको सेन्टर फर नेपाल एन्ड एसियन स्टडिजका कार्यकारी निर्देशक मृगेन्द्रबहादुर कार्की बताउँछन् । महामारीपछि नेपालमा आफूले गुमाएको स्पेस लिन चीनले राजनीतिक र कूटनीतिक भ्रमण तीव्र पारेको उनको बुझाइ छ । प्रधानमन्त्री दाहालको भ्रमणबाट चीनले तीन सन्देश दिन खोजेको उनले बताए । पहिलो, हामी देखिने गरी नेपालमा गतिविधि गर्छौं । दोस्रो, हामी नेपालमा व्यस्त हुन्छौं । तेस्रो, हामी मध्यम र साना परियोजनामार्फत नेपाली जनतासमक्ष पुग्छौं, उनले भने, मध्यम र साना परियोजना पूरा गरेसँगै बीआरआई परियोजनालाई केन्द्रबिन्दुमा राख्छौं ।दाहालको भारत भ्रमणबारे साउथ एसिया इन्स्टिच्युट अफ दी कन्टेम्पोररी इन्टरनेसनल रिलेसन्स रिसर्च एकेडेमी अफ चाइना का डेपुटी डाइरेक्टर वाङ शिडाले भारतले लामो समयदेखि नेपालमा एकपक्षीय दृष्टिकोण अपनाएको उल्लेख गरेका छन् । चीनको सरकारी सञ्चारमाध्यम ग्लोबल टाइम्समा उनले लेखका छन्, बाह्य कनेक्टिभिटीमा भौगोलिक निर्भरताका अतिरिक्त नेपाल राजनीतिक, सामाजिक र सुरक्षा क्षेत्रमा पनि भारतको गहिरो प्रभाव र नियन्त्रणमा छ । यस्तो अवस्थामा राष्ट्रिय सार्वभौमसत्ता, स्वाधीनता र भौगोलिक अखण्डतामा सम्झौता नगरी भारतसँगको सम्बन्ध र बाहिरी विश्वबीच सुमधुर सञ्चार सुनिश्चित गर्ने नेपालको परराष्ट्र नीतिका लागि सधैं ठूलो चुनौती रहेको छ ।"
बेइजिङमा १३ बुँदे संयुक्त वक्तव्य,"काठमाडौं (कास) प्रधानमन्त्री पुष्पकमल दाहालको एक साता लामो चीन भ्रमणका क्रममा भौतिक पूर्वाधारको क्षेत्रमा केही नयाँ परियोजना र राजनीतिक विषयलाई समेटेर १३ बुँदे संयुक्त वक्तव्य जारी गरिएको छ । प्रधानमन्त्री दाहाल र समकक्षी ली छ्याङबीच सोमबार भएको द्विपक्षीय वार्तापछि जारी संयुक्त वक्तव्यमा भौतिक पूर्वाधार निर्माणमा विगतका कार्यक्रमलाई निरन्तरता दिने प्रतिबद्धतादेखि ताइवानको स्वतन्त्रतालाई अस्वीकार गर्ने तथा चीनविरोधी गतिविधि नेपाली भूमिमा हुन नदिने विषय उल्लेख छन् । अन्तरदेशीय विद्युत् प्रसारण लाइन निर्माण शीघ्र सुरु गर्नेदेखि चीनमा भैंसीको मासु निर्यात गर्नेसम्मका सहमति भएका छन् । कतिपय विषय समझदारी भएको वा निरन्तरता दिएको भन्दै वक्तव्यमा उल्लेख भए पनि ती विषयहरू कहिले, कसरी सञ्चालन हुने भन्ने स्पष्ट पारिएको छैन । संयुक्त वक्तव्यअघि प्रधानमन्त्री दाहालले चिनियाँ समकक्षी छ्याङसँग बेइजिङको ग्रेट हल अफ दी पिपुलमा सोमबार द्विपक्षीय वार्ता गरेका थिए । नेपाली पक्षले एक चीन सिद्धान्तप्रति दृढता प्रतिबद्धता दोहोर्याएको छ । जनवादी गणतन्त्र चीनको सरकारले नै सिंगो चीनको प्रतिनिधित्व गरेकामा सहमति हुँदै ताइवान चीनको अभिभाज्य भूभागको अंग रहेकामा स्वीकार गर्दै नेपाली पक्ष ताइवान स्वतन्त्रताको विपक्षमा रहेको छ, विज्ञप्तिमा भनिएको छ, नेपाल पक्षले तिब्बती मामिला चीनको आन्तरिक मामिला भएकाले नेपाली भूमिमा कुनै पनि पृथकतावादी गतिविधि हुन नदिने विषय दोहोर्याएको छ । पछिल्लो समयमा ताइवानको विषयलाई लिएर अमेरिकाचीनबीच तनाव बढेको छ । त्यस विषयमा चीनले आफ्नो पक्षमा अन्तर्राष्ट्रिय समर्थन खोज्दै आएको छ । चीनले भारतको धर्मशालामा निर्वासनमा रहेका तिब्बती धर्मगुरुका अनुयायीहरूले सञ्चालन गरेको गतिविधिलाई पृथकतावादी गतिविधि भन्ने गरेको छ । त्यसैगरी चिनियाँ पक्षले नेपालको स्वतन्त्रता, सार्वभौमिकता, भौगोलिक अखण्डतालाईकायमै राख्न दृढतापूर्वक समर्थन जनाउनुका साथै नेपालको राष्ट्रिय परिस्थिति अनुकूलको सामाजिक व्यवस्था र विकासको स्वतन्त्र छनोटलाई सम्मान गर्ने प्रतिबद्धतासमेत जनाएको छ ।१३ बुँदे वक्तव्यमा जलविद्युत्, सीमापार प्रसारण लाइन र सब स्टेसन निर्माण गर्दै ऊर्जा क्षेत्रमा सहकार्यको प्रतिबद्धतालाई दुवै पक्षले दोहोर्याएका छन् । नेपालचीनबीच विद्युत्मा सहकार्यका लागि कार्ययोजना बनाउने उद्देश्यले यथाशीघ्र दुवै पक्षले छलफल गर्नेछन्, वक्तव्यमा भनिएको छ । जसअनुसार जिलोङकेरुङरसुवागढीचिलिमेमा २२० केभीको प्रसारण लाइन निर्माण यथाशीघ्र सुरु गर्न दुवै पक्ष सहमत भएका छन् । नेपालतर्फको ४०० र २०० केभी प्रसारण लाइनलाई निर्माणको विषयमा सम्भाव्यता अध्ययन भए पनि चीनतर्फ बाँकी छ । अन्तरदेशीय प्रसारण लाइन निर्माणको कार्यलाई पुनः बढाउने विषयमा सहमति गरेर नेपालले चीनसँग पनि विद्युत् व्यापारको आधार तयार पारेको छ । यसअघि नेपालले भारतसँग यस्तै सम्झौता गरेको थियो । नेपाल र चीनको संयुक्त कार्यान्वयन संयन्त्र गठन गर्दै ऊर्जा क्षेत्रमा आपसी सहकार्यको प्रभावकारी कार्यान्वयन गर्न पनि दुवै पक्षले सहमति जनाएका छन् । चीनले लिजीनेचुङ सीमा बन्दरगाहको नेपाल क्षेत्रमा पूर्वाधार निर्माण गर्न सहयोग गर्ने भएको छ । दुई देशबीच रहेका पारम्परिक सीमा व्यापार बिन्दुलाई पनि पुनः खोल्ने समझदारी भएको जनाइएको छ । लिजीनेचुङ बन्दरगाह र झाङ्मुखासा सर्वसाधारणका लागि खोलिएकामा दुवै पक्षले स्वागत गरेका छन् । छेन्ताङकिमाथांका र रिवुओलाङचुङगोला बन्दरगाह खोल्ने विषयमा पनि दुई पक्षबीच कुराकानी जारी रहने उल्लेख छ । यातायात र राजमार्ग विस्तारका सन्दर्भमा यसअघि भएका सहमतिलाई कार्यान्वयनमा लैजानेबारे छलफल भएको छ । त्यस्तै टोखाछहरे सुरुङ मार्गको सम्भाव्यता अध्ययनलाई तीव्रता दिई नयाँ आयाम थप्न पनि दुवै मुलुक सहमत छन् । त्यस्तै काठमाडौं चक्रपथको दोस्रो चरणको विस्तारलाई पनि छिट्टै कार्यान्वयनमा लैजाने संयुक्त वक्तव्यमा उल्लेख छ ।जिलोङकेरुङकाठमाडौं सीमापार रेलमार्गको सम्भाव्यता अध्ययनमा भएको प्रगतिमा सन्तुष्टि जनाउँदै नेपाललाई रेल सञ्चालनका लागि चाहिने आवश्यक जनशक्तिलाई तालिम दिन र अरनिको राजमार्ग मर्मत परियोजनाको चौथो चरण सुरु गर्न चीन तयार रहेको जनाएको छ । चिनियाँ पक्ष स्याफ्रुबेंसीरसुवागढी राजमार्ग चाँडो मर्मत गर्न पनि तयार छ, वक्तव्यमा भनिएको छ । त्यस्तै, बेल्ट एन्ड रोड इनिसिएटिभ (बीआरआई) को कार्यान्वयनसम्बन्धी सम्झौतामा चाँडै हस्ताक्षर गर्नेसमेत उल्लेख छ ।बीआरआई कार्यान्वयनका लागि कार्ययोजना बनाउन दुवै पक्षले सहमति जनाएका छन्, संयुक्त वक्तव्यमा भनिएको छ । बीआरआईको विषयमा केही परियोजनाहरू नेपालले प्रस्ताव गरे पनि त्यसको लगानीको मोडालिटीका विषयमा सहमति जुट्न सकेको छैन । नेपालले बीआरआईको परियोजनाहरू अनुदान सहयोगमा निर्माण गर्नुपर्ने धारणा राख्दै आएको छ । चीनले बीआरआईअन्तर्गतका परियोजनाहरू साझा सहकार्य भएको भन्दै दुवै पक्षको लगानीमा जोड दिँदै आएको छ । नेपाल र चीन दुवैले पोखरासहित नेपालमा विमान कम्पनीलाई उडान भर्न र थप उडान सुरु गर्न प्रेरित गर्ने उल्लेख छ । दुई देशबीचको मैत्रीपूर्ण सम्बन्धको प्रतीकका रूपमा नेपालले चीनलाई गैंडा उपहार दिने प्रतिबद्धता जनाएको पनि वक्तव्यमा उल्लेख छ ।"
'पूर्वप्रधानमन्त्रीद्वय र मुख्य सचिवलाई किन मुद्दा चलाइएन ?,"(काठमाडौं)सर्वोच्च अदालतले ललिता निवास प्रकरणमा संलग्नमध्ये पूर्वप्रधानमन्त्रीद्वय माधवकुमार नेपाल र बाबुराम भट्टराई तथा तत्कालीन मुख्य सचिव लीलामणि पौड्याललाई मुद्दा नचलाउनाको कारण लिखित रूपमा पेस गर्न सरकारलाई आदेश गरेको छ । न्यायाधीश विनोद शर्माको एकल इजलासले सबुत प्रमाणसहित १५ दिनभित्र लिखित जवाफ पेस गर्न सरकारलाई भनेको हो । ललिता निवासको जग्गा हिनामिनामा पूर्वप्रधानमन्त्रीद्वय नेपाल र भट्टराई तथा मुख्य सचिव पौड्यालको पनि संलग्नता भएको भन्दै उनीहरूविरुद्ध पनि मुद्दा चलाइपाऊँ भनी वरिष्ठ अधिवक्ता बालकृष्ण न्यौपाने र अधिवक्ता रविन शर्माले सर्वोच्चमा असोज १ गते रिट दायर गरेका थिए । त्यसैमाथि सुनुवाइ गर्दै न्यायाधीश शर्माले आइतबार उक्त आदेश गरेका हुन् । सरकारले गत भदौ १० मा ललिता निवास प्रकरणमा संलग्न २८९ र मृत्यु भएका थप २१ लाई प्रतिवादी बनाई अभियोगपत्र दर्ता गरेको थियो । जसमा नेपाल, भट्टराई र पौड्यालको नाम छैन । मन्त्रिपरिषद्को निर्णय र प्रस्तावमा संलग्न माथिल्लो तहका पदाधिकारीविरुद्ध पनि अनुसन्धान गर्नू भन्ने सर्वोच्चको नजिरलाई बेवास्ता गर्दै सरकारले उनीहरूलाई उन्मुक्ति दिएको निवेदकको जिकिर छ । राजनीतिक शक्तिकेन्द्र र पहुँचदार व्यक्तिलाई शंकाको सुविधा दिने तर अड्डामा गई कानुनबमोजिम कर तिरी जग्गा खरिदबिक्री गर्ने सर्वसाधारणलाई भने प्रतिवादी बनाई अभियोग दायर गर्ने सरकारको निर्णय संविधानको धारा १८ मा उल्लिखित समानताको हकविपरीत भएको प्रश्न अदालतमा उठेको थियो । प्रहरीको केन्द्रीय अनुसन्धान ब्युरो, महान्यायाधिवक्ता कार्यालय र जिल्ला सरकारी वकिल कार्यालयले अनुसन्धान र अभियोग दायर गर्दा आफ्नो अधिकारको चरम दुरुपयोग गरी राजनीतिक आड र शक्तिको भरमा मूल निर्णयकर्तालाई छुटाएको दाबी निवेदक न्यौपानेको छ । उनीहरूलाई उन्मुक्ति दिने काम संविधान र अदालतको नजिरविपरीत भएकाले मुद्दा चलाउनुपर्ने मागअनुसार आदेश जारी गर्नपर्ने हो कि होइन भनेर सर्वोच्चले सरकारलाई प्रश्न गरेको छ । सरकारका नाममा दर्ता स्रेस्ता कायम भएको जग्गामा नक्कली मोही खडा गरी तिनलाई घुमाउरो बाटोबाट जग्गा दिलाउन मन्त्रिपरिषद्ले नै निर्णय गरेको अभियोगपत्रमा उल्लेख छ । अभियोगपत्रमा पूर्वप्रधानमन्त्रीद्वय नेपाल र भट्टराई तथा मुख्यसचिव पौड्यालको संलग्नता स्वीकार गरेर पनि उनीहरूविरुद्ध मुद्दा नचलाउनु कानुनी राजको सिद्धान्तविपरीत भएकाले सर्वोच्चले यसमा हस्तक्षेप गर्नुपर्ने निवेदकको जिकिर छ । तत्कालीन प्रधानमन्त्री नेपालले अनुसन्धान अधिकृतसँग प्रधानमन्त्री निवास विस्तार गुरुयोजना कार्यान्वयन गर्न ललिता निवासको जमिन चलाउने प्रस्तावलाई स्वीकृति दिएको स्वीकार गरेका थिए । उक्त प्रस्तावमा मोही कायम गरिएका विभिन्न व्यक्तिको नाम र जग्गाको विवरण उल्लेख गरिएको अनूसूचीसमेत संलग्न थियो । त्यसलाई पनि स्वीकृति दिएको नेपालले स्वीकार गरेका थिए । यसरी, नेपालको निर्णयका कारण ललिता निवासको जग्गा पछि टिकिन्छा गुठीको भएको र त्यसमा मोहीयानी हक लाग्ने व्यक्ति रहेको भन्ने किर्ते कागजातले स्वीकृति पाएको थियो । उक्त जग्गा भीमशमशेरको लालमोहरबाट प्राप्त गर्दा टिकिन्छा गुठी र यसका तथाकथित मोहीहरूको कुनै उल्लेख थिएन । राणा परिवारबाट उक्त जग्गा सरकारले कानुनबमोजिम अधिग्रहण गरी २०२२ जेठ २४ मा सरकारीकरण गराएको थियो । नेपालपछिका प्रधानमन्त्री भट्टराईले २०६९ असोज १४ गते मन्त्रिपरिषद्को बैठक डाकी उक्त जग्गा हुँदै नभएको टिकिन्छा गुठीका नाममा दर्ता स्वीकृति दिएका थिए । अनुसन्धान क्रममा लिइएको बयानमा उनले यो स्वीकार गरेका थिए । त्यस्तै, तत्कालीन मुख्यसचिव पौड्यालले अनुसन्धान क्रममा मलाई सोधिएको प्रश्नमा मन्त्रिपरिषद्को निर्णय प्रमाणीकरण गर्नेबाहेक अरू विषय मसँग सम्बन्धित छैन भनी जवाफ दिएका थिए । तर, भट्टराईले भने मन्त्रिपरिषद्मा निर्णयार्थ पेस हुने सम्बन्धित मन्त्रालयको प्रस्ताव मुख्यसचिवमार्फत पेस हुने भएकाले कुनै किसिमको कानुनी वा अन्य त्रुटि छैन भन्ने विश्वासमा निर्णय गरिन्छ भन्ने जवाफ दिएका थिए । आफूले मन्त्रिपरिषद्बाट गरेको निर्णय पौड्यालकै प्रस्तावमा भएकाले त्यसमा त्रुटि भए पौड्यालकै कारण त्रुटि भएकाले त्यसको जिम्मा पनि उनैले लिनुपर्नै भट्टराईको जवाफ थियो । मुलुकी फौजदारी कार्यविधि संहिता २०७४ को दफा ३१ मा कसुर गरेको शंका गरेको व्यक्तिलाई प्रतिवादी बनाउनुपर्ने उल्लेख छ । यसअनुसार पनि सरकारले नेपाल, भट्टराई र पौड्याल तीनै जनालाई अभियुक्त बनाउनुपर्नेमा उल्टै उन्मुक्ति दिएको प्रश्नमा अदालतले सरकारबाट जवाफ मागेको हो ।"
बेइजिङ जोड्ने छोङछिङको बाटो,"(काठमाडौं)चीनको केन्द्र शासित ४ ठूला नगरमध्येको एक हो, छोङछिङ । यसको पूर्वी क्षेत्रमा चिनियाँ राजधानी बेइजिङ, सांघाई र तियाङजिङ क्षेत्रमा छन् । छोङछिङ चीनको पश्चिम र दक्षिण क्षेत्रमा रहेको एक मात्रै नगरपालिका हो । नेपालको आधा भूभागभन्दा ठूलो क्षेत्रमा फैलिएको यो सहरमा नेपालको कुल जनसंख्याभन्दा धेरै छ । ८२ हजार ४ सय ५ वर्ग किलोमिटर क्षेत्रमा फैलिएको छोङछिङको जनसंख्या ३ करोड २० लाख छ । यान्सी तथा जिआलिङ नदीको संगममा रहेको छोङछिङ चीनको दक्षिणपश्चिममा रेल, सडक र जलमार्गले समुद्रसँग जोड्ने गरेको छ । पछिल्लो समय नेपालबाट चीन पुग्ने नेताहरूका लागि बेइजिङले बनाउने भ्रमण सूचीमा छोङछिङ अनिवार्यजस्तै बन्दै आएको छ । चीनको पश्चिमदक्षिणमा पर्ने छोङछिङलाई बेइजिङले किन यति महत्त्व दिएको छ ? चीन मामिलाका जानकारहरू नेपालसँग नजिकको पनि भएको र केन्द्रको रणनीतिक प्राथमिकतामा परेका कारण छोङछिङ विदेशी पाहुनाको भ्रमण सूचीमा अनिवार्यजस्तै बनेको बताउँछन् । चीनले बढी सहकार्य होस् भन्ने स्थानमा प्रमुख प्रतिनिधिमण्डलको भिजिट गराउने गरेको छ र निरन्तर रूपमा भ्रमण गराउँछ भने सम्बन्ध स्थापित भनेर हो । चीनले छोङछिङमा गराइरहेको भ्रमणले पनि त्यही देखाउँछ, चीनका लागि पूर्वनेपाली राजदूत महेश मास्केले भने, म चीनको राजदूत हुँदा पनि त्यहाँको भ्रमणमा लिएर गएका थिए । कुनै समयमा बेइजिङपछि छेन्दु निकै महत्त्वपूर्ण रहेको थियो । त्यसैगरी सियान रहेको थियो । अहिले छेन्दु धेरै स्थापित भइसक्यो । उनीहरूले छोङछिङलाई प्राथमिकता दिएको देखिन्छ । मास्केले तिब्बतसहितको क्षेत्रमा नेपालको सम्बन्ध होस् भनेर नै उनीहरूले निरन्तर रूपमा भ्रमणमा सो स्थान राख्ने बताए । मास्केका अनुसार नेपाली विद्यार्थीहरूको संख्या पनि उल्लेख्य परिमाणमा रहेको छ । एक साता लामो चीन भ्रमणमा रहेका प्रधानमन्त्री पुष्पकमल दाहाल हाङचउ र बेइजिङको भ्रमणपछि मंगलबार छोङछिङ पुगेका छन् । हाङचउमा चिनियाँ राष्ट्रपति सी चिनफिङसँग शिष्टाचार भेट गरेका प्रधानमन्त्री दाहालले बेइजिङमा समकक्षी ली छ्याङसँग द्विपक्षीय वार्ता गरेका थिए । छोङछिङमा प्रधानमन्त्री दाहाल विभिन्न कार्यक्रममा सहभागी हुनेछन् । प्रधानमन्त्री दाहाल भ्रमणको ठीक अघि चीन भ्रमणमा गएको एमाले महासचिव शंकर पोखरेल नेतृत्वको टोलीले आफ्नो भ्रमणको सुरुवात छोङछिङबाट सुरु भएको थियो । छोङछिङमा प्रधानमन्त्री दाहाल र चिनियाँ कम्युनिस्ट पार्टीका केन्द्रीय राजनीतिक विभागका सदस्य र छोङछिङ नगरपालिकाका समितिका सचिव युन ज्या जुनबीच मंगलबार भेट गरेका छन् । यिनै युन गत असारमा नेपाल आएका थिए । चिनियाँ कम्युनिस्ट पार्टीको पोलिटब्युरो सदस्यसमेत रहेका युनले त्यतिबेला नेपालको शीर्ष नेताहरूसँग भेट गरेका थिए । चीनले छोङछिङलाई केन्द्रमा राखेर दक्षिण एसियालाई जोड्न खोजेको देखिन्छ । २०७८ साल असोजमा नेपाल, पाकिस्तान, अफगानिस्तान, बंगलादेश र श्रीलंकाका राजदूतहरूलाई उपस्थितिमा चीनदक्षिण एसियाली मुलुक गरिबी उन्मूलन र सहकारी विकास केन्द्र स्थापना गरेको थियो । भुटानसँग चीनको कूटनीतिक सम्बन्ध छैन भने माल्दिभ्स र भारतमा त्यसमा सहभागी भएको छैन । केन्द्रको उद्घाटन समारोहमा चीनका लागि नेपालका तत्कालीन राजदूत महेन्द्रबहादुर पाण्डे सहभागी भएका थिए । भदौको अन्तिम साता एमाले भ्रमण टोलीको सदस्य भएर छोङछिङ पुगेका एमाले विदेश विभाग प्रमुख राजन भट्टराईले चीनको दक्षिणपश्चिम आर्थिक तथा औद्योगिक हिसाबले ठूलो सहर भएको बताए । जनसंख्याको हिसाबले विश्वकै सबैभन्दा ठूलो सहर हो । उनीहरूले छोङछिङ र छेन्दुलाई जोडेर ठूलो महानगर बनाउने गरी एकीकृत सहरी विकासको काम गराउँदै रहेछ, भट्टराईले भने, नेपालसहित दक्षिण एसियाको नजिकैको सबैभन्दा ठूलो सहर हो । जोडिन पनि सहज छ । त्यसको रेल्वे कनेक्टिभिटी छोङछिङदेखि छेन्दु हुँदा ल्हासा र सिगात्सेसम्म छ ।छोङछिङ बीआरआई (बेल्ट एन्ड रोड इनिसिएटिभ) को केन्द्रका रूपमा पनि रहेको छ र वित्तीय केन्द्र पनि हो । त्यहाँको युरोपको २ सय ३१ वटा सहरमा रेलबाट कार्गो जाने गरेको छ, भट्टराईले भने, यो सहर आधुनिक प्रविधिको विकासका लागि पनि चिनिन्छ । सहरमा बेलायत, क्यानडा, नेदरल्यान्ड्स, जापानसहितको १२ वटा देशको महावाणिज्य दूतावास छ । पछिल्लो समय चीनले तुलनात्मक रूपमा विकासमा पछि परेको पश्चिम क्षेत्रलाई विकास गर्ने जोड दिँदै आएको छ । चीनले छोङछिङलाई केन्द्रमा राखेर गर्ने गरेको छ । छोङछिङ महत्त्वपूर्ण भूरणनीतिक स्थानमा भएकाले चीनले दोस्रो विश्वयुद्धको समयमा युद्ध राजधानीका रूपमा रहेको थियो, चीनको सिचुवान विश्वविद्यालयका गाओ लियानले कान्तिपुरसँग भने, चीन सरकारले छोङछिङलाई पश्चिमी क्षेत्रको विकासका लागि महत्त्वपूर्ण रणनीतिक केन्द्रबिन्दु, बीआरआई र यान्सी नदी आर्थिक क्षेत्रबीचको सम्बन्धका रूपमा राखेको छ । गाओका अनुसार छोङछिङ र छेन्दु सहरलाई जुम्ल्याहा आर्थिक चक्रका रूपमा विकास गरेर चीनको पश्चिमदक्षिण क्षेत्रको आर्थिक तथा सामाजिक प्रगति गराउने योजना छ । छोङछिङ र छेन्दुबीचको दूरी करिब ३ सय किलोमिटर छ र दुवैलाई जोड्न सानोसानो स्तरका सहरहरू निर्माण गर्ने योजना चीनको छ । २०२० जुनमा हङकङबाट प्रकाशित हुने साउथ चाइना मोर्निङ पोस्टले चीनले गो वेस्ट नीति १९९९ मा सुरु गरे पनि २०२० को चिनियाँ कम्युनिस्ट पार्टीको राष्ट्रिय अधिवेशनको पूर्वसन्ध्यामा नयाँ नीति ल्याएको जनाएको छ । अमेरिकाको आर्थिक रूपमा चीनसँग अलग गर्ने (डिकप्लिङ) कार्य र कोरोना महामारीको प्रबन्धको कारण अन्तर्राष्ट्रिय रूपको विद्वेषपछि चीनले बृहत् तथा ऊर्जाले सम्पन्न पश्चिमी क्षेत्रको उपयोग गर्न खोजेको छ, पत्रिकाले लेखेको छ, भूराजनीतिक आइसोलेसन तथा निर्यातले बढाएको वृद्धिमा आउने सुस्तीलाई कम गर्न मध्य तथा पश्चिम क्षेत्रको विकास आह्वान गरिएको छ । अधिवेशनलगत्तै बेइजिङले विमानस्थल, रेल्वे र ऊर्जा परियोजनासहितको भौतिक पूर्वाधारको योजना शृंखलाबद्ध रूपमा घोषणा गरेको छ । चीनको तीन तिहाइ भूभाग ओगट्ने तर २५ प्रतिशत मात्रै जनसंख्या रहेको क्षेत्रमा उद्योगहरूलाई स्थानान्तरणका लागि विशेष सुविधाको घोषणा गरेको छ । जसमा १२ वटा प्रदेश तथा क्षेत्र पर्दछन् । जुन विकास कार्यक्रमहरू राष्ट्रपति सी चिनफिङको बेल्ट एन्ड रोड कार्यक्रमसँग मेल खाने गरी बनाइएको छ । काठमाडौं र छोङछिङबीच सिधा उडान हुने गरेको छ । काठमाडौंछोङछिङबीचको हवाई दूरी करिब २१ सय किलोमिटर छ जबकि सडक मार्ग भने ३४ सय किलोमिटर रहेको छ । चीनले आर्थिक विकाससँग नयाँ संरचनामा जाँदा छोङछिङलाई केन्द्रमा पश्चिम क्षेत्रको सुरक्षा मुख्यालय बनाएको छ । चीनले सन् २०१६ मा सैनिक संरचनामा परिवर्तन गर्दै सात क्षेत्रलाई पाँच वटा थिएटर कमान्ड निर्माण गरेको थियो । उत्तर, दक्षिण, पूर्व, पश्चिम र मध्य गरी पाँच कमान्ड छन् । त्यसमा सबैभन्दा ठूलो भूभाग पश्चिम थिएटर कमान्डभित्र पर्छ । यसको मुख्यालय छोङछिङमा छ । जसले चीनको दक्षिणतर्फको क्षेत्रलाई हेर्ने गरेको छ । जसमा भुटान, भारत, नेपाल, पाकिस्तान, अफगानिस्तानसहित पश्चिमतर्फ हेर्दछ ।"
सुचीको नेतृत्वमा दल,सन् १९८८ मा आजकै दिन (सेप्टेम्बर २७) मा म्यानमारमा नेसनल लिग फर डेमोक्रेसी (एनएलडी) को स्थापनाभएको थियो । लोकतन्त्रवादी नेतृ आङ सान सुचीको नेतृत्वमा स्थापित एनएलडी म्यानमारको प्रभावशाली राजनीतिक पार्टी हो । सन् १९९० मा म्यानमारमा भएको आमनिर्वाचनमा पार्टीले बहुमत प्राप्त गरेको थियो । तर सैनिक सरकारले उक्त नतिजा अस्वीकार गरेको थियो । सैनिक सरकारले २०१० को मे ६ मा एनएलडीलाई गैरकानुनी घोषित गर्दै सोही वर्षको नोभेम्बरमा हुने चुनावमा भाग लिन रोक लगाएको थियो । एनएलडीले २०११ को नोभेम्बरमा चुनावी प्रतिस्पर्धामा भाग लिने उद्देश्यले पार्टी दर्ता गर्ने घोषणा गरेको थियो । जसअनुसार सोही वर्षको डिसेम्बरमा संघीय निर्वाचन आयोगले दलको दर्ता स्वीकार गरेको थियो । २०१२ को उपनिर्वाचनमा ४५ मध्ये ४४ सिटमा प्रतिस्पर्धा गरेको एनएलडीले ४३ सिट जितेको थियो । २०१५ को चुनावमा दुवै सदनमा बहुमत ल्याएको एनएलडीले ५४ वर्षपछि पहिलो गैरसैनिक सरकार गठन गरेको थियो । तर २०२३ मार्च २८ सैनिक सरकार नियन्त्रित निर्वाचन आयोगले एनएलडीलाई अवैधानिक घोषित गरी विघटन गरेको हो ।
व्यावसायिक खेतीमा गाउँपालिका उपाध्यक्ष,"(सल्यान)कपुरकोट गाउँपालिका५ दयाकोटका ३८ वर्षीय प्रकाश भण्डारी गत वर्ष सम्पन्न स्थानीय तह निर्वाचनमा माओवादी केन्द्रबाट कपुरकोट गाउँपालिका उपाध्यक्षमा निर्वाचित भए । कार्यालय समयमा गाउँपालिकाको काममा व्यस्त हुने उनले साँझबिहानको समय भने तरकारी खेतीलाई दिइरहेका छन् । २०५६ सालदेखि तरकारी खेतीमा लागेका उनले सँगै २०५९ सालमा नमुना बालविकास बोर्डिङ स्कुल सञ्चालन गरे । झन्डै आठ वर्ष उनी विद्यालयको प्रिन्सिपल पनि भए । शिक्षण र कृषि व्यवसायसँगै राजनीतिमा आएका उनी पार्टीको पालिका अध्यक्षसमेत हुन् । झन्डै २४ वर्षदेखि कृषि पेसामा लागेकाले उनी आफूलाई कृषि अभियन्ताकै रूपमा चिनाउँछन् । उनी बिहान सबेरैदेखि ९ बजेसम्म झन्डै ४ घण्टा र बेलुकी करिब डेढ घण्टा तरकारीको गोडमेल, रेखदेख, सिँचाइ, मलखाद व्यवस्थापन लगायतका काममा व्यस्त हुन्छन् । तरकारी बिक्री गर्नका लागि बाहिर लैजान नपर्ने र खरिदकर्ता कपुरकोट हाटबजारसम्म आउने भएकाले उनी तरकारी खेतीमै रमाइरहेको बताउँछन् । खासै दुःख पनि छैन, भाउ र माग पनि बढिरहेको छ, उनले भने, म जीविकोपार्जनका लागि व्यावसायिक कृषिमा छु, राजनीति मेरो सेवामूलक काम हो ।भण्डारीले आफ्ना आमाबुवाले ०५२५३ देखि सुरु गरेको तरकारी खेतीलाई आफूले व्यावसायिक बनाएको बताए । महेन्द्र बहुमुखी क्याम्पसबाट अंग्रेजी र राजनीतिशास्त्रमा स्नातक तह उत्तीर्ण गरेका उनी ०५६ सालमा गाउँ फर्केर आफ्नो परम्परागत खेतीलाई व्यावसायिक बनाएका हुन् । म स्नातक तह सकाएर जागिर खोज्नतिर लागिन, गाउँ फर्किएर तरकारी खेतीमा लागेको हुँ, उनले भने, अहिले पनि आफूलाई जनप्रतिनिधिभन्दा पनि अगुवा किसानकै रूपमा चिनाउन चाहन्छु । किसानकै पक्षमा वकालत गर्दागर्दा आफू राजनीतिमा लागेको उनको भनाइ छ । भण्डारीले झन्डै २५ रोपनी जग्गामा काउली, बन्दा, टमाटर, भेडेखुर्सानी, काँक्रो, खुर्सानी, सिमी, बोडी, भान्टा, भिन्डीलगायत तरकारी फलाइरहेका छन् । गतवर्ष झन्डै १६ लाख रुपैयाँको तरकारी बिक्री गरेको उनको भनाइ छ । अहिले जनप्रतिनिधि भइसकेपछि धेरै समय तरकारी खेतीका लागि दिन सकेको त छैन, तर चटक्कै छाडेको छैन, उनले भने, जनप्रतिनिधिको पद समाप्त भएपछि मैले अपनाउने पेसा फेरि कृषि नै हो । उनको तरकारी खेतीमा उनका बाबुआमा र श्रीमतीले सहयोग गरेका छन् भने गाउँकै ४ युवाले रोजगारी पाइरहेका छन् । तरकारी खेतीबाटै घरबार जोडेका उनी ०५९ सालमा जिल्लाकै उत्कृष्ट किसानका रूपमा पुरस्कृत भए । स्थानीय युवालाई विदेशिनेभन्दा आफ्नै गाउँघरमा तरकारी खेती गरेर आयआर्जन गर्नतर्फ आफूले उत्साहित गरिरहेको उनको भनाइ छ । उनकै पहलमा पालिकाले बर्सेनि झन्डै एक करोड बजेट विनियोजन गरी एकीकृत कृषि व्यवसाय कार्यक्रम सञ्चालन गरिरहेको छ । जसबाट युवा किसानलाई अनुदान वितरण, खेती, प्रविधि र बजारीकरणमा सहयोगलगायत काम भइरहेको उनले जानकारी दिए ।"
दमक औद्योगिक पार्कमा चिनियाँ लगानी 'अनिर्णीत,"(दमक, झापा)दमक क्लिन इन्डस्ट्रियल पार्क (नेपालचीन मैत्रीपूर्ण औद्योगिक पार्क) निर्माणमा चिनियाँ लगानी र कार्ययोजना तय गर्ने भनिए पनि पार्कको विस्तृत अध्ययन रिपोर्ट (डीपीआर) नै नबन्दा यो महत्त्वाकांक्षी योजना अनिर्णीत हुने भएको छ । तत्कालीन केपी ओली सरकारले साढे ७ वर्षअघि निर्णय गरेको र ओली स्वयंले ३ वर्षअघि शिलान्यास गरेको पार्क निर्माणमा ६५ अर्ब रुपैयाँ लागत अनुमान गरिएको छ । यसबारेमा लगानी बोर्डले स्वीकृति प्रदान गरेको भए पनि लगानीको टुंगो भने लागेको छैन । झापाको दमक र गौरादह नगरपालिका तथा कमल गाउँपालिकाअन्तर्गत प्रारम्भिक योजनामा २२ सय बिघा क्षेत्रफलमा पार्क रहने भनिए पनि अहिले १२ सय बिघामा पार्कको क्षेत्र निर्धारण (डिमार्केसन) भएको छ । पार्क क्षेत्रमा रहेका बासिन्दालाई चीन सरकारको बेल्ट एन्ड रोड इनिसिएटिभ (बीआरआई) अन्तर्गत लगानी निर्धारण भइसकेको जानकारी दिइएको थियो । यसमा तिब्बतस्थित ल्हासा इकोनमिकल एन्ड टेक्नोलोजिकल डेभलपमेन्ट जोन र जिङफिङ जोइन्ट क्रिएसन कन्स्ट्रक्सन प्रोजेक्ट डेभलपमेन्टले लगानी खोज्ने भनिएको थियो ।चिनियाँ लगानीको प्रारम्भिक सूचना दिइए पनि नेपालतर्फ जग्गा (पार्क) को स्वामित्व विवाद, मुआब्जाको अन्योल र स्थानीय बासिन्दाको विरोधका कारण पार्क शिलान्यासमै सीमित भएको छ । पीडीए सहमतिका बहुपक्षीय वार्ताहरूसँगै सहमतिका आधार पहिल्याउन बाँकी छ, लगानी बोर्डका प्रवक्ता सहसचिव अमृत लम्सालले कान्तिपुरसँग भने । चीनको ल्हासास्थित कम्पनीले लगानी खोज्ने भनेर सहमति दिइएको भए पनि यसरी आउने सहयोग र लगानीलाई सधैं बेल्ट एन्ड रोड इनिसिएटिभ (बीआरआई) को पहल भन्न नमिल्ने उनले बताए । यो पार्क निर्माणको लगानी र जग्गाको स्वामित्व अन्योलबारे गत असार २२ मा तिब्बतको डिपार्टमेन्ट अफ कमर्सका अधिकारी झाउले ल्हासास्थित नेपाली महावाणिज्य दूतावासलाई तदारुकताबारेको पत्र लेखिसकेका थिए । त्यसपछि दूतावासले पठाएको तिब्बत डिपार्टमेन्ट अफ कमर्सको पत्र असार २४ मा परराष्ट्र मन्त्रालयमा र असार २८ मै औद्योगिक क्षेत्र व्यवस्थापन लिमिटेडमा दर्ता भइसकेको छ । तर सम्बद्ध निकायबाट यो पार्क निर्माणको योजना, स्वामित्व, मुआब्जासहित अल्झेको कामबारेमा निर्णय आइसकेको छैन, औद्योगिक क्षेत्र व्यवस्थापन लिमिटेडका कम्पनी सचिव भूषणकुमार उपाध्यायले भने । यस्ता औद्योगिक क्षेत्र स्थापनाको पहल र निर्णयमा सुरुमा लिमिटेडले स्थान छनोट तथा उद्योगको औचित्यबारे अध्ययन गर्ने नियम रहेकामा दमकको औद्योगिक पार्कका हकमा भने राजनीतिक दबाब तथा तत्कालीन एमाले सरकारको लबिइङ ले काम गरेको देखिन्छ । दमक औद्योगिक पार्क भनिएको स्थानमा मुआब्जा, सुकुम्बासी, भूमि आयोगका निर्णयको भोगाधिकारजस्ता विषय थाती छन् भन्ने सुनेका हौं, उपाध्यायले भने, यो परियोजनाबारे चर्चा निकै भए पनि कार्य रूपमा डीपीआर, पीडीएसहितका धेरै काम बाँकी देखिन्छ । तत्कालीन प्रधानमन्त्री ओलीले अनावरण गरेको प्रथम नागरिक धिमाल प्रतिमा लाई दमक नगरपालिकाको प्रांगणमा सानमानका साथ राखिएको छ । २०७५ भदौ १९ मा अनावरण गरिएको प्रतिमाको झन्डै २ किलोमिटर परतिर २०७७ फागुन १६ मा ओलीले नै उद्घाटन गरेको औद्योगिक पार्कको स्तम्भ छ, जहाँ वरपर गाईबाख्रा चरिरहेका भेटिन्छन् ।दमक चोक परतिर लभडाँडा भनेर कहलिएको कमल गाउँपालिका५ मा बसोबास गर्ने गजेन्द्र धिमालको कथा पनि उस्तै छ । उनी पनि आदिवासी जगेर्नाका नाममा उठीबास लगाइएका स्थानीय धिमाल हुन् । उनको खेतीयोग्य डेढ बिघा जमिन कमल गाउँपालिका४ मा थियो । औद्योगिक पार्कको लहर र दबाब बढ्दै गएपछि प्रतिबिघा ८ लाख रुपैयाँका दरमा उनले जग्गाको मुआब्जा पनि लिइसके । अहिले कमल५ मा रहेको ४ धुर जमिनमा घर बनाएर र सागसब्जी बिक्री गर्दै परिवारको जोहो टार्ने स्थितिमा उनी पुगेका छन् । गजेन्द्रका अनुसार कमल गाउँपालिकादेखि लखनपुर, बालुबथानसम्म गरेर ३५ भन्दा बढी स्थानमा धिमाल आदिवासीको उठीबास भइसकेको छ, यही पार्कका कारण ।लभडाँडाको त्यही घरआँगनमा भेटिएकी कमला बस्नेत, इन्द्रबहादुर बस्नेत, विष्णुबहादुर धिमाल सबैको हालत उस्तै देखिन्छ । न्यूनतम मुआब्जा रकमका भरमा उठीबास भएपछि धेरैजसो संघर्ष समिति बनाएर आन्दोलनमै लागेका छन् । पार्क क्षेत्रमा १ सयभन्दा बढी ठूला औद्योगिक कम्पनी स्थापना हुने, स्थानीयले रोजगारी पाउने, जलजमिनको यथोचित अनुपात मिलाइनेसहितका सपना बाँडेर स्थानीयवासीलाई उठीबास लगाइए पनि त्यसको न्यूनतम प्रबन्धसमेत हुन नसकेको दमकस्थित औद्योगिक क्षेत्रको मुआब्जा संघर्ष समितिका संयोजक खगेन्द्रबहादुर भट्टराईले बताए । मुआब्जा निर्धारण समितिले आफूखुसी र अन्यायपूर्वक रकम निर्धारण गरेकाले हामी आन्दोलनमा उत्रेका छौं, भट्टराईले भने, एउटै स्तर र हैसियतको जमिनमा पनि कमल, गौरादह र दमक नगरपालिकाले तय गरेको मुआब्जा फरकफरक छ । उही वर्गको जमिनका लागि कतै बिघाको ४५ लाख त कतै २८ लाख रुपैयाँ तोकेको देखिन्छ । हामी विकास र समुन्नतिका पक्षमा छौं, उनले भने, यसो भन्दैमा विकासका नाममा कसैको बसाइँ उठ्नु भएन । हामीले बाँच्नै पाएनौं भने विकासको के अर्थ ?मुआब्जा निर्धारण गर्दा आवादी, काँसघारी, खोलामा परेको जमिनजस्ता आधार राखेर रकम तोकिएको देखिन्छ । एउटै कित्ता बाटोले छोएको ३० मिटरभित्रको मूल्य एउटा छ भने त्यस परतिर आधा सस्तो छ । दमक नगरपालिकाभित्रै सरपटमा नापी नभएको ५५ बिघा जमिनको विवाद पनि यही औद्योगिक क्षेत्रमा आएर जोडिएको छ । जग्गाको मुआब्जा रकम दिने व्यवस्थामा तोकिएका अधिकृत रमेशराज नेपालका अनुसार गत असार मसान्तको तथ्यांकअनुसार २ सय ३८ बिघाका धनीहरू अझै पनि मुआब्जा लिन आएका छैनन् । विविध कारणले दोहोरो स्रेस्ता देखिएको, कोही धनीपुर्जा रहे पनि नापीमालपोत अद्यावधिक नभएका र केही मुआब्जा रकमका बारेमा गुनासो रहेर सर्वोच्च अदालतसम्म जानेहरू छन्, नेपालले भने, यो विवाद तत्कालै सुल्झने स्थितिमा छैन ।"
बस्ती अन्योलमा,"संखुवासभाबाट २०२३ सालमा मधेशको झापा, दमक सरेका राई खलकका १० घरपरिवार अहिले दमक१० का स्थायी बासिन्दा हुन् । हामी जम्मा १ सय ५० जति परिवार सदस्य छौं, सानो टिनले छाएको झुप्रे घरबाट बाहिर निस्कँदै घरमूली ६० वर्षीया सीता राईले भनिन्, मेरै परिवारको केही वर्ष अघिसम्म ९ बिघा नम्बरी जग्गा थियो, खोलाले लगेर पनि अहिले मेरै भागमा झन्डै डेढ बिघा छ तर सबै औद्योगिक पार्कमा परेकाले यता न उताको भएका छौं, सीताले भनिन्, अब मुआब्जा पनि ३४ लाख रुपैयाँ कट्ठा दिने भनेका छन् जबकि यहाँ धुरकै ३४ लाख रुपैयाँ चलेको छ ।घरपरिवारको लालपुर्जा साथैमा राखेर बसेका राई परिवारले यही अतिकम मुआब्जाका कारण रकम पनि थापेका छैनन् । बरु यत्तिकै खेती हुने र दुई कमाइ धान खेती हुने कुनै जमिन हामीलाई सट्टाभर्ना दिएमा हामी यो ठाउँ छाड्न तयार छौं, सीताले भनिन् । घोषित औद्योगिक क्षेत्रको समस्याबारे जानकार स्थानीय देवी दाहालले सरकारले जग्गा अधिग्रहण गर्नुअघि क्षेत्र रोक्का गर्नुपर्ने थियो, त्यसो गरिएन । त्यही कारण अनेक फाइदा खोज्दै जग्गा किनबेच गर्ने र मुआब्जा उठाउनेहरू अरू नै निस्किए, सही हकभोग गर्नेहरू भने अन्यायमा परेका छन्, दाहालले भने । प्राप्त विवरणअनुसार, औद्योगिक क्षेत्रको चार किल्लाभित्र सरकारी ऐलानी जग्गा मात्रै झन्डै ४ सय बिघा छ । यस्तै विभिन्न भूमि आयोग, सुकुम्बासी आयोगबाट जग्गाको पुर्जा प्राप्त गर्नेको संख्या ५७ छ, जोसँग २५ बिघा जमिन छ तर त्यसको मालपोतनापीमा भने रेकर्ड देखिन्न ।"
विधेयक संसद्मा लानुअघि नागरिकसँग परामर्श,"(काठमाडौं)विधेयक संसद्मा दर्ता गर्नुअघि सरोकारवालासँग छलफल गरेर मात्रै सार्वजनिक गर्नुपर्ने भएको छ । गुपचुप विधेयक अघि बढाउँदा समस्या देखिएपछि सरकारले नयाँ प्रावधानको प्रस्ताव गरेको हो । संसद्मा सरकारले दर्ता गरेको विधायन सम्बन्धमा व्यवस्थापन गर्न बनेको विधेयक मा यस्तो प्रस्ताव गरेको हो । शिक्षा मन्त्रालयले शिक्षा ऐन संशोधन तथा एकीकरण गर्न बनेको विधेयक छलफल नगरी गुपचुप संसद्मा दर्ता गरेकै कारण शिक्षक आन्दोलनरत छन् । मन्त्रिपरिषद्बाट स्वीकृत हुनेबित्तिकै निजी विद्यालय सञ्चालकले विद्यालय बन्द गर्ने धम्की दिएका थिए । सरकारले विधेयक संसद्मा दर्ता गर्नुअघि नै निजी विद्यालयको माग पूरा गरेर सिन्डिकेट कायम गर्न सहयोग गरिदिएको आरोप छ । त्यस्तै, विधेयकको विरोधमा आन्दोलन गरेको शिक्षक महासंघको माग पूरा गर्न सरकारले नयाँ थपिने दरबन्दीमा ७५ प्रतिशत आन्तरिक प्रतिस्पर्धा गरेर नयाँ पुस्तालाई शिक्षक बन्न बन्देज लगाएको छ । शिक्षा मन्त्रालयले विधेयक संसद्मा पेस गर्नुअघि सरोकारवालासँग छलफल नगरेका कारण यस्ता सम्झौता गर्नुपरेको कानुन मन्त्रालयको ठहर छ । संसद्मा पेस गर्नुअघि सरोकारवालासँग छलफल गरेर हरेक नागरिकले अपनत्व गरुन् भन्ने सरकारको चाहना हो, कानुनमन्त्री धनराज गुरुङले भने, हरेक विधेयकमा एकरूपता ल्याउन र ऐन कार्यान्वयन गर्न बनाइने नियमावली, निर्देशिका, कार्यविधिमा के समेट्ने भन्ने पनि स्पष्ट पार्न खोजेका छौं । सरकारले संसद्मा पेस गरेको विधेयकको तर्जुमा प्रक्रियामा सम्बन्धित मन्त्रालयले विषयविज्ञ र त्यस्तो विधेयकबाट प्रत्यक्ष रूपमा प्रभावित हुने सरोकारवालालाई छलफलमा सहभागी गराउनुपर्ने प्रस्ताव गरेको छ । मन्त्रालयले सर्वसाधारणसँग लिखित रूपमा राय सुझावसमेत माग गर्न सक्ने व्यवस्था राखिएको छ । जसले पालना गर्नुपर्ने हो, उसले कानुन बन्नुअघि नै थाहा पाउनुपर्छ भन्ने हो, मन्त्री गुरुङले भने, यो व्यवस्थाले मुलुकमा कुन कानुन बन्दै छ ? त्यसमा के प्रावधान राखिएको नागरिकले सुरुमै थाहा पाउनेछन् । विज्ञ र सर्वसाधारणले दिएको सुझावका आधारमा विधेयकको मस्यौदा परिमार्जन गरेर सम्बन्धित मन्त्रालयको वेबसाइटमा राख्नुपर्ने प्रस्ताव विधेयकमा राखिएको छ । यस्ता मस्यौदा ३० दिनसम्म वेबसाइटमा राख्नुपर्ने हुन्छ । सार्वजनिक गर्दा विधेयकको मस्यौदामा कुन समस्या सम्बोधनका लागि निर्माण गर्नुपरेको हो त्यसको कारण, मौलिक हक तथा मानव अधिकारको क्षेत्रमा पर्ने प्रभाव, दिगो विकासको लक्ष्य हासिल गर्न पुग्ने सहयोग, सुशासन प्रवर्द्धनमा पर्ने प्रभाव उल्लेख गर्नुपर्ने हुन्छ । स्थानीय, प्रदेश र संघको साझा अधिकारको विषयमा विधेयक बनाउँदा तीनै तहको विषयगत समितिसँग छलफल गर्नुपर्ने प्रस्ताव राखिएको छ । यसअघि कानुन र अर्थ मन्त्रालयको मात्रै परामर्श लिने गरेकामा अब फौजदारी न्यायसँग सम्बन्धित विषय र सरकारवादी भई मुद्दा चलाउने विषयमा महान्यायाधिवक्ताको कार्यालय, अन्य मन्त्रालय वा निकायसँग सम्बन्धित भएमा परामर्श लिनुपर्ने प्रावधान राखिएको छ । संसद्मा दर्ता गरेको विधेयकमा ऐनमा केके समेट्नुपर्छ, के राख्नुहुँदैन ? नियमावलीमा के राख्ने ? निर्देशिका, कार्यविधि, मापदण्डमा समावेश गर्न सकिने विषय उल्लेख छ । कानुन बनेपछि त्यसको कार्यान्वयनको अवस्थासमेत मापन हुने प्रावधान विधेयकमा राखिएको छ । ऐन कार्यान्वयन सुरु भएको पाँच वर्ष पूरा भएपछि कानुन मन्त्रालयले मापन गर्ने प्रस्ताव गरिएको हो । कतिपय कानुन बने पनि कार्यान्वयन नभएपछि अब यसको अनुगमन गर्नुपर्ने प्रस्ताव छ ।यस्तै, संसद्मा पेस हुने विधेयकको सूची अग्रिम तय हुने भएको छ । हरेक मन्त्रालयले बनाउनुपर्ने कानुनको सूची हरेक वर्षको जेठमा कानुन मन्त्रालयमा पठाएपछि त्यसका आधारमा कार्यतालिका बनाउन लागिएको हो । सरकारले संसद्मा दर्ता गरेको विधेयकमा प्रत्येक मन्त्रालयले चालु आर्थिक वर्षमा निर्माण गर्नुपर्ने विधेयक पहिचान गरी जेठभित्र विधेयकको प्राथमिकताक्रम खुलाई कानुन मन्त्रालयमा पठाउनुपर्ने प्रस्ताव गरिएको हो । संसद्मा बिजनेस नभएपछि बैठक नै बस्न नसक्ने भएपछि सरकारले वर्षभरि बन्ने कानुनको जानकारी संसद्लाई अग्रिम दिन लागेको हो । सरकारले उपलब्ध गराउने जानकारीका आधारमा संसद्ले आफ्नो वार्षिक क्यालेन्डर बनाउन सक्ने संसद् सचिवालयले जनाएको छ । कानुन मन्त्रालयले सम्बन्धित मन्त्रालयसँग छलफल गरी संसद्मा पेस गर्न विधेयकको प्राथमिकताक्रम निर्धारण गरी वार्षिक कार्यतालिका निर्धारण गर्न लागिएको हो । वार्षिक कार्यतालिका कानुन मन्त्रालयले संसद्मा पठाउनेछ, विधेयकमा भनिएको छ । संसद्बाट बन्ने कानुनलाई गुणस्तरीय बनाई कानुन निर्माणलाई एकरूपता कायम गर्न कानुन मन्त्रालयले विधायन सम्बन्धमा व्यवस्था गर्न बनेको विधेयक संसद्मा ल्याएको जनाएको छ । कानुन नभएको विषयलाई नयाँ विधेयक बनाउन आवश्यक पर्ने ढाँचा र प्रक्रिया कस्तो हुने भन्ने विधेयकमा राखिएको छ ।"
रेलमार्ग प्रभावितहरूद्वारा आन्दोलनको चेतावनी,"बिर्तामोड (कास) पूर्वपश्चिम विद्युतीय रेलमार्गअन्तर्गत काँकडभिट्टाइनरुवा खण्डका प्रभावितहरूले तत्काल मुआब्जा नदिए आन्दोलन गर्ने चेतावनी दिएका छन् । झापा, मोरङ र सुनसरीका रेलमार्ग प्रभावितले आइतबार झापाको सुरुंगामा भेला भएर निजी जग्गा वर्षौंदेखि रोक्का राखेर सरकार चुप बसेकाले तत्काल मुआब्जा नदिए सरकारविरुद्ध आन्दोलन गर्ने चेतावनी दिएका हुन् । सरकारले रेलमार्ग बनाउने भन्दै तीन वर्षदेखि जग्गा रोक्का राखेर सर्वसाधारणलाई अप्ठ्यारोमा पारेको उनीहरूको गुनासो छ । माग सम्बोधन नभए कानुनी उपचारसहितको आन्दोलनमा उत्रने रेल्वे प्रभावित तथा मुआब्जा समन्वय समिति कोशी प्रदेशका महासचिव रञ्जित प्रसाईंले जानकारी दिए । उनीहरूले माग सम्बोधनका लागि तीन वटै जिल्लाका रेलमार्ग प्रभावित क्षेत्रका सांसदसहित उच्च तहको ध्यानाकर्षण गराउने निर्णय गरेका छन् । तीन जिल्लाका ५ हजार ४ सय २४ कित्ताका सयौं बिघा जग्गा सरकारले तीन वर्षदेखि रोक्का राख्दा सर्वसाधारणको घरव्यवहार तथा व्यापार व्यवसाय चौपट भएको समन्वय समितिका कोशी प्रदेश संयोजक डा लक्ष्मी मैनालीले बताए । रेलमार्ग बनाउने भनेर हाम्रो जग्गा तीन वर्षदेखि रोक्का राखेर सरकार भने चुप लागेर बसेको छ, उनले भने, सरकारले हामीलाई तत्काल मुआब्जा दिनुपर्यो, होइन भने परियोजना खारेज गर्नुपर्छ । काँकडभिट्टाइनरुवा खण्ड १०६ दशमलव ५९ किलोमिटरमा पर्ने तीन जिल्लाका १८ पालिकाअन्तर्गत ६३ वटा वडा हुँदै रेलमार्ग निर्माण हुने रेल विभागले जनाएको छ । ती वडामा ५ सय १२ दशमलव ६९ हेक्टर जमिन खेतीयोग्य, ५३ दशमलव ६१ हेक्टर जल क्षेत्र, ३३ हेक्टर बस्ती र १९ दशमलव ६० हेक्टर वन क्षेत्र प्रभावित हुने विभागको तथ्यांकमा उल्लेख छ । यस खण्डको रेलमार्ग निर्माणका लागि ४ हजारभन्दा बढी घरसहितका संरचना प्रभावित हुने विभागले जनाएको छ । रेलमार्गका कारण मेरो व्यवहार पूरै बिग्रिसकेको छ । सरकारले मुआब्जा पनि दिँदैन, रेलमार्ग बन्छ भन्ने हल्लाले जग्गा बिक्री पनि भइरहेको छैन, झापा कनकाई नगरपालिका९ का सुनील राजवंशीले भने, न जग्गा बेचेर बैंकलाई ऋण तिर्न सकेको छु, न त जग्गा बैंकिङ गरेर विदेश नै जान सकिरहेको छु । २ बिघा १० कट्ठा जग्गा रहेका उनको रेलमार्गमा १६ कट्ठा परेको छ । १६ कट्ठा जग्गा मात्र परे पनि रेलमार्ग बन्छ भन्ने हल्लाका कारण दायाँबायाँको जग्गासमेत किनबेच ठप्प छ, उनले भने ।परियोजनाको काम थालिएको तीन वर्षमा मोरङमा डिमार्केसनको कामसमेत सम्पन्न नभएको प्रति पनि प्रभावितहरूको आपत्ति छ । उनीहरूले सरकारी बेवास्ताको पीडा सर्वसाधारणले भोग्न बाध्य भएको बताए । हाम्रो जग्गा रोक्का राखेर सरकारले हामीलाई नै पीडा दिने काम गरेको छ, समन्वय समितिका मोरङ संयोजक रमेश दाहालले भने, सरकारले रेल परियोजना अघि बढाउन सक्दैन भने डीपीआरसहित नै परियोजना खारेज गर्नुपर्छ । पीडित डिल्लीरमण खतिवडाले रेलमार्ग प्रभावितलाई मुआब्जा वितरण तथा परियोजनाखारेजीको काम सरकारले तत्काल अघि नबढाए आन्दोलनमा उत्रिनुको विकल्प नहुने बताए ।"
नेता बोकेर उडेपछि चिकित्सक अलपत्र,"मुगु (कास) टिकट काटिसकेका यात्रु छाडेर समिट एयरको विमान नेकपा माओवादीका उपमहासचिव मातृका यादवसहितको टोली बोकेर नेपालगन्जतर्फ उडेपछि चर्को आलोचना भएको छ । मंगलबार बिहान रारा विमानस्थलदेखि नेपालगन्ज जाने समिटको विमानमा यादवसहित कर्णाली प्रदेशका पूर्वमुख्यमन्त्री महेन्द्रबहादुर शाही, प्रदेश अध्यक्ष विमला केसी, धर्मराज शाह र प्रकाशबहादुर शाहीलाई पठाएपछि १६ जना चिकित्सकको टोली बिहान ७ बजेदेखि अपराह्न ३ बजेसम्म एयरपोर्टमै अलपत्र परेको हो । अर्को फ्लाइट पठाएपछि चिकित्सक नेपालगन्ज पुग्न पाएका हुन् । भीआईपीको सिट मिलाउनुपर्ने भएकाले ५ जना डाक्टरको टोली छुटाएर अरू डाक्टरलाई जानुस् भन्दा सबै एकैचोटि जान खोज्दा समस्या आएको समिट एयरका स्टेसन इन्चार्ज महेन्द्र भामले बताए । माओवादीका नेता आजै दोलखा जानुपर्ने भएपछि डाक्टर छुटाएर पठाउनुपर्ने बाध्यता भयो, उनले भने, डाक्टरको आधा टोली जान नमानेपछि ५ जना माओवादीका नेतासहित १६ जनालाई टिकट दिएर नेपालगन्ज पठाइएको हो । चिकित्सकहरू जुम्लास्थित कर्णाली स्वास्थ्य विज्ञान प्रतिष्ठानको कार्यक्रमका लागि आएका थिए । समिट एयरमा हाम्रो फिर्ती टिकट थियो तर माओवादी नेताका कारण जान पाइएन, चिकित्सक प्रमोद लामिछानेले भने, हामी १६ जनालाई पठाएर माओवादी नेता पछि गएको भए पनि हुन्थ्यो । पछि समिटले नेपालगन्जबाट दोस्रो फ्लाइट पठएर छुटेका १६ चिकित्सकलाई दिउँसो ३ बजे नेपालगन्ज पुर्याएको थियो ।"
"डाक्टरमाथि आक्रमणमा मेलमिलाप होइन, कानुनी कारबाही गर","हेटौंडामा दुई डाक्टर कुटिएको घटना सेलाउन नपाउँदै विभिन्न अस्पतालमा अहेवडाक्टरमाथि आक्रमणका शृंखला सार्वजनिक भइरहेका छन् । दुई सातायता कञ्चनपुर, लमजुङ र पोखराको मणिपाल लगायत अस्पतालमा डाक्टर तथा स्वास्थ्यकर्मीमाथि आक्रमण भएको छ । आक्रमण बढेपछि डाक्टरहरू सुरक्षा माग गर्दै सडकमै ओर्लिएका छन्, कतिपय अस्पतालमा सेवा बन्द गरेका छन् । मानव जीवनको सुरक्षामा खटिनुपर्ने डाक्टरहरू यसरी आफ्नै व्यक्तिगत सुरक्षाका लागि पटकपटक अनुनय गर्नुपर्ने अवस्था निम्तिनु दुःखद छ । हेटौंडाको सन्चो अस्पतालमा कार्यरत दुई डाक्टरमाथि आक्रमण भएपछि आन्दोलनमा उत्रिएको नेपाल चिकित्सक संघसँग गत भदौ ३१ मा सरकारले सहमति गरेको थियो, जसमा स्वास्थ्यकर्मी तथा स्वास्थ्य संस्थाको सुरक्षामा नेपाल सरकारका सरोकारवाला निकाय प्रतिबद्ध रहने भनिएको थियो । तर त्यसकै पर्सिपल्ट कञ्चनपुरको बेलौरीस्थित श्रीपुर प्राथमिक स्वास्थ्य केन्द्रमा घाइतेको उपचारमा खटिएका अहेव नरेन्द्रप्रसाद गैरेमाथि हातपात भयो । लमजुङ जिल्ला अस्पतालमा गत आइतबार राति डा सन्दीप अधिकारीलाई वडाध्यक्ष ऋषिराम बस्नेतले कुटपिट गरे । आफन्त बिरामीलाई वार्डमा सार्न मन्जुरीनामा बनाउने क्रममा वडाध्यक्ष बस्नेत हातपातमा उत्रिएका हुन् । पोखराको मणिपाल अस्पतालमा लमजुङको सुन्दरबजार७ की ५७ वर्षीया बिरामी सुकमाया दुराको सोमबार दिउँसो मृत्यु भएपछि आफन्तले उपचारमा संलग्न आवासीय चिकित्सक अनिल शाहमाथि हातपात गरे । मिर्गौला रोगी दुरालाई आइतबार अस्पतालको आकस्मिक कक्षमा भर्ना गरिएको थियो । भोलिपल्ट आईसीयूमा उनको मृत्यु भएको थियो । स्वास्थ्यजस्तो संवेदनशील क्षेत्रमा कार्यरत पेसाकर्मीमाथि आक्रमणका घटना निन्दनीय छन् । आक्रमणका घटना बढेपछि कडा प्रावधान राखेर सरकारले गत वर्ष स्वास्थ्यकर्मी तथा स्वास्थ्य संस्थाको सुरक्षासम्बन्धी ऐन संशोधन गरेको थियो । संशोधित ऐनमा स्वास्थ्यकर्मी वा स्वास्थ्य संस्थामा कार्यरत कर्मचारीलाई कुटपिट गर्ने वा शारीरिक रूपमा चोट पुर्याउने तथा स्वास्थ्य संस्थामा तोडफोड वा हानि गर्ने व्यक्तिलाई तीन वर्षसम्म कैद वा तीन लाख रुपैयाँसम्म जरिवाना वा दुवै सजाय हुने व्यवस्था छ । यस्तै धम्की, गालीगलौज वा अभद्र व्यवहार गरे एक वर्षसम्म कैद वा एक लाख रुपैयाँसम्म जरिवाना वा दुवै सजाय हुने कानुनी प्रावधान छ । तर, कानुनी व्यवस्था कार्यान्वयनभन्दा पनि मेलमिलापमा जोड दिने प्रवृत्तिले आक्रमणका घटना भइरहेका हुन सक्छन् । स्वास्थ्यकर्मीमाथि आक्रमणमा संलग्न कोही कसैले उन्मुक्ति नपाउने सुनिश्चित हुनुपर्छ । आफ्नै असुरक्षाको भयले स्वास्थ्यकर्मीको मनोबल कमजोर बनाउँछ । यसले एकातिर उपचार सेवा प्रभावकारी बन्न सक्दैन भने अर्कातिर पलायन बढाउन सक्छ । त्यसैले स्वास्थ्य संस्था र स्वास्थ्यकर्मीको सुरक्षा सरकारको उच्च प्राथमिकतामा पर्नुपर्छ । डाक्टरहरूले बिरामीलाई सकेसम्म निको पार्ने कोसिस गरिरहेका हुन्छन् तर उनीहरूले कसैलाई अजरअमर बनाउन सक्दैनन्, त्यस्तो शिक्षा र व्यवस्था अहिलेसम्म संसारमा कहींकतै छैन । तर, अस्पताल पुगेको बिरामी किन बाँचेन भनेर आक्रमण गर्ने हो भने स्वास्थ्य सेवाको परिभाषा नै बदल्नुपर्ने हुन्छ । अझ, हाम्रो देशमा अधिकांश जिल्ला अस्पताल र ग्रामीण क्षेत्रका स्वास्थ्य संस्थाले सीमित जनशक्ति र पूर्वाधारका भरमा उपचार सेवा सञ्चालन गरिरहेका हुन्छन् । अधिकांश ठूला र सुविधासम्पन्न अस्पतालमा पनि डाक्टरहरू कामको धपेडीमा हुने समस्या छ । त्यस्तो अवस्थामा डाक्टरहरूबाट कहिलेकाहीं कमजोरी वा लापरबाही पनि हुन सक्ला । बिरामी पक्षलाई उपचारमा हेलचेक्य्राइँ भएको लागे छानबिन र कारबाहीका लागि विधिवत् प्रक्रियामा जाने बाटो छ । तर, कानुनी उपचार खोज्नुको साटो भौतिक आक्रमणमै उत्रिनु दण्डनीय छ । स्वास्थ्य संस्था र स्वास्थ्यकर्मीमाथि आक्रमण हुनासाथ स्वास्थ्य सेवा प्रभावित हुने गरेका छन् । असुरक्षित महसुस भएपछि सुरक्षाको सुनिश्चितता माग्दै डाक्टर आन्दोलनमा उत्रने गरेका छन् । सबैभन्दा महत्त्वपूर्ण, डाक्टरहरू आन्दोलनमा उत्रनै नपर्ने वातावरण सरकारले तयार पार्न सक्नुपर्छ । तर आन्दोलन घोषणा गर्दा पनि उपचार सेवालाई निरन्तरता दिन सके पेसाप्रतिको सम्मान चुलिनेछ । डाक्टरले उपचारमा लापरबाही गरेको विषय होस् वा डाक्टरमाथि आक्रमणको घटना, कानुनी कारबाही प्रक्रियामा सम्बन्धित निकायको तदारुकता हुनुपर्छ । यस्ता विषयलाई मेलमिलापबाट सल्टाउनतिर लाग्नु भनेको फेरि उही घटनाक्रमलाई निम्त्याउनु हो ।"
राहत शिक्षकलाई घर फर्काउने वातावरण मिलाऊ,"कुनै पनि राष्ट्रको विकासको आधारशिला, त्यस देशको शिक्षा पद्धतिमा टिकेको हुन्छ । नेपालमा वैज्ञानिक रूपले २०२८ देखि योजनाबद्ध ढंगले बढाएको राष्ट्रिय शिक्षा पद्धतिको योजनाले २०३६ सम्मको अवधिमा मानव संसाधन व्यवस्थापनमा रहेको कमजोरीको कारण शिक्षकहरूलाई गोलबद्ध हुने मौका दियो । २०३६ को शैक्षिक आन्दोलनले शिक्षकको तह र योग्यता अनुसार एक पटकलाई समष्टिगत रूपमा सबैलाई स्थायी गरियो । निजामती कर्मचारीसरह सञ्चयकोष कट्टीको व्यवस्था गरियो । शिक्षकको सबै माग पूरा नभएपछि निजामती र शिक्षकबीच ठूलो विभेद रह्यो । यसले शिक्षकहरूले २०४२ सालमा राजधानीकेन्द्रित आन्दोलन गर्नुपरेको थियो । यो आन्दोलनबाट शिक्षकहरूले पेन्सन सुविधा र ट्रेड युनियनको अधिकार पाएको देखिन्छ । २०७२ मा संविधान घोषणा गरेपछि पनि ८ जना शिक्षामन्त्री फेरिए । तर अझै शिक्षा विधेयक बन्न सकेको छैन । जसका लागि विधेयक बनाउने हो त्यसलाई बेवास्ता गरेर पटकपटकको विरोधका बावजुद सरकारले बलजफ्ती शिक्षा विधेयक प्रतिनिधिसभामा दर्ता गरेको छ । शिक्षकहरूको साझा ट्रेड युनियन नेपाल शिक्षक महासंघले २०८० असोज ३ गते देशभरिका शिक्षकलाई राजधानीमा ओराल्यो । शिक्षकको विशाल प्रदर्शन गर्यो । नेपाल शिक्षक महासंघ, सरकार र शिक्षकहरूको संघसंगठनको रोहबरमा छबुादे सम्झौता भयो । खासमा विशेष गरी राहत शिक्षक, साबिक उमावि शिक्षक, अस्थायीकरार शिक्षक, सिकाइ अनुदान शिक्षक, विशेष शिक्षा शिक्षक, प्राविधिक धारका शिक्षकहरू आफ्नो भविष्यप्रति अन्योलमा भएकाले सडकमा उत्रेका थिए । सरकारसँग छबुादे सम्झौता गरेपछि राहत शिक्षकबाहेक सबैजसो सहमत भएका छन् । आन्तरिकतर्फ प्रतिस्पर्धा गर्न पाउने व्यवस्था भए पनि राहत शिक्षकले किन आन्दोलन गरे बुझ्न सकिएको छैन । राहत शिक्षक संघर्ष समितिका अगुवा शिक्षकहरूले सम्झौताको विरोध गर्दै धर्नालाई निरन्तरता दिनु आश्चर्यजनक रहेको छ । उनीहरूको यो हठको कारण बुझ्न सकिएको छैन । के यो आन्तरिक प्रतिस्पर्धाको सामना गर्ने आत्मबलको कमी त होइन ? शिक्षक महासंघ र सरकारबीच गत असोज ५ गते भएको सम्झौता सकारात्मक छ । राहत शिक्षकहरूले संघर्ष होइन प्रतिस्पर्धाका लागि तयार हुनुपर्छ । प्रतिस्पर्धा नगर्नेहरूका लागि सहज अवतरणको व्यवस्था मिलाउन शिक्षक महासंघले सरकारसँग पुनः वार्ता गर्नुपर्छ । महेन्द्रसिंह बम, टीकापुर१, कैलाली"
सन्दीपको फैसलामा किन ढिलाइ ?,"अन्तर्राष्ट्रिय क्रिकेटर सन्दीप लामिछानेविरुद्धको जबर्जस्ती करणीको मुद्दा ११ महिनामा २९ पटक पेसी चढाएर फैसला रोकिएको छ । यति लामो अवधिमा न्यायाधीशले एउटा मुद्दाको फैसला गर्न किन सकिरहेका छैनन् ? न्यायपालिका यस्तो हुन्छ ? यही आधारमा नेपालका न्यायालयभित्र अनियमितता हुने ठोकुवा गर्दा पक्कै गलत नहोला । हाम्रा न्यायमूर्तिले निर्दोषलाई दोषी र दोषीलाई निर्दोष करार नगर्लान् भन्न सकिन्न । विगतका कतिपय घटनामा त्यो अवस्था देखिएको पनि छ । सबै प्रमाण छ पीडित र पीडक दुवै उपस्थित भएको र मुद्दाको अंग पुगेको अवस्थामा मुद्दा किन फैसला हुन सक्दैन ? यदि सन्दीप दोषी भए कानुन अनुसार कारबाही होस् । होइन भने निर्दोष साबित गरेर फैसला गरियोस् । सधैं झुलाएर मानसिक तनाव दिने काम गर्नु पनि पक्कै उचित होइन । एउटा मुद्दा फैसलाका लागि झन्डै एक वर्षदेखि मानसिक तनावमा बस्नुपर्ने भएपछि यस्ता खेलाडीले कसरी खेलमा प्रतिस्पर्धा गर्न सक्छ ? उनलाई बलात्कारको मुद्दा लागेका खेलाडीको रूपमा चिनिन थालेको छ । यसप्रति सम्बन्धित निकाएको ध्यान किन जाँदैन ? जबर्जस्ती करणीजस्तो मुद्दामा किन लापरबाही गरिँदैछ ? अन्य मुद्धालाई थाती राखेर भएपनि यो मुद्धा चाँडो फैसला हुनुपर्थ्यो । न्यायालयको अवस्था कस्तो छ भन्ने हाल सालै भएको न्यायाधीशको परीक्षाले देखाइसकेको छ । १ सय १२ जना न्यायाधीशले जाँच दिएकामा एक जना पास हुनु लाज लाग्ने विषय होइन र ? राजनीतिक दलको भागबन्डामा नियुक्ति पाउने न्यायाधीशले कस्तो न्याय देलान् ? त्यसैले भन्ने गरिन्छ, न्यायाधीश न्याय दिनभन्दा पनि न्याय किनबेचको लागि पा नियुक्ति गरिएको हो कि भन्ने सन्देश गएको छ । परीक्षाले पनि त्यही देखाएको छ । अन्तर्राष्ट्रिय स्तरमा नेपालको पहिचान देखाउने खेलाडीको अपमान गरेको होइन र यो ? ढिला न्याय दिनु भनेको न्याय नपाउनुसरह हो भन्ने भनाइ चरितार्थ भयो कि भएन ? पुरुषोत्तम घिमिरे, जोरपाटी, काठमाडौं"
'नेपालचीन प्रसारण लाइन अघि बढाउने समझदारी समाचारमा  बाट लिइएका टिप्पणी :,सन् २०१७ तिरैको समझदारी अहिले पनि भएछ । धन्न फ्रिज नै चाहिँ भएको रहेनछ है । यो ठूलो उपलब्धि हो । सामवेद शर्मा चापागाई
'वर्गशत्रु सुन्दै यत्रो आतंक !,"चीनभियतनाममा ॅपुँजीवादी अर्थ व्यवस्था ?चीन र भियतनाममा पुँजीवादी अर्थव्यवस्था अपनाउँदै चामत्कारिक आर्थिक विकास भैरहेको देख्नुले जैनेन्द्र जीवनको दृष्टिकोण एकलकाँटे, संकीर्ण र पूर्वाग्रही रहेको बुझ्न सकिन्छ । सोभियत मोडलको समाजवाद विघटन भएपछि चीन, भियतनाम, क्युबा, लाओस, उत्तरकोरिया सबै समाजवादी मुलुकले अर्को कुनै मोडलको अनुसरणबाट होइन, आफ्नै देशका विशेषता अनुसारको समाजवादी मोडल विकास गरिरहेका छन् र त्यसमार्फत चामत्कारिक विकास गर्दै छन् । समाजवादी बाटो अनुसरण गरेकै कारण चीनजस्तो विशाल देशले गरिबी उन्मूलन गर्न सक्यो । के कुनै पनि पुँजीवादी मुलुकले गरिबी उन्मूलन गर्न सकेको छ ? पुँजीवादी लोकतन्त्रको मसिहा ठानिने अमेरिकामा करोडौं जनतालाई बस्ने बाससम्म छैनÙ उनीहरू थोत्रा कारमा जीवन बिताउन बाध्य छन् । पुँजीवादले विश्वभरिका जनता र राष्ट्रमाथि कस्तो भयावह शोषण, दमन, आक्रमण, हत्या, हिंसा गरिरहेको छ भनी देख्ने दृष्टि जैनेन्द्र जीवनसँग छ ? सामन्तवादविरुद्ध लड्ने क्रममा पुँजीवादले प्रगति गरेको थियो, तर अब त्यसका दाह्रानंग्रा हल्लिसकेका छन् । अब समाजवाद नै विश्वको बाटो हो । अब समाजवाद नै नेपालको पनि बाटो हो । समाजवाद नै हामी सबैको भविष्य पनि हो । दलाल पुँजीवादले नेपाली समाजलाई एक इन्च अघि लादैन । बीसौं शताब्दीमा सुरु भएका समाजवादी मोडलहरू सही बाटो लिएर अघि बढ्दा झन् भरभराउँदा र झरिला हुँदै गएका छन् र जान्छन् । समाजवादका नयाँनयाँ मोडलहरू विकसित हुँदै जान्छन् । हामी नेपालमा नेपाली विशेषताको समाजवादी नमुना विकास गर्न कटिबद्ध छौं । के दलाल पुँजीवादले देश विकास गर्न सक्छ ? गरिरहेको छ ? जवाफ खोज्न अन्त कतै जानुपर्दैन, २०६२६३ को परिवर्तनपछिका १८ वर्षको हाम्रो आफ्नै समाजलाई हेरे पुग्छ । आज कस्तो दर्दनाक अवस्थामा पुग्दै छ देश ! यो सबै दलाल पुँजीवादको करामत हो । आउने दिनमा हाम्रो देशको स्थिति अझै दर्दनाक हुन सक्छ ।"
कठघरामा उभिएको संघीयता,"यति बेला हामीले अवलम्बन गरेको संघीयतामाथि प्रश्न उठेको छ । यो प्रश्न अरु कसैले नभएर जनता स्वयंले खडा गरेका हुन् । त्यसैले यो गम्भीर र संवेदनशील छ । कुनै दल वा नेतामाथि दोष थोपरेर उम्किने अवस्था छैन । परिवर्तनका लागि लडेका सबै राजनीतिक शक्तिले सामुहिक रुपमा सोच्नु, सच्चिनु र समाधानमा पुग्नु वाञ्छनीय छ । यद्यपि विश्वमा संघीयताका धेरै मोडल छन्, तथापि हामीले नेपालको संघीयताको मोडल आफ्नै विशेषतामा आधारित भएर बनायौं । आपसी सहयोग, समन्वय र समझदारीबाट राज्यका सबै तह संचालन हुने मोडल हामीले बनायौं । नेपालको संविधान र कानुनले संघीयतालाई अपरिवर्तनीय मानेको छ । जनक्रान्तिको एउटा महत्वपुर्ण उपलब्धि हो संघीयता । यो तलमाथि हुँदा धेरै चीज भत्किने खतरा छ । अर्थात्, व्यवस्थामाथि नै प्रश्नचिह्न खडा हुन सक्छ । त्यसकारण यसको अभ्यासका क्रममा देखिएका समस्याबारे संवेदनशील हुन जरुरी छ । जनतामा यतिखेर संघीयताप्रति असाध्यै नकारात्मक धारणा बनिरहेको छ र यो सत्यतर्फ हाम्रो ध्यान जानैपर्छ । संघीयता खारेज हुनुपर्छ भनी जनताको स्वतन्त्र आवाज बनिरहेको छ । जनतामा यस्तो भावना किन आयो ? राजनीतिक दलहरूले यसको समीक्षा गर्नुपर्छ र जवाफ खोज्न जरुरी छ ।दलहरूले यो नयाँ संरचनाको जग बसाल्न र प्रयोग गर्न जानेनन् । एकात्मक राज्य संरचनाबाट संघीयतामा जादै गर्दा दलहरूको भावना असाध्यै पवित्र थियो । सिंहदरबारमा केन्द्रीत अधिकारलाई जनताको घरआँगनसम्म पुर्याउने, समन्यायिक विकास गर्ने, विकास प्रकृयालाई सहज तुल्याउने र जनताको सेवा प्रवाहलाई छिटोसजिलो बनाउने वाचा गरिएको थियो । तर व्यवहारमा पवित्रता देखिएन । उल्टो आफ्नै सुविधा वृद्धि, विवाद र उल्झनमा संघीयताका अवयवहरू रुमलिए ।काम हुँदै नभएको पनि होईन । जस्तो कि, प्रदेशहरूको केन्द्र तोक्ने र नामांकन गर्ने जस्ता महत्वपुर्ण कामहरू भए । काम गर्नका लागि आवश्यक कानून र संरचना निर्माणको पाटोमा केही काम अवश्य भएको छ, तर यीसँग जनताको खासै चासो हुँदैन । जनताको सरोकार त सेवा प्रवाहमा सहजता आयो कि आएन, कार्यालयहरूमा काम छिटो र सहजै भयो कि भएन, घूस वा कमिशन दिनुपर्यो कि परेन, सुशासनको अवस्था कस्तो रह्यो, जनप्रतिनिधि र कर्मचारीहरूको बोलीव्यवहार कस्तो रह्यो, जनप्रतिनिधिहरू विकासमा केन्द्रित भए कि भएनन्, विकासका कामहरू कसरी अगाडि बढाइए भन्नेमा हुन्छ । यी पक्षलाई परिवर्तित राज्य संरचना अर्थात् संघीयताको मानक मान्दा जनतामा असन्तुष्टी चुलिँदै गएको देखिन्छ । हाम्रो मुलुकमा संघीयताको अभ्यास कसरी भैरहेको छ, एक छिन यतापट्टि हेरौं ।संघीयताको मुटुका रुपमा रहेका सात प्रदेशका सरकार र संसद् जनअपेक्षा अनुरुप चल्न सकेका छैनन् । कोशी प्रदेश आफ्नो नाम राख्न त सफल भयो तर त्यसविरुद्ध त्यहाँका जनजातिका विभिन्न समूह आदिवासी जनजातिकै थरजात बुझिने गरी नामांकन गरिनुपर्ने भनेर आन्दोलनमा उत्रिरहेका छन् । विडम्बना त के भने, प्रधानमन्त्री पुष्पकमल दाहाल स्वयंले माओवादीलाई बहुमत दिए जातीय आधारमा प्रदेशको नामांकन गर्ने बताएर विवादलाई झनै मलजल गरे र पुनश्चः देशमा जातिहरूबीचको सद्भावलाई बिथोलेर आफ्नो स्वार्थसिद्ध गर्ने दुष्प्रयास गरे । उनले सुल्झिसकेको विषयलाई उल्झाउने काम गरे । यस घटनाबाट देशमा संघीयताप्रति असाध्यै नकारात्मक धारणा फैलिरहेको छ । यसको साथसाथै कोशी प्रदेशमा संसद्भित्रको गणितका कारण सरकार बनाउनै कठीन छ । जेनतेन सरकार बनिहाले पनि विश्वासको मत पाउन नसक्नाले वा त्यस विषयमा अदालतमा हुने गरेको मुद्दामामिला, फैसला र यस क्रममा भएका नैतिक मुल्यहीन राजनीतिक अभ्यासका कारण संघीयताप्रति जनताको आस्था चकनाचूर भएको छ । यसका लागि सत्ताका लागि केन्द्रीय सरकारको बागडोर सम्हालिरहेको सत्ता गठबन्धन जस्तोसुकै हर्कत गर्न पछाडि परेन । यतिसम्म कि, सभामुख जस्तो साझा व्यक्तिलाई संविधान र संसदीय मूल्यविपरीत सरकार निर्माण प्रकृयामा सामेल गराई मतदान गर्न लगाईयो । अरु सेवा प्रवाह र विकासको कुरा त मृगमरीचिका भएको छ । बजेट नै अध्यादेशबाट ल्याउनुपर्ने अवस्था बनेको छ ।यसरी नै मधेश प्रदेश, बागमती, गण्डकी, लुम्बिनी, कर्णाली र सुदुर पश्चिम प्रदेशहरू आपसी कलह र द्धन्दमा फसेका छन् । संसद् र सरकार दुवै सहज रुपमा संचालन हुन सकिरहेका छैनन् । सरकार जोगाउनमै जोडघटाउ चलिरहेको छ, यही नै दिनचर्या बनिरहेको छ । स्पष्ट बहुमत कुनै दलको नहुँदा गठबन्धन गर्नुपरेको छ । सरकारलाई दिइएको समर्थन आफ्नो स्वार्थसिद्ध नहुँदा फिर्ता लिइएला र सरकार गिर्ला भन्ने तनावले सत्ता नेतृत्व जहिले पनि ती दल र तिनका नेताको रखवारी गर्नमै व्यस्त छ । जनताका काम, विकास र समृद्धिका योजनाहरूमा कुनै पनि सरकारको ध्यान जान सकेको छैन । गएको आर्थिक वर्षको बजेट कार्यान्वयनको पक्ष हेर्ने हो भने विकासनिर्माणको अवस्था कस्तो रह्यो, छर्लंग हुन्छ । हतारमा बजेट सक्ने र बजेट कार्यान्वयनको अंक बढाउँदै निजी लाभसमेत गर्ने गलत उद्देश्यबाट प्रेरित गुणस्तरहीन विकासनिर्माण भनेर बदनाम भएको असारे विकासमा भएको पूँजिगत खर्चको समेत हिसाब हेर्दा प्रदेशहरूको विकास खर्च असाध्यै दयनीय छ । त्यो करीब ५० प्रतिशतमा सीमित छ । विकासको योजना निर्माण र कार्यान्वयन दुवै हिसाबले प्रदेश सरकारहरू कमजोर छन् । बजेट तर्जुमामा पनि नीतिगत स्पष्टता आउन सकेको छैन । मध्यमस्तरका विकास योजना निर्माण, कार्यान्वयन र समानुपातिक विकासको अवधारणा अनुसार देशैभरि विकास गर्ने उद्देश्यले राज्यको पुनर्संरचना गरिएको हो । यद्यपि त्यस अनुसार कतै पनि काम हुन सकेको छैन । विनियोजित बजेटमा पनि कमिशन र भ्रष्टाचारको चक्कर चलिरहेको छ । यसले गर्दा जनतामा निराशा र असन्तुष्टी व्यापक छ । जनताको जीविकाको सवाल र आमदानी वृद्धितर्फ कुनै चासो, सरोकार र योजना छैन तर विभिन्न नाममा कर असुलेर जनताको ढाड सेक्ने काममा भने तीनै तहका सरकारहरू तल्लीन छन् । जनतालाई कसरी सुविधा दिने भन्नेमा ध्यान हुनुपर्नेमा दस्तुर असुल्ने, रवाफ जमाउने र आफ्नो सुविधा बढाउनेमा जनप्रतिनिधिहरूको सारा ध्यान गयो । मौका छोप्ने र निजी लाभ उठाउने प्रवृत्ति हावी भयो । अरु केन्द्र र स्थानीय दुई संरचना त पहिले पनि मौजूद थिए । तिनीहरूको आवश्यकता जनताले महशुस गरिरहेकै छन् । प्रदेश संरचना संघीयताको मूल मर्म हो । तथापि प्रदेश सरकार र संसद् भने जनतामा पटक्कै स्थापित हुन सकेका छैनन् । अर्थात्, राजनीतिक दलहरूले यसको औचित्य र आवश्यकता व्यवहारबाट सिद्ध गर्न सकेका छैनन् ।राज्यको प्रदेश संरचना विस्थापित हुनुका केही कारण छन् । ती हुन् सरकार सहज रुपमा बन्न नसक्नु, राष्ट र जनताका मुद्दामा दलीय स्वार्थ र निजी हित हावी हुनु, विकासका ठोस योजना बन्न नसक्नु र बनेका योजना पनि कार्यान्वयन नहुनु, बजेट सन्तुलित नीतिका आधारमा नभएर शक्तिका आधारमा बन्नु, बजेटको कार्यान्वयन नहुनु, विकास योजनामा कमिशनको चक्कर देखिनु, घूस र भ्रष्टाचार व्यापक हुनु, सेवा प्रवाहमा व्यापक ढिलासुस्ती देखिनु, जनतालाई विभिन्न नाममा करको भारी बोकाउनु, जनप्रतिनिधिहरू आफ्नो सेवासुविधा वृद्धिमा तल्लीन देखिनु, दलहरू सरकार बनाउन वा टिकाउन वा गिराउनका लागि जस्तोसुकै अवाञ्छित गतिविधि गर्न पनि तयार देखिनु, अनावश्यक मन्त्रालय थप्नु, सरकारको आकार ठूलो बनाउनु, राज्यको व्ययभार बढाउन किञ्चित् असहज नमान्नु । त्यस्तै, मन्त्रालय, संसदीय पदाधिकारी, समितिहरू गाडी, स्वकीय सचिव, कार्यालय आदिका लागि राज्यको अर्बौं खर्च हुन्छ, तर उपलब्धि खासै केही छैन । अर्थात्, यी संरचना राज्यलाई बोझ बनिरहेका छन् । प्रदेश संरचना विस्थापन गरेर स्थानीय तहलाई थप अधिकारसम्पन्न बनाउँदा राज्यको व्ययभार घट्ने र उक्त बजेटलाई विकासमा लगाउन सकिने तर्कमा जनता पुगेको सहज अनुभूति गर्न सकिन्छ । जनतामा प्रदेश सरकार र संसद्का सन्दर्भमा गहिरिँदै गएको नकारात्मक धारणा र अहिलेका प्रदेश सरकार र संसद्को संचालन शैलीका कारण प्रदेश अर्थात् मुलुकको संघीय ढाँचा नै कठघरामा उभिन पुगेको छ । यदि दलहरूले यो ढाँचालाई बलियो बनाएर अगाडि जाने सोच्ने हो भने यसबारे ठोस निर्णय र पहल लिन जरुरी छ । अन्यथा जनता सडकमा पोखिने खतरा छ । कठघरामा खडा भैरहेको संघीयतालाई वाञ्छित सफलतासाथ स्थापित गरेरै अगाडि बढ्ने हो भने परिवर्तनकामी राजनीतिक दलहरूले केही ठोस राजनीतिक निर्णय लिँदै संविधान संशोधन गर्नु जरुरी छ । यसबारेमा ठोस रुपमा यसरी चर्चा गर्न सकिन्छ१ संघीय संसद्मा मिश्रित निर्वाचन प्रणालीलाई विस्थापन गर्दै प्रत्यक्ष मात्र कायम गर्ने । प्रत्यक्षमै समावेशी प्रतिनिधित्वको व्यवस्था मिलाउन जोड दिने । राष्ट्रिय सभालाई वाञ्छित सिट बढाई समावेशी सभाका रुपमा स्थापित गर्ने । प्रतिनिधिसभाको समानुपातिक प्रतिनिधित्वको घाटालाई राष्ट्रिय सभाबाट पूर्ति गर्न कोसिस गर्ने ।२ प्रदेश सरकारमा सात सदस्यभन्दा बढी मन्त्री र मन्त्रालय राख्न नपाइने किटानी व्यवस्था गर्ने । सरकारको न्यूनतम स्थायित्वको सुनिश्चितता लागि कुनै दलले बहुमत पुर्याएर सरकार बनाईसकेपछि फेरि ३० दिनभित्र विश्वासको मत लिनुपर्ने बाध्यात्मक व्यवस्था हटाउने र सरकार बनिसकेपछि लगातार दुई वर्षसम्म काम गर्न पाउने स्पष्ट कानुनी प्रबन्ध गर्ने ।३ जिल्ला समन्वय समितिको संरचनात्मक व्यवस्था हटाउने । पालिकाहरूमा आउन सक्ने विवादको समाधानका लागि पहल लिने अधिकार र कर्तव्य प्रदेश सरकारलाई दिने ।भट्टराई एमालेका पोलिटब्युरो सदस्य हुन् ।"
महँगीको मार उपभोक्ता सरोकार,"दसैंको मुखमा बजारमा महँगीको मार थेगिनसक्नु भएको छ । दुई महिनायता खाद्यान्न र दैनिक उपभोग्य वस्तुको मूल्य कम्तीमा १० प्रतिशत बढेको छ । उपभोग्य वस्तुको मूल्य आकासिए पनि अनुगमन गरी बजारलाई नियमन गर्नेतर्फ राज्यले चासो राखेको छैन, जसको प्रत्यक्ष मारमा आम उपभोक्ता पर्दै आएका छन् । भान्सा तथा दैनिक प्रयोगमा आउने वस्तु तथा सेवाको शुल्क पनि बढेको छ । चाडबाडको मुखमा दैनिक उपभोग्य वस्तुको मूल्य आकासिएपछि सर्वसाधारणको दिनचर्या झनै कठिन भएको छ । न्यून आय भएका किसान तथा दैनिक मजदुरी गर्ने श्रमिकका लागि चाडबाड सधैं ठूलो संकट लिएर आउने गर्छ । सामान्यतः जीविकाका लागि वस्तु वा सेवा खरिद गरी उपभोग गर्ने प्रत्येक व्यक्ति वा संस्थालाई उपभोक्ता मानिन्छ । उपभोग चक्रलाई हेर्दा कुनै एक वस्तु वा सेवाको बिक्रेता वा आपूर्तिकर्ता अर्को वस्तु वा सेवाको क्रेता वा उपभोगकर्ता हुने भएकाले समाजका सबै व्यक्ति वा संस्था कुनै न कुनै रूपमा उपभोक्ता हुन्छन् । उपभोक्ता नभएको कुनै व्यक्ति हुँदैन । यस अर्थमा उपभोक्ता हकहित संरक्षणलाई आम रूपमा सबै नागरिकको हकहित संरक्षणका रूपमा हेर्न आवश्यक छ । उपभोक्तावादी आन्दोलनका अग्रणी राल्फ नेडरले उपभोक्ता संरक्षण अभियानलाई व्यक्तिको दैनिक जीवनयापनसँग सम्बन्धित आधारभूत हकअधिकार संरक्षणका रूपमा सुरुआत गरेका हुन् । वस्तुतः उपभोक्ता हित संरक्षण गुणस्तरीय जीवनयापनसँग सम्बन्धित भएकाले उपभोक्ता हकलाई मानव अधिकारको अभिन्न पाटोका रूपमा लिइन्छ । उपभोक्ताले आफूले उपभोग गर्न चाहेको वस्तु वा सेवा गुणस्तरयुक्त हुनुपर्ने र सो वस्तु वा सेवा उपयुक्त समयमा, उचित मूल्यमा र सहज रूपमा पाउनुपर्छ भन्ने उपभोक्ता अधिकारको आधारभूत मान्यता हो ।उपभोक्ता हकले मूलतः वस्तु वा सेवाको मूल्य, परिमाण, शुद्धता र गुणस्तर आदिबारे सही सूचना पाउने, वस्तु वा सेवाको छनोट गर्न पाउने, वस्तु वा सेवामा सहज पहुँचको अधिकार रहने, स्वच्छ प्रतिस्पर्धात्मक मूल्यमा गुणस्तरीय वस्तु वा सेवा पाउनेजस्ता अधिकार समेटेको हुन्छ । उपभोक्ताको अधिकारको हनन भएमा स्वच्छ न्यायिक प्रक्रियाबाट क्षतिपूर्ति पाउने र बिक्रेतालाई उत्तरदायी बनाउने विषय उपभोक्ता हक अधिकारको अर्को महत्त्वपूर्ण पाटो हो । कुनै खास वस्तु वा सेवामा बिक्रेताको एकाधिकार, खरिदकर्ताको सौदाबाजी क्षमतामा कमी वा खरिदकर्ताभन्दा बिक्रेता संगठित र शक्तिशाली हुने अवस्था लगायतका विविध कारणले बिक्रेताबाट हुन सक्ने गलत व्यावसायिक अभ्यासविरुद्ध आम उपभोक्तामा चेतना अभिवृद्धि गर्नु, उनीहरूलाई क्षति हुन नदिनु र क्षति हुन गएमा सोबापत क्षतिपूर्ति उपलब्ध गराउनु उपभोक्ता संरक्षण कानुनको उद्देश्य हुन्छ ।संविधानको धारा ४४ मा प्रत्याभूत उपभोक्ताको हक सम्बन्धी मौलिक हकको कार्यान्वयनका लागि विशेष ऐनका रूपमा उपभोक्ता संरक्षण ऐन२०७५ जारी हुनुलाई महत्त्वपूर्ण उपलब्धि मान्न सकिन्छ । ऐन बमोजिम उपभोक्ता अदालतको गठन गर्ने अधिकार र कर्तव्य नेपाल सरकारमा हुन्छ । ऐनको दफा ४१(५) बमोजिम गठन हुने उपभोक्ता अदालतको अध्यक्ष तोक्नुअघि न्याय परिषद्को र न्याय सेवाको अधिकृतलाई सदस्य तोक्नुअघि न्याय सेवा आयोगको परामर्श लिनुपर्ने कानुनी व्यवस्था छ । यो व्यवस्थाको पालना नभएकाले उपभोक्ता अदालत गठन हुन सकिरहेको छैन । वस्तु र सेवा बजारमा उपभोक्ता हित संरक्षण गर्न तत्काल उपभोक्ता अदालत गठन गर्नु अति आवश्यक छ । संविधान र ऐन लागू भएको यति लामो समय भइसक्दासमेत उपभोक्ता अदालत गठनका लागि कुनै पहल भएको देखिँदैन । उपभोक्ता संरक्षण ऐन२०७५ को दफा ६५ ले उपभोक्ता संरक्षण ऐन२०५४ लाई खारेज गरेको छ तर सो ऐनबमोजिम दर्ता भई सुनुवाइका क्रममा रहेका दर्जनौं मुद्दाबारे उपभोक्ता संरक्षण संरक्षण ऐन२०७५ मौन छ, जसले गर्दा उपभोक्ताका दर्जनौं उजुरी जिल्ला प्रशासन कार्यालयमा थन्किरहेका छन् । सर्वोच्च अदालतले समेत २०७८ फागुन ८ मा कुमारी खरेलविरुद्ध नेपाल सरकारको मुद्दामा फैसला गर्दै सरकारका नाममा उपभोक्ता अदालत गठन गर्न परमादेश पनि दिएको थियो । महँगी यही रफ्तारमा बढिरहने हो भने समाजमा विद्रोह निम्तिन सक्ने तथ्य अन्य मुलुकका घटनाक्रमले समेत देखाएका छन् । अस्वाभाविक मूल्यवृद्धिका कारण दैनिक जीवनयापनमै कठिनाइ देखिएपछि आम नागरिक विद्रोहको अवस्थामा पुग्ने गर्छन् । असहज परिस्थिति नआओस् भनी बजारलाई स्वस्थ र सन्तुलित राख्न एवं अचाक्ली मूल्यवृद्धि हुनबाट रोक्न संविधान, कानुन तथा सर्वोच्च अदालतबाट प्रतिपादित सिद्धान्तसमेतका आधारमा उपभोक्ता अदालतको गठन गर्न र जिल्ला क्षतिपूर्ति समितिमा परेका उजुरीहरूको सुनुवाइ गर्न सरोकारवाला गम्भीर हुनुपर्छ । आम नागरिकलाई अस्वाभाविक महँगीको मारबाट बचाउन सरकार, निजी क्षेत्र लगायतका सबै सरोकारवाला एकजुट हुनुको विकल्प छैन ।"
आप्रवासन : पलायन कि अवसरको खोजी ?,"ॅब्रेन डेन कि ॅब्रेन गेनकम सीप भएका कामदार मात्र होइन, व्यावसायिक योग्यता भएका, उच्च सीप भएका व्यक्ति पनि देश छाडिरहेका छन् । अवसर र आकर्षक आम्दानीसँगै सुरक्षित भविष्यको लालसाले विदेशमा राम्रो सम्भावना खोज्न प्रेरित गर्दै आएको छ । दक्ष जनशक्तिको यो ब्रेन ड्रेनले नेपालको विकासका लागि चुनौती खडा गरेको बहस हुनु अस्वाभाविक भने होइन ।इन्जिनियर, डाक्टर, सूचना प्रविधिका दक्ष जनशक्ति, प्राध्यापकसहितका उच्च दक्ष जनशक्ति विकसित देशमा जाने र उतै बस्ने प्रवृत्तिलाई लिएर बीसौं शताब्दीको अन्त्यतिर ब्रेन डेन शब्दावलीको व्यापक प्रयोग हुन थाल्यो । यसले स्रोत देशमा दक्ष जनशक्तिको कमी हुने र गन्तव्य देशले मात्र त्यसको फाइदा उठाउने भन्दै आलोचना हुने गरेको छ ।यद्यपि, एक्काइसौं शताब्दीसँगै यसलाई ब्रेन गेन का रूपमा परिभाषित गर्न थालिएको छ । आप्रवासीले स्रोत गन्तव्यमा कमाएको सीप, ज्ञान, पुँजीस्रोत र प्रविधिले आफ्नो मूल देशलाई बलियो बनाउने विभिन्न अनुभवले देखाएका छन् । डायस्पोराले कमाएको ज्ञान, सीप, पुँजी र प्रविधिलाई अधिकतम परिचालन गर्ने नीतिले नै चीनको अर्थतन्त्र बनेको उदाहरण हाम्रा सामु छँदै छ ।एनआरएनएको भूमिका रेमिट्यान्सका कारण प्रतिव्यक्ति आयमा भएको उल्लेख्य बढोत्तरीले नेपालको आर्थिक वृद्धि र विकासलाई गति दिएको छ । अब फरक ढाँचाले सोच्नुपर्ने आवश्यकता छ । यी स्रोतको प्रभावकारी प्रयोगका लागि सरकार, नेपाली डायस्पोरा र गैरआवासीय नेपाली संघ (एनआरएनए) जस्ता संस्थाहरूबीच सहकार्य हुन सके हालसम्म अनौपचारिक रूपमा भइरहेका पहलले संस्थागत रूप लिन सक्नेछन् । एनआरएनएले यसबीच विदेशमा रहेका नेपालीका असंख्य चुनौती र अवसरलाई सम्बोधन गर्न महत्त्वपूर्ण प्रयास गर्दै आएको छ । जस्तो किलगानी सहजीकरण ः विभिन्न पहल र साझेदारीमार्फत एनआरएनएले आफ्ना सदस्यलाई ऊर्जा (जलविद्युत्), बैंकवित्तीय सेवा, घरजग्गा, कृषि र पर्यटनजस्ता क्षेत्रमा लगानी गर्न प्रोत्साहित गर्दै देशको आर्थिक विकासमा योगदान पुर्याउँदै आएको छ । हालसम्म नेपालमा एनआरएनएको लगानी १५ अर्ब डलर बराबर पुगिसकेको छ । यो अझ बढ्दो क्रममा छ ।उद्यमशीलता प्रवर्द्धन ः एनआरएनएले आफ्ना सदस्यहरूलाई नेपालमा र आफैं बसेका देशमा पनि उद्यमव्यवसाय सञ्चालनका लागि सहजीकरण गर्दै आएको छ । यसले रोजगारीका अवसर मात्र सृजना गरेको छैन तर नेपालमा उद्यमशीलताको इकोसिस्टमलाई पनि बढाएको छ ।सामाजिक विकास परियोजना ः एनआरएनएले नेपालमा सामाजिक विकास परियोजनालाई आर्थिक सहयोग गर्न सक्रिय रूपमा संलग्न छ । शिक्षा, स्वास्थ्य सेवा, पूर्वाधार विकास र प्रकोप राहत प्रयास लगायतमा एनआरएनएले सामाजिक विकासका काम गरिरहेको छ ।आप्रवासी कामदारको सुरक्षा र पैरवी ः विभिन्न देशमा रहेका नेपाली श्रमिकलाई परिआएको खण्डमा आवश्यक सुरक्षा, सेल्टर र उद्धार लगायतका अधिकार र हितहरूको पैरवी गर्दै आएको छ । विशेषतः अध्यागमन, श्रम अधिकार र विदेशमा रहेका नेपाली कामदारको हितजस्ता पक्षलाई सम्बोधन गर्न वार्षिकद्विवार्षिक रूपमा विशेष सम्मेलन नै आयोजना हुने गरेको छ ।सांस्कृतिक र शैक्षिक आदानप्रदान ः एनआरएनएले प्रवासी नेपाली र आफ्नो मातृभूमिबीच सांस्कृतिक र शैक्षिक आदानप्रदान कार्यक्रमलाई सहजीकरण गर्दै आएको छ । यसले नेपाली संस्कृति र परम्पराको संरक्षण मात्रै नगरी डायस्पोरा र नेपालबीचको सम्बन्धलाई पनि मजबुत बनाउँछ ।"
काराबाखको विस्फोटमा २० को मृत्यु,येरेभान (एजेन्सी) अर्मेनिया र अजरबैजानको विवादित सीमा क्षेत्र नागोर्नोकाराबाखमा सोमबार इन्धन डिपो विस्फोट हुँदा २० जनाको मृत्यु भएको छ । अजरबैजानको सैनिक कारबाहीबाट जोगिन हजारौं आर्मेनियालीहरू उक्त क्षेत्रबाट भाग्ने क्रममा यस्तो घटना भएको हो । विस्फोटका कारण झन्डै ३ सय मानिस घाइते भएको एपी न्युजले जनाएको छ । घटनास्थलमा १३ जनाको शव भेटिएको तर तिनको परिचय नखुलेको स्थानीय अधिकारीहरूले जनाएका छन् । थप सात जनाको भने अस्पतालमा उपचारका क्रममा मृत्यु भएको बताइएको छ । आर्मेनियाका अधिकारीहरूले २ सय ९० जनाभन्दा बढी घाइतेहरूलाई विभिन्न अस्पतालमा भर्ना गरिएको बताएका छन् । तीमध्ये धेरैको अवस्था गम्भीर छ । १० महिनादेखि इन्धन आपूर्तिमा अजरबैजानको अवरोधका बीच उक्त डिपोमा इन्धन लिन लामबद्ध भएका उपभोक्ताहरू मारिएको आशंका गरिएको छ । यससँगै नागोर्नो काराबाख क्षेत्रका १३ हजार ५ सय आर्मेनियाली नागरिक शरण खोज्दै येरेभान आएका छन् । अजरबैजानको सेनाबाट असुरक्षा महसुस गर्दै सोमबार राति सयौंले रुसी शान्ति सेनाको शिविरमा आश्रय लिएका थिए ।आर्मेनियाका प्रधानमन्त्री निकोल पासिन्यानले यस क्षेत्रमा जातीय सफाया भइरहेको भन्दै उक्त घटनाप्रति दुःख व्यक्त गरेका छन् । यस्तै अजरबैजानले भने आदिवासी आर्मेनियनलाई समान नागरिकता दिएर पुनर्मिलन गराउन चाहेको जनाएको छ । बीबीसीको समाचारअनुसार केही शरणार्थी काराबाखको सीमा नजिकै आर्मेनियाको गोरिस सहरमा आइतबार पुगेका थिए । पछिल्लो घटनाका बाबजुद आर्मेनिया र अजरबैजानका प्रतिनिधिहरूबीच ब्रसेल्समा छिट्टै भेटवार्ता तय भएको छ ।
भिक्टोरियाका प्रिमियर ड्यानियल एन्ड्रुजले दिए राजीनामा,अस्ट्रेलिया (कास) अस्ट्रेलियाको दोस्रो ठूलो राज्य भिक्टोरियाका प्रिमियर ड्यानियल एन्ड्रुजले राज्य प्रमुख (प्रिमियर) को पदबाट राजीनामा दिएका छन् । मंगलबार अचानक राजीनामा घोषणा गर्दै उनले आफू तथा परिवारलाई थप समय दिनका लागि पदबाट राजीनामा दिएको जनाएका छन् । उनले प्रिमियरका साथै राज्यको लेबर पार्टीको नेता र निर्वाचित क्षेत्रको सांसदबाट समेत राजीनामाको घोषणा गरेका हुन् ।अस्ट्रेलियाली राजनीतिमा एक सक्षम र निडर प्रिमियरको छवि बनाएका एन्ड्रुज भिक्टोरिया राज्यको संसद्मा दुई दशकभन्दा लामो समयदेखि क्रियाशील थिए । उनी सन २०१० देखि उक्त राज्यको लेबर पार्टीको नेताका रूपमा चयन भएका थिए भने तीन कार्यकालसम्म भिक्टोरिया राज्यको प्रिमियरका रूपमा जिम्मेवारी सम्हाल्ने अवसर पाएका थिए । उनको नेतृत्वमा गत वर्ष भएको निर्वाचनमा लेबरले पुनः जित हासिल गर्दै सरकार निर्माण गर्न सफल भएको थियो । जम्मा ५१ वर्षका एन्ड्रुज स्थानीय सांसदका रूपमा सन् २००२ मा निर्वाचित भएका थिए ।भिक्टोरियामा मंगलबार दिउँसो पत्रकार सम्मेलन गर्दै उनले राज्यका जनतालाई लामो समयसम्म सेवा गर्न पाएकामा आफू गौरवान्वित भएको बताए । आफ्नी श्रीमतीसहित उपस्थित उनले बुधबार साँझ ५ बजेबाट कार्यालय छाड्ने बताएका छन् । उनले प्रिमियर पदबाट राजीनामा दिएसँगै परिवारसँग थप समय बिताउने र आफ्नो लागि समय व्यतीत गर्ने जनाएका छन् । यदि कोही आफ्नो कामको भारबाट सहज महसुस गर्दैन भने उसले उक्त पद छोड्नु जायज हुने उनको भनाइ छ । उनी लेबर पार्टीबाट सबैभन्दा लामो समयसम्म प्रिमियर हुने राज्यका नेताका रूपमा समेत चिनिन्छन् ।सन् २०१४ मा उनको नेतृत्वमा सरकारमा आएको लेबर पार्टीले सन २०२६ सम्मका लागि राज्यको नेतृत्व पाएको छ । तर उनले तेस्रो कार्यकालका लागि नेतृत्वमा आएको एक वर्षपछि नै प्रिमियरको पदबाट राजीनामा दिएका हुन् । उनले आफ्नो पार्टी नेतृत्वका साथै आफू निर्वाचित मूलग्रेभ निर्वाचन क्षेत्रको सांसद पदबाट समेत राजीनामा दिने पत्रकार सम्मेलनमा बताए । राज्यको प्रिमियर तथा पार्टी नेतृत्वका लागि लेबर पार्टीले बुधबार दिउँसोसम्ममा निर्णय गर्ने सञ्चारमाध्यमले जनाएका छन् । उनले मंगलबार नै राज्यका गभर्नर जनरलसमक्ष आधिकारिक रूपमा आफ्नो राजीनामा प्रस्तुत गर्ने कार्यक्रम रहेको जनाइएको छ ।
चीनफिलिपिन्स विवाद गहिरिँदै,"बेइजिङ (एजेन्सी) फिलिपिन्सले साउथचाइना सीको विवादित क्षेत्रको अवरोध हटाएपछि चीनले उक्त क्षेत्रमा थप तनाव नबढाउन चेतावनी दिएको छ । साउथचाइना सीको अधिकांश भागमा दाबी गर्दै आएको चीनले फिलिपिनोहरूलाई माछा मार्न रोक्ने गरी अवरोध गरेको थियो । तर, फिलिपिन्सले ती अवरोध हटाएपछि चीनले चेतावनीयुक्त प्रतिक्रिया दिएको हो । चीनले उक्त क्षेत्रलाई आफ्नो विशेष आर्थिक क्षेत्र (ईईजेड) का रूपमा उल्लेख गरेको छ । चिनियाँ विदेश मन्त्रालयका प्रवक्ता वाङ वेनबिनले सोल नामको उक्त टापुलाई आफ्नो परम्परागत नाम हुङग्यानका रूपमा सम्बोधन गर्दै चीनले आफ्नो सार्वभौमसत्ता र सामुद्रिक अधिकारको रक्षा गर्ने बताएका छन् । हामी समस्यालाई थप जटिल नबनाउन र नउक्साउन फिलिपिन्सलाई सल्लाह दिन्छौं, उनले भनेका छन् । चीनले केही दिनअघि साउथचाइना सीको झन्डै ३ सय मिटर जल क्षेत्रमा अवरोध खडा गरेको थियो । लगत्तै फिलिपिन्सका अधिकारीले अवरोध हटाउन सबै उपयुक्त प्रयास गर्ने प्रतिक्रिया दिएका थिए । फिलिपिन्सका तटरक्षकले राष्ट्रपति फर्डिनान्ड मार्कोस जुनियरको निर्देशनपछि अवरोध हटाएको जानकारी दिएका छन् । मनिलाका अनुसार चीनले उसको माछा मार्ने विशेष आर्थिक क्षेत्रमा ३ सय मिटरमा अवरोध खडा गरेको थियो । चीनले साउथचाइना सीको ९० प्रतिशत क्षेत्रआफ्नो दाबी गर्दै आएको छ । साथै, सन् २०१२ मा सोल क्षेत्रलाई नियन्त्रणमा लिएको थियो । तर, फिलिपिन्सले पनि उक्त क्षेत्रलाई आफ्नो दाबी गर्दै आएको छ । चिनियाँ अवरोध स्पष्ट रूपमा अन्तर्राष्ट्रिय कानुनको उल्लंघन हो । यसले माछा मारेर जीविकोपार्जन गर्दै आएका फिलिपिनोको दैनिकीमा बाधा ल्याएको थियो, फिलिपिन्सले भनेको छ ।फिलिपिन्सको तटीय सुरक्षा र मत्स्यपालन तथा जलीय संसाधन विभागका प्रवक्ता जय तारिएलाका अनुसार माछा मार्ने क्रममा फिलिपिनोहरूलाई चार चिनियाँ तटरक्षक पानीजहाजले भगाउने प्रयासस्वरूप १५ वटा रेडियो चुनौती खडा गरेको थियो । साउथचाइना सीको विवादित टापु फिलिपिन्सको ३ सय ७० किमिभित्र पर्छ । जुन अन्तर्राष्ट्रिय समुद्री कानुनद्वारा परिभाषित गरी हेगको अन्तर्राष्ट्रिय अदालतबाट पुष्टि गरिएको छ । यद्यपि चीनले यस क्षेत्रलाई हुआङयान टापुका रूपमा आफ्नो भूभागको एक अंश भएको दाबी गर्दै आएको छ । साउथचाइना सीको कतिपय भागमा भने भियतनाम, मलेसिया, ब्रुनाई र ताइवानको पनि दाबी रहँदै आएको छ । यसले गर्दा पनि शक्तिशाली मुलुक चीनसँग उसका छिमेकी देशहरू पटकपटक क्रुद्ध हुने गरेका छन् । जापानले साउथ चाइना सी क्षेत्रीय स्थिरताको केन्द्र भएकाले उक्त क्षेत्रमा शान्ति कायम गर्न आग्रह गरेको छ । जापानको मन्त्रिपरिषद्का मुख्य सचिव हिरोकाजु मात्सुनोले नियमित पत्रकार सम्मेलनको क्रममा आफ्नो देश उक्त क्षेत्रमा तनाव बढाउने कुनै पनि गतिविधिको विरुद्धमा बताएका छन् । उक्त क्षेत्र भएर हरेक वर्ष विश्वव्यापी व्यापारको झन्डै ३३७ ट्रिलियन अमेरिकी डलर वा २१ प्रतिशत व्यापार हुने गर्छ । दुई ठूला अर्थतन्त्र भएका देश अमेरिका र चीनबीच हुने विवादको एक प्रमुख मुद्दा पनि यही क्षेत्रबाट हुने व्यापारलाई मानिएको छ । माछा मार्ने प्रयोजनका लागि साउथचाइना सीलाई उर्वर क्षेत्र मानिन्छ । यहाँ विश्वका आधाभन्दा बढी माछा मार्ने जहाजहरू सञ्चालनमा रहेको बताइन्छ । यस्तै यो क्षेत्रमा तेल तथा ग्यासको भण्डार रहेको आकलन गरिएको छ । अमेरिकाले यहाँको क्षेत्रीय विवादमा कसैको पक्ष नलिने जनाउँदै आए पनि विवादित जल क्षेत्र र टापुको आसपासमा सैनिक जहाज तथा विमान तैनाथ गरेको छ, जसलाई उसले पानीजहाज सञ्चालनको स्वतन्त्रता को रूपमा अर्थ्याउँदै आएको छ । पछिल्लो समय फिलिपिन्सका राष्ट्रपति मार्कोसले अमेरिकासँग सुरक्षा सहकार्य अघि बढाएका छन् । उनले यस वर्षको सुरुवातमै फिलिपिन्सको सुरक्षा अड्डामा अमेरिकी सैन्यलाई पहुँच दिएका थिए । यसले असन्तुष्टबनेको चीनले अहिले साउथचाइना सीमा अवरोध खडा गरेको हो ।"
"दसैं नजिकियो, सुध्रिएनन् सडक","(काठमाडौं)दसैं आउन महिना दिन पनि छैन । यति बेला सर्वसाधारण काठमाडौं उपत्यकाबाट ठूलो संख्यामा बाहिरिन्छन् । यसले सडकमा बढी चाप पर्छ । तर त्यसअनुसारको सडक नभएको भन्दै यातायात व्यवसायीले सडक सुधार गरिदिन आग्रह गरेका छन् । यातायात व्यवसायीका अनुसार गत वर्षको दसैंमा मात्र करिब २० लाख यात्रु बाहिरिएका थिए । यो पटक त्यस हाराहारीमै बाहिरिनेको चाप रहने नेपाल यातायात व्यवसायी राष्ट्रिय महासंघले जनाएको छ । यात्रुलाई सहज रूपमा गन्तव्यसम्म पुर्याउन भौतिक पूर्वाधार तथा यातायात मन्त्रालयले सडक सुधारमा ध्यान दिनुपर्ने महासंघका अध्यक्ष विजय स्वाँरले बताए । हरेक वर्ष चाडबाड आउनुअघिबाटै सम्बन्धित मन्त्रालय, विभागलाई राजमार्ग, भित्री सडक मर्मत गर्न ध्यानाकर्षण गर्दै आएका छौं, उनले भने, जति भने पनि सडकमा सुधार गरेको पाइँदैन, जसले गर्दा बीच सडकमा बेलाबेला चालक, यात्रु अलपत्र बन्ने अवस्था आउने गरेको छ । यस वर्ष पनि विगत वर्षहरूमा जसरी समस्या दोहोरिन नदिने कुरामा सम्बन्धित निकायको ध्यानाकर्षण गराउन जरुरी रहेको उनको भनाइ छ । बैंकले ब्याजदर बढाएका कारण नयाँ गाडी किन्न सक्ने अवस्था छैन, उनले भने, अहिले गुडिरहेका गाडीलाई नै चाडबाडमा मर्मत सम्भार गरेर चलाउनुपर्ने अवस्था छ । पक्की सडकका आधारमा भाडा निर्धारण गरिए पनि त्यसअनुसार सडक पूर्वाधार नभएकाले चालक र यात्रुले कष्ट भोग्नुपरेको उनले जनाए । यही असोज ५ मा भौतिक पूर्वाधार तथा यातायातमन्त्री प्रकाश ज्वालाले चाडपर्व लक्षित यातायात क्षेत्र सुधारका लागि कार्यदल गठन गरेका छन् । मन्त्री ज्वालाले यातायात व्यवस्था विभागका महानिर्देशक उद्धव रिजालको नेतृत्वमा कार्यदल गठन गरेका हुन् । यात्रु ठगिने, बीच बाटोमा अलपत्र पर्ने जस्ता सास्ती व्यहोर्न नपर्ने गरी काम गर्न मन्त्री ज्वालाले सरोकारवालाको ध्यानाकर्षणसमेत गराएका थिए । कार्यदलले चाडबाड लक्षित काम गरिरहेको रिजालको भनाइ छ । अनलाइनबाट खुल्दै टिकट बुकिङ दसैंका लागि केही यातायात व्यवसायीले अनलाइनमार्फत अग्रिम टिकट बुकिङ खुलाएका छन् । समग्रमा बुकिङ कहिले खुलाउने र कसरी चाडबाडमा यातायात सेवालाई सहज बनाउने भनेर व्यवसायीसहितको टोलीसँग बुधबार छलफल गरिने रिजालले जनाए । असोज १५ देखि २० भित्र अग्रिम टिकट बुकिङ खुला गर्ने तयारी रहेको उनको भनाइ छ । अग्रिम बुकिङ खुला भएसँगै यात्रुको बढी चाप हुने स्थानमा यात्रु सहायता कक्ष सञ्चालन गरिने उनले बताए । यात्रुको सबैभन्दा बढी चाप हुने नारायणगढबुटवल, मुग्लिङपोखरा, नागढुंगामुग्लिङ र कमलाकञ्चनपुर सडक निर्माणाधीन भएकाले चाडबाडमा समस्या हुने देखिएको सडक विभाग स्रोतले जनायो । नुवाकोट, सिन्धुपाल्चोक जाने सडकमा पनि पहिरोले गर्दा समस्या हुँदै आएको छ । यी सडकमा खाल्डाखुल्डीको समस्या उस्तै छ । चाडबाडका बेला राजमार्गहरूमा सवारीको ताँती लाग्छ । यो बेला व्यवसायीहरूले यात्रुसँग मनपरी भाडा असुल्ने गरेका छन् । तोकिएको भन्दा बढी भाडा नदिन र नउठाउन नेपाल यातायात व्यवसायी राष्ट्रिय महासंघले आग्रहसमेत गरेको छ । स्तरोन्नतिका क्रममा रहेको नारायणगढबुटवल खण्डमा अहिले पनि यात्रुले यात्राका क्रममा बढी कष्ट खेप्नुपरेको छ । सम्बन्धित सडक डिभिजन, आयोजनालगायत कार्यालयलाई चाडबाडमा सडक चुस्त र दुरुस्त बनाउन आवश्यक निर्देशन दिइसकिएको सडक विभागका महानिर्देशक सुशीलबाबु ढकालले जनाए । काठमाडौं उपत्यकाका सडकलाई खाल्डाखुल्डीरहित बनाउने र राष्ट्रिय राजमार्गलाई पहिरोरहित बनाउने गरी काम थालिएको छ, उनले भने, तर, अहिले निर्माणाधीन सडकमा केही समस्या छ, ती सडकका हकमा ट्राफिक जामको व्यवस्थापन गर्न निर्माण व्यवसायीलाई भनिएको छ । खाल्डाखुल्डी भएका सडकमा कालोपत्र गर्न नसकिए पनि ग्राभेलले पुरेर सवारी सञ्चालन सहज बनाउन भनिएको उनले बताए ।"
असोज २१ देखि सुपथ मूल्य पसल,"काठमाडौं (कास) सरकारले दसैं, तिहार र छठ पर्वलाई लक्ष्य गर्दै यही असोज २१ देखि सहुलियत पसल सञ्चालन गर्ने भएको छ । चाडबाडका बेला अत्यावश्यक खाद्यवस्तुको बजार मूल्य नियन्त्रण र गुणस्तर कायम गरी सरल, सहज र सर्वसुलभ रूपमा उपभोक्तालाई दैनिक उपभोग्य वस्तु उपलब्ध गराउने उद्देश्यले सुपथ पसल सञ्चालन गर्न लागिएको उद्योग वाणिज्य तथा आपूर्ति मन्त्रालयका प्रवक्ता गजेन्द्र ठाकुरले जानकारी दिए । सहुलियत पसल मंसिर ३ सम्म सञ्चालन हुने उनको भनाइ छ । अत्यावश्यक खाद्यवस्तुको बजार मूल्य नियन्त्रण र गुणस्तर कायम गरी सरल, सहज र सर्वसुलभ रूपमा उपभोक्तालाई दैनिक उपभोग्य वस्तु बिक्री गर्ने लक्ष्यसाथ सहुलियत पसल सञ्चालन हुन लागेको छ, उनले भने, उद्योग, वाणिज्य तथा आपूर्ति मन्त्रालयअन्तर्गतका खाद्य व्यवस्था तथा व्यापार कम्पनी, साल्ट ट्रेडिङ कर्पोरेसन र दुग्ध विकास संस्थानले पसल सञ्चालन गर्नेछन् ।स्वीकृत कार्ययोजनामा उल्लिखित खाद्यवस्तु तोकिएका स्थानमा तोकिएको छुट मूल्यमा चालु आर्थिक वर्ष ०८०८१ को सुपथ मूल्य पसल सञ्चालन तथा छुट शीर्षकअन्तर्गत स्वीकृत बजेटको परिधिभित्र रही कार्यक्रम सञ्चालन गरिने प्रवक्ता ठाकुरले बताए । चालु आर्थिक वर्ष ०८०८१ को स्वीकृत बजेट तथा कोटा बाँकी रहे मंसिर ३ पछि पनि तोकिएका खाद्यवस्तु सहुलियत मूल्यमा बिक्रीवितरण गर्ने मन्त्रालयको तयारी छ ।सहुलियत पसल सञ्चालन अवधिभर सरकारले अनुगमन गर्न सक्नेछ । सम्बन्धित संस्थानले पनि आआफ्नो टोली बनाई अनुगमन गर्ने मन्त्रालयले बताएको छ । वाणिज्य, आपूर्ति व्यवस्था तथा उपभोक्ता संरक्षण विभागबाट नियमित अनुगमनका अतिरिक्त थप अनुगमन टोली बनाई सघन रूपमा अनुगमन गर्नेछौं, प्रवक्ता ठाकुरले भने, जिल्लाहरूको हकमा प्रमुख जिल्ला अधिकारी वा सहायक प्रमुख जिल्ला अधिकारीको संयोजकत्वमा अनुगमन टोली गठन गरी सघन रूपमा अनुगमन गरिनेछ ।काठमाडौं उपत्यकामा थापाथली, रामशाहपथ ललितपुरको नख्खु, भक्तपुरको सूर्यविनायक गरी ४ स्थानमा खाद्य व्यवस्था तथा व्यापार कम्पनीले सुपथ मूल्य पसल सञ्चालन गर्नेछ । यहाँ चामल, दाल, गहुँ, पिठो, मैदा, तोरीको तेल, सनफ्लावर तेल, भटमासको तेल र चिउरा प्रतिकिलो ७ रुपैयाँसम्म छुट पाइनेछ । प्रतिकिलो १० रुपैयाँ छुटमा कर्णालीका सिमी गेडागुडीहरू, फापरको दाना, चिनो, कागुनो पाइनेछ । दुग्ध विकास संस्थानका पसललगायत लैनचौर, न्युरोड र खुमलटारमा छुटमा दुग्ध पदार्थ बिक्री हुनेछ । साल्ट ट्रेडिङनले काठमाडौंका ८ वटा केन्द्रमार्फत सुपथ मूल्यमा नुन, तेल, चिनी र चिउरा वितरण गर्नेछ । उपत्यकाबाहिर मोरङ, झापा, ताप्लेजुङ, संखुवासभा, सोलुखुम्बु, दिक्तेल, भोजपुर, ओखलढुंगा, खोटाङ, सिरहा, जनकपुर, पर्सा, कास्की, तनहुँ, गोरखा, मनाङ, मुस्ताङ, रूपन्देही, बाँके, दाङ, बर्दिया, रुकुम पूर्व, रुकुम पश्चिम, रोल्पा, सुर्खेत, गुल्मी, दैलेख, डोल्पा, कालीकोट, हुम्ला, जाजरकोट, जुम्ला, मुगु, कैलाली, डडेलधुरा, बाजुरा, बझाङ, अछाम, दार्चुला, महेन्द्रनगर गरी ४८ स्थानमा खाद्य व्यवस्था तथा व्यापार कम्पनीले सहुलियत पसल सञ्चालन गर्नेछ । निःशुल्क अनलाइन होम डेलिभरी, घुम्ती सेवा, सहकारी र डिलरका माध्यमबाट तोकिएबमोजिम बिक्री वितरण गरिने पनि कम्पनीले जनाएको छ । दुग्ध विकास संस्थानले विराटनगर, जनकपुर, ढल्केवर, हेटौंडा, कोहलपुर, नेपालगन्ज, अत्तरिया, धनगढी, बुटवल गरी ११ स्थानमा सुपथ मूल्य पसल सञ्चालन हुने र एकीकृत घुम्ती सेवा पसल पनि सञ्चालन हुने बताएको छ ।"
जलविद्युत् कम्पनीलाई आईपीओ निष्कासनमा कडाइ,"जलविद्युत् कम्पनीको नियमावलीको व्यवस्थाअनुरूपको लकइन अवधि सकिएपछि संस्थापकका रूपमा रहेका सेयरधनीले सेयर बिक्री गर्न कम्पनीले अनिवार्य रूपमा विद्युत्को व्यापारिक उत्पादन गरेको हुनुपर्नेछ, विज्ञप्तिमा थप भनिएको छ ।,सूचीकृत जलविद्युत् कम्पनीको संस्थापक सेयरको लकिङपछि बिक्री गर्ने व्यवस्था सम्बन्धमा लगानीकर्ताबाट गुनासो आएको र यसलाई पारदर्शी बनाउन उक्त व्यवस्था गरिएको बोर्डको दाबी छ । सेयर बिक्री गरेपछि हुने सञ्चालक समितिको परिवर्तन सम्बन्धमा जलविद्युत् कम्पनीको सञ्चालक समितिबाट निर्णय गरी कम्पनीको आगामी साधारणसभाबाट प्रबन्धपत्र तथा नियमावलीमा आवश्यक संशोधन गर्नुपर्ने र त्यसको जानकारी बोर्डमा समेत गराउनुपर्ने छ । जलविद्युत् कम्पनीको संस्थापक समूहलगायत आधारभूत सेयरधनीले ग्रहण गरेको सेयरको लकिङ अवधि खुलेकोसम्बन्धी जानकारी बोर्ड तथा धितोपत्र बजारलाई दिनुपर्ने तथा यससम्बन्धी जानकारी सम्बन्धित कम्पनीको वेबसाइट तथा कम्तीमा राष्ट्रियस्तरको दैनिक पत्रिकामा सूचना प्रकाशन गरी लगानीकर्तालाई समेत जानकारी दिनुपर्ने सहमति पनि भएको छ । कम्पनीले सूचना प्रकाशन गरेको १५ दिनपछि मात्र सेयर कारोबार सुरु गर्न सकिने व्यवस्था पनि सहमतिमा छ ।सूचीकृत कम्पनीहरूको संस्थागत सुशासनको अवस्थालाई थप सुदृढ बनाउन कानुनी व्यवस्थासँग सामञ्जस्य कायम गरी स्वतन्त्र सञ्चालकको भूमिकालाई सशक्त र प्रभावकारी बनाउन बोर्डबाट स्वतन्त्र सञ्चालकको योग्यतासहितको रोस्टर तयार गरिने भएको छ । स्वतन्त्र सञ्चालकबाट पालना गर्नुपर्ने व्यवस्था र प्रवाह गर्नुपर्ने विवरणलगायत आवश्यक कुरा तोकिदिने व्यवस्था पूर्ण पालना भएको हुनुपर्ने पनि बताइएको छ ।"
कर्णालीको स्याउलाई भाउकै चिन्ता,"(वीरेन्द्रनगर)डोल्पाको त्रिपुरासुन्दरी गाउँपालिका४ सु र रंगगाउँ जिल्लाकै बढी स्याउ फल्ने ठाउँ हुन् । जहाँ झन्डै १ सय घरमा स्याउ खेती भइरहेको छ । स्थानीय राजेन्द्र बुढाले १५ वर्षदेखि व्यावसायिक स्याउ खेती गर्दै आएका छन् । उनको ७ रोपनी जग्गामा ३ सय बोटमा स्याउ फलिरहेका छन् । गत वर्ष ३५ क्विन्टल स्याउ उत्पादन गरेका उनको बारीमा यो वर्ष झन्डै ३० क्विन्टल फल्यो । उनलाई बर्सेनि स्याउ कसरी पुर्याउने भन्ने चिन्ता हुन्थ्यो, यसपालि भने उनको बारीमै व्यापारी पुगेका छन् । दुई वर्षअघिसम्म उत्पादन गरेको स्याउ गाईभैंसी र गोरुलाई खुवाउनुपर्ने बाध्यता थियो, केही स्याउको रक्सी बनाउँथ्यौं, उनले भने, अहिले स्याउ किन्न व्यापारी बारीमै पुग्छन् । तर भाउ कहिल्यै पाइँदैन । हामी बजारमा आफैं स्याउ पुर्याउन नसक्दा सबै स्याउ व्यापारीको जिम्मा लगाउन बाध्य छौं । उनले यो वर्ष बारीमै पुगेका नेपालगन्जका एक व्यापारीलाई ३५ रुपैयाँ किलोमा स्याउ बिक्री गरे । कालीकोटको रास्कोट९ फुकोटका भूमीश्वर उपाध्यायको बारीभरि लटरम्म स्याउ फलेका छन् । तीन दशकदेखि स्याउखेतीमा लागेका उनको बारीमा झन्डै २ सय बोटमा स्याउ फलेका छन् । गत वर्ष उनले झन्डै ३० क्विन्टल स्याउ उत्पादन गरे । यो वर्ष पनि पोहर सालजति नै स्याउ फलेका छन् । तर उनलाई बारीमा उत्पादित स्याउ मोटरबाटोसम्मै पुर्याउन ५ घण्टाभन्दा बढी लाग्छ । गाउँमा सडक सुविधा छैन, कर्णाली राजमार्गसम्म लैजान डोकोमा स्याउ बोक्नुपर्छ, उनले भने, सुर्खेतका बजारमा १ सयदेखि १ सय ५० रुपैयाँ किलो स्याउ बिक्री भइरहेको छ, हामी भने ५ रुपैयाँ दाना बेच्न बाध्य छौं । उत्पादन गरेको स्याउ बजार पुर्याउन ढुवानी भाडा प्रतिकिलो २० रुपैयाँसम्म लाग्ने उनले गुनासो गरे । गाउँमा उत्पादित स्याउ सुर्खेत र नेपालगन्ज पुर्याउन ४५ दिन लाग्छ । आधा स्याउ त बाटोमै कुहिन्छ, उनले भने, हाम्रो स्याउले न राम्रो भाउ पाउँछ, न बजार । कच्ची बाटोले गर्दा गाउँका झन्डै ५० किसानले स्याउ बजारसम्म पुर्याउन नसक्ने उनको गुनासो छ । कर्णालीमा झन्डै ७ हजार ९ सय ५० हेक्टर जमिनमा स्याउ खेती भइरहेको छ । यसमध्ये करिब ४ हजार हेक्टरमा स्याउ फलिरहेको कर्णाली प्रदेशको भूमि व्यवस्था कृषि तथा सहकारी मन्त्रालयको तथ्यांक छ । तर हुम्ला, मुगु, कालीकोट र डोल्पामा उत्पादित स्याउ बजार पुर्याउनै मुस्किल भएको किसान बताउँछन् । एक त गाउँमा सडक नै छैन, त्रिपुरासुन्दरी४ का किसान कर्ण बुढाले भने, सडक भए पनि गाडी नचल्दा स्याउ बजार पुर्याउनै मुस्किल भयो, आफैं बजार लिन नसकिएपछि गाउँमा आएका व्यापारीलाई सस्तोमा स्याउ बिक्री गर्न बाध्य छौं । यस वर्ष उनले १५ क्विन्टल स्याउ उत्पादन गरेका थिए । सबै स्याउ गाउँमा आएका एक व्यापारीलाई प्रतिकिलो ३० रुपैयाँमा बिक्री गरेको उनको भनाइ छ । वर्षायाममा सवारीसाधन गाउँमा पुग्नै सकस हुने र पुगिहाले पनि साना गाडी मात्र पुग्ने उनले बताए । साना गाडीको भाडा महँगो हुने भएकाले समस्या छ । ट्र्याक्टरमा सबै स्याउ बिग्रिहाल्छन्, त्यसैले हामी व्यापारीलाई सिधै दिन्छौं, उनले भने, आफैं बजार पुर्याउन नसक्दा स्याउमा घाटा खान बाध्य छौं । गाडी पुगेका गाउँमा पनि स्याउ कुहिने हो कि भन्ने चिन्ता हुने गरेको जुम्लाको सिजा गाउँपालिका६ का जगतबहादुर बुढाले जनाए । ०५७ सालबाट स्याउ खेती गर्दै आएका उनले झन्डै २० रोपनी जमिनमा स्याउ लगाएका छन् । व्यापारी आइरहेका छन्, तर भाउ नमिलेकाले स्याउलाई बजारसम्म पुर्याउन सकिएको छैन, अब त स्याउ घरमै कुहिने हो कि भन्ने पिरलो हुन लाग्यो, उनले भने, सबै सवारीले स्याउ ढुवानी गर्न मान्दैनन्, आफैं रिजर्भ गरेर लैजान सकिन्न । प्याकिङ गरिराखेका झन्डै ४ सय कार्टुन स्याउ घरमै थन्किएको उनको गुनासो छ । उनका अनुसार एक कार्टुनमा १५ किलोसम्म स्याउ अट्छ । गत वर्ष स्याउबाट झन्डै ३ लाख रुपैयाँ कमाएका उनी यो वर्ष त्यति पनि कमाइ नहुने हो कि भन्ने चिन्तामा छन् । कर्णालीमा सबैभन्दा बढी जुम्लामा ४ हजार २ सय ५० हेक्टरमा स्याउ खेती भइरहेको छ । यो वर्ष १४ सय हेक्टरमा लगाइएको स्याउले फल दिएको मन्त्रालयका प्रवक्ता धनबहादुर कठायतले जनाए । उनका अनुसार एक हेक्टर क्षेत्रफलमा ५ टन स्याउ उत्पादन हुन्छ । तर स्याउ भण्डारणका लागि सुविधासम्पन्न कोल्डस्टोर र बजारीकरणको व्यवस्थापन मुख्य चुनौती देखिएको उनको भनाइ छ । गत वर्ष जुम्लाबाट मात्रै झन्डै १२ हजार टन स्याउ जिल्ला बाहिर गएको मन्त्रालयको तथ्यांक छ । यो वर्ष जुम्लामा ४५ देखि ५० रुपैयाँसम्म स्याउको मूल्य निर्धारण गरिएको छ । जुम्लाको सिजा गाउँपालिका६ का किसान दलबहादुर बुढाले पनि १० हेक्टर क्षेत्रफलमा स्याउ खेती गर्दै आएका छन् । यो वर्ष असिनाले गर्दा स्याउ बाँगाटिँगा भएको भन्दै कसरी बेच्ने भन्ने चिन्ता उनलाई छ । उनका अनुसार गत वर्ष ४० रुपैयाँ किलोमा स्याउ बिक्री भएको थियो । उनी पनि यो वर्ष कसरी स्याउ बिकाउने भन्ने चिन्तामा छन् । उनले झन्डै ५ सय क्विन्टल स्याउ फलेको अनुमान गरे । हामीलाई स्याउ उत्पादन गर्न कुनै समस्या छैन, उनले भने, तर फलेको स्याउ कसरी बजारसम्म सुरक्षित लैजाने र बिक्री गर्ने भन्ने चिन्ता सधैं हुन्छ । स्याउ ढुवानीमा राज्यले सहुलियत दिनुपर्ने उनको भनाइ छ । कालीकोटमा झन्डै १५ सय, हुम्लामा १ सय ९५, मुगुमा ६ सय र डोल्पामा ९ सय हेक्टरमा स्याउ फलेको मन्त्रालयको तथ्यांक छ । यो वर्ष गत वर्षको तुलनामा गुणस्तरीय स्याउ उत्पादन भएको जुम्लाका कृषि प्राविधिक लोकेन्द्र ओलीले जनाए । परिपक्व दाना, स्वादिलो र रङले भरिएको स्याउको गुणस्तर पनि राम्रो छ, त्यसैले यो वर्ष राम्रो बजार पाउने अपेक्षा गरिएको छ, उनले भने, दसैंअघि स्याउ बजार पुगे किसानले राम्रो फाइदा गर्न सक्छन् । जुम्लाको स्याउले राम्रो भाउ पाउनै मुस्किल भएको जुम्लाको सिँजा गाउँपालिका अध्यक्ष पूर्णप्रसाद धिताल बताउँछन् । सुर्खेत र नेपालगन्जमा १ सय ५० रुपैयाँ किलो स्याउ छ भने किसानले कम्तीमा १ सय रुपैयाँसम्म प्रतिकिलो आम्दानी गर्नुपर्ने हो, उनले भने, हिमाली जिल्लामा ढुवानी समस्याले किसानले न राम्रो मूल्य पाएका छन् न उपभोक्ताले सस्तोमा स्याउ खान । फाइदा जति बिचौलियाकै पोल्टामा छ । कर्णाली राजमार्ग पनि बेलाबेलामा अवरुद्ध हुने गरेकाले कर्णालीको उत्पादन बजार पुर्याउन कठिनाइ भएको उनको भनाइ छ । बिक्री नभएका स्याउबाट किसानले रक्सी, साइडर र चाना बनाउने गरेका छन् । केही किसानले जुस, जाम र जेली बनाउन थालेको उनले जनाए । कर्णालीमा स्याउको खेती र बजारीकरणमा मन्त्रालयका धेरैजसो कार्यक्रम जोडिएको कर्णाली प्रदेशका भूमि व्यवस्था, कृषि तथा सहकारीमन्त्री भीमप्रकाश शर्माको भनाइ छ ।"
तंग्रिँदै गरेको अर्थतन्त्र गतिशील बनाऔं,"काठमाडौं (कास) तंग्रिँदै गएको अर्थतन्त्रलाई थप गतिशील बनाउन बैंक तथा वित्तीय संस्थाका अध्यक्षहरूले नेपाल राष्ट्र बैंकको ध्यानाकर्षण गराएका छन् । समग्र अर्थतन्त्र र आर्थिक गतिविधिल ाई चलायमान बनाउँदै समतामूलक एवं दिगो आर्थिक विकासमार्फत सुदृढ र आत्मनिर्भर अर्थतन्त्र निर्माणका विविध विषयमा सोमबार बैंक तथा वित्तीय संस्था परिसंघ नेपाल (सिबिफिन) को टोली र नेपाल राष्ट्र बैंकका गभर्नर महाप्रसाद अधिकारीबीच छलफल भयो । राष्ट्र बैंकले सार्वजनिक गरेको चालु आर्थिक वर्षको पहिलो महिनाको वर्तमान आर्थिक तथा वित्तीय स्थितिले अर्थतन्त्रको बाह्य स्थितिमा सुधार देखिएको भए तापनि आर्थिक क्रियाकलाप अपेक्षित रूपमा चलायमान हुन नसक्नुका कारण, समस्या र समाधानका सम्भावित उपायबारे छलफलमा चर्चा भयो । राष्ट्र बैंकमार्फत हालै मात्र जारी चालु आर्थिक वर्षको पहिलो महिनाको वस्तुस्थितिले बाह्य स्थितिमा उल्लेख्य सुधार भएको देखिए पनि आन्तरिक उत्पादन, उत्पादनमूलक क्षेत्रमा लगानीको अवस्था, पुँजीगत खर्च, आयात, रोजगारी, मुद्रास्फीतिजस्ता क्षेत्रमा अपेक्षित सुधार नदेखिनुले अर्थतन्त्र अझै पनि जोखिमपूर्ण रहेको सिबिफिनका अध्यक्ष पवनकुमार गोल्यानले बताए । वर्तमान विषमपूर्ण अवस्थामा विश्वासिलो वातावरण र सान्दर्भिक नीतिगत व्यवस्थाले मात्र आशा, उत्साह र उत्प्रेरणा जगाउनेछ, उनले भने । बाफियाको व्यवस्थाबमोजिम संस्थापक सेयर सर्वसाधारण सेयरमा रूपान्तरण गर्न पाउने व्यवस्था, चालु पुँजी कर्जामा सुधार, उत्पादनमूलक र अन्य क्षेत्रमा दोहोरो ब्याजदरको व्यवस्था, बैंक तथा वित्तीय संस्थाको बढ्दो सञ्चालन खर्च र साँघुरिँदो लाभांशलगायत विषयमा अध्यक्ष गोल्यानले गभर्नरसमक्ष लिखित सुझाव पत्र पेस गरेका थिए ।छलफलमा गभर्नर महाप्रसाद अधिकारीले बाह्य परिसूचकमा सन्तोषजनक सुधार देखिँदै गएको र देशको अर्थतन्त्र क्रमशः लयमा फर्किंदै गरेको बताए । राष्ट्र बैंकप्रति सबै क्षेत्रको आशा र भरोसा बढ्दै गएको र समग्र अर्थतन्त्रलाई सुदृढ बनाउने जिम्मेवारी नेपाल राष्ट्र बैंकको भएको भन्ने भाष्य निर्माण गरिँदा चुनौती बढेको छ, उनले भने, तंग्रिँदै गरेको अर्थतन्त्रलाई थप गतिशील बनाउने कार्यमा सबै सरोकारवाला उत्तिकै गम्भीर र जिम्मेवार हुन आवश्यक छ । राष्ट्रिय एवं अन्तर्राष्ट्रिय रूपमा देखापरेका संकटका बेला राष्ट्रिय अर्थतन्त्र, आम उद्यम व्यवसाय र जनजीविकाको सहजताका लागि राष्ट्र बैंकले लिएका लचिला नीतिको दुरुपयोग भएको प्रति चासो व्यक्त गर्दै, त्यस्ता क्रियाकलाप हुन नदिने विषयमा राष्ट्र बैंक सचेत रहेको गभर्नर अधिकारीले बताए ।"
गाभिएलान् रेडियो नेपाल र नेपाल टेलिभिजन ?,"(काठमाडौं)नेपाल सरकारको स्वामित्वमा रहेका रेडियो नेपाल र नेपाल टेलिभिजनलाई आपसमा गाभेर सार्वजनिक सेवा प्रसारण संस्थाका रूपमा स्थापना गर्ने विषयमा शिक्षा, स्वास्थ्य तथा सूचना प्रविधि समितिले विज्ञहरूसँग छलफल गरेको छ । प्रतिनिधिसभाको उक्त समितिमा मंगलबार भएको छलफलमा उक्त संस्थालाई राजनीतिक हस्तक्षेपमुक्त, स्वायत्त र तटस्थ बनाइनुपर्ने विज्ञ तथा सांसदहरूको भनाइ छ । सार्वजनिक सेवा प्रसारण विधेयकको सैद्धान्तिक छलफल मा दुई सरकारी मिडियालाई गाभ्नुको उद्देश्य, गाभेपछिको प्रशासनिक एवं वित्तीय व्यवस्थापन, सरकारी मिडियामा नागरिकको पहुँच, प्रतिनिधित्व र प्रभावकारितालगायत विषयमा विमर्श गरियो । समितिले विज्ञका रूपमा आमन्त्रण गरेका वरिष्ठ पत्रकारद्वय महेन्द्र विष्ट र धर्मेन्द्र झाले सार्वजनिक सेवा प्रसारण (पब्लिक सर्भिस ब्रोडकास्टिङ) को मोडालिटीमा अघि बढ्नु स्वागतयोग्य कदम भए पनि यसको स्वायत्तता, तटस्थता र सामावेशिताको विषय विधेयकमार्फत प्रस्ट र सुनिश्चित गरिनुपर्ने भनाइ राखे । कतिपय सांसदले सार्वजनिक सेवा प्रसारणको महत्त्व र त्यसमा जाँदा कन्टेन्ट डेलिभरी, पहुँच, प्रभावकारिता, निष्पक्षताजस्ता विषयमा केकस्तो तात्त्विक अन्तर देखिन सक्छ भनेर विज्ञहरूसँग जिज्ञासा राखे । ०७७ सालमा सञ्चार तथा सूचना प्रविधि मन्त्रालयबाट राष्ट्रियसभामा पेस भएको सोसम्बन्धी विधेयक हाल विधायन समितिको सुझावसहित प्रतिनिधिसभाको प्रविधि समितिमा छलफलका क्रममा छ । विधेयकको प्रस्तावनादेखि संस्थाको संरचना, काम, यसअन्तर्गत बन्ने दुई तहका शासकीय संस्था, यसको स्रोत व्यवस्थापनदेखि विज्ञापनसम्बन्धी नीति के हुन्छ भन्नेसम्मका विषयमा स्पष्टता चाहिन्छ, विष्टले भने, सार्वजनिक सेवा प्रसारणको क्षेत्रमा जापानको एनएचके गैरराजनीतिक र प्राकृतिक विपत्तिको विषयमा विख्यात छ । पीएसबीको सिद्धान्त अनुकरण गर्नेमा सबैभन्दा उदहारणीय भनेको बीबीसी हो । अलि कमजोर उदहारणचाहिँ भारतको प्रसार भारती हो । हाम्रो विधेयक हेर्दा प्रसार भारतीजत्तिको पनि खुलापन छैन । यसमा राजनीतिक, व्यावसायिक कुनै पनि किसिमको हस्तक्षेप नहुने कानुनी सुनिश्चितता आवश्यक रहेकामा उनले जोड दिए । अर्का विज्ञ झाले सार्वजनिक सेवा प्रसारणसम्बन्धी कानुन बनाइरहँदा अक्सफोर्ड विश्वविद्यालयको ब्रोडकास्टिङ रिसर्च युनिटले व्याख्या गरेको आठवटा सिद्धान्तलाई आत्मसात् गर्न सुझाए । पछिल्लो समय पब्लिक सर्भिस ब्रोडकास्टिङको सट्टा पब्लिक सर्भिस मिडियाको अवधारणा आइसकेकाले यसमा व्यापक छलफल आवश्यक भएको उनले औंल्याए । पीएसबीमा जाँदा कन्टेन्टबारे पनि सोच्नुपर्छ, त्यो कसरी सिर्जना हुन्छ, प्रसार कसरी हुन्छ भन्नेबारे सोच्नुपर्छ, झाले भने, वित्तीय एवं प्रशासनिक व्यवस्थापन कसरी गर्ने, कसले चलाउने, को मातहत रहने भन्ने कुरा स्पष्ट हुनुपर्छ । विधेयकको सैद्धान्तिक विषयमै स्पष्टता नभएको सांसद बद्री पाण्डेले धारणा राखे । यसमा गोरखापत्र र राष्ट्रिय समाचार समिति किन समावेश भएनन् ? ती पनि सरकारी सञ्चारमाध्यम हुन्, उनको प्रश्न छ । नेपालको वर्तमान वास्तविक अवस्था नबुझी ८ सिद्धान्तमध्ये कुन चाहिँलाई प्राथमिकता दिने भन्ने छनोट कठिन रहेको रास्वपाकी सांसद सुमना श्रेष्ठको भनाइ छ । यी दुई ठूला र महत्त्वपूर्ण सञ्चारमाध्यमलाई गाभ्दा बन्ने संस्थालाई स्वायत्त बनाउने हो भने यसलाई कुनै पनि निकाय र राजनीतिक नियुक्तिअन्तर्गत राख्न नहुने बताइन् । यस्ता विधेयकको प्रस्तावनामा लोकतन्त्र र अभिव्यक्ति स्वतन्त्रतालाई मजबुत बनाउनेजस्ता भाषा लेखिने भए पनि यसको अन्तर्य र प्रावधानमा चाहिँ सरकारी नियन्त्रण कायम गर्नुपर्ने एमाले सांसद विद्या भट्टराईले जनाइन् । यो विधेयकलाई अझ समृद्ध र जनउत्तरदायी बनाउने विषयमा राष्ट्रियसभाले छुट्टयाएका विषय समेटेर अघि बढ्ने सञ्चार तथा सूचना प्रविधिमन्त्री रेखा शर्माले प्रतिबद्धता जनाइन् । रेडियो नेपाल र नेपाल टेलिभिजनलाई गाभेर सार्वजनिक सेवा प्रसारण संस्था स्थापनाको विषय ०७० सालदेखि नै बहसमा छ ।"
संघले राजस्व बाँडफाँटको रकम दिएन : गाउँपालिका महासंघ,"काठमाडौं (कास) संघीय सरकारले राजस्व बाँडफाँटअन्तर्गत गाउँपालिकालाई निकासा दिनुपर्ने रकम नदिएको स्थानीय तहले आरोप लगाएको छ । संघीय सरकारबाट पैसा नआउँदा ७ सय ५३ वटै पालिकामा वित्तीय संकट परेको गाउँपालिका राष्ट्रिय महासंघकी अध्यक्ष लक्ष्मीदेवी पाण्डेले बताइन् । प्रदेशबाट आउनुपर्ने रकम नियमित छ । तर, संघबाट गत असार २० पछि (१० दिन, साउन र भदौ) राजस्व बाँडफाँटअन्तर्गतको कुनै रकम आएको छैन, उनले भनिन्, हरेक महिना पूरा भएपछि पहिलो सातासम्म पालिकामा पैसा पठाइसक्नुपर्ने कानुनी प्रावधान छ । संघबाट पैसा नआउँदा स्थानीय तहलाई कर्मचारीलाई तलब खुवाउन र प्रशासनिक खर्च धान्न अप्ठ्यारो भएको उनको भनाइ छ । स्थानीय तहले कर्मचारी र प्रशासन चलाउने भनेकै राजस्वअन्तर्गत संघबाट आउने रकमबाट हो, त्यो पनि रोकिँदा अहिले हामीलाई ठूलो संकट सिर्जना भएको छ, उनले भनिन्, संघले आफूले कमाएर राखेको रकम आफ्नै खाताबाट झिकेर स्थानीय तहलाई दिनुपर्ने जसोगरी पैसा रोकिरहेको छ । यो त हामीले संकलन गरेर पठाएको राजस्वमध्येबाटै कानुनअनुसार फिर्ता गर्ने हो । त्यो रकम किन रोक्नुपरेको हामी अन्योलमा छौं । संघीय सरकारबाट पैसा नआउँदा ७ सय ५३ पालिकालाई अप्ठ्यारो परेको उनको दाबी छ । कानुनले दिएको अधिकार पनि पालना नगरेर संघीय सरकारले तीन तहको सरकारको संरचना नै बिगार्न खोजेको देखिन्छ, उनले थपिन्, यो तरिकाले विकासको कल्पना गर्नै सकिन्न । संघीय सरकारले विगतमा केही दिन रकम रोकिएको भए पनि अहिले ती सबै हस्तान्तरण भइसकेको दाबी गरेको छ । प्राविधिक कारणले गत साउनको रकम हस्तान्तरणमा ढिलो भए पनि अहिले सबै निरन्तर रूपमा भुक्तानी भइरहेको अर्थ मन्त्रालयका प्रवक्ता धनीराम शर्माले बताए । गत साउनमा रकम पठाउन अलिकति ढिलो भएकै रहेछ । साउनको भदौ १५ भित्र जानुपर्नेमा अन्तिमतिर मात्र गएको रहेछ । अझ पालिकाको खातामा पुग्न त असोज नै लागेको रहेछ । त्यो नियतले नभई प्राविधिक कारणले ढिलो भएको रहेछ, उनले भने, त्यसयता भदौको रकम सोमबार गइसकेको छ । त्यो रकम पालिकाको खातामा पुग्न १२ दिन लाग्ला ।हिसाब मिलानको काम नसकिने भएकाले हरेक वर्ष असारको अन्तिम साताको रकम बाँकी हुने गरेको शर्माले जनाए । सोहीअनुसार गत असारको पछिल्लो १५ दिनको राजस्व बाँडफाँटअन्तर्गतको रकम हस्तान्तरण बाँकी रहेको र त्यो कात्तिकमा मात्र जाने उनले जानकारी दिए । अघिल्ला वर्षमा असारको अन्तिम साताका मात्र हिसाब बाँकी रहने गर्थ्यो । हिसाब मिलानमा सजिलो हुने भएकाले यो वर्ष असारको पछिल्लो १५ दिनकै रकम पालिकामा पठाउन बाँकी छ, उनले भने, असारको बाँकी रकम हरेक वर्ष कात्तिकमै जाने हो । यो वर्ष पनि सोही समयमा जान्छ ।गत असारयता पैसा नपाएपछि गाउँपालिकाहरूले संघीय सरकारलाई लिखित पत्र दिएर ध्यानाकर्षण गराइसकेका छन् । संघीय सरकारको अर्थ मन्त्रालयलाई पत्र लेखेर गाउँपालिका राष्ट्रिय महासंघ नेपालले राजस्व बाँडफाँटको रकम निकासा गरिदिन आग्रह गरेको छ । प्रस्तुत सन्दर्भमा तहगत सरकारमा बाँडफाँट गर्न नेपाल सरकारको संघीय विभाज्य कोषमा जम्मा भएको मूल्य अभिवृद्धि र अन्तःशुल्क शीर्षकबाट उठेको रकम महिना बित्नासाथ सम्बन्धित प्रदेशस्थानीय सरकारको सञ्चित कोषमा (राजस्व बाँडफाँट) निकासा गरिसक्नुपर्ने कानुनी व्यवस्था र अघिल्लो आर्थिक वर्षसम्म हरेक महिनाको ४ गतेभित्र निकासा गरिसकिएको अभ्यास रहेको व्यहोरा अवगत नै छ, महासंघको पत्रमा भनिएको छ, तर, आर्थिक वर्ष ०७९८० को असार महिनाको बाँकी अवधिको र चालु आर्थिक वर्षको साउन र भदौको रकम हालसम्म पनि निकासा हुन नसक्दा स्थानीय सरकारका दैनिक कार्यसम्पादन र विकास निर्माणमा प्रभाव परिरहेको छ ।"
अर्थ संक्षेप,"सुजुकीका मोटरसाइकलस्कुटर किन्दा १० हजार छुटकाठमाडौं (कास) सुजुकी मोटरसाइकल तथा स्कुटरको नेपालका लागि आधिकारिक आयातकर्ता भीजी अटोमोबाइल्सले दसैं, तिहार तथा छठ पर्वलाई दृष्टिगत गरी बाँडौं खुसी चढौं सुजुकी योजना ल्याएको छ । यसअन्तर्गत प्रत्येक सुजुकी मोटरसाइकल तथा स्कुटरको खरिदमा ग्राहकले १० हजार रुपैयाँ पक्का छुट वा कुनै पनि सुजुकी ब्रान्डका पुराना मोटरसाइकल तथा स्कुटरसँग नयाँ एक्सचेन्ज गर्दा १५ हजार थप मूल्याङ्कन पाउने कम्पनीले जनाएको छ । सुजुकीबाहेक अन्य ब्रान्डका पुराना मोटरसाइकल तथा स्कुटरसँग नयाँ सुजुकी एक्सचेन्ज गर्दा ग्राहकले १० हजार थप मूल्याङ्कन पाउनेछन् । शून्य प्रतिशत ब्याजदरमै फाइनान्सको सुविधा र एक वर्ष सडक कर निःशुल्क हुनेछ, कम्पनीले जारी गरेको विज्ञप्तिमा भनिएको छ, हरेक १५ दिनमा लक्की ड्रमार्फत बम्परमा १० ग्राम सुनको सिक्का एक जना ग्राहकलाई उपलब्ध पनि गराइनेछ । ग्लोबल आईएमईको कार्ड प्रयोगमा २५ प्रतिशत क्यासब्याककाठमाडौं (कास) ग्लोबल आईएमई बैंकले क्रेडिट कार्ड प्रयोगकर्तालाई कार्डमार्फतको पहिलो कारोबारमा २५ प्रतिशत क्यासब्याक दिने अफर ल्याएको छ । डिजिटल कारोबारलाई प्रवर्द्धन गर्ने उद्देश्यसाथ ल्याइएको यस क्यासब्याक अफरमा पहिलो पटक ग्लोबल आईएमई बैंकको क्रेडिट कार्डमार्फतको कारोबार गर्ने ग्राहकले अधिकत २५ प्रतिशत वा ५०० रुपैयाँसम्म क्यासब्याक पाउनेछन् । कात्तिक ३ सम्म चल्ने बैंकको यस अभियानअन्तर्गत क्रेडिट कार्ड प्रयोगकर्ताको संख्या, डिजिटल कारोबार वृद्धि गर्ने योजना हो, बैंकले जारी गरेको विज्ञप्तिमा उल्लेख छ । दराजका प्रयोगकर्तालाई किनमेलसँगै खेल खेल्न पाउने सुविधा काठमाडौं (कास) अब दराज एपका प्रयोगकर्ताले अनलाइन किनमेलसँगै खेल पनि खेल्न पाउने भएका छन् । दराज नेपालले आफ्ना ग्राहकलाई मनोरञ्जन प्रदान गर्दै प्रयोगकर्तालाई एपमा थप संलग्न गराउने उद्देश्यले मंगलबार दराज क्यान्डी नामक अनलाइन खेल सार्वजनिक गरेको छ । यस खेलमा प्रयोगकर्ताले तीन वा त्योभन्दा धेरै एकै रङका क्यान्डीलाई एकै ठाउँमा मिलाउनुपर्छ, कम्पनीले जारी गरेको विज्ञप्तिमा भनिएको छ, यसरी मिलाएपछि मिलेका क्यान्डी हराउँछन् र माथिका बाँकी क्यान्डी खाली ठाउँमा झर्छन् । खेलबाट प्रयोगकर्ताले जेम प्राप्त गर्न सक्ने र दराज लोयल्टी क्लबका सदस्यले यो जेम प्रयोग गरी दराजका सामानमा विशेष छुट पाउने कम्पनीले जनाएको छ । माछापुच्छ्रेका कर्मचारी र ग्राहकलाई ओम हस्पिटलमा छुट काठमाडौं (कास) ओम हस्पिटल एन्ड रिसर्च सेन्टरमा माछापुच्छ्रे बैंकका ग्राहक तथा कर्मचारीले सेवा लिँदा विशेष छुट पाउने भएका छन् । अस्पताल सञ्चालक समितिका अध्यक्ष आनन्दप्रसाद श्रेष्ठको उपस्थितिमा प्रमुख कार्यकारी अधिकृत यमबहादुर महत र बैंकका निमित्त प्रमुख कार्यकारी अधिकृत विश्वम्भर न्यौपानेले छुटसम्बन्धी सम्झौतापत्रमा हस्ताक्षर गरे । सम्झौताअनुसार बैंकका ग्राहक, कार्ड प्रयोगकर्ता, कर्मचारी तथा योनो नेपाल एसबीआई मोबाइल एप प्रयोगकर्ताले हस्पिटलमा उपचार सेवा लिँदा अन्तरंग सेवा, रेडियोलोजी, प्याथोलोजी, फार्मेसी र फिजियोथेरापीलगायत सेवामा विशेष छुट पाउन सक्नेछन् ।"
रग्बीमा खराब प्रदर्शन,स्क्वास ः स्क्वासतर्फ महिला र पुरुष दुवै टिम पराजित रह्यो । महिलामा नेपाल मलेसियासँग सोझो सेटमा ३० ले पराजित भएको हो । पुरुषमा नेपालमाथि कुवेत ३० ले विजयी रह्यो ।
एफसी चितवनको मार्कीमा विशाल,बुटवल लुम्बिनीमा एरिक बुटवल लुम्बिनी एफसीले दास्रो संस्करणको नेपाल सुपर लिग (एनएसएल) का लागि आफ्नो मार्की खेलाडीमा राष्ट्रिय फुटबल टोलीका मिडफिल्डर एरिक विष्टलाई आबद्ध गरेको छ । २३ वर्षीय एरिकले सहिद स्मारक लिगमा च्याम्पियन चर्च ब्वाइज युनाइटेडबाट खेलेका थिए । मार्की खेलाडीमा अनुबन्ध भएपछि एरिकले आफू यस सिजन नेपाल सुपर लिगका लागि निकै उत्साहित रहेको बताए । बुटवल लुम्बिनीले गत सिजन प्लेअफ खेलेको थियो ।
सेन्ट जेभियर्स विजयी,काठमाडौं (कास) एपेक्स अन्तर कलेज क्रिकेट कपमा मंगलबार सेन्ट जेभियर्स र पाटन बहुमुखी क्याम्पस विजयी भएका छन् । सेन्ट जेभियर्सले आयोजक एपेक्स कलेजलाई ६८ रनले हरायो । टस जितेको एपेक्सले फिल्डिङ रोजेपछि ब्याटिङमा आएको जेभियर्सले ५ विकेट गुमाई १ सय ३६ रन बनायो । जवाफमा जेभियर्सको अनुशासित बलिङ सामना गरेको एपेक्सले १५ ओभरमा ६८ रनमै अलआउट भयो । प्लेयर अफ द म्याच जेभियर्सका प्रिन्सकुमार झा भए ।अर्को खेलमा रत्नराज्यलक्ष्मी क्याम्पसले टस जितेर ब्याटिङ गर्दै १७४ ओभरमा ८९ रन बनाएको थियो । ९० रनको लक्ष्य पाएको पाटन बहुमुखीले वर्षाले प्रभावित भएपछि ७० रनको नयाँ लक्ष्य पाएको थियो । त्यसलाई टोलीले १ विकेट गुमाई पूरा गरेको हो । पाटनका विककास पन्थी प्लेयर अफ द म्याच भए ।
