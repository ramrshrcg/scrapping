शीर्षक,विवरण
'नेपाल सैन्य रणनीतिक योजनामा सामेल हुँदैन',"(काठमाडौं)प्रधानमन्त्री पुष्पकमल दाहालले कुनै पनि सैन्य रणनीतिक योजनामा संलग्न हुने नेपालको नीति नरहेको स्पष्ट गर्दै चिनियाँ पक्षलाई आश्वस्त पारेका छन् । चीनको हाङचउमा शनिबार चिनियाँ राष्ट्रपति सी चिनफिङसँग भएको शिष्टाचार भेटमा प्रधानमन्त्री दाहालले नेपाल असंलग्न र स्वतन्त्र परराष्ट्र नीतिप्रति प्रतिबद्ध रहेको उल्लेख गर्दै नेपालले लिँदै आएको एक चीन नीतिमा दृढ रहेको बताए । एक चीन नीतिप्रतिको प्रतिबद्धतालाई नेपालले व्यवहारबाट पुष्टि गरिसकेको उनको भनाइ थियो ।दाहाल र सीबीच १५ मिनेट एक्लाएक्लै र त्यसपछि नेपाल र चिनियाँ उच्च अधिकारीबीच ४५ मिनेट वार्ता भएको थियो । यसअघि दाहाल र सीबीच चार पटक भेटवार्ता भइसकेकाले स्पष्ट कुराकानी भएको बेइजिङमा रहेका प्रधानमन्त्रीका प्रेस सल्लाहकार गोविन्द आचार्यले बताए । प्रधानमन्त्रीज्यूले एक चीन नीतिप्रतिको प्रतिबद्धता नेपालले व्यवहारबाटै पुष्टि गरेको, स्वतन्त्र र असंलग्न परराष्ट्र नीति अंगीकार गरेको तथा यो वा त्यो नामका कुनै पनि सैन्य रणनीतिक योजनामा सामेल हुन नसक्ने प्रस्ट पार्नुभयो, आचार्यले टेलिफोनमा भने ।२०७८ फागुनमा नेपालले व्याख्यात्मक टिप्पणीसहित अमेरिकी सहयोग परियोजना मिलेनियम च्यालेन्ज कर्पोरसन (एमसीसी) सँगको सम्झौता पारित गरेपछि चीन सशंकित भएको थियो । सुरुमा माओवादीले एमसीसीको विरोध गरे पनि व्याख्यात्मक टिप्पणीसहित पारित गर्ने निर्णयमा पुगेको थियो । चीनले एमसीसी पारित नगर्न माओवादीलाई अप्रत्यक्ष रूपमा दबाब दिएको थियो । प्रेस सल्लाहकार आचार्यका अनुसार वार्तामा दुवै नेता दक्षिण एसियाको क्षेत्रीय स्थिरता, शान्ति र समृद्धिका लागि सबै क्षेत्रीय शक्तिबीच साझा सहकार्य जरुरी रहेको भन्नेमा सहमत भएका थिए । बीआरआईमा पहिले नै हस्ताक्षर भइसकेकाले यसलाई कार्यान्वयन गर्न नेपाल प्रतिबद्ध रहेको प्रधानमन्त्रीले स्पष्टसँग चिनियाँ पक्षलाई भन्नुभयो, उनले भने, चीनको समृद्धिबाट छिमेकी नेपालले सहयोग लिनुपर्ने कुरा पनि गर्नुभएको छ । चीन र नेपालले एकअर्काको चासो र संवेदनशीलता बुझेर आपसी सहकार्य अझ सघन बनाउन पनि वार्तामा जोड दिएका थिए । राष्ट्रपति सीले वार्तामा नेपालको आर्थिक, सामाजिक विकासमा खुला दिलले सहकार्य र सहयोग गर्न चीन तयार रहेको सन्देश दिनुभएको छ, प्रधानमन्त्री दाहालको सचिवालयले जारी गरेको प्रेस नोटमा उल्लेख छ, सीले शान्तिपूर्ण सहअस्तित्वको पाँच सिद्धान्तका आधारमा नेपाल र चीनले आपसी सम्मान, समर्थन र समान अस्तित्वका साथ ठूलो र सानो देशको कुनै भेदबिना समान सहअस्तित्वसँगै अत्यन्तै नजिकको सम्बन्ध अघि बढाएको स्मरण गर्नुभयो । आगामी दिनमा दुई देशबीचको सम्बन्ध थप उचाइमा पुग्ने उहाँको विश्वास छ । प्रधानमन्त्री दाहालले चीन र नेपालबीच लामो समयदेखिको ऐतिहासिक सम्बन्धको चर्चा गर्दै अहिलेको परिस्थितिमा सीले अघि सारेका नवीनतम् अवधारणा यस क्षेत्रको शान्ति र प्रगतिका लागि महत्त्वपूर्ण रहेको बताएका थिए । चीनको विकासले एसिया क्षेत्रकै विकासमा सहयोग पुग्ने अपेक्षा प्रधानमन्त्रीले गर्नुभयो, आचार्यले जानकारी दिए । राष्ट्रपति सीले प्रधानमन्त्री दाहालसँग यसअघि भएका भेटको चर्चा गर्दै आफू राष्ट्रपति हुनासाथ दक्षिण एसियाबाट पहिलो नेताका रूपमा चीनमा स्वागत गरेको स्मरण गरेका थिए । चिनियाँ समाचार संस्था सिन्ह्वाका अनुसार चीन र नेपालले ठूलो र सानो देशबीच समान व्यवहार र विनविन साझेदारीको एउटा उदाहरण तय गरेको उल्लेख गरेको छ । राष्ट्रिय विकास र समृद्धिको बाटोमा एकअर्काका लागि साझेदार हुने अवसर दुवै देशलाई छ, राष्ट्रपति सीले भने, दुवै पक्षले एकअर्काको मुख्य स्वार्थ र चासोका मुद्दालाई बुझ्नु र समर्थन गर्नुपर्छ । राजनीतिक आधारबाट दुईपक्षीय सम्बन्ध बलियो बनाउनुपर्छ । सीले दुई देशले बेल्ट एन्ड रोड इनिसिएटिभ (बीआरआई) सहकार्यमा प्रगति गरेको र ट्रान्स हिमालय बहुआयामिक कनेक्टिभिटी नेटवर्कले आकार लिएको बताए । नेपाल भूपरिवेष्टित मुलुकबाट भूजडित देशमा रूपान्तरण गर्न, पूर्वाधार कनेक्टिभिटीमा प्रवर्द्धित गर्न र पारवहन यातायात सहयोग विस्तार गर्न दुवै पक्षबाट प्रयास गर्नुपर्नेमा सीले जोड दिए । चीन नेपालसँग बहुपक्षीय समन्वयमा सुधार गर्न, दुई देश र अन्य विकासोन्मुख देशहरूको साझा हितको रक्षा गर्न र मान्छेको साझा भविष्य निर्माणलाई प्रवर्द्धन गर्न इच्छुक छ, सीको भनाइ थियो ।दाहालले सीको प्रशंसा गर्दै दूरदर्शी विश्व नेता र नेपालको असल मित्र भएको बताए । नेपाल र चीन एकले अर्कालाई बुझ्न सक्ने मित्र भएकाले एकअर्कालाई समर्थन गर्दै आएका छन् । नेपाल एक चीनप्रति सधैं प्रतिबद्ध छ, दाहालको भनाइ थियो, ताइवान र तिब्बत दुवै चीनका अभिन्न अंग हुन् । आफ्नो भूमि चीनको सार्वभौमसत्ता र सुरक्षामा खलल पार्न कुनै पनि शक्तिलाई प्रयोग गर्न नदिन नेपाल दृढ र अटल छ । सीसँगको भेटमा दाहालले नेपालले बीआरआईको उच्च प्रशंसा गर्दै यसको सहकार्यमा सक्रिय रूपमा सहभागी हुने भन्दै ट्रान्स हिमालयन बहुआयामिक कनेक्टिभिटी नेटवर्क निर्माणमा प्रतिबद्धता व्यक्त गरे । उनले हाङचउ एसियाली खेलकुदको भव्य सफलताले एसियाका बासिन्दाबीच समझदारी र मित्रता बढाउन योगदान पुर्याउने विश्वास व्यक्त गरेको सिन्ह्वाले जनाएको छ । चीनमा आयोजना भएको बोआओ फोरम फर एसिया मा सहभागी हुन चीनले दाहाललाई निम्ता दिएको थियो । हेनान प्रान्तमा चैत १४ देखि १७ सम्म हुने कार्यक्रमका लागि चिनियाँ राजदूत छन सोङले फागुन १० मै भेटेर दाहाललाई निम्तो दिएका थिए । तर, पहिले भारतपछि चीन जाने उद्देश्यले उनले उक्त भ्रमण स्थगित गरेका थिए । प्रधानमन्त्री दाहाल हाङचउबाट आइतबार बेइजिङ आउने कार्यक्रम छ । उनले बेइजिङमा चिनियाँ प्रधानमन्त्री ली छियाङसँग सोमबार भेटवार्ता गर्नेछन् । प्रधानमन्त्रीका प्रेस सल्लाहकार आचार्यले छियाङसँगको भेटमा व्यापारिक सन्धि पुनरावलोकन, नेपालमा लगानी, उत्तरी सीमानाका जोड्ने सडक विस्तार, कृषि, प्रविधि, ऊर्जालगायत मुद्दामा छलफल हुने बताए । पूर्वाधार, ऊर्जा, शिक्षा, स्वास्थ्य, कृषि, प्रविधिलगायत एजेन्डामा सहमति गर्ने गृहकार्य भइरहेको छ, उनले भने, प्रधानमन्त्री र चिनियाँ राष्ट्रपतिबीच सहयोगबारे सैद्धान्तिक छलफल भएको छ । चिनियाँ प्रधानमन्त्रीसँग भेटवार्ता भएपछि सहमतिका लागि ठोस आकार लिने विश्वास गरिएको छ ।दाहालले बेइजिङमा नेसनल पिपुल्स कंग्रेसको स्थायी समिति अध्यक्ष झाओ लेजीसँग पनि भेट गर्नेछन् । प्रधानमन्त्रीले चीनको अन्तर्राष्ट्रिय व्यापार परिषद् (सीसीपीआईटी), नेपालको उद्योग वाणिज्य महासंघ र बेइजिङस्थित नेपाली दूतावासले संयुक्त रूपमा आयोजना गर्ने चीननेपाल लगानी सम्मेलन लाई पनि सम्बोधन गर्ने कार्यक्रम छ । चीनको कृषि तथा औद्योगिक विकासको अवलोकनका लागि चोङकिङ नगरपालिकाका साथै नेपालसँग सीमा जोडिएको चीनको तिब्बत स्वायत्त क्षेत्र ल्हासाको पनि भ्रमण गर्नेछन् । १९ औं एसियाली खेलकुदको उद्घाटन समारोहमा सहभागी हुन प्रधानमन्त्री दाहाल संयुक्त राष्ट्रसंघको महासभामा भाग लिएर अमेरिकाको न्युयोर्कबाट शनिबार बिहान हाङचउ पुगेका थिए । उनी असोज १३ गते स्वदेश फर्कने कार्यक्रम छ ।"
क्षेत्राधिकार विवादले सुनसम्बन्धी आयोग गठनमा अन्योल,"(काठमाडौंं)हङकङबाट ब्रेक सुमा लुकाएर ल्याएको ६१ केजी र इलेक्ट्रिक सिगरेट (भेप) मा राखेर भित्र्याइएको करिब ९ केजी सुन तस्करी घटनालाई प्रमुख प्रतिपक्ष एमालेले नयाँ शिराबाट अनुसन्धान गर्ने गरी क्षेत्राधिकार (टीओआर) प्रस्ताव गरेपछि जाँचबुझ आयोग गठनमा किचलो बढेको छ । सत्तारूढ कांग्रेस र माओवादीले राज्यका स्थायी संरचनामाथि एमालेले विश्वास नगरेर नयाँ प्रस्ताव ल्याएकाले आयोग गठन हुन नसकेको जनाएको छ । एमालेले भदौ ६ को सहमतिबाट सरकार पछि हटेर आयोग गठन गर्न नचाहेको प्रतिक्रिया दिएको छ । ६१ केजी सुन प्रकरणमा गृहमन्त्री र अर्थमन्त्रीसमेतको संलग्नताको आरोप लगाउँदै एमालेले निरन्तर संसद् अवरोध गरेपछि भदौ ६ को सर्वदलीय बैठकमा जाँचबुझ ऐनअन्तर्गत असोज ५ को मिति तोकेरै आयोग गठनको समझदारी बनेको थियो । सहमतिअनुसार शुक्रबार आयोग गठन हुनुपर्ने हो । असोज ५ गते शुक्रबारकै दिन कांग्रेस, माओवादी र प्रमुख प्रतिपक्ष एमालेबीचको बैठकमा क्षेत्राधिकारकै विषयमा विवाद बढेपछि आयोग गठन हुन नसकेको कांग्रेस संसदीय दलका प्रमुख सचेतक रमेश लेखकले बताए ।प्रहरीको केन्द्रीय अनुसन्धान ब्युरो (सीआईबी) ले अनुसन्धान गरिरहेको र त्यसमा प्रभाव नपरोस् भनेरै दलहरूले एक महिनापछि आयोग गठनको भाखा राखेर संसद्को अवरोध खुलाएका थिए । आयोगलाई दिइने कार्यक्षेत्राधिकारको विषय भदौ ६ मै टुंगिसकेकाले नयाँ विवाद झिकेर राज्यका स्थायी संस्थामाथि अविश्वास बढाउन नहुने कांग्रेसमाओवादीको तर्क छ । बैठकमा एमाले सचेतक महेश बर्तौलाले पछिल्ला सुन प्रकरणमा सत्तारूढ दलका नेताहरूमाथि नै अनुसन्धान सोझिन सक्ने भएकाले सरकार आयोग गठन गर्नबाट पछि हटेको बताए । एमालेले ६१ केजी सुन प्रकरण र विदेशबाट इलेक्ट्रिक सिगरेट (भेप) मा सुन राखेर तस्करीका घटनाको प्रकृति, परिणाम, घटनास्थल, ठाउँ र संलग्न व्यक्तिहरूका बारेमा छानबिन, अनुसन्धान आवश्यक परे खानतलासी र पक्राउसम्मको अधिकार आयोगलाई दिने गरी टीओआरको प्रस्ताव गरेको थियो । एमालेले जाँचबुझ आयोग ऐन २०२६ को दफा ४ (३) र दफा ५ (३) अनुसार आयोगलाई टीओआर दिनुपर्ने प्रस्ताव अघि सारेको हो । जसमा कुनै व्यक्तिलाई आयोगसमक्ष उपस्थित गराई बयान लिने, लिखित पेस गर्न आदेश दिने, प्रमाण बुझ्ने र कुनै सरकारी वा सार्वजनिक कार्यालय वा अदालतबाट कुनै लिखित वा त्यसको नक्कल झिकाउने, प्रचलित कानुनको अधीनमा रहेर संलग्न व्यक्ति, स्थानको तलासी लिनेलगायत अधिकार तोकिएको छ । कांग्रेस र माओवादीले भने भदौ ६ मा भएको सहमतिको बुँदा नम्बर २ मै टीओआर प्रस्टसँग उल्लेख भएको जनाएको छ । सहमतिको व्यहोरा एमाले अध्यक्ष केपी शर्मा ओलीकै हातबाट लेखिएको भन्दै कांग्रेस र माओवादीका नेताहरूले त्यसबाट दायाँबायाँ हुन नहुने बताएका छन् । औपचारिक रूपमा शुक्रबारको बैठकमा राखिएको एमालेको टीओआर सम्बन्धी नयाँ प्रस्तावले राज्यका स्थायी संरचनामाथि अविश्वास बढाउने सरकार पक्षको धारणा छ । भदौ ६ मा भएको सहमतिको बुँदा नम्बर २ मा विदेशबाट इलेक्ट्रिक सिगरेट (भेप) मा सुन राखी अवैध पैठारी (तस्करी) गरिएको, मिति २०८० साउन २ गते ब्रेक सुमा राखी अवैध पैठारी (तस्करी) गरिएको सुनलगायत पटकपटक सुन तस्करी भई मुलुकभित्र आइरहेको विषयलाई गम्भीरतापूर्वक लिई स्वतन्त्र र निष्पक्ष छानबिन गर्न र यस्तो तस्करीजन्य कार्यको पूर्णरूपमा नियन्त्रण गर्न मौजुदा कानुनमा गर्नुपर्ने परिमार्जन, संरचनागत सुधार र पटकपटक सुन तस्करी सम्बन्धमा भएका छानबिन अनुसन्धानबारे समेत अध्ययन गरी सुझावसहितको प्रतिवेदन पेस गर्न जाँचबुझ आयोग ऐन २०२६ बमोजिम २०८०।६।५ गते नेपाल सरकारले आयोग गठन गरी त्यसै दिनदेखि कार्य प्रारम्भ गर्ने उल्लेख छ । लेखकका अनुसार प्रधानमन्त्री पुष्पकमल दाहाल न्युयोर्क जानुअघि नै आयोग गठनको तयारी गरेका थिए । प्रधानमन्त्रीकै आग्रहमा लेखकले सहमतिको बुँदा नम्बर २ अन्तर्गत रहेर आयोगलाई दिने टीओआरको मस्यौदा तयार पारेका थिए । त्यही मस्यौदाका आधारमा उच्च अदालतका रिटायर्ड न्यायाधीशको नेतृत्वमा तीन सदस्यीय आयोग गठनको तयारी प्रधानमन्त्रीज्यूले गरिसक्नुभएको थियो । आयोगका संयोजक र सदस्यहरू छनोटको जिम्मासमेत दिइसक्नुभएको थियो । प्रधानमन्त्री जानुअघिको पछिल्लो मन्त्रिपरिषद्बाट नाम खाली राखेर आयोग गठनको निर्णयसमेत भइसकेको छ । तर, यससँग मुख्य सरोकार राख्दै आएको एमालेलाई विश्वासमा नलिईकन मन्त्रिपरिषद्ले गरेको निर्णय बाहिर नल्याऊँ भनेर रोकिएको हो, गृह मन्त्रालय स्रोतले भन्यो, प्रधानमन्त्रीले गृहकार्यमा जुटेका नेतामार्फत फाइनल गरिएको आयोगको टीओआर एमाले नेता विष्णु पौडेलमार्फत केपी शर्मा ओलीसम्म पुर्याउने काम भयो । एमाले अध्यक्ष ओलीले त्यसलाई नमानेपछि आयोग गठन सार्वजनिक नभएको हो । मन्त्रिपरिषद्ले निर्णय गरिसकेकै छ, एमाले तयार हुनसाथ आयोगको घोषणा हुन्छ । लेखकले प्रहरीको सीआईबीले गरेको अनुसन्धानको अध्ययन गर्ने, त्यसका बारेमा कमीकमजोरी भएमा रायसहितको प्रतिवेदन दिने, तस्करी नियन्त्रणका लागि कानुनमा भएका कमीकमजोरी र त्रुटिहरू सच्याउने, संरचनागत सुधारका कामहरू गर्नेसहितका तीन बुँदाको टीओआर भदौ ६ कै सहमतिमा टुंगो लागिसकेको दाबी गरे ।लेखकले राज्यका काम गर्ने स्थायी संस्थाहरूलाई कमजोर गर्न हुन्न भन्नेमा सैद्धान्तिक रूपमा सबै राजनीतिक दलका बीच भदौ ६ गते नै सहमति भइसकेको बताए । भदौ ६ मा सहमति गरेर असोज ५ मा आयोग गठन गर्ने भन्नुको पछाडि सीआईबीको काम प्रभावित नहोस् भन्ने रहेको बताउँदै उनले सीआईबीको छानबिन र अनुसन्धानलाई केही नै होइन जस्तो गरेर अहिले एमालेले नयाँ प्रस्ताव अघि सार्नु गलत भएको बताए । सीआईबीले गरेको छानबिन, अनुसन्धान र अभियोजनलाई केही पनि होइन भन्ने अर्थ लाग्ने गरी टीओआर बनाउँदा भोलि राज्यका स्थायी संस्थाहरूले कसरी काम गर्छन् ? लेखकले भने, एमालेको स्थायी संयन्त्रलाई कमजोर बनाउने र अस्थायी संरचनाबाट अघि बढ्ने जुन खालको कार्यशैली देखाएको छ यसले मुलुकलाई अघि बढाउन सहयोग पुर्याउँदैन । एमालेका प्रमुख सचेतक पदम गिरीले सीआईबीले अनुसन्धान गरेका विषयमा अन्य निकायले थप छानबिन गर्न नपाउने गरी आयोग बनाउने सत्तारूढ दलको प्रस्ताव नै सन्देहपूर्ण रहेको बताए । उनले भदौ ६ गते भएको सहमति सीआईबीले गरेका अनुसन्धानमा प्रवेश नै गर्न नपाउने भन्ने नभएको बताए । महिनौंदेखि जेका लागि छलफल भएको हो, त्यसमा आयोगले अनुसन्धान नै गर्न नपाउनु भन्नु दुराशययुक्त छ, एउटै घटनामा एकै समय समानान्तर ढंगले अनुसन्धान गर्ने गरी अघि नबढौं भनेरै सीआईबीले प्रतिवेदन बुझाउने समययसीमा नाघेपछि असोज ५ मा आयोग गठन गर्ने सहमति भएको हो । सीआईबीले गरेको अनुसन्धानको घटनामा आयोगले छानबिन नै गर्न नपाउने कुरा गलत छ गिरीले थपे, यो सिधै बेइमानी हो । सुन तस्करीमा संलग्नहरूलाई संरक्षण गर्ने सरकारी रबैया हो । बैठकमा सहभागी एमाले सचेतक महेश बर्तौलाले सुन तस्करको जालोमा जोडिएका सबै व्यक्तिहरूमाथि अनुसन्धान गर्ने अधिकारसहितको आयोग गठनको कुरा राख्दा सरकारी पक्षले नमानेको दाबी गरे । सुन तस्करीमा गृहमन्त्री र अर्थमन्त्रीसमेतको संलग्नताको आशंका एमालेले पहिल्यैदेखि गर्दै आएको छ । राजनीतिक दलका नेतादेखि उच्चपदस्थ प्रशासनिक अधिकारीसम्ममा छानबिन गर्न सक्ने टीओआर दिएर आयोग गठनको माग एमालेले गरेको बर्तौलाले बताए । गृहमन्त्रीजीले सीआईबीले दिएको प्रतिवेदन अध्ययन गर्ने, कुनै कानुनमा त्रुटि छन् भने त्यसलाई सच्याउन सुझाव दिने र संरचनागत सुधारका लागि रायसहितको प्रतिवेदन दिने गरी आयोग गठन गरौं भन्नुभयो, हामीले संलग्न सबैमाथि छानबिन हुनुपर्छ, अनुसन्धानको सिलसिलामा आवश्यक परे खानतलासी र छापा मार्ने अधिकारसमेत दिनुपर्छ भन्दा मान्नुभएन । अब संसद्बाटै सशक्त प्रतिकार गछौं । भण्डाफोर गर्छौं । बर्तौलाका अनुसार यही विषयलाई लिएर एमालेले फेरि संसद् अवरोध गर्ने योजनासमेत बनाएको छ । सरकारले सहमति च्यात्ने काम गरेर धोकाधडी सुरु गरेको छ । तत्कालको घटना टार्ने, प्रतिपक्ष दललाई गलाउने, थकाउने र भएका सहमति कार्यान्वयन नगरी राजनीतिलाई द्वन्द्वतिर लाने काम गर्दै छ, बर्तौलाले भने, अब संसद्मै हामी प्रतिरोध गर्छौं ।"
बालेनबाट जवाफदेहिता खोजिरहेका ईः,"(काठमाडौं)काठमाडौं महानगरका प्रमुख बालेन्द्र शाहको कार्यालय अगाडि अनवरत उभिरहेको एक सय घण्टा नाघिसक्यो । २८ वर्षे ईः गत मंगलबारदेखि टिसर्ट, हाफ पाइन्ट र चप्पलमा प्रदर्शनीमार्गस्थित राष्ट्रिय सभागृह अगाडि उभिएका हुन् । उनले महानगरका प्रमुख शाह र उपप्रमुख सुनिता डंगोलसँग जवाफदेहिता माग गर्दै यस्तो भद्र आन्दोलन गरेका हुन् । युवा जनप्रतिनिधि निर्वाचित भएपछि नागरिकमा जागेको आशाविपरीत हुँदा खाने वर्गको अस्तित्व मेटाउने काम गरेको भन्दै ईःले मौन विरोध गरिरहेका छन् । सडकमा उभिएकै कारण शनिबार साँझसम्म उनका खुट्टा सुन्निसकेका छन् । उभिँदाउभिँदा अब त खट्टाले दुखेको थाहै पाउन छोडें, उनले भने । सडकमा साइकल, ठेलागाडा, नाम्लो र नाङ्लोमा पसल थापेर जीविकोपार्जन गरिरहेकालाई हठात् विस्थापित गर्ने काठमाडौं महानगरको नीतिविरुद्ध आफूहरूले भद्र विरोध गरिरहेको उनी बताउँछन् ।शुक्रबारसम्म उनीसँगै प्रवीण काफ्ले र सौरभ न्यौपाने पनि सडकमा सँगै उभिए । बिहीबार र शुक्रबार महानगरबाट लखेटिएका सडक र फुटपाथ व्यवसायीहरूले पनि उनीहरूलाई साथ दिएका थिए । त्यसबाहेक केही नागरिक अगुवा र अभियन्ताहरूले उनीहरूको मौन विरोधमा साथ दिएका छन् । शुक्रबार सुनिता, बालेन π वी एक्स्पेक्ट बेटर फ्रम यू लेखिएको प्लेकार्ड बोकेका ईःले शनिबार सहर कारका लागि मात्रै हो कि मान्छेहरूका लागि हो ? लेखिएको प्लेकार्ड प्रदर्शन गरे । सहर गरिब र धनी सबैको साझा भएको र सरकारले पनि सबैलाई समान व्यवहार गर्नुपर्ने उनको माग छ । प्रमुख शाहले चुनावअघि गरेको वाचा र सार्वजनिक प्रतिबद्धताविपरीत सहरको सबैभन्दा कमजोर र हुँदा खाने वर्गको गाँस खोस्ने काम गरेको ईःको आरोप छ । चुनावअघि उहाँले पुराना दल र काम गर्ने शैलीविरुद्ध प्रश्न गर्नुभयो, अझ गरिबको चमेली बोलिदिने कोही छैन भन्ने गीत घन्काएर मध्यम वर्गीय जमातमा आशा जगाउनुभयो, ईःले थपे, त्यति मात्रै होइन, उहाँले नगर प्रहरी हिंस्रक हुनु हँॅदैन, सडक र फुटपाथका साना व्यवसायीलाई विकल्प दिएर व्यवस्थित गर्नुपर्छ भनेर योजना सुनाउनुभयो । तर मेयर हुनेबित्तिकै उहाँको बोली फेरियो, व्यवहार फेरियो ।लोकतन्त्रमा स्थानीय सरकारले कमजोर वर्गको साथ दिनुपर्नेमा महानगर प्रमुख भएपछि बालेनले उल्टै उनीहरूको उठिबास लगाइदिएको उनी बताउँछन् ।त्यसो त काठमाडौंमा नगर प्रहरीले अनुगमन गरेर सडक फुटपाथमा व्यवसाय गर्नेहरूको सामान जफत गर्ने र लिलामी गर्न थालेको पहिल्यैदेखि हो । तर महानगरको त्यस्तो नीति पूर्ण कार्यान्वयन हुन सकेको थिएन । शाहले आफू निर्वाचित भएर आएपछि २०७९ पुसमा सार्वजनिक सूचना जारी गरेरै फुटपाथ र सार्वजनिक स्थलमा कुनै पनि व्यवसाय गर्न नमिल्ने भन्दै प्रतिबन्ध लगाएका थिए । त्यसपछि नगर प्रहरीले धरपकड बढाएको हो । टहरा, छाप्रा र सुकुम्बासी बस्तीमा डोजर चलाइयो । शाहको निर्देशनमा त्यसयता नगर प्रहरीले फुटपाथ र सडक सरसफाइका नाममा साइकल, ठेलागाडा र नाङ्लो पसलेमाथि धरपकड गर्दै आएको छ । महानगरले त्यसरी व्यवसाय गरिरहेको भेट्टाएमा उनीहरूको सामान जफत गर्ने र लिलामी गरिदिनेसमेत गरेको छ । महानगरले अहिलेसम्म काठमाडौंका सडकबाट करिब १० हजार साना व्यवसायीको उठिबास लगाएको ईः दाबी गर्छन् । महानगरकै तथ्यांकअनुसार पनि आर्थिक वर्ष २०७९८० मा नगर प्रहरीले १ हजार १ सय ४५ जनाको सामान जफत गरेको छ भने ८ सय ५० जनालाई कारबाही गरेर ६ लाख ८६ हजार जरिवाना असुल गरेको छ । जबकि अघिल्लो वर्ष ५ सय ७ जना मात्रै पक्राउ परेका थिए भने २ लाख २३ हजार रुपैयाँ जरिवाना असुल भएको थियो । नगर प्रहरीका अनुसार महानगरले सडक र फुटपाथबाट जफत गरेकामध्ये सड्ने, गल्ने र खाद्य सामग्री मात्रै जरिवाना गरेर फिर्ता गर्ने गरेको छ भने त्यसबाहेक सामान लिलामीमा लैजाने गरेको छ । तर त्यस्तो लिलामी गर्ने काम नै गैरकानुनी भएको ईःको दाबी छ ।सडकमा मोटरसाइकलकारको जथाभावी पार्किङ हुन्छ । महानगरले उठाएर लैजान्छ, जरिवाना तिरेपछि फिर्ता हुन्छ तर जफत हुँदैन, उनी भन्छन्, त्यही सडकबाट ठेलागाडा जफत गर्ने नीति कसरी मान्न सकिन्छ ? सरकार धनी र गरिबका लागि समान रूपमा प्रस्तुत हुनुपर्ने उनी बताउँछन् । फुटपाथ व्यवसायलाई रोक्नु पनि ठीक हो । तर उनीहरूलाई उपयुक्त विकल्प दिएर व्यवस्थापन गर्नु पनि राज्यकै दायित्व हो, उनले भने, तर यस्तो संवेदनशील विषयमा हामीले मेयर र उपमेयरबाट कुनै दयामाया राखेको देखेनौँ ।त्यसो त उनीहरूले शाहलाई सजग गराउन यसअघि पनि विरोध प्रदर्शन गरेका थिए । ईःलगायतले केही समय राष्ट्रिय सभागृह अगाडि गरिबको चमेली बोल्दिने कोही छैन गीत गाएर प्रदर्शन गरे । ठेलागाडा र साना सडक व्यवसायीलाई विकल्प दिएर उचित व्यवस्थापन गर्न माग गरे । तर, प्रमुख शाहले उनीहरूको माग सुनेनन् । बरु नगर प्रहरीको ज्यादती बढ्दै गयो । दुई महिनाअघि प्रमुखको सचिवालयले वैकल्पिक उपायबारे उनीहरूसँग परामर्श गरेको थियो । त्यसबेला प्रदर्शनकारीले सुझाव दिए पनि अहिलेसम्म त्यसको कार्यान्वयन नभएको ईः बताउँछन् । जनप्रतिनिधि जवाफदेही हुनुपर्छ, त्यसमाथि उहाँहरू त नयाँ पुस्ताको नयाँ सोच र लामो राजनीतिक भविष्य देखेर आएको जनप्रतिनिधि हो, उहाँहरूले पुरानो नेतृत्वभन्दा फरक कार्यशैली र व्यवहार देखाउनुपर्ने थियो, उनी भन्छन्, तर आफैँले विगतमा बोलेको कुरासमेत व्यवहारमा लागू गर्न नसक्ने उहाँहरू जवाफदेही र उत्तरदायी किन हुनु नपर्ने ? हामीले यही कारण उभिएर भद्रअवज्ञा गरेका हौँ । लोकतान्त्रिक राज्यमा शासक नागरिकप्रति जवाफदेही, जिम्मेवार र संवेदनशील हुनुपर्ने उनको जिकिर छ । हाल काठमाडौं महानगरको कार्यालय काठमाडौं प्लाजामा सरेको छ । तर महानगर प्रमुख शाहको कार्यकक्ष भने राष्ट्रिय सभागृहमै छ । शाह दिनमा कम्तीमा पनि एकपटक कार्यकक्ष पुगिरहेका छन् । तर चार दिनसम्म शाहले आफूहरूसँग सामान्य संवादसमेत गर्न नचाहेको उनले बताए । उहाँ आफैँलाई पनि लाज हुनुपर्ने हो । आफ्नै बोली र व्यवहार उल्टो हुँदा उहाँको शिर झुक्नुपर्ने हो, ईः भन्छन्, त्यसकारण उहाँले सुन्नुपर्छ, देख्नुपर्छ भनेर पनि हामीले उहाँको कार्यकक्ष अगाडि उभिएर विरोध गरेका हौँ ।को हुन् ईः ?आफूलाई सामाजिक अभियन्ता भन्न रुचाउने ईः आफ्नो पूरा नामसमेत भन्न रुचाउँदैनन् । कोरोना महामारीका बेला सरकारले नागरिकको जीउधनको रक्षा गर्नेमा संवेदनशील नभएको भन्दै इनफ इज इनफ अभियानको संयोजन गरेर चर्चामा आएका थिए । उनी विगत आठ वर्षदेखि सामाजिक अभियानमै सक्रिय छन् । म सानैदेखि जिज्ञासु थिएँ, अनि विद्रोही पनि । मैले समाज र परिवारले दिएको पहिचान छोडेर आफैंले ईः नाम राखेको हुँ, उनले भने । वास्तवमा म फकिर हुँ, मलाई धन सम्पत्तिको लोभलालच छैन, मन्दिर, पाटी पौवा वा धर्मशालामा पनि बस्न सक्छु, सामान्य खाएरै रमाउँछु, उनले थपे । उनले इनफ इज इनफ र अकुपाई बालुवाटार अभियानदेखि सामाजिक सद्भाव जगाउने अभियानसम्मको नेतृत्व गरेका छन् । सन् २०१५ मा सद्भाव र एकताको सन्देश लिएर पैदल मधेश यात्रा गरेका उनले त्यसपछिका दुई वर्ष नेपाल यात्रा गरे । उनी त्यस अवधिमा आफूले हिमाल, पहाड र तराई गरी साढे तीन पटक नेपाल यात्रा गरेको बताउँछन् । नेपालमा कोभिड महामारी नियन्त्रणमा सरकारले कमजोरी गरेको भन्दै काठमाडौंमा इनफ इज इनफ अभियानको नेतृत्व उनैले गरेका थिए ।"
विद्यालयमा राजनीति,"(बझाङ)गत वैशाखमा देशभरिका विद्यालयमा भर्ना अभियान चलिरहेको थियो । तर, बझाङको सुनकुडा माध्यमिक विद्यालयमा भने कुन दलको प्रधानाध्यापक (प्रअ) बनाउने भन्ने विवाद चुलिएर विद्यालय नै बन्द गर्नुपर्ने अवस्था आयो । १ हजार २ सय विद्यार्थी अध्ययनरत विद्यालयमा साढे तीन महिना पठनपाठन ठप्प भयो । वैशाखदेखि साउन दोस्रो सातासम्म पढाइ नै भएन ।बझाङको बित्थडचिर गाउँपालिका९ मा रहेको यस विद्यालयका तत्कालीन प्रअ धनबहादुर विष्टको कार्यकाल सकिएपछि गत वर्ष माघ २६ मा विद्यालय व्यवस्थापन समितिको बैठकले शिक्षक योगेन्द्र धामीलाई सर्वसम्मत रूपमा प्रअ नियुक्त गर्ने सिफारिस गरेको थियो । त्यही सिफारिसका आधारमा शिक्षा विकास तथा समन्वय इकाइले उनलाई प्रअ नियुक्त पनि गर्यो । विद्यालयमा कार्यरत सबै शिक्षकको सहमतिमा प्रअ भएका धामीलाई बित्थडचिर गाउँपालिकाले प्रक्रिया नपुगेको भन्दै अख्तियारी दिन मानेन । २०७९ फागुन २१ गते रमेश अधिकारी नेतृत्वको व्यवस्थापन समितिको कार्यकाल सकिएपछि चैत २४ मा गाउँ कार्यपालिकाको बैठकले वडाध्यक्ष हरिचन्द्र जोशीको अध्यक्षतामा ६ महिनाका लागि अस्थायी व्यवस्थापन समिति गठन गर्यो । उक्त समितिले धामीलाई हटाएर अर्का शिक्षक मदन बमलाई प्रअको जिम्मेवारी सुम्पियो । पालिकाको शिक्षा शाखा संयोजकका रूपमा कार्यरत बम ०७९ पुसमा त्यहाँ सरुवा भएर आएका थिए ।अधिकारी नेतृत्वको व्यवस्थापन समितिमा एमाले र माओवादीको बहुमत थियो भने वडाध्यक्ष जोशी कांग्रेसनिकट हुन् । विद्यालयमा प्रअ हुने योग्यता पुगेका कांग्रेसनिकट कोही शिक्षक नभएपछि शिक्षा संयोजक बमलाई त्यहाँ सरुवा गरिएको अभिभावकहरू बताउँछन् । लामो समय शिक्षा कार्यालयमा स्रोत व्यक्तिका रूपमा रहेका तर कहिल्यै पनि शिक्षकको भूमिकामा काम नगरेका बमले सार्वजनिक रूपमा म प्रअ हुन्न, उमेरका कारण पनि चलाउन सक्दिनँ भन्दाभन्दै पनि जबरजस्ती प्रअको जिम्मेवारी थमाइयो, अभिभावक गणेशलाल विकले भने, धेरैजसो अभिभावकले युवा र खट्न सक्ने भएकाले धामी नै प्रअ भैदिए हुन्थ्यो भन्ने चाहेका थिए तर पालिकामा कांग्रेसको सरकार भएका बेला कम्युनिस्ट समर्थकलाई किन प्रअ बनाउने भन्ने जनप्रतिनिधिको मानसिकताले विद्यालयको पठनपाठन नै तहसनहस भयो ।बमको समेत सहमतिमा आफू प्रअ भएको तर नयाँ व्यवस्थापन समितिले आफूलाई हटाएको भन्दै धामीले उच्च अदालतमा मुद्दासमेत दायर गरे । असार २० गते दाबी नपुग्ने भनेर उच्च अदालतले धामीको मुद्दा खारेज गरेपछि बम नै प्रअ भए । प्रअ विवादका कारण बन्द भएको विद्यालयको पढाइ साउनको मध्यतिरबाट पुनः सुरु भयो । नमुना विद्यालयमै भद्रगोलशिक्षा तथा मानव स्रोत विकास केन्द्रले नमुना विद्यालयको दर्जा दिएको यस विद्यालयमा भएको विवाद पहिलो भने होइन । ०७७ कात्तिकमा विद्यालय व्यवस्थापन समिति गठन र शिक्षक भर्नाको विषयलाई लिएर यहाँका स्थानीयहरूले विद्यालय र बित्थडचिर गाउँपालिकाको कार्यालयमा तालाबन्दीसमेत गरेका थिए । तत्कालीन विद्यालय व्यवस्थापन समिति अध्यक्ष अधिकारीले एकलौटी ढंगबाट समिति गठन गरेको भन्दै अदालतमा मुद्दा चलिरहेका बेला नातेदारलाई शिक्षक भर्ना गर्न दरखास्त आह्वान गरेको आरोपमा कांग्रेस समर्थक अभिभावकले विद्यालयमा तालाबन्दी गरेका थिए । उक्त विवादका कारण झन्डै दुई महिना यहाँ पठनपाठन बन्द भयो । त्यसको केही महिनाअघि २०७६ फागुनमा पनि आफूहरूको सहमतिबिनै नक्कली उपस्थिति गराएर व्यवस्थापन समिति गठन गरेको भन्दै असन्तुष्ट अभिभावकले विद्यालयमा तालाबन्दी गरेका थिए । त्यो विवादका बेला पनि डेढ महिना यहाँको पठनपाठन मात्रै अवरुद्ध भएन, आफूहरूले लगाएको ताला अर्को पक्षले खोलेको भन्दै केही अभिभावकले जयपृथ्वी राजमार्ग नै अवरुद्ध गर्दा तीन दिनसम्म जिल्लाभरिको यातायात सञ्जाल नै प्रभावित भएको थियो । यो विद्यालयको विवाद अझै सकिएको छैन । अस्थायी समितिको म्याद अबको एक महिनामा सकिन लागेकाले फेरि उही लफडा सुरु हुने चिन्ता यहाँका शिक्षक, विद्यार्थी र अभिभावकमा छ । दुईचार जनाको राजनीतिक स्वार्थका कारण सयौं विद्यार्थीको भविष्य वर्बाद हुँदै छ, प्रअ बमले भने, सोझासाझा अभिभावकलाई उचालेर ढुंगामुढा र हुलहुज्जत गर्न लगाउँछन् । आफ्नो स्वार्थ पूरा गर्छन् । यहाँ विद्यार्थीको पढाइ मात्रै नभएर समाजकै भविष्यमाथिको खेलवाड भइरहेको छ ।बित्थडचिरकै छिमेकी बुङ्गल नगरपालिकाको केदार माध्यमिक विद्यालयको हालत पनि उस्तै छ । तत्कालीन प्रअ ललित सिंहको ०७८ पुसमा अवकाशपछि कुन दलको प्रअ बनाउने भन्ने विवाद अहिलेसम्म पनि समाधान भएको छैन । सिंहको अवकाशपछि योग्यता र वरिष्ठताका आधारमा प्रअ हुनुपर्ने माध्यमिक तह प्रथम श्रेणीका शिक्षकलाई राजनीतिक आस्थाका आधारमा पाखा लगाएर दुई वर्षदेखि निमित्त प्रअको भरमा विद्यालय सञ्चालन गरिएको भन्दै अभिभावकहरू विभाजित भएका छन् । सिंहको अवकाशलगत्तै समितिले गोपालदत्त भट्टलाई निमित्त प्रअको जिम्मेवारी दिएको थियो । भट्टले राजीनामा दिएपछि प्रअ नियुक्तिको प्रक्रिया नगरी वासुदेव जोशीलाई नियुक्ति दिएपछि यहाँको विवाद थप पेचिलो बनेको हो । एक पक्षले विद्यालयमा तालाबन्दी गर्ने र अर्को पक्षले खोल्ने गरेका कारण महिना दिनदेखि यहाँको पठनपाठन प्रभावित भइरहेको छ । विद्यालय व्यवस्थापन समिति र नगरपालिकामा कांग्रेसनिकटको बहुमत भएका कारण वरिष्ठताका आधारमा प्रअ हुनुपर्ने माध्यमिक तह प्रथम श्रेणीका शिक्षक लालसिं पुजारालाई राजनीतिक आस्थाका कारण प्रअ नियुक्त गर्न नमानिरहेको स्वयं विद्यालय व्यवस्थापन समितिका अध्यक्ष मानबहादुर विष्ट बताउँछन् । कांग्रेसनिकटहरूको ज्यादतीका कारण प्रअ नियुक्ति हुन नसकेको हो, उनले भने, म नियमअनुसार प्रअ नियुक्ति गरौं भन्नेमा छु । समिति र नगरपालिकामा कांग्रेसको बहुमत छ । उनीहरू सबै कुरा नियम हेरेर हुँदैन, बहुमतको पनि कदर हुनुपर्छ भन्छन् । करिब पाँच सय विद्यार्थी अध्ययनरत यो विद्यालयमा दलगत विवादका कारण डेढ वर्षसम्म विद्यालय व्यवस्थापन समिति चयन हुन सकेको थिएन । समिति चयनको विवादका कारण पटकपटक विद्यालयको पढाइ प्रभावित भएको थियो भने समिति गठन गर्ने क्रममा विवाद र झडपको स्थितिसमेत उत्पन्न भएको थियो । विकृतिको जिम्मेवार को ? परीक्षा नियन्त्रण कार्यालयले प्रकाशित गर्ने माध्यमिक शिक्षा परीक्षाको तथ्यांकअनुसार ०७४ सालको एसईई परीक्षामा सहभागी भएका ४ हजार १ सय ४२ विद्यार्थीमध्ये बझाङका २ जनाले मात्रै ३६० जीपीए ल्याएर उत्तीर्ण गरेका थिए । त्यसयता तीन वर्षसम्म प्रत्येक वर्ष पाँच हजार विद्यार्थीले एसईई परीक्षा दिए पनि कसैले पनि उक्त जीपीए प्राप्त गर्न सकेका छैनन् । ०७८ र ०७९ सालको एसईई परीक्षामा एकएक जनाले ३६० जीपीए ल्याएको भए पनि उनीहरू कक्षा ८ सम्म निजी विद्यालयमा पढेका विद्यार्थी भएको शिक्षा विकास तथा समन्वय इकाइ परीक्षा शाखाका प्राविधिक सहायक जनकराज रोकायाले बताए । नेपालको संविधानले माध्यमिक तहसम्मको शिक्षालाई मौलिक हक मान्दै निःशुल्क र सर्वसुलभ हुनुपर्ने व्यवस्था गरेको छ । सामाजिक रूपले पिछडिएका, आर्थिक रूपले विपन्न र अपाङ्गता भएकाहरूको शिक्षाको सुनिश्चितता गर्नुपर्नेमा पनि संविधानले जोड दिएको छ । संविधानको अनुसूची ८ मा आधारभूत र माध्यमिक तहसम्मको शिक्षालाई स्थानीय तहको एकल अधिकार क्षेत्रमा राखिएको छ ।स्थानीय सरकार सञ्चालन ऐन, २०७४ को परिच्छेद ३ दफा ११ को १ (ज) मा स्थानीय तहलाई आधारभूत र माध्यमिक शिक्षासम्बन्धी २३ वटा अधिकार प्रत्यायोजन गरिएको छ । जसमा निःशुल्क शिक्षा, विद्यार्थी प्रोत्साहनदेखि विद्यालयको भौतिक र शैक्षिक पूर्वाधारको व्यवस्थापन गर्ने र शिक्षासम्बन्धी नीति, कानुन, मापदण्ड निर्माण, योजना तर्जुमा, कार्यान्वयन, अनुगमन, मूल्यांकन र नियमन गर्नुपर्ने काम, कर्तव्य र अधिकार स्थानीय तहको भएको उल्लेख छ । तर, स्थानीय तहका जनप्रतिनिधिहरूले नै विद्यालयलाई आफ्नो राजनीतिक स्वार्थपूर्तिको अखडा बनाएका कारण स्थानीय तह निर्वाचनपछि बझाङको शैक्षिक गुणस्तर झन् खस्किन थालेको स्थानीय तहमा कार्यरत कर्मचारीहरू नै बताउँछन् । स्थानीय तहको संरचना कार्यान्वयनमा आएको सात वर्षसम्म पनि शिक्षक दरबन्दीसमेत मिलान हुन नसकेको र दरबन्दी मिलान गर्दा आफूनिकट आस्थाका शिक्षकलाई चलाउनुपर्ने भएकाले यसो नगरिएको उनीहरूको भनाइ छ । शिक्षक भएको विद्यालयमा विद्यार्थी छैनन् । विद्यार्थी बढी भएको ठाउँमा शिक्षक छैनन् । दरबन्दी मिलान गर्नका लागि केन्द्रबाट ताकेता आएको भए पनि जनप्रतिनिधिहरूले चलाउन सकेका छैनन् । आवश्यकताअनुसार शिक्षक खटाउन नसक्ने जनप्रतिनिधि र दलका नेताहरू विद्यालय व्यवस्थापन समिति चयनका बेला भने अति सक्रिय देखिन्छन्, बित्थडचिर गाउँपालिकाका शिक्षा शाखाका प्रमुख नरेन्द्र धामीले भने, तपार्इंले हेर्नुभयो भने समिति चयनका बेला विद्यालयका चौर वास्तविक अभिभावकभन्दा दलका नेताकार्यकर्ताले भरिएका हुन्छन् । उनले भाषण गर्दा सबैले विद्यालयलाई राजनीतिबाट मुक्त गर्नुपर्छ भन्ने तर व्यवहारमा सबैभन्दा बढी विद्यालयमै राजनीति गर्ने दोहोरो चरित्रका कारण समग्र सिकाइ उपलब्धि नै धराशायी बन्न पुगेको बताए । पढाइ त बिग्रियो बिग्रियो, उनले भने, स्कुलमा हुने राजनीतिका कारण हामीले अनुदानका कार्यक्रम कार्यान्वयन गर्न पनि समस्या भइरहेको छ ।विद्यालयलाई सुधार गर्नुको साटो राजनीति गर्ने थलो बनाएका कारण राम्रो गरौं भन्ने जोस, जाँगर भएका शिक्षकहरू पनि निरुत्साहित हुन थालेकाले जिल्लाको शैक्षिक भविष्य नै बिग्रने शिक्षा क्षेत्रका जानकारहरूको चिन्ता छ । जनप्रतिनिधिहरूले विद्यालयलाई राजनीति गर्ने थलोका रूपमा र शिक्षकलाई आफ्नो झोले कार्यकर्ताका रूपमा हेरेका कारण यो अवस्था आएको हो, बझाङका थुप्रै विद्यालयको शैक्षिक गुणस्तरसम्बन्धी अनुसन्धानमा संलग्न भइसकेका जयपृथ्वी क्याम्पसका सहायक प्राध्यापक लालबहादुर बोहराले भने, पालिकाका जनप्रतिनिधिहरूले अहिले योग्यता र क्षमताका आधारमा भन्दा पनि राजनीतिक आस्थाका आधारमा व्यवहार गर्न थालेपछि केही गरौं भन्ने उत्साह भएका शिक्षक पनि निराश छन् । बढ्दै गएको राजनीतिक भेदभावले योग्य शिक्षकको मनोबलसमेत गिराएको देखिन्छ । यो शैलीले जिल्लाको शैक्षिक भविष्य नै संकटोन्मुख भइसकेको छ । २०७४ को स्थानीय तह निर्वाचनपछि जिल्लाका १२ वटा पालिकाले १ हजार ३ सय बढी व्यक्तिलाई स्वयंसेवक शिक्षकका रूपमा भर्ना गरेको तर यसरी भर्ना गरिएकामध्ये अधिकांश जनप्रतिनिधिनिकट कार्यकर्ता रहेको प्राध्यापक बोहराले बताए । स्वयंसेवक शिक्षकहरू मात्रै हेर्नु हुन्छ भने अधिकांश अध्यापन अनुमतिपत्रसमेत नभएका कार्यकर्ताहरू भर्ना गरिएको छ, उनले भने, अनि, कसरी सुध्रिन्छ शिक्षा ?यता स्थानीय तहका जनप्रतिनिधिहरू आफूले राजनीति नगरेको तर अन्यत्र भने राजनीति भइरहेको बताउँछन् । कतिपय पालिका प्रमुखले नेताभन्दा बढी शिक्षकले राजनीति गर्ने गरेका कारण पढाइको गुणस्तर कमजोर हुँदै गएको बताउँछन् । जनप्रतिनिधिहरूले विद्यालयमा राजनीति गरेकै छैनन् भनेर त भन्न सकिन्न । तर हामी निर्वाचित भएपछि विद्यालयमा राजनीति गरेका छैनौं, बुङ्गल नगरपालिकाका प्रमुख जयबहादुर धामीले भने, बरु शिक्षकहरू पढाउन छोडेर राजनीति गर्न हिँड्छन् । कुनै शिक्षकले सधैं राजनीति गर्दै हिँड्ने, हामीले मात्रै किन दुःख गर्ने भनेर अन्य शिक्षकले पनि पढाइमा ध्यान दिन्नन् । बझाङको शिक्षा क्षेत्र बिग्रनुमा बढी जिम्मेवार शिक्षक नै हुन् ।विद्यालयमा हुने गरेको राजनीतिले शिक्षामात्रै नभएर समाजको भविष्यमाथि नै खेलवाड भइरहेको बझाङबाट प्रतिनिधिसभा सदस्यमा निर्वाचित भानुभक्त जोशीले बताए । जोशी शिक्षा, स्वास्थ्य तथा सूचना प्रविधिसम्बन्धी संसदीय समितिको सभापति पनि हुन् । विद्यालयलाई राजनीतिबाट कसरी मुक्त गर्न सकिन्छ भन्ने विषयमा समितिमा छलफल गरिरहेको उनले बताए । बझाङमात्रै होइन, मुलुकभरिका विद्यालयमा हुने राजनीतिले शैक्षिक गुणस्तर बिग्रिएको कुरामा दुईमत छैन, उनले भने, भोलिको समाज तयार गर्ने शैक्षिक थलोमा राजनीति हुनु विडम्बनापूर्ण हो ।आपराधिक घटना पनि उत्तिकै बझाङमा आफूनिकट राजनीतिक आस्थाको कब्जामा विद्यालय राख्ने नियतले आपराधिक घटनासमेत हुने गरेका छन् । २०७७ माघ १३ गते छबिसपाथीभेरा गाउँपालिकामा रहेको बान्नीचौर माध्यमिक विद्यालयमा व्यवस्थापन समिति चयनका क्रममा भएको विवादमा एमाले समर्थक ज्ञानबहादुर कठायत र प्रकाश ऐडीले खुँडा प्रहार गर्दा कांग्रेस समर्थक स्थानीय अमृत सिंहको घटनास्थलमै ज्यान गएको थियो । यतिमात्रै होइन, यहाँका विद्यालयमा तालाबन्दी, शिक्षकलाई मोसो दल्ने, कुटपिट गर्ने र पठनपाठन हुन नदिने घटना दिनहुँ हुने गरेका छन् । विद्यालयमा हुने गरेको फोहोरी राजनीतिकै कारण यहाँको शैक्षिक गुणस्तर पनि दिनदिनै गिर्दो छ । जिल्ला शिक्षा विकास तथा समन्वय इकाइको तथ्यांकअनुसार बझाङका ४ सय ७४ विद्यालयमा ७१ हजार ६ सय २६ विद्यार्थी अध्ययनरत छन् । विद्यालयमा हुने गरेको राजनीतिका कारण शैक्षिक गुणस्तर दिन प्रतिदिन गिर्दै गइरहेको प्रति जानकारहरूले चिन्ता व्यक्त गर्ने गरेका छन् ।एसईईकै ग्रेड सिट हेर्दा पनि जिल्लाको शैक्षिक गुणस्तर प्रत्येक वर्ष बढ्नुको साटो घट्दै गइरहेको छ । विद्यालय व्यवस्थापन समिति गठन, शिक्षक तथा कर्मचारी भर्ना, प्रअको नियुक्ति र निर्माणका काममा राजनीतिक दाउपेच चल्दा कतिपय ठाउँमा आपराधिक घटनासमेत हुने गरेको शिक्षा विकास तथा समन्वय इकाइ प्रमुख सुरेन्द्र कठायतले बताए । यहाँ राजनीतिक खिचातानीको सिकार नभएको कुनै पनि विद्यालय छैन, उनले भने, विद्यालयको गुणस्तर सुधार्नका लागि भन्दा पनि आफ्नो दलको कब्जामा विद्यालय कसरी राख्न सकिन्छ भन्ने प्रतिस्पर्धा हुँदा शैक्षिक गुणस्तर ध्वस्त भएको छ ।"
आफ्नै नामप्रति माओवादीको मोह भंग,"(काठमाडौं)माओवादी नामबाट राज्यविरुद्ध विद्रोह गरेको माओवादी केन्द्रको आफ्नो नामप्रति मोह कम हुँदै गएको छ । माओवादी नामले दस वर्ष सशस्त्र युद्धबाट हलचल र १८ वर्ष शान्तिपूर्ण बाटो लिएपछि नाम फेर्ने तयारी गरेको छ । शान्तिपूर्ण राजनीतिमा आएपछि पाँच आवधिक निर्वाचनमा सहभागी भइसकेकाले शान्तिपूर्ण प्रतिस्पर्धात्मक राजनीतिमा माओवादी नाम उपयुक्त नभएको भन्दै परिवर्तन गर्न सकिने निर्णय गरेको हो । एमाले र माओवादीसँग २०७५ जेठमा पार्टी एकता भएपछि माओवादी नाम परिवर्तन गरी नेपाल कम्युनिस्ट पार्टी (नेकपा) राखिएको थियो । २०७७ फागुन २३ मा सर्वोच्च्च अदालतले नेकपा पहिले नै दर्ता भइसकेको भन्दै एमाले र माओवादीको एकता खारेज गरिदिएको थियो । भदौ २५ मा पदाधिकारी बैठकले अरू कम्युनिस्ट पार्टीसँग एकता सफल पार्न माओवादी नाममा आगामी महाधिवेशनसम्म नाम फेर्ने निर्णय गरेको छ । माओवादी तीनमहिने अभियानपछि मंसिर वा पुसमा विशेष महाधिवेशन गर्ने भएको छ । नेपाल कम्युनिस्ट पार्टी (माओवादी केन्द्र) र अन्य कम्युनिस्ट घटकहरूसँग पार्टी एकताको विषयमा गम्भीर ढंगले वार्ता, संवाद र छलफल भइरहेको सन्दर्भमा पार्टी एकतालाई सफल तुल्याउनका लागि नेपाल कम्युनिस्ट पार्टीको पछाडि कोस्टमा रहेको माओवादी केन्द्रका बारेमा आगामी महाधिवेशनमा छलफल गरी आवश्यक निर्णय गर्न सकिनेछ पदाधिकारी बैठकको निर्णयमा भनिएको छ । पार्टी विधानमा भने मार्क्सवादलेनिनवादका साथै माओवादलाई मार्गदर्शक सिद्धान्तका रूपमा व्याख्या गरेको छ । मार्गदर्शक सिद्धान्त मार्क्सवादलेनिनवादमाओवाद हो । पार्टीले आजको समाजमा रहेका वर्गहरूको अस्तित्व, वर्गहरूबीचको अन्तरविरोध र वर्ग संघर्षलाई समाज विकासको अनिवार्य एवं मुख्य आधार मान्दछ, माओवादीको विधानमा भनिएको छ । एमालेसँग एकता भएपछि उसले त्यतिबेला माओवाद छाडेको थियो । सर्वोच्चले दुई पार्टी अलग गरेपछि पुनः माओवादलाई अँगालेर विधानमा उल्लेख गर्यो । २०५२ फागुनमा सशस्त्र युद्ध सुरु गर्नुअघि तत्कालीन नेकपा एकता केन्द्रले नाम परिवर्तन गरी नेकपा माओवादी गर्यो । चिनियाँ कम्युनिस्ट पार्टीका संस्थापक अध्यक्ष माओत्सेतुङको नामबाट पार्टी निर्माण गरी माओवादीले दस वर्ष सशस्त्र युद्ध सुरु गर्यो । माओवादीकै नामबाट १० वर्ष सशस्त्र युद्ध र १८ वर्ष शान्तिपूर्ण राजनीतिमा आएर सजिलो हुने नाम राख्ने तयारी गरेको छ ।आमनिर्वाचनअघि माओवादी र पूर्वमाओवादी नेता बाबुराम भट्टराईले नेतृत्व गरेको नेपाल समाजवादी पार्टीसँग एकताको तयारी थियो । माओवादी नाम परिवर्तन गरी नेकपा (समाजवादी) नाम राख्ने अनौपचारिक निर्णय भए पनि निर्वाचनको परिणाम आएपछि एकता अवरुद्ध भएको छ । हालै माओवादी अध्यक्ष पुष्पकमल दाहाल र महासचिव देव गुरुङले नेसपा अध्यक्ष महिन्द्र राय यादवलाई पत्र पठाई पार्टी एकतालाई सफल तुल्याउनका लागि पार्टीको नामको सन्दर्भमा नेपाल कम्युनिट पार्टीको पछाडि कोस्टभित्र रहेको माओवादी केन्द्रबारे आगामी महाधिवेशनमा खुला रूपले छलफल गरी आवश्यक निर्णय लिन सकिने बताएका छन् । २०६५ पुसमा नेकपा माओवादी र नेकपा एकता केन्द्र मसालबीच पार्टी एकीकरण गरी एकीकृत नेकपा माओवादी नाम राखिएको थियो । फेरि २०७३ जेठमा देव गुरुङ, रामबहादुर थापा र पम्फा भुसाल एकतामा आएपछि एकीकृत हटाएर माओवादी केन्द्र बन्यो । शान्ति प्रक्रियामा आइसकेपछि माओवादी सिङ र पुच्छर दुई पटक थपिएको छ भने एकपटक नाम नै बदलिएको छ । माओवादीले बाहिरी रूपमा पार्टी एकताका लागि नाम परिवर्तन गर्न लागेको बताएको छ तर सशस्त्र युद्धमा र संविधानसभाको पहिलो निर्वाचन (२०६४) मा माओवादी नाम शक्तिशाली भए पनि त्यसपछिका निर्वाचनमा कम्युनिस्ट समर्थकबाहेक अन्य मतदाताले नरुचाएको माओवादीको बुझाइ छ । युद्ध र पहिलो संविधानसभामा माओवादी नाम नै काफी थियो । युद्धमा माओवादी नामले विद्रोहको प्रतीक र पहिलो संविधानसभामा त्यसको रापतापका रूपमा थियो माओवादीका एक पदाधिकारीले भने, त्यसपछि निर्वाचनमा कम्युनिस्ट समर्थक मतदाताबाहेक अरूले माओवादी नाम रुचाएको देखिएन । माओवादीले पूर्ण रूपमा प्रतिस्पर्धात्मक राजनीतिक कार्यदिशा लिएकाले यो नाम लामो समय राख्दा अन्तर्राष्ट्रिय समुदायले कट्टर कम्युनिस्ट अर्थ्याउने भएकाले नाम फेर्नु उपयुक्त हुने माओवादीको बुझाइ छ । पछिल्लो आमनिर्वाचनमा कांग्रेसलगायत अन्य दलसँग गठबन्धन गरे पनि कांग्रेसको मत माओवादीलाई नपरेको माओवादीको निष्कर्ष थियो । कांग्रेस मतदाताले माओवादीलाई मत हाल्न हिच्किचाएको अध्यक्ष दाहालले बताएका थिए । पार्टीको नामबाट माओवादी हटे पनि नेपाल कम्युनिस्ट पार्टी भने नछाड्ने सचिव डिलाराम आचार्यले बताए । महाधिवेशनबाट कोस्टभित्र रहेको माओवादी केन्द्र परिवर्तन गर्न सकिने निर्णय भएको हो, उनले भने, पार्टी एकतापछि पनि नेकपा छाड्दैनौं । नेकपाको पछाडि उपयुक्त नाम राखिनेछ । २०६९ असारमा शान्ति प्रक्रिया र सेना समायोजनप्रति असहमति जनाउँदै मोहन वैद्यको नेतृत्वमा अलग भई क्रान्तिकारी माओवादी गठन भएको थियो । क्रान्तिकारी माओवादीका नेता सीपी गजुरेलले हालसम्म माओवादी केन्द्र आवरणमा मात्र कम्युनिस्ट पार्टी भएको आरोप लगाए । माओवादी केन्द्रमा क्रान्तिकारी विचार ह्रास भइसकेको छ, उसले जे नाम राखे पनि फरक पर्दैन किनकि ऊ अब समाजवादी पार्टीमा रूपान्तरण भइसकेको छ, उनले भने, सैद्धान्तिक रूपमा विचलन आइसकेपछि नाममा के छ ? जे राखे पनि भयो । सकेसम्म गैरकम्युनिस्ट राखेमा जनतामा भ्रम हुँदैन । २०७५ जेठमा पार्टी एकता भइसकेपछि माओवादीले मार्गदर्शक सिद्धान्त माओवाद छाडेको थियो । ०७५ मंसिर २९ तत्कालीन नेकपा बैठकमा प्रस्तुत राजनीतिक प्रतिवेदनमा सैद्धान्तिक एवं नीतिगत विषयलाई पार्टी एकताका मुख्य आधारका रूपमा मार्गदर्शक सिद्धान्तः मार्क्सवादलेनिनवाद, अधिकतम कार्यक्रमका रूपमा वैज्ञानिक समाजवादमा सहमति भएको थियो ।राजनीतिशास्त्रका प्राध्यापक कृष्ण पोखरेलले कुनै पनि पार्टीको नामको पछाडि ऐतिहासिक मूल्य मान्यता भएको उल्लेख गर्दै माओवादीले सशस्त्र क्रान्तिको एक चरण पार गरी शान्तिपूर्ण राजनीतिमा आएकाले पार्टीलाई रिब्रान्डिङ गर्न खोजेको बताए । माओवादीले क्रान्तिको एक चरण पूरा गरिसकेको भन्दै आएको छ र अब उसको लक्ष्य समाजवाद हुनुपर्छ, त्यसैले उसले राजनीतिक कार्यदिशाअनुसार पार्टीको नाम परिवर्तन गर्न खोजेको हुनुपर्छ, उनले भने । उनले माओवादी नामभन्दा समाजवादी नामबाट पार्टी विस्तार गर्न सहज हुने भएकाले त्यही दिशामा अघि बढेको बताए । उसले समाजवादी मोर्चा बनाएर एकताको आधार बनाइरहेको छ । अब उसले माओवादी नामको भारी बिसाउन चाहन्छ, उनले थपे । नेसपा कार्यकारी अध्यक्ष भट्टराईले पुरानो ढर्राको पार्टी कामयावी नभएको भन्दै एकतापछि समाजवादी पार्टी बनाउन प्रस्ताव गरेका थिए । भट्टराईले भारतको नयाँदिल्लीमा कान्तिपुरसँग कुराकानी गर्दै माओवादीसँग तत्काल पार्टी एकता सम्भव नभएको टिप्पण् ीगरे ।पार्टी एकता त सम्भव नै छैन । उहाँहरूसँग कसरी हुन्छ ? विचारै मिल्दैन । समाजवादी केन्द्र बनाउने त्यो विषयमा कसरी जान सकिन्छ भनेर कार्यदल बनेको हो । त्यो कुरा अलग हो तर उहाँहरूले एकलौटी समाजवादी केन्द्र बनाउनुभयो, उनको भनाइ छ, मोर्चा त बनेन भने पार्टी एकता हुन्छ ? समाजवादी मोर्चामा त हामी छैनौं भने एकता कसरी होला ?संविधानमा समाजवादउन्मुख संघीय लोकतान्त्रिक गणतन्त्र उल्लेख भएकाले त्यसमै टेकेर पार्टीको नाम समाजवाद राख्ने लहर चल्न थालेको छ । हाल प्रमुख रूपमा जनता समाजवादी पार्टी, नेकपा एकीकृत समाजवादी, नेपाल समाजवादी पार्टी गठन गरिसकेका छन् । माओवादीसहित जसपा, एकीकृत समाजवादी, नेकपा (नेत्रविक्रम चन्द) मिलेर असार ४ मा समाजवादी मोर्चा गठन गरिसकेका छन् । यो मोर्चालाई पार्टी एकताको आधार बनाउने उद्देश्य ती दलले राखेका छन् ।"
राहत शिक्षकको असन्तुष्टि कायमै,"(काठमाडौं)सरकार र नेपाल शिक्षक महासंघबीच शुक्रबार भएको सहमतिमा राहत शिक्षकले असन्तुष्टि जनाएका छन् । सरकारसँग ६ बुँदे सहमतिपछि महासंघले शुक्रबार राति नै आन्दोलनको कार्यक्रम अन्त्य गर्दै पठनपाठनका लागि विद्यालय सञ्चालन गर्ने निर्णय गरेको थियो । तर नेपाल राहत शिक्षक केन्द्रीय समितिमा आबद्ध शिक्षकहरूले शनिबार पनि काठमाडौंमा प्रदर्शन गरे । राहत शिक्षक केन्द्रीय समितिका अध्यक्ष खेमराज अधिकारीले माग पूरा नभएसम्म विद्यालय नफर्कने र काठमाडौंमै आन्दोलन जारी राख्ने चेतावनी दिए । देशभर ४० हजार राहत शिक्षक कार्यरत रहेको शिक्षा तथा मानव स्रोत विकास केन्द्रले जनाएको छ । शिक्षक महासंघले राहत, साबिक उमावि, अस्थायीकरार, शिक्षण सिकाइ अनुदान, विशेष शिक्षा, प्राविधिक धारलगायत अस्थायी रूपमा कार्यरत शिक्षकलाई दरबन्दी कायम गरी शतप्रतिशतलाई आन्तरिक प्रतिस्पर्धाका आधारमा स्थायी हुने सुनिश्चित गर्नुपर्ने माग अघि सारेको थियो । सरकारसँग भएको सहमतिमा यस्ता शिक्षकमध्ये ७५ प्रतिशतलाई आन्तरिक प्रतिस्पर्धाबाट स्थायी गर्ने उल्लेख छ ।सरकारले भदौ २७ गते संसद्मा दर्ता गराएको विधेयकमा भने ५० प्रतिशतलाई मात्र सीमित प्रतिस्पर्धा र ५० प्रतिशतलाई खुला प्रतिस्पर्धाबाट स्थायी गर्ने व्यवस्था प्रस्ताव गरेको छ । विधेयकको व्यवस्थाअनुसार राहत अनुदान कोटालाई स्वतः दरबन्दीमा रूपान्तरण गर्दा विद्यालयमा ४६ हजार स्थायी शिक्षक दरबन्दी थप हुने भएको छ । राहत शिक्षक अध्यक्ष अधिकारीले २०७३ सालअघिका शिक्षकलाई शतप्रतिशत र त्यसपछिका लागि ७५ प्रतिशत आन्तरिक प्रतिस्पर्धाबाट स्थायी गर्ने सहमतिको मस्यौदा तयार भए पनि अन्तिममा तोडमोड गरिएको दाबी गरे । शिक्षकलाई धम्की दिएर, प्रहरी देखाएर सहमतिमा जबरजस्ती हस्ताक्षर गरियो । शिक्षकमाथि यति धेरै अपमान कहिल्यै पनि भएको थिएन, उनले भने, त्यसको विरोधमा आन्दोलन जारी राख्छौं ।सरकारसँगको सहमतिपछि आन्दोलित अधिकांश शिक्षक भने शनिबार जिल्ला फर्कर्को छन् । आन्दोलनबाट बन्द विद्यालय आइतबारदेखि सञ्चालन हुने महासंघले जनाएको छ । विद्यालयको बन्दको कारण बिहीबार र शुक्रबार दुई दिन पठनपाठन बन्द भएको थियो । बन्दका कारण बालबालिकाको सिकाइमा भएको क्षति पूर्ति गर्न महासंघले बिदाको दुई दिन सट्टा रूपमा विद्यालय सञ्चालन गर्नसमेत सर्कुलर गरेको छ ।नेपाल शिक्षक महासंघकी अध्यक्ष कमला तुलाधर र महासचिव लक्ष्मीकिशोर सुवेदीले विज्ञप्ति जारी गरेर सरकारसँग महत्त्वपूर्ण समझदारी कायम भएको जनाएका छन् । सहमतिहरू क्रमशः कार्यान्वयन हुँदै जाने महासंघको भनाइ छ । शिक्षकको माग पूरा गर्न शिक्षा विधेयक संसदीय प्रक्रियाबाट संशोधनमा सहजीकरण गर्ने, कतिपय माग शिक्षा नियमावली बनाउँदा समावेश गर्नेलगायतका सहमति भएको छ । सेवा प्रवेशको उमेर हद पनि ४० वर्ष तोक्ने र दुर्गम तथा महँगी भत्ता उपलब्ध गराउने, विभागीय कारबाहीको प्रस्तावित व्यवस्था पुनरावलोन गर्ने, सरुवा विद्यालय व्यवस्थापन समितिको सहमतिमा मात्र गर्नेलगायतका सहमति भएको छ । त्यस्तै विद्यालय व्यवस्थापन समितिमा अभिभावक मात्र रहने, कार्यसम्पादन मूल्याङ्कन प्रअ र विद्यालय व्यवस्थापन समितिले गर्ने, बालविकास शिक्षककर्मचारीको न्यूनतम पारिश्रमिक तोक्नेलगायत बुँदा सहमतिपत्रमा उल्लेख छ । शिक्षक महासंघले विधेयकमा उल्लेखित शिक्षकको सरुवा, बढुवा, नियुक्ति, दरबन्दी, कार्यसम्पादन मूल्याङ्कन, नियमन र रेखदेख स्थानीय तहबाट हुने व्यवस्थामा विरोध जनाउँदै बुधबारदेखि काठमाडौं केन्द्रित सडक आन्दोलन सुरु गरेको थियो । पेसागत हकहित र सुरक्षाका माग पनि राखिएको थियो । गृहमन्त्री नारायणकाजी श्रेष्ठको नेतृत्वमा महासंघ र सरकारबीच भएको वार्तापछिको सहमति शिक्षा सचिव सुरेश अधिकारी र महासंघ अध्यक्ष तुलाधरले हस्ताक्षर गरेका छन् ।राहत शिक्षक केन्द्रीय समितिले भने विज्ञप्ति जारी गर्दै सहमति झारा टार्ने खालको भएको उल्लेख गर्दै आन्दोलन जारी राख्ने बताएको हो । राहत शिक्षक अध्यक्ष अधिकारी र महासचिव कुमार बजगार्इंले विज्ञप्ति जारी गर्दै सम्पूर्ण राहत शिक्षकलाई स्थायी व्यवस्थापनका लागि परीक्षा दिने व्यवस्था मिलाउनुपर्ने बताएका छन् । उत्तीर्ण हुनेलाई स्थायी शिक्षकमा नियुक्त गर्नुपर्ने र अनुत्तीर्ण हुनेलाई भरणपोषणसहित घर पठाइनुपर्ने उनीहरूको माग छ । विधेयकमा आन्तरिक प्रतिस्पर्धामा सहभागी हुन उमेर हद नलाग्ने, अनुत्तीर्ण भए सरकारले निर्धारण गरेबमोजिम आर्थिक सुविधा प्राप्त गर्न सक्ने व्यवस्था पनि उल्लेख छ ।अधिकारीले सरकार र महासंघबीचको सहमतिमा राहत शिक्षकसँगै बालविकास शिक्षक, विद्यालय कर्मचारी, पेन्सन वञ्चित शिक्षक पनि असन्तुष्ट रहेको बताए । सहमतिमा विमति राख्ने शिक्षकले शनिबारको प्रदर्शनमा महासंघविरुद्ध नै नारा जुलुस गरेका थिए । आइतबारदेखि नै आन्दोलनलाई निरन्तरता दिइने उनले जनाए । बालविकास केन्द्रलाई विद्यालय संरचनाभित्र ल्याउनुपर्ने माग अघि सारिएको छ । सरकारले भने बालविकास तह विद्यालयबाहिर रहने र सम्पूर्ण व्यवस्थापन स्थानीय तहबाट हुने गरी विधेयक बढाएको छ । शिक्षकहरू विद्यालय बन्द गरी आन्दोलनमा सहभागी भएकामा चौतर्फी आलोचना हुँदै आएको छ भने शिक्षाविद्ले आन्तरिक प्रतिस्पर्धाबाट शिक्षक नियुक्ति गर्ने पद्धति शैक्षिक गुणस्तर सुधारका लागि घातक हुने टिप्पणी गर्दै आएका छन् । सरकारले २०५६ सालदेखि शिक्षक दरबन्दी थप गर्न नसक्दा शिक्षक नियुक्ति गर्न राहत कोटा भन्दै नियुक्ति गर्दै आएको छ । राहत शिक्षकमा नियुक्त अधिकांश शिक्षक पहुँचका आधारमा विद्यालय आफैंले मनोमानी रूपमा छनोट र नियुक्ति गर्दै आएका छन् ।"
पाइरेसीको चपेटामा फिल्म,(एजेन्सीहरूको सहयोगमा)
पर्यटन प्रवर्द्धनमा अमेरिकी सांसदको चासो,"काठमाडौं (कास) अमेरिकी राज्य टेक्सासका सांसद सलमान भोजानीले नेपालको पर्यटन र संस्कृतिको विकास तथा प्रवर्द्धनमा चासो देखाएका छन् । काठमाडौंको होटल हिमालयमा आयोजित एक कार्यक्रममा भोजानीले आफ्नो राज्यमा नेपालको पर्यटन प्रवर्द्धन गर्ने र विश्वस्तरमा रहेका नेपाली जनताको स्तर र जीवनशैली उकास्न समन्वय गर्ने प्रतिबद्धतासमेत जनाए । अमेरिकाको टेक्सास राज्यका सांसद भोजानी त्यहाँस्थित नेपाली समुदायमा निकै लोकप्रिय छन् । नेपाल भ्रमणका क्रममा भोजानी सगरमाथा आधार शिविर तथाअन्य पर्यटकीय र धार्मिक क्षेत्रमा पुग्ने जनाइएको छ । मिसन इन्टरटेनमेन्ट र नेपाल सेन्टर इन्टरनेसनलले आयोजना गरेको कार्यक्रममा डाभोला रिजाल, सुरेश अधिकारी, निर्मलकुमार थापा, दीपक राई, दीपक समीर आचार्य, जनक नेपाललगायत सहभागी थिए । कार्यक्रमका सहभागीले भोजानीलाई नेपालको सुन्दर अनुभव लिएर अमेरिकी जनतामाझ बाँड्न आग्रह गरे । डा रिजालले भोजानीलाई टेक्सासस्थित नेपाली समुदायसँग मिलेर काम गर्न सके दुवै देशको सम्बन्ध थप सुदृढ पार्न सहयोग पुग्ने सुझाव दिए । त्यस्तै, म्युजिक रोयल्टी कलेक्सन सोसाइटी नेपालका अध्यक्ष सुरेश अधिकारीले अमेरिकामा नेपाली संगीतको प्रवर्द्धनका लागि मिलेर काम गर्न भोजानीसमक्ष प्रस्ताव राखे । कार्यक्रममा मिसन इन्टरटेनमेन्टद्वारा निर्मित नेपाली पर्यटनसम्बन्धी नयाँ बालगीत नेपाल हेर्न जाऔं को एनिमेटेड भिडियो सार्वजनिक गरिएको थियो । रोजर नेपाल (अमेरिका) र बीपी वाग्ले (नेपाल) को संयोजकत्वमा सम्पन्न कार्यक्रममा नेपाल सेन्टर इन्टरनेसनलका अध्यक्ष निर्मलकुमार थापाले नेपाल र अमेरिकाबीचको सम्बन्धबारे चर्चा गरेका थिए ।"
रामबाबुज्ञानु पुरस्कार चार संस्थालाई,"काठमाडौं (कास) यस वर्षको रामबाबुज्ञानु सामाजिक सेवा पुरस्कार सुर्खेतको वीरेन्द्रनगर३ स्थित प्रशान्ति वृद्धाश्रम केन्द्रले पाएको छ । रामबाबुज्ञानु सामाजिक सेवा पुरस्कार कोषले शनिबार आयोजित कार्यक्रममा २ लाख राशिको पुरस्कारबाट वृद्धाश्रमलाई पुरस्कृत गरेको हो । प्रशान्ति वृद्धाश्रमले लामो समयदेखि ज्येष्ठ नागरिकलाई आश्रय, भोजन तथा स्वास्थ्य उपचार सेवा दिँदै आएको छ ।कार्यक्रमलाई वृद्धाश्रमका अध्यक्ष बालकृष्ण श्रेष्ठ तथा उपाध्यक्ष शीतलसिंह राठोरलाई सम्मानित गरिएको थियो । यस्तै, ११ लाख राशिका रामबाबुज्ञानु समाजसेवी पुरस्कारबाट अन्य ३ संस्था पुरस्कृत भएका छन् । पुरस्कृत हुनेमा काठमाडौंको तारकेश्वर७ स्थित नवजीवन परोपकार समाज, तारकेश्वर३ को मातृ नेपाल अपांग संघद्वारा सञ्चालित बालगृह र कैलालीको धनगढी१ स्थित दृष्टि फाउन्डेसन छन् । ज्येष्ठ नागरिक अभियन्ता गौरीशंकरलाल दासले पुरस्कार प्रदान गरे ।"
होन्डाको स्थापना,"सन् १९४८ मा आजकै दिन (सेप्टेम्बर २४) मा मोटर कम्पनी होन्डाको स्थापना भएको थियो । जापानी इन्जिनियर सोइचिरो होन्डाले स्थापना गरेको कम्पनीले हाल दुई र चारपांग्रे सवारीसाधन उत्पादन गर्छ । १९५९ यता होन्डा कम्पनीले उत्पादन गरेका मोटरसाइकल विश्वमा सर्वाधिक बिक्री हुन्छन् । त्यसका साथै कम्पनीले उत्पादन गर्ने चारपांग्रे गाडी पनि विश्वमै बढी बिक्री हुनेमध्येमा पर्छन् । सोइचिरोले कम्बस्टन इन्जिन विकसित गर्न १९४६ मा हामामात्सुनजिकै होन्डा टेक्निकल इन्स्टिच्युट स्थापना गरेका थिए । त्यसको दुई वर्षपछि मोटर कम्पनीका रूपमा स्थापित होन्डाले १९४९ देखि मोटरसाइकल स्थापना गर्न सुरु गरेको हो । १९५३ देखि सानो इन्जिनका मोटरसाइकल उत्पादन थालेको कम्पनी १९५९ देखि अमेरिकामा समेत विस्तार भएको थियो । होन्डाले १९६९ मा विकसित गरेको ७५० सीसी इन्जिन, इलेक्ट्रिक स्टार्ट र डिस्क ब्रेकसहित सीबी७५० मोटरसाइकल विश्वकै पहिलो सुपरबाइक हो । कम्पनीले चारपांग्रे गाडी भने १९६३ देखि उत्पादन गर्न सुरु गरेको थियो ।"
घरेलु कामदारसम्बन्धी मापदण्ड राजदूतले १५ दिनभित्र पठाउने,"(काठमाडौं)वैदेशिक रोजगारीको प्रमुख गन्तव्य देशमा रहेका नेपाली राजदूतहरू १५ दिनभित्र घरेलु कामदारसम्बन्धी मापदण्ड पठाउन सहमत भएका छन् । वैदेशिक रोजगारमा घरेलु कामदारलाई व्यवस्थित गर्नेसम्बन्धी निर्देशिका २०७२ संशोधनका लागि प्रस्तावित मस्यौदालाई अन्तिम रूप दिन प्रमुख गन्तव्य देशमा रहेका राजदूतहरू देशगत मापदण्ड पठाउन सहमत भएका हुन् । हालै प्रधानमन्त्री पुष्पकमल दाहालको अध्यक्षतामा बसेको दुईदिने उच्चस्तरीय बैठकमा यो सहमति भएको हो । राजदूतहरूले पठाएको मापदण्डलाई सम्बोधन गर्ने गरी श्रम रोजगार तथा सामाजिक सुरक्षा मन्त्रालयले घरेलु कामदारको माग गर्ने देशसँग श्रम सम्झौता गर्ने तयारी गरेको छ । संस्थागत ढंगले घरेलु कामदार नपठाउँदा तस्करीका रूपमा झन्डै तीन लाख महिला खाडीको श्रम बजारमा पुगिसकेको घरेलु कामदार सरोकार समाजको दाबी छ । वैधानिक माध्यमबाट घरेलु कामदार नपठाउँदा मानव तस्करी बढेको छ, यसलाई नियन्त्रण गरी पारदर्शी हिसाबले घरेलु कामदार संस्थागत ढंगले पठाउन आवश्यक देखिन्छ, श्रम सचिव केवलप्रसाद भण्डारीले भने, जुन देशले राजदूतहरूले पठाएको मापदण्डलाई सम्बोधन गर्छ, त्यो देशसँग श्रम सम्झौता गरी घरेलु कामदार पठाउन खुला गर्नेछौं ।श्रम मन्त्रालयले सम्बन्धित मुलुकको वस्तुगत अवस्था र सुरक्षाका उपायहरू अपनाएर मात्रै पाइलट बेस मा घरेलु कामदार पठाउने प्रक्रिया सुरुवात गर्ने जनाएको छ । सरकारले श्रम सम्झौताअनुसार जोर्डन र साइप्रसमा घरेलु कामदार पठाइरहेको छ । नेपाली घरेलु महिला कामदारका लागि यूएई, ओमान र कुवेत प्रमुख गन्तव्य देश हुन् । यी देशहरूमा नयाँ श्रम स्वीकृति दिइएको छैन । २०७३ चैत २० देखि श्रम सम्झौता नभएको मुलुकमा श्रम सम्झौता नभएको ठाउँमा घरेलु कामदार पठाउन रोकिँदै आएको छ । संसदीय समितिले घरेलु कामदारको सुरक्षा हुने गरी श्रम सम्झौता गर्न सरकारलाई निर्देशन दिइरहेको छ । यो निर्देशनका आधारमा सरकारले राजदूतहरूलाई देशगत मापदण्ड पठाउन माग गरेको हो ।श्रमले वैदेशिक रोजगारमा घरेलु कामदारलाई व्यवस्थित गर्नेसम्बन्धी निर्देशिका, २०७२ लाई संशोधन गर्न बनाएको मस्यौदा हाल परराष्ट्र मन्त्रालयमा अड्किएर बसेको छ । परराष्ट्रले यसमाथि सुझाव नदिई राखेको हो । वैदेशिक रोजगारीमा रहेका घरेलु कामदार नेपाल आएर काममा पुनः फर्किन नपाउने भएपछि श्रम मन्त्रालयले २०७६ भदौ १७ मा पुनः श्रम स्वीकृति दिने निर्णय गरेको थियो । त्यसअनुसार घरेलु कामदारका रूपमा कार्यरत रही बिदामा आएर पुनः सोही रोजगारदाताकामा फर्कन चाहनेले अवधि कायम भएको भिसा, राहदानी र करार सम्झौता, रोजगारदाताको राहदानी, घरेलु कामदारका रूपमा श्रम स्वीकृति लिई आएका र बिदामा स्वदेश फर्की पुनः वैदेशिक रोजगारीमा जाँदा साबिककै रोजगारदाताकामा जाने सुनिश्चितता हुने कागजात पेस गरेमा वैदेशिक रोजगार विभागले पुनः श्रम स्वीकृति दिँदै आएको छ । तर, भिजिट भिसामा गई घरेलु कामदारका रूपमा गएकाहरू अझै श्रम स्वीकृति पाउनबाट वञ्चित हुँदै आएका छन् । त्यस्ता कामदार खाडीमा मात्रै एक लाख जना रहेका छन् । सबैभन्दा बढी यूएई, ओमान, साउदी अरब र कुवेतमा कार्यरत छन् । नयाँलाई आउने अनुमति नदिए पनि पुरानाको श्रम स्वीकृति नवीकरण हुनुपर्छ भन्दै हामीले दूतावासमा पत्र बुझाए पनि सुनुवाइ भएको छैन, यूएईमा कार्यरत रीता ठकुरीले भनिन् । संसद्को अर्थ तथा वाणिज्य र श्रम तथा उपभोक्ता समितिले ओमान, साउदी अरब र यूएईको अध्ययन गरेर फर्केपछि २०२० को फेब्रुअरीमा ६ बुँदे निर्देशन दिँदै घरेलु कामदारको व्यवस्थापन गर्न भनेको थियो । जसमा गन्तव्य देशहरूले घरेलु कामदारसँग छुट्टै कानुन बनाएको हुनुपर्ने, ती देशसँग श्रम सम्झौता गर्नुपर्ने, त्यसलाई कार्यान्वयन गर्न बलियो संयन्त्र बनाएको हुनुपर्ने, घरेलु श्रमिकलाई स्वदेशमा सीप र भाषागत तालिम दिइनुपर्ने, कामदारबीच विभेद नगर्ने सुनिश्चित हुनुपर्नेलगायत छ ।राष्ट्रिय मानवअधिकार आयोगले पनि २०७९ को चैत २९ मा प्रधानमन्त्री तथा मन्त्रिपरिषद्लाई वैदेशिक रोजगारीमा रहेका कामदारको सुरक्षाका लागि ५८ बुँदे सुझावलाई कार्यान्वयन गर्न पत्र पठाएको थियो । आयोगका प्रवक्ता टीकाराम पोखरेलका अनुसार महिला आप्रवासी कामदारहरूको जोखिम न्यूनीकरणको विषयमा पनि सुझाव दिइएको थियो । वैदेशिक रोजगारीमा जाने घरेलु कामदारहरूका लागि जारी गरिएका विभेदजन्य पूर्वसर्तहरू हटाई नेपालका साथै गन्तव्य मुलुकहरूमा विशेष सुरक्षा उपाय लागू गराउनुपर्छ भन्नेमा आयोग स्पष्ट छ, उनले भने, खाडी मुलुकमा अभिलेखीकरण नभई घरेलु श्रमिकका रूपमा गएका महिला श्रमिकको सम्बन्धमा विस्तृत अध्ययन तथा अनुसन्धान गर्नगराउन र नेपाली नियोगमार्फत यकिन तथ्यांक संकलन गरी उनीहरूको सुरक्षा तथा मानवअधिकार संरक्षणका सम्बन्धमा कार्य गर्नुपर्छर् । उनले रोजगारीका लागि हुने आप्रवासनको (प्रस्थानदेखि ट्रान्जिट, कार्यस्थल र फर्कने समयमा गरी) सम्पूर्ण चक्रमा घरेलु महिला कामदारका हित, महिला आप्रवासी श्रमिकहरूले सामना गर्ने शारीरिक, यौनजन्य र मानसिक हिंसा न्यूनीकरणका उपाय अवलम्बन गर्नुपर्ने बताए । घरेलु श्रमलाई सुरक्षित, व्यवस्थित र मर्यादित बनाउनका लागि जारी गरिएको वैदेशिक रोजगारीमा घरेलु श्रमिक पठाउनेसम्बन्धी निर्देशिका २०७२ पुनरावलोकन गरी प्रभावकारी रूपमा कार्यान्वयन गर्नुगराउनुपर्छ ।घरेलु कामदार सरोकार समाजका अध्यक्ष किसन प्रधान अहिले पनि दैनिक सरदर ५० देखि १०० जना घरेलु महिला कामदार अवैध बाटो रोज्न बाध्य भइरहेको बताउँछन् । आंशिक प्रतिबन्ध खोलेर मात्रै पुग्दैन । सबैलाई फुकुवा गरेर कानुनी रूपमा पठाउँदा सुरक्षित हुन्छ, उनले भने, विभिन्न अवैध बाटो खुला रहेको हामीले देखेका छौं । त्यसैले आधिकारिक रूपमा बाटो खुला गर्नुपर्छ । सुरक्षाको जिम्मा हामी लिन सक्छौं । महिला अधिकारकर्मी मञ्जु गुरुङले सरकारले घरेलु महिला कामदारलाई अधिकार दिनका लागि आईएलओ अभिसन्धि नम्बर१८९ लाई अनुमोदन गर्न आवश्यक रहेको बताइन् । घरेलु कामदारका लागि समुचित काम तथा आवासको अवस्था, मानवअधिकारको सम्मान, मौलिक हक तथा सामाजिक सुरक्षामा पहुँच प्राप्त गर्नका लागि यो निकै महत्त्वपूर्ण खुड्किलो हो, उनले भनिन् ।"
बर्सेनि जल्छ गमगढी,"(मुगु)बर्सेनि आगलागीको भुङ्ग्रोमा पर्छ मुगु सदरमुकाम गमगढी । स्थानीयको असावधानी, आपसमा जोडिएका परम्परागत घर, पूर्वतयारीको अभावलगायत कारण गमगढीमा बर्सेनि आगलागी हुने गर्छ । शुक्रबार राति पनि भीषण आगलागी हुँदा गमगढीका ८ घर जलेर नष्ट भए ।गमगढीको कालिकामालिका मन्दिरभन्दा पछाडि शुक्रबार राति साढे १ बजेतिर आगलागी हुँदा प्रदीप रावल, पुतली शाही, जंग ऐडी, सान्त्वना खत्री र पञ्च सेजुवाल र पदमराज मल्लको घर जलेर पूर्णरूपमा ध्वस्त भएको जिल्ला प्रहरी कार्यालयले जनाएको छ । प्रहरीका अनुसार उक्त आगलागीबाट मानवीय क्षति नभए पनि धनमालको ठूलो क्षति भएको छ । डीएसपी वीरेन्द्र थापाले क्षतिबारे यकिन भइनसकेको र आगो कसरी लाग्यो भन्ने कुनै तथ्य फेला नपरेको बताए । स्थानीयको सहयोगमा सुरक्षाकर्मीले साढे दुई घण्टापछि आगलागी नियन्त्रणमा ल्याएको प्रहरीले जनाएको छ । सरकारी तथा गैसस निकायको बाक्लो उपस्थिति रहेको गमगढीमा आगो नियन्त्रणका लागि पूर्वयोजनामा ध्यान नदिँदा बर्सेनि आगलागीेले पीडा दिइरहेको स्थानीय मानबहादुर मल्लले बताए । झन्डै ८५ प्रतिशत सल्लाका काठ र जस्तापाता प्रयोग गरी निर्माण गरिएका घरहरू रहेको गमगढी बजार ५ वर्षयता लगातार आगलागीको चपेटामा पर्दै आएको छ । यहाँ झन्डै ४ सय घर छन् । गत वर्ष गमगढीको तल्लो बजारबाट सल्किएको आगोले २१ घर जलेर ध्वस्त भएका थिए । २०६८ सालमा पनि ६ घर जलेका थिए । गत वर्ष असोजमा गमगढीका २१ घर पूर्णरूपमा जलेका थिए । उक्त आगलागीबाट झन्डै ४ करोड बराबरको क्षति भएको थियो भने पीडित आफन्तकहाँ शरण लिन बाध्य छन् । आर्थिक समस्याका कारण अझै घर बनाउन नसकेको आगलागीपीडित रतनबहादुर शाहीले दुखेसो पोखे । आपसमा जोडिएका र कच्ची घर भएका कारण गमगढीमा बर्सेनि आगलागीका घटना हुने गरेको नेपाल रेडक्रस सोसाइटीका पूर्वसभापति तिलकबहादुर मल्लले बताए । जोडिएका घर भएको र पानीको पर्याप्त व्यवस्था नभएकाले आगो लाग्यो भने निभाउनै मुस्किल हुन्छ, नगरपालिकाले न दमकल ल्याएको छ न आगलागी रोक्न पूर्वतयारी नै गर्छ, उनले भने, व्यापारिक प्रयोजनका लागि बनाइएका काठका घरटहराले आगो छिट्टै समात्ने र छिटो फैलिने समस्या छ । गमगढीमा अहिलेसम्म भएका सबैजसो आगलागीमा पूजाकोठाको दियो वा मैनबत्तीबाट आगो फैलिएको उनको भनाइ छ । उनका अनुसार ५ वर्षको अवधिमा आगलागीबाट बजारका करिब ८० घर जलेका छन् । आगलागीका घटना बढ्दै गए पनि छायानाथरारा नगरपालिकाले अझैसम्म दमकलको व्यवस्था गर्न नसकेको स्थानीय देवबहादुर शाहीले बताए । आगो लाग्यो भने खानेपानीको पाइपबाट आगो निभाउनुपर्ने बाध्यता छ, उनले भने, सरकारी निकायले पूर्वतयारी नगर्दा स्थानीयले आगजनीबाट ठूलो धनसम्पति गुमाउनु परिरहेको छ । पानी र प्रविधि अभावमा एउटा घरमा सल्किएको आगो अर्कोमा सजिलै फैलिने गरेको उद्योग वाणिज्य संघका अध्यक्ष कमल बुढाले बताए । गमगढीलाई आगोबाट जोगाउन पर्याप्त पानीको व्यवस्था, काठमुक्त घर र पूर्वतयारी आवश्यक रहेको प्रमुख जिल्ला अधिकारी मोहनबहादुर थापाले बताए । यस वर्षदेखि पूर्वतयारीका काम हुनेछन्, उनले भने, स्थानीयलाई आगलागीबाट बचाउन चेतनामूलक कार्यक्रम पनि सञ्चालन गरिनेछ ।"
"न सुन्छन्, न सुनिन्छन्","(काठमाडौं)उनी सुन्दैनन्, सुनाउन पनि सक्दैनन् । न बोली छ, न श्रवण । आँखाको भाव र हातका इसाराले सक्दो बुझाउन खोज्छन् । आवाजविहीन उनलाई सुन्नेहरू समाजमा पाउनै मुस्किल छ । रोजगारीका लागि चार पटक अन्तर्वार्तामा पुगे पनि सुनाउन नसकेको तीतो अनुभव छ, लहानका २० वर्षे सिद्धान्त मण्डलको । जागिरका लागि उनी चार ठाउँ धाए तर जहाँ गयो त्यहीँ तिरस्कार । शैक्षिक योग्यता र कार्य क्षमता भए पनि श्रवणशक्ति नभएकै कारण मण्डल बेरोजगार छन् । म बोल्न सक्दिनँ तर काम गर्न नजान्ने त थिइनँ नि, उनी दोभासेको सहयोगमा भन्छन्, इसाराले धेरै बुझाउन खोजे कसैले सुनेनन् । सुन्न र बोल्न नसक्दा उनी कैयन् नैसर्गिक अधिकारबाट वञ्चित हुनुपरेको गुनासो गर्छन् । बहिरा क्याम्पसमा शिक्षा संकायमा पहिलो वर्षमा अध्ययनरत मण्डलसँग जागिर खोज्न जाँदै बोल्न नसक्ने भन्दै फिर्ता पठाइएका नमीठा अनुभव अहिले नै धेरै सँगालिसकेका छन् । घरबाटै कति खर्च माग्दै पढ्नु ?, उनी भन्छन्, आफ्नै बलबुताले बाँच्ने आधार छैन, जागिर पाउनै गाह्रो छ ।मण्डलको जस्तै कथाव्यथाको अनुभव सँगालेकी छन्, नुवाकोटकी २८ वर्षीया हीरामाया घलेले । स्नातक तह तेस्रो वर्षमा अध्ययनरत उनी भविष्यमा बहिराको शिक्षक हुन चाहन्छिन् । शिक्षक अनुपतिपत्र लिन पनि उनलाई सजिलो छैन । पढेर, लेखेर परीक्षा दिए पनि अन्तर्वार्तामा दोभासे नहुँदा आफ्नो कुरा बुझाउनै चुनौती हुने उनी बताउँछिन् । हामीलाई भाषाकै समस्या हो, कान्तिपुरकर्मीसँग दोभासेको सहायतामा उनले भनिन्, कसले बुझाउने ? कसरी बुझाउने ? समस्या नै छ ।त्यस्तै नक्साल बस्ने भूमि राईले साताअघि मात्रैको एउटा घटना सुनाइन् । पेट दुख्ने समस्याले वीर अस्पताल गएकी उनी एक्लै थिइन् । छोराले दोभासेको काम गर्थे । त्यो दिन छोरा साथै थिएनन् । बोल्नै नसकेपछि अस्पतालमा घन्टौं बसेर चिकित्सकलाई नदेखाई फर्किनुपरेको राईले बताइन् । अर्को दिन छोरा दीपकले नै अस्पताल लगे । अस्पताल बहिरामैत्री छैनन्, दीपक भन्छन्, उपचारै नगरेर आमा फर्किनुपर्यो । भोलिपल्ट मैले अस्पताल नपुर्याइन्जेल दुखाई सहेर बस्नुपर्यो । दीपकका अनुसार कम्तीमा सरकारी निकायमा बहिरामैत्री वातावरण भइदिए धेरै सहज हुने थियो । बहिरा महासंघमा सानु खिमबाजा १५ वर्षदेखि दोभासेको काम गर्दै आएका छन् । बहिराका मुख्य समस्या भनेकै दोभासेको अभाव रहेको उनी बताउँछन् । उनका दाइ बहिरा छन् । दाइको सुविधाका लागि नै सानुले एक वर्षदेखि सांकेतिक भाषा अध्ययन गरेको बताए । यस्तै खाले सहयोगी परिवारका अरू नहुन सक्छन् । जसको कोही हुँदैन, उसलाई सरकारले सहयोग गर्नुपर्ने उनको बुझाइ छ । सार्वजनिक सेवा प्रदायक निकायमा बहिराका लागि सञ्चार सम्प्रेषण गर्ने नीति प्रभावकारी नहुँदा सूचनाको हकबाट बहिरा समुदाय वञ्चित हुनुपरेको उनको तर्क छ ।बहिराका लागि सञ्चारसँगै भाषाकै समस्या छ । सानुले भने, विदेशमा ४ वर्षे सांकेतिक भाषा शिक्षण कोर्स हुन्छ । नेपालमा ६ महिना तालिम लिएर सांकेतिक भाषा सञ्चार गर्न सक्ने व्यवस्था छैन । भाषामै जोड दिन नसक्दा बहिराका जीवनस्तर उक्सिन नसकेको उनी बताउँछन् । नक्साल बस्ने चण्डीका खतिवडाले पनि श्रवणशक्ति नभएकै कारण रोजगारीको समस्या झेल्दै आएको थुप्रै वर्ष भयो । आयआर्जन गर्न उनीसँग सीप छैन । बोल्न नसक्ने र सुन्न नसक्नेको क्षमता र सीप जति भए पनि उपेक्षा गरिने उनको गुनासो छ । जबकि संविधानले बहिरा र स्वर वा बोलाइसम्बन्धी अपांगता भएका नागरिकलाई सांकेतिक भाषाको माध्यमबाट कानुनबमोजिम निःशुल्क शिक्षा पाउने गरी मौलिक हकको व्यवस्था गरेको छ । त्यस्तै, अपाङ्गता भएका व्यक्तिका लागि पहुँचयुक्त भौतिक संरचना तथा सञ्चार सेवा निर्देशिका२०६९ मा सूचना तथा सञ्चार पहुँचयुक्त बनाउनेसम्बन्धी व्यवस्था उल्लेख छ । यसमा कुनै पनि संघसंस्थाले कार्यक्रम गर्दा दोभासे राख्नुपर्ने उल्लेख छ । तर, संस्थाले दोभासे राख्ने झन्झटले पूर्णरूपमा लागू नभएको बहिरा अधिकारकर्मीको गुनासो छ । नीतिहरू व्यावहारिक नहुँदा बहिराका समस्या जहाँको त्यहीं छ, महासंघका अध्यक्ष केपी अधिकारीले भने । जनगणनाअनुसार देशभर सुस्तश्रवण र बहिरा गरी झन्डै १ लाख छन् । जसमा आधा प्रतिशत बहिरा नै छन् । नेपालभर ४५ जना दोभासे रहेकामा २२ जना मात्रै सांकेतिक भाषाको दोभासेका रूपमा सक्रिय छन् । संख्याको हिसाबले यो अत्यन्त न्यून रहेको अधिकारी बताउँछन् । बहिरा नागरिकलाई हक अधिकार प्रदान गर्ने सन्दर्भमा विद्यमान कानुनी व्यवस्था एवं सामाजिक दृष्टिकोण अझै पनि विभेदपूर्ण रहेको छ । हालसम्म ४७ देशमा सांकेतिक भाषाले राष्ट्रिय मान्यता पाएको छ । १५ देशमा सांकेतिक भाषासम्बन्धी ऐनसमेत निर्माण भइरहेको छ । बहिराकै लागि नेपालीमा साङ्केतिक भाषाका हालसम्म झन्डै ७ हजार संकेत विकास भएका छन् । नेपालमा पनि सांकेतिक भाषालाई राष्ट्रिय भाषाका रूपमा मान्यता दिइनुपर्ने भन्दै महासंघले मुद्दा उठाएको छ । राष्ट्रिय बहिरा महासंघले बहिराका यिनै विभिन्न समस्या र चुनौतीका साथ असोज १ देखि सांकेतिक भाषाहरूको अन्तर्राष्ट्रिय दिवस तथा बहिरा सप्ताह मनाउँदै आएको छ । शनिबार छैटौं दिन महासंघले भृकुटीमण्डपदेखि र्याली सुरु गरी रत्नपार्क हुँदै भृकुटीमण्डपमै पुगेर कोणसभा गरेको थियो । महासंघका अध्यक्ष अधिकारीले बहिरालाई सूचनामा पहुँच पुर्याउन सरकारले नीतिगत व्यवस्थालाई प्रभावकारी बनाउनुपर्ने माग राखेका थिए । र्यालीको उद्घाटन गर्न आएका महिला, बालबालिका तथा ज्येष्ठ नागरिकमन्त्री सुरेन्द्रराज आचार्यले स्थानीय तहका सबै निकायमा दोभासेको व्यवस्था गर्ने र बहिरामैत्री संरचना बनाउने वचन दिए ।"
वन मुद्दा फैसलामा ऐन बाधक,"(महोत्तरी)दुई वर्षअघि बर्दिवास१३ स्थित भेडियाटोलबाट वृक्षरोपण गरेको सार्वजनिक जग्गामा बालुवागिट्टी निकालेको भन्दै नियन्त्रणमा लिएको बाबा क्रसिङ बासिङ सेन्टरको लोडर दुई वर्षदेखि वन कार्यालयमै थन्किएको छ । काठ तस्करी मुद्दामा धरौटीमा छुटेका महोत्तरी बर्दिबास५ का लीलाकुमार बोगटी एक वर्षदेखि हरेक महिना तारेख धाइरहेका छन् । सामुदायिक वनबाट किनेर पुरानो घर बर्दिबास५ बाट वडा नम्बर १ मा नयाँ बनाइरहेको घरका लागि ट्र्याक्टरमा राखेर ल्याइरहेका बेला झ्यालढोकाको चौकससहित वन कार्यालयले नियन्त्रणमा लिएको उनले बताए । वनका मुद्दा फैसलासम्बन्धी ऐनमा स्पष्ट व्यवस्था नहुँदा वन कार्यालयले नियन्त्रणमा लिएका सयौं सवारी साधन अलपत्र छन् भने करोडौंको काठ कुहिइरहेको छ । मुद्दामा मुछिएका सयौं जना तारेख धाउँदै हैरान भएका छन् । वन ऐन, २०७६ र कर्मचारी समायोजन ऐनको प्रावधानले वनसम्बन्धी मुद्दा चार वर्षदेखि फैसला हुन सकेका छैनन् । महोत्तरीमा पनि ०७६ देखि वनसम्बन्धी परेका कुनै पनि मुद्दामा फैसला हुन नसकेको डिभिजन वन कार्यालय महोत्तरीका मुद्दा फाँट प्रमुख बेचन ठाकुरले बताए । जिल्लामा २ सय ६ वटा मुद्दा थन्किएका छन् । संघीयता लागू भएसँगै जिल्ला संरचना रहेको डिभिजन वन कार्यालय प्रदेश सरकार मातहत छ । कर्मचारी समायोजन ऐनमा डिभिजन वन प्रमुख प्रदेश मातहतका कर्मचारी हुन् । विद्यमान वन ऐनमा जिल्लामा वनसम्बन्धी फौजदारी मुद्दा फैसला गर्न संघीय सरकार मातहतको कर्मचारीले पाउने कानुनी व्यवस्था छ । ऐनमा २ लाखसम्म बिगो र एक वर्ष कैद वा दुवै सजाय हुन सक्ने मुद्दाको फैसला गर्ने अधिकार जिल्ला डिभिजन वन प्रमुखलाई भए पनि प्रदेश मातहतका कर्मचारीले फैसला गर्न पाउने कुनै प्रावधान राखिएको छैन । प्रचलित कानुनमा डिभिजन वन अधिकृत भन्नाले नेपाल सरकारले खटाएको डिभिजन वन कार्यालय प्रमुख हुने उल्लेख छ, डिभिजन वन महोत्तरीका प्रमुख सन्तोष झाले भने, वन ऐन २०७६ ले दुई लाख रुपैयाँसम्म जरिवाना वा एक वर्ष कैद वा दुवै सजाय हुने मुद्दा नेपाल सरकारको डिभिजन वन अधिकृतले कारबाही र किनारा गर्नेछ भनेका कारण अहिले जिल्लामा भएका डिभिजन वन अधिकृतले मुद्दा फैसला गर्न नसक्ने कानुनी अड्चन रहेको छ । पछिल्लो चार वर्षदेखि कानुनी अड्चनका कारण मुद्दा फैसला रोकिए पनि महोत्तरीमा भने दशकौं पुराना मुद्दासमेत फैसला हुन सकेका छैनन् । वन कार्यालयकै जिम्मेवार व्यक्तिको लापरबाहीले मुद्दा फैसला नभएको तारेख धाइरहेकाहरू बताउँछन् । एक वर्षदेखि म तारेख धाइरहेको छु, काठ तस्करी आरोपमा मुद्दा खेपिरहेका लीलाकुमार बोगटीले भने, मेरो मुद्दाका विषयमा कुनै प्रक्रिया अघि बढेको छैन, हाजिर भएर मात्रै फर्किन्छु । वन कार्यालयबाट समयमै मुद्दा फैसला हुन नसक्नुमा कार्यालय प्रमुख परिवर्तन भइरहनु, सम्बन्धित मुद्दाका आरोपितले पनि उदासीनता देखाउनु, कार्यालय र सम्बन्धित कर्मचारीको समेत कमजोरी रहेको महोत्तरीका सहायक डिभिजन वन अधिकृत भीमविक्रम खड्काले बताए । वनमा मुद्दा परेपछि धरौटीमा छुटे पनि वर्षौंसम्म फैसला नहुँदा सामाजिक रूपमा अन्यायमा बस्नुपर्ने अवस्था रहेको बर्दिवास४ माइस्थानका बैकुण्ठ देवकोटाले बताए । म सानो हुँदा वनले समातेका सवारी अझै पनि वनमै फालिएका छन्, उनले भने, वनले समातेर ल्याएका सवारी हामी दौडिंदै हेर्न आउँथ्यौं, ती मुद्दामा समातेका मानिस दोषी जस्तै हेर्थ्यौं, अहिले पनि समाजले उसैगरी हेर्छर् । बर्दिवास५ बाट टुटेश्वरको एक परिवार काठ तस्करीकै मुद्दामा १० वर्षसम्म तारेख धाएर फैसला नहुँदा बसाइँ नै सरेको उनले सुनाए । मुद्दा फैसला नहुँदा वनले बरामद गरेका काठ र सवारी साधनसमेत समयमै लिलाम बिक्री नहुनु व्यक्ति र राज्य दुवैका लागि नोक्सान भएको औरहीका राजाराम यादवले बताए । वन कार्यालयको तथ्यांक अनुसार अहिले जिल्लामा ०४० सालदेखि समातिएका सवारी साधन थन्किएका छन् । उतिबेला बरामद भएको काठ माटोमा मिलिसके पनि सवारी भने अझै कार्यालयमै रहेको डिभिजन वन कार्यालयले जनाएको छ । वन ऐन २०४९ अनुसार पक्राउ काठको विगो ५० हजारमाथि भएमा सवारीसाधन जफत गर्ने व्यवस्था थियो । ०७६ मा संशोधित ऐनले नियन्त्रणमा लिइएका सवारी ५० हजारमाथिका भए जफत गर्ने व्यवस्था आएकाले कार्यालयमा सवारी साधनको संख्या थपिँदै गएको छ । एक वर्षभित्र फैसला गरिसक्नुपर्ने कानुनी व्यवस्था भए पनि ०४० सालदेखिका मुद्दा फैसला हुन नसक्दा सवारी र काठ लिलाम बिक्री हुन नसकेको कार्यालयका मुद्दा फाँट प्रमुख ठाकुरले बताए । ऐन संशोधन गरी राज्यले कानुनी अड्चन फुकाएर डिभिजन वन प्रमुखलाई मुद्दा फैसला गर्ने व्यवस्था बनाइदिनुपर्ने उनले बताए । थन्किएका पुराना काठ र सवारीले माईस्थानस्थित वन सुरक्षा शाखामा अहिले सवारी र काठ राख्ने ठाउँसमेत अभाव भएको कार्यालयका अधिकृत कृष्णकुमार पटेल बताउँछन् । महोत्तरीमा बरामद रहेको ५ लाख क्युफिट काठको बजार मूल्य ५ करोडभन्दा बढी हुने पटेलले बताए । जिल्लाभित्रै काठको अत्यधिक माग रहे पनि वन कार्यालयमा भने बरामद काठ कुहिरहेको छ । माग अत्यधिक भए पनि पुराना काठ भएकाले उपभोक्ता र व्यवसायीले वन कार्यालयबाट किन्न हिचकिचाउँछन् । काठ पुरानो हुँदै गएपछि धमिरा लाग्ने र ग्रेड छुट्याउँदा बी र सी ग्रेडको काठ उपभोक्ताव्यवसायीले किन्न नचाहने र ए ग्रेडको सरकारी मूल्य निकै चर्को भएको गुनासो आउने गरेको कार्यालय प्रमुख झाले बताए । गतवर्ष ४ सय केभी प्रसारण लाइनमा पर्ने करिब १४ हजार रुख फँडानी गरिएकामा टेन्डर प्रक्रियाबाट १ करोड बराबरको काठ बिक्री गरिएको डिभिजन प्रमुख झाले बताए । कतिपय काम गर्न प्रक्रियागत अड्चन छ, उनले भने, प्रक्रियागत रुपमा मिल्ने धेरै कामलाई कार्यालयबाट अघि बढाएका छौं । कार्यालयमा दरबन्दी अनुसार कर्मचारी अभाव, वनरक्षक र स्रोतसाधन नभएकाले काठको संरक्षण, वन सुरक्षा र व्यवस्थापनमा चुनौती थपिँदै गएको झा बताउँछन् । वनबाट काठ किनेर उपभोक्ताको माग पूरा गर्न नसकिने अवस्था रहेको फर्निचर तथा फर्निसिङ व्यवसायी संस्था महोत्तरीका अध्यक्ष रमेश खड्काले बताए । ताजा काठ वनले समयमै नदिने र वर्षौं पुराना काठको टेन्डर खुलाएर चर्को मूल्यमा बेच्छ, उनले भने, पुराना काठ किन्दा व्यवसायीले नोक्सान व्यहोर्नुपर्ने डरमा बाहिरबाट किन्न बाध्य छन् ।"
धर्मनिरपेक्ष संस्कृतिको अन्तर्य,"हालै प्रकाशित बीपी कोइरालाको जेल डायरी (२०८०) को भूमिकामा मैले बीपीलाई राजनीतिमा उदारवादी, अर्थनीतिमा समाजवादी र संस्कृतिमा धर्मनिरपेक्ष (सेक्युलर) मान्न सकिन्छ भनेर लेखेको छु । मेरो त्यो भूमिका यिनै तीन कुराको विस्तृत विवेचनामा केन्द्रित छ । पुस्तक लोकार्पण कार्यक्रममा कांग्रेस महामन्त्री गगनकुमार थापाले धर्म र ईश्वरका सम्बन्धमा बीपीका केही भनाइलाई उद्धरण गर्दै उनलाई धर्मनिरपेक्ष भन्न सकिन्न भनेर फरकमत राखे । उनले मेरो यही वाक्य पढेर कांग्रेसका युवाले पनि बीपीलाई धर्मनिरपेक्षतावादी भन्दै नहिँडून् भनेर सावधानसमेत गराए । पार्टी प्रयोजनका लागि कांग्रेसले बीपीलाई कसरी बुझ्नुपर्छ, त्यो गगनहरूको जिम्मा हो । त्यसमा मेरो खासै भनाइ पनि छैन । बीपी धर्मनिरपेक्षतावादी थिए भनेर मैले उल्लेख गरेको छैन, तर उनले अँगालेको संस्कृति निःसन्देह धर्मनिरपेक्ष थियो । उनका तमाम लेखरचना, अन्तर्वार्ता र जीवन व्यवहारले यसको पुष्टि गर्छन् । यहाँ धर्मनिरपेक्ष संस्कृतिका बारेमा केही स्पष्ट गर्नु जरुरी लाग्यो ।बीपी नेपाली कांग्रेसका संस्थापक नेता मात्र थिएनन्, नेपालका सन्दर्भमा लोकतन्त्र र समाजवादका सिद्धान्तकार एवं प्रयोगकर्ता पनि हुन् । अझ त्यसभन्दा पनि बढी उनी नेपालमा आधुनिक संस्कृतिको परिकल्पनाकार हुन् । उनैको नेतृत्वमा सम्पन्न २००७ सालको क्रान्तिले नेपालमा आधुनिक सोच र संस्कृति भित्र्याएको हो । अन्यथा, शासक हुन पुर्पुरोमा लेखेर ल्याउनुपर्छ भन्ने मान्यता थियो । उनको सोच धार्मिक आस्थानिरपेक्ष थियो । यो कुरा जेल डायरी, जेल जर्नल मात्र होइन, उनका साहित्यिक रचना, भाषण, अन्तर्वार्ताहरू सबैतिर पाइन्छ । नेपालका राजनीतिक नेताहरूमा बीपीजति धर्मनिरपेक्ष संस्कृति भएको मान्छे मैले अर्को देखेको छैन । नेपाल कम्युनिस्ट पार्टीका संस्थापक पुष्पलाल श्रेष्ठमा यस्तो सोच र संस्कृति कति थियो मलाई थाहा छैन । मैले उनलाई देखिनँ । तर अहिले कम्युनिस्ट नेता भनेर चिनिएका, पटकपटक मन्त्री, प्रधानमन्त्री बनेका कसैमा पनि त्यस्तो संस्कृति छैन ।पाठकलाई लाग्न सक्छ, संस्कृति पनि धर्मनिरपेक्ष हुन्छ र ? परम्परागत बुझाइमा धर्म नै संस्कृतिको स्रोत हो । सामान्यतया हामी गर्भदेखि मृत्युपर्यन्तका विधिव्यवहार, चाडपर्व, जात्रा आदि जुन धर्मसापेक्ष हुन्छन्, तिनलाई संस्कृति भन्छौं । यस अर्थमा धर्म र संस्कृति अविभाज्यजस्तो देखिन्छ । प्रत्येक धर्मले आआफ्नै सामाजिक पद्धति र परम्परा निर्माण गरेको हुन्छ, जसले अन्ततः संस्कृतिको एउटा स्वरूप निर्धारण गर्छ । एकै धर्मभित्र पनि स्थान अनुसार त्यसले देशीयक्षेत्रीय विविधता पाएको हुन्छ । राष्ट्रिय मेलमिलापको नीतिका साथ नेपाल फर्किएर थुनामुक्त भएपछि दसैं पूर्णिमाको दिन बीपीले शुभकामना आदानप्रदानको चलन नै बसाले, जुन अहिले नेपालका प्रायः सबै राजनीतिक दलहरूले पछ्याइरहेका छन् । दसैंतिहार नेपालमा व्यापक सामाजिकसांस्कृतिक महत्त्वको भए पनि मूलतः हिन्दु परम्पराकै चाडपर्व हुन् । तर राजनीतिक पार्टीहरूको यस्तो शुभकामना आदानप्रदानलाई धर्मको घेराभित्र सीमित गरेर हेर्न हुँदैन ।धर्म भनेर जसरी पूजा, आराधना, ईश्वरप्रति भक्तिभावका कुरा छन्, हिन्दु दर्शन र मान्यता त्यसभन्दा धेरै विस्तारित छ । यसमा सत्य, न्याय, अहिंसा, नैतिकता, निष्ठा, सम्पूर्ण चराचर जगत्प्रति प्रेम, मैत्रीभाव र तदनुकूल आचरणलाई समेटिएको छ । बीपीले आफ्नो निजी जीवनमा परम्परागत अर्थको धार्मिक प्रचलन र आस्थाजन्य सामाजिक संस्कारलाई पालना गरेनन् । मातापिताको निधनमा पनि हिन्दु परम्परा अनुसारका कुनै संस्कार गरेनन् । सार्वजनिक वा निजी जीवनको गन्तव्य पहिल्याउन कुनै गुरुपुरोहितको अनुसरण गरेनन् । हो, अरूको धार्मिक आस्थाप्रति उनको आपत्ति थिएन । उनीहरूको भावनाको सम्मान गर्थे । खास गरी पशुपतिमा मेला भर्न आएका महिलाको भीड र श्रद्धा देखेर त्यसमा आफ्ना भावना खेलाउँथेेेे । उनीहरूले ल्याएका फूलप्रसाद ग्रहण गर्थे । आफ्नो दीर्घायुको कामना गरेर मन्दिरमा पूजा र प्रार्थना गर्न पुगेकी नवयौवनाको भक्तिभावमा विह्वल बन्थे ।बीपीले ईश्वर छन् वा छैनन् भनेर परिकल्पना गरेनन् । विज्ञानका माध्यमबाट ईश्वरको व्याख्या गर्न सकिन्न भन्थे । उनका लागि ईश्वर त एउटा काल्पनिक अनुभूति हो, त्यसको अनुभूति कवितामा गर्न सकिन्छ, सपनामा गर्न सकिन्छ । आफ्ना अन्तर्वार्ताहरूमा भनेका छन्, अहिले ६८ वर्षको उमेरमा पनि ईश्वरमा मलाई विश्वास छैन । म धर्मको अभ्यास गर्दिनँ, तर धर्मविरुद्ध छैन । कुनै मन्दिर नै जानु हुँदैन भन्ने हठ बीपीमा थिएन । म पशुपति गएको छु, काशीको विश्वनाथ मन्दिर गएको छु भनेका छन् । मन्दिरभित्र कसको मूर्ति छ, उनलाई त्यति सरोकार हुन्थेन । त्यहाँ गएका दर्शनार्थी एवं भक्तजनका भावना र मनोभावना अध्ययन गर्थे ।बीपी संस्कृतिमा धर्मनिरपेक्ष थिए भनेर मैले धेरै सोचविचारका साथ शब्द चयन गरेको हुँ । बीपीले अपनाएको संस्कृतिको कुरा गर्दा मैले धार्मिक आस्थाजन्य चाडपर्व र सामाजिक संस्कारका कुरालाई होइन, उनको बौद्धिकी र सैद्धान्तिक चिन्तनलाई आधार मानेको हुँ । राजनीतिक विचारमा पनि बीपी धर्मनिरपेक्ष नै थिए । कुनै धार्मिक आस्था अँगालेर बीपीले राजनीति गरेका थिएनन् । ज्योतिषबाट साइत हेराएर २००७ सालमा क्रान्तिको घोषणा गरिएको थिएन, न चुनावमा उम्मेदवारी वा प्रधानमन्त्री पदको शपथ लिँदा साइतको पछि लाग्थे ।अहिले हामी विज्ञान, प्रविधि र भौतिक प्रगतिको दुनियाँमा रमाइरहेका छौं । यो प्रगति कुनै ईश्वरीय रचना होइन । धार्मिक आस्था र कुनै ईश्वरभक्तिको साधना गरेर हासिल भएको पनि होइन । प्रत्यक्ष अनुभूत र परीक्षण गर्न सकिने वैज्ञानिक ज्ञान र खोजकै परिणाम हुन् । यद्यपि यसमै संलग्न कतिपय वैज्ञानिकहरू धार्मिक आस्था नभएका पनि होइनन् । दोस्रो विश्वयुद्धका क्रममा जब संयुक्त राज्य अमेरिकाले जापानी सहर हिरोसिमामा अणुबम प्रहारबाट उत्पन्न भयंकर विनाशकारी शक्ति प्रज्वलनलाई देख्दै अणुबम निर्माता रबर्ट ओपनहाइमरले श्रीमद्भगवतगीताको स्मरण गरेका छन् कालोऽस्मि लोकक्षयकृत्प्रवृद्धो लोकान्समाहर्तुमिह प्रवृत्तः । अर्थात् म महाकाल हुँ, सम्पूर्ण लोकको नाशक । अहिले सब लोकको संहार गर्न तत्पर । अल्बर्ट आइन्स्टाइन लगायत धेरै पश्चिमेली वैज्ञानिकहरूले गीता लगायत पूर्वीय ज्ञानको प्रशंसा गरेका छन् । तर यसको अर्थ यो होइन कि विज्ञान पनि धार्मिक आस्थासापेक्ष छ ।बीपीले जेल डायरीमा मात्र होइन, कैयन् अन्तर्वार्तामा भौतिकवाद र अध्यात्मको लामो चर्चा गरेका छन् । गीतामाथि पटकपटक विवेचना गरेका छन् । कुनै बेला गीताको म नियमित पाठक थिएँ पनि भनेेका छन् । गीताको बहुचर्चित वचन फलको आस नगरेर कर्म गर (कर्मण्येवाधिकारस्ते मा फलेषु कदाचन) प्रति बीपीको गम्भीर असहमति छ, तर फेरि यही श्लोकलाई उद्धृत गर्दै अहिलेको मेरो कर्म जेलमै बस्नु हो, अर्कोबाट अगाडि नआउँदासम्म मैले यही नै आफ्नो कर्तव्य पूरा गर्नुपर्छ भनी यही डायरीमा लेखेका छन् । गीता आफैं हामीले चलनचल्तीमा जानेको धर्मका बारेमा बोल्दैन, यो कर्मप्रधान छ र कर्ममै ज्ञान र निष्ठा अर्थात् भक्ति समन्वित छ । अहिलेजस्तो नास्तिकताजन्य भोगवादी विलासिताको चरम लालच तर पद र चुनावी मतका लागि धर्मको प्रदर्शन गर्ने ढोंगी व्यवहार बीपीमा थिएन । उनले आफ्ना कुरालाई इमानदारीसाथ अत्यन्त खुला रूपमा राखेका छन् । बीपी आफूलाई भौतिकवादी भन्थे, तर उनमा पनि भौतिकवाद र अध्यात्मको निकै ठूलो द्वन्द्व थियो । यो द्वन्द्व जीवन दर्शनका कुरामा हो, राजनीतिका बारेमा होइन । चिन्तनको रूप द्वन्द्वात्मक नै हुन्छ । राजनीतिका कुरालाई उनले कहिल्यै ईश्वरीय अनुग्रह वा अनुकम्पा मानेनन् । समाज आफैंले बदल्ने हो, आफ्नै कर्मबाट उपलब्धि हासिल गर्ने हो भन्ने मान्यता राखेका थिए । मलाई लाग्छ, आज हाम्रो मनोविज्ञान बीपीको सोच र चिन्तनले भन्दा नेपाललाई धर्मनिरपेक्ष राज्य भनेकोबाट बढी ग्रसित छ । बीपी रहिरहेको भए नेपाललाई धर्मनिरपेक्ष राज्य भनेर घोषणा गरिन्थ्यो कि गरिन्नथ्यो भन्ने अनुमानमा म अलमलिन चाहन्नँ । तर पञ्चायतकालमा नेपाललाई हिन्दु राज्य भनेकामा उहाँको स्पष्ट आपत्ति थियो । काठमाडौंमा प्रकाशित हुने एक अंग्रेजी साप्ताहिक (विक्ली मिरर २२ जुलाई १९७९) सँगको लिखित अन्तर्वार्तामा उनले नेपाल हिन्दु राज्य होइन, त्यसो भन्नु फ्रड अर्थात् बकबास हो भनेका छन् । आश्चर्य लाग्ला, त्यस अन्तर्वार्तामा बीपीले नेपाललाई धर्मनिरपेक्ष राज्य नै मानेका छन् ।राज्यका सम्बन्धमा धर्मनिरपेक्षता विवादित विषय पनि हो । सामान्यतया जापानबाहेक राजतन्त्र भएका देशलाई धर्मनिरपेक्ष भन्न कठिन छ । ती देशमा राजा र राजगद्दीका उत्तराधिकारी कुन धार्मिक मतका हुन् भन्ने कुरा आउँछ । बेलायतका राजा चर्च अफ इङ्ग्ल्यान्डका प्रमुख पनि हुन् र आस्था अर्थात् धर्मरक्षक मानिन्छन् । बेलायतको माथिल्लो सदन हाउस अफ लर्डस्मा अहिले पनि चर्चका २६ जना पादरी लर्ड स्प्रिच्युयल छन् । रानी एलिजाबेथ द्वितीयको निधनपछि १२ सेप्टेम्बर २०२२ मा द गार्जियनले सम्पादकीय नै लेख्यो, राजतन्त्र एकप्रकारको धर्म हो (मोनर्की इज अ फर्म अफ रिलिजन) र भन्यो, आजको धर्मनिपेक्ष युगमा राजतन्त्रभन्दा बरु ईश्वर नमान्न सजिलो छ । तर पनि बेलायतलाई इसाई राज्य भनिन्न । त्यहाँ झन्डै ७० प्रतिशत मानिसले आफू कुनै पनि धार्मिक आस्थामा नभएको भन्छन् । यसका कानुन र शासनप्रशासन धर्माभिमुख छैनन् । तथापि अभ्यासमा बेलायत धर्मनिरपेक्ष राज्य नै मानिन्छ ।गणतन्त्र नै भए पनि राज्यले धर्मनिरपेक्ष घोषणा गर्दैमा त्यहाँका जनता सबै धर्मनिरपेक्ष हुने कुरा होइन । चीन नै एउटा उदाहरण हो । मार्क्सवाद र धर्म परस्परविरोधी मान्यता हुन् । जनवादी गणतन्त्र भएपछि चीन धर्ममा विश्वास नराख्ने देश भनेर घोषित छ । माओकालमा धर्म र परम्परागत अभ्यासविरुद्ध सांस्कृतिक क्रान्ति नै भयो । धर्म, संस्कृतिविरुद्ध यो एउटा अत्यन्तै कठोर आक्रमण थियो । अहिले चीनमा धार्मिक स्वतन्त्रता खुला गरिए पनि परम्परागत धार्मिक अन्धविश्वास र प्रचलनमाथि अभियान जारी छ । त्यसका बावजुद मानिसको धार्मिक आस्था सकिएको छैन । सन् २०२० मा प्रकाशित माओइजम एन्ड ग्रासरुट्स रिलिजन भन्ने पुस्तकमा लेखक जियोजुवान वाङले चिनियाँ साम्यवादी क्रान्ति र सांस्कृतिक क्रान्तिका बावजुद कसरी चीनमा बौद्ध, ताओ, इसाई लगायत धार्मिक आस्था र अभ्यास कायमै रहे π कसरी तिनको पुनः आविष्कार र सहवरण भइरहेछ भनेर एउटा राम्रो खोजपूर्ण अध्ययन गरेका छन् ।वास्तवमा संविधानमा र राजनीतिक घोषणा गरिँदैमा कुनै राज्य धर्मसापेक्ष वा निरपेक्ष भइहाल्ने कुरा होइन । यसको अर्थ हो राज्यले कुनै धार्मिक आस्थाका आधारमा नागरिकमाथि व्यवहार गर्दैन, धार्मिक आस्थाका आधारमा कसैलाई राज्यका कुनै पदमा चयन गरिन्न, धर्म मान्ने वा नमान्ने सबै नागरिकलाई समान व्यवहार गरिन्छ भन्ने हो । नेपालमा धर्मनिरपेक्ष राज्य भनेको धर्मविरोधी त्यसमा पनि हिन्दु धर्मविरोधी अवधारणा र अभ्यास भनेजस्तो गरी हेरियो । धर्मनिरपेक्ष राज्य घोषित गर्नु धार्मिक अराजकता पनि होइन । मुलुकमा धार्मिक सहिष्णुता र स्वतन्त्रता कायम राख्नु राज्यको दायित्व हो । यसको व्यवस्थापनका लागि राज्यले कानुन बनाउन सक्छ, बनाएका पनि छन् ।धर्मनिरपेक्ष घोषणा गरेपछि नेपालमा धार्मिक क्रियाकलाप र प्रदर्शन अत्यधिक बढेका छन् । संविधान निर्माण अन्तिम चरणमा पुग्दा त्यसमा छिमेकी भारतको चासो अत्यधिक बढ्यो । नेपाल पुनः हिन्दु राज्य नै घोषित हुनुपर्छ भन्ने दबाब पर्यो । त्यसलाई नमान्दा मुलुकले भारतीय नाकाबन्दी नै भोग्नुपर्यो । मधेस कार्ड त एउटा बहाना थियो, मुख्य कुरा हिन्दु राज्यकै विषय थियो । भारतमा भारतीय जनता पार्टी (भाजपा) को सत्तारोहणपछि हिन्दुत्वको अभियान पनि बढेको छ । धर्मनिरपेक्षता मात्र होइन, भारतीय संविधानका कतिपय व्यवस्थाप्रति नै भाजपाको असहमति छ, दृष्टिकोण नै फरक छ । त्यहाँ राजनीतिक र धार्मिक असहिष्णुता बढिरहेको छ । भाजपाको राजनीतिक तरंग नेपालमा पनि आइपुगेको छ । भारतको राजनीतिक, आर्थिक र सुरक्षा स्वार्थको दबाब त नेपालले पहिलेदेखि नै भोग्दै आएको हो, तर अब धार्मिक दबाबसमेत थपिएको छ । राजनीतिमा पनि हिन्दुकरणको हावा निकै बढ्दो छ । धार्मिक अतिवाद र पहिचानका मुद्दाले सुरक्षा चुनौती बढेको कुरा प्रहरी र सशस्त्र प्रहरीका प्रमुखहरूले संसदीय समितिमै भनेका छन् । सत्ता राजनीति र मन्त्री, प्रधानमन्त्री पदका लागि जे कुरामा पनि सम्झौता गर्ने प्रवृत्ति हावी भएपछि संविधान र राजनीतिका सिद्धान्तले पनि ठाउँ छोड्छन् । राजनीतिको लामो यात्रा गर्नुपर्ने खास गरी युवाले यसतर्फ बेलैमा सचेत भएर राजनीतिको अनुहार जोगाउन नसक्ने हो पदका कुरा क्षणिक लाभमा सीमित हुनेछ, देशले आशा गरेको एउटा पुस्ता नै गुमाउन सक्छ ।"
प्रधानमन्त्रीको भ्रमण: सन्तुलित र सम्मानजनक कूटनीतिको अपेक्षा,"प्रधानमन्त्री पुष्पकमल दाहाल समकक्षी ली छ्याङको निमन्त्रणामा एक साता लामो चीन भ्रमणमा छन् । प्रधानमन्त्री भएको करिब नौ महिनापछि र दक्षिणी छिमेक भ्रमण गरेको साढे तीन महिनापछि दाहाल उत्तरी छिमेकको औपचारिक भ्रमणमा निस्किएका हुन् । प्रधानमन्त्रीका रूपमा दाहालको यो तेस्रो चीन भ्रमण हो । प्रधानमन्त्री तहमा नेपालबाट पाँच वर्षपछि उत्तरी छिमेकी मुलुकको भ्रमण भएको छ । जुन आपसी सहकार्य र विश्वासको वातावरण निर्माण गर्दै द्विपक्षीय हित प्रवर्द्धन र पारस्परिक सम्बन्ध सुदृढीकरण गर्ने महत्त्वपूर्ण अवसर हो । प्रधानमन्त्री दाहालको चीन भ्रमण हाङचाउबाट सुरु भएको छ, जहाँ उनी एसियाली खेलकुद उद्घाटन कार्यक्रममा सहभागी भएका छन् । खेलकुद आफैंमा सबैभन्दा शान्त र सुन्दर कूटनीतिक उपक्रम हो । प्रधानमन्त्री दाहालले शनिबार चिनियाँ राष्ट्रपति सी चिनफिङसँग शिष्टाचार भेट गरेका छन् भने सोमबार समकक्षी लीसँग औपचारिक द्विपक्षीय एजेन्डासहित वार्ताको तयारी छ । अब दुई प्रधानमन्त्रीबीचको औपचारिक भेटवार्तामा दुई मुलुकबीच भौतिक पूर्वाधार, ऊर्जा, उद्योग, कृषिजस्ता विषयमा सम्झौतासमझदारी गर्ने एजेन्डा छन् । चीन नेपाली विकासको ऐतिहासिक साझेदार हो जसको सहयोगका कारण राजमार्ग, ऊर्जा, शिक्षा, स्वास्थ्य क्षेत्रमा नेपाल लाभान्वित भएको छ । आर्थिक महाशक्ति चीनको उन्नतिबाट नेपाल थप लाभान्वित हुन सक्ने आधार छन् जसलाई पूर्ण रूपमा सदुपयोग गर्न सकिएको छैन । त्यसैले नयाँ सम्झौता गर्दा विगतमा भएका सम्झौतालाई पनि फर्किएर हेर्न आवश्यक छ । सहयोग, सहकार्य र साझेदारीका लागि विगतमा भएका पारवहन यातायात, सीमापार प्रसारण लाइनलगायतसम्बन्धी थुप्रै सम्झौतासमझदारी कार्यान्वय भएका छैनन् । सम्झौता कार्यान्वयन भएमा नयाँ सम्झौताप्रति पनि विश्वास बढ्नेछ । करिब २२ अर्ब चिनियाँ ऋणमा निर्माण गरेर गत वर्ष पुसमा उद्घाटन गरिएको पोखरा अन्तर्राष्ट्रिय विमानस्थलमा अहिलेसम्म व्यावसायिक अन्तर्राष्ट्रिय उडान हुन सकेको छैन । उक्त विमानस्थल मुलुकका लागि सेतो हात्ती बन्दै गएका बेला प्रधानमन्त्री दाहालले यही भ्रमणको मौका पारेर चिनियाँ ऋणलाई अनुदानमा पहल गर्न सके भने उपलब्धिमूलक मान्नुपर्ने हुन्छ । यस्तै, भूकम्प र कोरोना महामारीपछि बन्द गरिएका उत्तरी नाका चीनले क्रमैसँग खुलाइरहेका बेला थप नाका तत्काल खोल्ने वातावरण पनि यस भ्रमणले तयार गर्न सक्नुपर्छ । प्रधानमन्त्री दाहालले चिनियाँ उच्च अधिकारीसँग नेपालको चुच्चे नक्सा को प्रसंग उठाउँछन् कि उठाउँदैनन् भन्ने पनि आम चासो छ । दाहालले गत साता संसद्लाई आसन्न भ्रमण र एजेन्डाबारे जानकारी गराउने क्रममा यो विषय निकालेका छैनन् । चीन सरकारले गत भदौ ११ मा जारी गरेको नक्सामा नेपालको पुरानै नक्सा राखिएको छ । दुई मुलुकबीच यस तहको भ्रमण विरलै हुन्छ । सार्वभौमसत्ता सम्पन्न मुलुकको कार्यकारी प्रमुखले लघुताभासबिना तथ्यप्रमाण प्रस्तुत गर्दै लिम्पियाधुरासम्मको नेपालको नक्सालाई मान्यता दिन आग्रह गर्नुपर्छ । सन् २०१५ मा भारतीय प्रधानमन्त्री नरेन्द्र मोदीको चीन भ्रमणका क्रमममा दुई देशबीच भएको सहमतिमा लिपुलेकलाई द्विदेशीय व्यापार बिन्दुको रूपमा विकास गर्ने भनिएको थियो । नेपाली भूमि लिपुलेकलाई भारत र चीनबीचको व्यापारीक बिन्दु बनाउने सहमति भएकामा नेपालले तत्कालै आपत्ति जनाएर कूटनीतिक नोट पठाएको थियो, त्यसले तत्कालै कति फरक पार्यो भन्ने प्रश्न एउटा होला । तर भविष्यमा वार्ताबाट समस्या समाधान गर्ने बेलामा यस्ता पत्रहरू बलिया कूटनीतिक दस्ताबेजका रूपमा उपयोगी हुनेछन् । त्यसैले पछिल्लो असहमतिका विषयमा पनि नेपाली प्रधानमन्त्रीले आफ्नो पक्ष दर्ज गराउनुपर्छ । त्यसले कुनै देशको विरोध गरेको होइन, आफ्नो राष्ट्रिय हितको पक्ष लिएको हुन्छ । समग्रमा नेपाली प्रधानमन्त्रीले कूटनीतिक रूपमा आफ्ना भनाइ आत्मविश्वासपूर्वक राख्नुपर्छ, नेपालको पूर्वाधार विकासलाई प्राथमिकतामा राख्नुपर्छ । नेपाली समाजले जहिले पनि छिमेकीप्रति संशयको नजरले हेर्दै आएको छ । यसमा हाम्रा छिमेकीको अनुदार व्यवहार प्रमुख कारण हो, अर्कोतर्फ हाम्रै अगुवाको अस्थिर शैली पनि उत्तिकै जिम्मेवार छ । भारतीयलाई भेट्दा उनीहरूलाई विधाता मान्ने र चिनियाँसँग भेट्दा उनीहरूलाई नै तारणहारा मान्ने नेपाली नेताहरूको शैलीले हामीलाई छिमेक र अन्तर्राष्ट्रिय क्षेत्रमा अविश्सनीय पक्षको रूपमा चिनाएको छ । यसले हाम्रो देशले लामो समय र अथाह मूल्य चुकाएको छ । हाम्रा लागि शान्ति, सम्मान आधारभूत सर्त हुन् भने पूर्वाधार विकास र समृद्धि सहकार्यका प्राथमिकता हुन् । असाध्यै ठूलो मूल्य चुकाएपछि सम्बन्ध सुधार गर्ने, विश्वासको वातावरण बनाउने तर क्षणिक स्वार्थका लागि सबै भताभुंग पार्ने प्रवृत्ति अब देशले सहन सक्दैन । हामीलाई दुवै छिमेकी र सबै मित्र राष्ट्रसँगको सम्बन्ध महत्त्वपूर्ण छ र हाम्रा राष्ट्रिय हितका आधारमा ती सम्बन्धको उचाइ निर्धारण हुन्छन् । कसैलाई उपयोग र दुरुपयोग गर्ने न हाम्रो नीति, नियत होइन र हुन हुन्न भन्ने सन्देश सबैलाई दिनुपर्छ ।"
बाल सुधारगृहको जिम्मा कसको ?,"हेर्दा सामान्य लाग्ने बाल सुधारगृहमा पटकपटक झडप भएको समाचार आउने गरेको छ । यस्तो अप्रिय घटना हुँदा पनि बालगृहमा सुधारको अवस्था किन आउँदैन ? कुलतमा फसेका बालबच्चालाई सुधार्न सुधार केन्द्रमा राखिन्छ । तर त्यहाँ नै असुरक्षित भएपछि हाम्रो व्यवस्थापनप्रति प्रश्न उठ्नु स्वाभाविक भएको छ । विभिन्न प्राइभेट कम्पनीहरूले खोलेको सुधार केन्द्रबाटै लागूऔषध कारोबार हुन्छ । यसको निगरानी तथा नियन्त्रण किन रोकिएको छैन ? बाहिर जिल्लाको कुरा छाडौं राजधानीभित्रैको गोकर्णेश्वर नगरपालिकाभित्र पनि लागूऔषध दुर्व्यसनीहरू छ्याप्छ्याप्ती छन् । नगरपालिकाभित्र निजी सुधार केन्द्रहरू खुलेका छन्् । तर लागूऔषध प्रयोगकर्ता बढ्दै गएको छ । भित्री रूपमा हुने गरेको झडप समाचार बन्ने गरेको छैन । यसतर्फ सम्बन्धित निकायको ध्यान गएको पाइँदैन । सरकारी तथ्यांक अनुसार हरेक वर्ष लागूऔषध दुर्व्यसनीको संख्या बढ्दो छ । युवा जमातमा लागूऔषध दुर्व्यसनीको संख्या बढ्नुको कारण खोजिएको छैन । युवालाई मुलुकको मेरुदण्डको भन्ने गरिन्छ । तर युवा यसरी बिग्रँदा पनि राज्यले वास्ता गरेको छैन । कतिपय अवस्थामा युवाको चाहना नबुझ्दा यस्ता समस्या आएको हो । देशमा बढ्दो बेरोजगारी र फितलो कानुनका कारण लागूऔषध प्रयोगकर्ता बढेका छन् । हरेक गाउँचोकमा भर्खरका युवा नशामा लट्ठिएर बसेको देखिन्छ । त्यसतर्फ प्रहरीले निगरानी राख्न सकेको देखिँदेन । प्रहरीलाई यसका खबर गर्दासमेत नियन्त्रणमा लिने गरेको छैन । प्रहरीको कमजोरीले दुर्व्यसनीको मनोपोली चलेको छ । उनीहरूका कारण साँझबिहान हिँड्नसमेत गाह्रो भएको छ । बाल सुधारगृहमा झडप किन हुन्छ ? त्यो सुधार केन्द्र कसको मातहतमा चलेको छ ? सुधार केन्द्रको जिम्मा लिनेले अप्रिय घटनाको पनि जिम्मेवारी लिनुपर्छ कि पर्दैन ? जिम्मेवारीमा रहेकाले एकले अर्कालाई दोष देखाएर पन्छन पाइँदैन । बाँकेको डुडुवा गाउँपालिका६ आसमानपुरस्थित जयेन्दु बाल सुधारगृहभित्रका दुई समूहबीच भएको झडपमा एक जनाको मुत्यु भएको समाचार आएको छ । मुत्यु हुनेमा १८ वर्षीय सुलभ केसी रहेका छन् । अन्य चार जनाको अवस्था पनि गम्भीर रहेको सुधारगृहकी प्रमुखले बताएकी छन् । सुधारकेन्द्रभित्र रड, धारिलो हतियार राख्न अनुमति कसले दिन्छ ? फेरि अर्का कुरा सुधार केन्द्रको निगरानी गर्नेले त्यहाँभित्रको अवस्थाप्रति सचेत किन हुँदैन ? झडप त्यत्तिकै हुँदैन, विवाद पक्कै भएको हुनुपर्छ । पुरुषोत्तम घिमिरे, जोरपाटी, काठमाडौं"
ध्वनि प्रदूषण गराउनेलाई कारबाही होस्,"विवाह, व्रतबन्ध, धार्मिक अनुष्ठान र विविध बहानामा चर्का आवाज आउने डिजे लाउडस्पिकर लगाई सम्पूर्णलाई मध्यरातसम्म आतंकित बनाउने गरेको छ । यसबाट स्थानीयलाई आतंकित गराउने क्रम क्यान्सरझैं फैँलिरहेको छ । एकाध पटक विराटनगर महानगरपालिकाका त्यतिबेला प्रमुख प्रशासकीय अधिकृतको ध्यानाकर्षण गराएका कारण थोरै भए पनि नियन्त्रणको प्रयास भएको थियो । उनी सरुवा भएर गएपछि आएका नयाँ प्रमुख प्रशासकीय अधिकृतले भने चासो दिएका छैनन् ं। ध्वनि प्रदूषणले हामीलाई ज्यादै पीडा दिएको छ । तसर्थ प्रदूषण फैलाउने व्यक्ति वा संस्था जोसुकैलाई पनि कानुन अनुसार कडाभन्दा कडा कारबाही होस् । सौगात भट्टराई, विराटनगर"
कृषिउपजको बजारीकरण किन हुन सक्दैन ?,"कृषि उत्पादनका हिसावले ७७ वटै जिल्लाका आआफ्नै विशेषता छन् । हावापानी र धरातलीय विविधताका कारण सबै जमिनमा कृषिउपज एकनासको देखिँदैन । पहाड र तराईमा धान, गहुँ, मकै लगायत अन्य अनाज, तरकारी, फलफूल, पशु र पशुजन्य पदार्थको उत्पादन बढी भए पनि फरक खाद्य वस्तु उत्पादन हुन्छ । उच्च पहाडमा उवा, कोदो, फापर, स्याउ, खुरपानी, आलु, तरकारी, भेडाच्याङ्ग्रा, चौंरीजस्ता खाद्य वस्तुको उत्पादन बढी हुने गरेको छ । यद्यपि अधिकांश स्थानमा कृषि वस्तुको बजारीकरण उचित ढंगबाट हुन नसकेको छैन । उचित मूल्य नपाएर उत्पादित वस्तुलाई कृषकले सडकमा फ्याँक्नुपरेको दयनीय अवस्था रहेको छ । उदाहरणका लागि दुर्गम ठाउँका उत्पादक र त्यसको अवस्थाका बारेमा जानकारी लिन सक्छौं । दसैंको अवसरमा डोल्पाबाट मुस्ताङ हुँदै पोखरा ल्याइने भेडाच्याङ्ग्रा हिँडाएरै ल्याउनुपर्ने बाध्यता छ । बीच भाग पोखरा ल्याउँदासम्म ८१० ठाउँमा स्थानीय कर तिर्नुपर्छ । कतिपय ठाउँमा गुन्डाहरूले थर्काएर भेडाच्याङ्ग्रा लुट्ने गरेका छन् । यस्तै थुप्रै घटनाबाट कृषक निरुत्साहित हुने गरेका छन् । यस्ता उदाहरण अधिकांश जिल्लामा भेट्न सकिन्छ । यतिसम्म जीवन धान्न संघर्षरत गरिरहेका कृषकबाट उत्पादित ससाना वस्तु बजार लैजान खोज्दा प्रोत्साहन दिने निकाय छैन । सरकारका पदाधिकारीले कर असुल गर्न बाटो ढुकेर बस्ने, पाइलापाइलामा अनावश्यक दुःख दिने उदाहरण प्रशस्त छन् । मानव विकास सूचकांक, प्रतिव्यक्ति आम्दानीमा मुलुककै तल्लोस्तरमा रहेको बाजुरामा यतिबेला स्याउ लटरम्म फलेर पाकेको छ । प्रतिकिलो १०१५ रुपैयाँमा पनि बिक्री हुन सकेको छैन । स्याउको बजारीकरणका लागि प्रदेश, स्थानीय सरकार, उद्योग वाणिज्य संघ लगयातका संघसस्थाको ध्यान पुगेको छैन, । बजारीकरणको व्यवस्था मिलाउन सरकारको अग्रसरता देखिँदैन । पाँच पटक प्रधानमन्त्री हुँदासमेत कांग्रेस सभापति शेरबहादुर देउवाले बाजुरा लगायत प्रदेश ७ का जिल्लाको मुहार फेर्न सकेनन् । नेपालीले भारतको कालापहाडमा दसनङ्ग्रा खियाउन नपर्ने आधार देउवाले तयार गर्न सकेनन् । हिमाली जिल्लामा उत्पादित कृषिवस्तु, अमृतसरह साबित भएका छन् । यिनीहरूको उत्पादन प्रवर्द्धन, शून्य कर प्रणाली, अनुदान, कृषि एम्बुलेन्स को व्यवस्था गरी कजारीकरण सहज गराउँदा सर्वत्र कृषि अर्थतन्त्रको आधार मजबुत हुने निश्चित छ । भुवनेश्वर शर्मा, चन्द्रागिरि२, काठमाडौं"
'तीनवटै शक्तिराष्ट्र नेपालप्रति सकारात्मक पाएको छु',"मित्रराष्ट्र चीनसँग नेपालका धेरै मुद्दा अन्तरसम्बन्धित छन् । यस पटकको चीन भ्रमणमा नेपाल कुन एजेन्डामा केन्द्रित हुन्छ ?चीनमा हाम्रो मुख्यत कृषि, भौतिक पूर्वाधार विकास र ऊर्जा क्षेत्रमा कुनै न कुनै समझदारी होस् भनेर लामो समयदेखि नै तयारी गरिराखेका छौं । यस पटक भौतिक पूर्वाधार, ऊर्जा, कृषि र उद्योगका क्षेत्रमा केही समझदारी बन्छ भन्ने विश्वासका साथ चीन भ्रमणमा जाँदै छु । तर अहिलेको दुनियाँमा भूराजनीतिक रूपमा जे चलिराखेको छ, त्यसको असर झल्किन्छ नै । किनभने हाम्रोजस्तो भूराजनीतिक संवेदनशीलता भएको देशमा सबै शक्तिहरूको कुनै न कुनै रूपमा नजर लाग्नु तथा आफ्नो चासो अघि बढोस् भन्ने चाहना राख्नु अस्वाभाविक हुँदैन । हाम्रा दुवै छिमेकीका आआफ्ना एजेन्डाहरू पनि छन्, चासोहरू पनि छन् । एकातिर छिमेकीहरूलाई सन्तुलन गर्नुपर्ने आवश्यकता छ, अर्कातिर अमेरिकाचीन प्रतिस्पर्धाको विषय पनि छ । रुसयुक्रेन युद्धको असर पनि छ । यी तमाम कुराले अरू बेलाको भन्दा यस पटकको चीन भ्रमण अलि बढी संवेदनशील छ । यस्तो परिस्थितिमा मुलुकले जतिसक्दो बढी फाइदा कसरी लिने भन्ने सवाल छ ? नेपालको आर्थिक विकास र जनताको हितलाई केन्द्रमा राखेर चीन, भारत र अमेरिकासँग पनि सन्तुलित सम्बन्ध कायय गर्नेमा नै जोड छ । र, म किन पनि सन्तुष्ट छु भने तीनवटै शक्तिहरू नेपालप्रति सकारात्मक पाएको छु ।चीनसँगको सम्बन्धका बारेमा चर्चा गर्दा सन् २०१३ देखि बेल्ट एन्ड रोड इनिसिएटिभ (बीआरआई) जोडिएकै हुन्छ । नेपालले बीआरआईमा सन् २०१७ मा हस्ताक्षर गरेको थियो । के यस पटक बीआरआई परियोजना कार्यान्वयन योजना सम्झौतामा हस्ताक्षर हुन्छ त ?पक्कै पनि सन् २०१७ मा जब म दोस्रो पटक प्रधानमन्त्री थिएँ, अहिलेको अर्थमन्त्री त्यस बेला परराष्ट्रमन्त्री हुनुहुन्थ्यो । र, हामीले बीआरआईको समझदारीपत्रमा हस्ताक्षर गरेकै हो । हामीलाई अहिले पनि त्यो सहमति गर्नु सही नै हो भन्ने नै छ । र, बीआरआई अन्तर्गत अगाडि जाने कुरामा सैद्धान्तिक रूपमा हामीमा कुनै असहमति छैन । बीआरआई परियोजना कार्यान्वयन योजना सम्झौतामा पहिले नै टुंगिनुपर्ने थियो । कोभिड१९ को कारणले पनि र नेपालमै राजनीतिक उतारचढावले पनि कार्यान्वयन योजना सम्झौता पहिले नै टुंगिएन । अहिले कोभिड पनि करिबकरिब सकियो र फेरि घुमाईफिराई म नै प्रधानमन्त्री भएकै बेलामा यो सम्झौता गर्ने विषय आइपर्यो । यस विषयमा हामीले छलफल गरिराखेका छौं । भोलि हाङचउमा राष्ट्रपति सी चिनफिङसँग मेरो भेट हुन्छ । त्यहाँ कुराकानी भइसकेपछि यो सम्झौताको विषयमा उचित समाधान निकाल्छौं । र, चीनमा हुने सबै वार्ताहरूमा पनि हामी यसलाई कसरी अगाडि बढाउने भन्ने बारेमा समझदारी बन्छ । मलाई लाग्छ, चीनमा संयुक्त वक्तव्य निस्कने क्रममा यसलाई अगाडि बढाउने र अरू परियोजनाको बारेमा कुरा गरौं । हाम्रो अहिले ऋण लिन सक्ने स्थिति छैन । बीआरआई अन्तर्गत अनुदान पाउँदा लिने भन्ने नै छ । त्यसमा हाम्रो सरकारभित्र कसैको विमति पनि छैन । बीआरआईचाहिँ रणनीतिक रूपमा एक ढंगले विकासका परियोजनाहरू गर्ने सिल्क रोड आदि इत्यादिको रूपमा आयो । अहिले फेरि चीनले जीएसआई (ग्लोबल सेक्युरिटी इनिसिएटिभ), जीडीआई (ग्लोबल डेभलपमेन्ट इनिसिएटिभ) र जीसीआई (ग्लोबल सिभिलाइजेसन इनिसिएटिभ) भनेर अरू अगाडि आएका छन् । यसमध्ये ग्लोबल डेभलपमेन्ट इनिसिएटिभमा सहभागी हुने र त्यसबाट फाइदा लिनेमा कुनै पनि बिमति छैन । अरू सुरक्षासँग सम्बन्धितमा विषयमा सहभागी हुन सकिँदैन । हामी कुनै पनि सुरक्षाको छाताभित्र नजाने घोषित नीति छ । असंलग्न परराष्ट्र नीति छ । हामीले यतापट्टि अमेरिकाले भन्ने आईपीएस (इन्डो प्यासिफिक स्ट्राटेजी) र एसपीपी (स्टेट पार्टनरसिप प्रोग्राम) पनि सुरक्षा सम्बन्धी छन् भनेका छौं । हामी त्यसमा पनि सहभागी हुन सक्दैनौं भनेपछि अर्कोमा पनि सहभागी हुन सकिँदैन । हामीले भारतमा भएको बिमस्टेकको सैन्य अभ्यास सम्बन्धी सुरक्षा कार्यक्रममा पनि भाग लिएनौं । हामीले विकास सम्बन्धित कार्यक्रममा मात्र सहभागिता जनाउने हो । त्यसकारण सुरक्षा सम्बन्धित कार्यक्रममा चाहिँ हामी कसैको छाताभित्र जान सक्दैनौं, जान हुँदैन । नेपालको भूराजनीतिक संवेदनशीलताले हामीलाई त्यो छुट दिँदैन पनि । नेपाल अहिले कम विकसित मुलुकहरूको संगठनको अध्यक्ष पनि हो । नेपालको अवस्था हेर्दा विकास र आर्थिक समृद्धिको बाटामा जाने विषयमा छलफल हुने र त्यही अनुसार नीति बनाएर अघि बढ्नुपर्ने हो । तर नेपालले सधैं घरेलु राजनीतिलाई भूराजनीतिसँग जोडेर राजनीति गरिन्छ भन्ने टिप्पणी हुँदै आएको छ । यसमा तपाईंको के भनाइ छ ?यो विषय गम्भीर नै छ । विकासका दृष्टिकोणले हेर्दा पनि आन्तरिक राजनीति नै निर्णायक हुन्छ । मुख्यतः नेपाल, नेपालको राजनीतिक नेतृत्व र जनता नै निर्णायक हुन् । तर त्यसो भनेर फेरि अन्तर्राष्ट्रिय राजनीतिको असर कहिलेकाहीँ निकै प्रवाही र हावी भएर जाने खतरा हुन्छ । मैले भने नि हाम्रो भूराजनीतिक संवेदनशीलता र अवस्थिति नै यस्तो छ । एसियाका दुई विशाल मुलुक चीन र भारतका बीचमा हामी छौं । दुवै देशबीच अरू थुप्रै आर्थिक र सामरिक प्रतिस्पर्धाहरू पनि छन् । छिमेकी हुनुको नाताले कुनै न कुनै रूपले हामीसँगै ठोकिन आइपुग्छन् । त्यसलाई कहिले हामीले राम्रोसँग परिचालन गर्दा त फाइदा लिने ठाउँ पनि हो । यो नराम्रो मात्रै होइन । तर सकिएन भने बडो अप्ठेरो स्थिति पनि हुन सक्छ । त्यसकारण यस चुनौतीलाई बडो सतर्कतापूर्वक सन्तुलित रूपमा सम्हाल्नुपर्ने आवश्यकता छ । नेपाल सार्कको अध्यक्ष पनि हो । नेपाल सबैभन्दा बढी समय यो क्षेत्रीय संगठनको अध्यक्ष भइसकेको छ, जुन एक हिसाबले राम्रो होइन । सन् २०१४ पछि सार्क शिखर सम्मेलन भएको छैन । पाकिस्तानमा हुनुपर्ने १९ औं शिखर सम्मेलन कहिले हुन्छ, थाहा छैन । साथै, यूएनको साइडलाइनमा हुनुपर्ने सार्क परराष्ट्रमन्त्रीस्तरीय वार्तासमेत हुन छाडेको छ । यस्तो अवस्थामा अध्यक्ष नेपालले के गर्छ ?सार्कको अध्यक्षको हैसियतमा हामीले कोसिस त गरिराखेकै छौं । नेपालले सार्कलाई नयाँ सिराबाट अगाडि बढाउनुपर्छ भनेर काम गरिरहेकै छ । अध्यक्षका नाताले हामीले सबैसँग छलफल गरिराखेकै छौं । तर सबैलाई यो थाहा भएकै कुरा हो, सार्कमा सबैभन्दा ठूलो शक्तिशाली देश छिमेकी भारत नै हो । भारतसँग समझदारी बनाएर मात्रै सार्क अगाडि बढ्न सक्छ भन्ने कुरा पनि सबैले बुझेकै कुरा हो । यो पटक मेरो भारत भ्रमणको बेलामा सकारात्मक छलफलहरू भए, समझदारीहरू भए, विकाससँग सम्बन्धित विषयमात्र होइन, राजनीतिक विषयमा पनि कैयौं छलफल भए र ती सकारात्मक भएकाले मलाई केही आशा छ । हामी अध्यक्ष भएकै बेलामा सार्क फेरि एक पटक अगाडि बढ्छ कि भन्ने आशाचाहिँ मलाई पलाएको छ ।"
पाकिस्तानमा जनवरीमा चुनाव,"इस्लामाबाद (एजेन्सी) पाकिस्तानको चुनाव आयोगले आगामी जनवरीमा निर्वाचन हुने घोषणा गरेको छ । जनवरीको अन्तिम साता हुने निर्वाचनका लागि चुनाव क्षेत्रको पुनः सीमांकन समीक्षा चलिरहेको आयोगले वक्तव्यमार्फत जनाएको छ । आयोगका अनुसार निर्वाचन क्षेत्रको पुनः सीमांकनको प्रारम्भिक सूची सेप्टेम्बर २७ मा प्रकाशित गरिनेछ । पार्टीहरूले सूचीप्रति कुनै आपत्ति भए दर्ता गराउन पाउनेछन् । नोभेम्बर ३० मा अन्तिम सूची प्रकाशित गरिनेछ । चुनावका लागि हाल अनवार उल हक काकरको नेतृत्वमा सरकार छ । पूर्व प्रधानमन्त्री सहबाज सरिफले चुनाव गराउन गत साउन अन्तिममा काकरलाई सत्ता सुम्पेका हुन् । उनलाई नयाँ सरकार गठनको ९० दिनभित्र चुनाव गराउनुपर्ने जिम्मेवारी छ । अघिल्लो चुनावमा पहिलो पार्टी बनेको तेहरिकएइन्साफ (पीटीआई) का प्रमुख तथा पूर्वप्रधानमन्त्री इमरान खान तोषाखाना भ्रष्टाचारमा पक्राउ परेका थिए । खानले सरकारमा हुँदा प्राप्त गरेको उपहार बिक्री गर्दा पाएको रकमको जानकारी नगराएको भ्रष्टाचार मुद्दामा तीन वर्ष जेल सजाय र एक लाख रकम जरिवाना हुने फैसला अदालतले सुनाएको थियो । सजायसँगै खान पाँच वर्ष चुनाव लड्न अयोग्य हुने बताइएको थियो । यद्यपि, उनलाई यो मुद्दामा इस्लामाबाद उच्च अदालतले सजायमा रोक लगाइसकेको छ । तर अर्को गोप्य दस्तावेज गायब पारेको सिफर मुद्दाका लागि जेलमै राखिएकाले उनको चुनावमा सहभागिता अनिश्चित बनेको छ ।पीटीआईको प्रमुख प्रतिस्पर्धी पार्टी हो, पाकिस्तान मुस्लिम लिग (नवाज) । यस पार्टीका प्रमुख तथा पूर्वप्रधानमन्त्री नवाज सरिफलाई सन् २०१७ मा चुनाव लड्न अयोग्य करार गरिएको थियो । हाल लन्डनमा रहेका उनी अक्टोबरमा देश फर्किने उनका भाइ तथा पूर्वप्रधानमन्त्री सहबाज सरिफले बताएका छन् ।पाकिस्तानको अर्थव्यवस्था केही वर्षयता संकटग्रस्त छ, जसका कारण मूल्यवृद्धिसँगै विपन्न वर्गको दैनिकी कष्टपूर्ण बन्दै गएको छ । गत जुलाईमा अन्तर्राष्ट्रिय मुद्राकोष (आईएमएफ) ले पाकिस्तानलाई १२ अर्ब डलर सहायता गरेको थियो । पाकिस्तानको भुक्तानी सन्तुलन अर्थात् शोधनान्तर स्थितिमा समस्याका कारण आर्थिक संकट देखिएको हो । देशमा भित्रिने र बाहिरिने रकमको अन्तर नै शोधनान्तर स्थिति हो । पाकिस्तानको शोधनान्तर स्थिति समस्यामा पर्नुको कारण वैदेशिक ऋण र बढ्दो मुद्रास्फीति हो । गत जुनमा यहाँको मुद्रास्फीति दर करिब ३८ प्रतिशतको हाराहारीमा पुगेको थियो ।"
पोल्यान्डद्वारा युक्रेनलाई हतियार दिन अस्वीकार,"काठमाडौं (एजेन्जी) रुसविरुद्धको युद्धमा सुरुदेखि नै बलियो साथ दिएको छिमेकी र मित्रराष्ट्र पोल्यान्ड पछिल्लो समय युक्रेनसँग क्रुद्ध बन्दै गएको छ । यी दुई देशबीचको सम्बन्ध अहिले तनावपूर्ण बनेको छ ।ठूलो मात्रामा हतियारलगायतका सहायता सामग्री प्रदान गर्दै आएको पोल्यान्डले युक्रेनको खाद्यान्न कूटनीतिक तनावका बीच हतियार आपूर्ति नगर्ने घोषणा गरिसकेको छ । दुई मित्रराष्ट्रका प्रमुखहरू आरोपप्रत्यारोपमा उत्रिएका छन् ।युक्रेनको मित्रराष्ट्र तथा सहयोगी मुलुक पोल्यान्डले हाल उसका लागि आधुनिक हतियारको साथमा आत्मरक्षा नै प्राथमिकता रहेको जनाएको छ । पोल्यान्डका प्रधानमन्त्री मातेउज मोराविकीले आफ्नो प्राथमिकता आत्मरक्षा गर्नु रहेको बताएका हुन् । पोल्यान्डले यसअघि नै युक्रेनलाई ३२० सोभियत युगका ट्यांक र १४ मिग२९ लडाकु विमान पठाइसकेको छ । यद्यपि, यी दुई छिमेकीबीच पछिल्लो समय उत्पन्न तनावसँगै नयाँ परिस्थिति सिर्जना भएको छ ।शनिबार मात्रै पोल्यान्डका प्रधानमन्त्री मातेउज मोराविकीले फेरि कहिल्यै पनि अपमान नगर्न युक्रेनका राष्ट्रपति भोलोदिमिर जेलेन्स्कीलाई चेतावनी दिएका छन् । जेलेन्स्कीले संयुक्त राष्ट्रसंघीय महासभालाई सम्बोधन गर्ने क्रममा पोल्यान्डलाई लक्षित गर्दै राजनीतिक नाटक गरेको प्रतिक्रिया दिएपछि त्यसको जवाफको रुपमा पोल्यान्डका प्रधानमन्त्री मोराविकीको त्यस्तो प्रतिक्रिया आएको हो । जबकि यसअघि शुक्रबार पोल्यान्डका राष्ट्रपति एन्ड्रेज डुडाले पोल्यान्ड र युक्रेनबीच खाद्यान्न आयातमा भएको विवादले द्विपक्षीय सम्बन्धमा खासै असर नपर्ने बताएका थिए । साथै दुवै पक्ष मिलेर तनाव कम गर्नुपर्ने उनको भनाइ थियो ।मंगलबार मात्रै पोल्यान्ड, हंगेरी र स्लोभाकियाले युक्रेनमा पठाइरहेको खाद्यान्नमाथि प्रतिबन्ध लगाएपछि संयुक्त राष्ट्रसंघमा राष्ट्रपति जेलेन्स्कीले गरेको टिप्पणीलाई लिएर पोल्यान्डले युक्रेनका राजदूतलाई बोलाएको थियो । जेलेन्स्कीले भने यसलाई चिन्ताजनक अवस्था भन्दै युरोपमा युक्रेनका केही मित्रराष्ट्रले राजनीतिक नाटक मा एकता देखाएको टिप्पणी गरेका थिए । गत बुधबार पोल्यान्डका प्रधानमन्त्री मोराविकीले एक अन्तर्वार्तामार्फत अब युक्रेनलाई हतियार नदिने घोषणा गरेका थिए । हामी अब युक्रेनमा हतियार हस्तान्तरण गर्दैनौं, किनकि हामी अब पोल्यान्डलाई नै थप आधुनिक हतियारबाट बलियो बनाउँदै छौं, उनले भनेका थिए । जबकि, युद्धको प्रारम्भिक चरणमा रुसले युक्रेनलाई सैन्य हब बनाएको भन्दै पोल्यान्डले रुसी बर्बरता लाई परास्त गर्न मद्दत गर्ने बताएको थियो । पछिल्लो समय खाद्यान्न आयातमा अस्थिरता उत्पन्न भएको भन्दै यसमा आफू सहमत नहुने पोल्यान्डको अडान छ ।यद्यपि, दुई मित्रराष्ट्रको तिक्ततापूर्ण सम्बन्धको व्यवस्थापन कसरी गरिएला भन्नेमा विभिन्न पक्षबाट चासो व्यक्त हुन थालेको छ । पोल्यान्डका प्रधानमन्त्रीको धारणाप्रति बिहीबार त्यहाँका अर्थमन्त्री ज्याक ससिनले भने अहिले प्रधानमन्त्रीले भनेजस्तै अवस्था रहेको र भविष्यमा हेर्दै जाने भन्दै स्थानीय सञ्चारमाध्यमलाई प्रतिक्रिया दिएका छन् । पोल्यान्ड सरकारका प्रवक्ता पिओटर मुलरले पनि युक्रेनसँग अब पहिले हस्ताक्षर गरिएका सम्झौताअनुसार सामग्री मात्रै पठाउने प्रतिक्रिया दिएका छन् । युक्रेन युद्धका बीच युरोपेली संघले पोल्यान्डसहित पाँच देश बुल्गेरिया, हंगेरी, रोमानिया र स्लोभाकियामा खाद्यान्नको आयातमा अस्थायी रूपमा प्रतिबन्ध लगाएको थियो ।उक्त प्रतिबन्ध १५ सेप्टेम्बरमा समाप्त भएसँगै युरोपेली संघले यसलाई नवीकरण नगर्ने भएको छ । तर हंगेरी, स्लोभाकिया र पोल्यान्डले प्रतिबन्धलाई कायम राखेका छन् । यसैबीच युक्रेनका अर्थमन्त्री युलिया स्भिरिडेन्कोले कुनै एक सदस्य राष्ट्रले युक्रेनी सामानको आयातमा प्रतिबन्ध लगाउन सक्दैनन् भनेर प्रमाणित गर्नु आफूहरूका लागि महत्त्वपूर्ण पक्ष भएको बताएका छन् । यससँगै पोल्यान्डका कृषिमन्त्री रोबर्ट टेलसले बिहीबार आफ्ना युक्रेनी समकक्षी माइकोला सोल्स्कीसँग संवाद गर्दै दुई छिमेकी राष्ट्रले आपसी हितमा समाधान खोज्न सहमत भएको बताएका छन् । यसैबीच युक्रेनी राष्ट्रपति जेलेन्स्कीको तीनदिने अमेरिका भ्रमण सम्पन्न भइसकेको छ । संयुक्त राष्ट्रसंघीय महासभालाई सम्बोधनसँगै जेलेन्स्कीका भेट र वार्ता अमेरिकाबाट निरन्तर समर्थन र सहयोग प्राप्त गर्नेतर्फ लक्षित थिए । जेलेन्स्कीले गत मंगलबार महासभालाई सम्बोधन गरेका थिए । त्यस क्रममा उनले रुसको आक्रमणलाई विश्वकै लागि चुनौतीको रुपमा व्याख्या गरेका थिए । सबै राष्ट्रको स्वार्थ रुसलाई हराउन सहयोग गर्ने रहेको उनले बताएका थिए । युक्रेनी राष्ट्रपति जेलेन्स्कीले सुरक्षा परिषद्मा बोल्दै युक्रेन युद्धको सन्दर्भमा संयुक्त राष्ट्रसंघको भूमिकालाई लिएर कडा आलोचना गरेका छन् । उनले आफ्नो देशलाई ध्वस्त पार्ने द्वन्द्वहरू रोक्न असफल भएकामा संयुक्त राष्ट्रसंघको आलोचना गरेका हुन् । रुसलाई परिषदको स्थायी सदस्यको रूपमा प्राप्त भिटो पावर खोस्न पनि उनले आग्रह गरेका छन् ।"
भारतीय संसद्मा पनि महिलालाई ३३ प्रतिशत आरक्षण,"(नयाँदिल्ली)भारतीय संसद्मा महिलाको सहभागिता सुनिश्चित गर्न महिला आरक्षण विधेयक पारित गरिएको छ । ७५ वर्षदेखि लोकतान्त्रिक अभ्यासमा रहेको भारतको केन्द्रीय संसद् र राज्यको विधानसभामा महिलालाई ३३ प्रतिशत आरक्षण दिने कानुनी व्यवस्था गरिन लागिएको हो ।प्रधानमन्त्री नरेन्द्र मोदीले केन्द्रीय संसद्को विशेष अधिवेशन बोलाएर गएको मंगलबार महिला आरक्षण विधेयक संसद्मा पेस गरेका थिए । सोही दिन उक्त विधेयकलाई लोकसभा र माथिल्लो सदन राज्यसभाले बिनाविरोध पारित गरेको हो । विपक्षी दलहरूले पनि यस विधेयकमा सरकारको साथ दिएका छन् ।नेपालमा भने २०७२ को संविधानले संघीय संसद् र प्रदेशसभामा ३३ प्रतिशत महिला सहभागिताको सुनिश्चितता गरेको छ । भारतको संसद्मा महिला प्रतिनिधित्वका लागि कानुनी सुनिश्चितता छैन । लोकसभा र विधानसभामा जाति आधारित आरक्षणको व्यवस्था रहे पनि महिलाका लागि आरक्षणको व्यवस्था थिएन । २७ वर्षअगाडि सन् १९९६ मा तत्कालीन प्रधानमन्त्री एचडी देवेगौडा सरकारकै पालामा महिला आरक्षण विधेयक ल्याइएको थियो । तर, पारित हुन सकेको थिएन । महिला आरक्षणका लागि सरकारले संविधानको १२८ औं संशोधनको विधेयक पेस गरेको थियो । नयाँ संसद् भवनबाट पारित भएको उक्त विधेयक नै पहिलो बनेको छ । मंगलबारबाट संसद्को बैठक नयाँ भवनमा भएको थियो । उक्त विधेयक पारित भएलगत्तै विशेष अधिवेशनको अन्त्य पनि गरिएको छ । दुवै सभाबाट पारित भएको संविधान संशोधनको उक्त विधेयक कम्तीमा ५० प्रतिशत विधानसभाबाट पारित हुनुपर्छ । त्यसपछि राष्ट्रपतिबाट प्रमाणीकरण भएपछि संविधान संशोधन हुने र संसद्मा महिला सुनिश्चितताको बाटो खुल्नेछ । प्रस्तावित संविधान संशोधनमा लोकसभा र विधानसभामा महिलालाई ३३ प्रतिशत आरक्षणको प्रावधान छ । भारतमा लोकसभामा ५ सय ४३ सिट छ । सबै प्रत्यक्ष निर्वाचनबाट निर्वाचित हुने हो । त्यस्तै राज्यका विधानसभाका विधायकहरू पनि प्रत्यक्ष निर्वाचनबाटै चुनिन्छन् । प्रस्तावित कानुन कार्यान्वयनमा आएपछि निर्वाचन क्षेत्रहरू नै महिलाका लागि आरक्षित गरिनेछन् । आरक्षित ती क्षेत्रबाट महिला चुनिनेछन् । अहिले ५ सय ४३ सदस्यीय लोकसभामा ८२ जना महिलाको प्रतिनिधित्व छ । महिलाको उपस्थिति १५ प्रतिशत हो । नयाँ कानुन कार्यान्वयनमा आएपछि अहिलेकै संख्यामा लोकसभामा महिलाको संख्या १ सय ८१ सुनिश्चित हुनेछ । विधानसभाहरूमा पनि १० देखि १३ प्रतिशत हाराहारीमा महिला प्रतिनिधित्व छ । आउँदो २०२४ मा लोकसभाको चुनाव हुँदै छ । तर, नयाँ कानुनको प्रयोग आगामी चुनावमा सम्भव देखिएको छैन । प्रधानमन्त्री मोदीले चुनावमा हुने पार्टीगत लाभलाई लक्षित गरेर चुनावी वर्षमा महिला आरक्षण कानुन ल्याएको विपक्षीले आरोप लगाएका छन् । नयाँ कानुनले महिला मतदातालाई प्रधानमन्त्री मोदीले आकर्षित गर्न सक्ने अनुमान छ । नयाँ जनसंख्याका आधारमा निर्वाचन क्षेत्रको पुनःसंरचनापछि मात्रै महिला आरक्षणको व्यवस्था लागू हुन सक्छ । त्यसकारण महिलालाई आरक्षणको व्यवस्था लागू हुन अझै केही वर्ष कुर्नुपर्ने अवस्था छ । सन् २०११ पछि जनगणना हुन सकेको छैन । २०२१ मा हुनुपर्थ्यो, भएको छैन । नयाँ जनगणना भएपछि मात्रै जनसंख्याका आधारमा मात्रै नयाँ ढंगले निर्वाचन क्षेत्रको पुनर्निर्धारण हुनेछ । त्यसपछि मात्रै महिलाका लागि छुट्याउनुपर्ने निर्वाचन क्षेत्रहरू छुट्याउन सकिने भएकाले त्यसमा समय लाग्ने बताइएको छ ।"
दोस्रो त्रैमासलाई छुट्याइएको सार्वजनिक ऋण अहिल्यै उठाउँदै राष्ट्र बैंक,"(काठमाडौं)बजारमा तरलता धेरै भएपछि दोस्रो त्रैमासमा उठाउनुपर्ने सार्वजनिक ऋण पनि नेपाल राष्ट्र बैंकले अहिल्यै (पहिलो त्रैमासमै) उठाउन थालेको छ । अपेक्षित रूपमा कर्जा माग नबढेकाले वित्तीय प्रणालीमा झन्डै ४ खर्ब लगानीयोग्य रकम थुप्रिएका बेला सरकारले वाणिज्य बैंकहरूलाई स्थानीय तहको खातामा रहेको रकमको ६० प्रतिशत निक्षेपमा गणना गर्ने सुविधा दिएको छ । यो सुविधा लागू भएको दिन वाणिज्य बैंकहरूमा करिब ६३ अर्ब निक्षेप थपिएको थियो । स्थानीय तहको खातामा रहेको रकमको ६० प्रतिशत बैंकले निक्षेपमा गणना गर्न पाउने भएकाले खातामा पैसा बढेका बेला बैंकहरूमा निक्षेप पनि बढ्छ भने घटेको बेला कम हुन्छ । यसअनुसार गत बिहीबार स्थानीय तहको खातामा १ खर्ब १५ अर्ब रुपैयाँ थियो । खातामा रहेको रकमको ६० प्रतिशत बैंकले निक्षेपमा गणना गर्न पाउँछन् । यस्तो रकम ६९ अर्ब रुपैयाँ हुन्छ । उच्च ब्याजदर र कम कर्जा मागका कारण वित्तीय प्रणालीमा तरलता अवस्था सहज भइरहेका बेला स्थानीय निकायको खातामा रहेको रकम निक्षेपमा गणना गर्न पाउने सुविधापछि एक्कासि तरलता बढेको छ । यही सहजताको लाभ उठाउँदै राष्ट्र बैंकले तालिकाअनुसार दोस्रो त्रैमासमा उठाउनुपर्ने आन्तरिक ऋण पनि अहिल्यै (पहिलो त्रैमासमा) उठाउन थालिएको अधिकारीहरू बताउँछन् । गत वर्ष दोस्रो त्रैमासबाट मात्र आन्तरिक ऋण उठाएको सरकारले यस वर्ष पहिलो त्रैमासदेखि नै आन्तरिक ऋण उठाउन थालेको छ । चालु आर्थिक वर्षको बजेटमा सरकारले २ खर्ब ४० अर्ब रुपैयाँ आन्तरिक ऋण उठाउने लक्ष्य तय गरेको छ । तालिकाअनुसार पहिलो र दोस्रो त्रैमासमा ५५ अर्ब५५ अर्ब (२२९२२९ प्रतिशत), तेस्रो त्रैमासमा ५३ अर्ब (२२१ प्रतिशत) र चौथो त्रैमासमा ७७ अर्ब (३२१ प्रतिशत) आन्तरिक ऋण उठाउने कार्यतालिका राष्ट्र बैंकले सार्वजनिक गरिसकेको छ । यसअनुसार राष्ट्र बैंकले पहिलो त्रैमासका ५५ अर्ब रुपैयाँ आन्तरिक ऋण उठाउन धमाधम विकास ऋणपत्र र ट्रेजरी बिलको बिक्री आह्वान गरिरहेको छ । सोही क्रममा गत बिहीबारसम्म ४९ अर्ब २१ करोड विकास ऋणपत्र र ५ अर्बको ट्रेजरी बिल गरी कुल ५४ अर्ब २१ करोड रुपैयाँ आन्तरिक ऋण उठाइसकेको छ । उल्लिखित रकममा तालिकाअनुसार दोस्रो त्रैमासमा उठाउनुपर्ने १५ अर्ब रुपैयाँको विकास ऋणपत्र पनि राष्ट्र बैंकले अहिल्यै उठाइसकेको राष्ट्र बैंकले बताएको छ । स्थानीय तहको पैसा पनि बैंकहरूमा आएपछि तरलता अवस्था सहज भएको र ब्याजदर पनि कम रहेकाले दोस्रो त्रैमासमा उठाउनुपर्ने केही आन्तरिक ऋणका बोलकबोल पनि अघि सारेर उठाउन लागिएको राष्ट्र बैंक मौद्रिक व्यवस्थापन विभाग प्रमुख पीताम्बर भण्डारीले बताए । चालु आर्थिक वर्ष उठाउनुपर्ने २ खर्ब ४० अर्ब आन्तरिक ऋणमध्ये हालसम्म ५४ अर्ब २१ करोड रुपैयाँ संकलन भइसकको छ, उनले भने, तालिकाअनुसार दोस्रो त्रैमासमा उठाउनुपर्ने केही ऋणपत्र पनि अहिल्यै बिक्री गरेका छौं । तालिकामा दोस्रो त्रैमासका लागि राखिएकामध्ये हालसम्म १५ अर्ब र १० अर्ब रुपैयाँका दुईवटा विकास ऋणपत्रको बोलकबोल अहिल्यै भइसकेको उनको भनाइ छ । तरलता र ब्याजदरको अवस्था हेरेर निष्कासन मिति अघि सारेर अरू पनि ऋणपत्र बिक्री गर्न सकिन्छ, उनले भने, तरलताको अवस्था सहज, सरकारी लागत कम पर्ने र तरलता पनि व्यवस्थापन हुने भएकाले आउने त्रैमासका ऋणपत्र पनि अहिल्यै बिक्री गर्न थालिएको हो । ऋणपत्रको ब्याजदर बोलकबोलबाट तय हुने भए पनि पछिल्ला ऋणपत्रमा ब्याजदर औसत ७ प्रतिशत र ट्रेजरी बिलमा भारित औसत ब्याजदर ६ प्रतिशत कायम भएको राष्ट्र बैंकले जनाएको छ । गत भदौ २५ देखि वाणिज्य बैंकहरूले स्थानीय तहको खातामा रहेको ६० प्रतिशत रकम गणना गर्ने सुविधा पाएका थिए । यही व्यवस्थाका कारण भदौ २५ मा नै वाणिज्य बैंकहरूमा ६३ अर्ब रुपैयाँ निक्षेप थपिएको थियो । त्यसयता स्थानीय तहको खातामा रकम थपिएसँगै बैंकहरूमा पनि निक्षेप बढेको छ । यसरी वित्तीय प्रणालीमा निक्षेप थपिएपछि बैंकहरूबीचको सापटी (अन्तरबैंक दर) ६ प्रतिशतबाट घटेर २ प्रतिशत हाराहारीमा झरेको छ ।ब्याजदरलाई अस्वाभाविक उतारचढाव हुन नदिई वाञ्छित सीमाभित्रै राख्न नेपाल राष्ट्र बैंकले ब्याजदर करिडोर कार्यान्वयनमा ल्याएको छ । ब्याजदर करिडोरअनुसार अन्तरबैंक दर ४५ प्रतिशतभन्दा तल झरेपछि रिभर्स रिपोलगायत औजारमार्फत ब्याज भुक्तानी गर्ने गरी बजारबाट पैसा झिक्नुपर्छ । अन्तरबैंक दर ७५ प्रतिशतभन्दा बढी भएपछि रिपोलगायत विभिन्न औजारहरूमार्फत राष्ट्र बैंकले बजारमा पैसा पठाउनुपर्छ । तर, अहिले अन्तरबैंक दर २ प्रतिशतभन्दा तल झर्दा पनि राष्ट्र बैंकले बजारबाट पैसा झिक्ने निर्णय गर्न सकेको छैन । स्थानीय तहको खातामा रहेको रकम वाणिज्य बैंकहरूले निक्षेपमा गणना गर्न पाउने व्यवस्थापछि अन्तरबैंक दर घटेर तल झरे पनि बजारबाट पैसा झिक्ने निर्णय गरिहाल्न अप्ठ्यारो भएको राष्ट्र बैंकका अधिकारीहरू बताउँछन् ।चालु आर्थिक वर्षको मौद्रिक नीतिमा राष्ट्र बैंकले नीतिगत दरलाई ५० आधार बिन्दुले घटाई ६५ प्रतिशत कायम गरेको छ । बैंक दरलाई ७५ प्रतिशतमा यथावत् राखी निक्षेप संकलन बोलकबोल दरलाई ५५ प्रतिशतबाट घटाएर ४५ प्रतिशत कायम गरिएको छ, मौद्रिक नीतिमा भनिएको छ, राष्ट्र बैंकले सञ्चालन लक्ष्यका रूपमा लिएको भारित औसत अन्तरबैंक ब्याजदर बैंक दरभन्दा उच्च र निक्षेप संकलन दरभन्दा न्यून भएमा दोस्रो बजार कारोबार र निक्षेप संकलन बोलकबोल खुला गरिनेछ । यसको सिधा अर्थ अन्तरबैंक दर ४५ प्रतिशतभन्दा तल जाँदा राष्ट्र बैंकले बजारबाट पैसा झिक्ने र ७५ प्रतिशतभन्दा माथि जाँदा बजारमा पैसा पठाउने हो ।यस्तै, ब्याज घटाउने सर्तस्वरूप अर्थ मन्त्रालयले स्थानीय तहको खातामा रहेको रकममध्ये ६० प्रतिशत वाणिज्य बैंकहरूले निक्षेपका रूपमा गणना गर्ने सुविधा दिए पनि असोजमा झन्डै आधा बैंकहरूले निक्षेपको ब्याज बढाएका छन् । असोजका लागि आठवटा वाणिज्य बैंकले बचत र मुद्दती निक्षेपको ब्याज सामान्य दरले बढाएका छन् । बाँकी १२ मध्ये आठवटाले निक्षेपको ब्याजदर घटाएका छन् भने चारवटा बैंकले कुनै परिवर्तन गरेका छैनन् । यद्यपि आठ बैंकले निक्षेपको ब्याज बढाए पनि गत भदौको औसत ब्याजको तुलनामा असोजको औसत ब्याजदर ०७ प्रतिशत बिन्दुले कम हो । गत भदौमा बैंकहरूको मुद्दती निक्षेपको औसत ब्याजदर १०३२ प्रतिशत रहेकामा असोजमा घटेर औसत १०२५ प्रतिशत कायम भएको छ । ०७८ पुसदेखि ब्याजदरमा भद्रसहमति गर्दै आएका बैंकहरूले नयाँ आर्थिक वर्षको सुरु (साउन १) देखि उक्त सहमति तोडेका थिए । ब्याजदर वृद्धिसँगै असोजका लागि बैंकहरूले निक्षेपमा सबैभन्दा बढी ब्याजदर ११०५ प्रतिशत पुर्याएका छन् ।"
अरुण तेस्रो मुआब्जा विवाद,"(काठमाडौं)छुट मुआब्जाबापतको रकम पाउनुपर्ने भन्दै स्थानीयले अवरोध गरेपछि संखुवासभामा निर्माणाधीन ९ सय मेगावाटको अरुण तेस्रो आयोजनाको काम १९ दिनदेखि ठप्प छ । छ्याङ्कुटीदिदिङपुखुवा सडक खण्डको २४ किमिको मुआब्जा माग्दै स्थानीयले अवरोध गरेपछि उत्पादनतर्फको काम ठप्प बनेको हो । निरन्तर अवरोध भएपछि भारतीय कम्पनी सतलज जलविद्युत् निगमको सहायक कम्पनीका रूपमा स्थापित सतलज अरुण३ पावर डेभलपमेन्ट कम्पनी (एसजेभीएन) ले क्षतिपूर्तिबापतको रकम माग्ने आशयको पत्र लगानी बोर्डलाई पठाएको छ । लगानी बोर्ड र एसेजभीएनबीच भएको परियोजना विकास सम्झौता (पीडीए) मा २१ दिनभन्दा बढी निरन्तर राजनीतिक अवरोध तथा सरकारले नियन्त्रण गर्न सक्ने परिस्थितिमा पनि नियन्त्रण नगरेका कारण परियोजनामा असर गरेको खण्डमा सरकारले भर्पाई गर्नुपर्ने उल्लेख छ । पब्लिक प्राइभेट पार्टनरसिपमा परियोजना बनेपछि त्यसमा नेपाल सरकारको पनि बराबरको दायित्व हुने भएका कारण निर्माणकर्ता कम्पनीले क्षतिपूर्तिका लागि पत्र पठाएको बोर्डका प्रवक्ता अमृत लम्सालले जनाए । आयोजनामा आएको अवरोध तथा मुआब्जाजस्ता कुरा क्लियर गराउने सरकारको पनि दायित्व हुन्छ, उनले भने, काममा निरन्तर अवरोध भएका कारण कम्पनीले कामदारलाई घर पठाउने अवस्था रहेको, ठेकेदारले काम गर्न नपाएको लगायत विषय उल्लेख गरेका पत्र पठाएको छ । क्षतिपूर्तिको विवाद बढेपछि बिहीबार मुख्य सचिव कृष्णहरि पुष्करको अध्यक्षतामा बसेको बैठकले ७ दिनमा छुट मुआब्जाको तथ्यांक संकलन गरी समिति गठन गरेको छ । छुट मुआब्जाको वास्तविकता संकलन गरी कानुनी विषय र समाधानको उपायसहितको प्रतिवेदन बुझाउन प्रधानमन्त्री कार्यालयका सहसचिव बुद्ध गुरुङको संयोजकत्वमा समिति बनाइएको छ, लम्सालले भने । सन् २०२४ मै उत्पादनतर्फको काम सक्ने भनिएको आयोजनाको काममा अवरोध भएपछि व्यापारिक उत्पादन मिति (सीओडी) समेत लम्बिने भएको छ । अब २०२५ को फेब्रुअरीमै पुग्ने देखिएको छ । एसजेभीएनले २०२४ को सुरुवातमै उत्पादनतर्फको काम सक्ने भनेर कामलाई द्रुत बनाएको थियो । तर स्थानीय अवरोध तथा प्रसारण लाइन समयमा निर्माण नहुने भएपछि यसको समय अवधि २०२५ नै पुग्ने भएको हो, लम्सालले भने, स्थानीयले छ्याङ्कुटीबाट पुखुवासम्म ४५४ रोपनी जग्गाको मुआब्जा माग्दै अवरोध गरेपछि उत्पादनतर्फको काम ठप्प छ । ०७८ चैत १७ मै मन्त्रिपरिषद् बैठकले छ्याङ्कुटीदिदिङ खण्डअन्तर्गतको जग्गाको छुट मुआब्जा उपलब्ध गराउने निर्णय गरेको थियो । तर, उक्त रकम निकासा नभएपछि स्थानीयले अवरोध गरेका हुन् । जिल्ला प्रशासन कार्यालयमा गठित छुट मुआब्जा निर्धारण समितिले छयाङ्कुटीदिदिङ सडकखण्डको मुआब्जा प्रतिरोपनी ११ लाख ७५ हजार रुपैयाँ दिने निर्णय गरेको थियो । यसअनुसार जिल्ला प्रशासन कार्यालयमा गठित छुट मुआब्जा निर्धारण समितिले निर्धारण गरेको रकम करिब साढे ५३ करोड हुन्छ । गत साउन दोस्रो साता खाँदबारी नगरपालिकाका मेयरसहित टोलीले लगानी बोर्ड कार्यालयमा मुआब्जा नपाए अरुण ३ प्रवेशमार्ग र पावर हाउसको काम ठप्प पार्ने चेतावनी दिएको थियो । तर सरकारले मुआब्जा बराबरको रकम निकासा नगरेपछि १९ दिनदेखि स्थानीय आन्दोलनरत छन् । सरकारले मुआब्जाबापतको रकम नदिएका कारण स्थानीयले अरुण तेस्रो आयोजनाको काम ठप्प पारेको खाँदबारी नगरपालिकाका मेयर महेश थपलियाले स्विकारे । मुआब्जा निर्धारण समितिले तोकेको रकम राज्यले अहिलेसम्म दिएको छैन, उनले भने, स्थानीयलाई छुट्याइएको पैसा तत्काल दिनुपर्छ । सरकारले रकम नदिए नगरपालिका आफैं आन्दोलनमा सहभागी हुन्छ । लगानी बोर्डको ४७ औं बोर्ड बैठकले छुट मुआब्जा उपलब्ध गराउने निर्णय गरेको थियो । सहायक प्रमुख जिल्ला अधिकारीको संयोजकत्वमा गठित कार्यदलले पेस गरेको प्रतिवेदनअनुसार मन्त्रिपरिषद्ले छुट मुआब्जा दिने निर्णय भएको थियो । पहिलो चरणमा ४५४ रोपनी जग्गाको ५३ करोड ४३ लाख ५० हजार बजेट निकासी र प्रतिवेदनमा समेत समावेश अन्य समस्या सम्बोधनका लागि बोर्डमा पत्र पठाए पनि कार्यान्वयन नगरिएको थपलियाको दाबी छ । विदेशी लगानीमा निर्माणाधीन आयोजनामा भएको अवरोधले नेपालको जलविद्युत् विकासमा विदेशी लगानी निरुत्साहित गर्ने हुँदा समस्या तत्काल समाधान गर्नुपर्ने स्वतन्त्र ऊर्जा उत्पादकहरूको संस्था नेपाल (इप्पान) का महासचिव बलराम खतिवडा बताउँछन् । आयोजना निर्माणका क्रममा निस्किएका कुनै पनि विवादलाई वार्ता र छलफलका माध्यमबाटै समाधान गर्नुपर्छ । यसका लागि आयोजना र स्थानीयबीच सरकारले मध्यस्थता गरेर भए पनि वार्ताबाटै निकास दिन र आयोजनाको काम सक्दो चाँडो सुरु गर्नुपर्ने उनको भनाइ छ । विगतमा पनि आयोजनाको विषयलाई लिएर विवाद हुँदा आयोजना बनाउन अघि सरेको विश्व बैंकले हात झिकेको र अहिले भारतीय कम्पनी एसजेभीएनले द्रुत गतिमा काम अघि बढाइरहेका बेला भएको अवरोधले ऊर्जा क्षेत्रमा स्वदेशी तथा विदेशी लगानीको वातावरणमा समेत असर पुर्याएको इप्पानको भनाइ छ । नेपालमा लगानीको वातावरण सहज छ भन्न पनि अरुण तेस्रो आयोजनाको मुआब्जा समस्या समाधानका लागि समिति गठन भएको र यसको प्रतिवेदनअनुसार सरकारले समस्या छिटोभन्दा छिटो समाधान गर्ने ऊर्जा जलस्रोत तथा सिँचाइ मन्त्रालयका प्रवक्ता नवीनराज सिंह बताउँछन् । मुआब्जाको विषयमा केही कानुनी जटिलता छन् । प्रतिवेदन आएपछि सरकारले समाधान गर्छ, उनले भने । अरुण तेस्रो जलविद्युत् आयोजनामा उत्पादनतर्फ उल्लेख्य प्रगति भए पनि प्रसारण लाइनको प्रगति नगण्य छ । बिजुली उत्पादनको कार्यप्रगति ६७ प्रतिशत हाराहारीमा सकिए पनि प्रसारण लाइन निर्माणको काम भने करिब २० प्रतिशत मात्रै सकिएको बोर्डले जनाएको छ । उत्पादनतर्फको काम सन्तोषजनक भए पनि प्रसारण लाइनमा भने समस्या रहेको बोर्डले बताएको छ ।चार सय केभीको प्रसारण लाइन आयोजना स्थल संखुवासभाको दिदिङदेखि भारतको सीतामढीसम्म २५३ किमि दूरीको छ । दिदिङदेखि महोत्तरीको बथनाहसम्म २१७ किमि नेपालतर्फको भागमा मुआब्जाको समस्या रहेको लम्सालको भनाइ छ । भारततर्फ पर्ने ३६ किमि प्रसारण लाइनको काम सकिएको उनले जनाए । विशेषगरी नेपालतर्फ जग्गाधनीले बढी लागत माग गरेका कारण प्रसारण लाइनको काम सोचेअनुरूप अगाडि बढ्न नसकेको बोर्डको भनाइ छ । संखुवासभा, भोजपुर, खोटाङ, उदयपुर, सिरहा, धनुषा र महोत्तरी हुँदै जाने उक्त प्रसारण लाइनमा ५९७ वटा टावर निर्माण गर्नुपर्नेमा हालसम्म २६१ वटा मात्रै बनेका छन् ।महोत्तरीमा ८७ वटै टावरका लागि जग्गा प्राप्ति भएर तार तान्ने र टावर निर्माणको काम सुरु भएको छ । सिरहामा २३ वटा टावर निर्माण गर्नुपर्नेमा ६ वटामा मात्रै व्यक्तिगत जग्गा परेको हुँदा यसमा धेरै समस्या नरहेको बोर्डले जनाएको छ । लगानी बोर्डको कार्यालयले सतलजसँग गरेको परियोजना विकास सम्झौता (पीडीए) अनुसार अरुण३ बाट उत्पादन सुरु भएपछि नेपालले २१९ प्रतिशत बिजुली निःशुल्क पाउनेछ । बाँकी बिजुली सतलजले लैजानेछ । पीडीएअनुसार नेपालले पाउने करिब १९७ मेगावाट बिजुली अरुण३ जलविद्युत् आयोजनाबाट सन् २०२५ भित्रमा बिजुली उत्पादन सुरु गरिसक्ने लक्ष्य छ ।"
क्याम्प ट्रेल का लागि नयाँ पदमार्ग,"(गोरखा)विदेशी पर्यटकलाई लक्ष्य गरी धार्चेरुबिनाला पदमार्ग स्तरोन्नतिको काम तीव्र पारिएको छ । पछिल्लो समय ट्रेकिङ ट्रेल गर्ने पदमार्ग खुम्चँदै गएकाले वैकल्पिक पदमार्गका रूपमा धार्चेरुबिनालालाई विकास गर्न लागिएको हो । धार्चेरुबिनाला पदमार्गले तल्लो मनास्लु र माथिल्लो मनास्लुलाई जोड्ने धार्चे मनास्लु पर्यटन विकास समितिका अध्यक्ष साने गुरुङले बताए । सडकले गर्दा धेरैजसो पर्यटकीय पदमार्ग घट्दै गएका छन्, क्याम्पिङ गर्दै यात्रा गर्न चाहने पर्यटकलाई धार्चेरुबिनाला पदयात्रा आकर्षक गन्तव्य बन्न सक्छ, उनले भने । पदमार्गमा यात्रा गर्नेले चार हजार सात सय २० मिटर उचाइको रुबिनाला भन्ज्याङ पास गरेर चुमनुब्री गाउँपालिकाअन्तर्गतको मनास्लु पदमार्ग प्रवेश गर्छन् ।चार वर्षमा बारपाक सुलिकोट गाउँपालिका३ को ठोट्नेरीदेखि चुमनुब्री३ स्थित न्याकको सेराङ खर्कसम्मको ३७ किमि क्षेत्रमा पदमार्ग निर्माण भइसकेको गुरुङले जनाए । धार्चेरुबिनाला पदमार्गले बारपाक सुलिकोट, धार्चे हुँदै चमनुब्री गाउँपालिकालाई जोड्छ । उक्त पदमार्गमा १२ वटा भरिया घर (पाटी र ठाँटी), ६ प्रतीक्षालय, दुई चौतारा निर्माणसँगै अप्ठ्यारा भीरमा रेलिङ राखिएको छ । ठोट्नेरीबाट न्याक फेदीसम्मको आठ दिनको यात्रामा ६ दिन मानव बस्तीविहीन क्षेत्रमा यात्रा गर्ने गरी पदमार्ग विकास गरिएको छ । मम्चेमिर्चारुबिनाला फेदीठाडोपुलधुम्जुङझुङचेतसेराङसम्म मानव बस्ती नरहेको गुरुङको भनाइ छ । मम्चेमा एउटा होटल छ, त्यहाँबाट अघि बढेपछि सेराङसम्म कुनै मानव बस्ती छैन, हामीले निर्माण गरेको भरिया घर वा टेन्टमा बास बस्दै यात्रा गर्नुपर्छ, उनले भने । आउँदो अक्टोबर र नोभेम्बरका लागि लक्ष्य गरेर असारयता पदमार्ग सुधारको काम पनि भएको गुरुङले बताए । तीन महिनामा पदमार्ग क्षेत्रमा चारवटा काठेपुल, चार किमि बाटो र एउटा प्रतीक्षालय निर्माण गरिएको छ । पदमार्गमा पदयात्रुलाई हाई अल्टिच्युड (लेक लाग्दा), बिमारी पर्दा र आकस्मिक उद्धारका लागि ४१ सय ३० मिटर उचाइको रुबिनाला हाइक्याम्पमा हेलिप्याड पनि निर्माण भएको छ । बारपाक सुलिकोट७ पाँचखुवा देउरालीसिद्धगुफाधार्चेडाँडा, गुप्सीपाखा नयाँ बस्तीमिर्चा खोलानारदपोखरीरुबिनाला पासबुद्धहिमाल क्लिसियर हुँदै चुमनुव्री३ को न्याकसम्मको क्षेत्र समेटेर पदमार्गका रूपमा विकास गरिएको उनको भनाइ छ । पाँचखुवा देउरालीबाट यात्रा सुरु गरेका पर्यटक आठ दिनको यात्रामा न्याक फेदी पुगेपछि फिलिम, जगत् हुँदै फर्कन सक्ने गुरुङले बताए ।माथिल्लो मनास्लु पनि यात्रा गर्न चाहनेले न्याक फेदीबाट मनास्लु पदमार्गको यात्रा गरी लार्केपास हुँदै मनाङ निक्लन पनि सकिन्छ, उनले भने । बुद्ध हिमाल, रानी पिकबाट आएको क्लासियर पास गरेर जोङचेत पुग्न सकिने उनले बताए । जोङचेतमा ऐतिहासिक गुफा झेराङ र ग्रिनतारा छन् । गुफा नजिकै १०८ धारा छन् । ती धारामा वैशाख पूर्णिमामा बौद्ध धर्मावलम्बी स्नान गर्न आउँछन् । ०६४ सालबाट धार्चेरुबिनाला पदमार्गको विकासका लागि अध्ययन सुरु भएको थियो । ०६४ मा म आफैं हल्यान्डका दुई जना पर्यटक लिएर जाँदा बाटो निकै अप्ठ्यारो देखें, धेरै ठाउँमा बाटो भुलियो, सानेले भने, पदयात्रा सकिएपछि फर्किएर रुबिनालाको विकासका लागि अध्ययन गर्नुपर्छ भन्दै विभिन्न पर्यटनसँग सम्बन्धित कार्यालय पुगें । ०६५ मा धार्चे मनास्लु पर्यटन विकास समिति गठन गरी पदमार्गको अध्ययन थालेको उनले जनाए । ०७७ सालबाट भने पर्यटन विभागसँगको समन्वयमा पदमार्ग क्षेत्रमा पूर्वाधार विकासको कामले तीव्रता पाएको उनले बताए । पदमार्गमा सुनपाती, पाँचऔंले, कुट्की, गुराँस, जटामसीलगायत वनस्पतिको अध्ययन पनि गर्न सकिने स्थानीयको भनाइ छ । हिउँचितुवा, भालु, कस्तूरी, मृग, झारल, घोरल र डाँफे पनि देख्न सकिने चुमनुव्री३ सिर्दिवासका सागर गुरुङले जनाए ।"
"व्यापार मन्द, सटर बन्द","(लुम्बिनी)रूपन्देहीको बुटवल५, नेपालगन्ज रोडमा होलसेल कपडा पसल सञ्चालन गरिरहेका सगुन श्रेष्ठ अहिले फुर्सदमा छन् । बुटवल११ का उनले लगानी गरेको कमल इन्टरप्राइजेज एक वर्षदेखि बन्द छ । व्यापार सुरु गरेको तीन वर्षसम्म बिहान सटर खोलेपछि राति अबेरसम्म उनलाई भ्याइनभ्याइ हुन्थ्यो । कोरोना महामारीपछि भने व्यापारमा कमी आउन थाल्यो । बिक्री घट्दै गएपछि पसल बन्द गर्न बाध्य भएको उनले बताए । यहाँबाट पाल्पा, अर्घाखाँची, गुल्मीसम्म कपडा बिक्री हुन्थ्यो, उनले भने, केही समय उधारोमा पनि व्यापार चलाइयो, धान्नै नसक्ने भएपछि बन्द गरें । उधारोमा बेचेका समानको रकम नउठेपछि पलायन भएको उनले जनाए । पसल बन्द गरेर घरमै बसिरहेका उनले कमाइ नभएपछि मानसिक तनावमा परेको सुनाए । खर खर्च चलाउनै कठिन भइरहेको छ, उनले भने, आर्थिक अवस्था बिग्रिएपछि साह्रै तनाव भएको छ । पसल बन्द गरेपछि ग्राहकसँगै साथीभाइ पनि छुटेको उनको अनुभव रहेछ । बुटवलको संगमपथमा पाँच वर्ष व्यापार गरेपछि नेपालगन्ज रोड सरेको उनको भनाइ छ । यस्तो स्थिति आउला भनेर कहिल्यै सोचेको थिइनँ, उनले थपे, ममाथि परिवारको जिम्मेवारी छ, तर घरमा थन्किएको छु । भविष्यमा बैंकबाट ऋण लिने वातावरण भए फेरि पसल सञ्चालन गर्न सकिने उनले बताए । अहिले त बैंक ऋण र घरभाडा तिर्न सकिएन, उनले भने, त्यसपछि पसल नै बन्द गर्नुको विकल्प भएन । श्रेष्ठको पसल रहेको घरका दुईवटा तला भाडामा थिए । एक फाइनान्स कम्पनीले एउटा तला भाडामा लिएको थियो । सगुन र अर्का मोबाइल व्यापारीले भुइँतलामा पसल सञ्चालन गरेका थिए । अहिले घरका दुई तला खाली रहेको घरधनी अनिल श्रेष्ठले जनाए । महिनामा एक लाख रुपैयाँ घर भाडा आउँथ्यो, उनले भने, व्यापार नभएपछि उहाँहरूले छाडेर जानुभयो । प्रत्येक दिन भीड हुने पसल सुनसान भएको देखेपछि व्यापार बन्द हुने अड्कल पहिल्यै गरेको उनको भनाइ छ । व्यावसायिक प्रयोजनका लागि निर्मित घर भाडामा नगएपछि बैंकको किस्ता बुझाउन अप्ठ्यारो परेको उनले सुनाए । घर खाली भएपछि समस्यामा पर्ने नै भयौं, उनले भने, जुन उद्देश्यले घर बनाइयो, त्यो पूरा नभएपछि असर भयो ।बुटवल४, आदर्शनगरस्थित रामु अर्घाखाँची मोबाइल पसल गत असारबाट बन्द भयो । स्थानीय रामु अधिकारीले झन्डै १२ लाख रुपैयाँ लगानी गरेर पसल सञ्चालनमा ल्याएका थिए । व्यापार खस्किएपछि सबै समान बिक्री गरेर पसल बन्द गर्यौं, उनले भने । पहिले कालीकानगरमा सानो पसल थियो, उनले भने, आम्दानी राम्रो भएपछि व्यापार पनि ठूलो भयो । र आदर्शनगरमा सारेको थिएँ । मन्दीमा एक वर्ष सञ्चालन गरे पनि आम्दानी हुन छाडेपछि पसल बन्द नगरी धरै नपाएको उनले बताए । अहिले बेरोजगार छु, गुजाराकै समस्या भयो, उनले भने । ०७२ सालमा अर्घाखाँचीबाट यहाँ आएर उनले मोबाइल मर्मत गर्न सिकेका थिए । सीप सिकेपछि आफैंले पसल सञ्चालन गरेको उनले जनाए । सुरुवातमा एउटै मोबाइलबाट पाँच सयदेखि २ हजार रुपैयाँसम्म नाफा हुन्थ्यो । कमाइ हुन थालेपछि पसल ठूलो बनाउन डिलरबाट धेरै समान ल्याएर राखेको उनको भनाइ छ । साथीभाइ, गाउँलेले उधारोमा मोबाइल लैजाने तर पैसा ढिला तिर्ने भयो, उनले भने, मलाई ब्याज तिर्नै धौधौ भएपछि व्यापार छाडेको हुँ । अहिले विदेश जानका लागि कागजपत्र बनाइरहेको उनले बताए ।मन्दी लम्बिएपछि व्यापारसँगै जीवनशैलीमा पनि समस्या परेको बुटवल७, अमरपथस्थित सिंह कम्प्लेक्सका सञ्चालक प्रत्युषमान सिंहको भनाइ छ । चौतर्फी देखिएको आर्थिक मन्दीको असर व्यावसायिक प्रतिष्ठानमा झन् धेरै परेको उनले जनाए । हाम्रो कम्प्लेक्स पसलहरूले भरिभराउ थियो, झिलिमिलीमा ग्राहक ओइरिँदा खुट्टा टेक्ने ठाउँ हुन्थेन, उनले पुराना दिन सम्झँदै भने, अहिले खुद्रा व्यापारीले पसल बन्द गर्नुभयो । बैंक, इन्स्योरेन्स भने बाँकी छन् । कम्प्लेक्स सञ्चालन गर्न सात वर्षअघिकै मूल्यमा सटर भाडामा उपलब्ध गराइरहेको उनले बताए । भाडामा छुट दिए पनि खुद्रा फेन्सी र जुत्ता पसल सञ्चालकलाई गाह्रो परिरहेको छ । व्यापार सुकेपछि ठूलो लगानी गरेर निर्माण गरिएको कम्प्लेक्स सञ्चालनमा कठिनाइ भइरहेको उनको भनाइ छ । व्यापारिक घरानाको आम्दानीका स्रोत घटेका छन्, उनले भने, मान्छेले नयाँ लुगा, जुत्ताभन्दा के खाने हो भन्ने चिन्ता गर्न थालेका छन् । पश्चिम नेपालको व्यापारिक केन्द्र बुटवलमा रहेका एक दर्जनभन्दा बढी व्यापारिक कम्प्लेक्सको अवस्था दयनीय छ । बुटवलको मध्यभागमा अवस्थित अमरपथ, विकासपथ, बीपी चोक, ट्राफिक चोकलगायत क्षेत्रका कतिपय व्यवसायी पसल बन्द गरेर घर हिँडेपछि सटर खालीखाली छन् । कतै पसल बिक्रीमा लेखेर सूचना टाँसिएका देखिन्छन्, कतै सटर भाडामा लेखिएको सूचना टाँस गरिएको देखिन्छ । अहिले सञ्चालनमा रहेका पसल र व्यवसायमा आशालाग्दो व्यापार छैन । भीडभाड हुने चोक र व्यापारिक प्रतिष्ठान सुनसान भएपछि ग्राहकको प्रतीक्षामा बसेका व्यवसायी निराश छन् । व्यापार नहुँदा बैंकको ब्याज र सटर भाडा तिर्नसमेत नसकेको उनीहरू बताउँछन् ।कोरोना महामारीयता बुटवलका २० देखि २५ प्रतिशत सानाठूला व्यवसायी पलायन भएको बुटवल उद्योग वाणिज्य संघका महासचिव विमलराज भट्टराईले जनाए । ब्याजदरमा राज्यले पुनर्विचार नगरेसम्म व्यवसायी उँभो लाग्न नसक्ने उनको भनाइ छ । कोरोनाले थलिएको व्यापार बिस्तारै उठ्दै थियो । विदेशीमा भइरहेका लडाइँले खाद्यान्न र पेट्रोलियम पदार्थमा मूल्य बढ्यो, पुनः मन्दी बढ्यो, उनले भने, हाम्रो सरकार र त्यसका निकायले जनताका बारेमा नसोच्दा यस्तो अवस्था आएको हो । अझै डेढ वर्षसम्म मन्दी कायम रहे बुटवलमा व्यापारी टिकाउन सम्भव नहुने उनको दाबी छ । सरकारले ब्याज बढाउँदा आर्थिक स्थिति कमजोर भएकालाई ५, व्यवसायीलाई ८ र धनीमानीलाई १५ प्रतिशतसम्म लगाएको भए गरिबले भात खान सस्तो ब्याजमा खरिद गर्थ्यो, धनीले १५ प्रतिशत कर तिरेर पनि रमाइलो गर्थ्यो, उनले भने । सामान्य नागरिकलाई गाँस, बास, कपास, शिक्षा र स्वास्थ्यमा आइपरेको समस्या समाधान गर्न सरकार नै लचिलो हुनुपर्ने उनको भनाइ छ ।"
स्वस्तिक रोलिङ मिल्सलाई टाटाको बेस्ट भ्यालुड कस्टमर अवार्ड,"काठमाडौं (कास) सुनसरीको स्वस्तिक रोलिङ मिल्सले भारतको टाटा आइरन एन्ड स्टिल कम्पनीबाट बेस्ट भ्यालुड कस्टमर अवार्ड पाएको छ । कोलकातामा आयोजित कार्यक्रममा टाटा स्टिलका प्रबन्ध निर्देशक आशिष अनुपमले स्वस्तिक रोलिङका निर्देशक रमेश राठीलाई अवार्डले सम्मानित गरे । सुनसरीको स्वस्तिक रोलिङ मिल्सले बजरंग ब्रान्डमा टीएमटी छड उत्पादन गरिरहेको छ । स्वस्तिक रोलिङ मिल्सले व्यावसायिक उत्पादनको छोटो समयमै टाटा आइरन एन्ड स्टिलबाट अवार्ड लिन सफल भएको हो । उद्योगले एंगल, च्यानल र आई बिम पनि उत्पादन गरिरहेको छ । सानाठूला सबै खाले घर बनाउन, घरमा ट्रस हाल्न, विद्युत् प्रसारण लाइनको टावर बनाउन, इन्टरनेट र रेडियोको टावर बनाउन, सानाठूला सेड बनाउनलगायत प्रयोजनमा एंगल, च्यानल र आई बिम प्रयोग गरिन्छ । केही समययता उद्योगले टीएमटी छड उत्पादन र बजारीकरणलाई प्राथमिकतामा राखेको र ७ देखि ४० एमएमसम्मका छडको उत्पादन गरिरहेको निर्देशक राठीले जानकारी दिए । हामी गुणस्तरप्रति सचेत छौं । छोटो समयमा हामीले अवार्ड पाउनुको कारण पनि यही हो, उनले भने । टाटा स्टिल भारतको ठूलो र ब्रान्डेड फलाम उद्योग हो । यसले फलामका गुणस्तरीय मालवस्तु र कच्चापदार्थ उत्पादन गर्दै आएको छ ।"
देवयानीले खोल्यो विशेष केएफसी रेस्टुराँ,"काठमाडौं (कास) अन्तर्राष्ट्रिय सांकेतिक भाषा दिवसका अवसरमा देवयानी इन्टरनेसनल नेपाल प्रालिले विशेष रूपमा बोल्ने र श्रवणशक्ति नभएका महिला कार्यकर्ताद्वारा सञ्चालित नेपालको पहिलो विशेष केएफसी रेस्टुराँ सञ्चालनमा ल्याएको छ । रेस्टुराँमा त्यस्ता फरक क्षमता भएका महिलाको टोली कार्यरत रहेको कम्पनीले जारी गरेको विज्ञप्तिमा उल्लेख छ । हाम्रो विशेष टोलीको उत्साह र समर्पणले अन्तर्राष्ट्रिय सांकेतिक भाषा दिवसको भावनालाई स्वरूप दिन्छ, विज्ञप्तिमा भनिएको छ, सञ्चारले शब्दहरूलाई पार गर्छ । व्यापक प्रशिक्षणका साथ केएफसीले ग्राहकहरूलाई यस विशेष टोलीद्वारा सेवा दिने सुनिश्चित गरेको छ । बोल्ने र श्रवणशक्ति नभएका महिलाद्वारा सञ्चालित केएफसी रेस्टुराँ खोल्ने पहलमा केएफसी इन्डिया र नेपालका सीईओ रजत लुथराले खुसी व्यक्त गरे । केएफसी एक विश्वव्यापी चिकन रेस्टुराँको ब्रान्ड हो ।"
सुधार गृहमा लागूऔषध प्रयोगले 'लफडा',"नेपालगन्ज (कास) बाँकेको डुडुवा गाउँपालिका६ आसमानपुरस्थित जयेन्दु बाल सुधार गृहबाट शुक्रबार भागेका चार जना बालक अझै फेला परेका छैनन् । बिहीबार राति सुधार गृहभित्रका बालकको दुई समूहबीच झडप, आगजनी र तोडफोडका क्रममा एक जनाको मृत्यु भएको थियो भने १० जना घाइते भएका थिए । झडपकै बीच भागेकाहरू फेला नपरेका हुन् । झडपसँगै भएको आगजनी र तोडफोडले शनिबार पनि सुधार गृह परिसर अस्तव्यस्त थियो । बालबिज्याइँ गरेका २ सय ५४ जनालाई यहाँ राखिएको थियो तर पछिल्लो घटनापछि त्यहाँ १ सय ८१ जनालाई मात्र राखिएको छ । अन्यलाई वडा तथा जिल्ला प्रहरी कार्यालयमा राखिएको छ । झडपका क्रममा रूपन्देहीका १८ वर्षीय सुलभ केसीको मृत्यु भएको हो । स्थानीयका अनुसार सुधार गृहभित्र लागूऔषधको सहज पहुँचको विषयमा दुई समूहबीच झडपको सुरुवात भएको थियो । पर्याप्त निगरानीको अभावमा सुधार गृहभित्र लागूऔषधको सजिलै पहुँच भएको र यसले हिंसा भड्काएको स्थानीयको भनाइ छ । बिहीबार साँझदेखि दुई भवनमा बाँडिएका दुई समूहबीच तनाव सिर्जना भएको थियो । झडप सुरु भएपछि बालकले भवनको सरिया र रड उखेलेका छन् भने झ्यालका सिसा फोडिदिएका छन् । नेपालगन्ज मेडिकल कलेजमा उपचाररत १० घाइते बालकमध्ये अधिकांशको टाउकोमा गहिरो चोट लागेको छ । उपचारमा संलग्न चिकित्सक विनोद कर्णले धारिलो हतियार प्रयोग भएको हुन सक्ने बताए । लागूऔषधविरुद्धका अभियन्ता अभिराज क्षेत्रीले दुर्व्यसनीले लागूऔषध खोज्न अनेक उपाय निकाल्ने भए पनि सुरक्षित स्थल मानिने सुधार गृहभित्रै कसरी पुग्छ भन्ने ठूलो प्रश्न भएको बताए । उनले भने, सुधार गृहमै लागूऔषध कारोबार हुनु असुरक्षाको विषय हो ।सुधार गृह प्रशासनका एक कर्मचारीले गृहभित्रका कैयन् बालक लागूऔषध दुर्व्यसनमा फसेको बताए । दुर्व्यसनमा फसेकाहरूबीच को ठूलो भन्ने प्रतिस्पर्धा नै झगडाको कारण भएको उनले बताए । सुधार गृहकी प्रमुख विमला काउचा मगरले बालकहरूलाई सम्झाइबुझाइ गर्न प्रहरीलाई समेत सकस हुने गरेको बताइन् । गाँजालगायत लागूऔषध सेवनले भित्रको स्थिति खराब बन्दै गएपछि प्रहरीलाई भन्यौं, रोकटोक गर्न खोजे प्रहरीमाथि नै आक्रमणमा उत्रिन्छन्, उनले भनिन्, उमेर पुगेकालाई स्थानान्तरण नगरेसम्म समस्या कम हुने अवस्था छैन र रोकटोक गर्दा उल्टै प्रहरीलाई आक्रमण गर्छन् । हामीलाई पनि आफ्नै ज्यान बचाउन गाह्रो भयो । सुधार गृहमा जबरजस्ती करणीमा संलग्न १ सय १७ जना, कर्तव्य ज्यानका २७ जना र बाँकी अन्य विभिन्न मुद्दामा संलग्न बालक छन् ।"
कान्तिपुरकर्मी मगियालाई पितृशोक,"काठमाडौं (कास) कान्तिपुर पब्लिकेशन्स्को आईटी विभागमा कार्यरत सुवास मगियाका पिता ७३ वर्षीय मंगलवीर मगियाको निधन भएको छ । छातीमा समस्या आएपछि काठमाडौंको वीर अस्पतालमा उपचाररत उनको शनिबार निधन भएको हो । मगियाका श्रीमती, एक छोरा र एक छोरी छन् ।"
चन्द तेस्रोपल्ट क्यान अध्यक्ष,"(काठमाडौं)चतुरबहादुर चन्दलाई अध्यक्ष र राष्ट्रिय टोलीका पूर्वकप्तान पारस खड्कालाई सचिवमा चुन्दै नेपाल क्रिकेट संघ (क्यान) ले शनिबार चारवर्षे केन्द्रीय समिति चयन गरेको छ । एभरेस्ट होटलमा सम्पन्न क्यानको साधारणसभा तथा अधिवेशनले चन्दलाई अध्यक्षमा सर्वसम्मत चयन गरेको थियो भने पारस निर्वाचनमार्फत पदाधिकारी बनेका हुन् । पारसले प्रशान्तविक्रम मल्ललाई ४८३७ मतले पराजित गरेका हुन् । मल्ल यसअघि क्यानमा सदस्य हुँदै कार्यबाहक सचिवको भूमिका निभाएका थिए । १७ सदस्यीय नयाँ क्यानमा चन्दको यो तेस्रो कार्यकाल हुनेछ । चार वर्षअघिको निर्वाचनमा पनि उनी अध्यक्षमा चुनिएका थिए । यसपालि क्यानको निर्वाचन पनि उनीवरिपरि केन्द्रित रह्यो । उनको प्रदेश सुदूरपश्चिमबाट सबैभन्दा बढी ५ जनाले क्यानमा प्रतिनिधित्व गर्नेछन् । निर्वाचन साधारणसभाले अध्यक्ष, उपाध्यक्ष, सचिव, कोषाध्यक्ष र १३ सदस्य गरी १७ सदस्यीय कार्यसमिति चुनेको हो । अध्यक्षसहित उपाध्यक्ष, कोषाध्यक्ष निर्विरोध चुनिए । उपाध्यक्षमा रोशन सिंह र कोषाध्यक्षमा पदम खड्का निर्वाचित भए । सिंह यसअघि कोषाध्यक्ष र खड्का सदस्य थिए । खुलातर्फ धिरेन्द्र साउद, दुर्गाराज पाठक, आयुष श्रेष्ठ, वीरेन्द्रबहादुर चन्द र करन महत्रा क्षेत्री निर्वाचित भए । साउदले ५९, पाठकले ५४, श्रेष्ठले ५१ र महत्राले २६ मत पाएका थिए । महत्रा र ऋषिराम गौतमको समान २६ मत भए पनि गोलाप्रथामा महत्राले बाजी मारेका थिए । सदस्यमा खुलातर्फ पराजित हुनेमा कृष्ण श्रेष्ठले २५, प्रकाश पौडेलले २३, सुनील कार्कीले २०, सुनीलसिंह हमालले १८, नरेश राणाले १४, कैलाश विष्टले १३, प्रकाश गैरेले ७ मत पाएका थिए । प्रदेशतर्फ कोशीबाट अर्जुन पौडेल, मधेशबाट माधव कर्माचार्य, वाग्मतीबाट दिवाकर घले, गण्डकीबाट सुदीप शर्मा र सुदूरपश्चिमबाट विक्रम विष्ट निर्वाचित भए । अर्जुनले सुनील पौडेललाई ४७३४ मतले पराजित गरेका थिए । माधव कर्माचार्य र दाउद अन्सारीको समान ४२ मत भए पनि गोलाप्रथामा कर्माचार्य विजयी भए । घलेले सुदीप पियालाई ५२२८ ले र विक्रम विष्टले हरि रेग्मीलाई ४९३१ मतले हराए । लुम्बिनीबाट प्रदीप मजगैया र कर्णालीबाट श्रीधर केसी तथा महिला सदस्यमा जयन्तीदेवी भट्ट निर्विरोध भए । क्यानसँग आबद्ध ४५ जिल्लाका ११ प्रतिनिधि, २४ प्रदेश प्रतिनिधि, हालको केन्द्रीय समितिका १५ प्रतिनिधि तथा अम्पायर र प्रशिक्षक संघका ११ प्रतिनिधि गरी ८६ मध्ये ८५ प्रतिनिधिले क्यान निर्वाचनमा मतदान गरेका थिए । प्रतिनिधि विवादमा सदस्यता खारेज हुँदा झापाले मतदान गर्न पाएन ।"
जिल्ला र प्रदेशमा बढी ध्यान दिनुपर्छ: पारस,"मेरो लागि पनि यो सुरुआत हो । यो यात्रामा मैले विशेष ध्यान दिनुपर्ने भनेको जिल्लादेखि नै केन्द्रसम्म मलाई सहयोग गर्नेलाई हो, उहाँहरूले मलाई हौसला दिनुभएको थियो । हौसलाले म यो स्थितिमा आइपुगेको हो । नेपाल क्रिकेट संघको एउटा राम्रै टिम बनेजस्तो लाग्छ । यसको टिम, उसको टिमभन्दा पनि मलाई के लाग्छ भने आज नेपाल क्रिकेट संघ गठन भएको छ । चुनावी माहोल मेरो, तिम्रो, हाम्रो भन्ने एउटा ठाउँमा हुन्छ । क्यानलाई कसरी अगाडि बढाउने अबको कार्यसमिति बैठकले गर्नेछ । मेरो एउटै लक्ष्य यो हो कि नेपाली क्रिकेट अझै योभन्दा माथिल्लो स्थानमा पुग्नुपर्छ । खेलाडीको रूपमा मैले जे जति अनुभव बटुलेको छु त्यो अनुभव जिल्लादेखि प्रदेशमा नतिजा आउने संरचना कसरी बनाउन छलफल गर्नेछु । सबैभन्दा महत्त्वपूर्ण घरेलु क्रिकेटको संरचना तथा जिल्ला र प्रदेश बलिया हुँदैन तबसम्म मलाई लाग्दैन हामी केन्द्रमा केही गर्न सक्छौं । केन्द्र आफैंमा स्थापित छ, केन्द्रमा पनि गर्नुपर्ने काम धेरै छन् । अहिलेका लागि पहिलो प्राथमिकता भनेको ग्रासरुट क्रिकेट तथा जिल्ला र प्रदेशको संरचना कसरी अगाडि बढाउने भन्ने हो । दुई वर्षअगाडि क्रिकेट छोड्दा क्यानमा आउने एउटा आस थियो । यो चुनावी अभियान मैले लगभग ४ महिना अगाडि सुरु गर्दा वाग्मती प्रदेशमा एक भोट तलमाथि भइदिएको भए सायद आज म घरमै हुन्थें होला । तर साथीहरूको जुन सहयोग र विश्वास थियो त्यसले मलाई एउटा नयाँ अनुभव बटुल्न अवसर दियो । म आएकाले मान्छेका आशाहरू धेरै बढेका होलान् । तर पारस खड्काले मात्र गरेर नेपाल क्रिकेट अगाडि बढ्नेवाला छैन । जब म खेलाडी थिएँ, त्यतिखेर म सँगै एउटा राम्रो क्रिकेट टिम थियो र हरेक खेलाडीले आफ्नो भूमिका पूरा गरेका थिए । मलाई लाग्छ त्यो भूमिका अब हरेक पदाधिकारी र सदस्यले पूरा गर्नुपर्नेछ ।"
