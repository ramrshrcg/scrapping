शीर्षक,विवरण
भारतविरुद्ध साहसिक ब्याटिङ,"कुशल र आसिफ दुवैले १ रनमा जीवनदान पाएका थिए । मोहम्मद सामीले फालेको पहिलो ओभरको अन्तिम बलमा पहिलो स्लिपमा श्रेयस ऐरले क्याच छाड्दा दुई रन भएको थियो । दोस्रो ओभरको पहिलो बलमा मोहम्मद सिराजलाई प्रहार गर्नेक्रममा आसिफ शेखले कभरमा क्याच दिन पुगेका थिए । तर, विराट कोहलीले हातैमा आएको क्याच फुत्काए । अर्को जीवनदान पुनः कुशलले पाएका थिए । सामीको लेगसाइडमा गएको बलमा कुशलको प्रहार विकेटकिपर इशान किसनले फुत्काएका थिए ।कुशलले आक्रामक रूपमा खेलेका थिए । छैटौं ओभरमा कुशलले सिराजको बलमा गरेको प्रहार मैदानबाहिर रोडछेउ कटेको थियो । ६ रन बनाएपछि कुशलले एकदिवसीय अन्तर्राष्ट्रियमा आफ्नो १ हजार रन पूरा गरेका थिए । रोहित र आसिफपछि एकदिवसीय अन्तर्राष्ट्रियमा १ हजार रन पूरा गर्ने उनी तेस्रो खेलाडी हुन् । भारतीय बलिङविरुद्ध डटेर खेल्दै आसिफले नेपाली इनिङ्स तानेका थिए । एकदिवसीय अन्तर्राष्ट्रियमा यो उनको दसौं अर्धशतक हो । नेपालबाट उनले सबैभन्दा बढी अर्धशतक बनाएका छन् । नेपालले टेस्ट राष्ट्रविरुद्ध पाँचौं पटक खेल्दै गर्दा आसिफले दोस्रोपल्ट अर्धशतक बनाएका हुन् ।कुशल र आसिफले नै जिम्बावेविरुद्ध जुनमा हरारेमा भएको विश्वकप छनोटमा पहिलो विकेटमा ३२ ओभरभित्र १ सय ७१ रनको साझेदारी गरेका थिए । नेपालको मात्र नभई टेस्ट राष्ट्रविरुद्ध एसोसिएट राष्ट्रको पहिलो विकेटमा त्यो सबैभन्दा ठूलो साझेदारी थियो । कुशल त्यो खेलमा शतक बनाउन १ रनले चुकेका थिए भने आसिफले ६६ रन बनाएका थिए । कुशल र आसिफले पहिलो विकेटमा तीनपटक शतकीय साझेदारी निभाइसकेका छन् । यी दुईले गत वर्ष अमेरिकामा विश्व क्रिकेट लिग२ मा ओमानविरुद्ध ह्युस्टनमा १ सय १४ र गत मार्चमा पपुवा न्युगिनीविरुद्ध कीर्तिपुरमा १ सय १० रन जोडेका थिए । जुन हिसाबले कुशल र आसिफले भारतविरुद्ध ब्याटिङ गरे, त्यो कुनै शतकीय साझेदारीभन्दा कम थिएन ।"
'ढिलाइ भए अन्तर्राष्ट्रिय क्षेत्राधिकार आकर्षित हुने,"यसमा प्रधानमन्त्री दाहालको टिप्पणीलाई पनि केसीले चुपचाप सुनेर बसिरहे । न्याय पर्खंदापर्खंदा थाकेका द्वन्द्वपीडितका अत्यासलाग्दा अनुभव साट्दा कूटनीतिक नियोग र अन्तर्राष्ट्रिय विज्ञहरूको अनुहारलाई उनले गौर गरेर नियाले । गम्भीर मानवअधिकार उल्लंघनका दोषीहरूलाई आम माफी दिने प्रावधानका कारण राष्ट्रियअन्तर्राष्ट्रिय दुवै क्षेत्रबाट आलोचित संक्रमणकालीन न्यायसम्बन्धी संशोधन विधेयक संसद्को कानुन, न्याय तथा मानवअधिकार उपसमितिमा विचाराधीन रहेका बेला त्यसको दण्डविधानबारे भएको यो छलफल सुन्न ९० वर्षका केसी बिरामी पत्नीलाई छाडेर आएको खबर अन्तर्राष्ट्रिय डेलिगेट्सले तब थाहा पाए जब केसी जुरुक्क उठेर खरो भाकामा यसबारे आफ्नो अभिमत जाहेर गरे । केसी पत्नी पार्वती अल्जाइमरबाट पीडित छिन् ।घरको हालतका कारण म कहीँ उम्किन नपाउने मान्छे, तर यो छलफलमा सबथोक छाडेर बसिरहेको छु किनभने यहाँ अति होइन, अत्याचार भएको छ, उनले भने, पीडकहरू मिलेर आफू उम्किने गरी विधेयक ल्याएका छन् र त्यसलाई संसद्बाट जस्ताको तस्तै पारित गर्न खोज्दै छन् तर पनि यसबारे कोही केही बोलिरहेको छैन, तपाईं अन्तर्राष्ट्रिय समुदायले पनि यसमा केही गर्न किन सक्नुभएन ? द्वन्द्वका समयमा बलात्कार र गम्भीर यौन हिंसामा परेका दुई हजारभन्दा बढी महिला पीडितको सूचीमा समेत नराखिएको र त्यसबारे विधेयकमा एक शब्द पनि उल्लेख नभएको बारे यत्रो अन्तर्राष्ट्रिय सम्मेलन हुँदासमेत कुनै प्रसंग नउठेकामा आफू चकित परेको उनले बताए । तपाईंहरूले यसबारे कुरा उठाउनुहोला र छलफल चलाउनुहोला भन्ने लागेको थियो, केसीले भने, यही आशाले म यहाँ आएको हुँ, तर ती महिलाका बारेमा त कोही पनि बोलेको देख्न पाइन । झन्डै दुई दशकदेखि अवरुद्ध न्यायिक प्रक्रियाले पीडितमाथि पारेको अन्यायका बारेमा केसीले बोल्दा कोलम्बियाको संक्रमणकालीन न्यायिक प्रक्रियालाई सम्बोधन गर्न गठित विशेष अदालतकी न्यायाधीश क्याट्रिना ह्याकले उनलाई चाखपूर्वक सुनिन् । साठी देशका न्यायाधीशहरूको संगठन इन्टरनेसनल कमिसन अफ जुरिस्ट का महासचिव स्यान्टियागो क्यान्टनले केसीले उठाएको यौन हिंसापीडितको प्रसंगलाई डायरीमा नोट गरे । हालसम्म पनि जारी पचास वर्ष लामो कोलम्बियाको द्वन्द्वलाई सम्बोधन गर्न बनेको सत्य निरूपण तथा मेलमिलाप आयोग, त्यसका सिफारिस, विशेष अदालतले गरेको फैसला र पीडकलाई सजाय घटाएर गरिएको कारबाही नेपालका लागि मोडल हुन सक्ने भन्दै केही वर्षदेखि यसबारे पटकपटक चर्चा हुँदै आएको छ । सोमबार पनि यसबारे राजधानीमा कोलम्बिया तथा अर्जेन्टिनाको मोडलबारे छलफल गर्दै यी दुई दक्षिण अमेरिकी देशको द्वन्द्वको अनुभव नेपालमा अलपत्र परेको संक्रमणकालीन न्यायका लागि कसरी काममा आउला भन्नेबारे विज्ञहरूबीच छलफल चलेको थियो । कोलम्बियाले सशस्त्र संघर्षका बेला भएका गम्भीर मानवअधिकार उल्लंघनका घटनामा दोषीलाई घटी सजाए दिएर र अन्य मामिलामा आफ माफी दिएर संक्रमणकालीन न्यायलाई हालै टुंग्याएको छ । तर, त्यहाँ विद्रोही समूहले सशस्त्र संघर्ष भने जारी राखेको छ । कोलम्बियामा न्याय छ, तर शान्ति छैन, आफ्नो देशको शान्ति प्रक्रिया र संक्रमणकालीन न्याय टुंग्याएको अनुभवबारे न्यायाधीश क्याट्रिना भन्छिन्, नेपालमा भने शान्ति छ, तर न्याय छैन । कुन मोडल ठीक र कसले चाहिँ राम्रो नतिजा दिन्छ भन्न आफू असमर्थ रहेको भन्दै कोलम्बियाको मोडललाई पछ्याउनैपर्छ भन्ने बाध्यता नेपाललाई नभएको बताइन् । नेपालका लागि राष्ट्रसंघीय स्थायी प्रतिनिधि र जर्मनी, बेलायत, फ्रान्सलगायत युरोपेली दूतावासका कूटनीतिज्ञ सम्मिलित सम्मेलनको पहिलो सत्रमा प्रधानमन्त्री दाहालले अन्तर्राष्ट्रिय समुदायको चासोबारे आफू जानकार रहेको र संक्रमणकालीन विधेयक त्यसअनुसारै संशोधन गर्न सरकार तत्पर रहेको प्रतिबद्धता जनाएका थिए । हामीले आर्थिक, सामाजिक तथा सांस्कृतिक अधिकारसहितको बृहत् संविधान जारी गर्यौं, गणतन्त्र ल्यायौं र आफ्नै क्षमतामा सेना समायोजन पनि गर्यौं, दाहालले अन्तर्राष्ट्रिय समुदायलाई लक्षित गर्दै भने, यो सबै परिवर्तन जनयुद्धबिना सम्भव थिएन, त्यस कारण यो पक्षलाई विचार गर्दै संक्रमणकालीन न्यायिक प्रक्रियालाई अगाडि बढाउनुपर्छ । पीडितहरूले भने घटी सजाय गर्ने कोलम्बियाको मोडल आफूहरूलाई कुनै हालतमा पनि स्वीकार्य नहुने अडान राख्दै आएका छन् । उनीहरूले सक्दो छिटो विधेयकलाई अन्तर्राष्ट्रिय मानवअधिकार कानुनको मापदण्डअनुसार संशोधन गर्न प्रधानमन्त्री दाहाललाई आग्रह गरे । तपाईं हुन्न कहिले पनि भन्नु हुन्न तर काम पनि अगाडि बढाउनु हुन्न, यो दोधारे नीति हामीले कहिलेसम्म भोगिरहनुपर्ने हो प्रधानमन्त्रीज्यू ? माओवादीबाट मारिएका लमजुङका शिक्षक मुक्तिनाथ अधिकारीका छोरा सुमन अधिकारीले भने, म स्वयं २२ वर्षदेखि न्यायका लागि भौंतारिँदै आएको छु, हाम्रो त जीवन नै द्वन्द्वपीडितको परिचयमा सकिने भयो । जसका कारण हाम्रा सबै क्षमता ओझेलमा परे, यो अवस्थाबाट हामीलाई कहिले मुक्त गर्नु हुन्छ प्रधानमन्त्रीज्यू ? शेरबहादुर देउवालाई प्रधानमन्त्री बनाउनु भन्ने सर्वोच्चको फैसला दुई दिनमै पालना गर्ने तर द्वन्द्वपीडितलाई न्याय दिन भन्ने फैसलाचाहिँ दस वर्ष बितिसक्दा पनि कार्यान्वयन नगर्ने नेताहरूको दोहोरो चरित्रको उनले आलोचना गरे । आफूलाई फाइदा हुनेछ भने तपाईंहरू अदालतको सबै फैसला तुरुन्त पालना गर्ने तर हामीलाई न्याय गर्नु भन्ने फैसलाको चाहिँ टेरपुच्छर नलगाउने किन ? उनले प्रधानमन्त्री दाहालसँग प्रश्न गरे, के हामीले न्याय नपाउने नै हो ? हो भने सिधासिधा यही भनिदिनुस् न, किन झुलाइरहनुहुन्छ ? नेपालका पीडितहरूको वेदनाबारे आफू जानकार भएको भन्दै यसलाई सकेसम्म टुंग्याउन आईसीजेका महासचिव सान्टिगोले नेपाल सरकारलाई आग्रह गरे । हो, समस्या छन् तर यसलाई समाधान गर्न सकिन्छ, दोषीहरूलाई माफी दिँदा अन्तरअमेरिकी मानवअधिकार अदालतले सन् २००१ मा त्यस फैसलालाई उल्ट्याइदिँदा हजारौं दोषीहरूविरुद्ध सामान्य अदालतमा मुद्दा दायर हुन पुगेको अर्जेन्टिनी अनुभव सुनाउँदै उनले भने, मानवअधिकार उल्लंघनका दोषीहरूलाई क्षमा दिने प्रश्नले पूरै प्रक्रियालाई फरक पार्न सक्छ, त्यसैले यो निकै गम्भीर मामिला हो । अर्जेन्टिनाको जस्तो अन्तर्राष्ट्रिय क्षेत्राधिकार निम्त्याउनबाट जोगिन अन्तर्राष्ट्रिय मानवअधिकार कानुन र सर्वोच्च अदालतको फैसलाअनुसार विधेयक संशोधन गर्न उनले नेपाललाई सुझाए ।"
कांग्रेसमा ध्रुवीकरण बढाउँदै शेखरगगन,"(काठमाडौं)कांग्रेस सभापति शेरबहादुर देउवाको कार्यशैलीप्रति असन्तुष्टि जनाउँदै आएका नेता शेखर कोइराला र महामन्त्री गगन थापाले संस्थापनइतर समूहलाई गोलबन्द पारेर राष्ट्रिय मुद्दामा पार्टीभित्र ध्रुवीकरण बढाउन खोजेका छन् । यसबीचमा नेता कोइराला र महामन्त्री थापाबीच चिसिएको सम्बन्धलाई सुधार्नेदेखि कुनै गुटमा नभएका अर्का महामन्त्री विश्वप्रकाश शर्मा र केन्द्रीय सदस्य प्रदीप पौडेललाई समेत जोड्ने काम भइरहेको केन्द्रीय सदस्य अर्जुननरसिंह केसीले बताए । केसीले संस्थापनइतर पक्षलाई गोलबन्द बनाउन आइतबार आफ्नै निवासमा बैठक राखेका थिए । शर्मा र पौडेलले अर्का महामन्त्री गगन थापासँग नजिक रहेर काम गर्दै आएका छन् । पार्टीको १४ औं महाधिवेशनमा पूर्वमहामन्त्री प्रकाशमान सिंहको प्यानलबाट शर्मा महामन्त्रीमा विजयी भएका थिए । सिंह देउवातिरै टाँसिएपछि शर्मा कुनै गुटमा रहेका थिएनन् । पूर्वमहामन्त्री सिटौलानजिक रहेका पौडेलले महाधिवेशनमा संस्थापन पक्षबाटै महामन्त्रीमा प्रतिस्पर्धा गरेका थिए । संसदीय दलको नेतामा देउवालाई सहयोग गर्ने नीति बनाएपछि पौडेल पनि सिटौलाको कित्ता छाडेर थापासँग आइपुगेका हुन् ।दलको नेताका लागि गत पुसमा भएको निर्वाचनमा शर्मा र पौडेल थापाको पक्षमा उभिएका थिए । शेखर र गगनबीच दलकै निर्वाचनदेखि बढेको अविश्वास पनि यसबीचमा मत्थर पार्ने काम भएको पौडेलले बताए । राष्ट्रिय मुद्दाहरूमा परिवर्तनकारी र यथास्थितिवादबीच ध्रुवीकरण आवश्यक रहेको बताउँदै पौडेलले त्यसका लागि संस्थापनइतर पक्षलाई एक ठाउँमा गोलबन्द बनाउने काम भइरहेको बताए । पार्टीको आन्तरिक प्रतिपक्ष कमजोर बन्दा नेतृत्वका कमीकमजोरीलाई केलाउन नसकिने र एकाधिकार बढ्दै जाने भएकाले संस्थापनइतर पक्षलाई एक ठाउँमा जोड्न खोजिएको पौडेलले बताए ।आन्तरिक प्रतिपक्ष बलियो भएन भने सत्तालाई मात्रै केन्द्रमा राख्ने लोभी प्रवृत्तिमा सुधार सम्भव हुन्न, आफैंभित्र भएका कमजोरी औंल्याउन सक्नुपर्छ, बेवास्ता गरेर लक्ष्य हासिल गर्न सकिन्न, त्यसका लागि आन्तरिक रूपमा प्रतिपक्ष आवाज बलियो बनाउने, संगठित हुने, नेतृत्वलाई दबाब दिने काम हुनुपर्छ भनेर संस्थापनइतर पक्ष एक ठाउँमा उभिने वातावरण बनाउन खोजिएको हो, पौडेलले भने, हाम्राप्रति पार्टीमा अझै भरोसा कायम छ । हामी सच्चिँदा मात्रै हामीभित्रको विश्वास जगाउन सक्छौं । अहिलेको स्थितिमा भ्रष्टाचारविरुद्ध आक्रामक बन्दा मात्रै हामी सच्चिन सक्छौं ।पार्टीलाई विधिअनुसार नचलाउने, भ्रष्टाचारका मुद्दालाई सत्ता बार्गेनिङको टुल बनाउने, पार्टीका निर्णयहरूसमेत कार्यान्वयन नगर्ने, भ्रष्टाचारका फाइलहरू अघि बढे पनि त्यसलाई सामसुम पार्न सरकारलाई दबाब दिनेजस्ता नेतृत्वको गतिविधिलाई मुद्दा बनाएर इतर पक्षले पार्टी पंक्तिमा पुग्ने लक्ष्य बनाएको छ । पार्टीभित्र बेथिति पनि उस्तै छन् । ६ महिनाभित्र गठन गर्नुपर्ने विभाग महाधिवेशन सम्पन्न भएको २० महिना बितिसक्दा पूर्णता पाएका छैनन् । साउन १० मा सम्पन्न केन्द्रीय कार्यसमिति बैठकले विधानबमोजिमका ४८ र पछि थपिएका सहितका विभागलाई भदौ १५ भित्र पूर्णता दिइसक्ने निर्णय भएका थिए । तर, यसबीचमा प्रचार विभागले मात्रै पूर्णता पाएको र शनिबार मात्रै थप १५ वटा विभागमा प्रमुख तोक्ने काम भएको छ । नेविसंघ, तरुण दल र महिला संघमा विवाद छरपस्ट छन् । दलितलगायत अन्य भ्रातृ संस्थाको तदर्थ समिति बन्न सकेको छैन । हजारौं नेताकार्यकर्ता कामविहीन बनेका छन् । आम जनमतलाई प्रभावित बनाउने नक्कली भुटानी शरणार्थी र ललिता निवास जग्गा हिनामिना प्रकरणजस्ता काण्डमा पार्टी नेतृत्वको भूमिकामाथि पनि इतर पक्षले प्रश्न उठाउँदै आएको छ । सभापति दम्पतीको दबाबमा नक्कली भुटानी शरणार्थी प्रकरणको अनुसन्धान गर्ने प्रहरी अधिकारीहरूलाई सरुवा गरिएको विषयमा पनि पार्टीभित्र विवाद छ । नक्कली भुटानी शरणार्थी प्रकरणमा सीआईबीले दोस्रो चरणको अनुसन्धान अघि बढाउने तयारी गरिरहेकै बेला उपत्यका प्रहरी कार्यालयका एआईजी श्याम ज्ञवाली, काठमाडौं प्रहरी परिसरका प्रमुख एसएसपी दानबहादुर कार्की, उपत्यका अपराध अनुसन्धान कार्यालयका प्रमुख एसएसपी मनोज केसीको सरुवा भएको थियो । नक्कली भुटानी शरणार्थी प्रकरणमा राम्रो काम गरेका भनेर प्रशंसा बटुलेका ज्ञवाली र केसीलाई सरुवा गर्नुका पछि आरजुलाई जोगाउने मनसायबाट भएको नेताहरूको भनाइ छ । यस विषयलाई लिएर केन्द्रीय सदस्य केसीले संसद्मा समेत आवाज उठाएका थिए । ५ महिना र ७ महिना नपुग्दै अहिले प्रहरी अफिसरहरू जुन ढंगले परिवर्तन भएका छन्, त्यो केका लागि र किन ? कमसेकम न्यूनतम एक वर्षसम्म रहने त सामान्य नियम हो, केसीको भनाइ थियो, जुन ढंगले सरुवा गर्ने काम भएको छ । त्यसले आम रूपमा भ्रष्टाचारजन्य गतिविधि नियन्त्रण हुन्छ भन्ने विश्वास हराएको छ ।संसद्मा सरकारको ध्यानाकर्षण गरे पनि केसीले आफ्नै पार्टी नेतृत्वप्रति प्रश्न उठाएको विश्लेषण गरिएको छ । सहमहामन्त्री जीवन परियार नेतृत्वले केही गरेन भनेर चुप बस्दा पार्टीमा ठूलो क्षति हुने अवस्था सिर्जना भएको बताउँछन् । सरकारमा हाम्रो उपस्थिति नदेखिने, पार्टी नेतृत्वले केही नगर्ने हो भने हामी धेरै ठूलो अप्ठ्यारोमा पर्छौं, नेतृत्वले नगरे पनि भ्रष्टाचार, राष्ट्रियता, आर्थिकलगायत मुद्दामा केही गर्नुपर्छ भनेर छलफलमा जुटेका हौं, सहमहामन्त्री परियारले भने, हामी चुप लागेर बसिदिने हो भने पार्टी र मुलुकलाई ठूलो क्षति पुग्ने अवस्था देखिँदै छ । यसलाई बुझेरै राष्ट्रव्यापी अभियान थाल्नुपर्छ भन्ने कुराकानी भएका हुन् । ०७८ मंसिरमा सम्पन्न १४ औं महाधिवेशनमा महामन्त्रीमा निर्वाचित थापा र शर्माले पाएको मत कांग्रेस रूपान्तरणको पक्षमा थियो । तर, बीस महिनासम्म पार्टी रूपान्तरणको दिशामा अघि बढ्न नसक्दा सबैभन्दा बढी चुनौती उनीहरूले सामना गर्नुपरेको छ । नेतृत्वले हिजो जसरी चलेको थियो, आज पनि त्यसरी नै चल्छ भन्ने सोचमा रहेको पाइयो, यो प्रवृत्तिले युवाको राजनीतिक भविष्य नै जोखिममा पर्ने देखिँदै छ, त्यसैले हामीले देशभर अभियान सुरु गरेर १४ औं महाधिवेशनसम्म नयाँ ध्रुवीकरणमा पार्टीलाई लैजाने सोचमा छौं, कोइरालानिकट एक नेताले भने, भ्रष्टाचारमाथि निर्मम हुन नसक्ने र पार्टीलाई यसैगरी चलाउने हो भने कांग्रेसमा युवाको भविष्य देखिँदैन । संस्थापनइतर पक्षलाई एकजुट बनाउन नेताहरूले प्रयास गरिरहेकै बेलामा कोइराला र महामन्त्री थापाको सहमति लिएर एउटा समूहले भने भदौ २४ देखि दोस्रो चरणको रूपान्तरण अभियान घोषणा गरेको छ । केन्द्रीय सदस्य मधु आचार्य, गोविन्द पोखरेल, युवा नेताहरू गुरुराज घिमिरे, जगदीशनरसिंह केसी, भूपेन्द्रजंग शाही, देवराज चालिसे, रञ्जित कर्णलगायतका नेताहरूको समूहले रूपान्तरण अभियान लिएर १ सय ६५ निर्वाचन क्षेत्रमै पुग्ने जनाएको छ । यही समूहले यसअघि प्रदेशस्तरीय अभियान चलाएको थियो । जसलाई लिएर पार्टी सभापति देउवा असन्तुष्ट भएका थिए । साउन १० गतेको केन्द्रीय कार्यसमितिको निर्णयबाट भदौ १० देखि राष्ट्रव्यापी अभियान चलाउने निर्णय गरेको थियो । तर, अन्तिम समयमा आएर पार्टी सभापति देउवाले स्थगित गरेपछि आफूहरूले रूपान्तरण अभियान घोषणा गरेको युवा नेता शाहीले बताए । सबै जिल्ला र निर्वाचन क्षेत्रमा पुगेर विधि र प्रक्रियाअनुसार चल्न नसकेको पार्टीलाई कसरी बदल्ने, कसरी सही ट्र्याकमा ल्याउने भनेर तलैसम्म पुगेर अन्तरक्रिया गर्छौं, सभाहरू राख्छौं, शाहीले भने, अहिलेकै अवस्थामा पार्टीलाई राखिराख्ने हो भने आउँदो चुनौती सामना गर्न सकिने भनेर यो अभियान सुरु गर्न लागेका हौं, रूपान्तरणको पक्षमा हामी पार्टीलाई ध्रुवीकरण गराउन चाहन्छौं । तल्ला तहका कार्यकर्ताको भावना र मनोविज्ञान बुझ्न कोइराला र थापाले पनि जिल्ला दौडाहा सुरु गर्ने भएका छन् ।"
नयाँ नक्सासम्बन्धी पत्राचारबारे संसद्लाई जानकारी गराउन माग,"(काठमाडौं) नेपालले नयाँ चुच्चे नक्सा जारी गरेपछि अन्तर्राष्ट्रिय समुदायलाई पत्राचार नगरेको विषयमा संघीय संसद्का दुवै सदनमा प्रश्न उठेका छन् । चीनले सार्वजनिक गरेको नक्सामा नेपालको चुच्चे नक्सा नसमेटिएको भनेर आलोचना भइरहेका बेला नेपालले अन्तर्राष्ट्रिय समुदायलाई नयाँ नक्साबारे पत्राचार नै नगरेको सार्वजनिक भएपछि त्यसबारे जानकारी गराउन सांसदले माग गरेका हुन् ।लिपुलेक, लिम्पियाधुरा र कालापानीलाई समेटेर नयाँ नक्सा सार्वजनिक भएको चार वर्ष बितिसक्दासमेत त्यसबारेमा संयुक्त राष्ट्रसंघसहित अन्तर्राष्ट्रिय समुदायलाई तत्कालीन सरकारले पत्राचार नगरेको भन्ने परराष्ट्र मन्त्रालयको भनाइप्रति सांसदहरूले प्रश्न गरेका हुन् । नेपालको भूमि भारतले समेटेपछि ०७७ जेठ ७ मा नेपालले लिपुलेक, लिम्पियाधुरा र कालापानीलाई समेटेर चुच्चे नक्सा निकालेको थियो । त्यसलाई नेपालको संसद्ले जेठ ३१ मा सर्वसम्मतिले अनुमोदन गरेर संविधानको अंग बनाएको थियो । तर परराष्ट्र मन्त्रालयले नै उक्त नयाँ नक्साबारे अन्तर्राष्ट्रिय समुदायलाई जानकारी नगराइएको बताएको छ ।एमाले सांसद रघुजी पन्तले नेपालको नयाँ नक्सालाई मान्यता दिने विदेशी मुलुकलाई गरिएको पत्राचारबारे विस्तृत जानकारी दिन माग गरेका छन् । प्रतिनिधिसभा बैठकको शून्य समयमा बोल्दै पन्तले सरकार र परराष्ट्र मन्त्रालयले त्यसको जानकारी संसद्लाई गराउनुपर्ने बताएका हुन् । नेपालको नक्सा संसद्ले एकमतले जारी गर्यो, चीनले नक्सा प्रकाशित गर्दा हाम्रा चुच्चे नक्सा समेटिएको छैन, परराष्ट्रमन्त्री विगतको सरकारले पत्राचार नै गरेको छैन भनेर बस्नुभएको छ, उनले भने, वर्तमान सरकार र परराष्ट्र मन्त्रालयले चुच्चे नक्सालाई मान्यता दिलाउन कुनकुन देशलाई पत्राचार गरेको छ, त्यसको पनि जानकारी तत्काल दिन सरकारसँग माग गर्दछु ।परराष्ट्रमन्त्री एनपी साउदले आइतबार सिद्धिचरण नगरपालिकाको नवनिर्मित भवन उद्घाटनका लागि ओखलढुंगा पुगेको अवसरमा पत्रकारसँगको कुराकानीमा नयाँ नक्सा जारी भएपछि नेपालले अरू मुलुकलाई हालसम्म जानकारीस्वरूप पत्राचार नगरेको बताएका थिए । नक्सा जारी गरेपछि सो नक्सासहितको नोट अरू मुलुकलाई पठाएका छौं कि छैनौं भनेर खोज्न लगाएको थिएँ, हालसम्म पठाएको भन्ने देखिएको छैन, परराष्ट्रमन्त्री साउदको भनाइ थियो । केपी शर्मा ओली नेतृत्वको तत्कालीन सरकारका परराष्ट्रमन्त्री प्रदीपकुमार ज्ञवालीले काठमाडौंस्थित अन्तर्राष्ट्रिय समुदायका कूटनीतिज्ञहरूलाई बोलाएर नेपालको नयाँ नक्साबारे ब्रिफिङ गरेका थिए । विदेशस्थित नेपाली दूतावासहरूलाई पनि पत्राचार गरेर नेपालको नयाँ नक्सा प्रयोग गर्न मन्त्रालयले निर्देशन दिएको थियो तर नयाँ नक्साको सम्बन्धमा अन्तर्राष्ट्रिय मुलुकलाई पत्राचार भने नगरेको पाइएको हो ।पूर्वपरराष्ट्रमन्त्री ज्ञवालीले भने तत्कालीन सरकारले चुच्चे नक्सा जारी गरेपछि चीनसहित अन्तर्राष्ट्रिय समुदायलाई जानकारी गराएको दाबी गरेका छन् । उनको भनाइ छ, तत्कालीन सरकारले चीनसहित सबै कूटनीतिक समुदायलाई जानकारी गराएको थियो । अन्तर्राष्ट्रिय समुदायलाई पत्राचार नै गरेर जानकारी गराएका थियौं । त्यसमा समर्थन जुटाउने र बुझाउने काम सरकारको हो ।परराष्ट्रमन्त्री साउद र पूर्वपराष्ट्रमन्त्री ज्ञवालीको धारणा बाझिएपछि सांसदहरूले संसद्मा कुरा उठाएर त्यसबेला अन्तर्राष्ट्रिय समुदायलाई पत्राचार गरेको वा नगरेको स्पष्ट पार्न माग गरेका हुन् । संसद्को अन्तर्राष्ट्रिय सम्बन्ध तथा पर्यटन समितिमा सोमबार सांसदहरूबीच अन्तर्राष्ट्रिय समुदायलाई जानकारी गराएको वा नगराएको सम्बन्धमा अनौपचारिक चर्चा भएको थियो । समितिमा सांसदबीच छलफल भएपछि सबैभन्दा पहिला परराष्ट्रमन्त्री वा परराष्ट्र मन्त्रालयका अधिकारीलाई बोलाएर चुच्चे नक्सा आएपछि नेपालले पत्राचार गरेको वा नगरेको सम्बन्धमा सोध्ने र त्यसपछि मात्र मन्त्रालयलाई समितिले पत्राचार गर्ने वा नगर्नेबारे निर्णय लिने सहमति भएको छ, समिति सभापति राजकिशोर यादवले कान्तिपुरसँग भने । उनले आइतबार मन्त्रालयलाई पत्राचार गर्ने बताए पनि सोमबार भने पहिला मन्त्री वा मन्त्रालयका अधिकारीहरू बोलाएर पहिलो छलफल गर्ने र त्यसपछि पत्राचारको विषय सम्बन्धमा कुरा गर्ने उल्लेख गरेका हुन् ।एमालेका सचेतक महेश बर्तौलाले चीनले आफ्नो नयाँ नक्सा जारी गर्दा नेपालको पुरानै नक्सा राखेकाले सरकारले त्यसलाई सच्याउनका लागि चीन सरकारलाई तत्काल कूटनीतिक नोट पठाउनुपर्ने बताए । उनले संघीय संसद् भवन परिसरमा सोमबार सञ्चारकर्मीले राखेका जिज्ञासाको जवाफ दिने क्रममा चीन सरकारलाई नक्सा सच्याउन नेपाल सरकारले अविलम्ब पहल गर्नुपर्ने बताए । चीनले नेपालको नक्सा पनि समेट्दा पुरानै नक्सालाई मान्यता दिनु दुःखद् भएको उल्लेख गर्दै सचेतक बर्तौलाले त्यसलाई कूटनीतिक माध्यमबाट सच्याउनका लागि नेपाल सरकार लाग्नुपर्ने बताए ।यस्तै, राष्ट्रिय सभामा बोल्दै एमालेकै दिलकुमारी रावलले छिमेकी मुलुक भारत र चीनले नेपालको स्वाधीनतामाथि प्रश्न उठाएको बताएकी हुन् । उनले भनिन्, छिमेकीले उठाएका सवालमा सरकारको कूटनीतिक पहल कमजोर भएको हो कि ? हाम्रो स्वाधीनतामाथि प्रश्न उठेको छ, यसतर्फ सरकारको ध्यानाकर्षण गराउन चाहन्छु ।चीनले भदौ ११ मा आफ्नो नयाँ नक्सा सार्वजनिक गर्दा नेपालको पुरानै नक्सा समावेश गरेको थियो । भारतले नेपालको नयाँ नक्सालाई स्वीकार नगरिरहेको अवस्थामा चीनले पनि पुरानै नक्सा राखेपछि आलोचना भइरहेको छ । चीनको सरकारी मिडिया ग्लोबल टाइम्सका अनुसार उक्त नक्सा चीनको प्राकृतिक स्रोत मन्त्रालयले जारी गरेको थियो । सन् २०२३ को संस्करण भनिएको चिनियाँ नक्साको छिमेकमा रहेको नेपालको पुरानै नक्सा राखिएको हो । यो नक्सा चीन र विश्वका विभिन्न देशको राष्ट्रिय सीमा रेखांकन विधिका आधारमा तयार गरिएको हो, ग्लोबल टाइम्समा उल्लेख छ । ताइवानसमेतलाई समेटिएको चीनको नयाँ नक्सामा नेपालको पुरानै नक्सा राखेर ग्लोबल टाइम्सले आफ्नो एक्स (ट्वीटर) ह्यान्डलबाट सेयर गरेको थियो । भारत र चीनबीच सीमा विवाद चलिरहँदा दुवै मुलुकले दाबी गरिरहेका अक्साई चीन र अरुणाचलको भागलाई समेटेर चीनले नक्सा निकालेको हो । परराष्ट्र मन्त्रालयले भदौ १५ मा विज्ञप्ति जारी गर्दै नेपालको नक्सालाई छिमेकी र अन्तर्राष्ट्रिय समुदायले सम्मान गर्नुपर्ने उल्लेख गरेको छ । सन् २०२० मा नेपालको संसद्ले सर्वसम्मतिले स्वीकृत गरेको राजनीतिक र प्रशासनिक नक्सामा नेपाल दृढ र स्पष्ट छ, यो नक्सालाई हाम्रा छिमेकी रअन्तर्राष्ट्रिय समुदायले सम्मान गर्नुपर्छ भन्ने नेपाल सरकार स्पष्ट रूपमा विश्वास गर्छ, विज्ञप्तिमा उल्लेख थियो । जसमा चीन वा भारत कुनै पनि मुलुकको नाम लिइएको छैन । नेपालको चुच्चे नक्सालाई मान्यता नदिइरहेका भारत र चीनले नेपालको सीमा सम्बन्धमा विवादास्पद कुरा बाहिर ल्याएको पहिलो पटक भने होइन । सन् २०१५ मा भारतका प्रधानमन्त्री नरेन्द्र मोदीको चीन भ्रमणका दौरान भारत र चीनबीच भएको ४१ बुँदे सम्झौताको २८ औं बुँदामा भारत र चीन लिपुलेक नाकाबाट सीमा व्यापार बढोत्तरीका लागि कामकुरा गर्न मञ्जुर भएका छन् भन्ने उल्लेख थियो । त्यसबेला नेपालले दुवै मुलुकलाई प्रोटेस्ट नोट पठाएको थियो । जसको जवाफ दुवै देशले हालसम्म दिएका छैनन् ।"
अझै ४० कानुन बन्नै बाँकी,"काठमाडौं (कास) संविधान जारी भएको आठ वर्षमा ४० वटा कानुन बन्न बाँकी रहेको संसदीय समितिको अध्ययनले देखाएको छ । कानुन नबन्दा संविधान कार्यान्वयन हुन नसकेको अध्ययन टोलीले निष्कर्ष निकालेको छ । सरकारले संघीय निजामती कर्मचारी र शिक्षासम्बन्धी विधेयकसमेत ल्याउन सकेको छैन । निजामती कर्मचारी विधेयक ल्याउन माग गर्दै स्वतन्त्र कर्मचारी संगठनले चरणबद्ध आन्दोलन गर्दा पनि सरकारले विधेयक संसद्मा दर्ता गर्न सकेको छैन । अघिल्लो प्रतिनिधिसभाको राज्य व्यवस्था तथा सुशासन समितिले टुंग्याएर सदनमा पुर्याएको निजामती विधेयक पनि सरकारले फिर्ता लिएपछि अर्को विधेयक ल्याउन नसकेको हो । सरकारले संघीयता कार्यान्वयन गर्न कर्मचारीमैत्री निजामती विधेयक ल्याउन हामीले दबाब दिइरहेका छौं तर आन्दोलन दबाउन हामीलाई नियन्त्रणमा लिने गरेको छ, स्वतन्त्र कर्मचारी संगठनका अध्यक्ष पशुपति पोखरेलले भने । यी कर्मचारी संगठनले जस्तै संसदीय अध्ययन उपसमितिले पनि सरकारले संविधान कार्यान्वयन गर्न आवश्यक संघीय ४० वटा कानुन बनाउन ढिलाइ गरेको टोलीले निष्कर्ष निकालेको छ । प्रदेशले २४ र स्थानीयले ६ वटा कानुन बनाउन बाँकी रहेको टोलीले औंल्याएको छ । राष्ट्रिय सभाको विधायन व्यवस्था समितिले संविधानअनुसार बन्न बाँकी कानुनको अध्ययन गर्न अनिता देवकोटाको संयोजकत्वमा उपसमिति गठन गरेको थियो । उपसमितिमा भगवती न्यौपाने, भैरवसुन्दर श्रेष्ठ, राधेश्याम पासवान, सुरेशकुमार आले मगर सदस्य थिए । संविधान कार्यान्वयन गर्न आवश्यक कानुन संघ, प्रदेश र स्थानीय तहले समयमै बनाउन नसकेको अध्ययनको निष्कर्ष छ । उपसमितिको प्रतिवेदनमाथि सोमबार राष्ट्रिय सभामा छलफल भएको छ । छलफलपछि राष्ट्रिय सभाका अध्यक्ष गणेश तिमिल्सिनाले बन्न बाँकी कानुन छिटो पेस गर्न निर्देशन दिएका छन् । अध्यक्ष तिमल्सिनाले रुलिङमा भने, सुशासन कायम गर्न, संघीयताको कार्यान्वयन प्रभावकारी गर्न, कानुनी रिक्तता पूरा गर्न र संविधानको कार्यान्वयन गर्न आवश्यक कानुन तर्जुमा गरी संसद्मा पेस गर्न सरकारलाई निर्देशन गर्दछु । सरकारले सभाको यो निर्देशनलाई गम्भीरताका साथ पालना गर्ने नै छ । प्रधानमन्त्री पुष्पकमल दाहालले संसदीय समितिले अध्ययन गरेर कानुन निर्माण गर्न बाँकी रहेको विवरण दिएर सरकारलाई मार्गदर्शन गर्ने बताए । संविधान जारी भएको करिब ८ वर्ष व्यतीत भइसक्दा पनि कतिपय विषयमा संविधानबमोजिम कानुन बन्न नसकेको यथार्थ हाम्रासामु छ, उनले भने, यो प्रतिवेदनले कानुन निर्माणका लागि नेपाल सरकारलाई महत्त्वपूर्ण मार्गदर्शन गरेको मैले विश्वास लिएको छु । संविधान जारी भएपछि नयाँ र संशोधनसमेत गरेर १ सय ९१ वटा ऐन निर्माण भएको र संसद्मा १५ वटा विधेयक प्रक्रियामा रहेको उनले बताए । संविधान कार्यान्वयनसँग सम्बन्धित संघीय निजामती सेवा विधेयक, विद्यालय शिक्षासम्बन्धी विधेयकलगायतका महत्त्वपूर्ण विधेयक छिट्टै संसद्मा पेस गर्ने गरी सरकारले प्रक्रिया अगाडि बढाइरहेको उनको भनाइ छ । प्रतिवेदनमा संघले १ सय ५१, प्रदेशले २४ र स्थानीय तहले ६ वटा कानुन बनाउनुपर्ने थियो । संघको क्षेत्राधिकारमा रहेको ४० वटा कानुन जारी हुन बाँकी छन् । हरेक विषयपिच्छे नयाँनयाँ कानुन निर्माण गरी संख्या बढाउनेभन्दा पनि एकै प्रकृतिका कानुनहरू एकै संग्रहमा व्यवस्थित गरी स्मार्ट बनाउनुपर्ने देखिन्छ, संसदीय अध्ययनको निष्कर्ष छ । समितिले जग्गा प्राप्ति, अधिग्रहण र क्षतिपूर्तिसम्बन्धी कानुन, हरेक विश्वविद्यालयपिच्छे रहेका कानुन, चिकित्सा शिक्षा अध्ययनसँग सम्बन्धित निकायपिच्छेका कानुनहरू, जनस्वास्थ्यसँग सम्बन्धित कानुनलाई विषयगत आधारमा एकीकरण गरी विधागत रूपमा एउटै सशक्त कानुन बनाउन सुझाव दिएको छ । त्यसले कानुनको संख्या मात्र घटाउने मात्र नभई निकायपिच्छे हुने फरकपनालाई समेत कम गरी समान अवस्थाका लागि समानताको सिद्धान्तको व्यावहारिक प्रयोगमार्फत समानताको हकको प्रवर्द्धन गर्नमा समेत सहयोग पुर्याउने देखिन्छ, प्रतिवेदनमा छ ।"
मदर टेरेसाको मृत्यु,"सन् १९९७ मा आजकै दिन (सेप्टेम्बर ५) मा मदर टेरेसाको मृत्यु भएको थियो । टेरेसालाई भारतका गरिबहरूलाई गरेको अतीव सेवाका कारण संसारभर सम्मान गरिन्छ ।टेरेसाले महिला सेविकाहरूको ठूलो जमात बनाएकी थिइन् । उनले १९५० मा स्थापना गरेको संस्था मिसनरिज अफ च्यारिटी ले विभिन्न सेवागृह चलाएको थियो । मानव सेवामा सर्मपित भएका कारण उनले १९७९ को नोबेल शान्ति पुरस्कार समेत जितेका थिइन् । यद्यपि उनको संस्थाले सञ्चालन गरेका अस्पतालमा सफाइस्तर नभएको कतिपयको दाबी थियो । त्यसका साथै तानाशाहहरूले दिएको दान स्विकार गरेको भन्दै उनको आलोचना समेत हुने गरेको थियो ।टेरेसा १९१० अगस्ट २० मा मेसेडोनियामा जन्मिएकी थिइन् । १९ वर्षको उमेरमा समाज सेवामा होमिएकी उनी तत्काल भारत सरुवा भइन् । उनले दार्जिलिङको एक स्कुलमा समेत पढाएकी थिइन् । सन् १९४६ मा कोलकाता फर्केर उनले दुःखी, गरिबको सेवा गर्न थालिन् । त्यसको एक दशकपछि अस्पतालका साथै परित्यक्त बालबालिकाका लागि आश्रय गृह चलाएकी थिइन् ।"
बन्दीपुरबाट चितवन झरेको बाघजात्रा,"(चितवन)बाघ बनेर नाँच्दै बजारबजार डुल्नु सहज हुने कुरै भएन । तर पनि शरीर फुर्तिलो भए केही सहज हुन्छ । कारण, नाँच्दै डुल्दा श्वास फुल्दैन । नेवार समुदायको बाहुल्य रहेको तनहुँको पहाडी गाउँ बन्दीपुरमा बाघ आक्रमणबाट जोगिन बाघ जात्रा निकाल्ने चलन बस्यो । बन्दीपुरबाट बसाइँ सरेर नारायणगढ आएका नेवार समुदायले पनि बाघजात्रा निकाल्न बिर्सेनन् । चितवन देशमै सबैभन्दा बढी बाघ पाइने क्षेत्र हो । तर जात्रामा बाघ बनेर नाच्ने मान्छे भेट्टाउन भने यहाँ गाह्रो भयो । चितवनमा बाघले आक्रमण गरेर मान्छे तथा चौपाया घाइते बनाउने र ज्यानै लिने घटना बर्सेनि हुन्छन् । तर बन्दीपुरमा जात्रा निकालेर बाघबाट जोगिन खोजे जस्तो उपाय चितवनमा कस्ले लगाउने ? बन्दीपुरबाट आएकाहरूका घर बाक्लिँदै र परिवार फैलँदै गएपछि बल्ल यहाँ पनि सुरु भयो बाघजात्रा । बाघले भरिपूर्ण जिल्ला भनेर के गर्नु जात्रामा बाघ बनेर नाच्ने मान्छे भने उतै बन्दीपुरबाटै ल्याउनुपर्ने बाध्यता रह्यो । तर यो क्रम भंग भएको छ । यो वर्ष बाघ बनेर नाच्न यही नारायणगढकै एक युवा तयार भए । भरतपुर महानगरपालिका१ दियालोरोड नारायणी पथका ३६ वर्षीय राजु परियार बाघ बनेर नाँच्दै बजार डुल्ने भएपछि जात्रा आयोजकलाई ठूलो राहत भएको छ । नभए बाघ बन्ने मान्छे लिन उही बन्दीपुर नै पुग्नु पर्दथ्यो, जात्रा आयोजक संस्था लोकसंस्कृति संरक्षण तथा राष्ट्रिय लाखेनाच प्रतिष्ठानका अध्यक्ष निर्जनलाल श्रेष्ठले भने । राजु नारायणगढमै जन्मेहुर्के । तर उनले जान्ने भएदेखि बजारमा बाघ जात्रा निस्केको देखेका छन् । अहिले ठूलो १२१४ वर्षको भएपछि बाघ लखेट्न पछिपछि दौडने कुकुरको अभिनय पनि गर्दै कुद्न थाल्यौं । यो जात्रामा धेरै अगाडिदेखि रस बसेको हो, राजुले भने । तर बाघ नै बनेर जात्राको मुख्य आकर्षण भइएला भनेर उनले सोचेका थिएनन् । निर्जनलाल बाघ बन्नुपर्यो भन्दै जाँदा उनले झट्ट निधो दिन पनि सकेनन् ।बाघको मुखौटा र बाघको छाला जस्तो पोसाक लगाएर बाघ जस्तै चार हातखुट्टाले टेकेर, बाघकै चालमा बजार डुल्नुपर्दछ । घरी घरी नाच्ने, उफ्रने, आक्रमण गर्न आउने सिकारी र कुकुरलाई छल्ने, जाइ लाग्ने पनि गर्नुपर्छ । त्यसैले यो मिहिनेतको काम हो । उमेरले युवा, स्वस्थ र फुर्तिलो पनि हुनुपर्यो । कराते खेल्ने गरेका राजुले निर्जनलालबाट आएको प्रस्ताव स्वीकार गरेर भोलिपल्टै बाघ बन्न तयार रहेको निर्णय सुनाए । राजुको निर्णय सुनेलगत्तै आयोजकले उनलाई तालिममा खटाए । बन्दीपुर पुर्ख्यौली थलो भएका महेन्द्र श्रेष्ठले महिना दिन तालिम दिएर राजुलाई तयार गराएका हुन् । तालिम नै कष्ट भयो नि । तिघ्रा घुँडा, कम्मर सप्पै चलाउनुपर्दछ । यी सप्पै अंग दुखेर करकर हुन्छ, राजुले भने । तर सप्पै दुःख बिर्सेर सोमबार साँझ राजु बाघजात्राको यात्रामा निस्के । दुई घण्टा जस्तो बाघ बनेर उनले जात्राको मर्म र उल्लासलाई जोगाए । नेवारी बाजा ढोलक (ढल्की) तीनवटा र दुईवटा झ्याली (भुचे) बच्दा आउने झ्याइँझ्याइँको आवाजमा ताल मिलाउँदै नारायणगढको पोखरा बसपार्कबाट बाघ अघि लाग्यो । र, उसको पछि लागे राजारानीको रूप लिएका र मन्त्री बनेका मान्छेहरू । टोलीमा सिकारी छुट्ने कुरै भएन । सिकारीका पछाडि सिकार खेद्ने कुकरहरू पनि कुदे । बाघ मार्न जानु छ, केही दुर्घटना भए उपचार गर्न डाक्टर, नर्स पनि साथ लाग्ने नै भए । झकिझकाउ यस्तो झाँकीको पछिपछि अन्य सर्वसाधारण हाँस्दै रमाउँदै हिँडे । यस्तै जात्रा निकालेर बन्दीपुरमा परापूर्वकालदेखि हाम्रा पुर्खाले बाघबाट जोगिने उपाए लगाएका थिए, निर्जनलालले भने । बन्दीपुरमा बाघ आउँथ्यो कि चितुवा मेसो भएन । अहिले त्यो पहाडी इलाकामा बाघ बस्दैन । त्यो बेलामा पनि चितुवा नै आउँथ्यो कि ? बन्दीपुर बस्दासम्म निर्जनलालले शरीरमा पाटा भएको बाघ हैन, थोप्ला भएको चितुवा नै देखेका थिए । हाल ६६ वर्षका भएका निर्जनलाल विसं २०३२ सालदेखि नारायणगढमा बस्दै आएका छन् । बन्दीपुरकै जस्तो बाघजात्रा उनी आउँदा चितवनमा पनि निस्कन्थ्यो । सायद ०२२२४ सालदेखि नै नारायणगढमा बाघजात्रा निस्कन लागेको उनको भनाइ छ । पछिल्ला वर्षहरूमा सामाजिक संस्था राइनो क्लबले नारायणगढमा बाघ जात्रा निकाल्थ्यो । गत वर्षदेखि राइनो क्लब सहआयोजक रहेर प्रतिष्ठानले बाघजात्रा निकाल्न सुरु गरेको हो । मान्छेहरू आफ्नै पेसा व्यवसायमा व्यस्त हुँदा जात्रा पर्व कायम राख्न समय दिन नभ्याउने भए । नारायणगढमा ०६४ सालदेखि हामीले लाखे नाच प्रतियोगिता गर्दै आएका छौं । गतवर्ष सल्लाह भयो र बाघजात्रा पनि निकालौं न भन्ने भयो, निर्जनलालले भने । बन्दीपुरमा बाघजात्रा दुई दिन निस्कन्छ । जनैपूर्णिमाको भोलिपल्ट पर्ने गाईजात्राको चौथो र पाँचौं दिन बन्दीपुरमा बाघजात्रा निस्कने चलन रहेको उनले बताए । बन्दीपुरमा अघिल्लो दिन बाघ नचाउँदै बजार डुलाइने गरिन्छ । भोलिपल्ट बाघलाई राजारानी, मन्त्रीहरू (अभिनय गरेकाहरू) को रोहबरमा बजारमा मारेर बाघजात्राको अन्त्य गरिन्छ । दुवै दिन साँझपख जात्रा निस्कन्थ्यो । मध्यरातसम्म जात्रा चल्थ्यो, बन्दीपुरमा जन्मेर ०४६ सालपछि नारायणगढमा बस्दै आएका राजेन्द्र पियाले भने ।बाघजात्रा बन्दीपुरमा सुरु भएर त्यहीँबाट बसाइ सरेकाले नारायणगढमा पनि गर्दै आएको निर्जनलाल श्रेष्ठ बताउँछन् । गाईजात्रापछि आयोजना हुने बाघजात्रा बन्दीपुर र नारायणगढबाहेक अन्यत्र खासै नहुने उनको दाबी छ । बन्दीपुरमा दुई दिन भए पनि यहाँ बाघको मुखौटा, पोसाक र बाघ बन्ने मान्छे नै नपाइने र यी चिज पनि बन्दीपुरबाटै ल्याउनुपर्ने भएकाले सुरुदेखि नै दुई दिन बाघ जात्रा गर्न सकिएन, निर्जनलालले भने । बाघ मार्ने दिन गाईजात्रापछिको पाँचौं दिन पर्ने हुँदा त्यी दिन नारायणगढमा बाघजात्रा निस्कँदै आएको श्रेष्ठले बताए । पछिल्ला वर्षहरूमा बाघ नमारेर बेहोस बनाउन डार्ट गरी निकुञ्जलाई बुझाएको अभिनय गरी जात्रा समापन गर्ने गरेको उनले बताए । बाघ त जोगाउनुपर्दछ । बाघ मारे १५ वर्ष जेल हुन्छ । त्यसैले जात्रामा पनि बाघ नमारेर बेहोस बनाएर निकुञ्जमा बुझाउने अभिनय गर्दछौं, निर्जनलाल श्रेष्ठले भने । नेवार समुदायको बाहुल्य रहेको बन्दीपुरको बाघजात्राको मुख्य पक्ष बाघ बन्न दलित भनिने समुदायका राजु परियार अग्रसर भए । निर्जनलाल श्रेष्ठ यो जात्रा कुनै खास जातिको नभएको बताउँछन् । बन्दीपुरमा पनि नेवार मात्रै कहाँ थिए र ? मगर र दलित बस्ती पनि बाक्लै थियो । बाघले आएर सबैभन्दा पहिला बाख्रा, बोका तान्ने भनेको दलित समुदायको खोरबाट नै थियो, उनले भने । त्यसैले बन्दीपुरमा पनि सबै समुदाय जात्रामा सहभागी हुन्थे । बन्दीपुर बजारको पश्चिमतर्फ छ गुरुन्चे डाँडा । जंगलबाट त्यही डाँडा हुँदै बाघ गाउँ छिर्ने गर्दथ्यो । बाघजात्रामा बाघ नाचेको हेर्न रात परेपछि बाघ नै गुरुन्चे डाँडामा आउने गरेको बूढापाकाले बताउने गरेको निर्जनलाल श्रेष्ठले सुनाए । बाघले दुःख दिएपछि के गर्ने त भन्दा यसरी जात्रा देखाउँ भन्ने चलन बसेको हो । जात्रा गरेपछि बाघले दुःख दिँदैन भन्ने मान्यता बस्यो । यसले बाघलाई दुःख दिने हैन जोगाउने नै काम गर्यो, उनले भने । बाघजात्राले मान्छे र वन्यजीवको पुरानो सम्बन्ध उजागार गर्ने र एकअर्कामा कसरी मिलेर बस्न सकिन्छ भन्ने विधिका बारेमा विमर्श गर्न प्रेरित गर्ने श्रेष्ठको भनाइ छ । यो संरक्षणसँग जोडिएको संस्कृति हो । त्यसैले हामीले यसलाई निरन्तरता दिन खोजेको हो । चितवनमा बाघ पनि बढेका छन् । बाघका आक्रमण पनि बढेका छन् । यस्ता जात्राहरूले संरक्षण र आक्रमणका बारेमा विमर्श गर्ने वातावरण बनाउँछ, श्रेष्ठले भने ।चितवन निकुञ्ज र यस आसपासको क्षेत्रमा नेपालमै सबैभन्दा धेरै बाघ पाइन्छ । गत वर्ष सार्वजनिक नतिजाअनुसार देशभर ३५५ बाघ रहेकोमा चितवनमा सबैभन्दा धेरै १२८ बाघ छन् । बाघको आक्रमणको घटना पनि उल्लेख्य हुने गरेको छ । दुई वर्षअघि चितवन र यस आसपासमा बाघले आक्रमण गर्दा १४ जनाको मृत्यु भएको चितवन राष्ट्रिय निकुञ्जका सूचना अधिकारी रहेका सहायक संरक्षण अधिकृत गणेश तिवारीले जानकारी दिए ।"
वाग्मतीमा बजेट 'भाग माग्दै प्रतिपक्षी,"(मकवानपुर)वाग्मती प्रदेशका प्रतिपक्षी दलले चालु आर्थिक वर्ष २०८०८१ को बजेटमा आफ्ना योजना समेट्नुपर्ने माग राख्दै सरकारविरुद्ध संघर्ष गर्ने चेतावनी दिएका छन् । ५९ दिनपश्चात् सोमबार बस्न लागेको प्रदेशसभाको बैठक अगाडि कार्यव्यवस्था तथा परामर्श समितिको छलफलमा प्रतिपक्षी दलले बजेट पास गर्दा भएको सहमति पालना गर्नुपर्ने अन्यथा सदन चल्न नदिने चेतावनी दिएका थिए । प्रतिपक्षीको चेतावनीसँगै प्रदेशसभाको सोमबारको बैठक बस्न सकेन । विपक्षीले अवरोध गर्ने भएपछि सदनको आगामी बैठक भदौ २० सम्मका लागि स्थगित गरिएको छ । प्रमुख प्रतिपक्षी एमाले, राप्रपा र नेमकिपाले बजेट पास गर्दा सरकारले विपक्षीलाई दिएको बचन पूरा गर्नुपर्ने भन्दै सदन सञ्चालनमा अवरोध गर्ने चेतावनी दिएपछि संसद् बैठक स्थगित गरिएको हो । प्रदेशसभा सचिवालयले सूचना टाँस गरेर बैठक भदौ २० गते बुधबार १ बजेसम्मका लागि स्थगित गरेको छ । प्रदेशसभा बैठक सोमबार एकै दिन २ पटकसम्म सारिएको थियो । दिउँसो साढे १ बजेका लागि बोलाइएको बैठक बस्न नसकेपछि पुनः ४ बजेका लागि आह्वान गरिएको थियो । उक्त बैठकसमेत बस्न नसकेपछि सूचना टाँस गरेर स्थगित गरिएको हो ।विपक्षी दलले बजेट पास गर्दा नै निर्वाचन क्षेत्रअनुसार बजेट विनियोजन गर्नुपर्ने, प्रत्यक्ष र समानुपातिक सांसदलाई समेत बजेटको व्यवस्था गर्नुपर्नेलगायत माग राखेका थिए । उक्त समयमा सरकारले बजेट पारित गर्न एमाले र राप्रपासँग क्रमशः ४५ र २५ करोड रुपैयाँसम्मका योजना समावेश गर्ने सहमति गरेको प्रतिपक्षीको दाबी छ । बजेट पास भएको दुई महिना बित्दासमेत विपक्षीको योजना समेट्ने कार्यक्रम सरकारले घोषणा नगरेका कारण हालको अवस्था सिर्जना भएको प्रतिपक्षी दलको भनाइ छ । एमाले मुख्य सचेतक मधुसूदन पौडेलले सरकारले सदन सञ्चालन गर्ने वातावरण निर्माण गर्न जरुरी रहेको बताए । प्रतिपक्षी दलसँग सरकारले गरेको सम्झौता पालना नगरेका कारण हामीले असहमति राखेका हौं, पौडेलले भने । उनले दुई महिनासम्म पनि प्रतिपक्षीका मागका विषयमा सरकार मौन हुनु रहस्यमयी भएको बताए ।नेमकिपा वाग्मती प्रदेश संसदीय दलका नेता सुरेन्द्रराज गोसाईंले सरकारले राजनीतिक चरित्र देखाउन नसक्दा सदन बन्धक भएको बताए । प्रतिपक्षले दिएका सुझावसमेत सुन्न सक्ने अवस्था नहुनु सरकारको कमजोरी भएको छ, उनले भने । सदन सञ्चालन हुन नसक्नुमा सरकार नै गैरजिम्मेवार रहेको उनको आरोप छ । प्रदेश सरकारका प्रवक्ता एवम् आन्तरिक मामिला तथा कानुनमन्त्री गंगानारायण श्रेष्ठले एमालेले सरकारसँग बजेट पारित गर्दा आफ्ना योजना समावेश गर्ने सहमति गरेको र उक्त सहमति कार्यान्वयन नभएसम्म बैठक चल्न नदिने अडान राख्दा संसद् बैठक स्थगित भएको बताए । उनले सरकारले सदन सञ्चालन गर्न संवाद गरिरहेको बताए । प्रदेशको ठूलो दल कांग्रेसका प्रमुख सचेतक कुन्दनराज काफ्लेले प्रतिपक्षीका कारण सदन अवरुद्ध हुनु दुःखद् भएको टिप्पणी गरे । सरकार सत्तापक्षको हो । सदन प्रतिपक्षको । आफ्ना मागका विषय सदनमा राख्न छाडेर प्रतिपक्षी दल सदन अवरुद्ध गर्न तम्सिरहेको छ, उनले भने, प्रतिपक्ष सरकारलाई खबरदारी गर्न छाडेर बजेटमा भाग खोजिरहेको छ । एमालेले बजेट माग्दा हालको अवस्था सिर्जना भएको उनले बताए ।"
धरानमा डेंगी संक्रमण दर स्थिर,"सुनसरी (कास) धरानमा चार महिनादेखि फैलिएको डेंगी संक्रमण अझै कम हुने संकेत देखिएको छैन । गत असारदेखि संक्रमण दर ७० देखि ७२ प्रतिशत कायमै रहेको देखिएकाले जनस्वास्थ्यविद्हरूले अझै केही महिना संक्रमण जारी रहने बताएका छन् । संक्रमण दर स्थिर रहे पनि निःशुल्क स्वास्थ्य शिविरहरू, बीपी कोइराला स्वास्थ्य विज्ञान प्रतिष्ठानको आकस्मिक कक्ष र डेंगी अस्पतालमा उपचार गर्न जानेको संख्यामा भने केही कमी आएको छ । उपमहानगरपालिका, वडा समिति कार्यालय, विभिन्न टोल विकास समितिले सर्च एन्ड डिस्ट्रोय अभियानलाई तीव्रता दिएको बताए पनि प्रभावकारी नहुँदा डेंगी संक्रमण दरमा कमी नआएको हो । उपमहानगरको स्वास्थ्य महाशाखाले दैनिक संकलन गरेको संक्रमितको तथ्यांकले धरानमा डेंगी संक्रमणको दर स्थिर रहेको देखाउँछ । भदौ १ देखि ९ गतेसम्म डेंगी संक्रमितको संख्या दैनिक २ सय देखि २ सय ७० जना पाइएको थियो भने भदौ दोस्रो सातामा दैनिक सरदर १ सय ५० जना पोजिटिभ पाइएका छन् । पछिल्लो तीन दिनयता भने दैनिक सरदर एक सय जनालाई डेंगी संक्रमण हुने गरेको तथ्यांकले देखाएको छ । पछिल्लो समय कतिपयलाई दोहोर्याएर डेंगी संक्रमण भइरहेको छ । फाट्टफुट्ट मात्र डेंगी सार्ने लामखुट्टेका लार्भा मार्ने सर्च एन्ड डिस्ट्रोयको काम भइरहेको छ । भदौ १७ सम्म २० हजार ७ सय ६७ जनाको परीक्षण गरिएकामा १४ हजार ८ सय ५६ जनामा डेंगी संक्रमण देखिएको छ । यो संक्रमण दर ७२ प्रतिशत हो ।उपमहानगरका स्वास्थ्य महाशाखा प्रमुख उमेश मेहताका अनुसार पछिल्लो समयमा जेठ तेस्रो सातायता एक वृद्ध महिलासहित धरानमा १३ जनाको ज्यान डेंगीले लिइसकेको छ । ज्यान गुमाउनेमा धरानका २, ५, १०, १६, १७, का एकएक जना छन् भने धरान १८ र १५ का दुईदुई जना, धरान ११ मा चार जना छन् । मृत्यु हुनेमा ७ महिला र ६ पुरुष छन् । तीमध्ये तीन बालबालिका छन् । धरानका विभिन्न वडा समिति कार्यालय, उद्योग वाणिज्य संघ, धरान सभागृह, छाताचोकको पुरानो अस्पताललगायतमा निःशुल्क जाँच र औषधि वितरण भने भइरहेको छ । ज्वरो घटाउने सिटामोल, रक्तचाप बढाउन र पखाला नियन्त्रण गर्न जीवनजल, खाना रुचाउने भिटामिन वितरण गरिरहेको स्वास्थ्य महाशाखा प्रमुख मेहताले बताए । भदौरे झरी र गर्मी कायमै रहेकाले अझै केही साता धरानमा डेंगी संक्रमण जारी रहने भएकाले सचेततना र सतर्कता अपनाउनुपर्ने जनस्वास्थ्यविद्हरूले बताएका छन् ।"
बीपीको परीक्षा शाखामा तालाबन्दी,"सुनसरी (कास) सात वर्षदेखि बढुवा प्रक्रिया रोकिएको भन्दै शिक्षक कल्याण समाजले बीपी कोइराला स्वास्थ्य विज्ञान प्रतिष्ठानको परीक्षा शाखामा तालाबन्दी गरेको छ । यसबाट परीक्षा र पठनपाठन पनि प्रभावित भएको छ ।पूर्वनिर्धारित शैक्षिक क्यालेन्डर अनुसार आइतबार एमबीबीएस र बीएसी बीएमएलटीको परीक्षा हुनुपर्ने थियो । आन्दोलनको पाँच दिन बितिसक्दा पनि प्रतिष्ठानका पदाधिकारी, व्यवस्थापन, कार्यकारिणी समितिले माग सम्बोधन नगरेपछि थप दबाबका लागि तालाबन्दी गर्नुपर्ने अवस्था आएको समाजका अध्यक्ष डा सेराज अहमद खानले बताए । उनका अनुसार समाजले प्रतिष्ठानमा उपचारका लागि आउने बिरामीको उपचार सेवा प्रभावित नहुने गरी भदौ १३ देखि सबै शैक्षिक तथा परीक्षाका कार्यक्रम बहिष्कार गर्ने घोषणा गरेको थियो । त्यसअघि समाजले अल्टिमेटम पनि दिएका थियो । प्रतिष्ठानमा कार्यरत चिकित्सक शिक्षकहरूको बढुवा नहुँदा ७ वर्षदेखि जुन पदमा थिए अहिले पनि सोही पदमा रहेकाले वृत्ति विकास र थप अध्ययनका लागि बाटो रोकिएको समाजले जनाएको छ । अध्यक्ष खानका अनुसार सात वर्षमा एसिस्टेन्ट प्रोफेसरबाट काम सुरु गरेकाहरू अहिलेसम्ममा कम्तीमा एडिसनल प्रोफेसर भइसक्थे । एसआरहरू एसोसिएट प्रोफेसरको लाइनमा पुग्थे । बढुवा हुँदा सोहीअनुसारका तलबभत्ता सुविधा पनि थपिन्थ्यो, उनले भने, तर यहाँ त्यस्तो हुनै सकेन ।रोकिएको बढुवा प्रक्रिया सुरु नगर्दा प्रतिष्ठानबाट कतिपय चिकित्सक शिक्षकहरू राजीनामा दिएर अन्यत्र पलायन भएको समाजले जनाएको छ । प्रतिष्ठानका रजिस्ट्रार सूर्यप्रसाद संग्रौलाले कायममुकायम उपकुलपति प्राडा प्रह्लाद कार्कीलाई सम्बोधन गर्दै लोक सेवा आयोगको निर्देशन कार्यान्वयन गर्न आग्रह गरेका छन् । उनले कार्यकारिणी समिति, पदाधिकारीहरू र आन्दोलनरत चिकित्सक समाजबीचमा संवाद गरेर निकास दिनुपर्ने बताए । डिन कार्यालयले पनि अर्को सूचना जारी नभएसम्म प्रतिष्ठानको पूर्वनिर्धारित परीक्षा स्थगित भएको जनाएको छ । प्रतिष्ठानका कायममुकायम उपकुलपतिमा प्राडा कार्कीले चिकित्सक शिक्षकहरूको माग जायज छ भन्दै लोक सेवा आयोगले बढुवा प्रक्रियाबारे निर्देशन पहिलै दिएको बताए । बढुवा प्रक्रियाका लागि नयाँ नियमावली बनेको छैन । पुरानैको आधारमा गर्दा अवैधानिक हुन सक्ने भएकाले म आफैं पनि स्वास्थ्यमन्त्रीसँग भेट गर्दै छु, उनले भने, बुधबारसम्ममा धरान पुगेर पदाधिकारीहरू, कासका सदस्यहरूसँग छलफल गरेर उपाय निकाल्ने ध्याउन्नमा छु ।उनले बढुवा प्रक्रिया सुरु गर्न भनेर सिनेटको बैठक बलाउन १० दिनअघि नै स्वास्थ्यमन्त्रीलाई कामु उपकुलपतिको नाताले पत्र लेखेर दिएको सुनाए । पहिलै नियमावली बनाएको भए अहिले यस्तो समस्या आइनपर्ने उनको भनाइ छ । लोक सेवा आयोगको निर्देशनको अगाडि म एक्लैले निर्णय गर्न नसक्ने भएकाले सबैसँग सुझाव लिँदै छु, उनले भने । योसँगै १५ वर्षदेखि बीपी प्रतिष्ठानमा कार्यरत १२ सयभन्दा बढीको बढुवा नभएको भन्दै कर्मचारी पनि आन्दोलनको तयारीमा छन् । कर्मचारी कल्याण समाजका अध्यक्ष कविता ढकालका अनुसार बढुवा नपाएर अन्यायमा परेको जनाउँदै १० दिनको अल्टिमेटमसहित कामु उपकुलपति कार्कीलाई ज्ञापनपत्र बुझाइसकेको छ । बढुवाको विज्ञापन खुले पनि अन्तर्वार्ताको मिति हालसम्म नतोकिएकाले तत्काल प्रक्रिया थालिनुपर्ने समाजको माग छ ।"
छोटकरी,"हत्या मुद्दामा सांसद सिंह पक्राउराजविराज (कास) १६ वर्षअघिको हत्या मुद्दामा सप्तरीबाट निर्वाचित मधेश प्रदेशसभा सदस्य अनिरुद्रकुमार सिंह सोमबार पक्राउ परेका छन् । माओवादी नेता गोविन्द चौधरीको हत्या घटनामा ०६४ सालदेखि चलेको मुद्दामा सिंहसमेत आरोपी थिए । उनीमाथिको यो मुद्दा मुलतबीमा थियो । समय अभावका कारण सोमबार बयान हुन नसकेपछि सिंहलाई मंगलबार अदालत उपस्थित गराइने सप्तरीका एसपी नरेन्द्रकुमार कार्कीले एसपी कार्कीले बताए । विगतमा जसपामा रहेका सिंह गत प्रदेशसभा निर्वाचनमा सप्तरी४ (२) बाट स्वतन्त्र विजयी भएका थिए । २०६४ असार ९ मा तत्कालीन खोक्सर प्रवाहा गाविस१ का ३२ वर्षीय माओवादी नेता दीपु भनिने गोविन्द चौधरीको हत्या भएको थियो । लेखा अधिकृत कार्कीलाई भ्रष्टाचार मुद्दाकाठमाडौं (कास) सार्वजनिक पदको दुरुपयोग गरी गैरकानुनी सम्पत्ति आर्जन गरेको कसुरमा अख्तियार दुरुपयोग अनुसन्धान आयोगले जलस्रोत अनुसन्धान विकास केन्द्र पुल्चोकका लेखा अधिकृत तोरणबहादुर कार्कीविरुद्ध साढे ४ करोड रुपैयाँभन्दा बढी बिगो मागदाबीसहित मुद्दा दायर गरेको छ । अख्तियारले सोमबार ४ करोड ६७ लाख ३८ हजार ७ सय ८० रुपैयाँ बिगो, त्यति नै जरिवाना, कैद सजाय र भ्रष्टाचारबाट बढेबढाइएको सम्पत्ति जफतको मागदाबीसहित विशेष अदालतमा मुद्दा दायर गरेको हो । अख्तियारले सम्पत्ति जफत प्रयोजनका लागि कार्कीकी पत्नी उर्मिला थापा कार्कीलाई पनि प्रतिवादी बनाएको छ । अख्तियारले कार्कीको २०५३ जेठ १७ देखि २०७९ मंसिर २८ सम्मको सम्पत्ति अनुसन्धान गरेको थियो । अनुसन्धानका क्रममा उनको वैध आय १ करोड ८ लाख ४८ हजार ५ सय ९० मात्रै देखिएको छ ।"
स्वास्थ्य बिमा कार्यक्रम प्रभावकारी बनाऊ,"नागरिकको व्यक्तिगत स्वास्थ्योपचार खर्च कम गराएर सर्वसुलभ र गुणस्तरीय स्वास्थ्य सेवा दिन सरकारले स्वास्थ्य बिमा कार्यक्रम लागू गरेको साढे सात वर्ष भएको छ । यसबीचमा सरकारले यो कार्यक्रम विस्तार गरेर ७७ वटै जिल्ला र ७ सय ४९ पालिकामा पुर्याइसकेको छ । यसमा आबद्ध नागरिकको संख्या भने निराशाजनक छ । अर्कातिर आबद्ध भएकामध्ये नवीकरण नगर्नेको संख्या पनि उल्लेख्य छ । सामाजिक सुरक्षा अन्तर्गतको महत्त्वपूर्ण कार्यक्रम हुँदाहुँदै पनि स्वास्थ्य बिमा कार्यक्रम प्रभावकारी बन्न नसक्नुले यसमा व्यापक सुधारको खाँचो रहेको प्रस्ट्याउँछ । स्वास्थ्य बिमा बोर्डमार्फत सञ्चालन हुँदै आएको बिमा कार्यक्रम काठमाडौं र ललितपुर महानगरपालिका तथा तारकेश्वर र बूढानीलकण्ठ नगरपालिकाबाहेक सबै पालिकामा पुगिसक्दा कुल जनसंख्याको एकचौथाइ अर्थात् २४६१ प्रतिशत मात्र यसमा आबद्ध छन् । सरकारी, सामुदायिक, निजी र सहकारी गरी साढे चार सयभन्दा बढी अस्पतालले बिमा अन्तर्गतको स्वास्थ्य सेवा दिन्छन् । ती अस्पतालले सेवाग्राहीलाई १ हजार १ सय ३३ प्रकारका औषधि उपलब्ध गराउनुपर्छ । महालेखापरीक्षकको प्रतिवेदन अनुसार बिमितमध्ये ३० देखि ४० प्रतिशतले नवीकरण नै गर्दैनन् । सरकारले बिमा कार्यक्रमलाई प्रभावकारी बनाएर आकर्षण बढाउँदै लानुपर्नेमा यस्तो विकर्षण उदेकलाग्दो छ । बिमा कार्यक्रमको खर्च भने आम्दानीभन्दा डेढ सय प्रतिशत बढी छ । अहिलेसम्मको समग्र स्थितिले सरकार सेवा सुधारभन्दा बिमा कार्यक्रम लागू हुने जिल्लापालिकाको संख्या बढाउनमा मात्र केन्द्रित भएको देखाउँछ । बिमा कार्यक्रमका सम्बन्धमा बिमित, स्वास्थ्य संस्था र बोर्डका आआफ्नै गुनासा छन् । बिमितहरू गुणस्तरीय स्वास्थ्य सेवा, तोकिएका औषधिको उपलब्धता र उपचार प्रक्रिया सरल नभएको गुनासो गर्छन् । स्वास्थ्य संस्था पहुँचमा नहुँदा योगदान रकम (प्रिमियम) बुझाउनुको औचित्य नभएको भन्दै नवीकरण गर्नेहरू पनि छन् । अस्पतालहरू भने बिमितको औषधिउपचार खर्चबापतको भुक्तानी बोर्डले समय नदिएको गुनासो गर्छन् । यसबीचमा केही अस्पतालले बोर्डबाट भुक्तानी नपाएको भन्दै कार्यक्रम स्थगन पनि गरेका थिए । बोर्ड भने कर्मचारी अभावको समस्या देखाउँछ । हुन पनि बिमा कार्यक्रम लागू भएको यतिका समय बितिसक्दा बोर्डमा स्थायी कर्मचारी छैनन् । सरकारले काजमा पठाएका कर्मचारी कुन बेला फिर्ता बोलाइन्छन्, टुंगो हुँदैन । बोर्ड आफैं नेतृत्वविहीन छ । तत्कालीन बोर्ड अध्यक्ष डा सेनेन्द्रराज उप्रेतीले गत माघमा पदबाट राजीनामा दिएयता नयाँ अध्यक्ष नियुक्त गरिएको छैन । नेतृत्व चयन र कर्मचारी व्यवस्थापनमा यस्तो बेवास्ताले सरकार बिमा कार्यक्रमलाई प्रभावकारी बनाउन गम्भीर छैन भन्ने देखाउँछ । स्वास्थ्य सेवा बिमा नियमावली, २०७५ अनुसार पाँच जनासम्मको परिवारलाई एक एकाइ मानेर वार्षिक तीन हजार पाँच सय प्रिमियम तिर्दा उक्त परिवारले प्रतिवर्ष एक लाख रुपैयाँसम्मको निःशुल्क उपचार पाउँछ । थप प्रत्येक व्यक्तिका लागि वार्षिक सात सय प्रिमियम तिर्दा प्रतिसदस्य थप २० हजारका दरले प्रतिवर्ष अधिकतम दुई लाख रुपैयाँसम्मको उपचार खर्च सरकारले बेहोर्छ । थप तीन हजार पाँच सय प्रिमियम तिरे क्यान्सर, मुटु रोग, मिर्गौला रोग, हेड इन्जुरी, स्पाइनल इन्जुरी, सिकलसेल एनिमिया, पार्किन्सोनिजम र अल्जाइमरको उपचारमा थप एक लाख बराबरको सेवा पाइन्छ । यो कार्यक्रम सबैको पहुँचमा पुगोस् भनेर नियमावलीले विपन्न तथा गरिब परिवारका लागि बिमामा आबद्ध हुन चाहिने प्रिमियम नेपाल सरकार, प्रदेश वा स्थानीय तहले बेहोर्नुपर्ने व्यवस्था गरेको छ । विपन्न परिवारलाई कार्यक्रममा आबद्ध गराउन तीनै तहका सरकारले सक्रिय अग्रसरता लिएका छैनन्, जुन निन्दनीय छ । कतिपय सेवाप्रदायक अस्पतालले बिलमा किर्ते गरेर अस्वाभाविक दाबी गर्ने र भुक्तानीका लागि राजनीतिक दबाब दिने प्रवृत्तिसमेत देखिएको छ । अस्वाभाविक दाबीकै कारण बिमा बोर्डले कैयन् बिलको भुक्तानी रोकेका दृष्टान्त पनि छन् । स्वास्थ्यसेवाजस्तो संवेदनशील क्षेत्रमा पुनीत उद्देश्यका साथ सञ्चालित कार्यक्रमको रकम दुरुपयोग नहोस् भन्नेमा सबै सचेत हुन आवश्यक छ । कतिपय अस्पतालले आफूहरूप्रति गर्ने व्यवहार शिष्ट नभएको बिमितको गुनासो पनि सम्बोधन हुनुपर्छ । सम्बन्धित अस्पतालको सेवा प्रवाह सहज, सरल, सुविधायुक्त बन्न सक्यो भने कार्यक्रमप्रति आकर्षण बढ्न सक्छ । सरकारले बिमाका आधारमा सन् २०३० सम्ममा सबैका लागि स्वास्थ्य सेवा सुनिश्चित गर्ने लक्ष्य राखेको छ । संविधानले नै स्वास्थ्य सम्बन्धी हकलाई मौलिक हक अन्तर्गत राख्दै प्रत्येक नागरिकलाई राज्यबाट आधारभूत स्वास्थ्य सेवा निःशुल्क प्राप्त गर्ने तथा स्वास्थ्य सेवामा समान पहुँचको हक हुने भनेको छ । यो मैलिक हकको प्रत्याभूति आम नागरिकलाई गराउने उपयुक्त माध्यम स्वास्थ्य बिमा कार्यक्रम हो । बिमा कार्यक्रमले समेट्ने उपचारऔषधिको दायरा बढाएर, सेवाप्रदायक संस्था पहुँचयुक्त बनाएर र सेवाको गुणस्तरमा सुधार गरेर आम नागरिकको आकर्षण बढाउनुपर्छ । सर्वसाधारणलाई बिमा कार्यक्रमको महत्त्व र बिमाबापत सुविधा लिने प्रक्रियाबारे बुझाउने अभियान सञ्चालनसमेत जरुरी छ । बिमा कार्यक्रममा आबद्ध, नवीकरण र बिमाबापतको रकम भुक्तानी प्रक्रियालाई पनि छिटोछरितो बनाउनुपर्छ । सरोकारवाला सबै निकायको सक्रियता र समन्वयले स्वास्थ्य बिमा कार्यक्रम प्रभावकारी बन्छ, आकर्षण बढ्छ ।"
बालेनको अशोभनीय अभिव्यक्ति,"काठमाडौं महानगरपालिका प्रमुख बालेन्द्र शाहले शनिबार राति ९२१ मा आफ्नो फेसबुक पेजमा लेखेको स्ट्याटसमाथि समर्थन र विरोधका प्रतिक्रिया छ्याप्छ्याप्ती छ । उनको त्यो अभिव्यक्तिमा पक्ष र विपक्षमा हजारौं प्रतिक्रिया आएका छन् । मेयर बालेनका थुप्रै काम र अभिव्यक्ति सकारात्मक नै थिए । टुकुचा खोल्ने, सुकुम्बासी बस्ती हटाएर बागमती कोरिडरलाई पूर्णता दिने, फुटपाथ व्यवस्थित गर्ने, अन्डरग्राउन्ड पार्किङमा व्यापार गर्न नदिने, कपनको डुबान हटाउन धोबीखोला खोल्ने, निजी विद्यालयले दिने छात्रवृत्ति वितरणमा निष्पक्षता कायम गर्नेजस्ता उनको कामलाई राम्रो मान्नुपर्छ । साथै भारतीय चलचित्र आदि पुरुष र चुच्चे नक्साका विषयमा लिएको अडान पनि उनको राम्रो काममध्येका हुन् । यी सबै निर्णय समय सान्दर्भिक र स्वागतयोग्य नै थिए र छन् पनि । तर अहिले अन्तिम पटक उनले दिएको सिंहदरबारमा आगो लगाउने अभिव्यक्ति सभ्य समाजले पचाउन नसक्ने रहेको छ । गाडी रोकिएकै निहुँमा सिंहदरबारमा आगो लगाउने धम्की दिनु र सरकारलाई चोर भन्नु महानगरको मेयरले बोल्न र लेख्न मिल्ने विषय होइन । जुन शब्द र भाषालाई किमार्थ समर्थन गर्न सकिँदैन । मेरो विचारमा मेयर बालेनले प्रयोग गरेको शब्द र भाषा असभ्य, अशोभनीय र खेदजनक छ । यसले उनको बन्दै गरेको राम्रो छविलाई धुमिल्याएको छ । उनको बोली र विवेकको स्तरलाई गिराएको छ । मेयरले जे पायो त्यही बोल्दा रहेछन् भन्ने समाजमा नकारात्मक सन्देश प्रवाह भएको छ । यसले उनको बौद्धिकतामा प्रश्न उठाएको छ । उनी र उनीपछिका सन्ततिलाई बालेनले कस्तो सन्देश दिन खोजेका हुन् ? प्रश्न खडा भएको छ । समाजलाई उनले कस्तो भाषा र सस्कार दिन खोजेका हुन् ? के उनले नयाँ पुस्तालाई अराजक र उद्दण्ड बनाउन खोजेका हुन् ? आफूलाइ रिस उठ्यो कि सिंहदरबारमा आगो लाउने र सरकारलाई चोर भन्ने कस्ता मेयर ? बिदाको दिन इमरजेन्सी र तोकिएको कामबाहेक सरकारी गाडी चल्न नदिने नीति लागू गर्न खोज्नु गलत हो ? गाडी जाँच गर्ने कर्तव्यनिष्ठ प्रहरीलाई स्याबासी दिनुको बदला मानमर्दन गर्ने बालेन शैली किमार्थ उचित छैन । गाडीमा को चढेको छ ? कुन निकायको गाडी हो ? सोधपुछ नै नगरी ट्राफिक प्रहरीले कसरी पहिचान गर्न सक्छ ? मानौं कुनै अज्ञात स्रोतबाट मेयरको गाडीमा कुनै तस्करले ड्राइभरसँग मिलेर लागूऔषध वा सुन वा हतियार ओसारपासार गरेको सूचना प्रहरीलाई प्राप्त भएमा जाँच गर्ने कि नगर्ने ? प्रहरीको जाँच गर्ने कर्तव्य होहोइन ? के मेयरले महानगरको सबै गाडी र ड्राइभरको चरित्रको ग्यारेन्टी लिन सक्नुहुन्छ ? गाडी र ड्राइभरले गाडीको दुरूपयोग नगर्ने आधारमा तपाईंसँग छ ? तपाईंको श्रीमती सवार भइन् भन्दैमा प्रहरीले जाँच नै गर्न नपाउने ? सोधपुछ नै गर्न नपाउने कुन कानुनमा छ ? खर्च मितव्ययिताको कुरा गर्नेले बिदाको दिन सरकारी गाडी चलाउन नपाउने नीतिलाई समर्थन गर्नुपर्ने होइन र ? तपाईंको अभिव्यक्ति अनुचित र अशोभनीय छ । यसलाई तुरुन्त फिर्ता लिएर नगरवासीसँग माफी माग्नुस् । आफूले हिजो दिएको अभिव्यक्ति सच्याएर माफी माग्दै नयाँ स्ट्याटस लेखे मात्रै तपाईंप्रतिको सहानुभूति कायम रहन्छ । अन्यथा तपाईंलाई अवश्य घाटा पुर्याउँछ । गोपाल देवकोटा, गोकर्णेश्वर८, जोरपाटी"
प्रधानमन्त्रीको फुर्सदिलो चीन भ्रमण,"गत १५ गते कान्तिपुरमा प्रकाशित एजेन्डा पठाउन तम्सिने, कार्यान्वयनमा पन्छिने शीर्षकको समाचारमाथि टिप्पणी आवश्यक ठानेको छु । किनकि प्रधानमन्त्रीले अमेरिकाको भ्रमण गरिसकेपछि फुर्सदमा चीनको भ्रमण तय गरेका छन् । भ्रमणमा मन्त्रालय नै पिच्छेसँग सम्बन्धित २५ एजेन्डा पेस गर्ने तयारी छ । यी एजेन्डामध्ये धेरैजसो विगतमै सहमति तथा सम्झौता भइसकेको काम पनि परेका छन् । कतिपय एजेन्डा त धेरै बजेट नलाग्ने सरकार आफैं गर्न सक्ने खालका छन् । उदाहरणका लागि हुम्लाको सिमकोटहिल्सा सडक र ताक्लाकोट जोड्ने सडकको ट्र्याक खोल्ने काम नसक्दै सो सडक जोड्ने योजना माग गर्ने भनिएको छ । ट्र्याक नै नखोली कसरी सडक जोड्ने सहयोग माग गर्न मिल्छ ? त्यस्तै रसुवागढीकेरुङ प्रसारण लाइनलाई दुई वर्षभित्रै सक्ने गरी आजभन्दा पााच वर्षपहिले थालनी गरिएको थियो । सम्भाव्यता अध्ययनबाट अगाडि बढ्न नसकेको योजनालाई अहिले एजेन्डा बनाउनु उपयुक्त हुँदैन । नेपालचीन प्रसारण लाइनलाई देशले अध्ययनमै पााच वर्ष लगाएपछि हालसम्म वातावरणीय प्रभाव मूल्यांकन अध्ययन र मोडालिटीकै काम सकिएको छैन । एकातिर जतिसुकै खप्की खान परे पनि भारतमै त्वम् शरणम् गर्ने चलन छ । अर्कोतर्फ भारतबाट भन्दा पनि यतैबाट भ्रमणका लागि बोलाउन माग गर्ने गरिन्छ । निर्वाचित भएपछि भ्रमणको सुरुआत पनि भारतबाटै गर्न मरिहत्ते गर्ने परिपाटी नेपाली र भारतीय सरकारले नबुझेका होइनन् । वास्तवमा तीतो सत्य बताउने हो भने प्रधानमन्त्रीले चीनबाट पहिल्यै निम्तो नपाएका त होइनन् । तर दक्षिणलाई भक्तिभाव देखाउनु थियो । त्यसैले २०४५, २०७२ साल र बेलाबखतको नाकाबन्दी बिर्सेर उतै भक्तिभाव देखाउने गरिएको हो । प्रधानमन्त्री दाहाल नेपाली नागरिकले पाएको सास्ती चटक्कै बिर्सेर चीन छाडेर पहिले भारत गए । अहिले पनि न्युयोर्कको गएर स्वदेश फर्कने बेला चीनतिर घुम्न गएको महसुस हुने गरेको छ । यसो गर्दा भारतलाई पनि नरिसाउनु है म त यसो बाटो परेकाले र बोलाएकै हुनाले मात्र चीन गएको हो भन्ने देखाउनु उपयुक्त समय मिलेको छ । त्यसैले प्रधानमन्त्री दाहाल चीन भ्रमणमा पनि आवश्यक भएनभएका गरी ४०५० जनाको जम्बो टोलीसहित चाहिनेनचाहिने २५ एजेन्डासहित जाँदै छन् । बोलाएको बेला नजाने हाम्रा प्रधानमन्त्रीको भ्रमण टोलीमा १० देखि १५ जना मात्र रहनुपर्छ । चीन नेपाल रेल, इन्धन (पेट्रोल, डिजेल, मट्टीतेल र ग्यास) को पाइपलाइनबाट आपूर्ति, धुलिखेलतातोपानी सडक स्तरोन्नति, रसुवागढीजिलोङ प्रसारण लाइन निर्माण, किमाथांकाचीन प्रसारण लाइन, चिया निर्यातमा वृद्धि, एकीकृत जाँच चौकी (मुस्ताङको कोरला, हुम्लाको यारी र संखुवासभाको किमाथांका), गोरखा, दार्चुला, बझाङमा नाका थप, पोखरा अन्तर्राष्ट्रिय विमानस्थल सञ्चालन सहयोग, डाटा सेन्टर स्थापना र साइबर सुरक्षा प्रस्तावजस्ता १० वटा मात्र खास एजेन्डा लिएर जान उपयुक्त देखिन्छ । गंगाराज अर्याल, पाणिनि८, पाली, अर्घाखााची"
विकासको प्राथमिकता केलाई ?,"हामी नेपालीलाई प्राथमिकता निर्धारण गर्न कसले सुझाइदिने होला । शिक्षास्वास्थ्य ओझेलमै छ । बरु नेता केपी ओलीको टावरदेखि निर्माण सकिनु दुई वर्षअघि नै (धरहरा) उद्घाटन गर्नेसम्मको गतिविधि कायम छ । केन्द्रदेखि स्थानीय तह, मेलम्ची खानेपानी विकासको पूर्वाधार एवं शिक्षा लगायतका विषयलाई जसरी चल्छ चल्छ भन्ने मानसिकताबाट काम भइरहेको छ । कुनै योजना वा कार्यक्रमलाई प्राथमिकता नदिई त्यही दोहोर्याइरहेको देखिन्छ । सबै क्षेत्रले आआफ्नो प्राथमिकता निर्क्योल गरी अघि बढ्ने हो भने मुलुक विकासमा छिट्टै माथि उठ्न सक्छ । काठमाडौं महानगरपालिकाले आकाशे पुल उपयोग नहुनाको कारण खोजी बिजुली उठन (लिफ्ट) राख्ने सोच राम्रो हो । विद्युत् पर्याप्त मात्रामा उत्पादन गर्न लागेको मुलुकको राजधानी सहरमा त्यस्ता १०२० वटा लिफ्ट हुनु राम्रै हो । जनताबाट बर्सेनि उठेको कर खर्च गर्न नसकेको महानगरले मुलुकको विद्युत् खपत प्रवर्द्धन गर्ने यस्ता काममा उत्साह देखाउनु पनि राम्रै हो । तर, हाम्रा बाटाघाटाफुटपाथहरूको दुर्दशा देख्दा भने रुन मन लाग्छ । प्राथमिकताका कुरा यस्तैमा उठ्छन् । कलंकीनयाँ बसपार्कगोंगबुमहाराजगन्ज चक्रपथको हालत हेरौं । राजधानीमा जतासुकै सडकको अवस्था नाजुक देखिन्छ । यस्ता मामुली विषयमा पनि नेपालीले अझै कति दशक कुर्नुपर्ने हो ? सडक विभागले सडक छेउका खाडलसमेत वर्षौंसम्म पुर्दैन । मेरो ठाउँ अब महाराजगन्जको चौबाटोको कुरा गरौं । जतिबेला पनि सयौं मान्छेगाडी ओहोरदोहोर गर्ने प्रमुख बाटोको पेटीफुटपाथ र वरिपरि हेर्नुहोस् । वर्षौंअघि खानेपानीको पाइप बिछ्याउँदा भत्काइएको फुटपाथ वरिपरि टायल अस्तव्यस्त फालिएका छन् । यत्रतत्र खाडलैखाडल छन् । यी फुटपाथसडक मर्मतको जिम्मेवारी कसको हो ? वडाअध्यक्षसदस्यहरूको काम के हो ? वडावडामा दिइने बजेट कहाँ जान्छ ? के वडाको जिम्मेवारी कसैको होइन ? त्यसो भए वडाको चुनाव केका लागि भएको हो ? भ्रष्टाचार बढाउन मात्र जनप्रतिनिधि बनेको हो र ? सहर सरसफाइले पहिलो प्राथमिकता पाउनुपर्ने होइन र ? रामप्रसाद शर्मा, महाराजगन्ज, काठमाडौं"
विकास मोडलको रूपान्तरण,"रूपान्तरणका लागि अब के गर्ने ?विकासको मोडल र परिपाटी रूपान्तरण गर्न राष्ट्रिय योजना आयोगलाई निम्नलिखित सुझाव दिन सकिन्छ ।पहिलो, आर्थिक वर्षको दोस्रो त्रैमासिकबाटै विकास आयोजना र कार्यक्रम छनोट प्रक्रिया सुरु गर्नुपर्छ, आगामी आर्थिक वर्षका लागि । आयोजना र कार्यक्रम छनोटका आधार तथा मापदण्ड योजना आयोगले तयार गर्नुपर्छ, जुन आवधिक र दीर्घकालीन योजनाका सोच, लक्ष्य र रणनीतिसँग आबद्ध हुनुपर्छ । चालु खर्चतर्फ भने तेस्रो त्रैमासिकतिर खर्चको मापदण्ड र सिलिङसहित अर्थ मन्त्रालयले निर्धारण गरी प्रक्रिया सुरु गर्दा पुग्छ ।दोस्रो, विषयगत मन्त्रालयले सम्बद्ध पक्ष, राजनीतिक क्षेत्र, निजी क्षेत्र, नागरिक समाज, आवश्यकता अनुसार विकास साझेदारसँग समेत छलफल गरी आयोजना तथा कार्यक्रमको सूची र सोका लागि बजेट प्रक्षेपण गर्नुपर्छ । बहुवर्षीय आयोजनाको हकमा पूर्वनिर्धारित खर्च छुट्याउनु आवश्यक हुन्छ ।तेस्रो, राष्ट्रिय प्राथमिकताप्राप्त आयोजना, राष्ट्रिय गौरवका आयोजना, बहुवर्षीय सबै आयोजना योजना आयोगबाट स्वीकृत भएको हुनुपर्छ र सोही बमोजिम बजेट प्रस्ताव गर्नुपर्छ । सालबसाली आयोजना कार्यक्रमको हकमा विषयगत मन्त्रालयले पुसभित्र राष्ट्रिय योजना आयोगमा पठाउने र आयोगले माघमा छलफल टुंग्याई आयोजना तथा कार्यक्रमको एकीकृत सूची र बजेट प्रस्ताव अर्थ मन्त्रालयमा पठाउने व्यवस्था गर्नुपर्छ । चौथो, अर्थ मन्त्रालयले फागुनमा योजना आयोगबाट प्राप्त आयोजना तथा कार्यक्रमको सूची, पुँजीगत खर्च र चालुतर्फको खर्च विवरणका आधारमा मन्त्रालयगत कार्यक्रम तथा बजेट प्रक्षेपण गरी प्ररम्भिक बजेटको खाका तयार गर्नुपर्छ ।पाँचौं, राजनीतिक नेतृत्वलाई बजेट र कार्यक्रमप्रति चासो र सरोकार रहनु स्वाभाविक हुन्छ तर यस्तो चासो औपचारिक र संस्थागत माध्यमबाट व्यक्त हुनुपर्छ न कि व्यक्तिगत रुचिबाट । त्यसैले अर्थ मन्त्रालयबाट तयार पारिएको प्रारम्भिक बजेट खाकालाई जनप्रतिनिधिमूलक संस्था संसद्मा छलफलका लागि (प्रिबजेट छलफल) चैतमा लैजानुपर्छ । प्रदेशले पनि सोही पद्घतिलाई अवलम्बन गर्न सक्छ ।छैटौं, संसद्मा प्रिबजेट छलफल अन्तर्गत बजेटको प्रारम्भिक खाकाउपर छलफल गर्ने, सांसदहरूले सुझाव दिने र ती सुझावलाई समेटेर बजेट खाकामा आवश्यक परिमार्जन गर्ने हुनुपर्छ । सांसदहरूले मन्त्रालयमा गएर बजेट माग गर्नुपर्ने परम्पराको अन्त्य गर्नुपर्छ ।सातौं, माथि उल्लिखितबाहेक कुनै पनि झ्यालबाट बजेट र कार्यक्रमको स्लिप अर्थ मन्त्रालयले प्राप्त गर्न हुन्न । मन्त्रालयगत प्रस्ताव र सोका आधारमा तयार भएको योजना आयोगको सूची, प्रिबजेट छलफलबाट आएका सुझाव, देशको समग्र आर्थिक अवस्था, राष्ट्रिय प्राथमिकता, प्रस्तावित कार्यक्रमको औचित्य विश्लेषण गरी बजेटलाई अन्तिम रूप दिनुपर्छ ।वार्षिक कार्यक्रम तथा बजेटका लागि अवलम्बन गरिने उपर्युक्त प्रणालीले वित्तीय अनुशासन कायम गर्नÙ प्राथमिकताप्राप्त क्षेत्रमा खर्च केन्द्रित गर्नÙ विकासमा भौगोलिक, प्रादेशिक र विषय क्षेत्रगत सन्तुलन कायम गर्न मद्दत पुग्छ । अख्तियार दुरुपयोग अनुसन्धान आयोग र महालेखा परीक्षकका पछिल्ला प्रतिवेदनहरूमा वित्तीय अनुशासन र आर्थिक प्रणालीबारे पर्याप्त सुझाव छन् । तर तिनको कार्यान्वयन हुन सकेको छैन । यतिखेर हामी सोह्रौं पञ्चवर्षीय योजना तर्जुमाका क्रममा छौं तर यस आवधिक योजनाबारे कसैलाई त्यति चासो छैन जति धेरै सरोकार बजेट तर्जुमाका समयमा हुन्छ । आवधिक योजनाले नै वार्षिक कार्यक्रमलाई दिशानिर्देश गर्ने हो । त्यसैले विकासका प्राथमिकता त वार्षिक बजेटमा होइन, आवधिक योजनामा झल्कनुपर्छ ।विकास मोडलको रूपान्तरण भनेकै आवधिक योजनामा देशको आवश्यकता, जनअपेक्षा, सन्तुलित विकास, पुँजी निर्माण र सहभागितामूलक पद्धतिको अनुसरण हो । विकासका लागि स्रोतको सही उपयोग, पूर्वाधार, मानवीय र आर्थिक समृद्धिको त्रिपक्षीय सन्तुलन नै अबको मोडालिटी हुन सक्छ । संघीय संरचनामा तीन तहकै भूमिका, उदारवादी अर्थतन्त्र र समाजवादउन्मुख सोचको सम्मिश्रण पनि अबको रूपान्तरण हो । तर मोडलको रूपान्तरण मात्र पर्याप्त हुँदैन, वार्षिक रूपमा सञ्चालन गरिने आयोजना तथा कार्यक्रमसहितको बजेट तर्जुमा गर्दा माथि उल्लिखित सुझावको कार्यान्वयन अनि बजेट कार्यान्वयनको उपयुक्त कार्ययोजनासहितको मोडालिटी पनि त्यत्तिकै जरुरी हुन्छ ।अधिकारी शिक्षा विज्ञान तथा प्रविधि मन्त्रालयका सचिव हुन् ।"
भारतमा जी२० शिखर सम्मेलन हुनुको अर्थ,"स्वतन्त्र भारतको इतिहासमा एउटा महत्त्वपूर्ण एवं ऐतिहासिक अध्याय जी२० राष्ट्रहरूको शिखर सम्मेलन (८१० सेप्टेम्बर २०२३) ले थप्ने भएको छ । भारतको अध्यक्षतामा रहेको ग्रुप अफ २० शिखर सम्मेलनका निम्ति राजधानी दिल्लीमा भव्य तयारी गरिँदै छ । तीस वर्षअघि सन् १९८३ मा भारतले गुटनिरपेक्ष राष्ट्रहरूको सातौं शिखर सम्मेलन आयोजना गरेको थियो । त्यस सम्मेलनका लागि विश्वभरिका एक सयभन्दा बढी राष्ट्राध्यक्षहरू दिल्ली आएका थिए । दिल्लीको विज्ञान भवनमा आयोजित यस शिखर सम्मेलनमा नेपालका राजा वीरेन्द्र, भोटाङका राजा जिग्मी सिंगे वाङ्चुक, पाकिस्तानका सैनिक शासनाध्यक्ष जियाउल हक, बंगलादेशका जनरल इरसाद, श्रीलंकाका राष्ट्रपति जयवर्द्धने, क्युबाका राष्ट्रपति फिडेल क्यास्ट्रो, फिलिस्तिनी नेता यासेर अराफात, मलेसियाका प्रधानमन्त्री महाथिर अनि केन्याका राष्ट्रपति अराप मोयसहित अनेकन् सुप्रसिद्ध नेताहरूको जमघट अति नै रोचक एवं अविस्मरणीय ढंगमा भएको थियो । विज्ञान भवनअघिको परिसरमा भारतकी प्रधानमन्त्री इन्दिरा गान्धी र अमेरिकालाई हल्लाउने क्युबाका नेता फिडेल क्यास्ट्रोको भावपूर्ण आलिंगनले विश्वका प्रायः सबै प्रमुख अखबारहरूमा प्रथम पृष्ठ ओगटेको थियो । गुटनिरपेक्ष आन्दोलन (ननएलाइन्ड मुभमेन्ट) मा भारतको भूमिका अग्रिम पंक्तिमा रहिआएको छ । सन् १९६१ मा भारतका प्रधानमन्त्री नेहरू, युगोस्लाभियाका नेता टिटो, इन्डोनेसियाका नेता सुकार्नो र इजिप्टका राष्ट्रपति नासेरले सर्बियाको बेलग्रेडमा सुरु गरेको यस आन्दोलनले चारपाँच वटा अति नै घतलाग्दा उपलब्धिहरू अघि ल्यायो । प्रथमतः, विभिन्न राष्ट्रलाई उपनिवेशवाद (कोलोनियालिजम) बाट शीघ्र मुक्ति पाउनमा सहायता पुर्यायो । दोस्रो, तेस्रो विश्व (थर्ड वर्ल्ड) का राष्ट्रहरूलाई अमेरिकी झुन्ड र सोभियत ब्लकबीच रहेको भयानक शीतयुद्ध (कोल्ड वार) बाट अलग्गै राख्ने प्रयास गर्यो । यसरी दुई गुटको लुछाचुँडीबाट टाढा राख्नलाई नै सदस्यराष्ट्रहरूले आफूहरूलाई गुटनिरपेक्षको दर्जा दिए । तेस्रो, विकसित राष्ट्रहरूले विकासशील एवं अविकसित राष्ट्रहरूलाई व्यापारवाणिज्य, विकास कोष, ऋण, प्रौद्योगिकी हस्तान्तरण (टेक्नोलजी ट्रान्सफर), पुँजी निवेश (इन्भेस्टमेन्ट) आदि क्षेत्रमा शोषण गर्दै आएको इतिहासलाई अघि मात्रै नराखेर अब कसरी यसविरुद्ध लड्ने र विश्व अर्थव्यवस्था र समाजमा समता ल्याउने भन्ने लडाइँ लड्न थाले । चौथो, गुटनिरपेक्ष आन्दोलनमार्फत नै सम्पूर्ण दक्षिण (साउथ) का विकासशील र अविकसित राष्ट्रहरूको एउटा साझा मञ्च निर्माण गरेर उत्तर (नर्थ) तिरका विकसित राष्ट्रहरूबाट अधिकार, विकास, टेक्नोलजी आदि पाउनलाई चर्चापरिचर्चा छेड्न थाले । यो नर्थसाउथ बातचित (डायलग) कहलाइन थालियो । यस बातचितलाई ठोस रूप दिन नै दुवै गोलार्द्ध (हेमिस्फियर) का राष्ट्रहरूले प्रथम पटक क्यानडाका भूतपूर्व प्रधानमन्त्री लेस्टर पियर्सनको अध्यक्षतामा एउटा वैश्विक आयोग (ग्लोबल कमिसन) गठन गरे । सन् १९६८ मा गठित यो आयोगले उत्तरतिरका धनाढ्य राष्ट्रहरूले अबउप्रान्त दक्षिणतिरका गरिब राष्ट्रहरूलाई केकसरी कहाँ र किन विभिन्न प्रकारका सहायता सामग्री जुटाउनुपर्ने हो भन्नेमा विश्वव्यापी सिफारिस जारी गरे । सन् १९६९ मा न्यु स्ट्राटेजी अफ ग्लोबल डेभलपमेन्ट अर्थात् विश्व विकासका निम्ति नयाँ रणनीति भन्ने रिपोर्ट यस आयोगले विश्व समुदायअघि प्रस्तुत गरेपछि निकै सनसनी फैलियो । विकसित राष्ट्रहरू यस्ता दायित्वबाट कसरी बच्ने र उम्कने भन्नेतिर लागे । यसैबीच दक्षिणतिरका विकासशील राष्ट्रहरूले ग्रुप अफ सेभेन्टी सेभेन (जी ७७ ) र संयुक्त राष्ट्रसंघभित्रै व्यापार र विकासका लागि एउटा शक्तिशाली संस्था अंगट्याड (यूनसीटीएडी) बनाए । नभन्दै सन् १९७४ मा संयुक्त राष्ट्रसंघको महासभा (जनरल एसेम्बली) ले नयाँ अन्तर्राष्ट्रिय आर्थिक व्यवस्था (न्यु इन्टरनेसनल इकोनमिक अर्डर) को प्रस्ताव पारित भयो । यस अन्तर्गत विश्वका सबै राष्ट्रबीच आर्थिक समानता, सम्प्रभु समानता, समान हित अनि सहयोग हुनुपर्छ भन्ने ठोस विचारमा जोड दिइयो ।विकसित राष्ट्रहरू विचलित भए । १४० विकासशील राष्ट्रहरूको दबाब सहिनसक्नु भयो । पियर्सन आयोगको रिपोर्ट मान्न र कार्यान्वयन गर्न हम्मे पर्यो । अनि त फेरि सन् १९७७ मा जर्मनीका भूतपूर्व चान्सलर बिल्ली ब्रान्डटको नेतृत्वमा अर्को आयोग गठन भयो । यस आयोगमा विकासशील राष्ट्रहरूका प्रतिनिधिहरूलाई पनि संलग्न गरियो । ब्रान्डट आयोगले सन् १९८० मा नर्थसाउथ ः अ प्रोग्राम फर सर्भाइबल रिपोर्ट विश्वसमुदायअघि प्रस्तुत गर्यो । विकसित राष्ट्रहरूले गर्नुपर्ने काम, योगदान र दायित्व अति नै विस्तृत ढंगमा यस रिपोर्टमा संलग्न गरियो । अब केही सीप नलाग्ने देखेर विकसित राष्ट्रहरूले दुई काम गरे । एउटा, गुटनिरपेक्ष आन्दोलन र ग्रुप अफ सेभेन्टी सेभेनभित्र नै झगडाविवाद उत्पन्न गरिदिने र टुक्र्याउने खेल खेल्न थाले । अर्को, विकसित र विकासशील (नर्थसाउथ) बीच चलिरहेको बातचितछलफलवार्तालापबाटै हात धुन थाले । यस्तो स्थितिमा विकासशील राष्ट्रहरू अझै सुगठित ढंगमा आएर दक्षिणदक्षिण वार्ता सुरु गरे । साउथसाउथ नेगोसिएसनले नौलो बाटो अपनायो । त्यो थियो विकासशील राष्ट्रहरूबीचमै आर्थिक सहयोगको मञ्च । यी राष्ट्रहरू मिलेर सन् १९८६ मा दक्षिण आयोग (साउथ कमिसन) गठन गरे । एसिया, अफ्रिका, दक्षिण अमेरिका महादेशका विकासशील राष्ट्रहरूको यस आयोगका महासचिव विश्वले मानेका अर्थशास्त्री मनमोहन सिंह थिए । यस आयोगले सन् १९९० मा दक्षिणलाई चुनौती (द च्यालेन्ज टु द साउथ) शीर्षक रिपोर्ट प्र्रस्तुत गर्यो ।डिसेम्बर १९९१ मा सोभियत संघ टुक्राटुक्रा भएपछि विश्वमा रहिआएको शीतयुद्धको अन्त नै भयो । केवल अमेरिका सर्वशक्तिमान् र एकध्रुवीय शक्ति भई विश्व व्यवस्थामा अघि आएपछि, गुटनिरपेक्ष आन्दोलन अलि नमिल्ने भएपछि यस आन्दोलनले आफ्नो ऐतिहासिक वैश्विक महत्त्व बिस्तारै गुमायो । तीन वटा नयाँ आयाम अन्तरदेशीय सम्बन्धमा थपिए । प्रथमतः, अमेरिकाको मनोमानी अग्घोरै बढेर गयो, चारैतिर एकतर्फी शक्तिको प्रदर्शन गर्न लाग्यो र आफ्नो छत्रछायामा रहेका देशहरूबाहेक अरूलाई अँगाल्नपट्टि लाग्यो । यस दिशामा भारत पनि अमेरिकासँगै लागेर रुसलाई बिस्तारै त्यागेझैं गर्यो । दोस्रो, केही दशकसम्म विकासशील राष्ट्रहरूले अन्तर्राष्ट्रिय मञ्चमा दिएको दबाबबाट टाढै बसेको चीन आफू र सोभियत संघलाई दोस्रो विश्व (सेकेन्ड वर्ल्ड) भन्दै प्रथम विश्व (फर्स्ट वर्ल्ड) मा परेका भारत लगायतका विकासशील राष्ट्रहरूबीचको वार्ताछलफलमा आउनै चाहेनÙ यो राष्ट्र बिस्तारै विश्वको शक्तिको प्रदर्शनमा अघि आयो । चीनको चौतर्फी विकासले अमेरिका र अरू विकसित राष्ट्र हल्लिन थाले । तेस्रो, विश्वमा कहिल्यै नदेखिएका संकटहरू देखा पर्न थाले । सन् १९९९ र २००८ मा विश्वले भोगेका वित्तीय महामारीसंकटले विश्वमा एउटा नयाँ मोड ल्यायो जस अन्तर्गत फेरि विकसित एवं विकासशील राष्ट्रहरू मिलेरै अघि बढ्नुपर्ने कुराको महत्त्व अघि आयो । यस्तै परिप्रेक्ष्यमा विकसित राष्ट्रहरूको समूह जी७ (क्यानडा, फ्रान्स, जर्मनी, इटली, जापान, युनाइटेड किङ्डम अनि अमेरिका) लाई अझै विस्तार गर्दै जी२० पनि बनाइइयो जस अन्तर्गत यी जी७ का राष्ट्रहरूसँगसँगै भारत, चीन, अर्जेन्टिना, अस्ट्रेलिया, ब्राजिल, इन्डोनेसिया, दक्षिण कोरिया, मेक्सिको, रुस, साउदी अरब, दक्षिण अफ्रिका, तुर्की र युरोपेली समुदायलाई पनि संलग्न गरियो । आज जी२० का राष्ट्रहरूले विश्वको घरेलु उत्पादन आयमा ८५ प्रतिशत, विश्व व्यापारमा ७५ प्रतिशत र विश्व जनसंख्याको दुईतिहाइ भाग ओगट्छन् । अर्थात्, जी२० विश्वकै सर्वशक्तिमान् झुन्ड बनेको छ ।इन्डोनेसियाको एक वर्षको अध्यक्षता समाप्त भएपछि भारतले डिसेम्बर २०२२ देखि नोभेम्बर २०२३ सम्मका लागि जी२० को अध्यक्षता सम्हालेपछि अति नै भव्यताका साथ भारतको हरेक राज्यमा जी२० का विभिन्न सभाकार्यक्रम आदि आयोजित गरिए । ६० वटाभन्दा बढी कार्यक्रमहरू गरिसकेपछि जी२० को शिखर सम्मेलन ८१० सेप्टेम्बरमा दिल्लीमा हुनेछ । यस शिखर सम्मेलनमा २० राष्ट्रका अध्यक्षबाहेक विशेष रूपमा आमन्त्रित बंगलादेश, इजिप्ट, मौरिसस, हल्यान्ड, नाइजेरिया, ओमान, सिंगापुर, स्पेन अनि युनाइटेड अरब इमिरेट्सका राष्ट्राध्यक्षले अंश ग्रहण गर्नेछन् । अमेरिकाका राष्ट्रपति बाइडेनदेखि लिएर जापानका प्रधानमन्त्री फुमियो किसिदा र ब्राजिलका राष्ट्रपति लुलादेखि लिएर बंगलादेशकी प्रधानमन्त्री शेख हसिना सबैले अंश ग्रहण गर्ने भएका छन् । चीनलाई राष्ट्रपति सी चिनफिङको सट्टामा प्रधानमन्त्री ली चियाङ र रुसलाई राष्ट्रपति पुटिनको बदलीमा विदेशमन्त्री सर्जे लाभरोभले प्रतिनिधित्व गर्ने भएका छन् । अति नै रोचक, ऐतिहासिक एवं महत्त्वपूर्ण यस जमघटको नेतृत्व भारतका प्रधानमन्त्री नरेन्द्र मोदीले गर्नेछन् । अहिले हरियाणाको मानेसरमा बीस राष्ट्रका सर्वोच्च वार्ताकारमध्यस्थ नेताहरू (टप नेगोसिएटर) जसलाई शेर्पा को पदवी दिइएको छ बीच मौसम परिवर्तनदेखि वैश्विक व्यापार, प्रौद्योगिकी (टेक्नोलजी) देखि मानव सुरक्षा, अन्तर्राष्ट्रिय ऋणकर्जादेखि दीर्घकालीन टिक्ने विकासका लक्ष्य, स्वास्थ्य र महिलाहरूको सशक्तीकरणदेखि लिएर अन्तर्राष्ट्रिय बहुउद्देश्यीय संस्था र विश्व व्यवस्था सुधारसम्म नै गहिरो ढंगमा बहसहरू हुँदै छन् । यी शेर्पाहरू ले नै अहिलेसम्म भारतका विभिन्न राज्यमा भएका सभाकार्यक्रम आदिको निचोड आदिलाई मानेसर सभामा राखेर शिखर सम्मेलनमा जी२० राष्ट्रहरूले प्रस्तुत गर्ने घोषणापत्रलाई अन्तिम रूप दिनेछन् । घोषणापत्रको एकएक शब्द, एकएक वाक्यहरफ अनुच्छेदमा निकै गहिरैचर्कै बहस हुने नै भयो । रुसले युक्रेन युद्धमा आफ्नै अडान राख्ला, अमेरिकाले चीनले विश्वलाई दिएको ऋणबारे कठिनै बहस राख्ने नै छ । योबाहेक भारतले पुनः दक्षिणका राष्ट्रहरू (ग्लोबल साउथ) ले भोग्दै आएको विषमता, विकासमा भेदभाव, टेक्नोलजीमा तिरस्कार, स्वास्थ्यशिक्षामा नैराश्य अनि अन्तर्राष्ट्रिय व्यापार, पुँजी निवेश, ऋण आदिमा पक्षपातबारे विस्तृत ढंगमा आफ्ना विचारहरू पोख्ने नै छ । उराठलाग्दो विश्व व्यवस्थामा अमेरिकाचीनको लुछाचुँडी र द्वन्द्व, चीनले भारतको सिमानामा ल्याएको शक्ति प्रदर्शन र अस्थिरता, जापानले उत्तर कोरियाबाट भोगिरहेको सामरिक धम्की, मौसम परिवर्तनले ल्याएको व्यापक विनाश, कोरोनाजस्ता महामारीले विश्वमा पुर्याएको आघात, आतंकवादले स्वाहा बनाएको मानव समाज एवं डिजिटल व्यवस्थाले ल्याएको विकास आदिबारे पनि चर्चापरिचर्चा हुनेछ नै ।सबैको प्रश्न एउटै छ जी२० को अध्यक्षताले भारत र भारतका जनताले चाहिँ के पाए र पाउनेछन् ? पाँचछ वटा घतलाग्दै फाइदा हुने भयो भारतलाई । प्रथमतः, भारतले सन् १९६०८० का दशकमा तेस्रो विश्वविकासशील राष्ट्रलाई विश्वव्यापी स्तरमा जुन नेतृत्व दिएको थियो, सो फेरि पनि वैश्विक दक्षिण (ग्लोबल साउथ) लाई दिने ठूलो अवसर र मञ्च पायो । र नै भारतले वैश्विक दक्षिणका एक सयभन्दा बढी राष्ट्रका प्रतिनिधिहरूको प्रथम सभा आयोजना गर्न सक्यो र जी२० मा अफ्रिकन युनियनलाई पनि सदस्य बनाइनुपर्छ भन्ने माग अघि राख्तै छ । दोस्रो, जी२० ले भारत राष्ट्रको अन्तर्राष्ट्रिय छवि र स्थान अति नै गहिरो ढंगमा बढाएको छ । प्रधानमन्त्री मोदीको विश्वका नेताहरूसँगको व्यक्तिगत सम्बन्धले यस कुरालाई अझै सुगठित तुल्याउने नै छ । तेस्रो, भारतका विभिन्न राज्यमा गरिएका जी२० का सभाहरूमा उपस्थित विदेशी व्यापारी, पुँजी निवेशक, पर्यटन विशेषज्ञ, स्वास्थ्यशिक्षा संस्था आदिले गर्दा यी राज्यहरूमा वैदेशिक सहायतासहयोगले नयाँ गतिशीलता पाउने नै भयो । चौथो, जी२० को अध्यक्षतामै भारतमा विभिन्न संस्था, अन्वेषण केन्द्र आदि गठनको घोषणा गरियो । जस्तै गुजरातमा पारम्परिक ओखतीमुलो केन्द्रको उद्घाटन विश्व स्वास्थ्य संगठनका महानिर्देशकले नै गरे । ग्लोबल साउथको सेन्टर अफ एक्सिलेन्स, आरोग्यमैत्री कार्ययोजना, तरुण कूटनीतिज्ञहरूको मञ्च, छात्रवृत्ति, विज्ञान र टेक्नोलजी केन्द्रको स्थापना पनि भारतमै गरिने भयो । पाँचौं, सम्पूर्ण विश्वलाई भारतले आफ्नो स्वतन्त्रता प्राप्तिपछि सात दशकमा गरेको चौतर्फी विकास देखाउने ठूलै अवसर प्राप्त गर्यो ।आधुनिक भारतको इतिहासमा ग्रुप अफ २० ले ल्याएको आशाजोसआस्था र विश्वव्यापी छविले आज सारा भारतीय गौरवान्वित छन् । अझै धेरै टाढो जानु छ, यो राष्ट्र र यहाँका नागरिकबासिन्दाहरूलाई ।"
युक्रेनका रक्षामन्त्री ओलेक्सी बर्खास्त,"राष्ट्रपति भोलोदिमिर जेलेन्स्कीले ओलेक्सीलाई बर्खास्त गर्दै उनको स्थानमा रुस्तम उमरोभलाई रक्षामन्त्रीमा नियुक्त गरेका छन् । रुसले युक्रेनमा आक्रमण गर्नुअघि सन् २०२२ देखि ओलेक्सीले रक्षा मन्त्रालय सम्हाल्दै आएका थिए । राष्ट्रपति जेलेन्स्कीले अब रक्षा मन्त्रालयमा नयाँ सोचको आवश्यकता भएको बताएका छन् । पछिल्लो समय युक्रेनको रक्षा मन्त्रालयमा धेरै भ्रष्टाचार भएको विवरण सार्वजनिक भएको थियो । तर, निवर्तमान रक्षामन्त्री ओलेक्सी भने भ्रष्टाचारको आरोपबाट जोगिँदै आएका थिए । राष्ट्रपति जेलेन्स्कीले अब युक्रेन सरकारमा व्याप्त भ्रष्टाचार हटाउने पनि प्रतिक्रिया दिएका छन् । रक्षा मन्त्रालयमा नयाँ नेतृत्वसँगै नेटो र युरोपियन युनियनको सदस्यता प्राप्त गर्न पनि पुनः प्रयास गर्ने जेलेन्स्कीले बताए ।५७ वर्षीय ओलेक्सी अब बेलायतका लागि राजदूत नियुक्त गर्न सक्ने युक्रेनी सञ्चारमाध्यमले जनाएका छन् । उनले पछिल्लो समय बेलायतका वरिष्ठ अधिकारीहरूसँग राम्रो सम्बन्ध बनाएका छन् । रुसले युक्रेनमा आक्रमण थालेपछि ओलेक्सीले विश्वभर पहिचान कायम गरेका छन् । उनले पश्चिमा मुलुकका उच्च अधिकारीसँग निरन्तर संवाद र युक्रेनको पक्षमा सहयोग गर्न भूमिका निर्बाह गर्दै आएका थिए । रुसले सन् २०२२ फेब्रुअरीमा युक्रेनमा आक्रमण थालेको थियो ।"
जी२० सम्मेलनमा चिनियाँ राष्ट्रपति नआउने,"(नयाँदिल्ली) चीनका राष्ट्रपति सी चिनफिङ भारतमा यसै साता हुने जी२० को शिखर सम्मेलनमा सहभागी नहुने भएका छन् । सोमबार चिनियाँ विदेश मन्त्रालयले सी सम्मेलनमा नआउने पुष्टि गरेको हो । राष्ट्रपति सीको सट्टा चिनियाँ प्रधानमन्त्री ली चियाङ दिल्ली आउने भएका छन् । जी२० को शिखर सम्मेलन सेप्टेम्बर ९ र १० मा नयाँदिल्लीमा हुँदै छ । चीनको विदेश मन्त्रालयका प्रवक्ता माओ निंगले संक्षिप्त बयान जारी गर्दै सीको अनुपस्थितिबारे जानकारी दिएका हुन् । यद्यपि, उनी भारत नआउनुको कारण भने खुलाइएको छैन । यसै साता इन्डोनेसियामा हुने आसियान शिखर सम्मेलनमा पनि सीले भाग नलिने बताइएको छ । जी२० सम्मेलनमा रुसी राष्ट्रपति भ्लादिमिर पुटिन पनि नआउने घोषणा भइसकेको छ । युक्रेनसँगको युद्धका कारण पुटिन अन्तर्राष्ट्रिय मञ्चहरूमा कमै उपस्थित भएका छन् । जी२० सम्मेलनमा रुसको प्रतिनिधित्व विदेशमन्त्री सर्गेई लावरोभले गर्नेछन् । हालै मात्र दक्षिण अफ्रिकाको जोहानेसबर्गमा भएको ब्रिक्स सम्मेलनमा पनि पुटिनले भाग लिएनन् । ब्रिक्स सम्मेलनमा चिनियाँ राष्ट्रपति सी उपस्थित थिए । त्यहाँ मोदी र सीबीच साइडलाइन वार्तासमेत भएको थियो । सीमामा कायम तनावलाई घटाउने विषयमा दुई नेताबीच वार्ता भएको भारतीय सञ्चारमाध्यमले जनाएका थिए । तर, चीनले भारतको अधीनमा रहेको अरुणाचल प्रदेशलाई आफ्नो भूभाग दाबी गर्दै नक्सा जारी गरेपछि कूटनीतिक तहमा तनाव थपिएको छ । सम्मेलनमा सी नआउनुलाई चीनले जी२० लाई भन्दा ब्रिक्सलाई महत्व दिन खोजेको पनि विश्लेषण गरिएको छ । पछिल्लो समय चीनको अर्थतन्त्रमा समस्या देखिएकाले पनि सी भारत नआएको अड्कलबाजी गरिएको छ ।न्युयोर्क टाइम्सको रिपोर्टअनुसार सन् २०१२ देखि शक्तिमा आएयता सीले कहिल्यै पनि जी२० को शिखर सम्मेलनलाई छुटाएका थिएनन् । सन् २०२१ को फेब्रुअरीमा रुसले युक्रेनमाथि आक्रमण गरेपछि विश्व ध्रुवीकृत भएको छ । रुसको पक्षमा चीन देखिएको छ भने युक्रेनको पक्षमा अमेरिकासहित पश्चिमा मुलुक छन् । त्यसको असर जी२० जस्ता प्रमुख संगठनहरूको सम्मेलनमा देखिएको हो । भारतले रुसयुक्रेन युद्धमा कसैको पक्ष नलिएर सन्तुलित कूटनीति अपनाउन खोजेको छ र रुससँगको पुरानो मित्रतालाई कायम राखेको छ । तर, चीनसँग भारतको तनाव कायमै छ । पछिल्लो समय अमेरिकासँग भारतको निकटता बढ्दो छ । चीनको प्रभावलाई कम गर्न सक्रिय क्वाडजस्ता संगठनमा पनि भारत संलग्न छ । यसको असर जी२० सम्मेलनमा देखिएको हो । पुटिन र सीको भारत यात्रा रोकिनुले जी२० लाई लिएर वैश्विक मञ्चमा मोर्चाबन्दी भएको विश्लेषण गरिएको छ ।रुसयुक्रेन को विषयले सम्मेलनपछि जारी हुने साझा बयानमा पनि सहमति जुटाउन भारतलाई समस्या परेको छ । अमेरिकासहित पश्चिमा मुलुकले युद्धको विषयलाई उठाएर रुसलाई घेर्न खोजेका छन् । तर, स्वयं रुसले त्यसो हुन नदिन दबाब बढाएको छ । आयोजक भारतले पनि रुसयुक्रेन को विषय प्राथमिकतामा राख्न चाहेको छैन । जी२० मा अमेरिका, बेलायत, रुस, चीन, भारत, फ्रान्स, जर्मनी, इटली, जापान, साउदी अरब, अर्जेन्टिना, अस्ट्रेलिया, ब्राजिल, क्यानडा, युरोपियन युनियन, इन्डोनेसिया, मेक्सिको, दक्षिण अफ्रिका, दक्षिण कोरिया र टर्की सदस्य छन् ।"
खाद्यान्न सम्झौता वार्ताका लागि रुस तयार,मस्को (राससएएफपी) रुसका राष्ट्रपति भ्लादिमिर पुटिनले खाद्यान्न सम्झौता वार्ताका लागि रुस तयार रहेको बताएका छन् । टर्कीका आफ्ना समकक्षी रिसेप तैयप एर्दोगानसँग भेटपछि उनले वार्ताका निम्ति खुला रहेको बताएका हुन् । युक्रेनको प्रमुख अन्न निर्यात बन्दरगाहमा आक्रमण गरेको केही घण्टापछि ऐतिहासिक ब्ल्याक सी अन्न निर्यात सम्झौता पुनःस्थापना वार्ता गर्न रुस खुला रहेको राष्ट्रपति पुटिनले बताउनु सकारात्मक भएको टर्कीका राष्ट्रपतिले बताए । उनले खाद्यान्न आपूर्ति पुनः सञ्चालन गर्न संयुक्त राष्ट्रसंघसँगको परामर्शमा आफूसँग नयाँ प्रस्ताव रहेको जानकारी दिएका छन् । राष्ट्रसंघ र टर्कीको मध्यस्थतामा भएको खाद्यान्न निर्यात सम्झौताको म्याद स्वतः समाप्त भएको रुसले जनाएको थियो । एक महिना उक्त घोषणा गरेसँगै रुसले युक्रेनबाट ब्ल्याक सी हुँदै खाद्यान्न निर्यातमा अवरोध गर्दै आएको छ ।
ब्याज अनुदानको कर्जा प्रभावकारी नभएका बेला अर्को त्यस्तै कार्यक्रम !,"कार्यक्रमका लागि सरकारले चालु आर्थिक वर्षमा ७ अर्ब बजेट विनियोजन गरेको छ । उक्त बजेट कृषि, पशुपन्छीपालन, जडीबुटी, वन्य पशुपन्छी क्षेत्रमा ५५, लघु, घरेलु, साना तथा मझौला उद्योग २०, पर्यटन (होमस्टे, फार्मस्टे, एग्रो रिसोर्ट, होटल) मा १०, सूचनाप्रविधि विकास तथा सेवा केन्द्रमा १० र उत्पादन तथा रोजगारीमा प्रत्यक्ष सहयोग गर्ने अन्य क्षेत्रमा ५ प्रतिशत लगानी गरिने निर्देशिकाको मस्यौदामा उल्लेख छ । कार्यक्रमअनुसारको सुविधा पाउने ऋणीका लागि पनि निर्देशिकामा विभिन्न मापदण्ड तोकिएको छ । कार्यक्रमका लागि विभिन्न लगानीसम्बन्धी व्यवस्था तोकिएको छ । यसअनुसार कम्पनी वा सहकारी संस्थापक सदस्यको सेयर लगानीको हिस्सा कम्तीमा ५० प्रतिशत हुनुपर्नेछ । परियोजनाको प्रकृति हेरी ३० देखि ४० प्रतिशत यस कार्यक्रममार्फत लगानी गरिनेछ । बाँकी रकम प्रवर्द्धकहरूले बैंक तथा वित्तीय संस्थाबाट लिन सक्नेछन्, निर्देशिकामा भनिएको छ, लगानीको ब्याजदर ३ प्रतिशत हुनेछ । ऋण व्यावसायिक परियोजना धितोमा कर्जा प्रवाह हुनेछ । यस्तो कर्जाको अवधि बढीमा ५ वर्षको हुनेछ । यस कार्यक्रमअन्तर्गत ऋण प्राप्त गर्ने उद्यमी तथा उत्पादन सहकारीले आफूले प्राप्त गरेको कर्जाको रकम समान १६ किस्तामा ४ वर्षभित्र कर्जा भुक्तानी गरिसक्नुपर्नेछ । लगानी भएको पहिलो किस्ता प्राप्त भएको मितिले १ वर्षसम्मलाई ग्रेस पिरियड मानिनेछ । यस अवधिमा किस्ता तिर्नुपर्नेछैन । सामूहिक जमानीमा प्रवाह भएको कर्जासँग सम्बन्धित समूहको कुनै सदस्य काबु बाहिरको परिस्थिति उत्पन्न भई उद्यममा आबद्ध रहिरहन नसक्ने स्थिति भए निजले आफ्नो हिस्सा बराबरको साँवा तथा ब्याज स्वयम् चुक्ता गर्नुपर्ने वा समूहका बाँकी सदस्यले त्यस्तो साँवा तथा ब्याज भुक्तानी गर्ने लिखित प्रतिबद्धताको कागजात पेस गर्नुपर्नेछ, निर्देशिकामा भनिएको छ । कार्यक्रमअन्तर्गत सहुलियतपूर्ण कर्जा लिई व्यवसाय सञ्चालन गर्ने व्यवसायी वा सहकारीले कर्जा स्वीकृत भई पहिलो किस्ता प्राप्त गर्नुअघि अनिवार्य रूपमा परियोजनाको बिमा गर्नुपर्ने व्यवस्था पनि निर्देशिकामा छ । कार्यक्रमअन्तर्गत गरिने लगानी सहुलियतपूर्ण ऋणका माध्यमबाट हुने र लगानीको संरचनामा संयुक्त वित्त विधि अवलम्बन गर्न तयारी छ ।"
असोजमै चल्ला द्रुत बस सेवा ?,"(काडमाडौं)सूर्यविनायकरत्नपार्क द्रुत बस सेवा असोज १ देखि सञ्चालन गर्ने भनिए पनि त्यसका लागि तयारीको काम नभएको पाइएको छ । गत साउनमा काठमाडौं उपत्यकाको ट्राफिक जाम व्यवस्थापन गर्ने गरी भौतिक पूर्वाधार तथा यातायातमन्त्री प्रकाश ज्वालाले असोज १ बाट द्रुत बस सेवा सञ्चालनमा ल्याइने भन्दै तयारी थालिएको दाबी गरेका थिए । दैनिक ट्राफिक जाम हुने सूर्यविनायकदेखि रत्नपार्क खण्डमा कुन लेनबाट द्रुत बस चल्छ भन्ने विषयमै अझै अन्योल छ । पूर्वाधार निर्माणको जिम्मेवारी पाएको सडक विभागसमेत असोज पहिलो साताबाट उक्त बस सेवा सञ्चालनमा ल्याउन कठिन हुने बताउँछ । ट्राफिक जामले गर्दा समयमै गन्तव्यमा पुग्न यात्रुलाई समस्या भएपछि द्रुत बस सेवाको अवधारणा ल्याइएको मन्त्रालयले जनाएको छ । अहिले द्रुत बस कसरी चलाउने भनेर पूर्वाधार निर्माणलगायतबारे डिजाइनको काम भइरहेको सडक विभागका उपमहानिर्देशक एवं प्रवक्ता रामहरि पोखरेलको भनाइ छ । त्यसको फाइनल रिपोर्ट केही दिनभित्र आउँछ, उनले भने, असोज पहिलो साता नभए पनि त्यही महिनाभित्र बस चलाउन मिल्ने गरी तयारी गरिरहेका छौं । छुट्टै लेन नभएको र अहिले भएकै लेनलाई व्यवस्थापन गरेर मार्किङ गर्दै बस सेवा सुरु गर्ने तयारीमा रहेको सडक विभागको भनाइ छ । लेन थप्न सक्ने अवस्था नभएको प्रवक्ता पोखरेलले बताए । केही समयअघि लगातार वर्षा हुँदा फिल्डमा गएर काम गर्न समस्या भएको विभागको भनाइ छ । बस सञ्चालनका लागि आवश्यक पूर्वाधार सूर्यविनायकदेखि रत्नपार्कसम्म बनाउनुपर्नेछ । बस स्टप कहाँकहाँ हुने, भाडादर कति तोक्नेलगायत निर्णय सम्बद्ध निकायबाट हुन सकेको छैन । गत साउन ४ मा भौतिक मन्त्रीस्तरीय निर्णयअनुसार तत्कालका लागि द्रुत बस सेवा अत्यधिक ट्राफिक जाम हुने समय बिहान ९ देखि ११ र साँझ ४ देखि ६ बजेसम्म सञ्चालन गरिने उल्लेख थियो । त्यसका लागि ४० सिटभन्दा माथिका करिब २५ बस सञ्चालनमा ल्याउने तयारी गरिएको मन्त्रालयले जनाएको छ । बस चलाउन डेटिकेटेड लेन चाहिने भए पनि अहिले कतै एक र कतै दुई लेन सडक छ, त्यसैले तत्काल उक्त बस चलाउन कठिन छ, मन्त्रालयका एक उच्चपदस्थ कर्मचारीले भने, बस द्रुत बस चलाउने राम्रो कुरा भए पनि त्यसअनुसार पूर्वाधार निर्माण भएको छैन । उक्त बस सेवाका लागि सडक लेन बनाउन सडक विभाग र बसको आकार प्रकार, सफाइ तथा रोड पर्मिटको व्यवस्था मिलाउन यातायात व्यवस्था विभागलाई मन्त्री ज्वालाले गत साउनमै निर्देशन दिए पनि ती निकायले अहिलेसम्म काम सकेका छैनन् । अहिले धेरै ट्राफिक जाम हुँदा सूर्यविनायकदेखि रत्नपार्क पुग्न १ घण्टा ३० मिनेट लाग्ने गरेको छ । द्रुत बस सेवा सञ्चालनमा आए ४५ मिनेटमा पुग्न सकिने यातायात व्यवस्था विभागको दाबी छ । उक्त बस सेवाका लागि मोबाइल एप बनाइने भनिए पनि अहिलेसम्म यसका लागि केही काम भएको छैन । विभागका अनुसार द्रुत बस सेवा कुन समयमा कुन ठाउँमा आइपुग्यो भनेर एपमा हेर्न मिल्ने गरी बनाइने जनाइएको छ ।ट्राफिक जामले समस्या भइरहे हुँदा द्रुत बस अत्यावश्यक रहेको यातायातविज्ञ आशिष गजुरेलले बताए । धेरै समयअघिदेखि सार्वजनिक यातायातलाई सुधार गर्ने चर्चा चलेको हो, त्यसका लागि बस र्यापिट ट्रान्जिट चलाउने भनेर धेरै चरणमा अध्ययन भए, उनले भने, आर्थिक र सामाजिक रूपमा चलायमान बनाउन सार्वजनिक यातायातमा सुधार आवश्यक छ । गफभन्दा द्रुत बस छिटो चलाउने गरी कार्यान्वयनमा जान आवश्यक रहेको उनको भनाइ छ । बस र्यापिट ट्रान्जिटमा छुट्टै डेटिकेटेड लेन हुन्छ, ट्राफिक लाइटमा प्राथमिकता दिइन्छ, समय तालिका बनाएर बस चलाइन्छ, आरामदायी र सुधारिएको बस सेवा बस र्यापिट ट्रान्जिट हो, उनले भने, चक्रपथ पूरै विस्तार भएको भए उक्त बस सेवा त्यहाँ चलाउन सकिन्थ्यो । यसको विकल्पका रूपमा सूर्यविनायकरत्नपार्क खण्डलाई लिइएको हो । जसको दूरी करिब १८ किमि छ । जतिसक्दो चाँडो पूर्वाधार तयार गरेर अहिले चलिरहेका बसभन्दा सुधारिएका बस सञ्चालनमा ल्याउनुपर्ने गजुरेलको सुझाव छ ।"
सरकारले रोजगारदाता देशका राजद्तूलाई छलफलमा बोलायो,"काठमाडौं (कास) सरकारले वैदेशिक रोजगारका बदलिँदो अवस्थामाथि छलफल गर्न प्रमुख गन्तव्य देशका राजद्तू बोलाएको छ । श्रम मन्त्रालयको अनुरोधमा परराष्ट्र मन्त्रालयले खाडी, मलेसिया र युरोप क्षेत्र हेर्ने राजद्तू बोलाएको हो । राजद्तूहरूसँग भदौ २५, २६ र २७ मा वैदेशिक रोजगारीसँग सम्बन्धित विषयमा छलफल गर्न लागिएको हो । सेवा शुल्क, युरोपमा देखिएको अवसर, घरेलु श्रमिकको अवस्था र ठगी नियन्त्रणसँग सम्बद्ध विषयमा राजद्तूहरूसँग विस्तृत छलफल गरी सुझाव लिन लागिएको श्रम मन्त्रालयका रोजगार व्यवस्थापन महाशाखाका प्रमुख राजीव पोखरेलले जनाए । हामीले आप्रवासन नीति बनाउन मस्यौदा तयार गरिरहेका छौं । वैदेशिक रोजगारको व्यवस्थापनलाई अझ पारदर्शी बनाउने र श्रमिकको सुरक्षालाई प्राथमिकता दिइरहेका छौं, उनले भने, यसमा राजद्तूहरूको सुझाव निकै महत्त्वपूर्ण हुनेछ । श्रम, रोजगार तथा सामाजिक सुरक्षा मन्त्रालयले सुझावका लागि परराष्ट्र मन्त्रालयमा पठाइएको श्रमिक भर्ना प्रक्रियासँग सम्बद्ध महत्त्वपूर्ण फाइल परराष्ट्र मन्त्रालयमा थन्काइरहेको अवस्थामा राजद्तूहरूसँग विस्तृत छलफल गर्न लागिएको हो । परराष्ट्र मन्त्रालयले युरोपको मागपत्र प्रमाणीकरण, जापानको निर्दिष्ट सीपयुक्त श्रमिकसम्बन्धी निर्देशिका, घरेलु श्रमिकको निर्देशिका र कोरिया जाने सीपयुक्त श्रमिकलाई पठाउने फाइलहरूमाथि सुझाव नदिई राखेको हो । युरोपमा नेपाली श्रमिकको उच्च माग भएपछि श्रम मन्त्रालयले मागपत्र प्रमाणीकरणलाई सहजीकरण गर्न संशोधन गर्न बनाइएको वैदेशिक रोजगारसम्बन्धी मागपत्र जाँच निर्देशिकालाई परराष्ट्रले अड्काएर राखेको छ । गत जेठदेखि युरोपको मागपत्र प्रमाणीकरण गरेको छैन । युरोपमा ४० हजार जनाको मागपत्र प्रमाणीकरण रोकिएको छ । यसले संस्थागत रूपमा नेपाली श्रमिक युरोप जानबाट वञ्चित छन् । आफ्नै किसिमले जानुपरेको छ । श्रमिक ठगीमा पनि परिरहेका छन्, श्रम, रोजगार तथा सामाजिक सुरक्षामन्त्री शरतसिंह भण्डारीले भने ।"
तीन महिनापछि आएको जहाजमा एक्ला यात्रु,"(ताप्लेजुङ)फुङलिङ नगरपालिका९ हाङदेवाका रामबहादुर लावुङ लिम्बूले जेठ २९ सोमबारका लागि काठमाडौं जान नेपाल वायुसेवा निगमको कार्यालयबाट टिकट लिए । जेठ २६ सम्म आएको विमानमा उनले यात्रा गर्ने दिन खराब मौसमका कारण स्थगित भयो । गाडीमा यात्रा गर्न कठिन हुने, वाकवाकी लाग्ने भएकाले विमानमै यात्रा गर्नुपर्ने भएकाले यसबीचमा उडान तालिका हेर्दै तीन पटकसम्म घरबाट सुकेटार विमानस्थल धाए । जहाज लगातार रद्द भएपछि निगमका कर्मचारीलाई काठमाडौंबाट जहाज उड्ने निश्चित भएपछि खबर गर्नू भनेर प्रतीक्षामा बसे । उनले झन्डै तीन महिना पर्खनुपर्यो । सोमबार (भदौ १८) बिहानी उडानमा उनी बल्ल काठमाडौं पुगे । निगमको जहाजमा सोमबार काठमाडौं जाने उनी एक्लो यात्रु थिए । सोमबारका लागि अरू चार जनाले पनि सम्पर्क गरेको निगमका निमित्त स्टेसन इञ्चार्ज सचिन तिवारीले जनाए । तर विमान आउने विश्वास नभएर बिहानको गाडीमा उनीहरू भद्रपुर गए । ताप्लेजुङमा जहाज नचले धेरैजसो यात्रु भद्रपुर पुगेर जहाजबाट काठमाडौं जान्छन् । ताप्लेजुङबाट भद्रपुर पुग्न गाडीमा कम्तीमा आठ घण्टा यात्रा गर्नुपर्छ । कतिपय गाडीबाटै काठमाडौं जान्छन् । सोमबार काठमाडौंबाट भने सात जना यात्रु आएको तिवारीले जनाए । ०३१ सालमा निर्माण भएको सुकेटार विमानस्थलमा नेपाल एयरलाइन्सले ०३३ देखि उडान गर्दै आएको छ । सीता एयरलगायत निजी कम्पनीले पनि पर्यटक सिजनमा उडान गर्छन् । निगमले अहिले सोमबार, बिहीबार र शनिबार गरी तीन उडान तालिका राखेको छ । सीताले सोमबार र शनिबार गरी सातामा दुई उडान राखेको विमानस्थल प्रमुख एटीसी उदय राजवंशीले बताए । तालिका रहे पनि चैतपछि विमान नआएको विमानस्थलले जनाएको छ । खराब मौसम र यात्रु नभएका कारण उडान हुन नसकेको सीता एयरका सम्पर्क व्यक्ति पासाङ शेर्पाको भनाइ छ । तमोर र काबेली नदीको सिधा विमानस्थल भएकाले कुहिरोले अवरोध गरिरहने एटीसी राजवंशीको भनाइ छ । ८ सय ५० मिटरको कालोपत्रे धावनमार्गको पश्चिमदक्षिण दिशाबाट मात्रै जहाज अवतरण हुँदै आएको छ । अहिलेसम्म एकतर्फी अवतरण भइरहेको छ, उनले भने, त्यही क्षेत्रमा कुहिरो लाग्दा बर्खाको समय अवतरणमा समस्या हुन्छ । असार, साउन र भदौमा अघिल्ला वर्ष पनि कम उडान हुने गरेको उनले जनाए । त्यसपछि मौसम खुल्दा नियमित जस्तै देखिने उनको भनाइ छ । काठमाडौंबाट उड्दा विमानस्थल क्लियर हुने जहाज आइपुग्दा कुहिरोले ढाकिने समस्या पनि हुने गरेको छ, उनले भने । निगमको ताप्लेजुङकाठमाडौं भाडादर ८ हजार ४ सय र काठमाडौंताप्लेजुङ ८ हजार ६ सय रहेको कार्यालयले बताएको छ । यसअघि ताप्लेजुङकाठमाडौं ९ हजार ४ सय र काठमाडौंताप्लेजुङ ९ हजार ६ सय थियो । काठमाडौंताप्लेजुङ उडान एक घण्टाको हुन्छ । काठमाडौंबाट फ्युल भरेर आउनुपर्ने भएकाले निगमको जहाजले १३ र फर्कंदा १५ यात्रु ओसार्ने गरेको छ । निजी कम्पनीको जहाजले भने १८ जनासम्म बोक्छ । हावाको बहावका कारण मध्याह्नपछि भने कमै जहाज अवतरण भएको विमानस्थलले जनाएको छ । विमानस्थल सदरमुकाम फुङलिङबाट ८ किमि दूरीमा छ ।"
जगदम्बाले थाल्यो प्राइम बिलेट उत्पादन,"काठमाडौं (कास) जगदम्बा इन्टरप्राइजेजले ल्याडल रिफाइनिङ फर्नेस (एलआरएफ) प्रविधिमार्फत नेपालमा प्राइम बिलेट उत्पादन थालेको छ । भूकम्पप्रतिरोधी डन्डीका लागि आवश्यक प्राइम बिलेट नेपालमै पहिलो पटक जगदम्बाले उत्पादन थालेको कम्पनीको दाबी छ । एफई ५०० डी गुणस्तरको फलामे डन्डीको माग र प्रयोग बढ्दो छ, कम्पनीले जारी गरेको विज्ञप्तिमा भनिएको छ । जगदम्बा इन्टरप्राइजेजले जनशक्ति गोल्ड ब्रान्डमा एफई ५०० डी डन्डीको उत्पादन तथा बिक्रीवितरण गर्दै आएको छ । वीरगञ्ज पथलैया औद्योगिक करिडोरको चोर्नीमा रहेको जगदम्बा इन्टरप्राइजेजले जीआई पाइप, ब्ल्याक पाइप, ट्युबलार पोल, हाइमास्ट पोल, फेब्रिकेसन तथा अन्य फलामजन्य वस्तु उत्पादन गर्दै आएको छ ।"
जैविक मार्गमा वन्यजन्तुको त्रास,"(बर्दिया)मधुवन३ जैविक मार्गस्थित सुकुम्बासी बस्तीका जोगीपुरे चौधरी दिनभरि घर बस्छन् । साँझ परेपछि लालाबाला बोकेर नजिकैको धनौरामा शरण लिन पुग्छन् । रात परेपछि बस्तीमा टिक्ने अवस्था छैन, उनले भने, कुन बेला हात्तीले आक्रमण गर्छ पत्तै हुन्न । ज्यान बचाउन धनौरा गाउँमा शरण लिनुपर्ने बाध्यता रहेको उनले बताए । भदौ ९ मा हात्तीले उनको घर भत्कायो । एक वर्षअघि कात्तिक १० मा कच्ची घर भत्काएको थियो । त्यसबेला भागेर ज्यान जोगाएको उनले बताए । सुकुम्बासी बस्ती नेपालभारत सीमासित जोडिएको छ । उक्त बस्तीनजिक भारतको कतरनियाघाट वन्यजन्तु आरक्ष छ । कतरनियाघाट आरक्ष र बर्दिया निकुञ्जका वन्यजन्तु ओहोरदोहोर गर्ने जैविक मार्गमा उनको घर छ । दिनहुँ हात्तीका झुन्ड बस्तीमा बसेर घर र बाली नाश गर्ने गरेको उनले बताए । मधुवन३ स्थित सुकुम्बासी बस्तीका बन्धुवा थारूको पीडा पनि उस्तै छ । यस वर्ष हात्तीले उनको मकै नष्ट गरिसकेको छ । यसै महिना धान बालीमा क्षति पुर्यायो, उनले भने, सरकारले क्षतिपूर्ति दिने भनेको सुन्छु, पाइएन । आफ्नो ५ कट्ठा जमिनमा लगाएको बाली क्षति भएपछि आउँदो वर्ष के खाने भन्ने चिन्ताले सताएको उनले बताए । उक्त जमिन सरकारले उपलब्ध गराएको हो । उक्त उब्जनीले नपुग्ने भएकाले मजदुरी गरेर गुजारा गर्न बाध्य रहेको उनको भनाइ छ । धान र मकैको सिजनमा हात्ती बस्तीमा पस्ने गरेको उनले बताए ।मधुवन३ भगरैयामा सोमबार साँझ हात्तीको हूलले १० कट्ठा जग्गाको मकै सखाप पार्यो । एकै पटक २५३० हात्ती बारीमा पस्ने गरेको स्थानीय लक्ष्मी चन्दले बताइन् । मधुवन३ कै रामप्रसाद थारूको घर हात्तीले दुई पटक भत्काइसकेको छ । त्यसपछि त्रासले बस्ती छाडेर सुरक्षित स्थलमा बास बस्न जाने गरेको उनले बताए । गत वर्ष हात्तीले भत्काएको घर सरसापटी लिएर बनाएँ, उनले भने, यस पटक (भदौ ७ मा) फेरि भत्कायो । त्यसपछि त्रासले धनौरामा आएर बसिरहेको उनले बताए । उनका अनुसार ०५० सालबाट नेपाल भारत सीमानजिक सुकुम्बासी बस्ती बसेको छ । धनौरा मात्र होइन, मधुवन३ स्थित जैविक मार्गअन्तर्गतका भगरैया, विपतपुरलगायत बस्तीका महिला र बालबालिका पनि साँझ परेपछि घर बाहिर निस्कँदैनन् । राति ८ बजेदेखि बिहान २ बजेसम्म स्थानीय बासिन्दा जाग्राम बस्ने गरेको मधुवन३ का प्रेम पुनमगरले बताए । हात्ती र बाघ बस्ती पस्ने गरेकाले जाग्राम बस्नुपरेको उनको भनाइ छ ।मधुवन३ धनौराकी सरस्वती शाहले ०५० सालबाट धनौरा, सुकुम्बासी बस्ती, भगरैयालगायतका ठाउँमा भारतबाट हात्ती आउने गरेको बताइन् । अन्न बाली लहलह हुर्किने बेला हात्ती बस्तीमा पल्किने गरेको स्थानीय बताउँछन् । कतरनियाघाटबाट दैनिक ३०३५ हात्तीको हूल आएर खेत बालीमा क्षति पुर्याउँछन्, उनले भनिन्, बाली खान्छन्, घर भत्काउँछन् । चालु आर्थिक वर्षमा हात्तीले खाता जैविक मार्गअन्तर्गतका ८ घर भत्काइसकेको खाता रेन्जपोस्टका सहायक वन अधिकृत सन्तोष चौधरीले बताए । राजापुर१० मझरामा ३, मधुवन३, कोठियाघाटमा २ र मधुवन३ सुकुम्बासी बस्तीमा तीन हात्तीले भत्काएको उनले बताए ।"
हङकङ पुगेको कार्गोभित्र लागूऔषध,"काठमाडौं (कास) त्रिभुवन अन्तर्राष्ट्रिय विमानस्थलबाट सुरक्षा जाँचपास भएर हङकङ पुगेको कार्गो सामानमा प्रतिबन्धित लागूऔषध गाँजा र चरेस भेटिएको छ । गत साउन २६ मा काठमाडौंबाट हङकङका लागि उडेको नेपाल एयरलाइन्सको जहाजमा कार्गो गरिएको सामानमा लागूऔषध भेटिएपछि त्यहाँको प्रहरीले यसबारे नेपाल प्रहरीलाई जानकारी गराएको हो । कार्गोबाट पठाइएको सामानभित्र लागूऔषध बरामद भएपछि यसबारे प्रहरीको लागूऔषध नियन्त्रण ब्युरोले अनुसन्धान अघि बढाएको छ । कति परिमाणमा लागूऔषध बरामद भएको भन्नेबारे ब्युरोले केही खुलाएको छैन ।ब्युरोका एसएसपी गोविन्द थपलियाले नेपालबाट हङकङ लागूऔषध पुगेको भन्ने विषय जानकारीमा आएपछि अनुसन्धान अघि बढाइएको बताए । कार्गो गरी पठाइएको सामानमा लागूऔषध हङकङ पुगेको भन्ने सूचना आएको छ, एसएसपी थपलियाले कान्तिपुरसँग भने, यो विषयमा अनुसन्धान गरिरहेका छौं । हङकङबाटै पछिल्लो समय असार २९ मा तस्करीको सुन सहजै भित्रिएको विषयमा नेपाल प्रहरीले अनुसन्धान गरिरहेको छ ।यसको अनुसन्धान टुंगोमा नपुग्दै नेपालबाट प्रतिबन्धित लागूऔषध विमानस्थल सुरक्षा पार गरेर कसरी हङकङ पुग्यो भन्ने विषयले विमानस्थलको सुरक्षा र भन्सार जाँचपास प्रणालीको कमजोरी पनि उजागर भएको छ । ब्युरोले लागूऔषध हङकङ कसरी पुग्यो, सुरक्षा जाँचमा कोको थिए भन्ने विषयमा अनुसन्धान गर्न आन्तरिक समिति बनाएको छ । विमानस्थलमा खटिएका लागूऔषध नियन्त्रण ब्युरोका केही प्रहरी पनि अनुसन्धान घेरामा तानिएको स्रोतले बतायो ।"
नेपाललाई जितेपछि अघि बढ्यो भारत,"(श्रीलंका)नेपालले एसिया कप क्रिकेटको समूह चरणको निर्णायक खेलमा उत्कृष्ट ब्याटिङ गरे पनि त्यो भारतलाई चुनौती दिन पर्याप्त भएन । अन्ततः नेपाल विश्व क्रिकेटको शक्ति भारतसँग १० विकेटले पराजित भएको छ । कप्तान रोहित शर्मा र शुभमन गिलले भारतलाई सजिलो विजय दिलाए । भारतले टस जितेपछि ब्याटिङ निम्तो पाएको नेपाली टोली क्यान्डीस्थित पालेकेले क्रिकेट रंगशालामा ४८२ ओभरमा २ सय ३० रनमा अलआउट भयो । भारतले जवाफमा २१ ओभरमै १७ रन बनाउँदा खेल वर्षाले झन्डै २ घन्टा बिथोलेको थियो । डकवर्थ लुइस पद्धतिमा भारतलाई २३ ओभरमा १ सय ४५ रनको नयाँ लक्ष्य दिइएको थियो ।रोहित र गिलले नेपालको चुनौती सजिलै पन्छाएका थिए । रोहित ७४ र गिल ६७ रन बनाउँदै अविजित रहे । रोहितले ३७ र गिलले ४७ बलमा अर्धशतक पूरा गरे । दुवै वर्षापछि नेपाली बलरमाथि आक्रामक रूपमा प्रस्तुत भए । रोहितले ५९ बल खेल्दै ६ चौका र ५ छक्का तथा गिलले ६२ बल खेल्दै ८ चौका र १ छक्का प्रहार गरे । एसिया कपमा नेपालको यो पहिलो सहभागिता थियो । बुधबार प्रतियोगिताको पहिलो खेलमा पाकिस्तानसँग २ सय ३८ रनले पराजित नेपाल समूह चरणबाटै बाहिरिएको छ । शनिबार भारत र पाकिस्तानको खेल वर्षाले अवरुद्ध पारेको थियो । पाकिस्तान यसअघि नै सुपर फोरमा पुगिसकेको छ । कुशल भुर्तेल र आसिफ शेखले १० ओभरभित्र ६५ रन जोड्दै दिलाएको सुरुआतमा मध्यक्रमका ब्याटरले नेपालको इनिङ्स तानेका थिए । कुशलसहित भीम सार्की, कप्तान रोहित पौडेल र कुशल मल्ल छोटो समयमा आउट भए पनि आसिफ शेखले संयमपूर्वक खेल्दै अर्धशतक पूरा गरेका थिए । आसिफले ८८ बलमा आफ्नो अर्धशतक पूरा गरे । उनले ९७ बल खेल्दा ८ चौका प्रहार गर्दै ५८ रन बनाए । मोहम्मद सिराजको बलमा टप एज लागेपछि विराट कोहलीले एकहाते क्याच लिई उनलाई पेभेलियन फर्काएका थिए । कुशल भुर्तेलले २५ बलमा ३८ रन बनाए । अफस्टम्प बाहिर गएको शार्दुल ठाकुरको बलमा छुन खोज्दा विकेटकिपरलाई क्याच दिन पुगेका उनले ३ चौका र २ छक्का प्रहार गरे । भीम सार्कीले १७ बल खेलेर ७ रन बनाए । रवीन्द्र जडेजाको बल ड्राइभ गर्न खोज्दा उनी स्टम्पआउट भए । कप्तान रोहित पौडेलले ५ रनमात्र बनाउन सके । जडेजाको बलमा उनले स्लिपमा भारतीय कप्तान रोहित शर्मालाई क्याच दिन पुगे । कुशल मल्लले पुनः एकपल्ट निराश बनाए । जडेजाको बलमा उनले २ रनमा मिडअनमा सजिलो क्याच दिए । गुलशन झाले ३५ रन बनाउँदै आसिफलाई राम्रो साथ दिए । उनले ३ चौका प्रहार गरे । दीपेन्द्रले पनि उपयोगी २९ रन बनाए । उनले २५ बल खेल्दै ३ चौका प्रहार गरे । सोमपाल कामीको ४८ रनमा नेपालले २ सय रनको स्कोर पार गरेको थियो । ५६ बल खेल्दै १ चौका प्रहार गरेका उनले पाण्ड्ये र सिराजलाई ११ छक्का हाने । सन्दीप लामिछाने ९ रनमा रनआउट भए । करण केसी २ रनमा अविजित रहे भने ललित राजवंशी शून्यमा आउट भए । भारतबाट जडेजा र सिराजले ३३ विकेट लिए । जडेजाले १० ओभरमा ४० र सिराजले ९२ ओभरमा ६१ रन खर्चे । मोहम्मद सामी, पाण्ड्ये र शार्दुल ठाकुरको नाममा ११ विकेट रह्यो ।"
बडीबिल्डर विशाल र सनमलाई स्वर्ण,काठमाडौं (कास) नेपालका बडीबिल्डर विशाल पौडेल र सनम मुलगुठीले ५५ औं एसियन शारीरिक सुगठन तथा फिजिक्स स्पोर्ट्स च्याम्पियनसिपमा स्वर्ण पदक जितेका छन् । याक एन्ड यती होटलको रिगल बाल रुममा भएको च्याम्पियनसिपमा सोमबार विशालले पुरुष जुनियर शारीरिक सुगठन ७५ केजीमाथिको तौलमा भारतका कुमार अनिललाई पछि पार्दै स्वर्ण जिते । तेस्रो स्थानमा थाइल्यान्डका बालाकन पठान सिरावत रहे ।सनमले महिला स्विमसुट फिजिक खुला विधातर्फ स्वर्ण जितिन् । उनले हङकङकी मा सिन यीलाई पछि पार्दै स्वर्ण जितिन् हुन् । तेस्रो स्थानमा दक्षिण कोरियाकी किम सोयुन रहिन् । नेपालका लागि पुरुष ५५ केजीमा सुरेश दुवालले रजत पदक जितेका छन् । उनी भियतनामका बुइ दाक फि भुसँग पछाडि परेका थिए । मलेसियाका अज्री विन अस्मत सेफ्रीले कांस्य जिते । अर्को पदक नेपालले ६० केजी तौलमा जित्यो । अस्मिनबाबु गरुङ्गेले रजत र कमल भण्डारीले कांस्य जिते । यस विधामा थाइल्यान्डका जिराफन पोङ्कामले स्वर्ण जिते ।च्याम्पियनसिपमा १७ राष्ट्रका १६८ पुरुष र ६८ महिला खेलाडीले विभिन्न ४५ विधामा प्रतिस्पर्धा गरिरहेका छन् । च्याम्पियनसिप एसियन शारीरिक सुगठन तथा फिटनेस महासंघको आयोजना तथा नेपाल शारीरिक सुगठन तथा फिटनेस महासंघको ब्यवस्थापनमा भएको भएको हो । नेपालमा भएको यो पहिलो ठूलो शारीरिक सुगठनको प्रतियोगिता हो ।
कतारलाई हराएर नेपाल सेमिफाइनलमा,"(काठमाडौं)नेपालले आईसीसी वुमेन्स ट्वान्टी२० वर्ल्डकप क्वालिफायरमा सोमबार कतारमाथि ९ विकेटको जित निकालेको छ । यो लगातार नेपालको चौथो जित हो । जितपछि नेपालको ४ खेलबाट ८ अंक भएको छ । नेपाल प्रतियोगिताको सेमिफाइनल पुग्ने निश्चित भएको छ । अब नेपालले आफ्नो अन्तिम खेलमा यूएईको सामना गर्नेछ । यही खेलले समूह विजेताको निर्णय गर्नेछ । प्रतियोगिताको फाइनल पुग्ने दुई टिम ग्लोबल क्वालिफायरका लागि छनोट हुनेछ । मलेसियाको यूकेएमवाईएसडी ओभल मैदानमा नेपालले जितका लागि ७५ रनको लक्ष्य पाएको थियो । टोलीले १०३ ओभरमा एक विकेट गुमाई आवश्यक रन बटुल्यो । ओपनर काजल श्रेष्ठले २८ बलमा ३२ रनको उत्कृष्ट इनिङ्स खेलिन् । उनले ४ चौका प्रहार गरिन् । काजलले सीता रानामगरसँग पहिलो विकेटका लागि ४७ रनको निर्णायक साझेदारी गरिन् । सीता २३ बलमा १७ रन बनाइन् । इन्दु बर्माले १२ बलमा २० रन बनाइन् । उनले ३ चौका पनि प्रहार गरिन् । यसअघि नेपालले टस जितेर कतारलाई पहिले ब्याटिङको निम्नो दिएको थियो । कतारले २० ओभरमा ७ विकेट गुमाई ७५ रन बनायो । त्यसमा साची धडवालाले २१, एलिना खानले १५ र एन्जिली मारेले नटआउट रहँदै १४ रन बनाए । नेपाली बलरमध्ये इन्दुले ३ तथा पूजा महतो र कविता जोशीले एकएक विकेट लिएका थिए ।"
जुट विकास उपाधि नजिक,"ताप्लेजुङ (कास) सुनसरीको जुट विकास फुटबल एकेडेमीले सोमबार पथरी ११ मोरङलाई टाइब्रेकरमा पराजित गर्दै ताप्लेजुङ गोल्डकप फुटबल प्रतियोगिताको फाइनल तय गरेको छ । सुनसरी ५४ ले विजयी भयो । निर्धारित ९० मिनेटसम्म दुवै टिमले गोल गर्न सकेनन् । ढिलो गरी सुरु भएकाले सिधै पेनाल्टी शुटआउटबाट निर्णय लिइएको थियो । मोरङका सञ्जय लिम्बूले हानेको पेनाल्टी सुनसरीका गोलकिपर सुजित चौधरीले विफल पारेका थिए । सुनसरीबाट रोमन भुजेल, लक्ष्मण तामाङ, श्याम मुर्मु, दिप्सन राई र रोमन तामाङले गोल गरे । मोरङबाट साइमन लिम्बू, नीरज परियार, अशोक खवास र सुदीप श्रेष्ठले गोल गरे । दुवै टिमका खेलाडी आक्रामक देखिए । रेफ्री दिपेश लिम्बूले सात पहेँलो कार्ड देखाए । सुनसरीले मंगलबार हुने सेमिफाइनल विजेतासँग बुधबार उपाधिका लागि प्रतिस्पर्धा गर्नेछ । मंगलबार रेडहर्स फुटबल क्लब इलाम र रेडस्टार फुटबल क्लब झापाबीच प्रतिस्पर्धा हुनेछ ।"
युनाइटेड गोल्डकप हुने,पूर्वी नवलपरासी (कास) तीजको अवसरमा हुप्सेकोटमा हुने सर्वाधिक राशिको युनाइटेड गोल्डकप फुटबल शुक्रबार सुरु हुँदै छ ।प्रतियोगितामा कम्तीमा २४ फुटबल क्लबले भाग लिने आयोजक क्लबका अध्यक्ष हरि थापाले बताए । एक टिमले बढीमा ३ विदेशी खेलाडी सहभागी गराउन सक्ने छ । हुप्सेकोट गाउँपालिका वडा३ स्थित सरस्वती माविको मैदानमा हुनेछ । विजेताले २ लाख २५ हजार ५ सय ५५ रुपैया र उपविजेताले १ लाख ३५ हजार ५ सय ५५ रुपैयाँ पुरस्कार गर्ने छन् । सेमिफाइनल पराजित दुई टिमले समान २५ हजार ५ सय ५५ रुपैयाँ पाउनेछन् । अघिल्ला वर्षमा एउटै टिममा धेरै विदेशी खेलाडी समावेश गरिए पनि यसपालि एक टिम तीनभन्दा बढी विदेशी राख्न नपाइने नियम बनाएको छ । जिल्ला खेलकुद विकास समितिका अध्यक्ष सेतमान पुनले यसपालि दर्शक उपस्थिति बाक्लो रहने अपेक्षा गरे । कोल्हुवामा हुने राइनो गोल्डकपपछि पूर्वी नवलपरासीमा हुने यो सर्वाधिक पुरस्कार राशिको प्रतियोगिता हो ।
छोटकरी,"उसुको प्रशिक्षण चीनमैकाठमाडौं (कास) चीनको हाङझाउमा हुने १९ औं एसियाली खेलकुदका लागि उसु खेलाडीको वैदेशिक प्रशिक्षण चीनमै हुने भएको छ । १२ खेलाडीसहित १६ सदस्यीय नेपाली उसु टोली मंगलबार हुझाउ जानेछ । थाउलोतर्फ विजय सिंजाली, दीपक हमाल, पासाङ शेर्पा, निमा घर्ती मगर, सविता राई, कविता थापा मगर र सुस्मिता तामाङ छन् । सान्सौंतर्फ पदम राई, मंगलप्रसाद थारु, समन घुस्री, रोहित चुनारा र एलिना चौधरी छन् । प्रशिक्षकमा उसुका मुख्य प्रशिक्षक अमर थिङ र दुई प्रशिक्षकमा प्रकाशवहादुर लामा (थाउलो) र गणेश अर्याल (सान्सौं) छन् । टोली त्यतैबाट हाङझाउ जानेछ ।बार्सिलोना विजयीम्याड्रिड (एपी) बार्सिलोनाले स्पेनी ला लिगामा आइतबार ओसासुनामाथि २१ को रोमाञ्चक जित निकालेको छ । रोबर्ट लेवान्डोस्कीले ८५ औं मिनेटमा पेनाल्टीबाट निर्णायक गोल गरेका थिए । यसै खेलबाट डिफेन्डिङ च्याम्पियन बार्सिलोनाका लागि जाओ क्यान्सेलो र जाओ फेलिक्सले डेब्यू गरेका छन् । बार्सिलोनाले जुलेस कोन्डेको गोलले अग्रता लिएयता चिली एभिलले बराबरी गोल फर्काए । बार्सिलोनाको ४ खेलबाट १० अंक भयो । जिम्बावेका स्ट्रिकको निधनजोहानसबर्ग (एएफपी) जिम्बावेली क्रिकेटका सफल खेलाडीमध्ये एक हिथे स्ट्रिकको आइतबार क्यान्सरका कारण ४९ वर्षको उमेरमा निधन भएको छ । कलेजको क्यान्सरबाट पीडित स्ट्रिकको मृत्यु भएको उनकी पत्नीले पुष्टि गरेकी छन् । स्ट्रिकको परिवारले जिम्बावेको दोस्रो ठूलो सहर बुलाबायोको उत्तर पश्चिमस्थित घरमा उनको निधन भएको जनाएको छ । उपचारका क्रममा उनी दक्षिण अफ्रिका आउने जाने गरिरहेका थिए । तीव्र गतिका सफल बलर स्ट्रिक उपयोगी ब्याटर पनि थिए । सन् १९९० देखि २००० बीच जिम्बावेले अन्तर्राष्ट्रिय क्रिकेटमा बलियो चुनौती पेस गर्दा उनी एक प्रमुख खेलाडी थिए । सट्टेबाजीको आरोपमा उनलाई आईसीसीले ८ वर्ष प्रतिबन्ध लगाएको थियो । म्यानचेस्टरको पराजयलन्डन (एपी) आर्सनलले दोस्रो हाफको इन्ज्युरी समयमा दुई गोल गरेपछि इंग्लिस प्रिमियर लिगमा आइतबार म्यानचेस्टर युनाइटेडलाई ३१ ले हराएको छ । इमिरेट्समा भएको खेलमा आर्सनलका लागि डेक्लेन राइस र ग्याब्रियल जेससले खेलको अन्त्यतिर गोल गरे । ८८ औं मिनेटमा युनाइटेडका एलेजान्ड्रो गर्नाचोको गोललाई भने भार ले मान्यता दिएन । मार्कस रसफोर्डको गोलमा युनाइटेडले सुरुआती अग्रता लियो । लगत्तै मार्टिन ओडेगार्डले बराबरी गोल फर्काए । आर्सनलको १० अंक भएको छ ।"
