शीर्षक,विवरण
महिनामै सवा खर्ब रेमिट्यान्स,"मुलुक भित्रिने र बाहिरिने विदेशी मुद्राको अवस्था जनाउने सूचक शोधनान्तर पछिल्ला महिनामा बढ्दो रेमिट्यान्स र घट्दो आयातका कारण बचतको अवस्थामा पुगेको हो । गत असारसम्म मुलुकको करिब ३ खर्ब रुपैयाँले बचतमा थियो । ०७९ असोजअघि १४ महिनासम्म शोधनान्तर स्थिति घाटामा थियो । रेमिट्यान्समा सुधार, आयातमा कमी र विदेशी सहायतामा वृद्धि भएकै कारण १४ महिनापछि ०७९ असोजमा पहिलो पटक शोधनान्तर स्थिति बचतमा गएको थियो । त्यसयता हरेक महिना शोधनान्तर बचतको रकम बढ्दै गएको प्रतिवेदनले देखाएको छ । शोधनान्तर बचतमा रहे पनि गत असारसम्म चालु खाता भने अझै घाटाकै स्थितिमा थियो । हरेक पछिल्ला महिनामा घाटा रकममा कमी आइरहेको थियो । यही क्रममा गत साउनमा मुलुकको चालु खाता बचतमा पुगेको छ । गत असारमा ७२ अर्ब १६ करोड रुपैयाँले घाटामा रहेको चालु खाता गत साउनमा करिब १३ अर्ब रुपैयाँले बचतमा छ । विदेशी मुद्रा सञ्चिति पौने १६ खर्ब गत साउनसम्म मुलुकको कुल विदेशी मुद्रा (विनिमय) सञ्चिति १५ खर्ब ७३ अर्ब १२ करोड रुपैयाँ पुगेको छ । गत असारको तुलनामा साउनसम्ममा यस्तो सञ्चिति करिब २२ प्रतिशतले बढेको हो । गत असारमा कुल विदेशी मुद्रा सञ्चिति १५ खर्ब ३९ अर्ब ३६ करोड रुपैयाँ थियो । गत साउनसम्म अमेरिकी डलरमा पनि विदेशी मुद्रा सञ्चिति १२ प्रतिशतले बढेको छ । अमेरिकी डलरमा कुल विदेशी मुद्रा सञ्चिति ०८० असार मसान्तमा ११ अर्ब ७१ करोड रहेकामा गत साउनसम्म १२ प्रतिशतले वृद्धि भई ११ अर्ब ८५ करोड कायम भएको छ, प्रतिवेदनमा भनिएको छ । गत साउनसम्म मुलुकमा रहेको विदेशी मुद्रा सञ्चितिले १०३ महिनाका लागि वस्तु तथा सेवाको आयात धान्न पुग्ने राष्ट्र बैंकको दाबी छ । मूल्यवृद्धि ७५२ प्रतिशतगत साउनमा वार्षिक बिन्दुगत उपभोक्ता मूल्यवृद्धि दर ७५२ प्रतिशत छ । गत आर्थिक वर्षको सोही अवधिको तुलनामा यो ०७२ प्रतिशत बिन्दुले कम हो । अघिल्लो वर्षको सोही महिनामा यस्तो मूल्यवृद्धि दर ८९५ प्रतिशत थियो । गत साउनमा खाद्य तथा पेय पदार्थ समूहको मूल्यवृद्धि दर ८९५ प्रतिशत र गैरखाद्य तथा सेवा समूहको ६४२ प्रतिशत रहेको राष्ट्र बैंकको तथ्यांकले देखाएको छ । खाद्य तथा पेय पदार्थ समूहअन्तर्गत मरमसला उपसमूहको वार्षिक बिन्दुगत मूल्य सूचकांक ४५५६ प्रतिशत, खाद्य तथा खाद्यजन्य पदार्थको १३२० रेस्टुरेन्ट तथा होटलको ११०५ प्रतिशत, प्रतिशत, दुग्धपदार्थ तथा अन्डाको १२१९ प्रतिशत र तरकारीको १०८० प्रतिशतले बढेको छ, राष्ट्र बैंकको मासिक प्रतिवेदनमा भनिएको छ, सो अवधिमा घिउ तथा तेल उपसमूहको वार्षिक बिन्दुगत मूल्य सूचकांक १५१३ प्रतिशतले घटेको छ ।गैरखाद्य तथा सेवा समूहअन्तर्गत मनोरञ्जन तथा संस्कृति उपसमूहको वार्षिक बिन्दुगत मूल्य सूचकांक १५५५, शिक्षाको ९१० र फर्निसिङ तथा घरायसी उपकरणहरूको ६९३ प्रतिशतले बढेको प्रतिवेदनमा उल्लेख छ । अर्थतन्त्रका बाह्य सूचकमा उल्लेख्य सुधार देखिए पनि आन्तरिक आर्थिक गतिविधि शिथिल छ । बैंकमा झन्डै साढे ३ खर्ब रुपैयाँ बराबर लगानीयोग्य रकम थुप्रिएको छ, कर्जा माग छैन, बजार माग घटेको छ, उद्योगहरूको क्षमता उपयोग घटेको छ भने निर्यात र विदेशी लगानी बढ्न सकेको छैन ।"
सार्क साइडलाइन बैठक यो वर्ष पनि अवरुद्ध,"यता भारत र पाकिस्तानबीच द्वन्द्व कायम रहे पनि सार्क महासचिवमा बंगलादेशको चयन गरिएको थियो । अफगानिस्तानको पालो भए पनि अफगानिस्तानको नयाँ तालिवान सरकारलाई विश्वका कुनै पनि मुलुकहरूले मान्यता नदिएका कारण सदस्य राष्ट्रबीच बंगलादेशलाई उक्त जिम्मेवारी दिन सहमति जुटेको थियो । अंग्रेजी वर्णानुक्रमअनुसार अफगानिस्तानपछि बंगलादेश भएर समस्याको समाधान गरिएको हो । सार्कको सचिवालय चल्ने वातावरण बनाउन भने भारत र पाकिस्तान दुवै सहमत भएका थिए । तर, अन्य विषयमा भारत र पाकिस्तानबीच गाँठो नफुक्दा क्षेत्रीय संगठन सार्कलाई असर परेको छ ।"
चाडबाडमा अफरै अफर,"सिंगल डोर फ्रिज खरिदमा क्यासब्याक, माइक्रोवेभ ओभनको खरिदमा माइक्रोवेभ किट, एलजी फ्रन्ट लोड वासिङ मेसिन (१० किलो र माथि) को खरिदमा इन्डक्सन कुकर पाइने कम्पनीले बताएको छ । डिसवासर खरिदमा किट, भ्याकुम क्लिनर खरिदमा चपर र एयर प्युरिफायर खरिदमा एयर फ्राइर ग्राहकले पाउँछन् । इलेक्ट्रोनिक्स तथा होम अप्लायन्सेस ब्रान्ड सीजीले पनि चाडबाडमा ग्राहकलाई खुसी पार्न सीजीले घर सजाऔं, खुसीले चाड मनाऔं प्रवर्द्धन योजना सुरु गरेको छ । यस योजनाअन्तर्गत ग्राहकले कुनै पनि सीजी ब्रान्डका उत्पादन खरिद गर्दा क्यासब्याक र आकर्षक पक्का उपहार पाउनेछन्, कम्पनीले जारी गरेको विज्ञप्तिमा भनिएको छ, ग्राहकले ५६ हजार ४ सय रुपैयाँसम्म बचत गर्ने अवसर प्राप्त गर्नेछन् । योजनाका अन्य आकर्षणमा मेगा एक्सचेन्ज अफर, शून्य प्रतिशत ब्याजमै फाइनान्सिङ सुविधा र सीजी लोयल्टी क्लब रिवार्ड प्रोग्रामअन्तर्गत लोयल्टी सदस्यले ललितपुरस्थित होटल विभान्तामा २५ प्रतिशतसम्म छुट पाउन सक्ने कम्पनीले जनाएको छ । यो योजना सीजी ब्रान्डका सबै टीभी, रेफ्रिजेरेटर, चेस्ट फ्रिजर, वासिङ मेसिन, माइक्रोवेभ ओभन, डिसवासर, एयर कन्डिसनर, भ्याकुम क्लिनर र स्पिकरजस्ता इलेक्ट्रोनिक्स र घरेलु उपकरणमा उपलब्ध छन्, विज्ञप्तिमा भनिएको छ ।नेपालका लागि सुजुकी गाडीको आधिकारिक विक्रेता सीजी मोटोकर्पले पनि दसैंतिहारका लागि सुजुकी पर्वोत्सव नामक ग्राहक योजना ल्याएको छ । योजनाअन्तर्गत ग्राहकले एक लाख रुपैयाँसम्मको नगद छुट, १ वर्षको सवारी बिमा र एक लाख रुपैयाँसम्मको एक्सचेन्ज बोनस पाउने कम्पनीले जनाएको छ । नाडा अटो सोलाई लक्ष्य गरी ल्याइएको योजनामा स्क्र्याच कार्डमार्फत थप एक लाख रुपैयाँसम्म छुट प्रदान गरिने कम्पनीले बताएको छ । विभिन्न कम्पनीले नाडा अटो सोको अवसर पारेर फेस्टिभ प्राइज र स्किम पनि सार्वजनिक गरेका छन् । हुन्डाई नेपालले सार्वजनिक गरेको फेस्टिभ डिलाइट योजनाअन्तर्गत बम्पर प्राइजमा रहने एसयूभी एक्स्टर सार्वजनिक गरिएको छ । भृकुटीमण्डपमा जारी नाडा अटो सोको अवसर पारेर मंगलबार बम्पर प्राइजका रूपमा यो गाडी सार्वजनिक गरियो । हुन्डाई फेस्टिभ डिलाइट योजनाअन्तर्गत कुनै पनि गाडी खरिदमा ६ लाखसम्मको छुट, स्क्र्याच कार्डमार्फत थप १ लाख रुपैयाँसम्म नगद छुट घोषणा गरियो । एक वर्षका लागि निःशुल्क बिमा तथा सवारी कर सुविधा पनि ग्राहकले पाउने कम्पनीले जनाएको छ । नेपालका लागि सिट्रोन गाडीको आधिकारिक वितरक सांग्रिला मोटर्सले पनि फेस्टिभ स्किम ल्याएको छ । यस स्किमअन्तर्गत नाडा अटो सोमा सिट्रोनका गाडी बुकिङ गर्ने ग्राहकले २५ हजार रुपैयाँसम्म आकर्षक उपहार पाउने कम्पनीको भनाइ छ । कम्पनीका अनुसार स्किमअन्तर्गत सिट्रोन ईसी ३ किन्न चाहने ग्राहकले आकर्षक नगद छुटका साथै निःशुल्क बिमा र निःशुल्क सडक करको सुविधा पनि पाउन सक्नेछन् । सिट्रोनको विद्युतीय गाडी ईसी ३ खरिद गर्न चाहनेले पनि निःशुल्क बिमा र निःशुल्क सडक करको सुविधा पाउनेछन् ।दसैं, तिहार र छठ पर्वलाई लक्ष्य गर्दै टीसीएलले पनि सेलेब्रेट ग्रेटनेस योजना सार्वजनिक गरेको छ । यस योजनाअन्तर्गत टीसीएल ब्रान्डका टीभी तथा अन्य घरायसी उपकरण किन्दा आकर्षक छुट र निश्चित उपहार प्रदान गरिने कम्पनीले जनाएको छ । टीसीएलका टीभी खरिदमा ४४ हजार ७ सय रुपैयाँसम्म छुट, वासिङ मेसिन खरिदमा १४ हजार ४ सय रुपैयाँसम्म छुट र ६ केजीको एरियल मेटिक पाउडर उपहार प्रदान गरिने कम्पनीले जनाएको छ ।टीसीएलका सम्पूर्ण क्याटगोरीका एयर कन्डिसनर खरिदमा ५६ हजार ८ सय रुपैयाँसम्म छुटका साथै ४ हजार बराबरको निःशुल्क एसी जडान सुविधा पाउन सक्नेछन्, कम्पनीद्वारा जारी विज्ञप्तिमा उल्लेख छ । साइड बाई साइड रेफ्रिजेरेटर खरिदमा ३१ हजार ८ सय रुपैयाँसम्म छुटका साथै इन्डक्सन चुलो उपहारस्वरूप प्रदान गरिने र निःशुल्क डेलिभरी तथा जडान सुविधा प्रदान गरिने टीसीएलले जनाएको छ । टीसीएलको आधिकारिक विक्रेता सीजी ईओएल हो । बर्जर जेन्सन एन्ड निकोल्सन (नेपाल) ले दसैं र तिहारजस्ता पर्वमा रौनक थप्न विशेष योजना ल्याएको छ । बर्जर हाम्रो घर हाम्रो सान नामक यो योजना घरको सौन्दर्य अभिवृद्धि गर्न केन्द्रित रहेको कम्पनीको भनाइ छ । योजनाअन्तर्गत पेन्ट्स खरिद गर्नेमध्ये एक जना भाग्यशाली विजेताले ५ लाखको बम्पर पुरस्कार प्राप्त गर्नुका साथै थप ३ जनाले जनही १ लाख र अन्य १० जनाले १० हजार रुपैयाँका दरले नगद पुरस्कार प्राप्त गर्नेछन्, कम्पनीद्वारा जारी विज्ञप्तिमा उल्लेख छ, यसबाहेक योजनाले घरधनीलाई इन्टेरियर डिजाइनरबाट निःशुल्क परामर्श सेवा प्रदान गराई विज्ञको सल्लाहअनुसार घर सिँगार्ने अवसर प्रदान हुनेछ । घर सिँगार्ने योजनाअन्तर्गत डिजिटल प्रतियोगितामा भाग लिई १०० उत्कृष्ट घरधनीले आफ्नो घरको सुन्दर तस्बिर सेयर गरेर जनही २५ हजारका दरले नगद पुरस्कार पाउने कम्पनीले जनाएको छ । नेपालका लागि टीभीएसको आधिकारिक वितरक कम्पनी जगदम्बा मोटर्सले चाडपर्वलाई दृष्टिगत गरी हर मोडमा उमंग नामक विशेष योजना सार्वजनिक गरेको छ । यस योजनाअन्तर्गत ग्राहकले टीभीएसको मोटरसाइकल र स्कुटर किन्दा १० लाख रुपैयाँसम्म जित्ने मौका पाउने कम्पनीले जनाएको छ । योजनाअन्तर्गत सवारीसाधन नकिन्दै टीभीएसनेपाल डटकमदसैंमा गएर एक लाख जित्ने मौका र खरिद गरेपछि १० लाख जित्ने मौका छ, कम्पनीले जारी गरेको विज्ञप्तिमा उल्लेख छ ।हरेक महिना शतप्रतिशत क्यासब्याक जित्ने अवसर पनि रहेको कम्पनीले जनाएको छ । विजेताहरूको घोषणा महिनाको पहिलो मंगलबार लक्की ड्रमार्फत साँझ ५ बजे जगदम्बा मोटर्सको आधिकारिक फेसबुक पेजमा प्रत्यक्ष प्रसारण गरिने जनाएको छ । यामाहा मोटरसाइकल तथा स्कुटरको आधिकारिक वितरक एमएडब्लू इन्टरप्राइजेजले पनि यामाहा फेस्टिभ सेलिब्रेसन विथ रोडिज पावर अफ फाइभ योजनाअन्तर्गत स्योर क्यासब्याकदेखि जापान भ्रमणसम्मको अफर ल्याएको छ । दसैं, तिहार तथा छठ पर्वलाई लक्ष्य गर्दै कम्पनीले यस्तो योजना ल्याएको हो । यसअन्तर्गत कुनै पनि यामाहाका स्कुटर किन्दा ६ हजारदेखि १ लाख रुपैयाँसम्म र मोटरसाइकल खरिदमा ८ हजारदेखि १ लाख रुपैयाँ स्योर क्यासब्याक प्रदान गरिने कम्पनीले जनाएको छ ।लक्की ड्रबाट दैनिक यामाहा राइडिङ ज्याकेट, साप्ताहिक रूपमा आइफोन १४ र प्रत्येक महिना भाग्यशाली विजेताले जापान जाने मौका पाउने कम्पनीले बताएको छ । चाडपर्वमा हरेक खरिदकर्तालाई खुसी थप्न यस्तो योजना ल्याइएको एमएडब्लू टु ह्विलर्स डिभिजन सीईओ राजु क्षत्रीको भनाइ छ ।निसान गाडीको आधिकारिक वितरक कम्पनी पायोनियर मोटो कर्पले निसानका गाडीहरूमा फेस्टिभ ड्राइभ नामक विशेष छुट योजना ल्याएको छ । यो योजना निसानका सबै गाडी (म्याग्नाइट, किक्स, नाभारा, लिफ र एक्सट्रायल) मा लागू हुने कम्पनीले जनाएको छ । नाडा अटो सो तथा सँगै आउने चाडपर्वको उत्सवमय अवसरमा यो विशेष छुटको योजना ल्याइएको पायोनियर मोटो कर्पका प्रबन्ध निर्देशक सन्दीपकुमार सारडाले जनाए । अटो सोमा निसान गाडी बुकिङ गर्दा नै विभिन्न सुविधा ग्राहकले पाउने कम्पनीले जनाएको छ । निःशुल्क इन्स्योरेन्स, निःशुल्क ३ वर्षको सडक कर, निःशुल्क ३ वर्षको सर्भिसिङ, ३ वर्षको वारेन्टी र १३ लाखसम्म बचत हुने फाइदाबाट ग्राहक लाभान्वित हुन सक्ने कम्पनीको भनाइ छ ।"
कानुन निर्माणमा होइन सुविधामै 'नजर,"नियमविपरीत गाडी सुविधा सुदूरपश्चिममा सत्तारूढ तीन पार्टीका संसदीय दलका नेताहरूले प्रदेशसभा सचिवालयबाट सरकारी गाडी सुविधा प्रयोग गरेका छन् । माओवादी केन्द्रका खगराज भट्ट, एकीकृत समाजवादीका दीर्घबहादुर सोडारी र नागरिक उन्मुक्ति पार्टीका घनश्याम चौधरीले नियमविपरीत गाडी सुविधा प्रयोग गरेको सार्वजनिक लेखा समितिको भनाइ छ । उनीहरूले प्रयोग गरेको गाडी फिर्ता लिन लेखा समितिले प्रदेशसभा सचिवालयलाई पत्राचार गरेको थियो । समितिको निर्देशनअनुसार प्रदेशसभा सचिवालयले तीन दिनभित्र गाडी फिर्ता गर्न भदौ २५ गते तीनै जनालाई पत्राचार गरेको हो । आइतबारसम्म नागरिक उन्मुक्तिका घनश्याम चौधरीले मात्रै गाडी फिर्ता गरेको प्रदेशसभा सचिव देवबहादुर बोगटीले बताए । प्रदेशसभाका पदाधिकारी तथा सदस्यको पारिश्रमिक र सुविधा सम्बन्धमा व्यवस्था गर्न बनेको ऐन, २०७५ मा सभामुख, उपसभामुख, विपक्षी दलको नेता, सत्तापक्षको प्रमुख सचेतक र समितिका सभापतिलाई चालकसहितको सवारीसाधन, इन्धन र मोबिल उपलब्ध गराइने उल्लेख थियो । २०७९ मा नेताहरूले सुविधा उपभोगकै लागि उक्त व्यवस्था संशोधन गरी सत्तापक्षका संसदीय दलका नेता, सत्तापक्ष संसदीय दलका प्रमुख सचेतक, सत्तापक्षको सचेतक र विपक्षी दलको सचेतकलाई पनि चालकसहितको सवारीसाधन, इन्धन र मोबिल उपलब्ध हुने गरी व्यवस्था गरे तर अनुसूचीमा उक्त व्यवस्था समेट्न छुटाएका कारण हाल सवारी सुविधा प्रयोग गरिरहेकाहरूले उक्त सुविधा पाउने अवस्था छैन । उहाँहरूले सुविधा लिन चाहेकै हो भने अनुसूचीमा पनि समावेश गर्नुपर्ने हुन्छ, प्रदेशसभा सचिव बोगटीले भने । प्रदेशसभा सचिवालयका अनुसार कानुनविपरीत प्रयोग भइरहेका तीनवटा गाडी मर्मतमा यस अवधिमा ५ लाख ६९ हजार खर्च भइसकेको छ । सत्तारूढ संसदीय दलका नेतालाई सवारी साधन सुविधा उपलब्ध गराउन सरकारले प्रदेशसभाका पदाधिकारीको पारिश्रमिक तथा सेवासुविधासम्बन्धी ऐन संशोधन गर्ने तयारी सुरु गरिसकेको छ । सोही ऐनअन्तर्गत यसअघि पदाधिकारी तथा सांसदको उपचार खर्च नेपालका अस्पतालमा गराएको अवस्थामा मात्र पाउने भन्ने थियो । अब भारतमा उपचार गराएको खर्च पनि व्यहोर्ने व्यवस्था गर्नेबारे तयारी भएको एक अधिकारीले बताए । प्रदेशसभा निष्प्रभावी बनेको र सुविधाका कानुन संशोधन भइरहेको प्रति प्रमुख प्रतिपक्षी एमाले सांसदहरूका सार्वजनिक टिप्पणी पनि विरलै सुनिन्छन् । संसद् चले न प्रमुख प्रतिपक्षी दलका सांसद सुनिने हुन् । संसद् नै नचलेपछि कहाँ सुनिनू, एमाले सांसद वीरबहादुर थापाले भने । सत्तारूढ माओवादी केन्द्रका सांसद शिवसिंह ओली सेवासुविधा बढाउने, संसदीय समिति थप्नेलगायतका कार्यले सकारात्मक सन्देश नगएको स्विकार्छन् । प्रदेश संसद्लाई सरकारले बेवास्ता गरेकाले गतिहीन देखिएको उनको भनाइ छ । यस अवधिमा प्रदेशसभा सुस्त भएको सभामुख भीमबहादुर भण्डारी पनि स्विकार्छन् । सरकारले बिजनेस दिएपछि मात्रै प्रदेशसभा सक्रिय देखिने हुन्छ । हालसम्मको अवस्था हेर्दा सरकारले संसद्लाई प्राथमिकतामा राखेको देखिन्न, उनले भने, साढे आठ महिनामा बजेटबाहेक एउटा पनि विधेयक नल्याउने कस्तो तरिका हो यो ? प्रदेशसभाले बिजनेस नपाउनुमा संघीय सरकारको पनि हात रहेको सुदूरपश्चिम सरकारका आन्तरिक मामिला तथा कानुनमन्त्री शिवराज भट्टले बताए । कतिपय कानुन केन्द्र सरकारले नै बनाउन ढिलाइ गरेका कारण प्रदेशमा छलफल हुन सकेको छैन, उनले भने, केही कानुन निर्माण प्रक्रियामा छौं ।"
३६३ केजी सुन तस्करीमा २९ जनाविरुद्ध मुद्दा,"(काठमाडौं)अन्तरदेशीय संगठित गिरोहमार्फत त्रिभुवन अन्तर्राष्ट्रिय विमानस्थलबाट भित्रिएको तस्करीको सुन प्रकरणमा भन्सारका पाँच कर्मचारी र नौ विदेशी नागरिकसहित २९ जनाविरुद्ध साढे ३ अर्ब रुपैयाँ बिगो कायम गरेर जिल्ला अदालत काठमाडौंमा मुद्दा दायर भएको छ । करिब ६१ केजी सुन प्रकरणमा प्रहरीको केन्द्रीय अनुसन्धान ब्युरो (सीआईबी) ले गरेको अनुसन्धानका आधारमा सरकारी वकिल कार्यालय काठमाडौंले दावाजिन वाङलाई मुख्य नाइके किटान गरेर २९ जनाविरुद्ध आइतबार ३ अर्ब ५० करोड ३० लाख ९१ हजार ९ सय ७५ रुपैयाँ बिगो, कैद र जरिवाना मागदाबीसहित मुद्दा दायर गरेको हो । अभियोगपत्रमा ११ महिनाको अवधिमा ब्रेक शुमा लुकाएर ३ सय ६३ किलो सुन तस्करी भएको उल्लेख छ । मुद्दामा प्रतिवादी बनाइएकामध्ये साउन २ यता २६ जना पक्राउ परिसकेका छन् । तीन जना फरार छन् । फरारको हकमा अदालतबाटै पक्राउ पुर्जी जारी गर्न भनिएको छ । अभियोगपत्रमा सबै प्रतिवादीविरुद्ध भन्सार ऐन २०६४ को दफा ५७ (१) र संगठित अपराध निवारण ऐन २०७० को दफा २ र ३ तथा ५ अनुसार बिगो, कैद र जरिवाना भराउन मागदाबी लिइएको छ । संगठित रूपमा आपराधिक समूह खडा गरी आयात हुने मालवस्तुको आवरणमा तस्करीको सुन ल्याएको कसुरमा उनीहरूलाई सजाय हुनुपर्ने मागदाबी छ । तस्करीको धन्दा चलाउने क्रममा अन्य अपराधमा समेत जोडिएकालाई संलग्नता र भूमिकाअनुसार नेपाल राष्ट्र बैंक ऐन, मुलुकी अपराध संहिता ऐन, राहदानी ऐन, नागरिकता ऐन र अध्यागमन ऐन गरी अरू थप ५ कसुरमा पनि सजाय गर्नुपर्ने मागदाबी छ ।जिल्ला अदालत काठमाडौंका सूचना अधिकारी दीपक दाहालका अनुसार अभियोगपत्रमा चिनियाँ नागरिक एलेक्स भन्ने याओ फुचेन, अली भन्ने ली वेन सुङ, ली नेङकाई, लीन चछ्याङ, देङ सेङ फा, याङ वेन, मि सियान, तिब्बती मूलका बेल्जियन नागरिक दावा छिरिङ, तिब्बती मूलका भारतीय नागरिक टासी भनिने थुप्तिन छिरिङलाई प्रतिवादी बनाइएको छ । दाहालका अनुसार नेपाली नागरिकहरू हर्कराज राई, कृष्णकुमार श्रेष्ठ, पुष्करराज भट्ट, राजेन्द्रकुमार राई, यादव पराजुली, सुदर्शन गौतम, रामकुमार भुजेल, दिलीप भुजेल, सुमन खरेल, शिवकुमार सर्राफ, किशोर बस्नेत, रुक्मिना सुब्बा, भोला साह सोनार, जीवन चलाउने, अमला रोका, सन्तोष चन्द, गणेशप्रसाद पौडेल, वीरेन्द्र नेपाली, कुमार ढकाल,सरोज श्रेष्ठलाई सुन तस्करीमा सघाएको कसुरमा प्रतिवादी बनाइएको छ । यसमध्ये सन्तोष चन्द, गणेशप्रसाद पौडेल, वीरेन्द्र नेपाली, कुमार ढकाल र सरोज श्रेष्ठ विमानस्थल भन्सारका कर्मचारी हुन् । सुन तस्कर दावा छिरिङकी पत्नी अमला, तस्करका सहयोगी चलाउने र सुन खरिदकर्ता साह फरार छन् । तस्करीमा संलग्न तर हाल फरार १५ विदेशीको हकमा तीन पुस्ता नखुलेको र पछि पक्राउ परेका बखत सोहीअनुसार हुने गरी अभियोगपत्र दायर भएको छ । प्रतिवादीमध्येका दुई कर्मचारी पौडेल र नेपालीले क्रमशः सुन भएका १ हजार ८० र १ हजार १ सय ८० वटा ब्रेक शुमा शंकास्पद रूपमा जाँचपास गरी छाडिदिएका थिए । एक्सरेमा बस्ने कर्मचारीले पुनः परीक्षण भनी लेखेका सामान पनि नजाँची छाडिदिएका थिए । तस्करीको सुन भन्सारबाट पास गराउन उनीहरूले सहयोग गरेको अभियोगपत्रमा उल्लेख छ । त्यस्तै ढकाल र चन्दले क्रमशः २ सय र ३ सय ४० थान सुन भएका ब्रेक सु तस्करसँगको साठगाँठमा फुत्काएका थिए । अर्का कर्मचारी श्रेष्ठले एक्सरेमा कैफियत देखिएपनि सुन भएका सामान तस्करकै योजनामा पास गराएको अभियोग लगाइएको छ । सरकारी वकिल कार्यालयले फरारको हकमा तीनपुस्ते नखुलेको कारण देखाएर प्रतिवादी बनाएको छैन । पक्राउ परेका ६ जना अशोक लामा, नरेश तामाङ, राजनकुमार श्रेष्ठ, पुष्पा जोशी (अधिकृत), कमल परियार (नासु) र श्रीधर टण्डन (उपसचिव) लाई मुद्दा नचलाउने निर्णय भएको छ । तस्करी नाइके मध्येका दावा छिरिङ, ली नेङकाई, याओ फुचेन र तस्करीको सुन खरिद गर्ने शिवकुमार सर्राफविरुद्ध अबैध सुनको कारोबारबाट प्राप्त रकम क्रिप्टो करेन्सीमा लगानी गरेको कसुरमा नेपाल राष्ट्र बैंक ऐनको दफा ९५ (१) अनुसार थप सजाय माग गरिएको छ । फर्जी विवरणका आधारमा नेपाली नागरिकता र राहदानी लिएका दावा छिरिङ, ली नेङकाई र याओ फुचेनविरुद्ध नागरिकता ऐन, राहदानी ऐन तथा अध्यागमन ऐनअन्तर्गत सजाय पनि माग दाबी लिइएको छ । दावा, नेङकाई, फुचेन र सर्राफलाई मुलुकी अपराध संहिता २०७४ अनुसार प्रतिवादी बनाइएको छ ।थुप्तिन विगतमा खाग तस्करीमा सजाय काटेर छुटेको पटके कसुरदार भन्दै संगठित अपराध र भन्सार ऐनबाहेक थप सजाय मुलुकी अपराध संहिताबमोजिम गर्न भनिएको छ । पछिल्लो पटक साउन २ मा बरामद ६० केजी ७ सय १६ ग्रामसहित पछिल्लो ११ महिनाभित्र यो गिरोहले ३ सय ६२ केजी ७ सय ७८ ग्राम सुन तस्करी गरेको अभियोग लगाइएको छ । अवैध सुन ल्याउन प्रयोग गरिएका ब्रेक सुसहित २८ लाख ७५ हजार ४ सय २३ रुपैयाँ बराबरका सामानसमेत गरी प्रतिवादीविरुद्ध साउन २ को सुनको बजारभाउ अनुसार हुने गरी ३ अर्ब ५० करोड ३० लाख ९१ हजार ९ सय ७५ रुपैयाँ बिगोमागदाबी गरिएको छ ।उनीहरूविरुद्ध संगठित अपराध निवारण ऐन २०७० र भन्सार ऐन२०६४ ले बर्जित गरेको कसुरमा प्रतिवादी बनाइएको हो ।भन्सार ऐनको कसुरमा प्रतिवादी बनाइएकालाई बिगो जफत गरी प्रतिवादीविरुद्ध तीन गुणासम्म जरिवाना वा ७ वर्षसम्म कैद वा दुवै सजाय गर्नुपर्ने दाबी लिइएको छ । तस्करीको मुख्य अभियुक्त दावाजिन वाङलाई किटान गरिएको छ । पक्राउ परेकामध्ये वाङपछिका तस्कर नाइकेका रूपमा एलेक्सलाई उल्लेख गरिएको छ । दुवैको बिचौलिया बनेर व्यवस्थापन गर्ने दावा छिरिङलाई देखाइएको छ ।फरार रहेका दावाजिन र हाल थुनामा रहेका दावा छिरिङ सत्तारूढ माओवादीका नेताहरू पूर्वसभामुख कृष्णबहादुर महरा र पूर्वमन्त्री वर्षमान पुन तथा माओवादीका पूर्वनेतासमेत रहेका पूर्वउपराष्ट्रपति नन्दबहादुर पुनको परिवार निकट रहेको अनुसन्धानबाट खुलेको छ । दावाजिनले नेपालमा फलफूल आयात गर्ने व्यापारीको आवरणमा माओवादी नेताहरूसँग सम्बन्ध बनाएर सुन तस्करी गर्दै आएको खुलेको छ । महराका छोरा राहुल भेप (विद्युतीय चुरोट) मा लुकाएर ल्याइएको सुन तस्करी प्रकरणमा थुनामा छन् । दावाजिनका साझेदार दावा छिरिङ पनि सीआईबीकै हिरासतमा छन् ।भेप प्रकरणमा पूर्वसभामुख महरा पनि अनुसन्धानको घेरामा छन् । पूर्वउपराष्ट्रपति पुनका छोरा दीपेशलाई भने सीआईबीले सोधपुछ गरेर छोडेको थियो । सरकारी वकिल कार्यालयले पनि उनलाई प्रतिवादी बनाएको छैन । त्यस्तै पूर्वमन्त्री वर्षमानका भाइ प्रनिश पुन सुन तस्कर दावा छिरिङसँग साझेदार रहेको खुलेको छ । दावा छिरिङकी पत्नी अमला रोका सञ्चालक रहेको भियाना कम्पनीमा प्रनिश साझेदार देखिएका छन् । तस्करी प्रकरणमा अमला फरार छिन् । प्रनिशविरुद्ध पनिमुद्दा चलाइएन । सीआईबीका एसएसपी दिनेश आचार्यले ब्रेक सु प्रकरणको पहिलो चरणको अनुसन्धानका आधारमा मुद्दा गएको बताए । साथै उनले बाँकी अनुसन्धान अघि बढाइसकेको जानकारी दिए । अदालतमा दायर मुद्दा ब्रेक सुबाट भित्रिएको सुनको मात्रै अनुसन्धानसँग जोडिएको विषय हो । भेपको अनुसन्धान जारी छ । अरू मालवस्तुमा भित्रिएको सुनमा पनि हेरिरहेका छौं, एसएसपी आचार्यले भने, अपराधको एउटा सञ्जाल तोडिएको छ । अहिले अनुसन्धानको दायरामा नपरेका र तथ्य, प्रमाणले थप खुलाएमा पछि पूरक प्रतिवेदन फेरि बुझाउँछौं । सरकारी वकिल कार्यालयले पनि प्रमाणले पछि पुष्टि भएबमोजिम हुने भन्दै अनुसन्धानलाई खुला राखेर अभियोजन गरेको छ । तीनपुस्ते कसुर नखुलेका तर तस्करीमा संलग्न १५ विदेशी नागरिकलाई नेपालभित्र पक्राउ परेको बखत सोहीअनुसार हुने गरी हाललाई प्रतिवादीको सूचीमा राखिएको छैन । मुद्दामा प्रतिवादी बनाइएका भन्सारका ५ कर्मचारीमध्ये अधिकृतद्वय सन्तोष चन्द र गणेशप्रसाद पौडेल, नासुद्वय वीरेन्द्र नेपाली र सरोज श्रेष्ठ तथा खरिदार कुमार ढकालविरुद्ध अख्तियारबाट र बाँकीको हकमा सम्पत्ति शुद्धीकरण अनुसन्धान विभागमार्फत अनुसन्धान गर्न ती निकायमा लेखी पठाउने पनि निर्णय भएको सरकारी वकिल कार्यालयले जनाएको छ । २०८० असार २९ मा क्याथे प्यासिफिकको उडानबाट स्कुटरका ब्रेक सुसहित विभिन्न सामग्रीका आवरणमा भित्र्याइएको करिब ६१ केजी सुनसहितका सामान साउन २ मा राजस्व अनुसन्धान विभाग र सशस्त्र प्रहरीको टोलीले विमानस्थल भन्सारपछि सिनामंगल सडकबाट बरामद गरेको थियो । त्यसपछि १९ दिन विभाग आफैंले अनुसन्धान गरेकोमा अपराध संगठित किसिमको देखिएको भन्दै सीआईबीलाई अनुसन्धानको जिम्मा लगाइएको थियो । त्यसअघि २०७९ पुस १० मा भेपमा लुकाएर ल्याइएको ९ केजी सुनको अनुसन्धान पनि सीआईबीमै विचाराधीन थियो । दुवै अनुसन्धानलाई एकै ठाउँमा राखेर अनुसन्धान गरेको सीआईबीले पछिल्लो११ महिनामा ३ सय ६३ केजी सुन तस्करीबाटै भित्रिएको पत्ता लगाएको हो । अनुसन्धानकै क्रममा पछिल्लो साढे २ वर्षमा सुन तस्करीबाट आर्जित करिब ४ अर्ब रुपैयाँ बराबरको कालोधन तस्करको हातमा पुगेको सीआईबीकै अनुसन्धानले पुष्टि गरेको छ । त्यसमध्ये ३ अर्ब ५५ करोड रुपैयाँभन्दा बढी रकम क्रिप्टो करेन्सी यूएसडीटी र ३० करोड भारु अन्य डिजिटल माध्यमबाट भुक्तानी भएको खुलेको थियो । यस्तै सुन तस्करले १३ करोड रुपैयाँ वाल्डो क्यासिनोमा कारोबार गरेको पुष्टि भएको थियो ।"
दावा तिब्बती शरणार्थी भएको खुलासा,"काठमाडौं नेपालमा बसेर सुन तस्करी गर्दै आएका चिनियाँ मूलका बेल्जियन नागरिक दावा छिरिङ तिब्बती शरणार्थीका रूपमा नेपाल प्रवेश गरेको खुलासा भएको छ ।ब्रेक सुमार्फत भित्रिएको ६१ केजी सुन प्रकरणमा पक्राउ परेका दावा तिब्बती शरणार्थीका रूपमा २४ वर्षअघि नेपाल आएर अन्तर्देशीय आपराधिक सञ्जाल चलाएको प्रहरी अनुसन्धानबाट खुलेको हो ।रोल्पा थबाङकी माओवादी कार्यकर्ता अमला रोकासँग विवाह गरेर दावाले त्यसकै आडमा सुन तस्करी, अवैध कल बाइपासलगायत अपराधका धन्दा चलाउँदै आएका थिए । सुन तस्करीको अनुसन्धान क्रममा दावाको पृष्ठभूमि तिब्बती शरणार्थी रहेको खुलेको हो । दावाले प्रहरीलाई दिएको बयानमा आफू १७ वर्षको उमेरमा सन् १९९९ मा तिब्बती शरणार्थीका रूपमा नेपाल आएको स्वीकार गरेका छन् । दावाले आफू सुन तस्करीमा संलग्न नभएको तर आफूले सञ्चालन गरेको भियना होटलमा तस्करले सेल्टर लिएको बताएका छन् । बयानका क्रममा सीआईबीले दावालाई तपाईं केकुन प्रयोजन तथा उद्देश्यले कुनकुन भिसामा कहिलेदेखि नेपाल आउनुभएको थियो ? नेपालमा कुन स्थानमा बस्दै आउनुभएको छ ? भनेर सोधेको थियो । जवाफमा दावाले १७ वर्षको हुँदा शरणार्थीका रूपमा आएर स्वयम्भू क्याम्पमा बसेको र त्यसपछि भारत गएर १२ कक्षा पास गरेर बेल्जियम पुगेको उल्लेख गरेका छन् । विद्यार्थी र पर्यटन भिसामा आफू आएको जिकिर गरे पनि उनको आडमा खोलिएका होटलसहितका शंकास्पद कारोबार उनको आपराधिक धन्दाबाट आर्जित सम्पत्ति व्यवस्थापनका लागि खोलिएको आशंका छ ।सीआईबीले नेपालमा आम्दानीको स्रोतबारे गरेको प्रश्नमा उनले सुरुमा मेरो श्रीमती अमला रोक्का मगर र मन्जिल श्रेष्ठले ५०५० लाख रकम तिरी मासिक १० लाख रकम भाडा तिर्ने गरी होटल सञ्चालन गर्दै आएको र श्रीमती अमलाले जडीबुटीको कारोबार गरेरसमेत कमाएको रकम भएको जिकिर गरेका छन् । आइतबार दायर अभियोगपत्रमा भने अमला सुन तस्करीबाट आपराधिक लाभ लिने व्यक्ति र अपराधीलाई सेल्टर दिने भूमिकामा रहेको उल्लेख छ । उनलाई श्रीमान् दावा छिरिङसमेतको समन्वय र सहकार्यमा भएको सुन तस्करीको लेनदेन र कारोबारमा प्रत्यक्ष संलग्न रही आपराधिक लाभ लिएकामा प्रतिवादी बनाइएको छ ।दावाले भने आफू बेल्जियमबाटै राहदानी र नागरिकता पाएको र त्यही राहदानीका आधारमा अध्ययन भिसामा नेपाल आएको बयान दिएका छन् । म तिब्बतमा जन्मिई करिब १७ वर्षको उमेरमा सन् १९९९ मा तिब्बतियन शरणार्थी भई नेपाल आई स्वयम्भूको तिब्बतियन शरणार्थी क्याम्पमा बस्दै आइरहेकामा तिब्बतियन शरणार्थी क्याम्पले भारतको हिमाञ्चल प्रदेशमा अध्ययनका लागि पठाएकामा सन् २००३ मा १२ कक्षा अध्ययन सकाई पुनः नेपालमा स्वयम्भूमा कोठा खोजी बसी न्युरोडबाट ४०५० जोर जुत्ता र जिन्स पाइन्ट खरिद गरी बसमा भारत गई बिक्री गर्ने गरेको थिएँ, दावाले बयानमा भनेका छन्, पछि बौद्धमा गई तीन वर्ष बसी जडीबुटी खरिदबिक्री गर्ने काम गरेको थिएँ । सोही क्रममा सन् २००९ मा अमला रोक्का मगरसँग भेट भई चिनजान भएपछि हामीले बिहे गर्ने भनी नयाँ बसपार्कमा कोठामा बस्दै आएकामा सन् २०११ मा म भारत गई शरणार्थीका रूपमा बेल्जियम गएको हुँ । उनले आफूले सन् २०१३ मा बेल्जियमको ग्रिनकार्ड लिएको र त्यसपछि राहदानी पाएर सन् २०१३ मा बेल्जियम नागरिकको पर्यटक भिसामा नेपाल आएको उल्लेख गरेका छन् ।"
कोशीको सत्ता समीकरणमा आआफ्नै दाउ,"(मोरङ) कोशी प्रदेशमा सर्वोच्च अदालतको परमादेशले गठित अल्पमतको सरकारले विश्वासको मत नपाउने र संविधानको धारा १६८ को उपधारा (५) मा जाने निश्चित भएकाले दलहरूले सत्ता समीकरणका लागि आआफ्नो रणनीति बनाउन थालेका छन् । संविधानको धारा १६८ को उपधारा (३) अनुसार भदौ २२ मा मुख्यमन्त्री नियुक्त भएका एमाले नेता हिक्मतकुमार कार्कीले असोज २० भित्र उक्त धाराको उपधारा (४) बमोजिम विश्वासको मत लिनुपर्ने हुन्छ । ९३ सदस्यीय प्रदेशसभामा एमालेका उपसभामुखसहित ४० सांसदको मात्रै कार्कीलाई समर्थन छ । प्रदेशसभाको निर्वाचनदेखि सहकार्य गर्दै आएको राप्रपाले एमालेको साथ छोडिसकेको छ । कांग्रेसका २९, माओवादीका १३, एकीकृत समाजवादीका ४ र जसपाका १ सांसद छन् । गठबन्धनले कार्की नेतृत्वको सरकारलाई साथ नदिने निश्चित छ । त्यसैले असोज २० पछि संविधानको धारा १६८ को उपधारा (५) बमोजिम कुनै सदस्यले प्रदेशसभामा विश्वासको मत प्राप्त गर्न सक्ने आधार प्रस्तुत गरेमा प्रदेश प्रमुखले मुख्यमन्त्री नियुक्त गर्ने व्यवस्था छ ।यसरी नियुक्त मुख्यमन्त्रीले पनि विश्वासको मत प्राप्त गर्न नसके मुख्यमन्त्रीको सिफारिसमा प्रदेश प्रमुखले प्रदेशसभा विघटन गरी ६ महिनाभित्र अर्को प्रदेशसभा निर्वाचन सम्पन्न हुने गरी मिति तोक्ने संवैधानिक व्यवस्था छ । प्रदेशसभा पुस ११ मा गठन भएपछि हालसम्म चौथो मुख्यमन्त्री नियुक्त भइसक्दा पनि प्रदेशमा राजनीतिक स्थायित्व कायम हुन सकेको छैन । उपधारा (५) को सरकारले प्रदेशलाई राजनीतिक स्थायित्व प्रदान गर्नेमा प्रदेशवासी आशावादी छन् । त्यसका लागि प्रदेशसभामा प्रतिनिधित्व गर्ने दलहरूले आआफ्ना रणनीति बनाउन थालेका हुन् ।मुख्यमन्त्री कार्की असोज २० भित्र विश्वासको मत प्राप्त गर्न हरेक विकल्प उपयोग गर्ने मनस्थितिमा देखिन्छन् । विश्वासको मत प्राप्त हुन नसकेको अवस्थामा उपधारा (५) मा राप्रपालाई साथमा लिँदै गठबन्धन दललाई विभाजन गरेर बहुमतको सरकार गठन गर्ने उनको दाउ छ । कांग्रेस र एमालेको, एमाले र माओवादीको वा एकीकृत समाजवादी, राप्रपा र एमालेको सरकार गठन गर्ने रणनीतिमा रहेको एमालेका एक प्रदेश सांसदले बताए । यी तीन विकल्प असफल भएको अवस्थामा कांग्रेस वा माओवादीका आवश्यक प्रदेश सांसदको साथ लिएर सरकार बनाउने अन्तिम प्रयास गर्ने दाउ एमालेको रहेको ती सांसदले बताए ।मुख्यमन्त्री कार्कीले प्रदेशवासीका साथै प्रदेशसभामा प्रतिनिधित्व गर्ने दलहरूले समेत मध्यावधि चुनाव नचाहेकाले उपधारा (५) को सरकारले प्रदेशलाई राजनीतिक स्थायित्व प्रदान गर्ने विश्वास व्यक्त गरेका छन् । राप्रपा संसदीय दलका नेता भक्तिप्रसाद सिटौलाले अहिले मध्यावधि निर्वाचन कसैले नचाहेकाले उपधारा (५) मा आफ्नो पार्टीले निर्णय गरेर प्रदेशमा राजनीतिक स्थायित्वका लागि अघि बढ्ने बताएका हुन् । मुख्यमन्त्रीजीले विश्वासको मत प्राप्त गर्न नसकेपछि उपधारा (५) मा सत्ता समीकरणका लागि गठबन्धन दलसँग औपचारिक वार्ता गर्छौं, उनले भने, त्यो वार्तामा हाम्रो पोजिसन के हुने निश्चित हुन्छ । गठबन्धनलाई गलाएर सरकारको नेतृत्व लिने, सभामुखसँगै दुई मन्त्री लिने तथा दुई मन्त्री र राजनीतिक सहमति (निर्वाचन क्षेत्र सुरक्षित) गरेर सरकारमा सहभागी हुने रणनीतिमा राप्रपा देखिएको एक प्रदेश सांसद बताउँछन् ।उपधारा (५) मा गएपछि बहुमत ४७ प्रदेशसभा सदस्यको समर्थनसहित तत्काल मुख्यमन्त्री नियुक्त गरेर प्रदेशलाई अघि बढाउने दाउमा गठबन्धन छ । तर मुख्यमन्त्रीमा कसको नाम अघि सार्ने भन्ने विवाद छ । कांग्रेसका उद्धव थापा २२ पटक मुख्यमन्त्री नियुक्त हुँदा पनि सर्वोच्च अदालतले खारेज गरिदिएकाले पुनः उनैलाई अघि सार्ने वा कांग्रेसले दुई पटक अवसर पाइसकेकाले अब माओवादीले सरकारको नेतृत्व गर्ने भन्नेमा विवाद छ ।कांग्रेसभित्र पनि २२ पटक संविधान मिच्ने थापालाई पुनः मुख्यमन्त्री बन्ने अवसर प्रदान गर्न नमिल्ने भएकाले दलका अर्को सांसदलाई मुख्यमन्त्री बनाउनुपर्ने आवाज उठ्न थालेको छ । कांग्रेसका २९ प्रदेश सांसदमध्ये कोइराला र देउवा पक्षका १०१० तथा सिटौला पक्षका ९ सांसद छन् । कोइरालाले पार्टी नेतृत्वसमक्ष अडान लिन सकेको अवस्थामा कांग्रेसबाट मुख्यमन्त्रीमा केदार कार्कीको नाम अघि आउन सक्छ । यसअघि कोइरालाले उपधारा (५) मा गएपछि कांग्रेस नेतृत्वको सरकारले प्रदेशमा राजनीतिक स्थायित्व प्रदान गर्ने बताएका थिए ।गठबन्धनले माओवादीलाई सरकारको नेतृत्व दिने निर्णय लिएको अवस्थामा दलका नेता इन्द्रबहादुर आङ्बोलाई हटाएर सभामुखबाट राजीनामा दिएका बाबुराम गौतमको नाम अघि सारिने माओवादीका एक प्रदेश सांसदले बताए । आङ्बो पार्टीभित्र जनार्दन शर्मा पक्षको भएको र प्रदेश नामकरणमा पहिचानलाई बेवास्ता गरेर कोशी नाम पारित गराएकाले पार्टी नेतृत्व असन्तुष्ट रहेको ती सांसदको दाबी छ । माओवादीले सरकारको नेतृत्व नपाएको अवस्थामा सभामुख लिने र त्यो अवस्थामा राप्रपालाई मन्त्रीमा मात्रै चित्त बुझाएर गठबन्धनको सरकारमा सहभागी गराउने गठबन्धनको दाउ छ ।कांग्रेसका प्रमुख सचेतक भूपेन्द्र राईले उपधारा (५) को सरकार गठनका लागि गठबन्धन दलसँग बहुमत ४७ सांसदको समर्थन रहेको र २२ पटक मुख्यमन्त्री नियुक्त भएर पनि काम गर्न नपाएकाले थापा नै पुनः मुख्यमन्त्री नियुक्त हुने दाबी गरे । सरकारको नेतृत्व कसले गर्ने र कुन कुन दलसँग, के सर्तमा सहकार्य गर्नेलगायत विषयमा गठबन्धन दलका शीर्ष नेताले गरेको निर्णयअनुसार अघि बढ्ने उनले बताए । राजनीतिक विश्लेषक तथा प्राध्यापक कृष्ण पोखरेलले राष्ट्रिय राजनीतिक र गठबन्धनलाई हेर्दा अहिलेको अल्पमतको सरकारले विश्वासको मत प्राप्त गर्न सक्ने अवस्था नभएकाले संविधानको धारा १६८ उपधारा (५) अनुसारको सरकार गठन हुने अवस्था देखिएको बताए । उपधारा (५) मा कसको नेतृत्वमा सरकार गठन हुने विषय पेचिलो बन्दै गएको छ, उनले भने, संघीय संसदीय समितिमा माओवादीले अध्यक्ष छाडिदिएको र गठबन्धनसँग बहुमत ४७ सांसद रहेकाले राप्रपाले नेतृत्व नपाउने अवस्था देखिएकाले कांग्रेस वा माओवादीमध्ये कसैको नेतृत्वमा बन्ने सरकारले प्रदेशलाई राजनीतिक स्थायित्व प्रदान गर्छ ।"
जुम्लामा जमेका मूर्तिकार,"(जुम्ला)सेताम्मे कपाल र चाउरी परेको अनुहार । हेर्दा निकै कमजोर जस्तो देखिने उनको मूर्तिकला भने निकै लोभलाग्दो छ । चन्दननाथ नगरपालिका४ सिंगाचौरका ६० वर्षीय भक्तबहादुर सार्की मूर्ति बनाउन व्यस्त छन् । उमेरले डाँडा काटे पनि उनको चित्र बनाउने जोस हराएको छैन । १२ वर्षअघि उनले पहिलो पटक काठबाट राष्ट्रिय जनावर गाई, राष्ट्रिय पन्छी डाँफेको चित्र बनाए । हुबहु मूर्ति बनाएपछि गाउँले चकित भए । घरको झ्याल ढोका, पल्लाहरू जोड्नेदेखि फर्निचरको काम गर्ने उनी पछिल्लो समय भने कुशल मूर्तिकारका रूपमा परिचित छन् । मूर्ति बनाउने भक्तबहादुरको आफ्नै तालिका छ । बिहान ७ देखि दिउँसो १ बजेसम्म काममा व्यस्त हुने उनी १ देखि ४ बजेसम्म विश्राम लिने बेला चिया पसलहरूमा भेटिन्छन् । अपराह्न ४ देखि ६ बजेसम्म भने मूर्ति बनाउन जुटिरहेका हुन्छन् । मूर्तिहरू बनाउँदै जाँदा झनै जोस बढिरहेको छ । हनुमान, शिवपार्वती, भगवती, दुर्गा, गणेश भगवानका चित्र बनाइरहेको छु, उनले भने । भक्तबहादुरले हुक्का तान्दै गरेको झाँकी, सुल्पा तान्दै गरेको मुखियादेखि दुर्लभ मानिएको रेडपाण्डाको मूर्ति पनि बनाएका छन् । त्यस्तै, डाँफे, मयूर, च्याखुरा, चुडी स्टाइलमा बसेका चरा, वायुपंखी घोडा, बाघ, भालु, बाँदर, बाबिरा मष्ट देवताको मूर्ति, सर्पको गाथमा भगवान् विष्णु सुतिरहेको मूर्ति, लाटोकोसेरो, बच्चाले दूध चुसाउँदै गरेको मूर्तिदेखि नेपाल एकीकरण गर्ने पृथ्वीनारायण शाहको मूर्ति पनि उनले बनाएका छन् । भक्तबहादुरले बनाएका मूर्ति जुम्लाका सरकारी कार्यालय, बैंक, स्थानीय तहदेखि विद्यालयका टेबुलमा देखिन्छन् । ती मूर्ति बजारीकरणका लागि निःशुल्क उपलब्ध गराएको उनले बताए । मूर्ति बनाउने क्रममै उनी हुम्ला, कालिकोट सुर्खेत, नेपालगन्ज, काठमाडौंलगायतका जिल्ला पनि पुगेका छन् । साधारण लेखपढ गर्न पनि नजान्ने उनले कुनै निकायबाट चित्रकलासम्बन्धी तालिम लिएका छैनन् । राति सपनीमा जस्तो मूर्तिचित्र देख्छु । दिनमा त्यही बनाउँछु, उनले भने, आफैंले बनाएका चित्र देख्दा दंग हुने गरेको छु । सल्लो र द्यावदेयारको काठले चित्र कोर्दै आएका भक्तबहादुर अहिले सिमेन्टको मूर्ति कुदिरहेका छन् । एक मूर्ति बनाउन २ देखि ५ दिनसम्म लाग्ने उनी बताउँछन् । त्यस्ता मूर्ति न्यूनतम ५ हजारदेखि २५ हजारसम्म बेच्छन् उनले । उनको घरमा मूर्ति बनाएको हेर्न आउनेको पनि भीड लाग्न थालेको छ । चित्र बेचेरै घरपरिवारको खर्च राम्रैसँग चल्ने गरेको उनी बताउँछन् । भक्तबहादुर र उनकी श्रीमती दमका बिरामी छन् । उपचार गर्न काठमाडौं जाने रकमको जोहोसमेत मूर्ति बेचेर हुने गरेको छ । दमले च्याप्ने भएकाले पछिल्लो समय भने चिसो मौसममा नेपालगन्ज र काठमाडौंतिर बस्ने गरेको उनले बताए । गर्मीयाम सुरु भयो कि जुम्ला आएर मूर्ति बनाउन थालिहाल्छु, उनले भने । २०७० मा काठमाडौंमा प्रदर्शनी मेला लागेको थियो । भक्तबहादुरले राष्ट्रिय जनावर गाईको मूर्ति लिएर गएका थिए । दोस्रो पुरस्कार र प्रमाणपत्र पाए । पुरस्कारमा नगद २० हजार राखिएको थियो । त्यो पुरस्कारले झनै जोस बढायो, उनले भने । २०७७ मा उनले बनाएको शिवको मूर्तिको मूल्य उनले हालसम्मकै बढी पाएका छन् । चन्दननाथ ७ मिचा गाउँमा रहेको सन्तोषी माताको मन्दिरमा राखिएको मूर्तिको उनले ६० हजार रुपैयाँ पाएका थिए । कर्णालीको सबैभन्दा लामो जात्रा नजिकिँदै गर्दा उनले सदरमुकाम खलंगाको बीच बजारमा चित्रहरू प्रदर्शनीमा पनि राखेका छन् । मूर्ति हेर्नेको भीड नै हुन्छ । उनले बनाएका मूर्ति देखेर बनाउन अर्डर दिने पनि निकै छन् । मूर्ति बनाउने काम त्यति सजिलो त होइन, तर म भने यसैमा डुबेको छु, भक्तबहादुरले भने । उनले भक्तबहादुर काष्ठकला उद्योग पनि स्थापना गरेका छन् । उपभोक्ता हकहित संरक्षण कार्यालयले उद्योगलाई अहिलेसम्म पटकपटक गरेर ८ लाख अनुदान दिएको छ । औजार र मेसिन दिएको छ । जसले गर्दा मूर्ति बनाउन र मूर्ति बनाउने कच्चा पदार्थ संकलन गर्न सहज भएको उनले बताए ।"
जसलाई तीजको चहलपहलले छुँदैन,"(अछाम)सहरदेखि गाउँसम्म तीजको रौनक छ । सहरतिर महिना दिनदेखि नै नाच्ने गाउने र रमाइलो गर्ने गतिविधि भइरहेका छन् । विपन्न परिवारका महिलालाई भने तीजको चहलपहलले छोएको छैन । मंगलसेन नगरपालिका५ की सेतु विक ५० वर्षकी भइन् । उनलाई तीजबारे खासै थाहा हुँदैन । सबेरै उठेर भैंसी दुहुने, एक हातमा दूध र पिठ्युँमा दाउराको भारी बोकेर बजार पसेपछि उनको दैनिकी सुरु हुन्छ ।दाउरा र दूध बेचेर उनले गुजारा चलाउँदै आएकी उनी गाउँको बचत समूहमा पनि आबद्ध छिन् । तर उनी समूहले आयोजना गर्ने कुनै पनि कार्यक्रममा सहभागी भएकी छैनन् । समूहमा एक जनाबाट कम्तीमा एक हजार उठाउने र दर खाने कार्यक्रम राख्ने भन्ने सल्लाह भएको रैछ, उनले भनिन्, मैले त्यता पैसा तिरेर रमाइलो गर्नलाई १५ दिन दाउरा बेच्नुपर्छ । सबैले एकैनासका सारी लगाउनुपर्छ भन्छन् । त्यसरी तडकभडक गर्न म सक्दिनँ । मंगलसेन५ की ३८ वर्षीया बिन्द्रा भाट मजदुरी गरेर गुजारा चलाउँछिन् । पाँच छोराछारीको पालनपोषण, पढाइको सबै जिम्मेवारी बिन्द्रामाथि छ । जब चाडपर्व नजिकिन थाल्छ उनलाई पनि तनाव थपिन्छ । विशेषगरी तीजको चहलपहल र तडकभडकमा आफू मिसिन नसक्ने भन्दै उनी लेकतिर केही समय बसाइँ सर्छिन् । बजार नजिकै घर छ । सबैको तडकभडक देखिन्छ । आफ्नो त्यसरी लगाउने, खाने हैसियत पुग्दैन, उनले भनिन्, यस्तो बेला केटाकेटीले पनि सताउँछन् । त्यसैले लेकमा खेतीबारी र खर्क छ त्यतै बस्छु । बिरामी श्रीमान्को हेरचाह र छोराछोरीको जिम्मेवारीले तीज जस्ता चाडपर्वको रमाइलो महसुस गर्न नपाएको उनले बताइन् । गाउँका सबै महिलाले एउटै पहिरन लगाउँदा आफू एक्लै हुने गरेको उनी बताउँछिन् । खर्च गर्न सक्ने, गरगहना लगाउन सक्नेका लागि तीज ठिकै हो । मजस्ता महिलाका लागि यस्तो खर्चिलो चाडपर्व कहिल्यै न आए पनि हुन्थ्यो जस्तो लाग्छ, उनले भनिन् ।मंगलसेन५ की ३५ वर्षीया तारा ढुंगाना पनि तीजको रमाइलो, जमघटबाट टाढै छिन् । बिहानसाँझ घरको काम र दिउँसो मजदुरी गर्ने तारा तीजलाई रमाइलो तरिकाले मनाउन सकेकी छैनन् । पहिले पहिले तीजका व्रत बस्नेहरू अघिल्लो दिन दर खान्थे । पछिल्लो दिन गाउँका सबै दिदीबहिनी एकै ठाउँमा बसेर रमाइलो हुन्थ्यो, उनले भनिन्, अहिले एक महिना अगाडिबाट तीज सुरु हुन्छ । हेर्दाहेर्दै गरिबले मनाउन नसक्ने चाड भएछ । तीजले एकै समाजमा बस्ने महिलालाई दुई भागमा बाँडेको उनको भनाइ छ । तीजमा मात्रै होइन, स्थानीय तहले महिलासम्बन्धी गर्ने हरेक अभियान र कार्यक्रममा पनि आफूहरूले खबर नपाउने गरेको उनको गुनासो छ । जता पनि हुनेखानेकै पहुँच छ । नगरपालिकाले पनि महिलालाई तीजको दर खुवाउँछ भन्ने सुनेका छौं । त्यो हामी जस्ता महिलाका लागि होइन होला, उनले भनिन्, कुनै कार्यक्रममा पनि हामी खबर पाउँदैनौं । मेलापात घाँस दाउरामै समय बितेको छ ।पछिल्लो समय तीजका नाममा धेरै तडकभडक भएको बान्नगढी जयगढ गाउँपालिकाकी उपाध्यक्ष बिन्दु रावलले बताइन् । स्थानीय तहले तीजका नाममा बजेट छुट्याएर सीमित महिलालाई मात्रै समेट्न नहुने उनी बताउँछिन् । हाम्र्रो पालिकामा अघिल्ला वर्ष तीजको दर खाने नाममा एक लाख जति बजेट छुट्याउने र केही सीमित महिला र गाउँपालिकाका महिला कर्मचारीले दर खाने गर्दा रहेछन्, उनले भनिन्, कार्यालयले दर खुवाउने हो भने पालिकाभरका सबै महिलालाई खुवाउनुपर्यो होइन भने यो रोक्नुपर्छ भनेर मैले अडान लिएकी छु । उपाध्यक्ष रावलका अनुसार गाउँपालिकाका महिला कर्मचारी र सीमित महिलालाई बोलाएर दर खाने कार्यक्रम हटाएर छुट्याएको ६० हजारमा तीजको मौलिक संस्कृति संरक्षणका लागि खर्च गर्न थालिएको उनले बताइन् । तीजको मौलिकता प्रदर्शन गर्ने एक कार्यक्रम हुँदै छ । त्यता महिलालाई सहभागी गराउने र त्यतै खर्च गर्ने तयारी छ, उनले भनिन् । स्थानीय तहले केही पहुँच भएका महिलालाई जम्मा गरेर तीजका कार्यक्रम गर्न नहुने उनको भनाइ छ ।"
अमेरिकी उपराष्ट्रपतिको जीवनी नेपालीमा,"काठमाडौं (कास) अमेरिकी उपराष्ट्रपति कमला ह्यारिसको जीवनीको नेपाली संस्करण शनिबार काठमाडौंमा सार्वजनिक भएको छ । द ट्रुथ वी होल्ड को नेपाली अनुवाद सत्यको जगमा उभिएर सार्वजनिक गरिएको हो । अनुवादक विप्लव प्रतीक र लेखकअनुवादक सगुना शाह तथा प्रकाशन संस्था वी रिडकी सीईओ सुनिती अमात्यले पुस्तक विमोचन गरे । विमोचनअघि अनुवादक प्रतीकसँग शाहले संवाद गरेकी थिइन् । ह्यारिसलाई कसरी सत्यको जगमा उभिएको पाउनुभयो भन्ने प्रश्नमा प्रतीकले सुरुवातीदेखिकै हरेक यात्रा र संघर्षमा कमलाले सत्मार्गमा हिँडेको आफूले पाएको बताए । उनको जीवन नै हरेक मानिसलाई प्रेरणा र ऊर्जा दिने दिने खालको छ, उनले भने । रंगभेद तथा बालबालिका र महिलामाथिको विभेद, अदालतमा बयानक्रममा उनीहरूको परिस्थितिबारे ह्यारिसले गरेको अनुभव आफूलाई मन परेको शाहले बताइन् । आप्रवासी आन्दोलनदेखि समलिंगी, तेस्रोलिंगी, आर्थिक व्यवस्थालगायत विषय पनि महत्त्वका साथ आएको उनको भनाइ थियो । राष्ट्रपतिसम्म आइपुग्दाका अपार सफलता देखाइए पनि त्यसका पछाडि पुरुषहरू दृश्यमा खास नदेखिएको उनले बताइन् । आमाको जति भूमिका बुबाको नदेखिएको उनको भनाइ छ । पुस्तकले एक अधिकारकर्मी, सामाजिक न्यायकी अभियन्ता, क्यालिफोर्नियाकी सिनेटर एवं उपराष्ट्रपति ह्यारिसलाई नजिकबाट चिनाउँछ ।"
ह्यामरसोल्डको निधन,सन् १९६१ मा आजकै दिन (सेप्टेम्बर १८) मा संयुक्त राष्ट्रसंघका पूर्वमहासचिव डाग ह्यामरसोल्डको निधन भएको थियो । स्वेडेनी अर्थशास्त्री तथा कूटनीतिज्ञह्यामरसोल्ड राष्ट्रसंघको महासचिव हुने सबैभन्दा कान्छो व्यक्ति हुन् । महासचिवको पदबहाली लिँदा उनी ४७ वर्षका थिए । ह्यामरसोल्ड १९५३ अप्रिल ७ मा राष्ट्रसंघको महासचिव भएका थिए । उनी १९५७ मा दोस्रो कार्यकालका लागि महासचिव बनेका थिए । १९६१ मा अफ्रिकी मुलुक कंगोमा युद्धविराम गराउने प्रयासका लागि जाने क्रममा हवाई दुर्घटना हुँदा उनको निधन भयो । जाम्बियामा भएको दुर्घटनामा ह्यामरसोल्डसहित १६ जनाको मृत्यु भयो । उक्त दुर्घटनाको कारणबारे भने अझै पनि अनुसन्धान जारी रहेको बताइन्छ ।ह्यामरसोल्ड हालसम्मकै प्रभावशाली र सफल महासचिव मानिन्छ । १९०५ को जुलाई २९ मा जन्मिएका ह्यामरसोल्डलाई मरणोपरान्त नोबेल शान्ति पुरस्कार प्रदान गरिएको थियो ।
"जहाँ १० हजार नेपाली, त्यहाँ दूतावास खोल्ने सकारात्मक पहल","नेपाली श्रमिकको वैदेशिक रोजगारी पछिल्लो समय बिस्तारै युरोपतिर सरिरहेको छ । पूर्वी युरोपबाट प्रवेश गरेर नेपालीहरू पश्चिम युरोपतर्फ सर्ने क्रम बढ्दो छ । युरोपको आन्तरिक श्रम बजारमा अदक्ष श्रमिकको अभाव हुन थालेपछि नेपाली श्रमिकको माग बढ्दो छ । युरोपमा दिन प्रतिदिन बढ्दै गएका नेपालीले सहज रूपमा कन्सुलर सेवा पाउन सकिरहेका छैनन् । अर्कातिर संस्थागत ढंगले श्रमिक भर्ना प्रक्रिया रोकिँदा मानव तस्करी बढिरहेको छ । नेपाली श्रमिकको उपस्थिति बढ्दै जाँदा आवश्यक सेवा प्रदान गर्ने निकाय स्थापना गर्नु सरकारको दायित्व पनि हो । नेपाली श्रमिकको उपस्थिति बाक्लिँदै गएका आठ मुलुकमा कन्सुलर सेवा दिन सरकारले दूतावास खोल्ने निर्णय गरेको छ । १० हजारभन्दा बढी नेपाली रहेका मुलुकमा दूतावास खोल्ने पहलअनुसार पोर्चुगल, रोमानिया, पोल्यान्ड, माल्टा, क्रोएसिया, साइप्रस, टर्की र माल्दिभ्समा नेपाली दूतावास खोल्न लागिएको हो । नेपाली श्रमिकका परम्परागत प्रमुख गन्तव्य खाडी र मलेसियामा केन्द्रित वैदेशिक रोजगारी बिस्तारै अन्य मुलुकतिर सर्दै जाँदा सेवा प्रवाह सहजताका लागि नियोग विस्तार गर्ने सरकारको अग्रसरता सकारात्मक छ । कम खर्च हुने गरी खोल्न लागिएको दूतावासमा परराष्ट्रका उपसचिव, श्रम सहचारी र स्थानीय कर्मचारी एकएक जनाको सानो टिम हुने भनिएको छ । यी मुलुक आकारमा सानो भए पनि नेपाली दूतावास आवश्यक पर्नुका खास कारण छन् । जस्तो कि अहिले जर्मनीस्थित नेपाली दूतावासलाई रोमानिया, चेक रिपब्लिक, हंगेरी, पोल्यान्ड, सर्बिया, स्लोभाकिया, बुल्गेरिया र युक्रेन पनि हेर्ने जिम्मेवारी छ । फ्रान्सस्थित नेपाली दूतावासले पोर्चुगल, मोनाको र एन्डोरासमेत हेर्नुपर्छ । बेल्जियमस्थित नेपाली दूतावासले नेदरल्यान्ड्स, लक्जम्बर्ग र युरोपियन युनियन पनि हेर्छ । यस्तै, बेलायतस्थित नेपाली दूतावासले माल्टा र आयरल्यान्ड हेर्नुपर्छ । दूतावास भएकै मुलुकमा भन्दा जिम्मेवारीमा रहेका मुलुकमा नेपालीको संख्या बढिरहेको छ । जस्तो रोमानियामा २१ हजार र पोर्चुगलमा ४५ हजारभन्दा बढी नेपाली छन् । उनीहरूले कामका लागि अर्को देश चहार्नुपर्ने बाध्यता पनि पर्छ । त्यस्ता नेपाली श्रमिकलाई समयमै सहज रूपमा कन्सुलर सेवा पाउन समस्या छ । अहिले सञ्चालनमा रहेका नेपाली दूतावासबाट रोजगारदाताको मागपत्र प्रमाणीकरण रोकिँदा युरोपमा संस्थागत (म्यानपावर) रूपमा सुरक्षित र व्यवस्थित ढंगले श्रमिक पठाउन सकिएको छैन । उल्टो आकर्षक गन्तव्य भन्दै दलालहरूबाट नेपाली ठगिइरहेका छन् । भएका दूतावासले भने कन्सुलर सेवा दिन कठिन हुने भन्दै मागपत्र प्रमाणीकरण प्रक्रिया नै अगाडि बढाएको छैन । वैदेशिक रोजगारसम्बन्धी मागपत्र निर्देशिका२०७५ अनुसार संस्थागत श्रम स्वीकृतिका लागि सम्बन्धित देश हेर्ने नेपाली दूतावासबाट मागपत्र प्रमाणीकरणको सिफारिस गरेपछि मात्रै वैदेशिक रोजगार विभागले म्यानपावर कम्पनीलाई कामदार भर्ना प्रक्रिया अगाडि बढाउन अनुमति दिनुपर्छ । दूतावासले स्थलगत अध्ययनअनुगमन नगरेसम्म सुरक्षित भर्ना प्रक्रिया अगाडि बढ्न सक्दैन । दूतावासले श्रमिक माग गर्ने रोजगारदाताको वस्तुस्थिति बुझ्नैपर्छ । कामदारलाई फस्नबाट जोगाउन रोजगारदाताबाट उपलब्ध हुने न्यूनतम पारिश्रमिक एवं सेवा सुविधा, कार्यस्थल, आवास, स्वास्थ्य र सुरक्षासम्बन्धी अवस्था, रोजगारदाता कालो सूचीमा परेनपरेको, रोजगारदाताको वैधानिकता सुनिश्चित भएपछि मात्रै दूतावासले मागपत्र प्रमाणीकरण गर्नुपर्छ । नेपाली श्रमिक बढिरहेको अवस्थामा यी सबै काम बेलैमा सम्पन्न गर्न हालका दूतावासको सामर्थ्यले भ्याउँदैन । आकर्षक गन्तव्य मानिएको युरोपमा संस्थागत रूपमा कामदार भर्ना प्रक्रिया जटिल भएका कारण नेपालीहरू व्यक्तिगत रूपमा जाने क्रम बढिरहेको छ । गत आर्थिक वर्ष मात्र ३८ हजार नेपाली युरोप गएको तथ्यांक छ । तीमध्ये ९० प्रतिशत व्यक्तिगत रूपमा गएका हुन् । क्रोएसियामा एकै वर्षमा ५ हजार र रोमानियामा १२ सय नेपाली पुगे । युरोप जाने क्रम बढ्दो रहेकाले नेपाली दूतावास आवश्यक परिसकेको छ । सरकारले जापान, जर्मनी, अस्ट्रिया, इजरायल र दक्षिण कोरियामा एकएक जना श्रम काउन्सिलर र श्रम सहचारी पठाउने निर्णय पनि गरेको छ, जुन सकारात्मक छ । युरोपको श्रम बजार खाडी र मलेसियामा भन्दा फरक र चुनौतीपूर्ण छ । भाषागत समस्या देखिन्छ । श्रमिकमा मानसिक स्वास्थ्य समस्या देखिन थालिसकेको छ । श्रमिकका मुद्दामामिलामा सहजीकरण आवश्यक पर्छ । सरकारले नेपाली दूतावास खोलेर कन्सुलर सेवा विस्तार गर्दैगर्दा श्रमिकको रोजगारीलाई सुरक्षित र बलियो बनाउन श्रम सम्झौता गर्नतर्फ पनि ध्यान दिन अत्यावश्यक छ । प्रधानमन्त्री पुष्पकमल दाहालको अध्यक्षतामा बसेको सरोकारवालाको उच्चस्तरीय बैठकले ड्राई पोस्टिङ (खटिएका कर्मचारीले परिवारबाहेकको मात्र सुविधा पाउने) दूतावास खोल्ने निर्णय गरेको हो । दूतावास खोल्ने प्रक्रियाका लागि प्रधानमन्त्री दाहालले मन्त्रिपरिषद्मा प्रस्ताव ल्याउन परराष्ट्र मन्त्रालयलाई निर्देशन दिइसकेका छन् । यसलाई विशेष प्राथमिकता दिएर आवश्यक कार्य अगाडि बढाउन अर्थ र संघीय मामिला तथा सामान्य प्रशासन मन्त्रालयलाई पनि निर्देशन दिइएको छ । सरोकारवाला मन्त्रीसहित प्रधानमन्त्री नेतृत्वकै बैठकले गरेको निर्णय तदारुकताका साथ कार्यान्वयनमा आउने विश्वास छ ।"
पवित्र संस्थालाई मिलेमतो गरेर प्रदूषित बनाए,खानेबेलामा सबै पार्टी एक हुन्छन् । अब झोला फालेर हामी कार्यकर्ता र जनता पनि एक भएर यिनीहरूलाई सबक सिकाउन जरुरी भैसक्यो । बालमुकुन्द भण्डारी
सुन काण्डको अनुसन्धान सार्थक बनोस्,"११ महिनामा एकै गिरोहबाट ३६३ केजी तस्करी शीर्षकको समाचार पढ्दा साह्रै दिक्क लाग्यो । नेपालमा सुन तस्करीका एकपछि अर्को सबैजसो तस्कर र तस्करीका रूप अनौठा भेटिएका छन् । ज्यादै धेरै मौलाएको काण्डका प्रमुख योजनाकार तिब्बती मूलका बेल्जियम नागरिक दावा छिरिङ तथा दावाजिन वाङले माओवादीका केही नेता र परिवारका सदस्यसँग सम्बन्ध बनाई राजनीतिक संरक्षणमा सुन तस्करी गरेको देखिएको छ । त्रिभुवन विमानस्थल भन्सार कार्यालयबाट तस्करीको सुन ११ महिनामै साढे ३ सय केजी फुत्काएको पुष्टि हुनु आफैंमा डरलाग्दो अवस्था हो । सुन विमानस्थल भन्सारका कर्मचारी र एजेन्टको सहयोगमा गिरोहले गन्तव्यसम्म पुर्याएको प्रहरी अनुसन्धानबाट खुलेको छ । जसमा माओवादीका पूर्वकमान्डर एवं पूर्वउपराष्ट्रपति नन्दबहादुर पुन, पूर्वसभामुख कृष्णबहादुर महरा र पूर्वमन्त्री वर्षमान पुन तथा उनीहरूका परिवारका सदस्यसँगको निकट सम्बन्ध रहेको खुलेपछि तस्करीको नेक्सस पनि पत्ता लागेको छ । विगत ११ महिनाभित्र हङकङ र दुबईबाट साढे तीन सयभन्दा बढी सुन भन्सारबाट सहजै जाँचपास गराइएको घटना सार्वजनिक भएको छ । ठूलो परिमाणमा सुन विमानस्थल भन्सारबाट सहजै जाँचपास भएर बाहिरिनुको कारण खोजी गरेर नियन्त्रण नगरे झन् भद्रगोल हुने अवस्था रहेको छ । आम नागरिक लगायतको आँखामा विमानस्थल तथा भन्सार निकै संवेदनशील, चुस्त, दुरुस्त छ र हुनुपर्छ भन्ने मान्यता रहेको छ । विदेशी मुलुकमा १५२० दिनको तालिमबाट फर्कंदा ल्याएको एउटा मोबाइलसमेत एक्सरे मेसिनमा देखेपछि भन्सार महसुल तिराउन कस्सिने भन्सारका कर्मचारीले साढे तीन सय केजी सुन त्यहाँको एक्सरे मेसिनमा नहेरीकनै सहजै पास गराए ? त्यही भन्सारले देख्न नखोजेको सुन राजस्व चुहावट र संगठित अपराधसमेत गाँसिएको काण्डका अपराधीमाथि कडा कारबाही हनुपर्ने मागसहित अदालतमा मुद्दा दर्ता गरिएको छ । त्यसैले अनुसन्धानबाट उजागर भएका व्यक्ति जस्तोसुकै शक्तिशाली भए पनि कारबाही हुनुपर्छ । नेता हुन् वा भरिया जोसुकै भए पनि दोषीउपर कडा कारबाही हुनुपर्छ । कारबाही भएन भने वा गरिएन भने प्रहरी प्रशासनको मनोबल र सरकारको शासकीय वैधता खण्डित हुनेछ, जसको परिणाम मुलुककै लागि अत्यन्त नकारात्मक हुनेछ । कारबाही फितलो हुने सम्भावना देखेर पनि होला सत्तारूढ कांग्रसकै नेताले सुन काण्डमा माथिल्लो तहका नेताको संलग्नता भएको टिप्पणी गरेका छन् । त्यो टिप्पणी पक्कै त्यतिकै आएको होइन । यो कुरा सम्भवतः सरकारले पनि बुझेको हुनुपर्छ । तस्करीबाट भित्रिएको सुनको ट्रान्जिट नेपाल कसरी भयो ? हङकङबाट दिल्ली र मुम्बई सीधा उडान नभएको त होइन नि तर सुनको भारत पुर्याउन किन यो रुट प्रयोग गरियो ? हङकङमुम्बईदिल्ली उडानमा सुन नलगेर हङकङकाठमाडौं भएर सुन भित्र्याउने र नेपालको बाटो भएर भारत लैजानुको कारण खोज्नु आवश्यक छ । नेपालको अन्तर्राष्ट्रिय विमानस्थल भन्सारमा पैसा तिरेपछि हात्ती पनि छिराउन सकिन्छ भन्ने तस्करहरूको सार्वजनिक अभिव्यक्ति आइसकेको छ । यही कमजोरीका कारण नै सुन बाहिर निस्कन सफल भएको होइन र ? तस्करी नियन्त्रणमा भन्सार नाकाहरूको ठूलो भूमिका रहन्छ । तर भन्सारका कर्मचारीले सरुवा माग्ने र काम रोक्ने काम गर्नु उचित होइन । भन्सार कर्मचारीले सरकारलाई घुर्की देखाउने कि आफ्नो काम, कर्तव्य र जिम्मेवारी वहन गर्ने ? त्यसैले सुन तस्करीजस्तो संवेदनशील काण्ड लगायतका राजस्व छली, संगठित अपराधमा मुछिएका र संलग्न भएको प्रमाणले भेटेका सबैलाई कारबाही गरेरै छाड्नुपर्छ । यस्ता घटनालाई ढाकछोप गर्ने र भनसुनका आधारमा थुन्ने र छाड्ने भयो भने कानुनी राज्य अर्थात् विधिको शासनको मर्ममाथि नै प्रहार हुनेछ । सुन काण्डलाई थामथुम पारेर कसैलाई पनि कारबाही नहुने हो भने नागरिकप्रति जवाफदेही नभएर केवल शक्ति अभ्यासमा लिप्त भई अपराधलाई संरक्षण दिने सरकार र राज्यप्रतिको विश्वसनीयता ध्वस्त भएको ठहर्नेछ । गंगाराज अर्याल, पाणिनि८, पाली, अर्घाखाँची"
विदेश पलायनसँगै मौलाएको ठगी धन्दा,"युवा विदेश जान किन मरिहत्ते गर्दै छन् ?जवाफ जान्न त्यति दिमाग खियाउनै पर्दैन । युवाहरूमा विदेश मोह पलाउनुको प्रमुख कारण हो नेपालमै रहेर सम्मानजनक जीवनयापन गर्न कठिन पर्नु । इमानदारीसाथ मिहिनेत गर्नेलाई, काम चाहे ह्वाइट कलर होस् वा ब्लु कलर, नेपालमै बसेर जीविका धान्न दिनप्रतिदिन कष्टकर हुँदै छ । यहीँ बसेर अहिलेको युवा र आउँदो पुस्ताको जीवनस्तर अघिल्लो पुस्ता अर्थात् बाबुबाजेको भन्दा अब्बल हुन्छ भन्ने सुनिश्चितता छैन । त्यसो हुँदो हो त यति ठूलो संख्यामा युवाहरू विदेश पलायन हुन किमार्थ आतुर हुने थिएनन् । आआफ्ना सन्ततिको भविष्य सुरक्षित तुल्याउनकै निम्ति विदेशी भूमिमा सके लामो अन्यथा पनि केही वर्ष पलायन हुनु अनिवार्य छ भन्ने विश्वासले जरो गाडेको छ । त्यही विश्वासकै कारण परिवारको आर्थिक हैसियत अथवा सामर्थ्य अनुसार जोखिम उठाएर वैदेशिक गन्तव्यतर्फ उन्मुख हुन्छन् । ठगहरूका निम्ति यो अवस्था सपनाको व्यापार गर्ने अवसर बन्छ । ग्रामीण परिवेशमा थोरै मात्र सार्वजनिक सेवा उपलब्ध हुने गर्छ । त्यहाँ स्थायी रोजगारीका अवसरहरू अत्यन्तै न्यून हुन्छन् । अवसर थपिने सम्भावना छेपाराको कथा साबित हुन्छ । ग्रामीण क्षेत्रमा ज्यालादारी काम गरेबापत प्राप्त हुने आय कृषिमा आधारित हुन्छ । त्यस्ता अवसरहरू बालीनाली लगाउने, गोडमेल गर्ने तथा बाली काट्ने काममै सीमित हुने गर्छन् । स्थानीय स्तरका पूर्वाधार निर्माण तथा मर्मतसम्भारका काम अस्थाई अथवा सीमित अवधिका निम्ति मात्र उपलब्ध हुन्छन् । त्यसकारण रोजगारी तथा नियमित आय आर्जनका निम्ति सहरी क्षेत्रतर्फ जानु उनीहरूको बाध्यता हो । गाउँघरको दाँजोमा सहरी क्षत्रमा सार्वजनिक सुविधा (शिक्षा, स्वास्थ्य, पानी आदि) लगायत रोजगारीका अवसर धेरै हुन्छन् । गाउँघरको दाजोमा सहरी क्षेत्रमा प्राप्त हुने आय आर्जनको अवसर र रकम बढी नै हुन्छ । विडम्बना, सहरी क्षेत्रको रहनसहन महँगो छ । बचत हुँदैन र यदि भैहाले पनि त्यो न्यून हुन्छ । सहरी क्षेत्रमै पनि उनीहरूले आशा गरेअनुरूपको रोजगारीका अवसर मिल्छन् भन्ने सुनिश्चित हुँदैन । आर्थिक संरचनालाई हेर्ने हो भने संगठितभन्दा असंगठित क्षेत्रले सहरी क्षत्रमा रोजगारी उपलब्ध गराउँछन्् । परिभाषाले त्यस्ता रोजगारीको अवधि तथा सर्तको सुनिश्चितता हुँदैन । अर्कातर्फ, दिनप्रतिदिन सहरी क्षेत्रमा दैनिक खर्च निकै बढ्दै गएको छ । थातथलो छोड्नुपर्ने बाध्यताका बावजुद त्यहाँकै कमाइले खर्च धान्न मुस्किल हुन्छ । तिनै युवाका निम्ति स्वदेशको दाजोमा विदेशी भूमि टेकेपछि उच्च आय आर्जनसहितको रोजगारीका अवसर धेरै नै हुन्छन् । उदाहरणकै निम्ति, अरब मुलुक अथवा मलेसिया पुग्ने एउटा कामदारले निश्चित अवधि (दुई वर्षभन्दा बढी) का निम्ति रोजगारी पाउँछ । तलब नेपाली सहरी क्षेत्रको भन्दा अरब मुलुकमा दुई गुणा तथा मलेसियामा तीन गुणा बढी प्राप्त गर्छ । अर्धदक्ष कामदार (चालक, प्लम्बर, डकर्मी, सिकर्मी अथवा सेवा क्षेत्रका वेटर) को तलब नेपाली सहरी क्षत्रको दाँजोमा अरब मुलुकमा तीनचार गुणा र मलेसियामा चारपाँच गुणा बढी हुन्छ । वैध तरिकाले दक्षिण कोरिया, इजरायल पुग्नेले यहाँको दाँजोमा औसत सातआठ गुणा बढी आर्जन गर्छ । अवैध नै किन नहोस्, युरोप, अमेरिका पुगेपछिको आर्थिक अवस्था त अझ राम्रो हुने हुन्छ, केही अपवादबाहेक । ह्वाइट कलर तप्काका श्रमजीवीको हकमा त विदेशमा आय आर्जन अत्यन्त राम्रो हुन्छ । जीवनको सबैभन्दा उत्पादनशील कालखण्डमा स्वदेशमा तिनीहरूले प्राप्त गर्ने कमाइले घरखर्च धान्न, छोराछोरिलाई पढाउन, सामाजिक आवश्यकता पूर्ति गर्न, भैपरी आउने आपत्विपत् टार्न पुग्ने सम्भावना धरातलबाट बिलाउँदै छ । जबकि एउटा दक्ष नेपालीले मध्यम अवधिको वैदेशिक रोजगारीको अवसर पाए उल्लिखित कामहरू सम्पन्न गर्न सहज हुने मात्र होइन, घरबार जोड्न नै सक्छ । शैक्षिक योग्यता तथा कार्यदक्षता अनुरूप अधिकांशले नेपाली रुपैयाँमा प्राप्त गर्ने तनखा को दाँजोमा दुईतीन गुणा बढी रकम अमेरिकी डलरमा प्राप्त गर्छन् । यस्तो पृष्ठभूमिमा नेपाली युवा विदेश पलायन भए भनेर कपाल दुखाउनुको सार नै के हुन्छ ? देखासिकी भनेको नहुनेले हुनेको गर्ने हो । गाउँघरमा टेलिभिजन हुने घर संख्या कम भए पनि मोबाइल फोन नहुने मानिस भेट्टाउन कठिन पर्छ । घरमा टेलिभिजन भएकाहरूले अन्य मुलुकका नागरिकको जीवनशैली हेर्न पाउँछन् । विश्व गतिविधि सम्बन्धी ज्ञान हासिल भई नै हाल्छ । अर्कातिर, विदेश भ्रमण गरेर फर्कनेको जमातसमेत दिनप्रतिदिन बढ्दो छ । छिमेकीले विदेशमा देखेभोगेका घटना चियागफको विषय भइहाल्छ । विदेशबाट छोटै अवधिमा फर्केकाहरूको उच्च जीवनशैली तथा तिनका परिवारको रहनसहनमा आएको परिवर्तन नचाहेर पनि देखिन्छ । छिमेकीले पाएको सुखसुविधा हेरेर बस्न कसलाई पो रुचि हुन्छ ? विदेशी नागरिकले अपनाएको जीवनी तथा छिमेकिले गरेको वर्णन सुन्दादेख्दा को लोभिँदैन ? छिमेकी घरपरिवारको जीवनशैलीमा आएको परिवर्तनबाट प्रभावित को हुँदैन ?अर्काले हात्ती चढेको देखेर धुरी चढ्ने प्रवृत्ति वर्तमान नेपाली समाजको चारित्रिक गुणको अभिन्न अंग भएको छ । सम्भ्रान्त परिवारको देखासिकी गर्नु मध्यम आय घरपरिवारका निम्ति इज्जतको सवाल हुन्छ । आर्थिक हैसियतलाई चटक्कै उपेक्षा गर्दै इज्जत धान्नका निम्ति घरखेत बेच्न हाम्रो समाजमा कोही पछाडि पर्दैन । फलानोका छोरो वा छोरी विदेशमा अध्ययन गर्न गएका छन्, सात समुद्रपारि भएका सन्ततिलाई भेट्न फलानो पनि गए भन्नेजस्ता समाचारले गाउका सबै अभिभावक तथा युवालाई त्यही बाटो समाउन आतुर तुल्याउँछन् । अध्ययनार्थ विदेश जानेले त्यहाँ पाएको अवसर देखेबुझेपछि छोराछोरी मात्र होइन, अभिभावक पनि त्यत्ति नै पिरोलिन्छन् । कुन अभिभावकलाई अर्काको सन्ततिभन्दा आफ्नो सन्ततिको हैसियत कम होस् भन्ने लाग्छ ? विदेश जान छोराछोरी अग्रसर भएनन् भने पनि आधुनिक अभिभावक ले तिनलाई घरखेत बेचेर भए पनि अथवा ऋण काढेर भए पनि विदेशउन्मुख भइदिन हौसला दिन्छन् । जुनसुकै मूल्य चुकाएर भए पनि सन्ततिलाई विदेश पठाउँदा इज्जत जोगिएको अनुभूति गर्छन्् । अभिभावकको चाहनालाई ठगहरूले उक्साउँछन् । तिनले सुसूचित अभिभावकलाई समेत जोखिम उठाउन प्रोत्साहित गर्छन् । जालमा पारेर नगद गुटमुट्याउन सफल भएपछि अभिभावक तथा तिनका सन्ततिले जतिसुकै रोइकराइ गरून् अथवा पछुताऊन्, ठगी धन्दा सञ्चालक तथा तिनका एजेन्टलाई छु मतलब । देशमा मौलाएको दण्डहीनताको वातावरण संगठित ठगी धन्दा सञ्चालकका निम्ति अत्यन्त सौहार्दपूर्ण भइरहेको छ । ठगिएको उजुरी जतिसुकै परोस्, उनीहरू उम्किन सक्छन् । उनीहरूलाई उम्काउनेको उपस्थिति बाक्लै छ । वर्तमान कालखण्डमा राजनीतिक दलमा आबद्ध नभएका टाठाबाठा व्यक्ति पाउन कठिन छ । राजनीतिक वृत्तलाई पैसाको खाँचो परेको हुन्छ, कुनै पनि ठगलाई बिनापरिश्रम आर्जन गरेको पुँजी भागबन्डा गर्न कठिन हुँदैन । संरक्षकलाई भागशान्ति गरेको खण्डमा आपराधिक कामबाट चोखिने तथा जोगिने प्रबल सम्भावना हुन्छ । ठगिन तयार समूह तथा जोगाउन सदाबहार संरक्षक पाएपछि ठगी धन्दासँग अर्को कुन धन्दाले प्रतिस्पर्धा गर्ने ? ठगिने आखिर भुइँमान्छेहरू हुन्, जो सदासर्वदा ठगिँदै आएका छन् । उनीहरूका निम्ति विदेश पलायन अर्को प्रयास होÙ सफल भए सुखैसुख, असफलता पाए अर्थात् ठगिए दुःखैदुःख । अन्त्यमा, ठगिन तथा ठग्न अग्रसर हुनेहरूको बोलवाला भएको माहोलमा ठगी धन्दालाई निस्तेज तुल्याउन सहज छैन । ठगी गर्नेलाई हतोत्साही तुल्याउने नियमकानुनलाई प्रभावकारी तुल्याएर नै हो, कडा सजायको प्रावधानले नै हो । ठगी धन्दा निस्तेज तुल्याउन राजनीतिक प्रतिबद्धता नितान्त आवश्यक हुन्छ । राजनीतिक संरक्षण नहुने हो भने प्रहरीहरू ठगलाई कठघरामा उभ्याउन सफल हुन्छन् ।"
कसले लगाउने एचपीभी खोप ?,"सरकारले पाठेघरको मुखको क्यान्सरविरुद्धको ह्युमन प्यापिलोमा भाइरस (एचपीभी) विरुद्धको खोप अभियान गत बुधबारदेखि चलाइरहेको छ । यो खोप ९ देखि १४ वर्षसम्मका उमेर समूहकालाई दुई मात्रा दिनुपर्छ । पछिल्लो जनगणना अनुसार नेपालमा ९ देखि १४ वर्षका बालिका एवं किशोरीको संख्या करिब साढे १६ लाख छ । विश्वव्यापी तवरमा मृत्युको चौथो प्रमुख कारणमा पाठेघरको मुखको क्यान्सर पर्छ । सन् २०२० को तथ्यांक अनुसार विश्वमा बर्सेनि करिब ६ लाख महिलामा पाठेघरको मुखको क्यान्सर लागेको र यसै कारण साढे ३ लाखको मृत्यु भएको देखिन्छ । उक्त क्यान्सरबाट प्रभावितमध्ये ८४ प्रतिशत र मृत्यु हुनेमध्ये ८८ प्रतिशत निम्न आय भएका मुलुकका छन् । नेपालमा बर्सेनि करिब २२ सय महिलालाई पाठेघरको मुखको क्यान्सर लागेको देखिन्छ भने करिब १५ सय जतिको मृत्यु यसै कारण भएको पाइएको छ । विश्व स्वास्थ्य संगठनले विश्वभरिबाट पाठेघरको मुखको क्यान्सर निवारण गर्नका लागि सन् २०२१ देखि २०३० सम्मका लागि ९०७०९० लक्ष्यसहितको रणनीति अपनाएको छ । ९०७०९० रणनीति अन्तर्गत सन् २०३० सम्ममा ९० प्रतिशत बालिका वा किशोरीलाई पूर्ण खोप (एचपीभी) दिइसक्ने, ७० प्रतिशत महिलालाई उच्चस्तरको स्क्रिनिङ विधिबाट ३५ वर्षसम्ममा पहिलो पटक र ४५ वर्षमा फेरि पाठेघरको मुखको क्यान्सरको स्क्रिनिङ (शीघ्र पहिचान) गर्ने र पाठेघरको मुखको क्यान्सरबाट प्रभावित ९० प्रतिशत महिलाको यथोचित एवं यथाशीघ्र उपचार गर्ने लक्ष्य छ । ९०७०९० को रणनीति अन्तर्गतको एचपीभी खोप, स्क्रिनिङ (शीघ्र पहिचान) र उपचार लगायतका तीनखम्बे नीति प्रभावकारी तवरले अपनाएर अस्ट्रेलिया सन् २०२८ देखि २०३५ सम्ममा पाठेघरको मुखको क्यान्सर निवारण गर्ने पहिलो मुलुक बन्ने अभियानमा छ । हाल विभिन्न देश अस्ट्रेलियालाई मोडल राष्ट्रका रूपमा मानेर यस्तै खाले प्रभावकारी कार्यक्रम सञ्चालन गर्न लागिपरेका छन् । के कारणले पाठेघरको मुखको क्यान्सर हुन्छ भनेर किटान गर्न नसकिने भए पनि करिब ७० प्रतिशत पाठेघरको मुखको क्यान्सर एचभीपीसँग सम्बन्धित रहेको पाइएको छ । पाठेघरको मुखको कोषिकाको प्रोटिनसँग एचभीपीको प्रोटिनबीच रासायानिक प्रक्रिया हुँदा ती कोषिकाहरूमा परिवर्तन ल्याउँछ र जुन कालान्तरमा क्यान्सरमा परिणत हुन जान्छ ।यौनिक रूपमा सक्रिय भएको केही समयमै एचपीभीबाट संक्रमित भइन्छ । त्यसैले एचपीभी संक्रमण यौनजन्य संक्रमणमध्ये प्रमुख हो । तर जनमानसमा यौनसम्पर्ककै कारण मात्र एचपीभी सर्छ भन्ने भ्रम छ । सत्यता के हो भने प्रत्यक्ष यौनसम्पर्कका क्रममा जननेन्द्रियको छाला, पातलो झिल्ली तथा संक्रमित व्यक्तिको शरीरको श्रावबाट सर्ने भएकाले योनिलिंग मैथुन, मुख मैथुन वा गुदद्वार मैथुनका बेला पनि एचपीभी सर्न सक्छ । त्यसैले एचआईभी तथा अन्य यौनजन्य संक्रमणमा जस्तै कन्डमको प्रयोगले मात्र पनि यी सूक्ष्म जीवाणुबाट बच्न सकिँदैन । यौनिक रूपमा सक्रिय करिब ५० देखि ८० प्रतिशत महिला वा पुरुषको जीवनमा एक न एक पटक एचपीभी संक्रमण भएकै हुन्छ । तर एचपीभीबाट संक्रमित सबैमा जननेन्द्रियको क्यान्सर हुन्छ भन्ने छैन । खासमा धेरैजसो महिलामा यो संक्रमण आफैं निवारण भएर जान्छ भने ३ देखि १० प्रतिशत महिलामा पाठेघरको मुखको क्यान्सर गराउन सक्छ । गम्भीर खालकै एचपीभीबाट संक्रमित भएको भए पनि बिनाउपचार पनि आफैं निको हुन्छ । एचपीभी २ सयभन्दा बढी प्रकारका भए पनि १३ प्रकारको भाइरसले मात्र पाठेघरको मुखको क्यान्सर निम्त्याउँछ । एसियामा ८३ प्रतिशत पाठेघरको मुखको क्यान्सर एचपीभी १६ तथा १८ को संक्रमणले भएको पाइएको छ । एचपीभीलाई पाठेघरको मुखको क्यान्सरको प्रमुख कारक तत्त्व मानिए पनि कम उमेरमा विवाह हुनु, कम उमेरमै यौनसम्पर्क स्थापित हुनु, एकभन्दा बढीसँग यौनसम्पर्क राख्नु, कम उमेरमा अनि धेरै बच्चा पाउनु, आफ्नो गोप्य अंगको उचित सरसफाइ नगर्नु, सुर्तीजन्य पदार्थ सेवन गर्नु, यौनरोग एवं गुप्तांग सम्बन्धी दीर्घरोगी हुनु पाठेघरको मुखको क्यान्सरका अन्य जोखिम तत्त्व हुन् । धूमपान गर्नेमा भने एचपीभी संक्रमण लामो समयसम्म रहिरहन्छ । धूमपानकै कारण पनि पाठेघरको मुखको क्यान्सर र यौनांगवरिपरि क्यान्सर हुने सम्भावना बढी हुन्छ । एचपीभीबाट संक्रमित मानिसले थाहै नपाई आफ्नो पार्टनरलाई एचपीभी सारिरहेका हुन्छन् किनकि तिनीहरू आफैंलाई आफू एचपीभीबाट संक्रमित छु भन्ने हेक्का हुँदैन । पाठेघरको मुखको क्यान्सरको सुरुआती अवस्थामा कुनै लक्षण नहुन सक्छ । प्रभावित महिलामा असामान्य रगत तथा रगत मिसिएको गन्हाउने योनिश्राव देखा पर्न सक्छ । त्यसै गरी यौनसम्पर्क पश्चात् रगत देखा पर्ने सिकायत हुन सक्छ । महिनावारी पनि धेरै दिनसम्म हुने वा बढी मात्रामा रगत बग्न सक्ने हुन सक्छ । प्रारम्भिक अवस्थामा कुनै पीडा नभए पनि क्यान्सर फैलिसकेपछि भने पीडा हुन थाल्छ । पछि खुट्टा सुन्निने, पेट फुल्ने, पिसाब नहुने, कम्मरको हड्डी दुख्ने आदि पनि हुन्छ ।नियमित स्वास्थ्य जाँचका क्रममा प्याप स्मियर नामक स्क्रिनिङ विधिबाट पाठेघरको मुखको श्राव निकाली क्यान्सर छ, छैन थाहा पाउन सकिन्छ । एसिटिक एसिड वा ल्युगोल आयोडिनको प्रयोगबाट पनि थाहा पाउन सकिन्छ । विवाह गरेको २, ३ वर्ष देखि नै नियमित रूपमा स्क्रिनिङ गराउनु बुद्धिमानी हुन्छ । एचपीभीविरुद्धको खोपले विशेषतः १६ र १८ का एचपीभी संक्रमणविरुद्ध लड्न सक्ने क्षमता दिलाउँछ । यो खोप लिए पनि समयसमयमा स्क्रिनिङ गराउनुपर्छ ।यौन क्रियामा लाग्नुअघिका किशोरीले खोप लगाए पूर्ण लाभदायक हुन्छ । त्यसो भएर ९ देखि १४ वर्षसम्मका स्कुले छात्राले खोप लगाउनुपर्छ । तर ९ वर्षभन्दा कम र २६ वर्षभन्दा बढी उमेरकाले लगाउनु त्यति उपयुक्त हुँदैन । पहिले नै एचपीभी १६, १८ बाट संक्रमण भइसकेको भए खोपबाट सुरक्षा प्राप्त हुँदैन । गर्भवतीले लगाउनु हुँदैन, बच्चा पाइसकेपछि भने हुन्छ । नेपालमा एक अन्तर्राष्ट्रिय गैरसरकारी संस्थाको पहलमा २००८ मा काभ्रेका सीमित स्कुले बालिकालाई यो खोप दिइएको थियो । सन् २०१५ मा चितवन र कास्कीमा पाइलट प्रोजेक्टका रूपमा एचपीभी खोप दिइएको भए पनि निरन्तरता पाएन । नेपाल सरकारले हालै मात्र यस कार्यक्रमलाई प्राथमिकता दिएको हो । ताम्राकार स्त्रीरोग विशेषज्ञ हुन् ।"
तीजको बदलिँदो स्वरूप,"तीज भन्नेबित्तिकै हामीले चेलीहरू माइती आउने, भेटघाट तथा रमाइलो गर्ने अवसर र पर्वका रूपमा बुझ्दै आएका छौं । परापूर्वकालमा हिमालयपुत्री पार्वतीले महादेव स्वामी पाऊँ भनी व्रत बसेको प्रसंगबाट तीज सुरुआत भएको मानिन्छ । विगतमा माइती टाढा हुने र सानैमा विवाह गर्ने प्रचलन भएकाले तीजको महत्त्व धेरै थियो । अहिले महिला आफैं सक्षम बन्दै गएका छन् भने रमाइलो गर्न र मनको बह पोख्न तीज नै कुर्नुपर्ने बाध्यता छैन ।तीजले महत्त्व पाउनुमा केही कारण छन् । पहिलो कुरा यसको धार्मिक महत्त्व नै हो । महादेव र हिमालयपुत्रीको प्रसंग जोडिने हुनाले यसैलाई आधार मानेर हिन्दुहरूले तीज पर्व मनाउने परम्परा छ । आफ्नो परिवारका लागि व्रत, उपासनामार्फत दीर्घायुको कामना गर्ने विषयलाई धार्मिक प्रसंगसँग जोड्न सकिन्छ । व्रत बस्नु स्वास्थ्यका लागि फाइदाजनक छ । तीज सांस्कृतिक परम्परा पनि हो । विगतमा महिलाले पीडा पोख्ने माध्यमका रूपमा यसलाई लिन्थे । अहिले संस्कृति, परम्परालाई जोगाइराख्न भेटघाट हुने गरिन्छ । हाम्रो पहिचान जोगाउने माध्यम भएकाले तीजको सांस्कृतिक महत्त्व छ ।विगतमा तीजका बेला चेलीबेटी माइत आउने, दर खानेजस्ता कुरा प्रधान थियो । अहिले सहरबजारमा एक महिना अगाडिबाटै पार्टी प्यालेस बुक गर्ने, तडकभडक गरेर दर खाने भनेर आलोचना हुने गर्छ । विगतमा सानैमा विवाह हुन्थ्यो अनि माइतीसँग हतपती भेटघाट नहुने अवस्था थियो । मीठोमसिनो खान नपाउने स्थितिसमेत हुन्थ्यो । अहिलेको जस्तो कुराकानी गर्नलाई सञ्चारका माध्यम पनि थिएनन् । त्यसैले तीजको बेग्लै महत्त्व हुन्थ्यो । सञ्चारका माध्यमले माइत र घर निकै नजिक भइसकेको छ । दिनहुँ बाबाआमा, दाजुभाइ, दिदीबहिनी घण्टौंसम्म भिडियो कलमार्फतै खबर आदानप्रदान गर्ने जमाना आइसकेको छ । विगतमा सासूबुहारीबीच झगडाका प्रसंग पनि खुबै आउँथे । अहिले कतिपय सासू आमाकै रूपमा प्रस्तुत भएको देखिन्छ । महिला आफैं पनि सक्षम हुँदै गएका छन् । तीज दुःखवेदना सुनाउनेभन्दा पनि भेटघाट, रमाइलो र शुभकामना आदानप्रदान गर्ने पर्व बन्न थालेको छ । तीजको माध्यमबाट महिला अधिकार र सशक्तीकरणका कुरा गर्ने चलन सुरु भइसकेको छ । सहरबजारमा साँघुरो ठाउँमा बस्नेहरूले पार्टी प्यालेसमा गएर दर खानु, अलि लामो समय लगाएर तीज मनाउनुलाई अन्यथा भन्नु हुँदैन । तर धेरै तडकभडक नगरेर मितव्ययिता अपनाउनु राम्रो हुन्छ । पहिलाका तीजका गीतहरू निकै मार्मिक हुन्थे । ती महिलाका दुःखपीडामै सीमित थिए । अहिलेका तीज गीतहरू रमाइलो गर्ने खालका पनि छन्, महिला सशक्तीकरणका कुरामा केन्द्रित पनि छन् । मनोरञ्जनका नयाँनयाँ प्रविधिहरू आएका बेला त्यसको प्रभाव तीजका गीतसंगीतमा पर्नु स्वाभाविकै हो । हामीले सांस्कृतिक पक्षलाई भने बिर्सनु हुँदैन । तीजलाई महिला सशक्तीकरणसँग जोड्नुपर्छ । अहिले संवैधानिक रूपबाटै महिलाका अधिकारहरू सुरक्षित त गरिएका छन् तर ती पर्याप्त छैनन् । संविधानले महिला अधिकारलाई मौलिक हकका रूपमा राखेको छ । संविधानको धारा ३८ ले राज्यको हरेक निकायमा महिलाको समानुपातिक, समावेशी प्रतिनिधित्वको व्यवस्था गरेको छ तर यो व्यवस्था कार्यान्वयन हुन सकेको छैन । अधिकांश दिदीबहिनी अनौपचारिक क्षेत्रमा काम गर्नुहुन्छ । औपचारिकभन्दा पनि अनौपचारिक क्षेत्रमा काम गर्ने महिलाका समस्या धेरै छन् । अनौपचारिक क्षेत्रमा काम गर्ने महिलाको श्रमको मूल्य नै छैन । विश्व श्रम संगठनले गरेको एक अध्ययन अनुसार नेपाली महिलाले घरमा गर्ने काम पुरुषको तुलनामा झन्डै ६ गुना बढी छ । यस्तै नेपाली महिलाले ज्याला नलिएर घरभित्र र घरबाहिर गर्ने श्रमको आर्थिक मूल्य मुलुकको कुल गार्हस्थ्य उत्पादनको झन्डै ४२ प्रतिशत बराबर छ । तर त्यसबापत न महिलाले कुनै आर्थिक प्रोत्साहन पाउँछन् न त समाजले त्यसलाई महत्त्व नै दिन्छ । महिलाले जति काम गरे पनि श्रमको उचित मूल्य नपाउने र शोषणदमन भइरहने अवस्था छ । औपचारिक रूपमा काम गर्ने महिलाले पनि विभेद सामना गर्दै आएका छन् । अहिले राजनीतिक रूपमा हामी संघीय लोकतान्त्रिक गणतन्त्रमा छौं । नेपाली समाजमा छोरा र छोरी बराबरी भन्ने अवधारण सुरु भइसकेको छ । विगतमा जस्तो छोरा नै चाहिन्छ भन्ने मान्यता पनि क्रमशः हट्दै गएको छ । कतिपय अभिभावक त एउटा मात्रै छोरी हुँदा पनि ढुक्कसँग बसेका छन् । छोरीले नै बाबुआमाको किरिया गर्न थालेका छन् । यो भनेको सामाजिक रूपान्तरणको एउटा संकेत हो । यसलाई समाजको चेतनाको स्तर बढेको रूपमा पनि लिन सकिन्छ । अहिले छोरीलाई उच्च शिक्षा दिनुपर्छ भन्ने सोचाइ बढेको छ । समस्या नभएका भने होइनन् । अहिले पनि महिला बोक्सीको आरोपमा प्रताडित हुने, छाउपडी, दाइजो प्रथा, बलात्कार तथा घरेलु हिंसाका कारण मारिने घटना पनि भइरहेका छन् । यस्ता कूरीति एवं अपराध हटाउन राज्य दृढसंकल्पका साथ लाग्नुपर्छ । महिलालाई साँच्चै अगाडि बढाउने हो, राज्यको नीति निर्माण तहमा पुर्याउने हो भने यथास्थितिमा परिवर्तन आवश्यक छ । अहिले पनि निर्वाचनमा महिलाको उम्मेदवारी सुनिश्चित नहुँदा समानुपातिकमा सीमित हुनुपर्ने अवस्था छ । स्थानीय तहमा महिलालाई उपप्रमुखमा सीमित गरिएको देखिन्छ । त्यसैले अहिलेको अवस्थामा सकारात्मक विभेदको नीति अनुसार महिलाका लागि आरक्षण क्षेत्र छुट्याएर नीति निर्माण तहमा महिलाको उपस्थिति हुने वातावरण तयार गर्नुपर्छ । महिलालाई शिक्षासँगै सीप अहिलेको प्रमुख आवश्यकता हो । सीप सिकेपछि उद्यम गर्न सहुलियत ऋण सरकारले उपलब्ध गराउनुपर्छ, बजार खोज्न पनि सहयोग गर्नुपर्छ । यसमा खासगरी स्थानीय सरकारको भूमिका हुनुपर्छ । छात्राहरूलाई सूचना प्रविधि लगायत क्षेत्रमा समेत अगाडि बढ्न प्रेरणा दिनुपर्छ । महिलालाई आत्मनिर्भर बनाउन सरकारले सबलीकरण र सशक्तीकरणका कार्यक्रम ल्याउनुपर्छ । महिला र पुरुषबीच समानताको भावना आउँदा तथा दुवैको शक्ति र बुद्धि लगाउँदा मात्र मुलुक समुन्नत र समृद्धिशाली बन्न सक्छ । त्यसैले तीजले महिला हिंसा अन्त्य, आर्थिक सबलीकरण, छोरा र छोरी दुवै बराबरी, समान अवसर, समान दायित्व, राज्यको हरेक तहमा ५० प्रतिशत प्रतिनिधित्व हुनुपर्नेजस्ता सन्देश बोक्नैपर्छ । तीज महिलाका लागि जागरण, चेतना, ऊर्जा, साहस, अठोट र नयाँ गन्तव्य खोजीको माध्यम बन्नैपर्छ । तीजलाई धार्मिक र सांस्कृतिक पक्षसँग मात्र गाँस्नु हुँदैन । यसलाई रमाइलो गर्ने तथा नाचगान गर्ने अवसरमा मात्र सीमित गर्नु हुँदैन । महिलामाथि सामाजिक, सांस्कृतिक र आर्थिक रूपमा दशकौंदेखि हुँदै आएका दमन र शोषणविरुद्ध आवाज उठाउने र समाजका सचेत पुरुष वर्गको पनि समर्थन जुटाउने अवसरका रूपमा यो पर्वलाई सदुपयोग गर्नुपर्छ । प्रतिनिधिसभाकी पूर्वसदस्य संग्रौला नेपाली कांग्रेस केन्द्रीय सदस्य हुन् ।"
लिबियामा स्वास्थ्य संकटको जोखिम,"डेर्ना (एजेन्सी) लिबियामा एक साताअघिको विनाशकारी बाढीले मृत्यु भएकाको शव अझै पूर्ण रूपमा संकलन भइनसकेकाले यसले स्वास्थ्य महामारीको संकट ल्याउन सक्ने उद्धारकर्ताले चेतावनी दिएका छन् । बाढीले मुख्य क्षति पुर्याएको पूर्वी सहर डेर्नामा अझै आवासीय क्षेत्रका हिलोमा शवहरू रहेको र ती क्षेत्र खाली नगरे स्वास्थ्य समस्या देखिन थाल्ने बताएका हुन् ।बाढीले डेर्ना सहरमा मात्र मृत्यु हुनेको संख्या ११ हजार ३ सय पुगेको संयुक्त राष्ट्रसंघले जनाएको छ । राष्ट्रसंघले शनिबार जारी गरेको प्रतिवेदनअनुसार उक्त सहरमा अझै १० हजार १ सय जना बेपत्ता छन् । ड्यानियल नामको आँधीपछि भारी वर्षाका कारण बाँध फुट्दा सुनामी जसरी बाढी डेर्नामा पसेको थियो, जसका कारण सहरको एक चौथाइ भाग ध्वस्त भएको छ । बाढीका कारण डेर्ना बाहिरको भागमा १ सय ७० जनाको मृत्यु भएको राष्ट्रसंघको मानवता मामिलासम्बन्धी सहकार्यको निकायले जनाएको छ । खोजी तथा उद्धारको टोली डेर्नामा खटिरहेका छन्, त्यसैले बाढीबाट मर्नेको संख्या अझै बढ्न सक्छ, प्रतिवेदनमा उल्लेख छ । एक साताअघिको विनाशकारी घटनाबाट ४० हजारभन्दा नागरिक पूर्वोत्तर क्षेत्रमा विस्थापित भएको पनि राष्ट्रसंघले बताएको छ । बाढी बीचबाट प्रवेश गर्दा डेर्ना सहर पनि दुई भागमा विभाजित भएको छ । घटना हुनुअघि यहाँको जनसंख्या १ लाख रहेको बताइएको छ । बाढीले सहरको ९ सय भवनमा क्षति पुर्याएको छ । जीवित नै उद्धार हुने सम्भावना कम भएकाले खोजीकर्ताहरूले शव संकलनका लागि भवनका भग्नावशेष र समुद्री क्षेत्रमा खोजबिन गरिरहेका छन् । समुद्री तट क्षेत्रमा नै संकलन गरिएको शवहरूलाई राखिएको छ ।"
नेपाली कलाकारको भिसामा कडाइ गर्दै अस्ट्रेलिया,"(अस्ट्रेलिया)तीज कार्यक्रमका लागि अस्ट्रेलिया आउन लागेकी गायिका सिन्धु मल्लको भिसा यस पटक अस्वीकृत भयो । मल्ल तीजमा अस्ट्रेलियामा आयोजना गरिने कार्यक्रममा धेरै पटक सहभागी भइसकेकी कलाकार हुन् । उनले सामाजिक सञ्जालबाट भिसा नपाएको जानकारी दिएकी छन् । भिसा रद्द भएसँगै आयोजकले उनीबिनै कार्यक्रम आयोजना गर्नुपर्यो ।अर्की गायिका समीक्षा अधिकारीलाई समेत यस पटक अस्ट्रेलियाले भिसा दिएन । भिसा रद्द भएको समाचार आएपछि उनले पनि सामाजिक सञ्जालमार्फत आफू भिसा प्रक्रियामा रहेको जानकारी गराउँदै स्पष्टीकरण दिनुपरेको थियो । तर, अन्तिम समयसम्म पनि अस्ट्रेलिया आउन सम्भव नभएपछि आयोजकले उनको अनुपस्थितिमै कार्यक्रम आयोजना गरेको छ । अर्का गायन स्वप्निल शर्माले त कलाकारका नाममा मानव तस्करी गर्ने संस्थालाई सबै कलाकारले बहिष्कार गर्नुपर्ने भन्दै सामाजिक सञ्जालमार्फत अनुरोध नै गरे ।अस्ट्रेलियामा तीज, दसैंतिहार, माघी, फागु पूर्णिमा, नयाँ वर्ष, नेपाल महोत्सवलगायत पर्वमा आयोजना गरिने कार्यक्रममा नेपाली कलाकार भित्र्याउने चलन सामान्य बनिसकेको छ । अहिले पनि यहाँ एक दर्जनभन्दा बढी कलाकार तीज कार्यक्रममा सहभागी छन् । यस्ता कार्यक्रममा गायकगायिका मात्र नभई चलचित्रकर्मी, हास्य कलाकार पनि सहभागी हुने गरेका छन् । तर पछिल्लो समय भने चर्चित कलाकार जो अस्ट्रेलियामा धेरै कार्यक्रम गरेर फर्किएका छन्, उनीहरूको पनि भिसा रद्द गर्न सुरु गरेको छ । मल्ल, अधिकारीजस्तै यस पटक धेरै कलाकारको भिसा रद्द भएको अस्ट्रेलियामा कार्यक्रम आयोजना गर्दै आएकाहरूले बताएका छन् ।सिड्नीस्थित कानुन व्यवसायी सञ्जीव पाण्डे कलाकारका नाममा गैरकलाकारलाई समेत भित्र्याउने क्रम बढेकाले भिसा रद्द हुन थालेको बताउँछन् । कलाकार अस्ट्रेलिया भित्र्याउँदा उनीहरूसँगै उक्त क्षेत्रभन्दा बाहिरका व्यक्तिलाई समेत भिसा लगाइदिने र यहाँ ल्याएपछि विद्यार्थी भिसा वा शरणार्थीलगायत भिसामा परिवर्तन गर्ने विकृति बढेको उनको भनाइ छ । नेपालबाट अस्ट्रेलियामा कार्यक्रम गर्न आउने कतिपय कलाकारलाई थाहै नदिई उनीहरूसँगै अन्य मान्छेलाई भित्र्याउनाले समस्या निम्त्याएको हो, पाण्डेले भने । कतिपय कलाकारलाई आफ्नो भिसासँगै अन्य कति व्यक्तिको आवेदन दिएको र आफूसँग कार्यक्रम गर्न कोको जाँदै छ भन्नेसमेत जानकारी नै नभएको हुन सक्ने उनको भनाइ छ । कलाकारका नाममा अन्य व्यक्ति ल्याउनु अस्ट्रेलियाली कानुनअनुसार गैरकानुनी कार्य हो । यस्तो कार्यले नेपालको प्रतिष्ठामा आँच त आएको छ नै, यहाँ पीआर र नागरिकता लिइसकेकाले परिवारका सदस्यको भिसा आवेदन दिँदा अस्वीकृत हुने दर पछिल्लो समयमा बढ्दै गएको छ, पाण्डेले भने । एक दशकदेखि सांस्कृतिक कार्यक्रम आयोजनाको क्षेत्रमा काम गरिरहेका अर्जुन थपलियाका अनुसार मुख्य रूपमा अस्ट्रेलियामा आउने कलाकारको भिसा क्याटागोरी ४०८ (इन्टरटेन्मेन्ट भिसा) हो । यो भिसामा आउने व्यक्तिको खासै धेरै सोधखोज हुने गरेको छैन । चलेका ब्यान्ड वा कलाकार हुने हो भने उनीहरूसँगै आउने वाद्यवादक वा सहयोगी गायकगायिका भनेर भिसा आवेदन दिन सहज हुन्छ । गैरकलाकारलाई समेत यसै प्रक्रियाअन्तर्गत ल्याइएको हुन सक्ने थपलियाको तर्क छ । आउनेले समेत केही नभन्ने र आइसकेपछि पनि हल्लाखल्ला नहुने भएकाले यो कुरा खासै बाहिर आउँदैन, उनले भने । तर पछिल्लो समय कलाकार आफैं यस मामिलामा अघि सरेर बोल्न थालेपछि भिसासम्बन्धी विषयले चर्चा पाएको हो । सन् २०२२ को जनवरीदेखि जुलाईसम्ममा ६ महिनामा मात्र इन्टरटेन्मेन्ट भिसामा १ सय ४१ जना नेपाली अस्ट्रेलिया भित्रिएका थिए । त्यतिबेला कोभिडका कारण अस्ट्रेलियाको सीमा पूर्ण रूपमा नखुलिसकेकाले नेपाली कार्यक्रम कम भएको थियो । तर, कलाकारको संख्या भने बढेको थियो । उक्त अवधिमा सामाजिक र सांस्कृतिक भिसामा पनि ८७ जना भित्रिएको सरकारको तथ्यांक रहेको सिड्नीका समाजसेवी इथान शाक्यले बताए । उनका अनुसार अस्ट्रेलिया आउन चाहने गैरकलाकारले यहाँस्थित कार्यक्रम आयोजकलाई २५ देखि ३५ लाख रुपैयाँसम्म बुझाएका छन् । गैरकलाकारलाई कार्यक्रमको म्यानेजर, संयोजकलगायत विभिन्न बहानामा पैसा लिएर भित्र्याउने गरिएको छ, उनले भने ।कार्यक्रमका लागि अस्ट्रेलिया आउने भएपछि आफूसँग कोको जाँदै छ भनेर कलाकारले जानकारी राख्नुपर्ने कानुन व्यवसायी पाण्डे बताउँछन् । सम्बन्धित कलाकार तथा ब्यान्डले अस्ट्रेलियास्थित हाइकमिसनमा आफ्नो भिसा तथा आउने कलाकारका बारेमा जानकारी गराउने प्रवृत्तिको विकास हुनुपर्ने शाक्यको सुझाव छ । अस्ट्रेलियाले विद्यार्थी तथा अन्य भिसालाई कडाइ गरिरहेको सन्दर्भमा गैरकानुनी आगमन रोक्न नेपाली कलाकार नै अग्रसर हुनुपर्ने यहाँका नेपालीको भनाइ छ ।"
सरकारले शून्य ब्याजदरको ६३ अर्ब निक्षेप दिँदा पनि बैंकले बढाए ब्याज,"(काठमाडौं)असोजका लागि आठ वटा वाणिज्य बैंकले बचत र मुद्दती निक्षेपको ब्याज सामान्य दरले बढाएका छन् । बाँकी १२ मध्ये आठ वटाले निक्षेपको ब्याजदर घटाएका छन् । चार वटा बैंकले कुनै परिवर्तन गरेका छैनन् । ब्याज घटाउने सर्तस्वरूप अर्थ मन्त्रालयले स्थानीय तहको खातामा रहेको रकममध्ये ६० प्रतिशत वाणिज्य बैंकहरूले निक्षेपका रूपमा गणना गर्ने सुविधा दिए पनि असोजमा झन्डै आधा बैंकले निक्षेपको ब्याज बढाएका हुन् । स्थानीय तहको खातामा रहेको रकमको ६० प्रतिशत निक्षेपमा गणना गर्न पाउने सुविधापछि वित्तीय प्रणालीमा करिब ६३ अर्ब रुपैयाँ थपिएको छ । समग्रमा यो रकम धेरै देखिए पनि अधिकांश रकम चार वटा वाणिज्य बैंकमा मात्र गएकाले बाँकीले निक्षेपको ब्याज बढाएको जानकारहरू बताउँछन् । यो शून्य ब्याजदरको निक्षेप हो । सरकारबाट शून्य ब्याजदरको निक्षेप लिएर त्यसलाई लगानी गरेर बैंकले नाफा कमाउने तर त्यसको लाभ ब्याजदरमार्फत ग्राहकसम्म पुर्याउनुपर्छ (पासअन) भन्ने चर्चा चलिरहेका बेला ८ वटा बैंकले असोजका लागि निक्षेपको ब्याज बढाएका हुन् । बैंकहरूले प्रकाशन गरेको तालिकाअनुसार असोजका लागि हिमालयन, एभरेस्ट र नेपाल इन्भेस्टमेन्ट मेगा बैंकले एकवर्षे व्यक्तिगत मुद्दती निक्षेपको ब्याजदर १ प्रतिशत विन्दुभन्दा धेरैले बढाएका छन् । बाँकी नबिल, प्राइम, स्ट्यान्डर्ड चार्टर्ड, एनआईसी एसिया र नेपाल एसबीआईले एक प्रतिशत बिन्दुभन्दा थोरैले मात्र ब्याजदर बढाएका छन् । माछापुच्छ्रे, एनएमबी, प्रभु र सिद्धार्थ बैंकले असोजका लागि ब्याजदर नबढाएर यथावत् छन् । तर ग्लोबल आईएमई, लक्ष्मी सनराइज, राष्ट्रिय वाणिज्य, कुमारी, सिटिजन्स, कृषि विकास, सानिमा र नेपाल बैंकले असोजका लागि निक्षेपको ब्याजदर घटाएका छन् । आठ बैंकले निक्षेपको ब्याज बढाए पनि मुद्दती निक्षेपको औसत ब्याजदर भने अघिल्लो महिना (साउन) को भन्दा कम हो । गत साउनमा बैंकहरूका मुद्दती निक्षेपको ब्याजदर औसत १०३२ प्रतिशत थियो । ०७८ पुसदेखि ब्याजदरमा भद्र सहमति गर्दै आएका बैंकहरूले नयाँ आर्थिक वर्षको सुरु (साउन १) देखि उक्त सहमति तोडेका थिए । भद्र सहमति तोडिएपछि साउनका लागि ४ वटा र भदौका लागि १० वाणिज्य बैंकले निक्षेपको ब्याज बढाएका थिए । साउनमा ब्याजदर नबढाएका बैंकहरूको निक्षेप ब्याजदर बढाएका बैंकमा गएपछि भदौका लागि अरू बैंकले पनि ब्याजदर बढाएको स्रोतले बताएको छ ।ब्याजदर वृद्धिसँगै असोजका लागि बैंकहरूको निक्षेपको उच्च ब्याजदर औसत १०२५ प्रतिशत कायम भएको छ । साउनमा यस्तो ब्याजदर १०३३ प्रतिशत थियो । यसअनुसार अब बैंकहरूको सबैभन्दा बढी ब्याजदर ११०५ प्रतिशत पुगेको छ । यसरी मुद्दती निक्षेपको तुलनामा साधारण निक्षेपको ब्याजदर थोरै मात्र बढेकाले बैंकहरूको औसत आधार दरमा धेरै असर नपर्ने बैंकर्स संघले जनाएको छ । निक्षेपको ब्याजदर बढे पनि त्यसको असर अहिल्यै नपर्ने भएकाले आधार दरमा आएको परिवर्तनअनुसार भदौमा कर्जाको ब्याजदर परिवर्तन हुने पनि संघको दाबी छ ।राष्ट्र बैंकको निर्देशनअनुसार अहिले अघिल्लो महिनाको तुलनामा अधिकतम १० प्रतिशत मात्रै ब्याजदर घटाउन वा बढाउन पाउने व्यवस्था छ । भदौका लागि व्यक्तिगत मुद्दतीमा कुनै पनि बैंकको ब्याजदर ११०५४ प्रतिशतभन्दा बढी छैन । व्यक्तिगत मुद्दतीमा भन्दा रेमिट्यान्स मुद्दती खातामा अधिकतम १ प्रतिशत बिन्दु बढी ब्याज दिन सक्ने प्रावधानअनुसार त्यस्तो खातामा अधिकतम १२०५४ प्रतिशतसम्म ब्याजदर बैंकहरूले प्रदान गर्नेछन् ।संस्थागत मुद्दतीमा व्यक्तिगतभन्दा २ प्रतिशत बिन्दु कम दिनुपर्ने व्यवस्थाअनुसार संस्थागत मुद्दतीमा अधिकतम ९०५४ प्रतिशतसम्म बैंकहरूले ब्याजदर प्रदान गर्नेछन् । राष्ट्र बैंकको पछिल्लो निर्देशनअनुसार अहिले आधार दरमा आएको परिवर्तनअनुसार बैंकहरूले हरेक महिना कर्जाको ब्याजदर पनि परिवर्तन गर्न पाउँछन् । अर्थतन्त्रका बाह्य सूचकमा सुधार, घट्दो ब्याजदर, पर्याप्त तरलता, नयाँ आर्थिक वर्षको सुरुवातलगायत सकारात्मक अवस्थाबीच पनि बैंक तथा वित्तीय संस्थाले कर्जा प्रवाह गर्न सकेका छैनन् । ससाना ऋणीलाई बैंकले कर्जा दिन आनाकानी गर्ने र ठूला ऋणीबाट माग नआएकाले समग्र कर्जा प्रवाह बढ्नुको साटो घटिरहेको जानकार बताउँछन् ।नयाँ आर्थिक वर्षको सुरुवातसँगै तरलतामा सुधार आएको र ब्याजदर घटेकाले कर्जा प्रवाह बढ्ने अपेक्षा थियो । तर आर्थिक वर्षको तेस्रो महिना (असोज) सुरु हुन लाग्दा बजारमा बेग्लै परिस्थिति देखिएको छ । उक्त अवधिमा निक्षेप र कर्जा दुवै घटेका छन् भने निक्षेपको घट्ने दर कर्जाको भन्दा बढी छ । यद्यपि भदौ महिनाम कर्जा प्रवाह करिब १५ देखि २० प्रतिशतले बढेको बताइएको छ ।"
चाडबाडको मुखमै सकियो चामल,"अपी हिमालका ३, ४ र ५ वडाका स्थानीय बासिन्दा खण्डेश्वरीस्थित खाद्यको डिपोमै निर्भर रहनुपर्ने बाध्यतामा हुन्छन् । उब्जनी न्यून क्षेत्रका स्थानीय अधिकांश समय किनेर खानुपर्ने बाध्यतामा रहेकाले बिक्री केन्द्रहरूमा खाद्यान्न मौज्दात नहुँदा समस्या भोगिरहेको बताउँछन् । जिल्लाका खलंगा गोदामसहित सुन्सेरा, कुणी, रातामाटा, घुसा, सितोला, नागु, खण्डेश्वरी, पारिबगर, राप्ला, दुम्लिङ, माल, व्यास बिक्री केन्द्रका लागि साढे ८ हजार क्विन्टल चामल ढुवानीका लागि ठेक्का प्रक्रियामा छ । उक्त बिक्री केन्द्र र गोदामका लागि ठेक्का प्रक्रियामा रहेको र स्वीकृत हुन बाँकी छ ।सरकारी बिक्री केन्द्रमा मोटो चामल प्रतिकिलो ५२ मा बिक्री हुने गरेको थियो । डिपोमा अभाव भएपछि केही ठाउँका सर्वसाधारणले बजारमा प्रतिकिलो ६० देखि ७५ रुपैयाँमा चामल किन्नुपरेको छ । जिल्लाका खाद्य डिपो र अस्थायी बिक्री केन्द्रमा चामल सकिएको भए पनि ढुवानी प्रक्रिया टुंगो नलागेकाले कहिले ढुवानी हुने भन्ने यकिन नभएको खाद्य कम्पनीको दार्चुला शाखाले जनाएको छ ।"
तीन वर्षमा ७८ किमि मात्र सडक कालोपत्र,"(वीरेन्द्रनगर)कर्णालीमा ३ वर्षमा ७८९५ किलोमिटर सडक मात्र कालोपत्र भएको छ । कर्णालीमा मुगु, हुम्ला र डोल्पामा सडक नै कालोपत्र गरिएको छैन भने हुम्ला सदरमुकाम सिमकोट अहिलेसम्म राष्ट्रिय सडक सञ्जालमा जोडिएको छैन । प्रदेशको भौतिक पूर्वाधार तथा सहरी विकास मन्त्रालयले गरेको १० जिल्लाको समीक्षा कार्यक्रममा यस्तो तथ्यांक सार्वजनिक गरिएको हो । कर्णालीमा आर्थिक वर्ष ०७७७८ मा ३३२ किमि, ०७८७९ मा १५९ र गत आर्थिक वर्षमा ३०३ किमि सडक कालोपत्र गरिएको छ । यसमा सबैभन्दा बढी सुर्खेतमा १५९५ किलोमिटर सडक कालोपत्र गरिएको छ । दैलेखमा ५९९, जुम्ला र सल्यानमा २२ तथा रुकुम पश्चिममा ३४ किमि सडक कालोपत्र गरिएको छ । कालीकोटमा २ मिटर र जाजरकोटमा ५० मिटर मात्र कालोपत्र गरिएको मन्त्रालयले जनाएको छ । कर्णालीमा सडकको ट्र्याक खोल्ने कार्य बढी भएको हुँदा कालोपत्रको काम कम भएको भौतिक पूर्वाधार तथा सहरी विकास मन्त्रालयका सूचना अधिकारी सिनियर डिभिजनल इन्जिनियर रमेश सुवेदीले बताए । कर्णालीमा धेरै मुख्य बाटो संघीय सरकारले पनि निर्माण गरिरहेको छ । मुख्य सडक प्रदेशले नहेरेर संघीय सरकारले मात्र हेर्ने भएकाले पनि हामीले गर्ने कालोपत्र कम भएको हो, उनले भने, हामीले पालिका जोड्ने सडकहरूमा बढी काम गरिरहेका छौं, यस्ता सडक कटान गर्नासाथ कालोपत्र गर्न मिल्दैन । सडकको माटो बसेर स्थायी भयो भने मात्र कालोपत्र गर्न मिल्छ । कर्णालीमा संघीय सरकारको पर्याप्त ध्यान नजाँदा विकास योजनाले तीव्रता पाउन नसकेको प्रदेश योजना आयोगका पूर्वसदस्य डा दीपेन्द्र रोकाया बताउँछन् । कर्णालीमा ३ वटा त्रिदेशीय सडक निर्माणको काम जारी रहे पनि निर्माण सुस्त छ । राष्ट्रिय महत्त्वका मध्यपहाडी, मदन भण्डारी र भेरीकर्णाली करिडोरलाई संघीय सरकारको बजेटमा राखिए पनि कार्यान्वयन कमजोर रहेको उनको भनाइ छ । कर्णाली राजमार्गमा ५ वर्षअघि गरिएको धेरैजसो कालोपत्र उप्किएको छ, अरू राजमार्ग कालोपत्र नै भएका छैनन्, उनले भने, स्थानीय सरकार पनि ट्र्याक खोल्नमै व्यस्त छन्, यस्तो अवस्थामा कर्णालीको विकास कसरी सोचेजस्तो हुन्छ ? ३ वर्षको अवधिमा कर्णालीका १० जिल्लामा ४३४१ किमि सडक ग्राभेल गरिएको मन्त्रालयले जनाएको छ । आर्थिक वर्ष ०७७७८ मा २००६ किमि ग्राभेल गरिएकामा आर्थिक वर्ष ०७८७९ मा ११३१० किमि ग्राभेल गरिएको छ । यस्तै ०७९८० मा १२०३ गरी जम्मा ४३४१ किमि सडकमा ग्राभेल भएको हो । सरकारले ३ वर्षको अवधिमा ४२४ किमि कच्ची सडक कटान गरेको छ । कर्णालीमा झन्डै ३ हजार ४ सय किमि सडक रहेको प्रदेश योजना आयोगको तथ्यांक छ । कठिन भूगोल, कर्मचारी अभाव, पर्याप्त बजेट नहुनु, दक्ष कामदार नपाइनुलगायत कारण पूर्वाधार विकासमा कर्णाली पछि परेको रोकायाले बताए । प्राविधिक कर्मचारीको अभाव सुरुदेखि नै छ, त्यसमा पनि बजेटको अख्तियारी समयमै जाँदैन, उनले भने, गएको बजेट पनि फिर्ता हुँदा ठूलो समस्या भइरहेको छ । अहिलेसम्म १ खर्ब ६६ अर्ब ५६ करोड ९ लाख ५ हजार रुपैयाँको बजेट ल्याएको प्रदेश सरकारले पूर्वाधार विकासतर्फ झन्डै २२ अर्ब रकम विनियोजन गरेको थियो । यसमा गत वर्षसम्म साढे ९ अर्ब रुपैयाँ फ्रिज भएको थियो । यस वर्ष ३३ अर्ब ३७ करोडको बजेट ल्याएको सरकारले पूर्वाधारतर्फ झन्डै १९ अर्ब ५७ करोड रुपैयाँ विनियोजन गरेको छ । तीन आर्थिक वर्षमा मन्त्रालयले १० जिल्लामा ५५ वटा झोलुंगे र २२ वटा पक्की पुल निर्माण गरेको छ । निर्वाचन क्षेत्र पूर्वाधार कार्यक्रमबाट प्रदेशभरि १ सय ७९ वटा भवन, ९९ वटा सडक, ७ वटा विद्युतीय संरचना, ३९ तटबन्ध र बाँध, ६८ वटा सिँचाइ आयोजना तथा ४१ वटा खानेपानी योजना निर्माण भएको जनाएको छ ।"
वार्षिकोत्सवमा एनसेलको उपहार,"काठमाडौं (कास) निजी स्वामित्वको दूरसञ्चार सेवा प्रदायक एनसेल आजियाटाले आइतबार आफ्नो सेवा सञ्चालनको १८औं वार्षिकोत्सव मनाएको छ । यस अवसरमा एनसेलले प्रत्येक ग्राहक विजेता बन्ने गरी एभ्री कस्टमर इज अ विनर अफर ल्याएको छ । अफरमा सबै ग्राहकले २८ दिनसम्म केही न केही सुविधा र सरप्राइज लोयल्टी गिफ्ट पाउने कम्पनीको भनाइ छ । एस्ट्रिक्स १७११७ ह्यास डायल गरी ग्राहकले दैनिक, साप्ताहिक र बम्पर उपहार प्राप्त गर्ने कम्पनीले जनाएको छ । प्रत्येक साता एनसेलका १ हजार ग्राहकले १०० रुपैयाँ ब्यालेन्स पाउनेछन् । अफरको अन्त्यमा सात जना ग्राहकले ७ वटा स्कुटर पाउनेछन्, एनसेलले जारी गरेको विज्ञप्तिमा भनिएको छ ।"
अर्थ संक्षेप,"गट्ठाघरमा एसियन पेन्ट्सको ब्युटिफुल होम्स काठमाडौं (कास) एसियन पेन्ट्स नेपालले गट्ठाघरको अपूर्व इन्टरनेसनल प्रालिमा मल्टी क्याटगोरी डेकोर सोरुम ब्युटीफुल होम्स बुटिक सञ्चालनमा ल्याएको छ । स्टोरको एसियन पेन्ट्सका प्रबन्ध निर्देशक तथा सीईओ अमित सिंगलले उद्घाटन गरे । यसले ग्राहकलाई अत्याधुनिक प्रविधियुक्त उत्कृष्ट किनमेलको अनुभव प्रदान गर्ने कम्पनीले बताएको छ । जुन प्रविधिले ग्राहकलाई सपनाको घर निर्माण गर्न डिजाइन, परामर्श र कार्यान्वयनबारे विस्तृत अनुभव प्रदान गर्नेछ, कम्पनीले जारी गरेको विज्ञप्तिमा भनिएको छ । १६०० वर्गफिटमा फैलिएको यो बुटिकबाट ग्राहकले आवश्यक सम्पूर्ण डेकोर एकै ठाउँमा पाउने एसियन पेन्ट्सले जनाएको छ । दरबारमार्गमा फर्कियो केएफसीकाठमाडौं (कास) केएफसी नेपालको दरबारमार्ग स्टोर पुनः सञ्चालनमा आएको छ । आधुनिक तथा रमणीय वातावरणसहित ग्राहकलाई खानाको उत्कृष्ट अनुभूति दिलाउने उद्देश्यसहित केएफसीको दरबारमार्गस्थित स्टोर पुनः सञ्चालनमा आएको हो । दरबारमार्ग शाखा नेपालमा खुलेको केएफसीको पहिलो स्टोर हो । सन् २००९ को नोभेम्बर २५ मा दरबारमार्गस्थित केएफसी स्टोरको सञ्चालनसँगै नेपालमा केएफसी ब्रान्डको प्रवेश भएको थियो । यसैबीच केएफसी नेपालले बहुप्रतीक्षित डबल डाउन बर्गर (अल चिकेननो बन) नेपालभर आफ्ना स्टोरमा उपलब्ध गराउन सुरु गर्ने भएको छ । नेपालमा पर्वहरूको यामलाई लक्ष्य गर्दै पुनः डबल डाउन बर्गर ग्राहकसमक्ष पुर्याउने निर्णय केएफसीले गरेको हो । रेड्मी फोन किन्दा नगद छुटकाठमाडौं (कास) साओमीले चाडपर्वलाई लक्ष्य गर्दै चाडपर्वको मुड, अफर टु गुड नामक विशेष योजना ल्याएको छ । यस योजनाअन्तर्गत विभिन्न मोडलका रेड्मी फोन खरिदमा २ हजार रुपैयाँसम्म छुट दिइएको कम्पनीले जनाएको छ । साओमी चाडपर्वको सिजनमा ग्राहकलाई थप खुसी दिन यो योजना ल्याइएको नेपालका कन्ट्री जनरल म्यानेजर मनु मनस्वीले बताए । भदौ ३० देखि कात्तिक २९ सम्म योजना लागू हुने कम्पनीले जनाएको छ । मेटलाइफको एपमा बिमा र स्वास्थ्य सुविधा काठमाडौं (कास) मेटलाइफ नेपालले बिमा र स्वास्थ्य सेवा एउटै प्लेटफर्ममा संयोजन गरी मोबाइल एप वन बाई मेटलाइफ एप सार्वजनिक गरेको छ । काठमाडौंमा आयोजित एक कार्यक्रममा कम्पनीका महाप्रबन्धक निर्मलकाजी श्रेष्ठले उक्त एप सार्वजनिक गरे । मेटलाइफका ग्राहकले एपमा दर्ता भई आफ्ना बिमा पोलिसीका सूचना प्राप्त गर्न, बिमा सुविधा तथा सेवाबारेमा खोजी गर्न, बिमा सुविधाका प्रिमियम गणना गर्न, एजेन्टलाई सम्पर्क गर्न सक्ने कम्पनीले जनाएको छ ।गोदरेजको छुट र उपहारकाठमाडौं (कास) गोदरेजले यसपालिको दसैं, तिहार तथा छठलाई लक्ष्य गर्दै विशेष योजना ल्याएको छ । गज्जबको गोदरेज, कमालको अफर योजनाअन्तर्गत ग्राहकले होम अप्लायन्सको खरिदमा आकर्षक छुट र उपहार पाउने कम्पनीले जनाएको छ । गोदरेजका सामान खरिदमा २५ प्रतिशतसम्म अधिकतम छुट र अन्य आकर्षक उपहार छन्, कम्पनीले जारी गरेको विज्ञप्तिमा भनिएको छ । उपहारअन्तर्गत फ्रन्ट लोड वासिङ मेसिन खरिदमा ६ किलो एरियल म्याटिक वासिङ पाउडर तथा टप लोड वासिङ मेसिन र सेमी अटोमेटिक वासिङ मेसिनको खरिदमा ३ लिटर एरियल म्याटिक वासिङ लिक्विड ग्राहकले पाउने कम्पनीले जनाएको छ । गोदरेजको साइड बाई साइड रेफ्रिजेरेटर खरिद गर्नेलाई सीजीको इन्डक्सन चुलो, सिंगल तथा डबल डोर रेफ्रिजेरेटर र चेस्ट फ्रिजरको खरिदमा आकर्षक क्यासब्याक प्रदान गरिनेछ । ईसेवाबाट नेपालमा पैसा पठाउने एक विजेतालाई काठमाडौंमा घर काठमाडौं (कास) ईसेवा मनी ट्रान्सफरले मेरो डिजिटल देश अभियानअन्तर्गत यस वर्ष पनि एक जना विजेतालाई काठमाडौंमा घर उपहार दिने भएको छ । ईसेवामार्फत नेपालमा पैसा पठाउनेमध्ये एक विजेतालाई बम्पर उपहारस्वरूप घर प्रदान गर्ने जनाएको हो । संसारका जुनसुकै मुलुकमा रहेका नेपालीले इच्छाएको व्यक्तिको ईसेवा वालेटमा पैसा पठाई सहभागिता जनाउन सक्नेछन्, कम्पनीले जारी गरेको विज्ञप्तिमा भनिएको छ, यस अभियानमा ४ परिवारलाई विशेष कोसेली, हरेक महिना १ जनाको पैसा डबल तथा बम्पर उपहारमा १ जनाले काठमाडौंमा घर प्राप्त गर्नेछन् ।"
विराटनगरमा दुई महिनासम्म निषेधाज्ञा,"विराटनगर (कास) मोरङ प्रशासनले सोमबारदेखि लागू हुने गरी विराटनगर महानगर क्षेत्रका केही स्थानमा दुईमहिने निषेधाज्ञा आदेश जारी गरेको छ । प्रमुख जिल्ला अधिकारी वीरेन्द्रकुमार यादवले आइतबार सूचना जारी गर्दै विभिन्न समूहबाट हुन सक्ने प्रदर्शनलाई निस्तेज गर्न असोज १ गते बिहान ६ बजेदेखि दुई महिनाका लागि विराटनगरका निश्चित स्थानमा निषेधाज्ञा जारी गरिएको उल्लेख गरेका छन् । प्रदेश नामकरणविरुद्ध पहिचानवादी र जनता समाजवादी पार्टीको सम्भावित आन्दोलन, धर्ना र जुलुसलाई मध्यनजर गर्दै महानगरका निश्चित स्थानमा निषेधाज्ञा जारी गरिएको प्रजिअ यादवले बताए । विगतमा पनि महानगरका निश्चित स्थानमा अघोषित रूपमा निषेधाज्ञा थियो, यसपालि समयावधि तोकेर निषेधज्ञा जारी गरिएको हो, प्रजिअ यादवले भने, यसले समूहगत रूपका गतिविधिबाहेक जनताको दैनिक जनजीवनमा कुनै प्रभाव पर्ने छैन । असोज २ मा पहिचानवादीको नामकरण संयुक्त संघर्ष समितिले कोशी प्रदेश नामकरण खारेजी गर्नुपर्ने माग गर्दै मोटरसाइकल र्याली निकाल्ने तयारी गरेको थियो । त्यसैगरी विराटनगर महानगरका सुरक्षाकर्मीले जनता समाजवादीका मोरङका अध्यक्ष राजकुमार यादवलाई गरेको दुर्व्यवहारविरुद्ध कार्यकर्ताले प्रदर्शन गर्ने तयारी गरेको थियो । महानगरको देवकोटा चोकदेखि पश्चिमको अस्पताल चोक, मुख्यमन्त्री तथा मन्त्रिपरिषद्को कार्यालय, रोडशेष चोकदेखि दक्षिण जतुवा चोक, मुख्यमन्त्री निवासको तीन सय मिटर वरपर, प्रदेश प्रमुख कार्यालयदेखि तीन सय मिटर वरपर र जिल्ला प्रशासन आसपासका क्षेत्रमा निषेधाज्ञा आदेश जारी गरेको हो ।"
भारत आठौंपल्ट च्याम्पियन,"कोलम्बो (एएफपी) पेस बलर मोहम्मद सिराजले २१ रन खर्चेर छ विकेट लिँदै गरेको उत्कृष्ट प्रदर्शनको मद्दतले भारतले श्रीलंकालाई आइतबार १० विकेटले पराजित गर्दै आठौंपल्ट एसिया कप जितेको छ । सिराजले एकै ओभरमा चार विकेट लिएपछि श्रीलंका १५२ ओभरमा ५० रनमै समेटिएको थियो ।त्यसको जवाफमा भारतीय ओपनरद्वय ईशान किसन र शुबमन गिलले ६१ ओभर मात्र उपयोग गर्दै जितको लक्ष्य हात पारे । यस सफलतासँगै अर्को महिना सुरु हुने एकदिवसीय विश्वकपका लागि भारतले प्रभावशाली तयारी पाएको छ । भारतका लागि शुबमन गिलले २७ र ईशान किसनले २३ रन बनाए । उनीहरूले जितसम्म पुग्न हतारो देखाए । एसिया कप इतिहासमै सबैभन्दा छोटो फाइनलमा बायाँ हाते ब्याटर ईशानले मथिशा पाथिरानाको बलिङमा लगातार दुई चौका प्रहार गरे । गिलले अर्को छेउ तीन चौका प्रहार गरे । रोहित शर्माको भारतले पूरा प्रतियोगितामा एकै खेल मात्र गुमाएको थियो । श्रीलंकाको ब्याटबाट ५० ओभरको खेलमा प्रदर्शन निराशाजनक रह्यो । यसले फाइनल हेर्न पुगेका दर्शक निराश रहे । उनीहरूले १ सय १६ मिनेटको खेल मात्र हेर्न पाए । घरेलु टिमले टस जितेर पहिले ब्याटिङको निर्णय गरेको थियो । वर्षाका कारण खेल केही ढिला सुरु भएको थियो । त्यसयता जसप्रित बुमराहले पहिलो ओभरमै कुशल परेरालाई शून्य रनको स्थितिमै आउट गरे ।त्यसपछि आक्रमणको जिम्मेवारी सिराजले उठाए । वर्षाले खेल बिथोलिने सम्भावनाबीच उनले बललाई मज्जाले स्विङ गरे । यसै क्रममा उनले ३२ रनमा चार विकेटको आफ्नो पूर्वउत्कृष्ट प्रदर्शनलाई उछिन्ने । उनले पथुम निशान्कालाई दुई रनमा आउट गरेयता लगातार बला सदिरा समराविक्रम र चरिथा असलन्कालाई आउट गरे । उनले ह्याट्रिक भने गर्न सकेनन् । सिराजको ह्याट्रिक विकेट रोकेका धनञ्जय डी सिल्भाले आफूले सामना गरेको पहिलो बलमै चौका त प्रहार गरे तर अर्को बलमै उनी पनि आउट भए र यसले भारतीय समर्थकमाझ खुसीयाली छाएको थियो । सिराजले श्रीलंकाली कप्तान डसुना सानकालाई आउट गर्दै पाँचौं विकेट लिए । उनले १६ बलमा पाँच विकेट लिएका हुन् । यो एकदिवसीय क्रिकेटमा सबैभन्दा चाँडै पाँच विकेट लिएको प्रदर्शन हो । सन् २००३ मा चामिन्दा भासले पनि आफ्नो पहिलो १६ बलमै ५ विकेट लिएको प्रदर्शन गरेका थिए । कुशल मेन्डिसले तीन चौका प्रहार गरे, तर उनी सिराजको छैटौं सिकार बने । २००४ मा श्रीलंकासँगै जिम्बावे र २०२० मा कीर्तिपुरमा नेपालसँग अमेरिका ३५ रनमै आउट भएर सबैभन्दा कम स्कोरको खतरातर्फ श्रीलंका पनि मोडिएको थियो । श्रीलंकाले त्यसलाई जसोतसो उछिन्न सक्यो । हार्दिक पान्ड्याले अन्तिम तीन विकेट लिएपछि श्रीलंकाको इनिङ्स ९० मिनेट मात्र चलेको थियो ।"
"वर्षा, रन र कीर्तिमान","वर्षाको वर्चस्वयो प्रतियोगिताका एक खास नायक रहे, मैदानमा खट्ने श्रीलंकाली कामदार पनि । एसियाली क्रिकेट काउन्सिल (एसीसी) र श्रीलंकाली क्रिकेट बोर्ड (एसएलसी) ले सुन्तला रङको जर्सीमा रहेका यी कामदारको जमात्लाई अन सङ्ग नायकको संज्ञा पनि दिए, एकै स्वरमा । खासमा पूरा प्रतियोगितामा वर्षाले दादागिरी नै मच्चायो । प्रतियोगिताका १३ खेलमध्ये नौको आयोजना श्रीलंकाली भूमिमा भएको थियो, भारतले राजनीतिक तनावका कारण पाकिस्तान जान अस्वीकार गरेपछि ।त्यसमध्ये अधिकांश खेल वर्षाले प्रभावित रह्यो । वर्षाकै कारण पालेकेलेमा हुने भनिएको भारत र पाकिस्तानबीचको खेल पूरा हुन सकेन । कोलम्बोमा भएको सुपरफोरका खेलमा पनि पानी त पर्यो नै । त्यस खेलका लागि अन्तिम समयमा आएर अविश्वसनीय रूपमा रिजर्भ डे पनि राखिएको थियो । यो निर्णयमा श्रीलंका र बंगलादेश पटक्कै खुसी हुन सकेन । जे होस्, रोहित र कोहलीले ती ग्राउन्ड्स स्टाफलाई धन्यवाद दिए । अनि एसीसी र एसएलसीले ५० हजार डलर बोनस दिने पनि निर्णय गर्यो ।"
नेपालको सानदार डेब्यु,धेरै अर्थमा नेपालको एसिया कपमा डेब्यु सुखद रहेन किनभने पाकिस्तानविरुद्ध मुल्तानमा भएको उद्घाटन खेलमा विश्व क्रिकेटको नयाँ आगन्तुक टिम १ सय ४ रनमै अलआउट भयो । तर रोहित पौडेलको नेतृत्वमा रहेको नेपालले भारतविरुद्धको खेलमा भने प्रभावशाली प्रदर्शन गर्यो । वर्षा बाधक बनेको त्यस खेलमा नेपालले पहिले ब्याटिङ गर्दै ४८२ ओभरमा २ सय ३० रन बनाएको थियो । अन्ततः नेपाल यस खेलमा १० विकेटले पराजित पनि रह्यो । खेलपछि रोहित र उनका साथी खेलाडीले रोहित र कोहलीसँग कुराकानी गर्ने अवसर पनि पाए । रोहितकै शब्दमा यो भेटघाट नेपाली खेलाडीका लागि निकै उपयोगी रह्यो । नेपालले सन् २०१८ मा एकदिवसीय अन्तर्राष्ट्रिय मान्यता पाएको थियो । त्यसयता नेपाल अन्तर्राष्ट्रिय क्रिकेटमा आफ्नो उपस्थिति देखाउन प्रयासरत रहेको छ । यसै वर्षको सुरुमा भएको एकदिवसीय विश्वकपमा छनोटमा पुगेर नेपालले सबैको ध्यान खिच्न भने सफल रह्यो । च्याम्पियन बनेको भारतविरुद्ध २ सय रनमाथिको स्कोर बनाउने नेपाल र बंगलादेश मात्र रहे ।
ग्रिनफिल्ड र गोल्डेनगेट च्याम्पियन,"काठमाडौं (कास) ग्रिनफिल्ड र गोल्डेनगेट इन्टरनेसनलले नेबा प्लस टु थ्री बाई थ्री बास्केटबल प्रतियोगिताको उपाधि आइतबार जितेको छ । ग्रिनफिल्ड ब्वाइज तथा गोल्डेनगेट गर्ल्स च्याम्पियन बने । नेपाल बास्केटबल संघद्वारा आयोजित प्रतियोगिताको ब्वाइज फाइनलमा ग्रिनफिल्डले मनास्लु वर्ल्ड कलेजलाई २११७ लेपराजित गर्यो ।त्रिपुरेश्वरस्थित राष्ट्रिय खेलकुद परिषद् (राखेप) को कभर्डहलमा भएको प्रतियोगिताअन्तर्गत गर्ल्सको उपाधि भिडन्तमा गोल्डेनगेटले जेभियरलाई १६२ ले हरायो । दुवै समूहको विजेताले त्रिसराबाट गिफ्ट ह्याम्पर प्राप्त गरे ।ब्वाइजमा ग्रिनफिल्डका सोनाम साङ्गु लामा तथा गर्ल्समा गोल्डेनगेटकी सन्ध्या डंगोल मोस्ट भेलुएबल प्लेयर घोषित भए । मोस्ट भेलुएबल प्लेयर ले लिनिङको गिफ्ट ह्याम्पर पाए ।विजेतालाई राखेपका सदस्यसचिव टंकलाल घिसिङ, वाग्मती प्रदेश लोकतान्त्रिक खेलकुद संघका अध्यक्ष दीपक गुरुङ, प्रतियोगिताको अफिसियल पार्टनर लिनिङका राजेन महर्जन र आयोजक संघका कार्यवाहक अध्यक्ष भीमसिंह गुरुङले एक कार्यक्रमबीच पुरस्कृत गरे । प्रायोजकमा प्राइम एजुकेसन, म्याग्निफिसियन्ट एजुकेसन एन्ड आईटी सर्भिस तथा एजुकेसन र माइग्रेसन कर्नर रहेका छन् ।"
"मेगस, स्वर्णिम र जनसेवाको जित","काठमाडौं (कास) रेडियन्ट पब्लिकका दुवै टिम, आयोजक पुष्पसदन, रेडियन्ट पब्लिक, जनसेवा, स्वर्णिम र आईएमएस स्कुल तेस्रो संस्करणको पुष्पसदनको बास्केटबल प्रतियोगिताअन्तर्गत आइतबार सम्पन्न अन्य खेलहरूमा विजयी भएका छन् । जुनियर ब्वाइजतर्फ जनसेवाले राराहिललाई १०५ को अन्तरमा हराएको छ । जनसेवाबाट सबै १० स्कोर लुजा महर्जनले गरे । रेडियन्टले ग्रिनफिल्ड स्कुललाई २६९ को स्कोरमा पराजित गर्यो । रेडियन्टका रिबुसले ७ स्कोर गरे । सिनियर ब्वाइजतर्फ पुष्पसदनले एलआरआई स्कुललाई २३१९ को स्कोरमा पराजित गर्यो । एलआरआईका मन्दीप गुरागाईंले सर्वाधिक १३ स्कोर गरे । सिनियर ब्वाइजतर्फ नै रेडियन्टले ज्ञानोदय स्कुललाई ५४४९ स्कोररले हराएको छ । रेडियन्टका लमिक योञ्जनले सर्वाधिक २४ स्कोर गरे । स्वर्णिम स्कुलले मंगल माविलाई २४१४ स्कोररले हराएको छ । स्वर्णिमका रोजितले सर्वाधिक ९ स्कोर गरे । आईएमएसले हिलटाउनलाई २४११ को अन्तरमा हरायो । आईएमएसका नेल्सन श्रेष्ठले सर्वाधिक ७ स्कोर गरे । आशिष थापा मगरको उत्कृष्ट प्रदर्शनसँगै मेगस इङ्लिस स्कुलले राराहिल मेमोरियल स्कुललाई १४ स्कोरको अन्तरले पराजित गरेको छ । पुष्पसदनको बास्केटबल कोर्टमा मेगसले ६२४८ को स्कोरमा विजयी नतिजा निकाल्यो । मेगसबाट आशिष एक्लैले ५९ स्कोर गरे ।"
सिद्धान्त र इशालाई स्वर्ण,काठमाडौं (कास) सिद्धान्त बलामीले ११ औं कोरियन एम्बासडर खुला अन्तर्राष्ट्रिय तेक्वान्दो प्रतियोगिताको अन्तिम दिन आइतबार स्वर्ण जितेका छन् । नेपालस्थित दक्षिण कोरियाली दूतावास र नेपाल तेक्वान्दो संघद्वारा संयुक्त आयोजित प्रतियोगिताको सिनियर पुरुष ७३ केजीमुनि फाइनलमा नागार्जुन डोजाङका सिद्धान्तले आयुष चौधरीलाई पराजित गरे । यो इभेन्टमा इसाक राई र जाहिद इफ्तेखार संयुक्त रूपमा तेस्रो भए । सिनियर पुरुष ६३ केजीमुनि प्रदीप विश्वकर्माले सञ्जाल श्रेष्ठलाई फाइनलमा हराउँदै पहिलो भए । विशान्त केसी र सोनम लामाले तेस्रो स्थान हात पारे । सिनियर महिला ४६ केजीमुनि अञ्जली साउदले स्वर्ण जितिन् । नेपाल पुलिसकी उनले सदीक्षा कार्कीको चुनौतीलाई पन्छाएकी थिइन् । मनीषा वाइबा र सुप्रिमा बजगाईं तेस्रो भए ।जुनियर ४६ केजीमा कावासोती डोजाङकी इशा महतोले स्वर्ण जितिन् । उनले फाइनलमा तिलोत्तमाकी दीपिका कार्कीलाई पराजित गरिन् । गंगा बुढामगर र रीतु पार्की संयुक्त रूपमा तेस्रो भए ।
