शीर्षक,विवरण
देशभरका विद्यालय बुधबारबाट ठप्प पार्ने घोषणा,"शिक्षकको सरुवा र कार्यसम्पादन मूल्यांकनको अधिकार पालिकामा प्रस्तावित गरिएको छ । यसो हुँदा शिक्षकको पेसागत सुरक्षा र वृत्ति विकास स्थानीय राजनीतिक आग्रहको सिकार हुने निश्चित छ, महासंघद्वारा जारी विज्ञप्तिमा भनिएको छ । स्थानीय तह स्थापना भएयता माध्यमिक शिक्षासम्मको अधिकारका नाममा जनप्रतिनिधिले शिक्षकमाथि ज्यादती गर्दै आएको महासंघकी अध्यक्ष तुलाधरले आरोप लगाइन् । धेरै स्थानीय तहले शिक्षकमाथि ज्यादती गर्दै आएका छन्, माध्यमिक शिक्षासम्मको अधिकार पालिकामा भन्ने कुरा बाँदरको हातमा नरिवलजस्तो भएको छ, उनले भनिन्, ५ वर्षसम्म कानुन नहुँदा त स्थानीय तहले शिक्षकमाथि ज्यादती गरे भने कानुन नै बनेपछि त शिक्षकको पेसागत सुरक्षा बाँकी रहँदैन । शिक्षक महासंघ कांग्रेस, एमाले, माओवादीलगायत सबै राजनीतिक दलनिकट शिक्षकहरूको छाता संस्था हो । प्रधानमन्त्री, अधिकांश मन्त्री र सबै राजनीतिक दलका शीर्ष नेताहरूलाई भेटेर आफ्ना माग राख्दा पनि सुनुवाइ नभएपछि बाध्य भएर आन्दोलन घोषणा गर्नुपरेको शिक्षक महासंघले जनाएको छ । शिक्षा मन्त्रालयका कर्मचारीहरू भने शिक्षकको माग पूरा गर्न संविधान नै संशोधन गर्नुपर्ने बताउँछन् । हामीले स्थानीय तहको विरोध गरेका हैनौं, स्थानीय तहले ७ सय ५३ थरी कानुन बनाएर शिक्षकलाई दुःख दिन्छन् भनेर प्रदेशलाई जिम्मेवारी दिऊँ भनेका हौं, तुलाधरले भनिन्, संविधान संशोधन गर्नुपरे पनि गर्नुपर्छ, त्यो संसद्को कुरा हो, नभए मेयर र गाउँपालिका अध्यक्षले हामीलाई पार्टीको झोला मात्रै बोकाउँछन् ।विधेयकमा शिक्षकको दरबन्दी पालिकामा हस्तान्तरण गर्ने व्यवस्था छ । महासंघले उक्त व्यवस्थालाई अनुचित भनेको छ । महासंघले शिक्षक दरबन्दी संघमा नै राख्न माग गरेको हो । पालिकामा दरबन्दी राख्दा अन्तरपालिका, अन्तरजिल्ला र अन्तरप्रदेश शिक्षक सरुवा तथा शिक्षक विद्यार्थी अनुपातअनुसार दरबन्दी मिलान गर्न जटिलता हुने विज्ञप्तिमा उल्लेख छ । एउटा अवस्था, सेवा, सर्तअनुसार सेवा प्रवेश गरेको पेसाकर्मीलाई उसको मञ्जुरीबिना सेवा, सर्त र सुविधा परिवर्तन गर्नु कानुनसम्मत हुँदैन, विज्ञप्तिमा भनिएको छ, शिक्षकको तलब भत्ता, सेवा सुविधा सबै संघको जिम्मामा भएपछि शिक्षक दरबन्दी पनि संघअन्तर्गत रहनुपर्दछ । प्रधानाध्यापक नियुक्तिमा स्थानीय तहलाई भूमिका दिँदा राजनीतिक आग्रह र पक्षधरताका आधारमा चलखेल हुने आरोप लगाइएको छ । विधेयकमा जिल्ला शिक्षा कार्यालयका प्रमुख, स्थानीय तहको प्रशासकीय अधिकृत र शिक्षाविद् सदस्य रहेको समितिले प्रधानाध्यापक छनोट गर्ने प्रावधान राखिएको छ । शिक्षकहरूले शिक्षक सेवा आयोगबाट परीक्षा लिएर प्रअ छनोट र नियुक्ति हुनुपर्ने माग राखेका छन् । विद्यालय व्यवस्थापन समितिमा पनि स्थानीय तहले चलखेल गर्न नसक्ने गरी अभिभावकको बाहुल्य हुने संरचना बनाउनुपर्ने माग राखिएको छ । विधेयकमा अभिभावक नै अध्यक्ष हुने भनिए पनि समिति गठन स्थानीय कानुनअनुसार हुने उल्लेख छ । पहिलो पटक साउन १६ मा मन्त्रिपरिषद्बाट संसद्मा पेस गर्न स्वीकृति पाएको विधेयकमा वडा अध्यक्ष वा सदस्यलाई व्यवस्थापन समितिको अध्यक्ष बनाउने उल्लेख थियो । त्यसलाई सच्याउँदै भदौ २१ मा सरकारले विधेयक पुनः संसद्मा पेस गर्ने निर्णय गरेको हो । प्रधानमन्त्री पुष्पकमल दाहाल, उपप्रधानमन्त्री पूर्णबहादुर खड्का, शिक्षामन्त्री अशोक राई, शिक्षा सचिव, अर्थ सचिव, कानुन सचिवलाई भेटेर माग राख्दा पनि सुनुवाइ नगरेको तुलाधरले गुनासो गरिन् । नगरपालिका महासंघका महासचिव नरुलाल चौधरीले शिक्षक महासंघले संविधान र संघीयताविरोधी माग अघि सारेको टिप्पणी गरे । पहिलो कुरा त शिक्षकहरूले पनि संघीयतालाई बुझ्नुपर्छ । दोस्रो कुरा, तीन तहको सरकारको काम, कुरा र अधिकार बुझ्नुपर्छ, उनले भने, संविधानले स्पष्ट रूपमा कक्षा १२ सम्मको व्यवस्थापन, नियमन, परिचालन गर्ने जिम्मा स्थानीय तहलाई दिएको छ । वर्षौं केन्द्रमातहत रहेका शिक्षकले स्थानीय तहलाई स्वीकार गर्न नचाहेको उनले बताए । टाढाको सरकार (केन्द्र) ले हेर्न भ्याउँदैन, नजिकको सरकारका वडा अध्यक्ष, मेयर, गाउँपालिका अध्यक्षले विद्यालय, शिक्षकलाई हेरचाह गरेको शिक्षकहरूले रुचाएका छैनन्, उनले कान्तिपुरसँग भने, यो त सिधै संघीयता स्वीकार गर्दैनौं भन्ने कुरा हो । पालिकाबाट के अन्याय भयो, शिक्षक महासंघले स्पष्ट भन्नुपर्छ । स्थानीय सरकारले अभिभावक, विद्यार्थीको हितमा काम गर्दै आएको छ । त्यो कुरा शिक्षकहरूलाई मन नपरेर आरोप लगाउँदै आउनुभएको छ, पालिकालाई असहयोग गर्ने काम भएको छ । शिक्षकहरूले पेसागत हकहितको माग राख्न पाउने भए पनि शासन व्यवस्थामाथि प्रश्न उठाउने र विद्यालय बन्द गर्ने कदम गलत रहेको उनले औंल्याए । विद्यालय अस्तव्यस्त पारेर शिक्षाको सुधार हुँदैन । आफ्नो माग राख्न सकिन्छ । शैक्षिक गुणस्तरको पक्षमा शिक्षकहरू देखिनु भएन, उनले भने । गाउँपालिका महासंघले यसअघि नै संविधानको एकल अधिकारको सूचीमा रहेको माध्यमिक शिक्षाको एकल अधिकारमा हस्तक्षेप नगर्न अपिल गर्दै आएको छ । स्थानीय तहका जनप्रतिनिधि शिक्षा मन्त्रालयका कर्मचारीतन्त्र र शिक्षकसमेतले शिक्षाको अधिकार स्थानीय तहमा प्रदान गर्न इच्छुक रहेको बताउँदै आएका छन् । उनीहरू पुरानै एकात्मक व्यवस्थामा रमाउन चाहेको आरोप लागेको छ । शिक्षा मन्त्रालयका कर्मचारीकै जोडबलमा जिल्ला शिक्षा कार्यालय पुनःस्थापना गर्ने, शिक्षा विभाग कायमै राख्नेलगायत कतिपय केन्द्रीकृत व्यवस्था विधेयकमा समावेश गरिएको छ ।शिक्षक महासंघले मागपत्रमा पेसागत हक हितका कुरा पनि उठाएको छ । अस्थायी प्रकृतिका राहत, करार, विशेष शिक्षा, प्राविधिक धारका शिक्षकलाई आन्तरिक प्रतिस्पर्धाबाट स्थायी गर्ने सुनिश्चितता विधेयकमा हुनुपर्ने माग राखिएको छ । विधेयकले अस्थायी दरबन्दी स्वतः स्थायी दरबन्दीमा परिणत हुने व्यवस्था गरे पनि ५० प्रतिशतलाई मात्रै आन्तरिक प्रतिस्पर्धाबाट स्थायी गर्ने व्यवस्था गरेको छ । ४६ हजार यस्ता दरबन्दी रहेको छ । विद्यालय कर्मचारीलाई स्थायित्वको प्रक्रियामा लैजानुपर्ने माग राखिएको छ । विधेयकमा प्रक्रिया पूरा गरेर आएकालाई आर्थिक सुविधासहित बिदा गरिने र उमेर पुगेकालाई स्थायी हुन अवसर दिने उल्लेख छ । प्रारम्भिक बाल विकास कक्षा ईसीडीलाई विद्यालय तह बाहिर राखेकामा पनि शिक्षकहरूको असन्तुष्टि छ । विधेयकले ईसीडी शिक्षक र त्यसको व्यवस्थापन पालिकाले गर्ने उल्लेख छ । शिक्षकले भने प्राथमिक तृतीयसरहको शिक्षक ईसीडीमा राख्नुपर्ने बताएका छन् । अस्थायी शिक्षक स्थायी भएपछि अस्थायी अवधि पनि गणना गरी पेन्सन दिनुपर्ने माग राखिएको छ । शिक्षकलाई ट्रेड युनियन अधिकार दिनसमेत माग गरिएको छ । विधेयकले उक्त अधिकार कटौती गरेको शिक्षक संघका अध्यक्ष सोमनाथ गिरीले जनाए । सरकारले पूर्वसहमति विपरीत विधेयक दर्ता गर्यो, हाम्रा माग पूरा भएपछि मात्र कक्षाकोठामा फर्कन्छौं, उनले भने । शिक्षक आन्दोलनबाट बालबालिकाको सिकाइमा हुने क्षति माग पूरा भएपछि कक्षा सञ्चालन गरेर सम्बोधन गरिने उनले जनाए । ऐन जारी हुनुअघिका शिक्षकलाई पुरानै प्रणालीअनुसार निवृत्तिभरण दिनुपर्ने पक्षमा महासंघ छ । विधेयकमा निवृत्तिभरण कोष स्थापना भएपछि नियुक्त शिक्षकको हकमा योगदानमा आधारित प्रणाली लागू हुने उल्लेख छ । महासंघको आन्दोलनमा निजी विद्यालय शिक्षक युनियन र विद्यालय कर्मचारी परिषद्ले समेत ऐक्यबद्धता जनाएको छ । निजी विद्यालयका शिक्षकलाई पालिकाले तोकेअनुसार नभई सार्वजनिक विद्यालयका शिक्षक सोसरह तलब सुविधा दिनुपर्ने निजी विद्यालय शिक्षक युनियनका अध्यक्ष होमकुमार थापाले जनाए । निरीह शिक्षकलाई हेपाहा तरिकाले शिक्षा विधेयक आयो, संशोधन नभएसम्म मान्दैनौं, थापाले भने । निजी विद्यालयका शिक्षक कर्मचारीलाई सामाजिक सुरक्षा कोषको अनिवार्य व्यवस्था गर्नुपर्ने माग राखिएको छ । शिक्षकको रजिस्ट्रेसन, तालिम तथा पेसागत विकासलगायतका काम गर्ने गरी ऐनमा शिक्षण काउन्सिलको व्यवस्था विधेयकमा गर्नुपर्ने माग छ । शिक्षकलाई निजामती कर्मचारी सोसरह दुर्गम भत्ता, तलब भत्ता र ग्रेड सुविधाको व्यवस्था गर्न आग्रह गरिएको छ ।"
नाका नखुल्दा गाउँ छाड्दै लप्चीवासी,"ङ्यालम नटेकेको ४ वर्ष भइसक्यो, नाका नखुल्दा २ दिनसम्म हिँडेर अन्नपातका लागि लामाबगर झर्नु परिरहेको छ, उनले भने, निकै कष्ट गरेर भए पनि अहिलेसम्म खाद्यान्न लिन आउने गरेका थियौं, वर्षौंसम्म आम्दानीको स्रोत नै बन्द भएपछि गाउँ छाड्नुको विकल्प छैन । ४८ परिवारका १ सय ५० जनाको बसोबास रहेको लप्चीमा ५ सयभन्दा बढी याक, चौंरी पालिएका छन् । हाल १७ परिवार याक, चौंरी रेखदेख गरेर बसेका छन् । स्थानीयको याक र चौंरी चरन क्षेत्र पनि चीनतर्फका खर्क हुन् । उनीहरूले याक, चौंरी चराउन चरन क्षेत्र प्रयोग गरेबापत प्रतिचौपाया वर्षमा ७ सय ५० ग्राम घिउ चीनको स्थानीय सरकारलाई बुझाउने गरेका थिए । नाका बन्द भएयता चिनियाँ चरन क्षेत्रमा याक, चौंरी लैजान नपाएको स्थानीय कर्मा वाइसर शेर्पाले बताए । सीमापार गरेर उतातर्फ याक, चौंरी प्रवेश गरिहाले चिनियाँ भूभागबाट लखेट्ने गरेका छन्, शेर्पाले भने, याक, चौंरीका बाच्छा र घिउ बेचेर उपभोग्य वस्तु जोहो गर्ने हो, त्यो पनि ठप्प छ । चिनियाँ बजारमा घिउ प्रतिकेजी १६ सय रुपैयाँमा बिक्री हुने गरेको थियो । हाल लप्चीमा स्थानीयसँग ६ हजार किलो हाराहारी घिउ घरमै थन्किएको उनले बताए । याक, चौंरीका लागि लामाबगरबाट बोकेर निकै महँगोमा नुन र ढुटोपिठो खुवाउनुपर्दा पाल्नसमेत समस्या भइरहेको स्थानीय बताउँछन् । भीर बाटोमा पहिरो छिचोल्दै हिँड्नुपर्ने भएकाले भरियालाई बोकाउनुको विकल्प नभएको लप्ची मेलारेप्पा गुम्बाका प्रमुख लामा चुनछिरिङ लामाले बताए । उनले ङ्यालम, फलाक र कुती जान नाका खुलाएर सहज गरिदिन सरकारसँग आग्रह गरे । सरकारले छिमेकी देशसँग आग्रह गरेर नाका खुलाइदिए लप्चीको संकट टर्ने थियो, उनले भने, आर्थिक संकटका कारण गाउँ छाड्नेको संख्या बढ्दो छ ।नाका खुलाइदिन परराष्ट्र मन्त्रीलाई समेत ज्ञापनपत्र बुझाएको स्थानीय कर्मा वाइसर शेर्पाले बताए । नाका खुलाएर सीमावासीको दैनिकी सहज बनाइदिन आग्रह गरेर परराष्ट्रमन्त्रीलाई पनि ध्यानाकर्षण गरायौं, उनले भने, कतैबाट सुनुवाइ नभएपछि गाउँ छाड्नुको विकल्प छैन । उनले प्रधानमन्त्री पुष्पकमल दाहालको चीन भ्रमणका बेलालप्ची नाकाको कुरा सुनाइदिन आग्रहसमेत गरेका छन् । लप्ची नाका खोल्न पहल गरिदिन गृह मन्त्रालयमार्फत आग्रह गरिएको प्रमुख जिल्ला अधिकारी कोमलप्रसाद धमलाले बताए ।"
प्रधानमन्त्रीको चीन भ्रमण भूराजनीतिक सन्तुलनमा केन्द्रित हुने,"(काठमाडौं)प्रधानमन्त्री पुष्पकमल दाहालको चीन भ्रमण भूराजनीतिक सन्तुलनमा केन्द्रित हुने भएको छ । नेपालले अमेरिकी सहयोग परियोजना एमसीसीसँगको सम्झौता पारित गरेपछि खलबलिएको सन्तुलन मिलाउन दाहालको भ्रमण केन्द्रित हुने स्रोतले जनाएको छ । संयुक्त राष्ट्र संघको महासभामा सम्बोधन गरी न्युयोर्कबाट उनी असोज ५ मा चीन जाने तालिका छ । बेइजिङस्थित नेपाली राजदूत विष्णुपुकार श्रेष्ठले प्रधानमन्त्रीको भ्रमणको तयारी पूरा भएको जानकारी दिए । भ्रमणबारे चिनियाँ अधिकारीसँग समन्वयमा काम भइरहेको छ, उनले भने, दुई देशबीच सम्बन्ध बलियो बनाउने गरी गृहकार्य हुँदै छ । दाहालले राष्ट्र संघमा गर्ने सम्बोधन र चीन भ्रमणको तालिकाबीच अत्यन्त छोटो समय रहेका कारण न्युयोर्कबाट सिधै छिमेकी मित्रराष्ट्र चीनको भ्रमणमा जानुपर्ने परिस्थिति बारे शुक्रबार संसद्लाई जानकारी गराएका छन् । दाहालले भ्रमणका क्रममा चिनियाँ राष्ट्रपति सी चिनफिङ र प्रधानमन्त्री ली छियाङसँग भेटवार्ता गर्ने कार्यक्रम तय भएको छ । प्रधानमन्त्रीका रूपमा दाहालको यो तेस्रो चीन भ्रमण हुनेछ । पार्टीको अध्यक्ष हैसियतले उनले दुई पटक भ्रमणमा गइसकेका छन् । नेपाल र चीनबीच सदियौंदेखि सौहार्दपूर्ण एवं अति घनिष्ट सम्बन्ध रहिआएको छ र हालैका वर्ष यो सम्बन्ध बहुआयामिक क्षेत्रमा अझ व्यापक र घनिष्ट बन्दै गएको छ, दाहालले संसद्मा भने, भ्रमणले नेपालचीनबीच विद्यमान द्विपक्षीय सम्बन्ध थप उच्च र प्रगाढ हुनेछ भन्ने मैले विश्वास लिएको छु । भ्रमणलाई नेपाल र नेपाली जनताको हित एवं नेपालचीन सम्बन्धलाई थप मजबुत तुल्याउन सदुपयोग गर्ने मेरो प्रयास रहनेछ । तर दाहालले गत साता चीनले जारी गरेको नक्सामा नेपालको चुच्चे नराखेकोबारे कुरा गर्ने विषय भने उल्लेख गरेनन् । उक्त नक्साबारे जानकारी दिन नेपालको दुवै सदनमा माग भए पनि दाहाल यसबारे मौन रहे । पूर्व परराष्ट्रमन्त्री एवं एमाले उपमहासचिव प्रदीप ज्ञवालीले गठबन्धन सरकारले लिएको विदेश नीति एमसीसी, हुम्लाको सीमा समस्या, नेपालमा चिनियाँ परियोजना र लगानीलाई निरुत्साहनलगायत गतिविधिले दुई देशबीच नेपाल सन्तुलन खल्बलिएको चीनको बुझाइ रहेको बताए । नेपालको दुई देशबीच सन्तुलित सम्बन्धमा गठबन्धन सरकारले बेलाबेला खल्बल्याएकोमा चीनका केही प्रश्न छन्, उनले भने, दुई देशबीच हाम्रो सन्तुलित सम्बन्ध छ भनेर प्रधानमन्त्रीले व्यवहारमै पुष्टि गर्नुपर्छ । नेपालले उत्तरदक्षिण कूटनीतिक सम्बन्धलाई उत्तिकै महत्त्व दिएर अघि बढाउनुपर्ने भए पनि गठबन्धन दल कहीं न कहीं चुकेको उनको भनाइ छ । २०७९ फागुन १५ मा १२ बुँदे व्याख्यात्मक टिप्पणीसहित एमसीसी सम्झौता अनुमोदन भएपछि चीन सशंकित भएको थियो । माओवादी एक पदाधिकारीले हाल पनि दाहालप्रति चीनका धेरै प्रश्न रहेको बताए । भूराजनीतिक सन्तुलन हल्लिएको रूपमा चीनले बुझेको रहेछ । एमसीसी परियोजना लागू भएपछि माओवादी नेतृत्वको हैसियतले अध्यक्षमाथि प्रश्न रहेछन्, चीनसँग राम्रो सम्बन्ध भएका ती नेताले भने, यो भ्रमणमा प्रधानमन्त्रीसमेत रहेका अध्यक्षले विश्वासको वातावरण बनाउन मिहिनेत गर्नुपर्ने देखिन्छ । दाहालले संसद्मा नेपालको पूर्वाधार विकास, कृषि, उर्जा, पर्यटन, स्वास्थ्य, शिक्षालगायत विविध क्षेत्रमा छिमेकी मित्रराष्ट्र चीनबाट प्राप्त सहयोगबारे छलफल हुने उल्लेख गर्दै कोभिडको कारण नियमित हुन नसकेका द्विपक्षीय व्यापार नाका र परम्परागत सीमा नाकाहरू खोल्ने विषयमा समेत कुराकानी हुने बताए । मुख्य गरी एमाले अध्यक्ष केपी शर्मा ओलीको २०७५ असारमा चीन भ्रमणमा तयार भएका बीआरआई परियोजना कार्यान्वयन गर्न दाहालको यसपटकको भ्रमण केन्द्रित हुनेछ । उत्तरी सीमा जोड्ने सडक, गल्छीरसुवागढी केरुङ ट्रान्समिसन लाइन परियोजना कार्यान्वयन गर्न हस्ताक्षर गर्ने तयारी छ । माओवादी पदाधिकारी बैठकमा नेताहरूले नेपालका प्रमुख दलको सहमति लिएर चीनसँग सहमति गर्न सुझाव दिएको विदेश विभाग उपप्रमुख राम कार्कीले जानकारी दिए । नेपालको भूराजनीतिमा आएको परिवर्तनलाई सामना गर्ने गरी भेटवार्ता गर्न सुझाव दिएका छौं, उनले भने, सत्तापक्ष र प्रतिपक्षको सुझावालाई मध्यनगर गरी चीनसँग सहमति गर्न सुझाव दिएका छौं । यतिसम्म हामी मान्न सक्छौं, यति मान्न सकिँदैन भन्न सक्नुपर्यो । कसैको दबाबमा नपर्ने, कसैलाई नचिढ्याउने नीति लिनुपर्छ । चीनका लागि पूर्वराजदूत टंक कार्कीले नेपाल र चीनबीच विगतमा भएका सहमति कार्यान्वयनमा जोड दिन प्रधानमन्त्री दाहाल केन्द्रित हुनुपर्ने बताए । बीआरआई परियोजनामा सहमति भयो, परियोजन किन अघि बढ्न सकेन ? उनले भने, ती परियोजनाको मोडेलबारे स्पष्ट हुनुपर्छ । अनुदान, ऋण र नेपालले गर्नुपर्ने लगानीबारे कुरा गर्न सक्नुपर्छ । दुई छिमेकीसँग आर्थिक कूटनीति सुधारमा जोड दिनुपर्ने उनले बताए । हामी मुख्य गरी दुई छिमेकीको सहयोगबाट आर्थिक प्रगति गर्न चाहन्छौँ । छिमेकको स्वार्थमा कुनै राजनीतिक कार्ड प्रयोग गर्दैनौं भनेर विश्वास दिलाउन सक्नुपर्छ, उनको भनाइ छ, एमसीसी सम्झौता अघि बढिसकेको छ । अब बीआरआई पनि मुलुकको हितका लागि अघि बढाउन समझदारी गर्नुपर्यो । दाहाल पुसमा प्रधानमन्त्री निर्वाचित भएलगत्तै चीनले हैनान प्रान्तमा हुने बोआओ सम्मेलनमा सहभागी हुने निम्तो दिएको थियो । चिनियाँ राजदूत छन सोङले गत फागुन १० मा प्रधानमन्त्री दाहाललाई भेटेर बोआओ फोरमको निम्तो दिएका थिए । तर भारत भ्रमणपछि मात्र चीन जान उनले त्यो निम्तो अस्वीकार गरेका थिए । दोस्रो पटक प्रधानमन्त्री भएपछि दाहालले २०७३ असोजमा चीन भ्रमणका बेला चिनियाँ राष्ट्रपति सी चिनफिङसँग भएको भेटवार्तामा बीआरआईअन्तर्गन परियोजनाअन्तर्गत कनेक्टिभिटी निर्माणमा बृहत् साझेदारी गर्ने प्रतिबद्धता जनाए पनि ती परियोजना नेकपाको ओलीको नेतृत्व सरकारमा पनि अघि बढ्न सकेनन् । १० वर्षे सशस्त्र युद्धबाट शान्तिप्रक्रियामा आएपछि संविधानसभाबाट पहिलो पार्टीका अध्यक्ष दाहालले त्यतिबेला पुराना सबै परम्परा भत्काउने नीति लिएका थिए । त्यही रणनीतिअनुसार भारत भ्रमण पछि सारेर उनी चीनतिर लागेका थिए । तर, चीन भ्रमण सकेर त्रिभुवन विमानस्थलमा ओर्लेपछि दाहालले आफ्नो चीन भ्रमण राजनीतिक नभएको स्पष्ट गरेका थिए । मेरो पहिलो राजनीतिक भ्रमण भने भारत हुनेछ, उनले भनेका थिए । उक्त अभिव्यक्तिका कारण दाहालप्रतिको चीनको विश्वास कमजोर भएको कूटनीतिक वृत्तबाट टिप्पणी भएको थियो । चीनबाट फर्केलगत्तै उनले भारतमा भ्रमण गरी विश्वासको वातावरण बनाउने प्रयास गरे । तत्कालीन प्रधानसेनापति रुक्मांगत कटवाल प्रकरणमा सरकारबाट राजीनामा दिएको केही समयपछि दाहाल २०६६ असोज ३० मा चीन गए । त्यसबेला उनले राष्ट्रपति एवं चिनियाँ कम्युनिस्ट पार्टीका महासचिव हु जिनताओसँग भेटवार्ता गरी दुई कम्युनिस्ट पार्टीबीचको सम्बन्ध र दक्षिण एसियाको भूराजनीतिक विषयमा वार्ता गरेका थिए । त्यस्तै, दाहालले २०७० वैशाख २ मा चीनको साताव्यापी भ्रमण गएका थिए । उनले उक्त भ्रमणमा नेपालमा जलस्रोत, औद्योगिक विकास, सडक, रेलवे, रोपवे, विमानस्थल, कृषिको क्षेत्रमा लगानी गर्न आग्रह गरेका थिए । धनी देशको समन्वयले गरिब देशको आिर्थक विकास हुन सक्छ, त्यसबेला उनको भनाइ थियो । माओवादी उपाध्यक्ष अग्निप्रसाद सापकोटाले प्रधानमन्त्री दाहालको चीन भ्रमण आपसी विश्वासको आधारमा भूराजनीतिक सन्तुलन र मुलुकको आर्थिक विकासका लागि टेवा दिन केन्द्रित हुने बताए । एक आपस विश्वासका आधारमा मात्र नेपाल र चीनबीच बलियो सम्बन्ध हुन सक्छ, उनले भने, हामी कसैको दबाबमा नपरेर सम्बन्ध विस्तार गर्नुपर्छ । प्रधानमन्त्रीको भ्रमण विशेषगरी भूराजनीतिक सन्तुलन र आर्थिक विकासमा काम केन्द्रित रहनेछ ।पोखरा र भैरहवा विमानस्थल चलाउन छलफल गर्नेप्रधानमन्त्री पुष्पकमल दाहालले आसन्न चीन भ्रमणका क्रममा पोखरा र भैरहवामा रहेका दुई अन्तर्राष्ट्रिय विमानस्थल सञ्चालनका लागि छलफल गर्ने बताएका छन् । शुक्रबार सिनामंगलस्थित कालीमाटीडोलमा निर्माण गरिएको नेपाल नागरिक उड्डयन प्राधिकरणको आधुनिक भवन उद्घाटन कार्यक्रममा उनले ती दुई विमानस्थल पूर्ण क्षमतामा सञ्चालन गर्ने विषयमा चीनमा छलफल गर्ने बताएका हुन् ।भैरहवा र पोखरामा सञ्चालनमा आइसकेका अन्तर्राष्ट्रिय विमानस्थललाई पूर्ण कार्यक्षमता सञ्चालन गर्न सरकारले आवश्यक पहल तथा अग्रसरता लिइरहेको छ । तिनलाई पूर्ण क्षमतामा सञ्चालन गराउन चीन भ्रमणका क्रममा सहयोग जुटाउन मेरो ध्यान केन्द्रित रहनेछ, प्रधानमन्त्री दाहालले भने ।१२ रोपनी क्षेत्रफलमा १ अर्ब ८० करोड लागतमा निर्माण गरिएको १२ तले आधुनिक भवन (एयरपोर्ट एन्ड एयर नेभिगेसन सर्भिस अर्गनाइजेसन अफ नेपाल (आनसन) लाई उनले नेपालको नागरिक उड्डयनको विकासक्रममा कोसेढुंगा भएको बताए । देशभर सञ्चालनमा रहेका ३० वटा विमानस्थलमा आधुनिक पूर्वाधार र अत्याधुनिक उपकरणको प्रबन्ध गर्नुपर्ने उनको भनाइ थियो । सात दशक पुरानो त्रिभुवन अन्तर्राष्ट्रिय विमानस्थललाई आधुनिक बनाउन थालिएको गुरुयोजना अन्तिम चरणमा रहेको जनाउँदै उनले त्यहाँ भइरहेको धावनमार्ग जोड्ने काम, पार्किङ, एप्रोन टर्मिनललगायतलाई तीव्र सम्पन्न गर्न निर्देशन दिए । प्रधानमन्त्री दाहालले विज्ञ समूहको सुझावअनुसार निजगढमा अन्तर्राष्ट्रिय विमानस्थल निर्माण गर्ने विषय चाँडै मन्त्रिपरिषद्बाट टुंग्याइनेसमेत बताए ।भवन उद्घाटनपछि उनले सिनामंगलमा नेपालको उडान सुरक्षा सुपरिवेक्षण क्षमताको सम्परीक्षण (स्टेट सेफ्टी ओभरसाइट क्याप्पाबिलिटी) जाँच गर्न हाल काठमाडौंमा रहेको युरोपियन युनियनको चार सदस्यीय विज्ञ टोलीसँग संक्षिप्त भेट गरेका थिए । भेटमा प्रधानमन्त्रीसहित पर्यटनमन्त्री सुदन किराती, राज्यमन्त्री सुशीला सिर्पाली र प्राधिकरणका महानिर्देशक प्रदीप अधिकारी थिए । सोमबारदेखि नेपालमा रहेका वायु सेवा तथा नियमनकारी निकायमा सम्परीक्षण गरिरहेको उक्त टोली शुक्रबार फर्केको छ । यो जाँचमा नेपाल पास भए युरोपियन युनियनले एक दशकदेखि नेपाली वायु सेवा कम्पनीलाई युरोपियन मुलुकमा लगाएको निषेध (कालोसूची) हट्नेछ ।"
नाका खोल्ने एजेन्डा प्राथमिकतामा,"काठमाडौं (कास) प्रधानमन्त्री पुष्पकमल दाहालले चीन भ्रमणका क्रममा कोरोनोले बन्द नाका खोल्ने विषयलाई प्राथमिकतामा राखिएको बताए । भ्रमणमा राष्ट्रपति सी चिनफिङसँग भेट हुने संसद्लाई जानकारी गराएका छन् । प्रतिनिधिसभाको शुक्रबारको बैठकमा दाहालले संयुक्त राष्ट्रसंघको ७८ औं महासभा र चीन भ्रमणबारे जानकारी गराएका हुन् ।प्रधानमन्त्री दाहाल शनिबार राष्ट्रसंघको महासभामा भाग लिन नेपाली प्रतिनिधिमण्डलसहित न्युयोर्क जाँदै छन् । प्रधानमन्त्री दाहाल १९ औं एसियाली खेलकुदको उद्घाटनमा सहभागी हुन न्युयोर्कबाटै चीन जान लागेका हुन् । यही क्रममा उनले राष्ट्रपति सी चिनफिङ र प्रधानमन्त्री ली छियाङसँग भेटवार्ता गर्नेछन् । प्रधानमन्त्री दाहालले चिनियाँ राष्ट्रपति सी चिनफिङसँग हाङझाउमै भेटवार्ता हुने सदनलाई जानकारी गराए । सेप्टेम्बर २१ मा महासभालाई सम्बोधन गरेर प्रधानमन्त्री दाहाल चीन भ्रमणमा निस्कने कार्यक्रम छ । राष्ट्रसंघको महासभामा एक दर्जन मुख्य कार्यक्रममा सहभागिता जनाउने दाहालको गृहकार्य भएको छ ।प्रधानमन्त्री दाहालले सीसँगको भेटवार्ताबारे जानकारी दिँदै भने, हाङझाउमै महामहिम चिनियाँ राष्ट्रपति सी चिनफिङसँग भेटवार्ता हुने कार्यक्रम रहेको छ ।प्रधानमन्त्रीको हैसियतमा दाहाल तेस्रो पटक चीन भ्रमणमा जान लागेका हुन् । त्यस्तै बेइजिङमा सेप्टेम्बर २५ मा चिनियाँ समकक्षी ली छियाङसँग औपचारिक भेट र द्विपक्षीय भेटवार्ता हुने पनि प्रधानमन्त्री दाहालले संसद्लाई जानकारी गराए । अमेरिकाबाट सिधै चीन भ्रमणमा जाँदा कूटनीतिक सन्देश राम्रो नजाने भनेर आलोचना भइरहँदा प्रधानमन्त्री दाहालले भने राष्ट्रसंघीय महासभा र चीनको भ्रमण तालिकाबीचमा छोटो समय भएकाले न्युयोर्कबाटै बेइजिङ जान लागेको बताए ।भ्रमणलाई नेपाल र नेपालीको हित एवं नेपालचीन सम्बन्धलाई थप मजबुत तुल्याउन सदुपयोग गर्ने मेरो प्रयास रहने कुरा म सम्मानित सदनलाई अवगत गराउन चाहन्छु, दाहालले भने, कोभिडको कारण नियमित हुन नसकेका द्विपक्षीय व्यापार नाका र परम्परागत सीमानाकाहरू खोल्ने विषयमा समेत कुराकानी हुनेछ । कोभिड महामारीपछि प्रधानमन्त्रीस्तरमा हुने पहिलो उच्चस्तरीय भ्रमणले नेपाल र चीनबीचको द्विपक्षीय सम्बन्धलाई थप मजबुत बनाउनुका साथै नेपालको पूर्वाधार विकास, कृषि, ऊर्जा, पर्यटन, स्वास्थ्य, शिक्षालगायत विविध क्षेत्रमा छिमेकी मित्रराष्ट्र चीनबाट प्राप्त सहयोगबारे छलफल हुने दाहालले बताए ।संयुक्त राष्ट्रसंघको ७८ औं महासभामा यस पटक सानो र छरितो टोली जान लागेको पनि प्रधानमन्त्री दाहालले बताए । अति कम विकसित देशहरू (एलडीसी) को अध्यक्षका हैसियतले नेपालले साझा चासोका विषयमा विभिन्न मञ्चमा आफ्ना धारणा राख्ने पनि प्रधानमन्त्री दाहालले जानकारी दिए ।मन्त्रिपरिषद्को शुक्रबार बसेको बैठकले प्रधानमन्त्री दाहालको चीन भ्रमण स्वीकृत गरेको छ । चीन भ्रमणका क्रममा प्रम दाहालले कृषि तथा प्रविधिको क्षेत्रमा छोटो समयमै उच्च सफलता हासिल गरेको चीनको छोङछिङ महानगरपालिकामा रहेको छोङछिङ एकेडमी अफ एग्रिकल्चरल साइन्सलगायत विज्ञान तथा प्रविधि विकासका केन्द्रको पनि अवलोकन गर्ने कार्यक्रम तय भएको छ । छोङछिङको भ्रमणपश्चात् नेपालसँग सिमाना जोडिएको चीनको तिब्बत स्वशासित क्षेत्रको भ्रमणमा जाने र उच्च पदस्थ अधिकारीहरूसँग भेटवार्ता गरी नेपाल फर्कने कार्यक्रम रहेको दाहालले संसद्लाई जानकारी गराए ।"
उच्चमा २७ न्यायाधीश सिफारिस,"(काठमाडौं)न्याय परिषद्ले उच्च अदालतमा खाली रहेका ५५ न्यायाधीशमध्ये २७ को नियुक्तिका लागि सिफारिस गरेको छ ।परिषद् बैठकको एजेन्डामा सर्वोच्च अदालतको न्यायाधीश पनि नियुक्त गर्ने उल्लेख थियो । तर, त्यसबारे परिषद्मा छलफल अघि बढ्न सकेन । सर्वोच्चका लागि हामी अझै छलफलकै क्रममा छौं, प्रधानन्यायाधीश विश्वम्भरप्रसाद श्रेष्ठले भने, मुख्य कुरा, यतिका समयदेखि रोकिएको नियुक्तिको प्रक्रिया सुरु भएको छ, अब बाँकी रिक्त पदमा पनि भटाभट हुनेछ ।परिषद्को शुक्रबार बसेको बैठकले गरेको निर्णयमा सिफारिस भएका २७ न्यायाधीशमा पहिलो पटक राजवंशी समुदायको व्यक्ति पनि परेका छन् । त्यसमध्ये २१ जिल्ला न्यायाधीश तथा न्याय सेवाका कर्मचारीबाट छन् भने ६ जना अधिवक्ताबाट छानिएका छन् । अधिवक्तामध्येबाट छानिएकामा झापाका पूर्णप्रसाद राजवंशी आफ्नो समुदायबाट नेपालको न्यायपालिकाको इतिहासमा पहिलोपटक न्यायाधीश हुन लागेको परिषद्ले जनाएको छ । उनी २७ न्यायाधीशमध्ये वरियता क्रममा २५ औंमा परेका छन् । हामीले सकेसम्म समावेशी बनाउँ भनेर धेरै नै गृहकार्य गरेका थियौं, प्रधानन्यायाधीश श्रेष्ठले भने, त्यस क्रममा झापाबाट राजवंशी समुदायको अधिवक्ता छानिएका उम्मेदवारको सूचीमा समावेश गर्यौं, दलित समुदायमा योग्य उम्मेदवार छ कि भनेर पनि हेरियो तर पाउन सकिएन ।सिफारिस २७ मध्ये जिल्ला न्यायाधीशबाट १८ जना छानिएका छन् भने न्याय सेवाबाट ३ जना परेका छन् । बेपत्ता पारिएका व्यक्तिको छानबिन आयोगका सचिव रहेका श्यामकुमार भट्टराईलाई पहिलो वरियता क्रममा सिफारिस गरिएको छ । त्यसपछि जिल्ला न्यायाधीशहरू १९ औं वरियता क्रसम्ममा छन् भने सर्वोच्च अदालतका सहरजिष्ट्रार नारायणप्रसाद रेग्मी २० औं वरियता क्रममा छन् । कानुन मन्त्रालयका सहसचिव सुशील कोइराला २१ औं वरियतामा छन् । त्यसपछि अधिवक्ताहरू अच्युतमप्रसाद आचार्य, गोविन्द जोशी, पुण्यशिला दवाडी घिमिरे, पूर्णप्रसाद राजवंशी, यज्ञबहादुर रानामगर र अर्जुन महर्जन क्रमशः २२ देखि २७ औं वरियतामा छन् ।नियुक्तिका लागि हामीले चारित्रिक स्वच्छता र इमानदारितालाई पहिलो, कार्यक्षमतालाई दोस्रो र वरियताक्रमलाई अन्तिम प्राथमिकतामा राखेर निर्णय गरेका हौं, कानुनमन्त्री धनराज गुरुङले भने, त्यस मापदण्डअनुसार हेर्दा चारित्रिक स्वच्छतामा प्रश्न उठेका केही नामलाई हामीले ड्रप गर्यौं, चरित्र राम्रो भएका तर कार्यसम्पादन कमजोर भएकालाई पनि सूचीबाट हटायौं र यो निर्णय सर्वसम्मत रूपले गर्यौं । सिफारिस भएकालाई प्रधानन्यायाधीशले नियुक्त गर्ने कानुनी व्यवस्था छ ।झन्डै दुई वर्षदेखि रिक्त उच्च अदालतका न्यायाधीशको पदपूर्ति गर्न न्याय परिषद्ले २७ दरबन्दीका लागि गत वर्ष भदौ २१ मा ८१ जनाको सूची तयार पारेको थियो । तर, परिषद्को बैठक बस्नुअघि चुनाव घोषणा भएकाले परिषद्ले निर्णय गर्न सकिरहेको थिएन । त्यसपछि तत्कालीन प्रधानन्यायाधीश हरिकृष्ण कार्की लामो समयसम्म कायम मुकायम भई काम गर्नुपरेकाले परिषद्को बैठक नै बस्न सकेन । पछि उनले जेठ २१ मा नियुक्तिका लागि परिषद्को बैठक बोलाएका थिए तर कानुनमन्त्री गुरुङले थप अध्ययनका लागि समय मागेकाले निर्णय हुन सकेन ।यसबीचमा उच्च अदालतमा ५५ न्यायाधीशको दरबन्दी रिक्त भइसकेको छ । त्यसमध्ये पहिलेको तयारीअनुसार २७ जनाको मात्रै अहिले सिफारिस भएको मन्त्री गुरुङले बताए । उच्चका बाँकी न्यायाधीश र सर्वोच्चका लागि पनि हामी छिट्टै काम गर्दै छौं, उनले भने, आइतबार पनि परिषद्को बैठक राखिएको छ, त्यस दिन हामी जिल्ला न्यायाधीश नियुक्तिका लागि छलफल हुनेछ ।परिषद्को शुक्रबारको बैठकले उच्च अदालतका ३४ र जिल्ला अदालतका २६ न्यायाधीशको सरुवा गरेको छ । जिल्लामा ३९ न्यायाधीशको दरबन्दी रिक्त थियो । थप १८ जना उच्चमा सिफारिस भएपछि अब रिक्त संख्या ५७ पुगेको छ । सर्वोच्चमा ७ न्यायाधीश रिक्त छन्, त्यसमध्ये केही अघि विनोदमोहन शर्माको नाम सिफारिस भएको थियो । बाँकी ६ जनाको सिफारिस गर्नेबारे परिषद्का सदस्यबीच सहमति हुन सकेको छैन । परिषद्का सदस्य रामप्रसाद श्रेष्ठ अर्को साता अमेरिका भ्रमणमा जाने भएकाले सर्वोच्चको नियुक्ति यो साताभित्र हुने सम्भावना टरेको छ । सर्वोच्चको नियुक्ति दसैंपछि मात्रै हुने अवस्था रहेको परिषद् स्रोतले बतायो ।"
सीमा स्तम्भ अस्तव्यस्त हुँदा सधैं विवाद,"(कञ्चनपुर)टनकपुर बाँध छेउमै रहेको ३ नम्बर सीमा स्तम्भ हराएको वर्षौं भयो । स्थानीयका अनुसार उक्त स्तम्भ टनकपुर बाँधको जलाशयको बीच भागमा छ । यही स्तम्भ हराएका कारण उक्त क्षेत्रमा बेलाबेला सीमा विवाद हुने गरेको छ । भारतीय सीमा सुरक्षा बल (एसएसबी) ले विभिन्न समयमा नेपाली भूभागमा सडक निर्माणदेखि सामुदायिक वनमा वृक्षरोपण र मुक्त हलियाका घर निर्माणमा समेत अवरोध गर्दै आएको छ । महाकाली नदीमा हराएको सीमा स्तम्भ यो मात्रै होइन । भीमदत्त नगरपािलका११ भुजेलामा ०७० सालको बाढीले बगाएको स्तम्भ पनि हराएको छ । त्यसपछि उक्त स्तम्भको खोजी भएको छैन । भीमदत्त९ खल्लामा पनि महाकाली किनारमा एउटा स्तम्भ ढलेको छ । महाकालीको बाढीले आधा जति ढाकिएको स्तम्भ हराउन सक्ने अवस्थामा छ । यसैगरी भीमदत्त१० जिमुवामा पनि एउटा स्तम्भ वर्षौंदेखि नालामा ढलेको अवस्थामा छ । कतै पिलर ढलेका छन्, कतै हराएका छन्, भीमदत्त१० जिमुवाका भवानीदत्त जोशीले भने, यसकै वहानामा एसएसबीले बेला बेलामा दुःख दिने गरेको छ । उनका अनुसार ब्रम्हृदेवको स्तम्भ टनकपुर बाँध निर्माणकै बेलादेखि हराएको हो । खल्लाको स्तम्भ ०७० को बाढीले ढलाएको हो ।उसो त ब्रम्हृदेवमा एसएसबीले बस्तीको बीचमै काठको किला गाडेको छ । त्यही किलालाई पिलर मान्दै आएको छ । जसका कारण स्थानीयलाई बेलाबेला दुख भइरहेको छ । खेतीपाती गर्दा होस् वा घर निर्माण गर्दा एसएसबीले अवरोध गर्दै आएको छ । कञ्चनपुरमा मुख्य, सहायक र साना गरी ३ सय ९० स्तम्भ हुनुपर्ने हो । तीमध्ये ३२ वटा हराएका छन् । १ सय ७१ निर्माण नै भएका छैनन् । ४१ वटा नदीमा बगेका छन् । ७ वटाको पुनर्निर्माण गर्नुपर्ने छ । १३ वटाको मर्मत गर्नुपर्ने छ । बाँकी १ सय २६ स्तम्भ मात्रै ठीक साबिक अवस्थाका छन् । सीमा स्तम्भ नै ठीक अवस्थामा नभए धेरै समस्या आउँछ, सीमा सरोकार समूहका अध्यक्ष पल्लवराज भट्टले भने, यसले स्थानीय स्तरमा सानाठूला समस्यासमेत निम्त्याउने गरेको छ । कञ्चनपुरमा ब्रम्हृदेवदेखि पुनर्वासको डोकेबजारसम्म १ सय २९५ किलोमिटर सीमा भारतसँग जोडिएको छ । उक्त क्षेत्रमा दर्जन बढी ठाउँमा विवाद देखिएको छ ।सीमा स्तम्भलाई नै देखाएर एसएसबीले दुःख दिइरहेको छ । पिलरकै विवादका कारण एसएसबीले बेलौरी नगरपालिका८ पचुँईमा हुलाकी सडक निर्माणमा पनि अवरोध गरेको छ । उक्त क्षेत्रमा १२ सय मिटर हुलाकी सडक निर्माण रोकिएको छ । त्यहाँ सीमा स्तम्भ सडकबाट निकै टाढा भए पनि एसएसबीले अवरोध गरिरहेको हो । दोधारा चाँदनी नगरपालिका१० कुतियाकभरमा पनि एउटा पिलर केही वर्षअघि महाकालीको बाढीले बगाइसकेको छ । अर्को पिलर महाकालीभन्दा केही पर छ । कुतियाकभरमा महाकालीले निरन्तर कटान गर्दा उक्त पिलरसमेत बगाउने जोखिम छ । बस्तीसँगै पिलर जोगाउन उक्त क्षेत्रमा समयमै कटान रोकथाम गर्नुपर्ने आवश्यक छ । चार वर्षअघि नेपालभारत संयुक्त सर्भे टोलीले नयाँ नक्साका आधारमा दक्षिणी क्षेत्रबाट नापीको काम सुरु गरेको थियो । सो नापी गर्दा नेपालतर्फ दर्ता जमिनसँगै महाकाली सिँचाइ आयोजनाको नहर समेत भारतमा पर्न थालेपछि स्थानीयले विरोध जनाए । स्थानीयकै विरोधपछि अहिले नापी कार्य स्थगित भएको छ । स्थानीयले स्ट्रिप नक्सा नै खारेजीको माग गरेका छन् । जोर पिलर भारतले र विजोर पिलर नेपालले निर्माण तथा मर्मत गर्नुपर्ने हो । स्ट्रिप नक्साको विवादपछि नयाँ पिलर निर्माण मात्रै होइन पुरानाको मर्मतसमेत स्थगित भएको छ । सीमा स्तम्भको मर्मत तथा निर्माणको काम सशस्त्र प्रहरीले गर्नेछ, कात्तिकदेखि लागत स्टिमेट बनाएर काम अगाडि बढ्नेछ, कञ्चनपुरका प्रमुख जिल्ला अधिकारी गोपालकुमार अधिकारीले भने, त्यसपछि मर्मत तथा निर्माणको काम सुरु हुनेछ । सीमा सरोकार समूहका अध्यक्ष भट्टका अनुसार अधिकांश विजोर पिलर नै हराएका र मर्मत गर्नुपर्ने छन् । जुन नेपालले नै मर्मत तथा पुननिर्माण गर्नुपर्ने हो ।"
वैदेशिक रोजगारीका नाममा बढ्दो ठगी,"(दाङ)वैदेशिक रोजगारीमा पठाइदिने भन्दै एजेन्टले १ लाख ३० हजार रुपैयाँ ठगेपछि तुलसीपुर उपमहानगरपालिका१ भमकेका २१ वर्षीय थामप्रसाद भण्डारी अन्ततः भदौ ४ मा काम खोज्न भारतको केरला भासिए । खोजखन्तर गरेर बुझाएको रकम सबै एजेन्टले खाइदिएपछि सोही साँवाब्याज उठाउन पनि भण्डारी बाध्यताले केरला हान्निएका हुन् । आर्थिक अभावका कारण आठ कक्षा पढेर छोडेका भण्डारीलाई केही समयअघि गाउँकै चिनजानका दाजु नीमप्रसाद धितालले मलेसिया पठाउने आश्वासन दिएका थिए । वैदेशिक रोजगारीमा जान पाइने आसले उनले दुई पटक गरेर रकम बुझाए । तर भोलि भोलि भन्दाभन्दै महिनौं झुलाएका नीमप्रसादले रकम ठगेर सम्पर्कविहीन भए । अनेकतिर गरेर जुटाएको रकम नौ महिना बित्दा पनि आउने छेकछन्द नदेखेपछि उनलाई गाउँमै बस्न कठिन भयो । ४० हजारजति ब्याज र साँवाको भारी बोकेर उनी केरला हान्निए । गाउँमा श्रीमती रञ्जिता कुमाललाई कहिले भारतबाट पैसा आउला र ब्याज तिरुला भन्ने छ । साहुले पैसा मागिरहेका छन्, पैसा आउने बेला अझै भएको छैन, उनले भनिन्, विदेश पठाउँछु भनेका मान्छेले पैसा फिर्ता दिन्छु भनेको पनि धेरै समय बितिसक्यो । पैसा कतैबाट आउने अवस्था छैन । केही समयअघि उनीहरू ठगविरुद्ध कारबाही चाल्न सकिन्छ कि भन्ने आसमा इलाका प्रशासन कार्यालय तुलसीपुर पनि पुगेका थिए । कुमालले भनिन्, हामी ठगियौं भनेर इलाका प्रशासन पुग्दा पनि केही गर्न सकिँदैन भन्नुभयो ।बबई गाउँपालिका५ बुद्धनगर टोलका रामकृष्ण गाहाले १३ महिनाअघि मलेसिया जानकै लागि धिताललाई नै ५० हजार रुपैयाँ बुझाएका थिए । उनी पनि मलेसिया जान पाएनन् । लामो प्रयासपछि २५ हजार रुपैयाँ फिर्ता पाए । लामो समय ताकेता गरे पनि बाँकी रकम भने नपाएको गाहाले सुनाए । धितालले बुद्धनगर टोलकै जीवन पुन, घनश्याम मगर, भीमसेन घर्ती र बेलबहादुर वीरकट्टा मगरको २ लाख ४० हजार रुपैयाँ ठगेको बेलबहादुरका बुवा गोविन्दबहादुर वीरकट्टा मगरले बताए । अन्य ठाउँका पनि ६ जनाको २५ हजार ठगिएको छ । ऋण तिर्न नसकेपछि थप ऋण लिएर छोरालाई फागुन ९ गते मलेसिया पठाएको उनले बताए । भीमसेन पनि थप ऋण लिएर मलेसिया गए । ऋण र ब्याजले बस्न नसक्ने भएपछि छोराहरू अरू उपाय खोजेर मलेसिया पुगेका छन्, गोविन्दले भने, ठगिएको पैसाको ब्याज तिर्न लागेको एक वर्ष भइसक्यो ।धितालबाट ठगिएको भनेर जिल्ला प्रशासन कार्यालयमा आठ वटा उजुरी आएको निमित्त प्रमुख जिल्ला अधिकारी सावित्रा पुनले बताइन् । जसमा २० हजारदेखि २ लाख ५० हजार रुपैयाँसम्म ठगिएको भनी उजुरी परेको उनले जानकारी दिइन् । यसमा प्रहरीमार्फत आरोपितलाई उपस्थित गराउने प्रयास भइरहेको उनले बताइन् । उजुरी परेका छन् । आरोपितलाई उपस्थित गराउन प्रहरीलाई पत्राचार गरेका छौं, उनले भनिन्, सम्पर्कमा आएपछि छलफल गराएर पीडितलाई रकम दिलाउन पहल गर्छौं । नआए थप कारबाही प्रक्रिया अघि बढ्छ ।रकम ठगेको आरोप लागेका धितालले भने आफूले म्यानपावर कम्पनीलाई विश्वास गर्दा गाउँकै युवाहरू ठगिएको बताए । विश्वज्योति एचआर सोलुसन म्यानपावर कम्पनीमार्फत पठाउन खोजेकोमा कम्पनी सञ्चालकहरू नै भागेपछि आफू समस्यामा परेको उनले बताए । बसुन्धरास्थित कम्पनीको कार्यालयमा ताला लागेको छ । ममार्फत ५० लाख बढी रकम ठगिएको छ । कम्पनीले २१ लाख र १८ लाखका चेक दिएको छ तर पैसा पाएको छैन, उनले भने, ममार्फत आफ्ना गाउँका मानिसहरूले दिएको रकमको जिम्मेवारी म लिन्छु । मैले धेरैको फिर्ता गरिसकेको छु । अब ६ लाख जति बाँकी छ । घडेरी बेचेर भए पनि तिर्ने योजना बनाएको छु ।सुरक्षित वैदेशिक रोजगारका लागि परामर्श गर्न जिल्ला प्रशासन कार्यालय र इलाका प्रशासन कार्यालयमा स्थानीय तहमार्फत परामर्शकर्ताहरूको व्यवस्था गरिएको छ । जसमा वैदेशिक रोजगारका क्रममा ठगिएको भन्दै गुनासो गर्न आउनेहरू पनि छन् । धितालबाट ठगिएको भन्दै २२२३ जना मानिसहरू गुनासो गर्न आएको सुरक्षित आप्रवासन कार्यक्रम (सामी) तुलसीपुरकी परामर्शकर्ता प्रीति घर्तीले बताइन् । जिल्लामा पछिल्लो चार वर्षमा वैदेशिक रोजगारीका नाममा ठगिएको भन्दै ४ सय ३२ पुरुष र २१ महिला सम्पर्कमा आएको सामी कार्यक्रमकी जिल्ला संयोजक बसन्ता पुनले बताइन् । जसमध्ये १ सय ४४ पुरुष र ७ महिला विदेशमा पुगेर ठगिएका थिए भने २ सय ८८ पुरुष र १४ महिला विदेश जान नपाएरै नेपालमै ठगिएका थिए । वैदेशिक रोजगारीका नाममा ठगिने र अन्य समस्या भोग्नेहरू दिनदिनै सम्पर्कमा आउने गरेको पुनले बताइन् । पछिल्लो एक वर्षमा मात्रै वैदेशिक रोजगारीका क्रममा ३ सय ८७ जना विभिन्न समस्यामा परेको उनले जानकारी दिइन् । ठगी गर्नेहरूले उल्टै पीडितलाई कसले के गर्छ भनेर धम्काउने गरेको उनले बताइन् ।"
"औद्योगिक ग्रामलाई ४ वर्षमा डेढ अर्ब खर्च, सञ्चालन शून्य","घना बस्तीबाट ५ सय मिटर दूरीमा मात्र औद्योगिक ग्राम स्थापना गर्ने र २ सय मिटरको परिधिभित्र मानव बस्ती विकास गर्न नहुने मापदण्डमा उल्लेख छ । अन्तर्राष्ट्रिय सीमादेखि भने न्यूनतम २ किमि दूरीमा हुनुपर्नेछ ।औद्योगिक ग्रामभित्रका कुल जग्गाको ६० देखि ७० प्रतिशत उद्योग स्थापनाका लागि उपयोग गर्नुपर्नेसमेत मापदण्डमा छ । पालिकालाई केन्द्रले उपलब्ध गराउने अनुदानबाट स्थानीय सरकारहरूले पूर्वाधार विकासका कार्यक्रम सञ्चालन गर्नेछन् । त्यसअन्तर्गत सीमा पर्खाल, तारबार, पहुँचमार्ग, प्लट, ११ केभी विद्युत् प्रसारण, वैकल्पिक ऊर्जाको प्रयोग, गोदाम घर, पानीको आपूर्ति, फोहोर व्यवस्थापनजस्ता पूर्वाधार विकास गर्नुपर्ने मापदण्ड छ ।जग्गाको उपलब्धता, उपलब्ध जग्गामा औद्योगिक ग्राम विकासको सम्भावना, पालिकाको प्राथमिकता र क्षमताको विश्लेषण नगरी सुरु भएको कार्यक्रम कार्यान्वयन पक्षमा सुधार गर्नुपर्ने महालेखापरीक्षकको ६० औं प्रतिवेदनले औंल्याइसकेको छ । आर्थिक वर्ष ०७७७८ सम्म औद्योगिक ग्राम निर्माणमा १०५ पालिकालाई १ अर्ब १ करोड २० लाख रुपैयाँ खर्च भइसकेको अनुदान पाउने पालिकामध्ये ८५ लाई पहिलो र २० लाई दोस्रो किस्तासमेत निकासा भएको छ, महालेखाको प्रतिवेदनमा भनिएको छ, उक्त रकमबाट पालिकाले गरेको कार्य प्रगतिको अभिलेख मन्त्रालयमा छैन । रूपान्तरणकारी आयोजनाका रूपमा ०७६७७ देखि एक स्थानीय तह एक औद्योगिक ग्राम स्थापनाको कार्यक्रम सञ्चालनमा आएको महालेखाले जनाएको छ ।"
कालीगण्डकी करिडोरमा विद्युत् आयोजनाको लर्को,कालीगण्डकीको म्याग्दी खण्डको सबैभन्दा पुछारमा बेनी कालीगण्डकी जलविद्युत् आयोजना निर्माण गर्न प्रस्तावित छ । विद्युत् विकास विभागले प्रस्ताव गरेको ५०५३ मेगावाट क्षमताको बेनी कालीगण्डकी जलविद्युत् आयोजनाको निर्माण गरेको हो । आयोजनाको ड्याम निर्माणस्थलको अलाइनमेन्ट परिवर्तनमा स्थानीयले विरोध गरेपछि आयोजना रिभाइज चरणमा रहेको बताइएको छ । ८ अर्ब ७२ करोड लागत अनुमान गरिएको बेनी कालीगण्डकी जलविद्युत् आयोजना बेनी नगरपालिका६ सेती पहिरोमा बाँध बनाई कालीगण्डकीको पानीलाई ३५ किलोमिटर पर पर्वत जिल्लाको जलजला गाउँपालिका४ सेराफाँटमा पावरहाउस बनाउने प्रस्ताव छ । कालीगण्डकीमा बन्ने सबै आयोजनाको विद्युत् अन्नपूर्ण गाउँपालिका३ दानामा रहेको ३३१३२२२० केभी दाना सबस्टेसनमा जोडिनेछन् ।
दसैंलाई हिमाली जिल्लामा चामल ढुवानी सुरु,"मुगुकै मुगमकार्मारोङस्थित पुलु डिपोमा लामो समयदेखि चामल नहुँदा स्थानीयलाई खाद्यान्नको जोहो गर्न समस्या भएको गाउँपालिका अध्यक्ष छिरिङक्याप्ने लामाले जनाए । भएको खाद्यान्न सबैले खाइसकेका छन्, नयाँ खाद्यान्न पाकेकै छैन, उनले भने, डिपोमा वर्षायाममा कहिल्यै चामल हुँदैन, चाहिएका बेला चामल नपाइए डिपो भएको के काम ? खाद्य डिपोमा चामल नभएपछि डोल्फू, मुगु, चितै, कार्ती, किम्रीलगायत गाउँका स्थानीय एक दिन हिँडेर छाइल बजार गई एक बोरा चामलको जोहो गर्न बाध्य भएको उनले बताए । अत्यधिक चिसो र सिँचाइ सुविधा अभावमा मुगमकार्मारोङका अधिकांश बस्तीमा वर्षमा एक बाली उवामात्र पाक्छ । तर कम्पनीका प्रमुख मिश्र दुई साताभित्र सबै जिल्लामा पर्याप्त चामल पुगिसक्ने दाबी गर्छन् ।"
सरकार निजी क्षेत्र लगानीमैत्री नीति निर्माणको तयारीमा : प्रधानमन्त्री,"(काठमाडौं)सरकारले निजी क्षेत्रलाई लगानीको वातावरण तयार पार्ने गरी आवश्यक नीति एवं ऐन संशोधन गर्ने तयारी गरेको प्रधानमन्त्री पुष्पकमल दाहालले बताएका छन् । मन्त्रिपरिषद्मा यसबारे चर्चा गरिएको र छिट्टै एउटा निर्णयमा पुगिने उनको भनाइ छ । मुलुकको आर्थिक अवस्थाप्रति निजी क्षेत्रले सधैं चिन्ता व्यक्त गर्दै आएको र यसमा सरकार गम्भीर रहेको उनले जनाए । अर्थतन्त्रको सुधारका लागि सरकार गम्भीर छ । अर्थतन्त्रलाई हामीले नै सुधार गर्नुपर्छ । अर्थतन्त्र सुधारको काम सरकार एक्लैले गर्न सक्दैन । तसर्थ निजी क्षेत्रलाई समेत सहकार्य गर्न आग्रह गर्दछु, नेपाल उद्योग परिसंघ (सीएनआई) को २० औं वार्षिक साधारणसभामा उनले भने, सरकार निजी क्षेत्रको साथमा छ । अर्थतन्त्र सुधारका लागि सरकारले सकारात्मक हस्तक्षेप गर्छ । तसर्थ कत्ति विचलित नभई अगाडि बढ्न म निजी क्षेत्रलाई आह्वान गर्दछु ।समग्र अर्थतन्त्रको विकास एवं विस्तार हुँदा मात्रै मुलुकमा फाइदा हुने र यसले रोजगारी बढाई मुलुकलाई आर्थिक रूपमा बलियो बनाउने दाहालको भनाइ छ । सरकारको पहिलो प्राथमिकता आर्थिक रूपान्तरण हो । आर्थिक विकासबाट मुलुकलाई समृद्ध हुँदै बलियो राष्ट्रका रूपमा अगाडि बढाउनुपर्ने, सरकारको आर्थिक समृद्धिको चाहना पूरा गर्न तथा आत्मनिर्भर अर्थतन्त्र निर्माणमा सहयोग गर्न निजी क्षेत्रको भूमिका अपरिहार्य रहेको दाहालले जनाए । निजी क्षेत्रसँगको सहकार्यबाट नै दिगो विकास हासिल गर्न सकिन्छ भन्नेमा म स्पष्ट छु । मेरो पहिलो प्राथमिकता अर्थतन्त्रको सुधार र विकासमा केन्द्रित हुनेछ, दाहालले भने, निजी क्षेत्रसँगको सहकार्यबाट नै आर्थिक समृद्धि हासिल हुन सक्दछ । यसका लागि वर्तमान सरकार निजी क्षेत्रसँग प्रभावकारी रूपमा सहकार्य गर्दै आएको छ । आगामी दिनमा यसलाई थप प्रभावकारी बनाउँदै लगिनेछ ।औद्योगिक उत्पादन वृद्धि गरी नेपाली वस्तु तथा सेवाको पहुँच राष्ट्रिय तथा अन्तर्राष्ट्रिय बजारमा पुर्याउने मुख्य लक्ष्यका साथ नेपाल सरकार, उद्योग, वाणिज्य तथा आपूर्ति मन्त्रालयसँगको साझेदारीमा मेक इन नेपालस्वदेशी अभियान सञ्चालन गरिरहेको सीएनआई अध्यक्ष राजेश अग्रवालले जनाए । उच्च ब्याजदर, नगद प्रवाहमा भएको समस्या, उत्पादनमा कमी, लगानीको योजना स्थगन, अर्थतन्त्रको समग्र बजार मागमा कमी आएका कारण अर्थतन्त्र मन्दीमा रहेको र यसले निजी क्षेत्रको मनोबल समेत घट्दो अवस्थामा रहेको अग्रवालको भनाइ छ ।अवैध व्यापारका कारण एकातिर राज्यले राजस्व गुमाइरहेको छ भने अर्कोतिर स्वदेशी उद्योग प्रभावित भइरहेका छन् । नक्कली तथा अवैध पैठारीलाई नियन्त्रण तथा निरुत्साहन गर्न आयातित मालवस्तुको प्याकेजिङमा आयातकर्ता र बजार वितरकको लेबल लगाएर मात्र बजारमा पठाउने व्यवस्था त भयो, उनले भने, जुन उद्देश्यले यस्तो व्यवस्था गरिएको थियो, त्यसअनुरूप अझै कार्यान्वयन भएको छैन । भन्सार बिन्दुमै लेबलिङ गरिएका सामान मात्रै आयात गर्न दिनुपर्ने व्यवस्था हुनुपर्छ ।अर्थ मन्त्रालय, नेपाल राष्ट्र बैंक, अर्थविद् जसले जे भने तापनि आर्थिक शिथिलताबीच मन्दीमा रहेको अर्थतन्त्रमा सुधार आउन नसक्दा अहिले अर्थतन्त्र मन्दीको अवस्था निम्तिएको अग्रवालको दाबी छ । व्यक्तिगत तहदेखि उद्योग व्यवसायसम्मको ध्यान नयाँ लगानी थप्ने वा खर्च गर्नेभन्दा मन्दीबाट कसरी पार पाउने भन्ने रहेको र वित्तीय स्वास्थ्य सुधार गर्न र बलियो पार्नमा केन्द्रित छ, उनले भने, उपभोक्ता तथा व्यवसायीले उपभोग, खर्च र लगानीमा कटौती गरेर कर्जा भुक्तानी तथा आर्थिक सुरक्षाका लागि बचत बढाउन थालेका छन् । वित्तीय नीतिमार्फत माग बढाउन पूर्वाधार परियोजनालगायत क्षेत्रमा सरकारी खर्च बढाउने र बजेटको प्रभावकारी कार्यान्वयन महत्त्वपूर्ण रहेको उनको भनाइ छ । आर्थिक मन्दीका कारण बाँच्न संघर्षरत उद्योगलाई लक्षित आर्थिक सहायता, ऋण पुनर्तालिकीकरण, प्रदान गर्ने कार्यक्रम गर्न अग्रवालले माग गरे ।"
ब्रोकर कमिसन घटाउने तयारीमा धितोपत्र बोर्ड,"(काठमाडौं)नेपाल धितोपत्र बोर्ड (सेबोन) ले ब्रोकर कमिसन घटाउने तयारी गरेको छ । यसका लागि बोर्डले गठन गरेको समितिले प्रतिवेदन बुझाउने अन्तिम तयारी गरेको बोर्डका अध्यक्ष रमेशकुमार हमालले बताए । नेपाल आर्थिक पत्रकार संघ (नाफिज) ले शुक्रबार आयोजना गरेको कार्यक्रममा ब्रोकरलाई समस्यामा पारेर कमिसन घटाउने निर्णय नगर्ने पनि उनले प्रस्ट्याए । ब्रोकरको कमिसन घटाउने प्रस्ताव सञ्चालक समितिमा लैजाँदा धितोपत्र बोर्डको कमिसन पनि घटाउने प्रस्ताव सँगै जान्छ, उनले भने, ब्रोकर सस्टेन नहुने गरी कमिसन घटाउने पक्षमा छैनौं । ब्रोकर कमिसन घटाउँदा सँगै ब्रोकरलाई सुविधा थप गर्ने प्रस्ताव पनि लैजान्छौं । अध्यक्ष हमालले ब्रोकरको सुविधा थप्ने बताए पनि त्यो सुविधा के हुने भनेर खुलाएनन् । तर सीमित कार्य गर्ने र ब्रोकरलाई पनि मार्जिन ट्रेडिङ, पोर्टफोलियो मानेजमेन्टलगायत सुविधा थप्ने विषयमा बोर्डले छलफल गरिरहेको उनको भनाइ छ । हकप्रद सेयरबारे पनि नयाँ नियम ल्याइने हमालले जनाए । सार्वजनिक निष्कासनमा बुक बिल्डिङ विधिमा पनि चाँडै ब्रेक थ्रु हुने उनको भनाइ छ । सार्वजनिक निष्कासनमा १० कित्ते नीतिमा पनि केही पुनरवलोकन गर्ने उनले संकेत गरे । १० कित्ते नीतिले गर्दा धितोपत्र बजारको विस्तार भएको, यसलाई अवसरका रूपमा लिनुपर्ने र त्यसमा रहेको केही कमजोर पक्ष सुधार गर्ने पक्षमा सेबोन रहेको हमालले बताए । बोर्डले समग्र बजार र अवस्थाका विश्लेषण र अध्ययन गरेर सुझबुझपूर्ण निर्णय गर्छ, उनले भने, १० कित्ते नीति पुनरवलोकन गर्नुपर्नेछ । त्यसबारे अध्ययन गर्नेछौं । मार्जिङ ट्रेडिङसम्बन्धी नीति ल्याउने तयारी अन्तिम चरणमा पुगेको हमालको भनाइ छ । बोर्डले हाइड्रोपावर तथा वास्तविक क्षेत्रका कम्पनीमा स्वतन्त्र सञ्चालकहरूको छुट्टै योग्यता तोक्ने पनि उनले जानकारी दिए ।"
तनहुँ जलविद्युत्को भौतिक प्रगति ४३ प्रतिशत,"(तनहुँ)ऋषिङ गाउँपालिका१ काहुँशिवपुरमा निर्माणाधीन १४० मेगावाट क्षमताको तनहुँ जलविद्युत् आयोजनाको समग्र भौतिक प्रगति ४३ प्रतिशत भएको छ । प्याकेज १, २ र ३ गरी ३ चरणमा वर्गीकरण गरी निर्माण हुँदै आएको आयोजनाको करिब ४०२ प्रतिशत आर्थिक प्रगति भएको जनाइएको छ । आयोजनाको प्रवर्द्धक कम्पनी तनहुँ हाइड्रोपावर लिमिटेडले प्याकेज १ अन्तर्गतको बाँध फर्काउने, प्याकेज २ अन्तर्गतको भूमिगत विद्युत् गृह निर्माण र प्याकेज ३ अन्तर्गत प्रसारण लाइन निर्माण गर्दै अएको आयोजना प्रमुख राजाभाइ शिल्पकारले बताए । आयोजनाको प्याकेज १ अन्तर्गत बाँध निर्माणमा २४१ प्रतिशत भौतिक र १४५ प्रतिशत आर्थिक प्रगति, प्याकेज २ अन्तर्गत विद्युत् गृह निर्माण, सुरुङ निर्माणलगायतमा ४४४ प्रतिशत भौतिक र ३६८४ प्रतिशत आर्थिक प्रगति भएको छ । प्याकेज ३ अन्तर्गत प्रसारण लाइन निर्माणमा ६९ प्रतिशत भौतिक प्रगति भएको छ । आयोजनाको प्याकेज १ अन्तर्गत नदी फर्काउने सुरुङ र ड्यामसाइडको बाँध निर्माणको कामलाई तीव्रता दिइएको उनले जनाए । ड्यामसाइटको बाँध निर्माणका लागि ५४० मिटर भित्तो कटान गर्नुपर्नेमा अब २८० मिटर खन्न बाँकी रहेकाले उक्त काम आगामी नोभेम्बरसम्म सक्ने गरी काम भइरहेको छ, आयोजना प्रमुख शिल्पकारले भने, नोभेम्बरसम्म डाइभर्सन टनेलको काम सकेर नदी डाइभर्ट गरी ड्यामको बाँध निर्माणका काम अगाडि बढाउँछौं ।आयोजनाले जग्गा उपभोगका विषयमा समस्या झेल्दै आएको छ । विस्फोटक पदार्थ उपलब्ध गर्न भारतले गरेको अवरोध तथा वनका केही नीतिगत व्यवस्थाका कारण पनि समस्या झेल्दै आएको आयोजनाले स्रोतको सीमितताका कारण मुआब्जा वितरण गर्न नसकेको विद्युत् प्राधिकरणका निर्देशक एवं तनहुँ हाइड्रोपावर कम्पनीका प्रबन्ध सञ्चालक किरणकुमार श्रेष्ठको भनाइ छ । १४० मेगावट क्षमताको भूमिगत विद्युत् गृह निर्माणका लागि ड्यामसाइडमा करिब ४१७ हेक्टर क्षेत्रफल डुबानमा पर्ने हुँदा उक्त क्षेत्रफलमा पर्ने जमिनको मुआब्जाको विषय जटिल बनेको छ । ड्याम निर्माणस्थलदेखि भिमादसम्म करिब २५ किमि दूरी डुबानमा पर्ने हुँदा त्यस दूरीको खोला तथा त्यस आसपासका जग्गाजमिन, रुखको मुआब्जा वन कार्यालयलाई दिनुपर्ने व्यवस्था छ ।०७५ सालमा ड्यामसाइटको डुबान क्षेत्रको करिब ५२ करोड रुपैयाँ बराबरको मुआब्जा मूल्याङ्कन भएको छ भने प्रसारण लाइनको करिब ३० करोड रुपैयाँ मुआब्जा मूल्यांकन भएको प्रबन्ध सञ्चालक श्रेष्ठले बताए । स्रोतको सीमितताका कारण सरकारलाई नै दिनुपर्ने क्षतिपूर्ति दिन नसकिएको र वनले पनि क्षतिपूर्तिबापतको रकम प्राप्त गर्न नसक्दा काम गर्ने वातावरण सहज बनाउन सकेको छैन, उनले भने, आयोजनालाई वार्षिक रूपमा करिब ५ करोड रुपैयाँ मात्र बजेट विनियोजन हुने गरेको र उक्त रकमले आयोजनाको काम गर्ने कि मुआब्जा वितरण गर्ने भन्ने समस्या देखिएको छ ।प्याकेज ३ अन्तर्गत ९४ टावरका जग निर्माण गर्नुपर्नेमा ६९ टावरका जग निर्माण, ३३ टावर निर्माण र ९८८ मिटर तार विस्तार गरिएको आयोजनाले जनाएको छ । टावर निर्माणका लागि पनि जग्गा अधिग्रहणको समस्या देखिएको श्रेष्ठको भनाइ छ । चितवनतर्फको जग्गा अधिग्रहण गर्ने प्रक्रिया चलिरहेको छ, उनले भने, जग्गा अधिग्रहणका लागि समिति गठन गरी प्रतिवेदन तयार गर्ने काम भइरहेको छ । दमौलीबाट चितवनको भरतपुरसम्म २२० केभीको डबल सर्किट प्रसारण लाइन निर्माण हुनेछ । प्रसारण लाइन निर्माणका लागि ९४ टावर निर्माण गरिनेछ । आयोजनाका सम्पूर्ण काम सन् २०२६ को अन्तिमसम्ममा सक्नुपर्ने भए पनि कोभिड, प्याकेज१ को पुनः ठेक्का प्रक्रिया, मुआब्जा तथा विस्फोटक पदार्थको अभाव जस्ता विविध समस्याले केही समय लम्बिन सक्ने अवस्था रहे पनि हालसम्म समय थपको माग गरिएको छैन । आयोजनाको ३ प्याकेजअन्तर्गत प्याकेज १ को १४० मिटर अग्लो ड्याम निर्माणका लागि सोङ दा कर्पोरेसन, भियतनामकालिका कन्स्ट्रक्सन प्रालि नेपाल जेभीसँगको ठेक्का सम्झौता सन् २०२१ मार्च ३ भएको थियो । सोङ दाकालिका जेभीले अहिले मुख्य बाँध निर्माणका लागि नदी फर्काउने काम गरिरहेको छ ।आयोजनाको प्याकेज २ अन्तर्गत सुरुङ, विद्युत् गृह निर्माण र हाइड्रोमेकानिकल तथा इलेक्ट्रोमेकानिकल उपकरण आपूर्ति, जडान तथा सञ्चालनलगायत कामको जिम्मेवारी सिनो हाइड्रोपावर लिमिटेडले सन् २०१८ अक्टोबर १ मा पाएको थियो ।"
अर्थ संक्षेप,"बर्जर पेन्ट्सको ॅहाम्रो घर हाम्रो शान योजना काठमाडौं (कास) बर्जर जेन्सन एन्ड निकोल्सन (नेपाल) ले दसैंतिहारजस्ता पर्वमा रौनक थप्न विशेष योजना ल्याएको छ । बर्जर हाम्रो घर हाम्रो शान नामक यो योजना घरको सौन्दर्य अभिवृद्धि गर्न केन्द्रित रहेको कम्पनीको भनाइ छ । योजनाअन्तर्गत एक जना भाग्यशाली विजेताले ५ लाखको बम्पर पुरस्कार प्राप्त गर्नुका साथै थप ३ जनाले जनही १ लाख र अन्य १० जनाले १० हजार रुपैयाँका दरले नगद पुरस्कार प्राप्त गर्नेछन्, कम्पनीले जारी गरेको विज्ञप्तिमा उल्लेख छ, यसबाहेक योजनाले घरधनीलाई इन्टेरियर डिजाइनरबाट निःशुल्क परामर्श सेवा प्रदान गराई विज्ञको सल्लाहअनुसार घर सिँगार्ने अवसर प्रदान हुनेछ । घर सिँगार्ने योजनाअन्तर्गत डिजिटल प्रतियोगितामा भाग लिई १०० उत्कृष्ट घरधनीले आफ्नो घरको सुन्दर तस्बिर सेयर गरेर जनही २५ हजारका दरले नगद पुरस्कार पाउने कम्पनीले जनाएको छ । टीसीएलका घरायसी उपकरण किन्दा छुट र उपहारकाठमाडौं (कास) दसैं, तिहार र छठ पर्वलाई लक्ष्य गर्दै टीसीएलले सेलेब्रेट ग्रेटनेस योजना ल्याएको छ । यस योजनाअन्तर्गत टीसीएल ब्रान्डका टीभी तथा अन्य घरायसी उपकरण किन्दा आकर्षक छुट र निश्चित उपहार प्रदान गरिने कम्पनीले जनाएको छ । टीसीएलका टीभी खरिदमा ४४ हजार ७ सय रुपैयाँसम्म छुट, वासिङ मेसिन खरिदमा १४ हजार ४ सय रुपैयाँसम्म छुट र ६ केजीको एरियल मेटिक पाउडर उपहार प्रदान गरिने कम्पनीले बताएको छ । टीसीएलका सम्पूर्ण क्याटगोरीका एयर कन्डिसनर खरिदमा ५६ हजार ८ सय रुपैयाँसम्म छुटका साथै ४ हजार बराबरको निःशुल्क एसी जडान सुविधा पाउन सकिनेछ, कम्पनीले जारी गरेको विज्ञप्तिमा उल्लेख छ । यामाहाका ५ अफर काठमाडौं (कास) यामाहा मोटरसाइकल तथा स्कुटरको आधिकारिक वितरक एमएडब्लू इन्टरप्राइजेजले यामाहा फेस्टिभ सेलिब्रेसन विथ रोडिज पावर अफ फाइभ योजना ल्याएको छ । दसैं, तिहार तथा छठ पर्वलाई लक्ष्य गर्दै कम्पनीले यो योजना ल्याएको हो । यसअन्तर्गत यामाहाका कुनै पनि स्कुटर किन्दा ६ हजारदेखि १ लाख रुपैयाँसम्म र मोटरसाइकल खरिदमा ८ हजारदेखि १ लाख रुपैयाँ स्योर क्यासब्याक प्रदान गरिने कम्पनीले जनाएको छ । लक्की ड्रबाट दैनिक यामाहा राइडिङ ज्याकेट, साप्ताहिक रूपमा आईफोन १४ र प्रत्येक महिना भाग्यशाली विजेताले जापान जाने मौका पाउने कम्पनीले बताएको छ । यशोदाका उत्पादन विभिन्न मुलुकमा काठमाडौं (कास) करेन्ट र लाली चाउचाउबाट उत्पादन थालेको यशोदा फुड्सले अहिले चाउचाउका अलावा अन्य स्न्याक्स उत्पादन गरी निर्यात गर्न थालेको छ । सन् २०१७ देखि रूपन्देहीको तिलोत्तमामा उद्योग सञ्चालन गरी यशोदाले लाली र करेन्ट ब्रान्डका तयारी चाउचाउ उत्पादन थालेको थियो । अहिले कम्पनीले चाउचाउ र अन्य स्न्याक्स विभिन्न देशमा निर्यात भइरहेको जनाएको छ । काठमाडौंमा आयोजित एक कार्यक्रममार्फत कम्पनीले आफ्ना उत्पादन र निर्यातबारे जानकारी गरायो । भारत, जापान, भुटान, यूएई, अस्ट्रेलिया, बेलायत, अमेरिका, क्यानडा, मलेसिया, सिंगापुरलगायत देशमा प्रिमियम स्न्याक्स निर्यात भइरहेको छ, कम्पनीले जारी गरेको विज्ञप्तिमा उल्लेख छ । एनआईसी एसिया बैंकको ३०५ प्रतिशत लाभांश काठमाडौं (कास) एनआईसी एसिया बैंकको सञ्चालक समिति बैठकले गत आर्थिक वर्षको नाफाबाट सेयरधनीलाई ३०५२ प्रतिशत लाभांश दिने निर्णय गरेको छ । बैंकको आर्थिक वर्ष ०७९८० को मुनाफा तथा सञ्चित मुनाफाबाट बैंकले चुक्ता पुँजीको ३०५२ प्रतिशत अर्थात् ३ अर्ब ५३ करोड ६४ हजार रुपैयाँ बराबरको लाभांश वितरण प्रस्ताव गरेको हो । यसमध्ये २९ प्रतिशत बोनस सेयर र कर प्रयोजनार्थ १५२ प्रतिशत नगद लाभांश दिने निर्णय भएको बैंकले जनाएको छ ।सूर्यकुण्डको सेयर बिक्री प्रबन्धकमा प्रभु क्यापिटल काठमाडौं (कास) सूर्यकुण्ड हाइड्रोपावर इलेक्ट्रिक लिमिटेडले स्थनीय तथा सर्वसाधारणलाई जारी गर्ने प्रारम्भिक निष्कासन (आईपीओ) का लागि प्रभु क्यापिटल सेयर निष्कासन तथा बिक्री प्रबन्धकमा नियुक्त भएको छ । गत बुधबार नियुक्तिसम्बन्धी सम्झौता भयो । सम्झौतामा हाइड्रोपावर इलेक्ट्रिकका तर्फबाट प्रबन्ध सञ्चालक सकुन्तलाल हिराचन तथा क्यापिटलका तर्फबाट प्रमुख कार्यकारी अधिकृत आशिष गौचनले हस्ताक्षर गरे ।"
दुई बालिकामाथि सामूहिक बलात्कार,"बझाङ (कास) बझाङको मस्टा गाउँपालिकामा दुई बालिका स्थानीय तीन किशोरबाट बलात्कृत भएका छन् । मस्टा१ का दुई बालिकालाई ललाईफकाई गरेर बलात्कार गरेको अभियोगमा जिल्ला प्रहरी कार्यालयमा मुद्दा दर्ता भएको छ । आरोपित तीनै जनाको उमेर नखुलेको र उनीहरू घटनास्थलबाटै फरार रहेको प्रहरीले जनाएको छ । बलात्कार पीडित १२ र १३ वर्षका बालिका हाल जिल्ला प्रहरीको महिला सेलमा छन् ।भदौ १४ साँझ ६ बजेतिर कापी किन्न पसल हिँडेकी बालिकालाई स्थानीय सरस्वती मावि हातामा बोलाएको र त्यहाँबाट नजिकैको जंगलमा लगेर बलात्कार गरेको पीडित बालिकाका आफन्तले बताएका छन् । साँझ ६ बजे गाउँनजिकैको पसलमा कापी किन्न भान्जीसँग पसल गएकी हो । त्यहींनेर स्कुलमा खेलिरहेका तीन जनाले मेरी छोरी र भान्जीलाई बोलाएर चाउचाउ बिस्कुट खुवाएछन् । त्यहाँबाट आसी कारन्या जंगलमा लगेर बलात्कार गरेर भागेछन्, पीडित बालिकाकी आमाले भनिन्, मध्यरातमा छोरी र भान्जी भेटायौं । त्यतिबेला दुवै जना होसमा थिएनन् । अभियुक्तहरूले उनीहरूले कसैलाई भने मार्दिन्छु भनेर धम्की दिएको उनले बताइन् । बलात्कारमा संलग्नका आफन्तले उल्टै अहिले धम्क्याउने गरेको उनको भनाइ छ । उनीहरूका आफन्तले धम्क्याउँदै खुकुरी हान्दिछौं भनेर उल्टै थर्काइरहेका छन्, उनले भनिन् । बझाङ प्रहरीले आरोपितहरूको खोजी भइरहेको बताइरहेको छ । सूचना अधिकारी प्रहरी निरीक्षक दीपेश चौधरीले भने, स्वास्थ्य जाँच गर्दा बालिकामाथि करणी भएको पुष्टि भइसकेको छ । मुद्दा दर्ता गरेर अभियुक्तको खोजी गरिरहेका छौं । अभियुक्तहरूको उमेर प्रमाणित गर्न वडालाई पत्र लेखिएको र अदालतबाट पक्राउ पुर्जी लिएर खोजी भइरहेको उनले बताए ।"
चीनको पदक महत्त्वाकांक्षा उस्तै,"(काठमाडौं)चीले फेरि एकपल्ट आफ्नो भूमिमा हुने १९ औं एसियाली खेलकुदमा निकै बलियो टिम उतार्दै छ । यसले देखाएको छ आयोजक देशको पदक महत्त्वाकांक्षा अझै अत्यधिक रहेको छ । कोरोना भाइरस संक्रमणको महामारीका कारण निर्धारित समयभन्दा एक वर्ष पछाडि सुरु हुन लागेको प्रतियोगितामा चीनले ८ सय ८६ खेलाडीसहित टिम घोषणा गरेको छ । यस्तोमा प्रश्न हो, के चीनलाई अन्तिम पदक तालिकामा शीर्षस्थानका लागि चुनौती पेस गर्ने को हो त ? एसियाली खेलकुदको इतिहास पल्टाउने हो भने सन् १९८२ यता चीनले अन्तिम पदक तालिकामा लगातार शीर्षस्थान ओगट्दै आएको छ । भारतको नयाँ दिल्लीमा भएको त्यस एसियाली खेलकुदमा चीनले जापानलाई उछिनेर पहिलो पटक पदक तालिकामा आफ्नो वर्चस्व देखाएको थियो र यो क्रम अहिलेसम्म पनि जारी छ । त्यसअगाडि सन् १९७८ मा बैंककमा भएको एसियाली खेलकुदमा भने जापान पहिलो स्थानमा थियो । त्यसपछि भने चीन दोस्रो स्थानमा झर्यो । चीनले पहिलो पटक पदक तालिकाको शीर्षस्थान हात पार्दा जापान भने तल झरेको हो । सन् १९८६ को सोलमा भएको एसियाली खेलकुदमा भने चीन पदक तालिकाको शीर्षस्थानमा त रह्यो, तर दोस्रो स्थानमा भने आयोजक दक्षिण कोरिया उक्लेको थियो । जापान तेस्रो स्थानमा झर्न बाध्य रह्यो । त्यस अर्थमा यसपल्ट पनि भन्न सकिन्छ, हाङझाउ एसियाली खेलकुदमा शीर्ष तीनमा रहने टिम तिनै चीन, जापान र दक्षिण कोरिया हुनेछन् । बेइजिङमा आयोजित विशेष कार्यक्रमबीच हाङझाउमा खेल्ने चिनियाँ टिमको घोषणा गर्ने क्रममा त्यहाँको स्पोर्ट्स ब्युरोका प्रमुख काओ चितानले आफ्नो देशको उद्देश्य शीर्षस्थानमै रहेको दाबी गरेका छन् । सिन्ह्वाका अनुसार ब्युरो प्रमुख चितानले खेलकुदमा प्राप्त जितले देशमा खुसीको माहोल उत्पन्न हुने दाबी गर्दै विश्व खेलकुदमा आफ्नो देशले कति धेरै उत्कृष्ट प्रदर्शन गर्नुपर्छ भनेर देखाउनुपर्ने पनि बताएका छन् । उनले खेलाडीमा राजनीतिक जागरुकता आवश्यकता रहेको बताए । उनले आफ्नो खेलाडीलाई हाङझाउ एसियाली खेलकुदमा क्रममा आफ्नो देशको सकारात्मक, सुधारवादी र सामाजिक रूपमा उन्नतितर्फ उन्मुख देशको छवि प्रस्तुत गर्न भनेका छन् । यसपालि प्रतियोगितामा कुल ४५ एसियाली खेलकुदको सहभागिता रहनेछ । चीनले डाइभिङ, टेबलटेनिस, भारोत्तोलन, सुटिङ, जिम्न्यास्टिक र उसुमा एकछत्र वर्चस्व रहने विश्वास गरेको छ । चीनले यिनै खेलमा सबैभन्दा बढी पदक जित्ने सम्भावना छ । अर्को प्रश्न के पनि छ भने चीनले आफ्नो भूमिमा हुने एसियाली खेलकुदमा यसअघिको तुलनामा अझ राम्रो प्रदर्शन गर्न सक्ने हो त ? सन् १९९० मा बेइजिङले पहिलो पटक एसियाली खेलकुद आयोजना गर्दा १ सय ८३ स्वर्ण जितेको थियो । त्यसपछि दोस्रोमा रहेको दक्षिण कोरिया ५४ स्वर्णमै सीमित रह्यो । त्यसपछि सन् २०१० मा ग्वाङ्झाउले दोस्रो पटक एसियाली खेलकुद आयोजना गर्यो । त्यसमा चीनले कीर्तिमान १ सय ९९ स्वर्ण जित्यो ।दुई सय स्वर्ण जित्नबाट चीन निकै नजिक पुगेर चुकेको थियो । त्यस संस्करणमा दक्षिण कोरिया नै ७६ स्वर्णमा दोस्रो स्थानमा रह्यो । चीन यसपल्ट २ सय स्वर्णको जादुयी आँकडा छुन लालयित रहनेछ । चीनपछि पदक जित्ने आधारमा सबैभन्दा सफल जापानले जुडो, कराते, महिला कुस्ती र एथलेटिक्समा राम्रो गर्नेछ । तेक्वान्दो, साइक्लिङ, महिला ह्यान्डबल र इक्वेस्ट्रियनमा भने दक्षिण कोरियाको प्रभाव स्पष्ट रहने देखिने छ । अन्तिम पदक तालिकामा शीर्ष तीन स्थानमा रहने टिम यही हो भन्न सकिए तापनि त्यसपछि को त ? यो प्रश्न भने रोमाञ्चित खालको छ । चौथो स्थानका लागि प्रतिस्पर्धा गर्ने कम्तीमा ६ देश छन् । ती हुन् भारत, इरान, काजकिस्तान, उज्वेकिस्तान, चाइनिज ताइपेई र थाइल्यान्ड । भारतले पनि बलियो टिम चीन पठाएको छ । टोलीले हक्की, क्रिकेट, कबड्डी, सुटिङ, स्क्वास र एथलेटिक्समा बढीभन्दा बढी पदक जित्न सक्छ । कुस्ती, बक्सिङ र अन्य कम्ब्याट खेलमा इरान बलियो छ । उज्वेकिस्तानलाई बक्सिङ, कुराँस र कुस्तीमा उत्कृष्ट मानिन्छ ।"
१९ औं एसियाड खेल्ने नेपाली खेलाडी,"बक्सिङमीनु गुरुङ, सरस्वती राना, संगीता सुनार, सुष्मा तामाङ, चन्द्रकला थापा, विनिता थापामगर, आशिष दवाडी, बुद्ध लामा, दीपेश लामा, रविन नेपाल, दीपक श्रेष्ठ, भूपेन्द्र थापा, रविन थापाक्रिकेटदीपेन्द्रसिंह ऐरी, विनोद भण्डारी, कुशल भुर्तेल, अविनाश बोहरा, प्रतिश जीसी, गुलसन झा, सन्दीप जोरा, सोमपाल कामी, करण केसी, सन्दीप लामिछाने, कुशल मल्ल, रोहित पौडेल, ललित राजवंशी, आसिफ शेख र विवेक यादवईस्पोर्ट्सपुकार आचार्य, आयुष वस्नेत, साहस भण्डारी, संगीन भट्टराई, प्रज्ज्वल विष्ट, दीपेश गुरुङ, समीर गुरुङ, समीर गुरुङ, सेसन कार्की, इन्साङ लिम्बू, लिगल लिम्बू, लुजः महर्जन, स्वस्तिक महर्जन, अरुण मिश्र, विशेष पौडेल, सुयोग पौडेल, सुविन प्रजापति, विजय राई, सुशांक रोय, अभिनव शाक्य, सौजन्य श्रेष्ठ, सुमिन श्रेष्ठ र लक्ष्य तामाङ भलिबल (पुरुष)टेकराज अवस्थी, धिरज बस्नेत, सम्राट भण्डारी, सफल विश्वकर्मा, विशाल विक, विनोद चन्द, रविन चन्द, दुर्गा खड्का, हेमन्त मल्ल, मनीष मानन्धर, मानबहादुर श्रेष्ठ र लोकेन्द्र गिरीफुटबल (महिला)अनिता बस्नेत, सावित्रा भण्डारी, हीरा भुजेल, विमला बिक, विमला चौधरी, समीक्षा घिमिरे, रश्मिकुमारी घिसिङ, अमृता जैसी, अमिशा कार्की, अनिता केसी, सरु लिम्बू, रेनुका नगरकोटे, उषा नाथ, रेखा पौडेल, प्रीति राई, गीता राना, पूजा राना, अञ्जना रानामगर, सविता रानामगर, दीपा शाही, निशा थोकर र अन्जली तुम्बापो भलिबलजानकी भण्डारी, उषा भण्डारी, कविता भट्ट, कामना विष्ट, पुनम चन्द, सरस्वती चौधरी, संगम महतो, प्रतिभा माली, सफिया पुन, अरुणा शाही, सलिना श्रेष्ठ, निरुता ठगुन्ना,उसुएलिना चौधरी, निमा घर्तीमगर, सविता राई, सुस्मिता तामाङ, कविता थापा, रोहित चुनारा, समन घुस्री, दीपक हमाल, पदम राई, पासाङ शेर्पा, विजय सिन्जाली र मंगलप्रसाद थारु ।गल्फकश्मिरा शाह, सुष्मा सिग्देल, सद्भाव आचार्य, युवराज भुजेल, शुक्र राई र सुभाष तामाङह्यान्डबल (महिला)रमिला बस्नेत, विमला भुजेल, अदिती चौधरी, रामकुमारी चौधरी, संगीता चौधरी, सम्झना कुमाल, कल्पना ओली, वन्दना राई, सन्जु राई, उमा राई, हिलिना राना, ममता राना, आइता शेर्पा, देवी श्रेष्ठ, कल्पना सिन्जाली र विमला तामाङजुडोदेविका चिदी, आकृति जोशी, पुनम श्रेष्ठ, मनिता श्रेष्ठ प्रधान, विकास विक, रन्जेश गोले, जंगा सरु र इन्द्र श्रेष्ठकबड्डी (महिला)जयन्ती बडु, मनमति विष्ट, अर्पणा चौधरी, रविना चौधरी, गंगा घिमिरे, नितु गुरङ, कलावती पन्त, अनुजा राई, ईशा राई, मेनुका राजवंशी, सुनीता थापा र सिर्जना थारुकरातेनिरुपा तामाङ, एरिका गुरुङ, एलिसा मगर, सविना श्रेष्ठ, मोहम्मद आलम, सोनिम मानन्धर, विप्लवमान श्रेष्ठ र सन्तोष श्रेष्ठरग्बी सेभेन्सयदु अधिकारी, विवेश बासु, विक्रम भारती, निरोज कार्की, सुजन कुमाल, नवीन महर्जन, सविन महत, पूजन फेवाली, विक्रम पुरी, झुकेन्द्र राई, विराट श्रेष्ठ र श्रीराम श्रेष्ठएथलेटिक्सपुष्पा भण्डारी, राजपुरा पछाईं, फुलमती राना, सन्तोषी श्रेष्ठ, दीपक अधिकारी, सोमबहादुर कुमाल, गोपीचन्द्र पार्की र राजन रोकाया ब्याडमिन्टननीता लम्साल, रसिला महर्जन, अनुमाया राई, नङसलदेवी तामाङ, जीवन आचार्य, प्रिन्स दाहाल, सुनील जोशी र विष्णु कटुवाल फेन्सिङगोमा आचार्य, अनिता अधिकारी, मन्दिरा थापा, राजेन्द्र गजुरेल, उपेन्द्र शाही, पायस योन्जनस्क्वासविपना ब्लोन, स्वस्थानी श्रेष्ठ, कृष्णा थापा, अमिर ब्लोन, अरहन्तकेशर सिंह र अमृत थापामगरपौडीडुवाना लामा, अनुसिया तण्डुकार, नासिर हुसेन, एलेक्जेन्डर शाहटेबलटेनिसनविता श्रेष्ठ, सिक्का सुवाल श्रेष्ठ, इभाना थापामगर, संयोग कपाली, रुविन महर्जन र विकाल श्रेष्ठटेनिसअभिलाशा विष्ट, माहिका राणा, सुनीरा थापा, अभिषेक बाँस्तोला, प्रदीप खड्का र प्रणव खनालतेक्वान्दोइन्दिरा बस्नेत, आयशा लामा, सन्ध्या सिंह, अञ्जली तामाङ, स्वस्तिका तामाङ, गोविन्द आले, अभिषेक बराल, राहुल कुमाल, प्रेम लिम्बू, वीरबहादुर महरा र ज्याकी यादव ट्रायथलनश्रेवी महर्जन, युस्का महर्जन, मौलिक महर्जन र वसन्त थारुआर्चरीमन्जु बजगाई, इमायुङ राई, तिलक पुन मगर र योगेन्द्र शेरचनभारोत्तोलनशारदा चौधरी, टीकामाया गुरुङ, सागर भण्डारी, विकास भट्ट, विशाल विष्टकुस्तीसुशीला चन्द, शिवाङ्गी दुबे, सुरेश चुनारा र राज यादवबास्केटबल ( थ्री बाई थ्री)मीना गुरुङ, श्रेया खड्का, रिन्चेन मोक्तान, गरिसा सिलवालसाइक्लिङउषा खनाल र सुरज रानामगर सुटिङसलिसा भण्डारी र सुस्मिता नेपालडान्स स्पोर्ट्सदीपक लामाक्यानोइङगणेश गुरुङ"
युरोपको अनुभवसहित सावित्रा फर्कंदै,"काठमाडौं (कास) इजरायलको महिला फुटबल लिगमा हापोएल रानानाबाट खेलिरहेकी नेपाली महिला राष्ट्रिय टोलीकी स्ट्राइकर सावित्रा भण्डारी एसियाली खेलकुदका लागि शनिबार काठमाडौं आइपुग्ने छिन् । इजरायलको लिगमा बिहीबार आफ्नो टोलीका लागि गोल गर्दै उनी शुक्रबार रातिको फ्लाइटबाट राष्ट्रिय टोलीका लागिफर्किएकी हुन् ।सावित्राले ६२ औं मिनेटमा गरेको गोलबाट हापोएलले अग्रता लिए पनि हापोएल पेटाक टिक्भासँगको खेल ११ को बराबरीमा टुंगिएको छ । साम्बाको टोली हापोएल रानाना २ खेलमा ४ अंक जोड्दै चौथो स्थानमा छ । सावित्राले लिगको २ खेलमा ५ गोल गरिसकेकी छन् । उनले एफसी रमत हास्रोनविरुद्धको खेलमा हापोएल रानानाले गरेको सबै (४ गोल) गरेकी थिइन् । युरोपेली फुटबलमा पहिलो अनुभव बटुलिरहेकी उनले कुल ५ खेलमा ६ गोल गरिसकेकी छन् । अथेना कपमा खेल्दै हापोएल रानानाबाट डेब्यु गर्नेक्रममा उनले पहिलो खेलमै एक गोल गर्नुका साथै अर्को गोलमा पास उपलब्ध गराएकी थिइन् । जसका कारण रानानाले हादेरालाई २० ले पराजित गरेको थियो ।चीनमा हुन लागेको एसियाली खेलकुदमा नेपाली राष्ट्रिय टोलीको प्रतिनिधित्व गर्न सावित्रा काठमाडौं फर्किन लागेकी हुन् । नेपाल १९ औं एसियाली खेलकुदको समूह डी मा जापान, भियतनाम र बंगलादेशसँगै परेको छ । नेपालले एसियाड महिला फुटबलमा सेप्टेम्बर २२ मा भियतनाम, २५ मा जापान, २८ मा बंगलादेशसँग खेल्नेछ ।नेपाली राष्ट्रिय टोलीबाट ४५ खेलमा ४४ गोल गरिसकेकी सावित्राले पछिल्लो तीन सिजनमा भारतको आइडब्लूएलमा सेथु एफसीलाई एक र गोकुलम केरला एफसीलाई दुई उपाधि जिताएर एक सिजनको सम्झौता गर्दै रानानाबाट खेल्न इजरायल पुगेकी हुन् ।"
काठमाडौंमा क्रिकेट विकास कार्यक्रम,"काठमाडौं (कास) काठमाडौं महानगरपालिकाले वाग्मती प्रदेश क्रिकेट संघको प्राविधिक सहयोगमा काठमाडौंका केही स्कुल तथा वडाहरूमा क्रिकेट नेट राख्ने व्यवस्था गर्ने महानगर प्रमुख बालेन्द्र शाहले घोषणा गरेका छन् । कति स्कुल र वडाहरूमा यस्तो व्यवस्था गर्ने भन्ने उनले यकिन गरेका छैनन् ।मेयर शाहले काठमाडौंमा खेल्ने वातावरण नै नभएको र स्थानीय जनताका लागि खेल्ने वातावरण तयार पार्ने स्थानीय सरकारको दायित्व भएको बताए । उनले राष्ट्रिय टोलीबाट प्रतिनिधित्व गर्ने नयाँ खेलाडी निस्किएको भन्दै असन्तुष्टिसमेत जनाएका छन् ।यस्ता कार्यक्रममार्फत युवालाई अनुशासन, टिमवर्क र नेतृत्व कौशल विकास गर्ने ठाउँ दिने, ट्यालेन्ट पुल क्रिकेट प्रतिभाको संख्या बढाएर राष्ट्रिय र अन्तर्राष्ट्रिय स्तरहरूमा सम्भावित प्रतिनिधिको पहिचान गरी क्षमता अभिवृद्धि गर्नेछ, शाहले सामाजिक सञ्जालमा उल्लेख गरेका छन् ।क्रिकेट सिक्न जाने खेलाडीका लागि प्रशिक्षकको अभाव भएको भन्दै उनले त्यसलाई पूर्ति गर्न वाग्मती प्रदेश क्रिकेट संघको सहकार्यमा काठमाडौं क्रिकेट प्रशिक्षक विकास कार्यक्रम, आईसीसी लेभल क्रिकेट कोच विकास कार्यक्रम सुरु गर्ने जनाए । यस योजनाले ५० नयाँ क्रिकेट प्रशिक्षकलाई तालिम दिइने र सहरका इच्छुक युवालाई क्रिकेटको ज्ञान र सीप फैलाउन सहयोग गर्ने उनको अपेक्षा छ ।५ दिने काठमाडौं क्रिकेट विकास कार्यक्रममा लागि वाग्मती प्रदेश क्रिकेट संघका अध्यक्ष तथा पूर्वकप्तान पारस खड्का र महानगर प्रमुख बालेन्द्र शाहले शुक्रबार सम्झौतापत्रमा हस्ताक्षर गरेका छन् ।"
छोटकरी,"शुभाङ्गीलाई स्वर्णकाठमाडौं (कास) पुलिसकी शुभाङ्गी श्रेष्ठले ११ औं कोरियन एम्बासडर खुला तेक्वान्दो प्रतियोगितामा स्वर्ण पदक जितेकी छन् । जुनियर महिला ५९ केजीमुनि फाइनलमा उनले राजदेवी तेक्वान्दोकी प्रज्ञा परियारलाई पराजित गरिन् । महिला ५४ केजीमुनि पुलिसकी सीता तामाङ, ४४ केजीमुनि लैनचौर तेक्वान्दोकी लेग्डेन साङमो तामाङ र ६३ केजीमुनि ममता रिजालले स्वर्ण जिते । जुनियर पुरुष ४५ केजीमुनि सुप्रिम वजगाईं विजयी भए । सिनियर व्यक्तिगत महिला पुम्सेमा पुलिसकी सीता तामाङ, जुनियर पुरुष टिम पुम्सेमा नुवाकोटका अपिल लामा, साजन तामाङ र केशव बराम, जुनियर महिला टिम पुम्से सैनिक मावि विजेश्वरीका एन्जिला मोक्तान, लक्ष्मी सुनाखरी मगर र निकिता राउतले स्वर्ण जितेका थिए । गोल्डेनगेट विजयीकाठमाडौं (कास) गोल्डेनगेटका ए, बी र सी तीनै टोली नेबा प्लस टु थ्री बाइ थ्री बास्केटबल प्रतियोगिताको ब्वाइजतर्फ प्रिक्वाटरफाइनल पुगेका छन् । शुक्रबार गोल्डेनगेटसँगै जेभियर र सीसीआरसीका ए र बी पनि विजयी भए । नामी, क्याम्पियन, ओमेगा ए, जेम्स, ट्रिनिटी, प्रिमियर, ट्रिटन, ग्रिनफिल्ड र मनास्लु वर्ल्ड कलेज पनि प्रिक्वाटरफाइनल पुगे । गर्ल्समा रातो बंगला, नामी, इन्साइट भिजन,एस, जेभियर बी, गोल्डेनगेट, जेम्स बी र साइपाल एकेडेमी क्वाटरफाइनलमा पुगेका छन् । वडा २७ को फराकिलो जितकाठमाडौं (कास) प्रयागराज सिंह सुवाल स्मृति अन्तर वडा फुटसल प्रतियोगितामा शुक्रबार वडा २७, वडा १७, वडा ३२ र वडा ९ ले जित पाएका छन् । लैनचौर फुटसल मैदानमा सिरज कंसाकारको दुई गोलप्रेरित वडा २७ ले वडा १ लाई ५१ ले हरायो । विज्ञान शाही, रवीन्द्र श्रेष्ठ र सलिल श्रेष्ठले एकएक गोल गरे । वडा १ का आशिष थापा मगरले एक गोल फर्काए । वडा १७ ले वडा २५ लाई २० ले पराजित गर्दा सगुन महर्जन र श्रृजन रजकले गोल गरे । वडा ९ ले वडा २० लाई ७२ ले र वडा ३२ ले वडा ७ लाई २१ ले हराए । शनिबार प्रिक्वाटरफाइनल सुरु हुनेछ । सुविन र शुभश्री विजेताकाठमाडौं (कास) सुबिन क्षेत्री र शुभश्री श्रेष्ठले दोस्रो कल्याणराज पाण्डे राष्ट्रिय जुनियर टेबलटेनिसको क्याडेट सिंगलमा शुक्रबार स्वर्ण जितेका छन् । ब्वाइज सिंगल्स फाइनलमा सुविनले सार्थक मानन्धरलाई १२१०, ११९, ३११, ६११, ११७ को सेटमा हराए । सुजल आचार्य र रिजन शाक्य तेस्रो भए । लैनचौरस्थित राष्ट्रिय टेबलटेनिस प्रशिक्षण केन्द्रमा गर्ल्स सिंगल्सतर्फ शुभश्रीले क्यारिना सुवाललाई ९११, ११७, ८११, ११८, ११८ को सेटमा हराइन् । महिमा महता र अंकित वज्राचार्य तेस्रो भए ।गर्ल्समा ल्यान्डमार्क विजयीकाठमाडौं (कास) स्कोलर्स होमले १७ औं क्विक्सग्रिनल्यान्ड अन्तरस्कुल बास्केटबल प्रतियोगिताको सिनियर ब्वाइजमा शुक्रबार वेदव्यासलाई ३७२३ स्कोरले हराएको छ । स्कोलर्सका महेन्द्र पोखरेलले १४ स्कोर गरे । सुविन तामाङको १५ स्कोरमा गोल्डेनपिकले क्यानभासलाई ४७२७ ले हरायो । आयोजक ग्रिनल्यान्डले इन्साइट भिजनलाई ४२३२ ले हराउँदा सुरेश बिसीले १६ स्कोर गरे । सिनियर गर्ल्समा ल्यान्डमार्कले एन्जल्स हार्टमाथि १३७ ले हराउँदा सगुन देवकोटाले ६ स्कोर जोडिन् ।"
एआई भर्सेस हलिउड,(एजेन्सीहरूको सहयोगमा)
"बीपी, जसले आख्यानमा स्त्रीत्व जगाए","महिलालाई पूर्ण नागरिकको दर्जा नदिने राज्यव्यवस्था छ । व्यावहारिक रूपमा नागरिक भनेको पुरुष बुझियो । त्यही आमधारणालाई मध्यनजर गर्दै बीपी कोइरालाले अधिकांश आख्यानमा महिला पात्र उभ्याएका हुन सक्छन् । ती पात्र छन् विभिन्न ग्रामीण समुदायका, फरक जाति, धर्म र संस्कारका, तर आफूलाई न्याय गर्न सक्ने खालका । बीपीमाथि आलोचनासमालोचना लेख्नेहरूले मनोविज्ञानमा आधारित आख्यान भन्ने भाष्य तयार पारे । तर, बीपीले जिउँदाजाग्दा बनाएर उभ्याएका महिला पात्रहरूको ज्ञान, आँट, सामर्थ्य, व्यक्तिगत अहम्बारे समालोचक मौन प्रायः देखिन्छन् । किनकि वधूशिक्षाकालीन समयमा बीपीले उभ्याएका महिला पात्रलाई बुझ्ने चेत र समालोचना लेख्ने आँट कुनै समालोचकमा आएको देखिँदैन । अहिले पनि महिलाले बोले, लाए, खाए, हिँडे, डुलेकोमा समाज भाँडिने भयो भनेर चिन्ता व्यक्त गर्ने वधूशिक्षाकालीन विद्वान्हरूको जगजगी जुर्मुराइरहेको छ । त्यस समयको कुरा अर्कै थियो होला । समाजको चेतना र मनोविज्ञान बुझेर समाजले इन्कार गरिरहेको, तर स्थापित गर्नैपर्ने स्त्रीका मुद्दा आख्यानमा ल्याएपछि बीपीले आफूलाई अराजक हुँ भनेका हुन सक्छन् । नारी पात्रमाथिको यौन स्वतन्त्रता र आफ्नो शरीरमाथिको अधिकारलाई मुखर गराएका छन् उनले । त्यसका उदाहरणीय पात्रको रूपमा मधेश कथाकी विधवा, जसलाई घरजम गरेर सन्तान जन्माउन मन लाग्छ । आजको राज्य व्यवस्थाले त श्रीमान् नभएकी श्रीमतीलाई एकल महिला सम्बोधन गर्छ जब कि उसका सन्तान, नातागोता, आफन्त हुन्छन् । लोग्ने नहुनु भनेको विधवा हुनु हो, तर एकल हुनु होइन । ऊ एकल हुन्न । विधवाले घरजम गर्ने कल्पना सितिमति गर्दैनन् । तर, बीपीले ती विधवा पात्रभित्रको स्त्रीत्व जगाएका छन् । कर्नेलको घोडा की पात्र कर्नेल्नी, जसको बिहे बूढो कर्णेलसँग भयो । स्त्री यौनतृप्तिको सांकेतिक भाब घोडालाई बन्दुक हानेपछि बगेको रगतबाट दिएका छन् बीपीले । श्वेतभैरवी कथामा घरायसी काम गर्ने फगुनीलाई घर मालिकको अगाडि परेपछि श्वेतभैरवी जागृत हुन्छ । सान्दाजु पात्रलाई दाउराको खलियोमा लडाएपछि खुट्टाको औंलामा चोट लगाइदिन्छे ऊ । घाउबाट रगत बग्छ । फगुनीभित्र चढेको भैरवी रूपलाई चरम अवस्थामा पुर्याएको देखाएका छन् बीपीले । फगुनीको यो कदम समाज र संस्कारले महिलालाई तोकेको दायराबाट फाँडेर भैरवी ब्युँताउनु हो । त्यस्तै राइटरबाजे कथाका भोटेनी दिदीबहिनीहरूको यौनप्रतिको उदार भावलाई आर्यसमाजमा ल्याएर राखिदिएका छन् बीपीले । राइटरबाजेसँग आएर बसेकी कान्छी बहिनीलाई जेठी दिदीले खबर पठाउँछे मेरा चारवटा लोग्ने र तीनवटा छोरा छन्, अरू देवरहरू पनि छन्, एउटा राइटरबाजे कुरेर नबस आइज । माइली दिदीले दरबारबाट खबर पठाउँछे यहाँ थुप्रै राजकुमारहरू भेटिन्छन्, एउटा मात्र कुरेर नबस आइज । त्यसै गरी बौद्धबाट साहिँली दिदीले खबर गर्छे त्यस्ता राइटरबाजेहरू त कति भेटिन्छन् कति ! कर्नेलजर्नेल सबै हुन्छन्, एउटै मात्र रुँघेर के बस्छेस् ? तीनै जना दिदीबहिनीले त्यो खबर आर्य ब्राह्मणका घरमा पठाएका हुन्छन् । आर्यका छोरीबुहारीहरूले यौनबारे बोल्नु, सुन्नु नै हुँदैन भनेर उनीहरूमाथि गरिने शोषणको विरुद्धमा यो कथा छ । एक रात कथाका महिला पात्रहरू माथि चर्चा गरेको खासै सुनिँदैन । किशोरको विचारमार्फत महिलालाई अनिवार्य शिक्षा जरुरी छ भन्ने देखाएका छन् बीपीले । किशोरकी बहिनीले पढेकी छे । श्रीमतीलाई पनि पढाउनुपर्छ भन्ने सोचेर बहिनीसँग पढ्न सिक्नु भन्छ किशोर । अहिले त आफूभन्दा बढी पढेकी, बढी जानेकी श्रीमती भई भने हेप्छे भन्ने भाष्यमै हुर्किरहेको पुरुष समाजमा त्यसरी श्रीमतीलाई पढाउनु, आधुनिक शिक्षामा नारीपात्रलाई प्रवेश गराउनु विशेष मुद्दा हो ।बीपीका आख्यान पढेपछि भन्न सकिन्छ, उनी मनोवैज्ञानिक आख्यानकार मात्रै नभई महिलाका मुद्दा उठाउने लेखक हुन् । समाजले स्त्रीको प्राकृतिक भाव र संवेगलाई चरित्रको कसीमा साँघुर्याएर शासन गर्छ । स्त्री होस् या पुरुष, प्राकृतिक गुणलाई सम्मान गर्नु समाजवादको एउटा गुण हो ।यौनमाथि पुरुषको अधिनायकत्वलाई बीपीले महिला पात्रमार्फत धावा बोलेका छन् । समाजमा महिलामाथि शासन गर्न सजिलो अस्त्र नै उसको यौनिकता हो । यौनिकतालाई लिएर उसको निर्णय गर्ने अधिकार छिन्नभिन्न पारिएको हुन्छ । उसको आत्मबल गिराइएको हुन्छ । यद्यपि महिलाको शरीरमाथि पुरुषले शासन गरिरहेको छ । जस्तै उसले के लाउने, नलाउने ? कहाँ जाने, नजाने ? के गर्ने, नगर्ने ? बच्चा जन्माउने, नजन्माउने ? कोसँग र कहाँ बोल्ने, नबोल्ने ? यस्ता विषयमा पुरुषले अधिनायकत्व जमाइरहेको छ । आख्यानका स्त्री पात्रहरू मार्फत महिलालाई आत्मनिर्णय र शरीरमाथिको निर्णयमा स्वअधिकार हुनुपर्ने मुद्दा उठेका छन् । बीपीले अर्को कुरा भनेका छन् स्त्रीहरूलाई मर्यादापूर्ण मनोरञ्जनका रूपमा लिन्छन् र त्यसलाई संस्कारको लेपन दिन्छन् । तीन घुम्ती उपन्यासमा उनले स्त्री पात्रमार्फत भनेका छन् प्रेम, विवाह, यौन अलगअलग विषय हुन् । इन्द्रमायाले जेलमा रहेका पीताम्बरलाई लोग्ने मानिरहेकी छन् । तर, पीताम्बर जेलमा रहेकै बेला इन्द्रमायालाई गर्भवती हुन मन लाग्यो । पीताम्बरको साथी रमेश, जो राजनीतिमा छ र आकर्षक पनि, उहीसँग इन्द्रमायाले यौन सुखभोग मात्रै लिन्नन्, गर्भवती पनि हुन्छिन् । चलनचल्तीमा इन्द्रमाया रमेशलाई देवर भन्छिन् । साली फकाउनै पर्दैन, आधा हकवाली भनेर भिनाजुले बोल्ने भाष्य स्थापित भएको समाजमा बीपी भाउजूले देवरसँग खुसीखुसीको सम्बन्ध राखेको देखाउँछन् । भिनाजुसालीको जति नाता हो, देवरभाउजूको नाता पनि त्यति नै हो भनेर खबर दिएका छन् । इतरको यौनसम्बन्ध राखेपछि गर्भवती भएकी केटी छोडेर भाग्ने गरेका समाजका ठिटाझैँ रमेश पनि इन्द्रमायादेखि भाग्छ । रमेश भागे पनि नेवारकन्या इन्द्रमायालाई आत्मविश्वास छ । लोग्ने नभएका बेला यौनइच्छा पूरा गर्नु र आमा हुन मन लागेको जागृति पूरा गर्नु आफैँमाथिको न्याय हो । महाभारतकी दरिली पात्र कुन्तीले पनि आफ्नो कोखबाट अलगअलग पुरुषार्थी पुरुषको नियोगबाट चार सन्तान जन्माइन् । तर, पति पाण्डुलाई मानिन् । इन्द्रमायाले पनि आकर्षक युवक रमेशबाट छोरी जन्माइन्, तर पति पीताम्बरलाई नै मानिन् । पूर्वीय दर्शनमा स्थापित स्त्री यौन चेतनालाई जागृत गराएका छन् बीपीले । पीताम्बर जेलबाट छुटेपछि ऊ अस्पतालमा सुत्केरी भएकी इन्द्रमायालाई भेट्न जान्छ । इन्द्रमाया भन्छिन् छोरीलाई हेर्नुहुन्न ? हेर्नुस् । पीताम्बर अस्पतालमा लागेको शुल्क तिरेर छोरी र श्रीमतीसँग घर आउँछ, इन्द्रमायालाई भन्छ छोरीलाई अनाथालयमा राख या त्याग । पीताम्बरको कुराले इन्द्रमायालाई लाग्छ सन्तान छोडेर बस्नुपर्यो भने प्राण नभएकी दासी हुनुपर्छ । त्यसैले पीताम्बरको कुरा मान्न इन्द्रमाया तयार छैनन् । इन्द्रमाया पीताम्बरलाई भन्छिन् शारीरिक सम्बन्ध राखेकै भरमा कोही कसैका पति हुने भए धेरै लोग्नेमान्छे वेश्याका पति हुन्थे । प्रजातन्त्रका लागि जेल परेको पीताम्बरभन्दा दरबारको नजिक रहेकी इन्द्रमाया अधिक क्रान्तिकारी र समाजवादी छिन् । प्रजातन्त्र र समाजवादको विगुल फुकिएको समयमा पीताम्बरजस्ता मान्छेले ल्याएको शासन व्यवस्था महिलाहरूका लागि हुनेछैन भनेर बीपीले जानेका हुन्, त्यसैले इन्द्रमायाजस्ता समाजवादी पात्र उभ्याए । पीताम्बरले प्रश्न गर्दा मेरो सतित्व तिम्रो खाँचोको विषय होइन जवाफ दिँदै इन्द्रमाया आफ्नो खुसी, स्वनिर्णय र स्वत्वको पक्षमा उभिएकी छन् । एउटी नेवार कन्या घरसँग विद्रोह गरेर ब्राह्मण युवकसँग विवाह गर्छिन् । मन परेको आकर्षक युवकसँगको सहवासबाट सन्तान जन्माउँछिन् । पीताम्बरले छोड्दा पनि अडिग भएर छोरीसँग बस्छिन् । जति हन्डरठक्कर खाए पनि उनी विगतसँग कहिल्यै पछुताइनन् । परिवर्तनका लागि विगतमा गरिएका कामलाई लिएर नपछुताउनु असली विद्रोहीको सूचक हो । बीपीले परिकल्पना गरेको समाजवाद त्यस समाजका हरेक नागरिकले समान अवसर पाउनुपर्छ भन्ने नै हो । तर, पीताम्बरजस्ता पुरुषले समाजवादलाई पुरुषवाद ठान्छन् भन्ने जानेर नै बीपीले इन्द्रमाया जगाएको हुनुपर्छ । सुम्निमा उपन्यासमा किरातकन्या सुम्निमा र ब्राह्मण सोमदत्तलाई ल्याएका छन् बीपीले । स्त्रीहरू आध्यात्मिक हुन्छन् भन्ने भाष्य तयार गरी स्त्री यौनलाई अधिकारभित्र लिने आर्य समाजमा आएर सुम्निमा स्त्रीहरूलाई पनि भौतिक सुखको तृप्ति जरुरी छ भन्ने जानकारी दिन्छिन् । पहिलो भेटमा सुम्निमा सोमदत्तलाई भन्छिन्, आफ्नो परिचय दिँदा बाबुको नाम किन भनेको ? आमाले बाउ हो भनेर देखाइदिएको मान्छे मात्रै लोग्ने हुन्छ । तिमीले त आमाको नाम पो भन्नुपर्ने हो त ! यी हरफले पुष्टि गर्छन् झन्डै साठी वर्षअघि बीपीले सुम्निमामार्फत आमाको नाम स्थापित गर्न खोजेका छन् । तर, आज पनि नागरिकतामा भर्नुपर्ने सबै व्यहोरा भरिन्छ र आमाको नाममा इन्टु चिह्न लगाइन्छ । नानीहरूका लागि आफ्नो भविष्य बिसाएर बसेका आमाहरूलाई विद्यालयले, राज्यले, समाजले सम्झिँदैनन् । आमाको परिचयबाट उभिँदा बच्चालाई इन्कार गर्छन्, प्रश्न गर्छन् । हाम्रो शासन प्रणालीमा सोमदत्त चरित्रमाथि बीपीले सुम्निमालाई प्रश्न गर्न लगाएका थिए । आज पनि त्यो प्रश्न उत्तिकै मुखर छ । आमाको नाम किन भनिँदैन ? आमाले देखाइदिएको मान्छे बाउ हो भनेर कहिले बुझ्छ समाज ?आदर्शका कुरा गरेर शरीरले माग्ने प्राकृतिक सुखबाट भाग्न खोज्ने सोमदत्तलाई सुम्निमा सम्झाउँछिन् शरीर क्षणिक छ र त यसलाई छिट्टै खुसी पार्नुपर्छ त ! यसले जेजे मागेको हुन्छ, त्यसलाई परितृप्त गराउनुपर्छ । स्त्रीले शरीरको चाहना मारेर अरूका लागि बाँच्नुपर्छ भनी सिकाउने आर्य समाजलाई सुम्निमाको सन्देश छ यौनसुख अध्यात्मभन्दा पनि माथिको पवित्र कर्म हो । पुलोमाको सोमदत्तसँग दिनहुँ पूजापाठपछिको चरम शारीरिक र मानसिक थकानपछि हुने असफल नियोगको प्रयासभन्दा उच्च छ भिल्लसँग अलौकिक यौनतृप्तिपछिको गर्भाधान । स्त्रीको यौनतृप्ति होस् या गर्भाधान, कुनै पनि वैदिक पूजा र मन्त्रपाठभन्दा उच्च र शक्तिशाली छ । यस कर्मका लागि अयोग्य लोग्ने नै कुरेर खुम्चिनुपर्ने बाध्यात्मक परिस्थिति स्त्रीलाई छैन भन्ने शास्त्रज्ञान जानेकी पुलोमा र किरातकन्या सुम्निमालाई समाजका स्थापित मान्यताविपरीत उभ्याएर बीपीले मुद्दा खडा गरेका छन् । सोमदत्त यौनकुण्ठित पुरुष हो । यौनकुण्ठितहरू सधैं धर्मका ठेकेदार र संस्कारी देखिने प्रयास गर्छन् । सुम्निमा र पुलोमामा यौनतुष्टि छ । त्यसैले उनीहरू कुनै धर्म या संस्कारको ठेक्का लिनुको साटो आफ्नो शरीर र मनलाई न्याय गरेर स्त्रीधर्ममा बाँचे । मोदिआइन अत्यन्तै शक्तिशाली र विद्वान् पात्र हुन्, जसले हटाहा तलाउ कसरी बन्यो भन्ने प्रसंग लिएर महाभारतको सारा कथालाई बाह्रतेह्र वर्षको किशोरले बुझ्ने भाषामा बताउँछिन् । महाभारत दर्शन र सामाजिक मुद्दा भएको कथा हो । किशोरलाई कथा सुनाउँदै द्रौपदीको चीरहरणको प्रसंगमा मोदिआइन भन्छिन् चीरहरण नारीको अपमानको सूचक मात्र होइन, अपरिहार्य अनिष्टको सूचक हो । विसं २०२० मा लेखिएको मोदिआइन उपन्यासकी मोदिआइनको उद्घोष सामान्य होइन । नारीलाई हकअधिकारबाट वञ्चित गराइनु, उनीहरूको शारीरिक बनोटलाई हियाउनु र महिलाहरूलाई राज्यशासकले गरेको अपमानको घाउको मूल्य चुकाउन महँगो पर्छ भन्ने चेतावनी एक साधारण देखिने असाधारण मोदिआइनले किशोरलाई सुनाएकी छन् । त्यो किशोर भोलिको शासकको प्रतीक हो । मोदिआइन सारा स्त्रीकी आवाज हुन् । स्त्रीले गीता पढ्दा बौलाउँछन् भन्ने समयमा महाभारतको कथालाई पुनर्कथन गरेर मोदिआइनले सुनाएकी छिन् । कथामा एउटी क्षत्रिय कन्या छिन्, जसले एक पुरुषलाई बिहे गरेर ल्याउँछिन् । विसं २०२० मै कन्याले बिहे गरेर केटालाई ल्याएको पात्र परिकल्पना गर्ने लेखक हुन् विश्वेश्वरप्रसाद कोइराला । राजनीतिक समाजवादका कुरा त थुप्रै भए । राजनीतिले किचेका स्त्रीहरूका लागि समाजवादको परिकल्पना साहित्यमार्फत बीपीले गरेका छन् । उनको प्रख्यात उद्गार छ मानिस ठूलो हुनुभन्दा पनि असल बन्नुपर्छ । खासमा यो उद्गार मोदिआइनले कथा सुनाउँदा किशोरलाई भनेकी हुन् । भन्छिन्, ठूला मान्छे थरीथरीका हुन्छन् । असल मान्छे एकै खालका हुन्छन् । त्यसैले ठूलो मान्छे बन्न कोसिस नगर्नु, असल मान्छे बन्नु । दार्शनिक कुरा गर्न सक्ने मोदिआइन विशेष पात्र हुन् । मोदिआइन, सुम्निमा, पुलोमा, भोटेनी दिदीबहिनी, विधवा, मुनरिया, इन्द्रमायाजस्ता पात्रहरू जन्माएर समाजमा यस्ता महिला आउनुपर्छ भन्ने परिकल्पना बीपीले गरेका छन् । त्रिकोण सम्बन्ध भएको बाबु आमा र छोरा उपन्यासमा छोराकी प्रेमीका जो गर्भवती छ, उनको नाम उमा हो । उमाको बिहे जबर्जस्ती प्रेमीको बाबुसँग गरिदिन्छन् । जन्मने बच्चाको बाबु को हो ? उसको परिचय कसका नामबाट बन्ला ? यो उपन्यास पढेपछि दिमागमा प्रश्न आइरहन्छ । त्यो जन्मिएर बालिग भएपछि नागरिकता बनाउन जाला । त्यसबेला बाबुको नाम सोध्लान् । आमाले के भन्दि हुन् ? आमाको परिचयलाई इन्कार गर्ने समाजमा यस्ता घटना पनि हुँदा हुन् । त्यसैले कतिपय अबस्थामा बाबुको नाम सोध्नु कति सान्दर्भिक हुँदो हो ! त्यागी, संस्कारी, बिनाप्रश्न कर्तव्यपरायण हुनु, केही नजान्ने हुनु, यौन अधिकार नखोज्नुलाई स्त्रीधर्म सम्झने समयमा बीपीले इन्द्रमाया, पुलोमा, सुम्निमा, मोदिआइनजस्ता पात्र उभ्याएर समाजमाथि गम्भीर प्रश्न छोडेका छन् । आजपर्यन्त बीपीलाई यस दृष्टिकोणबाट बुझ्न समाज तयार छ कि छैन ? महिलाका आवाज पूर्वीय दर्शनको जगमा उभिएर निर्माण गरिएको छ । उनका कुनै पनि स्त्रीपात्र सहानुभूति दिनुपर्ने र कमजोर छैनन् । दर्शनकै जगमा उभिएको समाजको विपरीत ध्रुवमा उभिएर, त्यही दर्शन बोकेर स्त्रीपात्रहरूले आफ्ना आवाज दिइरहेका छन् । लेखकको धरातल पनि पूर्वीय दर्शन हो । उनी हिटलर र यहुदी उपन्यासमा भन्छन्, म ब्राह्मण कुलमा जन्मिएको हुँ । तर, आफूलाई त्यसबाट अलग राखेको छु । यस उपन्यासका पात्र नारायण र रेवाबीच महिलाका पहिरनको चर्चा गर्नु व्यर्थ हो भन्ने भावको संवाद हुन्छ । जबकि अहिले पनि महिलाका पहिरनको चर्चा गर्दै संस्कार भत्कियो, भत्किएन भनेर चिन्ता गर्नेहरू छन् ।अर्को महत्त्वपूर्ण मुद्दा महिला पात्रमार्फत सामाजिक अन्तरघुलनका विषय छन् । ती महिला पात्र परिवर्तनकारी छन्, पुरुषले गरेको यौनको शासनलाई तोड्न सक्ने जुझारु छन् । नेवार कन्या इन्द्रमाया ब्राह्मणकोमा आउनु, किरातकन्या सुम्निमाले पीताम्बरलाई मानवदहमा लगेर नुहाइदिनु, भोटेनीकेटी राइटरबाजेकोमा प्रवेश गर्नु, पुलोमाले भिल्ललाई परिकल्पना गर्नुजस्ता घटनाहरू सामाजिक अन्तरघुलनका मुद्दा हुन् । आख्यानका पात्रहरूले जहिल्यै समयसापेक्ष व्याख्या बोकेको हुन्छ । बीपीलाई साहित्यमा अराजक भनिए पनि उनी समाज सुधारक हुन् । अहिले पनि महिलाले हक, अधिकार र दमनविरुद्ध आवाज उठाउँदा डलरे, उग्रनारीवादीको बिल्ला भिराइन्छ । त्यस्तो समाजमा बीपीले महिलाको आवाज थुन्ने यन्त्र नै पुरुषले महिलामाथि गर्ने यौनशासन प्रमुख हो भनेर देखाइदिएका छन् । बीपीका आख्यानहरू पुरुष मनोविज्ञानबाट समालोचना भए । उनले जीवन्त बनाएर आवाजसहित ब्युँताएका महिला पात्रमाथि सही समालोचना र व्याख्या नपाएर ती पात्रहरूको आत्मा भड्किरहेको छ । राज्य व्यावस्थाले अनागरिक ठान्ने पात्रहरूलाई साहित्यको मूलधारमा ल्याएर किनारीकृतका आवाज उठाएका छन् उनले । लेखनको धर्म सीमान्तीकृतको आवाज मुखर गराउनु हो । सदैव किनारामा रहेका स्त्रीजातिमाथि जुन अस्त्रले बन्धनमा पारियो, त्यही अस्त्र भाँचिदिने काम बीपीले गरेका छन् । साहित्यले बीपीलाई मनोवैज्ञानिक लेखक भनेर स्थापित गर्यो । यदि बीपी महिला लेखक थिए भने उनको आख्यानलाई समालोचकहरू के भनेर समालोचना लेख्थे होलान् ?जो बीपीका अनुयायी छन्, जसले बीपीलाई महामानव भनेर पुकार्छन्, के तिनीहरू उनले उभ्याएजस्ता स्त्री पात्रलाई समाजमा स्थापित गर्न तयार छन् ? परिवर्तित समाज स्थापनार्थ बीपीको समाजवादभित्र आख्यानका पात्रलाई जिउँदाजाग्दा बनाएर समाज निर्माण गर्न तयार छन् ?"
दुःखान्तका आलापहरू,"प्राध्यापक अरुण गुप्तोले भनेझैं यो किताब तामाङ जातिको एकखाले दस्तावेज बन्न सक्छ किनभने यसका पात्रहरू तामाङ भाषा बोल्छन्, तामाङ संस्कृतिमा बाँच्छन् र तामाङका आम कथा सुनाउँछन् । तामाङहरूमा मात्रै सीमित छैन यो, किताबभित्र छ एउटा दलुचा कथा, जसले नेवार संस्कृतिलाई पृष्ठभूमि बनाएको छ । दलुचा ले नेवार पात्रहरूमार्फत पश्चिमी आधुनिकता र विश्वव्यापीकरणको कुरूप पक्ष उजागर गरेको छ ।किताबमा प्रचुर मात्रामा तामाङ भाषा प्रयोग गरिएको छ । र, प्रत्येक कथाको अन्त्यमा शब्दार्थ दिइएको छ । शब्दार्थले नेपाली मात्रै बुझ्ने पाठकलाई तामाङ भाषासँग नजिक तुल्याउँछ । किताबका केही कथाहरू नाटक बनाउन सकिनेखालका छन् । किनकि तिनमा उद्घाटन, द्वन्द्वको सुरुवात, उत्कर्ष र द्वन्द्व समाप्तिजस्ता केही पक्ष छन्, जो एरिस्टोटलका नाटकका तत्त्वहरूमा पनि पाइन्छन् । प्रायः कथाको अन्त्य दुःख, वियोग, पीडा, कष्ट, रोदनजस्ता कठिन मर्मसहित भएका छन्, जसले पाठकलाई मर्माहत बनाउने सामर्थ्य राख्छन् । लेखकले वास्तविक दुनियाँ कष्टप्रद छ है भन्ने देखाउन त्यस्ता पीडा र वियोगका पक्ष लेखेका हुन् कि ? समाजमा दुःख छ, तर यहाँ केवल दुःख छैन । केही कथान्तका दुःख र पीडा हेरौं । लुङ्दर कथामा प्रेमिकाले प्रेमीलाई लामो अन्तरालमा विदेशबाट भेट्न आउँदा उपहार किन्नेक्रममा नजिकैको दुर्घटनामा परेर प्रेमीको मृत्यु हुन्छ । बल्ल भेट्न आएकी प्रेमिका डोल्मुको अचानकको मृत्युले दावालाई भावविह्वल बनाउँछ र दावाले पाठकको पनि सहानुभूति पाउँछ । छ्योर्तेन कथामा बाबुलाई छोराले मोटरसाइकल दुर्घटनामा घाइते बनाउँछ । जापान जान्छु भनी लुकेरै सहरमा बसेको छोराले झुक्किएरै पनि बाबुलाई नै मोटरसाइकलले घाइते बनाउनु यो भयानक दुःखान्त हो कथाको । न्होरला कथामा छोरी र बाबुको असीम माया देखिन्छ बाबुले लेखेका पत्रहरूमार्फत । र, छोरी पनि बाबुका लागि सरप्राइज भनि अमेरिकादेखि नेपालसम्मको यात्रा गर्छे । जसरी बाबु र छोरी केही कारण अलग हुनुपरेको थियो, पछि त्यही स्नेहले जोडिन खोज्छन्, कथाको अन्त्य दुःखद छ । लामो यात्रा तय गरेर आएकी छोरी र पूर्वप्रेमीसँग माफी माग्छु भनी आएकी आमा सोनिया बाबु रामबहादुरलाई भेट्न पाउँदैनन् । रामबहादुरले काम गरेको स्कुल हुँदै गुम्बा पुगेर थाहा पाउँछन् उनी लामो ध्यानसाधनामा केही दिन अघि मात्रै गएका छन् । यसरी जोडिनै लागेको सम्बन्धको ट्र्याजेडी कथामा छ र यो भाव सशक्त भएर आएको छ । छेदिङमो कथामा छेदिङमो दोर्जेको प्रेमिका हुन्छिन्, जो सिकिस्त बिरामी भएर समय नपुगी संसार छाड्छिन् । ल्योछारमा टुँडिखेलमा पहिलो पटक भेटेका उनीहरूको माया नमोबुद्धमा प्रगाढ हुन्छ । जीवनको अन्तिम घडीमा छेदिङमोले दोर्जेलाई लेखेको चिठीले सकस अनुभूति दिन्छ । कथामा गुम्बामा गई छ्युमे बाल्नुले कथालाई मर्मस्पर्शी र कारुणिक बनाएको छ । जलजला कथामा जलजला अमरको निकटको साथी हुन्छिन् । अमर डीभी परेर अमेरिका भासिएको हुन्छ । धेरै पछि ऊ पहिलेको जलजलाको डेरा खोज्दै उही ठाउँ पुग्छ । जलजलाकी सानिमा भन्छिन् जलजला हराएको दुई वर्ष भयो । अमर र पाठक दुवै दुःखी बन्नुको विकल्प छैन । म्लाङगैको आपा कथामा मजदुर बाबु र उसको छोराको दुःखद कथा छ । संघर्ष गरेर छोरालाई अंग्रेजी माध्यमको स्कुलमा भर्ना गराउने बाबुको धोकोलाई वास्तविक बनाउन सुर्जेमान गाडामा मरिकुच्चे भारी बोकेर मजदुरी गर्थ्यो । एक दिन दुर्घटनामा परेर अकस्मात ज्यान गुमाउँदा म्लाङगै टुहुरो बन्छ र बाबुको सपनाबमोजिम घरबेटी आमैले उसलाई स्कुल भर्ना गरिदिन्छिन् । अनेक दुःख र दैनिक मजदुरीका बावजुद बाबुछोरा बीचको आत्मीय सम्बन्ध भैपरी आउने दुर्घटनाबाट टुंगिन्छ । लाग्छ, कथामा अचानक भैपरी हुने दुर्घटना लेखकले जानेरै बुनेका हुन् । पेम्बाको कथा मा ९ वर्षे पेम्बाले घरमा समयमा खाना नपाकेका कारण कलिलो जाँड खाएर स्कुल जान्छ र सरले हाजिरी गर्ने बेला बान्ता गरेर कोठा दुर्गन्धित बनाउँछ । साथीहरू उसलाई जिस्क्याएर जँड्याहा पेम्बा भन्छन्, जुन ऊ पचाउन सक्दैन र त्यसैले केही साथीहरूलाई कुटपिट गर्छ । बाध्यताले खाएको जाँडको कारण अपमानित हुन चाहँदैन पेम्बा, साथीलाई कुट्न पनि छोड्दैन । कुटाइ खानेका आमाबाबु बैठक डाकेर पेम्बालाई स्कुलबाट निकालियोस् भन्छन्, तर उसलाई स्कुलले एक पटकका लागि माफ दिन्छ । जिस्क्याउने क्रम जारी रहन्छ र शिक्षकको हेला पनि । एक दिन पेम्बा गाउँ छोडेर सहर भाग्छ । र, यो सुनेर शिक्षक र साथीहरूको मन अमिलो हुन्छ ।अर्को सशक्त कथा हो दलुचा । वसन्तपुरको एक नेवार समुदायको परिवारको कथा हो यो । नेवारी परम्परा र जात्राबारे पनि गहिरो जानकारी दिन्छ यसले । विदेश जाने र आधुनिक जीवन बिताउने होडमा मतिना र न्हुच्छेमानका छोराछोरी विदेश भास्सिन्छन् । १०१२ वर्ष घर फर्किंदैनन् । यता आमा मतिना डिप्रेसनसम्मको अवस्था खेप्छिन् । मातातीर्थ औंसीमा आउने वाचा गर्छन् छोराछोरी । बाबुआमाको खुसी असीमित हुन्छ । मतिनाको डिप्रेसन त निको भएझैं हुन्छ, तर औंसीको दिनसम्म उनीहरू आइपुग्दैनन् । त्यही साँझ डेलिभरी ब्वाईले सामान छोडेर जान्छ, जसमा छोराछोरीले पठाइदिएको केक देखेर मतिना दम्पती नराम्ररी रुन्छन् । यस्तै पीडा र मन भारी बनाउने अन्तिम दृश्य छन् कथाहरूमा, जसले पाठकलाई गम्भीर र भावुक बनाउँछ ।डम्फुको आत्मालाप ले डम्फुलाई सिम्बोलको रूपमा प्रस्तुत गरेको छ । र, कथाले प्रश्न गर्छ डम्फुको मानमा गिरावट आएको त छैन ? कथा पूर्ण रूपमा पृथक् छ । तामाङ जातिको हरेक पर्वमा आवश्यक संगीतको माध्यमले जोडिएको डम्फुको मूल्य बुझ्न आवश्यक छ । डम्फुलाई प्रतिनिधित्व गरी तामाङ भाषा, वेशभूषा, कला, संस्कृति, रीतिरिवाज र रहनसहनको जगेर्ना आवश्यक छ भन्ने अन्तर्दृष्टिले डम्फुमाथि कलात्मक ढंगले काव्यिक वर्णन गरिएको छ ।याम्बुमा लाक्पाको संघर्ष र बुट्टे गलबन्दी कथाले राजनीतिकसांस्कृतिक मुद्दामा केन्द्रित रहेर तामाङ जातिको कथा सुनाउँछ । सदियौंदेखि राज्यबाट भएको उपेक्षा र स्वार्थ साँध्न राजनीतिक दलले तामाङलाई गरेको प्रयोग सूक्ष्म ढंगले प्रस्तुत गरिएको छ यी कथामा । कथाहरूमा वातावरणसँगको सामीप्य, वनस्पतिबाट बन्ने विष प्रयोग गरी सामूहिक रूपमा पूजा आराधना गर्दै माछा मार्ने चाडको रोमाञ्चक वर्णन छ । तर, कथाहरूको अन्तिममा दुःख ल्याइन्छ नै । चाडकै दिन पनि माछा मार्ने क्रममा कारसाङ ज्योज्योको ज्यान जान्छ, ठूलो ढुंगाले थिचेर । कथाहरू नयाँ कन्टेन्टसहित उपस्थित छन् । यी सांस्कृतिक कथाहरू नेपाली कथासाहित्यमा नितान्त नौला र नयाँ स्वादका छन् । तर, तिनमा दुःखान्त घटनाहरूको अतिरञ्जना बढी भएको आभास हुन्छ ।"
एक इमानदार आत्मालोचक,"चार दशकअघिका दिनहरू सम्झिन्छु म । अहिले मेरा स्मृतिमा ती दिनहरू धमिला भएका छन् । उबेला मूलपानी र कोटेश्वर सामाजिकभावनात्मक वा अरु धेरै हिसाबले जोडिएका थिए । उपत्यकाभित्रको काँठको चरित्र सामान्यतया सबै ठाउँमा उस्तैउस्तै नै छ । विशेषगरी काठमाडौं महानगर विस्तार नभएको त्यो समयमा मूलपानी र कोटेश्वरमा धेरै अन्तर थिएन । उस्तै भूगोल, उस्तै मानिस र उस्तै संस्कृति ! मूलपानी सहरकेन्द्रको हिसाबले अलि टाढाको बस्ती हो । पञ्चायती शासनको माझतिर त्रिभुवन अन्तर्राष्ट्रिय विमानस्थल विस्तारका बेला कोटेश्वर सीमान्तीकृत हुने भूगोलका रूपमा चिनिन्छ । तर, मूलपानीले त्यो किसिमको त्रासदी बेहोर्नुपरेन । मूलपानीको परम्परागत कृषि व्यवस्था यथावत् थियो । कोटेश्वर चाहिँ भत्किन थाल्यो । त्यसपछि कोटेश्वरका थोरै जमिन भएका जनतालाई यताबाट उठाएर उता, उताबाट उठाएर यता लैजाँदा उनीहरूको अवस्था बिग्रियो । विमानस्थल विस्तारले देशका अरू बासिन्दालाई लाभ भयो होला, तर कोटेश्वरवासीलाई त्यो विकास धेरै नै चुनौतीपूर्ण बन्यो । कतिपय धनी र मध्यम किसानहरू गरिब किसानमा परिणत भएको म सम्झन्छु । त्यस घटनाको अलि टाढाको द्रष्टा म पनि हुँ । लेखक राजेन्द्र पराजुलीले संस्मरणात्मक किताब कोटेश्वरको केटो मा त्यस इतिहासलाई निकै प्रामाणिक रूपमा प्रस्तुत गरेका छन् । यो पुस्तक उनका सम्पूर्ण रचनाहरूको सूचीमा निकै महत्त्वपूर्ण छ । यसले कोटेश्वरको पीडा र संघर्षको इतिहास झल्काएको छ । इतिहास लेखनका धेरै पद्धति छन् । हाम्रोमा सरदार भीमबहादुर पाँडेको एउटा बान्की छ त्यस बखतको नेपाल । त्यस्तै, तर साहित्यिक बान्कीमा छ कोटेश्वरको केटो । नयाँ किसिमको इतिहास वर्णन र नयाँ प्रकारको फरक दृष्टिविन्दुमा यो किताबको धेरै महत्त्व छ । कोटेश्वरको केटो लेख्ने साहित्यिक स्रष्टा राजेन्द्र पराजुली अब रहेनन् । उनको निधन म र मजस्ता नेपाली साहित्यका अरु धेरै पाठकका निम्ति एउटा असह्य समाचार हो । तर, यो समाचार जतिसुकै असह्य भए पनि त्यसको वियोगान्तबाट हामी मुक्त हुन सक्दैनौं । राजेन्द्र पराजुली हाम्रो समयका एउटा संघर्षशील, प्रयोगशील र जीवनलाई सरलतापूर्वक सन्धान गरिरहेका कवि, कथाकार, उपन्यासकार थिए । त्यसबाहेक नेपाली छापा पत्रकारिताको इतिहासमा पनि उनी उत्तिकै लोकप्रिय र स्वाभिमानी पत्रकार तथा टिप्पणीकारका रूपमा परिचित थिए । मैले सुरुवातमै मूलपानी र कोटेश्वरको सानो दृश्य लेखें । त्यो किनभने म काठमाडौं मूलपानीको बासिन्दा हुँ, राजेन्द्र पराजुली सहरको अलि नजिक कोटेश्वरको । करिब चार दशकअघि उनीसित मेरो भेट भएको हुनुपर्छ, खास दिनबारे म त्यति स्पष्ट छैन । उनी वन्दना नामको साहित्यिक पत्रिका सम्पादन गर्थे त्यसबेला । वन्दना मा मेरा दुईवटा कथा छापिएका छन्, त्यो उनकै कारण हो । म राजेन्द्र पराजुलीसँग मित्रताको हिसाबले धेरै आत्मीय थिएँ । तर, विश्वदृष्टि र विचारमा थुप्रै भिन्नता पनि थिए । किशोरकालमा उनी साम्यवादीवामपन्थी थिए, तर पछि उनी त्यस क्षेत्रको कडा आलोचक भए । खासगरी वामपन्थी आन्दोलनमा देखिएका विकृति र विसंगतिले उनलाई उग्र आलोचक बनाएको देखिन्छ । त्यस्तै उनी अरूखाले भ्रष्ट राजनीतिको प्रतिपक्षमा पनि देखिन्छन् । यो कुरा उनका अधिकांश कथाहरूमा पाइन्छ । राजनीतिक विषयवस्तुका उनका कथाहरू यही दृष्टिकोणका साक्षी हुन् । म पनि साम्यवादी आन्दोलनको राष्ट्रिय र विश्वको अनुहार देखेर उत्तिकै असन्तुष्ट छु । तर, यसको पुनर्संरचना हुनुपर्छ र यसले नयाँ बाटो पहिल्याउनुपर्छ भन्ने मत राख्छु । मैले आफ्ना साहित्यिक निबन्धहरूमा त्यो कुरा भन्दै आएको छु । हाम्रा यी अन्तरका बावजुद पनि राजेन्द्र र म धेरै नजिकका मित्र हौं । उनको मित्रता मसित मात्र होइन, आजका प्रख्यात आख्यानशिल्पी नयनराज पाण्डेसँग पनि गाढा रहेको हामी बुझ्छौं । यो सूची निकै लामो छ । विशेष गरी नयाँ पुस्ताका धेरै होनहार लेखक र पत्रकारहरूसँग उनको निकै गहिरो सम्बन्ध रहेको थियो । उनीहरूमाझ उनी एकदमै लोकप्रिय थिए । त्यो आत्मीयता हेर्दा म त्यो गुणमा उनीभन्दा निकै कमजोर र होचो छु जस्तो लाग्छ । नयाँ पुस्ताका साहित्यिक स्रष्टाहरू र पत्रकारहरूलाई उनले दिएको हौसला र प्रेम देख्दा अहिले पनि म अभिभूत हुन्छु । म राजेन्द्र पराजुलीबाट प्रभावित भएको अर्को पक्ष हो उनको सम्झौताहीन संघर्षशील चरित्र । उनले आफ्नो व्यक्तिगत स्वार्थलाभका निम्ति कहिल्यै कसैसित सम्झौता गरेनन् । उनी जुनजुन संस्थासित आबद्ध भए, ती संस्थासँग नीतिगत विवाद हुँदा सम्झौता नगरि छोडिदिए । उनी लामो समय एक ठाउँमा स्थिर हुन सक्दैनन् भन्ने आरोप पनि लगाइन्थ्यो । हाम्रो पत्रकारिता क्षेत्रमा संस्थागत रूपमा जुन विकृति आएका छन्, तीसित उनले सम्झौता नगरेकै कारण त्यस्तो स्थिति उत्पन्न भएको मलाई लाग्छ । एउटै संस्थामा लामो समय नरहने र आफ्नो लाभका निम्ति सम्झौता नगर्ने कारणले उनलाई आर्थिक जीवनमा धेरै समस्या र अप्ठ्याराहरू परे । घरव्यवहार चलाउन उनले निकै संघर्ष गर्नुपर्यो । उनका एक पत्नी, एक छोरा र एक छोरी छन् । समय समयमा बेरोजगार रहँदा परिवारको रथ गुडाउन उनलाई साह्रै असजिलो परेको मैले नजिकबाटै देखेको छु । समाजमा अहिले केही मानिसमा दुईतीनवटा अनुहार भएको हामी पाउँछौं, जस्तो कि भित्रभित्रै एकदम अवसरवादी र अचाक्ली स्वार्थी, तर बाहिर चाहिँ उद्भट् क्रान्तिकारी । त्यस्तो दोहोरो रूप उनमा मैले कहिल्यै देखिनँ । म स्पष्ट भन्न सक्छु उनको समग्र जीवनदर्शन यस्तो पाखण्डका विरुद्धमा थियो । उनी आत्मकेन्द्रित र आत्ममुग्ध थिएनन् । उनी आफ्नै पनि कटु आलोचना गर्थे । आफैंसँग आत्मआलोचित हुनु साधुता हो, तर उनी साधु होइनन् । वास्तवमा उनलाई आफ्नो हैसियत कति हो भन्ने थाहा हुन्थ्यो । उनले आफू धेरै ठूलो प्रतिभाशाली लेखक होइन भनेर धेरैचोटि लेखेका छन् । बरोबर भनिरहन्थे म मध्यम खालको मान्छे हुँ । उनको यो अभिव्यञ्जनामा ती खलनायकहरूलाई व्यंग्य वा कटाक्ष छ, जो आफू जति होचो भए पनि असीम अग्लाइको दाबा गर्छन् । उनले आफूलाई जे भने पनि उनी इमानजवानले जीवनलाई हेर्न चाहने अविश्रान्त स्रष्टा थिए । मेरो आफ्नो जीवनमा उनीसित जोडेर कुरा गर्दा मेरा बहुरूपहरू छन् । जस्तो ः म कहिले शिक्षक भएको छु, कहिले पत्रकार भएको छु, कहिले पुर्खाको खेतीकिसानी पेसाले गर्दा किसान पनि भएको छु । र, कहिले राजनीतिज्ञ भएको छु । म २०५३ सालमा तत्कालीन प्रतिनिधिसभाका लागि काठमाडौं क्षेत्र नं १ को उपनिर्वाचनमा उम्मेदवार थिएँ । मेरो प्रचार अभियानमा उनी खुलेरै लागेका थिए । उनी मेरो पार्टीको सदस्य थिएनन्, त्यसबखतसम्म आइपुग्दा साम्यवादी वामपन्थतिर उनको त्यति धेरै अनुराग पनि थिएन । तर, उनी मेरो प्रचारमा निस्किए । मेरा प्रतिस्पर्धी उम्मेदवार लोकेश ढकालसित पनि उनको एकदमै आत्मीयता थियो । तर, उनले मलाई नै छाने । उनले तन्नेरी मा लामो समय सम्पादकको हैसियतले काम गरे । नेपाली राजनीतिक कथाको संकलन र सम्पादन गरे । उनको यो जीवनीमा म लेखक भएर जोडिएकाले उनी मसित ज्यादै नजिक भएका हुन् । पार्टीभन्दा बाहिरको मान्छेले सघाएको कुराले उम्मेदवारलाई बलियो हुन निकै मद्दत मिल्दो रहेछ । त्यसैले सुविधानगर बुथमा मैले निकै राम्रो मत पाएँ । जस्तो ः मनमोहन अधिकारीजीसँग मेरो तुलना हुँदैन । उनी मेरा आदरणीय नेता थिए, तर मध्यावधि निर्वाचनमा सुविधानगर बुथमा मनमोहनजी हारेका थिए, त्यहाँ नेपाली कांग्रेसका हरिबोल भट्टराईजीले जितेका थिए । मनमोहनजीले हारेको त्यो ठाउँमा मेरो जित हुनुमा राजेन्द्रको परिश्रमले काम गरेको थियो । त्यसका निम्ति उनलाई म कहिल्यै बिर्सिन सक्दिनँ । राजेन्द्र पराजुलीको व्यक्तित्वका धेरै आयाम छन् । हामीहरू कैयौंचोटि सँगसँगै यात्रामा हिँडेका छौं, एउटै कार्यक्रममा आबद्ध भएका छौं । उनको किताब प्रकाशित हुँदा धेरैपटक ती किताबमाथिको वक्ता पनि भएको छु म । तर, हाम्रो सम्बन्ध एकले अर्कोलाई फोस्रो तारिफ गर्ने र उचाल्ने वा निम्छरो गुट बनाउने खालको कहिल्यै रहेन । मैले कतिपय विषयमा उनको आलोचना गर्दा उनले एकदमै सहर्ष र सुखद् रूपले लिएको मैले थाहा पाएको छु । उनको व्यक्तित्वका राम्रा पाटा थुप्रै छन् । उनको परिवार र छरछिमेकसँगको असल सम्बन्धबारे पनि उनीनजिक भएकाले म अनुभूत गर्न सक्छु । यी सबैको सूची बनाउन सकिँदैन, तर छोटकरीमा उनको जीवनयात्राको मूल्य र अर्थ खोज्दा करिब एक महिना अघिको एउटा घटना म सम्झन्छु । त्यो घटनामा म उनका थुप्रै मित्रहरूसँगै थिए । उनको पछिल्लो कथासंग्रह जन्तरमन्तर को विमोचन समारोह थियो नगरकोटमा । त्यस समारोहमा मैले भनेको थिएँ, साहित्यको मुख्य काम मानिसलाई असल, इमानदार र आदर्शवान् बनाउनु हो, राजेन्द्र पराजुली यी गुणमा आफैं अनुपम दृष्टान्त हुन् । यसो भनिरहँदा मैले नेपाली साहित्यका अर्का सारथि र नक्षत्र महाकवि लक्ष्मीप्रसाद देवकोटालाई सम्झेको थिएँ । देवकोटाको रचनात्मक जीवनमा धेरै सीमाहरू थिए । उनी एकदमै संघर्षशील, प्रयोगशील र आफैंलाई परीक्षण गरिरहने एक स्रष्टा थिए । त्यसका बावजुद पनि मानिसका रूपमा उनी असाध्यै सरल र एकप्रकारले भन्ने हो भने एकदमै असल व्यक्तित्वको प्रतिविम्ब थिए । राजेन्द्रमाथिको मेरो त्यो मूल्यांकनमा कुनै अतिरञ्जना थिएन । देवकोटाले पनि आफ्नो जीवनको धेरै लामो समय गुजार्न पाएनन् । राजेन्द्रले पनि जम्मा ५९ वर्ष मात्रै जीवनलाई भोगे । करिब १८ वर्षअघि ठूलो दुर्घटनामा परेर उनले पुनर्जन्म पाएका थिए । त्यसपछि उनी उत्तिकै उर्जाशील र शक्तिशाली भइरहेका थिए । तर, राजेन्द्रको असामयिक महाप्रस्थानले असल र आदर्श मूल्य निरूपणको उनको जुन एउटा सतत अभियान थियो, त्यसमा पूर्णविराम लागेको छ ।"
त्यसैले जीवनप्रति प्रेम पनि छ,"लाई कथामा सर्वाधिक विश्वास छ, सीमातीत प्रेम छ । कथा लेखन मेरा निम्ति जीवनको एक रोमाञ्चक यात्रा हो । कथामार्फत मलाई इच्छा लागेका कुरा लेख्न पाइरहेको छु, जसलाई म आफ्नो ठूलो प्राप्ति ठान्छु । मेरा निम्ति कथा ध्यान, विपश्यना, योग, व्यायाम र मनोपचारसमेत बन्न पुगेको छ । त्यसैले त म हिँडिरहेको छु कथाको बाटामा निरन्तरनिरन्तर । हिसाब गर्दा यो यात्राले चार दशक टेकेको छ । र, म कथाको छैटौं कृति झोलामा बोकेर यात्रारत् छु । म कथाको स्यानो झ्यालबाट विशाल संसार र यहाँका मानिस नियालिरहेछु । सानो झ्याल मलाई दूरबिनजस्तै लाग्छ । चाहेको विन्दुमा मिलाएर ठ्याक्कै हेर्न सकिने । तपाईंहामी सबै फूलको स्वभावबारे परिचित छौं । फूलहरू कहिल्यै केही बोल्दैनन्, ती केवल देखाउँछन् अर्थात् तिनले दृश्यरूपी शब्द प्रकट गर्छन् र तिनै शब्दहरू मिलेर वाक्य बन्छन् । फूलले कहिल्यै पनि ती वाक्यका अर्थ बताएर बस्दैन । अर्थ बुझ्न फूलको सौन्दर्य बुझ्नुपर्छ । र, अर्थ एउटै नलाग्न पनि सक्छ । फूलले प्रकट गरेको शब्दको अर्थ भिन्नभिन्न लाग्न सक्छ । अन्य लेखकजस्तै मैले लेख्ने कथामा पनि शब्द छन्, वाक्य छन् र चरित्र (पात्र) छन्, तर सकेसम्म तिनलाई म बोल्न दिन्नँ । के पात्रको वाक् स्वतन्त्रता लुट्ने एक निरंकुश लेखक हुँ म ? त्यसो भन्दा पनि मेरो चित्त दुखाइ हुनेछैन । किनकि म पात्रलाई केवल देखाउन लगाउँछु, तिमी नबोल है भनेर विनम्र ढंगमा सम्झाइरहन्छु । तर, पात्र न हुन्, तिनले कहिलेकाहीँ बोलिदिइहाल्छन् । मलाई टेर्दैनन् । कुनैकुनै समयमा त अलि बढी नै बोलिदिन्छन् र फूलको चरित्र अर्थहीन बनाइदिन्छन् । त्यसबखत म केही दुःखी हुन्छु । त्यस्तो दुःख बेहोर्नु नपर्दा आफ्ना कथा आफैंलाई मन पर्छन्, दुःख बेहोर्नुपर्दा आफैंलाई कमजोर लाग्छन् । खोइ कुन्नि कसले, कुन सन्दर्भमा भनिदियो कथा लभ अफेयर हो, उपन्यास म्यारिज अर्थात् विवाह । जसले भने पनि गज्जब भनेछन्, मलाई चित्तबुझ्दो कुरा गरेछन् र कथामा एकोहोरिनु भनेको प्रेममा एकोहोरिनुजस्तै रहेछ । हो, म अझै एकोहोरिन चाहन्छु कथामै । विवाह गरेर किन बन्धनमा बाँधिनु बरु प्रेममै सीमित रहेर स्वतन्त्रताको उडान भर्नु नै उत्तम हो भन्ने निष्कर्षमा यतिखेर म पुगेको छु ।मलाई कथा र मानिसको जीवन उस्तैउस्तै लाग्छ । कथा मानिसका पीडा आनन्द, जोसक्रोध, तृष्णा र अन्यायको पुकार सुनाउने उत्कृष्ट माध्यम लाग्छ । कथाले कुनै पनि मानिसको सम्पूर्ण जीवन उधिन्न नसक्ला, तर के मानिसको जीवनबारे एउटा भीमकाय उपन्यास लेखे पनि पूर्ण होला र ? अहँ हुँदैन । हरेक मानिसमा असंख्य कथा लुकेका हुन्छन् । एउटै मात्रै कथा बोकेर मानिसको जीवन कहाँ पूरा हुन सक्छ र ? त्यसैले कुनै एक पक्ष मात्रै आउनेछ, जतिसुकै मोटो पुस्तक लेखे पनि । मानिस बडो जटिल प्राणी पनि त हो, ऊ पूर्ण रूपमा कसैसँग पनि खुल्दैन, आफैंसँग पनि केही कुरा लुकाइरहन्छ र त्यो बिर्सिएको जस्तो गरिदिन्छ । खासमा एउटा कथा अँध्यारोमा गरेको एक चुम्बनजस्तै हो । त्यस्तो चुम्बन ठीक ठाउँमा नपर्न सक्छ, गलत ठाउँमा नपरे पनि । किनकि, चुम्बन अँध्यारोमा गरिएको छ । तर, चुम्बन त आखिर चुम्बन नै हो, प्रेमिल अवस्था हो । चुम्बन गर्न प्रायः यो दुनियाँका पुरुषहरू बढी रुचाउँछन् । प्रायः महिलालाई चुम्बन अर्थात् प्रेम मात्रैले पुग्दैन, विश्वास चाहिन्छ र त्यो विश्वास विवाहमा परिणत हुनुपर्छ भन्ने कामना तिनको रहन्छ । कारण, दुनियाँका शंकालु आँखाले केवल महिलाका कमजोरी मात्रै नियाल्छ, पुरुषका ठूलै गल्ती पनि छोपिदिनेको जमात विशाल छ । कुनै एक कथाको मुड खासमा एउटै हुन्छ, कथाका महारथी एड्गर एलन पोले पनि यसै भनेका थिए । हामी प्रायः मुड शब्दलाई सामान्य अर्थमा परिस्थितिहरूको समग्र भावना वर्णन गर्नमा प्रयोग गर्छौं । मुड एक भावना हो, जसले व्यक्ति वा पात्रको मनको भावनात्मक अवस्था वा कथाको वातावरणलाई सान्दर्भिक बनाइदिन सक्छ । कथाहरूमा मुड सर्वव्यापी हुन्छ । उता, चलचित्रमा मुडलाई भिजुअल र ध्वनिमार्फत पनि सञ्चार गर्न सकिन्छ । कथामा मुडसँग भावना पनि जोडिएको हुन्छ । त्यसैले त कैयौं चर्चित कथा मुडमा लेखिएको भनी लेखकहरू नै भन्ने गर्छन् । कथा कुनै एउटा कुरामा अधिक लक्षित हुन्छ । जब त्यसले पाठकको मस्तिष्कमा हिर्काउन थाल्छ, तब तिनीहरूलाई कहिल्यै बिर्सन सकिँदैन । म कथा लेख्न बस्दा जे थिएँ वा अन्त्य गर्दा जे छु, त्यो म बाँकी रहन्न । मेरो अर्कै दुनियाँ निर्माण भइसकेको हुन्छ, त्यो दुनियाँमा म पुनः अर्को कथाको खोजीमा लाग्नेछु । एउटा राम्रो कथाले हाम्रो देश, देशवासी, हाम्रा आग्रहपूर्वाग्रहहरू र हाम्रा विश्वासका सीमाहरू पार गर्छ । कथाले सधैं एउटा प्रश्न सोध्छ, जसको सरल शब्दमा जवाफ दिन सकिँदैन । र, वर्षौंपछि त्यही कथा पुनः पढ्दा त्यसको अर्थ थप घनीभूत बनिरहेको हुन सक्छ । कथामा सही विवरण राखिएन भने त्यो एकदमै अपत्यारिलो र नांगो हुन सक्छ । तिथिमितिबिनाका तथ्यमा आधारित विवरणहरूले कथालाई मानवीय बनाउँछ र कथा जति धेरै मानवीय हुन सक्छ, त्यति राम्रो हुन्छ । उता, कथा लेखनको सम्पूर्ण रहस्य खोल्दै ओ हेनरी भन्छन्, कथाको नियमः आफैंलाई मन पर्ने कथा लेख । त्यहाँ कुनै नियम छैन ।अचेल केही युवा लेखक पहिलो पुस्तकका रूपमा नै उपन्यास लेखिरहेको देख्छु । केही युवा मसँग ठोक्किन पनि आइपुग्छन् र मलाई आफ्नो उपन्यासको पाण्डुलिपि दिएर एक पटक पढिदिएर भन्दिनुपर्यो कि यो उपन्यास भयो कि भएन भन्छन् । तिनले सम्पादनको कुरा पनि गर्छन् । ती युवा, जो साहित्यको दुनियाँमा प्रवेश गर्न चाहन्छन् म तिनलाई तिम्रो उपन्यास निकै कमजोर छ भनेर हतोत्साही बनाउन चाहन्नँ । म बरु केही कथा लेखेर सुरु गरौं न साहित्ययात्रा अनि पछि उपन्यास लेख्दा भइहाल्छ भनेर थुमथुम्याउँछु । साँच्चै नै उपन्यास लेख्ने योजनामा रहेका युवा लेखकले केही कथा लेख्दा आख्यानात्मक शिल्पको विकास हुन जान्छ । यस्तो सुझाव दिँदा अर्को पनि फाइदा हुन्छ, नेपाली साहित्यमा केही कथा थपिन्छन् । के थाहा ती कथा नै त्यो युवा लेखकको जीवनकै उत्कृष्ट आख्यान नै पो बन्ने हो कि ! यस्तो हुनु असम्भव छ र !कहिलेकाहीँ म कथाका पात्रहरूद्वारा सपनामा लखेटिन्छु । पछिल्लो समय लेखेको जन्तरमन्तर संग्रहमा रहेको मासु बेच्ने केटो शीर्षकको कथाको प्रकाश नामको प्रोटागोनिस्टले मलाई हैरान पारेको छ, सपनामा । त्यो कथा लेखेको झन्डै तीन वर्ष भयो, प्रकाश मेरो सपनामा दुई पटक आइसक्यो र मलाई सुत्नै नसक्ने बनाएर गएको छ ऊ । कहिले मुस्तफा हुसेनको साइकल को मुस्तफा आउँछ, कहिले बूढा मार्क्स (सपनामा मार्क्सका) आउँछन् । निद्रा बिथोलेर सुत्न नदिने थुप्रै कथाका पात्रहरूलाई बेहोरिरहेको छु म, लामो समयदेखि । जब म कुनै कथा लेखिसक्छु वा अरूको कथा पढिसक्छु अलि बढी सचेत र वरपरको दुनियाँको मलाई साह्रै माया लागेर आउँछ । यो समयमा व्याप्त अन्धकारले मलाई दिउँसै ऐँठन पार्छ । साँच्चै कति डार्क छ है, यो समय ? कसले हाम्रो उज्यालो खोसेर हामी भुइँमान्छेको भागमा अन्धकार मात्रै छाडिदियो ? को हो त्यो खलनायक ? त्यो कहाँ लुकेर बसेको छ ? त्यसको चरित्र कस्तो छ ? हामीलाई अन्धकार वितरण गर्ने त्यो भिलेन सर्वत्र छ । म हरदम ती भिलेनहरूको जासुसी गरिरहेको छु र कथामार्फत तिनका कर्तुत पत्ता लगाउने कोसिस गरिरहेको छु । राजनीति, समाज, शिक्षा, पत्रकारितामा मात्र होइन, त्यो प्रेममा पनि भित्र पसिसकेको छ । र, त्यसले सबथोकलाई संक्रमित पारिसकेको छ । त्यो संक्रमणले विशेषगरी युवापुस्तालाई होपलेस बनाइदिएको छ । देशप्रति नै वितृष्णा जगाइदिएको छ । मेरो खोज त्यही भिलेनलाई कथामार्फत सार्वजनिक गर्ने र नंग्याउने प्रयत्न हो । यही कारण नै यो डार्क टाइम को कथा लेख्न उत्प्रेरित बनेको छु । आजभन्दा करिब सवा सय वर्षअघि बर्तोल्त ब्रेख्तले लेखेका थिए इन द डार्क टाइम्स, विल देयर अल्सो बी सिंगिङ ? एस, देयर विल अल्सो बी सिंगिङ, अबाउट द डार्क टाइम्स । राजनीति अति खराब भएको समय अर्थात् पहिलो विश्वयुद्ध चलिरहँदा मानिसले भोग्नुपरेको कष्टलाई ब्रेख्तले डार्क टाइम को संज्ञा दिएका थिए । अहिले नेपालमा कुनै युद्ध वा द्वन्द्व छैन, विचारको लडाइँ पनि छैन, तर पनि किन हामी अँध्यारो समय भोग्न अभिशप्त छौं ? उत्तर स्पष्ट छ, विभिन्न खालका सत्ताको मठमा बस्नेहरूको बेइमानी का कारण यो अन्धकार व्याप्त भएको हो । म त्यही अन्धकारको वैचारिक गीत लेख्ने प्रयत्नमा छु । मेरा कथामा कतै उज्यालो देखिएछ भने त्यो अपवाद मात्रै हो । म चाहन्छु मेरा कथाहरूको अन्त्य सुखद होस् । तर, के गर्नु हाम्रो जीवन यति कष्टपूर्ण बन्न पुगेको छ कि, सुखद अन्त्य पाउन अझै लामो समय कुर्नुपर्ने हुन सक्छ । तर, पनि स्मरणमा के राख्छु भने बाँच्न जति गाह्रो छ त्यति नै रमाइलो पनि त छ । सर्वत्र निराशा छ, त्यसैले त जीवनप्रति प्रेम पनि छ । सन् १८६० मा जन्मिएका एन्टोन चेखभका कथाहरूमा धेरै किसिमका निराशा र असफलता देख्न पाइन्छ । उनका कथामा प्रायः प्रोटागोनिस्टहरू घटनाबाट भ्रमित हुन्छन्, जसले उनीहरूलाई आफ्नो व्यक्तिगत दर्शन र संसारको बुझाइको पुनः मूल्यांकन गर्न बाध्य तुल्याउँछ र यस्तो भ्रम सामान्यतया कथाको अन्त्यतिर हुन्छ । मानिस उहिलेउहिलेदेखि नै निराश रहेछन्, भ्रमित रहेछन् । मानिसहरू आफ्ना होप हरूको हत्या भएको विवश भएर टुलुटुलु हेर्न बाध्य रहेछन्, जुन अहिले आएर यो समयमा पनि जारी छ ।मैले कस्तो कथा लेख्ने र के विषय वा घटनामा लेख्ने भन्ने सवालमा म स्पष्ट छु । कथामार्फत कस्तो सन्देश प्रवाह गर्ने र कसको पक्षपोषण गर्ने भन्ने सन्दर्भमा पनि ममा कुनै द्विविधा छैन । तर, कसरी लेख्ने ? अझै कसिलो र भरिलो कसरी बनाउने भन्ने कुरामा गम्भीर मिहिनेत जारी छ । मेरो लेखनीबारे म स्वयम्जत्तिको क्रूर समालोचक अरू कोही छैन भन्ने मेरो ठोकुवा छ । कतिपय विश्लेषक तथा अनुसन्धाताहरू अचेलको गद्य लेखनमा कथामा सबैभन्दा कठिन र अनुशासनात्मक रूप देख्छन् । कहाँ र कुन आधार वा कस्तो क्षेत्रमा गरिएको अनुसन्धान हो त्यो, त्यसको निष्कर्ष त्यसमै आधारित हुन्छ । मेरा निम्ति कथा लेखन सबैभन्दा कम्फर्टेबल जोन हो । त्यही कम्फर्टेबल जोनमा बसेर म कथाको झरीमा रुझिरहेको छु । यो झरी साउने बनोस्, अनवरत् बर्सिरहने । कथाको संक्षिप्तता, तीव्रता, सन्तुलन र सीमित तर धारिला शब्दहरूमाथि खेल्न पाउनु मलाई बौद्धिक उत्तेजना बढाउनुजस्तै लाग्छ ।"
मृत्युहारमा थपिने एउटा नाम,"आज छु, भोलि नहुन सक्छुसास फेर्दै छु, केहीबेरमा रोकिन सक्छुआईसीयूका कोठाहरूमा इमर्जेन्सीरुजस्ता अपार्टमेन्टहरुमा ढलिहालें भने नि, कोही हुनेछैन सम्झना गर्नलाई,एकमुठी माटोले पुर्नुअघि, सेतो फूल चढाउनलाई,देख्दै नदेखिने ख्याकहरूले घेरेको छ,कीटाणुहरुले बेरेको छ बन्दीजस्तो, इतिहासको सबसे कुख्यात नार्कोटिक एउटा कारागारको अपराधीजस्तो ।प्वााख उखेलिएको घामजस्तोअन्धकारको घुम्तीमा बन्द छ घरउभिएका छौं आफ्नो समयलाई रोकेर, सायद मृत्युलाई रोकेर Û"
श्यामश्वेत सहरको कथा खजाना,"मेरो परिवारहाम्रो संयुक्त परिवार थियो । बुबाका तीन भाइका सन्तान सबैलाई त्यो ४५ कोठाको घर निकै अपुग र अप्ठ्यारो थियो । अंशबन्डा गरेर घर भाग लगाउन सम्भव थिएन । काठमाडौं सहरका कतिपय घरहरू अंशबन्डाका कारण कुरूप बन्न थालिसकेका थिए । एक भाइले पुरानो संरचना भत्काएर नयाँ र अग्लो घर निर्माण गर्ने र अर्को भाइ पुरानै संरचनामा बस्नुपर्ने बाध्यताले कलात्मक पुराना घरहरू बिग्रनेभत्किने क्रम चल्दै गयो । धेरैले परम्परागत घर बेचेर सहरको बाहिरी क्षेत्रमा नयाँ घर बनाएर परिवार टुक्रिने क्रमलाई अघि बढाउन थाले । मेरो परिवार त्यही कोटिमा पर्न गयो । संयुक्त परिवारको त्यो अतीत र पृथक् परिवारको यो वर्तमानलाई नियाल्दा आफैं रनभुल्लमा पर्न थालेको छु । त्यो बेला परिवारजन धेरै, कोठा थोरै थियो । वर्तमानमा भौतिक संरचना र कोठाहरू धेरै छन्, तर त्यहाँ बस्ने परिवारजन छैनन् । धेरैका परिवारमा युवा पुस्ता विदेशतिरै भास्सिएका छन् । परिवार भन्नु ज्येष्ठ उमेरका वृद्धवृद्धा मात्रमा सीमित हुने अवस्था सिर्जना हुँदैछ । नयाँ लुगा लगाउन, पेटभरि मासु भोजन गर्न दशैं नै कुर्नुपर्ने ती दिन, सिंगोसिंगो अण्डा खान आफ्नै जन्मदिन वा तिहार कुर्नुपर्ने ती क्षण, स्याऊअनारमौसम खान कडा रोगबाट बौरिनुपर्ने ती दिन, साइकलबाहेकका अरू गुड्ने पांग्रे साधन चढ्न भारततिरै लाग्नुपर्ने ती बेलाका सम्झनाले मलाई अचम्भित तुल्याउँछ । रुपैयाँपैसाको अवमूल्यन र बेसाहा भाउको रकेट उडान देख्दा आकाशजमिनको भेउ पाउन पनि गाह्रो भइरहेको छ । जे होस्, समयपरिस्थितिको परिवर्तन क्रमबद्ध र समयसापेक्षित भए मात्रै त्यो स्वाभाविक र प्राकृतिक हुन्छ ।"
लच्छीको दुःख गाइरहेको सहनाइ,"पुस्तक पढ्दा हामी कल्पनाको छुट्टै महासागर पुग्छौं । तर, जब त्यही पुस्तक मञ्चमा उतारिन्छ, तब त्यसले टेक्स्टभित्रका पात्र र परिवेशको दृश्य पस्किदिन्छ । कल्पनालाई दृश्यमा उतार्नु चुनौतीपूर्ण हुन्छ । त्यो चुनौती आत्मसात् गर्दै लेखक राजन मुकारुङ र निर्देशक इँगिहोपो कोइँच सुनुवारले दमिनी भीर उपन्यास (२०६९ मा मदन पुरस्कार प्राप्त) माथि नाटक बनाएका छन् । मण्डला थिएटरमा मञ्चरत नाटकमा तपाईं उपन्यासका सबै प्रिय पात्र भेट्नुहुनेछैन । सबै कथा पनि मञ्चमा देखिनेछैनन् । उपन्यासका सबै पात्र र कथालाई दुरुस्तै नाटकमा देखाउन सम्भव हुँदैन पनि । सायद त्यसैले निर्देशक र लेखकले नाटकमा प्रस्तुत गर्न खोजेको विषयमा आधारित पात्र मात्रै मञ्चमा उभ्याएका छन् । जात व्यवस्थाले थिचिएको समाज देखाउन नाटकमा पुस्तकबाट त्यस्ता पात्रलाई केन्द्रमा उभ्याइएको छ, जो विभेदविरुद्ध उभिने हिम्मत राख्छन् । नाटकमा जातीय विभेदले जकडिएको सामाजिक संरचना र त्यसबाट पिल्सिएका, उत्पीडनमा परेकाहरूको संघर्ष छ । विषयसँग सम्बन्धित पात्र र कथा मात्रै मञ्चमा उतार्ने निर्देशकलेखकको चलाखीपूर्ण निर्णयले दमिनी भीर लाई मजबुत बनाएको छ । जनआन्दोलन, विकास र विनाशका विषय पृष्ठभूमिमा राख्दै नाटकले मूलतः जात व्यवस्थामाथि मल्हम लगाउन खोजेको छ । नाटकको सुरुवातै गजब्बको छ । घोडचढीमा सवार काजी सुके दमाइको आँगन धाइरहन्छ, ऋण फिर्ता माग्ने निहुँमा दमिनीमाथि आँखा गाड्छ । काजीको ऋण तिर्न सुकेसँग लाहुर पस्नुको विकल्प हुँदैन । एक्ली दमिनीमाथि काजीले बलात्कार गर्छ । त्यसपछि दमिनीले भीरबाट हाम फालेर आत्महत्या गर्छे । त्यो भीरको नाम दमिनी भीर यसरी रह्यो । दमिनी भीर को यो कथामार्फत दर्शक सुरुमै नाटकले उठाउन खोजेको विषय निकट पुग्छ । त्यसपछि सुरु हुन्छ, लच्छी (माइली) र चेतनको कथा । दमिनी भीरकै व्यथा सम्झाउने कथा । कथित ठूलो जातका चेतनले कथित तल्लो जातकी लच्छीलाई बलात्कार गर्छ । सुरुमा लच्छीको परिवार प्रतिरोधमा उत्रिन्छ, त्यसपछि अचानक घटना लुकाउनतिर लाग्छ । त्यसमाथि समाजको छिःछिः, दुरदुर ! अब के लच्छीले सुकेकी पत्नीले झैं दमिनी भीरको कथा दोहोर्यालि ? उपन्यासका पाठकलाई त थाहै होला, लच्छीले त्यसपछि लिने सशक्त निर्णय र विद्रोही गाथा । त्यही निर्णयले नै त दमिनी भीरको कथा अगाडि बढाउँछ । लच्छीको कथाले नेपाली समाजभित्रको कुरूप स्वरूप देखाउँछ । कथित उपल्लो जातले कथित तल्लो जातलाई गर्ने दुर्व्यवहार र हिंसा देखाउँछ । नाटकले जात व्यवस्थाको अर्थतन्त्र उजागर गर्छ । नाटकमा कथित उपल्लो जातका अधिकांश पात्र आर्थिक रूपले सम्पन्न छन् । ऋण दिन सक्ने हैसियत राख्छन् । तर, कथित तल्लो जात पीँधको पीँधमै छन् । उनीहरू ऋण लिन सक्छन्, समयमा चुक्ता गर्न सक्दैनन् । नाटकले पीँधका मान्छेको आवाजलाई शक्तिमा भएकाले कसरी दबाउन खोज्छन् भन्ने विषय छोएको छ । छोरीमाथि भएको अपराधविरुद्ध आवाज उठाउन पुगेकी लच्छीकी आमाको दबाइएको स्वर त्यसको उदाहरण हो, आक्रोशमा घरबाट निस्किएकी उनी रक्सीको मातमा घर फिर्छिन् र लच्छीलाई भन्छिन्, यो कुरा कसैलाई नभनेस्, प्रधानहरू हुन् । आफूमाथिको दमनविरुद्ध बोल्दा अझै पनि दलितका आवाज कसरी दबाइन्छ ? यसको सशक्त उदाहरण पनि हो नाटक । जातकै कारण पाइसकेको डेरा गुमाएकी रूपा सुनारको आवाज दबाउन पनि समाजका एउटा तप्काले भनेको थियो, आफ्नो सम्पत्ति भाडामा दिनेनदिने अधिकार घरवालाको हुन्छ । रुकुम नरसंहारमै पनि यस्ता कदम नचालिएका होइनन् । यो नाटकले विभेदको पुनरुत्पादनमाथि पनि व्यंग्य गर्छ । काजीपछि चेतनहरूले बारम्बार विभेद गरिरहनुले भन्छ समाजले जातिभेदलाई पुनरुत्पादन गर्दै छ । समाजको सार्थक कथा भन्ने दमिनी भीर ले जात व्यवस्थाविरुद्धको संचरनाविरुद्ध लड्न प्रेरणा दिन्छ । साथै विभेदको पर्खाल भत्काउँदै न्यायमूलक समाज निर्माण गर्न सिकाउँछ । नाटकमा एउटा सशक्त दृश्य छ लच्छीसहित गाउँलेहरू सडक ल्याउन दमिनी भीर फुटाइरहेका हुन्छन् । जातकै कारण आफूले भोगेको हिंसादमन सहन नसकेर दमिनीले त्यही भीरबाट आत्महत्या गरिन् । वास्तवमा त्यो भीर सामाजिक विभेदको अग्लो पहाडको प्रतिविम्ब हो । विभेदको यही पर्खाललाई गाउँलेले एकै मनको भएर फोडे । अग्लो भीर समतल भएर त्यो बदलियो, परिवर्तनको नयाँ रूपमा । विभेदको यही पर्खाललाई यसैगरी भत्काउन के हामी तयार छौं ? त्यो पहाड उखेलेर फ्याँक्ने न्यायमूलक समाजको घन के तपाईंको हातमा छ ? नाटकले अन्तरजातीय प्रेमले जात व्यवस्थामा ल्याउन सक्ने परिवर्तनको सानो झिल्को पनि प्रस्तुत गर्छ । नाटकमा विम्बहरूको प्रयोग बेजोड छ । जब सुकेकी पत्नी दमिनी भीरबाट आत्महत्या गर्छे तब सहनाई दुई फ्याक हुन्छ । र, पृष्ठभूमिमा त्यसको धुन गुन्जिरहन्छ । लच्छीमाथि चेतनले जबरजस्ती गर्दा पनि त्यो धुन गुन्जिरहन्छ । लाग्छ, सहनाईले लच्छीको चीत्काररोदन गाइरहेको छ । जब लच्छी आफूमाथिको अपराध सुनाउँछे, पृष्ठभूमिमा गुन्जन्छ, केको जालो ? केको जालो ? माकुरीको जालो बरी लै । पूर्वेली शैलीको यही गीतले पनि माकुरोको जालोजसरी गुजल्टिएर बसेको जात व्यवस्थालाई व्यंग्य गरिरहन्छ । बलात्कारको दृश्यमा चेतन मञ्चभन्दा माथिल्लो स्थानमा देखिन्छ । कथित उपल्लो जात कसरी तल्लो जातभन्दा माथि हुन्छन् ? यस दृश्यले प्रतिविम्ब गर्छ । नाटकमा प्रयोग संगीतले महत्त्वपूर्ण भूमिका खेलेको छ । कुनै दृश्यमा संगीतले जात व्यवस्थाको पीडा गाउँछ त कतै पात्रहरूको मानसिकता भन्छ । नाटकमा पूर्वेली स्वाद र संस्कृति पनि छ । पात्रले बोल्ने संवादमा पूर्वेली समाजको मीठास मिसिएको छ । समाजको जटिल आयाम पस्किन रैथाने शैली समातेको नाटकमा केही कमजोरीे छन् नै । सुके र दमिनीको कथा छोट्याउँदा कथाको बहाव अझै गतिशील बन्थ्यो । कथाको अन्तिमसम्मै लच्छी चेतनको पर्खाइमा छे । तर, ऊ किन पर्खाइमा छे ? यस प्रश्नको जवाफ नाटकले दिँदैन । चेतनकै अघि कान्छा रोज्न मात्रै चेतनको आगमन भएको आभास हुन्छ । पूनम थापा (लच्छी), किरण चाम्लिङ राई (कान्छा) र रियर राई (चेतन) को अभिनयले दर्शकलाई नाटकसँग जोडिरहन्छ । कलाकारहरूको अभिनय र निर्देशक इँगिहोपोको मिहिनेतले नाटक अब्बल बनेको छ ।"
