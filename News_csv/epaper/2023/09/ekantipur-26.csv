शीर्षक,विवरण
नेपालचीन प्रसारण लाइन अघि बढाउने समझदारी,"चीनसँग पनि विद्युत् व्यापार गर्ने भन्दै सन् २०१८ देखि थालिएको यो प्रसारण लाइनको काम बीचमा अलपत्र परेको थियो । दुई वर्षमा सक्ने भनेर सुरु गरिए पनि सम्भाव्यता अध्ययनमै पाँच वर्ष लागेको छ । ४०० केभी क्षमताको बनाउने भनेर सुरु गरिए पनि त्रिशूली करिडोरको अधिकतम बिजुली रातमाटे हुँदै एमसीसी लाइनमा जोड्ने भएपछि उत्तरतर्फको क्षमता घटाएर २२० केभीमा झारिएको हो ।नेपालतर्फको भने दुवै क्षमताका लागि सम्भाव्यता अध्ययन भइसकेको छ । नेपालतर्फ जम्मा १६ किलोमिटर प्रसारण लाइन बनाउन अध्ययन सम्पन्न भइसकेको छ । चीनतर्फ भने अहिलेसम्म अध्ययन भएको छैन । अहिले सम्भाव्यता अध्ययन गर्ने समझदारी भएको छ, बेइजिङमा रहेका ऊर्जा सचिव दिनेश घिमिरेले कान्तिपुरसँग भने । आयोजनाको डीपीआर बनाउने जिम्मा यसअघि नै चिनियाँ सरकारी स्वामित्वको कम्पनी स्टेट ग्रिड कर्पोरेसन अफ चाइना (एसजीसीसी) र प्राधिकरणले पाएका छन् भने वातावरणीय प्रभाव मूल्यांकन (ईआईए) को काम प्राधिकरणको एनईए इन्जिनियरिङ कम्पनीले गरिरहेको छ । स्टेट ग्रिड र प्राधिकरणबीच २०१८ जुनमा आयोजना विकाससम्बन्धी साझेदारी सम्झौता (पीडीए) भएको थियो । सम्झौता सन् २०२२ मा नवीकरण भएको छ । हाल नेपालले भारतमा १० आयोजनाबाट ६३२ मेगावाट बिजुली बिक्रीको अनुमति पाएको छ । भारतसँग चिनियाँ लगानीको बिजुली किन्ने सहमति नभएपछि कतातिर बेच्ने भन्ने समस्या थियो । अब चीनसँगको समझदारीपछि त्यो बाटो खुल्ने देखिएको छ, चीनका लागि पूर्वराजदूत महेश मास्केले भने । चीनतर्फ प्रसारण लाइनको अभावमा चिनियाँ लगानीसमेत भित्रिन सकेको छैन । यसअघि १२ सय मेगावाटको बूढीगण्डकी आयोजना, ७५० मेगावाटको पश्चिम सेती, २३५ मेगावाटको हुम्ला कर्णाली१, ३३५ मेगावाटको हुम्ला कर्णाली२ आयोजना निर्माणमा आएका चिनियाँ कम्पनी बाहिरिइसकेका छन् । १६४ मेगावाट क्षमताको कालीगण्डकी गर्ज आयोजनाबाट पनि चिनियाँ लगानी बाहिरिइसकेको छ ।यसैबीच चीनको राष्ट्रिय विकास र सुधार आयोग तथा नेपालको राष्ट्रिय योजना आयोगबीच सहकार्यसम्बन्धी, नेपालको उत्तरी पहाडी क्षेत्रमा विभिन्न वस्तुको उत्पादन र वितरणसम्बन्धी सन् २०१७ को नेपालचीन समझदारीपत्र पनि आदानप्रदान भएको छ । दुई देशबीच डिजिटल अर्थतन्त्र बढाउने विषयमा सहकार्यका लागि पनि सम्झौता भएको दूतावासले जनाएको छ । त्यसैगरी, चीनको आयोग र नेपालको वन तथा वातावरण मन्त्रालयबीच हरित तथा न्यून कार्बन विकासका लागि सहकार्य गर्ने सम्झौता भएको छ । चीनको आयोग र नेपालको राष्ट्रिय योजना आयोगलाई समकक्ष संस्थाका रुपमा हेरिए पनि चीनमा त्यसलाई सुपर मिनिस्ट्रीको रुपमा लिने गरिएको छ । जसले समग्र मन्त्रालयको अनुगमन गर्ने मात्रै नभएर स्रोत र साधनको बााडफाँट पनि गर्छ । नेसनल डेभ्लोपमेन्ट एन्ड रिफर्मसँग भएको सहमति निकै महत्वपूर्ण छ । नेपालको राष्ट्रिय योजना बराबर मानेर त्योसँग सम्झौता गरिएको छ, पूर्वराजदूत महेश मास्केले भने चीनमा त्यसलाई सुपर मिनिस्ट्री भन्ने गरिएको छ । त्यो स्रोत पनि भएको र मन्त्रालयहरूलाई पनि सुपरभाइज गर्न सक्ने संस्था हो । चीनको विकाससँग जोडिनका लागि बाटो खोलिदिएको छ । पूर्वराजदुत मास्केले बेल्ट एन्ड रोड इनिसिएटिभ (बीआरआई) अन्तर्गत धेरै विषय नपरेको बताए । संयुक्त विज्ञप्ती त आएको छैन तर अहिलेसम्मको जानकारी हेर्दा हिल्सासिमकोट सडक र रसुवा केरुङ विद्युत् प्रसारणलाइन त्यसअन्तर्गत पनि सक्ने देखिन्छ, उनले भने । प्रधानमन्त्री दाहालको चीन भ्रमणअघि बेल्ट एन्ड रोडअन्तर्गत परियोजनामा सम्झौता हुने बताइए पनि त्यसका कुनै विषय परेनन् । चीनका लागि पूर्वनेपाली राजदूत राजेश्वरराज आचार्यले सम्झौताहरू उपलब्धिीपूर्ण नभएको प्रतिक्रिया दिए । कुनै ठोस विषय छैन । ट्रान्स हिमालयन मल्टिमोडल कनेक्टिभिटी, प्रसारण लाइन, राजमार्ग सुरुङ मार्गसहितका विषय थिए, उनले भने, बीआरआई अन्तर्गतका परियोजनामा पनि सहमति छैन । कनेक्टिभीटीका सानातिना विषय छन् । मत्स्यपालन, जडिबुटी निर्यात र कृषि सम्बन्धी खासै ठूलो कुरा होइन । सम्झौता हात्ति आयो हात्ति आयो फुस्सा जस्तो देखियो । प्रधानमन्त्री दाहाल र चिनियाँ राष्ट्रपति सीबीच हाङचउमा एक्लाएक्लै भएको अनौपचारिक सहमतिबारे नेपाली जनताले जान्न पाउनुपर्ने पनि उनले बताए । दाहालसीबीच शनिबार शिष्टाचार भेटवार्ता भएको थियो । प्रधानमन्त्री सचिवालयका सदस्यले राष्ट्रपति सीसँग सैद्धान्तिक सहमति भएको र प्रधानमन्त्री लीसँग सहमति गर्न ठोस वार्ता हुने बताएका थिए । चीनको कृषि तथा ग्रामीण सम्बन्ध मन्त्रालय र नेपालको कृषि तथा पशुपन्छी विकास मन्त्रालयबीच कृषि, पशुपन्छी र माछापालनको विकासका लागि सहकार्य गर्ने सम्झौता भएको छ । चीनको वाणिज्य मन्त्रालय र नेपालको उद्योग वाणिज्य तथा आपूर्ति मन्त्रालयबीच सन् १९८१ मा भएको चीननेपाल व्यापार र भुक्तानी सम्झौताको समीक्षा र परिमार्जनका लागि संयुक्त प्राविधिक कार्यसमूह गठन गर्ने विषयमा पनि सहमति भएको छ । सो अवसरमा चीनको सामान्य प्रशासन, भन्सार मन्त्रालय र नेपालको कृषि र पशुपन्छी विकास मन्त्रालयबीच चीनमा औषधि उत्पादनका लागि नेपालबाट वनस्पति निर्यातसम्बन्धी प्रोटोकलमा सहमति भएको छ । चिनियाँ प्रेस तथा प्रकाशन विभाग र संस्कृति पर्यटन तथा नागरिक उड्डयन मन्त्रालयबीच प्राचीन ग्रन्थ अनुवाद र प्रकाशन गर्ने विषयमा सहमति भएको छ । शिक्षा, विज्ञान तथा प्रविधि मन्त्रालय र चीनको विज्ञान तथा प्रविधि मन्त्रालयबीच विज्ञान, प्रविधि र नवप्रवर्तनका क्षेत्रमा सहकार्य गर्ने विषयमा सम्झौता भएको छ । साथै प्रकोप सामग्री, मानव संशाधन विकासका विषयहरू रहेका छन् । चीनका लागि पूर्व नेपाली राजदूत तथा पूर्वपरराष्ट्रमन्त्री महेन्द्रबहादुर पाण्डेले सम्झौताको विषय हेर्दा तयारीबिना भ्रमण गरिएकाले समस्या देखिएको बताए ।"
चीनविरुद्ध नेपाली भूमि प्रयोगको चर्चा संवेदनशील : चिनियाँ प्रधानमन्त्री,"दिवाभोजसहितको भेटवार्तामा दाहाल र छ्याङ्बीच करिब २५ मिनेट भएको एक्लाएक्लै वार्तामा भूराजनीतिक सन्तुलनका विषयमा चर्चा भएको स्रोतले बतायो । एमसीसी अनुमोदनपछि नेपालप्रति चीनका केही चासो रहेछन् । प्रधानमन्त्री दाहालले नेपाल कुनै सैन्य छातामा सहभागी हुनै सक्दैन भनेर प्रस्ट पार्नुभयो एक उच्च अधिकारीले भने, नेपालको आर्थिक विकास र समृद्धिमा चीनको सहयोगका लागि नेपाली पक्षको जोड थियो । नेपाल कुनै पनि देशको सैन्य छातामुनि बस्न नसक्ने बरु आर्थिक समृद्धिका लागि छिमेकीको सहयोग आवश्यक रहेको दाहालको भनाइ थियो ।एसियाली खेलकुदको उद्घाटनका क्रममा शनिबार दाहाल र चिनियाँ राष्ट्रपति सीबीच भएको १५ मिनेट एक्लाएक्लै र ४५ मिनेटको सामूहिक वार्तामा नेपालको भूराजनीतिक सन्तुलनको विषय प्रमुखताका साथ उठेको थियो । दुवै पक्षले एकअर्काको मुख्य स्वार्थ र चासोका मुद्दालाई बुझ्नु र समर्थन गर्नॅपर्छ । राजनीतिक आधारबाट द्विपक्षीय सम्बन्ध बलियो बनाउनुपर्छ सीले भूराजनीतिक अवस्थालाई संकेत गर्दै भनेका थिए ।चीनका लागि नेपाली राजदूत विष्णुपुकार श्रेष्ठले दुई देशबीच सम्बन्धलाई नयाँ उचाइमा पुर्याउन खुला छलफल भएको उल्लेख गर्दै नेपालले चीनको संवेदनशीलतालाई स्पष्टसँग बुझेको बताए । प्रधानमन्त्री दाहाल र चिनियाँ समकक्षी छ्याङसँगको भेटवार्तापछि उनले बेइजिङबाट कान्तिपुरसँग भने, हामी कसैको सैन्य रणनीतिक योजनालाई स्वीकार गर्दैनौं । नेपालको समृद्धि र विकासका लागि मित्रराष्ट्रको सहयोग चाहन्छौं भन्नेमा मुख्य जोड रह्यो । उनले नेपालतर्फबाट बेल्ट एन्ड रोड इनिसिएटिभ लाई स्वीकार गरिसकेकाले कार्यान्वयन योजनालाई थप अध्ययन गरी अघि बढाउने बचन चिनियाँ पक्षलाई दिएको बताए । प्रधानमन्त्रीको यस पटकको भ्रमणमा दुई देशबीच सम्बन्धलाई उचाइमा पुर्याउने गरी भूराजनीतिक, आर्थिक, सामाजिक विकासका लागि खुलेरै कुराकानी भएको छ उनले भने, यसले आगामी दिनमा सम्बन्ध झन् उचाइमा पुग्ने छ । उनले मुलुकको हितका मुख्यगरी कनेक्टिभिटीलाई जोड दिँदै उत्तरी नाका सञ्चालनमा सहज गर्ने, ऊर्जा, कृषि, डिजिटल प्रविधिमा सहयोगको वातावरण बनेको दाबी गरे । प्रधानमन्त्री दाहालको भ्रमण टोलीमा रहेका नेपालचीन सम्बन्धबारे जानकार रूपक सापकोटाले विश्व र क्षेत्रीय राजनीतिक परिवर्तनको प्रभाव नेपालचीन सम्बन्धमा पर्न नहुनेमा दुवै पक्ष सहमत भएको बताए । बदलिँदो विश्व र क्षेत्रीय राजनीतिमा बेलाबेला देखिने असन्तुलनमा दुवै पक्ष सहकार्य गर्न तयार देखिएका छन् उनले भने, संविधान निर्माण, भूकम्प र कोभिड महामारीका कारण नेपालचीनको सम्बन्धमा केही अवरोध आए पनि अब भने दुवै पक्षबीच भएको उच्चस्तरीय वार्ताले नयाँ आयाम थपेको छ । प्रधानमन्त्री दाहालले चीननेपाल विद्युत् प्रसारण लाइन सिग्नेचर इनिसिएटिभ का रूपमा अघि बढाउनुपर्ने प्रस्ताव गरेका थिए । यो ऊर्जामा स्वायत्तताका लागि प्रधानमन्त्रीको पहल हो सापकोटाले थपे, यसले नेपालमा चिनियाँ लगानीको थप सम्भावनाको ढोका खोलेको छ ।चिनियाँ पक्षले ग्लोबल सेक्युरिटी इनिसिएटिभ (जीएसआई), ग्लोबल डेभलपमेन्ट इनिसिएटिभ (जीडीआई), ग्लोबल कल्चरल इनिसिएटिभ (जीसीआई) प्रसंग ल्याए पनि नेपाली पक्षले अध्ययन गरेर छलफल गर्न सकिने बताएको थियो । यी विषयमा हामीले अध्ययन गरेर भन्न सक्ने विषय हो राजदूत श्रेष्ठले भने, बीआरआई परियोजना हामी अघि बढाउँछौं भनिसकेका छौं । न्युयोर्कमा कान्तिपुरसँग अन्तर्वार्तामा प्रधानमन्त्री दाहालले अरू देशका सैन्य कार्यक्रममा सहभागी नहुने बताएका थिए । सुरक्षा सम्बन्धित कार्यक्रममा चाहिँ हामी कसैको छाताभित्र जान सक्दैनौं, जान हुँदैन । नेपालको भूराजनीतिक संवेदनशीलताले हामीलाई त्यो छुट दिँदैन पनि उनको भनाइ थियो ।भूराजनीतिक जानकार चन्द्रदेव भट्टले यसअघि नेपाल र चीन सम्बन्ध मझधारमा रहेको उल्लेख गर्दै प्रधानमन्त्री दाहालको भ्रमणले विश्वासको वातावरण बनाउन बल पुर्याएको बताए । यस पटक भौतिक पूर्वाधार, नेपालको राष्ट्रिय योजना आयोगसँग सहकार्य गरी नीतिगत रूपमा फेरबदल गर्न चाहेको उनको भनाइ छ । चीनले प्रत्यक्ष र अप्रत्यक्ष रूपमा नेपाली जनतासँग अन्तरक्रिया गर्न चाहेको देखिन्छ उनले भने, चीन नीतिगत रूपमा सफ्ट पावरका रूपमा राष्ट्रिय योजना आयोग जस्ता निकायमा प्रवेश गर्न खोजेको देखियो । उनले नेपालको भूराजनीतिक संवेदनशीलतालाई ध्यानमा राखी दुवै पक्षले एकअर्कालाई विश्वासमा लिन खोजेको बताए ।बेइजिङस्थित नेपाली दूतावासले जारी गरेको विज्ञप्तिमा दुई प्रधानमन्त्रीबीच द्विपक्षीय सम्बन्धबारे विस्तृत समीक्षा भएको बताएको छ । दुई प्रधानमन्त्रीले मैत्रीपूर्ण सम्बन्धको पछिल्लो अवस्थामा विस्तृत समीक्षा गर्नॅका साथै दुई देशबीच रहँदै आएको घनिष्ठ र सौहार्दपूर्ण सम्बन्धप्रति सन्तुष्टि व्यक्त गर्नॅभएको थियो विज्ञप्ति भनिएको छ, दुवै पक्षबीच आपसी समझदारी र सहयोगलाई थप सुदृढ गर्नुका साथै अर्थतन्त्र, व्यापार र जनताबीचको सम्पर्कमा थप गति दिने उपायबारे विचार आदानप्रदान भएको छ । दुई प्रधानमन्त्रीबीच वार्ता हुनुअघि ग्रेट हल अफ दि पिपुल मा चिनियाँ सरकारका तर्फबाट जनमुक्ति सेनाले प्रधानमन्त्री दाहाललाई गार्ड अफ अनर दिएको थियो ।सोमबार नै दाहाल र चिनियाँ कंग्रेसका अध्यक्ष एवं स्थायी कमिटी सदस्य चाओ लेजीबीच भएको भेटवार्तामा दुई देशका मुख्य चासो का विषयमा एकअर्कालाई समर्थन गरेर अघि बढ्न जोड दिइएको थियो । दुई पक्षलाई रणनीतिक पारस्परिक विश्वास सुदृढ गर्न, परम्परागत मित्रतालाई अगाडि बढाउन, उच्च गुणस्तरको बेल्ट एन्ड रोड संयुक्त रूपमा निर्माण गर्न र एकअर्काको मुख्य चासो समर्थन गर्नुपर्छ चाओको भनाइ थियो । उनले दाहाललाई जनवादी लोकतन्त्रको प्रक्रिया, अवधारणा र अभ्यासको जानकारी गराउँदै दुई देशका नेताबीच भएको महत्त्वपूर्ण सहमतिलाई कार्यान्वयन गर्न जोड दिएका थिए । नेपाली संसद्सँग मिलेर काम गर्न, व्यवस्थापिकाबीच सहयोग आदानप्रदान गर्न पिपुल्स कंग्रेस इच्छुक छ उनको भनाइ थियो ।दाहालले उनीसँग पनि एक चीन नीतिप्रति प्रतिबद्ध रहेको दोहोर्याएका थिए । नेपाल एक चीन नीति दृढताका साथ पालना गर्दै विकास र समृद्धिका लागि विभिन्न क्षेत्रमा द्विपक्षीय व्यावहारिक सहयोगलाई बलियो बनाउन, ठोस नतिजा हासिल गर्न, दिगो मित्रतासहितको सहयोगमा द्विपक्षीय रणनीतिक साझेदारी प्रवर्धन गर्न इच्छुक छ दाहालको भनाइ थियो ।"
विश्वासको मतको टुंगो नहुँदै मन्त्रिपरिषद् विस्तार,"तत्कालीन मुख्यमन्त्री उद्धव थापाले असंवैधानिक रूपमा विश्वासको मत लिएको भन्दै कार्कीले सर्वोच्चमा दायर गरेको रिटमा न्यायाधीशत्रय नहकुल सुवेदी, कुमार चुडाल र सपना मल्ल प्रधानको पूर्ण इजलासले उनलाई मुख्यमन्त्री नियुक्त गर्न आदेश गरेको थियो । उनी संविधानको धारा १६८ (३) बमोजिम मुख्यमन्त्री नियुक्त भएका हुन् । उक्त धारामा १६८ (२) अनुसार नियुक्त मिलीजुली सरकारको मुख्यमन्त्रीले विश्वासको मत प्राप्त गर्न नसकेमा प्रदेशसभाको सबैभन्दा ठूलो दलको नेता मुख्यमन्त्री नियुक्त हुने व्यवस्था छ । असोज २० सम्म मुख्यमन्त्री कार्कीले विश्वासको मत पाउन नसकेमा संविधानको धारा १६८ (५) बमोजिम कुनै सदस्यले विश्वासको मत प्राप्त गर्न सक्ने अवस्था भएमा प्रदेश प्रमुखले त्यस्तो सदस्यलाई मुख्यमन्त्री नियुक्त गर्नेछन् । केन्द्रीय सत्ता गठबन्धनले राप्रपालाई समेत साथमा लिएर सोही धाराअनुसार स्थायी सरकार बनाउने परिस्थिति पर्खिरहेको छ । माओवादी संसदीय दलका नेता इन्द्रबहादुर आङ्बोले सोमबारको मन्त्रिपरिषद् विस्तार हेर्दा मुख्यमन्त्री कार्कीका लागि विश्वासको मत प्राप्त गर्ने कार्य प्राथमिकतामा नरहेको बताए । मुख्यमन्त्रीले अहिलेसम्म हामी (गठबन्धन दल) कसैसँग पनि यस विषयमा औपचारिक संवाद गर्नुभएको छैन, माओवादी त उहाँको प्राथमिकतामा पनि छैन होला, उनले भने, तैपनि मन्त्रिपरिषद् विस्तार गर्नुभएछ, यसलाई संवैधानिक हिसाबले अन्यथा मान्नु पर्दैन ।राजनीतिक विश्लेषक वेदराज आचार्यले अहिलेको प्रदेशसभाको अंकगणितीय जटिलताले मुलुकको राजनीतिक सत्ता समीकरणमा आश्चर्यजनक परिवर्तन नआएको अवस्थामा मुख्यमन्त्री कार्कीले विश्वासको मत पाउने अवस्था नभएको बताए । विश्वासको मत लिएर सरकार विस्तार गरेको भए राजनीतिक इमान्दारिता देखिने थियो, उनले भने, यहाँ त पार्टीका नेतालाई दुई दिन भए पनि जागिर खुवाउन हतारोमा मन्त्री र राज्यमन्त्री नियुक्त गरेको प्रस्ट देखिन्छ । प्रदेशको हितमा काम गर्ने बेलामा मुख्यमन्त्री कार्कीले सत्ता स्वार्थमा लिप्त भएर सांसदहरूलाई जागिर खुवाउनतिर लाग्ने कार्यले प्रदेशमाथि प्रश्न उठाउनेको स्वर बलियो बन्दै जाने उनले बताए । सोमबार मन्त्रिपरिषद् विस्तार भएपछि कोशीमा एमालेका ४० सांसदमध्ये १३ जनाले अतिरिक्त सुविधा पाउने भएका छन् । मन्त्रिपरिषद्का ९ सदस्यसहित सिर्जना दनुवार उपसभामुख, रामबहादुर मगर दलका उपनेता, रेवतीरमण भण्डारी प्रमुख सचेतक र कमला दर्नाल सचेतक रहेका छन् । कार्कीको मन्त्रिपरिषद्मा तिलकुमार मेन्याङ्बो र बुद्धिकुमार राजभण्डारी दोस्रोपटक मन्त्री नियुक्त भएका हुन् । ३ जना राज्यमन्त्रीको मन्त्रालय मुख्यमन्त्रीले आफैंसँग राखेका छन् । मुख्यमन्त्री कार्की भने संवैधानिक व्यवस्थाअनुसार मन्त्रिपरिषद् विस्तार गरेकाले प्रश्न उठाउन आवश्यक नभएको बताउँछन् । संवैधानिक व्यवस्थाअनुसार विश्वासको मत लिनुको विकल्प छैन, म प्रयासमा छु, उनले भने, प्रदेशसभामा प्रस्तावमा मत विभाजन नहुँदासम्म विश्वासको मत प्राप्त गर्न पहल गर्न सकिने भएकाले अहिले नै हतारो गर्नु उचित हुँदैन ।"
तातोपानी हुँदै आउने चिनियाँ बढे,"तीन साताअघि औपचारिक रूपमा नाका खुलेयता सोमबारसम्म चीनबाट ८ सय २० पर्यटक नेपाल घुम्न आएको अध्यागमन कार्यालय कोदारीका प्रमुख रवीन्द्र पोखरेलले बताए । विशेषगरी तिब्बतको ल्हासा र सिगात्सेबाट नेपाल घुम्न आउनेको संख्या अधिक रहेको अध्यागमन कार्यालयले बताएको छ । नाका खुलेको एक सातासम्म भिसा लगाएर नेपाल प्रवेश गर्ने चिनियाँ न्यून थिए । केही दिनयता भने दिनकै ४० देखि ५० चिनियाँहरू तातोपानी नाका भएर नेपाल घुम्न आउन थालेका हुन् । राजधानी काठमाडौंबाट चीनको व्यापारिक क्षेत्र खासा १ सय २४ किमि र रसुवागढी १ सय ६४ किलोमिटर दूरीमा पर्छ । केरुङबाट भन्दा तातोपानी नाकाबाट सिगात्से ३० किमि नजिक छ । त्यसैले चिनियाँ पर्यटक तातोपानीबाट आउजाउ गरिरहेको पोखरेलको भनाइ छ । आठ वर्षमा तातोपानी हुँदै ८ जना नेपाली स्वदेश फर्किर्एका छन् भने २ सय ४ चिनियाँ नेपालबाट फिरेका छन्, उनले भने । ५ हजार ९ सय १८ जना पास बनाएर चीनमा व्यापारिक किनमेलका लागि पुगेकामा पुराना ५ सय जनाले नवीकरण गराएका छन् । यहाँबाट १२ जना नेपाली ल्हासा गएको पोखरेलको भनाइ छ । सीमा क्षेत्रका बासिन्दा भने दैनिक ३ सयभन्दा बढी मितेरी पुलपारि सामान किन्न पुग्ने गरेका छन् । सीमावासीका लागि एक वर्षको अवधि राखेर नीलो पास दिइएको छ । २०७२ को भूकम्पअघि तातोपानीको बाटो प्रयोग गरेर वार्षिक ५० हजार जनाभन्दा बढी आउजाउ गर्थे । यसमध्ये ४० हजारभन्दा बढी त चिनियाँ पर्यटक नै हुन्थे । तातोपानी नाका बन्द भएपछि भारतलगायत मुलुकका तीर्थयात्रीले तिब्बतको कैलाश मानसरोवर भ्रमण गर्न पाएका थिएनन् । भूकम्प र भोटेकोशीमा आएको बाढीका कारण घटेको तातोपानी धारामा नुहाउन आउने आन्तरिक पर्यटकको संख्या भने बढ्न सकेको छैन । चिनियाँ पर्यटक भित्रिन थालेपछि आवागमन र व्यापार सहज हुने आशाले सीमा क्षेत्रका स्थानीय र व्यवसायीमा खुसी छाएको सिन्धुपाल्चोक उद्योग वाणिज्य संघका अध्यक्ष राजकुमार बस्नेतले जनाए । नाका पुनः यो अवस्थामा आउनु सुखद कुरा हो । तर यो क्षेत्र सहज बनाउन सरकारले अझै भूमिका खेल्नु आवश्यक छ । कन्टेनर संख्या बढाउन थप पहलकदमी हुनुपर्ने देखिन्छ, उनले भने । अहिले सिगात्सेबाट लिपिङसम्म सामान ढुवानी गर्न ७ वटा कन्टेनर आउने गरेका छन् । नाका खोल्न अत्याधुनिक मितेरी पुल र तातोपानी सुक्खा बन्दरगाहको भवन यसअघिदेखि चिनियाँ कम्पनीले बनाइदिएका थिए । यीबाहेक अध्यागमन भवन, लिपिङ भन्सार यार्ड, सुरक्षा गेट भूकम्प र भोटेकोशी बाढीले जीर्ण बनाएको भवनमा चलाइएको छ । उता चीनतर्फ निकासी वस्तुको चेकजाँच गर्न खासाको रमितेमा निकासी घर, भवन र अन्य पूर्वाधार संरचना अन्तिम चरणमा पुर्याइसकेको र अन्य संरचना बनाएको छ ।"
ढोरपाटन विकासबाट परै,"अतिक्रमण र चोरीसिकार बढ्दो आरक्षको ६० प्रतिशत भूभाग रुकुम, २६ प्रतिशत बागलुङ र १४ प्रतिशत म्याग्दीमा पर्छ । यहाँ ३२ प्रकारका स्तनधारी प्रजाति, १ सय ६४ प्रकारका चरा र जडीबुटी पाइन्छन् । आरक्षले केही समयअघि सार्वजनिक गरेको तथ्यांकमा ढोरपाटन क्षेत्रका ५५ वटा बस्तीका ३ सय १५ घरले जग्गा अतिक्रमण गरेको देखाएको छ । स्थानीयले घरछेउबाट कम्पाउन्ड बढाएर अतिक्रमण गर्ने क्रमले यहाँको २ सय ४० हेक्टरभन्दा बढी जमिन अतिक्रमणमा परेको आरक्षको तथ्यांक छ । बेलाबेला पर्खाल भत्काएर अतिक्रमण हटाउने प्रयास आरक्षले गरे पनि जनशक्ति अभावले दैनिक प्रशासनमा व्यस्त भएको कँडेल बताउँछन् । ढोरपाटनको ६० प्रतिशत भूगोलमा सुरक्षा उपस्थिति नहुँदा चोरीसिकार नियन्त्रण हुन सकेको छैन । यहाँ अवैध हतियारसमेत बेलाबेला भेटिने गरेका छन् । लाखौंको जडीबुटी र काठसमेत तस्करी हुने गरेको आरक्षको तथ्यांक छ । बागलुङमा मुख्य कार्यालय रहे पनि आरक्षको अधिकांश भूगोल रुकुममा पर्छ । केही खण्ड म्याग्दीमा पनि छ । आरक्षका ७ वटा ब्लकमध्ये ३ वटा रुकुम, ३ वटा बागलुङ र १ वटा म्याग्दीमा छ । चोरीसिकार नियन्त्रणका लागि जनशक्ति र सुरक्षा पोस्ट अभाव भएको कँडेलले बताए । हामीसँग कम्तीमा ७२ जना कर्मचारीको दरबन्दी छ तर अहिले ५५ जना मात्रै छौं, आरक्ष प्रमुख कँडेलले भने, जनशक्तिको कमीले प्रशासनिक काममा समेत अप्ठ्यारो परिरहेको छ । त्यसबाहेक ढोरपाटनमा रहेको नेपाली सेनाको देवीबक्स गुल्मको उपस्थिति पनि बागलुङ र म्याग्दीमा मात्रै छ । ६० प्रतिशत भूगोल ओगटेको रुकुमतर्फ अहिलेसम्म सुरक्षा पोस्ट नै छैन । आरक्षको मुख्य कार्यालय, आरक्ष प्रवेशद्वार रहेको देउराली र म्याग्दीको गुर्जाघाटमा मात्रै सेनाले सुरक्षा दिइरहेको छ । तीन वर्षयता आरक्ष कार्यालयले २ वटा घोरल, १ नाउरको छालासहित एक जना अवैध सिकारी पक्राउ गरेको थियो । साथै ५ हजार केजी विभिन्न जडीबुटी, १५ सय क्युफिट काठलगायत चोरीनिकासी गर्ने १६ जनालाई पक्राउ गरेको छ । नजिकमा प्रहरी चौकी नहुँदा चोरीसिकार तथा अवैध हतियार बरामद भएमा मुचुल्का गर्नसमेत अप्ठ्यारो भएको आरक्ष प्रमुख कँडेलले बताए । केही अवैध हतियार भेटियो भने फोनबाट प्रहरीमा खबर गर्ने र सेनाबाट मुचुल्का उठाएर कार्यालयमा ल्याउने काम हुन्छ, उनले भने, प्रहरीको उपस्थिति पनि भइदिए राम्रो हुन्थ्यो ।"
कांग्रेस सभापति देउवा र उपसभापति गुरुङबीच नोकझोक,"(काठमाडौं)नेपाली कांग्रेसको केन्द्रीय कार्यसमिति बैठकमा सोमबार सभापति शेरबहादुर देउवा र उपसभापति तथा कानुन, न्याय र संसदीय मामिलामन्त्री धनराज गुरुङबीच नोकझोक चलेको छ । बैठकमा गुरुङले आफूसँगै रहेका सभापति देउवाप्रति लक्षित गर्दै सरकारले भ्रष्टाचार काण्डका फाइल अघि बढाउँदा सरकार ढाल्नेसम्मको चेतावनी आउने गरेको टिप्पणी गरेका थिए ।सरकारको कामकारबाहीलाई लिएर पार्टीका अधिकांश केन्द्रीय सदस्यले बैठकमा प्रश्न उठाएपछि गुरुङले प्रतिघण्टा सय किमिको गतिमा कुद्न लागेको सरकारलाई ब्रेक लगाउने काम भएको भन्दै सभापतिप्रति लक्षित गर्दै अभिव्यक्ति दिएका थिए । चार दिनसम्म चलेको बैठकमा एक सयभन्दा बढी सदस्य र पदाधिकारीका प्रश्नको कुनै जवाफ नदिई देउवाले उपसभापति गुरुङले उठाएका सवालमाथि मात्रै प्रतिवाद गरेका थिए । जब हामी (सरकार) भ्रष्टाचारका काण्डहरू एकपछि अर्को गरी खोल्दै जान्छौं, तब गठबन्धन भत्कने कुरा आउँछ, सरकार ढल्ने कुराहरू हुन्छन् । किन यस्तो भइरहन्छ सभापति महोदय ? किन यस्ता आवाज उठिरहन्छन् ? म आफैं अलमलिने गरेको छु, गुरुङले सभापति देउवालाई प्रश्न गर्दै भने, कांग्रेस बीपीले देखाएको मार्गमा हिँड्न सक्नुपर्यो । हामीले मान्छेको मुख हेर्ने होइन, पार्टी हेर्ने हो । व्यक्तिको मुख हेर्दै गर्दा पार्टी कतै ध्वस्त नबनोस्, हामी पार्टी जगाउन चाहन्छौं, बनाउन चाहन्छौं भने कसैको मुख हेरेर भ्रष्टाचार काण्डको छानबिनमा तलमाथि गर्न सक्दैनौं भन्ने कुरालाई पुनर्पुष्टि गर्नुपर्छ । भ्रष्टाचारको काण्ड खोल्दा सिंहदरबारमा शीर्ष नेताहरूबीच लेनदेन चल्न थालेको प्रसंग पनि गुरुङले उल्लेख गरे । नयाँ जाहेरी परेपछि नक्कली भुटानी शरणार्थी प्रकरणबारे सरकारले दोस्रो चरणको अनुसन्धान अघि बढाउन लाग्दा गृहमन्त्री नारायणकाजी श्रेष्ठलाई हटाउन दबाब दिइएको र नसकिएपछि नक्कली भुटानी शरणार्थी प्रकरणमा अनुसन्धान गरेका प्रहरी अधिकारीलाई हटाइएको बारेमा समाचार आइरहेका बेला गुरुङले व्यक्तिलाई हेरेर अघि बढ्दा पार्टी नै ध्वस्त हुने चेतावनीसमेत दिएका हुन् । भ्रष्टाचार काण्डका फाइल खोल्दै गर्दा कताकता सिंहदरबारभित्र पुगेपछि गिभ एन्ड टेक पनि हुँदो रहेछ भन्ने मलाई लागेको छ । ठूलो दबाब आउने गर्छ । यसरी चल्दैन । यति ठूला भ्रष्टाचार काण्डहरू एकपछि अर्को खोल्दै निष्पक्ष र स्वतन्त्र ढंगले अन्तिमसम्म पाइला चाल्न सक्यौं भने त्यहींबाट सञ्जीवनी प्राप्ति गर्ने हो, गुरुङले थपे, भ्रष्टाचार काण्डको छानबिन सरकारले अघि बढाउँदा किन गठबन्धन भत्किने कुरा आउँछ ? किन हाम्रो (मन्त्रीका) हातखुट्टा बाँध्ने काम हुन्छ ? पटकपटक ठेस लाग्दा मन पोलेको छ । हामीले जे भएको छ, त्यो सत्य कुरा भन्नुपर्छ । गुरुङले बोलिरहँदा मलिन अनुहारमा देखिएका देउवाले पार्टी सञ्चालनको विषयलाई लिएर आफूमाथि उठेका प्रश्न, विभाग गठन नभएको विषय, निर्वाचन प्रणाली, संघीयता, धर्मनिरपेक्षता, सरकारका कामकारबाहीलगायतमा उठेका कुनै पनि प्रश्नको जवाफ दिएनन् । नक्कली भुटानी शरणार्थी र ललिता निवास जग्गा हिनामिना प्रकरणसँग सम्बन्धित गुरुङले उठाएको मुद्दामा भने उनले ठाडो शैलीमा प्रतिवाद गरे । तपार्इं हामी को छैन अभियुक्त ? ममाथि लागेकै हो । गिरिजाप्रसाद कोइरालामाथि लागेको थियो । तपार्इं (गुरुङ) माथि पनि लागेकै हो । अभियोग लाग्दैमा दोषी हुन्छ ? कसैलाई पोल्यो भन्दैमा अपराधी बनाइहाल्ने ? गुरुङको प्रतिवाद गर्दै देउवाले थपे, कोही अभियुक्त हुँदैमा दोषी हुँदैन । अदालतले अन्तिम दोषी ठहर नगरेसम्म कसैलाई अपराधी ठान्न हुन्न । यो बुझेर मात्रै बोल्न आग्रह गर्छु । गुरुङभन्दा अघि बोलेका महामन्त्री गगन थापाले पनि देउवामाथि नैतिकताको प्रश्न तेर्स्याएका थिए । थापाले बीपी सुन्दरी जेलमा बस्दाको एउटा प्रसंग उल्लेख गर्दै नेतृत्व नैतिकवान हुनुपर्ने बताए । बीपीले उठाएको नैतिकताको प्रश्न नेताका लागि मात्रै होइन, संस्थाका लागि पनि हो, थापाले भने, अहिले जनताले भ्रष्टाचार मुक्त सुशासन खोजेका छन् । हामीले जे अपिल गर्छौं, त्यो व्यवहारमा छ कि छैन भनेर हेरेका छन् । सरुवाबढुवादेखि हुनेनहुने काम गरेको पनि हेरिरहेका छन् । गुटको व्यवस्थापन गर्न प्रदेशमा मन्त्रालय फुटाएको हेरिरहेका छन् । नैतिक कसीमा खरो ढंगले उत्रन सकेनौं भने गाह्रो हुन्छ । नैतिकता देखाएर ठीक ठाउँमा उभियौं भने र सरकारमा बसेर डेलिभरी दियौं भने हामीले सबैखाले चुनौतीलाई परास्त गर्न सक्छौं ।गत साउन २ देखि १० सम्म चलेको पार्टी बैठकमा आक्रामक बनेका देउवा यस पटक भने रक्षात्मक देखिए । सरकारका कामकारबाही र सभापतिले गर्ने भनेर अघिल्लो बैठकले गरेको निर्णयको समेत पालना नभएपछि संस्थापन पक्षकै नेताहरू असन्तुष्ट छन् । मुलुकमा बढ्दो आर्थिक संकटलाई लिएर बैठकमा सबैभन्दा बढी अर्थमन्त्री प्रकाशरण महतको कार्यक्षमतामाथि प्रश्न उठेको छ ।अर्का महामन्त्री विश्वप्रकाश शर्माले अघिल्लो बैठकमा आफूहरूका प्रति बढी गुनासो भएको र यस पटक कामका प्रति जागरुकता बढेको बताए । अर्थतन्त्रको बिग्रँदो स्थिति र सरकारले गरेका गलत निर्णयबाट जनतामा वितृष्णा बढेको भन्दै जघन्य अपराधका दोषीलाई समेत आममाफी दिने सरकारको निर्णयले राष्ट्रपतिलाई समेत विवादमा तानेको बताए । गणतन्त्रलाई बलियो बनाउन राष्ट्रपति संस्थाको गरिमा अभिवृद्धि गराउनुपर्छ । राष्ट्रपतिलाई आलोचित गर्ने काम सरकारले गरेर वितृष्णा बढाउने काम गरेको छ, शर्माले भने, संघीयतालाई बलियो बनाउन कानुन आवश्यक छ । कानुन बनाउने काम गतिमा होस् । नेता गोपालमान श्रेष्ठले सभापतिले समयमै काम नगर्दा पार्टीलाई ठूलो क्षति पुगेको भन्दै असन्तुष्टि पोखे । कार्यशैली बदल्नका लागि आफूले जति भने पनि सुन्दै नसुनेको उनको गुनासो थियो । बसेर बोलें, कसैले सुन्दैन । उठेर बोलें, ठाउँमा कुरा पुग्दैन । काम हुँदैन । पार्टी बनाउने हो भने सबैलाई जिम्मेवारीको बाँडफाँट हुनुपर्छ, श्रेष्ठले भने, अब जे जति काम छन्, फटाफट निर्णय गर्नुस् । पार्टीको कोषाध्यक्ष कहिलेसम्म रिक्त राख्ने ? पार्टीका काम भोलि भन्दै नसार्नुहोस् । पार्टी र सरकारको कामलाई मात्रै होइन, सदस्यहरूले संघीयता, निर्वाचन प्रणाली, धर्मनिरपेक्षताजस्ता उपलब्धिलाई लिएर समेत प्रश्न उठाएका छन् । सरकारको स्थिरता र विकासका लागि मिश्रित निर्वाचन प्रणाली बदल्नुपर्ने माग चर्को रूपमा उठेको छ । बैठकको सुरुमै प्रदेश कार्यसमितिका सभापतिहरूले पार्टीको प्रदेश संरचना नै अधिकारविहीन रहेको अवस्थामा संघीयतामाथि प्रश्न उठ्नु स्वाभाविक भएको बताएका थिए । प्रदेश कार्यसमितिलाई अधिकारसम्पन्न नबनाउने हो भने संघीयता फाल्ने नेतृत्व पनि कांग्रेसले लिए हुन्छ भन्ने टिप्पणीसमेत प्रदेश सभापतिहरूले उठाएका थिए । संघीयतामाथि उठेका प्रश्नका जवाफ दिँदै महामन्त्री थापाले संघीयताविरुद्ध कांग्रेस जान नसक्ने बताए । उनले ०६२०६३ को जनआन्दोलनअघि नै कांग्रेसले संघीय संरचनामा जाने निर्णय लिइसकेको स्मरण गराउँदै आन्दोलनबाट स्थापित प्रणालीलाई कसैले थुपारिदिएको भनेर विरुद्धमा जानु गलत हुने बताए । संघीयता ठीक ढंगले चलिरहेको छैन, सुधार गरौं भन्ने कुरा ठीक हो, तर कसैले बोकाइदिएको भारी हो भन्ने कुरा तथ्यगत रूपमा मिल्दैन, थापाले भने, हामीले गर्नुपर्ने काम नगर्ने, अनि आन्दोलनबाट स्थापित प्रणाली असफल हुने बाटोतिर गएका छन् भनेर कसलाई दोष दिने ? संघीयतामा लगेको हामीले हो, हामीले जिम्मेवारी लिनुपर्छ । बैठकमा उपसभापति पूर्णबहादुर खड्काले सिद्धान्त र व्यवहारलाई सन्तुलनमा राखेर कांग्रेसले मध्यमार्गी भूमिका निर्वाह गर्दा मात्रै मुलुकलाई बचाउन सकिने बताए । अहिले धार्मिक, क्षेत्रीय र जातीय कुराले देखाएका संकेतहरू राम्रा छैनन् । कांग्रेसको मध्यमार्गी धार तलमाथि पर्यो भने सबै उपलब्धि गर्ल्यामगुर्लुम हुने खतरामा पुग्छ, खड्काले भने, अप्ठ्यारो परेकै बेलामा कांग्रेसले मध्यमार्गमा बसेर नेतृत्व लिने हो । सबै जातजाति, वर्ग समुदाय र दलहरूबीचको सद्भाव कायम गर्नुपर्छ । बिगार्ने, भत्काउने र बनाउने पनि हामी नै हौं । बैठकमा केही सदस्यले सभापतित्व प्रणालीलाई अझै बलियो बनाउने गरी पार्टी विधान संशोधन गर्नुपर्ने विषय उठाएका थिए । तर, महामन्त्री थापाले विधान संशोधनको एजेन्डा आसन्न महासमिति बैठकमा नहुने प्रस्ट पारेका छन् । आगामी मंसिर १३ देखि १५ सम्ममा काठमाडौंमा महासमिति बैठक हुँदै छ । बैठकले सभापति देउवाको संयोजकत्वमा केन्द्रीय कार्यसमितिका पदाधिकारी, सदस्य, आमन्त्रित सदस्य, प्रदेश कार्यसमितिका सभापति एवं काठमाडौं, ललितपुर र भक्तपुरका जिल्ला सभापति, भ्रातृसंस्थाका केन्द्रीय अध्यक्षसमेत रहने गरी मूल आयोजक समिति गठन गरेको छ । महासमिति बैठकमा प्रस्तुत गरिने नीतिगत प्रस्ताव तयार गर्न पार्टी उपसभापति एवं नीति, अनुसन्धान तथा प्रशिक्षण प्रतिष्ठानका संयोजक पूर्णबहादुर खड्काको संयोजकत्वमा प्रस्ताव समिति, महामन्त्री थापाले सांगठनिक र अर्का महामन्त्री शर्माले समसामयिक राजनीति प्रस्ताव प्रस्तुत गर्ने तय गरेको छ । कांग्रेसले उपभोक्ता हितका लाागि दैनिक उपभोग्य वस्तुका अतिरिक्त चाडपर्व विशेषमा उपयोग तथा उपभोग हुने वस्तुहरूको आपूर्ति सहज बनउने, कृत्रिम मूल्य नियन्त्रण गर्ने, बिचौलियालाई निरुत्साहित गरी बजारमा सर्वसाधारणको पहुँच विचार गर्ने जस्ता तत्काल काम गर्नुपर्ने भएकाले सरकारलाई तत्काल प्रभावकारी ढंगले बजार अनुगमन र कृत्रिम मूल्य नियन्त्रण गर्नका लागि आग्रह गरेको छ ।संविधान कार्यान्वयनसँग जोडिएका कानुनहरू बन्न नसक्दा तीनै तहका सरकार सञ्चालनमा असहज भएको भन्दै कांग्रेसले तत्काल कानुन बनाउन माग गरेको छ ।"
राष्ट्रपति उम्मेदवारबीच टेलिभिजन बहस,सन् १९६० मा आजकै दिन (सेप्टेम्बर २६) मा अमेरिकी राष्ट्रपतिका उम्मेदवारहरूबीच पहिलो टेलिभिजन बहस भएको थियो । राष्ट्रपतिका उम्मेदवारद्वय जोन एफ केनेडी र रिचार्ड निक्सनबीच अमेरिकाको सिकागोस्थित सीबीएस (कोलम्बिया ब्रोडकास्टिङ सिस्टम) को स्टुडियोमा उपस्थित भएर बहस गरेका थिए । त्यति बेला निक्सन रिपब्लिकन पार्टीका तर्फबाट उपराष्ट्रपतिको भूमिकामा थिए । डेमोक्रेटिक दलका केनेडी भने माथिल्लो सदन सिनेटका सदस्य थिए । टेलिभिजनमार्फत प्रसारण गरिएको बहस ८ करोड ५० लाखदेखि १२ करोड दर्शकले हेरेका बताइन्छ । १९६० को नोभेम्बर ८ मा भएको चुनावमा उपराष्ट्रपति निक्सन केनेडीसँग पराजित भएका थिए । १९६१ को जनवरी २० मा पद सम्हालेका केनेडीको १९६३ को नोभेम्बर २२ मा टेक्सास राज्यको डालसमा गोली हानी हत्या गरिएको थियो । दोस्रो प्रयासमा १९६८ मा अमेरिकी राष्ट्रपतिमा निर्वाचित निक्सनले १९६९ को जनवरी २० देखि पद सम्हालेका थिए । उनी १९७२ को नोभेम्बर ७ मा दोस्रो कार्यकालका लागि निर्वाचित भएका थिए । तर वाटरगेट काण्ड का कारण महाभियोगको सामना गर्नुपर्ने अवस्था आएपछि निक्सनले कार्यकाल पूरा नहुँदै १९७४ अगस्ट ८ मा पदबाट राजीनामा दिएका थिए ।
'दि रेड सुटकेस मा श्रमिकको मूल्य,"(काठमाडौं)फिल्म पढ्नका लागि सन् २००८ मा जर्मनी पुगेका थिए फिडेल देवकोटा । तर, त्यो विषय जर्मन भाषामा मात्रै पढ्नुपर्ने भएपछि भने उनी विषय फेर्न बाध्य भए । अनि रोजे भिज्युअल एन्थ्रोपोलोजी । बर्लिनस्थित फ्रे युनिभर्सिटीबाट स्नातकोत्तर र विद्यावारिधि सकेपछि भने उनी सोही विश्वविद्यालयमा पढाउन थाले । त्यही बीचमा २०१४ मा धेका अन्तिम भेडा गोठाला र २०१६ मा तल्लो मुस्ताङको बदलिँदो हावा वृत्तचित्रहरू बनाए उनले । तर, त्यतिमै भने अडिएनन् । समसामयिक फिल्म वृत्तमा के भइरहेको छ ? कस्तो विषयमा फिल्महरू बनिरहेका छन् भन्ने चासो राख्ने उनलाई आप्रवासनमा मुद्दाले बढी गम्भीर बनाउँथ्यो । अनलाइनहरू स्क्रोल गरिरहेका बेला एक दिन फोटो पत्रकार निमेष राईले खिचेको एउटा तस्बिरले उनको ध्यान खिच्यो । त्रिभुवन अन्तर्राष्ट्रिय विमानस्थलमा वैदेशिक रोजगारीका क्रममा मृत्यु भएका एक कामदारको शवसँगै आएको रातो सुटकेस थियो त्यो तस्बिरमा ।तस्बिर नियालेपछि उनको मनमा अनेकन भाव आए । सुरुमा त उनलाई त्यो कफिनसँगै आएको सुटकेसभित्र केके होला भन्ने लाग्यो । त्यसपछि उनको मनमा प्रश्न उब्जियो आखिर एउटा मान्छेलाई चाहिने के हो ? उनले भने, खासमा फोटोमा उतारिएको क्षणले मलाई भित्रैदेखि छोयो । त्यसपछि उनले यही विषयमा फिचर फिल्म बनाउने योजना बुन्न थाले । आफैंले स्क्रिप्ट पनि तयार पारे । नेपाल आए र यही विषयमा काम गरिरहेका, साहित्य र कलाको मर्म बुझ्नेहरूसँग एकाध चरण छलफल गरे । अनि बन्यो, फिडेलको निर्देशनमा दि रेड सुटकेस (रातो सुटकेस) । औसतमा दैनिक १२ देखि १३ सय नेपाली श्रमको खोजीमा विदेश उड्ने र वैदेशिक रोजगारीका क्रममा मृत्यु भएकाहरूको दैनिक तीन कफिन आइपुग्ने त्रिभुवन अन्तर्राष्ट्रिय विमानस्थलबाट सुरु हुन्छ, यो फिचर फिल्म । विमानस्थलबाट छुटेको पिकअप ट्रक पछ्याउँदै कथाले दर्शकलाई दुई दिन लामो यात्रामा लैजान्छ । यही यात्रामा आइपुग्छन् प्रवासी कामदारका संघर्ष, सपना र जीवनको मूल्य र त्यसको हिसाबकिताबसँगै आउने संयोग र उल्झनहरू । वैदेशिक रोजगारीलाई नेपाली समाजलाई बहुल स्वरूपमा कसरी प्रभावित पारिरहेको छ भन्ने प्रस्ट पारेको छ फिल्मले । कतारमा विश्वकप रंगशाला निर्माणमा खटिएका एक कामदारको कथाबाट सुरु हुने यो फिल्मले नेपालको राजनीतिक उतारचढावको कथासँगै वैदेशिक रोजगारीको बाध्यता देखाउँछ । रामकृष्ण पोखरेल र शोभा थापाले निर्माण गरेको रातो सुटकेस मा सौगात मल्ल, विपिन कार्की, सृष्टि श्रेष्ठ र प्रवीण खतिवडाको मुख्य अभिनय छ । फिल्ममा केही रोचक संयोग छन् । नेपाली कथामाथि नेपालीको लगानीमा बनेको यो फिल्मको सम्पादन भने श्रीलंकन नागरिक समन अलभिटिगालाले गरेका हुन् । कलर र भीएफएक्सको काम पनि त्यही भयो । सम्पादक समनसँग फिडेलको २०१८ अघिदेखिकै मित्रता थियो । हामी एकअर्काबीच फिल्मबारे कुरा गरिराख्थ्यौं । आइडियाहरू सेयर गरिराख्थ्यौं । त्यही भएर पनि मलाई सँगै काम गर्न सजिलो भयो, उनले सुनाए । फिल्मको ध्वनिको काम भने भारतमा भएको हो । फिल्मका दृश्य भने फिडेलसँगै स्नातक पढ्दाका साथी रामले खिचेका हुन् । यो फिल्ममा जोजो जोडिएका छन्, उनीहरू मेरा नजिकका साथी हुन्, फिडेलले भने, नढाँटी भन्दा यसका पछाडि आर्थिक कुरा पनि जोडिएको छ । फिडेलले नेपाल, जर्मनी, श्रीलंका र भारतमा एकैचोटि फिल्मसम्बन्धी अनेकन काम भएका जनाए । उनले भने, साँच्चै संसार कति सानो भइरहेको छ ।फिडेलका अनुसार रातो सुटकेसको कथा नेपालीहरूले नदेखेको वा नसुनेको कथा होइन । उनले भने, तर यो कथा विश्वसामु पुर्याउन जरुरी थियो । यो फिल्मले नेपाली समाजको समकालीन इतिहासलाई बुझाउन मद्दत गर्ने उनले बताए । भने, म एन्थ्रोपोलोजिस्ट पनि भएकाले यो फिल्मले नेपाली समाजको भिज्युअल कल्चरलाई राम्रोसँग देखाएको छ । संसारमै विकास आप्रवासनका कारण सम्भव भएको बुझाइराख्ने फिडेल भन्छन्, हामी सबै इतिहासको विभिन्न समय क्रममा बसाइँ सर्दैसर्दै आइरहेका छौं । आज हामी यहाँ छौं । तर, हाम्रो रुट अन्तै कतै थियो ।हालै इटालीमा आयोजित प्रसिद्ध भेनिस फिल्म फेस्टिबलको ओरिजोन्टी विधामा छानिएको फिल्म १३ सय सिट क्षमताको हलमा स्क्रिनिङ गरिएको थियो । फिल्म प्रदर्शनपछि हलमा उपस्थित दर्शकले फिल्मको सम्मानमा तीन मिनेट स्ट्यान्डिङ ओभेसन दिएका थिए । स्वतन्त्र समीक्षकहरूको जुरीले बिसाटो डिओरोअन्तर्गत डेब्यु फिल्म निर्देशकका रूपमा फिडेललाई बेस्ट फस्ट फिचर फिल्म अवार्डबाट सम्मानित गर्यो । मिथ र परम्परालाई जोड्दै बेजोड दृश्य संयोजनमार्फत कथा भनिएको र नेपालको अनुपम भौगोलिक दृश्यलाई देखाउँदै पात्रहरूको एकान्तपनलाई प्रस्तुत गरिएको जुरीले उल्लेख गरेका छन् । फेस्टिबलमा फिल्मले स्पेसल मेन्सन अवार्ड पनि प्राप्त गरेको थियो । भेनिस फेस्टिभल अवधिभर फिडेलले संसारका विभिन्न फिल्म निर्माता, निर्देशक र कला क्षेत्रका दिग्गज भेटे । प्रदर्शनमा आएका अधिकांश फिल्ममा सम्बन्धित देशका सरकार र सरकारी निकायले हरतरहले सघाएको देखिन्थ्यो । फिल्म छनोट भएपछि प्रदर्शन गरिने हलबाहिर जुन देशका फिल्म हुन्, त्यही देशका राष्ट्रिय झन्डा फहराइएका थिए । दर्जनौं झन्डाका बीचमा नेपालको राष्ट्रिय झन्डा फहराइरहेको देख्दा बेग्लै आनन्द मिलेको बताउँछन् उनी । खुसीको यो विषयभन्दा अलिक पर फिडेलको चित्तदुखाइ रह्यो । त्यतिबेला मलाई नेपाली विषयको, नेपाली लगानीको र नेपालीले बनाएको फिल्ममा फिल्म बोर्ड भन्ने संस्थाले सामान्य औपचारिकता पनि नदेखाएको देख्दा टुहुरोजस्तो महसुस भयो, उनले भने । अन्तर्राष्ट्रिय मञ्चमा पुगेका नेपाली फिल्ममा राज्यको चासो र सरोकार हुनुपर्छ भन्ने ठान्छन् फिडेल । सरकारले पैसा नै दिनुपर्छ भन्ने होइन तर सरकारी उपस्थितिले पनि उक्त फिल्मको हैसियतमा निकै फरक पार्छ, उनले भने । फिडेलका अनुसार विशुद्ध नेपाली लगानीमा बनेर अन्तर्राष्ट्रिय मञ्चमा पुग्ने यो पहिलो फिल्म हो । यसअघि मीन भाम निर्देशिक कालो पोथी र विकास रौनियार निर्देशित सेतो सूर्य अन्तर्राष्ट्रिय मञ्चमा पुगेका थिए । नेपालकै विषयमा बनेका यी दुवै फिल्म निर्माणका लागि भने विभिन्न अन्तर्राष्ट्रिय ग्रान्ट मिलेको थियो । नेपालभित्र पनि अन्तर्राष्ट्रिय चेत र बुझाइ भएका कैयन् फिल्म निर्माता भएको उनको दाबी छ । तर, सरकारी सहयोग वा संरक्षणको अभावमा मौका पर्खिरहेको उनी बताउँछन् । फिडेलले व्यक्तिको प्रयत्नले भन्दा संस्थागत पहल र प्रणालीले काम भए कैयन् नेपाली फिल्म अन्तर्राष्ट्रिय मञ्चमा पुग्न सक्छन् । सात महिनाको छायांकन अवधिसहित दुई वर्षमा बनेको फिल्मले अन्तर्राष्ट्रिय मञ्चमा नेपाल चिनाइरहेको छ । त्यसै क्रममा भेनिस फिल्म फेस्टिभलबाट अन्य अन्तर्राष्ट्रिय मञ्चमा उक्लिने तयारीमा छ फिल्म । जुरिच फिल्म फेस्टिभलमा जाने निश्चित भइसकेको छ । त्यस्तै भारतमा हुने अन्तर्राष्ट्रिय फिल्म फेस्टिभलमा पनि यो प्रदर्शन हुनेछ, उनले भने ।"
पहिरोमुनि विरहका गीत,"बर्खायाममा जमिन भासिएर जताततै गाउँबस्ती जोखिममा हुँदा स्थानीयलाई रातदिन चैन छैन । सिमसिमे वर्षासँगै पहिरोले बग्दै गरेको आफ्नो गाउँघर हेर्दै भोटेकोशी गाउँपालिका१ लिस्तीकोट काङलाङ गाउँका वीरबहादुर कामी टुंगुना बजाएर स्थानीय भाकामा यी शब्दमा दुःख दर्शाइरहेका थिए । वारिपारि पहिरोले क्षतविक्षत भूगोल । घरको तल्लो छेउ लाछ्दै लगेको पहिरोमुनि बसेर वीरबहादुरले भक्कानिँदै गाउन थालेपछि गाउँले जम्मा भएर हेर्न र गीत सुन्न थाले । लोकगीत र टुंगुना गायकका रूपमा चिनिएका उनी दृष्टिविहीन हुन् । उनले गीतबाट सिन्धुपाल्चोकको बाढीपहिरोको व्यथा ओकलिरहँदा पहिरोले आफ्नो परिवार बेघर बनाएको दुखेसो गरे । यही गीत गाएकै कारण धेरैले सहयोग गर्नुभएपछि भूकम्प र पराकम्पले ढलाएको घर दुःखजिलो गरेर बल्लतल्ल बनाइयो, यही घर पनि जोखिममा परेपछि हामी के गर्ने ? के नगर्ने अन्योलमा परेका छौं, वीरबहादुरले भने । भोटेकोशी गाउँपालिकाले उनी जस्तै जोखिममा परेका परिवारका लागि काङलाङमा टेन्ट र पाल उपलब्ध गराएको छ । बालबच्चा लिएर खेतीपातीबिना टेन्ट र पालमा कसरी गाँस, बास जुटाउने भन्ने प्रश्नले उनको परिवारलाई पिरोलेको छ । उनका दुई छोरी र एक छोरा छन् । वीरबहादुरको परिवार जोखिममा परेको आफ्नै घरमा बस्दै आएका छन् । यसरी कतिन्जेल बस्ने हो थाहा छैन, तर हामीसँग विकल्प पनि छैन । पालिकाले दिएको पालमा बस्न गाँसको व्यवस्था हुँदैन । यहाँ भए पहिरोबाट बचेखुचेको बारीमा खेतीपाती त गरिन्छ, उनले भने । भोटेकोशी गाउँपालिकाका विपद् व्यवस्थापन शाखा संयोजक गंगासागर पौड्यालका अनुसार पालिकाका दर्जनौं बस्ती बाढीपहिरोको जोखिममा छन् । जसमा काङलाङ, पाउँगुम्बा, धनपालमा, फाल्डुङ, अन्थली, लार्चा फुमाचे, हिन्दीजस्ता गाउँमा गरी यही बर्खाभर ३० घर उच्च जोखिममा परेका छन् । भूकम्प र पराकम्पको तीन वर्षपछि बल्ल ठड्याएको घर पनि पहिरोले जोखिममा पारेपछि बाह्रबिसे२ भोटाङ गैह्रा टोलका चलमान कामीले बासगाँसको अवस्था बेहाल भएको बताए । पानी परे पालमा जान्छौं, पानी नपरे जोखिममा रहेकै घरमा हुन्छौं । काम नगरी पालमा बसिरहेर कसले खान दिने, कसले कमाइदिन्छ ?, कामीले प्रश्न गरे । पहिरोले घर धरापमा पारे पनि बाँकी बसेको जग्गाजमिनमा सागसब्जी लगाएका छन् । घुम्थाङ भोटाङ गैह्रा टोलभन्दा केही माथिको बारीमा पाल हालिएको छ । सुरक्षित स्थानमा सारिएका यी १० परिवार दिनभर आफ्नै थातथलो गाउँमा फर्किएर दैनिकी चलाए पनि पानी परेका रातमा भने टेन्टमै बस्छन् । बाह्रबिसे नगर विपद् व्यवस्थापन शाखा प्रमुख दुर्गाप्रसाद भण्डारीले पालिकाभर ७१ परिवार उच्च जोखिममा परेकामा ९० टेन्ट र पाल दिइएको बताए । स्थानीय तहका विपद् व्यवस्थापन शाखाका अनुसार घर छाडेर पाल र टेन्टमा बस्ने विस्थापित परिवार जिल्लाभर करिब पाँच सय छन् । जिल्ला विपद् व्यवस्थापन समिति संयोजक प्रमुख जिल्ला अधिकारी रमेश न्यौपानेले जिल्लाका तीन नगर र नौ गाउँपालिकाभर विस्थापितको संख्या यकिन नआइसकेको बताए ।"
सरकारले सुन तस्करी छानबिन गर्न चाहेन : ओली,काठमाडौं (कास) प्रमुख प्रतिपक्ष एमाले अध्यक्ष एवं पूर्वप्रधानमन्त्री केपी शर्मा ओलीले सुन तस्करीमा सत्तारुढ दलकै नेता जेल पर्ने भएकाले सरकारले छानबिन गर्न नचाहेको आरोप लगाएका छन् । सोमबार काठमाडौंमा आयोजित पार्टीको वाग्मती प्रदेश कमिटीको प्रथम अधिवेशनको उद्घाटन समारोहमा अध्यक्ष ओलीले पछिल्लो समय भएका सबै सुन तस्करीको छानबिन गराएरै छाड्ने बताए । सुन तस्करी छानबिनका लागि आयोग गठन गर्न सरकारलाई आफ्नो पार्टीले बाध्य पारे पनि उक्त आयोगमार्फत छानबिन गर्न भने नमानेको ओलीको जिकिर छ । अध्यक्ष ओलीले भ्रष्टाचारका सबै फाइल खोल्न पनि सरकारलाई चुनौती दिए । भ्रष्टाचारका फाइल खोले पनि सत्तारुढ दलकै नेता जेल पर्ने उनको दाबी छ ।सोमबार उद्घाटन भएको प्रदेश कमिटी प्रथम अधिवेशनको बन्दसत्र आज कमलादीस्थित प्रज्ञा प्रतिष्ठानमा हुँदै छ । अध्यक्ष ओलीले सहमतिमै प्रदेश नेतृत्व चयन गर्न जोड दिएका छन् । उनले लोकतन्त्रमा निर्वाचन हुनु राम्रो भए पनि सहमति अझ सुन्दर पक्ष रहेकाले आफू सकेसम्म सहमतिमा नेतृत्व होस् भन्ने पक्षमा रहेको बताए । उनले पार्टीको निर्वाचनमा प्यानल बनाए उम्मेदवारी खारेज हुने चेतावनीसमेत दिएका छन् । नयाँ नेतृत्वका लागि प्रदेशका वर्तमान अध्यक्ष नुवाकोटका केशव पाण्डे र मकवानपुरका कृष्णप्रसाद दाहालबीच प्रतिस्पर्धा हुने सम्भावना देखिएको छ । तीन दिनसम्म चल्ने अधिवेशनमा १३ जिल्लाका १ हजार ८० जना प्रतिनिधि सहभागी छन् । अधिवेशनले २ सय ४० सदस्यीय नयाँ प्रदेश कार्यसमिति चयन गर्नेछ । सम्बोधनका क्रममा अध्यक्ष ओलीले काठमाडौं महानगरपालिकाका मेयर बालेन शाहको कार्यशैलीतर्फ लक्षित गर्दै दम्भ र घमण्डले मान्छेलाई बिगार्ने टिप्पणीसमेत गरे ।
राष्ट्रपतिलाई नागरिक अभिनन्दन,"जनकपुर (कास) राष्ट्रपति रामचन्द्र पौडेलले संघीयतालाई झन् अधिकारसम्पन्न बनाउनुपर्ने बताएका छन् । उनले संघ, प्रदेश र स्थानीय तहबीच अधिकारको बाँडफाँट राम्ररी नभएको बताए । संघ, प्रदेश र स्थानीय तहको अधिकार बाँडफाँट गरेर मिलाउनुपर्छ, सोमबार जनकपुरमा आयोजित नागरिक अभिनन्दन कार्यक्रममा पौडेलले भने, तीनै तहको अधिकार मिलेको छैन । यसलाई कसरी मिलाउन सकिन्छ, त्यसमा राजनीति दलहरू गम्भीर हुनुपर्छ । संघीयता नियन्त्रित रहेको र अलिअलि अड्कलेर अधिकार दिइएको उनले बताए । दिल खोलेर अधिकार दिनुपर्छ, कञ्जुस्याइँ नगर्नुस्, तपाईंहरूले आँट गर्नुभयो भने देशमा संघीयता अगाडि बढ्छ भनेर ओली, देउवा र प्रचण्डजीलाई बोलाएर राम्रोसँग भन्छु, उनले भने । नागरिकता विधेयक प्रमाणीकरण गरेको खुसीयालीमा राष्ट्रपति पौडेललाई जनकपुरमा नागरिक अभिनन्दन गरिएको छ । विधेयकको केही प्रावधानमा दलीय असन्तुष्टि रहँदा पनि राष्ट्रपति पौडेलले प्रमाणीकरण गरेका थिए । ०७४ को निर्वाचनबाट चुनिएका जनप्रतिनिधिले संघीय संसद्बाट पास गरेको नागरिकता विधेयक तत्कालीन राष्ट्रपति विद्यादेवी भण्डारीले दुई पटक रोकिदिएकी थिइन् । पहिलो पटक उनले विधेयक प्रमाणीकरण नगरी संसद्मा फर्काइदिइन् भने दोस्रो पटक प्रमाणीकरणको म्याद गुजारेर थन्क्याइदिएकी थिइन् । ०७८ को आमनिर्वाचनपछि राष्ट्रपतिमा पौडेल निर्वाचित भएपछि सरकारले उनलाई पुरानै विधेयक प्रमाणीकरण गर्न आग्रह गरेको थियो । सरकारकै आग्रहमा राष्ट्रपति पौडेलले गत जेठ १७ मा विधेयक प्रमाणीकरण गरेका थिए ।जनकपुरस्थित महेन्द्रनारायण निधि मिथिला संस्कृति केन्द्रमा आयोजित विशेष समारोहमा उपमहानगर प्रमुख मनोज साहले राष्ट्रपति पौडेललाई नागरिक अभिनन्दन गरेका हुन् ।"
बालेनको दाबीलाई ईःले गरे खण्डन,"काठमाडौं (कास) काठमाडौं महानगरको कार्यालय राष्ट्रिय सभागृह अगाडि उभिएर गत मंगलबारदेखि भद्र विरोध गरिरहेका अभियन्ता ईःबारे प्रतिक्रिया दिएका छन् । शाहले ईः लगायतका अभियन्ताको कुरा सुन्न आफैं उनीहरू उभिइरहेको ठाउँमा गएको बताएका छन् । साथै उनले संवादमा ईःलगायतका अभियन्ता नआएको दाबीसमेत गरेका छन् । केही दिनदेखि केही अभियन्ता आन्दोलनमा हुनुहुन्थ्यो, उहाँहरूको कुरा सुन्न म आफैं गएर वार्ता गरौं, यहाँहरूको कुरा र समस्या सुनौं भन्दा अभियन्ताहरू संवादमा आउन खोज्नु भएन, शाहले सामाजिक सञ्जालमा लेखेका छन्, लोकतान्त्रिक अभ्यासमा सबै कुराको समाधान संवादबाट नै हुनुपर्छ भन्ने कुरा हामीले बुझेका छौं, सायद कुनै राजनीतिक स्वार्थ जोडिएर आउन नखोज्नु भएको होला भन्ने बुझेको छौं । वार्ता के उहाँहरूका नेतासँग गर्नुपर्ने ?यता सामाजिक अभियन्ता ईःले भने मेयर शाहले संवादका लागि कुनै पहल नगरेको दाबी गरेका छन् । शाहको अभिव्यक्तिको प्रतिवाद गर्दै उनले भनेका छन्, मेयर यहाँ आउनुभएको होइन । एक नगर प्रहरीले हामीलाई हप्काउँदै सभागृहको पार्किङमा बोलाए । हामीले कानुन विज्ञ, सहरी व्यवस्थापन विशेषज्ञ र सडक व्यवसाय प्रतिनिधिलाई बोलाउन ३० मिनेट समय माग्यौं, नगर प्रहरीले रिसाएर त्यसो भए मेयरले भेट्दैन भन्ने जवाफ दिए । मेयर शाहले चुनावअघि गरेको वाचा र सार्वजनिक प्रतिबद्धताविपरीत सहरको सबैभन्दा कमजोर र हुँदा खाने वर्गको गाँस खोस्ने काम गरेको भन्दै ईः गत मंगलबारदेखि निरन्तर उभिएर विरोध गरिरहेका छन् ।"
न्यायाधीश नियुक्तिको मापदण्डलाई न्याय परिषद्बाटै चुनौती,"न्यायाधीशका पद रिक्त हुँदै जाँदा लामो समयदेखि न्याय सम्पादनमा असर परिरहेका बेला न्याय परिषद्ले गत साता एकैचोटि ३६ जिल्ला न्यायाधीश नियुक्तिको निर्णय गर्यो । विश्वम्भरप्रसाद श्रेष्ठ प्रधानन्यायाधीश बनेको एक महिना नबित्दै यति ठूलो संख्यामा पदपूर्ति गर्ने निर्णय हुनु सकारात्मक थियो । तर न्यायाधीश छनोटमा जुन विधि अपनाइयो, त्यो उदेकलाग्दो छ । एकातिर संविधानमा उल्लेख गरिएको प्रक्रियालाई पूर्ण रूपमा अनुसरण गरिएन भने अर्कातिर न्यायाधीश छनोटको खुला परीक्षामा अनुत्तीर्णलाई समेत नियुक्ति दिइयो । निर्विवाद पृष्ठभूमिका प्रधानन्यायाधीश श्रेष्ठ न्याय परिषद् अध्यक्ष र इमान एवं सुशासनको दुहाई दिइरहने कानुनमन्त्री धनराज गुरुङ न्याय परिषद् सदस्य रहेकै बेला यसरी विधि मिचेर न्यायमूर्ति छनोट गरिनु विडम्बनापूर्ण छ । संविधानको धारा १४९ ले प्रस्ट भनेको छ जिल्ला न्यायाधीश नियुक्तिका सन्दर्भमा रिक्त पदमध्ये ८० प्रतिशतमा न्याय सेवा आयोगले लिखित र मौखिक प्रतियोगितात्मक परीक्षा लिई योग्यताक्रम बमोजिम नियुक्तिका लागि न्याय परिषद्लाई सिफारिस गर्नेछ । बाँकी २० प्रतिशतमा कानुनमा स्नातक गरी न्याय सेवाको राजपत्रांकित द्वितीय श्रेणीका अधिकृतमध्येबाट ज्येष्ठता, योग्यता र कार्यक्षमता मूल्यांकनका आधारमा पदपूर्ति गर्ने प्रावधान छ । त्यही अनुसार न्याय सेवा आयोगको अनुरोधमा लोक सेवा आयोगले परीक्षा लिने अभ्यास छ । जिल्ला न्यायाधीशका रिक्त ३६ मध्ये ८० प्रतिशत अर्थात् २९ पदमा खुला प्रतिस्पर्धा गराउन आयोगले गत असारमा विज्ञापन खुलाएर साउनमा परीक्षा लिएको थियो, जसमा २११ जना सहभागी थिए । त्यसको नतिजा भदौ ३१ मा आउँदा सर्वोच्च अदालतका इजलास अधिकृत पारसमणि पोखरेल मात्रै उत्तीर्ण भए । तर पर्सिपल्टै बसेको न्याय परिषद् बैठकले योग्यतम भन्दै थप २८ जनालाई सोझै जिल्ला न्यायाधीश बनाउने निर्णय गर्यो, त्यसमा परेका १५ जना आयोगको परीक्षामा अनुत्तीर्णहरू थिए । अनुत्तीर्णमध्ये पनि न्याय सेवा कर्मचारीले न्यायाधीशमा नियुक्ति पाउँदै गर्दा कानुन व्यवसायीहरू परेनन् । न्यायाधीशमा नियुक्ति पाएका अन्य १३ जना भने परीक्षामा सामेल नै थिएनन् । यसरी तजबिजी रूपमा न्यायाधीश छानेर न्याय परिषद्ले आफ्नै संवैधानिक र कानुनी भूमिकामाथि उपहास गरेको छ । परीक्षाबाट पदपूर्ति हुन नसके अर्को विज्ञापन आह्वान गरेर छनोट गर्न सकिन्थ्यो । परीक्षा प्रणालीमै समस्या भए पुनरवलोकन गरेर पनि अघि बढ्न मिल्थ्यो । तर परीक्षामा अनुत्तीर्ण ठहर भएलगत्तै १५ जनालाई न्यायाधीशको नियुक्ति दिइएको छ । प्रश्न उठेपछि कानुनमन्त्री गुरुङले उनीहरू आयोगले लिएको परीक्षामा अनुत्तीर्ण भन्ने पछि मात्रै थाहा पाएको प्रतिक्रिया दिएका छन् । यसले सत्यतथ्य परख गरेर न्याय निरूपण गर्ने भूमिकामा रहने व्यक्ति छान्दा पृष्ठभूमि अध्ययन गरिँदैन ? भन्ने अर्को प्रश्न जन्माइदिएको छ । यस्तै, सरकारी वकिल रामचन्द्र शर्माले जिल्ला न्यायाधीशमा नियुक्ति पाएको विषयमा पनि कानुनमन्त्री गुरुङसहित न्याय परिषद्को आलोचना भइरहेको छ । तत्कालीन सरकारी वकिल शर्मा गत वर्षको आम निर्वाचनमा गुरुङ उम्मेदवार रहेको स्याङ्जा२ मा निर्वाचन अधिकृत थिए । मृतक र विदेश गएका व्यक्तिका नाममा समेत मतदान गराइएको भन्दै उजुरी पर्दा शर्माले गुरुङकै पक्ष लिएर मतगणना अघि बढाएका थिए । न्याय परिषद्को वरिष्ठता क्रममा २१ औं नम्बरमा रहेका शर्मालाई वरिष्ठता मिचेर १५ जनाभित्र ल्याएर न्यायाधीश बनाइएको हो । शर्मा यो पदका लागि अयोग्य हुन भनेर दाबी गर्न सकिँदैन, तर उनलाई छान्ने प्रक्रिया भने विधिसम्मत भएन भन्ने प्रस्ट छ । यस्तो नियुक्ति प्रक्रियाले सम्बन्धित न्यायाधीशहरूको आत्मसम्मानलाई पनि न्याय गरेको छैन । यसरी विधिविधान मिचेर तजबिजीमा न्यायाधीश छान्ने प्रवृत्तिले सिंगो न्यायालयको गरिमा धमिल्याउँछ र आम नागरिकमा अविश्वास बढ्छ । त्यसैले योग्य र क्षमतावान् मात्र न्यायाधीश हुन सक्ने गरी मापदण्ड अनुसरण हुनुपर्छ । न्याय परिषद्ले यस पटक गरेको न्यायाधीश सरुवा सिफारिस पनि प्रश्नरहित छैन । नक्कली भुटानी शरणार्थी प्रकरणमा सत्तारूढ कांग्रेस नेता बालकृष्ण खाण लगायतलाई थुनामा पठाउने आदेश गरेका काठमाडौं जिल्ला अदालतका न्यायाधीश प्रेमप्रसाद न्यौपानेलाई रुकुमकोट जिल्ला अदालतमा सरुवा गरिएको छ । साधारणतया दुई वर्षमा न्यायाधीश सरुवा हुने गरेकामा न्यौपानेलाई १४ महिनामै सरुवा गरेर शंका गर्ने ठाउँ बनाइएको छ । न्यायाधीशको मनोबल कमजोर बनाउने र निष्पक्ष न्यायसम्पादनमा चुनौती थपिदिने यस्तो प्रवृत्ति तत्काल रोकिनुपर्छ । न्यायाधीश छनोट प्रणालीको प्रसंग चलिरहँदा न्याय परिषद्को पुनःसंरचना अत्यावश्यक भइसकेको छ । न्याय परिषद्मा अहिले प्रधानन्यायाधीश अध्यक्ष र सर्वोच्च अदालतका वरिष्ठतम न्यायाधीश, कानुनमन्त्री, राष्ट्रपतिले प्रधानमन्त्रीको सिफारिसमा नियुक्त गरेको एक कानुनविद्, नेपाल बार एसोसिएसनको सिफारिसमा राष्ट्रपतिद्वारा नियुक्त वरिष्ठ अधिवक्ता वा अधिवक्ता सदस्य रहने व्यवस्था छ । राजनीतिक व्यक्तिहरूको बाहुल्य रहने यस्तो संरचनाले न्यायाधीश नियुक्तिमा बेथिति रोक्न सक्ने देखिन्न । स्मरणीय विषय के हो भने न्यायालयको गरिमा आफैं तय हुने होइन, योग्य र दक्ष न्यायाधीशहरूको भूमिकाले मात्र न्यायालयको ओज उचो हुने हो । न्यायालयको न्यायिक मर्म बचाउन न्यायाधीश नियुक्ति प्रक्रियालाई नै निष्पक्ष एवं पारदर्शी बनाउनुपर्छ, यसका लागि न्याय परिषद्लाई जतिसक्दो छिटो पुनःसंरचना गर्नुपर्छ ।"
"विचारभन्दा माथि देश हो, नरेश होइन","विचारभन्दा माथि देश कि नरेश ? शीर्षकको लेखकका सन्दर्भमा राजाराम गौतम रवीन्द्र मिश्रमाथि किन यसरी खनिएका हुन् बुझ्न सकिएन । आलंकारिक राजसंस्थाको पुनःस्थापनाका लागि वकालत गर्ने व्यक्ति मिश्र एकल होइनन् । नेपालमा राजसंस्थाको अन्त्य हुनु र राज्यको स्वरूपमा हिन्दु को बदलामा धर्मनिरिपेक्षता कायम गर्नु राष्ट्रिय जीवनमा सदाका लागि बहसका विषय बनेका छन् । बहस पनि भइरहेको छ । राष्ट्रिय महत्त्वको कुनै विषयमा जनमतसंग्रहबाट निर्णय लिन सकिने परिकल्पना वर्तमान संविधानले पनि गरेकै विषय हो । तर राजसंस्था र हिन्दु धर्मको विषयमा निर्णय लिँदा जनमतको उपेक्षा गरिएकाले प्रश्न सदाका लागि खडा भएको हो । यस विषयको चर्चा आम नागरिकले गरिरहेकै छन् ।राजसंस्था पुनःस्थापनाका विषयमा पूर्वराजा ज्ञानेन्द्रले धर्मको आड लिएको लेखको तर्क न्यायोचित लागेन । सदियौंदेखिको पूजापाठ र मन्दिर भ्रमणको संस्कृतिमा हुर्किएका शाहवंशीय राजाले राजनीतिका लागि धर्मका आड लिएको भन्नु गलत बुझाइ हो । मुलुकमा संघीयता र धर्मनिरपेक्षताविरोधी माहोल बढ्दै जाँदा राजाले हिन्दुराष्ट्रको मुद्दालाई सिंहासन फर्काउने एउटा कार्ड बनाएको देख्नु अर्को गलत बुझाइ हो । लेखकले कम्युनिस्ट नेता हाम्रा प्रधानमन्त्री पुष्पकमल दाहालले भारत भ्रमणको अवसरमा देखाएको पूजापाठको तस्बिर र एमाले अध्यक्ष केपी ओलीको चितवनमा राम मन्दिर निर्माण र पशुपतिनाथमा अर्बौंको सुनको जलहरी अर्पण मोहको विश्लेषण पनि त पक्कै होला ? महेशप्रसाद ढुंगाना, नयाँ बानेश्वर, काठमाडौं"
न्यायालयको राजनीतीकरण,"कान्तिपुरको अग्रपृष्ठको समाचारमा न्यायाधीश परीक्षामा एक जना पास, २९ लाई नियुक्ति पढेर दुःख लागेको छ । कानुनमन्त्रीको अभिव्यक्ति पढ्दा झनै लज्जास्पद लाग्यो । २९ न्यायाधीशका लागि २ सय ११ जनाले परीक्षा दिएका रहेछन् । जसमा एक जनाले मात्र उत्तीर्ण गरेका रहेछन् । तर, नियुक्तिमा एक जनासँगै फेल भएका १५ जना र अन्य १३ जनाले परीक्षासमेत दिएका थिएनन् । उनीहरूलाई समेत नियुक्ति दिएर लोकसेवा र न्यायालयको गरिमामाथि नै गम्भीर प्रश्नचिह्न खडा गरिदिएका छन् । न्यायालयमा दलीय भागबन्डाको राजनीति गर्ने हो भने लोकसेवाको जरुरी नै देखिँदैन । सता र शक्तिमा पहुँच हुने शासकहरूका लागि लोकसेवाको परीक्षा पनि नाटकजस्तो भएको छ । शासकहरू परीक्षामा जोसँग पराजित हुन्छन् उनीहरूलाई समेत विजेतासँग उही हैसियतमा न्यायाधीश बनाएर नियुक्ति दिनुमा गर्व ठान्छन् । कर्मचारीहरू भने लोकसेवा पास गरेर आएकोमाथि नै घमन्डले चुर भएका हुन्छन् । यसको चपेटामा सर्वसाधारण परिरहेका हुन्छन् । शासकहरूको यही सोच, चिन्तन र प्रवृत्तिले गर्दा न्यायालयमा भ्रष्टीकरण भएको छ । दिनदहाडै घूसखोरी मौलाएको छ । सर्वसाधारणले सरल र सुलभ ढंगले न्याय पाउनबाट वञ्चित छन् । न्याय किन्ने हैसियत नभएकाहरू जेलभित्रै जिउँदो लास बनेका छन् । तर पुँजीपति दलालहरू उन्मुक्ति पाइरहेका छन् ।कानुनमा रहेको न्यायाधीशको तजबिजको अधिकारले कतिको भविष्यमाथि खेलबाड गर्छन्, यसको लेखाजोखा छैन् । सर्वसाधारण नागरिक भने उनीहरूको फैसला स्विकार्न बाध्य छन् । जति आन्दोलन र परिवर्तनका कुरा भए पनि देश अहिलेसम्म यस्तै प्रवृत्तिको वरिपरि घुमिरहेको छ । न्यायाधीश नियुक्ति प्रक्रियाले यसको ज्वलन्त उदाहरण हो । देशमा विवादित ऐन, कानुन र संविधान कसले बनाउँछन् ? शासकहरूलाई समेत थाहा छैन । त्यसैले यसरी नै न्यायालयमा राजनीतीकरण गर्ने हो भने जनस्तरबाट खबरदारी गर्न जरुरी छ । राजेश विद्रोही, सप्तरीं"
सफल कूटनीति नै समृद्धिको मियो,"प्रधानमन्त्री पुष्पकमल दाहाल र सञ्चारकर्मीबीच न्युयोर्कमा भएको संवादको अंशलाई समेट्दै तीनवटै शक्तिराष्ट्र नेपालप्रति सकारात्मक पाएको छु शीर्षकमा छापिएको खबर अध्ययन गर्दा नेपालप्रति अमेरिका, भारत र चीनसँग सुमधुर सम्बन्ध कायम राख्नुपर्ने विषय सम्बन्धित छ । यतिबेला प्रधानमन्त्रीको तहबाट संयुक्त राष्ट्र संघ (यूएन) को महासभामा दुई वर्षपछि नेपाली प्रतिनिधिमण्डलको प्रधानमन्त्री दाहालले नेतृत्व गरेका हुन् । उनले यसअघि सन् २००८ मा र अहिले ७८ औं महासभालाई दोस्रो पटक सम्बोधन गर्ने अवसर पाएको सन्दर्भलाई महत्त्वपूर्ण मान्नुपर्छ । महासभा जारी रहँदा प्रधानमन्त्रीले यूएन महासचिव लगायत महत्त्वपूर्ण व्यक्तित्वसँग साइडलाइन भेटवार्ता गरेको विषयलाई पनि नेपालको पहिचान बढाउने सन्दर्भसँग जोड्न सकिन्छ । महासभामा भाग लिएपछि दाहाल अमेरिकाबाटै एक साता लामो चीन भ्रमणमा निस्केर चीनको हाङजाउमा आयोजित एसियाली खेलकुदको उद्घाटन समारोहमा सहभागी हुने क्रममा चिनियाँ राष्ट्रपति सी चिनफिङसँग शिष्टाचार भेट गरेका छन् । भेटका क्रममा प्रधानमन्त्री दाहालले नेपाल असंलग्न र स्वतन्त्र परराष्ट्र नीतिप्रति दृढ र एक चीन नीतिमा प्रतिबद्ध रहँदै आएको धारणा राखेका छन् । राष्ट्रपति सीसँगको भेटमा दुई देशबीचको समझदारी, आपसी सद्भाव, सहयोगको प्रतिबद्धता बोकेर प्रधानमन्त्री चिनियाँ समकक्षीको निमन्त्रणा स्विकार्दै बेइजिङ पुगेका हुन् । लामो विदेश भ्रमणको सन्दर्भ जोड्दा नेपालको भौतिक पूर्वाधार, ऊर्जा, कृषि र उद्योगका क्षेत्रमा बल पुग्ने अपेक्षा गर्न सकिन्छ । खास गरी दुई ठूला छिमेकीसँगको कूटनीतिक सफलता प्राप्त नभएसम्म हामी समृद्ध बन्दैनौं । बंगलादेशकी प्रधानमन्त्री शेख हसिनाको हिम्मत, शासकीय कार्यकुशलताको अनुसरण प्रधानमन्त्रीले गर्न सके मुलुक काँचुली फेर्ने दिशामा जानेछ । भुवनेश्वर शर्मा, चन्द्रागिरि२, काठमाडौं"
विप्रेषणको पासो र अर्थ राजनीति,"विप्रेषण अर्थात् विदेशमा रहेका नेपाली कामदारहरूले नेपालमा रहेका घरपरिवारलाई पठाउने रकमले नेपालको अर्थतन्त्रलाई दूरगामी प्रभाव पारेको छ । अर्थ मन्त्रालयका अनुसार नेपालमा आर्थिक वर्ष २०७८७९ मा करिब १० खर्ब ७ करोड ३१ लाख रकम विप्रेषण आय भित्रिएको थियो, जुन उक्त वर्ष नेपालको कुल गार्हस्थ्य उत्पादनको २०४ प्रतिशत हुन आउँछ । यो रकम नेपालको वैदेशिक सहायता रकम, निर्यात रकम, आन्तरिक राजस्व र वैदेशिक लगानीको रकमको आकारभन्दा बढी छ । २०७९ फागुनसम्म वैदेशिक रोजगारीमा जान नयाँ तथा पुनः श्रम स्वीकृति लिनेको संख्या ५६ लाख २६ हजार ७०४ पुगेको छ, जसमा महिलाको हिस्सा ५६ प्रतिशत छ । नेपालको एक ठूलो आर्थिक शक्ति अरू देशमा उत्पादनमा संलग्न हुनुपरेको छ ।विप्रेषण आयले विदेशमा रहेका नेपाली कामदारको स्वदेशमा रहेका परिवारको आधारभूत खर्च आवश्यकताका लागि रकम उपलब्ध गराई घरपरिवार तहको गरिबी घटाउन, सहरीकरण बढाउन, विद्यालय भर्नादर बढाउन र बजार केन्द्रको विस्तार गरी व्यावसायिक गतिविधि बढाउन सहयोग गरेको छ । यस रकमले नेपालमा वैदेशिक रकमको सञ्चिति कायम गर्न र केही हदसम्म नेपाली मुद्राको अन्तर्राष्ट्रिय मुद्रासँगको विनिमय दरमा व्यापक गिरावट आउनबाट पनि जोगाएको छ । विप्रेषण आयका कारण ग्रामीण क्षेत्रका कामदारका परिवार बजारक्षेत्र र जिल्ला सदरमुकाममा बसाइसराइ बढ्नुका साथै उनीहरूको शिक्षा र स्वास्थ्य सेवामा पहुँच बढाएको छ । विपन्न परिवारको आर्थिकसामाजिक सामर्थ्य बढाएको छ । यस स्रोतको उपयोगबाट ग्रामीण क्षेत्रमा केही दशक पहिलेसम्म खर र माटोले छाएका घरहरूमा टिनका सुरक्षित छाना बढेका छन् र सडकको पहुँच भएको स्थानमा सिमेन्ट र इँटाका पक्की घरहरूको विस्तार भएको छ । नेपालको अर्थतन्त्रको दिगो विकासमा भने विप्रेषण आयले दूरगामी प्रतिकूलताहरू थपिदिएको छ । अन्तर्राष्ट्रिय मुद्रा कोषका अनुसार विप्रेषण आय र आर्थिक वृद्धिबीच सीधा सम्बन्ध देखिन्न । यो कुरा नेपालमा पनि लागू हुन्छ । अर्थ मन्त्रालयका अनुसार नेपालको प्रतिव्यक्ति आय १४ सय अमेरिकी डलर छ, जुन विश्वको त कुरै छाडौं, दक्षिण एसियाली औसत स्तरभन्दा समेत कम हो । विश्व परिदृश्यमा हामी गरिब देशको रूपमा चित्रित छौं । नेपालको आन्तरिक उत्पादन, रोजगारी र कुल गार्हस्थ्य उत्पादनको आकारमा विप्रेषण आयले उल्टै परनिर्भरता बढाइदिएको छ । यसबाट उत्पादन नगरी उपभोग गर्ने प्रवृत्ति मौलाएको छ । श्रम निर्यात गर्ने देश भएकाले हाम्रो राहदानीको हैसियत खस्किएको छ । विप्रेषण आयलाई कमजोर आर्थिक सुशासनको कारण र परिणाम दुवै मान्ने गरिन्छ । यसले घरपरिवारको आधारभूत आवश्यकता पूरा हुने र ऊर्जा भएका युवा विदेशमा रहने भएकाले राजनीति र प्रशासनमा आर्थिक सुधारको दबाब कम हुन गई यी संरचनालाई अल्छी बनाइदिएको छ । युवाले आफूले विदेशमा दुःख गरेर कमाएको आयमा यथास्थितिवादीले मुलुकमा मस्ती गरेको भन्दै राजनीतिक र प्रशासनिक क्षेत्रमाथि आरोप लगाउने गरेका छन् । विप्रेषण आयमा भर परी मुलुकको वास्तविक आर्थिक भार वहन क्षमता विश्लेषण नगरीकन परिवर्तनका नाममा धान्नै नसक्ने संरचना निर्माण गरी राज्यमाथि आर्थिक भार थपेको गुनासोसमेत नेपाली राजनीतिले झेल्नुपरेको छ ।विप्रेषण आयले उपभोग बढाउने भएकाले नेपालको राजस्वमा समेत उपभोग र आयातमा आधारित स्रोतको हिस्सा बढी ओगटेको छ । अर्थ मन्त्रालयका अनुसार आर्थिक वर्ष २०७८७९ मा कुल राजस्वमा आयातमा आधारित करको हिस्सा ५०५ प्रतिशत र आन्तरिकतर्फको कर राजस्वको हिस्सा ४९५ प्रतिशत छ । आन्तरिकतर्फको कर राजस्वमा योगदान गर्ने मूल्य अभिवृद्धि कर उपभोगमा आधारित कर रहेकाले यसमा पनि विप्रेषण आयकै प्रभाव छ । विप्रेषण आयको जोखिमलाई विश्लेषण नगरीकन हामीले यति संरचना निर्माण गरेका छौं कि हामी वृद्धि र विकास नगरीकन केवल राजनीतिक र प्रशासनिक संरचना पालेर बस्ने यथास्थतिवादी राज्य बन्दै छौं । नेपालजस्तो सानो देशमा अनगिन्ती आयोग, समिति, प्रतिष्ठान, प्रशासनलाई गिजोलेर बस्ने नानाथरीका सल्लाहकार, असंख्य मन्त्रालय, कामविहीन विभाग, दुई सदनको संघीय संसद्, समानुपातिक निर्वाचन प्रणाली, जिम्मेवारीविहीन जिल्ला समन्वय समिति, तारे होटलमा गफ गरेर बस्ने थरीथरीका प्राधिकरण आदि संरचना आवश्यक हुन् वा होइनन् भन्ने बहस गर्ने बेला आएको छ । विप्रेषण आयले उपभोगमा आधारित अर्थतन्त्र बढाएका कारण यसले सहनै नसक्ने स्तरको व्यापार घाटासमेत बढाएको छ । आर्थिक वर्ष २०७८७९ मा नेपालमा कुल गार्हस्थ्य उत्पादनमा कुल उपभोग खर्चको योगदान ९४२३ प्रतिशत र कुल गार्हस्थ्य बचतको हिस्सा ५७७ प्रतिशत छ । यो उपभोगमा विप्रेषण आयले इन्धनको काम गरेको छ । यसै गरी आर्थिक वर्ष २०७९८० को फागुनसम्म कुल व्यापारमा आयातको हिस्सा ९१ प्रतिशत र निर्यातको हिस्सा केवल ९ प्रतिशत छ । विप्रेषणले उपभोग बढाएको छ, उपभोगले आयात बढाएको छ र बढ्दो आयातले आन्तरिक उत्पादन घटाएको छ । यसले रोजगारीका अवसर घटाई हरेक वर्ष लाखौं युवालाई विदेश जान बाध्य बनाएको छ । मुलुक विप्रेषणको माखेसाङ्लोमा फसेको छ । विप्रेषणका आयमाथिको अधिक निर्भरताले अर्थतन्त्रको आधारभूत प्रवृतिमा नै प्रतिकूल चरित्रलाई संस्थागत गरिदिएको छ । मानिसमा सहरबजारमा घर बनाउने र बसीबसी खाने संस्कृतिको विकास गरेको छ । बाटामा, चौतारीमा, घरआँगनमा, कार्यालयमा, पसलमा यत्रतत्र कामभन्दा पनि गफ गरेर बस्ने विकृति मौलाएको छ । खेतीपाती गर्न छाडेका कारण घडेरी किनबेचको धन्दा मौलाएको छ । यसका कारण नेपालले विगत दुई दशकमा ठूलो परिमाणमा उब्जाउ खेतीयोग्य जमिन गुमाई खाद्यान्नमा समेत परनिर्भर देश बन्न पुगेको छ । काठमाडौं उपत्यका, पोखरा उपत्यका, सुर्खेतको वीरेन्द्रनगर, चितवको राप्ती उपत्यका, पूर्वपश्चिम राजमार्ग आसपासका क्षेत्र आदि साबिकका खेतीयोग्य स्थानका खेतीयोग्य जमिन मासिएका छन् वा मसिने चरणमा छन् । पुर्खाहरू अग्लो स्थानमा बसी सम्ममा खेती लगाउँथे । हामी खेत मासेर घर र बाँझो घडेरी फलाउने देशको रूपमा चिनिएका छौं । विप्रेषण आयका कारण दलाल अर्थतन्त्र अर्थात् उत्पादन नै नगरी कमाउने बिचौलिया अर्थतन्त्र फस्टाएको छ । आज खेतीपाती वा उद्योगधन्दाभन्दा ढुंगागिट्टीको व्यापार, जग्गा दलाली, सेयर दलाली र आयातको धन्दा फस्टाएको छ । न्यून प्रतिव्यक्ति भएको देशमा मेचीदेखि महाकालीसम्म जमिनको भाउ अकासिएको छ । यसले मिहिनेत नगरीकनै रातारात धनी हुने प्रवृत्ति मौलाएको छ । राजनीतिलाई समेत बिस्तारै प्रदूषित गर्दै लगेको छ । राजनीतिमा सिद्धान्तका लागि राजनीति गर्ने पुस्ताहरू कमजोर हुँदै गएका छन् । विप्रेषण आयमाथिको परनिर्भरताले हामीलाई आर्थिक रूपमा दास बनाउनेछ । यस पासोबाट उन्मुक्ति पाउनका लागि राजनीतिक र प्रशासनिक क्षेत्रले ठूलै मिहिनेत गर्न सक्नुपर्छ । पछिल्लो चरणमा इन्डोनेसिया, भारत आदि देशले लघु, घरेलु तथा साना उद्योगको व्यापक विस्तार गर्दै श्रमका लागि विदेश जानुपर्ने अवस्थामा निकै सुधार गरेको छ । विप्रेषणको पासोबाट छुटकारा पाउने एक अचुक उपाय भनेको लघु, घरेलु तथा साना उद्योग र व्यवसायको विकास, विस्तार र बजारीकरण हो । नेपालमा प्रांगारिक कृषि, पर्यटन, सेवा क्षेत्र, जलविद्युत् र परम्परागत उद्योगमा तुलनात्मक लाभ लिने सम्भावना छ । उत्पादन र रोजगारीका लागि नेपालमा बैंकको ऋणको ब्याजदर भने दुई अंकबाट एकमा घटाउन पर्ने हुन्छ । दुई अंकको ब्याजदर ऋण लिएर लघु, घरेलु तथा साना उद्योगहरू फस्टाउने सम्भावना अत्यन्तै न्यून हुन्छ । हालको अवस्थामा बैंकबाट ऋण लिएर उद्योग कलकारखाना खोल्ने र यसमा टिक्न अति कठिन छ । हामीकहाँ गरिबी निवारणका लागि खोलिएका लघुवित्तले समेत चर्को ब्याज असुल्ने गरेका छन् । कृषि क्षेत्रलाई आधुनिकीकरण र व्यवसायीकरण गर्न सके पनि श्रमका लागि विदेश जानुपर्ने अवस्थामा कमी आउन सक्छ । सिँचाइको अभाव, कृषि वस्तुको अनियन्त्रित आयात, मलको अभाव, बजारमा साहुजीहरूको सिन्डिकेट, यातायातको अभावजस्ता समस्या यस क्षेत्रले भोग्नुपरेको छ । यसै क्षेत्रको हितका लागि ल्याइएको सहकारीहरू उत्पादनमा भन्दा ऋण तथा बचतजस्ता दलाली धन्दामा बढी आकर्षित भएका छन् । यी संरचनागत समस्याहरूको हल हुनुपर्छ । आन्तरिक उत्पादन तथा रोजगारीका लागि शिक्षा क्षेत्रलाई समेत पुनःसंरचना गर्नुपर्ने देखिन्छ । विद्यालयमा सीपमूलक तालिम र प्राविधिक शिक्षालाई घनीभूत रूपमा प्रवेश गराउन आवश्यक छ । विद्यालयहरू बेरोजगार उत्पादन कारखाना बन्नु हुन्न ।विप्रेषणको पासोले नागरिकको आत्मसम्मानमा चोट त पुर्याएकै छ, यसले नेपालको समकालीन राजनीति र प्रशासनको वैधतामा समेत प्रश्नचिह्न खडा गर्ने सम्भावना बढेको छ । लामो समयसम्म यसमाथिको निर्भरता हाम्रो दीर्घकालीन हितमा छैन । अबका दिनमा नेपालको राजनीति र प्रशासनमाथि यसको विकल्पको खोजीका लागि ठूलै दबाब आउनेछ । मुलुकका आर्थिक घाउहरू यति गहिरा हुन्छन् कि त्यसको उपचार नभएसम्म राजनीतिका अन्य उपलब्धिहरू फिक्का हुन जान्छन् । शासकीय प्रणालीका विकल्पहरू धेरै हुन सक्छन् तर आर्थिक विकासको विकल्प भनेको आर्थिक सम्पन्नता मात्र हो । मौरीझैं हाम्रा युवा महको खोजीमा अरबका तातो मरुभूमिमा, मलेसियाका कारखानामा जाने गर्छन् र स्वदेशका चाकामा अति नै दुःख र कष्ट गरेर विप्रेषणरूपी मह भर्छन् । त्यही विप्रेषणको चाका निचोरेर मात्र मुलुक चलाउन खोज्नु भनेको मौरीको अपमान र शोषण गर्नु हो । यसबाट मौरीहरू भट्किन सक्छन् । इतिहासको कटुसत्य के हो भने यो जहिले पनि पछिल्लो पुस्ताले लेख्ने गर्छ । आफैंले लेख्न पाइन्न । हामीले के गर्यौं भन्दा पनि हामीले गरेको कामलाई नयाँ पुस्ताले के कसरी लिनेछ भन्ने कुराले इतिहासलाई निर्देशित गर्छ । विप्रेषण आयमाथिको निर्भरता अब घट्नैपर्छ । यो घटाउन सकिन्छ पनि । यसबाट उन्मुक्ति पाउनका लागि निकै नै ठूलो राजनीतिक र प्रशासनिक मिहिनेत भने लाग्नेछ । समकालीन राजनीति र प्रशासनले आफ्नै अस्तित्वको रक्षाका लागि समेत विप्रेषणको पासोबाट मुलुकलाई उन्मुक्ति दिलाउन सक्नुपर्छ । लोकतन्त्र र अर्थतन्त्र एक रथका दुई पांग्रा हुन् र एकलाई अर्कोको सहारा चाहिन्छ । हामीले हालसम्म हासिल गरेका लोकतान्त्रिक उपलब्धिको रक्षाका लागि समेत यो पासोबाट मुक्त हुनैपर्छ ।खनाल विकास अर्थशास्त्री तथा नेपाल सरकारका पूर्वसचिव हुन् ।"
धार्मिक सहिष्णुता र झूटको खेती,"मन निकै अशान्त छ । धेरै पटक सोचें, धार्मिक विषयमा केही नलेखूँ, केही नबोलूँ । किनभने यो विषय व्यक्तिगत आस्थासँग गाँसिएको हुन्छ । प्रत्येक समुदायले आफ्नो धर्मलाई उच्च स्थानमा राखेको हुन्छ र हेर्न चाहन्छ । त्यसैले धर्मप्रतिको आलोचना पचाउन सक्दैन । धार्मिक आलोचनालाई सोझै आस्थामाथिको प्रहारका रूपमा लिन्छ । कसैले कुनै मानिसको धार्मिक भावनामाथि ठेस पुर्याएमा यसले आगोको रूप लिन सक्छ र बेलाबखत लिएका पनि छन् । तसर्थ हरेक धर्मलाई यथोचित सम्मानका साथ आआफ्नो स्थानमा रहन दिनु नै समय सान्दर्भिक हुन्छ । बाल्यकालमा मैले धेरै धार्मिक दंगा देखेको र भोगेको छु । त्यो सम्झिँदा आज पनि मन भक्कानिएर आउँछ । म जन्मे हुर्केको नेपालगन्ज सांस्कृतिक विविधताले भरिएको सहर हो । यहाँ धेरै घरका आँगन जोडिएका छन् । मन्दिर, मस्जिद तथा गुरुद्वाराको संगम देख्न पाइन्छ । मुस्लिमले मनाउने चाडपर्वमा गैरमुस्लिम रमाउँछन् । त्यसरी नै हिन्दु समुदायले मनाउने चाडपर्वमा यो सहरमा बेग्लै रौनक हुन्छ । रामलीलाका नाट्य मञ्चन हुन्छन्, दुर्गा पूजाका ठूल्ठूला पण्डाल बनाइन्छन् र दुर्गापूजाको अन्तिम दिन राति निकालिने विभिन्न मूर्तिका झाँकीहरू, जसलाई लाख पनि भन्ने गरिन्छ, हेर्न दूरदराजका गाउँबाट मानिसको घुइँचो नै लाग्ने गर्छ । दुर्गाको मूर्ति विसर्जनपछि सडक फूल र अबिरैअबिरले रंगिन्छ । त्यो दिन ठाउँठाउँमा सर्बतपानी वितरणको व्यवस्थापनले सृजना गरेको अलौकिक वातावरणले मोहित गर्छ । २५३० वर्षको अन्तरालपछि आज परिवेश फेरियो । मानिसको सोच्ने शक्ति र जीवनशैली फेरियो तर व्यवहार फेरिएन । हाम्रो व्यवहार आज पनि उही २५३० वर्षअघिको जस्तो छ, जसले मलाई विगतका डरलाग्दा घटनाहरू सम्झिन बाध्य बनाइरहेको छ । नेपालगन्जमा २०४७ सालमा प्रजातन्त्र पुनःस्थापनापछि धार्मिक दंगा भएको थियो । तर, त्यो दंगाको घाउ बिसेक हुन नपाउँदै राजा ज्ञानेन्द्रले शासनसत्ता लिएपछि अर्को दंगा भयो । त्यसपछि पनि यस्ता घटना भइरहे । ती क्रूरतम धार्मिक दंगाले मेरो बाल्यकाल र युवावस्थालाई नराम्ररी बिथोलेको थियो ।मेरो घरछेउको नेपाल बैंक लिमिटेडका एक जना कर्मचारी घरको झ्यालमुनि दंगामा हिँडेका व्यक्तिहरूको फेला परे । अनुहारमा रहेको दाह्री नै उनी कुटिनुको मुख्य कारण थियो । किनभने दाह्रीकै कारण उनी मुस्लिम हुन् भन्ने भीडको ठम्याइ रह्यो । भीडले उनलाई मरणासन्न हुने गरी लात्तैलात्ताले कुट्न थाल्यो । कुट्ने व्यक्तिहरू अरू कोही थिएनन्, सबै मेरा चिरपरिचित थिए । भेरी अस्पतालअगाडिका औषधिपसले, रामबांगका स्थानीय, चिनेका दाइहरू थिए । प्रहरीलाई फोन गरें, परिचित एसएसपी हुँदाहुँदै पनि समयमा प्रहरी आएन । उनलाई भीडले कुटिरहेको देख्दा मलाई असह्य भइसकेको थियो । अब आफैं बचाउन जानुपर्छ भन्ने ठानेर एउटा बाँसको लट्ठी लिएर भीडमाथि जाइलागें । बडो मुस्किलले ती कर्मचारीको ज्यान जोगियो । त्यो भीड अगाडि बढ्दै गयो । बाटामा हिँड्ने जोकोहीलाई देख्यो कुट्ने, साइकलमा दूध बेच्न आउनेको साइकल खोस्ने, दूध सडकमा मिल्काउने, तरकारी पसलको तरकारी सडकभरि फाल्ने र आगो लगाउँदै हिँड्ने घृणित कार्य त्यो उद्दण्ड समूहले गरेको थियो ।त्यो धार्मिक दंगाले कसैको फाइदा भने भएन तर सहर जल्यो, घरहरू जलाइए, कैयौं दिनसम्म मानिसहरू एकअर्काको आँखामा हेर्न सकिरहेका थिएनन् । हिजोसम्म चहलपहल हुने चियाका पसलहरू सुनसान थिए । स्थानीयको सर्वस्व नै गुमेको अनुभूति भइरहेको थियो । ती जलेका पसलहरू ठड्याउने र सपार्ने प्रयासमार्फत सहरलाई आफ्नो लयमा फर्कन लामो समय लाग्यो ।पहिलो घटना व्यक्तिगत सम्पत्तिमा रहेको शिवालयको जीर्णोद्धार गर्ने बहसबाट सुरु भएको थियो, जुन विवादले दंगाको रूप लिएको थियो । नेपालगन्ज एक्लैनी बजारका समाजसेवी फत्ते मोहम्मद हलवाई र साबरा खातुन हलवाई (साबरा हिन्दु महिला हुनुहुन्थ्यो, विवाहपछि उनको नाम साबरा भएको थियो) बीच प्रेम विवाह भएको थियो । उनले आफ्नी पत्नीले जुन धर्म मान्दै आएकी छन्, विवाहपछि पनि धर्मकर्म गर्न बाधा नहोस् भन्ने हेतुले घरको आँगनमा शिवालय निर्माण गरिदिए । यसरी साबरा हरेक बिहान धार्मिक परम्परा अनुसार पूजाआजा गर्नुहुन्थ्यो । समाजसेवामा समय व्यतीत गर्ने फत्ते मोहम्मदले आफ्नो जीवनकालमा नेपालगन्जका लागि मुसाफिर खाना (धर्मशाला) बनाएका थिए, जुन धर्मशाला आज पनि उहाँकै परिवारका सदस्य एवं स्थानीयको निगरानीमा एउटा ट्रस्टको रूपमा सञ्चालित छ । उनको मृत्युको लामो समयपछि एकाएक केही स्थानीय संगठनले व्यक्तिगत घरपरिसरभित्रको शिवालयलाई जीर्णोद्धार गर्न खोजे । तर, फत्ते मोहम्मदको परिवारका सदस्य र स्थानीयले विरोध जनाए । रोक्न खोज्दा दंगा भयो, जबकि दंगा हुनुपर्ने वा विवाद गर्नुपर्ने कुनै खास कारण नै थिएन । तर अनाहकमा कैयौं दिनसम्म जनजीवन अस्तव्यस्त र समाज नै भाँड्ने किसिमले दंगा भयो । पछिल्ला घटनाहरूको वास्तविकता हेर्ने हो भने यस्ता दंगा हल्लाबाट सृजित देखिन्छन् । यसरी हल्ला फैलाउनेहरू प्रायः सबै जानकार थिए तर विडम्बना भन्नुपर्छ उनीहरूप्रति सुरक्षा निकायको लापरबाही र मौनतले विगतमा घटनाहरू भए । यस्ता घटनाबारे आजसम्म लेख्ने र भन्ने आँट जुटाउन सकेको थिइनँ, जुन आज यो लेखमार्फत भन्दै छु । म यस्ता कैयौं घटनाको प्रत्यक्ष साक्षी हुँ । त्यसबखत एउटा पत्रकारको रूपमा जिल्लामा कार्यरत थिएँ । कहाँ के भइरहेको छ, खबर सहजै प्राप्त हुने गर्थ्यो । प्रायः घटना विभिन्न समुदायको चाडपर्व नजिकिँदा भएको देखिन्छ । दुई समुदायको पर्वको माहोल थियो, हिन्दुहरूले मनाउने विजयादशमी, दशहरा, दुर्गापूजा, दीपावलीको रमझम थियो । अर्कोतर्फ मुस्लिमहरूले मोहर्रमको समय थियो । मोहर्रम पर्वको बेला घरघरमा बेग्लै रमझम हुन्छ । टोलटोलमा सामूहिक रूपमा मीठोमीठो पक्वान पाक्ने गर्छ । त्यसमध्ये एउटा परिकार हो खिचडा हलिम । यो मासु र गेडागुडीबाट बनाइएको हुन्छ । साथीभाइ र गाउँगाउँबाट मोहर्रम हेर्न आउनेलाई खाना खुवाउने र राति मातम (हत्केलाले छाती पिटेर पश्चात्ताप) गर्ने, झाँकी, झन्डा, ढोल बाजासहित सहरको परिक्रमा गर्ने गरिन्छ । हामी पत्रकारहरू बेलुकाको समयमा एक ठाउँमा जम्मा भएर मोहर्रमको यो हर्षोल्लासको समाचार कसरी लेख्ने भन्ने छलफलमा थियौं । आजको जस्तो मोबाइलको जमाना थिएन । यहीबीच एउटा खबर आयो, काली मन्दिरमा कसैले खिचडा फालेको छ । यो खबर हामीलाई पत्याउन निकै गाह्रो भएको थियो । तैपनि सबैले हेर्न जानैपर्छ भनेर हिँड्यौं । काली मन्दिर त्रिभुवन चोकदेखि अलिक भित्र छ । हामी त्यहाँ पुग्दा मन्दिर पूरै सफा देख्यौं । बेलुकाको आरतीको तयारी चलिरहेको थियो । वास्तविक कुरा बुझ्नका लागि केहीबेर त्यहीँ बस्यौं । केही क्षणपछि नै अप्रिय समाचारहरू आउन थाले । २३ घण्टाको अन्तरालमा प्रशासनले कर्फ्यु जारी गर्ने सूचना आउन थाल्यो । कर्फ्यु जारी भएन भने पूरै शहर मुर्दाघरमा परिणत हुन्छ भन्ने प्रतिक्रिया पनि आउन थाले । मध्यरातमा कर्फ्यु जारी भयो, तैपनि घटना रोकिएन । झडप, कुटपिट र घरपसलमा आगो लगाउने घटना जारी नै रह््यो । करिब मध्यरात भइसकेको थियो । घर कसरी जाने भन्ने चुनौती एकातिर थियो भने यो वातावरण कसरी साम्य हुन्छ भन्ने भय गहिरो थियो । समाजमा फैलाइएको गलत सूचनाले कैयौं दिनसम्म जनजीविका अशान्त भयो । विद्यालयहरू बन्द भए । स्थानीय त्रसित थिए । सहर जलिरहेको थियो । यसबीचमा सद्भावका कैयौं वार्ता भए तर सबै निष्कर्षविहीन भए । अन्त्यमा व्यापार संघ बाँकेका व्यापारी र पत्रकार मिलेर सद्भाव र्याली निकाल्ने र त्यस्ता कलुषितलाई समातेर प्रशासनलाई बुझाउने योजना बन्यो । त्यो सद्भाव र्यालीको अग्रपंक्तिमा म थिएँ । धेरैलाई लाग्थ्यो मेरो नाममा सद्भाव झल्किन्छ । ब्यानर मैले र लियाकत अली सिद्दिकीले समात्यौं र हामीले ९ बजे बिहान सहरको परिक्रमा गर्यौं । प्रशासनको निरन्तर बैठक चली नै रह्यो । बेलुका ५ बजेदेखि सहरका सबै पसल खुल्ने तय भयो । स्थानीयको निगरानीमा जनजीवन सामान्य बनाउन सबै सक्रिए भए । कुनै एक समुदायको बाहुल्य भएका टोलका अल्पसंख्यक परिवारले अझै ढुक्कको सुरक्षा महसुस गरेका थिएनन् । हरेक टोलमा मानिसहरू आफ्नो टोलको सुरक्षार्थ खटेका थिए । राज्यको उपस्थिति थिएन । सुरक्षा निकायका व्यक्तिहरूसँग फोन सम्पर्क गाह्रो भइसकेको थियो, भन्नुपर्दा फोन नै उठ्न छोडिसकेको थियो । दंगा फसादमा यस्तै हुँदै आएको छ । जब सबै सखाप भैसक्छ, त्यसपछि प्रहरीको वा कुनै सुरक्षा निकायको उपस्थितिले केही गर्न पनि सक्दैन । न जलेको घरको खरानीले घर ठडिन्छ न त मृत व्यक्तिको जीवन फिर्ता हुन्छ । नेपालगन्जका घटनाहरू ससानो विवाद, झूट र हल्लाबाट सुरु भएका थिए । घटनापछि सबैको प्रतिक्रिया हुन्थ्यो, दंगाको कारण झूटो नै थियो । तर, यस्ता घटनाका पछाडि को हुन्छन् ? किन झूट फैलाइन्छन् ? यी प्रश्न अद्यापि छन् । घटनापूर्व राज्यसंयन्त्र कहाँ चुक्यो ? सुरक्षाजस्तो संवेदनशील विषयमा किन लापरबाही भयो ? यसको चित्तबुझ्दो जवाफ कहिले पनि न राज्यसंयन्त्रबाट जनताले सुन्न पाउँछन् न त राज्यका कुनै निकाय वा सरकारहरूले नै जनतासँग आँखामा आँखा जुधाएर भन्न सकेका छन् । त्यस्ता धार्मिक दंगा फैलाउने झूटको खेती अहिले पनि चलिरहेको छ । केही दिनयता पुराना ती घटना सम्झाउने खालका गतिविधि हुन थालेको आभास हुन थालेको छ । त्यस्ता गतिविधिबारे राज्यका निकायले माथिल्लो तहसम्म रिपोर्टिङ पनि गरिरहेका छन् । तर, सुरक्षा निकायको प्रतिवेदन जनताले हेर्ने वा सुन्न पाउने गरी सार्वजनिक हुँदैनन् । प्रायःजसो सुरक्षा प्रतिवेदन अहिले एउटै विषयमा केन्द्रित छ, धर्मको नाममा उच्छृंखलता बढ्दै छ । राजनीतिक दलहरू यस्ता गतिविधिबारे जानकार छन् । तर कोही यस्तो गतिविधिविरुद्ध अग्रसरता लिन तयार छैनन् । धार्मिक स्वतन्त्रताले सम्मिश्रित समाज निर्माणको बाटो खोलेको छ । अतः यहाँ हरेक धर्म र समुदायको सम्मान, समान हैसियत राज्यले कायम गर्नुपर्छ । यो राज्यको संवैधानिक दायरा हो यो दायराबाट बाहिर जाने छुट कसैलाई छैन । हामी कस्तो किसिमको सामाजिकीकरणको अभ्यासतर्फ उन्मुख छौं ? यो तपाईंहाम्रो व्यवहारले निर्दिष्ट गर्छ । हामी किन बिर्सिरहेका छौं आफ्नो इतिहास, मौलिकता र सार्वभौमिकता ? एक पटक आफ्नो इतिहासको कालखण्ड पुनः सम्झिने बेला आएको छ । नेपालका देवीदेवताको आफ्नै मौलिक इतिहास छ । यहाँका मन्दिर, गुम्बाहरू, मस्जिद, गुरुद्वारा, गिर्जाघरको आफ्नै मौलिक इतिहास छ । हामीपछि आउने पुस्तालाई वैरभाव सिकाउने, उचनीच, जातधर्म सिकाउने हो वा आपसी मेलमिलाप सिकाउने यो हाम्रो हातमा छ । सम्मिश्रित समाज दिने हो वा एकल समाज दिने हो ? यो हाम्रै हातमा छ । समाज निर्माण र सामाजिकीकरणको अभ्यास र यसको विस्तारका लागि हरेक पुस्ताले इँटा थप्नुपर्छ, नभए त्यो समाजको निर्माण र सामाजिकीकरण अधुरो हुन्छ । अन्सारी मानव अधिकार आयोगकी पूर्वसदस्य हुन् ।"
खस्कँदो नैतिकता !,"मानव समाजमा असल कार्यको बढोत्तरी र खराब कार्यलाई निरुत्साहन गर्न सामाजिक संस्कार तथा मूल्यहरूद्वारा निर्देशित सूक्ष्म पक्षलाई नैतिकता भनिन्छ । के असल अनि के खराब भन्ने कुरा पनि समाज र संस्कृतिसापेक्ष हुन्छ । एउटा समाजको असल कुरा अर्को समाजका लागि खराब हुन सक्छ भने कुनै समाजको खराब पक्ष अर्को समाजको असल पक्ष पनि हुन सक्छ । तर कतिपय विश्वव्यापी रूपमै स्विकारिएका असल र खराब मूल्यहरूसमेत छन् । नैतिकताले के गर्ने र के नगर्ने भन्ने विषयमा एउटा लक्ष्मणरेखा निर्धारण गर्छ । नैतिकताले मानवीय मूल्यहरूलाई निकै नै महत्त्व दिन्छ । व्यक्तिगत रुचि, आकांक्षा र नैतिकताबीच कहिलेकाहीँ तालमेल नमिल्न पनि सक्छ किनकि मानव स्वभावतः स्वार्थी प्राणी भएकाले कहिलेकाहीँ उसले समाजले निर्दिष्ट गरेका नैतिकताका पक्षहरूलाई उल्लंघनसमेत गर्ने गर्छ । व्यक्तिवादी सोच हावी हुँदै गयो भने समाजमा निःस्वार्थ सेवा र करुणा पनि हराउँदै जान्छ । जब नैतिकताका पाटाहरू र अनुशासनलाई गौण मान्दै जाने प्रवृत्ति विकास हुन्छ तब समाजमा उच्छृंखलताले स्थान बनाउन थाल्छ । यस्तो उच्छृंखलतालाई समयमै सम्बोधन गर्न सकिएन भने यसले विकराल रूप लिई समाजलाई अधोगतितिर लैजानसमेत सक्छ ।नैतिकताका विषयमा कुरा गर्दा ग्रिकका महान् दार्शनिक सुकरातको जीवनकथा निकै नै मर्मस्पर्शी छ । उनले भनेका थिए, आत्मनिरीक्षण नगरिने जिन्दगी जिउनुको कुनै अर्थ छैन । उनको नैतिक दर्शन अनुसार निरन्तरको आत्मनिरीक्षणबाट व्यक्तित्वमा नैतिकता र गुणवत्ताको विकास हुन्छ । त्यसैले त उनले भन्ने गर्थे, भर्चु इज नलेज अर्थात् गुण नै ज्ञान हो । आफ्नो नैतिक दर्शनप्रति उनी यतिसम्म प्रतिबद्ध थिए कि आफ्नो जीवन र दर्शनबीच रोज्नुपरे, उनलाई दर्शन नै प्यारो थियो । उनका सोच र दर्शनले त्यसबेलाको परम्परागत ज्ञानमाथि ठूलो धावा बोल्यो । तर, अचम्म यो थियो कि उनको दर्शनप्रति त्यो बेलाको एथेन्सका युवा निकै नै आकर्षित भए । अनि युवाको मति बिगारेको आरोपमा उनलाई पक्राउ गरियो र मृत्युदण्ड दिइयो । आफ्नो दर्शनलाई त्यागे जीवनदान दिने प्रलोभन उनले नपाएका पनि होइनन् तर दर्शनलाई त्याग्नुभन्दा जीवनलाई त्याग्नु उचित ठाने । मृत्युको रत्तीभर पनि डर नमानी उनले हेमलक नामक विष पिए । उनले मृत्युवरण त गरे तर आफ्ना मूल्यहरूप्रति प्रतिबद्धताका कारण सधैंभरि बाँचिरहे ।त्यसै गरी पूर्वीय दर्शनका महान् दार्शनिक चाणक्यले रातको समयमा सरकारी काम गर्दा सरकारी खर्चको टुकी तथा व्यक्तिगत काम गर्दा व्यक्तिगत खर्चको टुकी प्रयोग गर्ने गरेको लोकप्रिय दृष्टान्त नैतिकताबारे सबैले बुझ्ने गहन व्यावहारिक प्रयोग हो । सत्य बाटोलाई आफ्नो जीवनभन्दा पनि प्यारो मान्ने बग्रेल्ती उदाहरणहरू इतिहासका पानामा भेटिन्छन् । बोली र व्यवहारमा आकाशपातालको फरक देखिने अहिलेको परिवेशमा माथिका दृष्टान्तले झनै महत्त्व राख्दछन् ।अब हाम्रो आफ्नै परिवेशको कुरा गरौ । ऋषिमुनिको अद्वितीय ज्ञानको भण्डारले सिञ्चित हाम्रो भूमिमा नैतिकता हराउँदै गएको छ । सर्वे भवन्तु सुखिनः अर्थात् सबै सुखी होऊन् को हाम्रो परम्परागत दर्शनलाई गिज्याउने गरी व्यक्तिवादी संस्कार विकास हुँदै गएको छ । अब त यहाँ सफल हुने कामना मात्र गरेको देखिन्छ, असल हुने विश्वास डगमगाउँदो छ । को कसरी सफलताको सिँढी उक्लियो भन्दा पनि सफल भयो या भएन भन्ने कुराले ठूलो अर्थ राख्न थालेको छ । छलकपट, ढाँट, विश्वासघात गरेर अघि बढ्नु सामान्यजस्तै बनेको छ र यस्तो किसिमको चतुर्याइँ देखाउने मान्छेलाई समाजले टाठो भनेर वाहवाही गर्छ भने अनुशासित जीवनशैलीले आफ्नो कर्म गरेर खानेलाई सोझो भनेर अवहेलना गर्ने प्रवृत्ति बढ्दो छ । हाम्रा राजनीतिक दलमा गुण र दोषको सीमारेखा मेटिने गरी आफ्नो दलले गरेका सबै कुरा राम्रो तथा अर्काको दलले गरेको सबै कुरा नराम्रो देख्ने प्रवृत्ति बढ्दो छ । राजनीतिक शक्ति संघर्षको दाउपेचमा धेरै पटक नैतिकताका सीमारेखा मिचिएको विषयमा हामी जानकार नै छौं । कर्मचारीतन्त्र राजनीतिमा पहुँच भएकाको मात्र हो कि जस्तो देखिएको छ । योग्यता प्रणाली लोकसेवा आयोगको ढोकाबाट कर्मचारी बाहिरिनेबित्तिकै हराएको भान भएको छ । को कति योग्य छ भन्दा पनि कसको कति पहुँच छ भन्ने आधारमा अवसरको वितरण हुनु सामान्यजस्तो भएको छ । हामी यति धेरै व्यस्त देखिन्छौं कि पद्धति निर्माण गर्नसमेत हामीलाई फुर्सद छैन । हजारौं बेफुर्सदीको समाधान एउटा सानो पद्धतिले गर्न सक्छ । उदाहरणका लागि एउटा सरुवाको प्रणाली मात्र व्यवस्थित गर्न सके निजामती सेवाका धेरै विकृतिलाई समाधान गर्न सकिन्छ भन्ने थाहा नपाउने हामी को हौंला र ? त्यो प्रणाली निर्माण गर्ने क्षमता नभएका पनि हैनौं । तर हामीलाई फुर्सद छैन । सरुवाको बेलामा त झनै फुर्सद छैन । अनि हाम्रै व्यस्तताले हामीलाई गिज्याइरहेको छनकसमेत पाउँदैनौं । यो व्यक्तिविशेषको कमजोरीभन्दा पनि प्रवृत्तिको रूपमा विकास हुँदै जानु समग्र राष्ट्रका लागि चिन्ताको विषय हो ।हामीकहाँ समयको अनुशासन एकादेशको कथाजस्तो भएको छ । विकसित देशमा सेकेन्डसेकेन्डको महत्त्व झल्किने गरी नतिजामुखी कामहरू भैरहँदा हाम्रोमा दैनिक चियागफको नाममा होस् या मन्तव्यको नाममा या अन्य कार्यक्रमको नाममा होस् लामो समयसम्म बोल्ने र सुन्ने फुर्सदिला प्रतिभा हिजोभन्दा आज बढ्दोक्रममै देखिन्छन् । हामी यतिसम्म विकृत भैसकेका छौं कि कुनै पनि सभा, समारोह या कार्यक्रममा अरूभन्दा ढिलो जाँदा आत्मग्लानि हुँदैन । अलि जिम्मेवार र ठूलो पदमा आसीन छौं भने त त्यो हाम्रा लागि झन् सामान्य विषय हुन्छ । सामान्य नागरिकलाई समेत यो स्वीकार्य बनिसकेको छ किनकि यो हाम्रो बानीको रूपमा विकास भैसकेको छ, हामी यसलाई नेपाली टाइम भन्दै संस्कृतिका रूपमा विकास गर्न खोज्दै छौं । सन् २०१८ मा बेलायतका एक जना मन्त्री माइकल बेट्सले हाउस अफ लर्डसको प्रश्नउत्तर सत्रमा समयमै उपस्थित हुन नसकी आफू अशिष्ट भएको भन्दै मन्त्री पदबाट राजीनामा दिएका थिए र यो विश्वव्यापी चर्चाको विषय बनेको थियो । पक्कै पनि नेतृत्वमा सामान्य मानिसभन्दा उपल्लो तहको समयको अनुशासन हुनुपर्छ, जसले अरूलाइै पनि सोही बाटोमा हिँड्न प्रेरित गर्न सकोस् । अहिले संसारका सबैभन्दा धनाढ्य व्यक्ति एलन मस्क भन्ने गर्छन्, एभ्री वेकिङ आवर इज वर्किङ आवर अर्थात् जागा रहेको हरेक समय काम गर्ने समय हो । उनी भन्छन् पनि यस्तै, काम गर्छन् पनि यस्तै अनि अचम्मको नतिजा दिन्छन् । समयप्रतिको यो चेत हामीमा कहिले खुल्ने हो, अनुमान लाउनसमेत गाह्रो छ ।अहिलेको विश्व प्रविधिको अभूतपूर्व प्रगतिले धेरै नै सानो बनिसकेको छ । पछिल्लो समय जनजीवनको अभिन्न अंग बनिसकेको सामाजिक सञ्जालमा व्यक्त भएका विचार र प्रतिक्रिया हेर्दा हामी नैतिक रूपले स्खलित हुँदै गएका मात्र छैनौं, कर्तव्य र शिष्टतालाई पनि तिलाञ्जली दिने बाटोमा छौं भन्ने देखिन्छ । सामाजिक सञ्जाल घृणा र विद्वेष फैलाउने थलोका रूपमा विकास हुँदै छ । कतिपय प्रभावशाली व्यक्तित्व तथा नेतृत्वले असामान्य र गलत विचार सामाजिक सञ्जालमा व्यक्त गरे पनि ताली बजाउने तथा कतिपय व्यक्तित्वका सही विचारमा पनि हेर्नै नसकिने अशिष्ट प्रतिक्रिया व्यक्त हुनु सामान्यजस्तै बनिसके । सामाजिक सञ्जालमा आधिकारिकताबिनाका समाचार प्रकाशित हुने अनि त्यसकै आधारमा व्यापक धारणा बन्ने प्रवृत्तिले हामीलाई सत्यबाट विमुख बनाइरहेको छ । व्यक्तिगत स्वतन्त्रता लोकतन्त्रको आत्मा हो तर स्वतन्त्रताका नाममा गलत संस्कारको विकास पनि त गर्न भएन । विश्व अनुभवले के देखाउँछ भने सरकारको प्रभावकारी नियमन क्षमताले यस्ता विकृतिलाई नियन्त्रण गर्न सकिन्छ र गर्नुपर्छ पनि । तर हामीकहाँ नैतिकता र अनुशासनभन्दा उच्छृंखल व्यक्तिगत स्वतन्त्रता बढी हावी छ ।ट्रान्सपरेन्सी इन्टरनेसनलको सन् २०२२ को भ्रष्टाचार अनुभूति सूचकांकमा विश्वका १८० देशमध्ये ३४ अंकसहित नेपाल ११० औं स्थानमा छ । ५० भन्दा कम अंक ल्याउनु भनेको तुलनात्मक रूपमा बढी भ्रष्टाचार भएको मानिने यो सूचकांकमा नेपालको अंकले यहाँ भ्रष्टाचारको मात्रा निकै बढी भएको देखिन्छ । यो त अन्तर्राष्ट्रिय आँखाले हेरेको कुरा भयो । वास्तविक रूपमा सुशासन किताबका ठेलीहरूमा भन्दा जनताको अनुभूतिमा हेरिनुपर्छ भन्ने भनाइ छ । अहिले छरपस्ट रूपमा बाहिर देखिएका नक्कली भुटानी शरणार्थी र सुन तस्करीसँग सम्बन्धित विषयले भ्रष्टाचारको ग्राफ माथि नै छ भनेर सबै झस्किन पर्ने अवस्था आएको छ । नेपालमा भ्रष्टाचार बढ्नुका मुख्य कारणहरूमध्ये एक नैतिक आदर्शलाई भन्दा पैसालाई बढी महत्त्व दिने सामाजिक मूल्यमान्यतालाई लिइएको छ । यसर्थ समाजमा नैतिकता स्खलित हुँदा सुशासनलाई कति ठूलो धक्का दिने रहेछ भनेर यसबाट बुझ्न सकिन्छ ।अमेरिकाका २६औं राष्ट्रपति थियोडर रुजभेल्टले भनेका थिए, नैतिक रूपमा नभै दिमागी रूपमा मात्र कुनै व्यक्तिलाई शिक्षित गर्नु भनेको समाजलाई हुन सक्ने खतरालाई शिक्षित गर्नु हो । तसर्थ अहिलेको सबैभन्दा ठूलो आवश्यकता समाजको खस्कँदो नैतिक चेतलाई माथि उकास्नु हो । यसका लागि टालटुले सुधारभन्दा पनि ठूलो नीतिगत हस्तक्षेप गर्नुपर्छ । विद्यालय तहदेखि नै नैतिकतालाई बढावा दिने गरी पाठ्यक्रम निर्धारण गरिनुपर्छ । राजनीतिक, प्रशासनिक, धार्मिक, निजी र अन्य क्षेत्रका नेतृत्वले नैतिक रूपमा रोलमोडल हुने गरी आफ्नो व्यवहार प्रदर्शन गर्नुपर्छ । कारण, नेतृत्वमा धेरैलाई प्रभाव पार्ने क्षमता हुन्छ । मुहानबाट नैतिकता उदायो भने त्यसको प्रकाश चारैतिर फैलिन्छ । त्यस्तै सबैको सहज पहुँचमा रहेको मिडियाबाट पनि नैतिकता प्रवर्द्धन गर्ने सामग्री नियमित प्रकाशित हुनुपर्छ । नैतिकतासँग सम्बन्धित सचेतना कार्यक्रमलाई अभियानकै रूपमा देशव्यापी सञ्चालन गर्ने व्यवस्था गर्नुपर्छ । नैतिकतासँग सम्बन्धित महान् दार्शनिकका विचारहरू सञ्चार गर्नुपर्छ । राष्ट्रिय सदाचार नीति ल्याई राज्यसञ्चालनमा नैतिक पूर्वाधारको विकास गरेर सदाचारितालाई प्रोत्साहन गर्ने र पुरस्कृत गर्ने व्यवस्था गर्नुपर्छ । नैतिकतालाई उकास्न सहयोग पुग्ने गरी तथा प्रदर्शनीय प्रभाव पार्ने गरी कानुनी व्यवस्था गर्ने तथा त्यसको कार्यान्वयनलाई उच्च प्राथमिकता दिनुपर्छ । नागरिक समाज तथा मिडियाको निरन्तरको खबरदारीले समेत निकै सकारात्मक प्रभाव पार्न सक्छ । तसर्थ नैतिकवान् बन्नलाई प्रेरित गर्ने नैतिक वातावरणको सृजना गर्नु नै अहिलेको टड्कारो आवश्यकता हो ।शर्मा नेपाल सरकारका उपसचिव हुन् ।"
निजेरबाट राजदूत र सेना फिर्ता गर्दै फ्रान्स,"पेरिस (एजेन्सी) फ्रान्सले गत जुलाईमा सैन्य कु भएको अफ्रिकी देश निजेरबाट आफ्ना राजदूत र सैन्य टुकडीलाई फिर्ता गर्ने भएको छ । फ्रान्सका राष्ट्रपति इमानुएल म्याक्रोंले एक टेलिभिजन कार्यक्रममा निजेरबाट राजदूत फिर्ता गर्ने निर्णय गरेको बताएका हुन् । आगामी केही घण्टामा हाम्रा राजदूत र अन्य कूटनीतिज्ञ फिर्ता आउनेछन्, उनले भने । उनले निजेरसँग सैन्य सहकार्य सकिएको पनि बताए । निजेरमा रहेका १ हजार ५ सय फ्रान्सेली सैनिकलाई फिर्ता गर्ने प्रक्रिया पनि थालिसकेको म्याक्रोंले जानकारी दिए । निजेरमा कैयौं सातादेखि सैन्य दबाब र स्थानीयको प्रदर्शनपछि फ्रान्सेली अधिकारी फिर्ता हुन लागेका हुन् । हालैका दिनमा निजेरको राजधानी नियामीमा फ्रान्सेली सेनाको क्याम्पअघि उनीहरूको फिर्तीको माग राख्दै हजारौं स्थानीयले प्रदर्शन गरेका थिए । निजेरमा गत जुलाई २६ मा सैन्य कु भएको थियो । सेनाले राष्ट्रपतिमा निर्वाचित मोहम्मद बाजौमलाई नियन्त्रणमा लिँदै सत्ता हातमा लिएको बताएको थियो । तर, फ्रान्सले सेनाको सरकारलाई मान्यता दिन र निजेरबाट बाहिरिन अस्वीकार गरेको थियो । निजेरको सैन्य नेतृत्वले पनि फ्रान्सेली अधिकारी र सेनालाई देशबाट फिर्ता जान दबाब दिँदै आएको थियो । यसअघि निजेरका सेना प्रमुखले तीन वर्षपछि मात्र देशमा नागरिक शासन फिर्ता गर्ने प्रस्ताव राखेका थिए । अफ्रिकी क्षेत्रीय संगठन इकोवासका पदाधिकारीसँगको छलफलपछि सेना प्रमुख अब्दुर्रहमान चियानीले नागरिक शासन पुनर्बहाली गर्ने समयसीमा तोके पनि यसबारे थप विवरण खुलाएका छैनन् । पश्चिम अफ्रिकाका बुर्किना फासो, गिनी, माली र चाडपछि निजेरमा पनि सैन्य शासन लागू भएको हो । यी सबै देश कुनै बेला फ्रान्सको उपनिवेश थिए भने पछिल्लो समयसम्म यहाँ उसैको दबदबा थियो ।सेनाले सत्ता कब्जा गर्न थालेपछि भने यी देशमा फ्रान्सलगायत पश्चिमा मुलुक र अमेरिकाको पकड कमजोर बन्दै गएको छ भने रुसको प्रभाव बढिरहेको छ । विशेषगरी रुसको निजी सैन्य समूह वाग्नरले अफ्रिकामा आफ्नो प्रभाव बढाइरहेको छ । निजेर तथा आसपासका देशमा इस्लामिक समूहको आक्रमण बढ्दो छ । अन्य देशका सैन्य शासनले पनि असुरक्षाको कारण देखाउँदै सत्ता कब्जा गरेका थिए । अहिले निजेरमा पनि सेनाले त्यही कारणलाई आफ्नो हतियार बनाएको छ ।जिहादी समूहको आक्रमण रोक्न पर्याप्त काम नगरेको आरोप उनीहरूले आफ्ना सहयोगी देश फ्रान्सलाई लगाएका छन् । देशको बिग्रँदो सुरक्षा अवस्था, खराब सामाजिक, आर्थिक स्थितिका कारण सत्ता कब्जा गर्नुपरेको निजेरको सेनाले दाबी गर्दै आएको छ । अर्कोतर्फ देशभर फ्रान्सविरोधी भावना बढ्दै जाँदा पनि सेनालाई कु गर्न बल मिलेको हो । फ्रान्सले आफ्नो देशका सबै संसाधनको दोहन गरेको निजेरका जनताको बुझाइ छ । कु पछि भएको प्रदर्शनमा त्यहाँ रहेको फ्रान्सेली दूतावासमा प्रदर्शनकारीले आक्रमण पनि गरेका थिए । बाजौम सत्तामा आएपछि उनको प्रशासनले फ्रान्सविरोधी प्रदर्शनलाई रोक लगाएको थियो । उनले मालीबाट निकालिएका फ्रान्सका सैन्य बललाई आफ्नो देशमा तैनाथ गर्न पनि स्वीकृति दिएका थिए, जसको विरोध नागरिकस्तरबाट हुँदै आएको थियो ।"
खालिस्तान समर्थकको सम्पत्ति जफत गर्दै भारत,"(नयाँदिल्ली)भारतले विभिन्न देशमा रहेर पृथकतावादी आन्दोलन खालिस्तानको समर्थनमा लागेकाहरूको पहिचान गरी भारत प्रवेशमा रोक लगाउँदै सम्पत्ति नियन्त्रणमा लिने तयारी गरेको छ । क्यानडासँग उत्पन्न तनावका बीच भारतले त्यस्तो कडाइ गर्न लागेको हो । क्यानडा, अमेरिका, बेलायत र अस्ट्रेलियामा खालिस्तान समर्थक शिख समुदायका मानिस रहेको भारतले दाबी गर्दै आएको छ । खालिस्तानले ती देशमा बेलाबेला प्रदर्शन तथा सभाहरू गर्दै आएको छ । साथै खालिस्तान समर्थकबाट भारतीय दूतावासमा आक्रमणका घटना पनि भएका छन् । त्यस्ता घटनामा संलग्न व्यक्तिको ओभरसिज सिटिजनसिप अफ इन्डिया (ओसीआई) रद्द गर्ने भारत सरकारको तयारी छ । विदेशी नागरिकता लिए पनि ओसीआईवाहकलाई भारत आउनलाई भिसा लिनु पर्दैन । भारतीय जाँच एजेन्सीले विदेशमा रहेका खालिस्तानी आन्दोलनलाई नेतृत्व गर्नेहरूको सूची तयार पारेर सम्बन्धित देशलाई दिइसकेको भारतीय सञ्चारमाध्यमले जनाएका छन् । भारतले खालिस्तान देशको माग गरेर आन्दोलन गर्नेहरूलाई आतंकवादी सूचीमा राख्दै आएको छ । लोकतान्त्रिक देशहरूले भने आफ्नो भूमिमा अभिव्यक्तिको स्वतन्त्रता रहेको भन्दै खालिस्तान देश माग गर्नेमाथि कारबाहीमा आनाकानी गर्दै आएका छन् । जी२० का बेला दिल्लीमा भएको द्विपक्षीय भेटमा भारतीय प्रधानमन्त्री मोदीले क्यानडाका राष्ट्रपति जस्टिन ट्रुडोसँग क्यानडामा खालिस्तान समर्थकको गतिविधिप्रति असन्तुष्टि जनाएका थिए । त्यस्तो गतिविधि हुन नदिन ट्रुडोमाथि मोदीले दबाब दिएका थिए । भारतपछि सबैभन्दा बढी शिख समुदाय क्यानडामा बसोबास गर्छन् र भारतले क्यानडामाथि खालिस्तानी समर्थकलाई कारबाही गर्नुको साटो संरक्षण दिँदै आएको भन्दै असन्तुष्टि प्रकट गर्दै आएको छ । सुरक्षा एजेन्सी स्रोतलाई उद्धृत गर्दै भारतीय मिडियाले दिएको समाचारअनुसार १९ जना खालिस्तानी आतंकवादीको सूची भारतले क्यानडा, अमेरिका र बेलायतलाई दिइसकेको छ । भारतमा रहेको उनीहरूको सम्पत्ति सरकारले नियन्त्रणमा लिने नीति लिँदै छ । सरकारले खालिस्तानी आतंकवादीको सूचीमा राखेको पन्नुको अमृतसरमा रहेको घरजग्गा शनिबार नियन्त्रणमा लिएर त्यो सन्देश दिइसकेको छ । ती देशमा रहेर भारतविरोधी प्रदर्शन गर्ने, खालिस्तानको माग गर्दै आन्दोलन गर्ने, दूतावास, कन्सुलेट कार्यालयमाथि आक्रमण तथा कूटनीतिज्ञलाई धम्क्याउनेलगायतका कार्य गर्नेहरूको पहिचान गरेर उनीहरूको सूची सुरक्षा एजेन्सीले तयार पार्दै छ । त्यस्ता कार्यमा संलग्नको भारतीय पासपोर्ट रद्द गर्नेसम्मको तयारी सरकारको छ । साथै उनीहरूलाई भारत आएका खण्डमा विमानस्थलबाटै नियन्त्रणमा लिनेजस्ता रणनीति सुरक्षा एजेन्सीले तयार पारेको बताइएको छ । शिख समुदायको एउटा समूहले भारत स्वतन्त्र हुनुपूर्वदेखि नै अलग देशको माग गर्दै आन्दोलन गरिरहेका छन् । १९८० को दशकमा खालिस्तान आन्दोलनले उग्ररूप लिएको थियो । खालिस्तान समर्थकहरूले कैयौं हिंस्रक घटना गराएका थिए । पञ्जाब प्रान्तमा बिग्रिँदो शान्ति सुरक्षाको स्थितिलाई हेर्दै राष्ट्रपति शासनसमेत लगाइएको थियो । १ जुन १९८४ मा केन्द्र सरकारले खालिस्तानका मागकर्ताविरुद्ध अपरेसन ब्लु स्टार चलाएको थियो । अमृतसरको स्वर्ण मन्दिरमा हातहतियारसहित रहेका खालिस्तानी समर्थकलाई सुरक्षा फौजले घेरा हालेर कारबाही गरेको घटना नै उक्त ब्लु स्टार अपरेसनका रूपमा चिनिन्छ । त्यहाँ ४ सय ९२ जना मारिएका थिए । त्यस घटनाले इन्दिरा गान्धीको शिखविरोधी पहिचान बनेको थियो । र, उक्त घटनाको ५ महिनाभित्रै शिख अंगरक्षकले गान्धीको हत्या गरेका थिए ।"
'भारतक्यानडाबीच साझा आधार खोजौं,"ओटावा (राससएएनआई) ः क्यानडाका रक्षामन्त्री बिल ब्लेअरले भारत र क्यानडाबीच पछिल्लो समय देखिएको तनावलाई मध्यनजर गर्दै साझा आधार खोज्न वार्ता निर्विकल्प उपाय भएको बताएका छन् । सीबीसी न्युजसँग कुरा गर्दै उनले भने, मलाई मन पर्ने दुई देशले वार्ता सुरु गरुन् भन्ने चाहन्छु । उनीहरूले आफ्ना नागरिकलाई मद्दत गर्न चाहन्छन् । मलाई पूरा विश्वास छ, उनीहरूले मित्रता निभाउनका लागि साझा आधार फेला पार्नेछन् । ब्लेअरले कूटनीतिक विवादले भारतीयक्यानेडेली नागरिकमा पार्ने प्रभावबारे जानकार रहेकोसमेत बताए ।क्यानडामा भएको खालिस्तान टाइगर फोर्सका प्रमुख हरदीप सिंह निज्जरको हत्यामा भारतको संलग्नता रहेको क्यानडाका प्रधानमन्त्री जस्टिन ट्रुडोले गत साता आरोप लगाएपछि तनाव चर्किएको छ । गत जुन १८ मा क्यानडाको ब्रिटिस कोलम्बियाको सरेस्थित पार्किङ क्षेत्रमा रहेको गुरुद्वाराबाहिर निज्जरको गोली हानी हत्या गरिएको थियो । क्यानडाले भारतलाई निज्जर मृत्युको अनुसन्धानमा सहयोग गर्न आग्रह गरेको छ । जारी अनुसन्धानमा मैले धेरै जोड दिएको छु । यसका कारण विश्वसनीय गुप्तचरभन्दा वास्तवमा के भएको थियो भन्ने बलियो प्रमाणमा जान सक्षम हुनेछौं,ं रक्षामन्त्री ब्लेअरले भने ।यसैबीच, भारतले निज्जरको हत्यासँग भारत सरकारलाई जोड्ने कुनै पनि प्रयासको खण्डन गरेको छ । भारतीय विदेश मन्त्रालयले आतंकवादी, अतिवादी र संगठित अपराधका लागि सुरक्षित आश्रयस्थल र बढ्दो प्रतिष्ठा का रूपमा पनि क्यानडालाई उल्लेख गरेको छ । हाम्रा सहयोगी र भारतलाई एउटा मात्र अनुरोध गरेका छौं कि उनीहरूले अनुसन्धानमा पूर्ण सहयोग गरुन्, किनभने यसको परिणाम धेरै महत्त्वपूर्ण छ, उनले भने ।"
"दुई वर्षपछि बढ्यो सुनको आयात कोटा, अब दिनको २० किलो","नेपाल सुनचाँदी व्यवसायी महासंघका अध्यक्ष माणिकरत्न शाक्यले पनि सुनको आयात कोटा बढाउने निर्णय भएको जानकारी दिए । राष्ट्र बैंकले असोज पहिलो साता नै निर्णय गरेको जानकारी पाएका छौं, आजभोलि नै परिपत्र गर्ने सुनेका छौं, उनले भने । कोभिडकालमै सुनको दैनिक आयात कोटा २५ किलो थियो । त्यसपछि घटाएर २० किलो पुर्याइयो । फेरि कोटा पुनः घटाएर १५ किलोमा झारियो । मुद्रा सञ्चितीको अवस्था नाजुक हुँदै गर्दा आयात कोटा १० किलोमा सीमित भएको थियो । चाडबाड नजिकिँदै गर्दा सुनको माग बढ्न सक्छ । अहिले दैनिक १५ किलो रहेकामा माग अझै बढ्ने क्रममा छ, अध्यक्ष शाक्यले भने, दसैंमा दैनिक कोटा ३० देखि ३५ किलो पुग्ने अनुमान गरेका छौं ।महासंघले सुनको माग बढ्ने बताइरहँदा केही व्यवसायी भने मन्दीका कारण सुस्ताएको बजारमा उभार नआएको बताउँछन् । विगतमा दसैंमा जसरी तीजमा पनि गहना बिक्री हुने गर्थ्यो । तर, यसपालिको तीजमा खासै व्यापार बढेन । गत वर्षको तीजका बेला दिनको २० देखि २५ किलोसम्म सुन बिक्री भएको थियो । तर, अहिले १० किलो नै फालाफाल देखियो, एक गहना व्यवसायीले भने, व्यापारको अवस्था हेर्दा आर्थिक मन्दी चुलिएकै छ । यसको असर दसैंतिहारसम्मै हुने आकलन गरेका छौं । महासंघका अनुसार सोमबार प्रतितोला सुनको भाउ १ लाख १२ हजार रुपैयाँ छ । अमेरिका र चीनबीच व्यापार युद्धले मूल्य घट्ने सम्भावना छैन । रुस र युक्रेनबीचको युद्धले पनि थप प्रभाव पारिरहेको छ । अन्तर्राष्ट्रिय बजारको मूल्य विश्लेषण गर्दा सुनको मूल्य घट्ने छाँट छैन । यही अवस्था रहे चाडबाड सुस्त हुने देखिन्छ, ती व्यवसायीले भने, सरकारले कोटा बढाए पनि सुन कमै बिक्ने जस्तो देखिन्छ । वाणिज्य बैंकहरूले मुख्यतः दुबई, हङकङ, स्विट्जरल्यान्ड, सिगापुरलगायत मुलुकबाट आयात गरी बिक्री गर्दै आएका छन् ।"
दसैंलाई प्रतिव्यक्ति साढे १८ हजारका नयाँ नोट,गाईको चित्र अंकित चाँदीका सिक्का बिक्री सुरु नेपाल राष्ट्र बैंकले राष्ट्रिय जनावर गाईको चित्र अंकित मेडालियन सिक्काको बिक्री वितरण सुरु गरेको छ । बबरमहलस्थित टक्सार महाशाखाले १० र २५ ग्रामका चाँदीका मेडालियन सिक्का टकमरी गरी बिक्री सुरु गरेको हो । दर उल्लेख नगरी निष्कासित सिक्कालाई मेडालियन भनिन्छ । १० ग्राम सिक्काको मूल्य १ हजार ६ सय रुपैयाँ र २५ ग्राम सिक्काको मूल्य ४ हजार रुपैयाँ तोकिएको छ । राष्ट्र बैंकसँग मौज्दात रहेको चाँदीलाई गलान गरी मेडालियन सिक्का टकमरी गरिएको महाशाखाले जनाएको छ । दुवै प्रकारका सिक्कामा ९९९ टचको चाँदी प्रयोग गरिएको छ । यो सिक्काको मागलाई हेरेर आगामी समय टकमरीलाई निरन्तरता दिइने महाशाखाले जनाएको छ ।
साना विद्युतीय सवारीमा करको दर बढ्दा पनि उस्तै आकर्षण,"(काठमाडौं)सरकारले चालु आर्थिक वर्षको नीति तथा कार्यक्रममा सार्वजनिक स्थलमा विद्युतीय सवारीलाई प्रवर्द्धन गर्ने भन्यो । तर सरकारले जेठ १५ मा ल्याएको बजेट भन्सार दर र अन्तःशुल्क बढायो । सरकारले बजेटमार्फत सय किलोवाटभन्दा माथिका विद्युतीय सवारीको कर दर घटायो भने सय किलोवाटभन्दा मुनिका सवारीमा करको दर बढायो । यसरी करको दर घटाए पनि सय किलोवाटभन्दा माथिका सवारीको आयात बढ्न नसकेको भन्सार विभागको तथ्यांकले देखाउँछ । सय किलोवाटभन्दा मुनिका सवारीमा करको दर बढे पनि उपभोक्ताको आकर्षण उस्तै रहेको पाइएको छ ।अर्थमन्त्री प्रकाशशरण महतले आर्थिक वर्ष ०८०८१ को बजेट ल्याउँदै सर्वसाधारणले प्रयोग गर्ने सार्वजनिक सवारीदेखि धेरै उपभोक्ताले खरिद गर्ने ५० किलोवाटसम्मका सवारीमा १० प्रतिशत भन्सार दर यथावत् राखे । तर ५० किलोवाटभन्दा माथिका र सय किलोवाटभन्दा कम क्षमताका सवारीसाधनमा थप ५ प्रतिशत अन्तःशुल्क र १० प्रतिशत भन्सार दर लगाइएको छ । यसअघि १० प्रतिशत भन्सार दर मात्रै थियो । चालु आर्थिक वर्षको साउन र भदौमा सय किलोवाटभन्दा मुनिका सवारीसाधन नै धेरै आयात भएको देखिएको छ । सय किलोवाटभन्दा कम क्षमताका सवारीसाधन ८ सय ८६ वटा आयात हुँदा सय किलोवाटभन्दा माथिका सवारी १२ वटा मात्रै आयात भएको विभागले जनाएको छ । साउन र भदौमा २ अर्ब ४३ करोड १५ लाख ९५ हजार रुपैयाँ बराबरका चारपांग्रे विद्युतीय सवारी आयात गरिएको हो । त्यसमध्ये २ अर्ब ३७ करोड ३० लाख १६ हजार रुपैयाँ बराबरको सय किलोवाटभन्दा कमको सवारीसाधन आयात भएको विभागले बताएको छ । यस्तै ५ करोड ८५ लाख ७९ हजार रुपैयाँ बराबरका सय किलोवाटभन्दा माथिका १२ वटा विद्युतीय सवारी आयात भएका छन् । विभागका अनुसार १४ करोड ५४ लाख २३ हजार रुपैयाँ बराबरका १ हजार ४ सय ९४ वटा तीनपांग्रे विद्युतीय सवारी आयात भएका छन् ।गत आर्थिक वर्ष सोही अवधिमा १ अर्ब १३ करोड ३९ लाख ९६ हजार रुपैयाँ बराबरका सय किलोवाटभन्दा मुनिका ४ सय २ वटा विद्युतीय सवारी आयात भएका थिए । सय किलोवाटभन्दा माथिका ६ करोड ३ लाख ६२ हजार रुपैयाँ बराबरका १२ वटा विद्युतीय सवारी आयात भएको विभागको तथ्यांक छ । सोही अवधिमा १२ करोड ९९ लाख १४ हजार रुपैयाँ बराबरका १ हजार ४ सय ४५ वटा तीनपांग्रे सवारीसाधनको आयात भएको विभागले जनाएको छ । तत्कालीन अर्थमन्त्री युवराज खतिवडाले ०७७७८ मा विद्युतीय सवारीमा कर बढाउने नीति अघि सारेका थिए । उनले भन्सार र अन्तःशुल्क बढाउँदा ०७६७७ को तुलनामा विद्युतीय सवारी आयातघट्यो । त्यसलाई ०७८०७९ को बजेटमार्फत हटाइयो । आर्थिक वर्ष ०७९८० का लागि तत्कालीन अर्थमन्त्री जनार्दन शर्माले पुनः विद्युतीय सवारीको भन्सार दर र अन्तःशुल्क बढाए । शर्माले १०० देखि २०० किलोवाटसम्मका विद्युतीय सवारीको भन्सार दर ३० र अन्तःशुल्क ३० प्रतिशत बनाएका थिए । चालु आर्थिक वर्षमा भने अर्थमन्त्री महतले भन्सार घटाएर १०० देखि २०० किलोवाटसम्मका विद्युतीय सवारीको भन्सार दर २० र अन्तःशुल्क २० प्रतिशत कायम गरेका छन् । २०० देखि ३०० किलोवाटसम्मका विद्युतीय सवारीको भन्सार दर ४५ र अन्तःशुल्क ४५ प्रतिशत थियो । अर्थमन्त्री महतले भन्सार दर ४० र अन्तःशुल्क ४५ प्रतिशत तोकेका छन् । अर्थमन्त्री महतले ११ देखि १४ सम्म सिट क्षमता भएका विद्युतीय माइक्रोबसको भन्सार दर र अन्तःशुल्क १०१० प्रतिशत पुर्याएका छन् । यसअघि भन्सार दर १ प्रतिशत मात्रै थियो । अर्थमन्त्री महतको यो नीति सर्वोच्च अदालतले दिएको आदेशविपरीत छ । सर्वोच्च अदालतले वायु प्रदूषण नियन्त्रण गर्ने गरी मात्रै करको दर तोक्न सरकारलाई परमादेश दिइसकेको छ । सर्वोच्चले स्वच्छ वातावरणको हकको सहज उपयोग गर्ने वातावरण सिर्जना गर्न अलग्गै कार्ययोजना बनाउन पनि सरकारका नाममा परमादेश जारी गरेको छ । वातावरण प्रदूषणमा पेट्रोलियम पदार्थबाट चल्ने सवारीसाधनको योगदान अत्यधिक बढी रहने र विद्युतीय सवारीसाधनको ज्यादै न्यून रहने भन्दै सर्वोच्चले विद्युतीय सवारीसाधनमा भन्सार तथा अन्तःशुल्क वृद्धि गरेर विद्युतीय सवारीलाई निरुत्साहित गर्ने सरकारको नीति उचित नभएको उल्लेख छ । नेपाल सरकारको विद्युतीय सवारीसाधनमा भन्सार शुल्क र अन्तःशुल्क वृद्धि गर्ने उक्त निर्णयले संविधानमा सुनिश्चित गरिएको स्वच्छ वातावरणसम्बन्धी हकमा आघात पर्ने देखियो, अदालतले ०७९ असारमा सार्वजनिक गरेको फैसलामा भनिएको छ ।"
गुलियो भरिएपछि मुस्ताङको स्याउ बजारमा,"(म्याग्दी) स्वादमा गुलियोपन भरिँदै गएपछि मुस्ताङको स्याउ बजारमा आउन थालेको छ । रिफ्याक्ट्रोमिटरबाट स्याउको गुणस्तर मापन गर्दा न्यूनतम मापदण्ड १२ प्रतिशतभन्दा बढी गुलियोपना देखिएपछि असोज १ बाट बजार पठाउन थालिएको प्रधानमन्त्री कृषि आधुनिकीकरण परियोजना कार्यान्वयन इकाई स्याउ जोन कार्यालय मुस्ताङले जनाएको छ । मुस्ताङको स्याउमा वास्तविक स्वाद आउने समय कात्तिक हो । असोज १५ पछि टिपेका स्याउमा गुलियो स्वाद आउन थाल्छ । गाला, किङरोट जातका स्याउ छिटो पाक्ने उच्च घनत्वमा आधारित (हाइडेन्सिटी रहेको हाइब्रिड) स्याउ भने भदौ अन्तिम साताबाटै बजारमा जान थालेको थियो । अहिले फुजी, जोनाप्रिन्स, गोल्डेन डेलिसियस जातका हाइडेन्सिटी हाइब्रिड तथा गोल्डेन, रोयल र रेड डेलिसियस, रिचारेड र फुजी जातका स्याउ बजार पठाउन थालिएको हो । मुस्ताङी स्याउको ब्रान्ड र मूल्य कायम राख्न असोज नलागी बजारमा नपठाउने सहमति किसानले गरेका थिए । अहिले स्याउमा गुलियोपना पर्याप्त आइसकेकाले बेच्न थालिएको हो, मुस्ताङको निजी लगानीको ठूलो स्याउ बगान सिम्ले अचार्ड्स प्रालिका कर्म गुरुङले भने, रिफ्याक्ट्रोमिटरबाट स्याउको गुणस्तर नाप्दा १० देखि १४ प्रतिशतसम्म गुलियोपना पुगेको छ । स्थानीय किसानले स्याउ टिप्ने निर्णय गरेसँगै व्यापारी हातहातमा पैसा बोकेर बगैंचा पुगेका छन् । कतिपय व्यापारीले बगैंचाकै ठेक्का लिन्छन् । प्रधानमन्त्री कृषि आधुनिकीकरण परियोजना स्याउ जोन इकाई कार्यालय मुस्ताङका अनुसार जिल्लामा १५ सय ८० रोपनीमा स्याउ खेती हुन्छ । ३८ रोपनीमा उच्च घनत्वमा आधारित ५ जातका स्याउको खेती भइरहेको छ । मुस्ताङमा प्रतिहेक्टर स्याउ उत्पादकत्व १४ दशमलव २ टन छ । गत वर्ष ६ हजार ६ सय टन स्याउ जिल्लाबाहिर बिक्री गरी किसानले ७२ करोड रुपैयाँ कमाएका थिए । यस वर्ष ८ हजारभन्दा बढी टन उत्पादन हुने अनुमान छ । गत हिउँदमा पर्याप्त हिउँ नपर्दा र फुल्ने बेला असिनापानी पर्दा उच्च घनत्वबाहेकका स्याउको उत्पादनमा केही कमी आउन सक्छ । स्याउको आधारभूत गुलियोपना आइसकेकाले किसानले स्याउ टिपेर बजार पठाउन थालेका हुन् । उनीहरूले आफूखुसी व्यापारीसँग मूल्यमा मोलमोलाइ गरी व्यापारीलाई बगानै ठेक्का दिने गरेकाले स्याउको थोक मूल्य तोकिएको छैन । स्याउको जात, गुणस्तर र भूगोलले स्वादमा फरक पर्ने भएकाले मूल्य पनि किसान र व्यापारीबीच सहमतिमा हुने गरेको छ, स्याउ जोन मुस्ताङकी नायब प्राविधिक सहायक यमुना लामाले भनिन्, शीतोष्ण वागवानी विकास केन्द्र मार्फाले भने स्याउको मूल्य तोक्ने प्रक्रियामा छ ।मार्फाको सरकारी स्याउ बगानमा वार्षिक ३० टन स्याउ उत्पादन हुन्छ । केन्द्रको बगानमा उत्पादित स्याउबाट मदिरा पनि उत्पादन गरिँदै आएको छ । केन्द्रका अनुसार वागवानी केन्द्रले स्याउको ब्रान्डी दुई हजार लिटर, साइडर ३ सय लिटर र आरुबखडाको वाइन ४ सय लिटर उत्पादन गर्दै आएको छ । मोटर बाटो पुगेपछि मुस्ताङका किसानले बारीमै स्याउको राम्रो मूल्य पाएका छन् । मुस्ताङबाट ट्रकमा स्याउ ढुवानी गर्दा बेनीसम्म प्रतिकिलो ८ रुपैयाँ र पोखरा पुर्याएको १२ रुपैयाँसम्म भाडा पर्छ । मुस्ताङको मार्फा, सौरु, चोखोपानी, चिमाङ, कोवाङ, टुक्चे, जोमसोम, कागबेनी, पाक्लिङ, लुप्रा, ताम्बे, छुक्साङ, चैलेलगायत गाउँमा स्याउ खेती गरिन्छ । मुस्ताङको घरपझोङ र बारागुङमुक्ति क्षेत्र स्याउ पकेट क्षेत्र हुन् । थासाङको टुक्चे, कोवाङ क्षेत्रमा केही खेती हुन्छ । उपल्लो मुस्ताङका लोघेकर दामोदरकुण्ड र लोमन्थाङमा पनि स्याउ खेती विस्तार भएको छ । तर प्रतिफल राम्रो आएको छैन ।मुस्ताङको स्याउ बजार झर्न थालेसँगै चिनियाँ र भारतीय स्याउको बिक्री भने घटेको छ । मुस्ताङी स्याउ गुणस्तर हेरी प्रतिकिलो एक सय ६० देखि २ सय रुपैयाँमा कारोबार भइरहेको छ । मुस्ताङबाट ल्याइएको ए ग्रेडको गोल्डेन र रेड जातको स्याउ किलोको १ सय ९० र सी ग्रेडको एक सय ७० रुपैयाँमा खुद्रा बिक्री भइरहेको बेनीस्थित फलफूलका थोक व्यापारी कृष्ण अर्यालले जनाए । खरिदकर्ताले बगैंचा नै बढाबढ गरेर ठेक्कामा लिने भएकाले मूल्यमा एकरूपता भने छैन । बजारले मूल्य निर्धारण गर्न खुला राखिएकाले भूगोल, गुणस्तर र समयअनुसार मूल्य फरक पर्ने गरेको कृषि ज्ञान केन्द्र मुस्ताङले बताएको छ । गुणस्तर कायम राख्न स्थानीय तह र हामी मिलेर स्याउ टिप्ने न्यूनतम समय असोज तोकेका हौं । व्यापारीले गुणस्तर हेरी मूल्य तोक्छन्, कृषि ज्ञान केन्द्र मुस्ताङका प्रमुख प्रकाश बस्ताकोटीले भने, ठूला डिपार्टमेन्ट स्टोर र साना खुद्रा पसलमा उही स्याउको मूल्य फरक पाइन्छ । एउटै बोटको पनि ठूला, पाकेकाको धेरै र साना, अलि नपाकेकाको भाउ थोरै पर्छ । केही व्यापारीले नाफाका लागि सबै ग्रेडका स्याउ मिसाएर बेच्ने गरेका छन् ।"
अर्थ संक्षेप,"चितवन र बुटवलमा सेगवेको नयाँ शोरुमकाठमाडौं (कास) सेगवेनाइनबोटको नेपालका लागि आधिकारिक वितरक आई हब प्रालिले चितवन र बुटवलमा नयाँ शोरुम सञ्चालनमा ल्याएको छ । बुटवलको कालिका चोकमा लोक सुशीला मोटर प्रालिको साझेदारीमा शोरुम सञ्चालनमा ल्याइएको कम्पनीले जनाएको छ । चितवनको भरतपुरस्थित हाकिमचोकमा युनाइटेड अटो कन्सर्नको सहकार्यमा शोरुम सञ्चालनमा ल्याएको बताइएको छ । यी शोरुमबाट सेगवेका उत्पादन र सेवा ग्राहकले सहज रूपमा पाउने आई हबले बताएको छ । अत्यधिक लोकप्रिय एन१००, ई१००, ई११० एल र ई१२५ मोडलसहित सेगवेका उत्पादनको सम्पूर्ण रेन्ज शोरुमहरूमा उपलब्ध हुनेछ, कम्पनीले जारी गरेको विज्ञप्तिमा भनिएको छ, ग्राहकले यो अवसर नगुमाई किफायती मूल्यमा आफ्ना रोजाइका विशिष्ट सेगवे उत्पादन खरिद गर्न सक्नेछन् । वेस्टर्न युनियनको ॅदसैंमा १० गुणा अभियानकाठमाडौं (कास) वेस्टर्न युनियन मनी ट्रान्सफरले दसैं, तिहार र छठ पर्वको अवसरमा दसैंमा १० गुणा अभियान सञ्चालन गरेको छ । यस पर्वको उत्सवमा ग्राहकको खुसी गुणा गर्ने लक्ष्यसहित अभियान सञ्चालन गरिएको वेस्टर्न युनियन मनी ट्रान्सफरले जनाएको छ । योजनामा सहभागी हुन ग्राहकले नेपालका सबै ७७ जिल्लामा फैलिएका वेस्टर्नका १५ हजारभन्दा बढी भुक्तानी काउन्टरमध्ये कुनैबाट आफ्नो रेमिट्यान्स प्राप्त गर्नुपर्नेछ, कम्पनीले जारी गरेको विज्ञप्तिमा भनिएको छ, अभियान अवधिका प्रत्येक कारोबार स्वतः साप्ताहिक र बम्पर ड्रका लागि समावेश हुनेछन् । यो योजना नेपालभर असोज ८ देखि सुरु भएर मंसिर १० लागू हुने कम्पनीको भनाइ छ । योजनाअन्तर्गत ८ सातासम्म ६४ भाग्यशाली ग्राहकले २५ हजारसम्मको कारोबारमा दुई गुणा र त्यसभन्दा बढीको कारोबारमा २५ हजार पुरस्कार पाउनेछन्, विज्ञप्तिमा भनिएको छ । बम्परमा भाग्यशाली ग्राहकले एक लाखसम्मको कारोबारमा १० गुणा पाउने र ५० हजारभन्दा कम कारोबारमा ५ लाख पाउने कम्पनीको भनाइ छ ।"
अत्याधुनिक र विशाल 'भिलेज,"(हाङचउ)चीन भनेपछि धेरैलाई झ्वाट्ट मनमा आउने गर्छ साइकल । लस्करै साइकल चढेर गन्तव्य नापिरहेका चिनियाँहरूको दृश्य अझै पनि धेरैको स्मृतिमा हुन सक्छ । अहिले १९ औं एसियाली खेलकुदका क्रममा तयार पारिएको भिलेज भित्र त्यस्तै दृश्य मज्जाले देख्न सकिन्छ । त्यो पनि प्रसिद्ध भर्लिलिन साइकल । हाङचउमा १५ वर्षअघिसम्म पनि साइकलमा सवार गर्नेहरू थिए । अहिले त दुर्लभ भयो । यिनै पुराना दिन सम्झेर प्रतियोगिताका आयोजकले एसियाड भिलेज मा जताततै पुरानै शैलीका साइकल उपलब्ध गराएका छन्, मन लाग्ने जतिले मज्जाले चलाउन मिल्ने । त्यसो त यसपल्टको एसियाली खेलकुदकै नारा नै रहेको छ हरित प्रतियोगिता । यसका लागि साइकल जत्तिको राम्रो विकल्प अर्को के नै हुन सक्छ ? भर्लिलिन साइकल को सबैभन्दा ठूलो विशेषता हो, यसको ह्यान्डलको ठीक अगाडि बास्केट हुनु । खेलाडीदेखि प्रशिक्षक अहिले यिनै साइकल चढेर पूरा भिलेज घुमिरहेका छन् । खासमा चर्चा गरिरहेको हाङचउ एसियाड भिलेजको हो । यो रह्यो प्रतियोगितामा सहभागी हुन आएजत्ति खेलाडी, प्रशिक्षक र पदाधिकारीको गाउँ । नाममै गाउँ छ, तर यो अत्याधुनिक र विशाल दुवै छ । यसले अहिले तत्कालका लागि २० हजार पाहुनालाई एकैपल्ट आतिथ्यता गरिरहेको छ । यहाँ बसोबास, खाना, चिकित्सकीय सुविधा त उपलब्ध छ । सँगै अरू अकल्पनीय विकल्प पनि । जस्तो सपिङ सुविधा । साइकलबाहेक सटल बसको सुविधा पनि छ । फिटनेस सेन्टर पनि आफैंमा ठूलो छ, एकैपल्ट धेरैलाई सुविधा दिन सक्ने । अब २० हजारले खान आउँदा त्यसका लागि तयार पारिएको मेस कत्रो होला, त्यो पनि अनुमान गर्न सकिन्छ । कुनै पनि ठूलो खेल महोत्सव अगाडि यस्ता सिंगै गाउँ निर्माण गर्ने गरिन्छ । उद्घाटन समारोहको एक साताअघिदेखि खुलिसकेको यहाँको यस्तै गाउँ त एक वर्ष अगाडि नै तयार भइसकेको थियो । प्रतियोगिता आफैं पछाडि सरेर मात्र न हो । यहाँ गगनचुम्बी घरका शृंखला छन् र सहभागी प्रत्येक देशका लागि दुई वा दुईभन्दा बढी घर उपलब्ध गराइएको छ । यी घरका प्रत्येक अपार्टमेन्ट यसअघि नै पूराका पूरा बिक्री पनि भइसकेका छन् । भनेपछि प्रतियोगिताको समाप्तिमा अब यो भिलेज हाङचउ सहरको एउटा त्यस्तो क्षेत्रमा परिवर्तन हुनेछ, जसलाई २० हजारभन्दा बढीले आफ्नो घर भएको ठाउँ भन्ने छन् । अहिले तत्कालका लागि भने यसले हरित प्रतियोगिताको नारा सार्थक पार्न आफूले सक्दो गरिरहेको छ । जस्तो, जिरो वेस्ट । यस भिलेजबाट जति पनि फोहरमैला निस्केका छन्, ती सबैलाई कुनै न कुनै प्रकारले पुनर्उत्पादन गरिन्छ । अझ पाहुनाले फालेका खानाबाट मात्रै पनि तेल निकालिने छ । तथ्यांकमा भन्दा सय टन फालिएका खानाबाट तीन मेट्रिक टन तेल निकालिन्छ । पूरा लिभेजमा प्रयोग हुने जति पनि पानी छन्, ती सबै त्यही स्थानबाट निकालिएका हुन् । यसलाई फेरि पुनः प्रयोग गरिनेछ । यस्तोमा पक्कै पनि भन्नुपर्नेछ, हाङचउ एसियाली खेलकुदको भिलेज वास्तवमै गजब छ ।"
जापानसँग हारेपछि नेपाल बाहिरियो,रग्बीनेपाली रग्बी सेभेनमा जितविहीन हुँदै बाहिरिएको छ । नेपाल आफ्नो अन्तिम दुई खेलमा फिलिपिन्ससँग ५५० र थाइल्यान्डसँग ३६० गोलले पराजित रह्यो ।
नेपाल र भारत आमनेसामने,"(काठमाडौं)नेपालले साफ यू१९ फुटबल च्याम्पियनसिपको सेमिफाइनलमा भारतको सामना गर्ने भएको छ । निर्णायक खेलमा नेपालले सोमबार माल्दिभ्समाथि ४१ को प्रभावशाली विजय हात पार्दै समूह ए को उपविजेता भएर नकआउट चरणमा पुगेको हो । भारतले भुटानलाई २१ ले पराजित गरी लगातार दोस्रो खेल जितेको थियो । यो खेलअघि नै दुवै टोली सेमिफाइनल पुगिसकेको अवस्थामा भुटानसँगको जितले भारतलाई समूह बी को विजेता बनायो । दर्शकको मन छुने खेल पस्कँदै आएको भुटानले समूह ए विजेता पाकिस्तानसँग सेमिफाइनलमा खेल्नेछ । दुवै सेमिफाइनल बुधबार हुनेछ । आफ्नो पहिलो खेलमा पाकिस्तानसँग १० ले स्तब्ध भएपछि नेपाल समूह चरणबाटै बाहिरिने खतरा बढेको थियो । तर, नेपाली युवा टोली सोमबार दशरथ रंगशालामा पहिलो १० मिनेटमै चार प्रहार गर्दै माल्दिभ्समाथि हाबी भयो । नेपालले पहिलो हाफमा दुई र दोस्रो हाफको अन्ततिर दुई गोल गर्दै सेमिफाइनल यात्रा पक्का गरेको हो । यो खेल हामीलाई गर या मरको स्थितिमा थियो, खेलाडीले पनि त्यहीअनुसार मिहिनेत गरेर खेले । सोहीअनुरुप नतिजा पनि राम्रो आएको छ । अर्को खेलमा हामी अझै मिहिनेत गर्नेछौं । पहिलो खेलभन्दा हाम्रो खेल अलिक सुधारिएको छ, अर्को खेलमा झन सुधार्नुपर्नेछ, नेपालका प्रशिक्षक सुनील श्रेष्ठले भने, माल्दिभ्सविरुद्ध आस गरेअनुरूप नै नतिजा आएको छ । ४१ होइन, हामीलाई १० भए पनि पुग्ने थियो । जसरी पनि जित्नैपर्नै अवस्था थियो । यसमै केन्द्रित भएर माल्दिभ्सको खेल हेरेर रणनीति बनाउन पाएको फाइदा हामीसँग थियो । पहिलो खेल हारेपछि हाम्रा खेलाडीले धेरै कुरा सिकेका छन् । प्रशान्त लक्ष्यमको सनसनी गोलमा नेपालले १७ औं मिनेटमा अग्रता लिएको थियो । उनले झन्डै ३५ यार्ड टाढाबाट छरितो ढंगले गरेको प्रहार माल्दिभ्सका गोलरक्षकले ठम्याउन सकेनन् । ३० औं मिनेटमा नेपालले अग्रता दोब्बर बनायो । नीराजन धामीको सुन्दर थ्रु पासमा समिर तामाङले गोल गरेपछि नेपाल बलियो स्थितिामा पुगेको थियो । सुरुदेखि नै दुवै टोली अनावश्यक ट्याकल र धक्का मुक्का गर्दै खेलेर अनुशासन बाहिर गइरहेका थिए । ३४ औं मिनेटमा दुवै टोली १० खेलाडीमा सीमित हुन पुगे । बल नभएको अवस्थामा एकअर्कालाई मुक्का बजाउन लागेपछि रेफ्रीले नेपालका सुजन डंगोल र माल्दिभ्सका कप्तान मोहम्मद इयान हसनलाई सिधा रातो कार्ड दिए । खेल सकिएपछि रेफ्रीसँग प्रतिवाद गर्न जाँदा माल्दिभ्सका अफ्जल मोहम्मद पनि रातो कार्डको सिकार बने । खेल र अनुशासनमा हामीले विशेष ध्यान दिएका थियौं । अनुशासन नभएको खेलाडीलाई टिममा राख्नै सकिन्न । अनावश्यक रातो कार्ड हाम्रा खेलाडीले पाउन पुगे । माल्दिभ्सले सुरुदेखि उक्साएर खेलिरहेको थियो, त्यो अवस्थाले रातो कार्ड पाउन पुग्यौं, प्रशिक्षक श्रेष्ठले भने । माल्दिभ्सका प्रशिक्षक अहमद साकिरले खेल नियन्त्रणबाहिर जानुमा दुवै प्रशिक्षकको उत्तिकै दोष रहेको सुनाए । विपक्षी खेलाडीको उक्साहटमा परेका नेपाली खेलाडीले अनुशासन बाहिर गएर खेल्दा माल्दिभ्सले खेलमा फर्किने अवसर पायो । ५८ औं मिनेटमा अहमद नजिरको क्रसमा सान रेसादले गरेको फ्लिकमा अदम रसिदले गोल गरी माल्दिभ्सलाई खेलमा फर्काउने प्रयास गरे । माल्दिभ्सले अघिल्लो खेलमा पाकिस्तानलाई बराबरीमा रोकेकाले नेपाललाई विजय हुनबाट रोकेमात्र सेमिफाइनल पुग्ने थियो ।त्यसपछि नेपालले एकोहोरो दबाब खेपेको थियो । ८८ औं मिनेटमा दीपक थापामगरको क्रसमा कसैको निगरानीमा नरहेका नीराजन धामीले नजिकको दुरीबाट गोल गरे । इन्ज्युरी टाइमको छैटौं मिनेटमा लगभग यस्तै स्थितिमा दीपककै क्रसमा समिरले हेडबाट चौथो गोल गरे । पाकिस्तानको खेलबाट नेपालले दुई खेलाडी परिवर्तन गरेको थियो । त्यसमा प्रशान्तले नेपाललाई अग्रता दिलाउन सफल भए भने सुजन रातो कार्ड पाउँदै मैदान बाहिरिएका थिए । पाकिस्तानसँग एकोहोरो एयर बल खेलेर फितलो प्रदर्शन गरेका नेपालले माल्दिभ्सविरुद्ध ग्राउन्ड बल खेल्ने प्रयास गरेको थियो । तर, टोलीका सेन्ट्रल मिडफिल्डर अविनाश स्याङ्तनलाई सुरुदेखि नै मोहम्मद अनवरले मार्क गरेर खेल्दा नेपाललाई केही समस्या भयो र त्यसपछि विङ्सबाट नेपालले लोभलाग्दो बल निकालेर विपक्षी पोस्टमा धावा बोलेको थियो ।"
धनगढीको मार्कीमा आशिष,काठमाडौं (कास) धनगढी एफसीले आउँदो नेपाल सुपर लिग फुटबलका लागि नेपाली राष्ट्रिय टोलीका मिडफिल्डर आशिष चौधरीसँग मार्की खेलाडीमा सम्झौता गरेको छ । गो ड्रिमर्सको स्वामित्व रहेको धनगढीले विशाल राई विदेश गएकाले उनको अनुपस्थितिमा आशिषलाई लिएको हो । २३ वर्षे आशिषले यसै वर्ष चर्च व्वाइज युनाइटेडलाई पहिलो सहभागितामै सहिद स्मारक ए डिभिजन लिग च्याम्पियन बनाउन महत्त्वपूर्ण भूमिका खेलेका थिए । आशिषलाई भित्र्याउन पाउँदा निकै उत्साहित रहेको धनगढीका अध्यक्ष सुवास शाहीले जनाए । पहिलो संस्करणमा धनगढी उपविजेता बनेको थियो ।
फिनिक्स र केयू विजयी,"काठमाडौं (कास) फिनिक्स कलेज अफ म्यानेजमेन्ट र काठमाडौं विश्वविद्यालय (केयू) ले एपेक्स अन्तर कलेज क्रिकेट प्रतियोगितामा सोमबार विजय हात पारेका छन् । फिनिक्सले शिक्षान्तरलाई ३१ रन र केयूले सेन्ट जेभियर्स कलेजलाई डकवर्थ लुइस पद्धतिमा २५ रनले पराजित गरे । तल्लो मूलपानी क्रिकेट मैदानमा राजकुमार शाहले ४७ बलमा ५९, विराटसिंह भण्डारीले १२ र लक्की कठायतले ११ रन बनाएपछि फिनिक्सले १७ ओभरमा छोट्याइएको खेलमा ६ विकेट गुमाई १ सय १४ रन बनायो । शिक्षान्तरका प्रेम शाही, सुमित बुढाथोकी र डेकेन्द्र शाहले ११ विकेट लिए । जवाफमा शिक्षान्तरले ९ विकेट गुमाई ८३ रनमात्र बनाउन सक्यो । मिलन क्षेत्रीले १२ बलमा २६, सोलुप चौधरीले २० र सुमितले १६ रन बनाए । फिनिक्सका क्रिस ऐरले ३, सुजित श्रेष्ठले २ र रवीन्द्र भुसालले १ विकेट लिए ।अर्को खेलमा शाश्वत पौडेलले ३० बलमा ३७, रोहित सापकोटाले ३२ र दिवस सुवेदीले २३ रन बनाएपछि केयूले निर्धारित २० ओभरमा ६ विकेट गुमाई १ सय ३८ रन बनायो । रुपेश बस्याल र तनुशमंगल डंगोलले २२ विकेट लिए । सेन्ट जेभियर्सले ८ ओभर खेल्दै २ विकेट गुमाई ३२ रन बनाएको अवस्थामा खेल रोकिएपछि केयूले विजय हात पारेको हो ।"
