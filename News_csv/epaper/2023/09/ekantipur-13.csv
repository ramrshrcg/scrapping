शीर्षक,विवरण
सुवासिला राजनीतिज्ञको अवसान,"२०६४ र २०७० सालका दुवै संविधानसभाका अध्यक्ष नेम्वाङले संविधान जारी गर्ने क्रममा खेलेको भूमिका सम्झँदै पहिलो संविधानसभा संवैधानिक समितिको नेतृत्व गरेका राजनीतिज्ञ नीलाम्बर आचार्य भन्छन्, सुवासजी विभाजित राजनीतिमा पनि साझा नेता हुनुहुन्थ्यो । समन्वय गर्ने, सबै राजनीतिक दललाई मिलाउन सक्ने भूमिकाकै कारण लामो समय सभामुख जस्तो जिम्मेवारीमा रहनुभयो, त्यो पनि सर्वसम्मत रूपमा । आचार्य नेम्वाङलाई सबैको साझा नेताका रूपमा चित्रण गर्छन् । काम गर्दा पनि जिम्मेवार बनेर प्रस्तुत हुने, शालीनतापूर्वक कुरा राख्ने गर्नुहुन्थ्यो । अरूले जस्तो पक्षधरता लिएर काम गर्नु हुन्थेन । नम्र हुँदाहुँदै पनि सही कुरा भन्न छोड्नु हुन्थेन । उहाँ उच्चकोटिको साझा नेता हो ।२०६२६३ को जनआन्दोलन सकिएपछि तत्कालीन सात राजनीतिक दल र माओवादीबीच सहमति र सहकार्य गरेर अघि बढ्ने समझदारी भयो । शान्ति प्रक्रियामा आएको विद्रोही माओवादी पनि संसद्मा सहभागी हुन जान तयार भएपछि अन्तरिम संसद् बनाइयो । तर माओवादी अन्तरिम संसद्मा सहभागी नहुँदै पुनःस्थापित संसद्कै नेतृत्व गर्न सबैलाई स्वीकार्य हुने पात्रका रूपमा एमालेबाट सभामुखमा नेम्वाङलाई अघि सारियो । लोकतान्त्रिक आन्दोलनमा महत्त्वपूर्ण भूमिका निर्वाह गरेकै कारण सुवासजी सर्वसम्मतिबाट सभामुख चयन हुनुभएको हो । सभामुख बनाउने विषयमा उहाँको नाममा निर्णय लिन दुई मिनेट पनि लागेन, त्यसबेलाको घटनाक्रम सम्झँदै कांग्रेस नेता कृष्ण सिटौला भन्छन्, गिरिजाप्रसाद कोइराला र माधवकुमार नेपालका बीचमा यस विषयमा छलफल हुँदा दुई मिनेटमा उहाँको नाममा सहमति जुटेको मलाई स्मरण छ । तत्कालीन एमाले महासचिव नेपालजीले आशय प्रकट गर्नासाथ गिरिजाबाबुले सहजै स्वीकार गर्नॅभएको थियो । पुनःस्थापित संसद्बाटै सभामुखको भूमिकामा प्रवेश गरेका नेम्वाङ २०६४ र २०७० को संविधानसभामा पनि सबै दलका लागि स्वीकार्य भए । कानुनका ज्ञाता र दलहरूसँग समन्वय गर्ने सक्ने छविका कारण संविधान निर्माणको जटिलतालाई पार लगाउन सक्ने ठानेर एमालेको रोजाइमा नेम्वाङ परेका थिए । जुन भूमिका उनले दुवै संविधानसभाको कार्यकालमा निर्वाह गरे । पहिलो संविधानसभामा माओवादी पहिलो दलका रूपमा उदाएको थियो । कांग्रेस र एमालेको निकै कमजोर उपस्थिति थियो । सशस्त्र विद्रोहबाट ठूलो पार्टीका रूपमा संसदीय राजनीतिमा उदाएको माओवादी र अन्य दललाई समन्वय गरेर संविधान र व्यवस्थापिका संसद्को नेतृत्व गर्नॅ सजिलो थिएन । एकातिर संविधानसभाबाट संविधान निर्माण गर्ने नितान्त नौलो अभ्यास गरिँदै थियो । जसको मूल नेतृत्व गर्ने जिम्मेवारी नेम्वाङको काँधमा थियो । अर्कोतिर त्यही संविधानसभाको संसदीय गणितअनुसारको व्यवस्थापिका संसद् चलाउनुपर्ने थियो । जुन संसद्मा सभामुखको भूमिका खेल्नुपर्ने चुनौतीपूर्ण जिम्मेवारी पनि थियो । संविधानसभाभित्र संविधानमा कस्ता विषयहरू राख्ने भन्नेमा ठूलो राजनीतिक खिचातानी र बहस हुन्थ्यो । यता, त्यही समयमा सबैभन्दा ठूलो दल माओवादी र अन्य दलबीच संसद्मा पनि ध्रॅवीकरण थियो । जसलाई समन्वय गर्ने भूमिका नेम्वाङको हुन्थ्यो । उहाँ संविधानबाट संविधान घोषणा गर्ने कुशल नेतामात्र हुनुहुन्थेन, संसदीय अभ्यासमा सिद्धहस्त लोकतान्त्रिक नेतासमेत हुनुहुन्थ्यो, माओवादीका वरिष्ठ उपाध्यक्ष तथा उपप्रधानगृहमन्त्री नारायणकाजी श्रेष्ठ भन्छन्, संसद्मा कुनै विषय जटिल बन्यो भने सबैले नेम्वाङको खोजी गर्थे । उहाँले त्यसको निकास निकाल्नुहुन्थ्यो । नेम्वाङमाथि संविधानसभा अध्यक्षका रूपमा हस्तक्षेपकारी भूमिका निर्वाह गर्नॅपर्ने समयमा दलहरूको मुख ताकेको आरोप पनि लाग्ने गर्थ्यो । तर उनी यी दलहरूले नै यो व्यवस्थालाई यहाँसम्म ल्याएका हुन्, त्यसैले दलहरू नै मिल्नुको विकल्प छैन भन्दै दलहरूको भूमिकालाई नै मुख्य ठान्थे । तर दलहरूबीच सहमतिका नाममा आफैं बन्दी जस्तो बनिदिँदा २०६९ सालमा संविधानसभा विघटन भएको दोष नेम्वाङमाथि पनि थियो ।ििि२०६९ जेठ १४ गते बिहान ११ बजेका लागि बैठक बोलाइएको थियो । बैठक सञ्चालन गर्ने व्यक्तिसमेत रहेका नेम्वाङ नदेखेपछि सभा भवनमा सभासदहरूले नाराबाजी गरिरहेका थिए । अन्ततः नेम्वाङ सभा भवनमा प्रवेश नगरी संविधानसभा विघटन भएको थियो । पदीय जिम्मेवारीका हिसाबले सार्वभौम संविधानसभाका सबैभन्दा ठूला व्यक्ति उनै थिए । तर उनको अनुहारसमेत हेर्न नपाई संविधानसभाको अन्तिम दिन समाप्त भएको थियो । उनले त्यो दिन किन सभालाई चलाउन सकेका थिएनन् त ? संविधानसभा नियम र पद्धतिअनुसार चल्ने हो र संविधानको मर्म नै सहमतिबाट चल्ने भन्ने छ, त्यसैले सहमतिबिना अघि बढ्न सकिँदैनथ्यो, उनले त्यो बेला कान्तिपुरसँग भनेका थिए, मैले संविधानसभाका हरेक कामकारबाही र निर्णयमा त्यसैलाई आधार बनाएँ । संविधानसभाभित्र कुनै निर्णय गर्नॅपर्दा कार्यव्यवस्था परामर्श समितिको सुझाव र प्रमुख दलका सचेतकहरूसँगको परामर्शबाट मात्र गर्थे ।अन्तिम दिन संविधानसभाको बैठक नेम्वाङले चलाइदिएको भए संविधानसभा बाँच्थ्यो कि भन्नेहरू पनि थिए । तर उनले संविधानसभा नियमअनुसार चल्ने भएकाले राजनीतिक सहमति नभई अन्तिम दिन बैठक सञ्चालन गर्न असम्भवजस्तै थियो । किनकि त्यो दिन संविधानसभाको बैठक सञ्चालन गर्न कुनै कार्यसूची थिएन । उनले पहिलो संविधानसभाको कार्यकालमा विवादित विषयलाई संविधानसभाभित्र मतदानको प्रक्रियामा नलगेकामा पनि धेरैले प्रश्न उठाएका थिए । तर मतदान प्रक्रिया अध्यक्ष स्वयंले अघि बढाउन सक्ने अवस्था थिएन । २०६८ चैतमा माओवादी लडाकु समायोजनमा सहमति भएपछि दलहरूबीच संविधानको मुद्दामा बहस केन्द्रित भएको थियो । तर त्यो बहस संविधानसभाको प्रक्रियाभित्र होइन, बाहिर राजनीतिक स्तरमा मात्र भइरहेको थियो । त्यसले परिणाम दिन सकेको थिएन । राजनीतिक सहमति नभइरहेको र संविधानसभाको म्याद सकिने मिति नजिकिँदै गर्दा नेम्वाङले संविधान जारी गर्ने एउटा उपाय सुझाएका थिए । त्यो थियो रूपान्तरित संसद् । जति सहमति भएका छन्, ती सहमतिलाई संविधानका रूपमा जारी गर्ने र बाँकी विषयलाई संविधानसभा विघटन भएपछि कायम रहने रूपान्तरित संसद्लाई संविधानमा नै व्यवस्था गरेर टुंग्याउने अधिकार दिन सकिने उनको अवधारणा थियो । त्यो विकल्पमा दलहरू पुगेको भए संविधान आउने र त्यसपछिको संवैधानिक रिक्तता नहुन पनि सक्थ्यो । संविधानसभाकै शक्ति सन्तुलन त्यो संसद्मा रहन्थ्यो, धेरैले यसलाई स्वीकार्नॅ पनि भएको थियो, नेम्वाङले त्यसबेला भनेका थिए, तर पछि रूपान्तरित संसद्को कुरा पनि मानिएन, संविधानसभा विघटनको दोषी यहाँभित्रबाट खोज्नुहोस् त को रहेछ ? संविधान जारी नभई स्वतः विघटन हुने स्थितिमा २०६९ जेठ १४ गते साँझ नेम्वाङले राजनीतिक रिक्तताबाट जोगाउन अर्को उपाय पनि सुझाएका थिए । कांग्रेसका शेरबहादुर देउवाले संकटकाल लगाएर संविधानसभाको म्याद थप्ने सुझाव दिएका थिए । त्यसलाई प्रधानमन्त्री बाबुराम भट्टराईले जे जोखिम मोल्न पनि तयार छु भन्दै सकारात्मक रूपमा लिएका थिए । तर, कांग्रेस र एमाले नेताले ठाडै अस्वीकार गरिदिए । मधेशी मोर्चाका तत्कालीन नेता विजयकुमार गच्छदार संविधान जारी भएन भने नयाँ निर्वाचनमा जाने भन्दै कड्किएका थिए ।संविधान जारी नहुने निश्चित भएपछि नेम्वाङले अन्त्यमा निर्वाचन वा अन्य कुनै विकल्पमा जाने हो भने संविधान संशोधन गर्नॅपर्ने सुझाव पनि दिएका थिए । मुलुकलाई रिक्ततामा जान त दिनुभएन भनेर यो सुझाव अघि सारेको थिएँ, अदालतले पनि आवश्यक चाहिने कामकारबाही गरेपछि मात्र निर्वाचनमा जान सकिने कुरा गरेको थियो, नेम्वाङले कान्तिपुरसँग भनेका थिए, तर त्यो पनि भएन, राति सरकारले संविधान संशोधन विधेयक फिर्ता लियो र निर्वाचन घोषणाको पत्र पठायो, त्यसपछि संविधानसभा त्यत्तिकै सकियो । पहिलो संविधान जारी नहुने स्थितिमा चुनावदेखिकै केही शृंखलाबद्ध कारण पनि थिए । संविधानमा भएको सहमतीय प्रक्रियालाई संशोधन गरेर बहुमतीय प्रक्रियामा प्रवेश गरेपछि सरकार बनाउने र हटाउने खेल चलेको थियो । जसले संसद्भित्रको छाया संविधानसभामा परेको थियो । यही विवादले धेरै समय लिँदा संविधान जारी गर्न बाधा भएको थियो । िििपहिलो संविधानसभा विघटनपछि भने संवैधानिक रिक्तता छायो । प्रधानन्यायाधीश खिलराज रेग्मीलाई मन्त्रिपरिषद्को अध्यक्ष बनाएर संविधानसभाको दोस्रो चुनाव गराउने सहमति दलहरूबीच भयो । सर्वोच्च अदालतका प्रधानन्यायाधीशलाई मन्त्रिपरिषद्को अध्यक्ष बनाउने विकल्पको पक्षमा नेम्वाङ थिएनन् । कानुनी पृष्ठभूमिका भएकाले न्यायालयको स्वच्छतामाथि प्रश्न उठ्ने उनमा चिन्ता थियो । तर दलीय सहमतिमा रेग्मी मन्त्रिपरिषद्को अध्यक्ष बनेपछिको चुनावमा भने नेम्वाङले पनि भाग लिए । इलामबाट चुनाव जितेर आएपछि उनी दोस्रो संविधानसभाको पनि अध्यक्ष बने । पहिलो संविधानसभाका धेरै सन्दर्भ थाहा पाएको र भूमिका पनि निर्वाह गर्न सक्ने ठानेर एमालेले उनलाई नै सभाध्यक्षका रूपमा अघि सार्यो । दोस्रो संविधानसभामा भने अघिल्लो कार्यकालमा आफूमाथि आएको आलोचनाबाट नेम्वाङ केही सचेत देखिन्थे । त्यसैले उनले दलहरूबीच सहमति नहुँदा आफूलाई अधिकारसमेत मागेका थिए । दोस्रो संविधानसभामा पनि दलहरूबीच सहमति नभइरहेका बेला एक पटक नेम्वाङले भनेका थिए, सहमति गर, नभए संविधानको मस्यौदा बनाउने अधिकार मलाई देऊ ।प्रमुख दलहरू अनिर्णयको बन्दी भइरहेका बेला नेम्वाङले अघि सारेको यो विकल्पलाई कतिपय नेताले रुचाएका थिएनन्, तटस्थ भूमिकामा बस्नुपर्ने व्यक्तिले राजनीतिक अभिव्यक्ति दिएको आरोप पनि केहीले लगाए । आफैंले मस्यौदा बनाउने अधिकार माग्दा माओवादीलगायतका नेताले नेम्वाङले एमालेको धारणा बोलेको टिप्पणी पनि गरे । तर दोस्रो संविधानसभामा नेम्वाङको केही थप सक्रिय भूमिकाका कारण संविधान जारी हुन सकेको कांग्रेस पूर्वसांसद राधेश्याम अधिकारीको बुझाइ छ । दोस्रो संविधानसभाबाट उहाँकै नेतृत्वमा हामीले दुई वर्षभित्रै नयाँ संविधान जारी गर्यौं । त्यो बेलाको त्यस्तो राजनीतिक परिस्थितिमा पनि उहाँले देखाउनुभएको दृढ समन्वयकारी भूमिका र अडान वास्तवमा प्रशंसनीय छ, अधिकारीले भने, संविधान लेख्ने र जारी गर्ने कुरामा उहाँको अत्यन्तै महत्त्वपूर्ण भूमिका छ । वामपन्थी लोकतान्त्रिक आन्दोलनमा सक्रिय सहभागी नेम्वाङलाई केहीले नेपालको संविधानमा धर्मनिरपेक्षता प्रावधान घुसाइदिएको भन्दै व्यक्तिगत रूपमा टिप्पणी गर्छन् । २०६२६३ को जनआन्दोलनपछि पुनःस्थापित प्रतिनिधिसभाले घोषणापत्र जारी गरेको थियो । उक्त घोषणापत्र तत्कालीन प्रधानमन्त्री गिरिजाप्रसाद कोइरालाले वाचन गर्नॅपर्ने थियो । त्यो बेलामा कोइरालाले स्वास्थ्य अवस्थाले साथ नदिएको भन्दै नेम्वाङलाई पढ्न दिएका थिए । त्यही क्रममा नेम्वाङले लिखित रूपमा नभएको शब्दलाई आफैंले घुसाइदिएको भन्दै टिप्पणी गर्छन् । १७ वर्षअघिको घटनाबारे अहिले पनि टिप्पणी हुन नछोडेपछि उनले गत भदौ पहिलो साता एक कार्यक्रममा खण्डन गर्दै भनेका थिए, २०६२६३ को आन्दोलनपछि पुनःस्थापित प्रतिनिधिसभाले गरेको ४ जेठको त्यो घोषणा राजपत्रमा प्रकाशित छ । आन्दोलनकारीले गरेको मस्यौदालाई ध्यानमा राखेर तत्कालीन प्रधानमन्त्री गिरिजाप्रसाद कोइरालाले क्याबिनेटमा लैजानुभयो । क्याबिनेटबाट त्यो पास भएर आयो । प्रतिनिधिसभाको ४ जेठको बैठकमा मलाई अलिक स्वास्थ्यमा समस्या भयो सभामुखज्यू, यहाँले पढेर सुनाइदिनुस् भन्नुभयो । मैले प्रतिनिधिसभा बैठकमा त्यो घोषणापत्र पढेर सुनाएँ । उनले गत शनिबार धरानमा आयोजित युवा संघको कार्यक्रममा पनि यो प्रसंग उल्लेख गरे । उनी संविधानमा जे जति उपलब्धि भएका छन् त्यसलाई जोगाएर लैजानुपर्छ र त्यसको कार्यान्वयन गर्नॅपर्छ भन्दै वकालत गर्थे । संसदीय फाँटमा लगातार कुनै अप्ठेरो पर्दा उहाँको भूमिका हुन्थ्यो । सकारात्मक चिन्तन बोकेको र गणतन्त्र ल्याउन ठूलो राजनीतिक भूमिका निर्वाह गरेको व्यक्ति हुनुहुन्थ्यो, एमाले उपाध्यक्ष अष्टलक्ष्मी शाक्य भन्छिन्, अहिले संविधान कार्यान्वयनमा चुनौती छन् । यसमा उहाँको चिन्ता थियो, यस्तो बेला उहाँको भूमिका हामीलाई खड्किनेछ ।राजतन्त्रविरुद्धको आन्दोलनपछि पुनःस्थापित प्रतिनिधिसभामा सभामुख भएपछि नेम्वाङले संसद्लाई जनताको प्रतिनिधिमूलक थलो हो भन्ने स्थापित गर्नॅपर्छ भन्नेमा एउटा मानक कायम गरेका थिए । तत्कालीन संविधानअनुसार सभामुखले राजासँग शपथ खानुपर्ने थियो । तर जनआन्दोलनपछि पुनःस्थापित संसद्को सभामुखले राजाबाट शपथ खानु ठीक नहुने भन्दै उनले राजाबाट शपथ नलिने अडान राखे । उनले संसद्को बैठकमै शपथ लिए । एमालेबाट संसद् अवरोध हुँदा उनी आफैं पनि पार्टी सदस्यको हैसियतमा कैयौं पटक अवरोधको कार्यमा सहभागी हुन्थे तर संसद् जनताको आवाजको थलो भएकाले यसलाई अवरोध आउन दिन हुन्न भन्नेमा उनको स्वतन्त्र मत रहन्थ्यो । गत साउनमा सुन तस्करी प्रकरणको छानबिनमा लागि आयोग बनाउनुपर्ने माग राखेर एमालेले गरिरहेको संसद् अवरोध क्रममा पनि उनले साउन २५ गते कान्तिपुरसँगको अन्तर्वार्तामा भनेका थिए, मैले कुर्सीमा हुँदा र नहुँदा जहिले पनि भनेको छु । अवरोध भनेको नियमविपरीत हो । सदन अवरोध हुँदा जनताको आवाज रोकिन्छ । सदन अवरोधमा सम्बन्धित दलले आफूलाई जस्टिफाई गर्नुपर्छ । िििस्नातक अध्ययनका क्रममा २०२८२९ सालमा अनेरास्ववियुबाट इलाम बहुमुखी क्याम्पसको स्ववियु सभापति बनेका नेम्वाङ २०३३ सालमा राजकाज मुद्दामा केन्द्रीय कारागारमा रहँदा कम्युनिस्ट पार्टी कोअर्डिनेसन केन्द्र मालेमा संगठित भएका थिए । २०४८ देखि २०५२ सालसम्म राष्ट्रिय सभा सदस्य बनेका उनी प्रतिनिधिसभा निर्वाचन २०५६ मा इलाम२ बाट निर्वाचित भएपछि लेखा समितिका सभापति बने । पञ्चायती निरंकुशताविरुद्धको राजनीतिक आन्दोलनका क्रममा पटकपटक नजरबन्द राजकाज मुद्दामा ७ महिना कैदमा पनि परेका थिए । कानुन न्याय तथा संसदीय व्यवस्थामन्त्रीसमेत बनेका नेम्वाङले नेपाल ल क्याम्पसमा प्राध्यापन र लामो समय वकालत गरे । ल फर्मसमेत सञ्चालन गरेर कानुनी अभ्यास गरेका थिए । कानुनी पेसाप्रति उनको निष्ठा कति थियो भने पहिलो संविधानसभा विघटनपछि उनी कालोकोट लगाएर सर्वोच्च अदालतमा वकालत गर्न पुगेका थिए । एमालेभित्रको राजनीतिक समीकरणमा उनी केपी शर्मा ओलीको निकट भएर काम गरे । पार्टीभित्रकै अन्तरसंघर्षमा उनले धेरै समय ओलीलाई साथ दिए । ओलीका हरेक निर्णयहरूको प्रतिरक्षा गर्थे । कतिसम्म भने, अरू बेला नियम, कानुन र संविधानमा कुशल व्याख्याता मानिने नेम्वाङले ओलीले गरेको गरेको संसद् विघटनलाई स्वाभाविक भनिदिएका थिए । जबकि दुइटै विघटनलाई सर्वोच्च अदालतले असंवैधानिक ठहर्याएको थियो । नेम्वाङ संसदीय मोर्चामा एमालेले लडेका सबै कानुनी लडाइँमा सहभागी हुनेमध्येका व्यक्ति हुन् । २०५१ सालको संसद् विघटनदेखि २०७७ सालमा केपी ओलीले गरेका विघटनहरूमा समेत कानुनी प्रतिरक्षा गर्ने र सल्लाह परामर्श दिने व्यक्तिका रूपमा नेम्वाङ चिनिन्छन् । ओलीले उनलाई सधैं पार्टी संसदीय मोर्चाको जिम्मेवारी ढुक्कैसँग दिएका थिए । संविधानसभाको कार्यकाल सकिएलगत्तै उनलाई एमाले संसदीय दलको उपनेता बनाए । २०७९ सालको चुनावपछि पनि उनलाई ओलीले त्यही जिम्मेवारी दिए । एमालेको स्थायी कमिटी सदस्यका रूपमा लामो समय रहेका नेम्वाङलाई गत वर्षको चितवन महाधिवेशनबाट उपाध्यक्ष बनाइएको थियो । नेम्वाङको निधनपछि एमाले अध्यक्ष ओलीले श्रद्धाञ्जली व्यक्त गर्दै भनेका छन्, मेरा लागि उहाँ पार्टीका उपाध्यक्ष मात्र होइन, हितैषी मित्र, सुखदुःखको साथी हुनुहुन्थ्यो ।मन्त्री, पटकपटक सांसद, सभामुख र संविधानसभा अध्यक्ष भएका नेम्वाङको बाँकी राजनीतिक महत्त्वाकांक्षा भनेको प्रधानमन्त्री र राष्ट्रपति बन्ने थियो भन्ने बेलाबेला झल्किन्थ्यो । उनी सरकार बदलिने बेला म सभामुख भइसकेको मान्छे त्योभन्दा माथि भए ठीकै छ, तल केही हुने होइन भन्थे । त्यही भएर गत फागुनमा भएको राष्ट्रपति निर्वाचनमा नेम्वाङ एमालेका तर्फबाट उम्मेदवार बनेका थिए । राजनीतिक समीकरण नमिल्दा नेम्वाङको राष्ट्रपति बन्ने चाहना पूरा हुन सकेन । तर जीवनको अन्तिम घडीसम्म पनि सक्रिय राजनीतिक दौडमा रहेका उनी आइतबार बिहान शान्ति प्रक्रियासँग जोडिएका संक्रमणकालीन न्यायसम्बन्धी विधेयक टुंग्याउने छलफलमा सहभागी थिए । उक्त छलफल सकिएपछि दिउँसो सिंहदरबारस्थित कार्यकक्षमा आउने नेता, पत्रकारलगायतसँग भेटघाट गरेर घर गएका थिए । सोमबार ज्वरोलगायत केही शारीरिक अस्वस्थता महसुस भएपछि कतै गएनन् । बालुवाटारस्थित घरमै आराम गरिरहेका उनको राति निधन भयो ।"
दुई वर्षमा ८५ करोडको पानी निर्यात,"पानी निर्यातको सम्भाव्यता अध्ययन नेपालदेखि मध्यपूर्वसम्म (२०७६) प्रतिवेदनले पनि नेपालले अझैसम्म मध्यवपूर्वका देशमा पान् ीनिर्यात गर्न नसकेको औंल्याएको छ । नीति अनुसन्धान प्रतिष्ठानको उक्त प्रतिवेदनमा उत्पादन र गुणस्तरको आधारमा नेपालका दुईदेखि तीन वटा कम्पनी मात्रै निर्यात योग्य रहेको जनाएको छ । निर्यात र पानीको स्रोतको दृष्टिकोणले नेपालको निर्यात वसन्त ऋतु र हिमनदीको पानीमा केन्द्रित हुनुपर्ने उल्लेख छ । विश्व आर्थिक मञ्चले ८ वर्षदेखि विश्वव्यापी मानव जातिका लागि शीर्ष पाँच खतरामध्ये एक पानी संकटको पहिचान गर्दै आएको समेत प्रतिवेदनमा उल्लेख छ ।ब्राजिलपछि नेपाल ताजा पानीमा दोस्रो धनी देश भएको दाबी गरिए पनि तुलनात्मक आर्थिक लाभ लिन नसकेको प्रतिवेदनले जनाएको छ । सन् २०१८ मा कतार, संयुक्त अरब इमिरेट्स, साउदी अरेबिया, बहराइन, ओमान, कुवेतलगायत मध्यपूर्वका देशले १७ करोड २३ लाख डलर बराबरको १८ करोड ३८ लाख लिटर बोतलबन्द पानी आयात गरेको प्रतिवेदनमा उल्लेख छ । नेपालले प्लास्टिकको बोतलको प्रशोधित पानी, बोतलको स्प्रिङ पानी र हिमनदीको पानी उत्पादन गर्न सक्नेछ, प्रतिवेदनमा भनिएको छ, ठूलो परिमाणमा पानी निर्यात गर्न सरकारले ६ वटा प्रदेशमा वेभरेजको विशेष आर्थिक क्षेत्रको योजना ल्याउनुपर्छ ।"
नेपाली विद्यार्थी कृषि पढ्न इजरायलतर्फ,"विश्वविद्यालयको कृषि संकायमा यस वर्ष ९२ जना विद्यार्थी अध्ययनरत छन् । जसमा इजरायलका लागि आवेदन दिएका ५५ जनामध्ये ५० जना छनोट भएका हुन् । १ जना अस्वस्थताका कारण जान नसकेको डिन अमगाईंले बताए । इजरायल लागेको यो विश्वविद्यालयको कृषि संकायको पहिलो ब्याच हो । उनीहरूले इजरायलमा गर्ने अध्ययन र कामका आधारमा आगामी वर्ष थप विद्यार्थी पठाउन पहल गरिनेछ । यो कार्यक्रम निरन्तर चलिरहनेछ, उनीहरूले यहाँ पनि राम्रो नतिजा ल्याएका छन्, अमगाईंले भने, स्वदेशमै पनि विभिन्न कार्यक्रममा विद्यार्थीलाई सिकाइसँगै आम्दानीसँग जोडिरहेका छौं ।"
सर्वदलीय श्रद्धाञ्जली,"(काठमाडौं)संविधानसभा अध्यक्ष एवं एमाले उपाध्यक्ष सुवासचन्द्र नेम्वाङको मंगलबार निधन भएको छ । इलाम क्षेत्र नं २ बाट निर्वाचित नेम्वाङ घरमै बेहोस भएपछि नजिकैको शिक्षण अस्पताल महाराजगन्जमा पुर्याएलगत्तै मृत घोषणा गरिएको हो । परिवार स्रोतका अनुसार उनी सोमबारदेखि ज्वरो आएर अस्वस्थ भएपछि घरमै चिकित्सक बोलाएर स्वास्थ्य जाँचसमेत गरिएको थियो । नेम्वाङको निधनले संविधान निर्माणको नेतृत्वकर्ता गुमाएको भन्दै सरकारले बिहीबार सार्वजनिक बिदा दिने निर्णय गरेको छ । नेम्वाङको अन्तिम संस्कार बिहीबार गरिने एमालेका प्रमुख सचेतक पदम गिरीले बताए । कुन विधि र प्रक्रियाबाट कहाँ गर्ने परिवारले निधो गर्नेछ, गिरीले भने, अन्त्येष्टि भएपछि संसद्बाट शोक प्रस्ताव पारित हुनेछ । जेठो छोरा बेलायतमा र कान्छा अस्ट्रेलियामा भएकाले उनीहरू आएपछि अन्त्येष्टि गरिने परिवारले जनाएको छ । एमाले उपाध्यक्षसमेत रहेका ७१ वर्षीय नेम्वाङ ०६४ र ०७० को दुवै संविधानसभाका अध्यक्ष थिए । मंगलबार बिहान बसेको मन्त्रिपरिषद्को आकस्मिक बैठकले नेम्वाङलाई राजकीय सम्मानका साथ अन्त्येष्टि गर्ने निर्णय गरेको छ । गृह मन्त्रालयले मंगलबार सूचना जारी गरेर अन्त्येष्टिका दिन बिहीबार सार्वजनिक बिदा दिने जनाएको छ । मन्त्रिपरिषद्को निर्णयपछि नेम्वाङको शव व्यवस्थापनको जिम्मा नेपाली सेनाले लिएको छ । प्रतिनिधिसभाको बिहीबार ३ बजे बस्ने बैठकले नेम्वाङको शोक प्रस्ताव पारित गर्ने भएको छ । बुधबारका लागि तय गरिएको प्रतिनिधिसभाको बैठक स्थगित गरी नेम्वाङप्रति शोक व्यक्त गर्न बिहीबार बोलाइएको छ । त्यस्तै एमालेले पार्टीको झन्डा तीन दिन झुकाउने र औपचारिक कार्यक्रम नगर्ने निर्णय गरेको छ । एमालेले असोज २ गते शोकसभा गर्ने निर्णय पनि गरेको छ ।राष्ट्रपति रामचन्द्र पौडेलले नेम्वाङको अप्रत्याशित निधनले आफू मर्माहत र स्तब्ध भएको बताएका छन् । नेम्वाङप्रति हार्दिक श्रद्धाञ्जली प्रकट गर्दै नेम्वाङ परिवार, गणतन्त्र पक्षधर र एमाले पार्टीप्रति उनले समवेदना प्रकट गरेका छन् । उपराष्ट्रपति रामसहायप्रसाद यादवले पनि दुःख व्यक्त गरेका छन् । नेम्वाङको निधनलगत्तै मंगलबार बिहानै प्रधानमन्त्री पुष्पकमल दाहाल प्रचण्ड, एमाले अध्यक्ष केपी शर्मा ओलीलगायतका शीर्ष नेताहरू शिक्षण अस्पताल महाराजगन्ज पुगेका थिए । अस्पतालमा नेताकार्यकर्ताको भीड लागेको थियो । नेम्वाङको पार्थिव शरीरलाई श्रद्धाञ्जलीका लागि ललितपुरस्थित पार्टी केन्द्रीय कार्यालय च्यासलमा राखिएको छ । श्रद्धाञ्जली कार्यक्रम बुधबार पनि चल्नेछ । एमाले संसदीय दलका उपनेता नेम्वाङलाई प्रधानमन्त्री दाहालसहित शीर्ष नेताहरूले श्रद्धाञ्जली दिए । पूर्वराष्ट्रपति विद्यादेवी भण्डारी, कांग्रेस सभापति एवं पूर्वप्रधानमन्त्री शेरबहादुर देउवा, नेकपा एकीकृत समाजवादीका अध्यक्ष एवं पूर्वप्रधानमन्त्री माधवकुमार नेपाल, पूर्वप्रधानमन्त्री बाबुराम भट्टराईलगायत नेताहरूले नेम्वाङको पार्थिव शरीरमा श्रद्धाञ्जली दिएका हुन् । प्रधानमन्त्री दाहालले संविधानसभाका अध्यक्ष नेम्वाङको असामयिक निधनले आफू मर्माहत भएको बताएका छन् । सामाजिक सञ्जालमा उनले लेखेका छन्, संविधानसभाका अध्यक्ष तथा पूर्वसभामुख कमरेड सुवास नेम्वाङको असामयिक निधनको खबरले मर्माहत भएको छु । दिवंगत कमरेड नेम्वाङप्रति भावपूर्ण श्रद्धाञ्जली अर्पण गर्दै शोकाकुल परिवारजनमा हार्दिक समवेदना प्रकट गर्दछु । सभामुख देवराज घिमिरेले नेम्वाङको अप्रत्याशित निधनले अनुभवी र सिद्धहस्त राजनीतिक गुमाएको बताएका छन् । प्रतिनिधिसभाले एक असल, लोकप्रिय र काबिल सदस्य गुमाएको महसुस गरेको छु, उनले भने । पूर्वराष्ट्रपति भण्डारीले पनि नेम्वाङको अप्रत्याशित र अकल्पनीय निधनले आफू स्तब्ध भएको बताएकी छन् । नेम्वाङलाई मृदुभाषी, शालीन व्यक्तित्वका धनी, समन्वयकारी गुण भएको व्यक्तित्वका रूपमा उनले स्मरण गरेकी छन् । उनले सामाजिक सञ्जालमा लेखेकी छन्, म उहाँप्रति भावपूर्ण श्रद्धाञ्जली अर्पण गर्दछु, यस दुःखद घडीमा शोकाकुल परिवारजन र पार्टी परिवारमा गहिरो समवेदना व्यक्त गर्दछु ।एमाले अध्यक्ष ओलीले नेम्वाङले लोकतान्त्रिक संविधान निर्माणमा पुर्याएको योगदान सधैं सम्झिने बताएका छन् । ओलीले एक मृदुभाषी, विनम्र र शालीन साथी गुमाएको बताए । नेम्वाङ पार्टी उपाध्यक्ष मात्र नभई आफ्नो सुखदुःखको साथीसमेत रहेको उनले बताएका छन् । नेम्वाङलाई सम्झँदै ओलीले लेखेका छन्, लोकतान्त्रिक संविधान निर्माण गर्न उहाँले पुर्याउनुभएको योगदान सधैं सम्झिरहने छौं । राष्ट्रिय सभा अध्यक्ष गणेशप्रसाद तिमिल्सिनाले जनआन्दोलनपछि पुनःस्थापित संसद्मा सभामुख र पहिलो तथा दोस्रो संविधानसभामा अध्यक्षका रूपमा नेम्वाङले महत्त्वपूर्ण भूमिका निर्वाह गरेको बताए । सुझबुझपूर्ण ढंगबाट सबै पक्षसँग सहज संवादका माध्यमबाट सहमति कायम गराएर विवाद निरूपण गर्ने नेम्वाङको शैली सबैका लागि अनुसरणयोग्य रह्यो, उनले भने । पूर्वप्रधानमन्त्री एवं एकीकृत समाजवादीका अध्यक्ष माधवकुमार नेपालले नेम्वाङलाई नेपाली राजनीतिका सहमति र समझदारीको हिमायतीका रूपमा चित्रण गरेका छन् । संविधान निर्माणमा मात्रै नभई सबै राजनीतिक दलहरूबीच सहमति र सहकार्यको माध्यमबाट मुलुकमा राजनीतिक परिवर्तनको हरेक मोडमा नेम्वाङले नेतृत्वदायी भूमिका निर्वाह गरेको उनले बताए । पर््वूप्रधानमन्त्री तथा नेपाल समाजवादी पार्टीका अध्यक्ष बाबुराम भट्टराईले नेम्वाङको निधनले देशले ठूलो क्षति बेहोरेको र आफूले एक आत्मीय मित्रसमेत गुमाएको बताए । पूर्वप्रधानमन्त्री तथा नेकपा एकीकृत समाजवादीका नेता झलनाथ खनालले नेम्वाङलाई सम्झँदै लेखेका छन्, हामी अलग पार्टीमा हुँदा पनि हाम्राबीच सधैं सम्पर्क र सम्बन्ध भइरहन्थ्यो । पार्टी विभाजन भएको प्रति उहाँ निकै दुःखी हुनुहुन्थ्यो । मिलेर काम गर्ने उपाय के हुन सक्छ भन्नेबारेमा हाम्राबीच चर्चा भइरहन्थ्यो । आखिर अनेक सम्भावना अगाडि हुँदाहुँदै पनि उहाँको यो दुःखद निधन भएको छ । उपप्रधानमन्त्री तथा गृहमन्त्री नारायणकाजी श्रेष्ठले नेम्वाङको निधनबाट सिंगो राष्ट्र शोकाकुल भएको बताएका छन् । नेपालको राजनीतिक तथा लोकतान्त्रिक परिवर्तनलाई संस्थागत गर्ने नेतृत्वदायी भूमिका निर्वाह गर्नुभएकामा नेम्वाङलाई नेपाली जनताले पुस्तौं पुस्तासम्म स्मरण गरिरहनेछ, श्रेष्ठले भने । अनुचित लेनदेन वा मिटरब्याजीसम्बन्धी विधेयक संसद्मा जटिल अवस्थामा पुगेको अवस्थामा त्यसलाई संसद्बाट पारित गरेर कानुन बनाउन नेम्वाङले निर्णायक भूमिका खेलेको श्रेष्ठले स्मरण गरे । कांग्रेस महामन्त्री गगन थापाले संविधानसभा अध्यक्ष हुँदा संविधान निर्माणमा सहमति र सहकार्यका लागि नेम्वाङको समन्वयकारी भूमिका स्मरणीय रहने बताएका छन् । आफू संविधानसभा सदस्य हुँदा नेम्वाङले अभिभावकीय भूमिका खेलेको सम्झना गर्दै उनले सामाजिक सञ्जालमा लेखेका छन्, म संविधानसभा सदस्य हुँदा र अहिले पनि अभिभावकजस्तै भएर संसदीय अभ्यास र प्रक्रियाका सन्दर्भमा कैयन् विषयमा मलाई सिकाउने, बुझाउने सुवास दाइको अभाव सधैं खड्किनेछ । नेम्वाङको निधनपछि कांग्रेसको आयोजनामा भइरहेको बीपी साहित्य महोत्सवको अन्तिम दिनको कार्यक्रम स्थगित भएको छ । नेम्वाङको निधनमा शोक व्यक्त गर्दै कार्यक्रम स्थगित गरिएको कांग्रेस मुख्य सचिव कृष्णप्रसाद पौडेलले जनाए । समाजवादीका महासचिव घनश्याम भुसालले एमाले उपाध्यक्ष नेम्वाङको निधनले वाम आन्दोलनमा क्षति पुगेको बताए । नेम्वाङ शालीन र सन्तुलित व्यक्तित्व, राजनीतिक समस्या आएका बेला भरपर्दो विकल्प भएको भुसालको भनाइ छ । वाम आन्दोलनको भविष्यमा पनि उहाँको अभाव खट्किरहनेछ, उनले भने । नेम्वाङसँग कानुन पढेका पूर्वकानुनमन्त्री अग्नि खरेलले आफ्ना कुरा मात्रै नलाद्ने, अर्काको कुरा पनि सुन्ने र सहमतिबाटै अघि बढाउन खोज्ने व्यक्ति रहेको टिप्पणी गरे । सुवास दाइ जे विषयमा लाग्नुभयो, त्यसमा सफल हुनुभयो । उहाँ सफल विद्यार्थी, सफल शिक्षक, सफल सांसद र सफल सभामुखका रूपमा रहनुभयो, उनले भने ।"
स्थानीय खाना संरक्षणमा घिसिङ,"(काठमाडौं)भूकम्पअघिको कुरा हो । त्यति बेला प्रेमलाल घिसिङमा भाषा पढेर कोरिया जाने चर्को हुटहुटी थियो । त्यसका लागि भाषा सिकाउने इन्स्टिच्युटमा भर्ना पनि भइसकेका थिए । भाषामा उनको दखल बढिरहेको थियो । त्यसै बेला कसैले उनलाई सुनाइदियो, कोरियामा कुकको माग बढी छ । कोरियन भाषा सिकिरहेका उनले त्यसै बेला निर्णय गरे अब कोरियन भाषा मात्र होइन, कुकिङ (पाककला) पनि सिक्छु । बिनासीप विदेश जानुभन्दा केही सिकेरै जानु बेस । त्यसैले कुकिङ सिक्न थालिहाले । तर समय सधैं कहाँ एकनास चल्छ र ! उनले सोचेजस्तो भएन । बीचमै भूकम्प आइदियो । ०७२ वैशाख १२ मा । खासमा सबैको जस्तो उनको पनि दैनिकी बिथोलिदियो भूकम्पले । सोचेअनुरूप नभएपछि उनी विक्षिप्तजस्तै भएका थिए । तर, यही बेला कोरियन भाषा शिक्षक उनका लागि सहयोगी भए । कोरिया सरकारले भूकम्पपीडितलाई राहत पठाएको थियो । त्यसको वितरण गर्न घिसिङलाई लिएर शिक्षक मिलन मोक्तान भक्तपुरका विभिन्न ठाउँ गए । भक्तपुरका विभिन्न ठाउँमा करिब एक महिना घिसिङले मोक्तानलाई सघाए । ब्युटिफुल कफी नामक कोरियन कम्पनीले सिन्धुपाल्चोक र गुल्मीमा अर्गानिक कफी रोप्न लगाउने र फलेपछि आफैं किनेर लैजाने गरेको थियो । उनले थाहा पाए । तर, भूकम्पमा किसानले टिपेको कफी सबै पुरिएको थियो । कति कफी पुरियो त्यसको तथ्यांक संकलन गर्ने, कफी रोप्नेदेखि टिप्ने र पुरिएको कफीको क्षतिपूर्ति दिने काममा कोरियन टोलीसँग ३ महिना काम गर्ने अवसर पाए उनले । त्यसबेला घिसिङले कफीबारे सम्पूर्ण जानकारी पाए । त्यसपछि सिन्धुपाल्चोकका ९ वटा गाउँ विकास समितिमा भिलेज फेस्टिभल अर्थात् वनभोज गर्ने कार्यक्रम बन्यो । भूकम्पपछि विक्षिप्त भएकालाई भुलाउन नाच्ने, गाउने रमाइलो गर्ने, खानापकाइदिने हुन्थ्यो । कार्यक्रममार्फत रैथाने खानाको महत्त्व, बनाउने तरिकाबारे धेरै सिक्ने मौका पाए घिसिङले । त्यसलगत्तै उनले सीटीईभीटीमा भूकम्पपीडितलाई लक्षित गरी दिइएको ३ महिनाको कुकिङ तालिम पनि लिए । कुकिङतर्फ इच्छा जाग्न थालेपछि उनले गेट कलेजमा होटल म्यानेजमेन्ट पनि अध्ययन गरे । कुकिङकै १८ महिने कोर्स गर्नका लागि अस्ट्रेलियासमेत पुगे । खानामा लगाव, खानाबारे नै पढाउने पेसा भएपछि ०७६ सालतिर फिल्म क्षेत्रका विदुर थोकरले भकुन्डेबेंसीमा तामाङ फिल्म महोत्सव गर्न लागेको हुँदा तामाङ खानेकुराको स्टल राख्न सुझाउनुभयो । त्यसपछि सैलुङ गएर आमासँग बसेर तामाङ खानेकुराको विवरण तयार पारे, उनले भने, आफैंले तामाङ खानेकुरा बनाएर स्टलमा राखे । धेरैले निकै रुचाए ।कलेजमा कन्टिनेन्टल, इन्डियन फुड, चाइनिज मात्रै पढाउँथेसिकाउँथे । तामाङ खानाको पनि बजार रहेछ भनेपछि त्यसतर्फ आकर्षण बढ्न थाल्यो । हाम्रो पनि मेन्यु बनाउन मिल्दो रहेछ, प्लेटिङ गरेर रेस्टुरेन्टमा बेच्न सकिने रहेछ, उनले भने, त्यही आत्मविश्वासपछि तामाङ खानामा अध्ययन गर्ने र किताब लेख्ने विचार आयो । अध्ययनअनुसन्धान गाउँघरमा जानकारी लिएपछि ०७८ सालमा किताब विमोचनसँगै तामाङ खानाका परिकार खुवाए । जापानका लागि नेपालका निवर्तमान राजदूत गणेश योञ्जनमार्फत नै सिक्किम विश्वविद्यालयको डिन ज्योतिप्रकाश तामाङसँग पनि भेट्ने मौका पाए उनले । हिमालय फुडबारे किताब लेखेका डिन ज्योतिप्रकाशले रैथाने खानामा गरेको अध्ययनलाई अन्तर्राष्ट्रिय बजारमा पुर्याउन सहयोग गरे । उनकै सहयोगमा २०७९ मा हिमालयन हस्पिटालिटी अवार्ड कार्यक्रम पनि आयोजना भयो । सत्कार पेसामा काम गर्नेलाई सम्मानसहित नेपाली खानाको मेला सुरु गरेको पनि उनी सुनाउँछन् । तामाङ खानाको मात्र किताब लेख्दा त यति धेरै चर्चा परिचर्चा हुँदोरहेछ । नेपालमा विभिन्न समुदायका मानिस छन्, समुदायअनुसार परिकारको शैली फरक छ, उनले भने, यी खानाको रेसिपी त मैले संकलन गर्नुपर्छ । भोलि ती खाना पकाउने आमा, हजुरआमा बितिसकेपछि त्यो रेसिपी पाइँदैन थियो । त्यसले रैथाने खानातर्फ झन् आकर्षण बढ्यो । सोही कारण पूर्व मेचीदेखि पश्चिम महाकालीसम्म १०१ दिन भ्रमण गरेको घिसिङ बताउँछन् । ती पकाउने आमाको हातको स्वाद थाहा पाउनुपर्छ । कुनै बेला सिकाउँदा यस्तो थियो भन्न पाइँदैन । यस्तो हुन्छ भनेर सिकाउनुपर्छ, त्यसपछि मात्रै नेपाली खानाको अथनेन्टिक स्वाद बेच्न पाइन्छ, उनले भने । तयारी गुन्द्रुकको अचार र तरकारीलगायत परिकार बनाउन सबैलाई आउने भए पनि मुख्य गुन्द्रुक बनाउन जोकोहीलाई नआउने उनको भनाइ छ । दाङको थारू समुदायमा पुगेर बदिया (खसी बनाएको भाले) को, कतै मुसाको त कतै च्याङ्ग्राको परिकार खायौं । बनाउने तरिका थाहा पायौं, उनले भने, यी विविध समुदायको विविध खानेकुराको संस्कृति, महत्त्व र पकाउने तरिका संकलन गरेर अहिले किताब लेख्दै छु । पुस्तक केही समयमा सार्वजनिक हुने र भिडियो पनि ल्याउने उनको भनाइ छ । रैथाने खानातर्फ झुकाव बढ्दै गएपछि रैथाने खाना संरक्षण भन्दै विविध कार्यक्रमसमेत गर्न थाले उनले । तर रैथाने भन्नेबित्तिकै पहाड र तराईका मान्छेले खाने, गरिबले खाने र जाबो ढिँडो भन्ने नकारात्मक दृष्टिकोण देखियो । तर, रैथाने भन्दा सकारात्मक रूपमा नलिएपछि अन्य नाममार्फत प्रवर्द्धन र संरक्षणको अध्ययन थाले उनले । नेपालमा राजामहाराजाले खाइने चौरासी व्यञ्जनलाई महत्त्व दिने गरेको थाहा पाएपछि त्यसको अध्ययन थालेको बताउँछन् उनी । राजामहाराजाले खाने चौरासी व्यञ्जन पनि गाउँघरमै बनेको खाद्यान्नको परिकार हुँदो रहेछ, उनले भने, चौरासी व्यञ्जन राख्दा हाम्रो मौलिक खानाले झन् चर्चापरिचर्चा पाउनेछ भन्ने लाग्यो, त्यसपछि ०७९ देखि चौरासी व्यञ्जन अवार्ड सुरु गर्यौं । चौरासी वटा परिकारसहित चौरासी व्यञ्जन अवार्ड र सम्मानसमेत सुरु गरेको उनले सुनाए । उक्त कार्यक्रममा ४५ सय जनालाई निःशुल्क चौरासी व्यञ्जन खुवाइने गरेको उनले बताए । होटल तथा रेस्टुरेन्ट क्षेत्रमा धेरैले रोजगारी पाइरहे पनि यो क्षेत्रलाई कसैले सम्मान नगरेको हुँदा आफैंले सुरु गरेको बताउँछन् घिसिङ । सरकारले दिने सम्मान पनि सत्कार पेसामा भएका पर्दैनन्, सत्कार पेसामै काम गरेर जीवन बिताउने पनि छन्, उनले भने, विश्वमा जान सक्ने पेसा हो । त्यसैले पुराना सेफलाई सम्मान र नयाँ सेफलाई अवार्ड दिन्छौं । यसपालि दोस्रो वर्ष हो ।उनका अनुसार रैथाने खाना पकाउने सेफदेखि कन्टिनेन्टललगायत सबैलाई समेटेर विभिन्न विधामा अवार्ड र सम्मान दिइने गरेको छ । होटल म्यानेजमेन्ट पढ्ने धेरै विद्यार्थी छन् । तर, उनीहरूले सरकारी जागिर खान पाउँदैनन्, उनले भने, अन्य विषय पढ्नेलाई त विषयगत तोकेकै हुन्छ । त्यसैले विदेश जानुबाहेक विकल्प छैन । होटल म्यानेजमेन्टका विद्यार्थीलाई विदेश जानबाट रोक्न हरेक मन्त्रालयमा सत्कार विभाग खोल्नुपर्ने र नेपाली सेफलाई रोजगारी दिनुपर्ने उनको सुझाव छ । धेरै नेपाली बसोबास गर्ने मुलुक भुटान, सिंगापुर, बर्मा, म्यानमारलगायतका देशमा नेपाली खाना र बनाउने तरिका सिकाउनुपर्ने उनी बताउँछन् । खासमा नेपाली खानालाई बजारीकरण गर्न अझै धेरै काम गर्न बाँकी छ, उनले भने ।"
बकिङ्घम दरबारमा बम आक्रमण,"सन् १९४० मा आजकै दिन (सेप्टेम्बर १३) मा बेलायतको बकिङ्घम दरबारमा बम प्रहार गरिएको थियो । दोस्रो विश्वयुद्धका दौरान जर्मनीले दरबारमा पाँचवटा बम प्रहार गरेको थियो ।बम आक्रमणका कारण चार जना घाइते भएका थिए । तीमध्ये एक जनाको पछि मृत्यु भएको बताइएको थियो । बम आक्रमणमा दरबारको गेट, पूजा घर तथा भिक्टोरिया स्मारक ध्वस्त भएका थिए । त्यसअघि १९४० कै सेप्टेम्बर ८ मा दरबार परिसरमा ५० किलोको बम प्रहार गरिएको थियो । तर, विस्फोट नभएको उक्त बम पछि निष्क्रिय बनाइएको थियो ।दोस्रो विश्वयुद्धका क्रममा दरबारलाई निसाना बनाएर ९ पटक आक्रमण गरिएको थियो । बम आक्रमणका बेला बेलायतका राजा जर्ज छैटौं र उनकी पत्नी एलिजाबेथले चिया पिइरहेका थिए । घटनामा उनीहरू दुवै जना सकुशल रहेका थिए ।"
राजनीतिका सुवास,"विधिशास्त्र, कानुन, संविधान निर्माण र संसद् सञ्चालनमा सुवास नेम्वाङजीको ठूलो योगदान छ । पदले मात्रै होइन, इच्छाशक्तिले संविधान जारी गर्न पनि उहाँको अथक योगदान छ । सुवासजी दुई संविधानसभाको अध्यक्ष हुनुभयो । प्रतिनिधिसभाको सभामुख हुनुभयो । कानुनको प्राध्यापक पनि हो, त्यसैले पनि संविधान र कानुनको सर्वोच्चताको क्षेत्रमा उहाँ जहिल्यै स्मरणीय व्यक्तित्व हुनुहुन्छ । उहाँले लोकतन्त्र, संविधान निर्माण, कानुनको शासन, सुशासनका लागि जति योगदान दिनुभयो, त्यसभन्दा अझै माथिल्लो भूमिका निर्वाह गर्न बाँकी थियो । हामीले आशा गरेका थियौं, उहाँ अहिलेको भूमिकाभन्दा अझै माथिल्लो पदमा गएर कुनै समय ठूलो भूमिका निर्वाह गर्नुहुन्छ भन्ने विश्वास थियो । उहाँलाई अरू कुनै नेतासँग तुलना गरेर म हेर्न रुचाउन्नँ । संविधान निर्माणका बेलामा पनि म र उहाँका बीचमा सौहार्द वातावरण थियो । मिलेर काम गरेका थियौं । हामीबीच विवाद, अप्ठ्यारो, असहमति, झन्झट केही भएन । केही छलफल भए होलान्, त्यो बेग्लै कुरा हो । तर, संविधान निर्माणका बखतमा छलफल गर्ने, विवादित कुराहरू मिलाउने कुरामा हामीले मिलेरै काम गरेका थियौं । सुवासजी अहिलेको विभाजित राजनीतिमा पनि साझा नेता रहनुभएको छ । समन्वय गर्ने, सबै राजनीतिक दललाई मिलाउन सक्ने भूमिकाकै कारण लामो समय सभामुखजस्तो जिम्मेवारीमा रहनु भयो त्यो पनि सर्वसम्मत रूपमा । काम गर्दा पनि जिम्मेवार बनेर प्रस्तुत हुने, शालीनतापूर्वक कुरा राख्ने गर्नुहुन्थ्यो । अरूले जस्तो पक्षधरता लिएर काम गर्नु हुन्थेन । बोल्दा पनि नम्र हुनुहुन्थ्यो ।"
अस्पताल पुर्याउनुअघि नै निधन,"(काठमाडौं)नेकपा एमालेका उपाध्यक्ष एवं संसदीय दलका उपनेता सुवासचन्द्र नेम्वाङको सोमबार अबेर राति महाराजगन्जस्थित त्रिभुवन विश्वविद्यालय शिक्षण अस्पताल पुर्याउनुअघि नै निधन भएको अस्पतालले जनाएको छ । चिकित्सकहरूले हृदयाघातका कारण नेम्वाङको निधन भएको आशंका गरेका छन् । ७१ वर्षीय नेम्वाङलाई सोमबार राति १५० बजे उपचारका लागि शिक्षण अस्पताल पुर्याइएको थियो । शिक्षण अस्पतालका निमित्त कार्यकारी निर्देशक डासन्तकुमार दासका अनुसार राति ३ बजे उनलाई मृत घोषणा गरिएको थियो । शिक्षण अस्पतालका अनुसार त्यहाँ पुर्याउँदा उनको आँखाको नानी फुलेको, रक्तचाप र नाडीको चाल थिएन । श्वासनलीमा अक्सिजन पाइप राखेर ३५ मिनेटसम्म सीपीआर (कार्डियोपल्मोनरी रिसुसिटेसन) गर्दा पनि बचाउन नसकिएको अस्पताल स्रोतले जनायो । उपचारमा संलग्न एक चिकित्सकले परिवारका सदस्यको भनाइ उद्धृत गर्दै राति १ बजे उनलाई शौचालयमा अचेत अवस्थामा भेटेपछि अस्पताल ल्याइएको थियो । उनलाई सास फेर्न धेरै अप्ठेरो (ग्यास्पिङ) भइरहेको र अचेत अवस्थामा थिए । मधुमेह र उच्च रक्तचापका बिरामी नेम्वाङलाई पछिल्लो समय ज्वरो र रुघाको समस्या देखिएको परिवारका एक सदस्यको भनाइ उद्धृत गर्दै चिकित्सकले बताए । संसद् सचिवालयका चिकित्सक डापुष्पराज रिजालका अनुसार नेम्वाङ लामो समयदेखि मधुमेह र उच्च रक्तचापको औषधि नियमित रूपमा सेवन गरिरहेका थिए । त्यस्तै उनले मुटुको चालमा हुने उतारचढाव नियन्त्रणका लागि पनि नियमित औषधि सेवन गर्दै आएका थिए । उहाँ चिकित्सकद्वारा प्रस्तावित हरेक औषधि नियमित रूपमा लिइरहनुभएको थियो, डारिजालले भने, पछिल्लो १०१२ वर्षदेखि नियमित औषधि सेवनसँगै उहाँ स्वस्थ हुनुहुन्थ्यो । नेम्वाङको सोमबार बिहान पनि स्वास्थ्य परीक्षण गरिएको थियो । उक्त परीक्षणमा कुनै समस्या नदेखिएको डा रिजालले बताए । डा रिजालले सोमबार साँझ पनि फोन गरेर नेम्वाङको स्वास्थ्य अवस्था बुझेका थिए । सोमबार साँझ करिब पौने ६ बजेतिर उहाँलाई फोन गरेर सोधेको थिएँ, डारिजालले भने, उहाँले आफूलाई ठीक रहेको, खाने कुरा खाएको र आउनु नपर्ने बताएका थिए । नेम्वाङ केही दिनअघि मात्र धरानबाट फर्केका थिए । धरानबाट फर्केपछि उनलाई सामान्य ज्वरो आएको थियो । त्यसपछि चिकित्सकको सिफारिसमा सिटामोल खाइरहेका थिए । चिकित्सकहरूका अनुसार मधुमेह र उच्च रक्तचापका बिरामी रहेका नेम्वाङको हृदयाघातका कारण निधन भएको हुन सक्ने आशंका छ । सडन डेथ (एक्कासि निधन) त धेरैजसो हर्ट एट्याकले हुन्छ तर अहिले किटान गरेर मृत्युको कारण भन्न सकिँदैन, डादासले भने, मृत्युको निश्चित कारण पोस्टमार्टम गर्दा थाहा हुन्छ तर हाम्रो मुलुकमा यस्तो घटनामा पोस्टमार्टम गर्ने चलन छैन ।"
इलाम र पाँचथर शोकमा,"(पाँचथर) संविधानसभाका अध्यक्ष सुवासचन्द्र नेम्वाङको निधनले पुर्ख्यौली थलो पाँचथर र गृह जिल्ला इलाम शोकमग्न छ । पाँचथरको फिदिम नगरपालिका१ माथ्लोगाउँ थातथलो रहेका नेम्वाङका पिता बसाइँ सरेर इलाम गएपछि उनको जन्म पनि इलाममै भएको थियो ।नेम्वाङको निधनले नेता कार्यकर्ता मात्रै नभएर इलाम र पाँचथरका स्थानीय शोकमग्न छन् । पछिल्लो पटक वैशाखमा फिदिम आउँदा फोटो खिचाएकी थिएँ, उहाँले कोटमाथि लगाएको सिलाम साक्मा र कालो टोपी खुबै मन परेको थियो, फिदिम१ की संगीता लिम्बूले भनिन्, उहाँले गरेका सबै भाषण भ्याएसम्म सुन्थें, दुई दिनअघि धरानमा राख्नुभएको मन्तव्य उत्तिकै मर्मस्पर्सी थियो । नेम्वाङको निधनको खबर पत्याउनै नसकिरहेको उनले सुनाइन् ।इलाम चमैताका टेकबहादुर बस्नेत नेम्वाङको निधनले फेरि एक पटक मुलुक टुहुरो बनेको लागेको सुनाए । बिहानै रेडियोले समाचार फुक्यो, सपनामा छु कि विपनामा यकिन गर्न आफैंलाई चिमोटें, बस्नेतले भने । फिदिमका निवर्तमान नगर प्रमुख तथा कांग्रेस नेता ओनाहाङ नेम्वाङ नेम्वाङ जातीय र साम्प्रदायिकभन्दा सामूहिक र समावेशी सोचले प्रेरित रहेको टिप्पणी गर्छन् । नेपालमा संघीय लोकतान्त्रिक गणतन्त्र स्थापना भएपछि पहिचानका नाममा पटकपटक भएका आन्दोलनमा आन्दोलनकारीसामुमै आँखाको तारो बने पनि सामूहिक हितलाई केन्द्रमा राखेर निर्णय गर्दा ठूल्ठूला दुर्घटना टरेको उनको विश्लेषण छ । नेम्वाङको निधनले नेपाली राजनीतिमा ठूलो धक्का लाग्ने उनको चिन्ता छ ।कांग्रेस पाँचथरका सचिव दीपक नेपाललाई नेम्वाङमा आलोचना सहज रूपमा ग्रहण गरेर जस्तासुकै समस्याको सजिलै समाधान गर्न सक्ने क्षमता रहेको बताउँछन् । एमाले मात्रै नभएर नेपालका सबै राजनीतिक दलले एक सच्चा अभिभावक गुमाएको उनको निष्कर्ष छ । माओवादी केन्द्रका नेता धीरेन्द्र शर्माको बुझाइमा नेम्वाङमा सरल व्यक्तित्व, विचार तथा निष्ठामा अडिग र पछिल्लो पिँढीलाई समान अवसर दिएर जानुपर्छ भन्ने गुणबाट प्रेरित नेता हुन् । नेम्वाङको निधनले उनको निर्वाचन क्षेत्र इलामसँगै सिंगो मुलुकलाई क्षति पुगेको उनी बताउँछन् ।कांग्रेस इलामका नेता हिमालय कर्माचार्य नेम्वाङले इलामको समग्र राजनीति, विकास र समाज रूपान्तरणमा अभिभावकत्व ग्रहण गरेको टिप्पणी गर्छन् । उहाँ इलामको अभिभावक हो । इलामका हरेक व्यक्तिसँग राम्रो सम्बन्ध र सद्भाव राख्नुहुन्थ्यो, उनले भने, पार्टी, वर्ग कसैमा भेदभाव गर्नु हुन्नथ्यो, हामीले राजनेता मात्रै नभएर निष्ठावान र स्वाभिमानको स्तम्भ गुमाएका छौं । एमाले इलामका उपसचिव रवीन्द्र सुवेदी नेम्वाङलाई नेपाली राजनीतिमा आदर्श पात्र को संज्ञा दिन्छन् । उहाँ आफूलाई लागेको कुरा चलाखीपूर्ण ढंगले व्यक्त गर्नु हुन्थ्यो, जहाँ पुगेर बोल्दा पनि पुर्ख्यौली, मावली र कुटुम्बेली नाता जोडेर सम्बोधन गर्दा जनसमर्थन पनि राम्रै पाउनु हुन्थ्यो, सुवेदी भन्छन् । नेम्वाङ २०२८ सालदेखि विद्यार्थी राजनीतिमा सक्रिय थिए । उनी २०२८ र २०२९ सालमा स्वतन्त्र विद्यार्थी युनियनका सभापति भएका थिए । विसं २०३३ सालमा राजकाज मुद्दामा केन्द्रीय कारागारमा थुनामा रहँदा कम्युनिस्ट पार्टी कोअर्डिनेसन केन्द्र (माले) मा संगठित भए । एमाले केन्द्रीय न्यायिक समिति सदस्य हुँदै एमाले उपाध्यक्षको जिम्मेवारी सम्हालेका उनी २०५६ सालदेखि इलाम२ बाट निरन्तर निर्वाचित हुँदै आएका थिए । उनी विसं २०४८ देखि २०५२ सम्म राष्ट्रिय सभा सदस्य थिए । २०५६, २०६४, २०७०, २०७४ र २०७९ मा इलाम२ बाट प्रतिनिधिसभा सदस्यमा निर्वाचित नेम्वाङ पार्टी संसदीय दलको उपनेता र पार्टी उपाध्यक्षको जिम्मेवारीमा थिए । नेम्वाङ विसं २०६३ मा पुनः स्थापित प्रतिनिधिसभाका सभामुख, विसं २०६४ मा व्यवस्थापिका संसद्को सभामुख, विसं २०६५ एवं २०७० मा संविधानसभाका अध्यक्ष थिए ।उनी २०३२ देखि २०६३ सम्म मुलुकमा भएको राजनीतिक आन्दोलनमा पटकपटक गरी सात महिना थुनामा रहेका थिए । २०५१ मा कानुन, न्याय तथा संसदीय मामिलामन्त्री, सामान्य प्रशासनमन्त्री, सार्वजनिक लेखा समितिको सभापतिको जिम्मेवारी सम्हालेका उनले २०३५ देखि २०४२ सम्म नेपाल ल क्याम्पसमा अध्यापन पनि गरेका थिए । कानुन विषय अध्ययन गरेका नेम्वाङ नेपाल बार एसोसिएसनका पूर्वमहासचिव पनि हुन् । राज्यको पुनःसंरचनापश्चात् २०७४ र २०७९ मा पनि उनी इलाम२ बाट प्रतिनिधिसभा सदस्यमा निर्वाचित भएका थिए । नेम्वाङले संघीयता र गणतन्त्रलाई संस्थागत गर्न क्रियाशील रहेको बताउँदै आएका थिए ।"
संविधानसभा अध्यक्ष नेम्वाङप्रति श्रद्धाञ्जली,"संविधानसभा अध्यक्ष एवं प्रतिनिधिसभाका बहालवाला सदस्य सुवासचन्द्र नेम्वाङको निधनले देश स्तब्ध भएको छ । संविधानसभाबाट संविधान निर्माण कार्यलाई सफल बनाउन नेतृत्वदायी भूमिका निर्वाह गरेका उनको निधनसँगै मुलुकले संविधान र कानुनका ज्ञाता, संसदीय राजनीतिका अनुभवी र शालीन राजनीतिज्ञ गुमाएको छ । सभामुख भन्नासाथ धेरैले सम्झने नाम हो सुवासचन्द्र नेम्वाङ । २०६२६३ सालको जनआन्दोलनको सफलतापछि पुनःस्थापित प्रतिनिधिसभामा पहिलो पटक सभामुख बनेका उनी त्यही भूमिकामा करिब ९ वर्ष रहे । मुलुकमा राजनीतिक संक्रमणकालीन समय गुज्रिरहेका बेला नेम्वाङले संसद् सञ्चालनमा देखाएको कौशलको सबैले सराहना गर्दै आएका छन् । मुलुकका लागि उनले दिएको महत्त्वपूर्ण देन भने संविधानसभा अध्यक्षकै रूपमा हो । संविधान निर्माणका लागि दुई पटक संविधानसभा गठन हुँदा उनी दुवै पटक संविधानसभा अध्यक्ष चुनिए । भर्खर सशस्त्र द्वन्द्व त्यागेर आएको माओवादीको आवेग र परम्परागत संसदीय दलको रुढिबीच समन्वय गरेर संविधान निर्माण प्रक्रियालाई गतिशील बनाउनु र संविधानका अन्तर्वस्तुमा सहमति जुटाउनु चुनौतीपूर्ण थियो । तर उनले सहमति र सहकार्य लाई मूल मन्त्रजस्तै बनाएर प्रायः सबै दलको विश्वासमा संविधान निर्माणलाई निष्कर्षमा पुर्याउन महत्त्वपूर्ण भूमिका निर्माण गरे । उनको संयम र परिपक्वताले संघीयता र धर्मनिरपेक्षताजस्ता पेचिला विषयलाई पनि संविधानसभाले टुंगोमा पुर्याउन सकेको हो । सबै ठूला दल र संविधानसभाका ९० प्रतिशत सदस्यको समर्थनमा २०७२ असोज ३ मा संविधान जारी भयो । जनताले चुनेका प्रतिनिधिले लेखेको त्यही संविधानअनुसार अहिले मुलुक सञ्चालन भइरहेको छ, जसका धारा धारा पारित भएको घोषणा गर्ने सभाध्यक्ष उनै नेम्वाङ थिए । नेम्वाङ दलीय रूपमा एमालेका नेता थिए तर उनको सबै दलसँग सुमधुर सम्बन्ध देखिन्थ्यो । संविधानसभा अध्यक्ष र सभामुखमा दुईदुई चोटि सर्वसम्मत निर्वाचित हुनुले पनि उनको सर्वमान्य छविलाई प्रस्ट्याउँछ । संविधानसभा अध्यक्ष र सभामुखको भूमिका निर्विवाद र प्रभावकारी रूपमा निर्वाह गर्न सक्नुमा उनको व्यक्तिगत कौशल त छँदै थियो, उनी कानुनका ज्ञाता र संसदीय राजनीतिका अनुभवी भएकाले पनि यो सब सहज भएको थियो । कुनै समयका कानुन व्यवसायी नेम्वाङले नेपाल ल क्याम्पसमा केही समय अध्यापन पनि गरेका थिए । नेपाल बार एसोसिएसनका पूर्वमहासचिवसमेत रहेका उनी २०४८ सालमा राष्ट्रिय सभा सदस्य हुँदै संसदीय राजनीतिमा प्रवेश गरेका हुन् । २०५१ मा कानुनमन्त्री बनेका उनी दुई पटक राष्ट्रिय सभा सदस्य बनेका थिए । २०५६ सालमा इलाम२ बाट प्रतिनिधिसभा सदस्य निर्वाचित भएका थिए । त्यति बेला नेम्वाङ नेतृत्वको सार्वजनिक लेखा समितिले छानबिन गरेको लाउडा विमान भाडा प्रकरण चर्चित छ । २०५६ यताका सबै आम निर्वाचनमा इलाम२ बाट चुनिँदै आएका उनी अहिलेको प्रतिनिधिसभामा पनि सदस्य थिए । नेम्वाङको निधनले प्रतिनिधिसभाले पनि अभिभावकीय भूमिकामा रहेका सदस्य गुमाएको छ । नेम्वाङ इलाम सदरमुकामस्थित महेन्द्ररत्न बहुमुखी क्याम्पसका पहिलो निर्वाचित स्ववियु सभापति हुन् । त्यति बेलैदेखि कम्युनिस्ट राजनीतिमा होमिएका उनी पछिल्लो समय एमालेका उपाध्यक्ष थिए । उनी २०७४ यता प्रतिनिधिसभामा एमालेको संसदीय दल उपनेता थिए । नेम्वाङ संविधानको रक्षामा सधैं दृढ देखिन्थे र संविधान संरक्षणको वकालत पनि गरिरहन्थे तर तत्कालीन प्रधानमन्त्री केपी शर्मा ओलीले असंवैधानिक रूपमा प्रतिनिधिसभा विघटन गर्दा बचाउ गरेको आरोप उनीमाथि लाग्ने गरेको छ । यद्यपि उनले प्रतिनिधिसभा विघटन नगर्न ओलीलाई पटकपटक सुझाव दिएको खबर पनि प्रकाशित भएका हुन् । तर, उक्त गैरसंवैधानिक कदमप्रति सार्वजनिक असहमति राख्न नसकेको भनेर आलोचना पनि भएको हो । हाम्रो राजनीतिमा यस्ता अवस्थालाई पार्टी अनुशासनका रूपमा व्याख्या गर्ने अभ्यास पनि छ । तर, राजनीतिक दलका शीर्ष नेताहरू एकपछि अर्को आर्थिक अनियमिततामा जोडिएको बेला नेम्वाङ भने त्यस्ता प्रकरणबाट अलग्गै देखिए । देशको राष्ट्रपति हुने सक्ने उनको क्षमता भए पनि त्यो सन्दर्भ भने जुर्न सकेन । पछिल्लो पटक राष्ट्रपतिका लागि समीकरण आफू अनुकूल हुँदासम्म एमाले नेतृत्वले नेम्वाङलाई राष्ट्रपतिको उम्मेदवारका रूपमा अघि सारेको थिएन, जब नेम्वाङलाई अघि सार्यो, त्यति बेला समीकरण प्रतिकूल भइसकेको थियो । अंकगणित आफ्नो विपक्षमा गइसकेको स्पष्ट हुँदाहुँदै पनि राष्ट्रपतिको निर्वाचनमा भाग लिएर नेम्वाङले लोकतान्त्रिक अभ्यासलाई जीवन्त बनाइराखे । उक्त निर्वाचनपछि पनि उनी आफ्नो भूमिकामा सक्रिय थिए । पछिल्लो समय उनले प्रतिनिधिसभाको कानुन, न्याय तथा मानव अधिकार समितिमा रहेको संक्रमणकालीन न्यायसम्बन्धी विधेयकलाई टुंगो लगाउन अग्रसरता लिइरहेको देखिन्थ्यो । त्यसलाई निष्कर्षमा नपुर्याउँदै नेम्वाङको महाप्रस्थान भयो । सांसद, मन्त्री, संसदीय समिति सभापति, सभामुख, संविधानसभा अध्यक्षजस्ता महत्त्वपूर्ण भूमिकामा रहेर उनले गरेको योगदानलाई मुलुकले सम्झिरहनेछ । शालीन नेता नेम्वाङप्रति हार्दिक श्रद्धाञ्जली !"
असल व्यक्तित्वको देहावसान,"एमालेका उपाध्यक्ष तथा संसदीय दलका उपनेता सुवास नेम्वाङको निधनले राजनीतिका एक असल नेता नेपाली समाजले गुमाएको छ । शालीन व्यक्तित्वको छवि बनाएका नेम्वाङले राजनीतिलाई व्यवसाय बनाएनन् । उनी खासै विवादमा पनि आएनन् । उनीजस्ता नेतालाई श्रद्धाञ्जली दिएर मात्र पुग्दैन, उनको विचारको उच्च मूल्यांकन हुनुपर्छ । उनको सादा जीवन र उच्च विचारलाई मार्गदर्शनको रूपमा लिनुपर्छ । उनलाई राजनीतिमा आइपर्ने समस्या र जटिलतालाई परिपक्व, शालीन र समन्वयकारी रूपमा मिलाएर लैजान सक्ने नेताको रूपमा हेर्न सकिन्छ । उनको निधनले एमालेलाई मात्र होइन, नेपाली राजनीति क्षेत्रलाई पनि अपूरणीय क्षति गरेको छ । मुत्यु कहिले ? कहाँ र कसरी आउँछ, थाहा हुँदैन । त्यसैले मौका पाएका बेला समय छँदै असल कर्म गर्नुपर्ने सन्देश उनले दिएका छन् । मुलुकमा नेता त धेरै बन्छन् तर उनीजस्तो नेता हतपत भेटिँदैनन् । सधैं कुर्सीकै लागि मरिहत्ते गर्ने नेताहरूले उनको मृत्युबाट पाठ सिक्नुपर्छ । दुईवटै सविधानसभाका अध्यक्ष बनेर संविधान निर्माणमा महत्त्वपूर्ण भूमिका निर्वाह गरेको सबैलाई जानकारी छ । उनी कानुनका विद्यार्थी भएर पनि होला संविधान लेखन र जारी गर्ने विषयमा उनमा भित्रैदेखि हुटहुटी थियो । २०५६, २०६४, २०७०, २०७४, २०७९ को निर्वाचनमा इलाम क्षेत्र नं २ बाट लगातार विजयी भएका उनले नेपालको संसदीय लोकतान्त्रिक अभ्यासमा आफूलाई परिपक्व राजनीतिज्ञको रूपमा प्रमाणित गरेका थिए । असल भएकै कारण इलामी जनताले उनलाई पटकपटक जिताएर पठाएका थिए । सरल स्वभावका नेता नेम्वाङले पदकै लागि राजनीति गरेनन् । पद पाए ठीक होइन भने पार्टीकै विरोध गर्ने व्यक्तिकेन्द्रित राजनीतिक प्रथा बसेका बेला उनले पदको मोलमोलाइ गरेनन् । उनी जहिल्यै राजनीतिक स्थायित्वको पक्षमा उभिए । पुरुषोत्तम घिमिरे, काठमाडौ"
नेपालको अवस्था किन यस्तो ?,"कतारमा झन्डै ४ लाख नेपाली कामदार कार्यरत रहेको अनुमान छ । कतारको विकासका लागि नेपालीको योगदान महत्त्वपूर्ण रहेको छ । कतारको विकासको प्रमुख आधारस्तम्भ त्यहाँका नागरिकले गरेको कानुनको पालना, लगनशीलता, नैतिकता, इमानदारी तथा प्राकृतिक स्रोतसाधनको सही सदुपयोग हो । तर स्विट्जरल्यान्डको भौगोलिक बनावट, प्राकृतिक स्रोतसाधनसँग मिल्दोजुल्दो भनिएको नेपाल सधैं अरूको आसमा बस्नुपर्ने अवस्थाबाट किन मुक्त हुन सकेको छैन ? सन् १९४५ मा जापानलाई आर्थिक सहयोग गरेको नेपाल पछिल्लो समय झन् विकसित हुनुपर्नेमा किन यो अवस्थामा गुज्रिएको छ ? यसको खोजी गरेर चुरो कुरा पत्ता लगाउन नसकिए हामी झन् पछाडि धकेलिने निश्चित छ । सानो मुलुक, धेरै राजनीतिक दल र त्यसको दबदबा बढ्दो छ । सार्वजनिक पदमा बस्नेले सात पुस्तालाई कमाउने अवसर यही मुलुकमा मिल्छ । कमाउ धन्दा फैलाउन सकिने, नैतिकताको खडेरी, विदेशीसामु झुक्ने प्रवृत्तिले मुलुक बिस्तारै कमजोर हुँदै गएको छ । आर्थिक रूपमा कमजोर मुलुकले रोजगारी सृजना गर्न नसक्दा बर्सेनि लाखौं युवा रोजगारीका लागि बिदेसिने गरेका छन् । भ्रष्टाचारमा झन्डै एक नम्बर हाम्रो मुलुक किन यो हालतमा गुज्रिरहेको छ खोजी गरेर सुधार्न ढिलो भइसकेको छ । खिमराज गिरी, काठमाडौं"
क्रिकेटबाट बहुआयमिक उपलब्धि,"स्पेनले सन् २००८, २०१२ मा युरोकप तथा २०१० र अहिले फिफा महिला विश्वकप जितेको छ । जितले विश्वव्यापी प्रशंसा बटुलेको छ भने यो सफलताले स्पेनमा अब पर्यटकको भीड लाग्ने निश्चित छ । अर्को महत्त्वपूर्ण खेल क्रिकेटको एसिया कपमा शीर्ष ६ देशमध्ये नेपाल छनोट भएर उत्कृष्ट प्रदर्शन गरेको छ । यसले हाम्रो पनि शिर ठाडो भएको छ । यद्यपि सञ्चारक्षेत्रमा क्रिकेटको चर्चा हुँदा मुलुकका शासकले भने राजनीतिबाहेक खेलको विषयमा खासै चासो दिएको देखिँदैन । क्रिकेटलाई सातै प्रदेशमा विस्तार र प्रवर्द्धन गर्न सकेमा स्थानीय स्तर र भारतका क्लबसँग समेत प्रतियोगिता सञ्चालन गर्न सकिन्छ । सरकार क्रिकेटको विकासमा लाग्ने हो भने अन्य मुलुकसँग प्रतिस्पर्धा गर्न सक्ने क्षमता वृद्धि गर्न सकिन्छ । भारतका प्रत्येक व्यक्ति क्रिकेटक्रेजी छन् । हामीले सही ढंगबाट प्रतियोगिताहरू सञ्चालन गर्न सक्यौं भने बर्सेनि हजारौं भारतीय नेपाल आउने सम्भावना रहन्छ । यसबाट स्थानीय तहमा व्यापार बढ्नेछ भने सम्बन्धित प्रदेशमा पर्यटन व्यवसायमा महत्त्वपूर्ण योगदान पुग्ने निश्चित छ । भारतीयहरूको आगमनले धार्मिक पर्यटकको आकर्षण बढ्नेछ । यसले मुलुकले समृद्धिमा थोरै भए पनि सघाउ पुर्याउनेछ । तर पुराना र नयाँ दलका नेताहरू व्यक्तिगत र दलगत स्वार्थमा भुलेको देखिन्छ । यस्ता विषयलाई प्राथमिकता दिएका कारण खेलकुद र आर्थिक उन्नतिबारे ध्यान दिएको पाइँदैन । रामपुरमा निर्माणाधीन रंगशाला सरकारले आफ्नो स्वामित्वमा लिए पनि थप काम अघि बढाएको छैन । मूलपानी रंगशालाको कामभन्दा चर्चा धेरै हुने गरेको छ । कीर्तिपुर मैदानमा दर्शकहरू गाईजात्रे शैलीमा रूखको हाँगामा चढेर क्रिकेट खेल हेर्न बाध्य छन् । उल्लिखित अवस्थाले क्रिकेट विकासका लागि सरकारले भौतिक संरचनाको निर्माणमा ध्यान नदिएको प्रस्ट हुन्छ । भुवनेश्वर शर्मा, चन्द्रागिरि२, काठमाडौं"
प्रधानमन्त्रीको चीन भ्रमणमा व्यापार,"बिट मार्नुअघिमेरो अनुभवमा, चिनियाँहरू व्यापार वार्तामा निकै कडासँग पेस हुने गर्छन् । राष्ट्रिय स्वार्थका लागि यो स्वाभाविक हो । कुनै राजनीतिक वादले मात्रै वार्ता टेबल नरम हुँदो रहेनछ । म आफैं वाणिज्यसचिव छँदा नेतृत्व गरेको र सन् २०१९ मा टुंगिएको नेपालचीन पारवहन वार्ताको अनुभव मेरो स्मरणमा ताजै छ । सफलताका लागि वार्ताटोलीसँग तथ्यमा आधारित गम्भीर तयारीदेखि वार्तामा नथाक्ने ऊर्जाको भण्डार चाहिन्छ । नभए आफैं गल्नुपर्ने हुन्छ । नयाँ वाणिज्य सम्झौता गर्ने नाममा नेपालले भुलेर वा लहसिएर पारस्परिकतामा आधारित खुला व्यापार सम्झौता गर्ने भूल कुनै हालतमा नगरोस् । अमेरिकी अर्थतन्त्रसँग पौंठेजोरी खेलिरहेको चिनियाँ अर्थतन्त्रसँग त्यस्तो सन्धिसम्झौता गर्नका लागि नेपाली अर्थतन्त्र परिपक्व भइसकेको छैन । यसबारे प्रारम्भमा दाबी गरिएजस्तो नेपालको कुल गार्हस्थ्य उत्पादनमा लाभ हैन, उल्टो हानि हुने नतिजा विगतको एउटा अध्ययनले देखाएको छ । व्यापार वार्तामा होस र जोस नपुगेमा घर बालेर खरानीको व्यापार गर्नुपर्ने हुन सक्छ । यस सन्दर्भमा बंगलादेशबाट नेपालले सिकोस् । ऊ विकासोन्मुख मुलुकमा स्तरोन्नति गर्ने तयारीमा करिब २३ वटा व्यापार वार्तामा होमिएको छ । आफूले चीनसँग टुंग्याएको पारवहन सम्झौताको माया लागेर आउँछ जुन लागू हुन नसकेको देख्दा मन खिन्न हुन्छ । प्रधानमन्त्रीज्यू, यसलाई लागू गर्न यातायात र व्यापार पूर्वाधारमा लगानी भित्र्याउनुहोस् । तब मात्रै व्यापार, लगानी र पारवहनले नेपाली अर्थतन्त्रलाई जुरुक्क उचाल्नेछन् । व्यापारको सवालमा प्रधानमन्त्रीले चिनियाँ समकक्षीलाई नेपाली उत्पादनहरूलाई भन्साररहित र कोटारहित बजार पहुँच सुविधा एकतर्फी दिलाउन राजी गराउन सकेमा भ्रमणले विशिष्ट अंक पाएको मान्नुपर्नेछ । यो विषय वार्तामार्फत टुंग्याउने म्यान्डेट राजनीतिक तहबाट प्राविधिक तहलाई दिलाउनुपर्ने चुनौती प्रधानमन्त्रीको काँधमा छ । विगततिर हेर्दा अमेरिकाले सन् २०१६ देखि ७७ वटा वस्तुमा यस्तो सुविधा एकतर्फी रूपमा दिँदै आएको छ । गुजराल डक्ट्रिन तन्नेरी छँदा भारतले नेपालसँग १९९६ मा नेपालका लागि अत्यन्तै उदार वाणिज्य सन्धि गरेको थियो । यद्यपि भारतीय नोकरशाहीले सो सन्धिलाई धेरै समय टिक्न दिएन । यस्ता तीतामीठा दृष्टान्तहरूभित्र नेपालचीनबीच नयाँ व्यापार सम्झौता गर्ने सर्वोत्तम समाधान सुरक्षित छ, प्रधानमन्त्रीज्यू ! घिमिरे पूर्व उद्योग तथा वाणिज्य सचिव हुन् ।"
स्विट्जरल्यान्डको संघीयतालाई नजिकबाट नियाल्दा,"स्विट्जरल्यान्डको एउटा विश्वविद्यालयको निमन्त्रणामा करिब दुई साता त्यहाँको संघीयतालाई नजिकबाट नियाल्ने अवसर मिल्यो । स्तम्भकारका रूपमा मैले पटकपटक स्विट्जरल्यान्डको संघीयताको उदाहरण दिने गरे पनि यसअघि प्रत्यक्ष रूपमा अनुभूति गर्ने अवसर मिलेको थिएन । भूगोलमा नेपालको कर्णाली प्रदेशभन्दा अलिकति मात्र ठूलो स्विट्जरल्यान्डको जनसंख्या ८७ लाख मात्र छ । यति सानो देशमा पनि २६ प्रदेश र २,१३६ स्थानीय तह छन् । स्विट्जरल्यान्डमा प्रदेशलाई क्यान्टोन र स्थानीय तहलाई कम्युनस भनिन्छ । तर कम्युनसहरू नगरपालिकाका रूपमा परिचित छन् । स्विट्जरल्यान्डका तुलनामा नेपालको भूगोल करिब चार गुणा र जनसंख्या करिब साढे तीन गुणा ठूलो छ, तर स्विट्जरल्यान्डको प्रतिव्यक्ति आम्दानी नेपालको भन्दा ६९ गुणाले बढी छ । अन्तर्राष्ट्रिय मुद्रा कोषको २०२३ अप्रिलमा प्रकाशित तथ्यांक अनुसार स्विट्जरल्यान्डको प्रतिव्यक्ति आम्दानी ९२,१३१ अमेरिकी डलर छ, जबकि नेपालको १,३३२ डलर मात्र । स्विट्जरल्यान्डको कुल गार्हस्थ्य उत्पादन (जीडीपी) ८०७ अर्ब डलर छ, नेपालको भने ४० अर्ब डलर मात्र । नेपालभन्दा धेरै सानो देशको जीडीपी नेपालभन्दा कैयौं गुणा धेरै हुनु नेपालका लागि लज्जाको विषय हुनुपर्छ । अर्थतन्त्र र विकासको त चर्चै नगरौं । दूरदराजसम्म सडक यातायातसँगसँगै रेल सञ्जाल छ । पहाडहरूमा सुरुङ त सामान्यजस्तै छ । सहरका सडकगल्लीहरू सफा र सुन्दर छन् । एक टुक्रा कागज पनि भुइँमा देखिँदैन । सहरबजारका खोलानाला र नदीहरू एकदम सफा छन् । सडकमा धूलोमैलो केही पनि देखिँदैन । मानिसहरू आआफ्नो काममा व्यस्त छन् । शिक्षा, स्वास्थ्य लगायत सामाजिक सुरक्षामा राज्यको प्रत्यक्ष सहयोग र निगरानी छ । राज्यका अंगहरूले स्वस्फूर्त रूपमा काम गरिरहेका छन् । विकास, समृद्धि, सुशासनको प्रत्याभूति छ । स्विस नागरिकहरूले लोकतन्त्र र विधिको शासनको उच्चतम उपयोग गरिरहेका छन् । राज्यको हरेक निकायले जनतालाई सेवा प्रवाह गर्दा सन्निकटताको सिद्धान्तलाई आत्मसात् गर्नुपर्ने सन्देश संविधानमै छ । जनताले सेवा कसरी छिटोछरितो र सहजै पाउन सक्छन् भन्नेमा सरकारको ध्यान छ ।स्विट्जरल्यान्ड १२ सेप्टेम्बर १८४८ मा संघीयतामा गएको हो । नेपालले ७५ वर्षको दौरान सात पटक संविधान परिवर्तन गरिसक्यो, एउटा खालको शासन व्यवस्थामा पूर्णता प्राप्त नगर्दै अर्को शासन व्यवस्थामा जाने खेलहरू धेरै भए, नेताहरूले नेपाललाई विभिन्न शासन प्रणालीको प्रयोगशाला नै बनाइरहेका छन् । तर, स्विट्जरल्यान्डले १७५ वर्षदेखि एउटै शासन व्यवस्था अँगालिरहेको छ । उही संघीय संविधान छ, जनताको भावनाको कदर गर्दै पटकपटक संविधानमा सुधार गर्दै पनि लगेको छ । यस अवधिमा उसले दुई पटक (सन् १८७४ र १९९९ मा) संविधानमा ठूलो सुधार गर्यो । संविधानको कुनै एउटा धारामा चित्त नबुझे तुरुन्त सुधार गरिहाल्ने परिपाटी स्विट्जरल्यान्डमा छ । हामीकहाँ संविधानका एकदुई धारामा समस्या भएमा पूरै संविधान नै च्यात्ने जुन प्रचलन छ, त्यो घातक र प्रत्युत्पादक छ । विकास र सुशासन लगायतमा नेपाल पछाडि पर्नुको कारण पनि यही हो । संविधान गतिशील दस्तावेज हो । जनताको भावना अनुसार सुधार गर्न सकिएन भने शासन व्यवस्था मात्रै हैन, सिंगो राष्ट्र नै कमजोर हुन्छ भन्ने धारणा स्विस नागरिकमा पाइन्छ । विश्वविद्यालयका प्राध्यापक लगायतहरूसँगको छलफलमा मैले यही अनुभूति गरें । संविधानतः स्विट्जरल्यान्डमा प्रदेशहरू अधिकारसम्पन्न छन् । संविधानको धारा १ मै स्विस नागरिक र प्रदेश मिलेर स्विस संघीयता बनेको छ भन्ने वाक्य छ । नेपालसहित अधिकांश संघीय मुलुकमा अवशिष्ट अधिकार संघीय सरकारको छ, तर स्विट्जरल्यान्डमा यो अधिकार प्रदेशको छ । नेपालजस्तै स्विट्जरल्यान्डमा पनि तीन तहका सरकारहरू छन् । तर स्थानीय सरकार प्रदेश मातहत छ । स्थानीय सरकारको स्वायत्तता र अधिकारलाई प्रदेशले आफ्नो संविधानमा सुनिश्चित गर्नुपर्छ भन्ने व्यवस्था संविधानमा छ । प्रत्येक प्रदेशको आफ्नै संविधान छ, अलगअलग झन्डा र भाषा छ, तर पनि स्विट्जरल्यान्डको संघीयतामा कुनै समस्या छैन । स्विस नागरिकहरूमा आफ्नो धर्म, भाषा, संस्कृति र परम्पराप्रति गहिरो लगाव छ । राष्ट्रिय भाषाका रूपमा संविधानमै चारवटा भाषा (जर्मन, फ्रेन्च, इटाली र रोमानस) लाई मान्यता छ । संसद् भवनभित्र यी चार भाषाको प्रतीकात्मक चित्रका रूपमा चारभाषी सुरक्षाकर्मीहरूको सालिक छ । प्रतिनिधिसभालाई स्विट्जरल्यान्डमा राष्ट्रिय परिषद् र राष्ट्रिय सभालाई राज्य परिषद् भनिन्छ । जनताबाट प्रत्यक्ष निर्वाचित हुने कुल २०० सदस्यीय राष्ट्रिय परिषद्का सबै गतिविधि चारै भाषामा प्रसारण हुन्छन् । ४६ सदस्यीय राज्य परिषद्ले क्यान्टोनको प्रतिनिधित्व गर्छ । तर नेपालको राष्ट्रिय सभाजस्तो प्रदेश र स्थानीय तहका पदाधिकारीहरूले मतदान गर्ने हैन कि, प्रदेशहरूले आफ्नै निर्वाचन विधिमार्फत जनताबाट निर्वाचित गराएर पठाउँछन् । संविधानले यो अधिकार प्रदेशलाई दिएको छ । संसद्का भित्ताहरूमा २६ वटै प्रदेशका नक्सा र झन्डाहरू छन् । सिंगो संसद्ले प्रादेशिक र स्थानीय सवाल लगायतका बारेमा आवाज बुलन्द गर्छन् । दुवै सदनले सरकारको निर्वाचन गर्छन् । कानुन तर्जुमा लगायत हरेक सवालमा दुवै सदनको अधिकार र भूमिका बराबर छ भनी संविधानमै लेखिएको छ । तर नेपालको राष्ट्रिय सभालाई सरकार बनाउने सवालमा मात्र हैन, कानुन तर्जुमा प्रक्रियामा समेत बेवास्ता गरिएको छ । राष्ट्रपतिसहित स्विट्जरल्यान्डमा मन्त्रिपरिषद् सदस्यको संख्या ७ मात्र हुने र उनीहरूको कार्यकाल ४ वर्षको हुने व्यवस्था छ । राष्ट्रपतिसहित सबै मन्त्रिपरिषद् सदस्यहरूको नियुक्ति संसद्ले गर्छ । सांसदहरू मन्त्रिपरिषद् सदस्य बन्न पाउँदैनन् । राष्ट्रपतिले केवल मन्त्रिपरिषद्को अध्यक्षता गर्ने र राष्ट्रप्रमुखसरकारप्रमुखको आलंकारिक भूमिका निर्वाह गर्ने मात्र हो । यी सातै जनाको अधिकार र भूमिका बराबरी छ । राष्ट्रपतिले मन्त्रिपरिषद्का अन्य सदस्यको कार्यक्षेत्रमा हस्तक्षेप गर्ने सवालै हुँदैन । राष्ट्रपतिको कार्यकाल एक वर्षको भन्दा बढी नहुने र दोहोरिन नपाइने व्यवस्था संविधानमै छ । एक वर्षको कार्यकाल सकिएपछि कि उसले राजीनामा दिन्छ कि त मन्त्रिपरिषद्को सदस्य भएर बस्छ । यो उनीहरूका लागि सामान्य नै हो । राष्ट्रपति भएका मानिस त्यही क्याबिनेटमा सदस्य (मन्त्री) भएर बस्छन् । यसमा उनीहरूले कुनै हीनताबोध गर्दैनन् । स्विट्जरल्यान्डमा सरकार प्रमुख मात्र होइन संसद् प्रमुखको म्याद पनि एक वर्षको हुन्छ । सरकार प्रमुख होस् वा संसद् प्रमुख, दोहोरिन पाइँदैन ।मन्त्रिपरिषद् सदस्यको नियुक्तिमा भौगोलिक र भाषिक सन्तुलन हुनुपर्ने व्यवस्था संविधानमा छ । संघीय सरकार र प्रदेश सरकारका कामहरूबीच सीमारेखा संविधानले नै कोरेको छ । मूलतः संघीय सरकारले कानुन तर्जुमा गर्छ, कार्यान्वयन भने प्रदेशले गर्छ । प्रदेश मातहत भए पनि स्थानीय सरकारहरू अधिकारसम्पन्न छन् । स्थानीय सेवा प्रवाह र स्थानीय पूर्वाधार विकास लगायतका सबैजसो काम स्थानीय सरकारहरूले नै गर्छन् । एक तहको सरकार अर्को तहको सरकारको अधिकार क्षेत्रमा प्रवेश गर्नै पाउँदैन । सरकारका तहहरूबीच मात्र हैन, नागरिक समाज र सरोकारवालाहरूसँग समेत रायसल्लाह गरेर सरकार र संसद्ले काम गर्ने प्रचलन छ । कानुन तर्जुमा गर्नुभन्दा पहिला संघीय सरकारले प्रदेश र सरोकारवालाहरूसँग छलफल गर्नुपर्ने संवैधानिक व्यवस्था छ । त्यति मात्र हैन, नयाँ परियोजना सञ्चालन गर्दा पनि प्रदेश र सरोकारवालाहरूसँग छलफल गर्नुपर्ने हुन्छ । प्रदेशले पनि स्थानीय सरकार र नागरिकहरूको रायसल्लाह लिने प्रचलन छ । संघीय संसद् र सरकारले जुनसुकै विषयमा निर्णय गर्दा जनताको इच्छा र भावनालाई आत्मसात् गरेर मात्र गर्नुपर्ने व्यवस्था संविधानमै छ । संविधान, कानुन र सरकारका निर्णयहरू जनतालाई चित्त नबुझे सीधै १ लाख नागरिकको हस्ताक्षर गरेर जनमतसंग्रहजनताको अभिमतमा जान सकिने संवैधानिक अधिकार भएका कारण पनि संसद् र सरकार जनताप्रति बढी जवाफदेह र उत्तरदायी छन् । यहाँसम्म कि, सांसदहरूको भूमिका भनेको पार्टटाइम जागिरजस्तो मात्र छ । संसद् बैठकको समय मात्र उनीहरूले केही सेवासुविधा लिन्छन् । नेपालमा राजनीति मूल पेसा र व्यवसायजस्तो छ, सांसदले पनि त्यही सोच्छन्, राजनीति कमाइखाने भाँडोजस्तो छ, तर स्विट्जरल्यान्डमा त्यस्तो छैन । राजनीतिज्ञहरू, सांसदहरू आफ्नो पेसाव्यवसायमा संलग्न छन् । पेसाव्यवसाय पनि गर्ने र सांसद पनि हुने हुँदा कानुन तर्जुमा लगायतमा स्वार्थ बाझिँदैन भन्ने प्रश्न उठ्न सक्छ । तर यहाँ त्यस्तो सम्भव छैन । यहाँ संसद् र सरकारभन्दा पनि जनता माथि छन् । संसद् वा सरकारको कुनै पनि निर्णयलाई जनमतसंग्रह लगायतका माध्यमबाट जनताले चुनौती दिन सक्ने बलियो हतियार छ । ती लोभलालच र प्रभावमा पर्ने सवालै छैन । मैले संसद्मा प्रतिनिधित्व गर्ने केही सांसद र संसद्का सचिव लगायतहरूसँगको छलफलमा पनि यस्तै धारणा पाएको थिएँ । सर्वोच्च अदातलका सबै न्यायाधीश र मुख्य सचिवको नियुक्तिसमेत संसद्ले गर्छ । नेपालमा मुख्य सचिवको नियुक्ति प्रधानमन्त्रीसरकारले गर्छ, संसद्ले के बोल्छनिर्देशन दिन्छ आदि विषयमा मुख्य सचिवको खासै ध्यान हुँदैन । तर स्विट्जरल्यान्डमा न्यायाधीश र मुख्य सचिव सबैको जवाफदेही संसद्प्रति नै हुन्छ । संसद्ले सरकार मात्र हैन, अदालतका गतिविधिहरूको समेत निगरानी र अनुगमन गर्न सक्ने अधिकार संविधानमा छ । संसद्ले अदालतमा समेत अनुगमन गर्न पाउनु शक्ति सन्तुलन र नियन्त्रणको सिद्धान्तविपरीत भएन भनेर प्रश्न गर्दा अन्तर्राष्ट्रिय र संवैधानिक कानुनका ज्ञाता प्राध्यापक बर्नार्ड बाल्डमेनले भने, त्यस्तो हैन । संसद् भनेको जनताको प्रतिनिधि हो । जनताको प्रतिनिधिले अनुगमननिगरानी गर्नुलाई अन्यथा लिन हुँदैन । लोकतन्त्र र विधिको शासनमा जनतासंसद्भन्दा ठूलो केही पनि हुँदैन भन्ने धारणा स्विस नागरिकमा छ । संघले प्रदेशको स्वायत्तताको सम्मान गर्नुपर्ने, प्रदेशको प्रशासनिक संरचना लगायत संस्थागत संरचनाहरू निर्माणका लागि पर्याप्त वित्तीय स्रोत उपलब्ध गराउनुपर्ने, साझा सरोकार लगायतका विषयहरूमा प्रदेशले संगठन निर्माण गर्न सक्ने, संघले पनि त्यस्ता संगठनहरूको बैठकमा भाग लिन सक्ने, प्रदेशप्रदेश सहमति र सम्झौता संविधान र कानुनविपरीत हुन नहुने लगायतको व्यवस्था संविधानमा छ ।प्रदेशका संविधान र कानुनहरू संविधानअनुकूल भएनभएको विषयमा रायसल्लाह र फैसला दिने अधिकार सर्वोच्च अदालतमा छ । नेपालको संविधानको धारा ५६ मा राज्यको शक्तिलाई संघ, प्रदेश र स्थानीय तहमा विभाजन गरिएको छ, तर प्रदेश र स्थानीय तहलाई न्यायपालिका सम्बन्धी अधिकार छैन । स्थानीय तहको अधिकार क्षेत्रमा स्थानीय अदालत लेखिए पनि त्यसलाई समेत कार्यान्वयनमा ल्याइएको छैन । तर स्विट्जरल्यान्डमा प्रदेशहरूले पूरै न्यायिक अधिकार प्रयोग गरेका छन् । आफ्नो अदालत छ । न्यायाधीश नियुक्त गर्छन् । कतिपय स्थानीय सरकारलाई प्रदेशहरूले न्यायिक अधिकार पनि हस्तान्तरण गरेका छन् । संघ र प्रदेशले आफ्नो जिम्मेवारी वहन गर्दा एकअर्कालाई सहयोग गर्नुपर्ने, प्रशासनिक र न्यायिक सहयोग आदानप्रदान गर्ने, संघप्रदेश र प्रदेशप्रदेशबीच कुनै विवाद भए आपसी सहमतिका आधारमा समाधान गर्ने, स्विसको केन्द्रीय बैंकको नाफाको कम्तीमा दुईतिहाइ प्रदेशलाई वितरण गर्नुपर्ने, संघीय सरकारको अधिकार क्षेत्रको कर राजस्व पनि प्रदेशले संकलन गर्ने र त्यसको कम्तीमा १७ प्रतिशत प्रदेशलाई दिनुपर्ने, संविधानको पूर्ण वा आंशिक सुधारका लागि १ लाख नागरिकले माग गरेमा जनमतसंग्रहका माध्यमबाट जनताको भोटिङमा जानुपर्ने जस्ता विषयहरू स्विट्जरल्यान्डको संविधानमा छन् । संघीय कानुन र सरकारका कामकारबाहीहरूमा नागरिकलाई चित्त बुझेन भने ५० हजार नागरिकले हस्ताक्षर बुझाएमा वा २६ प्रदेशमध्ये ८ वटाले मात्रै अनुरोध गरेमा पनि जनताको भोटिङमा जानुपर्ने, यस्तो स्थितिमा सरकारको निर्णयको बर्खिलाफ जनताले अभिमत जाहेर गरेमा नैतिकताका आधारमा सरकारले राजीनामा गर्ने संस्कार पनि स्विट्जरल्यान्डमा छ । संघीयताको कार्यान्वयन लगायतका सवालमा स्विट्जरल्यान्डबाट सिक्नुपर्ने विषय धेरै छन् । सबभन्दा महत्त्वपूर्ण विषय, स्विट्जरल्यान्ड संघीयतामा जानुभन्दा पहिलेदेखि नै प्रदेशहरू अस्तित्वमा थिए । प्रदेशहरूले साझा सहमतिका आधारमा आफूमा निहित अधिकार संघीय तहलाई हस्तान्तरण गरेका हुन् । स्विट्जरल्यान्डमा संघीय सरकारले जेजति अधिकारहरू प्रयोग गरेको छ, ती सबै प्रदेशहरूले हस्तान्तरण गरेका हुन् । अर्थात्, स्विट्जरल्यान्डको संघीयता बटम टु टप विधिमा आधारित छ, तर हाम्रो संघीयताको मोडल बिलकुल फरक छ । स्विट्जरल्यान्डमा प्रदेशहरूले संघलाई अधिकार दिएका हुन्, अहिले पनि समयसमयमा दिइराखेका छन्, तर हामीकहाँ संविधानमा लेखिए पनि संघले प्रदेश र स्थानीय तहलाई अधिकार दिन कन्जुस्याइँ गरिरहेको छ । संसारमा संघीयता कार्यान्वयनका आआफ्ना मोडल छन्, तर संविधानमा के लेखिएको छ, संविधानका अक्षर र भावनाहरूको कार्यान्वयन भयो कि भएन भन्ने नै सबभन्दा महत्त्वपूर्ण हो । आफ्नो मोडलमौलिकता जेजस्तो भए पनि स्विट्जरल्यान्ड लगायतको राम्रो अनुभवलाई अंगीकार गर्न भने कन्जुस्याइँ गर्न हुँदैन । संघीयताको सबलीकरणका लागि सरकारका तहहरूबीचको अन्तरसम्बन्ध समधुर हुन भने आवश्यक छ । यसका लागि नागरिकलाई केन्द्रविन्दुमा राखेर काम गर्नुपर्छ । कुनै पनि शासन व्यवस्था आफैंमा राम्रो हुने हैन, शासकहरूले राम्रो बनाउने हो ।"
अटिजमका चुनौती र समाधान,"वृद्धावस्थामा चुनौती अटिजम भएका धेरैलाई केही न केही मात्रामा कसै न कसैको सहाराको खाँचो परिरहन्छ । र, यो प्रायः अभिभावकबाटै सम्भव हुन्छ । जब आमाबुबाको उमेर ढल्कँदै जान्छ, जब उनीहरू बिरामी पर्छन् वा संसारबाट बिदा लिन्छन्, त्यसपछि अटिजम भएका व्यक्तिको जिम्मा कसले लिने ? यो प्रश्नले हरेक आमाबुबालाई पिरोलिरहेको हुन्छ । कतिपय अवस्थामा आफ्ना नातेदार अनि दिदीबहिनी, दाइभाइले अटिजमबारे अनभिज्ञताका कारण जिम्मा लिने आँट गर्न सक्दैनन् ।समाधान ः उपचार अनि थेरापीका क्रममा परिवारका अरू सदस्यलाई पनि संलग्न गराउँदा अटिजमबारे बुझ्न मद्दत पुग्छ । त्यसैले आफ्ना साथी अनि नातेदारसँग यसबारे कुरा गर्नुस् अनि आवश्यक पर्दा सहयोग माग्नुस् । यसले गर्दा भविष्यमा उनीहरूबाट धेरै सहयोग हुन्छ । विशेष गरी गम्भीर अवस्थाका अटिजम भएका व्यक्तिहरूलाई एकै ठाउँमा राखेर कसरी हेरचाह गर्न सकिन्छ भनेर अहिलेदेखि नै योजना बनाउनु जरुरी छ । अभिभावक, समाज मात्र नभई सरकारी तवरमै यस्तो तयारी सुरु गर्न ढिला भइसकेको छ । अन्त्यमा, अटिजमका अदृश्य चुनौतीसमेत धेरै छन् । तसर्थ यसलाई समयमै पहिचान गरौं, समाधान खोजौं र व्यवहारमा पनि ल्याऔं । वरिष्ठ बाल विशेषज्ञ श्रेष्ठ अटिजम केयर नेपाल सोसाइटीकी सल्लाहकार हुन् ।"
जो आफ्नै आलोचक थिए,"(काठमाडौं)मेरा कथाबारे म आफैं क्रूर समालोचना गर्छु, आफैंमाथि क्रूर समालोचक हुँ म, नगरकोटको चिसो डाँडामाथि उभिएर गत साउन २६ को साँझ कथाकार राजेन्द्र पराजुलीले आफ्नै कथासंग्रहमाथि समीक्षा गर्दै भनेका थिए । नगरकोटमा आयोजना गरिएको नयाँ कथासंग्रह जन्तरमन्तर को विमर्शयात्रामा उनको टिप्पणी थियो, कस्तो कथा लेख्नुपर्छ ? के विषय लेख्नुपर्छ वा कस्तो घटनामा लेख्नुपर्छ ? त्यो विषयमा म स्पष्ट छु ।आफ्ना कथामाथि उनको निष्कर्ष थियो, कथाबाट कस्तो सन्देश प्रवाह गर्ने ? कसको पक्षपोषण गर्ने भन्नेबारे पनि मसँग कुनै द्विविधा छैन । तर कथा कसरी लेख्ने ? त्यसलाई अझै कसिलो अनि भरिलो कसरी बनाउने भन्ने कुरामा गम्भीर मिहिनेत जारी नै रहेको उनले सुनाएका थिए । लेखकले नारा होइन, कथामा कलात्मकताबारे सोच्नुपर्छ, उनले भनेका थिए, कथा नै मेरा लागि कम्फर्टेबल जोन हो । म यसमै रमाउँछु । कथाको संक्षिप्तता, तीव्रता, सन्तुलनमा खेल्न पाउनु मेरो जीवनको रुचि हो ।कथाविमर्श वा चिया गफमा आफैंमाथि व्यंग्य, आफ्ना कथामाथि र समकालीनमाथि खरो टिप्पणी गरिरहने राजेन्द्र पराजुली अब ती विषयमा बोलिरहेका भेटिने छैनन् । एउटा ब्लगमा उनले आफैलाई प्रश्न गरेका छन् पाठकले अस्वीकार वा अत्यन्तै कमजोर ठानेका पुस्तक अब नबेच भनेर प्रकाशकलाई भन्न सक्छु वा बजारबाट फिर्ता ल्याउन सक्छु ? मंगलबार बिहान निमोनियाका कारण छातीमा समस्या आएपछि कथाकार, पत्रकार राजेन्द्र पराजुलीको ललितपुर ग्वार्कोस्थित बीएन्डबी अस्पतालमा निधन भएको हो । उनी सघन उपचार कक्षमा उपचाररत थिए । तीन दशकभन्दा बढी पत्रकारिता गरेका उनी आफ्ना राजनीतिक, सामाजिक र आलोचकीय दृष्टिकोण भएका कथाहरूका कारण बढी रुचाइन्थे ।पराजुलीका अघोरी, कोटेश्वरको केटो, शुक्रराज शास्त्रीको चस्मा, अनायिका, सपनामा मार्क्स, जाडोमा भोक, भ्रष्ट संवेदना, विकल्पयात्रा, जन्तरमन्तर लगायत पुस्तक प्रकाशित छन् । उनी एक इमानदार, स्वाभिमान पनि भएको र स्वाभिमानी मानिसलाई सम्मान गर्ने संघर्षशील व्यक्ति थिए, पराजुलीमाथि आख्यानकार नारायण ढकालको बुझाइ छ, सदासर्वदा जीवनको अर्थ खोजिरहने एक स्रष्टा थिए । मानिस कस्तो आदर्शमा रहनुपर्छ भन्ने कुरा पात्रहरूमार्फत लेख्थे । ढकाल पराजुलीको आत्मकथात्मक पुस्तक कोटेश्वरको केटो इतिहासको पदचापमाथिको इमानदार अभिव्यक्ति भएको मान्छन् । भन्छन्, उनमा कुनै पाखण्ड थिएन, उनी पाखण्डरहित बाहिर र भित्र दोहोरो चरित्र नभएको असल मान्छे थिए ।उनको खास नाम थियो राजनप्रसाद पराजुली । शिक्षकले नाम परिवर्तन गरिदिँदा निकै रोएको प्रसंग उनले एक आलेखमा पस्किएका छन् । सहपाठी, शिक्षक, केही साथीभाइका निम्ति म चार कक्षासम्म राजनप्रसाद पराजुली थिएँ । पाँच कक्षामा पुग्दा नाम फेरिएर राजेन्द्र भइसकेको थिएँ, उनले लेखेका छन्, क्रूर स्वभावका हेडसरले मेरो नाम जबर्जस्ती परिवर्तन गरिदिएका थिए । नाम फेरिँदा म निकै रोएको थिएँ । कथा विचार पनि हो भन्थे पराजुली । तपाईंका कथाका पाठक को हुन् भन्ने एक प्रश्नमा उनले भनेका थिए, मेरा लक्षित पाठक छैनन् । सबै उमेर, वर्ग, समुदाय, लिंग, क्षेत्रका पाठकले पढून् भन्ने चाहन्छु । उनी विचारलाई कला र कल्पनाशीलताको मद्दतले रुचिकर बनाउने प्रयास भने सधैं गरिरहन्थे । नबुझिने कथा वा साहित्यको कुनै अर्थ हुँदैन भन्थे ।पराजुलीका कथामा यथास्थितिमाथिको असन्तुष्टि र परिवर्तनको आकांक्षा देखिने मानवशास्त्री सुरेश ढकाल बताउँछन् । समकालीन कथाकारमा अग्रणी छन् उनी, उनले भने, साहित्यको पक्षलाई कमजोर हुन नदिई वर्तमानका विसंगतिप्रति कटाक्ष गर्दै परिवर्तनको आकांक्षालाई साहित्यिक अभिव्यक्ति दिने कथाकार पनि हुन् उनी । कथासँगै उनी निबन्ध र साहित्यमाथि समीक्षा लेख्थे । समीक्षा लेखेकै कारण भौतिक आक्रमणसम्मको धम्की बेहोर्नुपरेको र नजिकका साथी रिसाएका दिन सम्झँदै उनले भनेका थिए, वर्तमान समीक्षाको दृश्य धमिलो छ । समीक्षाले विश्वास गुमाउँदै गएको छ । राजनीतिक कथामाथि पनि उनको सम्पादनमा पुस्तक प्रकाशित छ, नेपाली राजनीतिक कथा । कथा, समीक्षा र पत्रकारिता तीनै विधा उनका प्रिय कर्म थिए । भन्थे, लेखनले मेरो मस्तिष्कलाई आनन्द दिन्छ, पत्रकारिताबाट आफू र आफ्नो परिवारको गुजारा गरिरहेको छु । आफूलाई लागेका कुरा कथा र साहित्यका अन्य विधामार्फत निर्धक्क भन्न पाउँछु ।आख्यानकार नयनराज पाण्डेको बुझाइमा पराजुली जिन्दगीसित गुनासो नगर्ने मानिस थिए । भन्छन्, उनमा धेरै पाउने लोभै थिएन । घमण्ड नभएका असल कथाकार थिए उनी । पराजुलीका कथामा, खासगरी राजनीतिक कथा लेखनमा उनको कलम खरो देखिएको लेखक शकुन्तला जोशी बताउँछिन् । उनी सधैं सम्झिइरहने कथाकार हुन्, उनले भनिन्, पराजुलीले सबैभन्दा बढी राजनीतिक विषयमै कथा लेखेका छन् । पराजुलीका विचारमा राजनीति सबै नीतिको माउ नीति हो, यो धमिलिँदा अरू सबै धमिलिन्छन् । पाकिस्तानका सआदत हसन मन्टोको उदाहरण दिँदै उनी भन्थे, त्यो राजनीतिमा हमला नगरी एउटा सचेत लेखक कसरी बस्न सक्ला ?किनारीकृत, आवाजविहीन, विभेदको सिकार बनाइएका मान्छेबारे कथा लेख्थे पराजुली । नगरकोटको विमर्शयात्रामा उनले भनेका थिए, नेपाली साहित्यमा उम्दा कथा आउनै बाँकी छ र नेपालले महान् कथाकार आजका मितिसम्म पाएको छैन । पराजुलीलाई राम्रा कथाकार र एक शालीन व्यक्तिका रूपमा सम्झना गर्छन् सुरेश ढकाल । भन्छन्, व्यक्ति आफैं पनि शालीन थिए, त्यसकारण पनि उनलाई लामो समयसम्म साहित्यले सम्झिइरहनेछ । २०२१ वैशाख २१ मा काठमाडौंको कोटेश्वरमा जन्मिएका पराजुलीले राजधानी, नेपाल समाचारपत्र, नागरिक, बाह्रखरी, अभियान, हिमालखबरलगायत सञ्चार संस्थामा काम गरेका थिए । पराजुलीका श्रीमती, एक छोरा र छोरी छन् ।"
बाढीले लिबियामा ३ हजारको मृत्यु,"त्रिपोली (एजेन्सी) लिबियाको पूर्वी क्षेत्रमा आँधीपछि आएको बाढीबाट ३ हजारभन्दा बढीको मृत्यु भएको अनुमान गरिएको छ । ड्यानियल नामको आँधीपछि आएको बाढीमा परी हजारौं व्यक्ति बेपत्ता भएका छन् । बाढीले समुद्री तटको डेर्ना सहर सबैभन्दा धेरै प्रभावित भएको छ । सोमबार आएको आँधीले वादी डेर्ना नदीमा बनाइएको दुई वटा बाँध र चार वटा पुल भत्काएको थियो, जसका कारण लाखौं क्युबिक मिटर पानी डेर्ना सहरमा पसेको हो । लिबियाको रेडक्रिसेन्टका प्रवक्ता ताफिक शुक्रीले घटनामा मृत्यु हुनेको संख्या मंगलबार साँझसम्म २ हजार ८४ पुगेको पुष्टि गरे । यस्तै रेडक्रस लिबियाका प्रमुख तामेर रमादानले १० हजारभन्दा बढी व्यक्ति बेपत्ता भएको समाचार संस्था अलजजिरालाई बताएका छन् । २० हजारभन्दा बढी व्यक्ति विस्थापित भएको पनि अन्तर्राष्ट्रिय सञ्चारमाध्यमले जनाएका छन् । तीन दशकसम्म शासन गरेका मुअम्मर गद्दाफीको सन् २०११ मा हत्या गरिएपछि सन् २०१४ देखि लिबिया दुई प्रशासनिक क्षेत्रमा विभाजित भएको थियो । बेंघाजी पूर्वी लिबियाको प्रशासनिक केन्द्र हो । यहाँका स्वघोषित सरकारका प्रधानमन्त्री ओसामा हमादसहित सुरक्षा बलका अधिकारीले घटनाबाट एक हजारभन्दा बढीको मृत्यु भएको र हजारौं व्यक्ति हराएको बताएका छन् । बेंघाजीस्थित सरकारका नागरिक उड्डयनमन्त्री हिचेम स्किओतले डेर्ना सहरको निरीक्षणपछि मंगलबार समाचार संस्था रोयटर्सलाई शवहरू सबैतिर देखिएको बताएका छन् । समुद्री किनारा, उपत्यका र भवनभित्र शव छरिएको देखिएको छ, सहरको एक चौथाइ भाग बाढीमा डुबेको छ, उनले भने । उक्त सहरमा मात्र १ हजार ५ सयभन्दा बढीको मृत्यु भएको उनले बताए । डेर्नामा करिब १ लाखको बसोबास रहेको अनुमान छ ।बाढीसँगै सहरमा बिजुली र इन्टरनेटको लाइन काटिएको छ । घटनामा मृत्यु हुने र हराउनेहरूको संख्या यकिन नभए पनि मृतकको संख्या बढ्न सक्ने सरकारी अधिकारीहरूले जनाएका छन् । पश्चिम लिबियाको अन्तर्राष्ट्रिय मान्यता प्राप्त सरकारका प्रधानमन्त्री अब्दुल हामिदले राजधानी त्रिपोलीबाट १४ टन खाद्यान्न तथा मेडिकल सामग्री बेंघाजीतर्फ बताइएको छ । यद्यपि, मौसमी चुनौती कारण उक्त सहरमा राहत पुर्याउन कठिनाइ भइरहेको सञ्चारमाध्यमले जनाएका छन् । दुवै सरकारले पूर्वी क्षेत्रलाई प्राकृतिक विपद् संकटग्रस्त घोषणा गर्दै सहायताको प्रक्रिया सुरु गरेका छन् ।"
मेसीका फ्यान नेम्वाङ,"(काठमाडौं)विसं २०७९ असार १७ गते सुवासचन्द्र नेम्वाङले नेपाल ल क्याम्पसको स्थापना दिवसको अवसरमा आयोजित कार्यक्रममा यसपालिको फिफा विश्वकप (२०२२) को उपाधि अर्जेन्टिनाले जित्ने ठोकुवा गरेका थिए । त्यसको एउटै कारण थियो, जादुमयी खेलाडी लियोनल मेसीले उक्त टिमको कप्तानी गरिरहेका थिए । मेसीले जित्न बाँकी विश्वकप नै थियो । नेम्वाङमात्र होइनन्, मेसीका सबै प्रशंसक चाहन्थे कि उनी एकपटक विश्व विजेता बनून् ।कतार विश्वकपमा अर्जेन्टिना र मेसीले बाजी मार्ने नेम्वाङले बताएपछि कार्यक्रममा उपस्थितले हाँस्दै ताली बर्साए । यो ताली अर्जेन्टिना र मेसीले विश्वकप जित्छन् भन्ने लाग्छ । त्यसैले कतारमा ४ महिनापछि हुने विश्वकप फुटबल तपाईंहामी आआफ्नो घरमा बसेर होस् वा सकिएछ भने कतार पुगेर हेरौंला, नेम्वाङको ठोकुवा थियो । नभन्दै, कतारमा गत वर्ष सम्पन्न विश्वकपको फाइनलमा फ्रान्सलाई पेनाल्टीमा ४२ ले हराउँदै अर्जेन्टिनाले उपाधि नै जित्यो । जुन मेसीको खेलजीवनमा सबैभन्दा ठूलो उपाधि थियो ।रमाइलो संयोग त के थियो भने मेसी कतारमा विश्वकपमा भिड्दै थिए । नेम्वाङ २०७९ मंसिर ४ गते इलाम क्षेत्र नम्बर २ बाट चुनावी मैदानमा होमिएका थिए । उता मेसीले विश्वकपमा हार्ला भन्ने चिन्ता, यता आफूले चुनाव । दुवैतिरको खेल को हुटहुटीले नेम्वाङलाई झन्डै एक महिना तनाव दिएको थियो । मतगणनापछिको सभालाई सम्बोधन गर्दै उनले विश्वकप फुटबलमा अर्जेन्टिनाले जित्नु र आफूले चुनाव जित्नुले खुसी थामिनसक्नु भएको सुनाएका थिए ।दुई कुराले खुसी थामिनसक्नु भो, एकातिर तपाईंहरूले हामीलाई आशीर्वाद दिनुभयो एकातिर त्यो खुसी छँदै छ, उनले इलाम क्षेत्र २ बाट चुनाव जितेपछिको सभामा मतदातामाझ भनेका थिए, अर्कोतिर राति १२ः४५ विश्वकप फुटबलमा मेसीले स्वाट्टै गोल हाने । पहिलो गोल हानेपछि फेरि गोल हान्छन् भनेर पर्खिंदा गोल हानेजत्तिकै असिस्ट गरे । म हिजो राति राम्रोसँग सुत्न सकेको छैन । यसमा पनि सबैलाई बधाई दिन्छु ।कोपा अमेरिका २०२१ को उपाधि अर्जेन्टिनाले जितेपछि पनि नेम्वाङले प्रतिक्रिया दिएका थिए । म त अत्यधिक खुसी छु, बल्ल मेसीले न्याय पाएका छन् । कोपा अमेरिकामा बेस्ट प्लेयर र हाइस्कोरर भएर पनि मेसीले उपाधि जित्न सकेका थिएनन् । धेरै वर्ष पछाडि मेसीको नेतृत्वमा अर्जेन्टिनाले कोपा अमेरिका जितेको छ, २०७८ असार २७ मा एमालेको कार्यदल बैठकमा पस्नुअघि नेम्वाङले सञ्चारकर्मीसँग भनेका थिए ।विश्वकप २०१८ मा भने नेम्वाङले खल्लो महसुस गरेका थिए । त्यसको कारण थियो अर्जेन्टिनाले हार बेहोर्नु । विश्वकपको पहिलो खेलमै अर्जेन्टिना आइसल्यान्डसँग बराबरीमा रोकिएको थियो । पहिलो खेलमा मेसीले पेनाल्टीमा समेत चुकाएका थिए भने दोस्रो खेलमा क्रोएसियासँग ३० ले पराजित भएपछि नेम्वाङ निराश भएका थिए ।आइसल्यान्डसँगको पहिलो खेलमा मेसीले पेनाल्टी मिस गरेको भोलिपल्ट नेम्वाङ तत्कालीन प्रधानमन्त्री केपी शर्मा ओलीलाई भेट्न बालुवाटार पुगेका थिए । बालुवाटारमा समेत अर्जेन्टिनाको फुटबल प्रदर्शनलाई लिएर नेता नेम्वाङलाई प्रधानमन्त्रीकै राजनीतिक सल्लाहकार विष्णु रिमालले जिस्क्याएका थिए, मेसीले त यसपालि हार्ने भए नि रिमालको प्रश्न भुईंमा खस्न नपाउँदै नेम्वाङले जवाफ फर्काएका थिए, यो हुनै सक्दैन, असम्भव नेम्वाङ मेसीका कतिसम्म फ्यान थिए भने २०१४ को विश्वकप संस्करणमा उनले संविधानसभाको बैठक नै स्थगित गरेर मेसीको खेल हेर्न गोकर्ण रिसोर्ट पुगेका थिए । ब्राजिलको रियो दी जेनेरियोमा भएको फाइनलमा जर्मनीले अर्जेन्टिनालाई १० ले पराजित गरेको थियो ।नेम्वाङ फुटबलका क्रेजी फ्यान त हुन् नै । सँगै खेलाडी पनि । त्यसमाथि अर्जेन्टिना र मेसीको त डाइहार्ट फ्यान । ५ वर्षअघि फुटबल प्रेमबारे कुरा गर्न सिंहदरबारस्थित एमाले संसदीय दलको कार्यालय पुगेका बेला उनले भनेका थिए, जहाँ अर्जेन्टिना, त्यहाँ मेसी । जहाँ मेसी, त्यहाँ सुवास नेम्वाङको दिल । म अर्जेन्टिनाको भन्दा पनि बढीचाहिँ मेसीको सुपर फ्यान । उनले थाहा पाएसम्म र भ्याएसम्म मेसीको खेल कहिल्यै छुटाएनन् । फ्यान हुनुको कारण थियो, जादुमयी लियोनल मेसी । उनले जहिलेदेखि मेसीको खेल नजिकबाट नियाले, त्यसपछि मेसीको फ्यान भए । त्यसपछि जुनजुन क्लबबाट मेसीले खेले ती सबै क्लबको फ्यान भए । बार्सिलोना पनि औधी मनपराए । जब मेसीको खेल नजिकबाट हेर्न थालें । मनपर्न थाल्यो । उनको खेलले असर पारेको छ मलाई, उनले सुनाएका थिए ।अर्जेन्टिना र मेसी पहिलो रोजाइमा परे पनि क्रिस्टियानो रोनाल्डोसमेत उनलाई मनपर्ने खेलाडी हो । उनले विभिन्न विदेशी लिगहरूसमेत हेर्ने गरेका थिए । उनले फुटबलको प्रसंगमा भनेका थिए, अहिले पनि राति १२१ बजेतिर उठेर फुटबल हेर्छु । इंग्लिस प्रिमियर लिग, ला लिगा । मेसी पीएसजी पुगेका हुनाले बार्सिलोना हेर्न छाडेको थिएँ । अर्जेन्टिना र उनको नयाँ क्लबको फुटबल हेर्छु ।नेम्वाङको फुटबलप्रतिको यो प्रभाव छोरा सुहाङमा पनि परेको थियो । तर, उनी लिभरपुलका समर्थक भएर निस्के । उनै सुहाङले गत वर्ष नेपाल सुपर लिग (एनएसएल) फुटबलमा इलाम डे मेचीको फ्रेन्चाइज लिएका थिए । तर गत वर्ष एनएसएल हुन सकेको थिएन । एनएसएलको दोस्रो सिजन मंसिर ८ देखि सुरु हुँदै छ । इलामले उद्घाटन खेलमा गत वर्षको विजेता काठमाडौं रेजर्ससँग खेल्दै छ । हुन त अन्तर्राष्ट्रिय तहको फुटबलको कुरा गर्ने हो भने नेम्वाङ ब्राजिलका खाँटी समर्थक थिए । सन् २००६ पछि उनले कित्ता परिवर्तन गर्दै अर्जेन्टिनालाई छाने । उनले कान्तिपुरसँगको कुराकानीमा भनेका थिए, किनकि अर्जेन्टिनाबाट मेसी खेल्छन् । मेसीको कारण बार्साको समर्थक पनि भएँ । नेम्वाङलाई मेसी वास्तवमा एउटा पूर्ण खेलाडी हुन् भन्ने लाग्थ्यो । भन्थे, कमेन्टेटरले पनि उनलाई कम्प्लिट खेलाडी हुन् भनेर भन्थे, उनले क्रिस्टियानो रोनाल्डोसँग तुलना गरेर मेसीलाई हेर्ने गरेको सुनाउँथे । नेम्वाङ रोनाल्डोलाई पनि कुशल स्ट्राइकर मान्थे । तर, ड्रिब्लिङ र असिस्टमा मेसीकै कला सुन्दर लाग्थ्यो उनलाई । मेसी यति सजिलो र न्याचुरल ढंगले खेल खेल्छन् कि टिप्पणीकारहरू के भन्छन् भने उसले खेलेर गोल हान्दा ए यति सजिलैसँग खेल्न सक्दो रहेछ भन्छन्, नेम्वाङ भन्थे ।नेपालमा मेसी र रोनाल्डोका जब्बर प्रशंसक छन् । खेलाडीको प्रशंसामा रमाउँछन्, आलोचनामा खिन्न हुन्छन् । नेम्वाङ पनि मेसीका कट्टर प्रशंसक थिए । कुनै अनलाइन वा पत्रिकामा मेसी वा उनीसम्बद्ध क्लबको समाचार प्राथमिकतामा नपरे प्रधानसम्पादक, समाचार संयोजक, खेल र संसदीय पत्रकारलाई फोनै गर्थे र भन्थे, कहिलेकाहीं फुटबल समाचार हेर्दा बाइपास गरेर लेखिएको जस्तो लाग्छ । कहिले एउटैको मात्रै आएको देख्छु । त्यस्तो बेला सबैको समाचार आएन कि भनेर फोन गर्छु । मेसीको फोटो र समाचार किन सानो ?मेसीका जब्बर समर्थक उनै नेम्वाङको मंगलबार हृदयघातका कारण निधन भएको छ ।"
छोटकरी,"विशाल र सुशीलको ह्याट्रिककाठमाडौं (कास) प्रयागराज सिंह सुवाल स्मृति अन्तर वडा फुटसल प्रतियोगितामा मंगलबार उद्घाटन खेलमा आयोजक वडा २३ विजयी भएको छ । काठमाडौं महानगरपालिकाका वडाबीच लैनचौर फुटसल मैदानमा भइरहेको प्रतियोगितामा वडा २३ ले काठमाडौं महानगरपालिका टिमलाई ५३ ले हरायो । विशाल श्रेष्ठको ह्याट्रिक तथा शिरिष महर्जन र सुमिन मानन्धरले ११ गोल थपे । काठमाडौं महानगरका विनय शाक्य र गौरवले गोल गरे । अन्य खेलमा वडा १४ ले वडा ३० लाई ३१ ले र वडा २२ ले वडा १६ लाई ३० ले हराए । वडा २२ का लागि सुशील खड्गीले ह्याट्रिक गरे । पहिलो दिन विजयी तीनै टिम प्रिक्वाटरफाइनल पुगेका छन् । बुधबार वडा ५ ले वडा २६, वडा २८ ले वडा २४, वडा २१ ले वडा १३ र वडा १२ ले वडा १८ सँग खेल्नेछन् । यसअघि काठमाडौं महानगर प्रमुख बालेन्द्र शाहले प्रतियोगिताको उद्घाटन गरेका थिए । असोज ३ सम्म हुने प्रतियोगितामा ३० वडा टिमको सहभागिता छ । नकआउटका आधारमा भइरहेको प्रतियोगिता विजेताले ट्रफीसहित २ लाख र उपविजेताले एक लाख रुपैयाँ प्राप्त गर्नेछन् । विधागततर्फ सर्वश्रेष्ठ खेलाडी, सर्वाधिक गोलकर्ता र उत्कृष्ट गोलरक्षकले जनही १० हजार रुपियाँ पाउने छन् । २३ वडाका पूर्वअध्यक्ष तथा फुटबल खेलाडीसमेत रहेका प्रयागराज सिंहको स्मृतिमा प्रतियोगिता भइरहेको हो ।बायोमेडिकल च्याम्पियनकाठमाडौं (कास) कलेज अफ बायोमेडिकल इन्जिनियरिङ एन्ड एप्लाइड साइन्सेसले मंगलबार सम्पन्न फाइनलमा काष्ठमण्डप कलेज अफ म्यानेजमेन्टलाई ६५ ले पराजित गर्दै पूर्वाञ्चल विश्वविद्यालय कप फुटसलको उपाधि जितेको छ । अर्किड कलेजको फुटसल कोर्टमा ६० मिनेटको फाइनलमा कलेज अफ बायोमेडिकलले दुई गोलले पछाडि परेको स्थिति उल्टाउँदै जित हात पारेको हो । विप्लव थापा एक्लैले चार गोल गरे भने मन्जिल श्रेष्ठ र मनीष मगरले ११ गोल गरेका थिए । काष्ठमण्डपका सुजन थापाले दुई, विकास महर्जन, सन्जित क्षेत्री र कृष्ण दुलालले ११ गोल गरे । विजेताले एक लाख र उपविजेताले ५० हजार रुपैयाँ पुरस्कार जिते । व्यक्तिगत पुरस्कारमा कलेज अफ बायोमेडिकलका खेलाडीको एकलौटी वर्चस्व रह्यो । चार खेलमा १५ गोल गरेका विजेता टिमका विप्लव थापाले सर्वाधिक गोलकर्ता पुरस्कार पाए । प्रज्वल प्याकुरेल उत्कृष्ट गोलकिपर भए । कृष्ण दुलालले सर्वोत्कृष्ट खेलाडीको अवार्ड जिते ।"
