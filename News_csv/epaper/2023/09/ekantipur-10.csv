शीर्षक,विवरण
क्रिकेट पूर्वाधारमा कमजोर रनरेट,"'फ्लड लाइटका लागि टेन्डर'कीर्तिपुर मैदानमा फ्लड लाइट जोड्नका लागि भ्याटबाहेक २८ करोडको पुनः टेन्डर आह्वान गरिएको छ । गत वर्ष ५ वटा टेन्डर परेका थिए तर कागजी प्रक्रिया पूरा नगरेको र प्रभावकारी नभएकाले टेन्डर प्रदान गर्न सकिएको थिएन । ४५ दिनको सूचना जारी गरेर पुनः खोलिएको टेन्डर अब एक साताभित्र खोलिनेछ । यस पटक प्रक्रिया पूरा गरी टेन्डर पर्ने आशा लिएका छौं । गत वर्ष टेन्डर भरेकाहरूले पनि आफ्नो कमजोरी बुझेको हुनुपर्छ । स्रोत किस्तामा, अंशमा जसरी आइरहेका कारण मूलपानी तल्लो मैदान समयमै निर्माण गर्न ढिला भइरहेको छ । स्रोत र अंशमा आएको रकमलाई ठेक्का गर्दै लानुपर्छ । पहिला १० करोडको ठेक्का गरिएको थियो, त्यसको काम गर्न २३ वर्ष लागेको थियो । अहिले ३२३३ करोडको ठेक्का चलिरहेको छ । यो पनि म आउनुभन्दा अगाडि नै लगाएको हो । यसरी ठेक्का गर्दै जाने हो भने मूलपानी बन्न कति दशक लाग्ला भन्ने प्रश्न हो । मूलपानीको मुख्य चुनौती यही हो । मूलपानीको योजनालाई २ महिनाभित्र सकेर नयाँ हिसाबमा जानु जरुरी छ । यस वर्ष मूलपानीलाई १५ करोड परेको छ । तर, यो रकमले काम सकिँदैन । पहिलाको योजनाभन्दा माथि उठेर अत्याधुनिक, फ्लड लाइट, स्कोर बोर्डसहितको निर्माण गर्ने भन्ने छ । पहिला यसको दर्शक क्षमता ११ हजारको थियो, अब २१ हजारसम्मको बनाउन खोजिएको छ । सबएयर सिस्टम हाल्ने योजना बनाएका छौं । यसले जति ठूलो पानी परे पनि रोकिएको ५ मिनेटभित्रै खेल सञ्चालन गर्न सकिनेछ । मूलपानीमा ४ सय जनाको सुविधासम्पन्न होस्टल, डबल डेकरको ग्यालरी, अन्य धेरै फिचर्स नयाँ योजनाअनुसार राख्न खोजिएको छ । राष्ट्रिय खेलकुद परिषद्ले युवा खेलकुद मन्त्रालयमार्फत अर्थ मन्त्रालयमा स्रोत सुनिश्चिताका लागि फाइल अगाडि बढाएको छ । किस्ता र अंशमा होइन, एकमुष्ट रूपमा मूलपानीको तल्ला मैदान निर्माण गर्न जति बजेट लाग्छ, त्यो एकै पटक खरिद प्रक्रिया अगाडि बढाउने गरी फाइल बढाइएको छ । गौतम बुद्ध अन्तर्राष्ट्रिय क्रिकेट रंगशालाका लागि धुर्मुससुन्तली फाउन्डेसनले भरतपुर महानगरपालिकासँग सम्झौता गरेको र त्यो हस्तान्तरण भएपछि मात्र काम अगाडि बढाउन सकिन्छ । त्यसका लागि मन्त्रिपरिषद्ले तयारी गरिरहेको छ । यसभन्दा अगाडि भएका प्रयास सफल भएका थिएनन् । फाप्लाका लागि छुट्टै विकास समिति बनाइएको छ ।"
अधिकृतको सरुवा गराएर सुन तस्करलाई नागरिकता,"(काठमाडौं)सुन तस्करीमा संलग्न विदेशीलाई नेपाली नागरिकता जारी गर्ने अघिल्लो दिन जिल्ला प्रशासन कार्यालय काभ्रेले नागरिकता फाँटका प्रशासकीय अधिकृतलाई हटाएर अनुकूल कर्मचारीलाई नयाँ नागरिकता जारी गर्ने जिम्मा दिएको भेटिएको छ । त्यसरी पठाइएका कर्मचारीमार्फत नै प्रशासनले सुन तस्करलाई वंशजका आधारमा नागरिकता दिइएको अनुसन्धानबाट खुलेको हो । काभ्रे प्रशासनले २०७४ पुस १९ मा नागरिकता फाँट हेर्ने प्रमुख प्रशासकीय अधिकृत सीताराम थापालाई नयाँ नागरिकता जारी र राहदानीसम्बन्धी कामबाट हटाएर झपेन्द्रराज खरेललाई पठाएको पाइएको हो । त्यसको भोलिपल्टै खरेलले तस्करीमा संलग्न २ विदेशीलाई फर्जी विवरणका आधारमा नागरिकता प्रमाणपत्र दिएका हुन् । त्यसबेला प्रमुख जिल्ला अधिकारी शिवप्रसाद सिंखडा थिए । त्यसअघि खरेल बिदामा रहेको पनि खुलेको छ । बिदामा रहेकै बेला सुन तस्करीमा संलग्न गिरोहसँग खरेलको साँठगाँठ भएको हुन सक्ने सुन तस्करी प्रकरणको अनुसन्धानमा संलग्न एक अधिकारी बताउँछन् ।प्रजिअ सिंखडाले नै थापालाई हटाएर खरेललाई नागरिकता फाँट र राहदानीसम्बन्धी जिम्मा दिएका थिए । भोलिपल्ट पुस २० मा तिब्बती मूलका बेल्जियन नागरिक दावा छिरिङ र अर्का एक चिनियाँ तस्करलाई वंशजका आधारमा नागरिकता जारी भएको थियो । खरेल हाल सिन्धुपाल्चोकको मेलम्ची नगरपालिकामा सूचना तथा गुनासो सुन्ने अधिकारी (अधिकृत सातौं तह) का रूपमा कार्यरत छन् । तस्करलाई नागरिकता दिने सेटिङमा काभ्रेकै तत्कालीन नासु (हाल यातायात कार्यालय काठमाडौं, ठूलो भर्याङमा अधिकृतछैटौं तह) कार्यरत रामचन्द्र अर्याल पनि जोडिएका छन् । नागरिकता प्रतिलिपि फाँटका अर्याललाई नागरिकता जारी गर्ने फाँटमा खरेलसँगै लगिएको थियो । फर्जी विवरणका आधारमा बनाइएका दुवै नागरिकता विवरण नासु अर्यालले नै कम्प्युटर प्रणालीमा इन्ट्री गराएका थिए । २०७३ देखि २०७५ सम्म काभ्रे प्रशासनमा रहेका उनी त्यसपछि धादिङको धुनीबेंसी नगरपालिकामा सरुवा भएका थिए । तस्करी प्रकरणमै अनुसन्धानका लागि प्रहरीको केन्द्रीय अनुसन्धान ब्युरो (सीआईबी) ले नेपाली नागरिकता र राहदानी लिने दावालाई पक्राउ गरिसकेको छ । नागरिकता लिने अर्का चिनियाँ फरार छन् । सुन तस्करीमा भारतमा पक्राउ परी सजाय काटेका तीन चिनियाँले पनि नेपाली राहदानी र नागरिकता दावा छिरिङ र दावाजिन वाङमार्फत नै पाएको बयान दिएका छन् । हाल प्रहरी नियन्त्रणमा रहेका तस्करका भरिया चिनियाँ नागरिक वेन ति सुङ ली, नेङ काइ ली, सेग फा लिङले क्रमशः छिरिङ लामा, सोनाम लामा र राम लामाका नामबाट नेपाली नागरिकता लिएका थिए । प्रहरीलाई दिएको बयानमा दावा छिरिङ (हाल पक्राउ) र दावाजिन (हाल फरार) ले आफूलाई नागरिकता र राहदानी बनेको भन्दै भारतबाट बोलाएको उल्लेख छ । तर, त्यसअघि नै दावाले निमा तामाङका नाममा ३००१७४११८६८ र अर्का एक चिनियाँले पासाङ तामाङका नाममा ३००१७४११८६५ नम्बरको नागरिकता लिएका थिए । त्यस दिन काभ्रे प्रशासनले खरेलको हस्ताक्षरमा ११८६० देखि ७१ सम्म ११ वटा नागरिकता जारी गरेकामा निमा र पासाङका नाममा जारी दुवै नागरिकतामा स्थायी ठेगाना नमोबुद्ध नगरपालिका१, काभ्रे र बाबुको नाम पेमा तामाङ राखिएको छ । निमा र पासाङका नाममा सन् २०१८ जनवरी २५ (२०७४ माघ ११) मा राहदानीका लागि निवेदन दिएको देखिन्छ । निवेदन दिएकै दिन दुवैले त्यही दिन राहदानी लिएको अभिलेखमा देखिन्छ । पासाङको नाममा नेपाल प्रहरी र गृह मन्त्रालयका छुट्टाछुट्टै संयन्त्रले गरेको अनुसन्धानमा सुन तस्करका नाममा जारी दुईवटा नागरिकतामा स्थायी ठेगानामा पेमा तामाङ भन्ने व्यक्ति नै छैनन् । नागरिकता लिँदा पेस गर्नुपर्ने बाबुको नागरिकता विवरण पनि प्रशासनको ढड्डामा संलग्न छैन । नागरिकता जारी हुनुअघि दावा र पासाङलाई वडाध्यक्ष सरस्वती पण्डित कार्कीले सिफारिस गरेको देखिन्छ । प्रशासनबाट सनाखत गराउने रामचन्द्र अर्याल र जारी गर्नेमा झपेन्द्रराज खरेल उल्लेख छ । निमाका नाममा जारी नागरिकताको ढड्डामा सम्पर्क व्यक्ति अमला रोका मगर उल्लेख छ । अमला दावाकी पत्नी हुन् । तस्करीको धन्दा चलाउनकै लागि नेपालमा सेल्टर लिन दावाले अमलासँग विवाह गरेको हुन सक्ने अनुसन्धान स्रोत बताउँछ । स्रोतका अनुसार दावा र चिनियाँ गिरोहलाई नेपाली राहदानी र नागरिकता दिलाउन पूर्वसभामुख कृष्णबहादुर महराका छोरा राहुल, पूर्वउपराष्ट्रपति नन्दबहादुर पुनका छोरा दीपेश, पूर्वगृहमन्त्री रामबहादुर थापाका छोरा प्रतीकको समूह संलग्न रहेको अनुसन्धानमा संलग्न प्रहरी अधिकारीको दाबी छ । प्रतीक नक्कली भुटानी प्रकरणमा जोडिएपछि फरार छन् । पूर्वउपराष्ट्रपति पुनका छोरा दीपेशसँग सुन तस्करी प्रकरणमै सीआईबीले सोधपुछ गरिसकेको छ भने सुन तस्करी प्रकरणमै महराका छोरा राहुल सीआईबीको नियन्त्रणमा छन् । यी चारै जनाको चिनियाँ सुन तस्करसँग बाक्लो हिमचिम रहेको खुलिसकेको छ । निमाका नाममा जारी नागरिकताको औंठाछाप हाल सीआईबीको हिरासतमा रहेका दावासँग मेल खाँदैन । तर, त्यही नागरिकताका आधारमा निमाका नाममा जारी नेपाली राहदानीको औंठाछाप र दावाको औंठाछाप एउटै देखिन्छ । दुवै राहदानीको प्रयोगशालामा परीक्षण गराउँदा काभ्रेमा जारी नागरिकताको औंठाछाप दावासँग मेल खाएको छैन । तर राहदानीमा दुवै औंठाछाप एकै किसिमको देखिएकाले नागरिकता जारी गर्दा सुन तस्कर उपस्थित नभई प्रशासनले नागरिकता जारी गरेको देखिएको गृह मन्त्रालयका एक अधिकारीले बताए । यसले के स्पष्ट हुन्छ भने काभ्रे प्रशासनले दावा र अर्का चिनियाँलाई फर्जी कागजात र औंठाछापका आधारमा नागरिकता जारी गरेको छ । नागरिकतामा जैविक विवरण मेल नखाने तर हाल पक्राउ गरेका दावा र निमाको नाममा जारी राहदानीको औंठाछाप एकै व्यक्तिको रहनुले चिनियाँ तस्करलाई गोप्य रूपमा नागरिकता बनाएर दिएको ती अधिकारीको भनाइ छ । हङकङबाट ब्रेक सुमा लुकाएर ल्याएको ६१ केजी सुन प्रकरणमा पक्राउ परेपछि दावाले कसरी नेपाललाई सेल्टर बनाएर सुन तस्करी गरिरहेका छन् भन्ने तथ्य सतहमा आएको थियो । त्यसपछि गृह मन्त्रालयले सुन तस्करले नेपाली नागरिकता लिएको प्रकरणमा छानबिन गर्न उपसचिव कृष्णबहादुर कटुवालको संयोजकत्वमा समिति गठन गरेको थियो । समितिले पनि फर्जी विवरणका आधारमा दुई तस्करलाई काभ्रे प्रशासनले नागरिकता जारी गरेको भन्दै तत्कालीन प्रशासकीय अधिकृत (हाल सातौं तह) खरेल र नासु (हाल छैटौं तहअधिकृत) अर्याललाई अनुसन्धान गरी कारबाहीका लागि सिफारिस गरेको छ । अनुसूचीमा विवरण उल्लेख नगरी नागरिकता जारी नहुने विषय दुवैले स्वीकार गरेका छन्, तर कसुरबाट उम्किन दुवै कर्मचारीले अरूबाट प्रक्रियागत रूपमा आएको फाइलअनुसार नागरिकतामा हस्ताक्षर र प्रणालीमा विवरण इन्ट्री गरिएको जिकिर छ । अनुसूची तथा आवश्यक कागजातबिना कोही कसैलाई पनि नागरिकता दिइने गरेको छैन र उक्त समयमा पनि मबाट कुनै कागजातको अभावमा नागरिकताको सनाखतमा उल्लेखित झूटा विवरण पेस गरी नागरिकता दिइएको छैन, तत्कालीन नासु अर्यालले बयानमा भनेका छन् । २०७४ असारदेखि ०७५ जेठसम्म काभ्रे प्रशासनमा रहेका खरेलले आफूले जारी गरेका नागरिकता कानुनअनुसार रहेको जिकिर गरेका छन् । तर, अनुसूचीमा विवरण समावेश नगरी नागरिकता जारी भएकामा आफूभन्दा तलका कर्मचारीलाई पन्छाएर उनी उम्किन खोजेका छन् । बयानमा भनेका छन्, मलाई दावा छिरिङका बारेमा केही थाहा छैन, नागरिकता दिने क्रममा मैले कानुनबमोजिमको कागजका आधारमा दिएको विषयमा प्रस्ट छु । आफ्नो अनुपस्थितिमा अर्का प्रशासकीय अधिकृत थापाले काम गर्ने जिम्मा थियो । तर, खरेलले जारी गरेको नागरिकताको औंठाछाप र दावाको औंठाछाप नमिल्ने तर त्यही नागरिकताका आधारमा दावाले निमाका नाममा जारी राहदानीमा एकै व्यक्ति देखिनुले कर्मचारीकै मिलेमतोमा प्रशासनबाट नागरिकता जारी भएको स्पष्ट हुने गृह मन्त्रालयका एक अधिकारीको भनाइ छ । दुवै विदेशी नागरिकले फर्जी विवरणबाट बनाएका नागरिकता र राहदानी रद्द गर्न र हाल फरार रहेका चिनियाँलाई पक्राउ गरी कारबाहीको दायरामा ल्याउन सिफारिस गरिएको छ । सुन तस्करीमा संलग्न विदेशीलाई नागरिकता दिँदा अनुसूची नै गायब पारिएको विषयमा पनि थप अनुसन्धान गरी दोषीमाथि कारबाही गर्न समितिले सिफारिस गरेको छ । समितिको सुझावअनुसार नै गृहले यो विषयमा प्रहरीमार्फत अनुसन्धान र अनुसूची नै गायब बनाएको विषयमा थप छानबिन गर्न काभ्रे प्रशासनलाई प्रतिवेदनसहित पत्राचार गरेको छ । तस्करलाई नागरिकता दिँदा प्रजिअ रहेका सिंखडामाथि भने अझै अनुसन्धान भएको छैन । पछिल्लो पटक गृह मन्त्रालयद्वारा गठित समितिले पनि सिंखडासँग सामान्य सोधपुछ नै नगरी प्रतिवेदन गृहमा बुझाएको हो । सुन तस्करी प्रकरणमा प्रहरीले त्रिभुवन अन्तर्राष्ट्रिय विमानस्थल भन्सार कार्यालयका अधिकृतसहित थप तीन कर्मचारीलाई पक्राउ गरेको छ । सीआईबीले शुक्रबार विमानस्थल भन्सारका अधिकृत पुष्पा जोशी तथा नासु कमल परियार र वीरेन्द्र नेपालीलाई पक्राउ गरेको हो ।"
बालबालिकाका राजु सर,"(विराटनगर)विराटनगर१६ आर्यबस्तीका ४५ वर्षीय राजु क्षेत्रीको कम्मर मुनिको भाग चल्दैन । १५ वर्षको उमेरमा साइकलबाट लडेर मेरुदण्डको पक्षघातले कम्मरदेखि तल नचल्ने उनी ६ वर्षदेखि विराटनगर१६ ऋषिदेव बस्तीका बालबालिकालाई विद्यालय पठाउने अभियान चलाइरहेका छन् । हरेक बिहान सहयोगीको भरमा घरबाट ट्राइसाइकलमा ३५ मिनेट यात्रा गरी ऋषिदेव बस्ती पुग्छन् । उनको साइकल कहिले भाइ रोशनले त कहिले मामा नाता पर्ने पारस थापाले ठेलिदिन्छन् । बस्ती पुग्नेबित्तिकै उनलाई बालबालिकाले घेर्छन् । झोलाबाट बालबालिकालाई किताबकापी, पेन्सिल, साबुन, सर्फ, चकलेट र टुथब्रसलगायत बाँड्छन् । विराटनगर आँखा अस्पतालमा कार्यरत उनले बिहानसाँझको समय सुकुम्बासी बस्तीका बालबालिकाको शिक्षाका लागि खर्चिरहेका हुन् । विद्यालय जाने क्रममा उनी साइकलबाट अचानक लड्न पुगे । मेरुदण्डको पक्षघातका कारण कम्मरदेखि तलको पूरै भाग निष्क्रिय बन्यो । उनको सपना थियो शिक्षक बन्ने । तर, शरीरले साथ नदिए पनि पढाउन पाएकामा उनी खुसी छन् । ऋषिदेव बस्तीमा ४८ सुकुम्बासी परिवार छन् ।दैनिक मजदुरी गरेर उनीहरू गुजारा गर्छन् । बस्तीबाट २० मिनेट पैदल हिँड्दा पश्चिमतर्फ महामय भगवती आधारभूत विद्यालय र पूर्वोत्तरमा मिल्स मावि पुगिन्छ । ६ वर्षअघिसम्म यो बस्तीका एउटै बालबालिका पनि विद्यालयमा भर्ना भएको तथ्यांक छैन । दिनभर माछा मार्ने, सिकार खेल्ने अनि धूलो र हिलोमा खेलिरहने उनीहरूको दिनचर्या थियो । राजु एक दिन ऋषिदेव बस्तीको कच्ची सडकमा ट्राइसाइकलमा घिस्रिँदै थिए । उनका आँखा अचानक धूलो र हिलोमा उफ्रिँदै गरेका बालबालिकामा पर्यो । उनीहरू स्कुल नजाने गरेको थाहा पाएपछि पढाउने र विद्यालय पठाउन पहल गर्ने हुटहुटी चल्यो । त्यसपछि स्टेसनरी र साबुन संकलन गर्ने अभियानमा लागें, राजु भन्छन्, करिब २५ जना नानीबाबुका लागि सामग्री संकलन गरेपछि बस्तीमा पुगेर दिनभर मन्दिरनजिक साइकल रोकें । बालबालिका मसँग झुम्मिए । अनि मन्दिरको पेटीमा सबैलाई किताबकापी, पेन्सिल र साबुन बाँडे, भोलिदेखि पढ्नुपर्छ भन्दै फर्किएँ । राजुको यो दैनिकी ६ वर्षयता निरन्तर छ । यसबीच उनले बस्तीका २२ बालबालिकालाई मिल्स मावि र महामय भगवती आधारभूत विद्यालयमा भर्ना गराएका छन् । उनीहरू अचेल नियमित विद्यालय जान्छन् । सुरुका चार वर्षसम्म उनले मन्दिरको पेटीमा पढाए । यो प्रयासमा सघाउन लायन्स क्लब अफ पाथीभराले बस्तीमै रहेको जनता आधारभूत विद्यालयको नाममा रहेको जमिनमा दुईकोठे पक्की भवन निर्माण गरेको छ । राजु दुई वर्षदेखि बस्तीका ४ देखि ७ वर्षका ८ बालबालिकालाई पढाइरहेका छन् । अर्को वर्षदेखि उनीहरूमध्ये अधिकांश विद्यालय भर्ना हुनेछन् । ऋषिदेव बस्तीमा यसबेला ५० भन्दा बढी विद्यालय जाने उमेरका छन् । हरेक बिहान दुई घण्टा बस्तीमै पढ्न भेला हुने गरेको स्थानीय अभिभावक जयकृष्ण ऋषिदेवले बताए । मासिक सरदर ८ हजार रुपैयाँ खर्च हुँदै आएको राजुको भनाइ छ । उनी कार्यरत अस्पतालबाट मासिक १८ हजार पारिश्रमिक पाउँछन् । सामाजिक सुरक्षा भत्ताबापत मासिक २ हजार एक सय थाप्छन् । बालबालिकालाई सामग्री वितरण गर्न उनी कहिलेकाहीं संघसंस्थासँग सहयोग पनि लिन्छन् । उनले प्रयोग गर्ने ट्राइसाइकल सामर्थ्य समाजले उपलब्ध गराएको हो ।शिक्षा शाखा प्रमुख कृष्ण भट्टराईका अनुसार दरैयाको ऋषिदेव बस्तीमा राजुले सञ्चालन गरेको शिक्षा अभियानलाई समुदायमा आधारित बालविकास केन्द्रका रूपमा महानगरले ग्रहण गरेर सहयोग पुर्याउने तयारी गरेको छ ।"
महँगो ढुवानी सुस्त विकास,"(सुर्खेत)सुर्खेत र नेपालगन्जमा ६ सयदेखि ८ सय रुपैयाँमा पाइने ५० किलोको एक बोरा सिमेन्ट जहाजबाट हुम्ला सदरमुकाम सिमकोट पुग्दा कम्तीमा ८ हजार रुपैयाँ पर्न जान्छ । जहाजले प्रतिकिलो ढुवानी भाडा १ सय ५० रुपैयाँसम्म लिने गरेकाले सिमेन्टको मूल्य झन्डै १० गुणा बढी भएको हो । सदरमुकामबाट त्यही सिमेन्ट नाम्खा गाउँपालिका६ लिमी पुर्याउन कम्तीमा ५ हजार रुपैयाँ ढुवानी भाडा मात्रै लाग्छ ।यहाँबाट ३ दिन खच्चडमा सामान बोकाएर लिमी लैजान्छौं, खानेपानी योजनाका लागि निर्माण सामग्री ल्याउन सिमकोट पुगेका स्थानीय तेजिन तामाङले भने, चिनियाँ सिमेन्ट भए ३ हजारदेखि ३ हजार ५ सयमा पाइन्थ्यो । उनका अनुसार ५० किलो सिमेन्टलाई आधाआधा बनाएर २५२५ किलोको भारी बनाएर खच्चडमा राखिन्छ । चीनले कोरोना महामारीका कारण झन्डै ४ वर्ष नाम्खास्थित हिल्सा नाका बन्द गरेको थियो । २ महिनाअघि आंशिक रूपमा नाका खुले पनि अझै खाद्यान्न, दैनिक उपभोग्य र निर्माण सामग्री ढुवानी भएको छैन । जसका कारण नाम्खावासी सदरमुकाम सिमकोटबाट निर्माण सामग्री बोकेर विकास निर्माणका काम गर्न बाध्य छन् । मुगुस्थित मुगुमकार्मारोङ गाउँपालिकामा पनि निर्माण सामग्री पुर्याउन ठूलो सास्ती छ । कम्पनी वा डिलरले ट्रकमा फलामे छड सदरमुकाम गमगढी पुर्याउँछन्, झन्डै ११ मिटर लामा सरिया (छड) हुन्छन्, सुरुमा काटेर दोब्राएपछि छाइल बजारसम्म ट्र्याक्टरमा लैजान्छौं, त्यसपछि खच्चडमार्फत माथिल्ला गाउँ लैजान फेरि दोब्राएर बोरामा हालिन्छ, स्थानीय जिक्मेत लामाले भने, भीरको बाटो भएको ठाउँमा झारेर फेरि मानिसमार्फत छड बोकाएर गाउँ पुर्याउँछौं । सदरमुकाम गमगढीमा प्रतिबन्डल १६ देखि १७ हजार रुपैयाँ पर्ने छडको मूल्य पालिकाको केन्द्र पुग्दा कम्तीमा २५ हजार रुपैयाँ पर्ने उनको भनाइ छ । एक बन्डलमा १ क्विन्टल छड हुन्छ । गाउँपालिकाका प्रमुख प्रशासकीय अधिकृत सुवासचन्द्र रावतले फलामे छड निर्माणस्थलमा पुर्याउँदा कम्तीमा ५ पल्ट सोझ्याउने र बंग्याउने काम हुने गरेको बताए । त्यसले कसरी राम्रो फिनसिङ बन्छ र इस्टिमेटअनुसार काम हुन्छ ?, उनले भने, संरचना नै ध्वस्त बनाएर सामान गाउँमा पुर्याउँछौं, त्यसबाट राम्रो विकास पाउनै मुस्किल छ । कर्णाली प्रदेशको भौतिक पूर्वाधार विकास मन्त्रालयका सिनियर डिभिजनल इन्जिनियर रमेश सुवेदीले निर्माण सामग्री टुक््रयाउँदा गुणस्तरमा ठूलो असर पर्ने गरेको बताए । फलामे छड टुक््रयाउँदा एक त त्यसले जति र जसरी काम गर्ने हो गर्न सक्दैन, उनले भने, यदि काम गरे पनि त्यसको भूकम्प प्रतिरोधी क्षमता न्यून हुन्छ, त्यसको आयु पनि घट्छ । निर्माण सामग्रीको मूल्य र कामदारको ज्याला महँगो हुँदा नाम्खामा ३० लाखभन्दा ठूला योजनामा रकम विनियोजन नहुने गाउँपालिकाका इन्जिनियर धनलाल रोकाया बताउँछन् । उनका अनुसार पालिकामा ३१ करोड ३८ लाख रुपैयाँ पदमार्ग, साना खानेपानी योजना, घोडेटो बाटो, भवन निर्माण, साना सिँचाइलगायत झन्डै १ सय ६० योजना विनियोजन गरिएको छ । संघीय र प्रदेश सरकारबाट बजेट आउने योजना पनि ३० देखि ५० लाखभन्दा ठूला नहुने उनको भनाइ छ । नाम्खामा ठूला योजनाका रूपमा संघीय सरकारको सहयोगमा १५ शय्याको पालिका अस्पताल बन्दै छ । तर, डीपीआर तयार नभएकाले काम सुरु हुन सकेको छैन । क्रमागत योजनाका रूपमा अघि सारिएको उक्त योजना झन्डै ५ करोड रुपैयाँ लागतको हो । नाम्खाका स्थानीयले चीनको ताक्लाकोटमा मजदुरी गर्छन् । उनीहरूले त्यहाँ दैनिक कम्तीमा ३ हजार रुपैयाँ ज्याला पाउँछन् । तर, दक्ष मिस्त्रीको सरकारी दर १ हजार रुपैयाँ भएकाले स्थानीय मजदुरले काम गर्न नमान्ने इन्जिनियर रोकायाले बताए । यसकारण पनि नाम्खामा विकास निर्माणका काम गर्न सदरमुकाम सिमकोटबाट मजदुर लैजानुपर्ने बाध्यता छ । एक त निर्माण सामग्री महँगो, त्यसमा कामदार नै नपाइने समस्या, उनले भने, त्यसैले पनि विकास निर्माणका काम लामो समयदेखि प्रभावित छन् । उनका अनुसार हिमाली जिल्लाको विकास एक महिनाले मात्र धानिएको छ । ६ महिना हिमपात, २ महिना जडीबुटीको सिजन र ३ महिना वर्षाले विकास निर्माणको काम रोकिरहेको छ, उनले भने, असार महिनामा जति विकास हुन्छ, त्यसैले स्थानीयलाई सन्तुष्टि दिएको छ । डोल्पाको छार्का ताङसोङ गाउँपालिकामा पनि विकास निर्माणका काम गर्न ठूलो समस्या छ । सदरमुकाम दुनैमा नेपालगन्जबाट झन्डै ३ देखि ५ दिन लगाएर निर्माण सामग्री पुग्छ । दुनैबाट गाउँपालिकाको केन्द्र कागकोटमा थप २ दिन लगाएर प्रतिकिलो २५ रुपैयाँ ढुवानी भाडा तिरेर खच्चडमार्फत निर्माण सामग्री पुर्याइन्छ । त्यहाँबाट वडा नं १ र २ मा निर्माण सामग्री पुर्याउन प्रतिक्विन्टल ४ हजार रुपैयाँ भाडा लाग्ने गरेको स्थानीय क्याम्पा लामाले बताए । त्यहाँ पोखरामुस्ताङ हुँदै पनि २ वडामा निर्माण सामग्री आइपुग्छ । तर, मुस्ताङको बाटो हिमपातका कारण झन्डै ६ महिना बन्द हुने भएकाले दुनैबाट सामान ढुवानी गर्नुको विकल्प नभएको गाउँपालिका अध्यक्ष अमरराज सेजुवालले बताए । सामान पुर्याउनै सास्ती छ, ठूलो बजेट ढुवानीमै खर्च हुन्छ, महँगो ढुवानी भाडाका कारण उपभोक्ता समिति र ठेकेदार आजित छन्, उनले भने, चामल पुग्नै समस्या हुने ठाउँमा सिमेन्ट र सरिया पुर्याउन ठूलो सास्ती खेप्नुपर्छ ।छार्काको केन्द्र कागकोटमा काठ र टिनका छाना भएका सामुदायिक भवन मात्र छन् । कंक्रिटका भवन त यहाँका लागि सपनाजस्तै हुन्, उनले भने, २ कोठे घर बनाउन कम्तीमा २० लाख लाग्छ भने त्यही काम माथिल्ला वडामा गर्दा त्यो खर्च कम्तीमा ३५ लाख पुग्छ । निर्माण सामग्री अचाक्ली महँगो भए पनि सडकमा भने पालिकाले ठूलो प्रगति गरेको छ । सदरमुकाम दुनैबाट सडक नजोडिए पनि पालिकामा झन्डै ७६ किलोमिटर आन्तरिक सडक खनिएको छ । त्यहाँ ६ वर्षअघि चीन हुँदै डोजर ल्याएर मुस्ताङको बारगाउँ मुक्ति क्षेत्र जोड्ने सडक निर्माणको काम भइरहेको हो । जसमध्ये अहिले वडा नं १ छार्काभोटबाट मरिम जोड्ने गरी करिब ४० किमि र २ नम्बरको फिमेर खण्डमा ३६ किमि सडक निर्माणको काम सकिएको उनले जानकारी दिए । अब मुस्ताङ जोड्न झन्डै १५ किलोमिटर (पैदल ४ घण्टाको यात्रा) मात्र बाँकी छ, उनले भने, सदरमुकामबाट पालिकाको केन्द्रसम्म सडक नजोडिँदै यताबाट सडक निर्माण गर्ने लक्ष्य छ । तर, इन्धनको ठूलो समस्या रहेको उनले गुनासो गरे । उनका अनुसार १ लाखको तेल किने ३ लाख रुपैयाँ ढुवानीमा खर्च हुन्छ । छार्का ताङसोङ गाउँपालिका अध्यक्ष सेजुवालका अनुसार हिमाली जिल्लामा विकास नहुनुको अर्को कारण हो मानिसहरू सधैं गाउँमा नबस्नु । उनका अनुसार छार्कासहित डोल्पाको डोल्पोबुद्ध र शेफोक्सुन्डो गाउँपालिकाका बासिन्दा हिमपातका कारण कात्तिकदेखि चैतसम्म गाउँमा बस्दैनन् । वैशाखमा गाउँ फर्किएका उनीहरू जडीबुटी खोज्न असार दोस्रो सातासम्म व्यस्त हुन्छन् । १५२० दिनमा कसरी विकास गर्ने ?, एक त पैसा नै आउँदैन, उनले भने, आए पनि काम नहुँदा फ्रिज भएर जान्छ । गत वर्ष डोल्पाबाट झन्डै ३३ करोड, हुम्लाबाट ३९ करोड र मुगुबाट १२ करोड रुपैयाँ फ्रिज भएको प्रदेश लेखा नियन्त्रण कार्यालयको तथ्यांक छ । गत वर्ष ३ वटै जिल्लामा करिब १ अर्ब ५० करोड रुपैयाँको हाराहारीमा बजेट विनियोजन भएको थियो । संघीय सरकारमार्फत हुम्लामा १ अर्ब, डोल्पामा १ अर्ब १२ करोड र मुगुमा ९४ करोड रुपैयाँ बजेट विभिन्न शीर्षकमा गएको थियो । बजेट अभावका कारण हिमाली जिल्लामा वर्षौंदेखि योजनाहरू अलपत्र पर्ने क्रम बढिरहेको छ । मुगुको मुगुमकार्मारोङस्थित आधारभूत स्वास्थ्य इकाइ पुवाको भवन २ वर्षदेखि अलपत्र छ । १८ लाख खर्च भएको उक्त योजनामा १८ लाख अपुग भएको प्रमुख प्रशासकीय अधिकृत रावलले बताए । उनका अनुसार पिलर र वाल लगाइए पनि ढलान र फिनसिङ हुन बाँकी छ । त्यस्तै पालिका अस्पतालको काम पनि बजेट अभावकै कारण सुस्त गतिमा छ । उनले १० करोड रुपैयाँ लागत अनुमान गरिएको अस्पतालको भवनमा ३ करोड रुपैयाँ खर्च भए पनि कामले तीव्रता पाउन नसकेको बताए । ठेकेदारले निर्माण सामग्री र मजदुर अभावकै समस्या देखाउँछन्, उनले भने, अहिले वर्षाका कारण काम रोकिएको छ । पुलुसम्म सरकारी दररेटअनुसार २५ रुपैयाँ प्रतिकिलो ढुवानी भाडा तोकिएको छ । तर, खच्चडले त्यतिमा बोक्न नमान्दा ठेकेदार र निर्माण उपभोक्ता समितिलाई विकास निर्माणका काम अघि बढाउन बर्सेनि समस्या हुने गरेको उनले जानकारी दिए । गाउँमा सडक नहुँदा अहिले पनि सदरमुकाम आउन पनि झन्डै ३ दिन हिँड्नुपर्ने बाध्यता रहेको मुगुमकार्मारोङ गाउँपालिका२ मुगुगाउँका टासी लामाले बताए । उनका अनुसार हिमपात अत्यधिक हुने भएकाले कात्तिकदेखि चैत अन्तिम सातासम्म गाउँहरू खाली हुन्छन् । तर, जडीबुटीकै भरमा जीविकोपार्जन गर्न सकिएकाले गाउँ छाड्न नसकिएको उनी बताउँछन् । जडीबुटीको मायाले जति असुविधा भए पनि गाउँ छोड्न सकिएको छैन, लामाले भने, केहीले गाउँमा जीविकोपार्जनका लागि भेडापालन गरेका छन्, धेरैजसो त वर्षभरिको खर्चको जोहो गर्न जडीबुटीकै भरमा हुन्छौं । उनले अहिलेकै अवस्थाको विकास भए गाउँमा अझै ५६ वर्षसम्म सडक सुविधा नपुग्ने बताए । उनका अनुसार गाउँका स्वास्थ्य चौकीमा औषधि कहिल्यै हुँदैन भने गुणस्तरीय पढाइ नहुने भएपछि अधिकांश बालबालिकालाई बौद्ध शिक्षाका लागि काठमाडौं पठाइने गरिएको छ । भिरालो जमिन भएकाले दुवै पालिकाका अधिकांश गाउँमा सिँचाइ सुविधा छैन । सुर्खेतमा एक लाखमा पूरा हुने विकास योजना कम्तीमा ५ गुणा महँगो हुन्छ, उनले भने, पालिकाहरूको बजेट पनि साना योजनामै सकिने गरेको छ । गाउँमा यातायात सुविधा नभएकाले महँगी अचाक्ली भएको उनले बताए ।विकास नहुँदा हिमाली बस्तीहरू अभावै अभावमा रहेको मुगुमकार्मारोङ गाउँपालिका अध्यक्ष छिरिङक्याप्ने लामाले बताए । गाउँपालिकाको पूरै बजेट जेठअसारमा सक्नुपर्ने बाध्यता छ, उनले भने, बजेट छुट्याएको सबैजसो योजनामा रकम फ्रिज गइरहेको छ । गाउँपालिकाले यस वर्ष करिब ३२ करोड बजेट छुट्याएको छ । गत वर्ष पनि ३२ करोडकै हाराहारीमा बजेट विनियोजन गरिएकामा झन्डै ४ करोड रुपैयाँ फ्रिज गएको थियो । उनले ठूला योजनामा रकम नछुट्टिँदा गाउँमा सडक, सिँचाइ, खानेपानीलगायत पूर्वाधार विकासको काम हुन नसकेको बताए । कर्णाली प्रदेशमा बजेट खर्च नहुने समस्या सुरुदेखि नै छ । ६ वर्षको अवधिमा १ खर्ब ६६ अर्ब ५६ करोड रुपैयाँ बजेट ल्याएको थियो । त्यसको आधाभन्दा कम अर्थात् ८१ अर्ब २१ करोड खर्च भएको छ । यस वर्ष प्रदेश सरकारले ३३ अर्ब ३७ करोड ९७ लाख ७ हजार रुपैयाँको बजेट ल्याएको छ । पूर्वआर्थिक मामिलामन्त्री प्रकाश ज्वाला केन्द्रमा निर्भर हुनुपर्ने अवस्थाले प्रदेशमा विकास गर्न समस्या रहेको बताउँछन् । एक त संघीय सरकारको भरमा विकास बजेट छुट्याइन्छ, उनले भने, त्यसमा पनि विनियोजित बजेट खर्च हुँदैन, फेरि संघीय सरकारमै रकम फिर्ता जाँदा कर्णालीको विकासमा समस्या भएको हो ।अहिले हुम्ला सदरमुकाम सिमकोटमा सडकको राष्ट्रिय सञ्जाल जोडिएको छैन । चीनको सिमाना हिल्सादेखि सदरमुकाम सिमकोटसम्म ९५ किलोमिटर सडक जोडिएको छ । तर सदरमुकाम जोडिन झन्डै ७ किलोमिटर सडक खण्ड बाँकी छ । मध्यपश्चिम विश्वविद्यालयका सहप्राध्यापक अर्जुनबहादुर अयडी राज्यको स्वरूप सैद्धान्तिक रूपमा परिवर्तन भए पनि व्यावहारिक कार्यान्वयन नहुँदा कर्णाली परनिर्भर बनेको र विकास निर्माणबाट टाढा हुनुपरेको बताउँछन् । हिजो पनि विभिन्न एनजीओ र आईएनजीओका भरमा चामल वितरण गरेर विकास निर्माणका काम गरियो, त्यो बानीले एक त कर्णालीवासीलाई परनिर्भर बनायो, अहिले पनि यहाँको स्रोतसाधन उपयोग गरेर आत्मनिर्भर बनाउनेतर्फ सरकारको ध्यान गएन, उनले भने, सामाजिक संरचनाले सत्ता निर्माण गर्छ, यहाँको राजनीति पनि निश्चित समुदाय र वर्गले गरेको छ । जसले जनजीविका र विकास निर्माणमा ठूलो असर परेको छ । समृद्धिको महत्त्वपूर्ण सूचक भनेकै पूर्वाधार विकास भएको आर्थिक मामिला तथा योजनामन्त्री वेदराज सिंहले बताए । सबैभन्दा ठूलो र कम विकसित प्रदेश भए पनि संघीय सरकारले मान्छेका टाउका गनेर विकास बजेट पठाउँछ, उनले भने, त्यसमा पनि कर्मचारी अभाव, मौसम, निर्माण सामग्री ढुवानीमा समस्या, ढिलो गरी बजेटको अख्तियारी आउनुलगायत कारण विनियोजन भएको आधा रकम पनि खर्च हुन सक्दैन ।केन्द्रीय तथ्यांक विभागको २०७५ सालको सर्वेक्षणका अनुसार कर्णालीमा ३९८ प्रतिशत जनसंख्या गरिबीको रेखामुनि छ भने ४४२ प्रतिशत जनसंख्या आर्थिक रूपले अति पछाडि परेको छ । त्यस्तै यहाँ बहुआयामिक गरिबी ५१२ प्रतिशत छ । यो सूचकले कर्णाली शिक्षा, स्वास्थ्य, आर्थिक क्षमता, खानेपानी, आवास, सरसफाइ, विद्युत्जस्ता आधारभूत सुविधाको उपलब्धता र पहुँचका दृष्टिबाट ज्यादै न्यून रहेको देखिएको प्रदेश योजना आयोगका पूर्वसदस्य दीपेन्द्र रोकायाले बताए । उद्योग वाणिज्य महासंघ कर्णाली प्रदेशका अध्यक्ष पदम शाही कर्णालीका प्रमुख सडक आयोजनाका रूपमा अगाडि बढाइएका कर्णाली करिडोर, भेरी करिडोर, कर्णाली राजमार्ग र मध्यपहाडी राजमार्गको निर्माण सुस्त हुँदा अरू विकास निर्माणमा समस्या देखिएको टिप्पणी गर्छन् । उनले चिनियाँ नाकासँग जोडिएका गमगढीनाक्चेलाग्ना, सिमकोटहिल्सा, दुनैधोमरिम्ला सडक खण्डहरूको निर्माणमा संघीय सरकारले बेवास्ता गर्दा विकास र रोजगारीका अवसरहरू हासिल हुन नसकेको जनाए ।"
कोशीमा सहमतीय सरकार कि मध्यावधि निर्वाचन ?,"(काठमाडौं), (विराटनगर)सर्वोच्च अदालतको आदेशबाट शुक्रबार दोस्रो पटक कोशी प्रदेशको मुख्यमन्त्री नियुक्त भएका हिक्मतकुमार कार्कीले विश्वासको मत पाउलान् ? यही प्रश्नभित्र सरकार र कोशीको सत्ता राजनीतिको भविष्य लुकेको छ । कार्कीले विश्वासको मत पाएमा कोशीको राजनीतिले स्थिरताको बाटो समात्नेछ भने विश्वासको मत प्राप्त गर्न नसके प्रदेश मध्यावधि निर्वाचनको निर्णायक मोडमा प्रवेश गर्नेछ । त्यसैले अहिले कोशीसामु सहमतीय सरकार कि मध्यावधि निर्वाचन भन्ने दुई विकल्प देखिएका छन् । करिब ८ महिनादेखि संविधानको धारा १६८ (२) को भुमरीमा घुमिरहेको कोशीको सत्ताराजनीतिलाई सर्वोच्च अदालतले बिहीबार उक्त धाराबाट अघि बढाएको थियो । पुसयता कोशीमा ३ पटकसम्म संविधानको एउटै धारा १६८ (२) अनुसार मुख्यमन्त्री नियुक्त भएका थिए । उक्त धारामा प्रदेशसभामा कुनै पनि दलको स्पष्ट बहुमत नरहेको अवस्थामा प्रदेशसभामा प्रतिनिधित्व गर्ने दुई वा दुईभन्दा बढी दलको समर्थनमा बहुमत प्राप्त गर्न सक्ने प्रदेशसभा सदस्यलाई प्रदेश प्रमुखले मुख्यमन्त्री नियुक्त गर्ने उल्लेख छ । प्रदेशसभाको वर्तमान कार्यकालमा सोही धाराअनुसार तेस्रो पटक मुख्यमन्त्री नियुक्त भएका कांग्रेस संसदीय दलका नेता उद्धव थापालाई पदमुक्त गर्दै सर्वोच्चले धारा १६८ (३) मा प्रवेश गराएको थियो । उक्त धारामा १६८ (२) अनुसार नियुक्त भएका मुख्यमन्त्रीले विश्वासको मत प्राप्त गर्न नसकेमा प्रदेश प्रमुखले प्रदेशसभामा सबैभन्दा बढी सदस्य भएको संसदीय दलको नेतालाई मुख्यमन्त्री नियुक्त गर्ने उल्लेख छ । तत्कालीन मुख्यमन्त्री थापालाई भदौ ४ मा प्रदेशसभा बैठकको अध्यक्षता गरेका सभाध्यक्ष (इस्राइल मन्सुरी) ले समेत विश्वासको मत दिएका थिए, जसलाई सर्वोच्चले असंवैधानिक भन्दै सबैभन्दा ठूलो दल एमाले संसदीय दलका नेता कार्कीलाई मुख्यमन्त्री नियुक्त गर्न आदेश दियो । शुक्रबार दोस्रो पटक मुख्यमन्त्री नियुक्त भएका कार्कीले ३० दिन (असोज २१) भित्र विश्वास सिद्ध गर्नुपर्नेछ । उनले विश्वासको मत पाउन नसकेमा संविधानको धारा १६८ (५) अनुसार सरकार बन्ने बाटो खुल्नेछ । कोशी प्रदेशसभाको अंकगणित र राष्ट्रिय राजनीतिको समीकरण हेर्दा कार्कीलाई विश्वासको मत पाउन सम्भव देखिन्न । ९३ सदस्यीय प्रदेशसभामा एमालेका ४० सांसद छन्, जसमध्ये एक जना सभामुखको समेत जिम्मेवारी सम्हालिरहेकी उपसभामुख छन् । पुस १० को गठबन्धनबाट एमालेसँग निकट रहेको राप्रपाका ६ सांसद छन् । अर्कोतर्फ विपक्षी मोर्चा (कांग्रेस, माओवादी, एकीकृत समाजवादी र जसपा) सँग ४७ सांसद छन् । राप्रपाले समर्थन गर्दासमेत मुख्यमन्त्री कार्कीलाई विश्वासको मतका लागि २ सिट पुग्दैन । तर पछिल्लो समय राप्रपाले एमाले नेतृत्वको सरकारलाई सहयोग गर्ने सम्भावना कम छ । राप्रपा अध्यक्ष राजेन्द्र लिङ्देनले शनिबार विराटनगरमा पत्रकारसँग कुरा गर्दै सर्वोच्चको परमादेशले गठित कार्की नेतृत्वको सरकारलाई राप्रपाको समर्थन नभएको बताए । कोशीमा राजनीतिक स्थायित्व चाहिएको हो भने कांग्रेस र एमाले मिलेर सरकार बनाऊन्, हामी भने परमादेशबाट बनेको सरकारलाई समर्थन गर्दैनौं, उनले भने, राप्रपाको प्रदेश र संघ दुवै सरकार प्राथमिकताको विषय होइन ।राप्रपाको समेत समर्थन नहुने सम्भावनाबीच मुख्यमन्त्री कार्कीले प्रदेशलाई मध्यावधि निर्वाचनतर्फ जानबाट रोक्न आफ्नो सरकारको स्थायित्वको तर्क अघि सारेका छन् । उनले आफ्नै नेतृत्वमा सहमतीय सरकार निर्माणको एजेन्डा अघि सारेका छन् । विश्वासको मत प्राप्त गरेर सहमतीय सरकार गठन हुन सकेन भने रहरले नभई बाध्यताले प्रदेश मध्यावधि चुनावमा जानेछ, उनको भनाइ छ, त्यसैले राजनीतिक स्थिरता र संघीयताप्रति जनताको विश्वास बढाउन मिलेर अघि जाऔं । मुख्यमन्त्री नियुक्त भएर शपथग्रहण गरेको दोस्रो दिनमै कार्की संघीय राजधानी काठमाडौंमा छन् । उनले प्रमुख राजनीतिक दलका नेतासँग कोशीको राजनीतिक स्थिरताका लागि छलफल गर्ने उनीनिकटको भनाइ छ । विपक्षी मोर्चा भने सत्ता राजनीतिलाई संविधानको धारा १६८ (५) मा लैजान चाहन्छ । कार्कीले विश्वासको मत पाउन नसकेमा उक्त धाराबमोजिम कुनै सदस्यले प्रदेशसभामा विश्वासको मत प्राप्त गर्न सक्ने अवस्था भएमा प्रदेश प्रमुखले मुख्यमन्त्री नियुक्त गर्न सक्छन् । विपक्षी मोर्चासँग हालको अवस्थामा बहुमत संख्या (४७) रहेकाले उक्त धाराअनुसार सहजै मुख्यमन्त्री नियुक्त हुनेछन् । तर अहिलेको राजनीतिमा कुनै बदलाव नआए त्यतिबेला पनि मुख्यमन्त्रीलाई विश्वासको मत पाउन मुस्किल हुनेछ । एमालेबाट उपसभामुख बनेकी सिर्जना दनुवार भदौ ४ मा झैं प्रदेशसभा बैठकको अध्यक्षता गर्नबाट पछि हट्नेछिन् । निवर्तमान मुख्यमन्त्री उद्धव थापाले यही अवस्थाको आकलन गर्दै एमालेको समेत समर्थनमा धारा १६८ (५) अनुसार आफू पुनः मुख्यमन्त्री बन्ने बताएका छन् । सर्वोच्चको आदेशले हामीलाई प्रतिपक्षीमा पुर्याए पनि बहुमत हामी (गठबन्धन दल) सँग छ, त्यसैले अबको मुख्यमन्त्री गठबन्धनबाटै हुन्छ, उनले भने, सरकार बन्ने अन्तिम विकल्प सकियो भने प्रदेश मध्यावधिमा जाने भएकाले सहमतीय सरकारमा जानु सबैको हितमा हुन्छ । उनले मुख्यमन्त्री कार्कीलाई पनि सहमतीय सरकार निर्माणका लागि पहल थाल्न आग्रह गरे । राजनीतिक दलका शीर्ष नेतालाई कन्भिन्स गराएमा कोशीमा सहमतीय सरकार सम्भव भएको उनको भनाइ छ । माओवादी संसदीय दलका नेता इन्द्रबहादुर आङ्बो पनि वर्तमान सरकारले विश्वासको मत पाउने सम्भावना नरहेकाले धारा १६८ (५) अनुसार सहमतीय सरकार बनाउनुपर्ने बताउँछन् । सहमतीय सरकारका लागि दलहरूबीच सहमति जुट्न सकेन भने अहिलेको जनादेश अनिर्णयको बन्दी हुन्छ, त्यसपछि ताजा जनादेशमा जान सबै तयार हुनुपर्छ, उनले भने । एकीकृत समाजवादीका अध्यक्ष एवं पूर्वप्रधानमन्त्री माधवकुमार नेपालले पनि कोशीमा राजनीतिक दलबीच सहमति गर्नुपर्ने वा मध्यावधिमा जानुपर्ने दुई विकल्प रहेको बताएका छन् । शनिबार काठमाडौंमा आयोजित कार्यक्रममा उनले देशको कमजोर अर्थतन्त्रका कारण पनि मध्यावधिमा जान नहुने बताए । हामी जनता र राष्ट्रलाई पर्ने आर्थिक बोझलाई समेत ख्याल गरेर सकभर त्यता (मध्यावधि) नगई कुनै न कुनै उपाय निकालियोस् भन्ने पक्षमा छौं, उनले भने । राप्रपाले कांग्रेसमाओवादीसहितको गठबन्धनलाई समर्थन गरेको अवस्थामा एमालेबिनै पनि बहुमतीय सुविधायुक्त सरकार बन्न सक्छ । कोशीको राजनीतिलाई लक्षित गरेरै संघीय संसद्को भौतिक पूर्वाधार समितिको सभापति राप्रपालाई दिइएको छ । राप्रपा अध्यक्ष लिङ्देन भने व्यवस्था (कोशी प्रदेशसभा) लाई जोगाउन यस व्यवस्थाका संस्थापक नै अग्रसर हुनुपर्ने बताउँछन् । मध्यावधिमा जान नदिनका लागि प्रमुख दुई दल कांग्रेस र एमाले मिल्नुपर्ने उनले बताए ।प्रदेशसभाको पहिलो कार्यकालमा ३ जना मुख्यमन्त्री फेरेको कोशीले दोस्रो कार्यकालको ८ महिनामै ४ पटक मुख्यमन्त्री फेरिसकेको छ । एमालेका कार्की र कांग्रेसका थापा २२ पटक मुख्यमन्त्री नियुक्त भएका छन् । प्रदेशसभाको निर्वाचनपछि पुस २४ मा मुख्यमन्त्री नियुक्त भएका कार्की असार १५ मा विश्वासको मत पाउन नसक्दा पदमुक्त भए । त्यसपछि असार २१ मा तत्कालीन सभामुख बाबुराम गौतमको समेत समर्थन जोडेर थापा मुख्यमन्त्री नियुक्त भए, तर सर्वोच्चले साउन ११ मा उनको नियुक्ति बदर गरिदियो । सत्ता गठबन्धनले सभामुख गौतमलाई राजीनामा गर्न लगाएर साउन १६ मा पुनः मुख्यमन्त्री बनायो । तर, भदौ २१ मा उनले पाएको विश्वासको मतलाई सर्वोच्चले वैधता नदिँदा पुनः पदमुक्त भए । थापाको पदमुक्तिसँगै शुक्रबार कार्की दोस्रो पटक मुख्यमन्त्री नियुक्त भएका हुन् । विश्लेषक कृष्ण पोखरेल छोटो समयमा तीव्र रूपमा देखिएको उतारचढाव र त्यसले निम्त्याउने मध्यावधिको सम्भावित जोखिमलाई सर्वदलीय सहमतिको सरकार वा राप्रपाको निर्णायक भूमिकाले अन्त्य गर्ने बताउँछन् । राप्रपाले समेत एमालेको साथ छोडिसकेको अवस्थामा विपक्षी दल यही सरकारमा जाने र मुख्यमन्त्रीले विश्वासको मत पाउने सम्भावना देखिँदैन, बरु राप्रपाले केन्द्रको सहमतिअनुसार धारा १६८ (५) को सरकारलाई समर्थन गर्न सक्छ, उनले भने ।"
सत्ता राजनीतिमा व्यस्त कांग्रेस बीपी सम्झँदै,"काठमाडौं (कास) कांग्रेस संस्थापक नेता विश्वेश्वरप्रसाद कोइरालाको ११० औं जन्मजयन्तीका अवसरमा आइतबारदेखि पार्टी मुख्यालय सानेपामा तीनदिने बीपी साहित्य महोत्सव हुँदै छ । बीपीका साहित्य, राजनीति, दर्शन, कूटनीति, अर्थ राजनीति, विदेशनीतिका विषयमा बहस हुनेछ । यस्ता महोत्सवले पार्टीको आन्तरिक जीवनलाई नयाँ दिशानिर्देश गर्न बल पुग्ने नेताहरू बताउँछन् । यतिबेला समाजमा विवेकको भन्दा आवेगको कुरा बढी छ, तर्कभन्दा हठ हाबी छ । कर्मभन्दा पपुलिजमको राजनीति हावी हुँदै गएको छ, महामन्त्री विश्वप्रकाश शर्माले भने, यस्तो परिवेशमा हुने बहसले आवेग, हठ र पपुलिजमभन्दा चेतनाको राजनीतिलाई अघि बढाउन सहयोग पुर्याउनेछ । कार्यक्रम तयारी समितिका संयोजकसमेत रहेका सहमहामन्त्री बद्री पाण्डेले राजनीतिक दलभित्र मर्दै गएको वैचारिक शून्यतालाई जगाउन महोत्सवले टेवा पुर्याउने बताए । सहमहामन्त्री पाण्डे महोत्सवमा कांग्रेसजन मात्रै नभएर फरक राजनीतिक दल र विचार भएका प्रबुद्ध वर्गको समेत उपस्थिति हुने हुँदा समग्र राजनीतिक दलको वैचारिक दृष्टिकोणमाथि नै बहस हुने बताउँछन् । कांग्रेसमा पछिल्लो पटक विचारको खडेरी छ । राजनीतिमा विसंगति बढ्दो छ । विचार र निष्ठाको राजनीति किनारामा पुग्दै छ । यस्तो बेलामा विचार र साहित्यका यस्ता छलफलले शक्ति र शासनमा पुग्ने मानिसका लागि व्यवहारवादी भएर काम गर्न योगदान पुग्ने विश्वास लिएका छौं, पाण्डेले भने, साहित्यबाट राजनीतिक शासन पनि निर्देशित भयो भने सुशासन, स्वच्छता, सदाचारिता, बुद्धिमतापूर्ण काम गर्न बल पुग्छ । बीपीमा कोरा राजनीतिक कर्म मात्रै नभएर साहित्यको जग भएकाले उहाँबाट कहिल्यै गलत काम भएन । यसैबाट हाम्रा नेताले पनि शिक्षा लिऊन् भन्ने यसको उद्देश्य हो । महोत्सवमा १५ सेसन चल्नेछन् । लेखक अभि सुवेदीले बीपीको साहित्य सिर्जना र जीवन दर्शनका बारेमा बोल्नेछन् । मार्क्स, गान्धी र बीपीका लोकतान्त्रिक समाजवादको खोजीको विषयमा आनन्दकुमारको प्रस्तुति रहनेछ ।परिवारले बुझेका बीपी शीर्षकको सेसनमा शेखर कोइराला, सुजाता कोइराला र शशांक कोइराला मुख्य वक्ता रहनेछन् ।"
क्रिकेटका चिल साहिन,"(काठमाडौं) आज फेरि भारतविरुद्ध पाकिस्तानको खेल छ, एसिया कपमा । प्रतियोगिताको सुपरफोरमा यी दुई छिमेकी प्रतिद्वन्द्वी भिड्न लागेका हुन् । श्रीलंकाको कोलम्बोमा खेल हुँदै छ । डर छ, कतै खेल फेरि एकपल्ट वर्षाले प्रभावित हुने त होइन ? कोलम्बोमा यतिखेर छिनछिनमा पानी परिरहेको छ । भारत र पाकिस्तान समूह चरणमा भिड्दा पनि खेल पूरा हुन पाएको थिएन, पानीकै कारण । तर यसपल्ट थप एउटा फरक व्यवस्था छ, साँच्चै पानीले खेल विथोलियो भने भोलि रिजर्भ डे पनि राखिएको छ ।त्यसो भनेको आजको खेल वर्षाले जहाँ जुन स्थितिमा रोकिन्छ, त्यो फेरि भोलि त्यहींबाट सुरु हुनेछ । त्यसको अर्थ खेल पूरा हुने सम्भावना धेरै छ । विश्व क्रिकेटमा जति बेला भारत र पाकिस्तान भिड्छन्, त्यो ब्लकबस्टर हुने गर्छ । लिग चरणको खेलमा स्पष्ट जितहार निस्कन नसकेको स्थितिमा अबको खेलको महत्त्व अझ बेसी छ । अनि यही पृष्ठभूमिबीच सबैको नजर एक खेलाडीमा हुनेछ र तिनलाई फास्ट बलिङमा महारथ प्राप्त छ ।उनी हुन्, पाकिस्तानका साहिन खान अफ्रिदी । द इगल्स नामले पनि बोलाइन्छ, उनलाई । खेलकुदमा प्रत्येक खेलाडीको कुनै न कुनै यस्तै नाम हुने गर्छ, जसले उनको खेल व्यक्तित्वबारे केही न केही भनिरहेको हुन्छ । द इगल्स ले साहिनबारे धेरैथोक भन्छ, जस्तो उनी आफ्नो सिकारका लागि चीलले जस्तै धारिलो आक्रमण गर्छन् । फेरि उर्दूमा साहिनको अर्थ पनि चील नै हुने रहेछ । यस्तोमा के नै फरक पर्छ र साहिन चील हुन् भन्न ।विश्व क्रिकेटमा अहिले कोही एक ओपनिङ फास्ट बलरको जगजगी छ भने ती साहिन नै हुन् । त्यसको नमुना त अहिलेसम्म एसिया कपमै देखिएको छ । पाकिस्तानले बरोबर यस्ता अब्दल दर्जाका फास्ट बलरहरू उत्पादन गर्ने गर्छन् । केही वर्ष अगाडिसम्म विश्व क्रिकेटमा वासिम अक्रम र वकार युनिसले तहल्का मच्चाएका थिए । यो भयो सन् नब्बेपछिको कुरा । त्यसपछि पालो आयो, सोएब अख्तरको । अबको समय भने साहिनको ।एसिया कपमा पाकिस्तानको पहिलो खेल नेपालविरुद्ध थियो । त्यसमा उनले पाँच ओभरमा २७ रन मात्र खर्चे अनि लिए, ती दुई विकेट । भारतविरुद्धको अर्को खेलमा साहिन अझ बढी चम्के, उनले ३५ रनमै चार विकेट लिए । त्यो पनि कप्तान रोहित शर्मासँगै विराट कोहलीको पनि । भारतीय ब्याटरहरू उनको सामना गर्दा दोमनमा देखिन्थे, रोकौं कि छोडौं कि अथवा प्रहार गरौं भनेर । त्यस्तै उनले साहिनले बंगलादेशविरुद्ध ४२ रनमा एक विकेट हात पारे ।उनको खेल नजिकबाट हेरिरहेका पूर्वफास्ट बलर अख्तर पनि के मान्छन् साहिन अहिले आफ्नो खेल जीवनको सबैभन्दा उत्कृष्ट लयमा छन् । उनी थप्छन्, अहिले पाकिस्तानी बलिङ आक्रमण उच्च रहेको छ । साहिन त पाकिस्तानको मुख्य अस्त्र हुन् नै, उनलाई नसिम शाह र ह्यारिस रउफले पनि बलियो साथ दिइरहेका छन् । उनीहरू तीन जनाको खेल हेर्दा मलाई आफ्नै पुरानो दिनको सम्झना हुन्छ, जति बेला पाकिस्तान टिममा आक्रम, युनिस र म थियौं ।पाकिस्तानी कप्तान बाबर आजमको मुख्य अस्त्र पनि यिनै साहिन रहँदै आएका छन् । अझ उनी त आधुनिक नयाँ पुस्ताका फास्ट बलरमध्ये साहिनलाई नै सबैभन्दा उत्कृष्ट मान्छन् । यस्तोमा के छ त साहिनको बलिङ आक्रमणमा ? उनको बलिङको सबैभन्दा ठूलो विशेषता भन्नु नै त्यसमा तीव्र गतिले पेस दिन सक्नु हो, अनि एकपल्ट बलले पिचलाई चुम्बन गरेपछि त्यसले लिने बाउन्स आफैंमा गज्जब रहने गर्छ र प्रतिद्वन्द्वी ब्याटर रणभुल्लमा पर्ने गर्छन्, नतिजा पहिलो ओभरमै विकेट निस्कने गर्छ ।भारतविरुद्ध पछिल्लो खेलमा पनि भारतीय कप्तान रोहितले साहिनको बललाई चिन्नै सकेनन् । उनलाई फास्ट बलरका रूपमा उचाइको पनि उत्तिकै फाइदा मिल्ने गर्छ । उनी ६ फिट ६ इञ्च अग्ला छन् । बायाँ हाते बलरको हैसियतमा उनलाई थप फाइदा छ । साहिन पस्तुन जातिसँग सम्बन्धित हुन् । त्यसो भनेको साहिन पक्कापक्की पठान हुन्, सेता, अग्ला र हेर्नमा खाइलाग्दा । अफगानिस्तानसँग जोडिएको खाइबर जिल्लामा उनी हुर्के बढे । सानोमा टेनिस बलबाट क्रिकेट खेल्न सिके ।भर्खर २३ वर्षका भए, तर उनले पाकिस्तानका लागि क्रिकेट थालेको पनि सन् २०१८ देखि हो, त्यसो भनेको पनि पाँच वर्ष भइसक्यो । सबैभन्दा पहिले ट्वान्टी ट्वान्टी क्रिकेटमा पाकिस्तानका लागि खेले । त्यसपछि वान डे टिममा पनि परे । अनि त्यही वर्ष टेस्ट जितमा पनि परिहाले । अझ उनी पाकिस्तानी सुपर लिग (पीएसएल) मा लहोर कलन्डर्सका कप्तान पनि हुन् । सन् २०२२ मा साहिनको नेतृत्वमा लहोरले पहिलोपल्ट पीएसएलको उपाधि जितेको थियो ।सन् २०२३ मा फेरि च्याम्पियन हुँदै उपाधि रक्षा गर्न सफल रह्यो । भने पनि यी साहिनमा कप्तानीको पनि भरपूर गुण रहेको छ । अझ उनी प्रतिष्ठित ग्यारी सोबर्स ट्रफी जित्ने पहिलो पाकिस्तानी क्रिकेट खेलाडी पनि हुन् । तय छ, भारतमा चाँडै वान डे क्रिकेटको विश्वकप पनि हुँदै छ र त्यसमा पनि भारत र पाकिस्तान फेरि एकपल्ट अहमदाबादमा भिड्नेछन् । त्यस वान डे विश्वकपमा पनि साहिन नै पाकिस्तानी टिमका सबैभन्दा मुख्य खेलाडीमध्ये एक रहनेछन् ।विश्वकप भने विश्व ट्वान्टीट्वान्टीको कुरा हुने भयो नै । ट्वान्टीट्वान्टी विश्वकपको पछिल्लो संस्करण अस्ट्रेलियामा भएको थियो । त्यसमा पनि साहिनकै बलिङमा टिकेर पाकिस्तान फाइनलसम्म पुगेको थियो, तर उपाधि भने इंग्ल्यान्डको नाममा रह्यो । फाइनलमा साहिनले आफ्नो चार ओभर पनि पूरा गर्न सकेनन्, खेलकै क्रममा बोकेको चोटका कारण दुई ओभर मात्र पूरा गर्न सके । फास्ट बलर भनेपछि चोट त्यसै पनि जोडिएर आउने गर्छ ।तर साहिनले प्रत्येकपल्ट जसरी त्यही चोटमाथि पनि जित निकालेका छन्, त्यो पनि गज्जब रहेको छ । अझ उनको एउटा अर्को फरक परिचय पनि छ र यो हो, पाकिस्तानका पूर्वखेलाडी साहिद अफ्रिदीको ज्वाइँ हुनुको । साहिनले सिनियर अफ्रिदीकी छोरी अन्सालाई विवाह गरेका हुन् । अझ रमाइलो त के भने अहिलेको एसिया कप सकेलगत्तै साहिनले अफ्रिदी परम्पराअनुसार अन्सासँगको बिहेको अझ थप भव्य कार्यक्रम राखेका छन् ।"
विद्यालयमा नाटक महोत्सव,"विराटनगर (कास) आरोहण गुरुकुलको आयोजनामा विराटनगरमा विद्यालय नाटक महोत्सव सुरु भएको छ । हाटखोलास्थित गुरुकुलको बालकृष्ण पोखरेल नाटक घरमा सुरु १० दिने महोत्सवमा आरोहण गुरुकुलको एक र विभिन्न ९ विद्यालयका एकएक नाटक मञ्चन हुँदै छन् । महोत्सवको पहिलो दिन आयोजकको नेताजी नाटक मञ्चन भएको आरोहणका अध्यक्ष भैरव क्षेत्रीले बताए । नाटकले नेताका कारण हुने नातावाद, कृपावाद, भ्रष्टाचार, महँगी, हडताल र आम जनताले पाएको सास्तीबारे व्यंग्य गरेको छ । गुरुकुलका विद्यार्थी भरत पराजुलीले निर्देशित नाटकमा दीपा पोखरेल, आरपी निरौला, अशोक गौतम, देवेन्द्र यादव, प्रदिप दाहाल, लकेश दंगाल, प्रेम देवान, निरज कार्की, निशान राई, दीक्षा चौधरी, प्रतीक्षा न्यौपाने, सुरेश मण्डललगायतले अभिनय गरे ।महोत्सवमा मोर्डन एरा विद्यालयले आधा सत्य, ग्रिनल्यान्डले कोपिला, ग्रेडेड स्कुलले तीतो बोली, सच्चा गुण, जेसी बाल सदनले अबोध मञ्चन गर्दै छन् । त्यस्तै, लिलिपुट स्कुलले चम्किला अनुहारहरू, हेरिटेज स्कुलले बिछोड, पूर्वाञ्चल विद्या सदनले स्वाद, जनपथ माविले खैराँती मास्टर र कान्तिपुर स्कुलले आमा नाटक मञ्चन गर्ने क्षेत्रीले बताए । रंगकर्मी खेम नेपाली, साहित्यकार सुमन पोखरेल र रंगकर्मी सुनीता घिमिरेको निर्णायक समितिले सहभागी ९ विद्यालयमध्येबाट एकएक उत्कृष्ट नाटक, उत्कृष्ट अभिनेता र उत्कृष्ट अभिनेत्री छनोट गर्ने महोत्सवका संयोजक दीपेश भण्डारीले बताए ।"
जिब्रल्टारमा स्पेनी सार्वभौमसत्ता अस्वीकार,सन् १९६७ मा आजकै दिन (सेप्टेम्बर १०) मा जिब्रल्टारको सार्वभौमसत्ताको विषयमा जनमतसंग्रह भएको थियो । जनमतसंग्रहमा जिब्रल्टारवासीलाई बेलायतअन्तर्गत स्वशासित क्षेत्र वा स्पेनको विशेष भूभागका रूपमा रहने छान्न दिइएको थियो । जनमतसंग्रहमा बेलायती भूभागकै रूपमा रहने पक्षमा १२ हजार १३८ र स्पेनी भूभागका रूपमा रहने पक्षमा जम्मा ४४ मत परेको थियो । जिब्रल्टारलाई १७०४ अगस्ट ४ मा बेलायतले कब्जा गरेको थियो । बेलायतसँगको युद्धमा स्पेनले आत्मसमर्पण गरेसँगै जिब्रल्टार गुमाएको थियो । एंग्लोडच सेनाले कब्जा गरेको जिब्रल्टार १७१३ को सन्धिअनुसार स्पेनले बेलायतलाई सुम्पेको हो । तर स्पेनको दाबीपछि जिब्रल्टरको सार्वभौमसत्तालाई लिएर बेलायतसँगको सम्बन्धमा विवाद उत्पन्न भएको थियो । जसका कारण १९६७ र पछि २००२ मा जनमतसंग्रह गरिएको थियो । तर दुवै जनमतसंग्रहमार्फत जिब्रल्टारवासीले स्पेनी सार्वभौमसत्ता अस्वीकार गरे । आइबेरियन द्वीपको दक्षिणमा रहेको जिब्रल्टारको उत्तरतर्फ स्पेन छ । ६७ वर्गकिमि क्षेत्रफलमा फैलिएको चट्टानी द्वीपको हालको जनसंख्या ३२ हजार ६ सय छ । स्वशासित क्षेत्र जिब्रल्टारको गभर्नर बेलायतले नियुक्त गर्छ भने जिब्रल्टारवासीले बेलायती नागरिकता पाउँछन् । तर रक्षा र विदेशलगायत मामिलाबारे भने बेलायत सरकारले नै निर्णय लिन्छ ।
युवा विदेश पलायन र बीपीको समाजवाद,"नेपालका युवाहरू विदेश पलायन हुने लर्को झनै बढ्दो छ । पढेलेखेका युवा उच्च शिक्षाका लागि भनेर अमेरिका, अस्ट्रेलिया ताक्छन् । ग्रामीण युवा रोजगारीका लागि अरबका खाडी मुलुक र मलेसिया, दक्षिण कोरिया पुग्छन् । गत आर्थिक वर्ष मात्रै यसरी बिदेसिनेको संख्या झन्डै ८ लाख पुगेको छ । तीमध्ये कतिपय मानव तस्करीको जालोमा फस्छन् र जीउधन दुवै गुमाउँछन् । अर्कोतर्फ, देशभित्र युवाशक्तिको अभाव बढ्दो छ । गाउँका गाउँ रित्तिएका छन् । गाउँमा विकसित हुँदै गएका कृषि सहकारी, पशुपालन, तरकारी खेती लगायत कृषि व्यवसाय संकटग्रस्त हुन थालेका छन् । विदेशी मुद्रा शोधनान्तर स्थिति धान्ने ठूलो स्रोत सिद्ध भएको वैदेशिक रोजगारी अब निकै नाजुक राष्ट्रिय समस्या बन्न पुगेको छ । युवाहरूको विदेश आकर्षण पूरै रोक्न सम्भव छैन, तर बेरोगारीका लागि बिदेसिने युवालाई स्वदेशमै उपयोग गर्न सकिन्छ, यदि ग्रामीण कृषि व्यवसायलाई बढी उद्यमशील बनाउन राज्यको ध्यान जाने हो भने । बीपी कोइरालाले परिकल्पना गरेको समाजवादको सन्दर्भ यहाँ देखिन्छ ।गत साता म नेपाल भ्रमणमा आएका एक जापानी प्राध्यापकसँग कुरा गर्दै थिएँ । उनले नेपालको संविधान देखाउँदै मलाई सोधे, नेपाल समाजवादी राज्य रहेछ । मेरो यो बुझाइ ठीक हो ? संविधानले नेपाललाई समाजवादउन्मुख राज्य भनेको छ । संविधान पल्टाएर हेर्ने हो भने मौलिक हक अन्तर्गत महिला, दलितसहित विभिन्न सीमान्तीकृत समुदायका लागि गरिएका विशेष व्यवस्था, शिक्षा, स्वास्थ्य, आवासको हकÙ भूमिको उत्पादकत्व वृद्धि एवं कृषिको आधुनिकीकरणÙ सार्वजनिक हितका लागि व्यक्तिको सम्पत्ति नियमन तथा अधिग्रहण र भाग४ मा उल्लिखित राज्यका निर्देशक सिद्धान्त, नीति तथा दायित्वजस्ता पक्षले नेपालमा समाजवादी राज्यव्यवस्था छ भन्ने धारणा दिन्छन् । म निकै अलमलमा परें । संविधान र राजनीतिक सतहका कुरालाई मैले होइन भन्न सक्दिनथें । त्यसमाथि माओवादी पार्टीका नेता प्रधानमन्त्री छन् । सरकारमा कम्युनिस्ट र समाजवादी नाम जोडिएका पार्टीहरू छन् । नेपाली कांग्रेसको सैद्धान्तिक आवरण पनि समाजवादी नै हो । संविधानमा लेखिएका यी समाजवादी प्रावधान र प्रतिबद्धता लागू गर्न खासै कठिन नहुनुपर्ने । यो काम हामीले अपनाएको लोकतान्त्रिक मान्यताभित्रै सम्भव छ । मैले उनलाई भनें, संविधान पढेर र सतहको राजनीतिलाई हेरेर तपाईंले बनाएको धारणा गलत होइन, ठीकै हो । तर, राजनीतिमा देखाउने र भनिने सबै कुरा सत्य हुँदैनन् । नेपाल समाजवादी राज्य होइन, समाजवादउन्मुख छ पनि भन्न सकिन्न । उनीबाट बिदा भएर हिँडे पनि उनका कुराले मलाई यस विषयमा घोत्लिन बाध्य बनायो । एउटा समय थियो, युवाहरूलाई कांग्रेसको समाजवाद र कम्युनिस्टको सर्वहारावादले राजनीतिमा आकर्षित गर्थ्यो । आजका युवालाई कांग्रेस वा कम्युनिस्टका यी कुराले आकर्षित गर्छन् भन्न सकिन्न । गत वर्ष सम्पन्न आम चुनाव र यसै वर्ष वैशाखमा भएको उपनिर्वाचनले यसको पुष्टि गर्छन् । समाजवाद आफैं पनि प्रचलन लोप हुँदै गएको राजनीतिक पदावली भएको छ । मतदाताले पनि ती पुराना कुरालाई मात्र हेर्ने भन्ने हुँदैन । आफू र मुलुकले दैनन्दिन भोगेका समस्याका आधारमा राजनीतिक दल र नेतृत्वप्रति उनीहरूले धारणा बनाउँछन् । हालै मात्र प्रकाशित बीपी कोइरालाको चिन्तन र राजनीति सम्बन्धी पुस्तकमा मैले उनको समाजवादी विचारका बारेमा विस्तारमा विवेचना गरेको छु । समाजवादबारे बीपीको चिन्तन र वैचारिक साधना क्रान्तिको मैदान, सरकार वा जेल सबै अवस्थामा निरन्तर छ । बीपी जयन्तीको सन्दर्भ पारेर नेपाली कांग्रेसले यही भदौ २४२६ तीन दिन बीपीको विचारमाथि बहुआयामिक विमर्श गर्दै छ, बीपी साहित्य महोत्सव का रुपमा । यसका कार्यक्रम हेर्दा बीपीमाथि यति व्यापक छलफल र विचारविमर्श यसअघि कहिल्यै भएको थिएन । त्यहाँ समाजवादमाथि पनि विमर्श हुने नै छ । कांग्रेसले बीपीका विचारलाई नयाँ पुस्तामा पुनर्ताजगी गर्ने यो प्रयाश सान्दर्भिक पनि छ । समाजवाद कथित वाद को घेरामा सीमित नारा होइन, यो त नीति र कार्यक्रम हो । समाजवाद नभनेरै पनि त्यसलाई लागू गर्न सकिन्छ ।मैले यहाँ समाजवादका बारेमा सैद्धान्तिक बहस गर्न खोजेको छैन । बीपीको विचार र समाजवादसँग निकट सम्बन्ध राख्ने एउटा नीतिगत विषय ग्रामीण युवाको विदेश पलायनमा केन्द्रित हुन चाहन्छु । पञ्चायतको अन्तिम समयतिर खुलेको वैदेशिक रोजगारीलाई बहुदल आएपछि अझ बढी जोडतोडका साथ अघि बढाइयो । त्यतिखेरका मन्त्री, प्रधानमन्त्रीका भाषणलाई स्मरण गर्ने हो भने बढीभन्दा बढी युवालाई रोजगारीका लागि विदेश पठाउनु सरकारी उपलब्धिको मानक मानिन्थ्यो । तर अहिले यसका नकारात्मक परिणाम महसुस हुन थालेका छन् । परिवार भौतिक रूपमा मात्र होइन, मनोविज्ञानमा पनि विखण्डित भएका छन् । गाउँहरू युवाविहीन भइरहेका छन् । कृषि व्यवसाय महिला र उमेर ढल्कँदै गरेका पाका परिवारजनले सम्हाल्नुपर्ने अवस्था छ । युवाहरूको विदेश पलायनले कतिपय खेतबारी बाँझै देखिन थालेका छन् । विकासनिर्माणमा घरेलु कामदारको अभाव छ । बीपीको समाजवादको केन्द्रमा सधैं गाउँ र किसानको उदाहरण हुन्थ्यो । सफा र स्वावलम्बी गाउँ, अनि स्वस्थ्य, शिक्षित र सुखी ग्रामीण परिवारको परिकल्पना थियो उनको समाजवादमा । अब त्यो गाउँ कहाँ खोज्ने ? नेताहरू स्मार्ट सिटी र मोनो रेल को सपना बाँड्छन् । छ लेनका चिल्ला सडकहरू विकासको मानक भएका छन् । युवाहरू गाउँबाट पलायन भएका छन् । कृषिसँग उनीहरूको सम्बन्ध टुटेको छ । विश्व बजारीकरणको प्रभाव र विस्तारले नेपाली जनजीवन पनि ग्रस्त छ । विदेशबाट आयातित विविध समानले भरिएका ठूला पसल (डिपार्टमेन्टल स्टोर) मा आकर्षण बढेको छ । यी सब परिप्रेक्ष्यमा वैदेशिक रोजगारीको निरन्तरता उत्पादक देशको बढी खाँचो हो भने हाम्रो बाध्यता ।बीपी विकासको ठूला संरचनाको विपक्षमा थिए । आफ्नो आवश्यकता र औकातभन्दा ठूला विकासको कुरा उनले गरेनन् । उनको समयमा आजजस्तो विश्व बजारीकरण भइसकेको थिएन, तर उनले विश्वमा भइरहेको विकास र त्यसको प्रकृति नदेखेका, नजानेका थिएनन् । युरोप, अमेरिकाको विकासलाई उनले कहिल्यै नमुना मानेनन् । चर्चित सिंगापुर मोडल मा उनको विश्वास थिएन । भोगवादी प्रवृत्ति बढाउने भनेर उनले त्यसको सधैं आलोचना गरे । उनी भन्थे, म त्यस प्रकारको सम्पन्नताको प्रवेश हुन दिन्नँ । म ठूला होटलहरू बनाउन दिन्नँ । म तिनका विरुद्ध छु, किनभने तिनले युवाहरूको मनलाई भ्रष्ट पार्दछन् । त्यसबाट हुन जाने राष्ट्रिय क्षतिको जुन मूल्य छ, त्यसको विचार गर्नुपरेको छ ।पछिल्ला दिन (२०३५३८ साल) ताका बीपीका अन्तर्वार्ताहरूमा विकासको स्थूल रूप अर्थात् ठूला सडक, ठूला हवाईजहाज, हवाई मैदान, ठूला भवन, ठूला उद्योगमेसिनप्रति व्यापक असहमति अभिव्यक्त हुन्थ्यो । विकास र आधुनिक सुविधाबाट वञ्चित हामीलाई यी कुरा त्यति प्रिय लाग्दैनथे । अहिले कतिलाई यी कुरा आदिम युगको एउटा पागल बूढाको फतफतजस्तो लाग्छ होला । तर बीपीमा विकासको नाउँमा मान्छेको विस्थापन र प्रकृतिको अत्यधिक दोहनप्रतिको संवेदनशीलता र सचेतना थियो । विकासको यो बीभत्स रूपबाट आज युरोप आफैं तर्सिराखेको छ । तातिँदै गएको पृथ्वी र जलवायु परिवर्तनको प्रकोप विश्वव्यापी रूपमा बढिरहेको छ । म साँझपख प्रायः दिनहुँ युरोन्युज हेर्छु, त्यो च्यानलले सधैं जलवायु परिवर्तनको प्रकोपका दुष्परिणामलाई प्रमुख समाचार बनाएको पाउँछु ।अहिले नेपालमै पनि जुन विकास भएको छ त्यसले जीवनलाई सजिलो त पक्कै बनाएको छ, तर हामीलाई आफ्नै माटोबाट अलग गर्न थालेको पनि छ । प्रकृतिसँगको संस्कृति र सम्बन्ध उच्छेदन भइरहेको छ, विस्थापित शराणार्थीको जस्तो । विकासको नाउँमा जे उपलब्ध छ, त्यसमाथि उसको नियन्त्रण छैन, त्यो उसको उत्पादन पनि होइन । ऊ केवल उपभोक्ता मात्र हो । तर ऊ दिनप्रतिदिन त्यसैप्रति आश्रित र निर्भर हुँदै गएको छ । बजारमा हामीले हरेक दिन किन्ने र विनिमेय वस्तुको उत्पादन, व्यवस्थापनमा हाम्रो भूमिका र सहभागिता शून्य छ । हाम्रो हैसियत कुल्ली बराबरको पनि छैन । हाम्रो अवस्था पाउन्जेल खाऊँ भन्नुबाहेक केही छैन । बाहिरी आयातमा निर्भर हाम्रो जीवन कति जोखिमपूर्ण छ भन्ने तथ्य झन्झन् टड्कारो हुँदै छ । सानै भए पनि हाम्रो आफ्नो कृषि र औद्योगिक उत्पादन हुन्थ्यो त स्थिति यति विधि भयावह हुने थिएन ।बीपीले गाउँको जे परिकल्पना गरेका थिए, ठ्याक्कै त्यही हुनुपर्छ भन्ने होइन । यदि उद्देश्यको अन्तर्यमा पस्न सक्ने हो भने उनले भन्ने गरेको गाउँकेन्द्री समाजवादको महत्त्व अहिले पनि कम छैन, अरु बढेको छ । उजाडिँदै गएको गाउँलाई पुनः हराभरा बनाउन सकिन्छ । युवालाई स्वदेशमै राम्रो रोजगारी सृजना गर्न सकिन्छ । बीपीले देखाएको बाटो भनेर यो काम कांग्रेसले मात्रै गर्नुपर्छ भन्ने पनि होइन, कम्युनिस्ट लगायत जुनसुकै पार्टीले गरे हुन्छ ।विदेशमा ऊर्जाशील युवाको निर्यात हाम्रो हितमा छैन, नेपाली युवाको हितमा छैन । वैदेशिक रोजगारीबाट आर्जित विदेशी मुद्रा सुविधाभोगी वर्गको मोजमस्तीको साधन भएको छ । रोजगारीमा जाने कसैले बजारमा सिमेन्टको एउटा घर ठड्याएको होला, तर उसको सामाजिक र पारिवारिक जीवन विशृंखलित भएको छ, भविष्य असुरक्षित भएको छ । बीपीले औंल्याएको राष्ट्रिय क्षति यहाँ प्रस्ट देख्न सकिन्छ । यस्तो दासत्वमुखी धन्दा तुरुन्तै बन्द गर्नुपर्छ र देशभित्रै विकल्प खोज्नुपर्छ । त्यो गाउँकेन्द्री समाजवादबाट सम्भव छ । यहाँ मैले गाउँ भनिरहँदा अत्यन्त विकट बस्तीको मात्र कुरा गरेको छैन, यसले सहरीकरण हुँदै गएका बस्ती र बजारलाई पनि बुझाउँछ । यसले हाम्रो आवश्यकता र बाह्य बजारको सम्भावना भएका जलविद्युत्, सिमेन्ट लगायतका उत्पादनलाई निषेध गर्दैन ।गाउँ र कृषिलाई केन्द्रमा राखेर उचित योजना बनाउने र त्यसको इमानदार एवं राजनीतिक दृढतासाथ काम गर्ने हो भने नेपाललाई समुन्नत बनाउन धेरै समय लाग्दैन । कृषि भनेको सबैभन्दा कम समय र लगानीमा उत्पादन दिने व्यवसाय हो । त्यसमाथि अहिले त जमिनबिना पनि मनग्गे तरकारी र फलफूल खेती गर्न सकिने प्रविधिको विकास भइसकेको छ । बजार र भन्सार राजस्वमुखी अर्थतन्त्रले चिल्ला गाडीदेखि दैनिक उपभोग्य वस्तुको आयात र त्यसको बजार विस्तारमा सहयोग गर्छ, हाम्रो अर्थतन्त्रमा होइन । सरकारी ढुकुटीबाट तलबभत्ता खानेको पक्षपोषण गर्दछ, नेपालका गाउँले किसानको होइन ।समाजवाद कोरा आर्थिक सोच र नीति मात्र होइन, योसँग राजनीति अभिन्न रुपले जोडिएको छ । बीपीले समाजवादलाई लोकतन्त्रको परिपूरक मानेका थिए । उनी भन्थे, प्रजातन्त्र अर्थात् लोकतन्त्र आएपछि राष्ट्रियता बलियो हुन्छ । तर स्थिति ठीक उल्टो भएको छ । बीपीको विचार र आजको राजनीतिबीच दूरी झन्झन् बढ्दो छ । राजनीतिक प्रणाली बीपीको विचार अनुसारकै छ, तर यसको अभ्यास भने नितान्त फरक शैलीको छ, प्रतिकूल नै छ भन्न सकिन्छ । लोकतन्त्रको नाउँमा राजनीति कमाउधन्दा भएको छ । चाहे कांग्रेस होस् वा कम्युनिस्ट, राजनीतिक दलहरू अहिले आफ्नो उद्देश्यबाट विमुख भएका छन्, चरित्र गुमाएका छन् । जसरी पनि सत्ता कब्जा गर्नु र त्यसलाई निरन्तरता दिनु नै राजनीतिको धन्दा बनेको छ । राजनीति गर्नेहरूका परिवारले नै सत्तामा बसेर लुट्न थालेका छन् ।आशा गरौं, यस्तो स्थिति सधैं नरहला । लोकतन्त्रको यात्रा सोचेभन्दा लामो र कठिन पनि हुन्छ । विकृति र विचलन अति भएपछि त्यसको अन्त्य पनि अपरिहार्य छ । लोकतन्त्रको अभ्यासबाटै त्यसको परिमार्जन र विकल्प पनि आउँछ । त्यसका आशा र किरण पूरै समाप्त भएका छैनन् । राजनीतिक नेतृत्व पुस्तान्तरको संक्रमणमा छ । योग्यता, क्षमता र परिणामदायी युवा सहभागिता र नयाँ नेतृत्वको पक्षमा जनमत बढिरहेको छ । चुनाव त्यसको माध्यम हो भन्ने बुझाइ बढेको छ । यो निकै सकारात्मक कुरा हो । युवा वा पाको पुस्ता जो आए पनि अहिले सबैभन्दा खाँचो दूरदृष्टि, राजनीतिक इमानदारी र उत्तरदायी नेतृत्वको हो । पार्टीमा सरल र लोकप्रिय मतप्रति उत्तरदायी संरचना बनाउनुपर्ने आवश्यकता छ । मतदातामा आफ्नो लोकप्रियता घटेको पुराना नेताहरू आफैंले महसुस गरेर नयाँ नेतृत्वलाई बाटो छोड्नुपर्छ । व्यापक र लोकप्रिय जनसमर्थनप्राप्त नेतृत्वले मात्र राजनीतिलाई ड्राइभ दिन सक्छ, राज्यका अन्य संस्थाले पनि साथ दिन्छन् । अनि मात्र समाजवादी रूपान्तरणको अपेक्षा गर्न सकिन्छ । अहिले ड्राइभिङ सिटमा बस्नेले राजनीतिको लगाम गुमाएको छ । त्यसलाई पुनः जोड्न सक्ने नयाँ र ऊर्जाशील नेतृत्व मुलुकले अपेक्षा गरेको छ ।"
उदाहरणीय स्थानीय तह,"मुलुकलाई संघीय प्रणालीतर्फ लाने क्रममा अधिकारसम्पन्न स्थानीय तह संरचना खडा गर्दैगर्दा गाउँगाउँमा सिंहदरबार को नारा खुबै घन्किएको थियो । अहिले केही पालिकाले विकास निर्माणमा मात्र अग्रसरता नदेखाएर सार्वजनिक सेवा प्रवाह, सामाजिक सुरक्षा लगायत क्षेत्रमा उदाहरणीय काम गर्दै नागरिकलाई गाउँमै सिंहदरबारको अनुभूति गराउन थालेका छन् । राजनीति र राज्य प्रणालीबाट निराशा बढिरहेका बेला स्थानीय तहले आम नागरिकको विश्वास जित्न रचनात्मक रूपमा देखाइरहेको सक्रियता सराहनीय छ । २०७२ मा जारी संविधानमै स्थानीय तहको व्यवस्था गरिएको भए पनि २०७४ सालको निर्वाचनबाट जनप्रतिनिधि आएपछि मात्र स्थानीय सरकारको संरचना कार्यान्वयनमा आएको थियो । नयाँ ढंगको संरचना हुनाले सुरुआती दिनमा जनप्रतिनिधि आफैं अन्योलपूर्ण अवस्थामा थिए । त्यति बेला अधिकांश पालिकाले आफ्नै लागि भौतिक पूर्वाधार र कानुन तयारीमा बढी समय खर्च गर्नुपरेको थियो । अधिकार प्रत्यायोजन र साझा अधिकारसँग सम्बन्धित कानुन निर्माणमा संघ सरकारको सहयोगात्मक भूमिका पनि देखिएको थिएन । नियमित सेवा प्रवाह र आफ्नै लागि पूर्वाधार तयारीमा पालिका केन्द्रित हुँदा आम नागरिकले परिवर्तनको अनुभूति खासै गर्न पाएका थिएनन् । केही पालिकाले राम्रा काम पनि गरेका थिए । गत वर्षको चुनावबाट निर्वाचित भएर आएका जनप्रतिनिधिलाई भने पहिलेभन्दा सहज छ, त्यही सहजतालाई सदुपयोग गर्नेहरूले अहिले आम नागरिकको विश्वास जित्ने गरी काम गरिरहेका छन् । अहिले विद्यालय शिक्षाको अधिकार स्थानीय तहमातहत छ । विद्यालय तहको पढाइको गुणस्तर सुधारका लागि नियमन, अनुगमन, पूर्वाधार व्यवस्थापनमा केही पालिकाको सक्रियता प्रशंसनीय छ । कतिपयले शैक्षिक सुधारका लागि रचनात्मक कार्यक्रम पनि ल्याइरहेका छन् । यस्तैमा पर्छ, दाङको तुलसीपुर उपमहानगरपालिका, जसले चलाएको मेट्रो कलेजमा महानगरभित्रका सामुदायिक विद्यालयबाट एसईई उत्तीर्ण सबै छात्राले निःशुल्क पढ्न पाउँछन् । उपमहानगरले उपलब्ध गराएको यो सुविधाका कारण छात्राले पढाइबाट वञ्चित हुनुपरेको छैन । बाँकेको जानकी गाउँपालिकाले मधेसी र मुस्लिम बालिकालाई पढाइमा आकर्षित गर्न कन्या आधारभूत विद्यालय सञ्चालन गरेको छ, जहाँ २ सय ७५ छात्रा अध्ययनरत छ । विद्यार्थीलाई झोला, पोसाक, जुत्ता, मोजासमेत उपलब्ध गराइन्छ । खोटाङको हलेसी तुवाचुङ नगरपालिकाले कक्षा १२ सम्म निःशुल्क शिक्षा र केपिलासगढी गाउँपालिकाले बुहारी शिक्षा कार्यक्रम चलाएका छन् । काठमाडौं महानगरपालिकाले शिक्षालाई सीपसँग जोड्ने उद्देश्यले पाठ्यपुस्तकविहीन सृजनात्मक सिकाइ (बुक फ्री फाइडे) कार्यक्रम लागू गरेको छ । कतिपय पालिकाले स्वास्थ्य सेवालाई प्राथमिकता दिइरहेका छन् । जस्तो धनगढी उपमहानगरपालिकाले २०७९ साउनदेखि महिनाको एक दिन विशेषज्ञ वडा क्लिनिक चलाइरहेको छ । स्त्रीरोग विशेषज्ञ र फिजिसियन रहने क्लिनिकका कारण ग्रामीण क्षेत्रका बासिन्दाले सामान्य स्वास्थ्य जाँच र उपचारका निम्ति सदरमुकाम धाउनुपर्ने बाध्यता अन्त्य भएको छ । ललितपुर महानगरपालिकाले घरघरमा गएर ज्येष्ठ नागरिकको मिर्गौला, मुटु र आँखा जाँच गर्छ । भक्तपुर नगरपालिकाले पनि घरदैलोमै नर्सिङ सेवादेखि आयुर्वेदिक स्वास्थ्य उपचार पुर्याउँदै आएको छ । एम्बुलेन्स सेवा चलाउने पालिकाको संख्या ठूलो छ । ग्रामीण क्षेत्रमा डाक्टर अभावको समस्या अन्त्य गर्न कतिपय पालिकाले पहल गरिरहेका छन् । कतिपयले तत्कालका लागि आकर्षक तलबभत्ता दिएर डाक्टर राखेका छन् भने पछिका लागि गाउँमै फर्केर सेवा दिने सर्तमा विद्यार्थीलाई एमबीबीएस पढाइ सक्न लाग्ने खर्च उपलब्ध गराइरहेका छन् । यसले भरपर्दो स्वास्थ्य सेवाको पहुँच गाउँगाउँमा विस्तार हुने वातावरण बनाउँदै छ । पालिकाले स्थानीय आवश्यकता हेरी किसानलाई राहत दिने खालका कार्यक्रम गरिरहेका छन् । केही पालिकाले सहुलियत दरमा बस सेवा सञ्चालन गरेका छन् । उनीहरूले ज्येष्ठ नागरिक, अपांगता भएका र दीर्घरोगीलाई भाडामा छुट दिने गरेका छन् । सामाजिक सुरक्षा भत्ता घरघरमै हात पर्न थालेको छ । कुनै विपद् आइहाले उद्धार र राहतमा तत्काल जुट्ने पालिका नै हुने गरेका छन् । सम्पदा संरक्षण र मौलिकता प्रवर्द्धनमा केही स्थानीय पालिकाले चालेको कदम पनि सराहनीय छ । काठमाडौंको शंखरापुर, ललितपुरको गोदावरी र भक्तपुर नगरपालिकाले परम्परागत मौलिक शैलीमा घर निर्माण, पुनर्निर्माण गर्दा अनुदान वा सामग्री खरिदमा निश्चित प्रतिशत रकम बेहोरिदिने गरेका छन् । स्थानीय तहहरूले आम नागरिकलाई निकटताको प्रत्याभूति दिलाउने भनेको पनि यस्तै कामबाट हो, सक्ने पनि उनीहरूले नै हुन् । किनभने स्थानीय आवश्यकता र समस्या पहिचान गरेर तत्कालै समाधान गर्न सक्ने क्षमता स्थानीय सरकारमै हुन्छ । कतिपय स्थानीय तहमा अनियमितता, जनप्रतिनिधिका विवादास्पद गतिविधि र जनप्रतिनिधिबीच मनमुटावले कामकारबाहीमा समस्या देखिइरहेका बेला केही पालिकाले देखाएका सक्रियता र थालेका रचनात्मक कार्यक्रम बादलमा देखिएको चाँदीको घेराजस्तै हुन् । यस्ता उदाहरणीय काम अरूले पनि अनुकरण गर्ने हो भने र सृजनात्मक कामका लागि प्रतिस्पर्धाको वातावरण बन्दै जाने हो भने समग्र राज्य प्रणालीप्रति नै आम नागरिकको विश्वास पनि बढ्दै जान्छ । त्यसैले स्थानीय सरकारहरूको होस्टेमा प्रदेश र संघ सरकारको पनि हैंसे हुनुपर्छ ।"
स्थानीय सरकारमा विकृतिको चाङ,"नोदनाथ त्रिताल, चौबिसे गापा३, धनकुटा"
ऋण प्रवाह हुन किन सकेन ?,"तिलप्रसाद न्यौपाने, माछापोखरी, काठमाडौं"
मनले नफेरेको पालुवा !,"खिमराज गिरी, काठमाडौं"
'सरकारले चीनसँगको विकास साझेदारीमा गलत बाटो लिएको छ',"नक्सा, सीमा विवाद लगायतको न्याय निरूपण गरिदिने एउटा निकाय संयुक्त राष्ट्रसंघ हो । राष्ट्रसंघको ७८ औं महासभामा भाग लिन प्रधानमन्त्री न्युयोर्क जाँदै हुनुहुन्छ । महासभामा प्रधानमन्त्रीले यो मुद्दा उठान गर्ने स्पेस देख्नुभएको छ ?भारतले औपचारिक रूपमा छलफल गर्न रुचि देखाएको छैन । मैले २०२१ को जनवरीमा नेपालभारत संयुक्त बैठकको सहअध्यक्षता गर्ने क्रममा समकक्षीसँग गम्भीरतापूर्वक यो विषय उठाएको थिएँ । त्यस समय दुवैतिर यो अलि बढी राजनीतिक मुद्दाजस्तो बन्यो । वातावरणलाई सहज बनाऔं र उच्चस्तरमा एक प्रकारको समझदारी बनाएपछि परराष्ट्रसचिवहरूका दुई स्थापित संयन्त्रलाई सक्रिय गराऔंला भन्ने थियो । प्रधानमन्त्री तहमा छलफल गरेर समझदारीका साथ यस सम्बन्धी आयोगलाई सक्रिय बनाउने र औपचारिक रूपमा सीमाको विषयमा कहिले प्रश्न गर्ने टुंग्याउन जरुरी छ । त्यसैले अहिले पनि यसलाई नेपालभारत द्विपक्षीय विषयमा सीमित राख्नुपर्छ, यसको अन्तर्राष्ट्रियकरण गर्ने बेला अहिले होइन । सारा तथ्य र प्रमाण हुँदाहुँदै पनि भारतले त्यसलाई सम्मान गरेन, त्यसमा समस्या उत्पन्न भयो र सबै ढोका बन्द भए भने यस्तो विषयलाई सल्टाउने विभिन्न ठाउँ छन् । अधैर्य भएर संयुक्त राष्ट्रसंघको विकल्पमा जाने समय भएको छैन ।भारतसँगै कुराकानी गरेर टुंग्याउन सकिन्छ भनेर आशावादीजस्तो देखिनुभयो । खासमा यो विषय प्राविधिक समितिले टुंग्याउन सक्छ कि दुई देशको राजनीतिक नेतृृत्व नै संलग्न हुनुपर्छ ?हामीले भारतलाई दस्तावेजहरू, कागज, प्रमाणलाई हेरौं र त्यसलाई बोल्न दिऔं भनेका छौं । नेपाल सीमा निर्धारण गर्ने एउटा मात्रै सन्धि भनेको सुगौली सन्धि हो । सुगौली सन्धिपछि त्यसको पूरकका रूपमा तीन वटा दस्तावेज छन् । १८१६ को डिसेम्बरमा भएको पूरक सम्झौतापछि कोशीदेखि राप्तीसम्मको तराईको समथर भूभाग नेपालमा जोडियो । सन् १८६० मा जंगबहादुरसँग भएको सम्झौताले बाँके, बर्दिया, कैलाली र कञ्चनपुरलाई नेपालमा जोड्यो । सन् १८७५ को सम्झौताले दाङको कोइलाबास क्षेत्रको सीमालाई टुंग्याउने काम गर्यो । समष्टिगत रूपमा यसलाई सुगौली सन्धि नै भन्न सकिन्छ । यीबाहेक सीमा सम्बन्धी कुनै सन्धि भएको छैन । अन्तर्राष्ट्रिय समुदायलाई थाहा हुनुपर्छ, अन्तर्राष्ट्रिय सन्धिहरू दुइटा पक्षले गरेका हस्ताक्षरबाट मात्रै तय हुन्छन् । दोस्रो, सन् १८१६ देखि १८५६ सम्मका अनेकौं नक्सा छन् । त्यस समय नेपालको नक्सा बनाउने कुनै प्राविधिक सामर्थ्य थिएन । ती सबै नक्सा तत्कालीन ब्रिटिस भारतले बनाएका हुन् । ती नक्साले जे बोलेका छन्, हामीले त्यही बोलेका हौं । नेपालले सुगौली सन्धिमा झन्डैझन्डै २८ प्रतिशत भूभाग गुमाउंनुपर्यो । हामीले सम्झौता गर्यौं र त्यो सम्झौताभित्र बस्न मन्जुर भयौं । त्यस सन्धिले दिएको भूभागभन्दा एक इन्च बढी वा कम चाहिँदैन । नेपालभारत सीमा छुट्याउने ४५ वटा तरिका छन् । सीमा नदीहरू छन् । मुहानको टुंगो लगाउन गाह्रो भए अन्तर्राष्ट्रिय सिद्धान्तहरू छन् । जलाधार क्षेत्र सबैभन्दा फराकिलो भएको ठाउँमा जताको बहाव बढी गहिरो र पानीको परिणाम सबैभन्दा बढी छ, त्यसलाई मूल धार मानिनुपर्ने अन्तर्राष्ट्रिय नियम छ । लिम्पियाधुरबाट निस्कने काली नै हरेक दृष्टिले महाकालीको मूल भँगालो हो भन्ने दुनियाँलाई थाहा छ ।सन्धि भएको ६०७० वर्षपछि लिपुलेकबाट निस्केको एउटा खोलालाई महाकाली मान्ने र केही वर्षपछि त्यसलाई अस्वीकार गरेर कृत्रिम मन्दिर खडा गरी कुण्ड बनाएर त्यसबाट झर्ने तुरतुरे खोल्सीलाई सीमा नदी मान्ने विषय कहीँकतैबाट स्थापित हुन सक्दैन । नक्सा, दस्तावेज, जनताले तिरेको तिरो, जनगणनाजस्ता तथ्यहरूले बोल्नुपर्छ । अहिले पनि हामी द्विपक्षीय वार्ताबाट समस्या समाधान हुन्छ भन्नेमा विश्वास गर्छौं । भारतले बंगलादेशसँगको सीमा समस्या यसै गरी समाधान गरेको हो । भारतजस्तो देशले नेपालजस्तो परम्परादेखिकै असल छिमेकीलाई यस्तो विषयमा अप्ठ्यारो पार्ने र दुःख दिने काम गर्नु हुँदैन । राष्ट्रसंघीय महासभामा प्रधानमन्त्रीले केके मुद्दा उठान गर्ने ? ७८ औं महासभा एउटा विशेष परिस्थितिमा हुँदै छ । विश्वासको पुनर्निर्माण र विश्वव्यापी सहकार्यको पुनर्जागृति भन्ने राम्रो थिम तय गरिएको छ । राष्ट्रसंघको सदस्यको हैसियतले नेपालजस्तो देशलाई पनि केही प्रश्नले घचघच्याइरहेका छन् । दिगो विकास लक्ष्य (एसडीजी) प्राप्त गर्न सात वर्ष मात्रै बाँकी छ । अहिले त्यो लक्ष्य पूरा हुने सम्भावना झन्झन् पर धकेलिँदै छ । यसको मुख्य कारण हो विकसित देशहरूले विकासशील देशहरूसँग अपेक्षित साझेदारी नगर्नु । दिगो विकास लक्ष्य आगामी सात वर्षमा कसरी हालिस गर्न सकिन्छ भन्ने देखिने गरी कार्यतालिका बनाउनुपर्छ ।पृथ्वी र मानिस दुवैका लागि जलवायु परिवर्तन भयावह रूपमा देखा परेको छ । केही निराशावादी सुनिएला, तर अन्य प्राणीजस्तै मानव जाति पनि लोप हुने त होइन भन्नेसम्मका बहसहरू उठेका छन् । यसको सबैभन्दा धेरै असर हाम्रोजस्तो जलवायु परिवर्तनमा कुनै योगदान नभएको देशमा परेको छ । न्युन कार्बन उत्सर्जन गर्न देशहरूको हितलाई ध्यानमा राखेर ठोस कदम चाल्नुपर्छ ।विश्वमा नयाँ अन्वेषण र आविष्कारको कुरा गर्छौं, तर संकट पर्दा हामी कति निरीह रहेछौं भन्ने विषय कोभिड महामारीले देखाएको छ । साधानस्रोतमाथि पहुँचमा कति ठूलो विषमता छ भन्ने पनि देखायो त्यसले । विकसित देशहरूले खोप तेस्रोचौथो पटक लगाउँदा विकासशील देशहरूले न्यूनतम रूपमा पनि पाएनन् । अफ्रिकी देशहरूको बिजोग देखियो । पटकपटक पुनरावृत्त हुने महामारीसँग जुझ्न विश्वका समुदाय तथा राष्ट्रहरूको सामर्थ्य कसरी विकास गर्ने भन्ने विषयमा पनि महासभा केन्द्रित हुनुपर्ने देखिन्छ । विश्वमा तीव्र भूराजनीतिक परिवर्तनहरू भइरहेका छन्, विभिन्न समस्या देखा परेका छन् । दक्षिण एसिया पनि त्यसको चपेटामा पर्दै छ । त्यसलाई शान्तिपूर्ण रूपमा कसरी निरूपण गर्ने, आवश्यक पर्दा राष्ट्रसंघलाई कसरी प्रभावकारी बनाउने हो भन्ने विषय पनि प्राथमिकतामा हुनुपर्छ । नेपाल सन् २०२६ मा अल्पविकसितबाट विकासोन्मुख देशमा स्तरोन्नति हुँदै छ । हामीले चार वर्षको ग्रेस पिरियड पाएका छौं । यसको पनि अधिकतम सदुपयोग गर्न जरुरी छ । सन् २०२६ पछि पनि यस्ता देशहरू फेरि पुरानै अवस्थामा नफर्किऊन् भन्नका लागि राष्ट्रसंघले केही स्पेसिफिक प्रबन्ध गर्नुपर्छ । नेपालले विभिन्न बहुपक्षीय संयन्त्रको नेतृत्व गरिरहेको छ । यो वर्षसम्म मानव अधिकार परिषद्को सदस्य हौं, अर्को वर्षदेखि सामाजिकआर्थिक परिषद्को सदस्यका रूपमा काम गर्दै छौं । अहिले नेपाल शान्ति सेनामा दोस्रो ठूलो योगदान गर्नेमा पर्छ । शान्ति स्थापनामा नेपालको जति योगदान छ, त्यसका तुलनामा नीति निर्णय गर्ने स्थानमा आवश्यक स्पेस नपाएको कुरा पनि राष्ट्रसंघमा उठाउनुपर्छ ।नेपालले अति कम विकसित राष्ट्रहरूको अध्यक्षतासमेत गर्दै छ । दुईदिने त्यस कार्यक्रममा हामीले केके मुद्दा उठान गर्नुपर्ला ? देशहरू अल्पविकसित भइरहनुको प्रमुख कारण स्रोतको अभाव हो । नेपालकै सन्दर्भमा कुरा गर्दा, हामीलाई सन् २०३० सम्मको लक्ष्य हासिल गर्न झन्डैझन्डै १८ खर्बजति रुपैयाँ लगानी आवश्यक छ । जबकि अहिले सरकारी र निजी क्षेत्रको गरी जम्मा लगानी १२१३ खर्बभन्दा बढी छैन । त्यसमा पनि सरकारी खर्चै हुँदैन, यस वर्ष निजीको पनि खर्च भएको छैन । प्रतिवर्ष करिब साढे ६ खर्बको ग्याप छ । सधैंभरि अनुदानको आशा गर्नु हुँदैन । लगानी गर्न विकसित देशहरूले सक्छन्, लगानीका लागि नेपाल भर्जिन ल्यान्ड हो । तर लगानी किन बढिरहेको छैन ? हामीले लगानीको वातावरण बनाउन नसकेका हौं भने यहाँ यहाँ सुधार गर्न भनून्, गर्नुपर्छ । तर लगानी चाहियो भन्न सकिन्छ । अल्पविकसित देशको क्षमता र आयमा वृद्धिका लागि लगानी वृद्धि महत्त्वपूर्ण अजेन्डा बन्नुपर्छ । अर्को विषय भनेको साउथसाउथ कोअपरेसन हो, जुन पहिलेदेखि कमजोर थियो र पछिल्लो समय झनै कमजोर भएको छ । यसमा कोअपरेसन बढाएर हामी आफैंले गर्न सक्ने कतिपय विषय छन् । एकअर्को देशबीच परिपूरकका रूपमा काम गर्न सक्छौं । कतिपय कानुनी ढाँचा अझै अल्पविकसित देशहरूको संवेदनशीलतालाई छुने खालका भएनन् । तिनलाई कसरी अनुकूल बनाउने भन्ने विषय अध्यक्षको नाताले अघि बढाउन सक्छौं ।प्रधानमन्त्री राष्ट्रसंघीय महासभामा सहभागी भएर सीधै चीन जाँदै हुनुहुन्छ । न्युयोर्कबाट सीधै चीन जानुले कूटनीतिमा केही अर्थ राख्छ कि राख्दैन ? चीन र अमेरिकाबीचको सम्बन्ध फरक चरणबाट गुज्रिरहेको छ, पछिल्ला ३० वर्षमा सबैभन्दा न्यून विन्दुमा छ । जुन ढंगले तिक्तता देखिएको छ, त्यस्तो समयमा त्यसरी जानु सामान्यता त्यति उचित मानिँदैन । तर अमेरिका द्विपक्षीय भ्रमणमा होइन, राष्ट्रसंघीय कार्यक्रमका लागि गएको भन्न सकिन्छ । त्यहाँ अमेरिकी राष्ट्रपतिसँग भेटघाट हुन्छ । मौका पर्दा ह्वाइट हाउस जाने र विदेश मन्त्रालयका अन्य पदाधिकारीसँग भेटघाट गर्ने प्रयास हुन्छ । यसैले नेपाल फर्किएर आई चीन जाने वातावरण बनाउन सकेको भए राम्रो हुन्थ्यो ।प्रायः भ्रमणअघि प्रधानमन्त्रीले विषयविज्ञदेखि दलहरूका शीर्ष नेतृत्वसम्म छलफल गर्ने चलन छ । चीन भ्रमणलाई लिएर प्रमुख प्रतिपक्षी एमालेसँग प्रधानमन्त्रीले छलफल गर्नुभएको छ कि छैन ?अन्तर्राष्ट्रिय सम्बन्धहरू दल र सरकारभन्दा माथि हुन्छन् । राष्ट्रका तर्फबाट गरिने कुराहरू साझा हुन्छन् । पूर्ववर्ती सरकारले कस्तो समझदारी गरेको थियो, ती सबै डकुमेन्टेड नभए पनि इन्स्टिच्युसनल मेमोरीमा हुन्छन् । प्रधानमन्त्रीले गेम चेन्जर सम्झौता गर्ने बताउँदै आउनुभएको छ । चीनजस्तो देशले एउटा भ्रमणमा हामीले अध्ययन नगरेको, न्यूनतम लागत अनुमान पनि नभएको र कुनै विषयमा छलफल नभएको योजनालाई फ्याट्ट गेम चेन्जर भनेर घोषणा गर्छ जस्तो लाग्दैन । तैपनि कुनै प्रस्ताव गर्यौं भने त्यसले हामीलाई हल्का मात्रै बनाउँछ । त्यसैले यसअघि भएका सम्झौताहरूको कार्यान्वयनमा चीनलाई सहमत गराउने र अन्य रुचिका विषयमा सहज गराउने काम गर्नुपर्छ । यसबारे परराष्ट्रमन्त्रीले पहल गरिरहनुभएको सुनेको छु ।चीनसँग राजनीतिक, सांस्कृतिक र कूटनीतिक सम्बन्ध सधैंभरि स्थिर नै रहँदै आएको छ । तर विकास साझेदारी नेपालचीन सम्बन्धको पानीढलोजस्तै हो । सन् २०१६ मा केपी शर्मा ओली सरकारका पालामा पारवहन सम्झौता र त्योसँग जोडिएका १५१६ सम्झौतामा हस्ताक्षर भयो । २०१७ मा बीआरआईमा हस्ताक्षर भयो । २०१८ मा प्रधानमन्त्री ओली चीन जानुभयो र २०१९ मा बीआरआईको दोस्रो अन्तर्राष्ट्रिय सम्मेलनले नेपालचीन सम्बन्धको फ्रेमवर्क ट्रान्स हिमालय मल्टिडाइमेन्सनल कनेक्टिभिटी नेटवर्क लाई सूचीकृत गर्यो । २०१९ मा चीनका राष्ट्रपति सी चिनफिङको ऐतिहासिक राजकीय भ्रमण भयो । यी सबै दुवै देशको सम्बन्धमा नयाँ कोसेढुंगाहरू हुन् । नयाँ सरकार तथा प्रधानमन्त्री नयाँ ठाउँ खोज्नपट्टि लाग्नुभन्दा नेपालको हित बढी भएका माथिका योजना र समझदारीहरूको कार्यान्वयनमा जान जरुरी छ ।नेपालले दुई छिमेकी र विभिन्न शक्तिराष्ट्रसँगको सम्बन्धलाई कुन हिसाबले लैजान खोजेको हो भन्ने विषयमा प्रश्न खडा भएको देख्छु । प्रधानमन्त्री र मन्त्रीहरूको अभिव्यक्तिले पनि मलजल गरेको छ । चुनावअघि देउवाले बीआरआईको कुरा गर्दा ऋण हामी लिँदैनौं भन्नुभयो, जुन आफैंमा गैरजिम्मेवार प्रतिक्रिया थियो । बीआरआई भनेको ऋण भन्ने बुझियो, तर चीनले ऋण लिनुस् भनेकै छैन । ऋण कसको लिने र कसको नलिने भन्ने पनि हुँदैन । ऋणको रंग, जात र आइडलजी हुने होइन । मूल कुरा सर्त र प्राथमिकता हो । तर प्रधानमन्त्रीको चीन भ्रमणलाई लिएर केही प्रश्न छन् । बोआओ फोरममा हार्दिकतापूर्वक बोलाउँदा नजाने, ५५ महिना कुरेर भारत भ्रमणमा जाने, अहिले खेलकुदको कार्यक्रम पारेर अमेरिकाको बाटो हुँदै जाँदै हुनुहुन्छ । यसले प्रश्न उठाउनेहरूलाई ठाउँ दिएको छ । हाम्रा लागि परियोजनाभन्दा पनि मित्रता जरुरी छ । मित्रता राम्रो भयो भने परियोजना लाइन लागेर आउँछन् । तर मित्रता, विश्वासमा प्रश्न उठ्ने स्थिति बन्यो भने राम्रो हुँदैन । विश्वासलाई पुनर्जीवित र पुनर्जागृत गर्नु सबैभन्दा महत्त्वपूर्ण उपलब्धि हुन्छ । चीनसँग भएका पछिल्ला सम्झौताहरू कार्यान्वयन हुन नसक्नुको दोष नेपाल पक्ष हो कि चिनियाँ पक्षको ?मैले अनुभूति रहेको समस्या भनेको हामी प्रायः मित्रराष्ट्रको भ्रमणमा विस लिस्ट बोकेर जान्छौं । नेपालजस्तो देशले भारत र चीनसँग सहयोगको अपेक्षा राख्नु स्वाभाविक हो । चीनले पनि विकास हुने क्रममा सुरुआतमा सोभियत संघबाट, अमेरिकाबाट प्राविधिक सहयोग लिएको थियो । यस्तो गर्दा आधारभूत रूपमा अध्ययन गरेको भने हुनुपर्छ । अहिले कोशी, कालीगण्डकी र कर्णाली आर्थिक कोरिडोरको कुरा गरेका छौं । त्यस्तो हो भने त्यसभित्रका सडक र आर्थिक क्षेत्रहरू कुन हुन्, उत्पादन केके हुन्, उत्पादनको ढाँचा के हो, त्यसबाट लाभान्वित हुने मोडालिटी के हो भन्ने विषयमा सामान्य अध्ययन हुनुपर्छ । हामीले सुरुमा बीआरआई अन्तर्गत ३७ परियोजनाको लामो लिस्ट पठायौं । चिनियाँहरू छक्क परे । पछि ९ वटा प्राथमिकता परियोजना पेस गर्यौं । अहिले पनि त्यसमा विस्तृत अध्ययन भएको होला भन्ने लाग्दैन । हामी सरकारबाट हट्यौं; त्यसपछि के भयो, त्यति जानकारी छैन । तर सम्बन्धित मन्त्रालयले यस विषयमा अध्ययन गर्न सक्छ । अध्ययन पनि नगर्ने र फलोअप पनि नगर्ने समस्या छ । अन्तरमन्त्रालय समन्वयमा समस्या छ । तपाईंले कार्यान्वयनमा नेपाल पक्षकै दोष रहेजस्तो संकेत गर्नुभयो । तर तातोपानी, रसुवागढी नाकाको सन्दर्भमा त चिनियाँ पक्षकै व्यवहार अनुदार हैन र ? कार्यान्वयन तहमा चिनियाँ पक्षको पनि कमजोरी छ भनेर टिप्पणी गर्न हिचकिचाउनुभएको हो ?हिचकिचाउनुपर्ने केही कारण छैन, हामीले राष्ट्रिय हित हेर्ने हो । सरकार जानुभन्दा अघिदेखि नै त्यो विषयमा रुचि राख्दै आएका हौं । चिनियाँहरूले सुरुमा तातोपानीदेखि नलाङ क्षेत्रलाई भूकम्पले क्षतविक्षत बनायो भने । पूर्वाधारको दृष्टिले गाह्रो भयो भन्दै जाङ्मोको बस्तीलाई अर्को स्थानमा लगे । दक्षिण एसियाको एउटा महत्त्वपूर्ण नाका बन्न सक्ने गरी विकास गर्ने भनेर रसुवागढीमा सुविधा विस्तार गरे । पूर्वाधारहरू कताबाट लैजाने भन्ने विषय देशको कुरा भयो, तर तातोपानी एउटा इतिहास पनि हो, दुवै देशको मैत्रीको प्रतीक हो । ठूलो आवश्यकता रसुवागढीले पूरा गर्ला तर तातोपानी चाहिन्छ भनेर निकै जोड गरेर हामीले त्यसलाई खोल्यौं । लामो समयमा कार्गो ट्रान्सपोर्टमा मात्रै प्रयोग भयो । अहिले मानिसको आवतजावत सुरु भएको छ, त्यो सकारात्मक छ । जति सकिन्छ, त्यस नाकालाई पूर्ववत् अवस्थामा राख्नु जरुरी छ । सुरक्षाका केही संवेदनशील कुरा छन् भने दुई देशका अधिकारी मिलेर टुंग्याउने हो । नेपालचीनको सन्दर्भमा अर्को अलमलको विषय बीआरआई देखिन्छ । यसमा अलमल कसको हो ?चीनको अलमल त म देख्दिनँ । २०१८ को मार्चमा मैले मन्त्रीको जिम्मेवारी सम्हालेपछि अप्रिलमा चीनको भ्रमण गर्दा समकक्षी वाङ यीसँग त्यही बैठकमा ट्रान्स हिमालय मल्टिडाइमेन्सनल कनेक्टिभिटी नेटवर्कको फ्रेम कोर्यौं । पछि प्रधानमन्त्रीको तहमा त्यही अनुमोदन भयो र पछि बीआरआई सम्मेलनले अनुमोदन गर्यो । एकातर्फ परियोजनाको प्राथमिकता निर्धारण भयो, अर्कोतर्फ बीआरआई कार्यान्वयनलाई धेरै प्रस्ताव र सुझावपछि अन्तिम रूपमा दिइयो । दुई वर्षमा केही काम भएनछ, अहिले प्रधानमन्त्रीको भ्रमणमा हस्ताक्षर हुँदै छ भन्ने सुनेको छु । त्यो सकारात्मक कुरा हुनेछ । तर, बीआरआईका विषयमा सरकारको सुझाव के हो ? नेपाललाई मात्रै तथाकथित ऋणको पासोको चिन्ता हुने र १४८ देशलाई नहुने होइन होला । यसका धेरै कम्पोनेन्ट छन् । नेपालजस्तो देशले, जसको छिमेकमा २० ट्रिलियन डलर (२ सय खर्ब) को अर्थतन्त्र भएको चीन र ४ ट्रिलियन डलर अर्थतन्त्र भएको भारत छन्, तीबाट आइसोलेट रहेर विकास गर्न सक्छ ? विकास गर्न सक्दैन भने, दुइटा शक्तिशाली अर्थतन्त्रसँग जोडिनु छ भने यसको विषयमा आउन सक्ने जटिलता वा प्रश्नहरू र भूराजनीतिक दबाबहरू झेल्न सक्ने हो कि होइन ? सत्ता टिकाउनका लागि जुन शक्तिले तथास्तु भन्छ, उसैको प्राथमिकतामा हिँड्ने हो ? चीनको ठूलो रुचि ठूलठूला जलशययुक्त जलविद्युत् परियोजनामा लगानीमा थियो । लगानीको मोडालिटी, नेपाली हिस्सामा प्रवेश गर्न बाँकी नै थियो । सुरुमा यही सरकारले चीनलाई दिन्छु भन्यो, सरकारबाट हट्ने अन्तिम दिन नेपाल आफैं बनाउने भन्यो र फेरि दिने भने भयो । यस्ता निर्णयहरूले चिनियाँ लगानीलाई हतोत्साही गरे । भारतसँग विद्युत् व्यापारको फ्रेमवर्क सम्झौता हुँदै छ, त्यसले नेपालको जलविद्युत्मा भारतीयबाहेक अन्य देशको लगानीको ढोका बन्द गरेको छ । यस्तो सम्झौता गर्नु हुन्थ्यो कि हुँदैनथ्यो ? भारतले लगानीको डीएनए टेस्ट गर्ने होइन होला नि ? नेपालले कुन सर्तमा बिजुली दिन्छ भनेर हेर्ने होला । नेगोसिएसनमा सरकारले त्यो पोजिसन प्रस्ट पार्न सकेन । ग्रिन इनर्जी विकास गर्ने भनेको पेट्रोलियन पदार्थमाथिको निर्भरता घटाउँदै जानु हो । त्यसमा उपलब्ध स्रोत भनेको जलविद्युत् मात्रै होला । अन्तरिक बजारमा त्यसको खपतका लागि पनि उत्पादन गर्न लगानी चाहिन्छ होला । सबै चिनियाँ लगानी र सहायता राम्रा हुन्छन् भन्न खोजेको त होइन, तर नेपालको हितमा छ भने लिनुपर्छ । बिरालो खैरो होस् कि कालो, मुसा मार्ने भए हुन्छ । भारतसँग आर्थिक साझेदारीका आफ्नै कथाव्यथा छन्, म त्यसतर्फ जान चाहिनँ । नेपालमा लगानी गर्न सक्ने अहिले दुईवटा मात्रै स्रोत छन् चीन र खाडी राष्ट्र । खाडीसँग हामीले लगानीको ब्रेक थ्रु गर्न सकेका छैनौं । चीनको विषयमा राजनीतिक नजरियाले समस्या हो कि जस्तो देख्छु ।बीआरआईलाई कसैले ऋण, कसैले अनुदान, कसैले परियोजना भन्छन् । तपाईंको बुझाइमा बीआरआई खासमा के हो ? बीआरआई अन्तर्गतका हाम्रा परियोजनाहरू केके हुन् ?बीआरआईका दस्तावेजहरू हेर्दा र चिनियाँ नेताहरूको पटकपटकको भनाइमा यो आफैंमा छुट्टै परियोजना होइन । यसमा उनीहरूले तीनवटा कुरा भन्छन् समावेशिता, संयुक्त निर्णय र विनविन । अहिलेको विश्वव्यापीकरणको प्रवृत्तिले धेरैलाई विकासको मूलधारबाट बाहिर राख्यो । विकसित देशहरूले विकासशील देशहरूलाई सँगसँगै लिएर नजाने हो भने विकास अधुरो हुन्छ र लक्ष्यमा पुगिँदैन । नेपाल बीआरआई अन्तर्गत के बनाउन चाहन्छ, छनोट गर्ने अधिकार नेपालको हो । एमसीसीभन्दा बीआरआई झनै फराकिलो छ । जुन देशसँग बीआरआई सहमति हुने हो, त्यसले आफ्नो प्राथमिकता छनोट गरेपछि त्यो कतैबाट लादिने होइन । त्यसबाट दुई देश लाभान्वित हुनुपर्यो । बीआरआईभित्र अनुदान पनि छ, चीनले विभिन्न देशलाई अनुदान दिएको छ । तर सबै अनुदान होइन, सहुलियतपूर्ण ऋण पनि छ । त्यसको सर्त के हो ? लिने वा नलिने भनेर वा नेगोसिएसनमा आफ्ना कुराहरू राख्ने काम सम्बन्धित देशको हो । दुई देशको संयुक्त लगानीको विषय पनि छ । चौथो, कुनै लगानीबिना लाभ लिन सकिने विषय पनि छ । पैसा नपर्ने र पैसामा मापन गर्न नसकिने विषय पनि छ । त्यसकारण मैले बीआरआईलाई विकासको नयाँ अवधारणाका रूपमा बुझेको छु । हामीले धेरै छलफल गरेको भनेको केरुङरसुवागढीकाठमाडौं रेलमार्ग निर्माणबारे हो । यो तुरुन्तै, व्यावसायिक रूपमा सम्भव हुने कुरा होइन र नाफा पनि दिँदैन । नेपालको त्यो स्तरको औद्योगिक उत्पादन र कृषि उत्पादन पनि छैन । त्यो हाम्रो रणनीतिक स्वायत्तताका लागि, पारवहनको विविधीकरणका लागि र एकतर्फी निर्भरता कम गर्नका लागि भने बन्नु अनिवार्य छ ।तर एउटा विरोधाभास, चीनबाट ऋण लिएर बनाएको पोखरा अन्तर्राष्ट्रिय विमानस्थललाई चिनियाँहरूले खुला रूपमै बीआरआई अन्तर्गतको परियोजना भनेÙ नेपाल सरकारले होइन भन्यो । यस्तो कुराले पनि बीआरआईबारे फरक बुझाइ भएको हो कि ? म पनि आश्चर्यमा छु । सार्वजनिक रूपमा टिप्पणी पनि गरेको छु । नेपाल बीआरआईसँग जोडिएको सन् २०१७ मा हो । विमानस्थल निर्माणको विषय २०१० देखि सुरु भएको हो । २०१४ मा चीनको एक्जिम बैंकबाट लिएको सहुलियत ऋणबाट बनेको हो । त्यसैले पोखरा विमानस्थल बीआरआई परियोजनाको भन्ने पुष्टि हुँदैन ।केही विज्ञले बीआरआई परियोजना एमसीसीकै मोडलझैं छुट्टै संयन्त्र बनाएर कार्यान्वयन गर्नुपर्छ भन्न थालेका छन् नि ? एमसीसी परियोजना फरक हो । अमेरिकी संसद्ले नै सन् २००४ मा तयार पारेको कानुनले त्यस्तो बनायो, नभए त्यो पनि ठ्याक्कै जरुरी भन्ने लाग्दैन । त्यसको एउटा जस्टिफिकेसन, प्रशासनिक झन्झटहरू र अन्तरसरकारी निकाय समन्वयको अभावले असाध्यै ढिलाइ हुने कारणले आवश्यक पर्यो भन्ने छ । तर सबै परियोजनालाई त्यो आवश्यक पर्दैन । यदि दाताहरूलाई समयमै यसको कार्यान्वयन हुनुपर्छ भन्ने लागेको हो भने सरकार वातावरण बनाउन लचिलो हुँदा केही फरक पर्दैन । तर मूर्त रूपमा त्यस्तो प्रस्ताव कतैबाट आएको जस्तो लाग्दैन । नेपालजस्तो देशले मल्टिसेक्टर इंगेजमेन्टको नीति लिनुपर्छ । हामीलाई सबै खालका लगानीकर्ता र दाताहरूको सहायता चाहिन्छ । बीआरआई लिने, एमसीसी नलिने वा बीबीआईएन साझेदार नहुने भन्ने होइन । विवादमा पर्नु जरुरी नै छैन । विकास साझेदारहरूले मिलेर एउटै क्षेत्रमा लगानी गरे कति राम्रो हुन्थ्यो ! कर्णाली चिसापानी ११ हजार मेगावाटको परियोजनामा भारत र चीन मिलेर लगानी गरे त्यो गेम चेन्जर हुने थियो । तर अहिलेको अवस्थामा यो कल्पनाबाहिरको कुराजस्तो भएको छ । गत साता मात्रै चिनियाँ राजदूतले नेपालभारत सम्बन्धलाई लिएर कूटनीतिक मर्यादाविपरीत एउटा टिप्पणी गर्नुभएको छ । त्यस विषयमा तपाईंको भनाइ के छ ? हाम्रो आग्रह भूराजनीतिक रूपमा हाम्रो संवेदनशीलतालाई तपाईंहरूले बुझ्दिनुस्, नेपालमा हुँदा नेपालसँगको द्विपक्षीय सम्बन्धको विषयमा मात्रै कुरा गर्नुस् भन्ने हो । हामी आफू पनि त्यस्तो गर्दैनौं, तपाईंहरू पनि त्यस्तो नगरिदिनुस्, त्यसले अन्योल बनाउँछ ।"
मोरक्को भूकम्पमा हजारभन्दा बढीको मृत्यु,"माराकेस (एजेन्सी) मोरक्कोमा शक्तिशाली भूकम्पका कारण १ हजारभन्दा बढीको मृत्यु भएको छ । अमेरिकन जिओलोजिकल सर्भेका अनुसार मोरक्कोको माराकेसबाट ७१ किलोमिटर दक्षिण पश्चिममा रहेको हाई एटलस माउन्टेनलाई केन्द्रबिन्दु बनाएर शुक्रबार राति ६८ म्याग्निच्युडको भूकम्प आएको हो । स्थानीय समयअनुसार राति ११ बजे आएको भूकम्पको गहिराइ १८५ किलोमिटर रहेको बताइएको छ । शनिबार रातिसम्म १ हजार २ सय जना घाइते रहेको अल जजिराले उल्लेख गरेको छ । मोरक्कोका आन्तरिक मामिला मन्त्रालयका अनुसार भूकम्पको धक्काबाट थुप्रै भवन तथा भौतिक संरचना भत्किएका छन् । कतिपय भत्किएका भवनमा मानिसहरू पुरिएर रहेको हुन सक्ने आकलन गरिएको छ । भूकम्पबाट ठूलो संख्यामा मानिसहरू घाइते भएपछि उपचारका क्रममा रगत अभाव हुँदा रक्तदानका लागि माराकेसस्थित सयौं मानिस लामबद्ध भएका छन् । रक्तदान केन्द्रमा एम्बुलेन्स नै लगेर रगत संकलन गरिएको पनि स्थानीय सञ्चारमाध्यमले जनाएका छन् । यस्तै घाइतेहरूको उपचारका लागि रगत अभाव हुन सक्ने भन्दै स्वास्थ्यकर्मीहरूले रक्तदानका लागि आह्वान गरेका छन् । घाइतेहरूको उद्धारका लागि सरकारी अधिकारीसहित स्वयंसेवकहरू खटिरहेका छन् । भूकम्पका कारण मोरक्कोमा भएको क्षतिप्रति दुःख व्यक्त गर्दै थुप्रै देशका प्रमुखहरूले समवेदना प्रकट गरेका छन् । युक्रेनका राष्ट्रपति भोलोदिमिर जेलेन्स्कीले उक्त घटनाप्रति गहिरो समवेदना प्रकट गर्दै ऐक्यबद्धता व्यक्त गरेका छन् । उनले सामाजिक सञ्जालमार्फत सन्देश लेख्दै घाइतेहरूको शीघ्र स्वास्थ्यलाभको कामना पनि गरेका छन् । साथै मोरक्कोले व्यहोर्नुपरेको पीडाप्रति युक्रेनले समवेदना प्रकट गरेको जेलेन्स्कीले जनाएका छन् ।टर्कीका राष्ट्रपति रेसेप तैय्यप एर्दोगानले मोरक्कोलाई सहयोगको घोषणा गरेका छन् । उनले सहयोगका लागि आफूहरू तयार रहेको भन्दै घटनाप्रति दुःख व्यक्त गरेका छन् ।अमेरिकी राष्ट्रपति जो बाइडेनले पनि मोरक्कोको भूकम्पप्रति दुःख र समवेदना व्यक्त गर्दै सहयोग उपलब्ध गराउने बताएका छन् । मोरक्कोमा भूकम्पबाट भएको जनधनको क्षति र विनाशबाट मलाई गहिरो दुःख लागेको छ । त्यहाँ आवश्यक सहयता उपलब्ध गराउन अमेरिका तयार छ, बाइडेनले उल्लेख गरेका छन् । यस्तै चिनियाँ राष्ट्रपति सी चिनफिङले पनि मोरक्कोलाई समवेदना सन्देश पठाएका छन् ।यस्तै रेडक्रसको अन्तर्राष्ट्रिय महासंघले मोरक्कोमा २४ देखि ४८ घण्टाको अवधिमा आपत्कालीन उद्धार टोली खटाउन सकिने जनाएको छ । यसैबीच मोरक्कोमा भूकम्पपछि सुनामीको खतरा भने नभएको सरकारले जनाएको छ । भूकम्पपछि दर्जनौं परकम्पहरू गए पनि त्यसले सुनामी निम्त्याउने प्रक्षेपण गरिएको छैन । ती परकम्पहरूले पहिलो भूकम्पभन्दा सानो धक्का दिइरहेका छन् । मोरक्कोमा यसअघि पनि विभिन्न समयमा शक्तिशाली भूकम्पले ठूलो क्षति पुर्याएका थिए । २००४ मा शक्तिशाली भूकम्प जाँदा ६ सय २८ जनाको मृत्यु भएको थियो । त्यस्तै १९६० को शक्तिशाली भूकम्पमा १२ हजारको ज्यान गएको थियो ।"
जी२० को घोषणापत्रमा सहमति,"(नयाँदिल्ली)विश्वको ठूलो अर्थ व्यवस्था भएका देशहरूको संगठन जी२० को शिखर सम्मेलन शनिबार नयाँ दिल्लीमा सुरु भएको छ । बैठकको पहिलो दिनमै नयाँदिल्ली जी२० लिडर्स घोषणापत्रमा सहमति भएको छ । रुसयुक्रेन युद्धको विषयमा मतभेदका कारण घोषणापत्रमा सहमति हुनेबारे आशंका गरिएको थियो । तर, घोषणापत्र स्वीकार गर्न बैठकमा गरिएको प्रस्तावलाई सहभागी सबै सदस्य राष्ट्रले समर्थन गरेका हुन् ।घोषणापत्र तयारीमा भारतका तर्फबाट प्रतिनिधि अभिताभ कान्तले बलियो, दीर्घकालीन, सन्तुलित र समावेशी विकासमा घोषणापत्र केन्द्रित रहेको उल्लेख गरेका छन् । यस्तै, विकास लक्ष्यमा पुग्न तीव्रता, हरित विकासको सम्झौता, २१ औं शताब्दीका लागि बहुपक्षीय संस्थाहरू र बहुपक्षवादलाई पुनर्जीवित गर्ने विषय पनि घोषणापत्रमा समेटिएका छन् । घोषणापत्रमा रुसको नाम नलिएर युक्रेनसँगको युद्धको चर्चा गरिएको छ । उक्त युद्धका सन्दर्भमा गतवर्ष बालीमा भएको शिखर सम्मेलनको घोषणापत्रलाई स्मरण गर्दै संयुक्त राष्ट्र सुरक्षा परिषद् र संयुक्त राष्ट्र महासभाका प्रस्तावलाई दोहोर्याइएको छ । सबै देशले संयुक्त राष्ट्रसंघको चार्टरको पालना गर्नुपर्ने भनिएको छ । क्षेत्रीय अखण्डता र सम्प्रभूतासहित अन्तर्राष्ट्रिय कानुनका सिद्धान्तहरूलाई सम्मान गर्न आग्रह गर्दै संघर्षको शान्तिपूर्ण समाधान तथा कूटनीतिक वार्तामा जोड दिइएको छ । यस्तै, आतंकवादको जुनसुकै अभिव्यक्तिलाई पनि अन्तर्राष्ट्रिय शान्ति र सुरक्षाको लागि खतरा मान्दै त्यसविरुद्ध एकता प्रदर्शन गरेको छ । घोषणापत्रबारे जानकारी दिँदै भारतकी वित्तमन्त्री निर्मला सीतारमणले विश्व बैंकको क्षमता बढाउने दिशामा सबै देशले सामूहिक रूपमा काम गर्ने सहमति भएको जानकारी दिइन् ।बैठकको पहिलो दिन अफ्रिकन युनियनलाई सदस्यता दिने निर्णय गरिएको छ । अफ्रिकन युनियनमा ५५ देश सदस्य छन् । भारतले उक्त युनियनलाई सदस्यता दिन प्रस्ताव गरेको थियो । सम्मेलनको एजेन्डामा समावेशी आर्थिक विकास, डिजिटल पूर्वाधार, जलवायु र वित्त पोषणलगायत विषय छन् । दुई दिनसम्म चल्ने बैठकले जलवायु परिवर्तनले पृथ्वीमा पारेको असरलाई कम गर्न ठोस निर्णय लिने अपेक्षा छ । त्यस्तै, विकासशील देशहरूलाई बहुपक्षीय संस्थानका माध्यमबाट सहुलियतमा ऋण उपलब्ध गराउने विषयमा पनि छलफल हुने भएको छ । भारतले एक पृथ्वी, एक परिवार र एक भविष्य नारा दिएर सम्मेलन आयोजना गरेको छ । पहिलो सत्रमा एक पृथ्वी शीर्षकमा केन्द्रित भएर छलफल चलाइएको छ । दोस्रो सत्रमा एक परिवार र दोस्रो दिन एक भविष्य शीर्षकमा छलफल हुनेछ । भारतले सन् २०२२ डिसेम्बर १ मा जी२० को अध्यक्षता पाएको हो । त्यसयता भारतका ६० स्थानमा २ सयभन्दा बढी बैठकहरू भएका छन् । संस्कृत सूक्ति वसुधैव कुटुम्बकम्लाई मूल नारा बनाएको भारतले सम्मेलनमा चीन र रुसका राष्ट्रपतिहरू भने उपस्थिति भएनन् । रुसयुक्रेन युद्धका कारण रुसी राष्ट्रपति भ्लादिमिर पुटिन सम्मेलनमा नआएका हुन् । यस्तै, चीनका राष्ट्रपति सी चिनफिङ पनि बैठकमा उपस्थित नहुने यसअघि नै जानकारी दिइएको छ । सम्मेलनमा युरोपियन युनियनसहित अन्य १९ सदस्य राष्ट्र, आमन्त्रित ९ देश तथा १४ अन्तर्राष्ट्रिय संगठनका नेता तथा प्रतिनिधिहरू सहभागी छन् । जी२० मा अमेरिका, बेलायत, रुस, चीन, भारत, फ्रान्स, जर्मनी, इटाली, जापान, साउदी अरब, अर्जेन्टिना, अस्ट्रेलिया, ब्राजिल, क्यानडा, युरोपियन युनियन, इन्डोनेसिया, मेक्सिको, दक्षिण अफ्रिका, दक्षिण कोरिया र टर्की सदस्य छन् । अमेरिकी राष्ट्रपति जो बाइडेन, जापानी प्रधानमन्त्री फुमियो किसिदा, जर्मन चान्सलर ओलाफ स्कोल्ज, ब्रिटेनका प्रधानमन्त्री ऋषि सुनक, फ्रान्सका राष्ट्रपति इमानुएल म्याक्रों, क्यानडाका प्रधानमन्त्री जस्टिन ट्रुडोलगायत नेताहरू नयाँदिल्लीमा उपस्थित छन् ।भारतका छिमेकीमध्ये बंगलादेशले मात्रै उक्त मञ्चमा साझेदारीको अवसर पाएको छ । अतिथिको रूपमा बंगलादेशकी प्रधानमन्त्री शेख हसिना भारत आएकी छन् । यस्तै, इजिप्ट, मरिसस, नेदरल्यान्ड, नाइजेरिया, ओमान, सिंगापुर, स्पेन र यूएईका राष्ट्रसरकार प्रमुखहरूलाई पनि आमन्त्रण गरिएको छ । भारतीय प्रधानमन्त्री नरेन्द्र मोदीको सरकारले छिमेकी पहिलो भन्ने विदेश नीति लिए पनि नेपाल, भुटानजस्ता परम्परागत मित्रहरू यस अवसरमा छुटेका छन् । भारतसँगको स्थिर सम्बन्धका कारण बंगलादेशले अवसर पाएको विदेश मामिला जानकार शुभजित रोयले बताए । १५ वर्षयता दुई देशबीचको सम्बन्ध अत्यन्तै विश्वासिलो र सुमधुर छ । बंगलादेशमा सेख हसिना नेतृत्वमा आएदेखि सम्बन्ध थप बलियो हुँदै गएको हो, उनले भने ।"
कहाँ पुग्यो आयातित वस्तुमा अनिवार्य लेबलिङ ?,"(काठमाडौं)सरकारले साउन १ बाट आयात हुने मालवस्तुमा लेबल अनिवार्य गरे पनि कार्यान्वयन फितलो देखिएको छ । अध्ययनबिनै आर्थिक ऐनमार्फत ल्याएको भन्दै व्यवसायीले लेबलिङ कार्यान्वयनमा अटेरी गरिरहेका छन् । दुईचार आयातकर्ताले लेबल गरेका सामान आयात गरे पनि अरूले लेबलबिनै वस्तु ल्याइरहेका छन् ।पैठारी हुने तयारी मालवस्तु बजारमा बिक्रीवितरणका लागि पठाउनुअघि त्यस्ता मालवस्तुको प्याकेजिङमा आयातकर्ता र बजार वितरकको पूरा विवरण भएको लेबल लगाएर मात्र पठाउनुपर्ने भनिएको छ । अध्ययनबिनै ल्याइएकाले कार्यान्वयन गर्न सक्ने अवस्था छैन, आयातकर्ता संघ नेपालका अध्यक्ष बल्लभराज सिग्देलले भने, साउनयताको कुरा गर्ने हो भने पनि कार्यान्वयन भएको छैन ।सरकारले लागू गर्न खोजेको नियमले दुई नम्बरी फस्टाउने व्यवसायी दाबी गर्छन् । अहिलेकै संरचनामा कार्यान्वयन भए तस्करीबाट आयात गरिएका सामानमा स्टिकर राखेर बिक्रीवितरण बढ्ने उनीहरूको भनाइ छ । ठूला वस्तुको आयातमा लेबलिङ कार्यान्वयन हुन सक्ला । दुईचार कम्पनीले कार्टुनमा लेबल राखेर आयात पनि थालेका छन्, उनले भने, तर सबै वस्तुमा यो लागू गर्दा कार्यान्वयन गर्न सम्भव छैन । यसले तस्करीका सामानमा स्टिकर लगाएर बिक्री बढ्ने खतरा रहन्छ ।नेपाल उद्योग वाणिज्य महासंघ वाग्मती प्रदेशका उपाध्यक्ष दुर्गाराज श्रेष्ठले पनि केही वस्तुमा कम्पनीबाटै लेबल लागे पनि वितरकको हकमा सम्भव नभएको प्रस्ट्याए । दुई तहमा लेबल कार्यान्वयन सम्भव छैन, केही आयातकर्ताले कम्पनीबाटै लेबलिङ गरेर आयात गरे पनि वितरकलाई नियम लगाउन कठिन छ, उनले भने, पूर्ण रूपमा कार्यान्वयनमा जान वर्षौं लाग्छ । तत्काल कार्यान्वयन भए मूल्यवृद्धि थप बढ्न सक्ने उनको भनाइ छ । उत्पादनसँगै स्टिकर लगाउन थप जनशक्ति चाहिन्छ । स्टिकर र म्यानपावरको खर्च पनि लाग्छ । यही अवस्थामा लागू गर्न सम्भव हुँदैन, उनले भने । आयातित वस्तुमा रिलेबल गर्दा सरकारकै ऐनअनुसार कारबाहीमा पर्ने सम्भावना रहेको उनको भनाइ छ । उपभोक्ता संरक्षण ऐन ०७५ अनुसार मालवस्तुमा अनिवार्य लेबल हुनुपर्छ । लेबलमा वस्तुको विस्तृत जानकारी, उत्पादक, आयातकर्ता, वितरकदेखि त्यसका म्यादसम्मका विवरण राख्नुपर्छ । लेबल नभई आयात बिक्री गर्दा उपभोक्ता ठगिने सम्भावना उत्तिकै रहन्छ । यसैलाई दृष्टिगत गरी सरकारले आर्थिक ऐन ०८० को दफा १८ को उपदफा ४ मा पनि यस्तै व्यवस्था गरेको छ । नयाँ व्यवस्थाअनुसार साउन १ बाट आयात हुने वस्तुमा लेबल अनिवार्य हुनुपर्छ । लेबल नगरी बजारमा बिक्रीवितरणका लागि पठाइएको पाइए अनुगमन गर्ने अधिकारीले त्यस्ता मालवस्तु जफत गर्न सक्छन् । सोही सम्बन्धमा भन्सार विभागले गत असार २२ मा लेबल लगाउनेसम्बन्धी सूचनासमेत जारी गरिसकेको छ । यसरी व्यवसायीले लेबलिङ कार्यान्वयन नगर्ने खुला चुनौती दिइरहँदा सरकार भने मौन छ । तालुक भन्सार विभाग, वाणिज्य, आपूर्ति तथा उपभोक्ता संरक्षण विभाग, आन्तरिक राजस्व र राजस्व विभागले अनुगमन गरेको छैन ।लेबलिङका विषयमा ऐनमा भएको व्यवस्था कार्यान्वयन भए उपभोक्ता सुसूचित हुन्छन् । तर विडम्बना, व्यवसायीका अगाडि सरकार निरीह बनेको छ, उपभोक्ता अधिकार अनुसन्धान मञ्चका अध्यक्ष माधव तिमिल्सिनाले भने, साउन १ बाट कार्यान्वयन नहुनुमा सरकारको पनि गल्ती छ । अनुगमनमा भन्सार, वाणिज्य, खाद्य, आन्तरिक राजस्व, प्रहरीलगायत निकायबीच समन्वय भएन । आम सर्वसाधारणसँग प्रत्यक्ष जोडिएको विषयमा सरकार गम्भीर हुन जरुरी रहेको उनले बताए । भन्सार विभागले जारी गरेको सूचनाअनुसार पैठारी भएका मालवस्तुको लेबलमा पैठारीकर्ता, बजार वितरकको नाम, ठेगाना, इमेल ठेगाना, वेबसाइट र एक्जिम कोड विवरण उल्लेख हुनुपर्छ । मालवस्तु पैठारी भएको अवस्था वा बजारमा बिक्रीवितरणका लागि पठाउनुअघि लेबल लगाउन सकिने भनिएको छ । पैठारी भएका मालवस्तुको प्रत्येक इकाइ र मालवस्तुको प्रकृति, आकार तथा तौलका कारण प्रत्येक इकाइमा लेबल लगाउन नमिल्ने भए त्यसपछि प्याकिङ गर्दा हुने सानो इकाइमा लगाउनुपर्नेछ । एउटै पैठारीकर्ताका बजार वितरक धेरै हुन सक्ने हुँदा बजार वितरकको लेबल सम्बन्धित बजार वितरक आफैंले लगाउन सक्ने व्यवस्था पनि छ । लेबलको दुरुपयोग हुन नदिन पैठारीकर्ता तथा वितरकले लेबल लगाएर पठाएको मालवस्तुको अभिलेख व्यवस्थित गरी राख्नुपर्ने सूचनामा उल्लेख छ । तर भन्सार विभाग पनि सूचना प्रकाशन गरेर मात्रै पन्छिएको अध्यक्ष तिमिल्सिनाको आरोप छ । कार्यान्वयनमा समस्या भए सबै पक्षलाई बोलाएर छलफल गर्नुपर्यो । तर लेबलबिनाको सामान पूर्ण रूपमा बन्द गर्नुपर्छ, उनले भने, भन्सारले सूचना मात्रै निकालेर पन्छिन मिल्दैन । कार्यान्वयन भएनभएको अध्ययन र विश्लेषण पनि गर्नुपर्छ ।भन्सार विभागका महानिर्देशक शोभाकान्त पौडेलले भने धेरैजसो वस्तुमा लेबलिङ लागू भइसकेको दाबी गरे । लेबल लगाउन बाँकी वस्तुमा बिस्तारै अनुगमन गरिने उनको भनाइ छ । आर्थिक ऐनमा आएको विषय हो, यो । सोहीअनुसार सम्बद्ध निकायलाई परिपत्र गरेका छौं । विदेशी कम्पनीलाई पनि पत्र पठाएका छौं, उनले भने, लागू हुने क्रम सुरु भएको छ । अटेरी गर्नेहरूमाथि वाणिज्य विभागसँग समन्वय गरेर अनुगमन गर्छौं । नियम कार्यान्वयन नगर्नेलाई कारबाही हुन्छ ।"
चार वर्षमा डलर कार्डबाट बाहिरियो दुई अर्ब आधाभन्दा बढी विज्ञापनमा,"(काठमाडौं)गएको चार वर्षमा डलर कार्डमार्फत नेपालबाट करिब २ अर्ब रुपैयाँ बाहिरिएको छ । विदेशबाट आयातित विभिन्न वस्तु तथा सेवाबापतको अनलाइन भुक्तानीका लागि ०७७ चैतदेखि गत असारसम्म डलर कार्डबाट मात्र १ करोड ३९ लाख ६५ हजार अमेरिकी डलर (१ अर्ब ८५ करोड ७३ लाख रुपैयाँ) मुलुकबाट बाहिरिएको राष्ट्र बैंकले जनाएको छ ।कार्डमार्फत भएको भुक्तानी हेर्दा सबैभन्दा बढी सामाजिक सञ्जालमा गरिएको विज्ञापनबापतको भुक्तानीमा बाहिरिएको छ । दोस्रो धेरै रकम भुक्तानी पुस्तक, विभिन्न जर्नलहरूमा भएको देखिन्छ भने तेस्रोमा टोफेल, आईईएलटीएसलगायत विभिन्न अनलाइन अध्ययन तथा परीक्षाबापत शुल्क भुक्तानीका लागि खर्च भएको राष्ट्र बैंकले बताएको छ । पछिल्ला महिनामा कार्ड जारी, कार्डमा रकम लोड (भर्ने) र खर्च सबै उल्लेख्य रूपमा बढेको राष्ट्र बैंकको भनाइ छ । यसअनुसार औसतमा हरेक महिना एक हजारदेखि १५ सयसम्म डलर कार्ड जारी हुने गरेको छ । ती कार्डमा मासिक औसत १५ लाख अमेरिकी डलर लोड हुने र १० देखि १२ लाख अमेरिकी डलर भुक्तानी हुने गरेको राष्ट्र बैंकको तथ्यांक छ । डलर कार्डबाट हुने भुक्तानी हरेक महिना बढ्दै गएकाले त्यसको सदुपयोगिताबारे फेरि अध्ययन गर्ने तयारी रहेको राष्ट्र बैंकका कार्यकारी निर्देशक एवं विदेशी व्यवस्थापन विभाग प्रमुख रामु पौडेलले बताए । हामीले गत वर्ष डलर कार्डबाट भएको भुक्तानी उपयोगसम्बन्धी अध्ययन गरेका थियौं, अध्ययन प्रतिवेदनको सिफारिसका आधारमा १८ वटा कोडबाट भुक्तानी हुने वस्तुमा कार्डमार्फत भुक्तानी गर्न नपाइने निर्देशन जारी गरेका छौं, उनले भने, पछिल्ला महिनामा पनि कार्डमार्फतको भुक्तानी बढिरहेकाले त्यसको उपयोगिता सम्बन्धमा पुनः अध्ययन गर्ने तयारी छ । हाल कार्डमार्फत भएको कुल भुक्तानीमा आधाभन्दा बढी सामाजिक सञ्जालमा गरिएको विज्ञापनको शुल्क तिर्न उपयोग भएको भेटिएको कार्यकारी निर्देशक पौडेलको भनाइ छ । नेपाल राष्ट्र बैंकले ०७७ चैतमा नेपालबाटै कार्डमार्फत विदेशी मुद्रामा भुक्तानी गर्न पाउने नीतिगत व्यवस्था गरेको थियो । उक्त व्यवस्था भएदेखि गत ०८० असारसम्म ६६ हजार ८ सय २५ वटा यस्ता कार्ड जारी भएका छन् । ती कार्डमा करिब १ करोड ८७ लाख अमेरिकी डलर भरिएको (लोड भएको) छ । लोड भएकोमध्ये करिब १ करोड ३९ लाख ६५ हजार अमेरिकी डलर भुक्तानी भइसकेको छ । उक्त अवधिमा सर्वसाधारणले विदेशबाट खरिद गरेका पुस्तक, दैनिक पत्रपत्रिका, खेलौना, सूचना प्रविधि सेवा, विज्ञापन आदिबापतको भुक्तानी कार्डमार्फत गरेको राष्ट्र बैंकले बताएको छ ।कार्डमार्फत ५ सय अमेरिकी डलरसम्म विदेशी मुद्रामा भुक्तानी गर्न पाउने व्यवस्थापछि मुलुकमा विदेशी मुद्रा भित्रिने राष्ट्र बैंकको दाबी थियो । यद्यपि गत असारसम्म करिब ५५ हजार अमेरिकी डलर (करिब ७३ लाख रुपैयाँ) मात्र आएको देखिन्छ । केही वर्षयता नेपालबाटै विदेशमा सूचना प्रविधिसम्बन्धी काम गर्ने जमात बढ्दो छ, राष्ट्र बैंक स्रोतले भन्यो, यसकारण ती मानिसमार्फत विदेशी मुद्रा भित्रिने अपेक्षा थियो । तर अपेक्षाअनुसार आएन ।नेपाल राष्ट्र बैंकले ०७९ भदौमा निर्देशन जारी गरेर क्यासिनो, अनलाइन जुवा, बिमा, डेटिङ सेवाको भुक्तानी जस्ता १८ प्रकार (कोड) का वस्तुमा डलर कार्डबाट भुक्तानी गर्न नपाइने व्यवस्था गरेको छ । डलर कार्डबाट विदेशमा कसैलाई रकम स्थानान्तरण गर्न पाइनेछैन । प्रत्यक्ष बिमा सेवामा भुक्तानी गर्न, स्ट्याम्प तथा सिक्काको भुक्तानी गर्न, विदेशी वित्तीय संस्थाका सदस्यलाई नगद र व्यापारिक सामान तथा सेवाको भुक्तानी गर्न पनि डलर कार्डको प्रयोग गर्न पाइनेछैन । कार्डबाट विदेशी धितोपत्र ब्रोकर तथा डिलरलाई भुक्तानी गर्न पनि पाइँदैन ।विदेशी बिमाको अन्डरराइटिङ तथा प्रिमियमबापत भुक्तानी गर्न डलर कार्ड प्रयोग गर्न नपाइने व्यवस्था छ । विदेशका रियल इस्टेट एजेन्ट तथा व्यवस्थापकलाई भाडा तिर्न, कोषबापत रकम स्थानान्तरण गर्न, डेटिङ सेवाको भुक्तानी गर्न, क्यासिनो तथा अनलाइन जुवा, घोडा तथा कुकुर दौड खेलको भुक्तानी गर्न, सट्टेबाजी तथा काल्पनिक खेलको भुक्तानी गर्न, राजनीतिक तथा धार्मिक संगठनलाई रकम दिन पनि डलर कार्ड प्रयोग गर्न राष्ट्र बैंकले रोक लगाएको छ । हाल वाणिज्य तथा विकास बैंकहरूले एक व्यक्तिलाई वार्षिक ५ सय डलरसम्म खर्च गर्न पाउने गरी डलर कार्ड दिने गरेका छन् । यस्तो डलर कार्ड विशेषतः विभिन्न फिल्म तथा प्रसारित कार्यक्रम हेर्न र सामानको भुक्तानीमा बढी प्रयोग हुने गरेको छ ।डलर कार्डमार्फत विदेशी मुद्रामा बैंक खाता नभएका वा विदेशी मुद्रा आर्जनको स्रोत नभएका सर्वसाधारणले पनि वार्षिक ५ सय अमेरिकी डलर बराबरको भुक्तानी विदेशी मुद्रामा गर्न पाउँछन् । सर्वसाधारणले आफ्नो खाता रहेको वाणिज्य बैंक वा विकास बैंकमा गएर प्रिपेड कार्ड बनाउनुपर्छ । सोही कार्डमार्फत विदेशबाट खरिद गरेको सामानको भुक्तानी अनलाइनबाट कार्डमार्फत विदेशी मुद्रामै गर्न सकिन्छ ।यस्तो कारोबारका लागि वार्षिक अधिकतम ५ सय अमेरिकी डलरको सीमा तय गरिएको छ । सर्वसाधारणले एकै पटक वा पटकपटक गरी एक वर्षमा उल्लिखित सीमा बराबरको भुक्तानी मात्र विदेशी मुद्रामा गर्न पाउँछन् । यस्तो कारोबारमा तोकिएको सीमाभित्र रहेर नेपालको कानुनले वञ्चित नगरेका सबै प्रकारका वस्तु तथा सेवा खरिद गर्न सकिने प्रावधान छ । यी कार्डबाट एटीएम कार्डबाट जस्तो नगद निकाल्न भने पाइँदैन । विदेशबाट सामान खरिद गर्दा विद्युतीय माध्यमबाट भुक्तानीका लागि मात्र कार्ड प्रयोग गर्न पाइन्छ ।"
राष्ट्रिय निकुञ्जमा एकभन्दा बढी आयोजना निषेध,"काठमाडौं (कास) जलविद्युत्को विकासमा सरकारको नीति तथा कानुन बाधक रहेका बेला राष्ट्रिय निकुञ्ज तथा संरक्षण क्षेत्रका नदीनालामा एकभन्दा बढी जलविद्युत् आयोजना निर्माण गर्न नपाउने व्यवस्था गर्दै मस्यौदा तयार गरिएको छ । राष्ट्रिय निकुञ्ज तथा वन्यजन्तु संरक्षण नियमावली, ०८० को प्रारम्भिक मस्यौदामा संरक्षण क्षेत्रभित्रका नदीनालामा एकभन्दा बढी जलविद्युत् आयोजना निर्माण गर्न नपाउने व्यवस्था राखिएको छ ।राष्ट्रिय निकुञ्ज तथा वन्यजन्तु संरक्षण विभागले तयार पारेको प्रारम्भिक मस्यौदामा संरक्षणभित्रका नदीमा एउटा मात्रै आयोजना बनाउन पाइने, क्षमता वृद्धि गर्न नपाइने र ५० प्रतिशत मात्रै पानीको उपयोग गरेर आयोजना विकास गर्नुपर्ने उल्लेख छ । त्यस्तै सीमा नदी भए २५ प्रतिशत पानी छाड्नुपर्ने र संवेदनशील क्षेत्रमा आयोजना विकास गर्नै नपाउने गरी मस्यौदा तयार पारिएको छ ।मस्यौदाको परिच्छेद १२ मा आयोजनाले विद्युत् उत्पादन गर्न नदीनाला, खोला थुन्दा वा फर्काउँदा राष्ट्रिय निकुञ्ज वा आरक्षभित्र बग्ने नदी खोलामा उच्च सुक्खा मौसम (ड्राई पिक पिरियड) भर न्यूनतम बहावको कम्तीमा २५ प्रतिशत वा वातावरणीय प्रभाव अध्ययनअनुसार जुन बढी हुन्छ, सोही कायम रहने गरी जल निर्बाध खुला छाड्नुपर्नेछ । राष्ट्रिय निकुञ्ज वा आरक्षभित्र बग्ने नदीमा एक स्थानभन्दा बढीबाट विद्युत् उत्पादन गर्ने गरी सहमति प्रदान गरिनेछैन, उल्लेख छ ।राष्ट्रिय निकुञ्ज तथा वन्यजन्तु विभागले तयार गरेको प्राम्भिक मस्यौदामा सरोकारवालाको राय संकलन गर्ने उद्देश्यले आयोजित कार्यक्रममा सरोकारवालाले भने यस व्यवस्थाले झनै समस्या पार्ने प्रतिक्रिया दिए । स्वतन्त्र ऊर्जा उत्पादकहरूको संस्था, नेपाल (इप्पान) का उपमहासचिव प्रकाश दुलालले नियमावलीको मस्यौदा ऊर्जा विकासमा निकै बाधक रहेकाले जलविद्युत् प्रवर्द्धकको सुझाव समेटेर मात्रै नियमावली जारी गर्न अनुरोध गरे ।जलविद्युत् उत्पादन हुने भनेकै पहाडी र हिमाली क्षेत्रमा हो । तराईमा जलविद्युत् उत्पादनको सम्भावना हुँदैन । पहाडी क्षेत्रमा कतै चुरे संरक्षण क्षेत्र, कतै मध्यवर्ती संरक्षण क्षेत्र त कतै हिमाली संरक्षण क्षेत्रका नाममा सबै ठाउँलाई संरक्षणभित्रै राखिएको छ, दुलालले भने, जलविद्युत् विकास नगरौं, देश समृद्ध नबनाऔँ भन्ने हो मात्रै यस्ता नीतिनियम जारी गरौं, ऊर्जाबाट समृद्धि चाहिन्छ भने आयोजना विकास गर्ने वातावरण पनि बनाइदिऊँ ।मस्यौदामा आयोजनाको क्षमता बढाउन नपाइने, एउटा खोलामा एकभन्दा बढी आयोजना बनाउन नपाउने, सीमा खोलामा २५ र संरक्षण क्षेत्रभित्र भए ५० प्रतिशत पानी छाड्नुपर्ने, संरक्षण क्षेत्रको वनक्षेत्र उपयोगका लागि पहिला कम्पनीका नाममा निजी जग्गा किनेर पछि संरक्षण क्षेत्रका नाममा गरिदिनुपर्ने व्यवस्था गरिएको छ । त्यस्तै १ रुख काट्दा २५ रुख रोप्नुपर्ने, प्रतिहेक्टर १६ सय रुख रोप्नुपर्ने, सर्वोच्च अदालतको फैसलाको मर्मविपरीत प्रक्रियामा गइसकेका आयोजनाको हकमा पनि आवश्यक देखिए मात्रै सहमति दिने, ५ इन्च मोटाइ भएको रुखको लगत राख्ने, ५ प्रतिशत रोयल्टी संरक्षण क्षेत्रलाई दिनेलगायत विषय ऊर्जा विकासका लागि बाधक रहेको प्रवर्द्धकको भनाइ छ ।एक रुख काटिएको ठाउँमा २५ वटा रुख रोप्न कसरी सकिन्छ ? दुलालले सोधे, एउटा रुख काटिएको ठाउँमा दुइटासम्म हुर्काउन सकिएला । तर एउटाको ठाउँमा २५ वटा रुख त रोप्ने ठाउँ पनि हुँदैन । अनि ५ इन्च मोटाइ भनेको एउटा लट्ठीको मोटाइ हो । यसलाई पनि रुख भन्न मिल्छ ? अहिले सरकारलाई शतप्रतिशत रोयल्टी तिर्दै आएकामा संरक्षण क्षेत्रले ५ प्रतिशत रोयल्टी कुन आधारमा मागेको हो भनेर पनि दुलालले प्रश्न गरे ।सर्वोच्च अदालतको एउटा फैसलाले संरक्षणभित्र निर्माण प्रक्रियामा गएका आयोजनालाई समेट्ने गरी नियमावली बनाउनू भन्ने निर्देशनात्मक आदेश दिएको भए पनि विभागले त्यसविपरीत आवश्यक देखिए मात्रै अध्ययन सहमति दिने गरी मस्यौदा अघि बढाएको छ । विभागको नयाँ मस्यौदामा एक नदीमा एक आयोजना मात्रै बनाउन पाउने व्यवस्थाले समस्या पार्ने इप्पानका महासचिव बलराम खतिवडाको भनाइ छ । मस्यौदा हेर्दा यसमा रहेको एक नदी एकभन्दा बढी आयोजना निर्माणको अनुमति नदिइने भन्ने व्यवस्था छ । यसमा सुधार हुन आवश्यक छ, उनले भने, हाम्रो देशमा ४७ प्रतिशत त वन नै पुगिसक्यो, आयोजना बन्ने निकुञ्ज वा वनमै हो अब कसरी एक नदी एक आयोजना हुन सक्छ ।अन्य निकायको पनि अधिकार हस्तक्षेप गर्ने उद्देश्यले मस्यौदा तयार पारेको देखिएको र यसमा सुधार आवश्यक रहेको जलविद्युत् प्रवर्द्धक भरत पराजुलीले बताए । संवेदनशील क्षेत्रमा लाइसेन्स नदिने भनिएको छ । कस्तो क्षेत्रलाई संवेदनशील क्षेत्र भन्ने ?, उनले प्रश्न गरे, एउटा रेन्जर गएर हेरर संवेदनशील क्षेत्र भन्देला । के आधारमा भन्ने ?छलफलपछि विभागले प्रारम्भिक मस्यौदा भएको र यसलाई जलविद्युत् प्रवर्द्धकको राय र सुझावलाई समेटेर अन्तिम रूप दिने जानकारी दिएको छ ।"
उज्यालो गण्डकी घोषणा अभियान ६ वर्षसम्म अधुरै,"(कास्की)०७४ फागुन ४ मा पहिलो गण्डकी प्रदेश सरकारको मन्त्रिपरिषद्ले एउटा महत्त्वपूर्ण निर्णय गरेको थियो, दुई वर्षभित्र उज्यालो प्रदेश घोषणा गर्ने । यो प्रदेश सरकारको पहिलो महत्त्वपूर्ण निर्णय थियो । उक्त कार्यक्रमलाई प्राथमिकतामा राखेर सरकारले योजना अगाडि बढाएको थियो । गण्डकी प्रदेशसभाको पहिलो कार्यकाल सकिएर दोस्रोको नौ महिना पुग्दासम्म चार जना मुख्यमन्त्री पाइसकेको छ । दुई वर्षको लक्ष्य ६ वर्ष पुग्दा पनि सरकारको पहिलो निर्णयले सार्थकता पाउन सकेको छैन । गण्डकीका ५ लाख ७४ हजार ७ सय ९८ अर्थात् ९९५० प्रतिशतमा विद्युत् सुविधा पुगेको छ भने २ हजार ८ सय ८४ घरधुरीमा अहिले पनि बिजुली नपुगेको ऊर्जा, जलस्रोत तथा खानेपानी मन्त्रालयको तथ्यांक छ । करिब २९ सय परिवार अहिले पनि अँध्यारोमै बस्न बाध्य रहेको मन्त्रालयको तथ्यांक छ । चालु आर्थिक वर्षमै गण्डकीलाई उज्यालो प्रदेश घोषणा गरिने सरकारकी प्रवक्तासमेत रहेकी ऊर्जा, जलस्रोत तथा खानेपानीमन्त्री सरस्वती अर्याल तिवारीले दाबी गरिन् । सरकारले उक्त लक्ष्य यस वर्षभित्रै सम्पन्न गर्ने गरी ऊर्जा मन्त्रालयबाट काम भएको उनको दाबी छ । बाढीपहिरोका कारण कतिपय जलविद्युत् परियोजनामा क्षति पुगेका ठाउँमा मर्मतको काम तीव्र पारिएको उनले बताइन् । उज्यालो प्रदेश घोषणा कार्यक्रमलाई सहयोग पुग्ने गरी मन्त्रालयले साना तथा लघु जलविद्युत् आयोजनालाई पनि प्राथमिकता दिएको जनाएको छ । मन्त्रालयले हालसम्म ९० वटा लघु जलविद्युत् आयोजना मर्मतको काम गरेको छ । यसबाट ३ हजार २ सय ९५ किलोवाट विद्युत् उत्पादन भएको छ भने, १५ हजार ४ सय ४० घरधुरी प्रत्यक्ष लाभान्वित छन् । स्याङ्जाको ९८ किलोवाट क्षमताको पुतपुते खोला दोस्रो लघु जलविद्युत् आयोजनाको ग्रिड कनेक्सन गरी राष्ट्रिय प्रसारण लाइनमा समेत जोडिएको छ । मन्त्रालयले मर्मत गरेका आयोजनामध्ये राष्ट्रिय लाइनमा जोडिएको एउटै योजना पुतपुते हो । मनाङको नासो गाउँपालिकामा ३० किलोवाट क्षमताको भिताङ लघु जलविद्युत् आयोजना निर्माण सुरु भएको छ । ०७८७९ मा निर्माण सुरु भएको यस योजनाको ०८०८१ मा सम्पन्न हुने गरी काम भइरहेको मन्त्रालयले जनाएको छ । नवीकरणीय ऊर्जामार्फत ३८२ प्रतिशत र राष्ट्रिय विद्युत् प्रसारण लाइनमार्फत ९५६८ प्रतिशत गरी ९९५० प्रतिशत घरमा बिजुली पुगेको मन्त्रालयको तथ्यांक छ । राष्ट्रिय प्रसारण लाइनमा तत्काल जोडिने सम्भावना नभएका मुस्ताङ, मनाङ, मुस्ताङ र गोरखाका ७ स्थानीय तहका १२ सय ५ घरधुरीमा सोलार बत्ती जडान गरिएको छ । प्रदेश सरकारको ७५ प्रतिशत अनुदानमा घरेलु सौर्य ऊर्जा प्रविधि जडान गरी सोलार बत्ती बलिसकेको छ । १ हजार २ सय ५ संख्या जडान गरी ६१ किलोवाट विद्युत् उत्पादन भएको छ । गोरखाको पालुङटारमा स्मार्ट सडक बत्ती, स्याङ्जामा सोलारको सडक बत्ती र पोखरा महानगरलगायतमा सौर्य सडक बत्ती जडान गरिएको छ । ३२ थान सौर्य सडक बत्ती जाडन र एक सय १५ थान स्मार्ट बत्ती बालिसकिएको छ । मन्त्रालयको संस्थागत सोलार जडान कार्यक्रमअन्तर्गत मुख्यमन्त्री तथा मन्त्रिपरिषद्को कार्यालयमा ४१ किलोवाट र भौतिक पूर्वाधार मन्त्रालयमा २९ किलोवाट र विभिन्न जिल्लामा ९२ किलोवाट गरी कुल १६२ किलोवाट पिक क्षमताको संस्थागत सौर्य ऊर्जा प्रविधि जडान गरिएको छ । सौर्य उर्जा प्रविधि जडानको काम मन्त्रालयअन्तर्गत जलस्रोत तथा सिँचाइ विकास सबडिभिजन कार्यालय मनाङ, मुस्ताङ तथा अन्य क्षेत्र स्वास्थ्य चौकी, विद्यालय र यातायात व्यवस्था कार्यालय पोखरामा ९२ किलोवाट क्षमताको जोडिएको छ । मन्त्रालयमा पनि ३० किलोवाट क्षमताको सोलार जोडिएको छ । १२ वटा संस्थागत सौर्य ऊर्जाबाट २०२ किलोवाट विद्युत् नियमित उपलब्ध भएको मन्त्रालयको तथ्यांक छ । गण्डकी प्रदेश ऊर्जासम्बन्धी ऐन विधेयक मस्यौदाको तयारी थालिएको मन्त्रालयका सचिव सन्तोष कैनीले बताए । गण्डकी प्रदेश ऊर्जा रणनीति तथा कार्ययोजनालाई अन्तिम रूप दिइएको र उज्यालो प्रदेश यथाशीघ्र घोषणाका लागि संघ सरकारसँग सहकार्य गर्न लागिएको उनको भनाइ छ । मन्त्रालयले विद्युतीय चुलो प्रयोगमा जोड दिएको छ । बागलुङको ढोरपाटन नगरपालिका छेन्तुङका ३ सय ९१ घरधुरीमा हालै घरेलु सौर्य ऊर्जा जडान सुरु गरिएको सचिव कैनीले जनाए । अनुदानमा आधारित विद्युतीय चुलोसम्बन्धी मापदण्ड, ०७८ मन्त्रालयबाट स्वीकृत गरी गोरखा नगारपालिका१० का ५३ घरधुरीमा इन्डक्सन चुलो वितरण गरिएको छ । मन्त्रालयले अहिलेसम्म विभिन्न पालिकामा ३० हजार ४ सय ८१ स्टिल ट्युबुलर पोल वितरण गरेको छ ।"
कोशीमा आज बजेटसम्बन्धी नयाँ अध्यादेश ल्याइँदै,"(मोरङ)कोशीमा जारी बजेट शून्यता अन्त्यका लागि मुख्यमन्त्री हिक्मतकुमार कार्कीले पुनः अर्को बजेटसम्बन्धी अध्यादेश ल्याउन लागेका छन् । यसअघि प्रदेश प्रमुख पर्शुराम खापुङले संवैधानिक व्यवस्थाअनुसार जारी गरेको बजेटसम्बन्धी अध्यादेशको निवर्तमान मुख्यमन्त्री उद्धव थापाले प्रतिस्थापन विधेयक ल्याउन नसकेपछि भदौ ११ देखि प्रदेशमा बजेट शून्यता छ ।प्रदेश प्रमुख खापुङले आइतबार पुनः अर्को बजेटसम्बन्धी अध्यादेश जारी गरेपछि बजेट शून्यता अन्त्य हुने आर्थिक मामिला तथा योजना मन्त्रालयले जनाएको छ । आर्थिक मामिला तथा योजना मन्त्रालयको समेत जिम्मेवारी सम्हालेका मुख्यमन्त्री कार्कीले बजेटसम्बन्धी अध्यादेश जारी गर्न प्रदेश प्रमुखको कार्यालयमा शनिबार सिफारिससहित पठाइसकेको बताए ।बजेटसम्बन्धी अध्यादेशको सिफारिस प्राप्त भएकाले आइतबार प्रदेश प्रमुखबाट पुनः अध्यादेश जारी हुने प्रदेश प्रमुख कार्यालयका निमित्त सचिव नरेन्द्र श्रेष्ठको भनाइ छ । सर्वोच्चको परमादेशबाट शुक्रबार मुख्यमन्त्री नियुक्त कार्की नेतृत्वको सरकारको पहिलो मन्त्रिपरिषद् बैठकले बजेटसम्बन्धी अर्को अध्यादेश ल्याउन प्रदेश प्रमुख खापुङसमक्ष सिफारिस गर्ने निर्णय गरेको थियो ।मन्त्रिपरिषद् बैठकले प्रदेश आर्थिक अध्यादेश र प्रदेश विनियोजन अध्यादेश ०८० जारीका लागि सिफारिस गर्ने निर्णयसहित प्रदेश प्रमुख खापुङसमक्ष पठाइएको खानेपानी, सिँचाइ तथा ऊर्जा र स्वास्थ्यमन्त्री एवं प्रदेश सरकारका प्रवक्ता तिलकुमार मेन्याङ्बोले बताए । चालु आर्थिक वर्षको स्रोतगत र आर्थिक व्ययको विवरण, कार्यक्रमगत बजेट विनियोजन सार्वजनिक गर्ने र पहिचान पक्षधरसँग वार्ताका लागि मन्त्री मेन्याङ्बोको नेतृत्वमा समिति गठन गर्नेसमेत निर्णय गरेको छ । यसअघि जनता समाजवादी पार्टी र माओवादी केन्द्रले समर्थन फिर्ता लिएपछि कार्की नेतृत्वकै सरकार अल्पमतमा परेको थियो । अल्पमतमा परेका तत्कालीन मुख्यमन्त्री कार्कीले चालु बजेट अधिवेशन जेठ ३१ राति १२ बजेबाट अन्त्य गरेर जेठ ३२ मा चालु आर्थिक वर्षका लागि बजेटसम्बन्धी अध्यादेश ल्याएका थिए । निवर्तमान मुख्यमन्त्री थापाले उक्त अध्यादेशको प्रतिस्थापन विधेयक ल्याउन नसकेपछि भदौ ११ देखि प्रदेश बजेट शून्यतामा गएको हो । बजेट शून्यताले प्रदेशभरिका मालपोत कार्यालयमा जग्गा रजिस्ट्रेसन, यातायात व्यवस्था कार्यालयमा सवारीसाधन दर्ता, नवीकरण, साना उद्योग दर्ता, मनोरञ्जन, विज्ञापन र दहत्तरबहत्तर (गिट्टी, बालुवा) कर प्रभावित हुने अवस्था निर्माण भएको थियो । कोशी प्रदेशका प्रमुख सचिव दीपक काफ्लेले प्रदेश बजेट शून्यतामा गए पनि कर असुलीलाई निरन्तरता दिएका हुन् । उनले यो विषयमा कुनै प्रतिक्रिया दिन भने चाहेनन् ।संविधानको धारा २०३ मा कानुनबमोजिम बाहेक प्रदेशमा कुनै कर लगाइने र उठाइने छैन भन्ने प्रतिबन्धात्मक व्यवस्थालाई बेवास्ता गर्दै निवर्तमान मुख्यमन्त्री थापा नेतृत्वको सरकारले कर असुलीलाई निरन्तरता दिएको थियो । संविधानमा बजेटविहीनताको परिकल्पना गरेको छैन । तर सर्वोच्चले निवर्तमान मुख्यमन्त्री थापा नेतृत्वको सरकारलाई दीर्घकालीन असर पर्ने कुनै पनि काम गर्न रोक लगाइदिएपछि प्रदेश बजेट शून्यतामा गएको थियो । बजेट शून्यतामा गएका बेला मालपोत, यातायात व्यवस्था, वनलगायतका कार्यालयमा प्रदेश सरकारको अधिकार क्षेत्रको राजस्व संकलन रोकिने संवैधानिक व्यवस्था छ । निवर्तमान मुख्यमन्त्री थापाले सभाध्यक्ष इस्राइल मन्सुरीको भोटले लिएको विश्वासको मतविरुद्ध प्रमुख प्रतिपक्षी एमाले नेता हिक्मतकुमार कार्कीले सर्वोच्चमा भदौ ६ मा रिट निवेदन दायर गरे । लगत्तै हतारोमा चालु हिउँदे अधिवेशन भदौ ६ राति १२ बजेबाट अन्त्य गरेर बजेटसम्बन्धी अर्को अध्यादेश ल्याउन जुटेको तत्कालीन सत्तारूढ गठबन्धन दलको सरकार असफल भएको थियो । मुख्यमन्त्री कार्कीले चालु आर्थिक वर्षका लागि सुरुमा ल्याएको अध्यादेश नै अहिले पुनः प्रदेश प्रमुखले जारी गर्ने बताएका छन् । यसअघि ल्याएको बजेटसम्बन्धी अध्यादेशमा कुनै फेरबदल नगरी जस्ताको त्यस्तै ल्याउन सिफारिस गरिसकेको छु, उनले भने, प्रतिस्थापन विधेयक ल्याउने बेला यस अध्यादेशमा भएको कमीकमजोरीलगायत आवश्यक सुधारका लागि फेरबदल हुन सक्छ तर अहिले कुनै फेरबदल हुँदैन । मुख्यमन्त्री कार्कीले संविधानको धारा २०२ बमोजिम प्रदेश सरकारको अर्थसम्बन्धी प्रस्तावलाई कार्यान्वयन गर्न बनेको अध्यादेश०८०, आर्थिक वर्ष ०८०८१ को सेवा र कार्यका लागि प्रदेश सञ्चित कोषबाट केही रकम विनियोजन र खर्च गर्ने सम्बन्धमा व्यवस्था गर्न बनेको अध्यादेश०८० जारीका लागि प्रदेश प्रमुखसमक्ष सिफारिस गरेका हुन् ।संविधानको धारा २०२ को उपधारा (१) मा प्रदेशसभा चलिरहेको अवस्थामा बाहेक प्रदेश मन्त्रिपरिषद्को सिफारिसमा प्रदेश प्रमुखले अध्यादेश जारी गर्न सक्ने व्यवस्थाअनुसार मुख्यमन्त्री कार्कीले पुनः अर्को बजेटसम्बन्धी अध्यादेश ल्याउन लागेका छन् । अध्यादेश जारी भएपछि बसेको प्रदेशसभा बैठकमा पेस गरिने र प्रदेशसभाले स्वीकार नगरे स्वतः निष्क्रिय हुने, प्रदेश प्रमुखबाट जुनसुकै बखत खारेज हुन सक्ने र यी दुवै प्रक्रियाबाट निष्क्रिय वा खारेज नभएमा प्रदेशसभा बैठक बसेको ६० दिनपछि स्वतः निष्क्रिय हुने व्यवस्था छ । अध्यादेश जारीपछि बसेको प्रदेशसभा बैठकले स्वीकृति प्रदान गरेको ६० दिनभित्र सरकारले प्रतिस्थापन विधेयक ल्याउन नसके स्वतः निष्क्रिय हुने संवैधानिक व्यवस्था छ । आर्थिक मामिला तथा योजना मन्त्रालयसमेत सम्हालेका मुख्यमन्त्री कार्कीले अध्यादेशमार्फत आर्थिक वर्ष ०८०८१ का लागि यसअघि सार्वजनिक गरेको ३६ अर्ब २४ करोड ३५ लाख १० हजारको वार्षिक आयव्यय अनुमान उल्लेखित बजेट ल्याउन लागेका हुन् । यसमा चालुतर्फ १४ अर्ब ३९ करोड ६२ लाख ६६ हजार र पुँजीगततर्फ १८ अर्ब २३ करोड ५२ लाख, वित्तीय व्यवस्थातर्फ १ करोड र वित्तीय हस्तान्तरणतर्फ ३ अर्ब ६० करोड २९ लाख ९२ हजार रुपैयाँको बजेट अनुमान छ ।उल्लिखित बजेट अनुमानको खर्च बेहोर्ने स्रोतमध्ये प्रदेश सरकारको आन्तरिक राजस्वबाट ४ अर्ब ५७ करोड ७८ लाख ५० हजार, राजस्व बाँडफाँटबाट ११ अर्ब ६४ करोड ८१ लाख, संघबाट प्राप्त हुने वित्तीय समानीकरण अनुदानबाट ८ अर्ब ७८ करोड ३८ लाख, ससर्त अनुदान ५ अर्ब ८४ करोड ३२ लाख, समपूरक अनुदान ७३ करोड, विशेष अनुदान ७६ करोड गरी राजस्व र वित्तीय हस्तान्तरणतर्फबाट जम्मा ३२ अर्ब ३४ करोड २९ लाख ५० हजार छ । बाँकी रकम नगद मौज्दातबाट ३ अर्ब ७५ करोड १ लाख तथा वैदेशिक अनुदानबाट १५ करोड ४ लाख ६० हजार रुपैयाँ बेहोरिनेछ ।"
छहरेटोखा सुरुङमा चीनको सहयोग माग्छौं,"(नुवाकोट)अर्थमन्त्री एवं नेपाली कांग्रेसका प्रवक्ता प्रकाशशरण महतले छहरेटोखा सुरुङ निर्माणलाई प्राथमिकता दिइएको बताएका छन् । प्रधानमन्त्री पुष्पकमल दाहालको आसन्न चीन भ्रमणमा चीन सरकारसँग सुरुङमार्ग निर्माणको प्रस्ताव गरिने उनको भनाइ छ । विदुरमा नेपाली कांग्रेस नुवाकोटले शनिबार आयोजना गरेको कार्यक्रममा अर्थमन्त्री महतले सुरुङमार्गको विषयले लामो समय चर्चा पाएको र थोरै बजेटले निर्माण सम्पन्न नहुने प्रस्ट्याए । बजेटमा एक अर्बको बजेट राखें । यद्यपि यो ४०५० अर्ब लाग्ने आयोजना हो । हाम्रो अहिलेको प्रयासले पुग्दैन । प्रधानमन्त्री चीन भ्रमणमा जाँदै हुनुहुन्छ । चीन सरकारसँग केके सहयोग लिने आदि विषयमा कुरा गर्दा सुरुङमार्ग निर्माण गरिदिन प्रस्ताव राख्छौं । त्यो भयो भने यसले पूर्णता पाउँछ, अर्थमन्त्री महतले भने ।सुरुङमार्ग निर्माणका लागि केही धैर्य गर्न जिल्लावासीलाई उनले आग्रहसमेत गरे । सुरुङ निर्माण गर्न डीपीआर बनाउन केही समय लाग्ने पनि उनको भनाइ छ । सुरुङमार्ग धेरै जटिल विषय हो । त्यसमा यथेष्ठ ध्यान दिनुपर्छ । त्यो प्रारम्भिक अध्ययन सकेर वातावरणीय अध्ययन आजभोलि नै पूरा हुँदै छ । त्यसमा सम्बन्धित निकायलाई लगातार भनिराखेको छु, मन्त्री महतले भने ।वातावरणीय प्रतिवेदन दिएपछि पूर्ण डीपीआर गर्न पनि चीन सरकार गर्न तयार रहेको उनले बताए । हामी गर्छौं । यसलाई अगाडि बढाउँछौं भन्ने कुरा चिनियाँ पक्षबाट आएको छ । केही समय धैर्य गर्नुस् । यो आयोजना अवश्य अगाडि बढ्छ, अथमन्त्री महतले भने ।सुरुङमार्ग बनेपछि काठमाडौंनुवाकोटको दूरी छोटिएर नुवाकोटको कायपलट हुने पनि उनले आश्वासन दिए । त्रिशूलीबालाजु सडक लामो समयसम्म नबन्दा त्यहाँका जनताले दुःख पाएको उनको भनाइ छ । अब भने चाँडै काम अघि बढ्ने उनले बताए । गंगटेसमुन्द्रटारगोल्फुभन्ज्याङ सडकलाई यथेष्ट बजेट राखिएको पनि उनले प्रस्ट्याए ।"
न्यायका पर्याय 'बराल बा',"पोखरा (कास) सेतै फुलेका दाह्रीकपाल लिएर टेकनाथ बराल अब नागरिक आन्दोलनका लागि सडकमा देखिने छैनन् । न द्वन्द्वमा बेपत्ता बनाइएकाको परिवारकै पक्षमा न त महँगी र भ्रष्टाचारविरुद्धको प्रदर्शनमा उनको चर्को स्वर सुनिने नै छ । महिलाविरुद्धको हिंसा होस् वा दाइजोविरोधी अभियान, असमानता तथा कुरीतिविरुद्ध सधैं अग्रमोर्चामा उभिने बराल बा ८४ वर्षको उमेरमा अस्ताएका छन् । प्रजातन्त्रवादीबाट वामपन्थी हुँदै जीवनको उत्तरार्धमा मानवअधिकारवादी नेताको परिचय बनाएका उनको भदौ १२ मा निधन भएको हो ।१९९६ सालमा बैदामको नुवारथोकमा जन्मिएका उनी सुरुआतमा प्रजातान्त्रिक विचारबाट प्रभावित थिए । आईए पढ्दै गर्दा पुष्पलालले उनलाई कम्युनिस्ट पार्टीको सदस्य बनाए । बनारस रहँदा विद्यार्थी संगठनमा रहेर काम गरे । त्यहाँबाट फर्केपछि गण्डकी, धौलागिरि क्षेत्रमा संगठन निर्माणमा लागे । तत्कालीन सरकारले उनलाई राज्यविरुद्ध प्रकाशन गरेको भन्दै ०२३ सालमा गिरफ्तार गर्यो । उनी २ वर्ष जेल परे । ०२९ सालमा देश निकाला भए । त्यसपछि कास्की, गोरखा र तनहुँमा भूमिगत रूपमा संगठन बनाउन लागे । ०३० सालमा पुनः बनारस निर्वासित भएपछि पुष्पलालसँगै काममा लागे । जनमतसंग्रहको खुकुलो वातावरणपछि पोखरा फर्किए । ०४६ सालको आन्दोलनमा ६ वाम पार्टीले उनलाई वाममोर्चाको गण्डकी अञ्चल अध्यक्ष बनाए । वाममोर्चाको अध्यक्ष भएर उनले कांग्रेससँग मिलेर पोखरामा आन्दोलन हाँके । पछिल्लो समय कुनै दलमा आबद्ध नभए पनि कम्युनिस्ट आचरण, सिद्धान्त र रूपान्तरणको वकालत गर्थे ।माओवादी सशत्र युद्धको सुरुआतसँगै उनलेमानवअधिकार तथा मानवीय कानुन उल्लंघनका घटनाको अनुगमन, लोकतन्त्र स्थापनाका लागि भएको आन्दोलन, द्वन्द्वपीडितका अधिकारमा भूमिका खेले । द्वन्द्वकालमा जनअधिकार संरक्षण मञ्च नामक संस्था गठन गरेर बेपत्ता, यातनापीडित, राजबन्दीको अधिकारका लागि निरन्तर लडे । दोस्रो जनआन्दोलनमा सक्रिय सहभागी उनले त्यसयता आन्दोलनका उपलब्धि संस्थागत नभएको र सामाजिक रूपान्तरण नभएको भन्दै आवाज उठाउँदै आएका थिए ।राजनीतिक विश्लेषक झलक सुवेदीका अनुसार बराल जहिलेदेखि कम्युनिस्ट आन्दोलनमा लागे त्यतिबेलादेखि नै विद्रोही स्वभावका थिए । परम्परागत संस्कृतिले मानिसलाई समान हुनबाट छेक्छ भन्दै नयाँ संस्कृतिको अभ्यास गर्ने प्रयास गरे । सुवेदीले उनलाई जीवनका आदर्श र जीवनशैलीलाई सँगै लिएर हिँड्ने त्यागी योगीका रूपमा सम्झन्छन् । बराल मनमोहन अधिकारी प्रधानमन्त्री हुँदा पश्चिमाञ्चल क्षेत्रीय अस्पताल विकास समितिको अध्यक्ष थिए । पटकपटक कम्युनिस्टको सरकार बन्दासमेत उनको योगदानको कुनै कदर नभएको वामपन्थी नेता रामराज रेग्मी बताउँछन् ।"
नेयमरले तोडे पेलेको रेकर्ड,"मोन्टेभिडियो (एएफपी) नेयमरले ब्राजिलको लागि सबैभन्दा बढी गोल गरेका पेलेको कीर्तिमान तोडेका छन् । उनले विश्वकप २०२६ का लागि दक्षिण अमेरिकी छनोटमा शुक्रबार बोलिभियाविरुद्ध ५१ को जितमा दोस्रो हाफमा दुई गोल गर्दै उक्त कीर्तिमान बनाएका हुन् ।३१ वर्षीय स्ट्राइकर नेयमर ब्राजिली आदर्श पेलेको ७७ गोलको कीर्तिमान तोड्ने अवसरसहित खेलमा उत्रिएका थिए । उनले त्यो अवसर १७ औं मिनेटमै पाएका थिए, जतिबेला ब्राजिललाई पेनाल्टी प्रहार गर्ने मौका थियो । तर, उनको प्रहार फितलो रह्यो र बोलिभियाका गोलकिपर गुइलेर्मो भिस्काराले बल नियन्त्रण गर्दै खेल गोलरहित अगाडि बढाएका थिए ।पेनाल्टीको सात मिनेटपछि रोड्रिगोले गोल गर्दै ब्राजिललाई अग्रता दिलाए । दोस्रो हाफको सुरुमै राफिन्हाले ब्राजिलको अग्रता दोब्बर बनाए । ब्राजिलको तेस्रो गोलमा नेयमरको योगदान रह्यो । उनको चलाखीपूर्ण पासमा रोड्रिगोले आत्मविश्वासपूर्ण गोल गरेका थिए । त्यसपछि नेयमरले देशका लागि आफ्नो १ सय २५ औं खेलमा ७८ औं गोल गर्दै इतिहासको पानामा आफ्नो नाम लेखाएका हुन् ।बोलिभियाका लागि भिक्टर अब्रेगोले ब्राजिलको असंगठित रक्षापंक्ति पन्छाउँदै एक गोल गरेका थिए । तर, नेयमरलाई कीर्तिमान गोल बढाउने अझै अवसर थियो । उनले इन्ज्युरी समयमा राफिन्हासँगको सहकार्यमा गोल गर्दै टिमको जितसहित खेललाई स्मरणीय बनाए । बार्सिलोनाका पूर्वस्ट्राइकर रहेका नेयमर हालै मात्र पेरिस सेन्ट जर्मेन छाड्दै साउदी अरेबियाको क्लब अल हिलाल पुगेका थिए । गत डिसेम्बरमा ८२ वर्षको उमेरमा निधन भएका पेलेले सन् १९५७ देखि १९७१ सम्म ९२ खेल खेल्दै ७७ गोल गरेका थिए ।यो जित नयाँ प्रशिक्षक फर्नान्डो डिनिजको लागि उत्कृष्ट सुरुआत हो । गत वर्ष विश्वकपको क्वाटरफाइनलबाट बाहिरिएपछि डिनिजले प्रशिक्षक टिटेको स्थान लिएका थिए । आफ्नो भूमिकामा परीक्षणकै रूपमा रहेका नेयमरलाई डिनिजले सम्मान दिए, उनी कसरी आए भन्ने धेरैलाई थाह छैन । उनी जे गर्न लागि आए त्यो गरिदिए, रमाइलो गरे । दुई गोल गरे र कीर्तिमान पनि तोडे । उनले थपे, उनी ठूला आदर्श हुन् । उनलाई मानिसहरूले सम्मान गर्नुपर्छ र स्वीकार्नुपर्छ । उरुग्वेको उत्कृष्ट सुरुआतनयाँ प्रशिक्षक मार्सेलो बिएल्साको आगमनमा उरुग्वेले चिलीलाई ३१ ले पन्छाउँदै विश्वकप छनोटमा उत्कृष्ट सुरुआत गरेको छ ।अर्जेन्टिनी प्रशिक्षक बिएल्साले यसअघि सन् २००७ देखि २०११ सम्म चिलीकै टिम सम्हालेका थिए । उनले भेट्रान स्ट्राइकर एडिन्सन काभानी र लुइस स्वारेजलाई बाहिर राख्दै युवा टिम छनोट गरेका थिए । आकर्षक खेल प्रदर्शनमा उनलाई सम्मान गरिएको छ । रिभर प्लेटका एट्याकिङ मिडफिल्डर निकोलस डे ला क्रुजले दुई गोल गरे । उनले बाँया खुट्टाले उत्कृष्ट गोल गर्दै ३८ औं मिनेटमा खाता खोलेका थिए । त्यसपछि रियल म्याड्रिडका मिडफिल्डर फेडरिको भाल्भेर्डेले अग्रता दोब्बर बनाएका थिए ।तेस्रो गोल ७१ औं मिनेटमा निस्कियो । लिभरपुलका स्ट्राइकर डार्बिन नुनेजको पासमा डे ला क्रुजले पोस्टनजिकबाट विना गल्ती गोल गरेका थिए । त्यसको तीन मिनेटपछि चिलीका लागि आर्टुरो भिडालले गोल गरे । त्यसअघि डिएगो भाल्डेसको हेडरमा बल पोस्टबाहिर गएका थियो ।बिएल्साले आफ्नो नयाँ टिमको प्रदर्शनमा खुशी व्यक्त गरे, उरुग्वेका खेलाडीको शैली मलाई मनपर्यो । खेल्ने शैली खेलाडीबाटै आएको हो, प्रशिक्षकबाट होइन । सुरुका दस मिनेट राम्रो थिएन । तर, त्यसपछि गोलका अवसर सिर्जना गर्नेमा सुधार भयो र विपक्षीलाई दबाबमा राख्यौं ।यो छनोट ४८ टिममा विस्तार गरिएको विश्वकपका लागि हो, जुन सन् २०२६ मा अमेरिका, क्यानडा र मेक्सिकोमा हुनेछ । यसमा दक्षिण अमेरिका दुई स्थान बढी पाएको छ । त्यसैले दक्षिण अमेरिकी छनोटबाट ६ टिमले सीधै विश्वकपमा प्रवेश पाउने छ । दस टिम रहेको यस क्षेत्रमा सातौं स्थानमा रहने टिम अन्तर महादेशीय प्लेअफबाट विश्वकपमा छनोट हुनसक्छ । छनोटको पहिलो दिन अजेन्टिनाले लियोनल मेसीको गोलमा इक्वेडरलाई १० ले हराएको थियो भने पेरुले पाराग्वेमा गोलरहित खेलेको थियो । अर्को खेलमा कोलम्बियाले भेनेजुएलालाई १० ले हराएको थियो ।"
"अल्कारेज स्तब्ध, जोकोभिच फाइनलमा","न्युयोर्क (एएफपी) रुसी डानिल मेदभेदेभ शुक्रबार डिफेन्डिङ च्याम्पियन कार्लोस अल्कारेजलाई पराजित गर्दै यूएस ओपन टेनिसको फाइनलमा पुगेका छन् । उपाधिका लागि उनले २३ ग्रान्ड स्लाम जितेका नोभाक जोकोभिचसँग प्रतिस्पर्धा गर्नेछन् । यो फाइनल दुई वर्षअगाडि पुनरावृत्ति हुनेछ ।मेदभेदेभले स्पेनका अल्कारेजलाई ७६ (७३), ६१, ३६, ६३ ले पराजित गर्दै पाँचौं पटक प्रमुख प्रतियोगिताको फाइनल तय गरेका हुन् । सन् २००८ मा रोजर फेडेररले न्युयोर्कमा उपाधि रक्षा गरेयता त्यो अभियानमा पहिलो खेलाडी बन्ने दौडमा रहेका अल्कारेजको सपना यसपालि तुहिएको छ । ३६ वर्षे सर्बियाका जोकोभिचले सफलता हात पारेमा सर्वाधिक २४ ग्रान्ड स्लाम जित्ने कीर्तिमान बराबरी गर्दै उनी अर्को साता पुनः विश्व नम्बर एक बन्ने छन् । साँच्चै भन्ने हो भने उनको (अल्कारेज) खेल अविश्वसनीय छ, उनलाई पराजित गर्न आफैंभन्दा राम्रो गर्नुपर्छ र मैले त्यही गरेको हो, २७ वर्षे मेदभेदेभले भने । तेस्रो वरीयताका मेदभेदेभले २०११ मा यूएस ओपन जितेका थिए, जुन उनको खेलजीवनमा एक्लो ग्रान्ड स्लाम हो । मेदभेदेभको त्यो सफलताले १२ वर्षअघि एकै सिजनमा सबै चार ग्रान्ड स्लाम जित्ने जोकोभिचको अभियानलाई समाप्त पारेको थियो । मेदभेदेभले अल्कारेजविरुद्ध फेरि एक पटक सनसनी प्रदर्शन गरेका थिए । जुलाईमा विम्बल्डनको सेमिफाइनलमा यी स्पेनिस खेलाडीसँग एकतर्फी प्रतिस्पर्धामा पराजित भएको बदला पनि लिएका छन् । अल्कारेजले पहिलो सेटमा भने दबाब दिएका थिए । तर मेदभेदेभले संयमपूर्वक खेल्दै टाइब्रेकमा पहिलो सेट हात पारेका थिए ।मैले त्यो सेटमा पूर्ण रूपमा होस गुमाएको थिएँ, ५० मिनेट चुनौती दिएपछि ४ अंक अगाडि मैले नियन्त्रण गुमाउन पुगें, त्यसपछि मलाई त्यो झेल्न गाह्रो भयो, अल्कारेजले भने । उनले पहिलो सेटमा एउटै सिंगल ब्रेक प्वाइन्टको सामना गर्नुपरेन । तर मेदेभेदेभले दोस्रो सेटमा आफ्नो वर्चस्व देखाए र केवल दुई अंकमात्र गुमाए भने शीर्ष वरीयताका खेलाडीविरुद्ध दुई पटक सर्भिस ब्रेक गरे । २० वर्षे अल्कारेजले तेस्रो सेटको खेलमा एउटा ब्रेक प्वाइन्टसहित आफ्नो पक्षमा परेका थिए । मेदभेदेभले चौथो सेटमा पनि सानदार प्रदर्शन गर्दै फाइनल यात्रा तय गरे । जब खेल तपाईंको सही दिशामा गएको छैन, त्यस्तो बेलामा मैले समाधन खोज्नु जरुरी हुन्छ, अल्कारेजले भने, अब म आफ्नो खेल परिवर्तन गर्न गइरहेको छु । यस्तो खाले खेलको दबाब झेल्न म त्यति परिपक्व भइसकेको छैन । त्यसैले मैले यो सिक्नुपर्नेछ ।जोकोभिचले २० वर्षे अमेरिकी खेलाडी बेन सेल्टनलाई ६३, ६२, ७६ (७४) ले पराजित गरेका थिए । उनी १७ पटकको सहभागितामा १० औं पटक यूएस ओपनको फाइनल पुगेका हुन् । अर्को एक ग्रान्ड स्लाम फाइनल, म जहाँ छु, त्योभन्दा बढी खुसी हुन सक्दिनँ, जोकोभिचले भने । कोभिड१९ को खोप लगाउन अस्वीकार गरेका कारण उनले गत वर्ष यो प्रतियोगिता खेलेका थिएनन् । फाइनलमा सफलता हात पारे उनी ओपन युगमा न्युयोर्कमा उपाधि जित्ने सबैभन्दा पाका खेलाडी बन्ने छन् । जोकोभिचले पछिल्ला २३ ग्रान्ड स्लाम सेमिफाइनलमध्ये २२ मा सफलता हात पारेका छन् । सन् २०१८ मा उनले आफ्नो तेस्रो तथा पछिल्लो यूएस ओपन उपाधि जितेका थिए । उनी एकै वर्षको चारै ग्रान्ड स्लाम फाइनलमा पुगेको यो तेस्रो पटक हो । मेदेभेदेभलाई पराजित गरेमा उनी एकै वर्ष तीन ग्रान्ड स्लाम जित्ने कीर्तिमान चौथो पटक बनाउने छन् । ग्रान्ड स्लाममा मैले जुन सफलता पाएको छु, त्यसले मलाई चन्द्रमामा पुगेको अनुभूति गराएको छ, जोकोभिचले भने, एकै सिजनमा सबै चार ग्रान्ड स्लाम फाइनल खेल्नु आश्चर्यजनक नै छ । यो सबैभन्दा ठुलो सफलता हो । यो यस्तो सफलता हो, जुन मैले सिजन सुरु हुनु अघि सोचेको थिएँ, सपना देखेको थिएँ । विम्बल्डनमा भने उनी फाइनलमा पाँच सेटको प्रतिस्पर्धामा अल्कारेजसँग पराजित भएका थिए । ४७ औं वरीयताका रूपमा यूएस ओपनमा खेलेका सेल्टन सोमबार प्रकाशित हुने विश्व टेनिस वरीयतामा शीर्ष २० भित्र आउने छन् ।"
अपिल र साइना उत्कृष्ट खेलाडी,"काठमाडौं (कास) वाग्मती प्रदेशले १९ स्वर्ण पदक जित्दै छैटौं राष्ट्रिय उमा कुङ्फु प्रतियोगितामा टिम च्याम्पियन ट्रफी जितेको छ । नेपाल उमा कुङफु संघद्वारा शनिबार आयोजित प्रतियोगितामा १४ स्वर्णसाथ गण्डकी प्रदेश दोस्रो भयो । तेस्रो भएको कोशी प्रदेशले ७ स्वर्ण जितेको थियो । प्याटर्नको पुरुषमा अपिल मोक्तान र महिलामा साइना महर्जन उत्कृष्ट खेलाडी घोषित भए । सान्डा पुरुषमा दीपेश थिङ र महिलामा सुन्तली थामी उत्कृष्ट खेलाडी चुनिए । चारै वाग्मतीका हुन् । उत्कृष्ट चारैले जनही १५ हजार रुपैयाँ पुरस्कार हात पारे । विजेतालाई नेपाल उमा कुङफु संघका अध्यक्ष सिद्धार्थ लामालगायतले पुरस्कृत गरे । प्रतियोगिताको राष्ट्रिय खेलकुद परिषद्का सदस्यसचिव टंकलाल घिसिङले उद्घाटन गरे । उनले वर्ल्ड मार्सल आर्ट्स गेम्स कमिटी (डब्लूएमएसी) अस्ट्रियाबाट प्राप्त विभिन्न डानको प्रमाणपत्र सम्बन्धित व्यक्तिलाई हस्तान्तरण गरे । सन्जितकुमार राईले पाँचौं, रमेश महर्जन र कमल मगरले चौथो तथा सञ्जयराज पुटुवार, सरिना घले र रवि महर्जनले तेस्रो डान पाए । संघकी उपाध्यक्ष मुन्नी सुवेदीलाई डब्लूएमएसीबाटै प्राप्त मानार्थ सदस्यता प्रदान गरिएको थियो ।"
देवचुली नगरपालिका विजयी,पूर्वी नवलपरासी (कास) हुप्सेकोट गाउँपालिकाको गिरबारीमा जारी ३७ औं युनाइटेड गोल्डकप फुटबलमा शनिबार देवचुली नगरपालिका टिम विजयी भएको छ । देवचुलीले टाइगर युवा क्लबलाई १० ले हराएको थियो । आइतबार हुने फुटबल प्रतियोगितामा केटीएम मध्यविन्दु ९ र नवप्रगति युवा क्लब देवचुली १५ बीच प्रतिस्पर्धा हुने आयोजक क्लबका अध्यक्ष हरि थापाले बताए । फाइनल असोज ११ मा हुनेछ ।
हक्कीमा नयाँ नेतृत्व,"काठमाडौं (कास) नेपाल हक्की संघको दोस्रो महाधिवेशनले अनिलप्रसाद शर्माको नेतृत्वमा १६ सदस्यीय केन्द्रीय कार्यसमिति चयन गरेको छ । यसअघि शर्मा संघको कार्यबाहक अध्यक्ष थिए ।उपाध्यक्षमा मनीष झा, राजेन्द्रप्रसाद श्रेष्ठ, हिमाल खड्का र भगवती खड्का, महासचिवमा सुवर्ण श्रेष्ठ, सचिवमा असिम शर्मा र कोषाध्यक्षमा रामेश्वर घिमिरे चुनिए । सदस्यमा कान्तुराम पनेरु, बाबुराम साह, निजामुद्दिन सिद्दिकी, अञ्जु प्रधान श्रेष्ठ, पवन केसी, सावित्री रजाली, मिलन केसी र हित गुरुङ चुनिए । नवनिर्वाचित पदाधिकारीलाई परिषद् खेलकुद विकास विभागका प्रमुख एवं प्रमुख निर्वाचन अधिकृत मीनकुमार शर्माले शपथग्रहण गराए ।"
हाप्किडोमा पुनः घर्तीमगर,"काठमाडौं (कास) नेपाल हाप्किडो संघको अध्यक्षमा पुनः कालीबहादुर घर्तीमगर निर्वाचित भएका छन् । भक्तपुरमा शनिबार सम्पन्न संघको दोस्रो साधारणसभा तथा महाधिवेशनले घर्तीमगरको नेतृत्वमा बालनकुमार श्रेष्ठ, सुस्मिता गुरुङ, दिव्यराज गुरुङ र तारामाया थापालाई उपाध्यक्षमा निर्वाचित गर्यो । इन्द्रबहादुर महरा महासचिव, भुवन बुढा मगर उपमहासचिव, टीकाराम घर्ती मगर सचिवमा तथा पद्मा खयरगोली उपसचिवमा, विजयाकुमारी वाइबा कोषाध्यक्षमा चुनिए । सदस्यमा मोहम्मद मोहसिन हलवाई, निमबहादुर खत्री क्षेत्री, रवि सुनार, खेम पुन र प्रेमकुमार लामा छन् ।"
