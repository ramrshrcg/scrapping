शीर्षक,विवरण
पूर्वसरकारले अन्तर्राष्ट्रिय समुदायलाई चुच्चे नक्सा पठाएकै छैन : परराष्ट्र,"अन्तर्राष्ट्रिय सम्बन्ध र पर्यटन समितिका सभापति राजकिशोर यादवले नेपालले नयाँ नक्सा जारी गरेपछि अन्तर्राष्ट्रिय समुदायलाई पत्राचार गरेको भन्नेबारेमा पूर्वपरराष्ट्रमन्त्री ज्ञवाली र वर्तमान परराष्ट्रमन्त्री साउदबीचमा फरकफरक धारणा आएपछि यस विषयमा समितिले बुझ्ने बताए । यसरी नेपालका पूर्व र वर्तमान परराष्ट्रमन्त्रीहरूबीचमा फरकफरक धारणा आउनुले परराष्ट्र मन्त्रालयको अन्तर्राष्ट्रिय रूपमा विश्वसनीयतामाथि प्रश्न उठेको छ । हाम्रो समितिले परराष्ट्र मन्त्रालयलाई त्यसबेला पत्राचार गरेको वा नगरेको बारेमा सोध्छ, उनले भने ।चीनले भदौ ११ मा आफ्नो नयाँ नक्सा सार्वजनिक गर्दा नेपालको पुरानै नक्सा समावेश गरेको थियो । भारतले नेपालको नयाँ नक्सालाई स्वीकार नगरिरहेको अवस्थामा चीनले पनि नेपालको नयाँ नक्सा समावेश नगरिदिएको हो । चीनको सरकारी मिडिया ग्लोबल टाइम्सका अनुसार उक्त नक्सा चीनको प्राकृतिक स्रोत मन्त्रालयले जारी गरेको थियो । सन् २०२३ को संस्करण भन्दै उल्लेख गरेको उक्त चिनियाँ नक्साको छिमेकमा रहेको नेपालको पुरानै नक्सा राखिएको हो । यो नक्सा चीन र विश्वका विभिन्न देशको राष्ट्रिय सीमा रेखांकन विधिका आधारमा तयार गरिएको हो, ग्लोबल टाइम्समा उल्लेख छ । ताइवानसमेतलाई समेटिएको चीनको नयाँ नक्सामा नेपालको पुरानै नक्सा राखेर ग्लोबल टाइम्सले आफ्नो एक्स (ट्वीटर) ह्यान्डलबाट सेयर गरेको थियो ।भारत र चीनबीच सीमा विवाद चलिरहँदा दुवै मुलुकले दाबी गरिरहेका अक्साई चीन र अरुणाचलको भागलाई समेटेर चीनले नक्सा निकालेको हो । परराष्ट्र मन्त्रालयले भदौ १५ मा विज्ञप्ति जारी गर्दै नेपालको नक्सालाई छिमेकी र अन्तर्राष्ट्रिय समुदायले सम्मान गर्नुपर्ने उल्लेख गरेको छ । परराष्ट्र मन्त्रालयको प्रवक्तालाई उल्लेख गर्दै जारी गरिएको विज्ञप्तिमा सन् २०२० मा नेपालको संसद्ले सर्वसम्मतिले स्वीकृत गरेको राजनीतिक र प्रशासनिक नक्सामा नेपाल दृढ र स्पष्ट छ, यो नक्सालाई हाम्रा छिमेकी र अन्तर्राष्ट्रिय समुदायले सम्मान गर्नॅपर्छ भन्ने नेपाल सरकार स्पष्ट रूपमा विश्वास गर्छ भन्ने उल्लेख थियो । जसमा चीन वा भारत कुनै पनि मुलुकको नाम लिइएको छैन ।नेपालको चुच्चे नक्सालाई मान्यता नदिइरहेका भारत र चीनले नेपालको सीमा सम्बन्धमा विवादास्पद कुरा बाहिर ल्याएको पहिलो पटक भने होइन । सन् २०१५ मा भारतका प्रधानमन्त्री नरेन्द्र मोदीको चीन भ्रमणका दौरान भारतचीनबीच भएको ४१ बुँदे सम्झौताको २८ औं बुँदामा भारत र चीन लिपुलेक नाकाबाट सीमा व्यापार बढोत्तरीका लागि कामकुरो गर्न मञ्जुर भएका छन् भन्ने उल्लेख थियो । त्यस बेला नेपालले दुवै मुलुक भारत र चीनलाई प्रोटेस्ट नोट पठाएको थियो । जसको जवाफ दुवै देशले हालसम्म दिएका छैनन् ।"
महत्त्वाकांक्षाको सिँढीमा पपुलिजम,"(काठमाडौं)अन्तर्राष्ट्रिय मामिलाका प्राध्यापक तथा बेलायती लेखक माइकल कक्सका अनुसार विश्वभर पपुलिजमको पारो उकालो लागिरहेको छ । हालै प्रकाशित उनको अन्डरस्टान्डिङ द ग्लोबल राइज अफ पपुलिजम लेखमा सन् १८७० को दशकदेखि आजसम्म विश्वमा पपुलिजम बढिरहेको बताइएको छ । युरोप, ल्याटिन अमेरिका, सोभियत संघदेखि युरोपेली संघबाट बेलायत बाहिरिँदाको ब्रेक्जिट र अमेरिकी पूर्वराष्ट्रपति डोनाल्ड ट्रम्पको पपुलिजमबारे उनले उल्लेख गरेका छन् । प्राध्यापक कक्स पपुलिजमलाई विचारधारा मान्न तयार छैनन् । पपुलिजमले प्रचलित स्थापनाप्रति गहिरो शंका झल्काउँछ, उनले लेखेका छन्, पपुलिस्टहरूको विचारमा संस्थापन पक्षले सामान्य हितमा मात्र शासन गर्दैन, जनताको विरुद्धमा षड्यन्त्र पनि गर्छ ।पपुलिजमको स्पष्ट नेपाली अनुवाद छैन । नेपालीमा कसैले यसलाई लोकरिझाइँ वा लोकप्रियतावाद पनि भन्छन् । हिन्दीमा यसलाई लोकलुभावनावाद भनिन्छ । संसारभर पपुलिजम शब्द नै बढी चर्चामा छ । सामाजिक सञ्जाल र इन्टरनेटको प्रयोगसँगै पपुलिस्टले आफ्नो स्थान बनाउन सहज भएको छ । किनभने, त्यहाँ कुनै पनि सूचनाको सत्यतथ्य परीक्षण गर्ने प्रणाली हुन्न ।जर्मनीका एडल्फ हिटलर, इटालीका बेनेटो मुसोलिनी, रुसका जोसेफ स्टालिन, वर्तमान रुसी राष्ट्रपति भ्यादिमिर पुटिन, ब्राजिलका पूर्वराष्ट्रपति जैर बोल्सोनारो, इजरायलका प्रधानमन्त्री बेन्जामिन नेतन्याहु, टर्कीका रेसेप अर्दोगान, भारतका नरेन्द्र मोदी, चीनका राष्ट्रपति सी चिनफिङलगायत नेताबाटै पपुलिजमलाई मलजल गर्ने काम भएको छ । पपुलिजमलाई फैलाउने र त्यसको प्रयोग गर्नेमा यी प्रतिनिधि पात्रमात्र हुन् । युरोप, उत्तर अमेरिका, दक्षिण अमेरिका, अफ्रिका र एसिया महादेशमा वर्तमान समयमा एकपछि अर्को पपुलिस्ट राजनीतिज्ञको उदय भइरहेको छ । नेपालका दुवै छिमेकमा पपुलिजम उदाएपछि नेपालमा त्यसको हावा नचल्ने कुरै भएन । पपुलिजमः अ भेरी सर्ट इन्ट्रडक्सनका लेखक कास मुड्डेले राजनीतिक विज्ञानमा पपुलिजमलाई एकअर्कासँगको असहमतिमा विभाजित दुई समूह भएको बताएका छन् । समाजमा सामान्यतः जनता र भ्रष्ट एलिट गरी दुई वर्ग रहन्छन्, उनले लेखेका छन् ।राजनीतिक विश्लेषक हरि शर्मा भने लोकतन्त्रको आधारभूत पक्षको अर्को पाटो पपुलिजम भएको बताउँछन् । पपुलिस्ट प्रजातन्त्रको कुरा गर्दा भारतमा मोदी, अमेरिकामा ट्रम्प र इजरायलमा नेतन्याहु यसका गतिला उदाहरण हुन् । निर्वाचनबाटै आएका उनीहरूले जनताको शक्ति नै सबैभन्दा ठूलो हुन्छ भन्छन् । शक्ति पृथकीकरण र चेक एन्ड ब्यालेन्स एवं अल्पसंख्यकको अधिकारलाई उनीहरू मान्यता दिँदैनन् । उनीहरूले जनतामात्र भन्ने र त्यसमा बहुसंख्यक र अल्पसंख्यक पनि हुँदैन भन्ने गरेको राजनीतिक विश्लेषक शर्माको टिप्पणी छ । उनीहरू बहुसंख्यक र अल्पसंख्यकबाटै जितेर आएका हुन्छन् र राष्ट्र र राज्यसँग जोडिन्छन्, उनले भने, त्यही भएर यसको सम्बन्ध रुढी राष्ट्रवाद (कन्जरभेटिभ नेस्नालिजम) सँग जोडिएर आउँछ ।विश्वमा पपुलिजमको चर्चा पछिल्लो दशकमा अलि बढी हुन थाले पनि नेपालमा भने उग्रराष्ट्रवादका रूपमा तीन दशकअघि नै यसको सुरुआत भएको हो । नेपालमा विसं २०५० यता पपुलिजमको चर्चा हुँदै आएको छ । नेपालमा पपुलिजमलाई उग्रराष्ट्रवाद का रूपमा लिन सकिन्छ । पपुलिस्ट उग्रराष्ट्रवादी गतिविधि निश्चित नेता र नेतृत्वको फाइदाका लागि मात्र भएको देखिन्छ । सत्तामा जानका लागि मात्र पपुलिस्ट राष्ट्रवादलाई नेपालका राजनीतिक दल र नेताहरूले प्रयोग गरेका धेरै उदाहरण छन् । उग्रराष्ट्रवादी देखिए मात्रै निर्वाचनमा सहजै जित हासिल गर्न सकिन्छ भन्ने विश्वास रहँदै आएको छ । हाम्रोमा पपुलिस्ट राष्ट्रवाद आन्तरिक रूपमा नभएर विदेशीलाई देखाएर हुने गरेको छ ।पूर्वराजदूत तथा प्राध्यापक लोकराज बराल संसारमा झाँगिएको पपुलिजम नेपालमा पनि भित्रिएको मान्छन् । नेपालमा उग्रराष्ट्रवाद जगाइदिनु पनि पपुलिजम हो । पपुलिजमको नाराले अलिकति भोट पनि बढ्छ, उनले भने, कहिले गरिबका लागि यसो गर्ने, दलितका लागि उसो गर्ने, जनजातिका लागि काम गर्ने भन्छन् । तर, गर्नचाहिँ केही गर्दैनन् । प्राध्यापक बरालले नेपालमा पपुलिजमबाट फाइदा लिने धेरै भएको बताए । पपुलिजम जनता र देशको हितमा नहुने र नेताहरूको फाइदाका लागि मात्र यो उछालिएको उनले प्रस्ट पारे ।केही समयअघि काठमाडौं महानगरपालिकाका मेयर बालेन्द्र शाह (बालेन) ले अदालतको आदेश नमान्ने घोषणा गरे । हिन्दी चलचित्र आदिपुरुषको प्रदर्शनीमाथि काठमाडौं महानगरपालिकामा उनले लगाएको प्रतिबन्धविरुद्ध हल सञ्चालकहरू अदालत पुगे । उच्च अदालत पाटनले महानगरको निर्णय कार्यान्वयन तत्कालका लागि रोकेपछि शाहले फेसबुकमै लेखे, अदालत र सरकार भारतको गुलाम भएको बुझिन्छ । जुनसुकै सजाय भोग्न तयार छु तर फिल्म चल्दैन र चल्न दिइने छैन ।झट्ट हेर्दा यो आक्रोशजस्तो देखिन्छ । तर, नेपालको पछिल्ला राजनीतिक घटनाक्रम हेर्दा बालेनको यो टिप्पणी आक्रोश नभएर पपुलिस्ट राष्ट्रवादको रणनीति भएको प्राध्यापक बरालको भनाइ छ । पपुलिस्ट उग्रराष्ट्रवाद नेपालमा बिक्दै आएको छ । यहाँ उग्रराष्ट्रवादी बन्न जति सहज छ, मिहिनेतका साथ काम गरेर देखाउन उत्तिकै कठिन छ, उनले भने, नेपाल पछि पर्नुको कारण यहाँ राष्ट्रवादीभन्दा पपुलिस्ट उग्रराष्ट्रवादी नेतृत्वमा पुग्नु र जनतामा भ्रम सिर्जना गर्दै राजनीतिक नेतृत्वमा पुगिरहनु मुख्य कारण हो ।पुष्पकमल दाहाल पहिलो पटक प्रधानमन्त्री भएर ०६६ जेठ ११ गते सत्ताबाहिर आएपछि नयाँ बानेश्वर चोकको आमसभामा आफूले काठमाडौंमा होइन, दिल्लीमा सिधै मालिकसँग वार्ता गर्ने उद्घोष गरेका थिए । उनकै सिको राष्ट्रिय स्वतन्त्र पार्टी (रास्वपा) का अध्यक्ष रवि लामिछानेले पनि गरेको देखिन्छ । लामिछानेले निरन्तर पपुलिस्ट उग्रराष्ट्रवादको चरित्र देखाउँदै आएका छन् । पछिल्लो समय गत वर्ष माघ २२ मा उनले सरकारको उपप्रधान एवं गृहमन्त्रीबाट राजीनामा दिँदै पत्रकार सम्मेलन नै गरे । त्यहाँ उनले भारतीय प्रधानमन्त्री नरेन्द्र मोदीसँगै सिधै वानटुवान वार्ता गर्ने उल्लेख गर्दै आफू अन्यभन्दा फरक रहेको देखाउन खोजे । मोदीजी आउनुहोस्, वार्ता गरौं । तपाईं दार्चुला, काठमाडौं वा दिल्ली कहाँ वार्ता गर्न चाहनु हुन्छ, म तयार छु उनले भनेका थिए । कुनै एक देशको नेता उफ्रँदै अर्को देशको प्रधानमन्त्रीसँग सिधै वार्ता गर्न आह्वान गर्नु पपुलिस्ट उग्रराष्ट्रवादकै नमुना भएको राजनीतिक विश्लेषकहरू बताउँछन् ।नेपाली कांग्रेसका केन्द्रीय सदस्य तथा सांसद प्रदीप पौडेल राजनीतिज्ञले कहाँ ताली बज्छ र मान्छेले के सुन्न रुचाउँछन् भन्दै बोल्न नहुने बताउँछन् । नेताले १५ वर्षपछिको सोचेर प्रभावलाई महसुस गरेर काम गर्नुपर्छ र बोल्नुपर्छ, उनले भने, पपुलिजम राजनीति दीर्घजीवी रूपमा कालान्तरसम्म जाँदैन, यो जिम्मेवार राजनीति पनि होइन । उनले पपुलिस्ट राजनीति आकस्मिक लाभ लिने ढंगको प्रस्तुत हुने उल्लेख गरे । विषयवस्तुका कारणले पपुलर हुने र पपुलर हुनकै लागि विषयवस्तु उठाउने भन्नेमा अन्तर छ, उनले भने, तर, हाम्रोमा विषयवस्तुको कारणले होइन कि पपुलर हुनकै लागि बोल्ने चलन छ । पौडेलका अनुसार अहिले कायम भएको पपुलारिटीचाहिँ आफूले काम गरेर भन्दा पनि अरूले बिगारेका विषयमाथि प्रश्न उठाएर भएको देखिन्छ । राजनीतिक विश्लेषक शर्मा पपुलिजमलाई चुनौती दिन गाह्रो हुने टिप्पणी गर्छन् । लामिछानेले मुलुकबाहिर रहेका नेपाली जनतासँग बढी जोडिन खोजेको देखिन्छ, उनले भने, उक्त पार्टीले मध्यम वर्ग जो गरिखान्छ र जसमा विकासको चाहना छ, त्यसैको प्रतिनिधित्व गर्न खोजिरहेको छ । खास गरी राष्ट्रवादको झन्डा बोकेर हिँड्नेलाई यस पार्टीले प्रतिनिधित्व गर्छ । उनले नेपालका वामपन्थी र पपुलिस्टलाई हेर्दा एकांकीपना रहेको बताउँछन् । जसरी लामिछानेबाट बालेनले सिके, त्यसरी नै पपुलिस्ट उग्रराष्ट्रवादको नारा नेपालमा शीर्ष नेताहरूबाटै सुरुआत भएको हो, शर्माले भने, नेपालमा पछिल्लो समय पपुलिस्ट उग्रराष्ट्रवादको कार्ड खेल्ने सबैभन्दा चर्चित नेतामा एमाले अध्यक्ष केपी शर्मा ओली, माओवादी अध्यक्ष एवं अहिलेका प्रधानमन्त्री पुष्पकमल दाहाल र पूर्वप्रधानमन्त्री बाबुराम भट्टराई हुन् ।बाबुराम भट्टराई अध्यक्ष रहेको तत्कालीन संयुक्त जनमोर्चाको केन्द्रीय समितिले ०५२ सालमा सरकारलाई ४० बुँदे मागपत्र प्रस्तुत गर्यो । उक्त मागपत्रमा सन् १९५० को नेपालभारत सन्धिलगायत सम्पूर्ण असमान सन्धिसम्झौता खारेज गरिनुपर्ने उल्लेख थियो । मागपत्रमा ०५२ माघ १५ मा नेपालभारत सरकारबीच सम्पन्न एकीकृत महाकाली सन्धि राष्ट्रघाती र दीर्घकालीन दृष्टिकोणले बढी खतरनाक भएकाले उक्त सन्धि पनि तत्काल खारेज गरिनुपर्ने, गोर्खा भर्ती केन्द्र रद्द गरिनुपर्ने र नेपालीलाई स्वदेशभित्रै सम्मानजनक रोजगारीको व्यवस्था गरिनुपर्ने लगायतका माग उठाइएको थियो । भट्टराई आफूले प्रस्तुत गरेका माग पूरा नभएको भन्दै दाहाल नेतृत्वको नेकपा माओवादीसहित १० वर्षे जनयुद्धमा होमिए । भारतविरुद्ध सुरुङ युद्ध गर्ने भनेका भट्टराई पछि संसदीय राजनीतिमा प्रवेश गरे । मन्त्री र प्रधानमन्त्रीसम्म भए । पपुलिस्ट राष्ट्रवादको नारा उछालेका भट्टराईको अवस्था सत्तामा आएपछि कस्तो भयो, सबैका सामु छर्लंगै छ ।हालका कानुनमन्त्री धनराज गुरुङ पनि पपुलिस्ट राष्ट्रवादमा जोडिन मन पराउँछन् । गुरुङले ०७८ पुस २८ मा सरकारलाई भारतीय प्रधानमन्त्री नरेन्द्र मोदीसँग सिधा वार्ता गरेर सीमा विवाद टुंग्याउन आग्रह गरेका थिए । नेपाल मुस्लिम संघ स्याङ्जाले आयोजना गरेको कार्यक्रममा गुरुङले नेपाली भूमि लिम्पियाधुरा, लिपुलेक र कालापानीबारे भारतीय प्रधानमन्त्री मोदीसँग सिधा वार्ता गरेर विवाद टुंग्याउन सरकारलाई आग्रह गरेका हुन् । अहिले कानुनमन्त्री बनेपछि भारतसँगको सीमा वार्ताको सवालमा गुरुङको टिप्पणी फरक किसिमले आउन थालेको छ । सत्ता बाहिर रहँदा राष्ट्रवादीका रूपमा प्रस्तुत भएका गुरुङले सत्तामा पुगेपछि पपुलिस्ट उग्रराष्ट्रवादी कुरा गर्न छाडेका छन् ।यसरी पपुलिस्ट उग्रराष्ट्रवादी कार्ड खेल्नेमा एमाले अध्यक्ष ओली अगाडि छन् । आफू सरकारमा हुँदा र आफ्नो नेतृत्वमा सरकार बन्दा राष्ट्रवादी हुने र अन्य पार्टी सत्तामा जानेबित्तिकै भारतीयका लागि कम्फर्टेबल सरकार को ट्याग भिराउन ओली माहिर देखिन्छन् । महाकाली सन्धि गर्दा एमालेबाट महत्त्वपूर्ण भूमिका खेलेका र नेकपा जोगाउनका लागि बालुवाटारमै भारतीय गुप्चतर संस्था रिसर्च एन्ड एनालिसिस विङ रअका प्रमुख सामन्त गोयललाई बोलाएर ०७७ कात्तिक ५ को बेलुकी ओलीले भेटवार्ता गरे । जसबारे ओलीले हालसम्म प्रस्ट पार्न सकेका छैनन् ।राजनीतिक विश्लेषक शर्मा माथिको दृष्टान्तलाई पपुलिस्ट राजनीतिकै कडीका रूपमा लिनुपर्ने ठान्छन् । उनका अनुसार उदार राष्ट्रवादले मुलुक भनेको जातजाति, भाषाभाषी र राजनीतिक रूपमा पनि अल्पसंख्यकमा बसेकाहरूलाई सामेल गरिएको राष्ट्र हो भन्छ । तर, लोकप्रियतावादी लोकतन्त्रले भने राष्ट्रवाद भनेको एकोहोरो भन्ने गरेको उनको ठहर छ । पपुलिजमले कुरा गर्न सक्छ तर समस्या समाधान गर्ने गरी चाहिँ काम गर्न सक्दैन, उनले थपे, लोकप्रियतावादी लोकतन्त्रमा संवैधानिक प्रक्रिया जटिल हुन्छ, त्यहाँ विज्ञहरूले मात्र स्थान पाउँछन्, जसले गर्दा तलका मान्छेलाई स्थान हुन्न ।"
असन्तुष्टिलाई क्यास गर्दै पपुलिस्ट जन्मन्छ,"पपुलिस्ट राजनीतिको ट्रेन्ड र चरित्रमाथि कुरा गर्दा सुललित सुनिने शब्दहरू प्रयोग गरेर धेरै कुरा भन्न सकिँदैन । यसका लागि कठोर शब्द नै प्रयोग गर्नुपर्छ । संसारका फरकफरक समाजमा बेलाबेलामा किन पपुलिस्ट राजनीतिकर्मीको उदय हुन्छ भनेर बुझ्न सबैभन्दा पहिले मानिस किन राजनीतिमा आउँछ भनेर बुझ्न जरुरी छ । आमरूपमा मानिस कि आफैंलाई परेको अन्यायका विरुद्ध लड्न, अधिकारको खोजी गर्न राजनीतिमा आउँछ कि ऊ आफ्नो समुदायलाई उद्धार गर्न भनेर आएको हुन्छ । समुदाय भन्नाले यहाँ धेरै विषय पर्छन्, जस्तो ः आफ्नो गाउँसहर, जातथरधर्म, प्रदेशदेश । सामान्यतया पछि गएर पतन नहुन्जेल आफैंलाई अन्याय परेर आएको मानिस धैर्यपूर्वक राजनीतिमा लागिरहेको हुन्छ र आफूजस्ता अरू धेरैको आवाजलाई प्रतिनिधित्व गर्न सक्छ । तर, आफूले तत्काल गरिरहेको कामले दिएको नामले नपुगेर, अझ ठूलो मान्छे हुने रहर गर्दै, समाजमा व्याप्त असन्तुष्टिलाई क्यास गर्दै, उग्र नारा बुनेर, अब म गएर सबलाई ठीक पार्छु भनेर आउनेमध्येका महत्त्वाकांक्षीहरूबाट कालान्तरमा पपुलिस्ट जन्मने हो ।निजी महत्त्वाकांक्षाबाहेक पपुलिस्टहरूको कुनै राजनीतिक गन्तव्य हुँदैन । जुन हाँगो समाउँदा बढी हल्लिन पाइन्छ, उनीहरू त्यसैलाई समात्छन्, चाहे त्यो अमेरिकामा डोनाल्ड ट्रम्पले समातेको मेक अमेरिका ग्रेट अगेन भन्ने नारा होस् कि भारत भनेको कट्टरपन्थी हिन्दुहरूको मात्र देश हो भन्ने नरेन्द्र मोदीको नारा । ०७२७४ पछिका केपी ओलीदेखि जनमतसंग्रह भन्ने कोइराला थरका केही कांग्रेसी हुँदै अहिले बालेन शाह, रवि लामिछाने र रवीन्द्र मिश्रसम्म वर्तमान नेपालका पपुलिस्टहरूमध्ये कसले कुन हाँगो समाउन खोजेका छन्, क्रमशः देखिई नै रहेको छ ।पपुलिस्ट राजनीतिलाई बुझ्न अलिकति मनोवैज्ञानिक कोणको पनि आवश्यकता पर्छ । हामी मानिस सरल हैनौं, कम्प्लिकेटेड प्राणी हौं । हाम्रा सामाजिक व्यवहार र क्रियाकलापहरू हाम्रो चेतन मनले भन्दा अवचेतनद्वारा बढी निर्दिष्ट हुन्छन् र आफैंले गरेका सामाजिक कार्यको भित्री मोटिभ आफैंले थाहा नपाएका हुन सक्छौं । त्यसैले कतिपय राजनीतिक अभियन्ता हेर्दाहेर्दै, कुनै सचेत निर्णय नगरीकनै पपुलिस्ट धारतिर बगिरहेको हुन सक्छ । समाजअनुसार कुन मुद्दाले मानिसलाई सजिलै उक्साउन सक्छ भनेर पपुलिस्टहरूले जोखाना हेरेर बसेका हुन्छन् र बेला आयो भन्ने लागेपछि त्यही विषयलाई हतियार बनाउँछन् ।१० हजार वर्षजति पहिलेदेखि जब मानिस कृषि कर्म थाल्दै समूह बनाएर बस्न थाले, त्यसपछि मात्र ट्राइबल समुदायहरू बन्न थालेका हुन् । जो अहिले आएर देश, धर्म, जाति आदिका नाममा विस्तारित भएका छन् । राष्ट्र भनेको नै खास एउटा सम्प्रदायको हो, त्यहींभित्रका अरूको होइन भन्ने हाँगो हिटलरदेखि अहिलेका राष्ट्रवादीहरू सबैका लागि सजिलै उपलब्ध छ । जबकि, कुनै पनि राष्ट्र भनेर चिनिएको अहिलेको राजनीतिक भूगोलमा इतिहासको संयोगले जुनसुकै सम्प्रदायहरू पनि बसेका हुन सक्थे । मानिसले पहिले आफ्नो सर्भाइभलका लागि आफ्नो हित हेर्छ, त्यसपछि उसले आफ्नो भनेर उसमाथि थोपरिएको परिभाषा अनुसारको समुदायको हित हेर्छ । पपुलिस्टहरूले समाउने प्रायः गरेर त्यही आफ्नो समुदायलाई हो । जस्तो ः भारत भनेको हिन्दुको मात्र आफ्नो थियो, मुस्लिमहरू आएर इतिहासमा हाम्रो संस्कृति छिन्नभिन्न पारेका थिए, अब त्यसलाई सच्याउनुपर्छ भन्ने दक्षिणपन्थी पपुलिजम मोदीको मूल अस्त्र हो । यस्ताले संस्कृति भनेको आफ्नो मात्र श्रेष्ठ देख्छन् ।हामीले बाँची आएका समयहरूलाई जति आधुनिक र उत्तरआधुनिक भनेर परिभाषित गरे पनि आमरूपमा मान्छे अवचेतनको तहमा अहिले पनि प्रिमिटिभ नै छ । उसलाई आफ्नो भन्ने चिजले छोइहाल्छ । आफ्नो गोत्र, जात, धार्मिक समुदाय र राष्ट्र भन्नेबित्तिकै धेरैजसो मान्छे आलोचनात्मक चेत गुमाएर बुरुक्क उफ्रिहाल्छन् । समाजका सन्तुलित, उदार र समावेशी एजेन्डाले भन्दा अनुदार एजेन्डाले सम्बन्धित समुदायलाई खिचिहाल्छ । पपुलिस्ट राजनीति झाँगिने त्यही मानवीय प्रिमिटिभ पाटोलाई प्रभाव पारेर हो । नत्र भने, अहिलेकै संसद्मा चुनिएर आएका कतिपय सांसदको पृष्ठभूमि र दृष्टिकोण देख्दा मलाई त्यो सांसद पद सित्तै दिए पनि नलिऊँजस्तो लाग्छ तर सार्वभौम जनताले त्यस्तैलाई पनि निर्वाचित गरेका छन् ।नेपालकै एकदुई उदाहरण लिनु पर्दा बालेन शाहको उदय पपुलिस्ट नारा लगाएर भएको जस्तो मलाई लाग्दैन । उनले त्यतिबेला पुराना दलहरूप्रति व्याप्त निराशालाई निसाना गरेर लोकप्रिय भएका हुन् । तर, विगत केही महिनाका उनका राष्ट्रवादी र म नै सम्प्रभु हुँ भन्ने खालका जुन अभिव्यक्ति सुनिन्छन्, त्यसले उनमा पलाएको महत्त्वाकांक्षाले डोर्याउने भनेको पपुलिजमतिरै हो भन्ने देखिन्छ । त्यस्तै तुलना रवि लामिछानेबारे पनि गर्न सकिन्छ । जसरी पनि प्रधानमन्त्री हुने महत्त्वाकांक्षाका अगाडि उनले कुन एजेन्डा देशको दीर्घकालीन हितमा होलान् र कुन विषाक्त होलान् भनेर धेरैबेर अडिएर नसोच्न सक्छन् । अथवा, समयसँगै उनमा त्यसरी अडिएर सोच्ने क्षमता नै बाँकी नरहने हुन सक्छ । तर, म व्यक्तिगत रूपमा कसैलाई पनि दोष दिन्नँ । किनभने, विम्बमा भन्दा जनताका रूपमा मेरो आवाजलाई प्रतिनिधित्व गरिदिन र मैले कल्पना गरेको जस्तो समाजको परिकल्पना गर्नका लागि न बालेन न त रवि नै बाध्य छन् । उनीहरूले जे जे गर्दै छन्, आफ्नै लागि गरिरहेका हुन् जसरी केपी ओली, शेरबहादुर देउवा र पुष्पकमल दाहालले गरेका थिए ।"
कोशीका मुख्यमन्त्रीविरुद्धको रिट पूर्ण इजलासमा,"(मोरङ)पूर्ण सुनुवाइका लागि सर्वोच्च अदालतले आदेश गरेको कोशी सरकार गठनविरुद्धको मुद्दा पूर्ण इजलासबाट निरूपण हुने भएको छ ।न्यायाधीश सपना मल्ल प्रधान र सुष्मालता माथेमाको आइतबार बसेको संयुक्त इजलासले उक्त मुद्दामा जटिल कानुनी प्रश्न समावेश भएको र त्यसको निराकरण पूर्ण इजलासबाट हुन उपयुक्त देखिएको भन्दै मुद्दालाई सोमबारको पूर्ण इजलासमा पेस गर्न आइतबार सर्वोच्च प्रशासनलाई आदेश गरेको छ । पूर्ण इजलासमा कम्तीमा तीन न्यायाधीशको संलग्नता रहन्छ । उही निवेदक पक्ष र उही विपक्षी भएको अघिल्लो मुद्दा यसअघि पूर्ण इजलासबाट निराकरण भइसकेको हुनाले यस मुद्दामा पनि उही प्रकृतिको कानुनी जटिलता समावेश भएकाले सर्वोच्च अदालत नियमावली, २०७४ को नियम २३(२) (ग) बमोजिम यो मुद्दालाई पनि पूर्ण इजलासमै सुनुवाइका लागि पेस गर्नुपर्ने मल्ल र माथेमाले जारी गरेको आदेशमा उल्लेख छ । कोशी मुख्यमन्त्री उद्धव थापाले भदौ ४ मा प्रदेशसभाबाट लिएको विश्वासको मत असंवैधानिक भन्दै एमाले संसदीय दलका नेता हिक्मतकुमार कार्कीले भदौ ६ गते सर्वोच्चमा रिट दायर गरेका थिए । रिट निवेदनको सुनुवाइका लागि आइतबारको इजलासमा विपक्षीहरूका तर्फबाट सुरुमा संवैधानिक इजलासको माग भएकामा न्यायाधीशद्वय मल्ल र माथेमाले पूर्ण इजलासमा निरन्तर सुनुवाइबाट टुंग्याउने गरी आदेश दिएका हुन् ।न्यायाधीशद्वय ईश्वरप्रसाद खतिवडा र सुष्मालता माथेमाको संयुक्त इजलासमा शुक्रबार सुनुवाइ तोकिएकामा न्यायाधीश खतिवडाले उक्त रिटमा आफैंले कारण देखाऊ आदेश दिएका कारण पूर्ण सुनुवाइमा बस्न नमिल्ने बताएपछि हेर्न नमिल्ने मा राखिएको थियो । साउन १६ मा मुख्यमन्त्री नियुक्त भएका थापाले प्रदेशसभाको बैठकमा अध्यक्षता गरेका अध्यक्ष मण्डलका सदस्य इस्राइल मन्सुरीलाई समेत मतदान गराएर विश्वासको मत लिएपछि एमाले संसदीय दलका नेता कार्कीले सर्वोच्चमा रिट दायर गरेका थिए ।मुख्यमन्त्री थापाले भदौ ४ गते विश्वासको मत लिने सभामा अध्यक्षता गरेका मन्सुरीले मतदान सकिएर मत सच्याउन दिएको समयसमेत सकिएपछि विश्वासको मतको पक्षमा मतदान गरेका थिए । त्यसपछि मन्सुरीले विश्वासको मतको पक्षमा ४७ र विपक्षमा ३० मत परेकाले मुख्यमन्त्री थापाले विश्वासको मत प्राप्त गरेको घोषणा गरिदिएका थिए । उक्त घोषणालाई भदौ ७ को प्रारम्भिक सुनुवाइमा न्यायाधीश खतिवडाको एकल इजलासले सर्वोच्च अदालतबाट प्रतिपादित सिद्धान्त समेतको प्रतिकूल रहेको ठहर गरेको हो । सर्वोच्चले मुख्यमन्त्री थापाले लिएको विश्वासको मत संविधानसम्मत नभएको भन्दै दीर्घकालीन असर पर्ने प्रकृतिका साथै नीतिगत प्रकृतिका निर्णय नगर्न नगराउन अन्तरिम आदेश जारी गरेको थियो । अदालतको उक्त आदेशले मुख्यमन्त्री थापा नेतृत्वको सरकार दोस्रो पटक कामचलाउ भएको थियो । सर्वोच्चले विवादित विषयको छिटोछरितो रूपमा निरूपण गर्नु वाञ्छनीय देखिएकाले पूर्ण सुनुवाइका लागि शुक्रबारलाई अग्राधिकारसहित पेसी तोकेको थियो । संविधानको धारा १६८ को उपधारा (२) बमोजिम मुख्यमन्त्री नियुक्त भएका थापाले सोही धाराको उपधारा (४) अनुसार प्रदेशसभाबाट विश्वासको मत लिएका थिए । मुख्यमन्त्री थापाले सर्वोच्चमा बुझाएको रिट निवेदनको जवाफमा सरकारको विश्वासको मतलाई वैधता दिन आवश्यकताको सिद्धान्तबमोजिम प्राविधिक कारणले गर्दा दल आबद्ध कुनै सदस्यले प्रदेशसभाको बैठकको अध्यक्षता गरेको अवस्थामा निजको गणना वा मताधिकारबारे सभामुख जस्तो मत हाल्नै नपाउने गरी कुनै संवैधानिक वा कानुनी व्यवस्था नभएको जिकिर गरेका छन् । तत्कालीन सभामुख बाबुराम गौतमको हस्ताक्षरले बहुमत पुर्याई असंवैधानिक रूपमा असार २१ मा मुख्यमन्त्री नियुक्त भएको विरोधमा एमाले नेता कार्कीले असार २२ मा दर्ता गराएको रिट निवेदनउपर सर्वोच्चकी न्यायाधीश प्रधानले नै गरेको प्रारम्भिक सुनुवाइमा पनि दीर्घकालीन महत्त्वको कुनै पनि निर्णय नगर्न आदेश गरेर कामचलाउ सरकार बनाइदिएको थियो । उक्त रिटमाथि भदौ ७ को प्रारम्भिक सुनुवाइमा न्यायाधीश खतिवडाको एकल इजलासले मुख्यमन्त्री थापाले लिएको विश्वासको मत संविधानसम्मत मान्न नसकिने भन्दै रिट निवेदनउपरको सुनुवाइ टुंगो नलागेसम्म दीर्घकालीन असर पर्ने प्रकृतिका साथै नीतिगत प्रकृतिका निर्णय नगर्नू, नगराउनू भनी अन्तरिम आदेश जारी गरेको थियो । कार्कीले दायर गरेको रिटमाथिको अन्तिम सुनुवाइले उक्त सरकार गठनसम्बन्धी प्रक्रिया असंवैधानिक भएको ठहर गर्दै मुख्यमन्त्री थापालाई पदमुक्त गरिदिएको थियो ।"
भेप र ब्रेक सुमा सुन तस्करीका गिरोह एउटै,"(काठमाडौं)विद्युतीय चुरोट (भेप), सवारीसाधनका ब्रेक सु, इलेक्ट्रिक सेभरलगायतमा लुकाएर छुट्टाछुट्टै सुन तस्करी गरेका दुवै गिरोह एउटै समूहका रहेको प्रहरी अनुसन्धानबाट पत्ता लागेको छ । चीन, हङकङ र दुबईमा रहेका तस्करले विद्युतीयसँगै अन्य उपकरणमा जडान गरेर अवैध सुन ल्याउने गरेको पाइएपछि दुवैमाथि प्रहरीको केन्द्रीय अनुसन्धान ब्युरो (सीआईबी) ले अनुसन्धान गरिरहेको छ । भेपमार्फत सुन तस्करी गरेका मुख्य नाइके दावाजिन वाङ र ब्रेक सुमार्फत तस्करी गरेका नाइके दावा छिरिङबीच पटकपटक सम्पर्क हुने गरेको फेला परेको हो । दुवै जनाको सत्तारूढ माओवादीका शीर्ष तहका नेतासँग निकट सम्बन्ध रहेको यसअघि नै पुष्टि भइसकेको छ । दावाजिन र दावा छिरिङले भेपको आवरणमा २०७९ पुस १० मा दुबईबाट ९ केजी सुन र ब्रेक सुमा लुकाएर २०८० असार २९ मा हङकङबाट करिब ६१ केजी सुन भित्र्याएको अनुसन्धानमा संलग्न एक अधिकारीले जानकारी दिए । दुवै प्रकरणमा प्रहरीको केन्द्रीय अनुसन्धान ब्युरो (सीआईबी) ले अनुसन्धान गरिरहेको छ । दावाजिन र दावा छिरिङ सुन तस्करीमा संलग्न एउटै नेटवर्कअन्तर्गतका हुन्, अनुसन्धानका क्रममा खुलेका तथ्यले उनीहरू एउटै समूहमा बसेर धन्दा चलाउने गरेको देखिन्छ,, सीआईबी उच्च स्रोत भन्छ, अनुसन्धान जारी रहेकाले टुंगामा नपुगुञ्जेल अझै थप तथ्यहरू आउन सक्छन् । सुन भित्रिएपछि गन्तव्यसम्म नपुगुञ्जेल व्यवस्थापनमा परिचालन गर्ने समूहबारे पनि दुई जनाबीच कुराकानी हुने गरेको भेटिएको हो । दावाजिन हाल फरार छन् । दावा छिरिङ सीआईबीको नियन्त्रणमा छन् । पक्राउ परेका तस्करका केही सहयोगीले पैसाको प्रलोभनमा परेर आफूहरूले काम गरेको बयान दिएका छन् । सीआईबी प्रमुख एआईजी किरण वज्राचार्यले भेप, ब्रेक सुलगायतमा लुकाएर सुन ल्याउने समूह एउटै भएको केही आधारहरू भेटिएको बताइन् । अनुसन्धानका क्रममा रहेको विषय भएर धेरै कुरा भन्न मिल्दैन तर भेप र ब्रेक सुलगायत वस्तुमा लुकाएर सुन ल्याउने समूह एउटै हुने प्रमाण देखिएका छन्, एआईजी वज्राचार्यले भनिन्, तथ्य र प्रमाणलाई बलियो बनाएर अपराधमा संलग्नलाई कानुनी कारबाही हुने गरी छिट्टै अनुसन्धानलाई टुंगोमा पुर्याउँछौं । उनले भेप र पछिल्लो पटक ६१ केजीसँग जोडिएको ब्रेक सु प्रकरणमा भिन्नाभिन्नै तहबाट अनुसन्धान भइरहेको पनि बताइन् ।दावाजिन वाङ र दावा छिरिङले चीनमा एमबीबीएस अध्ययन गरी आएका केही चिकित्सकमार्फत पनि आपराधिक धन्दा चलाएको हुन सक्ने र त्यसका केही क्लु फेला परेको उच्च स्रोत बताउँछ । चीनमा एमबीबीएस सकेर आएका चिकित्सकमार्फत पनि यो गिरोहले विभिन्न राजनीतिक दलका शीर्ष नेताहरूसँग सम्पर्क कायम गरेको देखिन्छ । दावाजिन वाङको पूर्वसभामुख कृष्णबहादुर महराको परिवारसँग निकट सम्बन्ध रहेको पुष्टि भइसकेको छ । तस्करी आरोपमा हाल सीआईबीको नियन्त्रणमा रहेका तिब्बती मूलका बेल्जियन नागरिक दावाको पूर्वउपराष्ट्रपति नन्दबहादुर पुन र माओवादी उपमहासचिव तथा पूर्वमन्त्री वर्षमान पुनको परिवारसँग चिनजान र सम्बन्ध रहेको यसअघि नै खुलिसकेको छ ।दावा छिरिङकी पत्नी अमला रोकामगर सञ्चालक रहेको ठमेलको भियाना होटलमा वर्षमानका भाइ प्रनिशको पनि स्वामित्व रहेको भेटिएको छ । भियानाकी सञ्चालक अमला भने फरार छिन् । अनुसन्धान स्रोतका अनुसार दावाजिन र दावा छिरिङ नै तस्करीको सुन व्यवस्थापन गर्ने मुख्य तस्कर रहेको देखिन्छ । यी दुईकै योजनाअनुसार सेटिङमा भन्सारबाट सुन पास गराएर काठमाडौंमा रहेका विभिन्न चिनियाँका अखडा हुँदै अवैध कारखानामा पगालेर निकाल्ने अनि गन्तव्य सम्म पुर्याउने गरेको भेटिएको हो ।भेप प्रकरणमा पूर्वसभामुख महराका छोरा राहुल केही दिनअघि पक्राउ परिसकेका छन् । पूर्वसभामुख महरा पनि यो प्रकरणमा अनुसन्धानको दायरामा तानिएका छन् । सुन लुकाइएका भेप भन्सारले नियन्त्रणमा लिएपछि वाङ र अर्का एक चिनियाँ तस्कर ४ महिनाअघि नै भागेका थिए । दावाजिनको पूर्वसभामुख महरासँग निकट सम्बन्ध रहेको खुलेको थियो । दावाजिन र उनको नेटवर्कमा काम गर्ने व्यक्तिसँग महराका बाबुछोराले सुन छुटाउन २ सय ५६ पटक फोन गरेको सीआईबीकै अनुसन्धानबाट खुलेको थियो । नियन्त्रणमा लिइएको सुन त्रिभुवन अन्तर्राष्ट्रिय विमानस्थल भन्सारको गोदामबाटै चोरी भएको थियो । सुन चोरी प्रकरणमा भन्सारका कर्मचारीसहित नौ जनाविरुद्ध गत असार २७ मै काठमाडौं जिल्ला अदालतमा मुद्दा दायर भइसकेको छ ।हाल प्रहरी नियन्त्रणमा रहेका दिलीप भुजेलले तस्करीको सुन ल्याउनकै लागि आफ्नो नाममा रेडी ट्रेड नामको कम्पनी खोलेको र त्यसबापत आफूले १ लाख ५० हजार रुपैयाँ पाएको बयान दिएका छन् । भुजेल र अरू केहीले बयानकै क्रममा भेप, ब्रेक सु, पानी तान्ने मेसिन, अरू विद्युतीय उपकरण लगायतमा लुकाएर सुन भित्र्याइने गरेको बताएका छन् । राजस्व अनुसन्धान विभागले ब्रेक सुको आवरणमा भित्रिएको ६१ केजी सुन प्रकरणको अनुसन्धान गर्ने क्रममा ठमेल, बालुवाटार, लाजिम्पाटलगायत स्थानमा छापा मार्दा त्यसअघि नै तस्करीको सुन झिकिसकिएका खोक्रा ब्रेक सु मात्रै भेटिएको थियो ।तीन साताको अनुसन्धानपछि संगठित अपराधको कसुरमा अनुसन्धान गर्न सीआईबीलाई जिम्मा दिइएको थियो । सीआईबीले पनि काठमाडौंका थप १० ठाउँमा छापा मार्दा सुन निकालिएका ब्रेक सु, सेभरलगायतका खोक्रा मात्रै फेला पारेको छ । जुन वस्तुमा राखेर भन्सारबाट अवैध सुन पास गराउन सहज हुन्छ, त्यसैमा सुन जडान गरेर ल्याउने गरेको पाइयो, त्यसका लागि ५६ वटा समूह भिन्नाभिन्नै भूमिका र जिम्मेवारीमा काम गरेको देखिन्छ, सीआईबी स्रोतले भन्यो, भेप र ब्रेक सुको आवरणमा भित्रिएको तस्करीको सुन एउटै समूहको हो, व्यवस्थापनमा मात्रै फरकफरक मानिस जोडिएका हुन् । पक्राउ परेका विदेशीसँग नेपाली नागरिक र भारतीय आधारकार्ड पनि भेटिएको छ ।ब्रेक सुको आवरणमा ल्याएको सुन प्रकरणमा त्रिभुवन अन्तर्राष्ट्रिय विमानस्थल भन्सार कार्यालयका २ अधिकृत, तस्कर, भरिया र भन्सार एजेन्टसहित २६ जना पक्राउ परेका छन् । जसमा ९ जना विदेशी नागरिक छन् । पक्राउ पर्नेमा ठमेलको एक रेस्टुरेन्ट सञ्चालक चिनियाँ दम्पती मी तियान र योङ वेन पनि छन् । उक्त रेस्टुरेन्ट तस्करीको सुनलाई तत्काल व्यवस्थापनका लागि प्रयोग गर्ने गरिएको खुलेको छ । पर्यटक र बिजनेस भिसामा आएका कम्तीमा २० चिनियाँ नागरिकलाई अध्यागमनको कालोसूचीमा राखेर खोजीकार्य भइरहेको स्रोतले जानकारी दियो ।सुन तस्करी नियन्त्रण गर्न भारतले चलाएका गोल्डेन ट्याप र मेल्टन मेटल नामका विशेष अपरेसनमा पनि केही चिनियाँ पक्राउ परेका थिए । त्यसमध्येका दुई चिनियाँ नागरिक ली नङखाई र एलेक्स भन्ने याओ फुछङलाई सुन तस्करी प्रकरणमै सीआईबीले पक्राउ गरी अनुसन्धान गरिरहेको छ । दुवै चिनियाँ नागरिक भारतमा पक्राउ परी सजाय भुक्तान गरेर छुटेका थिए । दुवै जना भेप र ब्रेक सुको सुन तस्करीसँग जोडिएको पाइएको छ । भारतमा सजाय भुक्तान गरेर नेपाल आएका दुवै जना तस्करीको पुरानै धन्दामा सक्रिय भएको अनुसन्धानबाट खुलेको हो ।"
एमाले लुम्बिनीको नेतृत्वमा दुई समूहको उम्मेदवारी,"(बुटवल)लुम्बिनी प्रदेशमा सर्वसम्मत नेतृत्व चयन गरेर देशभर कार्यकर्तामा एकताको सन्देश दिने एमाले अध्यक्ष केपी शर्मा ओलीको प्रयास असफल भएको छ । बुटवलमा जारी प्रदेश अधिवेशनले सर्वसम्मत नेतृत्व चयन गर्न नसकेपछि नेताहरूले आइतबार छुट्टाछुट्टै प्यालनसहितको उम्मेदवारी दर्ता गराएका छन् । एमाले उपाध्यक्ष विष्णु पौडेलनिकट पाल्पाका राधाकृष्ण कँडेल र महासचिव शंकर पोखरेलनिकट प्यूठानका हरि रिजालले अध्यक्षमा उम्मेदवारी दिएका हुन् । कँडेल निवर्तमान अध्यक्ष हुन् । रिजाल प्रदेशका पूर्वमन्त्री एवं केन्द्रीय सदस्य हुन् ।कँडेलले तदर्थ समिति अध्यक्षका रूपमा काम गरिरहेकाले फेरि जिम्मेवारी दिनुपर्ने एकथरीको तर्क थियो । रिजालले केन्द्रीय सदस्यबाट राजीनामा दिने गरी अध्यक्षमा उम्मेदवारी दर्ता गराएपछि अधिवेशन निर्वाचन प्रक्रियामा गएको हो । निर्वाचनमा गएसँगै दुवै उम्मेदवारले पदाधिकारीमा प्यानलकै रूपमा प्रतिनिधिको सूची तयार गरेका छन् । सोमबार बिहान हुने मतदानको समयसम्म सदस्यसहितका उम्मेदवारको सूची सार्वजनिक हुने दुवै पक्षका नेताहरूले बताएका छन् ।नेतृत्व सर्वसम्मत गराउन केन्द्रीय उपाध्यक्ष विष्णु पौडेल, उपमहासचिव प्रदीप ज्ञवाली, सचिव पद्मा अर्याल, गोकर्ण विष्ट, पोलिटब्युरो सदस्य सूर्य थापालगायतका नेताहरू शनिबार साँझदेखि नै प्रयासमा थिए । तर, दुवै नेताले आफ्नो अडान नछाडेपछि निर्वाचनबाटै नेतृत्व चयनको प्रक्रिया बढेको छ, सहमतिको प्रयास जारी रहेको पोलिटब्युरो सदस्य थापाले बताए । निर्वाचन समितिले केन्द्रीय नेताहरूकै अनुरोधमा उम्मेदवारी मनोनयनको समय सोमबार बिहान १० बजेसम्मका लागि सारेको छ । त्यतिञ्जेल सहमति हुन सक्ने केही सम्भावना देखिएको नेताहरूले जनाएका छन् । सहमति जुटाउने प्रयासमा लागेका उपमहासचिव प्रदीप ज्ञवालीले प्रयास जारी रहे पनि टुंगो नलागेको बताए । हामीले दुई जना अध्यक्षका आकांक्षी मात्र राखेर छलफल गर्दै छौं, उनले भने, बिहानसम्म सम्भावना र आशा दुवै बाँकी छ ।निर्वाचन समितिका अनुसार आइतबार राति ९ बजेसम्ममा अध्यक्षमा कँडेल र रिजालसहित उपाध्यक्षमा रूपन्देहीका भोजप्रसाद श्रेष्ठ, बाँकेका पुजन विक, सचिवमा गुल्मीका सोमनाथ सापकोटा र दाङका लक्ष्मण आचार्य र उपसचिवमा १२ जनाको उम्मेदवारी परेको छ । कँडेलले उपाध्यक्षमा श्रेष्ठ र सचिवमा सापकोटालाई अघि सार्ने सम्भावना छ । त्यस्तै रिजालले उपाध्यक्षमा विक र सचिवमा आचार्यलाई अघि सारेका छन् । अध्यक्षका उम्मेदवार रिजालले मिलेर जाने सम्भावना न्यून रहेको बताए । अब चुनावमै जाने मनस्थितिका साथ अघि बढेका छौं, उनले भने, सबैको उम्मेदवारी दर्ता भएपछि कसले कसलाई समर्थन गर्ने भन्ने टुंगो लाग्ला । लुम्बिनी प्रदेशमा एमालेका ८२ हजार ८ सय ९५ संगठित सदस्य छन् । तीमध्येबाट १ सय ९ पालिकाबाट छानिएर १ हजार ४ जना प्रतिनिधि आएका छन् । ती प्रतिनिधिले १२ जिल्लाबाट जिल्लागत १ सय ५६ जना, अपांगबाट १ जना, मजदुरबाट ३ जना र पदाधिकारीसहित खुलाबाट १५ जना गरी २ सय ५ सदस्यीय प्रदेश कमिटीको चयन गर्ने निर्वाचन प्रमुख हरिप्रसाद भण्डारीले बताए ।"
गर्भको गर्व मा चिकित्सकीय अनुभव,"विराटनगर (कास) प्रसूति तथा स्त्रीरोग विशेषज्ञ डा बालकृष्ण साहले एक दशकको चिकित्सकीय अभ्यासको अनुभव एवं अनुभूति समेटेर गर्भको गर्व कृति सार्वजनिक गरेका छन् । चिकित्सकीय दायित्वसँगै साहित्य एवं स्वास्थ्यको संगम गराउने लक्ष्यसहित अघि बढेका साहको यो दोस्रो कृति हो । यसअघि २०७८ मा उनले स्वास्थ्य शिक्षा पुस्तिका आमा प्रकाशित गरेका थिए । गर्भको गर्व मा साहले ४० वर्ष उमेर नपुगेका महिलाहरूको कथा समेटेका छन् । महिलाले वैवाहिक जीवनमा सन्तान जन्माउन खोज्दा आइपर्ने समस्या र त्यसका कारण हुने परिवर्तनका सन्दर्भ पुस्तकमा समेटिएका छन् । साहले पुस्तकमा चोटिला कथामार्फत महिनावारी, सुरक्षित गर्भपतन सेवा, निःसन्तानका समस्या, जटिल गर्भावस्था, गर्भावस्थामा देखिने मधुमेह, गर्भ र प्रसवलाई व्यवस्थित गर्ने उपाय, जन्मान्तर, मातृमृत्यु घटाउन अपनाउनुपर्ने सजगता र आङ खस्ने समस्यामा सजगता तथा समाधानबारे सरल एवं छरितो शैलीमा जानकारी प्रस्तुत गरेका छन् । काठमाडौं मेडिकल कलेजबाट एमबीबीएस र राष्ट्रिय चिकित्सा विज्ञान अध्ययन प्रतिष्ठान (नाम्स) बाट डीजीओ अध्ययन गरेका साह एक दसकदेखि महिला स्वास्थ्य सेवा क्षेत्रमा सक्रिय छन् । उनले भोजपुर, तेह्रथुम र सुनसरीमा पनि विशेषज्ञ एवं शल्यक्रियासहितको सेवा दिइसकेका छन् ।"
गुगलको स्थापना,"सन् १९९८ मा आजकै दिन (सेप्टेम्बर ४) मा चर्चित सर्च इन्जिन गुगलको स्थापना भएको थियो । नयाँनयाँ सूचना खोजीको पर्याय बनेको इन्टरनेट कम्पनी गुगललाई ल्यारी पेज र सर्जी ब्रिनले विश्वव्यापी वेबका रूपमा पहिलो पटक विकसित गरेका थिए । स्टानफोर्ड विश्वविद्यालयमा विद्यार्थी रहेका बेला नै ल्यारी र सर्जीले गुगललाई अनुसन्धान परियोजनाका रूपमा प्रयोग गरेका थिए । स्थापनाकालदेखि २०१५ सम्म सहसंस्थापक ल्यारीले गुगलको प्रमुख कार्यकारी अधिकृत (सीईओ) को जिम्मेवारी सम्हालेका थिए । सन् २०१५ अक्टोबर २ यता भने सुन्दर पिचाई गुगलको सीईओ छन् । स्थापनाका पहिला ७ वर्ष सेप्टेम्बर ४ लाई स्थापना दिवस मनाएको कम्पनीले त्यसपछि भने स्थापना दिवस सेप्टेम्बर २७ मा मनाउँदै आइरहेको छ । हाल गुगलका सर्चइन्जिनसहित कम्तीमा २७१ वटा विभिन्न उत्पादन छन् । तीमध्ये गुगल क्रोम, जिमेल, एन्ड्रोइड, गुगल म्याप, युट्युब, गुगल फोटोज, गुगल ड्राइभ, गुगल एड्स, गुगल डकुमेन्ट, गुगल ट्रान्सलेट, गुगल एनालिटिक्स, गुगल न्युज, गुगल बुक्स, नेस्टलगायत लोकप्रिय छन् । सर्च इन्जिनका रूपमा गुगलले कुल बजारको ६० प्रतिशतभन्दा बढी हिस्सा ओगटेको छ ।"
थेच्वमा मतयाः,"(काठमाडौं)अग्रपंक्तिमा स्याल राजा त्यसपछि ब्रह्मा, सरस्वती, जलदेवता र कुमारको भेषमा केही युवा क्रमशः कुचोले बाटो बढार्दै, कपडा बिछ्याउँदै, जल छर्कंदै र असर्फी राख्दै अगाडि बढेका देखिन्छन् । तीन जना युवा छन्, अग्नि, वायु र इन्द्र देवताको भेषमा । उनीहरूले क्रमशः धुपबत्ती, चमर हम्किने र झल्लरवाला छत्र ओढाएका देखिन्छन् । बीचमा छन् गौतम बुद्ध र पछाडि भिक्षु गण । सिद्धार्थ गौतमले ज्ञान प्राप्त गरेपछि पहिलो पटक लुम्बिनी फर्केको दृश्य हो यो । ललितपुर गोदावरी नगरपालिका१२ थेच्वमा मतयाः (दीपयात्रा) जात्राका अवसरमा नवदुर्गा टोल सुधार समिति र नवदुर्गा धिमे पुचःले संयुक्त रूपमा देखाएको जात्रा हो । जात्राको दृश्य देखिपछि दंग नपर्ने सायदै हुन्छन् । त्यसैमध्येका हुन् पाटनका निर्मलरत्न शाक्य । जात्रा हेर्ने क्रममा उनी एक पटक तर्सिए पनि । कारण, नक्कली गुरुजु पल्टनका जवानले हावामा बन्दुक पड्काएका थिए । ललितपुर महानगर१६ को कलाकार समितिको टोलीसँगै उनी जात्रा अवलोकनका लागि थेच्व पुगेका थिए । जात्रामा सरस्वती धिमे खलःले रातो मस्त्येन्द्रनाथको रथयात्रा निकालेर नगर परिक्रमा गरेका थिए । त्यसक्रममा उनीहरूले ठाउँठाउँमा बारुद पड्काएर स्थानीयको ध्यान खिचेका थिए । माथिल्ला लाछी टोलमा नरिवल र तल्लो लाछी टोलमा नागलोकबाटप्राप्त मणि, माणिक्य आदि बहुमूल्य वस्तुजडित नक्कली भोटो देखाएर सहभागीलाई मनोरञ्जन दिइएको थियो । थेच्वमा जीवित देवी कुमारीको जात्रा हुँदैन । रथसँगै जात्रा अवलोकनमा आउनेलाई मनोरञ्जन प्रदान गर्न दुई बालिकालाई कुमारीको भेषमा सजाएर नक्कली सिंहासनमा विराजमान गराई जात्रामा सिंगारिएको थियो । थेच्वमा तल्लो लाछी टोल लक्की गाइज क्लबको अगुवाइमा खोकनाकी बालिका र सोह्रखुट्टे पाटीमा स्थानीय प्रकाश महर्जनकी छोरी कुमारीको भेषमा सजिएका थिए । नेवार समुदायले हरेक वर्ष गाईजात्राको भोलिपल्ट भाद्रकृष्ण द्वितीयामा मतयाः जात्रा मनाउने गर्छन् । यो जात्रा थेच्वमा विशेष हुने गरेको छ ।नवदुर्गा टोल सुधार समितिका कोषाध्यक्ष रत्नबहादुर मालीले मतयाः जात्रा भन्नेबित्तिकै प्रायले व्यंग्यात्मक सम्झने भएकाले फरक ढंगबाट प्रस्तुत गरेको बताए । यो बुद्धको ज्ञानको महत्त्व दर्शाउन खोजेका हौं, उनले भने । जात्राको सुरुमा थेच्व सांस्कतिक बाजा संरक्षण समिति, ग्वासा खलः श्री ब्रह्मायणी सांस्कृतिक मंका खलः नीस्वक्वःगु मतयाः ज्याझ्व लेखिएको ब्यानर बोकेका परम्परागत भेषमा सजिएका दुई पुरुष अगाडि बढेका थिए । त्यसपछि लाखे नाच अनि गुन्युँचोलीमा सजिएका महिला र दौरा सुरुवाल र ढाकाटोपी लगाएका पुरुष बाँसुरीको तालमा नाच्दै थिए । जात्रामा परम्परागत पोसाकमा सजिएका बालबालिकादेखि युवायुवती र ज्येष्ठ नागरिकसमेत उपस्थित थिए । जात्राका क्रममा दुई बालबालिकालाई वृद्धवृद्धाको भेषमा सजाई पाँचौं जंक्व गरीनगरी परिक्रमासमेत गराइएको थियो । कपासको बनावटी दाह्रीजुंगा, दौरा सुरुवाल, ढाकाटोपीले सजिएका बालक र बालिकालाई अति दुर्लभ मानिने पाँचौं जंक्व गराइएको हो । नेवार समुदायमा गराइने जंक्व (रथारोहण) देवत्व प्राप्त गरेको मानेर बोसल (उड्ने घोडा) बहान चढाएर यात्रा गराइन्छ । त्यस्तै सुनले सजिएका एक चिनियाँ नागरिकको भेषमा आएका र अन्य केही युवा मिलेर सुन प्रकरण, नक्कली भुटानी शरणार्थी प्रकरणमा ठूला माछालाई उन्मुक्ति दिएको विषयमा व्यंग्यात्मक प्रस्तुति दिएका थिए । उनीहरूले ठेला गाडामा शरणार्थीका फाइल यहाँ पाइन्छ, नेपाली नागरिकता, खानी, खोलानाला, जलविद्युत् आयोजना ठेक्का, सुन तस्करी जस्ता सेवा उपलब्ध छन् भन्ने लेखेर नगरपरिक्रमा गरेका थिए । त्यस्तै, मुर्रा भैंसीको सन्दर्भमा समेत व्यंग्य गरिएको थियो । पछिल्लो काठमाडौं उपत्यकाका देवी नाच लोप हुँदै गएका छन् । यसको संरक्षणमा सरकारले चासो नदिएको विषयमा व्यंग्य गर्दै न्हुछें दाफा खलःले देवी नाच प्रस्तुत गर्यो । जात्रामा तल्लो लाछी टोलमा परम्परागत ढोका बनाई त्यसमा कपडा बुन्ने हाते मेसिन, तबला, हलो, मकै, खुर्सानी सुकाएको, मसाल राख्ने परम्परागत भाँडो, घ्याम्पो, परम्परागत झ्याललगायत पुरातात्त्विक महत्त्वका वस्तु प्रदर्शनीमा राखिएको थियो । यी पुरातात्त्विक महत्त्वका वस्तुको संरक्षण र प्रवर्द्धनका क्षेत्रमा राज्यले पहल नगरेको विषयलाई व्यंग्य गरिएको हो । जात्रामा ग्वा ननी टोलमा मौलिक बस्ती, मञ्जुश्री, भैरव, कुमारी, भगवतीको चित्र बनाएर राखिएको थियो । ५५ वर्षीया अष्टबहादुर महर्जनले गृहत्याग गरी मालीगाउँ टोलको पिपलको बोटमुनि बुद्धको भेषमा ध्यान गरेका थिए ।जात्रामा माली गा दाफा खलले लाखे नाच प्रस्तुत गरेको थियो भने थेच्व दाजुभाइ समूहलगायतले स्वयंसेवकको भूमिका खेलका थिए । ब्रह्मायणी सांस्कृतिक मंका खलःका अध्यक्ष इच्छा महर्जनले जात्राको तयारीका लागि करिब एक महिना खटेको बताए । थेच्वका धेरै सांस्कृतिक बाजागाजा लोप भइसकेका छन् । त्यसको संरक्षणका लागि सम्बन्धित निकायले ध्यान दिएको छैन, उनले भने, मंका खलः लाई जिम्मेवारी दिएको खण्डमा संरक्षण गरेर देखाउन सक्छु । उनले मतयाः जात्रा मात्र नभई अन्य लोप भइसकेका र हुन लागेका सांस्कृतिक जात्रापर्वलाई संरक्षण गर्नुपर्ने बताए । थेच्व सांस्कृतिक बाजा संरक्षण समिति मतयाः जात्रामा मात्र समिति भएकाले समस्या उत्पन्न भएको नवदुर्गा धिमे पुचःका कजि (व्यवस्थापक) वैकुण्ठ मालीको भनाइ छ । लोप भएका अन्य बाजा संरक्षण प्रवर्द्धनमा चासो दिएको छैन, उनले भने ।थेच्व सांस्कृतिक बाजा संरक्षण समितिका अध्यक्ष बाबुराम महर्जनले मतयाः जात्रासँगै अन्य संस्कृतिको संरक्षण प्रवर्द्धन गर्न योजना बनाइरहेको बताए । मतयाः जात्रामा सीमित भएको जनगुनासो आएपछि अन्य बाजा संरक्षण प्रवर्द्धनमा लाग्ने योजना बनाएका छौं, उनले भने, समितिको आफ्नै भवन बनाउन गोदावरी नगरपालिकामा पनि पहल भइरहेको छ ।गोदावरीका मेयर गजेन्द्र महर्जनले संस्कृति संरक्षण, प्रवर्द्धन गर्न कुनै कसुर बाँकी नराख्ने बताए । सम्बन्धित निकाय सम्पर्कमा आएका सक्दो सहयोग गर्छु, उनले भने । १२ बाजा खलः को छाता संगठन थेच्व सांस्कृतिक बाजा संरक्षण समितिको संयोजनमा जात्रा आयोजना भएको हो । समितिमा आबद्ध बाजाखलः हरूले प्रत्येक वर्ष जात्रा पालैपालो आयोजना गर्छन् । २०७९ मा थेच्व नवदुर्गा भवानी देवी नाचको १२ वर्षे जात्रा परेकाले मतयाः पर्व रोकिएको थियो । त्यसअघि दुई वर्ष कोभिड महामारीका कारण जात्रा रोकिएको थियो । यात्राका क्रममा भएको प्रतियोगितामा नवदुर्गा धिमे पुचः प्रथम, कुसिक्व बाँसुरी खलः द्वितीय र न्ह्वाछें दाफा खलः तृतीय भएका थिए । त्यस्तै, पुरुष कलाकारको भूमिकाका लागि बाबुराम महर्जन र महिला कलाकारको भूमिकाका लागि चक्रमान महर्जन उत्कृष्ट भए । मालिगाँ उत्कृष्ट टोल घोषित भयो ।"
काठमाडौं कलिङमा कर्णाली,"(काठमाडौं)नदेखिएको कर्णाली, नलेखिएको कर्णाली । शुक्रबारदेखि तीन दिनसम्म चलेको काठमाडौं कलिङ साहित्य महोत्सवको एउटा सत्रको शीर्षक हो यो । ओम रिजाल सहजकर्ता रहेको उक्त सत्रमा मात्र होइन, उत्सवमा कर्णालीको प्रतिनिधित्व बाक्लै देखियो । कर्णालीबाट आएका अध्येता, लेखक, साहित्यकार र सर्जकले कर्णालीलाई चिनाउने मौका पाए । कर्णाली कस्तो छ ? हटारु का लेखकसमेत रहेका सहजकर्ता रिजालको प्रश्नमा प्राज्ञ मधुसूदन गिरीको जवाफ थियो, हात्तीजस्तो । कर्णाली हात्ती हो । खुट्टा छाम्नेले खाँबोजस्तो भन्छन् । कान छाम्नेले सुपो (नाङ्म्लो) जस्तो भन्छन्, उनले भने, अहिलेसम्म कसैले पनि सिंगो हात्ती छाम्न सकेकै छैन । उनले कर्णालीमाथि अध्ययनअनुसन्धान गर्नेमध्ये केहीमात्र गहिराइमा पुग्ने गरेका बताए । कतिपयले निहित स्वार्थ राखेर सतही अध्ययन गर्ने गरेका उनको दाबी छ । नेपाली भाषाको माउ मानिने खस भाषालाई अहिले भाषिकाका रूपमा राखिनु दुःखद् भएको उनको भनाइ छ । रिजालको सोही प्रश्नमा उज्यालो कर्णाली का लेखक प्रतीक ढकालले मोसो लागेको लालटिन को सिसाको संज्ञा दिए । कर्णालीले मुलुकलाई भाषा दियो, सभ्यता दियो अनि प्रजातन्त्रको परिभाषा दियो, ढकालले प्रस्ट्याउँदै भने, कर्णालीमा सबै चिज तयार छ, कपडाले मोसो पुछ्यो भने झलमल्ल हुन्छ । कर्णालीमा चर्चित प्राचीन गीति उखानले प्रजातन्त्रको परिभाषा सिकाएको उनले बताए ।गीत हो, उङ्कुस्यामा हात्ती बस्या, पाउटी बस्या बाज, मान्ठ बस्या मर्यादामा चल्छ राजकाज । हात्ती र बाज आफ्नो बस्ने ठाउँमा बसेझैं मान्छे पनि आफ्नो मर्यादामा बसेमा राजकाज राम्रोसँग चल्ने कर्णालीको बुझाइ रहेको उनले बताए । भाषाको बकपत्र का लेखकसमेत रहेका मध्यपश्चिम विश्वविद्यालयका पूर्वरजिस्ट्रार महेन्द्रकुमार मल्लले विश्वविद्यालयीय शिक्षामा कर्णालीलाई लेख्ने र देखाउने काम भएको बताए । कर्णालीको भाषा, संस्कृति र सभ्यतालाई विश्वव्यापी रूपमा प्रचारप्रसार गर्न स्नातकोत्तर तहमा लोकवार्ता विज्ञान विषयको अध्यापन थालिएको उनको भनाइ छ । कर्णालीको जलस्रोतको अपार भण्डारलाई उच्च शिक्षामा अध्ययनअनुसन्धानको क्षेत्र बनाउन नेपालमै पहिलोपटक हाइड्रोपावर इन्जिनियरिङ पढाइ सुरुवात गर्यौं, उनले भने, मध्यपश्चिम विश्वविद्यालयले पनि कर्णालीलाई देखाउने र चिनाउने काम गरिरहेको छ । सामाजिक अभियन्ता राधिका बुड्थापाले इस्वी सन् ७४२ भन्दा अगाडि कर्णालीमा मातृसत्ता रहेको उल्लेख गर्दै कर्णालीको गर्विलो लैंगिक इतिहास सुनाइन् । कर्णाली कहिले छाउपडीमा दुख्छ त कहिले छोइछिटोमा पोखिन्छ, उनले भनिन्, तर खासमा प्राचीनकालदेखि कर्णाली सभ्य, सुन्दर र समृद्ध छ । नदेखिएको कर्णाली, नलेखिएको कर्णाली सेसनका अतिरिक्त उत्सवमा कर्णालीबाट उदाएका करिब एक दर्जन स्रष्टा सहभागी भए । औषधि र सिर्जना सेसनमा शून्यको मूल्य का लेखक नवराज केसीले हरेक व्यक्ति अस्पतालमा रोगमात्र नभई जीवन बोकेर जाने भएकाले चिकित्सक र स्वास्थ्यकर्मी सबैभन्दा बढी भावनात्मक हुनुपर्ने बताए । उत्सवमा कर्णालीका साहित्यकारहरू पहल असीम, महेश के भट्टराई, हेमन्त हेमलक, धीरेन अनुपमलगायतले गजल, कविता सेसनमा सहभागिता जनाएका थिए ।"
सुस्त स्वास्थ्य बिमा,"(काठमाडौं)जीवराम दनुवार सानैदेखि जमिनदारको हरुवाचरुवा बसे । उमेर छउन्जेल जमिनदारको खेतबारी जोते । थोरबहुत जीविका चल्थ्यो । हातगोडा खिइएपछि जमिनदारको काम छाडे । सिन्धुलीको दुधौली नगरपालिका, तल्लो खुट्टेपानीस्थित मदन भण्डारी राजमार्ग छेवैमा ऐलानी जग्गामा सानो घर बनाएर परिवार बसाले । बुढ्यौली उमेर भए पनि बिहानबेलुकी छाक टार्नलाई बनिबुतो गर्नैपर्छ उनले । खानकै दुःखले तीन छोरीलाई सानैमा विवाह गरी पठाए । हाल ६१ वर्षीय उनी एक वर्षदेखि घुँडा दुख्ने समस्याले पिरोलिएका छन् । उनकी श्रीमती उच्चरमती २० वर्षदेखि सुन्दिनन् । राम्रोसँग देख्दिनन् । उपचार गर्न पाए दुवैको ज्यान तंग्रिन्थ्यो कि भन्ठान्छन् जीवराम । उनी उपचार खर्च सम्झेरै मन मार्छन् । दुई वर्षअघि झन्डै पाँच लाख खर्चिएर उपचार गर्दा पनि नातिनी बाँचिनन् । निमोनिया भएपछि सात महिनाकी नातिनीलाई जनकपुर अस्पतालको भेन्टिलेटरमा राखेर उपचार गरिएको थियो । ऋण तिर्न भएको जम्मा एक कट्ठा १० धुर ऐलानी जग्गामध्ये आधा बेच्नुपरेको थियो । यसपछि खेत जोत्दै गर्दा गोरुले हानेर घाइते भएको छोरोलाई उपचार गर्न ८० हजारजति ऋण लागेको थियो । ऋण तिर्ने कमाइ गर्न छोराबुहारी काठमाडौं छिरे । अब आफ्नै घुँडाको उपचार गर्नतिर लाग्ने हो भने झुप्रो घरसहित बचेखुचेको जग्गा नै बेच्नुपर्ने डर छ उनलाई । ऋण गर्नलाई साहु महाजनले पनि पत्याउँदैनन् अब त, उपचार गर्न मन लागेर मात्रै के गर्नु, आफ्नो दुःख कहन्छन् । हरेक नागरिकलाई स्वास्थ्योपचारमा भइरहेको व्यक्तिगत खर्च कम गरेर सर्वसुलभ, गुणस्तरीय स्वास्थ्य पहुँच र उपभोगमा सुधार गर्न सरकारले आठ वर्षअघि लागू गरेको स्वास्थ्य बिमाले जीवराम दम्पतीलाई समेट्दैन । उनीहरूजस्ता विपन्न तथा गरिब परिवारलाई बिमामा आबद्ध हुन चाहिने योगदान रकम नेपाल सरकार, प्रदेश वा स्थानीय तहले बेहोर्नुपर्ने स्वास्थ्य बिमा नियमावली ०७५ मा उल्लेख छ । तर तिनै विपन्न, गरिब, लक्षित वर्गलाई परेको समस्या सोध्न कोही पनि आउँदैनन् । हामी जस्तालाई खान, बस्न, उपचारमा सहायता र रोजगारी दिनुपर्ने हो, गरिबदुःखीको भाग्य नै यस्तै रहेछ, कसले सुनिदिने, बुझिदिने हो र ! कोही सोध्नै आउँदैनन्, जीवरामले भने । बिमा नियमावली ०७५ अनुसार पाँच जनासम्मको परिवारलाई एक एकाइ मानेर वार्षिक तीन हजार पाँच सय योगदान रकम (प्रिमियम) तिर्दा उक्त परिवारले प्रतिवर्ष एक लाख रुपैयाँसम्मको निःशुल्क उपचार पाउँछ । र, थप प्रत्येक व्यक्तिका लागि वार्षिक सात सय रुपैयाँ योगदान रकम तिर्दा प्रतिसदस्य थप २० हजारका दरले प्रतिवर्ष अधिकतम दुई लाख रुपैयाँसम्मको उपचार खर्च सरकारले बेहोर्छ । देशभर सरकारी, सामुदायिक, निजी र सहकारी गरी साढे चार सयभन्दा बढी अस्पतालले बिमाअन्तर्गतको स्वास्थ्य सेवा दिन्छन् । बिमाको प्याकेजअनुसार यी अस्पतालले सेवाग्राहीलाई १ हजार १ सय ३३ प्रकारका औषधि उपलब्ध गराउनुपर्छ । क्यान्सर, मुटु रोग, मिर्गौला रोग, हेड इन्जुरी, स्पाइनल इन्जुरी, सिकलसेल एनिमिया, पार्किन्सोनिजम र अल्जाइमरको उपचारमा थप एक लाख बराबरको सेवा पाइन्छ, यसका लागि थप तीन हजार पाँच सय योगदान रकम (प्रिमियम) तिर्नुपर्छ । स्वास्थ्य बिमा बोर्डको तथ्यांकअनुसार हालसम्म सिन्धुलीका १ लाख ६ हजार ७८४ जनसंख्या बिमामा आबद्ध छन् । तर त्यस सूचीमा जीवराम पर्दैनन् । स्वास्थ्योपचार र औषधि आफूले निःशुल्क पाउनुपर्ने भने पनि जीवराम दनुवार स्वास्थ्य बिमा सुविधाबारे अनभिज्ञ छन् । स्वास्थ्य बिमा थाहै पाए पनि बर्सेनि ३५ सय तिरेर नवीकरण गर्न पैसै चाहियो, दुधौलीमा गरिब, विपन्न, अपांगता भएका र आर्थिक रूपमा कमजोर भएकालाई त्यति जोहो गर्न समस्या नै हुन्छ नि ! तल्लो खुट्टेपानीकी राधिका बुढाथोकीले सुनाइन् । सदियौंदेखि खोला किनार, खोच, पाखो, ऐलानी जग्गामा बसोबास गर्दै आएका धेरैजसो दनुवार समुदाय उनको जस्तै किनारीकृत जीवन जिइरहेका छन् । यस वर्षदेखि योगदान रकम (प्रिमियम) तिर्न नसक्ने तल्लो खुट्टेपानीका दनुवार, विपन्न, गरिब परिवारलाई पालिका आफैंले बिमा गराइदिने दुधौली नगरपालिकाका नगर प्रमुख दिनेश अधिकारीले बताए । आफैंले पैसा तिर्न नसक्नेलाई हालसम्म हामीले बिमा गराउन सकेका छैनौं, यस वर्ष काम गर्ने भनेर बजेट छुट्याएका छौं, यस वर्षभित्र पालिकाले पैसा तिरेर बिमा गराइदिन्छौं, उनले भने । साक्षर एवं शिक्षितलाई पनि स्वास्थ्य बिमाप्रति खासै चासो देखिन्न । शंकरदेव क्याम्पसमा स्नातकोत्तर अध्ययनरत डीबी बानिया ग्यास्ट्रिकको बिरामी छन् । उनले स्वास्थ्य जाँच र औषधोपचार नियमित गर्नुपर्छ । स्वास्थ्य बिमा कार्यक्रमले गरिब, निमुखा, विद्यार्थी, आयआर्जन नभएका व्यक्तिलाई सहुलियत दिए पनि यसका झन्झटिला प्रक्रिया, अस्पतालमा उपचारमा हुने विभेद र फार्मेसीमा पर्याप्त औषधि नपाउने सास्ती सुनेरै बिमा गर्न चासो नगरेको उनले जनाए । म काठमाडौंमा बसेर पढिराछु भनेपछि मैले यहाँ उपचार गर्न गृह जिल्ला भोजपुरबाट रिफरल कागज ल्याउनुपर्नेजस्ता झमेला छन्, उनले भने, बिमाको भनेपछि अस्पतालमा टिकट काट्दैदेखि रुखो व्यहोरा देखाउन थाल्छन् भन्ने सुनेको छु, त्यही भएर बिमा गर्न खासै चासो नलिएको हुँ । भोजपुरभर हालसम्म ३८ हजार ६६१ जनाले मात्रै स्वास्थ्य बिमा गरेका बोर्डको अभिलेख छ । जीवराम र डीबीजस्तै देशभरका ७५३९ प्रतिशत जनसंख्या सरकारको स्वास्थ्य बिमा कार्यक्रमको आबद्धता र पहुँच बाहिर छन् । स्वास्थ्य बिमा बोर्डमार्फत सञ्चालन हुँदै आएको यो कार्यक्रम ०७२ साल चैतमा तीन जिल्लाबाट सुरु भएर हाल ७७ वटै जिल्ला (काठमाडौं र ललितपुर महानगरपालिका, तारकेश्वर र बूढानीलकण्ठ नगरपालिका) का ७ सय ४९ पालिकामा विस्तार भएको छ । बोर्डको अभिलेखअनुसार हालसम्म (भदौ १६) देशभरका ७१ लाख ७९ हजार ९९९ जना जनसंख्याको स्वास्थ्य बिमामा आबद्धता देखिन्छ । अर्थात्, ०७८ को जनगणनाअनुसार कुल जनसंख्याको २४६१ प्रतिशत मात्रै आबद्ध छन् । सरकारले स्वास्थ्य सेवाको सर्वव्यापी पहुँच र गुणस्तरीय सेवा उपयोगमा सुधार ल्याएर सन् २०३० सम्ममा दिगो विकास लक्ष्य३ हासिल गर्न बिमाका आधारमा सबैका लागि स्वास्थ्य सेवाको सुनिश्चित गर्ने लक्ष्य राखेको छ । राष्ट्रिय योजना आयोगले चालु आर्थिक वर्षभित्र बिमामा ५० प्रतिशत नागरिक आबद्ध हुने अपेक्षा राखेको छ । तर, महालेखापरीक्षकको प्रतिवेदनअनुसार पछिल्ला वर्षमा समेत बिमामा आबद्धमध्ये ३० देखि ४० प्रतिशतले बर्सेनि नवीकरण नै गर्दैनन् । सबै नागरिक बिमा कार्यक्रममा आबद्ध नभएको तथा आम्दानीभन्दा १६९५४ प्रतिशत बढी खर्च हुनुले कार्यक्रम अपेक्षाकृत प्रभावकारी देखिँदैन, दिगो हुने गरी सञ्चालन गरिनुपर्छ, महालेखाले सुझाएको छ । आर्थिक वर्ष ०७८७९ मा बिमाको योगदान रकम (प्रिमियम) बापत संकलित रकमभन्दा छ अर्ब बढी दाबी भुक्तानी भएको थियो । हालै मात्र २६ वटा अस्पतालले स्वास्थ्य बिमाअन्तर्गतको सेवा दिन नपाउने भनेर सरकारले सूचीबाट हटाएको छ, बिमा गरे नि हुने नगरे नि हुनेछ । अस्पतालको सेवा दिने र पाउनेको ग्यारेन्टी छैन, सेवाग्राहीलाई सास्ती दिएको छ, आधारभूत स्वास्थ्य अधिकार अभियन्ता शान्तलाल मुल्मी भन्छन्, यस्तो तालले बिमा कार्यक्रमले नागरिकको विश्वास जित्न सक्दैन । सरकारले नागरिकको आयआर्जनको स्थितिअनुसार बिमाको योगदान रकम (प्रिमियम) मितव्ययी हुनुपर्ने, बिमा गर्न सबैलाई अनिवार्य गर्नुपर्ने र अस्पतालमा सेवा प्रवाह सहज, सरल, सुविधायुक्त बनाउनुपर्ने मुल्मीको सुझाव छ । सबै नागरिकलाई स्वास्थ्य बिमा गराउन हरेक पालिकाले काम गरिरहेको सिन्धुलीको फिक्कल गाउँपालिका अध्यक्ष एवं गाउँपालिका राष्ट्रिय महासंघ नेपालकी सचिव पार्वती सुनुवारले बताइन् । आयस्रोत राम्रो भएको पालिकाले शतप्रतिशत प्रिमियम तिरिदिएर, कतिले विपन्न, गरिबको प्रिमियम तिरिदिएर गर्नुभएको छ, उनले भनिन्, लगभग सबैजसोले बिमाको जानकारी पाउनुभएको छ, तर, ३५ सय तिरे पनि म बिरामी भइनँ भने फिर्ता आउने होइन भनेर बिमा नगर्ने, बिरामी भएपछि ३५ सयको लोभले यत्रो खर्च भयो भन्ने पनि हुनुहुन्छ, बिमामा धेरैभन्दा धेरैको सहभागिता गराउन महासंघमा छलफल भइरहन्छ । स्वास्थ्य बिमा बोर्डले समयमै भुक्तानी नगर्दा अस्पतालले पर्याप्त सेवा दिन नसकेर बिमामा नागरिकको अविश्वास देखिएकाले बोर्डले सहजीकरण गर्नुपर्ने उनको सुझाव छ । बिमा लागू भएदेखि हालसम्म अस्पतालहरूलाई ३४ अर्बभन्दा बढी रकम भुक्तानी गरिसकेको स्वास्थ्य बिमा बोर्डका कार्यकारी निर्देशक दामोदर बसौलाको भनाइ छ । कार्यक्रमलाई लक्ष्यअनुरूप सफल पार्न राज्यका संयन्त्रदेखि लाभग्राहीसम्मको समन्वय र बिमा बोर्डमा पर्याप्त कर्मचारीको अभाव रहेको उनले जनाए । सरकारको साझा कार्यक्रम हो बिमा, यसमा नागरिक, संघीय, प्रदेश सरकार, पालिका, बिमा बोर्ड, अस्पताल सबै अपनत्व लिनुपर्यो, सरकारले रोगीनिरोगी सबैलाई बिमा गर्न बाध्यकारी बनाउने नीति ल्याउनुपर्यो, बसौलाले भने, बोर्डले बिमा थालेको आठ वर्ष भयो, आजसम्म आफ्ना स्थायी कर्मचारी छैनन्, सरकारले काजका कर्मचारी पठाउँछ । छ महिनापछि फिर्ता जान्छन्, करारका कर्मचारी छोटो अवधिका लागि आउँछन् । बोर्डका लागि स्वास्थ्य मन्त्रालयमा स्थायी कर्मचारी माग गरेको साढे दुई वर्ष बिते पनि उपलब्ध नगराएको उनले बताए । मैले स्वास्थ्य मन्त्रालय, राष्ट्रिय योजना आयोगमा भनेको भन्यै छु, उनले भने, सुन्नेले सुन्नुपर्यो, कार्यान्वयन हुनुपर्यो नि ! बोर्डले जति काम गरेको छ, धेरै गरेको छ ।"
गेग्रानले पुरियो मेलम्चीको मुख्य मुहान,"(काठमाडौं)लगातारको वर्षासँगै आएको बाढीले सिन्धुपाल्चोकस्थित मेलम्ची खानेपानी मुख्य मुहानको संरचना (हेडवर्क्स) कम्तीमा १५ मिटर गेग्रानको थुप्रोले पुरिएको छ । हेलम्बुस्थित भेमाथाङबाट बाढीसँगै आएको लेदो माटो, ढुंगा र बालुवाको गेग्रान पानी प्रवेश गराउने सुरुङको मुख र आसपास क्षेत्रमा थुप्रिएको छ । मुहान क्षेत्रमा गत वर्ष बनाएको संरचना पुरिएको छ । साउन दोस्रो साता आएको वर्षाले हेडवर्क्समा क्षति पुर्याएपछि आयोजनाका प्राविधिकले अनुमान गरेभन्दा ठूलो क्षति भएको बताएका छन् । बाढीले सडक तथा गोरेटो बाटोसमेत बगाएकाले आयोजनाका कर्मचारी हेडवर्क्ससम्म जान सकेका छैनन् । आयोजनाका कार्यकारी निर्देशक कमल श्रेष्ठका अनुसार मुहानमा केकति क्षति पुगेको छ भन्ने यकिन थाहा पाउन करिब तीन सय मिटर टाढाबाट ड्रोनमार्फत हेरिएको थियो । उपत्यकामा मेलम्चीको पानी पुनः वितरण हुन हेडवर्क्सलाई पुनः मर्मत गर्नुपर्ने आयोजनाले जनाएको छ । वर्षा रोकिएपछि मर्मत सुरु हुने र त्यसको कम्तीमा एक महिनामा अस्थायी रूपमा सुरुङमा पानी पठाइने बताइएको छ । हेडवर्क्समा पुग्ने क्षतिग्रस्त सडकको मर्मत गरेपछि मात्र गेग्रान हटाउन सकिनेछ । हेडवर्क्सलाई २०७८ मा पनि बाढीले क्षति पुर्याएको थियो । पहिलेको भन्दा यसपालि ५६ मिटर मात्रै कम पुरिएको जानकारी आयोजनाका प्राविधिकले दिए । कार्यकारी निर्देशक श्रेष्ठ भन्छन्, वर्षात रोकिएपछि यकिन विवरण अनुमान गर्न सकिन्छ । अहिले मुहान क्षेत्रमा जान सक्ने अवस्था नै छैन । उनका अनुसार २०७८ को बाढीले नोक्सान गरेको हेडवर्क्स क्षेत्र यस पटक पनि पुरिएको जानकारी मुख्य ऋणदाता एसियाली विकास बैंक (एडीबी) लाई पनि जानकारी गराइएको छ । श्रेष्ठले भने, असोज मसान्तभन्दा अघि राजधानीवासीलाई पानी खुवाउन सक्दैनौं । अस्थायी रूपमा हेडवर्क्स मर्मत गरेर सुरुङमा पानी पठाउन पनि झन्डै डेढ महिना लाग्छ । २०७७ चैतदेखि मेलम्चीको पानी काठमाडौंमा वितरण गरिए पनि निरन्तरता पाउन सकेको छैन । बाढीपहिरोले बारम्बार हेडवर्क्स पुरिन थालेपछि अब वर्षको ४५ महिना पानी वितरण नहुने अनुमान छ । आयोजना निर्माण सुरु भएको २२ वर्षपछि अम्बाथानस्थित मुहानबाट २६ किमि सुरुङमार्फत सुन्दरीजलमा पानी खसालेर ट्रिटमेन्टपछि राजधानीमा वितरण गरिँदै आएको थियो । मेलम्चीअन्तर्गत आयोजना कार्यान्वयन इकाइले काठमाडौंमा मेलम्चीको पानी वितरणका लागि पाइप लाइन बिछ्याउने र ट्यांकी निर्माणको काम गरिरहेको छ । पानीको वितरण भने काठमाडौं उपत्यका खानेपानी लिमिटेड (केयूकेएल) ले गरिरहेको छ ।"
'ट्राफिक प्रहरीले अनावश्यक केरकार गर्यो,"काठमाडौं (कास) काठमाडौं महानगरपालिकाका प्रमुख बालेन्द्र शाहकी श्रीमती चढेको सरकारी सवारीसाधनलाई रोकेर ट्राफिक प्रहरीले चालकसँग अनावश्यक जाँच र केरकार गरेको भन्दै महानगर प्रमुखको सचिवालयले आइतबार विज्ञप्ति जारी गर्दै आपत्ति जनाएको छ ।सुत्केरी अवस्थामा रहेकी नगर प्रमुख शाहकी श्रीमती सविना काफ्ले सवार गाडी ट्राफिक प्रहरीले चेकजाँच गरेको र त्यस क्रममा अनावश्यक केरकार गरिएको विज्ञप्तिमा उल्लेख छ । आफ्नो स्वास्थ्य परीक्षण र एनआईसीयूमा उपचाररत नवजात शिशुलाई स्तनपान गराई फर्किने क्रममा रातको करिब ९ बजे कोटेश्वरमा ट्राफिक प्रहरीहरू सवारी चेकजाँच गर्दै थिए, विज्ञप्तिमा भनिएको छ, जाँचका क्रममा परेको हाम्रो सवारीसाधनका विषयमा प्रहरीले सोधेको प्रश्नमा सवारी चालकले विशेष परिस्थितिमा उक्त गाडी प्रयोग गर्नुपरेको व्यहोरा जानकारी गराए । सवारी चालकले आफ्नो परिचयपत्र देखाए, सार्वजनिक बिदाको दिन प्रयोग गर्न बनाइने परमिट भएको तर त्यस समय उक्त गाडीमा नबोकेको विषयसमेत अनुरोध गरे । नगर प्रमुखसहितको परिचय खुलाएपश्चात् प्रहरीको व्यवहार झन् बढी आक्रामक हुन गएको थियो ।श्रीमती सवार गाडी ट्राफिक प्रहरीले रोकेपछि नगर प्रमुख बालेनले शनिबार राति सिंहदरबारमा आगो लगाउने भन्दै सामाजिक सञ्जालमा आक्रोश पोखेका थिए । ट्राफिक प्रहरीले करिब ७ मिनेट गाडी रोकेर राखेको उल्लेख गर्दै विज्ञप्तिमा भनिएको छ, सवारी जाँच गर्ने विधि र प्रक्रिया अवलम्बन नगरी प्रहरीले ढोका खोल, के हो ? कहाँ हो ? यस्तो त्यस्तो गर्ने भन्दै पछिल्लो सिटमा सवार सुत्केरी सविना काफ्लेलाई अनावश्यक केरकार गरेको थियो । प्रसव पीडा र शारीरिक समस्या एवम् नवजात शिशुको स्वास्थ्य अवस्थाले चिन्तित रहेकी महिलामाथि कर्तव्य पालना गर्न बसेका प्रहरीबाट गरिएको यस प्रकारको असभ्य व्यवहार अत्यन्त निन्दनीय तथा खेदजनक छ ।विज्ञप्तिमा चेकजाँचमा खटिएका ट्राफिक प्रहरीले मादक पदार्थ सेवन गरेको आरोप पनि लगाइएको छ । कर्तव्य पालनाका क्रममा मादक पदार्थ, गुट्खालगायत सुर्तीजन्य पदार्थ सेवन गर्ने, सवारीसाधन जाँच गर्दा रुखो बोलेर हप्काइदप्काइ गर्ने व्यवहार भयो, विज्ञप्तिमा भनिएको छ, कानुनको उल्लंघन भएको भए चिट काटेर आवश्यक कारबाही गर्ने वैधानिक बाटो छोडेर सविना काफ्लेलाई अस्वाभाविक प्रश्न गरिएको थियो ।"
सहरी क्षेत्रमै घटेनन् किशोरी आमा,"(हेटौंडा)मकवानपुरको सहरी क्षेत्र हेटौंडा उपमहानगरपालिकाभित्र किशोरी अवस्थामै आमा बन्नेको संख्या उल्लेख्य देखिएको छ । हेटौंडा अस्पतालमा गत आवमा २० वर्षमुनिका २ सय ७६ जना आमा बनेका छन् । आव ०७९८० मा हेटौंडा अस्पतालमा ३ हजार ९ सय १ जना सुत्केरी भएका छन् । तीमध्ये २० वर्षमुनिका २ सय ७६ जना रहेको अस्पतालले जनाएको छ । हेटौंडा अस्पतालका अनुसार सबैभन्दा कम उमेरका १६ वर्षका चार किशोरी आमा बनेका थिए ।उपमहानगरभित्र गत आवमा २० वर्षमुनिका ३ सय ३० किशोरीले पहिलो पटक आफ्नो गर्भ जाँच गराएका थिए । चार पटक गर्भ जाँच गराउने किशोरीको संख्या २ सय ८० छ । अघिल्लो आवमा हेटौंडाभित्र २० वर्षभन्दा कम उमेरका ५ सय २७ किशोरीले पहिलो पटक गर्भ परीक्षण गराएका थिए । तीमध्ये १ सय ७९ जनाले मात्र चार पटक गर्भ जाँच गराएको हेटौंडा अस्पतालका चिकित्सक डा हरि खड्काले बताए ।२० वर्षभन्दा माथिका ३ हजार ६ सय ६७ महिलाले गत आवमा पहिलो पटक गर्भ जाँच गराएका छन् । जसमध्ये २ हजार ८७ ले ४ पटक गर्भ जाँच गरेका छन् । अघिल्लो आवमा २० वर्षभन्दा बढी उमेरका २ हजार ७ सय २८ महिलाले पहिलो पटक गर्भ जाँच गरेका थिए । जसमध्ये ४ पटकसम्म १ हजार ३ सय ८९ ले गर्भ जाँच गराएका थिए । गर्भावस्थाका बारेमा पहिलो पटक परीक्षण गर्नेको संख्या उल्लेख्य भए पनि ४ पटक गर्भ जाँच गराउने महिलाको संख्या भने निकै कम देखिन्छ । ४ पटक गर्भ जाँच गराउनेलाई सरकारले प्रोत्साहन स्वरूप यातायात खर्च प्रदान गर्दै आएको छ । नियमित गर्भ जाँच गर्दा भ्रूणको अवस्था, गर्भवतीको स्वास्थ्यसँगै आवश्यक सुई लगाउने, औषधि खुवाउने र पोषणसम्बन्धी अभिमुखीकरणसमेत गराउने गरिन्छ । यो तथ्यांकले समुदायमा विद्यमान बालविवाहको अवस्था झक्लिन्छ, डा खड्काले भने, कम उमेरमै गर्भवती हुँदा आमा र शिशुको स्वास्थ्यमा धेरै खालको असर पर्ने र ज्यानसमेत जोखिम हुने उनले बताए ।चालु आवको पहिलो महिना अर्थात् साउनमा हेटौंडा अस्पतालमा चार सय महिला सुत्केरी भएका छन् । तीमध्ये ५७ जना २० वर्षमुनिका रहेको अस्पतालका स्त्री रोग विशेषज्ञ डा रामकाजी महर्जनले बताए । १६ वर्षमा बिहे भएकी २० वर्षीया एक युवतीले अस्पतालमै शल्यक्रिया गरेर तेस्रो सन्तान जन्माएकी थिइन् । २० वर्षभन्दा कम उमेरको विवाह गैरकानुनी भए पनि समाजमा बालविवाह रोकिन सकेको छैन । १९ वडामा विभाजित हेटौंडा उपमहानगरभित्र विकट ग्रामीण बस्ती पनि छन् ।उपमहानगर प्रमुख मीनाकुमारी लामाले हेटौंडा उपमहानगरमा विकट र साबिकका ६ गाविस मिसिएर बनेको भन्दै त्यस्ता शिक्षा र चेतनाको कमीका कारण बालविवाह पूरै हट्न नसकेको बताइन् । उपमहानगरभित्र गत आवमा २० वर्षभन्दा कम उमेरका १ सय १ जना गर्भवतीले औषधिका माध्यमबाट गर्भपतन गराएका छन् भने शल्यक्रिया गरी १ सय ५ जनाले गर्भपतन गराएका थिए । अघिल्लो आवमा २० वर्षमुनिका ९६ जनाले औषधिको प्रयोग गरी गर्भपतन गराएका थिए भने १ सय २६ जनाले शल्यक्रिया गरी गर्भपतन गराएका थिए ।मकवानपुरको उत्तरी पश्चिमी क्षेत्रमा पर्ने राक्सिराङ, कैलाश गाउँपालिका र पूर्वी क्षेत्रमा पर्ने बकैया र वाग्मती गाउँपालिकामा पनि उमेर नपुग्दै बिहे गर्ने र किशोरावस्थामै आमा बन्नेको संख्या उल्लेख्य छ । बालविवाह रोक्न नसकेसम्म किशोरी आमाको संख्या कम गर्न चुनौतीपूर्ण बनेको वाग्मती प्रदेश सामाजिक विकास मन्त्रालयकी अधिकृत चन्दा श्रेष्ठले बताइन् । बालविवाहलाई नियन्त्रण गर्न नसकेसम्म किशोरी अवस्थामा आमा बन्नेको संख्या घट्दैन । यसैले बालविवाह हुन नदिनमै सबै क्षेत्रले जोड दिनुपर्छ, उनले भनिन् ।"
तातोपानी नाकाले जगाएको आशा,"संघीय राजधानी काठमाडौंबाट चीनतर्फको सबैभन्दा छोटो र पुरानो तातोपानी नाकामा आठ वर्षपछि सर्वसाधारणको आउजाउ खुलेको छ । २०७२ सालको भूकम्पपछि अवरुद्ध नाका चरणबद्ध रूपमा आयात र निर्यात खुलाइएकामा शुक्रबारदेखि सर्वसाधारणलाई सीमा वारपार गर्न दिइएको छ । नाका आठ वर्षअघिकै अवस्थामा सञ्चालन हुन समय लाग्छ तर यसले दुई मुलुकबीच व्यापार बढ्ने, सीमा क्षेत्रमा व्यवसाय फस्टाउने र रोजगारीको अवसर सृजना हुने आशा जगाएको छ ।२०७२ को भूकम्पले सडक र पुलमा क्षति गरेपछि बन्द गरिएको तातोपानी नाका चार वर्षपछि चिनियाँ सामान आयातका लागि मात्र खुलाइएको थियो । तर कोरोना महामारी, तिब्बतको कुती क्षेत्रमा रहेको ताल विस्फोटको जोखिम, भोटेकोशी बाढीजस्ता कारण देखाउँदै चिनियाँ पक्षले बारम्बार नाका बन्द गरिरह्यो । यसबीचमा नाकालाई पूर्ववत् सञ्चालनमा ल्याउन नेपाली पक्षले चिनियाँ अधिकारीहरूसँग पटकपटक आग्रह गर्नुपरेको थियो । सिन्धुपाल्चोकको भोटेकोशी गाउँपालिकामा पर्ने यस नाकाबाट गत वैशाख १८ मा निर्यात खुलाइए पनि सर्वसाधारण आउजाउ निषेध नै थियो । नेपाली र चिनियाँ अधिकारीले काठमाडौं, ल्हासा र लिपिङमा पटकपटक छलफल गरेपछि बल्ल सबैका लागि आउजाउ खुलेको हो । ढिला गरी भए पनि नाका खुलेकामा सीमा क्षेत्रका बासिन्दा उत्साहित छन् । शुक्रबार पारिबाट आएका चिनियाँलाई वारिका नेपालीले र पारि पुगेका नेपालीलाई चिनियाँले स्वागत गरे । उनीहरू एकअर्काको बजारमा किनमेल गरेर फर्किएका थिए । यसले सीमावर्ती बजारमा व्यापारव्यवसाय फस्टाउने र दुई मुलुकबीच जनस्तरमा सम्बन्ध विस्तार हुने सम्भावना देखाएको छ । तातोपानी नाका बन्दपछि आसपास क्षेत्रमा व्यापारव्यवसाय ठप्प थियो, कैयौं परिवार पलायन भएका थिए । भूकम्पअघिसम्म नेपाली व्यापारीका कन्टेनरमा मात्र करिब दुई हजार चालकसहचालक थिए, गोदाम हेरालु, सामान लोडअनलोड, भन्सार पास लगायतका काममा सयौं नेपाली काम गर्थे । सर्वसाधारणको समेत ओहोरदोहोर खुलेपछि सीमावर्ती क्षेत्रमा पहिलेजस्तै चहलपहल बढ्ने र उसरी नै रोजगारीका अवसर खुल्ने अपेक्षा स्थानीय बासिन्दामा बढेको छ । तातोपानीसँगै रसुवागढी नाका पनि बन्द भएपछि नेपाली व्यापारीले चिनियाँ सामान समुद्री मार्गबाट भारत हुँदै चिनियाँ सामान भित्र्याउने गरेका थिए । तातोपानी नाका चलेका बेला चिनियाँ बजारबाट १५२० दिनमा सामान नेपाल आइपुग्ने गरेकामा भारतीय बाटो प्रयोग गर्दा डेढ महिनासम्म लाग्छ । घुमाउरो बाटो प्रयोग गर्दा ढुवानी खर्च बढ्छ, त्यो खर्च सामानको मूल्यमा जोडिने हुनाले उपभोक्तालाई नै मर्का पर्छ । तातोपानी नाकाबाट आयात खुलेको लामो समय भए पनि भूकम्पअघिकै जसरी सामान भित्रिरहेको छैन । चिनियाँ पक्षले विभिन्न बहानामा नाका बन्द गरिरहने र खुलाएका बेला पनि अनेक झन्झट दिने हुनाले अधिकांश व्यापारीले अझै पनि भारत हुँदै चिनियाँ सामान ल्याइरहेका छन् । त्यसैले यस नाकालाई सहज र नियमित रूपमा सञ्चालन हुने विश्वस्त प्रबन्ध नेपाली र चिनियाँ दुवै पक्षले मिलाउन जरुरी छ । तातोपानी नाकाबाट सर्वसाधारणको आउजाउ खुलाले नेपालको पर्यटन क्षेत्रमा पनि आशा जगाएको छ । भूकम्पअघि तातोपानी हुँदै हजारौं पर्यटकको ओहोरदोहोर हुन्थ्यो र त्यसमध्ये अधिकांश चिनियाँ हुन्थे । भारत लगायत मुलुकका तीर्थयात्री तातोपानी नाका भएर तिब्बतको कैलाश मानसरोवर भ्रमणमा जान्थे । अहिले पूर्वाधार निर्माणपुनर्निर्माणको काम भइरहेको जनाउँदै चिनियाँ पक्षले नेपाली सर्वसाधारणलाई करिब ९ किलोमिटर पारिको खासा बजारसम्म पनि पुग्न दिएको छैन । नेपाल सरकारको कूटनीतिक पहल र चीन सरकारको तत्परताले तातोपानीबाट तिब्बतको कैलाश मानसरोवरसम्मै पुग्न सक्ने अवस्था निर्माण भयो भने पर्यटकीय चहलपहल ब्युँतिनेछ । अत्याधुनिक मितेरी पुल, तातोपानी सुक्खा बन्दरगाह चीनले बनाइदिएको छ । चीनले खासाको रमितेमा निकासी घर, भवन, अन्य पूर्वाधार संरचना निर्माण अन्तिम चरणमा पुर्याइसकेका बेला नेपालतर्फ भने सडक स्तरोन्नति गर्न ढिला भइसकेको छ । अरनिको (कोदारी) राजमार्गमा पर्ने बाह्रबिसेबाट तातोपानीसम्मको २६ किलोमिटर सडकमा मुख्य समस्या छ । त्यहाँ मर्मतसम्भारका लागि सरकारले खर्च गरिरहेको छ तर कामचलाउ किसिमको मात्र छ । त्यसैले सडक टिकाउ हुने किसिमले स्तरोन्नति गर्नुपर्ने खाँचो छ । सडक भरपर्दो हुन सके मात्र तातोपानी नाका सञ्चालनबाट नेपालले पर्याप्त फाइदा लिन सक्छ । नेपालले जति मूल्यको सामान चीन निर्यात गर्छ, त्यसभन्दा कैयौं गुणा बढीको सामान चीनबाट आयात गर्छ । चीनपट्टिका नाका एकपछि अर्को गरी खुल्दै जाँदा सरकारले व्यापार घाटा घटाउनेतर्फ पनि ध्यान दिन आवश्यक छ । नेपालबाट हस्तकलाका सामान, जडीबुटी, चाउचाउ लगायत निर्यात हुने गरेका छन् । चीनमा निर्यात हुन सक्ने थप वस्तु पहिचान गर्दै तिनको गुणस्तरीय उत्पादनमा नेपाल सरकारले प्रोत्साहन गर्नुपर्छ र सहज निकासीको व्यवस्था मिलाउनुपर्छ । चीनसँग जोडिएका अरू थप नाका खुलाउन पनि नेपाल सरकारले सक्रिय कूटनीतिक पहल गर्नुपर्छ ।"
चीनसँग रेल र तेलको कुरा गरौं,"प्रधानमन्त्री पुष्पकमल दाहालको आसन्न चीन भ्रमणका विषयमा बहस भइरहेको छ । चीनसँग केकस्ता सवालहरू उठाउने ? कस्तो सहयोग माग्ने छलफल भइरहेको छ । चीनको महत्त्वाकांक्षी योजनाको रूपमा हेरिएको बेल्ट एन्ड रोड इनिसिएटिभ (बीआरआई) परियोजनाबाट नेपालले लिने फाइदाका विषयमा पक्कै कुरा उठ्छ नै । चीनले गर्ने उडानलाई पोखरा अन्तर्राष्ट्रिय एयरपोर्टमा जोड्ने सवाल पनि कुराकानीको विषय बन्नुपर्छ । तर मुख्य माग र समस्यामा केन्द्रित नभएर झिनामसिना कुराहरू मात्र उठायौं भने नेपालको दीर्घकालीन हितमा हुँदैन । राष्ट्रको प्रमुख कार्यकारीको तहमा हुने भ्रमणमा प्रमुख समस्या र सहयोगको विषय उठाउनुपर्छ । त्यसले मात्र हामीलाई सही दिशामा लैजान्छ र प्रधानमन्त्री दाहालको भ्रमण पनि सफल भएको मानिनेछ । भ्रमणका क्रममा दाहालले उठाउनुपर्ने मुख्य पाँच विषय हुन सक्छन् । चीनबाट रेल, तेल, विद्युत् मार्ग र पर्यटक मार्गको विषयलाई मुख्य रूपमा उठाउनुपर्छ । नेपालको नक्सा परिवर्तनको अर्को महत्त्वपूर्ण विषय उठाउन बिर्सनु हुँदैन । धेरै विषयमा कुरा गर्दा केही पनि उपलब्धि नहुने परिस्थिति बन्न सक्छ । बरु थोरै तर ठोस कुरा गर्यौं भने त्यसबाट उपलब्धि प्राप्त गर्न सकिन्छ । भारतीय नाकाबन्दीका बेला भोग्नुपरेका कष्टपूर्ण दिनहरू सम्झनु जरुरी छ । भूकम्पले थलिएको पाँच महिनामा नाकाबन्दी गरेर भारतले आफ्नो स्वार्थ पूरा भएन भने कुनै पनि बेला फेरि अप्ठेरो पार्ने सन्देश दिइसकेको छ । भारतले आफ्नो स्वार्थमा ठेस लाग्नासाथ नाकाबन्दीको अस्त्र चलाउँछ भन्ने हेक्का राख्नु आवश्यक छ । भारतले गरेको २०४५ र २०७२ को नाकाबन्दीबाट धेरै नेपालीले राम्रैसँग अनुभव सँगालेका छन् । इन्धनको अभावमा रातभरि पेट्रोलपम्पहरूमा गाडीहरूको लाइन, ग्यासको अभावमा दाउराको बिक्री, डिजेल पेट्रोलको कालोबजारीजस्ता अनगिन्ती समस्या भोग्दै आएका हाम्रा लागि चीनसँग भरपर्दो कनेक्सन विकल्प हुन सक्छ । भारतको हेपाहा प्रवृत्ति देख्दादेख्दै पनि हामीले पुनः नाकाबन्दी बिर्सेर चीनसँग भरपर्दो रेलमार्गको माग गर्नुपर्छ । भारतको हेपाहा प्रवृत्ति रोक्न र भावी पुस्ताका लागि पनि चीनसँगको पाइपलाइन र केरुङ काठमाडौं रेलमार्ग अतिआवश्यक रहेको छ । अनि इन्धनको पाइपलाइन र्निाणाका लागि सहयोग लिनैपर्छ । दीर्घकालीन असर पार्ने महत्त्वपूर्ण विषयलाई सशक्त रूपमा उठाएर चीनलाई मनाउन सक्यौं भने भारतले नाकाबन्दीको धम्की दिन सक्दैन । भारतको नाकाबन्दीबाट मुक्त हुन चीनसँग हामीले २०७२ सालदेखि नै उठाउनुपर्ने विषय अघि बढाउन सकिएको छैन । अहिले मौका मिलेको छ । यो अवस्थामा पनि कुरा उठाएर चीनलाई सहमतिमा लिन सकेनौं भने यो विषय दसौं वर्ष पछाडि जान सक्छ । भारतले नेपालको विद्युत् खरिद गर्न विभिन्न बहानाबाजी गर्दै आएको छ । पछिल्लो समय अन्य देशको लगानीमा बनेको विद्युत् खरिद नगर्ने मानसाय उजागर गरेर तगारो तेर्साएको छ । यसका लागि पनि चीनसम्म पुग्न प्रसारण लाइन र विद्युत् खरिद सम्झौता गर्नुपर्छ । चीनले २२ अर्बको लागतमा बनाएको एयरपोर्ट सञ्चालन गर्न सहयोग आवश्यक छ । त्यसका लागि चीनको नजिकका सहरबाट पोखरा डाइरेक्ट फ्लाइटको सम्झौता गर्न सक्नुपर्छ । चीनले हालै प्रकाशन गरेको ग्लोबल नक्सामा नेपालको चुच्चे नक्सा समावेश गर्न लबिइङ गर्नुपर्छ । अन्यथा कालापानी लिम्पियाधुरा र लेपुलेकको भूभाग अतिक्रमणलाई चीनले समर्थन गरेको ठहर्नेछ । गोपाल देवकोटा, गौरीनगर, कामनपा७"
सरकार गृहमन्त्रीको हातमा निर्भर,"गठबन्धन सरकार भएकै कारण अहिले बजारमा चर्चामा आएका नक्कली भुटानी शरणार्थी, ललिता निवास र विभिन्न समयमा भएका सुन प्रकरण लगायतका भ्रष्टाचार सम्बन्धी प्रकरणहरूकै कारण सरकारको भविष्य के हुने भन्ने अड्कलबाजी हुन थालेको छ । मुख्यतः सत्ता घटकको प्रमुख दल नेपाली कांग्रेसका सभापति शेरबहादुर देउवा र उनी पक्षका नेताहरू नक्कली भुटानी शरणार्थी प्रकरणमा पार्टीका नेता बालकृष्ण खाणलाई पक्राउ गरेकामा गृहमन्त्री नारायणकाजी श्रेष्ठप्रति बढी असन्तुष्ट छन् । यति मात्रै होइन यती, ओम्नी, वाइडबडी र पछिल्लो पटक आएको गिरीबन्धु टीइस्टेटको जग्गा प्रकरणमा केपी शर्मा ओलीको समेत नाम मुछिएकाले अहिले गृहमन्त्रीका विरुद्ध देउवासँगै प्रमुख प्रतिपक्षी दल एमालेका अध्यक्ष ओली पनि एकै ठाउँमा उभिएका छन् । हिजोआजका समाचार हेर्दा, सुन्दा र पढ्दा लाग्छ, वर्तमान सरकारको भविष्य गृहमन्त्रीको हातमा निर्भर छ । हुन त ओली सुन प्रकरणमा नै गृहमन्त्रीको संलग्नता रहेको भन्दै त्यसै बेलादेखि उनीमाथि जाइलाग्दै आएका हुन् । प्रधानमन्त्रीलाई क्रस गरेर काम गरिरहेका गृहमन्त्रीले अरू पार्टीका नेतालाई मान्यता दिने कुरै भएन । तर घुमीफिरी कुरा आएर ठोकिन्छ सरकारकै स्थायित्वमा । माथि उल्लिखित विभिन्न प्रकरणका भ्रष्टाचार प्रकरणमा जोडिएका सबैलाई कारबाहीमा ल्याउने हो भने सरकार तत्कालै ढल्ने अवस्था आउन सक्छ । गृहमन्त्रीले जनताका सामु हारेको आरोप पनि लाग्नेछ । गृहमन्त्रीले भ्रष्टाचारका विषयमा कसैसँग सम्झौता नगर्ने बताउँदै आएका छन् । गृहमन्त्रीप्रति असन्तुष्ट रहेका विभिन्न पार्टीका नेताहरू अहिले पनि प्रधानमन्त्रीमार्फत गृहमन्त्रीलाई साइजमा ल्याउन लागि परेका छन् । तर गृहमन्त्रीले कसैको कुरा नसुनेर आफ्नो गन्तव्यमा पुग्ने प्रयास गरिरहेको देखिरहेकै हो । आफूले भनेको नमानेकै कारण प्रधानमन्त्रीले गृहमन्त्रीको अनुपस्थितमा मन्त्रिपरिषद्को बैठकबाट प्रहरी अधिकारीहरूको सरुवा गरे । सम्बन्धित मन्त्रीले प्रस्ताव नै नगरी निर्णय गरेकामा गृहमन्त्रीले कि त राजीनामा दिनुपर्थ्यो कि उक्त निर्णयको विरोध गर्न सक्नुपर्थ्यो । यी दुवै कार्यमा उनी चुकेको हुँदा उनमा पनि पदीय स्वार्थ नलुकेको भन्न कठिन छ । अब गृहमन्त्री एकोहोरो बनेर अहिले चालिएका सबैखाले प्रकरणको अन्तिम टुङ्गोमा पुग्यो भने उनी साँच्चै भ्रष्टाचारविरोधी रहेछन् भन्ने पुष्टि हुन्छ । त्यसपछि उनलाई देशलाई चाहिने व्यक्ति रहेछन् भन्ने पुष्टि हुन्छ । फरकफरक प्रकरणका भ्रष्टाचारका मुद्दाहरू अहिले जहाँजहाँ पुगेर रोकिएका छन् ती सबै मुद्दा त्यहाँबाट अगाडि बढ्न नसक्ने र पद पनि नछाड्ने परिस्थिति बन्यो भने गृहमन्त्री पनि अरू मन्त्रीभन्दा फरक देखिँदैनन् । यस्तो अवस्था आएमा उनी पनि हिलैमा डुबेर निस्कने अर्का एक पात्रका रूपमा पुष्टि हुनेछन् । सुजन देवकोटा, पालुङ्टार४, गोरखा"
अज्ञानताबाट मुक्ति कहिले ?,"अझै पनि आम नेपालीहरू खोज अनुसन्धान र विज्ञानलाई भन्दा भाग्यवाद तथा रूढिवादलाई विश्वास गर्छन् । जातीय र लिंगीय विभेदका जराहरूले समाजलाई नराम्ररी गाँजेको छ । यहाँ आएको भनिएको लोकतन्त्र त नाम मात्रको भयो । अर्थात् अहिलेको नयाँ पुस्ताले पनि बिरालो बाँधेर श्राद्ध गरिरहेको छ । अज्ञानताको डरलाग्दो भारमा मानिसहरू सदियौंदैखि चेपिँदै आएका छन् । घोकन्ते र कोरा शिक्षाले नागरिकलाई रचनात्मक बनाउन सकेन । रचनात्मक चेतना र अनुसन्धानमूलक शिक्षाबिना समाज अगाडि बढ्दैन । अनावश्यक तडकभडक र अरूको देखासिकीले देशमा समृद्धि आउने पनि होइन । समाज किन निरन्तर पछाडि परिरहेको छ ? कारण खोजेर सम्बोधन गर्नेहरूको चर्को अभाव देखियो । चालामाला यही रहने हो भने समाजको भविष्य उज्यालोतिर जानेवाला छैन । चर्चित चिन्तक अरुण गुप्तोको भदौ १७ गते कान्तिपुर दैनिकमा प्रकाशित अन्तर्वार्ताले यिनै विषयहरूमाथि गम्भीर प्रश्न उठाएको छ । कृष्ण कुम्पुरे, आदमटार, धादिङ"
नवस्वीकारोक्तितर्फ धकेलिँदै देश,"ललिता निवास जग्गा काण्ड छानबिन चर्चा चल्दै गर्दा भुटानी शरणार्थी काण्ड सतहमा आयो । त्यही चर्चाकै बीचमा त्रिभुवन अन्तर्राष्ट्रिय विमानस्थलबाट भन्सार छलेर ल्याइएको ६१ किलो सुन काण्डको भुमरीमा देश फस्यो । लामो समयदेखि छानबिन हुनैपर्ने गौर हत्याकाण्ड यसैबीच चर्चामा ल्याएर अचानक त्यसलाई केही नगर्नुपर्ने सूचीमा राखियो । काण्डहरूको होहल्लाले जनताको ध्यान खिचेको मौका पारेर संविधान र विधिको शासनमाथि धावा बोल्ने कार्यलाई अहिले झनै तीव्र बनाइएको छ । वर्तमान गठबन्धन सरकारका प्रधानमन्त्रीले देशबाट भ्रष्टाचार निर्मूल पार्ने र सुशासन स्थापित गर्ने वाचा गर्दैगर्दा सतहमा आएका तथ्यहरूले प्रधानमन्त्री आवासले चर्चेको सरकारी जमिन व्यक्ति र काल्पनिक गुठीका नाममा नामसारी गर्ने कार्यमा स्वयं वर्तमान प्रधानमन्त्री र विभिन्न कार्यकालका प्रधानमन्त्री एवं उच्चपदस्थ सरकारी अधिकारीहरू संलग्न भएका तथ्यपूर्ण सूचना सार्वजनिक छन् । ललिता निवास काण्डको छानबिनकै बीचमा आफ्नै देशका नागरिकलाई बाह्य मुलुकमा अर्कै देशको शरणार्थी बनाएर पठाउनेजस्तो जघन्य अपराधमा राज्यको उच्चतम ओहदामा पुगिसकेका ठूला दलका नेता र उच्च अधिकारीको संलग्नता देखियो । त्रिभुवन विमानस्थल भन्सारबाट गरिने सुन तस्करीमा सत्ताधारी दलका नेता, तिनका परिवार र प्रतिष्ठित व्यावसायिक घराना नामधारी तस्करहरूको संलग्नता पुष्टि भएको छ । संक्षेपमा भन्ने हो भने देश काण्डैकाण्डको बीचमा पिल्सिँदै छ । काण्डहरूको अनुसन्धान प्रक्रिया र तरिकाबारे जनस्तरबाट प्रश्न र शंका अभिव्यक्त हुँदै गर्दा गठबन्धन कोटरी को निर्देशनमा सरकारले छानबिनमा संलग्न उच्च प्रहरी अधिकृतहरूको सरुवा गर्यो । एकातिर प्रधानमन्त्री र गृहमन्त्रीले सार्वजनिक रूपमा अनुसन्धानमा संलग्न प्रहरीबारे शंका नगर्न र छानबिनको निष्पक्षतामा बाधा नपुर्याउन सचेत गर्ने, अर्कातिर प्रधानमन्त्री र पूर्वप्रधानमन्त्री सहितको कोटरीको निर्देशनमा प्रहरी अधिकृतहरूको सरुवा हुने ! हाल पक्राउ परेका र शंकाको घेरामा रहेका भनी चर्चा गरिएका नेता तथा तिनका सन्तान र आसेपासेको काण्डमा संलग्नता पुष्टि भए पनि तिनलाई जोगाउने र अनुसन्धानले अरू नाम अगाडि नल्याओस् भन्ने प्रयत्नमै यो सरुवाकाण्ड मच्चाइएको हो भन्ने स्पष्ट भएको छ । विभिन्न काण्डलाई ढाकछोप गर्न गठबन्धन कोटरी ले महाकाण्ड रचेको छ । प्रधानमन्त्री र मन्त्रीहरूको असली नियत भाषणमा दोहोर्याउँदै गरेजस्तो सुशासन कायम गर्ने होइन, सस्तो प्रचारबाजीमा रमाउने देखियो । नक्कली शरणार्थी काण्ड छानबिन गर्दै गयो, गठबन्धनकै नेताहरूको अनुहार देखिन्छ । ललिता निवास काण्ड छानबिन गर्दै गयो पूर्वमन्त्री र पूर्वप्रधानमन्त्रीहरूमाथि मुद्दा चल्नुपर्ने खण्ड आइपर्छ । सुन तस्करीको छानबिन गर्दै गयो माओवादी पार्टीका नेता कार्यकर्ता त्यसमा संलग्न देखिन्छन् । गौर हत्याकाण्डजस्तो जघन्य अपराधमा छानबिन गर्नैपर्ने हो, त्यसमा गठबन्धनका अर्का मुख्य नेता नै संलग्न छन् । वास्तवमा यो सरकारको जग नै महाकाण्डहरूले निर्माण भएको छ र यसले छानबिनलाई निष्पक्ष र स्वतन्त्र रूपले निष्कर्षमा लैजान सक्दैन भन्ने स्पष्ट भएको छ । अर्कातिर, आफूलाई संविधानको मर्यादा र विधिको शासन स्थापित गर्न बनेको बताउने गठबन्धन सरकारले मर्यादा र विधि दुवै कुल्चँदै सत्ता टिकाउन सर्वोच्च अदालतको आदेश उल्लंघन गरेको छ । सर्वोच्चले हत्याजस्तो अपराधमा दोषी ठहर गरेको र माफी नदिनु भनेको व्यक्तिलाई राष्ट्रपति पदको समेत दुरुपयोग गर्दै माफी दिएर दण्डहीनताको उदाहरण प्रस्तुत गरेको छ । जघन्य हत्याकाण्डमा छानबिन गर्ने समझदारीको मसी नसुक्दै सरकार बचाउनका लागि हत्या काण्डका नाइकेमाथि छानबिन नगर्ने प्रधानमन्त्रीको अभिव्यक्ति सार्वजनिक भएको छ । फेरि हिंसात्मक कार्यमा संलग्न समूह र व्यक्तिहरूलाई पनि शान्तिप्रति प्रतिबद्धता जनाए विगतको हिंसामा जवाफदेही नबनाउने उद्देश्यसहित कानुन बनाउने प्रयास भएको छ, जुन नेपालीको सामाजिक धरातल नै उल्टाउने खालको छ । संविधान र विधिको शासनमाथि कसरी निर्घात आक्रमण गरिएको छ भन्ने तथ्य कोशी प्रदेशमा सरकार गठनमा प्रस्तुत गरिएको निर्लज्जताले थप उजागर गरेको छ । गठबन्धन सरकारको निर्देशनमा प्रदेशसभाका सभामुखले मुख्यमन्त्रीमा दाबी पेस गर्ने बेला हस्ताक्षरसहित समर्थन गरे । संविधानविपरीत यस्तो कार्यलाई प्रदेश प्रमुखले वैधानिकता दिँदै सभामुखसहितको समर्थनबाट बहुमत जुटाएका सदस्यलाई मुख्यमन्त्री नियुक्त गरे । राष्ट्रपति, प्रदेशप्रमुखजस्ता संविधानको संरक्षण गर्ने दायित्व भएका पदहरूको दुरुपयोग हुन पुग्यो । सभामुखको समर्थनलाई सर्वोच्चले अस्वीकार गरेलगत्तै अदालतकै मानहानि हुने गरी गठबन्धन सरकारले फेरि उस्तै नाटक दोहोर्यायो । प्रधानमन्त्री पुष्पकमल दाहालको गैरजिम्मेवारीपूर्ण व्यवहारले देश द्वन्द्वको भुमरीतर्फ धकेलिँदै छ । आफ्नो दलको सहमतिमा नामकरण गरिएका प्रदेशहरूलाई आफूले बहुमत पाए सबै प्रदेशको नाम पहिचानको आधारमा पुनः नामकरण गर्ने सार्वजनिक घोषणा उनले गरेका छन् । यस्तो अभिव्यक्तिले देशभर जातीय र धार्मिक उन्मादलाई प्रशय दिएको छ । धर्मनिरपेक्ष देशका प्रधानमन्त्रीको भारत भ्रमणमा गेरुवा वस्त्रमा पूजापाठको संलग्नताले विभिन्न धर्मावलम्बी नेपालीमा शंका उत्पन्न भएको छ । उग्र हिन्दुत्ववादी भारतीय गुरुको स्वागत सत्कारमा सरकारका गृहमन्त्री र मन्त्रीहरू नै उपस्थित हुनुले तिनलाई नेपालको संवैधानिक व्यवस्थाविरुद्ध हुंकार गर्न प्रेरित गरेको छ । प्रधानमन्त्री दाहालको चरित्र हदैसम्म दोहोरो, द्वन्द्व भड्काउने र देशको सामाजिक चरित्रमाथि धावा बोल्ने तहमा पुगेको स्पष्ट देखिएको छ र उनका अवसरवादी गतिविधिले देश नियोजित द्वन्द्वतिर धकेलिँदै छ । विदेशी शक्तिसँग नेपालको अडान राख्न नसक्ने सरकार प्रमुखबाट ईपीजी प्रतिवेदन वा लिम्पियाधुराकालापानीको विषय उठ्ला भन्ने आशा गर्न सकिन्न । नागरिक समाज तथा मिडियाले गर्नुपर्ने खबरदारी अचम्म लाग्ने गरी बेवास्ता गर्दा नेपाली समाज न्यु नर्मल को अवस्थातर्फ द्रुत गतिमा धकेलिँदै छ । यसले समाजमा मूल्य र मान्यताको अवमूल्यन मात्रै गरेको छैन, नेपाली जनजीवनको नैतिक धरातल द्रुत गतिमा स्खलित हुँदै गएको छ । नेपाली समाज आज यस्तो नवस्वीकारोक्ति (न्यु नर्मल) को अवस्थामा पुगेको छ । भारतको धार्मिक कट्टरतावादी राजनीतिक संस्था राष्ट्रिय स्वयंसेवक संघ को अनपेक्षित सक्रियता र विवादास्पद बाबा हरूको नेपालमा ओइरो लागेको र उनीहरूको नेपालको संविधानविपरीत र विखण्डनकारी अभिव्यक्तिमा नेपालका प्रभावशाली मिडियाको मौनताले पनि न्यूनर्मल तर्फ देशलाई धकेल्न सहयोग गरेको छ । देश चिन्ताजनक अवस्थामा पुगिसक्दा पनि संवेदनशील विषयहरूमा देखिनुपर्ने गम्भीरता प्रतिपक्षी दल र नयाँ भनिएका दलहरूमा नदेखिनु अर्को चिन्ताको विषय भएको छ । संसद्मा देखिएको कर्मकाण्डी व्यवहारले जनता निराश भएका छन् । प्रतिपक्षी दलहरू जनतासमक्ष पुग्न किन उदासीन भएका हुन् भन्ने प्रश्न उठ्नु स्वाभाभिक हो । देशमा विभिन्न काण्ड उजागर हुँदै जाँदा संविधानको खिलाफका कार्यमा मौन बस्ने, संविधानविपरीत जानेलाई जोगाउने र हरेक काण्डका नाइकेलाई छानबिनको दायरामा नल्याउने कार्यमा गठबन्धनका प्रधानमन्त्री र ठूला दलका नेताहरूबाट भएका गतिविधिले देशलाई महाकाण्डको भुमरीमा पुर्याएको छ । यस्तो बेला संसद्मा सबैभन्दा ठूलो दल र प्रमुख प्रतिपक्ष एमालेले महाकाण्डका नायकविरुद्ध दबेको स्वरमा मात्र विरोध गर्ने र संसद्भित्र मात्र आफ्नो आवाज सीमित रहने क्रियाकलापले लोकतन्त्र झनै संकटमा फस्दै गएको छ । विगतमा राष्ट्रिय सवालहरूमा संसद् र जनपरिचालन दुवैमा सक्रिय एमाले अहिले जनपरिचालनप्रति उदासीन देखिएको छ । कट्टरतावादी, विभाजनकारी र प्रतिगामी तत्त्वहरूले टाउको उठाउँदै गर्दा संविधान नै धरापमा पर्न सक्ने खतरा देखिँदै छ । यस्तो अवस्थामा समस्त देशप्रेमी र लोकतन्त्र पक्षधर व्यक्ति, राजनीतिक दल तथा र समूहहरूलाई एकताबद्ध भई लामो संघर्षबाट स्थापित संघीय लोकतान्त्रिक गणतन्त्रको संरक्षणमा अगाडि बढ्नु आवश्यक भएको छ ।"
टीकापुरको गुमनाम कथा,"रमदैयाको घर पुग्दा झिसमिसे अँध्यारो भैसकेको थियो । वरपरका घरहरूमा बिजुली बत्ती बलिसकेका थिए, उनको घर भने अँध्यारै । छिमेकको आँगनमा बलेको बत्तीको उज्यालोमा उनी आफ्नो आँगनमा बेरी (रातिको खाना) पकाउँदै थिइन्, चुलोमा फुफु गर्दै । रमदैयाको घर टीकापुर घटनापहिले राति पनि उज्यालै हुने गर्थ्यो । घरमा बिजुली जडान गरिएको थियो, उनका श्रीमान्ले महसुल तिर्थे । टीकापुर घटनामा संलग्नता आरोपमा श्रीमान् गिरफ्तार भएपछि लाइन काटियो । त्यसयता उनका ससाना तीन छोराछोरीले अँध्यारो हुनुपहिल्यै होमवर्क सक्नुपरेको छ । मोबाइल फोनको टर्च बाल्दै बहरी (बैठक कोठा) मा बसेर कुराकानी सुरु भयो । रमदैयासँग ती कुरा भए, जुन गर्न वर्जितजस्तै छ । तिनका सत्य कथाहरूले पाउनुपर्ने ध्यान पाउँदैनन् । २०७२ को टीकापुर घटनापछि अधिकांश पुरुष भारततिर भागेका थिए भने कोही आफन्तको शरणमा थिए । घरमा महिला र केटाकेटी मात्र रहेको अवस्थामा प्रहरी गस्ती आयो । प्रहरीले छापा मार्दा थारू महिलाले यातना र शोषणको सामना गर्नुपर्यो । सोधपुछका क्रममा अत्यन्त त्रसित र आतंकित बनाइएकी एक पात्र हुन् रमदैया । उनले बहरीमा राखेको कुठ्ली (अन्न राख्ने माटाको भाँडो) देखाउदै भनिन्, उनीहरू (प्रहरी) ले कुठ्ली फुटाइदिए । छुट्टाछुट्टै कुठ्लीमा राखेको धान, गहुँ र चामल एकैमा मिसाइदिए । खस नेपाली बोल्न नसक्ने रमदैयाले डराउँदै अइसिक ना कराडेउ (यस्तो नगरिदेऊ) भनी बिन्ती गर्दा उनीहरूले तेरो लोग्नेले पुलिस मार्यो, हतियार कहाँ लुकाएको छ, भन् भन्दै छातीमा बन्दुक तेर्स्याए । उनीहरूले बोलेको रमदैयाले धेरै बुझिनन्, तर उनीहरूको आक्रोश, गालीका शब्दहरू उनको सम्झनामा छन् । उनीहरूले आफू र बच्चाहरूलाई जिउँदो छाड्लान् भन्ने रमदैयालाई लागेको थिएन । रमदैया थारू भाषामा पनि सानो स्वरमा बोल्छिन् । सोधेको प्रश्नको जवाफ थोरै वाक्यमा दिन्छिन् । उनको मुखले भन्दा आँखाको आँसुले बरु धेरै बोल्छ । आफ्नो भयानक स्मृति सुनाउँदा उनका ओठहरू थरथराइरहेका थिए । खस नेपाली बोल्न नसक्ने उनले अँध्यारो रातमा आक्रोश र बन्दुकले सजिएका पुरुष सिपाहीको सामना कसरी गरिन् होला ! कर्फ्युकै अवस्थामा थारूहरूमाथि भएको राज्य आतंक गैरथारू वृत्तमा बहसको विषय सायदै बनेको होला । सत्तासमर्थक थारूहरू पनि यो विषय नउठाउनुमै बढी फाइदा देख्छन्, अनौपचारिक भेटमा बाहेक सार्वजनिक मञ्चमा यी कुरा उठाउने हिम्मत गर्दैनन् । अझै आन्दोलनमा छौं भन्ने थारूहरूले त्यसरी सम्पत्ति लुटिनु र जलाइनुलाई प्रमुख विषय बनाएर प्रत्येक वर्ष खुला कार्यक्रम गर्दै आएका छन् । थारू महिलाको भोगाइ के रह्यो त भन्नेबारे चासो नगण्य रह्यो । टीकापुर घटनामा थारूहरूको सम्पत्ति ध्वस्त गरिएको अभिलेख ढिलै भए पनि व्यवस्थित गरियो । क्षतिपूर्तिका नाममा केही राहत रकम उपलब्ध गराइयो । तर थारू महिलाको कथाव्यथा कतै पनि उल्लेख गरिएन । थारू महिलाको कुनै भोगाइ नभएरै हो त ?राज्यले थारूहरूको आन्दोलनलाई आन्दोलन नै देखेन । बरु आन्दोलनकारी थारूहरूलाई आतंककारीका रूपमा हेर्यो । सुरक्षा कायम गर्ने नाममा थारू समुदायलाई पूर्ण रूपमा नियन्त्रण गरियो । के सुरक्षा अन्य कसैको असुरक्षा निर्माण गर्ने विषय हो ? रमदैयाजस्तै कैयौं थारू महिलाले सुरक्षाघेराभित्र असुरक्षित महसुस गरे । थारू महिलाका अनुभवको दृष्टिकोणबाट सुरक्षाको परिभाषा नै बदलिन सक्छ र तिनका लागि सुरक्षा विकृत असुरक्षामा परिवर्तित हुन सक्छ । थारूहरूले प्रहरी मारे भनी हल्ला गर्दै बदलामा थारू महिलामाथि सरकारी पुरुषत्वको प्रदर्शन के उत्तम विकल्प थियो ? राज्य आतंकले ग्रसित रमदैया, रिमा, यमुनाका भोगाइहरू कहिल्यै बाहिर आएनन्, किनभने तिनले आधिकारिक कहानीलाई काउन्टर गर्छन् । महिलाका कथा कहिल्यै बाहिर आउँदै नआउने होइनन् । महिलाका कथा त्यस बेला लेखिन्छन्, जब त्यसले राज्यसत्तालाई पोसिरहेको हुन्छ । जब महिलाका कथाहरू यस्तो गर्न असफल हुन्छन्, तिनलाई विभिन्न माध्यमबाट चुप लगाउने प्रयास गरिन्छ र त्यो प्रयास धेरै हदसम्म सफल बनाइन्छ पनि । कसलाई कसरी समावेश गर्ने वा नगर्ने र कसलाई कसरी प्रस्तुत गर्ने भन्ने कुरा बडो कलात्मक रूपमा सम्पादन गरिन्छ र विभिन्न माध्यमबाट बाहिर ल्याइन्छ । यो कुरा टीकापुरको सन्दर्भले प्रस्ट पार्छ । टीकापुरका थारू महिलालाई दिइएको यातना वैधानिक बनाउन एक थरी महिलाको आँसुलाई छापा र अनलाइनमा व्यापक बनाइयो । आधिकारिक रूपमा आएका समाचारका कथाहरूले राज्यनिकट रहेका महिलाका लागि नयाँ ठाउँ बनाए भने थारू महिलाको रोदनलाई बेवास्ता गरे । राज्य सञ्चालकहरूको यस्तो गतिविधिले मानवअधिकारकर्मीका साथै महिला अधिकारवादीमा समेत हानिकारक प्रभाव पार्यो । हैन भने टीकापुरमा कर्फ्युका बेला थारू महिलामाथि केके भयो, किन खोजिएन ? सदियौंदेखि जातीयलैंगिक उत्पीडन खेपिरहेका थारू महिला अन्वेषणको केन्द्रमा किन कहिल्यै परेनन् ?रमदैया र कैयौंले आफूमाथि भएको व्यभिचारको रिपोर्ट नगर्नुमा उनीहरूको सचेत छनोटभन्दा पहुचको कमीले बढी भूमिका खेलेको छ । टीकापुर घटनापछि जसरी एकपक्षीय गलत प्रचारबाजी भयो, थारूहरूले न्याय पाउने निकाय कतै देखेनन् । रमदैयाका अनुसार, उनका श्रीमान् साइकलमा चिप्स, सुर्ती, बिस्कुट आदि राखेर गाउँगाउँमा बेच्ने गर्थे । श्रीमान्ले दिनभरिको व्यापारबाटै बिरामी रमदैया र तीन छोराछोरीको पेट भर्नुपर्थ्यो । आधा कट्ठा जमिनमा सानो घर छ, बाँकी थोरैमा सागसब्जी । खस नेपाली बोल्न नसक्ने, आन्दोलनबारे केही थाहा नभएका उनका श्रीमान्लाई टीकापुर घटनाको दोषी भन्दै जेलमा कोचियो । रमदैया भन्छिन्, आन्डोलन करुइयन मन्टरी बन्लइ, संसद बन्लइ । मोर मनैन् जेलम डरलै । (आन्दोलन गर्नेहरू मन्त्री बने, सांसद बने, मेरो मान्छेलाई जेलमा कोचे ।) शक्ति आर्जन गर्नका लागि डेमागग नेताहरूले थारूहरूलाई उक्साएको र त्यसपछि त्यो शक्तिलाई सर्वाधिक दुरुपयोग गरेको उदाहरण हो थरुहटथारूवान (टीकापुर) आन्दोलन । थारूभित्रका राजनीतिक सम्भ्रान्तहरू भुइँतहका थारूहरूलाई कसरी प्रयोग गर्छन् भन्ने एउटा गतिलो दृष्टान्त बन्यो टीकापुर आन्दोलन । केही थारू नेताले केवल मन्त्री पदका लागि सम्झौता गरे । कैद मिनाहा गरी आफू जेलबाट छुटे तर काम नगरी खान नपुग्ने थारूलाई जेल कोचे । यसले संकेत गर्छ, राजनीतिक सम्भ्रान्तहरूले जुनसुकै दलीय विचार वा समुदायलाई प्रतिनिधित्व गरून्, तिनले रमदैयाजस्ता निम्नवर्गीयहरूको सवाल कहिल्यै उठ्न दिँदैनन् । बरु सारा शक्ति दुरुपयोग गरि तिनैलाई फसाउँछन् । केन्द्र (काठमाडौं) बाट आन्दोलन गर्न उक्साउने थारू नेताहरूमा नैतिकता हुन्थ्यो भने थारू महिलामाथि भएको दमनविरुद्ध वकालत गर्थे, तिनको न्यायका लागि आवाज बुलन्द बनाउँथे । कुर्सीसँग थारूका मुद्दा साट्ने थिएनन् । तर थारू आन्दोलन दबाउन खोज्ने गैरथारू सम्भ्रान्त र थारू आन्दोलनको नेतृत्व गर्ने थारू सम्भ्रान्तले आखिर टीकापुर घटनापछि काठमाडौंमा कागजी सम्झौता गरे । अभिजात वर्गका पुरुषप्रधान सम्झौतामा जडित बुँदाहरूमा महिलाका सवाल कहिल्यै उल्लेख भएनन् । रमदैयाले आफू थारू भएकाले बजार जाँदा हेपिनुपरेका कथाहरू सुनाइन् । टीकापुर घटनापछि घरमै आइपुगेका सुरक्षाकर्मीले बोलेका शब्द उत्तिकै अपमानजनक थिए । रमदैयाको प्रश्न छ, टीकापुर घटनाको छानबिनबिना थारूहरू नै अपराधी हुन् भन्ने फैसला कसरी सम्भव भयो ? रमदैयालाई खस नेपाली बोल्न आउँदैन भन्नुको मतलब उनले विभेद महसुस गर्न सक्दिनन् भन्ने होइन, उनले प्रश्न गर्न सक्दिनन् भन्ने होइन । उनमा अनुभव छ, आदिवासी ज्ञान छ र त्यो अर्गानिक छ । राज्य आतंक भोगेकामध्ये थोरै महिलाले मात्र आफ्नो कथा सुनाउन सक्छन् । ती कथालाई गम्भीरताका साथ लिइनुपर्छ ।"
रियालिटी सोमा भुटानी इतिहासको अपव्याख्या,"दुई साताअघि काठमाडौंमा दुइटा भव्य रियालिटी सोहरू सम्पन्न भए । मेरो भ्वाइस युनिभर्स र मेरो डान्स युनिभर्स अमेरिकी संस्था इन्ट्रा नेसनल वेलफेयर एन्ड सपोर्ट फाउन्डेसनले आयोजना गरेको थियो । संसारका विभिन्न भागमा रहेका नेपालीहरूलाई सांस्कृतिक रूपमा एकताबद्ध गराउने उद्देश्य रहेको भनिएका यी सोहरूमा नेपाल, भारत, अमेरिका, अस्ट्रेलिया, थाइल्यान्ड, म्यानमार लगायतका नेपालीहरूको सहभागिता थियो । अहिलेसम्मकै ठूलो धनराशि पुरस्कार भएका यी सोका ग्रान्ड फिनालेमा मन्तव्य दिएका फाउन्डेसनका संस्थापक अध्यक्ष डिल्ली अधिकारी भने भुटानी समुदायमा यति बेला चर्चाको पात्र भएका छन् । पूर्वभुटानी शरणार्थी अधिकारीले नेपालीभाषीलाई भुटान लगिएको सन्दर्भमा बोलेको कुराले धेरै भुटानी क्रुद्ध छन् । अधिकारीले नेपालका प्रधानमन्त्रीसामु छातीमा हात राखेर झापा र मोरङका शरणार्थी शिविरहरूमा अहिले पनि दारुण वर्तमान र अनिश्चित भविष्य बाँचिरहेको हाम्रो समुदायको छुटेको एउटा खण्डको दीर्घकालीन समस्या समाधानका निम्ति अनुरोध गरे । यसका लागि उनलाई धन्यवाद भन्नुपर्छ । यद्यपि, यी प्रशंसनीय प्रयासहरूबीच आफ्नो मनभित्र नेपाली मन र शिरमा नेपाली जातिप्रतिको सम्मान भएको पुष्टि गर्न अधिकारी भुटानमा नेपालीहरूको इतिहासलाई लिएर अनेक कुतर्क गर्छन् । गत वर्ष आफ्नै फाउन्डेसनले गरेको मेरो भ्वाइस कप को मञ्चबाट हामी त बेचिएका नेपाली पो रहेछौं भनी उद्घोष गरेका अधिकारीले यसपालि सन् १९७२ मा नेपालीहरूलाई भुटानका तेस्रो राजाले भुटानमा स्वागत गरेको र चौथो राजाले देशबाट निष्कासन गरेको लज्जास्पद अभिव्यक्ति दिए । भुटानमा नेपालीहरूको बसोबासको इतिहास जटिल आर्थिकसामाजिकराजनीतिक घटनाक्रमहरूसँग जोडिएको छ । केही इतिहासकारले नेपालीहरू सत्रौं शताब्दीको दोस्रो दशकमा भुटान पुगेको उल्लेख गरेका छन् भने कतिपय अध्येता लिखित दस्ताबेजको अभावमा यस्ता दाबीलाई आधिकारिक इतिहास मान्न नसकिने तर्क गर्छन् । तथापि उनीहरूले समेत भुटान र नेपाल (तत्कालीन गोरखा राज्य) बीच त्यति बेला कायम मैत्रीपूर्ण सम्बन्धका आधारमा यो दाबी पूर्णतः असत्य हुन नसक्ने स्विकारेका छन् । सन् १९०७ मा भुटानमा वाङ्चुकवंशीय राजकीय सत्ता स्थापित हुँदा दक्षिण भुटानमा ठूलो नेपाली समुदाय पहिलेदेखि नै थियो भनी इस्ट इन्डिया कम्पनीका ब्रिटिस अधिकारीहरूले आफ्ना रिपोर्टहरूमा उल्लेख गरेका छन् । भुटानमा विविध समयमा पारित भएका नागरिकता ऐनहरू हेर्ने हो भने डिल्ली अधिकारीको दाबी सरासर मिथ्या प्रमाणित हुन्छ । सन् १९५८ को भुटानको राष्ट्रियता कानुन, १९७७ को परिमार्जित ऐन र १९८५ को भुटान नागरिकता ऐनले भुटानी नागरिकता प्राप्त गर्नका लागि विशेष मापदण्ड र सर्तहरू उल्लेख गरेका छन् । नेपालीहरूको स्थायी बसोबासलाई हतोत्साहित गर्न निर्मित १९५८ को राष्ट्रियता कानुनका परिकल्पनाकार भुटानका तेस्रा राजा जिग्मे दोर्जी वाङ्चुक नै थिए । उक्त कानुनमा भुटानमा कम्तीमा १० वर्ष बसोबास गरेका र कृषियोग्य भूमिको स्वामित्व भएका विदेशीहरू राजाप्रति वफादारीको शपथ लिएपछि भुटानी नागरिकताका लागि आवेदन दिन योग्य हुनेछन् भनिएको छ । सन् १९७७ मा चौथा राजा जिग्मे सिंगे वाङ्चुकद्वारा परिमार्जित कानुनमा नागरिकताको आवेदन दिन सरकारी सेवामा रहेकालाई १५ वर्ष र अन्य सबैले २० वर्ष भुटानमा बसेको हुनुपर्ने र साथै जोङ्खा भाषा र भुटानको इतिहासको केही ज्ञान हुनुपर्ने उल्लेख छ । १९८५ को नागरिकता ऐनले अवैध आप्रवासीको बाढीलाई नियन्त्रण गर्न थप कदम चाल्यो । अब आमाबाबु नै भुटानी भएकालाई मात्र जन्मका आधारमा नागरिकता दिइने भयो । नागरिकता प्राप्त गर्न १९५८ लाई आधारवर्ष मानियो र यो समयभन्दा अघिदेखि भुटानमा बसेको प्रमाण प्रस्तुत गर्न नसक्नेहरूलाई अवैध आप्रवासी ठहर्याइयो । भुटानी संस्कृतिमा जोड दिइएका कारण एक राष्ट्र, एक जनता नीति भनिने यस ऐनले भुटानी नागरिक हुन जोङ्खा भाषामा प्रवीणता एवं भुटानी संस्कृति, रीतिरिवाज, परम्परा र इतिहासको थप पर्याप्त ज्ञान लाई अनिवार्य बनायो । साथै आपराधिक गतिविधि वा जनता, देश र नरेशविरुद्ध संलग्न रहेको पाइए नागरिकता खारेज हुने व्यवस्था लागू गर्यो । नेपालीहरूको बसोबासलाई व्यवस्थित गर्न तथा थप विदेशीहरूलाई भुटान प्रवेशबाट रोक्न नीति बनाउने राजाले नेपालीहरूलाई स्वागत गरे भन्नु मनगढन्ते एकालाप मात्र हो । लामो इतिहास भएको खास जातिप्रति लक्षित बदनियतपूर्ण ऐनहरूको निहितार्थ अर्को छलफलको विषय हो तथापि डिल्ली अधिकारीले भनेजस्तो सन् १९७२ मा कोही नेपालीले भुटान प्रवेश गरेका भए उनीहरू १९८५ को ऐनका आधारमा सरासर अवैध आप्रवासी ठहर्छन् । त्यसो भए, चौथा राजाले आफूलाई अनागरिक करार गरी देशनिकाला गरे भनी रोइलो गर्नुको तुक रहँदैन । नेपालीहरूको वर्चस्व कालान्तरमा राजनीतिक अस्थिरताको कारक बन्छ भन्ने भयले आक्रान्त सरकारले स्वदेशी तथा विदेशी अनुसन्धाता भर्ती गरेर धेरै नेपाली अवैध आप्रवासी भएको र उनीहरू राष्ट्रिय सुरक्षा, सार्वभौमिकता तथा संस्कृतिमाथि ठूलो चुनौती भएको भाष्य निर्माण गरायो । सन् १९८८ मा गैरनागरिक पहिचान गर्ने निहुँमा नेपालीप्रति लक्षित जनगणनामार्फत धेरैलाई अस्थायी मजदुर र आर्थिक आप्रवासी करार गर्दै अनागरिक भएको घोषणा गर्यो । नेपालीहरूले यस्तो सांस्कृतिक अतिक्रमण र भेदभावपूर्ण जनगणनाविरुद्ध अपिल गरेÙ शान्तिपूर्ण प्रदर्शनमार्फत मानव अधिकारका लागि नारा लगाए । यससँगै धेरै देशद्रोही ठहरिए । यस्तो चक्रीय षड्यन्त्रको क्रूरता सहन नसकेर धेरै नेपाली देश छोड्न बाध्य भए । यो सावधानीपूर्वक डिजाइन गरी नेपालीहरूविरुद्ध अख्तियार गरिएको जातीय सफायाको नीति थियो, जसलाई एम्नेस्टी इन्टरनेसनलले आधुनिक इतिहासमा सबैभन्दा ठूलो जातीय निष्कासनमध्ये एक मानेको छ । डिल्ली अधिकारीसहित हामी धेरै यही नीतिको सिकार भयौं । पूर्वी नेपालका शरणार्थी शिविरका प्रतिकूल तारघेराभित्र झन्डै दुई दशक कष्टपूर्ण जीवन बितायौं र कसैको निगाहमा विकसित मुलुकहरूमा पुनःस्थापित भयौं । तेस्रो देश पुनर्वासलाई अझैसम्म पूर्ण समाधान नमान्ने धेरै छन् । कतिपयलाई हामी पुनर्वास हुनु हाम्रो मुद्दाको दुर्दान्त महासमाधि हो भन्ने लाग्छÙकतिपयलाई हामी महापलायन भयौं भन्ने लाग्छ । अरू कति शान्तिको पहलमार्फत भुटानसँग साइनो राखिराख्नुपर्छ भन्छन् । शिविरमा ६,५०० शरणार्थी आफ्नो समस्याको समाधान पर्खिएर बसिरहेका छन् । यसको केन्द्रीयतामा हामीले भोगेको अन्याय छ, चाँडै बिलाउन नहुने हाम्रो एउटा जायज मुद्दा छ । पुनर्वासमा गएकाहरूको स्थिति सुध्रियो । उनीहरूले गाडी किने, घर किने । बालबच्चाले राम्रा विद्यालयमा पढ्ने मौका पाए । उनीहरूको दैनिकी बदलियो । तर धेरैले देश छोड्नुअघिका कहालीलाग्दा दिनहरू बिर्सिएका छैनन् । राज्यसत्ताले फैलाएको आतंक भुलेका छैनन् । यातनाले थिलथिल्याएका कतिपयका जीउ दुख्न छोडेका छैनन्Ù भाँचिएका हड्डी जोडिएका छैनन् । कति पोस्टट्रमाटिक स्ट्रेस डिसअर्डर को उपचार गराइरहेका छन् । कतिका परिवार सदस्य अझैसम्म भुटानका जेलमा छन्, कति गायब बनाइएका छन् । कतिका भुटानमा छुटेका आफन्तसँग अझैसम्म भेट भएको छैनÙ कति आफन्त भौतिक दूरीसँगै विस्मृत हुन थालेका छन् । यो सबै दुरवस्थाको जड हामीमाथि थोपरिएको अवैध आप्रवासी को बनावटी कथा हो । आज आर्थिक सम्पन्नताले सृजित प्रशंसाले मातिएर डिल्ली अधिकारी स्वघोषित रूपमा भुटानी नेपालीहरूको प्रतिनिधित्व गर्दै काठमाडौंको मञ्चबाट राज्यसत्ताको भाष्यका अगाडि आत्मसमर्पण गर्दै छन् । उनी भन्दै छन्, हो, हामी सन् १९७२ मा भुटान छिरेका अस्थायी मजदुर हौं, अवैध आर्थिक आप्रवासी हौं । भुटानमा बसे पनि हामी कहिल्यै भुटानी भएनौंÙ हामी जहिल्यै नेपाली थियौं । तर्कसंगत सत्यता र स्थापित प्रमाण चासोका विषय भइदिन्थे भने डिल्ली अधिकारीले भुटानमा नेपाली बसोबासको प्रकृति र समयरेखाबारे गलत प्रचार गर्ने थिएनन् । भुटानी राजाहरूबारे अध्ययन गरेर बोल्थेÙ आफ्नै चरित्र, विश्वसनीयता र नैतिकतामा प्रश्नचिह्न खडा गर्ने थिएनन् । देशका सम्माननीय प्रधानमन्त्री, सभामुख लगायत विशिष्ट व्यक्ति उपस्थित कार्यक्रममा बोल्दा अलिकति तयारी चाहिन्छ भन्ने हेक्का राखिदिएका भए भाषा, साहित्य, संस्कृतिको उत्थानमा जुटेको व्यक्तिको शब्दउच्चारण अर्कै तहको हुन्थ्यो । उनका लागि नैतिक आचरण महत्त्वपूर्ण भइदिन्थ्यो भने आफू नेपाली हुने ध्याउन्नमा विस्थापनको दुश्चक्रबाट विक्षिप्त भुटानीहरूको जीवित मुद्दाको अपमान गर्ने थिएनन् । भुटानमा अझै २ लाखभन्दा बढी नेपाली बसोबास गर्छन्Ù धेरै नेपाली भुटानी हुन संघर्षरत छन् । अधिकारीको मन्तव्यले भुटानभित्र बस्ने नेपालीलाई सैद्धान्तिक रूपमा उस्तो असर त गर्दैन तर त्यहाँ बस्नेहरूको पहिचानलाई सम्मान गर्ने नैतिकता उनमा हुन्थ्यो भने त्यसरी बोल्ने थिएनन् । सफल व्यवसायी अधिकारी व्यापार रणनीतिहरू राम्रैसँग बुझ्छन्Ù भावनाको खेतीबाट राम्रै फसल भित्रिन्छ भन्ने जान्दछन् । उसै पनि नेपालमा ज्ञानभन्दा धेरै भावुकता र हल्ला बिक्छ । उनी यही भावुकता र हल्लाको सपना बाँड्छन् । संसारभरि छरिएका ७ करोड नेपालीलाई सांस्कृतिक रूपमा एकताबद्ध गर्ने महत्त्वाकांक्षा सुनाउँछन् जबकि उनलाई थाहा छ, अमेरिकाका ओहायो राज्यमा पुनर्वासित ५० हजारभन्दा कम भुटानी नेपालीलाई समेत एकताबद्ध गर्न सकिएको छैन । रियालिटी सोको मञ्च ऐतिहासिक सन्दर्भको प्राज्ञिकबौद्धिक विमर्श गर्ने ठाउँ होइन, सायद । डिल्ली अधिकारीका आधारहीन, भावुक शब्दसम्मोहनका प्रकर्षणहरूले ऐतिहासिक डिस्कोर्सको पृथक् मार्ग सायदै बनाउलान् । तर हल्लाको व्यापारले हल्लाकै उपभोक्ताहरूको समूह बनाउन सक्ने क्षमता राख्छ । यस्ता समूहले भ्रम छरेर इतिहासलाई लायर पाराडक्स बनाइदिन सक्छन् । पैसाका बलमा यस्तो अनैतिक हर्कत गर्ने इजाजत कसैले पाउनु हुँदैन । नेपालका कलाकार, मिडियाकर्मी, सांस्कृतिक अभियन्तासहित भुटानी नेपालीहरूलाई माया गर्ने सबैले यस्ता दुराग्रही दुर्वृत्तिलाई हतोत्साहित गरिदिनुपर्छ । सदियौंदेखि मान्दै आएको नेपाली संस्कृति पालना गर्नबाट हामीलाई कसैले निषेध गर्न सक्दैन । आफ्नो राष्ट्रिय पहिचान जे भए पनि खुला हृदयले म नेपाली हुँ भन्न हामीलाई कसैले रोकेको छैन । हामी नेपाली हुन भुटानमा अवैध आर्थिक आप्रवासी नै भएको हुनुपर्छ भन्ने छैन । डिल्ली अधिकारीले आफू विशेष नेपाली हुन असंवेदनशील वक्तव्यमार्फत ऐतिहासिक सत्यको जानाजान विकृतीकरण गरी हाम्रो समुदायमा विद्यमान सत्यता, सहानुभूति र एकताको सिद्धान्तलाई कलंकित गरेका छन् । गौतम नर्वेस्थित युनिभर्सिटी अफ स्टाभांगरका विद्यावारिधि अध्येता हुन् ।"
सुडानमा हवाई आक्रमणमा २० को मृत्यु,"खार्तुम (रासससिन्ह्वा) सुडानको दक्षिणी क्षेत्रमा हवाई आक्रमणमा परी दुई बालबालिकासहित कम्तीमा २० जनाको मृत्यु भएको छ । हवाई आक्रमणमा परी उनीहरूको मृत्यु भएको केही घण्टापछि खार्तुमका बासिन्दा आइतबार बिहान त्रासका साथ उठेको सुडानी अधिकारकर्मीले बताएका छन् ।स्वयंसेवक समूहका अनुसार बम विस्फोटमा शवहरू गम्भीर रूपमा जलेका वा टुक्राटुक्रा भएका कारण मृत्यु भएकाहरूको परिचय खुल्न सकेको छैन । अप्रिल १५ मा सुडानी सेना र अर्धसैनिक र्यापिड सपोर्ट फोर्सेज (आरएसएफ) बीच युद्ध सुरु भएयता यहाँ करिब ५ हजार व्यक्तिको मृत्यु भइसकेको सशस्त्र द्वन्द्वस्थल र घटनाको तथ्यांक संकलन कार्यक्रमले जनाएको छ । सेनाले नियमित हवाई आक्रमण गरिरहेको छ भने आरएसएफ लडाकुहरूले राजधानीका सडकमा कब्जा जमाएका छन् । सुडानका ४ करोड ८० लाख जनसंख्यामध्ये आधाभन्दा बढीलाई मानवीय सहायता र सुरक्षाको खाँचो रहेको संयुक्त राष्ट्रसंघले जनाएको छ । यस्तै, ६० लाख व्यक्ति भोकमरीको जोखिममा रहेको राष्ट्रसंघको तथ्यांक छ । यस्तै, युद्धका कारण करिब ३८ लाख व्यक्ति आन्तरिक रूपमा विस्थापित भएका छन् भने अन्य १० लाख सीमा पार गरेर छिमेकी मुलुकतर्फ प्रवेश गरेका छन् । इन्टरनेसनल अर्गनाइजेसन फर माइग्रेसन का अनुसार विस्थापितमध्ये खार्तुमका करिब २८ लाख छन् । यो राजधानीको युद्धपूर्वको करिब ५० लाख जनसंख्याको आधाभन्दा बढी हो ।"
फ्रान्सेली सेना फिर्ताको माग गर्दै निजेरमा प्रदर्शन,"नियामी (एजेन्सी) फ्रान्सेली सेना फिर्ताको माग गर्दै अफ्रिकी देश निजेरमा प्रदर्शन चर्किएको छ । हजारौं प्रदर्शनकारीले करिब १ हजार ५ सय फ्रान्सेली सैनिक बसेको अड्डाअघि प्रदर्शन गरेका हुन् ।पश्चिमी अफ्रिकी मुलुक निजेरमा गत जुलाई २६ मा सेनाले कु गर्दै सत्ता हत्याएको थियो । राष्ट्रपति मोहम्मद बाजौमलाई अपदस्थ गरी सैनिक नेतृत्व अब्दुर्रहमान चियानीले आफूलाई सरकार प्रमुख घोषणा गरेका छन् । त्यसयता फ्रान्सेली सैनिकलाई फिर्ता गर्न माग गर्दै प्रदर्शन भइरहेको छ । सेनाले पनि फ्रान्सेली अधिकारीलाई सेना फिर्ता गर्न आग्रह गरे पनि फ्रान्सले हालसम्म कुनै जवाफदिएको छैन । कुनै समय फ्रान्सको उपनिवेश रहेको निजेरमा अपदस्थ गरिएका राष्ट्रपति बाजौमलाई पनि फ्रान्सको समर्थन थियो । हालै भएको चुनावमा बाजौम विजयी भएपछि सेनाले उनलाई हटाउँदै सत्ता नियन्त्रणमा लिएको हो । सेनाले ३ वर्षपछि मात्र सत्ता छाड्ने अडान राखेको छ । पश्चिम अफ्रिकाका बुर्किना फासो, गिनी, माली र चाडपछि निजेरमा पनि सैन्य शासन लागू भएको हो ।यी सबै देशहरू कुनै बेला फ्रान्सको उपनिवेश थिए भने पछिल्लो समयसम्म यहाँ उसैको दबदबा थियो । सेनाले सत्ता कब्जा गर्न थालेपछि भने यी देशहरूमा फ्रान्सलगायत पश्चिमा मुलुक र अमेरिकाको पकड कमजोर बन्दै गएको छ भने रुसको प्रभाव बढिरहेको छ ।"
"'एक देश, एक चुनाव को योजनामा भारतीय सरकार","(नयाँदिल्ली) भारतमा विपक्षी दल एकत्रित हुन थालेपछि भारतीय जनता पार्टी (भाजपा) नेतृत्वको सरकारले एक देश, एक चुनाव को रणनीति ल्याएको छ । लोकसभा र सबै विधानसभाको चुनाव एकैसाथ गराउने उद्देश्यले उक्त रणनीति अघि सारिएको हो । यसले विपक्षीलाई एकजुट भएर चुनाव लड्न अप्ठ्यारो हुने विश्लेषण गरिएको छ । एकसाथ चुनावको सम्भावनाबारे अध्ययन गर्न सरकारले पूर्वराष्ट्रपति रामनाथ कोविन्दलाई जिम्मेवारी दिएको छ ।भाजपालाई आगामी चुनावमार्फत सत्ताच्युत गर्ने उद्देश्य लिएर भारतका २८ विपक्षी दलले गठबन्धन गरेका छन् । विपक्षी दलहरूको गठबन्धन इन्डियन नेसनल डेभलपमेन्टल इन्क्ल्युसिभ अलायन्स (आईएनडीआईए) अर्थात् इन्डिया को मुम्बईमा बिहीबार र शुक्रबार दुई दिनसम्म चलेको बैठकले आगामी लोकसभा चुनावमा साझा उम्मेदवार बनाउने निष्कर्ष निकालेको छ । विपक्षी दलहरू मुम्बईमा चुनावी रणनीति बनाइरहँदा यता दिल्लीमा भाजपाले एक देश, एक चुनाव को रणनीति अघि सारेको हो । साथै संसद्को विशेष अधिवेशन पनि डाकेको छ । विशेष अधिवेशनको एजेन्डा सार्वजनिक नभएकाले त्यसलाई लिएर विभिन्न संशय देखिएको छ । सरकारले हतारहतार एक देश, एक चुनावको विषयमा संविधान संशोधनको विधेयक ल्याउने अड्कल गरिएको हो । सेप्टेम्बर १८ देखि २२ सम्म संसद्को विशेष अधिवेशन बोलाइएको छ । आगामी वर्ष २०२४ को मेजुनमा लोकसभाको चुनाव हुँदै छ । विपक्षी दलले त्यस अगावै सरकारले चुनाव घोषणा गर्न सक्ने आकलन गरिरहेका बेला प्रधानमन्त्री नरेन्द्र मोदीले चुनाव एकैसाथ गर्न खोजेका हुन् । सरकारले आकस्मिक रूपमा ल्याएको यो प्रस्तावलाई लिएर विपक्षी दलहरू सशंकित देखिएका छन् । यस्तो महत्त्वपूर्ण विषयमा विपक्षीलाई पनि विश्वासमा लिनुपर्ने उनीहरूको भनाइ छ । सरकारले अध्ययनका लागि बनाएको पूर्वराष्ट्रपति कोविन्द नेतृत्वको समितिमा गृहमन्त्री अमित शाह, नेता गुलाम नवी आजाद, वित्त आयोगका पूर्वअध्यक्ष एनके सिंहलगायत ८ जना छन् । लोकसभामा विपक्षी दलका नेता अधीर रञ्जन चौधरीले भने समितिमा बस्न अस्वीकार गरेका छन् । समितिले दुवै चुनावलाई एकैसाथ गराउन आवश्यक कानुनी संशोधनबारे अध्ययन गरेर सुझाव दिनेछ ।विपक्षीहरूले १० वर्षदेखि केन्द्रमा शासन गरिरहेको भाजपालाई हटाउन लोकसभा चुनावमा एकजुट हुने संकल्प गरेका छन् । तर, विधानसभा अर्थात् प्रदेशगत तहको चुनावमा सबै क्षेत्रीय दलहरूको आआफ्नो स्वार्थ रहने भएकाले त्यहाँ सबै विपक्षीबीच तालमेल कठिन हुन्छ । दुवै चुनाव एकैसाथ हुने स्थिति आएमा विपक्षी दलबीचको एकतामै समस्या उत्पन्न हुनेछ । अर्कोतिर, सरकारले ल्याएको नयाँ बहस र विशेष अधिवेशनको विषयले विपक्षी गठबन्धनको बैठकलाई पनि ओझेलमा पारेको छ । विपक्षी दलका कतिपय नेताले यो प्रयासलाई संघीय संरचनामाथिको खतरा भनेका छन् । कांग्रेसका अध्यक्ष मल्लिकार्जुन खड्गेले विपक्षी दलको एकता र सहकार्यले भाजपा तथा प्रधानमन्त्री मोदी तर्सिएको बताए । विपक्षीको एकजुटताले सरकार तनावमा छ, त्यसैको परिणामस्वरूप महत्त्वपूर्ण विधेयक ल्याउन खोज्दै छन्, उनले भने, सरकारले राज्यका एजेन्सीहरूको दुरुपयोग विपक्षी नेताह विरुद्ध बढाउन सक्छ । त्यसका लागि हामी तयार रहनुपर्छ । कांग्रेस नेता राहुल गान्धीले पनि सामाजिक सञ्जाल एक्समा एक देश, एक चुनाव को विषयमा कमिटी बनाइनुलाई नौटंकी भनेका छन् । उनले यसलाई संघीय ढाँचालाई समाप्त पार्न हत्कण्डा अपनाइएको टिप्पणी गरे । आम आदमी पार्टीका संयोजक अरविन्द केजरिवालले पनि सरकारको योजनामाथि प्रश्न उठाएका छन् । आम मानिसले यसबाट कुनै लाभ नपाउने बरु एक देश एक शिक्षाको नीति लिन उनले आग्रह गरे । विपक्षी गठबन्धनले लोकसभाको ५ सय ४३ मध्ये कम्तीमा ४ सय ५० सिटमा साझा उम्मेदवार बनाउने महत्त्वाकांक्षी योजना बनाएको छ । बैठकपछि राष्ट्रिय जनता दलका अध्यक्ष लालु यादवले पार्टीगत नोक्सानी उठाएर भए पनि साझा उम्मेदवार उठाइने बताए । उनले विपक्षी दलहरू अलगअलग रहेको लाभ भाजपा र मोदीले उठाएको तर अब त्यो सम्भव नरहेको प्रतिक्रिया दिए । आफूहरूसँग ६० प्रतिशतभन्दा बढी मतदाताको समर्थन रहेकाले साझा उम्मेदवार उठाएको खण्डमा आगामी चुनावमा भाजपालाई सत्ताबाट बाहिर पठाउन सफल हुने निष्कर्ष विपक्षी दलको छ । विपक्षी गठबन्धनले समन्वय तथा चुनाव समिति, प्रचार, मिडिया, इन्टरनेट मिडिया र रिसर्चजस्ता विषयहरूमा काम गर्न समिति बनाएको छ । त्यस्तै हरेक महिना र्याली गर्ने निर्णय गरेको छ । विपक्षी गठबन्धनमा रहेका दलहरूको एकता कसिलो हुँदै गएपछि त्यसले सत्तारूढ भाजपाको चुनौती बढाउने देखिन्छ । स्वतन्त्रतापछि भारतमा सन् १९६७ सम्म लोकसभा र विधानसभाको चुनाव सँगै हुँदै आएको थियो । तर, त्यसपछि विभिन्न कारणले राज्यका सरकारहरू समय अगावै भंग हुन थालेपछि चुनाव पनि फरकफरक समयमा हुन थालेको हो । सन् २०१४ मा मोदी प्रधानमन्त्री भएपछि यो विषयले पुनः चर्चा पाउन थालेको छ । सन् २०१८ मा विधि आयोगले पनि एकै पटक चुनाव गराउन सकिने सिफारिस सरकारलाई दिइसकेको छ । २०१९ मा दोस्रो पटक प्रधानमन्त्री भएपछि मोदीले एकैसाथ चुनाव गर्ने विषयलाई उठाएका थिए । चुनाव अलगअलग हुँदा त्यसले खर्च बढाउने, देश धेरै समय चुनावमा होमिनुपर्ने साथै पटकपटकको चुनावी आचारसंहिताले काममा बाधा पुग्नेजस्ता कारणहरू देखाएर एकैसाथ चुनावको वकालत सत्तारूढ भाजपाका तर्फबाट गरिएको छ ।"
घट्यो रोपाइँ र क्षेत्रफल,"(काठमाडौं)सिँचाइ अभावले यस वर्ष क्षेत्रफलसँगै रोपाइँ पनि कम भएको छ । गत वर्ष साउन २८ मा ९५ प्रतिशत रोपाइँ भएकामा यस पटक रोपाइँ धेरै ढिला गरी सकियो । कृषि तथा पशुपन्छी विकास मन्त्रालयले प्रकाशन गरेको प्रदेशस्तरमा रोपाइँको सारांशअनुसार यस वर्ष भदौ ११ सम्म रोपाइँ भएको छ । तर, रोपाइँ भएको क्षेत्रफल सन्तोषजनक छैन । यस वर्ष ९५ प्रतिशतमा रोपाइँ भए पनि गत वर्षको तुलनामा यसको क्षेत्रफल घटेको छ । यस वर्षको रोपाइँ हेर्दा उत्पादकत्वमा समस्या हुने देखियो । एक त ढिलो गरी रोपाइँ भएको छ, यसले उत्पादकत्वमा प्रत्यक्ष असर पार्छ, मन्त्रालयका एक अधिकारीले भने, त्यसमा पनि रोपाइँ हुने क्षेत्रफल घटेको छ । मन्त्रालयका अनुसार गत वर्षको तुलनामा रोपाइँ हुने क्षेत्रफल १६ हजार ९ सय ४०९ हेक्टरले घटेको छ । गत वर्ष १५ लाख ४ हजार ९ सय ९० हेक्टरमा रोपाइँ भएको उल्लेख थियो । तर, यस वर्ष रोपाइँ हुने क्षेत्रफल घटेर १४ लाख ८८ हजार ४९१ हेक्टर मात्रै रहेको मन्त्रालयको तथ्यांक छ । यस वर्ष भदौ ११ सम्म १४ लाख ७ हजार ७ सय ९१ हेक्टरमा मात्रै रोपाइँ भएको छ । अर्थात् २० हजार १ सय १० हेक्टरमा रोपाइँ हुन सकेन । गत वर्ष १५ लाख ४ हजार ९ सय ९० हेक्टरमा रोपाइँ हुने बताइएको थियो । साउन २८ सम्म १४ लाख २७ हजार ९ सय २ हेक्टरमा रोपाइँ भएको थियो । प्रतिशतका हिसाबले पोहोरकै बराबर रोपाइँ भए पनि क्षेत्रफल घटेको छ, ती अधिकारीले भने, ढिलो गरी रोपाइँ त भयो, अब मल, सिँचाइ समयमै उपलब्ध नहुँदा उत्पादन स्वतः घट्छ । मन्त्रालयका अनुसार सबैभन्दा धेरै धान फल्ने मधेशमै रोपाइँ कम भएको छ । यहाँ ४ लाख १ हजार ६ सय ५० हेक्टरमा रोपाइँ हुने गर्छ । त्यसमा ३ लाख ५८ हजार २ सय ९०७ हेक्टर अर्थात् ८९ प्रतिशत मात्र रोपाइँ भएको छ । गत वर्ष मधेशमा ३ लाख ७८ हजार ३ सय ५६ हेक्टरमा रोपाइँ भएको थियो । मधेशमा रोपाइँ हुने क्षेत्रफल पनि २० हजार हेक्टरले घटेको छ । यसरी धान उत्पादन हुने क्षेत्रमै रोपाइँ हुने क्षेत्रफल घट्नु र कम रोपाइँ हुनु राम्रो संकेत नभएको जानकारहरू बताउँछन् । मधेशमा कम पानी पर्दा रोपाइँ कम भएको कृषि विभागका महानिर्देशक हरिबहादुर केसीले जनाए । ढिलो गरी रोपाइँ भएको बालीमा पनि मल, सिँचाइको व्यवस्थापन राम्रो भए उत्पादन बढ्न सक्ने उनको भनाइ छ । गत वर्ष लुम्बिनीमा कम रोपाइँ भएको थियो, यस वर्ष मधेशमा कम भयो, उनले भने, प्रतिशतका हिसाबले पोहोरकै बराबर भएको छ । उत्पादकत्वको कुरा गर्दा जति ढिला रोपाइँ हुन्छ, त्यति नै उत्पादन घट्ने हो । तर मल सिँचाइ समयमै व्यवस्थापन गर्न सके उत्पादन बढाउन सकिन्छ । लुम्बिनीमा ९५ प्रतिशत रोपाइँ भएको छ । यहाँ ३ लाख ११ हजार ४२ हेक्टरमा रोपाइँ हुन्छ । यसमध्ये २ लाख ९५ हजार ४ सय ७ हेक्टरमा रोपाइँ भएको मन्त्रालयको तथ्यांक छ । मधेशमा रोपाइँ घट्दा समग्र रोपाइँको प्रतिशतमा प्रभाव पारेको छ । अन्य प्रदेशको हकमा रोपाइँ प्रतिशत सन्तोषजनक नै छ । सुदूरपश्चिममा शतप्रतिशत नै रोपाइँ भएको छ । सुदूरपश्चिममा १ लाख ७७ हजार ७ सय ६७ हेक्टरमा रोपाइँ हुने गरेकामा यस वर्ष १ लाख ७७ हजार २ सय २९ हेक्टरमा रोपाइँ भएको छ । कर्णालीमा ९९ प्रतिशत रोपाइँ भएको छ । भदौ ११ सम्म ४४ हजार ७ सय १४ हेक्टरमा रोपाइँ भएको मन्त्रालयको तथ्यांक छ ।"
पालिकाको पैसा निक्षेपमा गन्न दिए ब्याजदर घट्छ ?,"तुलनात्मक रुपमा तरलताको अवस्था सहज छ, यस्तो अवस्थामा पनि सरकारबाट शून्य ब्याजदरको निक्षेप लिने हो भने बैंकहरूले त्यसको प्रत्यक्ष लाभ ग्राहकलाई पुर्याउने ग्यारेन्टी गर्नुपर्छ, स्रोतले भन्यो, त्यो प्रतिबद्धता नआएसम्म अहिलेको अवस्थामा उक्त सुविधा दिनुहुन्न । विगतमा अप्ठ्यारो अवस्थामा उक्त सुविधा दिइएको हो, अहिले परिस्थिति फरक छ । वित्तीय प्रणालीमा करिब साढे ३ खर्ब लगानीयोग्य रकम रहे पनि अनिवार्य नगद मौज्दात (सीआरआर) भन्दा बाहेकको रकम ८१० अर्ब रुपैयाँ मात्र रहेको राष्ट्र बैंकले जनाएको छ । अहिले तरलताको अवस्था सहज र कर्जा निक्षेप अनुपात पनि निर्देशित सीमाभित्रै रहेको राष्ट्र बैंकका प्रवक्ता गुणाकर भट्टले बताए । मौद्रिक नीतिको सञ्चालन लक्ष्यका रूपमा रहेको अन्तरबैंक ब्याजदर ब्याजदर करिडोरभित्रै छ, उनले भने, कर्जा निक्षेप अनुपात पनि राष्ट्र बैंकले तोकेको सीमाभित्रै छ ।"
चिया श्रमिकलाई कोषको सुविधा र न्यूनतम ज्याला दिने सहमति,"(बिर्तामोड)ऐन लागू भएको ५ वर्षपछि चिया उद्योगी चिया बगानमा कार्यरत श्रमिकलाई योगदानमा आधारित सामाजिक सुरक्षा कोषमा सूचीकृत गर्न सहमत भएका छन् । श्रमिकको निरन्तरको दबाब र पटकपटकको आन्दोलनका कारण उद्योगीले श्रमिकलाई कोषमा सूचीकृत गर्ने सहमति जनाएका हुन् । चिया क्षेत्रमा क्रियाशील तीन ट्रेड युनियन र चिया उद्योगीका प्रतिनिधिबीच आइतबार झापाको भद्रपुरमा भएको वार्तामा सहमति जुटेको हो । सरकारले तोकेको चिया श्रमिकको दैनिक ज्याला लागू गर्ने र चिया बगान तथा कारखानामा कार्यरतमध्ये पहिलो चरणमा नियमित श्रमिकलाई योगदानमा आधारित सामाजिक सुरक्षा कोषमा सूचीकृत गर्ने लिखित सहमति उनीहरूबीच जुटेको नेपाल चिया बगान श्रमिक संघका केन्द्रीय अध्यक्ष दीपक तामाङले जानकारी दिए ।सहमतिपछि श्रमिकले गत असार ३२ देखि जारी राखेको आन्दोलन स्थगन गरेका छन् । श्रमिकले भदौ १७ सम्म सहमति नजुटे भदौ १८ देखि चिया बगान तथा कारखानामा कामकाज बन्द गर्ने चेतावनी दिएका थिए । श्रमिकको दैनिक ज्याला वृद्धि हुनुपर्ने, श्रमिकलाई योगदानमा आधारित सामाजिक सुरक्षा कोषमा सूचीकृत गर्नुपर्ने, पत्ती डबली वृद्धि गर्नुपर्ने र रोजगार सम्झौतापछि मात्र काममा लगाउनुपर्ने श्रमिकको माग थियो । चारमध्ये मुख्य दुई माग सम्बोधन भएकाले तत्कालका लागि आन्दोलन स्थगन गरिएको तामाङले बताए । सरकारले गत साउन ३२ मा जारी गरेको चिया श्रमिकको दैनिक ज्याला ५ सय रुपैयाँ दिनसमेत उद्योगीहरूले लिखित सहमति जनाएका छन् । वृद्धि भएको ज्याला साउन १ देखि नै लागू भएको छ । चिया श्रमिकलाई सामाजिक सुरक्षा कोषमा सूचीकृत गर्ने कार्य पनि तत्काल सुरु गर्ने चिया उद्योगीहरूको संस्था नेपाल चिया उत्पादक संघका केन्द्रीय अध्यक्ष सुरेश मित्तलले जनाए । श्रमिकका मागमा दुवै पक्ष बसेर वार्ता गर्यौं, सहमतिमा पुगेका छौं, उनले भने, बाँकी दुई मागका विषयमा पनि यही भदौभित्रै पुनः वार्तामा बसेर टुंग्याउँछौं । सरकारले ०७५ मंसिरदेखि योगदानमा आधारित सामाजिक सुरक्षा कोष ऐन लागू गरेको थियो । उक्त ऐन कार्यान्वयनको माग गर्दै चिया श्रमिकले ०७६ मा ४४ दिनसम्म चिया बगान तथा कारखानामा हडताल गरेका थिए । तर, उद्योगीहरू ऐन लागू गर्न सहमत थिएनन् । सामाजिक सुरक्षा कोषमा सूचीकृत गरिए पहिलो चरणमा कम्तीमा ५ हजार श्रमिक लाभान्वित हुने तामाङको दाबी छ । सामाजिक सुरक्षा योजना श्रमिकका तर्फबाट आधारभूत पारिश्रमिकको ११ र रोजगारदाताको तर्फबाट २० प्रतिशत गरी जम्मा ३१ प्रतिशत रकम सामाजिक सुरक्षा कोषमा जम्मा गरेर निर्माण हुन्छ । कोषमा सूचीकृत भएपछि श्रमिकले औषधोपचार तथा स्वास्थ्य, मातृत्व, दुर्घटना, अशक्तता, वृद्धावस्था, आश्रित परिवार सुरक्षा योजना प्राप्त गर्नेछन् । वृद्धावस्था सुरक्षा योजनाअन्तर्गत २८ दशमलव ३३ प्रतिशत र बाँकी रकम अन्य सुविधाका लागि छुट्याइएको छ । नेपालमा चिया खेती सुरु भएको एक सय ६० वर्ष पुगेको छ । सन् १९२० मा इलामबाट तथा निजी क्षेत्रबाट ६३ वर्षअघि २०१६ देखि झापाको बुधकरण चिया कमानबाट चिया खेती सुरु भएको इतिहास छ । चिया बगानमा ०५१ देखि श्रमिकलाई स्थायी गर्ने चलन सुरु भएको हो । श्रमिकलाई स्थायी गरिए तापनि श्रमिकको सञ्चयकोष र उपदानबापतको करोडौं रकम आफैंसँग राखेको आरोप उद्योगीहरूले खेप्दै आएका छन् । सामाजिक सुरक्षा कोषमा सूचीकृत गरिए श्रमिकको सञ्चयकोष र उपदानसहितका सेवा सुविधाको रकम मासिक रूपमा बैंक खातामा जम्मा हुनेमा श्रमिक आशावादी छन् । चिया उद्योगी र श्रमिकबीचको सहमतिले समग्र चिया क्षेत्रको वृद्धि विकासमा महत्त्वपूर्ण भूमिका निर्वाह गर्ने राष्ट्रिय चिया तथा कफी विकास बोर्डका कार्यकारी प्रमुख विष्णुप्रसाद भट्टराईले खुसी व्यक्त गरे । वार्षिक करिब ४ अर्ब विदेशी मुद्रा आर्जन गर्दै आएको चिया क्षेत्रमा श्रमिकको योगदान अतुलनीय रहेकाले उनीहरूलाई संरक्षण गर्ने गरी सहमति भएको उनको भनाइ छ ।"
भेरीबबईको निर्माण प्रगति ६२ प्रतिशत,"(वीरेन्द्रनगर)राष्ट्रिय गौरवको भेरीबबई डाइभर्सन बहुउद्देश्यीय आयोजनामा झन्डै ६२ प्रतिशत काम भएको छ । सुर्खेतको भेरीगंगा नगरपालिकाको चिप्लेस्थित भेरी नदीमा बाँध बाँधेर सुरुङमार्फत भेरीको पानी सुर्खेत र बर्दियाको सिमानामा रहेको बबई नदीमा खसाल्ने र ४६ मेगावाट विद्युत् उत्पादन गर्ने योजनासहित आयोजनाको काम भइरहेको हो । कोरोनाका कारण दुई वर्ष आयोजनाको काम प्रभावित हुन पुग्यो । हालसम्म आयोजनामा ६२ प्रतिशत भौतिक प्रगति भएको आयोजनाका सिनियर डिभिजनल इन्जिनियर लोकनाथ सुवेदीले बताए । उनका अनुसार बाँकी ३८ प्रतिशत काम तीन वर्षभित्र सक्ने गरी भइरहेको छ । गत वर्षको बाढीले नदीमा बाँध निर्माणमा समस्या भएकाले पनि आयोजनाको काममा ढिलाइ भएको उनले जनाए । कुनै अवरोध नआए तीन वर्षभित्र सबै काम सक्ने तयारी छ, उनले भने, तोकिएकै समयमा काम सक्ने गरी धमाधम काम भइरहेको छ ।आयोजनामा सिभिलतर्फ बाँध र विद्युत् गृह निर्माण भइरहेको छ । जसमा हालसम्म ४५ प्रतिशत काम सकिएको छ । हाइड्रोमेकानिकलतर्फ २५ र इलेक्ट्रोमेकानिकलतर्फ भने १२ प्रतिशत काम भएको छ । तोकिएकै समयमा आयोजनाको काम गर्न छुट्टाछुट्टै ठेक्का सम्झौतामा काम भइरहेको सुवेदीले जनाए । ०७१ चैत १९ मा तत्कालीन प्रधानमन्त्री सुशील कोइरालाले स्वदेशी लगानीमा निर्माण भइरहेको आयोजनाको शिलान्यास गरेका थिए । ३६ अर्ब ८० करोड रुपैयाँ लागतमा निर्माण सकिने अनुमान गरिएको आयोजनामा हालसम्म ५४ प्रतिशत आर्थिक प्रगति भएको छ । आयोजनाका मुख्य दुई वटा उद्देश्य छन् । आयोजनाबाट ४६ मेगावाट विद्युत् उत्पादन गर्नु एउटा उद्देश्य हो । लुम्बिनीका बाँके र बर्दियाको ५१ हजार हेक्टर खेतीयोग्य जमिनमा सिँचाइ सुविधा उपलब्ध गराइने उद्देश्यमा पनि आयोजना अघि बढेको छ । आयोजनाअन्तर्गत पहिलो चरणमा निकै जटिल मानिएको १२ किमि सुरुङ खन्ने काम सकिइसकेको छ । अहिले सुर्खेतको चिप्लेस्थित भेरी नदीमा बाँध निर्माण र हात्तीखालमा विद्युत्गृह निर्माण भइरहेको छ ।तीन वर्षभित्र भेरीको पानी बबईमा खस्ने डिभिजनल इन्जिनियर सुवेदीले जनाए । त्यसपछि विद्युत् उत्पादन गरेर राष्ट्रिय प्रसारणमा जोड्ने योजना रहेको उनको भनाइ छ । तेस्रो चरणमा भेरीको पानीलाई सिँचाइमा प्रयोग गर्ने योजनासहित काम अगाडि बढाइने उनले बताए । सुर्खेतको चिप्लेमा बाँध बनाएर सुरुङमार्फत प्रतिसेकेन्ड ४० घनमिटर भेरीको पानी बबईमा खसाल्ने योजना आयोजनाको छ । भेरीको पानी बबई नदीमा खसाल्न चिप्लेमा बाँध निर्माणको काम भइरहेको छ । त्यहाँ १ सय १४ मिटर लामो र १४ मिटर अग्लो ब्यारेज बनाइनेछ । आयोजना सञ्चालन हुँदा सुर्खेतको भेरीगंगा, गुर्भाकोट र लेकबेंसीको ३२ हेक्टरभन्दा बढी जग्गा डुबानमा पर्नेछ । यस क्षेत्रमा आयोजनाले प्रभावित स्थानीयलाई मुआब्जा वितरण गरिसकेको छ ।"
उज्यालो पोखरा घोषणा,"(पोखरा)उज्यालो पोखरा अभियानको पहिलो चरणअन्तर्गत पोखरा महानगरपालिकाले २३ मुख्य चोकमा हाई मास्ट लाइट र ६० किमि सडकमा २ हजार ७ वटा स्मार्ट बत्ती जडान गरेको छ । नेपाल विद्युत् प्राधिकरणका प्रमुख कार्यकारी अधिकृत कुलमान घिसिङ र महानगरपालिका प्रमुख धनराज आचार्यले आइतबार उक्त बत्तीको उद्घाटन गरे । प्राधिकरण र पोखरा महानगरपालिकाको ५०५० प्रतिशत लागत साझेदारीमा १४ करोड ६५ लाख रुपैयाँमा ती बत्ती जडान गरिएका हुन् । १६ मिटर अग्लो एक हाई मास्ट लाइटमा २२ सय वाट पावरका ८ वटा बत्ती छन् । स्मार्ट सडक बत्ती १ सय २० र ९० वाटका छन् । मास्ट लाइटको सुरक्षामा ३५ लाख रुपैयाँ खर्च भएको छ । ४ सय ३९ नयाँ पोल थपिएका छन् ।सडक बत्ती स्वचालित प्रविधिमा आधारित रहेको प्राधिकरणअन्तर्गत राष्ट्रिय सडक बत्ती प्रवर्द्धन आयोजना प्रमुख प्रमोद रिजालले जनाए । सडक बत्तीका पोलमा इन्टरनेटसहितको सिम प्याड राखिएका छन् । जसले गर्दा स्वचालित रूपमा सूर्यास्तसँगै बत्ती बल्ने र सूर्योदयसँगै निभ्ने हुन्छ । समयअनुसार बत्तीको चम्किलोपना स्वचालित रूपमा घटबढ हुन्छ । बत्ती बाल्ने, निभाउने र चम्किलोपना घटबढ गराउने काम मोबाइलबाट समेत गर्न मिल्छ । बत्तीको आयु ५० हजार घण्टा अर्थात् झन्डै ११ वर्ष छ । बत्तीमा समस्या आए प्राधिकरणको सर्भरमा सोझै थाहा हुन्छ । निर्माण पूरा भएको ५ वर्षसम्म ठेकेदार कम्पनी टप्सन इनर्जी प्रालिले नै मर्मतसम्भार गर्नेछ । ललितपुर, धनगढीपछि पोखरामा यस्तो बत्ती जडान गरिएको हो, रिजालले भने, यसले सडक सुरक्षासँगै दुर्घटना न्यूनीकरण, पर्यटन प्रवर्द्धन र आर्थिक वृद्धिमा सहयोग पुग्छ । स्मार्ट बत्ती यति धेरै संख्यामा पहिलोपल्ट पोखरामा जडान भएको पोखरा महानगर प्रमुख धनराज आचार्यको दाबी छ । अहिले मुख्य सहरी क्षेत्रमा सडक बत्ती जडान गरिए पनि दोस्रो चरणमा समग्र पोखराको सडक उज्यालो हुने गरी बत्ती जडान गर्ने उनले सुनाए ।पहिले जडान गरिएका २ हजारभन्दा बढी सोलार बत्तीका प्यानल एक ठाउँमा राखेर विद्युत् उत्पादन गर्ने र प्राधिकरणलाई बिक्री गर्ने योजना रहेको उनले उल्लेख गरे । उद्घाटन कार्यक्रममा उनले पोखरामा बारम्बार झ्याप झ्याप बत्ती जाने र लोड नधान्नुको कारणबारे विद्युत् प्राधिकरणका प्रमुख कार्यकारी अधिकृत कुलमान घिसिङसँग जिज्ञासा राखेका थिए । बिरौटामा नयाँ सबस्टेसन बनाउन स्थानीयले सिर्जना गरेको अवरोध हटिसकेको छ, उनले भने, नयाँ ट्रान्सफर्मर राख्न पनि महानगरले सहजीकरण गर्छ । लगातार बत्ती गइरहनुभएन ।जवाफमा घिसिङले पोखरामा एउटा मात्रै सबस्टेसन हुँदा बत्ती गइरहने समस्या देखिएको प्रस्ट्याए । अहिले कुँडहरको मात्रै सबस्टेसनले धानिरहेको छ, उनले भने, १०१२ वटा फिडर एउटै पोलमा जडित छन् । एउटा लाइनमा समस्या आउनेबित्तिकै सबै फिडरको लाइन काटेर मर्मत गर्नुपर्ने बाध्यता छ । नयाँ ट्रान्समिटर राख्न खोज्दा आफ्नो घरअगाडि पर्ने भएपछि पोखराका स्थानीयले समेत अवरोध गर्ने गरेको उनले सुनाए ।प्राधिकरणले सन् २०५० सम्म मुलुकभित्रको विद्युत् भारको हिसाब गरेर योजना निर्माण गरिरहेको उनले जनाए । त्यतिबेलासम्म हुने विद्युत् भारवहन गर्न कति सबस्टेसन, कति फिडर, कति ट्रान्समिटर चाहिन्छ भन्ने अध्ययन गरिरहेका छौं, उनले भने, त्यसमा लगानी गर्ने गरी छिट्टै परियोजना सार्वजनिक गर्छौं । पोखरामा गुड्ने ट्याक्सी र माइक्रोबसलाई विद्युतीय सवारीमा रूपान्तरण गर्न महानगर प्रमुख आचार्यलाई घिसिङले सुझाए । विद्युतीय चार्जिङ स्टेसनको संख्या बढाउन प्राधिकरणले काम गरिरहेको र विद्युतीय सवारी १५२० प्रतिशत सस्तो पर्ने उनको भनाइ छ ।"
१९६० मा ओर्लियो नेप्से,"काठमाडौं (कास) साताको पहिलो दिन आइतबार सेयर बजारको परिसूचक नेप्से र सबै उपसमूहका सूचक घटेका छन् । नेप्से परिसूचक अघिल्लो कारोबार दिनको तुलनामा २९८१ अंक घटेको छ । उक्त अंकको कमीपछि नेप्से १९६० अंकमा कायम भएको छ । र कुल १ अर्ब १८ करोड रुपैयाँ बराबरको कारोबार भएको छ । बैंकिङ ११, विकास बैंक ५८, फाइनान्स २२, होटल तथा पर्यटन १७०, जलविद्युत् ४७, जीवन बिमा २१९, उत्पादन ४९, माइक्रोफाइनान्स ६३, निर्जीवन बिमा २१२, अन्य १९, व्यापार उपसमूह ३७ अंक घटे । जम्मा ८ कम्पनीको मूल्य बढ्दा २१२ को घट्यो भने ८ को स्थिर रह्यो ।थ्रीस्टार हाइड्रोपावरको मूल्य १० र सिक्लेस हाइड्रोपावरको ५ प्रतिशतले वृद्धि भयो । लिबर्टी इनर्जी र सिटी होटलको मूल्य भने १० प्रतिशतले घट्यो । कारोबार रकमका आधारमा सोल्टी होटल, आईएमई लाइफ इन्स्योरेन्स, सिटी होटल, माछापुच्छ्रे बैंक र एभरेस्ट बैंक क्रमशः अगाडि रहे ।"
कर्णालीका डेढ लाख घरमा स्टिकर,"(सुर्खेत)जुम्लाका मोहन शाहीलाई लागूऔषध कारोबारमा संलग्न भएको आरोपमा गत भदौ १० मा सुर्खेतको पञ्चपुरी नगरपालिकाको बराइचेबाट प्रहरीले पक्राउ गर्यो । बराइचेका स्थानीयले शाहीले लागूऔषध बिक्री वितरण गर्ने गरेको शंका पाएपछि प्रहरीलाई फोन गरेका थिए । पछि प्रहरीले उनलाई निगरानीमा राख्यो र केही दिनमै अवैध लागूऔषध ब्राउनसुगरसहित पक्राउ गर्यो । उसको गतिविधि शंकास्पद थियो, एक स्थानीयले भने, प्रहरीलाई टेलिफोन गरेको दुई दिनमै पक्राउ पर्यो । हुम्लाको चंखेली गाउँपालिका५ स्थित लेप्कागाउँमा जान चंखेली चौकीका प्रहरीलाई दिनभरि लाग्छ । जसका कारण स्थानीयले अधिकांश घटना गाउँघरमै मिलाउँथे । एक महिनायता भने चौकीमा ९ वटा घटनाबारे सूचना पुगिसकेको छ । अहिले घरघरमै प्रहरीका सबै इकाइका नम्बर टाँसिएका छन्, स्थानीय वीरदत्त रावलले भने, पीडितलाई न्याय दिन र पीडकलाई कानुनी दायरामा पुर्याउन गाउँमा केही भए प्रहरीलाई खबर गर्ने गरेका छौं, प्रहरी पनि नियमित गाउँमा आउन थालेको छ । घरमै नम्बरसहितको स्टिकर भएपछि घटनाबारे सूचना दिन जाने समयको बचत हुन थालेको छ र अनावश्यक सास्तीबाट मुक्ति पाइएको उनले जानकारी दिए । माथिल्लो डोल्पाको शेफोक्सुन्डो गाउँपालिकामा एउटा प्रहरी चौकी छ । जहाँबाट ५, ६ र ७ नम्बर वडामा जान झन्डै एक दिन लाग्छ । कुनै बेला प्रहरी चौकीमा उजुरी नै शून्य हुने गाउँबाट दिनहुँ प्रहरीको सहयोग माग्दै फोनहरू आउन थालेको जिल्ला प्रहरी प्रमुख डीएसपी शिव बुढाक्षेत्रीले बताए । यहाँ दुनैबाहेक अन्यत्र सडक सुविधा छैन, खोलानाला धेरै भएकाले घटनास्थलमा समयमै पुग्न समस्या छ, उनले भने, पहिले जघन्य अपराध हुँदासमेत घटना लुकाइन्थ्यो, अहिले साना घटना हुँदासमेत स्थानीयले प्रहरीको सहयोग माग्न थालेका छन् । उनका अनुसार डोल्पामा स्टिकर टाँस अभियानले झन्डै ५० प्रतिशत फोन कल बढेको छ । अघिल्लो महिना प्रहरीमा २३ वटा सूचना फोनबाट आएकोमा यो महिनामा मात्रै ४३ घटनाको स्रोत टेलिफोन भएको उनको भनाइ छ । कर्णाली प्रदेश प्रहरी कार्यालयले एक महिनायता घरघरमा स्टिकर अभियान चलाएको छ । अभियानअन्तर्गत कर्णालीका १० जिल्लाका झन्डै १ लाख ५१ हजार घरमा स्टिकर टाँस गरिएको छ । अभियानले प्रहरी सेवालाई नागरिकमैत्री बनाउन सहज बनाएको नागरिक अगुवा दुर्गाप्रसाद सापकोटाले बताए । प्रहरीको फोन नम्बर घरघरमा टाँसिएपछि ससाना घटना पनि प्रहरीमा सहजै गोप्य रूपमा पुग्न थालेका छन्, उनले भने, स्टिकर अभियानले अपराध गर्नेलाई सजक पनि गराएको छ । दैलेखमा पनि एक महिनामा ६६ प्रतिशत फोन कल बढेको जिल्ला प्रहरी प्रमुख डीएसपी किशोर लम्सालले बताए । उनका अनुसार स्टिकर अभियानले घरेलु हिंसापीडितलाई सजिलै न्यायको पहुँचमा पुग्न सहयोग मिलेको छ । पहिले घरेलु हिंसामा परेका महिलालाई उजुरी दिन जाँदा समाज र आफन्तले छेक्थे, उनले भने, अहिले एक कल गरे पुग्छ, फोन आएपछि हामी आफैं पीडितका घरमा जाने गरेका छौं, त्यहीअनुसार मुद्दा चल्ने गरेको छ । उनका अनुसार जिल्लाभरि झन्डै ७ हजार घरमा स्टिकर टाँसिएको छ । यसअघि महिनामा १ सय वटासम्म घटनाबारे जानकारी फोनमार्फत आउने गरेकामा यो महिना १ सय ६६ वटा घटनाबारे जानकारी आएको उनले जानकारी दिए । स्टिकर अभियानअन्तर्गत कर्णालीका ३ लाख ७१ हजार घरमा स्टिकर टाँस गर्ने प्रहरी योजना छ । यसले नागरिक र प्रहरीबीचको सम्बन्ध सुमधुर बनाउन पनि सहयोग गरेको मुसीकोट३ रुकुम पश्चिमका नवराज केसीले बताए । स्टिकर टाँस अभियानले प्रहरीलाई थप जिम्मेवार बनाएको छ, उनले भने, घरघरै स्टिकर टाँसेपछि म पनि अपराध गर्दिनँ भन्ने भावना जागृत गराएको छ । स्टिकरमा प्रदेश प्रहरीसहित जिल्ला प्रहरी र स्थानीय प्रहरी इकाइको सम्पर्क नम्बरसहित सचेतनामूलक सामग्री राखिएको प्रदेश प्रहरी कार्यालयले जनाएको छ । अभियान सञ्चालन गरेको झन्डै एक महिना पुगे पनि प्रदेशभरि झन्डै ४३ प्रतिशत फोन कलबाट उजुरी दिने संख्या बढेको प्रदेश प्रहरी प्रमुख डीआईजी भीमप्रसाद ढकालले बताए । उनका अनुसार समुदायमा कुनै घटना घटे नागरिकले सिधै प्रहरी इकाइका प्रमुखलाई जानकारी गराउने व्यवस्था मिलाइएको छ, उनले भने, आवश्यक कारबाहीका लागि सबै युनिटमा सुरक्षाकर्मीलाई अलर्ट राख्ने गरेका छौं । यो अभियानले जनतासँग नजिक हुन थप मद्दत पुगेको उनले जानकारी दिए । अभियानबाट कर्णालीका बासिन्दालाई सुरक्षित बनाउने र आपराधिक घटनाको दायरा घटाउँदै जाने प्रहरीको योजना छ । उनका अनुसार यसअघि कर्णालीभरि विभिन्न घटनाबारे जानकारी दिन मासिक करिब १ हजार ९ सयसम्म कल प्रहरीलाई आउने गरेकोमा एक महिनायता झन्डै २ हजार ४ सय कल आएका छन् ।"
बुहारी पढाउँदै केपिलासगढी,"(खोटाङ)पढ्ने रहर हुँदाहुँदै केपिलासगढी गाउँपालिका३ बास्पानीकी २७ वर्षीया पूजा राईले विद्यालय छोड्नु पर्यो । बिहे गरेलगत्तै पारिवारिक समस्याले पढाइ छाडेकी उनी सात वर्षपछि यतिबेला गाउँकै राष्ट्रिय माविमा कक्षा ९ मा भर्ना भएकी छन् । बास्पानीकै २७ वर्षीया शान्तिकला राईले पनि पृथ्वी मावि बाक्सिलामा कक्षा ११ पढ्न सुरु गरेकी छन् । आर्थिक स्थिति कमजोर भएकै कारण २०६९ मा एसएलसी पास गरेर पढाइ छाडेकी उनले ११ वर्षदेखि रोकिएको पढाइलाई निरन्तरता दिन पाएकी हुन् । पढ्ने इच्छा हुँदाहुँदै घरायसी समस्यालगायत कारणले पढ्न नपाएका बुहारीहरूलाई निःशुल्क पढाउन केपिलासगढी गाउँपालिकाले बुहारी शिक्षा कार्यक्रम सुरु गरेपछि उनीहरूले रोकिएको पढाइलाई निरन्तरता दिन पाएका हुन् । पूजाको ५ वर्षको एउटा बच्चा छ । श्रीमान् शम्भु मिस्त्री काम गर्छन् । उनलाई पढेर केही गर्ने रहर छ । पढ्ने इच्छा हुँदाहुँदै बिहे भयो, गर्भवती भएपछि पढ्न पाइएन, उनले भनिन्, यतिबेला गाउँपालिकाले पढाउने भनेपछि केही गरौं भनेर पढ्न सुरु गरेकी छु ।शान्तिकलाले गाउँपालिकाले पढाउने भएपछि अपूरो पढाइ सक्न विद्यालय भर्ना भएको बताइन् । कमाइ गर्ने घरमा कोही नभएकाले आफूले पढेर जागिर खाने योजना बनाएको उनको भनाइ छ । उनका श्रीमान् किरण सामान्य खेतीपातीको काम गर्छन् । उनकी ५ वर्षीया छोरी र ८ महिनाको छोरा छ । बिहेपछि पढाइ छाडेकी ३२ वर्षीया पुष्पा विश्वकर्मा पनि पृथ्वी माविमै कक्षा ११ मा भर्ना भएकी छन् । २०६८ मा एसएलसी उत्तीर्ण गरेर पढाइ छाडेकी उनले पनि पढेर केही गर्न कम्मर कसेकी छन् । १२ वर्षीया छोरी रजनी स्थानीय राष्ट्रिय माविमा कक्षा ५ मा र १० वर्षीय छोरा नेल्सन कक्षा ४ मा पढिरहेका छन् । उनका श्रीमान् वैदेशिक रोजगारका सिलसिलामा ६ वर्षदेखि साउदीमा छन् । बाक्सिालाकी २७ वर्षीया निरा विश्वकर्मा, २७ वर्षीया शर्मिला राई पृथ्वी माविमा कक्षा ९ मा, लक्ष्मी पौडेल कक्षा १२ मा तथा बास्पानीकी दीपा खड्का स्थानीय राष्ट्रिय माविमा कक्षा १० मा भर्ना भएका छन् । उनीहरूले पनि रोकिएको पढाइलाई अहिले पुनः थालेको केपिलासगढी गाउँपालिका शिक्षा शाखा प्रमुख सुरेन्द्र खनालले बताए । घरायसी समस्यालगायत कारणले पढ्न नपाएका बुहारीहरूलाई पढाउन सुरु गरिएको गाउँपालिका अध्यक्ष समीर राईले बताए । अध्यक्ष राईका अनुसार यसै शैक्षिक सत्रबाट लागू हुने गरी २०७९८० को नीति तथा कार्यक्रममा बुहारी शिक्षा कार्यक्रम पारित गरिएको थियो । बुहारी शिक्षा कार्यक्रम अन्तर्गत कक्षा ८ उत्तीर्ण बुहारीलाई एसईईसम्म र एसईई पास गरेकालाई कक्षा १२ सम्म पढाइनेछ । उनीहरूका लागि लाग्ने सम्पूर्ण अध्ययन शुल्क, स्टेसनरी र पोसाकसमेत गाउँपालिकाले उपलब्ध गराउने अध्यक्ष राईले बताए । घरायसी समस्यादेखि विभिन्न कारणले पढ्न नपाएका बुहारीहरूलाई गाउँपालिकाले पढाउन सुरु गरेको छ, राईले भने, यो वर्ष सात जनाले भर्ना गर्नुभएको छ, पढ्न इच्छुकलाई गाउँपालिकाले पढाउँछ ।"
भारतविरुद्धको ऐतिहासिक क्षणमा नेपाल,"श्रीनाथको २ सय ५० औं म्याचनेपाल र भारतबीचको खेल म्याच रेफ्रीका रूपमा जभागल श्रीनाथको २ सय ५० औं खेल हुनेछ । भारत र पाकिस्तानबीचको खेलमा पनि उनी नै म्याच रेफ्री रहेका थिए । भारतका लागि ६७ टेस्टमा २ सय ३६ र २ सय ९९ एकदिवसीय खेलमा ३ सय १५ विकेट लिएका श्रीनाथ सबैभन्दा बढी म्याच रेफ्री बन्ने सूचीमा चौथो स्थानमा छन् ।यसअघि श्रीलंकाका रञ्जन मदुगले, इंग्ल्यान्डका क्रिस बोर्ड र न्युजिल्यान्डका जेफ क्रोले म्याच रेफ्रीका रूपमा २ सय ५० भन्दा बढी खेल खेलाएका छन् । भारतलाई सन् २००३ मा विश्वकप फाइनलमा पुर्याउँदाका महत्त्वपूर्ण खेलाडी श्रीनाथ २००६ यता आईसीसीको म्याच रेफ्री प्यानलमा रहेका छन् ।"
नयाँ सात अनुहार,"(काठमाडौं)नेपाली राष्ट्रिय फुटबल टिमका मुख्य प्रशिक्षक भिन्सेन्जो अल्बर्टो एनिसले म्यानमारविरुद्धको दुई मैत्रीपूर्ण खेलका लागि सात नयाँ अनुहारलाई स्थान दिएका छन् ।याङ्गुनमा सेप्टेम्बर ८ र ११ मा हुने खेलका लागि उनले आइतबार २३ सदस्यीय टिम घोषणा गरेका हुन् । तर यो यस्तो घोषणा रह्यो, जसले नेपाली टिमको भविष्यबारे उत्तरभन्दा पनि उल्टै प्रश्न गरेको छ ।प्रश्न हो, पछिल्लो समय टिमका दुई महत्त्वपूर्ण सदस्य विमल घर्तीमगर र देवेन्द्र तामाङ किन टिममा परेनन् ? यस्तै अन्य केही परिचित अनुहार पनि छैनन्, जसले पछिल्लो समय नेपालका लागि खेलेका थिए । टिममा प्रवेश पाएका सात नयाँ अनुहार हुन्, छिरिङ लामा, आशिष गुरुङ, अञ्जन राई, उत्सव राई, दिनेश हेन्जन, जिलेप्सीजंग कार्की र हिसुब थपलिया ।नेपालले अबको विश्वकप र एसिया कप छनोटको तयारीका रूपमा यी दुई मैत्रीपूर्ण खेल खेल्न लागेका हुन् । प्रारम्भिक छनोटमा नेपालले लाओसको सामना गर्ने पनि निश्चित भइसकेको छ । घोषित टिममा किरण लिम्बू, अभिषेक बराल, दीप कार्की, सनिश श्रेष्ठ, अनन्त तामाङ र रोहित चन्द छन् ।यस्तै टिममा परेका अन्य खेलाडीमा एरिक विष्ट, सन्दीप गुरुङ, लाकेन लिम्बू, आवास लामिछाने, कृतिश छुन्जु, आयुष घलान, नवयुग श्रेष्ठ, अञ्जन विष्ट, मनीष डाँगी र आशिष चौधरी रहेका छन् । खेलाडी विदेश पलायनबाट पिरोलिएको नेपालका लागि थप केही ठूला नाम पनि बाहिरिने डर रहेको छ ।"
