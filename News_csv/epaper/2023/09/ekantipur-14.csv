शीर्षक,विवरण
११ महिनामा एकै गिरोहबाट ३६३ केजी सुन तस्करी,"त्यसकै आडमा विभिन्न तहमा आपराधिक सञ्जाल बनाएर सन् २०२२ को सेप्टेम्बरदेखि २०२३ को जुलाईसम्म हङकङ र दुबईबाट ३ सय ६२ किलो ७ सय ७८ ग्राम सुन हङकङ र दुबईबाट भित्र्याएको प्रहरीको केन्द्रीय अनुसन्धान ब्युरो (सीआईबी) को अनुसन्धानबाट खुलेको हो । पूर्वउपराष्ट्रपति पुन तत्कालीन माओवादी लडाकु कमान्डर हुन् भने महरा र वर्षमान पुन माओवादीमा क्रमशः उपाध्यक्ष र उपमहासचिव छन् । हङकङबाट ब्रेकसुको आवरणमा कार्गो गरी ल्याइएका वस्तु त्रिभुवन अन्तर्राष्ट्रिय विमानस्थल भन्सार जाँच पार गरेर सिनामंगल सडकमा पुगिसकेको अवस्थामा राजस्व अनुसन्धान विभाग र सशस्त्र प्रहरीको टोलीले गत साउन २ मा बरामद गरेको थियो । तस्करी गरेको सुन काठमाडौंमा व्यवस्थापन जिम्मा पाएका तिब्बती मूलका बेल्जियन नागरिक दावा छिरिङले माओवादी नेता तथा परिवारका सदस्यसँगको पहुँच प्रयोग गरेको देखिन्छ । त्यही पहुँच प्रयोग गरी सुन तस्करीमा संलग्न विदेशीलाई नेपाली नागरिकता तथा राहदानीसमेत बनाइदिएको भेटिएको छ ।दावाले माओवादी कार्यकर्ता रोल्पाकी अमला रोकासँग विवाह गरेर अपराधको सञ्जाल फैलाउन सफल भएको अनुसन्धानले देखाएको छ । त्यस्तै विद्युतीय चुरोट (भेप) मा लुकाएर ल्याएको सुनका तस्कर दावाजिन वाङको माओवादी नेता महरा तथा उनका दुई छोरा राहुल र निर्मलसँग निकट सम्बन्ध रहेको पनि खुलेको छ । भेपको अनुसन्धान अझै जारी छ ।ब्रेकसुभित्र लुकाएर तस्करले करिब ६१ केजी सुन प्रकरणमा भने बुधबार ४१ जनालाई प्रतिवादी बनाएर मुद्दा चलाउन सीआईबीले सरकारी वकिल कार्यालयमा रायसहितको प्रतिवेदन बुझाएको छ । ब्रेकसु प्रकरणमा सुरुमा १९ दिनसम्म विभाग र त्यसपछि संगठित अपराधको कसुरमा सीआईबीले अनुसन्धान गरेको थियो । तस्करीका नाइके किटान गरिएका तिब्बती मूलका बेल्जियन नागरिकद्वय दावा छिरिङ र एलेक्स भनिने याओ फुचेन तथा चिनियाँ नागरिक दावाजिन वाङसँग सम्पर्कसम्बन्ध देखिएपछि सीआईबीले पूर्वउपराष्ट्रपति पुनका छोरा दीपेश र पूर्वसभामुख महराका छोरा राहुलसँग सोधपुछ र बयान लिएको थियो । दुवैले दावा र वाङसँग सम्पर्क रहेको तर सुन तस्करीमा संलग्नता नरहेको जिकिर गरेका छन् । अनुसन्धानका क्रममा दीपेशसँग सीआईबीले उनले प्रयोग गरिरहेको मोबाइल मागेको थियो । सीआईबी कार्यालयमै गएर कागज गरी म मोबाइल भोलि ल्याएर दिन्छु भनेर हिँडेका दीपेश त्यसपछि बोलाउँदा उपस्थित नभएको एक अनुसन्धान अधिकृतको भनाइ छ । हालसम्म मोबाइल पनि उनले दिएका छैनन्, ती अधिकृतले भने । यस्तै पूर्वअर्थमन्त्री तथा माओवादी उपमहासचिव पुनका भाइ प्रनिश चिनियाँ तस्करको समूहले खोलेको कम्पनीमा साझेदार रहेको भेटिएको छ । सीआईबीले सरकारी वकिल कार्यालयमा बुझाएको रायसहितको प्रतिवेदनमा भने उनीहरूलाई प्रतिवादी बनाइएको छैन । माओवादीसँग निकट विवादास्पद व्यापारी भीमकान्त भण्डारीको पनि सुन तस्करसँग सम्पर्क भएको अनुसन्धानले देखाएको छ । तर, आफ्नो सम्पर्क व्यापारिक साझेदार र सहकार्यका लागि भएको जिकिर गरेका छन् । भण्डारी पूर्वनासु हुन् । माओवादीका चार नेता विभिन्न मितिमा मन्त्री हुँदा भण्डारी उनीहरूकै सचिवालयमा बसेर काम गरेका थिए ।सुन तस्करसँग सम्पर्कमा देखिएका अध्यागमन विभागका निवर्तमान महानिर्देशक झलकराम अधिकारीले पनि सम्बन्ध स्वीकार गरेका छन् । उनले तस्करसँग सुनको विषयमा कुरा नभएको जिकिर गरेका छन् । यसरी पटकपटक राज्य सञ्चालनमा सामेल भइसकेका माओवादी शीर्ष नेताहरू र उनीहरूसँग निकट व्यापारी र कर्मचारीलाई प्रभावमा पारेर गिरोहले तस्करीमा सञ्जाल प्रयोग गरेको अनुसन्धानले देखाएको हो ।पछिल्लो पटक बरामद ६१ केजी र बरामद हुन नसकेको तर यकिन भइसकेको गरी कुल ३ सय ६२ किलो ७ सय ७८ ग्राम सुन तस्करी तथा भन्सार छलीमा ३ अर्ब ५० करोड २ लाख १६ हजार ५ सय ५२ रुपैयाँ बिगो कायम गरेर संगठित अपराध निवारण ऐन, भन्सार ऐन, नेपाल राष्ट्र बैंक ऐन, नागरिकता ऐन, राहदानी ऐन, अध्यागमन ऐन र मुलुकी अपराध संहिता ऐन गरी सातवटा कसुरमा कैद र जरिवाना मागदाबीसहित मुद्दा चलाउन बुधबार सीआईबीले जिल्ला सरकारी वकिलको कार्यालय काठमाडौंमा पहिलो चरणको रायसहितको अनुसन्धान प्रतिवेदन बुझाएको छ । नेपाली नागरिकता र राहदानी लिएर अपराधमा सामेल विदेशीलाई सातवटै कसुरमा मुद्दा चलाउन राय दिइएको छ । त्यस्तै संगठित अपराध, मुलुकी अपराध संहिता र भन्सार छलीबाहेक क्रिप्टोको कारोबारमा संलग्न नेपालीको हकमा राष्ट्र बैंक ऐनअनुसार थप कसुर लगाउन राय दिइएको छ ।सीआईबी प्रमुख प्रहरी अतिरिक्त महानिरीक्षक (एआईजी) किरण बज्राचार्यले अन्तरदेशीय अपराधको सञ्जाल खडा गरेका तस्करले सुन भित्र्याउने गरेको पाइएको र त्यसको पहिलो चरणको अनुसन्धान टुंग्याएर सरकारी वकिललाई रायसहित प्रतिवेदन बुझाइएको बताइन् । उनले पछिल्लो सुन तस्करीको अनुसन्धानबाट आपराधिक सञ्चालको साम्राज्य तोड्न सीआईबी सफल भएको दाबी गरिन् । अन्तरदेशीय आपराधिक गिरोह बनाएको तहतहको सञ्जालबाट चीन, दुबई र हङकङलगायत मुलुकबाट सुन तस्करी गर्ने गरेको भेटियो, सरकारी वकिल कार्यालयमा प्रतिवेदन बुझाएपछि सीआईबी प्रमुख बज्राचार्यले भनिन्, आरोपितलाई पक्राउ गरिसकेपछि कानुनले नै तोकेको समयसीमाभित्र अनुसन्धान सक्नुपर्ने बाध्यताले तथ्य, प्रमाण र वस्तुनिष्ठ आधारबाट खुलेका प्रमाणसहित पहिलो चरणको प्रतिवेदन पेस गरिएको हो । अनुसन्धान सकिएको छैन । फरार रहेका तथा अनुसन्धानबाहिर परेकालाई दोस्रो चरणमा कानुनको कठघरामा ल्याइछाड्छौं । एआईजी बज्राचार्यले सुन तस्करीमा चीन, हङकङ, मकाउ, ताइवान, दुबई, भारत, नेपाललगायतका मानिस संलग्न रहेको बताइन् ।सुन तस्करले नेपालमा प्रभावशाली व्यक्तिहरूकै सम्बन्धसम्पर्कको आड लिएर अपराधको सञ्जाल चलाउने गरेको पुष्टि भएको बताइन् । संगठित गिरोहको योजनामा तीन वा सोभन्दा बढी व्यक्तिहरूको आपराधिक समूह खडा गरी सिलसिलाबद्ध गोप्य र सीमित सदस्यहरू आवश्यकता अनुसारको सूचना प्रवाह गरीगराई अन्तर्राष्ट्रिय रूपमा हङकङदेखि नेपालसम्म र नेपालबाट भारतसम्म संगठन विस्तार गरी र समन्वय सम्बन्ध राख्दै आपराधिक लाभका लागि सदस्यहरूबीचमा फरकफरक जिम्मेवारी दिईलिई सोहीअनुसार परिचालन र परिचालित भई इलेक्ट्रिक सामानहरू तथा अटो पार्ट (ब्रेकसु) हरू आयात गर्ने भनी विभिन्न कम्पनीहरू एकै उद्देश्य राखी खडा गरी सोही कम्पनी नाममा फरकफरक मालवस्तुहरू फरकफरक कम्पनीलाई प्रयोग गरी हङकङबाट फरकफरक मालवस्तुमा सुन लुकाईछिपाई ल्याएको पुष्टि हुन आयो, सीआईबीले सरकारी वकिलमा बुझाएको प्रतिवेदनमा भनिएको छ, अवैध तरिकाले आफूहरूलाई आपराधिक लाभ प्राप्त गर्ने योजनामा हङकङबाट नेपालमा भित्र्याई सुनलाई विभिन्न आकार तथा परिमाणमा गाली अवैध र गैरकानुनी तवरले बिक्री गरी अवैध अर्थोपार्जन गर्ने र सरकारलाई हानिनोक्सानी पुर्याई पिरामिड शैलीमा सुन नेपाल र भारतसम्म बेचबिखन गर्ने गरेको देखियो ।सीआईबीले सुरुमा बरामद ६० केजी ७ सय १६ ग्राम सुन भएका ब्रेकसुको अनुसन्धान गर्दा थप बरामद सुबाट ३ सय २ केजी ६२ ग्राम सुन निकालिएको पुष्टि भएको प्रतिवेदनमा उल्लेख छ । सीआईबीले बरामद भएको र तस्करले गन्तव्यमा पुर्याएका सुनको बजार मूल्य प्रतितोला १ लाख १२ हजार ५ सय रुपैयाँ कायम गरेर बिगो मागदाबी लिन भनेको छ । यस्तै अवैध सुन ल्याउन प्रयोग भएका ब्रेकसुको भन्सारमा घोषणा गरिएको मूल्य र करसमेत गरी थप २८ लाख ७५ हजार ४ सय २३ रुपैयाँ पनि बिगोकै रूपमा राख्न भनेको छ ।सीआईबीले अनुसन्धानमा परेकामध्ये २५ र फरार १८ लाई प्रतिवादी बनाएर मुद्दा चलाउने गरी रायसहितको प्रतिवेदन सरकारी वकिल कार्यालयमा पेस गरेको छ । ३२ जना पक्राउ परेकामध्ये तस्करीमा संलग्न नरहेका र आपराधिक समूहबाट लाभ नलिएका तर सम्पर्क भेटिएका ७ जनालाई मुद्दा नचलाउन राय दिइएको छ । सुन बोक्न प्रयोग गरिएको ट्याक्सीका चालक अशोक लामा, कमिसन लिएर चिनियाँलाई घर खोज्ने काममा संलग्न नरेश तामाङ, ट्रान्स ग्लोबलका सञ्चालक राजनकुमार श्रेष्ठ, विमानस्थल भन्सारका उपसचिव श्रीधर टण्डन, भन्सार अधिकृत पुष्पा जोशी, नासु कमल परियारको तस्करसँग सम्बन्ध रहेको तथ्य र प्रमाणले नदेखिएकाले उनीहरूको हकमा पछि थप अनुसन्धानबाट खुलेबमोजिम हुने गरी मुद्दा नचलाउन राय दिइएको छ । सीआईबीका अनुसार भन्सारका ५ कर्मचारीसमेत प्रतिवादीको सूचीमा छन् । कृष्णकुमार श्रेष्ठ, दिलीप भुजेल, कुमार ढकाल (कर्मचारी), पुष्करराज भट्ट, सन्तोष चन्द, (कर्मचारी) सरोज श्रेष्ठ (कर्मचारी), गणेशप्रसाद पौडेल (कर्मचारी), यादव पराजुली, राजेन्द्रकुमार राई, रामकुमार भुजेल, सुदर्शन गौतम, हर्कराज राई, किशोर बस्नेत, वीरेन्द्र नेपाली (कर्मचारी), सुमन खरेल, शिवकुमार सर्राफ, विदेशी नागरिकहरू तिब्बती मूलका भारतीय छिरिङ थुप्तिन, चिनियाँ नागरिकहरू अली भनिने ली वेन सुङ, लिन जिक्वाङ, योङ वेन, मी तियान, स्टेप्स भन्ने ली नेङकाई, सरतेन भन्ने दिङ सेङफा, चिनियाँ मूलका बेल्जियन नागरिकद्वय एलेक्स भन्ने याओ फुचेङ र दावा छिरिङविरुद्ध मुद्दा चलाउन भनिएको छ । तस्करीको सुनबाट प्राप्त पैसा दावा छिरिङ, दावाजिन वाङ, शिव सर्राफ, सुमन खरेल र एलेक्समार्फत विभिन्न डिजिटल मुद्रामार्फत भुक्तानी र व्यवस्थापन हुने गरेको भेटिएको छ । तस्करीमै संलग्न तर हाल फरार सूचीमा रहेका भोला साह (सोनार), जीवन चलाउने, सुन तस्करका नाइके दावा छिरिङकी पत्नी अमला रोका, चिनियाँहरू जोङ जियानहुवा, साम भन्ने झोङ जिङछुवान, पेङ लिङ फेङ, दावाजिन वाङ, आसीन भन्ने पेङ योङ सिन, पूरा नाम नखुलाइएका ली, लीन, माइकल झाङ, एरिक माओ, टेडी, लुओरोङ गोंबु, बिङ, भारतीय नागरिक राकेश सिंह, राजु माडवारी र योगी इन्टरप्राइजका सञ्चालक ब्रिस्लेरी वाला पनि प्रतिवादी छन् ।मुद्दा चलाउन सिफारिस गरिएका र हाल प्रमाण नपुगेको भन्दै उन्मुक्ति पाएकामध्ये सार्वजनिक पद धारण गरेकाको हकमा अख्तियार दुपयोग अनुसन्धान आयोग र बाँकीको हकमा सम्पत्ति शुद्धीकरण अनुसन्धान विभागबाट थप अनुसन्धान गर्न भन्दै ती निकायमा लेखी पठाउन सीआईबीले राय दिएको छ । सुन ल्याउन गिरोहले विपन्न व्यक्तिलाई प्रलोभन दिएर काठमाडौंमा छुङगाक इलेक्ट्री सप्लायर्स, भुजेल इलेक्ट्रिक, ह्वादा इलेक्ट्रिक, पवाटी इलेक्ट्रिक, दोलखा इलेक्ट्रिक, रेडी ट्रेड र सरिता सप्लायर्स स्थापना गरेको पनि भेटिएको छ । एउटा फर्म खोलेबापत प्रतिफर्म १ लाख ५० हजार रुपैयाँसम्म दिएर तस्करले सुन लुकाइएका विद्युतीय र अन्य सामान भित्र्याउने गरेको पनि पाइएको छ ।भुजेलले बयानमा भनेका छन्, कम्पनी दर्ता गर्दा इलेक्ट्रिक सामान ल्याउनका लागि कम्पनी खडा गरेको भनी हर्कराज राईले भनेका थिए, त्यसबापत डेढ लाख पाउने कुरा गरेका थिए । मेरो नाम राखी किर्ते कागज निज हर्कराज राईले तयार गरी पेस गरेका हुन् । मैले अरूलाई चिनेको पनि छैन । चिनियाँ सुन तस्कर अली भन्ने ली वेन सुङले हालसम्म आफूसमेतको संलग्नतामा १ सय ३३ पटक हङकङबाट सुनसहित सामान आएको बयान दिएका छन् । आफूले महिनाको १० हजार चिनियाँ मुद्रा पाउने गरेको र कहिलेकाहीं क्यासिनोमा गएर जुवा पनि खेल्ने गरेको स्वीकार गरेका छन् । तस्करीको सुन व्यवस्थापन गर्न र आफू हिँडडुल गर्दा प्रयोग गर्ने गाडीमा जीपीएस जडान गरिएको र त्यसबाट कोकहाँ जाने गरेको भन्ने पनि थाहा हुने गरेको बयान दिएका छन् । चिनियाँ तस्करका सहयोगी छिरिङ थुप्तिनले बयानमा आफूले २ लाख रुपैयाँ लिएर घर खोज्ने, कम्पनी खोल्ने र भन्सारबाट गाडीमा सामान तोकिएका ठाउँसम्म पुर्याउने भूमिकामा रहेको स्विकारेका छन् ।यी फर्मबाट १ वर्षमा साढे ३ अर्ब बढीको सुन भित्रिएको अनुसन्धानबाट पुष्टि भएको हो । सीआईबीले सुन निकालिएका ब्रेकसु मात्रै १ हजार १ सय ८० थान र सुन गाल्ने १० थान मेसिन बरामद गरेको छ । सुन तस्करी गर्नकै लागि २०७९ चैत १९ मा दिलीप भुजेलका नाममा रेडी ट्रेड फर्म दर्ता गरिएको थियो । ब्रेकसु, इलेक्ट्रिक आइटमलगायत सामान ल्याउने भन्दै खोलिएको फर्मबाट तस्करले सुन लुकाएर ल्याउने गरेको भेटिएको थियो । सीआईबी प्रमुख बज्राचार्यले सुन तस्करी नियन्त्रण गर्न स्टेक होल्डरबीच समन्वय र सहकार्य अनिवार्य रहेको बताइन् ।"
माओवादी नेताहरूको संरक्षणमा रहेका भण्डारीको बयान,"पछि सम्पर्क भएन । दावाले मलाई सिंगापुरमा कम्पनी खोल्ने प्रस्ताव गरेको थियो, मैले मानिन । नागढुंगामुग्लिन सडकको ठेक्काको सिलसिलामा उक्त कुराकानी भएको हो । राहुल महरासँग अर्थ मन्त्रालयमा काम गर्दा चिनजान भएको हो । पछि पनि फेसबुक र मोबाइल नम्बर ९८५११११८८८ मा सम्पर्क भइरहन्थ्यो । ओनसरी घर्तीमगरसँग ऊर्जा मन्त्रालयमा काम गर्दा चिनजान भएको हो, पछि पनि राजनीतिक तथा वर्षमान पुनको स्वास्थ्य अवस्थाको विषयमा कुराकानी भइरहन्छ । रमेश शेर्पाको कम्पनी स्किल मार्केट प्रालिसमेत रहने गरी कृषि सामग्री कम्पनी लिमिटेडको युरिया सप्लाईका लागि ठेक्का हालेका थियौं । सो ठेक्काको फाइदाबापत निजको भागमा पर्ने १० करोडको चेक सम्झौता गरिदिएको हो । म चीनबाट सामान आयात गरी नेपालमा बेचबिखन गर्ने गर्छु । करिब ४ वर्षसम्म उक्त कामका लागि क्यान्सु भन्ने चाइनिज केटीले कमिसन लिई सहयोग गरेकी थिइन् । रमेश मल्लसँग करिब ५ वर्ष अगाडिदेखिको चिनजान हो । निजसँग कहिलेकाहीं व्यापारिक रूपमा मैले गरेको कामका बारेमा सहजीकरण माग्ने गरेको छु । निजसँग भएको कुरा जनक शिक्षा सामग्री केन्द्रको पेपर सप्लाईको विषयमा कुरा भएको हो ।"
"निजी विद्यालयको भूमिका संकुचन, गैरनाफामूलकलाई प्रोत्साहन","४६ हजार शिक्षक दरबन्दी थपशिक्षा विधेयकले विद्यालयमा शिक्षक र कर्मचारीको दरबन्दी थप्ने प्रस्ताव गरेको छ । अहिले विद्यालयमा अनुदान, विशेष शिक्षा, प्राविधिक प्रशिक्षक कोटा गरी करिब ४६ हजार शिक्षक कार्यरत छन् । उक्त कोटालाई स्वतः शिक्षक दरबन्दीमा परिणत गरिने विधेयकमा उल्लेख छ । यस्ता शिक्षकलाई शिक्षक सेवा आयोगको परीक्षामा सहभागी हुन एक पटकलाई उमेर हदसमेत लागू नहुने प्रावधान राखिएको छ । थप हुने दरबन्दीको ५० प्रतिशत सिटमा सीमित प्रतिस्पर्धा र बाँकी ५० प्रतिशत सिटमा खुला प्रतियोगिताका आधारमा परीक्षा सञ्चालन गरिने उल्लेख छ । सीमित प्रतिस्पर्धामा अनुत्तीर्ण हुने शिक्षकलाई सेवा अवधिका आधारमा आर्थिक सुविधा दिने दफा राखिएको छ । उक्त दफा शिक्षक महासंघको विरोधपछि थप गरिएको हो ।कक्षा ११ र १२ मा स्नातकोत्तरले अध्यापन गराउँदै आए पनि स्थायी दरबन्दी शून्य रहेको छ । कक्षा ११० सम्म १ लाख ८ हजार शिक्षक दरबन्दी कायम छ । सरकारले शिक्षक दरबन्दी उपलब्ध गराउन नसक्दा कक्षा १११२ पठनपाठन गराउने र प्राविधिक धारका कक्षा सञ्चालन गरेका विद्यालयमा अनुदान कोटामा शिक्षक नियुक्ति गरिँदै आएको थियो । त्यस्तै प्रक्रिया पूरा गरेर नियुक्त विद्यालय कर्मचारीमा एकमुष्ट सुविधा लिई सेवाबाट अलग हुन सक्ने व्यवस्था गरिएको छ । विद्यालयमा लेखापाल र कार्यालय सहयोगी गरी करिब २८ हजार कर्मचारी कार्यरत रहेका छन् । सेवाबाट अलग हुन नचाहने र ६० वर्ष उमेर नपुगेका हकमा भने शिक्षक सेवा आयोगले स्थायी प्रयोजनका लागि एक पटक आन्तरिक परीक्षा सञ्चालन गर्नेछ । त्यसका लागि दरबन्दी कायम गरिनेछ । २०७५ चैतपछि स्थायी नियुक्ति हुने शिक्षकका हकमा प्रचलित कानुनबमोजिम योगदानमा आधारित निवृत्तिभरण प्रणाली लागू गर्ने विधेयकमा उल्लेख छ । विद्यालय कर्मचारीको पारिश्रमिकको व्यवस्थासमेत स्थानीय तहले गर्नुपर्ने भनिएको छ ।"
विश्वका सय उदीयमान नेताको सूचीमा बालेन,"त्यस्तै अमेरिकाको वातावरण संरक्षणका प्रमुख प्रशासक माइकल रेगन, ग्रामी अवार्ड विजेता केल्सी बलेरिनी, पुलिट्जर पुरस्कार विजेता पत्रकार मोना चलाबी, भारत केरलाका आर्किटेक्चरल इन्जिनियर भिनु ड्यानिअल, आफ्नो पहिलो प्रतियोगतामै लेडिज प्रोफेसनल गल्फ एसोसिएसनको उपाधि जित्ने रोज झाङ छन् । आगामी वर्ष अमेरिकाका तर्फबाट चन्द्रमा जाने चार अन्तरिक्षयात्रीमध्येका एक भिक्टर जे ग्लोभर पनि यो सूचीमा पर्न सफल भएका छन् । उनी पहिलो अश्वेत अन्तरिक्षयात्री हुन् ।नेपालमा चेलीबेटी बेचबिखनविरुद्धको अभियानमा संलग्न अनुराधा कोइरालालाई प्रतिष्ठित अमेरिकी टेलिभिजन सीएनएनले सीएनएन हिरो २०१० को उपाधि दिएको थियो । यस्तै, प्रारम्भिक बाल विकास केन्द्र र पुतली घर नामक संस्थाकी संस्थापक अध्यक्ष पुष्पा बस्नेतले सन् २०१६ मा सीएनएन सुपर हिरो अवार्ड जित्दै ५० हजार डलर प्राप्त गरेकी थिइन् । संस्थामार्फत उनले अभिभावकको साथमा जेल जीवन बिताइरहेका बालबालिकालाई शिक्षा, स्वास्थ्य, खानालगायतको सुविधा प्रदान गर्दै आएकी छन् । अन्तर्राष्ट्रिय समाचार संस्था बीबीसीले सन् २०२० को विश्वका सय प्रेरणादायी र प्रभावशाली महिलाको सूचीमा सपना रोका मगरलाई समावेश गरेको थियो । उनी काठमाडौंको पशुपति आर्यघाटमा बेवारिस शव जलाउने काममा संलग्न छिन् । बीबीसीले उनलाई कठिन परिस्थितिमा पनि संघर्षको बाटोमा हिँड्दै समाज परिवर्तनका लागि नौलो र उदाहरणीय काम गर्ने सय महिलाको सूचीमा राखेको हो ।"
राष्ट्रसंघको सात दशक : शक्ति राष्ट्रको छायामा,"(न्युयोर्क, अमेरिका)संयुक्त राष्ट्रसंघ मान्छेलाई स्वर्ग लैजान निर्माण गरिएको होइन । तर, मान्छेलाई नर्कबाट बचाउनका लागि भने हो । संयुक्त राष्ट्रसंघ (यूएन) का दोस्रो महासचिव डाग हामर्सोल्डले यस्तो अभिव्यक्ति दिएको पनि ६९ वर्ष पूरा भएको छ । तर, अहिले आएर प्रश्नहरू उठिरहेका छन् यूएन मान्छेलाई नर्कबाट बचाउन साँच्चै सफल भएको छ त ?सन् १९३९ देखि चलेको दोस्रो विश्वयुद्ध सन् १९४५ मा आएर सकियो । सोही वर्षको अक्टोबर २४ मा यूएनको स्थापना भयो । यूएन विश्वका सार्वभौम मुलुकबीचको एउटा साझा संस्था हो । मुलुकहरू भूभाग र जनसंख्याका हिसाबले सानाठूला भए पनि यूएनमा एक देश, एक मत हुन्छ । जसले सानाठूला देशबीचको हैसियत र सार्वभौम समान छ भन्ने सन्देश पनि दिइरहेको छ । जानकारहरू दोस्रो विश्वयुद्धको उपजका रूपमा पनि यूएनलाई लिने गर्छन् ।विश्वका विभिन्न कुनामा चलिरहेको युद्ध र आतंकवादका कारण विश्वभर शान्ति र अमनचैन ल्याउने जिम्मेवारीसहित स्थापना भएको यूएन ७८ वर्षको बुढ्यौली उमेरमा आइपुग्दा कतै थला पर्न थालेको त होइन भन्ने टीकाटिप्पणी पनि चलिरहेका छन् । पुराना र नयाँ शक्ति राष्ट्रबीचको बढ्दो भूराजनीतिक प्रतिस्पर्धा, महामारी र जलवायु परिवर्तनका कारण भइरहेको विनाशले संसारमा गरिबी थपिएको छ । यूएनले आफूलाई थप प्रभावकारी बनाउन नसक्दा अन्य शक्ति राष्ट्रले आआफ्नो जुगलबन्दी गर्न थालेको यथार्थ पनि कसैबाट छिपेको छैन ।सन् १९१४ देखि १९१८ सम्म पहिलो विश्वयुद्ध चलेको थियो । त्यसकै उपजका रूपमा सन् १९१९ मा लिग अफ नेसन्सको स्थापना भयो । तर, यसले दोस्रो विश्वयुद्ध हुनबाट रोक्न सकेन । दोस्रो विश्वयुद्ध भयो र लिग अफ नेसन्सको उपादेयता पनि सकियो । सन् १९४२ जनवरी १ मा जर्मनी, इटाली र जापानविरुद्ध लडेका समूहका २६ सदस्य राष्ट्र मिलेर यूएनको घोषणा गरे । पछि १९४५ मा यूएन स्थापना भएपछि त्यसको चार्टरलाई ५ स्थायी सुरक्षा परिषद्का सदस्य राष्ट्रले अनुमोदन गरेका थिए । ती मुलुक हुन्, अमेरिका, चीन (पहिला ताइवान र पछि कम्युनिस्ट मुलुक), सोभियत युनियन (हाल रुस), बेलायत र फ्रान्स । यी ५ मुलुकले सबै समान हुन् र केही चाहिँ अलि बढी समान छन् भन्ने सन्देश दिँदै आफूमाथि भिटो पावरको अधिकार सुरक्षित गरेका छन् । यीमध्ये एउटा मुलुकले पनि नमानेमा यूएनको काम अघि बढ्न सक्दैन ।अहिले विश्व बहुध्रुवीय भएको र त्यसको असर यूएनको सुरक्षा परिषद्मा परेको भूराजनीतिक जानकार चन्द्रदेव भट्ट बताउँछन् । अहिले चीन र रुस एकातिर छन् भने अमेरिका र अन्य पश्चिमा मुलुक अर्कोतिर उभिएका छन्, जसको असर विश्व शान्ति स्थापनामा परेको छ, उनले भने, यी दुईतिर उभिएका शक्ति राष्ट्रकै कारण सुरक्षा परिषद्ले उपयुक्त निर्णय गर्न सकेको छैन, यसै कारण यूएनको प्रभावकारिता पनि कमजोर बन्दै जाने खतरा छ ।सन् १९४५ को जुनमा अमेरिकाको सन्फ्रान्सिस्कोमा भएको भेलामा ५१ मुलुकको उपस्थित थियो । उक्त भेलाले यूएनको चार्टरमा हस्ताक्षर गरेको हो । चार्टरमा १९ च्याप्टर र १११ धारा समावेश छन् । यूएनको सिद्धान्त भनेको अन्तर्राष्ट्रिय रूपमा शान्ति कायम राख्ने हो । यूएनको मुख्य ६ अंगमा महासभा, सुरक्षा परिषद्, आर्थिक र सामाजिक परिषद्, ट्रस्टी सिप, इन्टरनेसनल कोर्ट अफ जस्टिस (अन्तर्राष्ट्रिय अदालत) र सचिवालय रहेका छन् ।हरेक वर्षको सेप्टेम्बरको तेस्रो मंगलबारबाट महासभा सुरु हुन्छ । महासभा सञ्चालनका लागि एक अध्यक्ष र २१ उपाध्यक्षको चयन गरिन्छ । ७८ औं महासभामा भाग लिन यस पटक नेपालबाट प्रधानमन्त्री पुष्पकमल दाहाल नेतृत्वको टोली ३० भदौमा न्युयोर्क पुग्दै छ । यूएनको सबैभन्दा शक्तिशाली अंग भनेको सुरक्षा परिषद् हो । यसमा ५ स्थायी सदस्यसहित १० अस्थायी सदस्य राष्ट्र छन् । अस्थायी सदस्य राष्ट्रको अवधि २ वर्षको हुन्छ । नेपाल यसअघि दुई पटक सुरक्षा परिषद्को अस्थायी सदस्य भइसकेको छ भने नेपाल सरकारले सन् २०३७३८ मा फेरि सुरक्षा परिषद्को अस्थायी सदस्यका लागि निर्वाचनमा उठ्ने निर्णय गरिसकेको छ । अहिले स्थायी सदस्यहरूको संख्यालाई लिएर पुनःसंरचना गर्नुपर्छ भन्ने आवाज उठिरहेको छ । नेपालको दक्षिण छिमेकी भारतले आफूलाई सुरक्षा परिषद्को स्थायी सदस्य बनाउनुपर्ने प्रस्ताव गरिसकेको छ । संसारको सबैभन्दा बढी जनसंख्या भएको मुलुक भारतलाई सुरक्षा परिषद्को स्थायी सदस्य नबनाउनु उचित हुन्न । भारतलाई छाडेर यूएनले कसरी काम गर्ला ? भारतका विदेशमन्त्री एस जयशंकरले केही समयअघि सार्वजनिक रूपमा टिप्पणी गरेका थिए । भारत मात्र होइन, सुरक्षा परिषद्को स्थायी सदस्यमा ल्याटिन अमेरिकाका एउटै पनि मुलुक छैनन् भने अफ्रिकी महादेशको पनि कुनै प्रतिनिधित्व छैन । ब्राजिल, दक्षिण अफ्रिकाजस्ता मुलुकले पनि सुरक्षा परिषद्को भूमिकामाथि प्रश्न उठाइरहेका छन् ।यूएनले विश्वमा शान्ति स्थापनाका लागि शान्ति सैनिकलाई द्वन्द्वग्रस्त मुलुकमा पठाउँदै आएको छ । नेपाल अहिले शान्ति सैनिक पठाउने मुलुकको संख्यामा अग्रपंक्तिमा छ । नेपालले सन् १९५८ देखि शान्ति मिसनमा आफ्ना सैनिक पठाउन थालेको हो । हालसम्म विश्वका ४४ यूएन मिसनमा गएर १ लाख ४५ हजारभन्दा बढी नेपाली सैनिकले शान्ति स्थापना गरिसकेका छन् । नेपाली सेनाका अनुसार सन् २०२३ को अगस्ट २३ सम्मको तथ्यांकअनुसार बंगलादेशपछि नेपाल यूएन शान्ति मिसनमा सबैभन्दा बढी सैनिक पठाउने सूची रहेको छ । हाल विश्वका विभिन्न १३ मिसनमा ६ हजार ७० नेपाली सैनिकले नीलो हेलमेट लगाएर शान्ति स्थापना गरिरहेका छन् । जसमा ५ सय १३ महिला सैनिक कार्यरत छन् । नेपाल सरकारले हरेक वर्ष १० हजार शान्ति सैनिक शान्ति स्थापनाका लागि पठाउन सक्ने प्रतिबद्धता यूएनसँग जनाइसकेको छ । यूएनको शान्ति स्थापनाका दौरान विद्रोहीको आक्रमणमा परेर नेपालका ७२ सैनिक मारिएका छन् भने ६६ जना अंगभंग भएका छन् ।यूएनको अर्को महत्त्वपूर्ण अंगका रूपमा सचिवालय रहेको छ । जुन महासचिवअन्तर्गत रहन्छ । यसको मुख्यालय न्युयोर्कमा छ । सुरक्षा परिषद्को सिफारिसमा महासभाले महासचिव नियुक्त गर्छ । अहिले पोर्चुगलका पूर्वराष्ट्रपति एन्टोनियो गुटेरेस यूएनका महासचिव छन् । यूएनले केही महत्त्वपूर्ण काम गरिरहेको छ । तर, यसका पनि कमजोर पक्ष रहेका छन् । यसले पछिल्लो समय बढिरहेको बहुध्रुवीकरणलाई रोक्न सकेको छैन । अन्य बहुपक्षीय, क्षेत्रीय र रणनीतिक सहकार्यलाई आफ्नो दायरामा ल्याउनै सकेन । स्थापनाको लामो समयसम्म पनि यूएनले संसारबाट गरिबी हटाउन सकेको छैन । दिगो विकासको लक्ष्य, अतिकम विकसित मुलुकबाट विकासशील मुलुकमा लैजाने लगायतका विभिन्न कार्यक्रम यूएनले ल्याए पनि जनताले त्यसको अनुभूत गर्न पाएका छैनन् ।यूएनले पछिल्लो समय केही पुनःसंरचनाको नाममा यूएन वुमेन, यूएन युथ, काउन्टर टेरोरिज्म अफिस, डिपार्टमेन्ट अफ फिल्ड सपोर्ट लगायतका कुरालाई अघि बढाएको छ । जसले संस्थालाई अन्य विषयमा काम गर्नका लागि थप प्रभावकारी बनाउन खोजेको देखिन्छ । तर, महत्त्वपूर्ण अंगका रूपमा रहेको सुरक्षा परिषद् र अन्य मुख्य शान्ति सुरक्षाका गतिविधिकै कारणले यूएनको प्रभावकारितामाथि प्रश्न उठेको छ । पछिल्लो समय यूएनलाई पुनःसंरचना गर्नुपर्छ भन्ने चर्चा चलिरहँदा नेपालले चाहिँ यूएनको सदस्यता कसरी पायो भन्नेबारे पूर्वपरराष्ट्र सचिव मदनकुमार भट्टराईको चार कूटनीतिज्ञ पुस्तक सहयोगी हुन सक्छ ।सन् १९४५ देखि १९४७ सम्म लन्डनस्थित नेपाली दूतावासको सैनिक सहचारीका रूपमा पद्मबहादुर खत्रीले आफ्नो कूटनीतिक यात्रा सुरु गरेका थिए । उक्त पदको आफ्नो अवधि सकिनासाथ नेपाली दूतावास लन्डनमै मुकाम राखी नेपाललाई संयुक्त राष्ट्रसंघमा सदस्यता दिलाउने अभियानमा खत्रीले लेखापढी र अन्य काम गरेका थिए । सन् १९४९ मा नेपालले संयुक्त राष्ट्रसंघमा प्रवेशको प्रयास स्वरूप तत्कालीन विदेश विभागका महानिर्देशक मेजर जनरल विजयशमशेरद्वारा केही विदेशी विशेषज्ञसहितको टोलीलाई तयार गर्न लगाएको विस्तृत प्रतिवेदन यूएनको लेक सक्सेस मा भएको चौथो अधिवेशनमा खत्रीले लगी पढेर सुनाएका थिए, पुस्तकमा उल्लेख छ । केही समयसम्म यस सम्बन्धमा भएको सुनुवाइ र छलफलमा यदाकदा आफूलाई पनि सहभागी हुन बोलाउने गरेको तथ्य खत्रीले सन् १९७१ सालमा परराष्ट्र मन्त्रालयको विशेष सल्लाहकारमा रहँदा आफूलाई बताएको भट्टराईले बताए । तत्कालीन परराष्ट्र मामिला मन्त्रालयका महानिर्देशक विजयशमशेरले सन् १९४९ फेब्रुअरी १३ मा नेपाल सरकारका तर्फबाट संयुक्त राष्ट्रसंघको सदस्यता लिन पत्र लेखेका थिए ।सन् १९४९ सेप्टेम्बर ७ मा तत्कालीन सोभियत संघले विशेषाधिकार (भिटो) प्रयोग गरेपछि सुरक्षा परिषद्ले नेपालको सदस्यता प्रस्ताव अस्वीकार गर्यो । र, नेपाल संयुक्त राष्ट्रसंघ सदस्य बन्न पाएन । तर, पछि सन् १९५५ डिसेम्बर १४ मा नेपालले सदस्यता पायो । सदस्यता पाएको अर्को वर्ष नै सन् १९५६ मा हृषीकेश शाहलाई सरकारले यूएनका लागि स्थायी प्रतिनिधिको जिम्मेवारी दिएको थियो ।सन् १९५८ मा शान्ति सैनिक पठाउनेदेखि दुई पटक सुरक्षा परिषद्को अस्थायी सदस्यमा निर्वाचित भयो । साथै, सन् १९६७ मा यूएन सुरक्षा परिषद्को सदस्यका हैसियतमा नेपाल रहँदा सदस्य चुनिएबाट बढेको थप कूटनीतिक जिम्मेवारी वहन गर्ने सिलसिलामा यूएनका लागि छुट्टै नियोग न्युयोर्कमा स्थापना गर्यो । सन् १९५५ मा प्राप्त यूएनको सदस्यता नेपालको परराष्ट्र सम्बन्धमा एउटा महत्त्वपूर्ण घटना भयो । यूएनको महत्त्व हाम्रा निम्ति सामान्यभन्दा धेरै छ । किनकि, प्रथमतः यसले बाह्य हस्तक्षेप र अतिक्रमणबाट हामीलाई एक सामूहिक सुरक्षाको भावना दिलाउँछ, २६ औं महासभा (सन् १९७१) मा खत्रीले सम्बोधनका क्रममा भनेका थिए, दोस्रो, यसले हाम्रो विकासका निम्ति अत्यावश्यक शान्तिको वातावरण सिर्जना गरेको छ । संक्षेपमा हामी संयुक्त राष्ट्रसंघमा एक आस्था लिएर आएका छौं, जुन आस्था पूर्ण र निर्विकल्प छ ।खत्रीले तीन पटक संयुक्त राष्ट्रसंघको महासभामा नेपाली प्रतिनिधिमण्डलको नेतृत्व गरे । पहिलो पटक उनले यूएनको स्थायी प्रतिनिधि र अन्य दुई पटक नेपालको परराष्ट्रमन्त्रीको हैसियतमा नेपाली प्रतिनिधिमण्डलको नेतृत्व गरेका थिए । नेपालले सन् १९७५ मा यूएनमा शान्ति क्षेत्रको प्रस्ताव पनि गरेको थियो । जुन भारतलगायत अन्य मुलुकका कारण सफल हुन सकेन । नेपालजस्ता साना मुलुकका लागि यूएन कति महत्त्वपूर्ण छ भन्ने सवालमा कूटनीतिज्ञ यदुनाथ खनालको विचार महत्त्वपूर्ण छ । यूएन शक्तिशाली राष्ट्रहरूका लागि भन्दा पनि साना, कमजोर या कम शक्तिशाली राष्ट्रहरूका लागि बढी आवश्यक रहेको उनले बताएका थिए । सन् १९६० मा उनले यूएनको १५ औं साधारणसभामा दिएको भाषणको मुख्य विषय पनि यूएनमा साना राष्ट्रहरूको भूमिका कस्तो हुने भन्ने नै थियो । कुनै पनि संस्था जनताको विश्वासबिना टिक्न र काम गर्न सक्दैन, आफ्नो एक आलेखमा उनले भनेका छन्, कुनै पनि संस्था विद्यमान परिस्थितिको यथार्थलाई प्रतिविम्बित नगरीकन फल्न र फुल्न सक्दैन ।उनको विचारमा यूएनले यस मूल्यांकनको आधार थोरबहुत पूरा गरेको छ । पूर्वराजदूत जयराजद्वारा लिखित यदुनाथ खनाल जीवनी र विचार पुस्तकमा उल्लेख गरेअनुसार खनालको भनाइ छ, संयुक्त राष्ट्रसंघमा विश्वका जनताको विश्वास छ भन्ने कुरा केले पनि देखाउँछ भने जुनसुकै नवोदित या स्वाधीन राष्ट्र पनि संयुक्त राष्ट्रसंघको सदस्य बन्ने आकांक्षा लिएर जन्मिन्छ र संयुक्त राष्ट्रसंघको सदस्य भएपछि मात्र आफू पूर्ण स्वाधीन राष्ट्र भएको अनुभव गर्छ, उनले एक उदाहरण दिएका छन्, सन् १९६० को दशकसम्म स्वाधीन हुन बाँकी रहेका कतिपय अफ्रिकी देशका त स्कुलका विद्यार्थीले विद्यालय सुरु हुनुअघिको राष्ट्रिय गानको साटो संयुक्त राष्ट्रसंघको वडापत्रको उद्देश्यसम्बन्धी प्रारम्भिक प्याराग्राफ गाउँथे । यसरी यूएनले स्वतन्त्रता र प्रगतिको निमित्त संघर्ष गरिरहेका राष्ट्रहरूको आकांक्षालाई प्रतिबिम्बित गरेको छ । खनालले सन् १९४५ मा दोस्रो विश्वयुद्ध सकिएपछि अमेरिकाको सान्फ्रान्सिस्को सहरमा भएको सम्मेलनले यूएनमा सहभागिता नजनाउनु गलत भएको उल्लेख गरेका छन् ।खनालले साना राष्ट्रलाई गैरजिम्मेवार भनेको मन नपरेको उल्लेख गरेका थिए । उनले भनेका थिए, संयुक्त राष्ट्रसंघको सुरक्षा परिषद्मा ५ शक्तिराष्ट्र भिटो पावर लिएर बसेका छन्, के त्यो प्रजातान्त्रिक छ ? छैन । तर, त्यसबारे विश्वराजनीतिमा शक्तिको यथार्थ भूमिकालाई ध्यानमा राखेर साना राष्ट्र मौन बसेकै छन् । त्यसलाई पनि के गैरजिम्मेवार नै भन्ने ? पूर्वपरराष्ट्र मन्त्रीसमेत रहेका खनालले त्यस बेला उठाएको विषय अहिले पनि उत्तिकै सान्दर्भिक देखिन्छ ।यूएनका मुख्य ५ स्थायी सदस्यलाई दिइएको जिम्मेवारी र त्यसैको सेरोफेरोमा संस्थाले खेलेको भूमिकाकै आधारमा यूएनको प्रभावकारिताको मूल्यांकन हुने गरेको छ । भूराजनीतिक जानकार भट्ट भने ग्लोबल गभर्नेन्स को सन्दर्भमा यूएनको भूमिका प्रभावकारी नदेखिएकाले पनि विश्वभर विभिन्न संकट देखा परेको टिप्पणी गर्छन् । त्यस्तै अहिले २० ठूला आर्थिक शक्ति राष्ट्रको समूह जी२०, उदाउँदा ठूला अर्थतन्त्र भएका मुलुकको समूह ब्रिक्स र सांघाई कोअपरेसन अर्गनाइजेसन (एससीओ) लगायतका संस्था सतहमा आउँदा पनि यूएनको प्रभावकारितामाथि प्रश्न उठेको उनको बुझाइ छ । यसभित्र पनि जी२० लाई चीनले महत्त्व दिएको छैन भने ब्रिक्स र एससीओलाई भारतले महत्त्व दिएको देखिन्न, उनले भने, यसलाई मिलाउने काम यूएनको हो । तर, अहिले यूएन कहाँ छ भन्ने परेको छ ।यूएनको पुनःसंरचनाका सम्बन्धमा गत वर्षको ७७ औं महासभामा नेपालले पनि आवाज उठाएको थियो । यस पटक नेपालका तर्फबाट प्रधानमन्त्री दाहालले सम्बोधन गर्दै गर्दा यूएनको भूमिका र प्रभावकारिताबारेमा कति चर्चा गर्नेछन्, केही दिनभित्र पक्कै थाहा हुनेछ ।"
आईईसी कलेजको इन्टेरियो स्किमा,"काठमाडौं (कास) काठमाडौंको आईईसी कलेज (कलेज अफ आर्ट एन्ड फेसन) का विद्यार्थीले मंगलबार इन्टेरियर डिजाइनिङसम्बन्धी प्रदर्शनी गरेका छन् । कलेजका अन्तिम वर्षका विद्यार्थीले ललितपुरमा गरेको आईईसी इन्टेरियो स्किमा एक्सआईआई कार्यक्रममा ३९ जना विद्यार्थीले बनाएका मोडल प्रदर्शन गरिएको थियो । परियोजना सार्वजनिक तथा व्यावसायिक केन्द्र निर्माणको अवधारणामा तयार पारिएको हो । प्रदर्शनीमा राखिएका डिजाइनमा पुस्तकालय, रिसोर्ट, फार्म हाउस, ट्याटु स्टुडियो, कपडा हब, सिनेमा हललगायत समावेश छन् । त्यसका साथै, विभिन्न किसिमका इन्टेरियर डिजाइनिङ मोडल, प्रोडक्ट डिजाइन, स्टुडेन्ट्स पेपरवर्क, स्मार्ट फर्निचरहरूसमेत प्रदर्शनीमा राखिएका थिए ।सर्वसाधारणमा इन्टेरियर डिजाइनिङका सिद्धान्त र प्रयोगबारे जानकारी दिने उद्देश्यले प्रदर्शनी गरिएको कलेज प्रशासनले जनाएको छ । सन् २०११ देखि नियमित रूपमा गरिँदै आएको कार्यक्रमको उद्घाटन नेपाल महिला उद्यमी महासंघकी पूर्वअध्यक्ष नीरु रायमाझीले गरेकी थिइन् । कार्यक्रममा पूर्वमिस नेपाल तथा आर्किटेक्ट श्रृंखला खतिवडा र अभिनेत्री स्वस्तिमा खड्कालगायतको उपस्थिति थियो ।"
फिटनेसले फेरियो दैनिकी,"(काभ्रे)काभ्रेको बनेपा७ धनेश्वरकी ३५ वर्षीया मीरा श्रेष्ठको दैनिकी बिहान झिस्मिसेमै सुरु हुन्छ । बिहान सबेरै फिटनेस सेन्टरमा पुग्छिन् । मीराको यो दैनिकी लामो समयदेखि नियमित छ । स्वस्थ्य शरीरका लागि शारीरिक व्यायामलाई प्राथमिकता दिने गरेको उनी बताउँछिन् । स्वास्थ्यमा विभिन्न समस्या आएपछि चिकित्सकको सल्लाहबमोजिम शारीरिक व्यायाम गर्न थालेको उनले सुनाइन् । फिटनेस सेन्टर धाउन थालेयता भने आफ्नो स्वास्थ्यमा सुधार हुँदै गएको उनले बताइन् । अस्पताल धाउँदाधाउँदा हैरान भएकी मीराको फिटनेस सेन्टरमा व्यायाम गर्न थालेपछि स्वास्थ्यमा नसोचेको सुधार भएको अनुभव छ । औषधि खाँदा मात्र कम हुन्थ्यो, उनले भनिन्, रोगलाई पूर्ण रूपमा निको पार्न शारीरिक व्यायाम गर्नुपर्छ भन्ने डाक्टरको सल्लाहपछि फिटनेस सेन्टरमा आएर व्यायाम गरेपछि सुधार भएको छ ।बनेपा७ बसपार्ककी ४७ वर्षीया सन्तना राजवंशीको दैनिकी पनि मीराको जस्तै छ । उनी बिहान पाँच बजे नै फिटनेस सेन्टर पुग्छिन् । यो कार्य एक दशकदेखि निरन्तर रहेको उनले बताइन् । स्वस्थ्य शरीरका लागि शारीरिक व्यायामलाई प्राथमिकता दिएको उनको कथन छ । स्वास्थ्यमा विभिन्न समस्या आएपछि चिकित्सकको सल्लाहबमोजिम शारीरिक व्यायाम गर्न थालेको उनले सुनाइन् । डिप्रेसनको समस्याले रातभर निद्रा नलाग्ने, खान मन लाग्ने, शरीर दुख्नेजस्ता समस्या थियो, उनले भनिन्, डाक्टरले शारीरिक व्यायाम गर्दा ठीक हुन्छ भन्ने सुझाव दिएबमोजिम फिटनेस सेन्टर आउन थालेकी हुँ । अहिले स्वास्थ्यमा निकै सुधार भएको छ ।स्वास्थ्य समस्याकै कारण फिटनेस सेन्टर धाउन सुरु गर्ने अर्की महिला हुन्, बनेपा गोदामचोककी ४५ वर्षीया जुली मानन्धर । चिकित्सकले शारीरिक व्यायाम गर्न सुझाएअनुसार ८ वर्षदेखि बिहानीको समय यसैमा बिताउने गरेकी छन् उनले । व्यायामले शरीरको आधा समस्या समाधान हुने गरेको उनको अनुभव छ । मीरा, सन्तना र जुली उदाहरण मात्र हुन् । बनेपामा पछिल्लो समय युवायुवतीदेखि गृहिणीहरू उज्यालो नहुँदै नाचगानका साथ शारीरिक व्यायाममा भेटिन्छन् । घरी कम्मर मर्काइमर्काइ नाच्छन् त घरी जिउ तन्काउँदै व्यायाम गर्छन् । हरेक दिनको बिहान साढे ५ बजेदेखि नै जुम्बा, एरोबिक, कार्डियो, वेट टर्निङ, एक्सरसाइज, योगालगायत व्यायाममा जुट्छन् । कोही स्वास्थ्य समस्या निवारण गर्न त कोही शारीरिक सन्तुलन चुस्त राख्न फिटेनस सेन्टरमा पुग्ने गर्छन् । बनेपा७ तरकारी बजारकी ३६ वर्षीया अल्का जोशी शरीर सन्तुलन राख्न फिटनेस जाने गरेको बताइन् । सुत्केरीको समयमा ज्यान लागेपछि शरीरलाई मेनटेन राख्न फिटनेस सेन्टर आउन थालेको छु, उनले भनिन्, पहिला पनि फिटनेस सेन्टर आउने गर्थें । घरको कामधन्दा दिक्क मान्नेका लागि फिटनेस सेन्टर ऊर्जा पाउने गरेको पिंकी प्रधान बताउँछिन् । घरको कामधन्दा गर्दा गर्दा दिक्क लागेको हुन्छ, उनले भनिन्, यहाँ आएर नाचगान, व्यायाम गर्दा शरीर स्वस्थ हुनुको साथै साथीहरूसँग भेटघाट हुँदा रमाइलो हुन्छ, दिनभरि मुड फ्रेस हुन्छ । लकडाउनको समयमा फिटनेस सेन्टर बन्द हुँदा धेरै गाह्रो भएको उनले सम्झिइन् ।व्यायाम गर्दागर्दै आफ्नो खानपानमा सुधार भएको बनेपा७ की ३३ वर्षीया सुजता श्रेष्ठले बताइन् । पहिले जंकफुड बढी खाने गरेको र फिटनेस सेन्टरमा धाएदेखि स्वस्थकर र पोषिलो खानेकुरामा विशेष ध्यान दिएको उनले सुनाइन् । स्वस्थ्य शरीरका लागि स्वस्थकर खानपानसँगै शारीरिक व्यायाम अति आवश्यक छ, उनले भनिन्, त्यसैले दिनको १२ घण्टा समय व्यायामको लागि निकाल्न सक्नुपर्छ ।बनेपाका युवती तथा महिलालाई लक्षित गर्दै सजिना श्रेष्ठले २०७० सालमा युनाइटेड फिटनेस एन्ड डान्स सेन्टर सञ्चालनमा ल्याएको बताइन् । उनको कथनमा एउटा परिवारलाई स्वस्थ बनाइराख्न एउटी महिलाले दिनरात मिहिनेत गर्छिन् । त्यसैले महिला स्वस्थ रहे मात्र परिवार स्वस्थ रहन्छ । यही कुरालाई मध्यनजर गर्दै फिटनेस सेन्टर सञ्चालनमा ल्याएकी हुँ, उनले भनिन्, सुरुमा फिटनेस सेन्टर र शारीरिक व्यायामबारे सर्वसाधारणलाई बुझाउन नसक्दा मान्छे जुटाउनै गाह्रो भयो ।सुरुमा चिनजानेका आफन्त, छरछिमेकी जुटाएर फिटनेस सेन्टर सञ्चालन गरेको जनाइन् । धेरै जना लुकीछिपी आउनुहुन्थ्यो यहाँ सिक्नको लागि, शारीरिक व्यायामलाई जनस्वास्थ्यको अभिन्न पाटो हो भनेर बुझाउने गरेको उल्लेख गर्दै उनले भनिन्, फिटनेस सेन्टर आउन घरमा विभिन्न बहाना बनाएर दिदीबहिनीहरू आउनुहुन्थ्यो । तरकारी किन्न, मर्निङवाक जानजस्ता बहाना बनाएर आउनुहुन्थ्यो । अहिले दैनिकी बनेको छ । घरघरमा गएर बुझाउनुपर्थ्यो, त्यो बेलामा, उनले भनिन्, समय परिवर्तन भएको छ, अहिले फिटनेस सेन्टर कहाँ छ भनेर खोज्दै बुझ्नको लागि आउनुहुन्छ । सुरुमा ५ जनाबाट सुरु गरेको फिटनेस सेन्टरमा हालसम्म २ हजारभन्दा पनि बढीले सेवा लिइसकेको उनले बताइन् । बिहान र बेलुका गरी दुई सिफ्टमा व्यायाम गराइन्छ । करिब ४० जना नियमित हुन्छन् ।अहिले स्वास्थ्यप्रति धेरै सचेतना बढेको सञ्चालक सजिनाले बताइन् । सामान्यभन्दा सामान्य कुरामा पनि ख्याल राख्न थालिएको छ, स्वास्थ्यलाई पहिलो प्राथमिकतामा राख्नु महत्त्वपूर्ण पक्ष भएको उल्लेख गर्दै उनले भनिन्, स्वस्थ खानपानदेखि शारीरिक व्यायाममा मानिसहरू धेरै चनाखो भएका छन् । व्यायाम गर्न कुनै उमेरले छेक्दैन । यहाँ १३ वर्षदेखि ६५ वर्ष उमेर समूहका दिदीबहिनी हुनुहुन्छ । बनेपा, साँगा, नाला, भैंसेपाटीलगायतका क्षेत्रबाट दिदीबहिनी व्यायाम गर्न आउने गरेको जनाइन् । शारीरिक व्यायाम गर्दा शरीर स्वस्थ, स्फूर्त, सन्तुलन हुनुको साथै सुन्दर देखिन्छ । थाइरोइड, प्रेसर, सुगर, मानसिक रोग, पेटसम्बन्धी समस्या, महिनावारी गडबडी, नसासम्बन्धी समस्या, ढाड दुख्ने, घुँडा दुख्नेलगायत विभिन्न समस्या लिएर आउने गरेको फिटनेस सञ्चालक एवं नृत्य प्रशिक्षक सजिनाले बताइन् । चिकित्सकले दिएको सल्लाह र सुझावबमोजिम व्यायाम अभ्यास गराउने गरिन्छ । यहाँ आएर अभ्यास गरेको करिब ३ महिनामा उहाँहरूको स्वास्थ्यमा सुधार आएको पाएको छु, उनले भनिन्, शारीरिक व्यायाम सुरु गरेपछि बीचमा छोड्नु हुँदैन, निरन्तरको अभ्यासले मात्रै स्वास्थ्य सन्तुलमा आउँछ । व्यस्त दैनिकी र अस्वस्थकर खानपानले हाम्रो स्वास्थ्य कमजोर हुने गर्छ । स्वस्थ खानापान अनिवार्य भएजस्तै दैनिक एकडेढ घन्टाको समय शारीरिक व्यायाम अनिवार्य गर्नु उत्तम हुने उनले बताइन् ।यसैगरी, बनेपामा रहेको उरा डान्स सेन्टरले युवती तथा महिलालाई शारीरिक व्यायामका लागि जुम्बा, एरोबिकलगायत गतिविधिमा संलग्न गराउँदै आएको छ । पनौतीका स्थानीय सुनिता ताम्राकार र रमिला रञ्जितकारले फ्लाई गर्ल्स जुम्बा एन्ड जिम सेन्टर खोलेका हुन् । बिहान र साँझको समय ३ सिफ्टमा ६० जना महिला दिदीबहिनीहरू सहभागी हुनुहुन्छ, सुनिताले भनिन्, शारीरिक व्यायाम गर्दा शरीर स्वस्थ भएको प्रतिक्रिया पाएका छौं । शारीरिक व्यायाम विलासिता नभई आधुनिक जीवनशैलीको नयाँ उदाहरणका रूपमा विस्तार गरिएको उनले जनाइन् ।"
'आइफोन १५ सार्वजनिक,"क्यालिफोर्निया (एजेन्सी) मोबाइल कम्पनी एप्पलले आइफोन १५ सिरिज सार्वजनिक गरेको छ । अमेरिकाको क्यालिफोर्नियास्थित स्टिभ जब्स थिएटरमा भएको एप्पल इभेन्टमा कम्पनीले १५ सिरिजअन्तर्गतका चार वटा मोडल सार्वजनिक गरेको हो । मंगलबार सार्वजनिक गरिएका आइफोन१५, आइफोन१५ प्लस, आइफोन१५ प्रो र आइफोन१५ प्रो म्याक्सको प्रिअर्डर शुक्रबारदेखि सुरु हुने जनाइएको छ । आइफोनका १५ सिरिजसँगै कम्पनीले एप्पल वाच सिरिज९ र एप्पल वाच अल्ट्रा२ पनि सार्वजनिक गरेको छ । कम्पनीका अनुसार आइफोन१५ सिरिज र एयरपड्स डिभाइसहरूमा यूएसबीसी चार्जिङ केबल लाग्ने जनाएको छ । कम्पनीले आइफोन१५ को सुरुवाती मूल्य ७९९, आइफोन१५ प्लसको ८९९, आइफोन१५ प्रोको ९९९ र आइफोन१५ प्रो म्याक्सको १ हजार १९९ अमेरिकी डलर तोकेको छ । आइफोन१५ र १५ प्लस कालो, हरियो, पहेंलो, गुलाबी र नीलो रङमा उपलब्ध हुने जनाइएको छ । त्यस्तै, आइफोन१५ प्रो र प्रो म्याक्स भने टाइटानियम नेचुरल (ग्रे), नीलो, कालो र सेतो गरी विभिन्न चार रङमा उपलब्ध हुनेछन् । त्यसका साथै एप्पलले आगामी दिनमा आफ्ना उत्पादनमा छालाजन्य पदार्थ प्रयोग नगर्ने र सन् २०३० सम्ममा कार्बन उत्पादन शून्यमा झार्ने योजनासमेत सार्वजनिक गरेको छ ।"
अब थप ८ देशमा दूतावास,"(काठमाडौं)वैदेशिक रोजगारीमा नयाँ गन्तव्य बनेको युरोपका ५ देशसहित ८ मुलुकमा सरकारले नेपाली दूतावास स्थापना गर्ने भएको छ । प्रधानमन्त्री पुष्पकमल दाहालको अध्यक्षतामा बसेको उच्चस्तरीय बैठकले बाक्लिँदै गएको नेपाली समुदायलाई कन्सुलर सेवा प्रदान गर्न पोर्चुगल, रोमानिया, माल्टा, साइप्रस, क्रोएसिया, माल्दिभ्स, पोल्यान्ड र टर्कीमा दूतावास खोल्ने निर्णय गरेको हो । यी दूतावासमा परराष्ट्र सेवाको उपसचिव, श्रम मन्त्रालयको अधिकृतस्तरको श्रम सहचारी र एक जना स्थानीय कर्मचारी रहेछन् । प्रधानमन्त्री दाहालको अध्यक्षतामा सोमबार र मंगलबार बसेको उच्चस्तरीय बैठकले सुरक्षित र मर्यादित वैदेशिक रोजगारी व्यवस्थापन लागि ४७ बुँदे निर्णय गरेको छ । बैठकमा उपप्रधान तथा रक्षामन्त्री पूर्णबहादुर खड्का, उपप्रधान तथा गृहमन्त्री नारायणकाजी श्रेष्ठ, श्रम, रोजगार तथा सामाजिक सुरक्षामन्त्री शरतसिंह भण्डारी, परराष्ट्रमन्त्री एनपी साउद, प्रधानमन्त्रीका प्रमुख राजनीतिक सल्लाहकार हरिबोल गजुरेल, मुख्य सचिव वैकुण्ठ अर्याल, श्रमसचिव केवलप्रसाद भण्डारी, गृहसचिव दिनेश भट्टराई, परराष्ट्र सचिव भरतराज पौड्याल, विभिन्न १२ वटा मुख्य गन्तव्य मुलुकस्थित नेपाली नियोगका राजदूत, महावाणिज्यदूत र सम्बन्धित मन्त्रालयका सहसचिव समेतको सहभागितामा उक्त निर्णय भएको हो ।दूतावास खोल्ने प्रक्रिया पुर्याउन प्रधानमन्त्री दाहालले मन्त्रिपरिषद्मा प्रस्ताव ल्याउन परराष्ट्र मन्त्रालयलाई निर्देशन दिएका छन् । यसलाई विशेष प्राथमिकता दिई आवश्यक कार्य अगाडि बढाउन अर्थ र संघीय मामिला तथा सामान्य प्रशासन मन्त्रालयलाई निर्देशन दिइएको छ । युरोपमा अदक्ष कामदारको संकट बढेपछि नेपालसहित दक्षिण एसियाबाट कामदार जानेक्रम बढेको छ । दूतावासहरूका अनुसार हाल सबैभन्दा बढी पोर्चुगलमा ४५ हजार, रोमानियामा २१ हजार, १० हजार, टर्कीमा १० हजार, माल्दिम्भसमा १२ हजार र पोल्यान्डमा २१ सय नेपाली छन् । युरोपमा कामदारको माग बढेपछि मानव तस्करी पनि बढेको छ । यी देश हेर्ने जिम्मेवारी पाएका दूतावासले मानव तस्करी रोक्न नसक्ने भएपछि दूतावास थप्न लागिएको हो । यी देशलाई जर्मनी, अस्ट्रिया र पाकिस्तानमा रहेका नेपाली दूतावासले हेर्ने गर्छन् । अहिले ४० हजार मागपत्र प्रमाणीकरण हुन रोकिएको छ । म्यानपावरमार्फत कामदार नपठाउँदा ठूलो संख्यामा व्यक्तिगत रूपमा गइरहेका छन् ।गत आर्थिक वर्षमा ३८ हजार जना युरोप गएका छन् । जुन वैदेशिक रोजगारीमा श्रम स्वीकृति लिनेमध्येको ७७८ प्रतिशत हो । यसको ९० प्रतिशत कामदार व्यक्तिगत ढंगले गएका हुन् । नेपाल वैदेशिक रोजगार व्यवसायी संघका प्रथम उपाध्यक्ष डिकबहादुर खत्रीले युरोपमा रहेका नेपाली दूतावासले राजस्व लिइसकेका १५ हजार जनाको मागपत्र रोकिएको बताए । अहिले ४० हजारको मागपत्र रोकिएको छ । जसमध्ये १५ हजारको राजस्व दूतावासले लिइसकेको छ, उनले भने, संस्थागत रोकिँदा दलालहरूलाई पोस्ने काम भइरहेको छ । टर्की हेर्ने जिम्मेवारी पाएका पाकिस्तानस्थित नेपाली राजदूत तापस अधिकारीले वैदेशिक रोजगारी क्षेत्रको व्यवस्थापनमा रहेको ९० प्रतिशत समस्या बैठकले सम्बोधन गरेको बताए । बैठकले जापान, जर्मनी, अस्ट्रिया, इजरायल र दक्षिण कोरियामा पनि एकएक जना श्रम काउन्सेलर र श्रम सहचारी पठाउने निर्णय गरेको छ । यसका लागि मन्त्रिपरिषद्मा प्रस्ताव ल्याउन परराष्ट्र र श्रम मन्त्रालयलाई एक महिनाको समय दिइएको छ । यसअघि ७ वटा प्रमुख देशमा श्रम काउन्सेलर र श्रमसहचारी पठाउने गरिएको थियो । श्रम सचिव केवलप्रसाद भण्डारीले २० वटा सवालमा ४७ बुँदे निर्णय भएको बताए । एउटै विषयमा विभाजित हुने परिस्थिति बन्यो । हामीलाई धेरै विषयमा एउटै धारण बनाउन आवश्यक थियो, उनले भने, यो बैठकले राज्यका निकायबीच एकीकृत धारण बनेको छ । निर्णय गरिएका कतिपय विषयलाई संसद्मा लैजानुपर्नेछ । कतिपय विषय मन्त्रिपरिषद् र मन्त्रालयस्तरबाट निर्णय गर्नुपर्नेछ । यी सबैका लागि बैठकले बाटो खोल्ने काम गरेको छ । बैठकले वैदेशिक रोजगारसम्बन्धी मागपत्र निर्देशिका जाँच२०७५ लाई संशोधन गर्न र जापानको निर्दिष्ट सीपयुक्त श्रमिकसम्बन्धी निर्देशिका (एसएफडब्लू) सम्बन्धी परराष्ट्रले ७ दिनभित्र सुझाव दिने निर्णय गरेको छ । मागपत्र निर्देशिका संशोधन नहुँदा युरोपसहितका देशमा रहेका दूतावासलाई मागपत्र प्रमाणीकरण गर्न समस्या छ । जापानले नेपालबाट श्रम भिसामा नेपाली श्रमिक लैजान २०१९ मा नेपालसँग गरेको समझदारी (एमओसी) अगाडि बढेको छैन । बैठकले सुरक्षित मापदण्ड बनाएर पाइलट बेस (नमुना) का रूपमा घरेलु कामदार पठाउने निर्णय गरेको छ । त्यसका लागि घरेलु कामदारलाई व्यवस्थित गर्नेसम्बन्धी निर्देशिका२०७२ को संशोधनका लागि प्रस्तावित मस्यौदालाई अन्तिम रूप दिन राजदूतहरूलाई १५ दिनभित्र मापदण्ड बनाएर पेस गर्न निर्देशन दिइएको छ । मापदण्ड पाएपछि श्रम मन्त्रालयले घरेलु श्रमिक लैजान इच्छुक देशसँग श्रम सम्झौता गर्नेछ । यूएई नेपालसँग घरेलु कामदार लैजान सम्झौता गर्न तयार छ । दुई देशबीच भएको उच्चस्तरीय बैठकले नेपालका घरेलु श्रमिक (हाउसमेड) को तलब, सुरक्षा र तालिमलगायत विषयलाई टुंग्याइसकेको छ । बैठकले अलपत्र र अप्ठ्यारोमा परेका नेपाली कामदारलाई सहयोग गर्न प्रत्येक देशमा दूतावास आफैंले राहात उद्धार कोष स्थापना गर्ने, विदेशबाटै पुनः श्रम स्वीकृति प्राप्तिका लागि रकम भुक्तानी सरलीकरण गर्ने निर्णय गरेको छ । लामो समयदेखि रोकिएको दक्षिण कोरियामा ई७ भिसामा उच्च स्तरको सीपयुक्त जनशक्ति पठाउन दूतावासले मागपत्र प्रमाणीकरण गर्ने प्रक्रिया अगाडि बढाइएको छ । सामाजिक सुरक्षा कोषमा आबद्धताको निरन्तरताका लागि भुक्तानी विधि सरलीकृत गर्ने निर्णयसमेत भएको छ । सामाजिक सुरक्षामा सूचीकृत भएपछि मात्रै श्रम स्वीकृति पाइन्छ । श्रम स्वीकृति लिएर गएकाहरूले कोषमा निरन्तर योगदान गरेका छैनन् । बैठकले राष्ट्रपति वा प्रधानमन्त्रीबाट सम्बन्धित मुलुकलाई आममाफीका लागि अनुरोध गर्नुपर्ने मुद्दा पहिचान गरी एक महिनाभित्र जानकारी पठाउनसमेत दूतावासलाई निर्देशन दिएको छ । श्रम स्वीकृति नलिई वैदेशिक रोजगारीमा गएका कामदारलाई समेत बैठकले सम्बोधन गरेको छ । यसका लागि निश्चित समय तोकी एकपटकलाई शून्य समय बनाई श्रम स्वीकृति दिने निर्णय भएको छ । साउदी अरबको जेद्दास्थित कार्यबाहक महावाणिज्यदूत शत्रुध्वनप्रसाद पोखरेलले बैठकबाट भएका निर्णयलाई कार्यान्वयन प्रतिबद्धता जनाए । यो बैठकले वास्तविक विषयमाथि सम्बोधन गरेको छ । यी निर्णयहरू कार्यान्वयनमा आउँदा समस्याको सही व्यवस्थापन हुन्छ, उनले भने । श्रममन्त्री भण्डारीले सबैभन्दा उच्च तहबाट भएको ४७ बुँदे निर्णयलाई कार्यान्वयन गराउने जिम्मेवारी सरकारको रहेको बताए । प्रधानमन्त्रीको पहल र निर्देशनमा सरोकारवाला सबै निकाय एक ठाउँमा आएर गरेको निर्णयको कार्यान्वयन हुन्छ । प्रधानमन्त्रीको तर्फबाट म यसको जिम्मेवारी लिन्छु, उनले भने, यसले हामीलाई एउटा गति दिएको छ । कार्ययोजना र समयतालिकासहित भएको निर्णयहरूले नयाँ परिस्थिति निर्माण भएको छ ।"
रुकुम पूर्वको सदरमुकाम रुकुमकोटमै रहने अन्तरिम आदेश,"रुकुम पूर्व (कास) सर्वोच्च अदालतले रुकुम पूर्वको जिल्ला सदरमुकाम रुकुमकोटमै रहने अन्तरिम आदेश जारी गरेको छ । २०७४ माघ ११ मा तत्कालीन प्रधानमन्त्री तथा मन्त्रिपरिषद्ले जिल्ला सदरमुकाम पुथा उत्तरगंगा गाउँपालिका१२ गोलखाडामा राख्ने निर्णय गरेपछि त्यसविरुद्ध सर्वोच्चमा रिट परेको थियो । सर्वोच्चले बुधबार अन्तरिम आदेशमा तत्कालीन प्रधानमन्त्री तथा मन्त्रिपरिषद्को निर्णय बदर गर्दै जिल्ला सदरमुकाम रुकुमकोटमै रहने निर्णय सुनाएको हो ।अधिवक्ता किरण गौतमका अनुसार तत्कालीन सरकारको निर्णय बदर गरिपाउँ भनेर परेको रिटका पक्षमा फैसला गर्दै तत्काल जिल्ला सदरमुकाम रुकुमकोटमै राख्न अन्तरिम आदेश आएको बताए । जिल्ला सदरमुकाम गोलखाडामा राख्ने मन्त्रिपरिषद्को निर्णय गैरकानुनी रहेको भन्दै त्यसलाई बदर गरिपाउँ भन्दै २०७४ माघ १७ गते गणेश हमाल, कृष्ण रेग्मी र दत्तबहादुर बस्नेतले सर्वोच्च अदालतमा रिट दर्ता गरेका थिए ।२०७४ माघ १८ गते सर्वोच्च अदालतले उक्त रिटउपर अन्तरिम आदेश जारी गर्दै सरकारको निर्णय तत्कालन कार्यान्वयन नगर्नूनगराउनू भनेको थियो । त्यसपछि उक्त मुद्दा २०७७ फागुन ५ गते संवैधानिक इजलासमा जाने आदेश भएको थियो । त्यसपश्चात् पटकपटक यो विषयमा संवैधानिक इजलासमा पेसी सर्दै ४ वर्ष ८ महिनापछि बुधबार रिटमा माग गरिएअनुसार सरकारको निर्णय बदर गर्दै निवेदकका पक्षमा आदेश जारी भएको हो ।"
अन्तर्राष्ट्रिय उपभोक्ताको तिर्खा मेटाउँदै नेपालको पानी,"नेपालको पिउने पानीको अन्तर्राष्ट्रिय माग र बर्सेनि निर्यात बढिरहेको तथ्यांकले व्यापारको अर्को सम्भावना देखाइरहेको छ । नेपालबाट पानी निर्यात हुन थालेको एक दशक भएको छ र यो बीचमा प्रशोधित, अर्धप्रशोधित र खनिजयुक्त पानी भारत, चीन, हङकङ, अस्ट्रेलिया, यूएई, जापान, जर्मनी, फ्रान्सलगायत मुलुकमा पुगिरहेको छ । उत्पादनको सीमितताका कारण उद्योगीहरूलाई माग धान्न हम्मे परिरहेको छ । उद्योगीहरूले आफ्नै बलबुतामा जसोतसो पानी उत्पादन र निर्यात गरिरहेका छन् । उनीहरूको यस प्रयासमा सरकारले प्रोत्साहन गर्न सक्यो भने मुलुककै लागि पानी विदेशी मुद्रा आर्जनको बलियो माध्यम बन्ने देखिएको छ । नेपालले गत आर्थिक वर्षमा ८२ लाख २० हजार ३ सय ७५ लिटर पानी निर्यात गरी ५४ करोड ३९ लाख ५२ हजार रुपैयाँ भित्र्याएको छ । अघिल्लो वर्ष ५३ लाख १२ हजार ९ सय २२ लिटर पानी अन्तर्राष्ट्रिय बजारमा पुगेको थियो जसबाट ३० करोड ५३ लाख १२ हजार रुपैयाँ आम्दानी भएको थियो । यो आँकडा उत्साहजनक छ किनकि एक दशकअघि अर्थात् आर्थिक वर्ष ०७०७१ मा नेपालले ३४ हजार रुपैयाँ बराबरको ५ सय २८ लिटर पानी निर्यात गरेको थियो । नेपालबाट रसुवा पानी, हिमालयन अन टप, किन्ले, अक्वा फिनाजस्ता ब्रान्डमा पानी निर्यात भइरहेको छ । नेपाली पानीका लागि तत्काललाई बजार खोज्न टाढा गइराख्नुपर्दैन, छिमेकी चीन र भारत नै ठूला बजार हुन् । अहिले ठूलो मात्रामा छिमेकी मुलुकमै नेपाली पानी निर्यात भइरहेको छ । उद्योगीहरूका अनुसार खाडीलगायत मध्यपूर्वका मुलुकहरूमा पानीको माग उच्च छ । तर, उद्योगीहरूले पर्याप्त मात्रामा प्रशोधन गर्न सकिरहेका छैनन् । खास गरी प्रोत्साहनजनक सरकारी नीति नभएकाले लगानीमा जोखिम मोलिहाल्ने आँट उनीहरूमा देखिँदैन । सरकारले चालु आर्थिक वर्षको बजेटमा हिमाली क्षेत्रको मिनरल वाटर तथा प्रशोधित पानी निर्यात गर्न आवश्यक सहजीकरण गरिने भनेको छ । यसले उद्योगीहरूमा केही आशा पलाएको छ । तर यस्ता कार्यक्रम घोषणा हुने, कार्यान्वयनमा तदारुकता नदेखाइने सरकारी प्रवृत्तिप्रति उनीहरूमा संशय देखिन्छ । त्यसैले सरकारले घोषणाअनुरूपको पहलकदमी जतिसक्दो छिटो लिन जरुरी छ । पानी उद्योगीहरूका लागि अहिले मनोबल उकास्ने नीति तथा कार्यक्रम चाहिएको छ । सरकारले उनीहरूलाई लगानीका लागि प्रोत्साहन गर्न सक्नुपर्छ र सहुलियत कर्जा प्रवाह गर्नुपर्छ । नेपालबाट स्थलजलमार्ग र हवाईमार्गबाट पानी निर्यात हुने गरेको छ । हवाईमार्गबाट पानी ढुवानी गर्दा बढी खर्च लाग्ने र भारतीय बन्दरगाह हुँदै पानीजहाजबाट पठाउँदा बढी समय लाग्ने स्थिति छ । यसले नेपाली पानीलाई अन्तर्राष्ट्रिय बजारमा प्रतिस्पर्धा गर्न समस्या हुन्छ । त्यसैले पानी निर्यातका लागि हवाई कार्गो ढुवानी शुल्कमा छुट दिइनुपर्ने उद्योगीको माग छ । यस मागलाई सम्बोधन गर्न सरकारले चासो देखाउनुपर्छ । सरकारले विदेशस्थित नेपाली नियोगलाई परिचालन गरेर बजारीकरणमा सहयोग पुर्याउन सक्छ । पानी उद्योगहरूको प्राथमिकता पनि गुणस्तरीय उत्पादनमा हुनुपर्छ । गुणस्तरीय उत्पादन र प्रभावकारी प्रचारले पानीका नयाँनयाँ बजार खुल्दै जान्छन् । नेपालले हिमनदीको पानीलाई व्यापक प्रचार गरेर अन्तर्राष्ट्रिय बजारमा छुट्टै पहिचान बनाउन सक्छ । उद्योगहरूबाट गुणस्तरीय पानी उत्पादन सुनिश्चित गर्न आवश्यक मापदण्ड सरकारले बेलैमा तय गर्नुपर्छ र प्रभावकारी नियमन पनि गर्नुपर्छ । अहिले मुलुकमा अचाक्ली मात्रामा आयात बढिरहेको छ, निर्यात भने न्यून छ । त्यही कारण मुलुकको व्यापार घाटा महिनामै एक अर्ब रुपैयाँभन्दा बढी छ । व्यापार घाटा कम गर्ने मुख्य उपाय भनेकै उत्पादन बढाएर निर्यात वृद्धि गर्ने हो । यस्तो अवस्थामा प्रचुर सम्भावना रहेको पानीको उत्पादन र निर्यात सरकारको प्राथमिकतामा पर्नुपर्छ । ताजा पानीको पर्याप्त स्रोत भएर पनि मुलुकले त्यसबाट आर्थिक लाभ लिन नसकिरहेको अवस्था छ । त्यसैले सरकारले निर्यातयोग्य पानी उत्पादन हुन सक्ने क्षेत्र पहिचान र उद्योग स्थापनामा सधैं प्रोत्साहन गर्नुपर्छ । यस्ता उद्योगले विदेशी मुद्रा आर्जन मात्र गर्दैनन्, रोजगारीका अवसरहरूसमेत सिर्जना गर्छन् । सरकारलाई सोझै आउने राजस्व पनि बढ्छ । नेपाललाई पानीको अन्तर्राष्ट्रिय बजारमा पहिचान बनाउने सुनौलो अवसर देखिएको छ, यो अवसर सदुपयोग गर्न ढिला गर्नु हुन्न ।"
नेपाली पानी अन्तर्राष्ट्रिय बजारमा पुर्याऊ,"पिउने पानीका लागि मुलुकलाई ब्राजिलपछि दोस्रो मानिन्छ । नेपालले विगत दुई वर्षमा ८५ करोडभन्दा बढीको पानी निर्यात गरेको तथ्य सार्वजनिक भएपछि हामीलाई केही न केही उत्साहित बनाएको छ । तर माग अनुसारको व्यापारका लागि पानीको उत्पादन सही रूपमा किन हुन सकेन ? पहाडबाट बगेर तराई पुग्दा पानी पिउन अयोग्य हुनेगर्छ । हिमाली भेग र पहाडका चुचुरा, जंगल र झाडीबाट बहने पानीको व्यापारको सम्भावना प्रचुर भए पनि व्यापारका लागि नेपाली किन तयार हुन सकेनेन् ? आज पिउनयोग्य फ्रेस पानीको आवश्यकता संसारभरि छ । यसको उत्पादन र व्यापारका लागि नेपाल उपयुक्त भएर पनि व्यवसायीहरूले पानीलाई पहिलो प्राथमिकतामा राख्न किन सकेनन् ? अब सरकारले त्यसको खोजी गर्नुपर्छ । उद्योगहरू पलायन भएका बेला सम्भावित क्षेत्रलाई उत्साहित गराएर लगानीको वातावरण बनाउनु उचित हुनेछ । अझ पछिल्लो समय मुलुक संघीयतामा गएपछि तीन तहको सरकारमा स्थानीय तहले बुझेको विषयमा कमजोरी छ । स्थानीय सरकारको झन्झटिलो र कर लगाउने अवैज्ञानिक प्रक्रियाका कारण त्यसको असर पनि देखिने गरेको छ । करको दायरा विश्व आर्थिक मन्दीका कारण नेपाल पनि त्यसबाट टाढा रहेको छैन । शिथिल अर्थतन्त्रका कारण मुलुकमा कुनै किसिमका उद्योग नियमित रूपमा सञ्चालन हुन सकेका छैनन् । करिब ६० प्रतिशत उद्योग बन्द भएको अनुमान छ । यस्तो अवस्थामा एउटा अत्यन्तै सम्भावना बोकेको हिमाली मुहान भएको नेपाली पानीको व्यवसायलाई अन्तर्राष्ट्रिय बजारमा लैजान सकिएमा दीर्घकालसम्म यसबाट फाइदा लिन सकिन्छ । यसले विदेशी मुद्राको कमीमा पनि राहत दिन सक्छ । संघ, प्रदेश र स्थानीय तहको सरकारले यसका चासो र सहजीकरण गरेर उद्योगमैत्री वातावरण बनाउनु आवश्यक छ । रामकृष्ण बराल, जोरपाटी५, काठमाडौं"
"बोलेर होइन, गरेर देखाऊ","सबल र दूरदर्शी नेतृत्वको अभावमा मुलुकको अवस्था दिनप्रतिदिन दयनीय बन्दै गएको बताउन थालिएको छ । पार्टीभन्दा माथि देश भनेर सोच्न नसक्नाले यस्तो अवस्था आएको हो । व्यक्तिगत स्वार्थ राखेर मै खाऊँमै लाऊँ र सुख आफैंले मात्र पाऊँ भन्ने सोचका कारण मुलुकप्रति चिन्ता गर्ने नेतृत्वको अभाव देखिएको हो । नेताले राजनीतिक व्यवस्था त परिवर्तन गरे तर आफू परिवर्तन हुन सकेनन् । नेताहरूले बोले मात्रै गर्न सकेनन् । अब पनि बोली नै रहने हो भने न नेता रहन्छन्, न त मुलुकको समृद्धि नै सम्भव छ । राजनीतिक नेतृत्वले उपलब्धि देखाए मात्र पत्याउने अवस्था छ । त्यसो भए मात्रै नागरिकको मनमा विश्वास पलाउन सक्छ । यसो गर्छु, उसो गर्छु भन्दै मिडियामा छाएको धेरै भयो । नागरिकले कराएको मात्र देखेका छन् । परिवर्तनपछिको तीन दशक लामो समय भएको उपलब्धिका विषयमा नागरिकले प्रश्न गर्न थालेका छन् । देशको हरेक अंग राजनीतिले गिजोलेको छ । राजनीति आफैंमा पक्कै पनि नराम्रो होइन । राजनीति नै सबै नीतिको मूल जरो हो । तर राजनीतिलाई चलाउनेले कसले र कसरी भन्ने आधारमा नागरिकको विरोध र समर्थन रहन्छ । संसारमा विरलै हुने संविधानसभाको निर्वाचन नेपालमा भयो । निर्वाचनबाट आएका जनप्रतिनिधिले सविधान बनाए । तर त्यसको महत्त्व नबुझ्दा र पालना गर्न नसक्दा विकल्पको खोजी हुन लागेको छ । हामीले जे गरे पनि हुन्छ भन्ने मान्यताले दलहरूप्रति जनविश्वास गुम्दै गएको छ । त्यसको परिणाम पछिल्लो समय भएका स्थानीय र संसद्को उपनिर्वाचनले सन्देश दिएको छ । यो सन्देशले दलका नेताहरू सजग हुनु जरुरी छ । तर अहिलेको नेतृत्वले यो कुरा बुझेजस्तो लाग्दैन । मैले जे गरे पनि नागरिकले मान्छन् र पत्याउँछन् भन्ने नेतृत्वको सोच नै गलत भइसकेको छ । कूटनीतिक नियोगमा समेत सक्षम मान्छे नहुँदा अन्तर्राष्ट्रियस्तरमा हाम्रो छवि खस्किँदै गएको छ । बौद्धिक र विज्ञभन्दा पनि कूटनीतिक क्षेत्रमा पनि भागबन्डामा पार्टी कार्याकर्ता पठाउने प्रवृत्तिले अन्तर्राष्ट्रिय समुदाय पनि दिक्क भइसकेको छ । कार्यकर्ता पनि राम्राभन्दा हाम्रा छान्ने प्रवृत्ति छ । राजदूत, शिक्षा र स्वास्थ्यका नियुक्तिमा हुने अनियमितता र भ्रष्टाचार मात्र रोकियो भने पनि राम्रो सन्देश जान्छ । तर राजदूतमा हुने मोलमोलाइले निकै ठूलो बेइज्जति भएको छ । सत्ता टिकाउने र नटिकाउने खेल राजदूत, भीसी नियुक्तिमा हुने गरेको छ । छिमेकी देश भारतले बिस्तारै विश्व अर्थतन्त्रमा पकड जमाउँदै गएको छ । हामी वैदेशिक ऋणको भारी बोकेर जनजीविकाकै लागि घिस्रिरहेका छौं । छिमेकी मुलुक भारतले चन्द्रमा सफलतापूर्वक यान पठाएको छ । भारत चन्द्रमामा अवतरण गर्छ तर नेपालमा भने माग भएको स्थानमा पनि यान त के हजाईजहाज पुर्याउन सकिएको छैन । अर्थात् जमिनमा राम्रोसँग पाइला चाल्नसमेत सकेका छैनौं । यस्तो किन भएको छ ? त्यसको विषयमा कसैले सोचेजस्तो लाग्दैन । तर सोच्न ढिलो भइसकेको छ । हाम्रा नेताहरू कुर्सीकै लागि लडिरहेका छन् तर देश र जनताका बारेमा कहिले सोच्लान् ? घरेलु राजनीति मात्र होइन, विश्वका शक्तिशाली अर्थतन्त्र भएका देशहरूको महाकुम्भ मानिएको जी२० सम्मेलनमा नेपाल छेउमा बसेर टुलुटुलु हेर्नुपर्ने अवस्था आयो । यतिसम्म कि भारतकै छिमेकी राष्ट्र बंगलादेशले पर्यवेक्षकको हैसियतमा निम्तो पाइरहँदा नेपाललाई सम्झने अवस्था पनि आएन । भारतले पनि हाम्रो हैसियत खुम्च्याउन चाहेको देखियो । सधैं राजनीतिको फोहोरी खेलले नागरिकको पक्षमा काम देखाउन नसक्दा धोका दिएर अन्तर्राष्ट्रिय स्तरमा पनि मुलुकको अस्थिरताको गलत सन्देश गएको छ । पुरुषोत्तम घिमिरे, जोरपाटी, काठमाडौं"
भूतपूर्वहरूको निधनमा बिदा दिने आधार के ?,"सरकारले पूर्वसभामुख सुवासचन्द्र नेम्वाङको निधनमा बिहीबार सार्वजनिक बिदा दिने घोषणा गरेको छ । तर कस्ता नेताको निधनमा कुन आधारमा बिदा दिने ? राज्यले कस्तो सम्मान दिने ? त्यसको मापदण्ड नबन्दा सरकारको निर्णयमा नागरिकले प्रश्न उठाउन सक्छन् । दिवंगत नेताको नाममा बिदा दिएकै आधारमा धेरै सम्मान दिएको ठहर्ने पनि होइन । प्रोटोकल नबनाई हचुवामा दिने राजकीय सम्मान र बिदाका विषयमा बहस हुनुपर्छ । सम्मान दिने नाममा बिदा दिने र बिदाको दिनमा घरमै सुतेर बस्ने हो भने त्यसको पक्कै अर्थ रहँदैन । बिदा नदिएर दिवंगत व्यक्तिको योगदानका बारे सभा गोष्ठी गर्ने र बुकलेटहरू छपाएमा बरु वास्तविक सम्मान हुन्छ । सार्वजानिक बिदा दिँदैमा सम्मान हुने अनि नदिँदैमा अपमान गरेको धारणा बनाउनु गलत हुनेछ । यस्तो सोच राख्नु हाम्रो अल्पज्ञानबाहेक केही हुन सक्दैन । निश्चय नै सुवास नेम्वाङ असल नेता थिए । यसमा कुनै द्विविधा छैन । उनी सम्मानका हकदार पनि हुन् । उनको शालीनता, बौद्धिकता र तार्किकताको सधैं प्रशंसा हुने गर्छ । तर कुनै व्यक्तिको कुराभन्दा पनि यो सरकारले गर्ने निर्णयका बारेमा सोच्नु जरुरी छ । नेपालमा भूतपूर्व प्रधानमन्त्री र सभामुख धेरै छन् । राष्ट्रपति पनि दुई जना भूतपूर्व भइसके । भूतपूर्वको निधनमा विदेशमा बिदा दिने चलन र परम्परा कस्तो छ ? के आधारमा बिदा दिने गरिन्छ ? त्यसमा अध्ययन गरेर निर्णय लिनु उचित हुनेछ । भूतपूर्वहरूको निधनमा बिदा दिने चलन बसाउन कति उचित हुन्छ ? यो प्रथा लागू गरेमा कुनै पनि व्यक्तिको निधन हुँदा सरकारलाई इच्छा लागे राजकीय सम्मान र बिदा दिने चलन नबस्ला भन्न सकिन्न । मुलुकमा बिदैबिदाले हुने क्षतिको अनुमान गर्नु आवश्यक छ । एक दिन बिदाले झन्डै ९ अर्ब नोक्सानी हुने अनुमान सार्वजनिक भइसकेको छ । बिदामा देशभरिका कलकारखाना बन्द हुँदा त्यसको असर उत्पादन र सेवामा पुग्छ । विकसित देशहरूमा यस्ता बिदा र बन्दहरू न्यून हुन्छन् । बहालवाला राष्ट्रपति, प्रधानमन्त्री, सभामुख, राष्ट्रिय सभा अध्यक्ष र प्रधान न्यायाधीशको निधनमा मात्र बिदा दिने चलन बसाल्नु उचित हुन्छ । अन्य व्यक्ति वा भीआईपीका विषयमा सम्मान मात्र दिनु उचित हुन्छ । यसरी मापदण्डबिना नै बिदा दिँदा राष्ट्र झन् गरिबीतिर धकेलिन्छ । यसमा सबैले गहिरो रूपमा सोचौं । गोपाल देवकोटा, जोरपाटी काठमाडौं"
बाबु पुस्ताको प्रतिगामी नियत,"सैद्धान्तिक विचलनअब प्रश्न आउँछ, क्रान्तिकारी नैतिकताको व्याख्या गरेर कहिल्यै नथाक्नेहरू किन बिग्रिए र पतित भए ? यहाँ मार्क्सवादलेनिनवादको परिवेशबारे चिन्तन गर्नुपर्नेछ । मार्क्सले मानव सभ्यताको इतिहास विभिन्न सामाजिकआर्थिक र यससँग जोडिएको चेतनाबाट निर्देशित भएर संघर्षमा पुग्ने र त्यसपछि नयाँ संसार रच्ने सपना पेस गरेका थिए । पुँजीवादी व्यवस्था फालेपछिको यो नयाँ संसारबारे मार्क्सको नवीन र रोमाञ्चकारी कल्पना थियो तर प्रक्रिया, संरचना र कार्यक्रम थिएन । धार्मिक गुरुहरूले मोक्षको कल्पना गरेजस्तै समाजवादी मोक्षको सपना विहंगम थियो । मार्क्सको अन्त्यपछि यसलाई व्यवहारमा उतार्ने काम लेनिन र युवा स्टालिनको काँधमा आयो । यस क्रममा कम्युनिस्ट पार्टीका लागि नैतिकताबारे लेनिन सुरुमै बुर्जुवा नैतिकता नमान्ने घोषणा गर्छन् र भन्छन्, हामी वर्गविशेषको अवधारणासँग जोडिएको बुँदाबाहेक अरू नैतिकता मान्दैनौं । हाम्रो नैतिकताले सर्वहाराको वर्गसंघर्षभन्दा माथि हुँंदैन । हाम्रो मुख्य उद्देश्य पुँजीवाद समाप्त गर्ने र राज्यशक्तिको प्रयोग गरेर सर्वहाराको अधिनायकत्व कायम गर्ने हो (हेर्नुस् लेनिन संकलित रचना, १६, पृ ४४८) । लेनिनको यो मन्त्रले माओवादीलाई संघर्षको संगठनात्मक आधार दिएको थियो होला तर पुँजीवादी व्यवस्था र संसद्वाद नाश गर्ने नारा दिएर संसद्वादमा जमेको माओवादी र अन्य वाम मित्रलाई लेनिनको सल्लाह बमोजिम जसरी पनि सत्तामा अडिनु र सत्ता क्याप्चर गर्नु प्रमुख काम भएको छ । यो कामका लागि भ्रष्टाचारबाट सम्पत्ति कमाउनु र त्यसैको आडमा राजनीति गर्नु नयाँ क्रान्तिकारी नैतिकता भएको छ । यथार्थता के छ भने, आजको नेपालका वामपन्थीहरूसँग न वामपन्थी सिद्धान्त छ न पुँजीवादी अवधारणामा निहित चेतना । नेपालका वामपन्थीहरू ब्याट्री सकिएको टर्चलाइट बोकेर घरभित्र पसेको मान्छेले जस्तो अँध्यारोमा जे पाइन्छ, त्यो खल्तीमा हाल्दै हिँडेका छन् । संघर्षको समयमा अपनाएको चेतना धेरै पहिले ध्वस्त भइसकेको छ । त्यस बेला जम्मा गरेका गोलाबारुद खोला ले बगाइसकेका छन् । अब सत्तामा टिक्न देशदोहनबाहेक अर्को विकल्प छैन । त्यसकारण नेपालका वामपन्थी र क्रान्तिकारीको नैतिकता जनताको सम्पत्ति लुटेर सत्तामा अडिने दलदलमा फसेको छ । यही नयाँ नैतिकता क्रान्तिकारी नेताहरूले आफ्ना सन्तानलाई सिकाएका छन् । र, दोष युवा छोराहरूको भन्दा यो देशमारा नियतलाई आफ्ना सन्तानमा हस्तान्तरण गर्ने बाबु पुस्तामा पुगेको छ । आउँदा दिनहरू देशका लागि सहज छैनन् । सबै ठूला नेता भ्रष्टाचारमा परिन्छ कि भनेर एकअर्कासँग डराएका छन् । यो संकटबाट पार पाउन आज देखिएको खोटो नियत र जनतामारा गतिविधिलाई फासफुस पार्ने राष्ट्रिय समझदारी हुनेछ । सबै ठालु नेताहरूले सहकार्यका लागि आआफ्नो लक्ष्मणरेखा कोरिसकेका छन् । तर देश भित्रभित्रै अशान्त छ, आन्दोलित छ, पार्टीहित र राष्ट्रिय हितबीचको खाडल अझ बढेर जाने प्रायः निश्चित छ । यो सब खेलको अन्तमा आजको विश्वमा देखिएको शक्तिसंघर्षको एउटा केन्द्रविन्दु नेपाल हुने हो कि भन्ने आम चिन्ता चुलिँदै गएको छ ।"
जनकपुरलाई पर्खिरहेको झिंझा,"मधेश प्रदेशमा गतिलो बाटो सकिएर जब कच्ची बाटो सुरु हुन थाल्छ तब बुझ्नुपर्ने हुन्छ कुनै दलित बस्ती नजिकिँदै छ । आज पनि बहुसंख्यक दलित बस्तीहरू राम्रा सडकको सम्पर्कबाट वञ्चित छन् । धनुषा जिल्लाको एउटा गाउँ हो झिंझा । अहिले यो विदेह नगरपालिकाको चौहद्दीभित्र पर्छ । बसगजा र कटार नदीको बाढीबाट आप्लावित भैरहने यो गाउँको विशेष चिनारी छ । यस्तो चिनारी जसले पुस्तौंदेखि पछ्याइरहेको छ । स्थानीय बासिन्दाहरू त्यो चिनारीलाई लुकाउँदैनन् । उनीहरू आफूलाई लुकाउन चाहँदैनन् । उनीहरूले विरासतमा जे पाएका छन्, नवागन्तुकलाई त्यही सुनाउँछन् । उनीहरूसँग गफिँदै गर्दा मैले भगवत रावतको काव्यपंक्ति सम्झिरहेको थिएँ मुझे एक भाषा चाहिए जो उसकी आँख को आँख कह सके और जिसका अर्थ सिर्फ आँख हो ।खुला समाजमा निरन्तर सार्वजनिक परीक्षण भैरहन्छ । तर राज्यकोष लुटका अनेक काण्डले निरन्तरता पाइराखेको यो समय कसैले पनि धक फुकाएर यो स्विकार्दैन, मेरा आफन्त लुटेरा थिए वा छन् । झिंझाको एउटा समुदाय भने सगर्व सुनाउने गर्छ, हाम्रा पुर्खा डाकु थिए । उनीहरूको मूल पेसा नै डकैती थियो । उसो त यस्तै कर्म गरेर बाँच्ने छेउछाउका अकौडा, नरहियाजस्ता गाउँहरू पनि छन्, तर झिंझा पूर्वडाकाहरूको गाउँको प्रतीकजस्तो बन्यो । सन् १९७२ मा भारतको चम्बल घाटीका डाकुहरूलाई आत्मसमर्पण गराइँदा लोकनायक जयप्रकाश नारायणले भनेका थिए, हामी यी डाकाहरूलाई हिरो बनाउन चाहँदैनौं । हामीले त यिनीहरूलाई केवल नागरिक बनाउन खोजेका छौं । व्यवस्थाहरू परिवर्तन भइरहे तर झिंझावासीलाई कसैले पनि उनीहरूकै आँखाबाट हेर्न चाहेन । आज पनि उनीहरू आधारभूत नागरिक सुविधाबाट वञ्चित छन् । जसको कोही छैन, त्यसका लागि सरकार हुनुपर्नेमा लोकदेवता सलहेशका यी भक्तहरू अझैसम्म सलहेशलाई नै गुहार्नुपर्ने अवस्थामा बाँचिरहेका छन् । भविष्य फेरिने कुनै संकेत जनकपुरको सत्ताले दिएको छैन । समय फेरिएको पक्का हो, शासकीय मनोवृत्तिमा भने खासै बदलाव आएको छैन ।डाकाबहुल गाउँको परिचयमा अभ्यस्त झिंझावासीसँग सुनाउनपर्ने अर्को के नै छ र ? भोट माग्न आउनेहरू केही गुलिया वाचा गर्छन् । चुनाव सकिएलगत्तै बेपत्ता हुन्छन् । रिपोर्टिङका लागि पुग्ने सञ्चारकर्मीहरू यहाँका पूर्वडाकाहरूको खोजी गर्छन्, तिनको स्वीकारोक्ति सुन्छन् । आफ्ना मिडियाका लागि तस्बिर एवं सामाजिक सञ्जालका लागि तिनै डाका कहलिएकाहरूसँग सेल्फी खिचेर बिदाबारी हुन्छन् । वर्षौंदेखि यस्तै चल्दै आइरहेको छ । निकट अतीतसम्म पनि त्यहाँका वरपीपलमा गोहीको आँसु कति बग्योबग्यो ! थानेदारहरू आजपर्यन्त त्यहाँ तुजुक देखाउन पुग्ने गर्छन् । सत्ताले जहिले पनि बहिष्कृत समुदायहरूलाई ठाउँमा राख्न तिनैमध्येको महत्त्वाकांक्षी व्यक्तिलाई प्रयोग गर्छ । भनिन्छ, जसले इतिहासको व्याख्यालाई आफ्नो स्वार्थअनुकूल स्थापित गर्न सक्छ, बर्तमानलाई निर्देशित र नियन्त्रण गर्ने अधिकार पनि उसैले पाउँछ । विगतमा पञ्चायती शासनका हर्ताकर्ताहरूले यी डाका कहलिएकाहरूको प्रयोग प्रजातन्त्रवादी सेनानीहरूलाई तह लगाउन गरे । अहिले सुन तस्करी गराएर आफ्नो राजनीति सपार्न उद्यत वर्गजस्तै तत्कालीन समयमा चतुर प्रशासकहरूले सीमान्त गाउँका यी बासिन्दाहरूलाई एउटा लुट उद्योग का अभिकर्ता बनाए । स्थानीय जमिनदारहरूले यिनकै पाखुराका भरमा विपक्षीलाई कज्याए । पञ्चायत ढल्यो, तर झिंझावासीलाई प्रयोग गर्ने नुस्खा बदलिएन ।प्रसिद्ध अहिंसावादी विनोवा भावे चम्बल घाटीका डाकुहरूलाई डाकु को साटो बागी भन्न मुनासिब ठान्थे । त्यहाँको एउटा प्रार्थनासभामा उनले भनेका थिए, मान्छेहरू भन्छन् यहाँ चोरीडकैतीको समस्या छ । यो समस्याको मुख्य कारण हो गरिबी, व्यक्तिगत दुश्मनी र प्रहरी । यो समस्याको चौथो कारण हो दलगत राजनीति र चुनाव । यदि यी समस्यालाई दूर गर्न सकियो भने डाकुहरूको समस्या सोझै हल भैहाल्छ । प्रेम र करुणाका साथ झिंझावासीसँग गफ गरियो भने तिनीहरूका समस्याको जडमा पनि यिनै कुरा भेटिन्छन् । समस्याको जरो निकै गहिरो छ । यो समुदायको जुझारुपनको इतिहास गाउँको भौगोलिक अवस्थिति, वरिपरिको जातीय शक्ति संरचना र राज्यतन्त्रको मानस एवं राजनीतिको चरित्रमा लुकेको छ । समस्याको जरो उखेल्ने चेष्टा नगरी झिंझावासीको स्थायित्व, गतिशीलता एवं उन्नति सम्भव हुन्न । यिनीहरूको अपरिपक्व व्यवस्थापनले त समाजलाई नै असफलतातिर उन्मुख गराउन सक्छ ।झिंझावासीका संघर्षका कथाहरूलाई सामान्यीकरण गर्न गाह्रो छ । पलायन वा पुनर्वापसी वर्तमानप्रति असन्तुष्ट झिंझावासीहरूको फरक खालको अभिव्यक्ति हो । यही असन्तुष्टिका कारण चुप लागेका झिंझावासीलाई निष्क्रिय भएको ठान्नु बहुतहका सरकारको भ्रम हो । दशगजानजिकको मधेशको यो गाउँमा आज पनि वर्षाका बेला कोही बिरामी भए खाटमा बोकेर उपचारका लागि बाहिर लैजानुपर्ने बाध्यता छ । जग्गाधनी पुर्जा छैन । सबैका घरमा चर्पी छैनन् । पालिकाकै अन्य स्कुलभन्दा यो गाउँको स्कुल बेहाल छ । छुवाछुत निमिट्यान भएको छैन । प्रसूति प्रायः घरमै हुन्छ । युवाहरू काम गर्न चाहन्छन् तर काम छैन । बाह्रै महिना खेतमा कमाउन सकिँदैन । ज्यालादर न्यून छ । ऋण दिनेहरू यतिखेर हच्किएका छन् अनि बिनापैसा बाहिरिने कसरी ? बेलाबखत बाढी दुःख दिन आइपुग्छ नै । पूजागृह ठडिएको छ, यता सामुदायिक भवनमा आहाल जमेको छ । गाईभैंसीको दूध बेच्न पनि टाढा जानुपर्छ । पारिपट्टिका आफन्तहरूको जीवनस्तर तुलनात्मक रूपमा बढिया छ । झिंझावासी शब्द सुन्दैमा एक थरीले नाक खुम्च्याउँछन् । पहिलापहिला पनि झिंझा पुगेकाहरूलाई लाग्ला, यो त विगतको जस्तो दुर्गम छैन, तर जे सामुन्ने छ, त्यो अपुग र अधकल्चो छ । प्रहरीप्रशासनको वक्रदृष्टि कायमै छ । उनीहरू बिरालोलाई बिरालो साबित गर्न उद्यतझैं छन् । औसत व्यक्तिको दैनिकी कठिनाइपूर्ण छ । यस्तोमा उनीहरू फेरि पुरानै पेसामा फर्किनु ? शान्तिपूर्ण जीवन जिउने एउटा सामूहिक सपनाको चिहान खन्न मानौं राज्य स्वयं अग्रसर छ । कसरी बचाउने झिंझावासीलाई ? लोकतन्त्रले अर्थ हराउँदै गएको सन्दर्भमा कतै पिटर मायरले लेखेका थिए, जनता अर्धसार्वभौम छन् भन्ने मान्यता पनि स्खलित हुँदै गैरहेको छ । लोकतन्त्रमा लोक नै हराएको छ । झिंझावासीमुक्तिको मुद्दा आमूल राजनीतिक, आर्थिक, सामाजिक, सांस्कृतिक रूपान्तरणसँग जोडिएको छ । बहुतहका सरकार आएपछि राजनीतिक रूपान्तरण केही हदसम्म भएको मान्ने हो भने चुनावका बेला यहाँको भोट खोजिन्छ । जित्नेले फेरि यिनीहरूलाई अछुत ठान्छ । कारणमा भन्ने गरिन्छ, तिमीहरूले मलाई त भोट नै हालेनौ ! घरछेउकै सरकारलाई किन दबाब दिँदैनौ ? भन्ने पंक्तिकारको प्रश्नमा जवाफ सुनिन्छ, चोर उचक्के डाकुओं को तुम कहते हो सरकार कहूँ ?हाम्रो समाजमा डाकु र बागीहरूका अनेक कथा सुनिन्छन् । तिनीहरूका हृदय परिवर्तन भएका किंवदन्तीहरू पनि प्रशस्त सुनिन्छन् । वाल्मीकिदेखि अंगुलिमालसम्मका कथा सहजै स्मृतिमा आउँछन् । सन् १९७० को दशकमा भारतमा विनोवाजयप्रकाशहरूले सामूहिक विवेकको प्रयोग गरी सयकडौं डाकुलाई सहज जीवनमा फर्काएका थिए । आधुनिक समयको यो चमत्कृत तुल्याउने पाठ हो । यता विक्रम संवत्को २०४० को दशकमा पञ्चायती शासकले झिंझावासीहरूलाई बक्सिस का रूपमा सर्लाहीमा पुनर्वास गराए । झिंझाबाट केही घरपरिवार आएर बसेको बस्ती हाल लालबन्दी नगरपालिकामा छ । झिंझामै रहिरहेका र त्यहाँबाट बसाइँ सरेकाहरूको जीवनस्तर तुलनात्मक रूपमा फरक छ । नयाँ ठाउँमा पुगेकाहरू अलि उक्सिएका छन् । कारण बताउनेहरू भन्छन्, झिंझाको अवस्थिति सघन मधेशी बसोबास रहेको क्षेत्र हो जहाँ थिचोमिचो बढी छ । यता सर्लाही पुगेकाहरूले छरछिमेकमा पहाडे समुदायलाई पाए र उनीहरूबाट स्वीकार्यता पाए । उसो त यसको समाजशास्त्रीय अध्ययन नै गर्नुपर्छ । सर्लाहीमा गरिएको प्रयोग हृदय परिवर्तनको उपक्रम थिएन । झिंझावासीलाई डकैती छाड्नुपर्छ भनी अभिप्रेरित गर्न पनि कोही आएन । बरु, उल्टै आफ्नो स्वार्थका लागि उनीहरूलाई लठैत बनाउन चाहनेहरू देखिए । समयको झन्झाबातले झिंझावासीहरू धेरै कुरा सिकाइसकेको छ, उनीहरूले आफूलाई सही गोरेटामा हिँडाउन चाहेका छन् । यो उनीहरूको स्वयंको छनोट हो । प्रत्येक पूर्वडाकाको कथा फरक छ तर शान्तिपूर्ण जीवन जिउने चेत सामूहिक हो । यस्तोमा तिनै पुराना कथाहरू सुनाउन एक प्रकारको झिंजो मान्छन् उनीहरू । उनीहरू पाखुरा चलाएर आफ्ना पुर्खाको कथालाई विस्मृतिमा धकेल्न चाहन्छन् । अब अतीतसँग सम्बन्धविच्छेदको कृतसंकल्प समाजका लागि अन्तिम मौका पनि हो । तसर्थ झिंझाको सवाललाई मानव अधिकारको कोणबाट समेत हेर्नुपर्छ । झ्याउँकिरीले प्रहरको जनाउ दिएजस्तै झिंझाले सत्तापतिहरूलाई भविष्यको रूपरेखा कोर्न सूचना दिँदै छ । अहिलेसम्म उपेक्षा गरेर बसेको सत्ताले अब त झिंझाको बोली सुन्ला कि ?"
मनोपरामर्श सेवालाई बेवास्ता,"नेपालमा प्रतिदिन १५ देखि २० जनासम्मले आत्महत्या गर्ने गरेको विभिन्न अध्ययनले देखाएका छन् । आमहत्या गर्नुमा कुनै न कुनै कारण हुन्छ, जुन आत्महत्या भइसकेपछि बढी खोतल्ने गरिन्छ । एक व्यक्तिले आत्महत्या गर्दा त्यसको असर कति जनालाई कस्तो किसिमले पर्न सक्छ ? सम्बन्धित परिवारमा केकस्ता मनोसामाजिक, आर्थिक समस्याहरू आउन सक्छन् ? यो बहसको अर्को पाटो हुन सक्छ ।आत्महत्या मानसिक रोग हो भन्दै दुई दशकयता यसको रोकथाम गर्न अन्तर्राष्ट्रिय तहमै अभियानहरू चल्दै आइरहेका छन् । नेपालले पनि सचेतनामूलक कार्यक्रम गर्दै आएको छ । आत्महत्याका धेरैजसो कारक मानसिक रोगसँग जोडिए पनि यसको बहुआयामिक पक्षलाई बायो साइकोलोजिकल मोडल बाट विश्लेषण गर्नुपर्ने हुन्छ । डिप्रेसनजस्तो मनोदशाबाट गुज्रिरहेको व्यक्तिले संसारलाई कसरी र कुन हदसम्म अन्धकार देख्छ भनेर विविध पक्षलाई केलाउँदा यसलाई पृष्ठपोषण गरिरहेका आर्थिक, सामाजिक, राजनीतिक तथा स्वास्थ्य सेवाप्रवाहका विभिन्न पाटा हेर्नुपर्छ । मानसिक स्वास्थ्य तथा आत्महत्या रोकथाममा सरकारको भूमिका प्रभावकारी छैन । परम्परागत नीति र योजनाको भुमरीमै फसिरहेको छ यो । युवा पुस्तालाई छुने नीति र योजना नल्याए होनहार युवायुवती मानसिक रोगबाट अझ आक्रान्त हुँदै जाने देखिन्छ । डब्लूएचओको सहकार्यमा नेपाल सरकारको पाटन मानसिक अस्पतालले डेढ वर्षदेखि आत्महत्या रोकथाम सम्बन्धी हटलाइन सञ्चालन गरिरहेको छ । आत्महत्याको सोच आएका व्यक्तिले टेलिफोनबाट परामर्श लिन कतिको सहज मान्छन् भन्ने पनि त्यत्तिकै महत्त्वपूर्ण छ । यस्ता कार्यक्रमले धेरै हदसम्म राम्रो उपलब्धि दिन सकेका छन् । मानसिक रोग र आत्महत्या रोकथामलाई केन्द्रमा राखेर यस्ता कार्यक्रम अझ द्रुतगतिमा अगाडि बढाउन केकस्ता कार्ययोजना आवश्यक छ भन्ने बुझ्नु जरुरी छ । मानसिक रोगीको संख्या दिनप्रतिदिन बढिरहे पनि उनीहरूले पाउने उपचार सेवासुविधामा सम्बन्धित निकायले खासै चासो दिएको पाइँदैन । वर्तमान स्वास्थ्यसचिव आफैं वरिष्ठ मनोचिकित्सक हुनुहुन्छ । लामो समयदेखि मानसिक रोगीको सेवामा रहनुभएका उहाँलाई, स्वास्थ्य क्षेत्रको नीति बनाउने मुख्य दायित्व र जिम्मेवारीमा रहेकै बखत, मनोपरामर्श क्षेत्रमा अमिट छाप छाड्ने अवसर छ । उहाँले आफ्नो उपचार सेवा अवधिमा कैयौं यस्ता बिरामी भेट्नुभयो होला, जसले जीवनदेखि निराश भएर मर्न मन लाग्यो भने होलान्Ù आत्महत्याको सोच आयो भने होलान् । कतिलाई घरमा सासूबुहारीको कुरा नमिलेकाले डिप्रेसन भएको थियो । कतिलाई अन्तरजातीय विवाहले गर्दा डिप्रेसन भएको थियो होला । यसो भन्ने कतिलाई उहाँले मनोपरामर्शमा पठाउनुभयो ? मनमा कुरा गुम्स्याएर नराखौं, आफ्नो मनको कुरा मिल्ने साथीलाई भनौं वा मनोपरामर्शदातासँग खुलेर कुरा गरौं भनेर हामी पटकपटक नाराजुलुस गरिरहेका हुन्छौं । तर, व्यवहारमा यस्तै भइरहेको छ त ? स्वास्थ्यसचिवलाई मेरो प्रश्न छ तपाईंलाई आत्महत्या रोकथाममा मनोपरामर्शको अति महत्त्व छ भन्ने लाग्दैन ? ओपीडीमा एउटा चिकित्सकले एउटा बिरामीलाई कति समय दिन सक्छ ? के मानसिक बिरामीले आफ्नो मन र मुटुको एक्सरे गरेर ल्याएको हुन्छ, जुन हेर्नासाथ चिकित्सकले औषधि लेखिदिन सक्छ ? होइन भने किन हरेक निजी तथा सरकारी अस्पताल, स्वास्थ्यकेन्द्रमा मनोपरामर्शदातालाई राखिँदैन ? पारिवारिक थेरापी, मनोशिक्षाको महत्त्व र आवश्यकताबारे स्वास्थ्यसचिवलाई पक्कै थाहा होला । केही दिनअघि मात्रै मोरङमा आत्महत्या गरेका चिकित्सकको परिवारलाई कति जरुरी थियो होला पारिवारिक थेरापी ? यदि उनका बुबाआमालाई जातीय विभेदको खास कुरा बुझाउन सकिएको भए, बाआमा र छोराबीच एक पटक छलफल गर्ने वातावरण बनाउन सकिएको भए एक चिकित्सकको ज्यान बचाउन सकिन्थ्यो होला । यदि आत्महत्याको कारण डिप्रेसन हो भने यसलाई पृष्ठपोषण गर्ने हाम्रा सामाजिकसांस्कृतिक कारकहरूलाई कसले पहिचान गर्छ ?नाम चलेका, आर्थिकसामजिक रूपमा सम्पन्न व्यक्तिहरूमा पनि जीवनदेखि निराशा छाइरहेको छ । उनीहरू समाजमा खुलेर आफ्ना कुरा गर्न नसक्ने हुन्छन् । यस्तो कुरा गर्दा समाजले कुन नजरले हेर्ला भनेर पनि कतिपय व्यक्ति बाहिर आउनै चाहँदैनन् । गोप्य रूपमा औषधि खाइरहेका हुन्छन् । मानसिक रोग जोकोहीलाई हुन सक्छ । औषधि खाएपछि केही समयमा पूर्ण निको हुन सकिन्छ भनेर त्यस्ता व्यक्तिहरूलाई बुझाउन सके मात्र पनि आत्महत्याको दर केही हदसम्म घटाउन सकिन्छ । धनाढ्य व्यक्तिहरूले समेत आत्महत्या गर्नुले के देखाउँछ भने धन, सम्पत्ति, पद, प्रतिष्ठा र भौतिक सुखसुविधाभन्दा माथि मानसिक सुख र शान्ति छ, जुन पैसाले किन्न सकिँदैन । आत्महत्या गर्न लागेको व्यक्तिले दस मिनेट मात्रै आफ्नो मनको कुरा कसैलाई सुनाउन पायो भने पनि उसको योजनालाई केही समयका लागि टार्न सकिन्छ । त्यही समयमा सबै प्रकारका उपचारात्मक विधि प्रयोग गरेर उसलाई आत्महत्याको सोचाइबाट बाहिर निकाल्न सकिन्छ । अर्को कुरा, चिकित्सकले लेखेर दिएको औषधिप्रतिको भ्रमका कारण धेरैजसो बिरामी त औषधि नै लिन मान्दैनन् । यस्तो बेला मनोशिक्षाको जरुरत पर्छ । ओपीडीका चिकित्सकहरूलाई बिरामीसँग परामर्श गर्ने पर्याप्त समय हुन्न । यता मनको कुरा सुनिदिने मनोपरामर्शदाताका लागि राज्यले कहीँकतै दरबन्दी चाहिन्छ भनी महसुस गर्नसम्म सकेको छैन । देशभित्र मानसिक रोगीको उपचार गर्ने एक मात्र सरकारी ठाउँ पाटन मानसिक अस्पतालमा एक जना मात्रै मनोपरामर्शदाताको दरबन्दी छ, त्यो पनि अस्पताल विकास समितिले व्यवस्थापन गरेको हो । मनोपरामर्शदाताहरू जागिर नपाएर विदेश गइरहेका छन् । अर्कातिर, मनोपरामर्शदातासम्म पहुँच नपुग्नाले मनको बह पोख्न नपाएर दिनदिनै मान्छे आत्महत्या गरिरहेका छन् ।जबसम्म मानसिक स्वास्थ्य समस्यामा मनोपरामर्शको महत्त्वलाई नजरअन्दाज गरिन्छ, औषधिलाई मात्र प्राथमिकतामा राखेर उपचार गरिन्छ, आत्महत्या झन् बढिरहन्छ । जबसम्म मानसिक स्वास्थ्य समस्याका विषयमा मनोपरामर्शदतालाई बेवास्ता गरिन्छ तबसम्म मानसिक स्वास्थ्य समस्यामा खासै उल्लेख्य सुधार हुने ठाउँ हुन्न । प्रत्येक स्वास्थ्य सुविधामा एकीकृत मनोसामाजिक सेवालाई जोड्ने गरी कार्ययोजना बनाएर जतिसक्दो चाँडो कार्यान्वयनमा ल्याउनुपर्छ । वस्ती मनोपरामर्शविद् हुन् ।"
लोकतन्त्रको स्वास्थ्य र निर्वाचनप्रति निष्ठा,"अमेरिकामा चुनाव कहिले हुन्छ ? हाजिर जवाफहरूमा अक्सर यो प्रश्न सोधिन्छ । र जसले हरेक चौथो वर्षको नोभेम्बर महिनाको पहिलो मंगलबार भन्ने जवाफ दिन सक्छ, उसैले अंक ल्याउँछ । विद्यार्थीकालमा रटिने यस्ता सामान्य ज्ञानका प्रसंगले लाग्ने गर्थ्यो, नेपालमा चाहिँ चुनाव कहिले हुन्छ ? उत्तर खोजबिन गर्दा निक्लने तथ्य निराश पार्ने खालको थियो । चुनावको साह्रै छोटो इतिहास भएको र त्यसमा पनि हुनेनहुने कुनै टुंगो नभएको हाम्रो निर्वाचनमा निष्ठा र निष्पक्षताका दृश्यअदृश्य प्रश्नहरू ज्यादा जोडिएका छन् ।हालसम्म उपलब्ध ऐतिहासिक तथ्यले भन्छ, इसापूर्व ५०८ वर्षअघि पृथ्वीमा पहिलो चुनाव भएको थियो, प्राचीन युनानको नगरराज्य एथेन्समा । त्यसको २४६७ वर्षपछि नेपालमा पहिलोपल्ट चुनाव भयो, २०१५ सालमा । तर, दुई वर्ष नपुग्दै जननिर्वाचित सरकारलाई राजा महेन्द्रले कू गरेपछि अर्को प्रजातान्त्रिक निर्वाचनका लागि ठूलो संघर्ष गरेर ३० वर्ष कुर्नुपर्यो । त्यसपछि २०५१, २०५६, २०६४, २०७०, २०७४ र २०७९ गरी जम्मा ६ वटा आम निर्वाचन भए । तिनमा पनि, दुई चुनाव त संविधानसभाका लागि भएका थिए । यसरी हेर्दा, सुरु भएको ६५ वर्षमा नेपालमा जम्मा आठ पटक आम निर्वाचन भए । यी प्रत्येक निर्वाचनको मिति तोक्ने बेला धेरथोर राजनीतिक दाउपेच हुने गरेको देखिन्छ । आवधिक र पारदर्शी निर्वाचन लोकतन्त्रको पहिलो आधार हो । हालसम्मका चुनावी अनुभवलाई विश्लेषण गर्दै निर्वाचन आयोगले निर्वाचन सम्बन्धी कानुनहरूको संशोधन र एकीकरण गर्ने विधेयक मस्यौदा गरेको छ । चुनाव हार्नेले ५ वर्षसम्म अर्को चुनाव लड्न नपाउनेदेखि भ्रष्टाचारका मुद्दा लागेकाहरू उम्मेदवारी दिनै अयोग्य हुनेसम्मका दर्जनौं नयाँ प्रावधान यसमा छन् । तीमध्येको सबभन्दा बढी प्रभाव पार्ने एउटा व्यवस्था छ, निर्वाचनको मिति ऐनमै तोकिने । अमेरिका र पहिलो विश्वका अरू धेरै देशले जस्तै ऐनमै तोकेर निर्वाचन गर्ने विधेयकको संशोधन प्रस्ताव हाम्रो छोटो लोकतान्त्रिक अनुभवका लागि नयाँ हो । मस्यौदा हुबहु पारित भएर ऐनका रूपमा आए प्रतिनिधिसभा र प्रदेशसभा निर्वाचन पछिल्लो निर्वाचनको नतिजा घोषणा भएको ४ वर्ष ११ महिनापछिको पहिलो आइतबार हुनेछ । निर्वाचन आयोगले २०७९ मंसिर ४ मा भएको चुनावको अन्तिम मत परिणाम २०७९ पुस २ गते सार्वजनिक गरेको थियो । विधेयकको मस्यौदा पारित भयो भने २०८४ पुस २४ मा अर्को निर्वाचन हुनेछ । स्थानीय तहका प्रमुखउपप्रमुख, अध्यक्षउपाध्यक्ष, वडाअध्यक्ष र वडा सदस्यको निर्वाचन पनि यही अवधिको पहिलो आइतबार गरिनेछ । राष्ट्रपति र उपराष्ट्रपतिको निर्वाचन उनीहरूको कार्यकाल समाप्त हुनुभन्दा तीन दिनअघि गरिसक्नुपर्नेछ । यसरी मिति तोक्नुका केही निश्चित लोकतान्त्रिक लाभ छन् । अमेरिकी ऐनमा निश्चित दिन तोकिएरै गरिने निर्वाचन त्यहाँको लोकतान्त्रिक प्रक्रियाको एक महत्त्वपूर्ण पक्ष भइसकेको छ । निष्पक्ष र प्रभावकारी निर्वाचन प्रणाली सुनिश्चित गर्न भएको वर्षौंको प्रयास, छलफल र सहमतिपछि मौसमलाई समेत ध्यानमा राखेर नोभेम्बरको पहिलो मंगलबारलाई उनीहरूले निर्वाचनको दिन माने । यो कानुन अमेरिकी संसद्ले सन् १८५४ मा पारित गरेको थियो । किसानलाई बाली काट्ने सयम पुगिसकेपछि ज्यादा जाडो सुरु नहुँदै चुनाव गराउने उपयुक्त मिति कुन होला भन्नेबारे अमेरिकामा धेरै बहस चल्यो । र, अन्तमा छानियो नोभेम्बरको पहिलो मंगलबार । त्यसयता, अमेरिकामा निरन्तर त्यही मितिमा चुनाव भइरहेको छ । कोभिडले विश्व आक्रान्त हुँदा भने यसमा थोरै तलमाथि भएको थियो । ऐनमै तोकिएर गराइने निर्वाचनले लोकतन्त्रप्रतिको निष्ठा पुस्तौंपुस्ता हस्तान्तरण हुँदै आएको छ । यो नै अमेरिकी लोकतन्त्रको गौरव हो । छनोट गरिएको निर्वाचन मितिका कारण अमेरिकी मतदाताको संख्या पहिलेभन्दा बढ्यो भने शान्तिपूर्ण सत्ता हस्तान्तरणको एउटा अकाट्य संस्कृति पनि बस्न पुग्यो । यो लोकतान्त्रिक अभ्यासको आफैंमा अनुपम नमुना हो । यो अमेरिकी अभ्यासलाई अरू देशले पनि लागू गर्दै लगेको देखिन्छ । जस्तो कि, सन् २००७ देखि क्यानडामा संघीय चुनाव हरेक चार वर्षमा अक्टोबरको तेस्रो सोमबार हुन थालेको छ । सन् १९९६ मै मेक्सिकोले यस्तै ऐन पारित गरेर हरेक छ वर्षमा जुलाईको पहिलो आइतबार राष्ट्रपति चुन्दै आएको छ । यता, निर्वाचन आयोगले क्रान्तिकारी भनेर सार्वजनिक गरेको यो विधेयकको मस्यौदा हाम्रा दलहरूले रुचाउलान् ? चुनाव हारेपछि पानीबाट निक्लेको माछोझैं छटपटाएका उपेन्द्र यादवले सत्ताको सौदाबाजी गर्दै आफ्ना सांसदलाई उपराष्ट्रपति बनाएर निर्वाचन क्षेत्र खाली गराए र सत्तारूढ दलसँगको साँठगाँठबाट चुनाव जितेरै छाडे । प्रस्तावित विधेयकले यसरी हारेको उम्मेदवारलाई उपचुनावमा लड्न निषेध गरेको छ । जसरी पनि सत्तामा पुग्ने आकांक्षा पालेका हाम्रा नेताहरूलाई यो मन पर्ला ? विधेयकको मस्यौदाले दुई पटकभन्दा बढी समानुपातिक निर्वाचनबाट सांसद बन्न नपाइने प्रावधान प्रस्ताव गरेको छ । अल्पसंख्यक र सीमान्तीकृतको प्रतिनिधित्वका लागि ल्याइएको यो चुनावी व्यवस्थाको दुरुपयोग गर्दै सांसद भएका आरजु राणा र प्रकाशशरण महतहरूलाई यो मन पर्ला ?विधेयक पारित भए उम्मेदवार मन नपरे नो भोट भन्न सक्ने अधिकार मतदातालाई हुनेछ । अलोकप्रिय हुँदै गइरहेका हाम्रा शीर्ष हरूलाई यो पच्ला ? निर्वाचन आयोगलाई ६ वर्ष मिहिनेत गरेर तयार पारिएको विधेयकको मस्यौदालाई दलहरूले असफल पार्ने हुन् कि भन्ने चिन्ता छ । यसमा भएका प्रावधान र तिनले उनीहरूको मनोमानीमा लगाउन सक्ने अंकुश हेर्दा त्यो आशंका निराधार छ भन्न पनि सकिँदैन । लोकतन्त्रको स्वास्थ्यलाई हानि हुने दलहरूको अवाञ्छित आकांक्षालाई नियन्त्रण गर्न निर्वाचन सम्बन्धी ऐनमा सुधारको स्पष्ट जरुरत छ । प्रस्तावित विधेयकमा त्यो सुधारको प्रशस्त गुन्जायस छ । पहिलो त, यसले निर्वाचनको अनिश्चिततालाई समाप्त पार्नेछ । विधिको शासनमा आवधिक निर्वाचन जति महत्त्वपूर्ण छ, उति नै महत्त्वपूर्ण छ यसको निष्पक्षता । चुनावको मिति तोक्ने तजबिजी अधिकार दिँदा सत्तारूढ दललाई आफूअनुकूल चुनाव गराउने लालसाले स्वाभाविक रूपमा निर्णय गर्न उद्यत गराउँछ । निर्वाचनबिना नै सत्तामा बसिराख्ने भूत शासकमा सवार भइदियो भने त्यसले तानाशाही जन्माउने खतरा पनि उत्तिकै हुन्छ । राणाहरूको पतनपछि तत्काल संविधानसभाको चुनाव गराउनुपर्ने दलहरूको अडान थियो । तर, राजा त्रिभुवन र उनीपछिका राजा महेन्द्र दुवैले संविधानसभाको त के, चुनावै गराउन चाहेनन् । बडो जोडबलले भएको पहिलो आम निर्वाचनपछि गठित सरकारलाई पनि महेन्द्रले अपदस्थ गरेर तानाशाही व्यवस्था लादे । महेन्द्रले बीपीको सरकारलाई होइन, लोकतन्त्र र जनाधिकारको ढाड भाँचेका थिए । प्रजातन्त्र पुनःस्थापनापछिको आम निर्वाचन२०४८ ले पाँच वर्षका लागि नेपाली कांग्रेसको बहुमतको सरकार पाएको थियो । तर, कांग्रेसको आन्तरिक कलह र सत्तास्वार्थ यति हावी भयो कि, मुलुक मध्यावधिमा होमियो । तिनताक, नेताहरूको जिब्रोमै झुन्डिने गरेको शब्दावली शिशु प्रजातन्त्र को घाँटी निमोठ्ने काम यही मध्यावधिको घोषणाबाटै भएको थियो । मध्यावधि पनि एउटा कारण थियो जसले संसदीय दलहरू कति भ्रष्ट छन् भनेर सशस्त्र संघर्ष सुरु गर्न माओवादीहरूलाई बहाना दिलायो । त्यसपछि भएको २०५६ को आम निर्वाचन एकदमै हिंसात्मक बन्न पुग्यो जसका कारण संवैधानिक राजतन्त्र रहुन्जेल अर्को निर्वाचनै हुन सकेन । पहिलो संविधानसभाको चुनावले संविधान जारी गर्न सकेन, आवधिक निर्वाचनको कहिले गर्ने भन्ने कुनै संवैधानिक प्रावधान पनि भएन । यस्तो अन्योलबीच बाबुराम भट्टराई गणतन्त्रका तेस्रा प्रधानमन्त्री बन्न पुगे । तर, उनकै कार्यकालमा संविधान जारी गर्न नसक्दा संविधानसभा भंग भयो । बाबुरामलाई सरकारबाट हटाउने वैधानिक संयन्त्र व्यवस्थापिका संसद् नै भंग भएकाले उनी अनन्त कालसम्म प्रधानमन्त्री भइरहने हुन् कि भन्ने आशंका त्यति बेला व्याप्त थियो । उनलाई हटाउन र चुनाव गराउन प्रधान न्यायाधीश खिलराज रेग्मीलाई अघि सारे दलहरूले । यसरी न्यायपालिकाको प्रमुख हुँदै कार्यपालिकाको साँचो पनि हातमा लिन पुगेका रेग्मीका पालादेखि न्यायपालिकाको लयसमेत बिथोलिन पुग्यो । ऐनमै निर्वाचन मिति निर्दिष्ट भइदिएको भए यो अवस्था आउने नै थिएन । यी सबै अनुभव र प्रकरणहरूलाई हेर्दा कुनै निश्चित मिति ऐनमै तोक्नु आवधिक निर्वाचनलाई सुनिश्चित गर्नु हो । फेरि, नियमित र निर्दिष्ट निर्वाचन मितिले सत्तारूढ दललाई निहित स्वार्थका लागि चुनावको मिति हेरफेर गर्ने ठाउँ दिँदैन । तोकिएको मितिमा नियमित रूपले आवधिक निर्वाचनको अभ्यासले मतदानका बेला हुने हिंसा र अशान्तिलाई कम गर्छ भन्ने मानिन्छ । किनभने, यसले निर्वाचनलाई नयाँ पुस्ताबीच एक संस्कार र प्रक्रियाका रूपमा स्थापित गर्छ ।"
"विद्युत् आयोजना अनुमति, निर्माण, बिक्रीमा प्रतिस्पर्धा गर्नैपर्ने प्रस्ताव","(काठमाडौं)निजी क्षेत्रले विद्युत् आयोजनाको विकास, उत्पादन, बिक्री र वितरण प्रतिस्पर्धाको आधारमा गर्नुपर्ने प्रस्तावसहित विद्युत् विधयेक संसद्मा दर्ता भएको छ । ऊर्जा जलस्रोत तथा सिँचाइमन्त्री शक्तिबहादुर बस्नेतले संघीय संसद्मा बुधबार विद्युत् ऐन, २०८० पेस गरेका हुन् । ऐनमा विद्युत् आयोजनाको अनुमति, विकास, बिक्री प्रतिस्पर्धाको आधारमा हुने व्यवस्था गरिएको छ । निजी क्षेत्रलाई पनि लाइसेन्स दिएर विद्युत् खरिद बिक्रीमा सहभागी हुन प्रावधान राखिएको प्रस्तावित ऐनको मस्यौदामा सरकार र सरकारका सहायक कम्पनीले निर्माण गर्ने आयोजनामा भने प्रतिस्पर्धा गर्न नपर्ने उल्लेख छ । विधयेकको दफा ५ मा विद्युत् उत्पादन आयोजनाको विकास तथा सञ्चालन प्रतिस्पर्धाको आधारमा गर्नुपर्ने उल्लेख छ । विद्युत् प्रसारण, वितरण, व्यापारमा समेत प्रतिस्पर्धाका आधारमा गर्नुपर्ने व्यवस्था ऐनको मस्यौदामा उल्लेख गरिएको छ । अगाडि नै सर्वेक्षण अनुमति पाएका संस्थाले भने प्रतिस्पर्धा नगराई सञ्चालन गर्न सकिने व्यवस्था गरिएको छ । सर्वेक्षण अनुमतिपत्रको अवधिभित्र विद्युत् उत्पादनको अनुमतिका लागि आवेदन दिएका तर वित्तीय व्यवस्थापन, वातावरणीय अध्ययन प्रतिवेदनलगायतका कागजात नबुझाएका आयोजनाको अनुमति पत्र खारेज गरेर प्रस्पिर्धामा जानुपर्ने मस्यौदमा व्यवस्था गरिएको छ । सरकार वा सरकारको मातहातका कम्पनीेले भने प्रतिस्पर्धाबिना नै विद्युत् उत्पादन, प्रसारण, वितरण, व्यापार गर्न सक्नेछन् । नेपाल सरकार वा नेपाल सरकारको ५१ प्रतिशत वा सोभन्दा बढी स्वामित्व भएको संस्था, निकाय वा संस्थाले विकास तथा सञ्चालन गर्ने भनी तोकेका विद्युत् आयोजना ले बिनाप्रतिस्पर्धा निर्माण गर्न सक्ने मस्यौदमा उल्लेख गरिएको छ । उत्पादनको सर्वेक्षण अनुमतिपत्र पाएका वा ऐन प्रारम्भ भएपछि प्रतिस्पर्धाबाट आएका आयोजनाबाट उत्पादित बिजुली स्वदेशमा खपत हुनेमा समेत प्रतिस्पर्धा गर्नुपर्ने उल्लेख गरिएको छ । प्रतिस्पर्धाको आधार निःशुल्क दिइने सेयर, निःशुल्क बिजुली, अग्रिम रूपमा एकमुष्ट बुझाउन कबोल रकम, विद्युत्को महसुल दर, कम्पनीको वित्तीय क्षमता, प्राविधिक तथा व्यावसायिक क्षमतालगायत प्रावधान राखिएको छ । मस्यौदामा एउटै कम्पनीले उत्पादन, प्रसारण र वितरण गर्न नपाउने व्यवस्था छ । हाल विद्युत् उत्पादन, प्रसारण र वितरणमा नेपाल विद्युत् प्राधिकरणको एकाधिकार छ । ऐन पास भएको खण्डमा प्राधिकरण उत्पादन, प्रसारण, वितरणका लागि छुट्टाछुट्टै संस्था खडा गर्नुपर्नेछ । पाँच वर्षभित्र त्यस्तो संस्थाले विद्युत् उत्पादन, प्रसारण र तथा वितरणका लागि छुट्टाछुट्टै संस्था गठन गर्नुपर्ने मस्यौदामा उल्लेख छ ।विद्युत् आयोजनाको विकास तथा सञ्चालनका लागि एउटै संस्थालाई एकभन्दा कार्यका लागि अनुमति प्रदान गरिने छैन, मस्यौदाको दफा १८ को १ मा भनिएको छ । तर, राष्ट्रिय प्रसारण ग्रिड नपुगेको क्षेत्र, विद्युत् आपूर्ति गर्न भारवहन क्षमता तथा अन्य प्राविधिक कारणले सम्भव नभए उक्त दफाले असर गर्ने छैन ।लामो समयदेखि निजी क्षेत्रले माग गर्दै आएको विद्युत् व्यापारलाई ऐनको मस्यौदामा समावेश गरिएको छ । विद्युत् व्यापार तथा प्रसारण लाइनमा निजी क्षेत्रको सहभागितालाई प्रस्तावित मस्यौदाले समेटेको छ ।यस ऐनको अधीनमा रही व्यापार अनुमतिपत्र प्राप्त संस्थाले विद्युत्को व्यापार गर्न सक्नेछ, मस्यौदाको दफा ३४ को १ मा उल्लेख छ । विद्युत् उत्पादन अनुमति पाएका संस्थाले उत्पादन गरेको विद्युत् पूर्ण वा आंशिक रूपमा खरिद गर्ने, व्यापार अनुमति पाएका संस्थाबीच आपसमा विद्युत् खरिदबिक्री गर्ने, खरिद गरेको विद्युत् थोक वा खुद्राका रूपमा बिक्री गर्ने र विद्युत्को अन्तरदेशीय व्यापार गर्ने व्यवस्था मस्यौदामा गरिएको छ । ऐनको मस्यौदामा प्रसारण, वितरणजस्ता कुरामा खुला पहुँच प्रावधान राखिएको छ ।खुला पहुँच भन्नाले विद्युत् उत्पादन, व्यापार वा ग्राहक सेवा अनुमतिपत्र प्राप्त संस्थाले राष्ट्रिय प्रसारण ग्रिड, वितरण प्रणाली र सोसँग सम्बन्धित संरचना तथा सुविधा बिनाभेदभाव प्रयोग गर्न पाउने व्यवस्था उल्लेख छ । विद्युत् उत्पादन आयोजनाको विकास तथा सञ्चालन प्रतिस्पर्धामा गर्नुपर्ने व्यवस्था छ । विद्युत्, प्रसारण वितरण, व्यापार वा ग्राहक सेवाको विकास तथा सञ्चालनसमेत प्रतिस्पर्धाका आधारमा गर्नुपर्ने मस्यौदामा उल्लेख छ । यस्तै विद्युत् खरिद प्रतिस्पर्धामा गर्ने व्यवस्था छ । स्वदेशमा खपत हुने विद्युत्को हकमा वितरण गर्ने संस्थाले प्रतिस्पर्धा गराई विद्युत् खरिद गर्नुपर्ने उल्लेख छ । ऐन लागू हुनुअघि अनुमति पाएका आयोजनाले चाहे विद्युत् खरिदबिक्रीमा भाग लिन पाउने व्यवस्थासमेत गरिएको छ । मस्यौदमा पाँच मेगावाटसम्म जडित क्षमताको आयोजना तथा वैकल्पिक ऊर्जासम्बन्धी आयोजना पालिकालाई अधिकार दिइएको छ । २५ मेगावाटसम्म प्रदेश र त्यसभन्दा माथि केन्द्र सरकारलाई अधिकार दिइएको छ । पालिकाको सिमानामा पर्ने दुई वा त्यसभन्दा बढी पाँच मेगावाटसम्मको आयोजनाको अधिकार प्रदेश सरकारलाई दिइएको छ । दुई वा त्यसभन्दा बढी प्रदेशको सिमानामा पर्ने आयोजनाको अधिकार केन्द्र सरकार मातहतमा रहनेछ ।राष्ट्रिय ग्रिडमा जोडिने आयोजनाको हकमा केन्द्र सरकारको अधिकार रहने तथा प्रदेश र पालिकासँगको सहकार्यमा जतिसुकै क्षमताको पनि आयोजना सञ्चालन गर्न सकिने मस्यौदामा उल्लेख छ । बहुउद्देश्यीय वा जलाशययुक्त आयोजनामा बाँध निर्माण, व्यवस्थापन तथा सञ्चालन र उत्पादन गर्नसमेत अलग अलग संस्थालाई अनुमति दिन सक्ने पनि मस्यौदामा छ । विद्युत् ऐन २०८० को मस्यौदा हेर्दा जलविद्युत् विकासमा निजी क्षेत्रको योगदानलाई बेवास्ता गरेर विद्युत् उत्पादनका क्षेत्रमा निजी क्षेत्रको भूमिकालाई कमजोर पार्ने खालको आएको निजी क्षेत्रका जलविद्युत् प्रवर्द्धकहरूको आरोप छ । मस्यौदाको दफा ५ मा नेपाल सरकारको ५१ प्रतिशत वा सोभन्दा बढी स्वामित्व भएको संस्था, प्रदेश सरकार तथा स्थानीय तहले एकल वा संयुक्त लगानीमा विकास गर्ने आयोजना बिनाप्रतिस्पर्धामा दिने प्रावधानले सरकारी स्वामित्वका कम्पनीलाई राम्रा आयोजना छानीछानी लाइसेन्स एकाधिकार दिएको स्वतन्त्र ऊर्जा उत्पादकहरूको संस्था, नेपाल (इप्पान) का उपमहासचिव प्रकाश दुलाल बताउँछन् । सरकारी कम्पनीले छोडेका कमशल खालका बाँकी आयोजनामा निजी क्षेत्रलाई प्रतिस्पर्धा गराउने कार्यले जलविद्युत् विकासमा निजी क्षेत्रलाई घुमाउरो पाराले ढोका थुनेको छ, उनले भने, महालेखा परीक्षकको प्रतिवेदनमा नै सरकारका संस्थानले निर्माण गरेका आयोजना निजी क्षेत्रको भन्दा ३ गुणा महँगो देखाएको छ । सरकारले राम्रा आयोजना लिएर महँगोमा निर्माण गर्दा नेपालको जलविद्युत् महँगो भएर अन्तर्राष्ट्रिय बजारमा कसरी प्रतिस्पर्धा हुन सक्छ । विद्युत् ऐन २०४९ मा रहेको जलविद्युत् आयोजनाको पहिचान तथा विकास गर्न सक्ने निजी क्षेत्रको भूमिका संसद्मा पेस भएको मस्यौदले कटौती गरेको दुलालको भनाइ छ ।मस्यौदाको दफा ३६ मा विद्युत् १५ वर्षपछिको रोल्टी जडित क्षमतामा प्रतिकिलोबाट २ सय रुपैयाँ वृद्धि गरेर १२ र प्रति युनिट सरदर बिक्री मूल्यमा २ प्रतिशत वृद्धि गरेर १२ प्रतिशत पुर्याइएको छ । प्रस्तावित ऐनको दफा २२ मा यो ऐन, वा प्रचलित कानुनबमोजिम सम्पन्न गर्नुपर्ने कार्य अनुमति पत्रमा तोकेको समयमा सम्पन्न नगरेमा, अनुमति प्राप्त संस्थाको आर्थिक हैसियत वा अवस्था नाजुक भई अनुमति पत्रबमोजिम कार्य पूर्ण र प्रभावकारी रूपमा सम्पन्न गर्न सक्दैन भन्ने कुरामा अनुमति प्रदान गर्ने अधिकारी विश्वस्त भएमा, अनुमति पत्रमा उल्लेखित सर्तहरू पटकपटक उल्लघंन गरेमा अनुमतिपत्रको खारेज गर्न सक्ने व्यवस्था राखेको छ । यस व्यवस्थाले जलविद्युत् क्षेत्रमा अनुमति पत्र दिने अधिकारीलाई असीमित अधिकार दिएको यसले व्यवसायीलाई अप्ठ्यारो पार्ने दुलाल बताउँछन् । प्रस्तावित मस्यौदामा कसैको अनुहार हेरेर तपार्इंले काम गर्न सक्ने देखिएन भन्दै लाइसेन्स खारेज गर्न सक्ने असीमित अधिकार दिनेछ, उनले भने ।मस्यौदाअनुसार विद्युत्, उत्पादन, प्रसारण र वितरण छुट्टाछुट्टै संस्थाले गर्नुपर्ने पूर्वऊर्जा सचिव देवेन्द्र कार्कीको बताउँछन् । उत्पादन, प्रसारण लाइन पनि उसैको र वितरण पनि उसैको हुँदा जलविद्युत्मा एकाधिकार छ । मेरै पालामा यो फरकफरक हुनुपर्छ भनेको हो, उनले भने, यसअघि उत्पादनका लागि विद्युत् उत्पादन कम्पनी र प्रसारणका लागि राष्ट्रिय प्रसारण ग्रिड कम्पनी स्थापना भएका थिए । यसमा कर्मचारी भर्ती केन्द्र गर्नेबाहेक केही छैन । विद्युत् प्राधिकरणको अनबन्डलिङमा हुनैपर्छ । संसद्मा दर्ता भएको ऐन विद्युत् क्षेत्रको विकासलाई झनै बाधा पर्ने ऊर्जाविद् भरत पराजुली बताउँछन् । विद्युत् व्यापार गर्न दिनेबाहेक यसमा २०४९ भन्दा पनि अगाडिको अवस्थामा पुर्याउँछ, उनले भने, यो ऐन पास भएको खण्डमा विद्युत् विकास अगाडि जानेभन्दा पछाडि धकेल्छ ।"
विश्व बैंकको सहयोगमा तीन सडक बनाइने,"(बागलुङ)बागलुङ नगरपालिकाले सहरी शासकीय तथा पूर्वाधार विकास कार्यक्रममार्फत डेढ वर्षभित्र तीनवटा स्तरीय सडक बनाइने भएको छ । विश्व बैंकको अनुदान सहयोगमा बागलुङ नगरपालिका७ को मूलपानीदेखि तितौरेसम्म साढे ८ किमि, ओडारचौरदेखि ढोडेनीसम्म साढे २ किमि र गणेशघुम्तीदेखि नीरयघाटको डेढ किमि सडक कालोपत्र गर्न लागिएको हो । यसअघि खुलेका ती ट्र्याकमा सडक बनाउँदा किसानलाई स्थानीय उत्पादनको बजारीकरणका लागि सहज हुनेछ । नगरपालिकाले मुकामदेखि तीनवटा वडामा कालोपत्र सडकले जोड्न पाउनेछ । त्यसका लागि विश्व बैंकले ६० करोड रुपैयाँ अनुदान उपलब्ध गराउने भएको हो । प्रारम्भिक सर्भेक्षण भएर डीपीआर बनाइरहेको नगरपालिकाको कामको प्रगति हेर्न आएका विश्व बैंकको सहयोग निकायका टिमसहित केन्द्रीय परामर्शदाता, सहरी विकास मन्त्रालयको प्रोजेक्ट कोअर्डिनेटर रवीन्द्र बोहरा, सिटुटेक विधान जेभी कन्सल्ट्यान्ट तथा जिल्ला परामर्शदाताको टिम लिडर रितु बस्नेतसहितको टोलीले तीनवटै सडकको स्थलगत अनुगमनसमेत गरेको हो । अनुगमनपछि विश्व बैंकको टिमले आगामी मंसिरसम्ममा निर्माणको काम थालेर डेढ वर्षमा सक्नुपर्ने सुझाव दिएको छ । यी सडकहरू ६ देखि ८ मिटर चौडाका हुनेछन् । सडकमा पर्ने घर तथा अन्य टहरा र संरचना हटाउने काम नगरपालिकाले गर्नुपर्ने छ । बैंकले नेपाल भर १७ वटा नगरपालिकामा सहरी शासकीय सुधार तथा पूर्वाधार विकास कार्यक्रममा सहयोग गरेको छ । यसअघि विश्व बैंककै सहयोगमा बागलुङको वडा ४ देखि ६ सम्मको झन्डै ७ किमि सडक कालोपत्र भइसकेको छ । उक्त सडकले नगरको चक्रपथ निर्माणमा सहयोग पुगेको छ । नगरपालिकाले सबै वडा जोड्ने गरी चक्रपथको अवधारणा ल्याएको छ । वडा १ देखि ७ सम्मको खण्ड ट्र्याकबाट जोडिइसकेको छ भने अधिकांश खण्ड कालोपत्र भइसकेको छ । वडा ८, ९, १० र ११ मा गत वर्षदेखि नै प्रदेश सरकारको साझेदारीमा सडक निर्माण भइरहेको छ । वडा १२, १३ र १४ का लागि पनि छुट्टै योजनाबाट सडक सञ्जालले जोडिएको छ । एकीकृत बनाएर नगरबससमेत चलाउन नगरपालिकाले बनाएको योजनामा दाताले साथ दिएका हुन् ।बागलुङ नगरपालिकाका प्रमुख वसन्तकुमार श्रेष्ठले नगरसभाले प्राथमिकीकरण गरेका १, २ र ३ नम्बरका सडकमा उक्त लगानी गर्न लागिएको बताए । गण्डकी प्रदेश सरकारको ५ करोड लागतमा वडा नं १० को दब्ल्याङ पहिरो नियन्त्रणका लागि पनि तत्काल काम थाल्न लागेको श्रेष्ठले जानकारी दिए । उक्त पहिरोले बागलुङकै मालढुंगादेखि जैमिनी नगरको कुश्मीसेरा जाने सडक र कालीगण्डकी करिडोरमा क्षति पुगेको छ । वर्षात्मा यो पहिरोले नियमित सडक अवरुद्ध हुँदा करिडोरका यात्री र दक्षिण बागलुङका सयौंले सास्ती खेपेका थिए । टोलीले गरेको स्थलगत अध्ययनमा मूलपानीदेखि कालीमाटी जाने सडकमा ६ वटा घरटहरा हटाउनुपर्ने देखिएको हो भने ओडारचौर सडकमा १३ घरको केही भाग हटाउनुपर्ने छ । ती स्थानबाट बागलुङ बजारमा नियमित तरकारी आउने गरेकाले सडक स्तरीय हुँदा किसानलाई सहज ढुवानी गर्ने वातावरण तयार हुने वडा नं ४ का अध्यक्ष कुमार विक्रम क्षेत्रीले बताए । नगरपालिकाले भने चालु वर्षकै नीति तथा कार्यक्रम र बजेटमा पनि क्षतिपूर्ति वा मुआब्जा दिनुपर्ने किसानका लागि भनेर बजेट व्यवस्थापनसमेत गरेको छ ।"
नेपाललाई माइस पर्यटन गन्तव्य बनाइने,"काठमाडौं (कास) नेपाललाई मेला, सभासम्मेलन तथा विवाह गन्तव्यका रूपमा स्थापित गर्न कार्यक्रम आयोजना हुने भएको छ । होटल संघ नेपालले मेला, सभासम्मेलन र विवाह गन्तव्यको बढ्दो माग परिपूर्तिका लागि कार्ययोजना तयार गर्न आइतबार काठमाडौंमा सरोकारवालाहरूसँग बृहत् कार्यक्रम गर्ने भएको छ । होटल संघ नेपालको वार्षिक कार्ययोजनाभित्र परेको यस कार्यक्रमले राष्ट्रिय तथा अन्तर्राष्ट्रियस्तरमा नेपाल माइस पर्यटनका लागि उपयुक्त गन्तव्यका रूपमा स्थापना गर्न सघाउ पुग्ने संघद्वारा बुधबार जारी विज्ञप्तिमा उल्लेख गरिएको छ । प्रकृतिले प्रचुर साथ दिएको नेपालमा पर्यटन बढाउन माइस पर्यटनको विकास गर्न अपरिहार्य रहेकाले नेपालले विश्वको व्यापारिक समुदायमा अन्तर्राष्ट्रिय सभा सम्मेलन गन्तव्यका रूपमा लोकप्रियता हासिल गर्नेछ, विज्ञप्तिमा भनिएको छ ।संघले अन्तर्राष्ट्रियस्तरको मेला, सभासम्मेलनसँगै व्यापार व्यवसायको प्रवर्द्धनका लागि विदेश भ्रमणमा पठाउने प्रचलन विश्वव्यापी रूपमा अझ छिमेकका भारत र चीनमा बढ्दै गएको उल्लेख गर्दै बर्सेनि हजारौंको संख्यामा विवाह गर्ने जोडीहरू र उनीहरूको परिवारका सदस्यहरू नेपाल आउने क्रम बढेकाले यसो गर्न लागेको जनाएको छ । यस्ता मेला, सभासम्मेलन, गन्तव्य विवाह तथा प्रोत्साहन भ्रमणका कार्यक्रमलाई नेपालको पहाडी तथा तराईका गन्तव्य, प्राकृतिक ट्रेकिङ क्षेत्र र धार्मिक तथा सम्पदा स्थलहरूका विभिन्न प्याकेज बनाई कर्पोरेट कम्पनीहरूलाई आकर्षित गर्न सक्ने सम्भावना प्रबल रहेको छ भने यसका लागि सरकारी नीति नियम, थप पूर्वाधार, जनशक्ति र प्रभावकारी प्रवर्द्धनका कार्यक्रमहरूको आवश्यकता रहेको विज्ञप्तिमा भनिएको छ ।"
सहकारीको पैसा फिर्ताको अधिकार सीडीओलाई दिन सुझाव,"(काठमाडौं)समस्याग्रस्त सहकारी संघसंस्थाको निक्षेप फिर्ता गराउने अधिकार प्रमुख जिल्ला अधिकारी (सीडीओ) लाई दिन सहकारी क्षेत्र सुधार सुझाव कार्यदलले सुझाएको छ । समस्यामा रहेका झन्डै पाँचभन्दा बढी सहकारी संघसंस्थाका बचतकर्ताको अर्बौं रकम फिर्ता हुन नसकेका बेला कार्यदलले उक्त सुझाव दिएको हो । तत्काल पैसा फिर्ताको व्यवस्था गर्न एक वर्षका लागि मात्र सीडीओलाई उक्त अधिकार दिन कार्यदलले सुझाएको हो । कार्यदलले सोमबार प्रधानमन्त्री पुष्पकमल दाहाललाई बुझाएको अन्तिम प्रतिवेदनमा सञ्चालकहरूबाट ०८० चैतभित्रै निक्षेप फिर्ताको प्रतिबद्धता लिने, छुट्टै नियामक निकाय स्थापनालगायत सहकारी क्षेत्र सुधारका लागि तत्काल, अल्पकाल र दीर्घकालमा गर्नुपर्ने विभिन्न सुझावहरू समेटिएको छ । जिल्लागत रूपमा समस्या पहिचान, विश्लेषण, बचतकर्ताको बचत फिर्ता गरी सहकारी क्षेत्रमा सुशासन कायम गर्न एक वर्षसम्मका लागि प्रमुख जिल्ला अधिकारीहरूलाई सहकारीका समस्याबारे जाँचबुझ गरी बचत फिर्ता गराउन स्थानीय जनप्रतिनिधिसमेतको सहभागितामा पहल गर्ने, प्रतिवेदनमा भनिएको छ, जिल्ला तहबाट समस्या समाधान हुन नसक्ने तथा समस्याग्रस्त संस्थाका रूपमा घोषणा गर्नुपर्ने अवस्थामा संघीय सहकारी विभाग र सम्बन्धित नियामक निकायमा पठाउने प्रबन्ध गरी समस्याको द्रुत समाधानको प्रक्रिया अविलम्ब थालनी गर्ने ।यस्तै, समस्यामा रहेका संस्थाका बचतकर्ताको पैसा फिर्ता गर्नका लागि सहकारी संस्थाका सञ्चालकहरूलाई ०८० मंसिरभित्रै सबै निक्षेप फिर्ताको प्रतिबद्धता गराएर आगामी चैतभित्रै फिर्ता गराउनुपर्ने सुझाव पनि कार्यदलले दिएको छ । विभिन्न सहकारी संस्थामा सदस्यहरूले बचत फिर्ताको माग गरेको तर समस्यामा परी बचत फिर्ता गर्न नसकिरहेका संस्थाले ०८० मंसिर मसान्तभित्र सहकारी विभाग र आआफ्नो नियामक निकायमा बचत फिर्ता कार्ययोजना पेस गरी ०८० चैतभित्रै माग भएको बचत फिर्ता गर्नुपर्ने, प्रतिवेदनमा भनिएको छ, यसको नियमित अनुगमन सहकारी विभागलगायत नियामक निकाय र राष्ट्रिय सहकारी महासंघले गर्ने ।यस्तै, संघ, प्रदेश र स्थानीय तहका सबै नियामक निकायले तीन महिनाभित्र आफ्नो क्षेत्राधिकारभित्रका बचत तथा ऋणको कारोबार गर्ने सहकारी संस्थाको अनुगमन, सुपरिवेक्षण गरी (पल्स सूचकांकका आधारमा) वर्गीकरणसहितको प्रतिवेदन तयार गर्नुपर्ने सुझाव पनि कार्यदलको छ । अनुगमनका क्रममा समस्याग्रस्त उन्मुख देखिएका सहकारीका सञ्चालक, पदाधिकारी, व्यवस्थापन प्रमुखलगायत संलग्न कर्मचारीको बैंक खाता, अचल सम्पत्ति र राहदानी रोक्का राख्ने व्यवस्था मिलाउनेर त्यस्ता संस्थालाई समस्याग्रस्त घोषणा गर्ने, प्रतिवेदनमा भनिएको छ, ती संस्थाका सञ्चालक, पदाधिकारी तथा कर्मचारी र तिनका परिवार एवं सम्बन्धित अन्य व्यक्तिलाई प्रचलित कानुनबमोजिमको कसुर गरेकामा आवश्यक कारबाहीका लागि थप अनुसन्धान गर्न नेपाल प्रहरीमा लेखी पठाउने । सहकारी क्षेत्रमा देखिएका समस्या पहिचान गरी तत्काल समाधानमा लैजान सबै सहकारी संघसंस्थाले आगामी तीन महिनाभित्र आफ्नो संघसंस्थाको वस्तुस्थिति, वित्तीय अवस्था, कारोबार र संलग्नता झल्किने गरी तोकिएको ढाँचामा श्वेतपत्र अनिवार्य रूपमा जारी गरी सम्बन्धित नियामक निकाय र संघीय सहकारी विभागमा अनिवार्य रूपमा पेस गर्नुपर्ने सुझाव पनि कार्यदलको छ ।नेपाल सरकारले निर्णय गरी अर्को व्यवस्था नभएसम्मका लागि कम्तीमा एक वर्ष महानगरपालिका, उपमहानगरपालिका र नगरपालिकामा बचत तथा ऋण कारोबार गर्ने सहकारी संस्था दर्ता, कार्यक्षेत्र विस्तार अनुमति तथा सेवा केन्द्र स्वीकृतिको काम तत्काल स्थगित गर्ने, प्रतिवेदनमा उल्लेख छ, देशभरिका सहकारी संस्थाका सञ्चालक तथा पदाधिकारी एवं व्यवस्थापन तहका कर्मचारीको सम्पत्ति विवरण संकलन गरी अभिलेखीकरण गर्न संघीय सहकारी विभाग, प्रदेश सरकार र स्थानीय तहलाई नेपाल सरकारबाट निर्देशन जारी गर्ने ।यस्तै, सहकारी संस्थामा हाल तरलताको अभावका कारण समस्या गहिरिँदै गएकाले समाधान गर्नका लागि नेपाल सरकारले निश्चित रकम सहुलियत ब्याजदरमा प्रदान गरेर बचत फिर्ताका लागि सहकारी संस्थालाई दिने सुझाव पनि कार्यदलको छ । नेपाल सरकारले राष्ट्रिय सहकारी बैंक वा अन्य उपयुक्त वित्तीय संस्थामार्फत समस्यामा परेका सहकारीलाई सहुलियतपूर्ण ब्याजदरमा ऋण उपलब्ध गराई त्यसरी प्राप्त ऋण सहकारी संस्थाले आफ्ना सदस्यको बचत फिर्ताका लागि प्रयोग गर्ने, प्रतिवेदनमा उल्लेख छ, यसरी बचत फिर्ता गर्दा निश्चित परिमाणसम्मका बचतकर्ताको बचत फिर्तालाई प्राथमिकता दिनुपर्ने, यसरी प्राप्त सहुलियतपूर्ण ऋण निश्चित अवधिभित्र सहकारी संस्थाले सम्बन्धित बैंकमार्फत नेपाल सरकारलाई फिर्ता गर्नुपर्ने ।सहकारी संस्थामा रहेको बचत सुरक्षणका लागि ६० करोड रुपैयाँ चुक्ता पुँजी रहेको सहकारी बचत तथा कर्जा सुरक्षण कोष तत्काल स्थापना गर्न पनि कार्यदलले सुझाएको छ । सहकारीमा बचत सुरक्षणको प्रत्याभूति गर्न सहकारी ऐन, २०७४ को दफा १०१ बमोजिमको सहकारी बचत तथा कर्जा सुरक्षण कोष तत्काल स्थापना गरी बचतकर्ताको बचत सुरक्षण गर्ने । कोषको न्यूनतम चुक्ता सेयर पुँजीबापत नेपाल सरकारले बेहोर्नुपर्ने रकम निकासा गर्ने, प्रतिवेदनमा भनिएको छ, सहकारी संस्थाले पहिलो वर्षमा कुल सम्पत्तिको ०५० प्रतिशतले हुन आउने रकम कोष स्थापना भएको तीन महिनाभित्र कोषमा अनिवार्य जम्मा गर्नुपर्ने र त्यसपछिका वर्षका लागि कुल सम्पत्तिको ००१ प्रतिशतले हुन आउने रकम हरेक आर्थिक वर्ष समाप्त भएको ३ महिनाभित्र अनिवार्य रूपमा जम्मा गर्नुपर्ने व्यवस्था मिलाउने ।यस्तै, सहकारी क्षेत्रका समस्या समाधानका लागि ०८१ असारभित्रै दोस्रो तहको सहकारी नियामक निकाय गठन गर्नुपर्ने सुझाव पनि कार्यदलको छ । सहकारी संघसंस्थाहरूमा वित्तीय कारोबारप्रति आकर्षण बढिरहेसँगै जोखिम पनि बढ्दै गएकाले नियमनका लागि दोस्रो तहको सहकारी सुपरिवेक्षण बोर्ड वा सहकारी प्राधिकरण नामक नियामक निकाय गठन गर्नुपर्ने सुझाव कार्यदलले दिएको हो । कार्यदलले सोमबार प्रधानमन्त्री पुष्पकमल दाहाललाई बुझाएको अन्तिम प्रतिवेदनमा छुट्टै नियामक निकाय स्थापनालगायत सहकारी क्षेत्र सुधारका लागि तत्काल, अल्पकाल र दीर्घकालमा गर्नुपर्ने विभिन्न सुझावहरू समेटिएको छ । सहकारी ऐन, हरेक वर्ष जारी हुने सरकारका बजेट, मौद्रिक नीतिहरूमा सहकारी नियमनका लागि दोस्रो तहको नियामक निकाय गठन गर्ने विषयले प्राथमिकता पाउँदै आए पनि अहिले कार्यदलले मिति नै तोकेर उक्त निकाय स्थापना गर्न सुझाव दिएको हो । सञ्चालनमा रहेका संस्थाहरूमध्ये आधाभन्दा बढी बचत तथा ऋण सहकारी छन् । बहुउद्देश्यीय सहकारी संस्थामा पनि प्रमुख कारोबार बचत तथा ऋणकै छ । अन्य विषयगत सहकारी र जिल्ला संघ, प्रदेश संघ तथा केन्द्रीय संघका पनि मुख्य कार्य बचत तथा ऋणकै छ, प्रतिवेदनमा भनिएको छ, वित्तीय कारोबार गर्ने संस्थामा वित्तीय कारोबारको परिमाण जति ठूलो हुँदै जान्छ, उति नै वित्तीय जोखिमको सम्भावना पनि बढ्दै जान्छ । पर्याप्त वित्तीय जोखिम न्यूनीकरण उपकरणहरूको व्यवस्थाबिनाको वित्तीय कारोबारले अन्ततः समग्र अर्थतन्त्रमा नै जोखिम सिर्जना गर्न पुग्दछ । यसकारण सहकारी संस्थाको निश्चित परिमाणभन्दा अधिक वित्तीय कारोबारलाई सुपरिवेक्षण तथा अनुगमन गरी वित्तीय अनुशासन कायम गराउनका लागि छुट्टै स्वायत्त सुपरिवेक्षण निकायको स्थापना गर्नुपर्ने देखिएको प्रतिवेदनमा उल्लेख छ । तोकिएको परिमाणभन्दा ठूलो आकारको वित्तीय कारोबार गर्ने सहकारी संस्थाको सुपरिवेक्षण तथा अनुगमन गर्न छुट्टै कानुन तर्जुमा गरी वा विद्यमान सहकारी ऐनमा छुट्टै परिच्छेदको व्यवस्था गरी सहकारी सुपरिवेक्षण बोर्डप्राधिकारणको गठन गर्ने, प्रतिवेदनमा उल्लेख छ ।"
सहभागितामा ठूलो बन्दै एसियाड,"(काठमाडौं)कोरोना भाइरस संक्रमणको महामारीका कारण लगाइएका प्रतिबन्ध हटेको ९ महिनापछि चीनमा १९ औं एसियाली खेलकुद सुरु हुँदै छ । सहभागी हुने खेलाडीको आकारका रूपमा चीनको पूर्वी सहर हाङझाउमा हुने यसपल्टको एसियाली खेलकुद ओलम्पिकभन्दा पनि ठूलो रहेको छ । आयोजक सहरले दिएको पछिल्लो तथा अन्तिम तथ्यांकअनुसार प्रतियोगितामा सहभागी हुने खेलाडीको कुल संख्या छ १२ हजार ४ सय १७ । प्रतियोगिता सुरु हुन १० दिन बाँकी रहेको अवसरमा बुधबार विभिन्न कार्यक्रम पनि आयोजना गरियो । दुई वर्षअघिको टोकियो ओलम्पिकमा ११ हजार खेलाडीको सहभागिता थियो । अर्को वर्ष पेरिसमा हुने ओलम्पिकमा १० हजार ५ सय खेलाडीको हाराहारीमा सहभागिता रहनेछ । प्रतियोगिताको औपचारिक उद्घाटन सेप्टेम्बर २३ देखि हुनेछ । १६ दिनको लगातार प्रतिस्पर्धापछि अक्टोबर ८ मा टुंगिनेछ । उद्घाटनको चार दिनअघि सेप्टेम्बर १९ देखि नै केही खेलका प्रतिस्पर्धा सुरु भइसक्ने छ । कोभिड१९ महामारीकै कारण एक वर्ष पछाडि सारिएको यसपल्टको प्रतियोगितामा कुल ४ सय ८१ स्पर्धामा खेल हुनेछ । यसपल्ट ९ खेल पेरिस ओलम्पिकको छनोटका रूपमा पनि आयोजना भइरहेको छ । त्यसमध्ये आर्चरी, आर्टिस्टिक पौडी, बक्सिङ, ब्रेकिङ, हक्की, आधुनिक पेन्टाथलन, सेलिङ, टेनिस र वाटरपोलो प्रमुख छन् । यसपल्ट एसियाली खेलकुदमा सहभागी हुनेमा विभिन्न खेलका ठूला नाम पनि छन् । विश्व खेलकुदका केही खास खेलमा एसियाली देशकै वर्चस्व र प्रभुत्व रहेको हुनाले कडा प्रतिस्पर्धा हुने निश्चित छ । त्यसमध्ये भारतका नीरज चोपडा र मुताज इसा बरसिम विश्व च्याम्पियन हुन् । नीरज ज्याभलिन थ्रोका विश्व च्याम्पियन हुन् भने कतारी खेलाडी मुताजको नाममा हाइजम्पमा यस्तै उपलब्धि छ । चिनियाँ पौडीवाज पान झन्ले र उनको दक्षिण कोरियाली सहकर्मी पनि आआफ्नो विधाका विश्व च्याम्पियन हुन् । सबैभन्दा बढी चर्को प्रतिस्पर्धा चल्न सक्ने दुई खेल ब्याडमिन्टन र टेबलटेनिस रहेका छन् । किनभने यसमा शीर्ष वरीयताका अधिकांस खेलाडी एसियाकै छन् । सम्भवतः सबैभन्दा चासो रहने खेल क्रिकेट हुनसक्ने छ, जुन खेल आफैं ओलम्पिकमा भने सामेल छैन । पुरुष र महिला दुवैमा भारत र पाकिस्तानको सामना हुन सक्ने सम्भावनाले यस खेलमा रूचि बढेको हो । चीनले आफ्नो भूमिमा हुन लागेको तेस्रो एसियाली खेलकुदका लागि विशाल टिम घोषणा गरिसकेको छ । यसको सदस्य संख्या छ १ हजार ३ सय २९ । त्यसमा ८ सय ८६ खेलाडी छन् । ६ सय ३० खेलाडीले पहिलोपल्ट देशका लागि एसियाली खेलकुदमा भाग लिनेछन् । यी खेलाडीमध्ये १३ वर्षका स्केटबोर्डरका कुई चेन्सीदेखि ब्रिजका ६० वर्षीय ताइ जियनमिङ पनि छन् । चीनले हाङझाउ एसियाली खेलकुदमा हुने प्रदर्शनकै आधारमा अबको पेरिस ओलम्पिकमा खेलाडी छनोट हुने भनिसकेको छ । प्रतियोगितमा चीनले नै स्वर्णसहित सबैभन्दा बढी पदक जित्ने विश्वास गरिएको छ । आयोजकले मुख्य मिडिया सेन्टर (एमएमसी) को पनि सफल परीक्षण गरिसकेको छ । यो प्रतियोगिताका हाङझाउमा जम्मा हुने पत्रकारका लागि सबैभन्दा ठूलो कार्यथलो हुनेछ । प्रतियोगिताका लागि सहभागी हुने खेलाडी बराबर नै १२ हजार संख्यामा पत्रकार हाङझाउ पुग्नेछन् । नेपालले २९ खेलमा २ सय ५३ खेलाडीको सहभागिता गराउने छ । बास्केटबलमा ४, आर्चरीमा ४, एथलेटिक्समा ८, ब्याडमिन्टनमा ८, बक्सिङमा १३, ब्रेकिनमा १, क्यानोइङमा १, क्रिकेटमा १५, साइक्लिङमा २, ईस्पोर्ट्समा २३, फेन्सिङमा ६, फुटबलमा २२, गल्फमा ६, ह्यान्डबलमा १६, जुडोमा ८, कपड्डीमा १२, करातेमा ८, रग्बीमा १२, सुटिङमा २, स्क्वासमा ६, पौडीमा ४, टेबलटेनिसमा ६, तेक्वान्दोमा ११, टेनिसमा ६, ट्रायथलनमा ४, भलिबलमा २४, भारोत्तोलनमा ५, कुस्तीमा ४ र उसुमा १२ खेलाडीले प्रतिस्पर्धा गर्नेछन् ।"
'फुटबलरले ढुक्कले खेल्न सकोस्,"(काठमाडौं)सहिद स्मारक लिग फुटबल खेल्ने क्रममा त्रिभुवन आर्मी क्लबका रक्षक विकास खवास नराम्ररी घाइते भए । उनको एसीएल गएको थियो । अहिले पनि विकासले बी एन्ड बी अस्पताल ग्वार्कोमा रिह्याब गराइरहेका छन् । जेठ अन्तिममा सम्पन्न लिगबाटै विक्रम लामाले संन्यास लिँदै आफ्नो खेलाडी जीवन टुंग्याएका थिए । आफ्नो टोली थ्रीस्टार क्लब रेलिगेसनबाट बच्न संघर्ष गरिरहेको अवस्थामा विक्रमलाई मनभित्र भने अर्कै डरले थिचेको थियो । कतै संन्यासअघि नै आफू पनि घाइते भएर थला पर्ने त होइन भन्ने डरले उनलाई पिरोलेको थियो ।लिगको बिमा र आर्मीबाट खेलिरहेकाले विकास खवासलाई आर्थिक रूपमा त्यस्तो भार त भएन । तर बिमाबाहेक लाग्ने अन्य खर्च खेलाडीले आफै बेहोर्नुपर्ने हुन्छ । गत वर्ष नै नेपाल फुटबल खेलाडी संघका अध्यक्षमा चुनिएका विक्रम चाहन्थे खेलाडीले निर्धक्क खेल्न पाओस्, दिमागमा चोटबारे कुनै चिन्ता नहोस् । लिग सकिएको तीन महिनापछि विक्रम नेतृत्वको फुटबल खेलाडी संघले बुधबार बी एन्ड बी अस्पतालसँग औषधि उपचारसम्बन्धी सम्झौता गरेको छ । त्यसअनुसार फुटबल खेलाडीले घाइते भएपछि उपचार गर्दा लाग्ने खर्चमा ६० देखि ७० प्रतिशतसम्म छुट सुविधा पाउनेछन् । ओपीडीमा ५० प्रतिशत र औषधिमा १२ प्रतिशत छुट पाउनेछन् । खेलाडीको परिवारले पनि १५ प्रतिशतसम्म अस्पतालबाट छुट पाउनेछन् । फुटबल खेलाडी संघको तर्फबाट विक्रम र बी एन्ड बी अस्पतालबाट डा अमित जोशीले दुईवर्षे सम्झौता पत्रमा हस्ताक्षर गरे । नेपाली महिला राष्ट्रिय टोली, नेपाली यू१९ पुरुष फुटबल टोली, प्रशिक्षकको उपस्थितिमा सम्झौता कार्यक्रममा डा जोशीले खेलाडी चोटबाट कसरी जोगिन सक्ने उपाय, डा विवेक बासुकलाले फुटबल खेलाडीलाई लाग्ने सामान्य चोटपटक र निजन वज्राचार्यले फुटबलमा फिजोयोथेरापीको आवश्यकताबारे प्रस्तुति दिएका थिए ।खेलाडीले खेल्ने मात्र नभई आफैं पनि शिक्षित हुनुपर्छ र हाम्रो शिक्षाको पहिलो प्राथमिकता भनेको स्वास्थ्यसम्बन्धी बुझाई हुनुपर्छ भनेर हामीले यो कार्यक्रम आयोजना गरेका हौं, संघका अध्यक्ष लामाले बुधबार कार्यक्रममा भने, २१२२ वर्षसम्म फुटबल खेल्दा म आफैं धेरैपल्ट घाइते भई घरमै बस्नुपर्दाको पीडा राम्रोसँग थाहा छ, खेल्दामात्र नभएर छाडेपछि पनि सुरक्षित हुन हामीले यो कदम चालेका छौं ।डा अशोक बाँस्कोटाले समाजलाई फुटबलले एकतामा बाँध्ने हुनाले यसैसँग जोडिएर खेलाडीप्रति सहयोग गर्न पाउँदा आनन्द महसुस गरेको बताए । प्रशिक्षक मेघराज केसीले फुटबल खेलाडी संघ र प्रशिक्षक संघ विगतमा भए पनि एन्फाको निर्वाचनमा भोटका लागि मात्र बनेको आरोप लगाउँदै भने, हामी खेल्दाखेरि यो स्तरको उपचार हुन्छ भनेर सोच्ने वातावरण नै थिएन । अब हाम्रा खेलाडीले स्वदेशमै उच्चस्तरीय उपचार पाउनेछन्, त्यसले खेलाडीको प्रदर्शनमा पनि फरक पार्नेछ । आज मैले आफैं कार्यक्रमबाट धेरै सिक्ने अवसर पाएँ ।खेलाडीलाई खेल्दा आत्मविश्वास बढाउनुपर्ने, घाइते भइहाल्यो भने के गर्ने भनेर सोच्नु नपर्ने वातावरण मिलेको जनाउँदै केसीले कहिलेकाहीँ सामान्य हिसाबमै चोट लाग्न सक्ने भएकाले खेलाडी र प्रशिक्षक त्यसमा सचेत हुनुपर्ने कार्यक्रमबाट सिकेको सुनाए ।"
अग्रज र अनुजलाई एनएसजेएफ सम्मान,"काठमाडौं (कास) नेपाल खेलकुद पत्रकार मञ्च (एनएसजेएफ)ले आफ्नो २८औं स्थापना दिवसको अवसरमा बुधबार एनएसजेएफ अग्रज खेलकुद पत्रकारिता सम्मान मुकुन्द बोगटी र सुमन भोम्जन युवा खेलकुद पत्रकारिता पुरस्कार रमेश सुवेदीलाई प्रदान गरेको छ । मञ्चका संस्थापक रहेका पत्रकार बोगटी र युवा खेलपत्रकार सुवेदीलाई सम्मानित गरिएको हो । वार्षिकोत्सवमा २०७१ सालदेखि खेलकुद पत्रकारितालाई संस्थागत बाटोमा डोर्याउने व्यक्तित्वलाई अग्रज र २०७६ सालदेखि युवा पत्रकारलाई प्रोत्साहन गर्न अनुज पत्रकारिता पुरस्कार प्रदान गर्दै आएको मञ्चले जनाएको छ । २०५२ सालमा मञ्च स्थापना हुँदा कोषाध्यक्ष बोगटीले त्यसपछि दुई कार्यकाल संस्थालाई नेतृत्व प्रदान गरेका थिए । उनलाई २५ हजार रुपैयाँसहित सम्मान पत्र र दोसल्ला ओढाएर सम्मानत गरिएको थियो । बोगटीले कान्तिपुर पब्लिकेशन्ससँग आबद्ध रहेर लामो समय पत्रकारिता गरेका हुन् । हाल उनी स्वतन्त्र पत्रकारको रूपमा क्रियाशील छन् । नयाँ पत्रिका दैनिकमा कार्यरत सुवेदीलाई प्रोत्साहनको रूपमा ल्यापटप प्रदान गरिएको थियो । उनीहरूलाई नेपाल ओलम्पिक कमिटी (एनओसी) का अध्यक्ष जीवनराम श्रेष्ठ, महासचिव नीलेन्द्रराज श्रेष्ठ, अखिल नेपाल फुटबल संघ (एन्फा) का महासचिव किरण राई र मञ्चका अध्यक्ष दुर्गानाथ सुवेदीलगायतले सम्मान प्रदान गरे ।सम्मानित बोगटीले नेपालमा खेलकुद पत्रकारितालाई संस्थागत गर्नका लागि मञ्च स्थापनाताकाका क्षणहरू स्मरण गरे । पुरस्कृत युवा पत्रकार सुवेदीले फुटबल समर्थकका रूपमा खेलकुदमा प्रवेश गरेर मञ्चकै प्रोत्साहनमा खेल पत्रकारिता सुरु गरेको बताए । एनओसी अध्यक्ष श्रेष्ठले खेल पत्रकारिताका अग्रज र अनुजलाई सम्मान गरेर पुस्तान्तरणको राम्रो संस्कार थालनी गरेको भन्दै प्रशंसा व्यक्त गरे । राष्ट्रिय खेलकुद परिषद्का सदस्यसचिव टंकलाल घिसिङले खेलाडी, प्रशिक्षक र खेलकर्मीलाई मञ्चले हरेक वर्ष स्पोर्ट्स अवार्ड प्रदान गरिरहेको स्मरण गर्दै यस्ता सम्मानले खेलकुद पत्रकारितामा लागेकालाई पनि प्रोत्साहित हुने बताए ।एनएसजेएफ कप फुटसलको विजेता टिम प्रोफाइल र उपविजेता टिम फिचर्सलाई पनि ट्रफी प्रदान गरिएको थियो ।"
विशालको कीर्तिमान,"काठमाडौं (कास) नेपालका भारोत्तोलन खेलाडी विशालसिंह विष्टले साउदी अरेबियाको रियादमा भइरहेको आईडब्लूएफ विश्व भारोत्तोलन च्याम्पियनसिपमा राष्ट्रिय कीर्तिमान बनाएका छन् । पुरुष ९६ केजी तौलसमूहमा विशालले स्न्याच, क्लिन एन्ड जर्क र कुलमा गरी तीन राष्ट्रिय कीर्तिमान बनाएको नेपाल भारोत्तोलन संघका अध्यक्ष रामकृष्ण श्रेष्ठले जनाएका छन् । विशालले स्न्याचमा १२६ केजी, क्लिन एन्ड जर्कमा १६५ र कुलमा २९१ केजी भार वहन गर्दै आफ्नै नामको कीर्तिमान सुधार गरेका हुन् । यसअघि उनको नाममा स्न्याचमा १२५, क्लिन एन्ड जर्कमा १६१ र कुलमा २८३ केजीको कीर्तिमान थियो । दुई दिनअघि विकास भट्टले पनि तीन राष्ट्रिय कीर्तिमान बनाएका थिए । पुरुष ८१ केजीमा विकासले स्न्याचमा १२४ केजी, क्लिन एन्ड जर्कमा १४८ केजी र कुलमा २७२ केजीको कीर्तिमान बनाएका थिए ।"
छोटकरी,"नेबा बास्केटबल शुक्रबारदेखिकाठमाडौं (कास) नेपाल बास्केटबल संघको आयोजनामा नेबा प्लस टु थ्री बाइ थ्री बास्केटबल प्रतियोगिता शुक्रबार सुरु हुनेछ । प्रतियोगितामा ४५ टिमको सहभागिता रहने बुधबार संघका अध्यक्ष भीमसिंह गुरुङले बताए । लिनिङको सहयोगमा हुने प्रतियोगिताको ब्वाइजमा ३२ र गर्ल्समा १३ टिमले लिगकम नकआउट आधारमा प्रतिस्पर्धा गर्नेछन् । शीर्ष तीन स्थान हात पर्ने टिमले त्रिसराबाट गिफ्ट ह्याम्पर प्राप्त गर्नेछन् । मोस्ट भ्यालुएबल प्लेयरलाई लिनिङबाट गिफ्ट ह्याम्पर प्रदान गरिनेछ । करणको विजयी गोलकाठमाडौं (कास) प्रयागराज सिंह सुवाल स्मृति अन्तर वडा फुटसल प्रतियोगितामा बुधबार वडा २६, वडा २८, वडा १३ र वडा १२ विजयी भएका छन् । लैनचौर फुटसल मैदानमा करण खड्गीको गोलमा वडा २६ ले वडा ५ लाई १० ले हरायो । करण म्यान अफ द म्याच भए । वडा २८ ले वडा २४ लाई ४१ ले गर्दा उदेश खड्गीले दुई, दीपु तण्डुकार र शिशिर वज्राचार्यले ११ गोल गरे । पराजित टिमका सोमन श्रेष्ठले एक गोल फर्काए । वडा १३ ले वडा २१ लाइ २० ले हराउदा विकेश शाही र अभय रानाले गोल गरे । विकेश म्यान अफ द म्याच भए । वडा १२ ले वडा १८ लाई ३० ले हरायो । कैलाश डंगोल र विजय शाहीले गोल गरे । राष्ट्रिय जुनियर टेटे आजदेखिकाठमाडौं (कास) अखिल नेपाल टेबलटेनिस संघको आयोजनामा दोस्रो कल्याणराज पाण्डे राष्ट्रिय जुनियर टेबलटेनिस प्रतियोगिता आज बिहीबारदेखि सुरु हुँदै छ । प्रतियोगितामा यू१९ र यू१५ उमेर समूहमा ब्वाइजगर्ल्स सिंगल्स गरी ४ स्पर्धामा खेल हुने संयोजक धर्ममान वज्राचार्यले जनाए । हरेक स्पर्धामा शीर्ष तीन स्थान हात पार्नेले क्रमशः १० हजार, ५ हजार र २२ हजार पुरस्कार पाउने छन् । शशि कल्याण पाण्डे वेलफेयर फण्डको प्रायोजनमा हुने प्रतियोगितामा १ सय २५ खेलाडीले तीन दिन प्रतिस्पर्धा गर्नेछन् ।"
