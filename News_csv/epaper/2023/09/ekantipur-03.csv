शीर्षक,विवरण
कोशीमा धारा १८६ माथि निरन्तर धावा,"(काठमाडौं)राजनीतिक दलहरू सत्ताकेन्द्रित स्वार्थको लडाइँमा लिप्त हुँदा कोशी प्रदेशमा संवैधानिक संकट गहिरिँदै गएको छ । सत्तारूढ दलले संविधानको धारा १८६ मा उल्लिखित सभामुखको भूमिकामाथि अनदेखा गर्दा संविधान र सर्वोच्चको आदेशमाथि बलमिच्याइँ भएको हो । दल भने प्रदेशमा देखिएको संवैधानिक संकटमोचन गर्नुको साटो आआफ्नै स्वार्थको लडाइँमा तल्लीन छन् ।संविधानको धारा १८६ मा प्रदेशसभाको अध्यक्षता गर्ने व्यक्तिलाई मत दिने अधिकार नहुने उल्लेख छ । तर, मत बराबर भएमा अध्यक्षता गर्ने व्यक्तिले निर्णायक मत दिने व्यवस्था सोही धारामा छ । सभाको अध्यक्षता गरेका व्यक्तिले दुई पटक संविधानको सीमा नाघ्दा कोशीको सत्ताराजनीति संवैधानिक संकटको भुमरीमा परेको संविधानविद् भीमार्जुन आचार्य बताउँछन् । राजनीतिक दलहरूले संविधानको पालना गर्नुपर्छ, यसको विकल्प छैन, उनले भने, दलहरू सच्चिएनन् भने समस्या झन् बल्झिन्छ र अन्ततः कुनै न कुनै निकास निस्किन्छ । उक्त धाराको व्याख्या गर्दै सर्वोच्च अदालतले दिएको आदेशसमेत उल्लंघन गरिएको उनले बताए ।संसदीय निर्वाचनपछि २०७९ पुस १० मा बनेको सत्ता गठबन्धनको विघटनसँगै कोशीमा संविधानमाथि बलमिच्याइँ सुरु भएको हो । एमाले, माओवादी, राप्रपा, रास्वपा, जसपालगायत दल मिलेर केन्द्रमा बनेको गठबन्धन करिब दुई महिनामै भत्किए पनि कोशीमा भने जेठ तेस्रो सातासम्म कायमै थियो । एमाले संसदीय दलका नेता हिक्मतकुमार कार्की असार १५ सम्म मुख्यमन्त्री रहे । यसको एकमात्र कारण थियो माओवादी र जसपा सरकारबाट बाहिरिँदा पनि नयाँ गठबन्धनलाई सरकार निर्माणका लागि बहुमत सांसद नपुग्नु । ९३ सदस्यीय कोशी प्रदेशसभामा कांग्रेस, माओवादी, एकीकृत समाजवादी र जसपासँग बहुमत (४७) सांसद त थिए, तर उक्त संख्यामा सभामुखसमेत सामेल रहेकाले बहुमत पुग्दैनथ्यो । संसद्मा विश्वासको मत पाउन नसकी असार १५ मा मुख्यमन्त्री कार्की पदमुक्त भएपछि कोशीमा संविधानको यही दफामाथि पहिलो पटक धावा बोल्ने काम भयो । असार २१ मा तत्कालीन सभामुख बाबुराम गौतमको समेत समर्थनमा कांग्रेस संसदीय दलका नेता उद्धव थापा मुख्यमन्त्री नियुक्त भए । तर सर्वोच्चले असार २७ मा उनको नियुक्तिमाथि संवैधानिक आशंका गर्दै कामचलाउ हैसियतमा झार्यो । एमाले संसदीय दलका नेता हिक्मतकुमार कार्कीद्वारा दायर रिटमाथि प्रारम्भिक सुनुवाइ गर्दै न्यायाधीश सपना मल्ल प्रधानको इजलासले भन्यो, मुद्दाको अन्तिम किनारा नभएसम्म दीर्घकालीन असर पर्ने कुनै पनि निर्णय नगर्नूनगराउनू । संविधान रक्षाको सन्दर्भमा सर्वोच्च न्यायालय त्यतिमै रोकिएन । सभामुखको हस्ताक्षरबाट मुख्यमन्त्री नियुक्ति हुनु असंवैधानिक भन्दै साउन ११ मा मुख्यमन्त्री नियुक्तिको निर्णय खारेज गरेपछि उनी पदमुक्त भए । सभामुखले प्रदेशसभामा रेफ्री वा अम्पायर प्रकृतिको भूमिका निर्बाह गर्नुपर्दछ, सर्वोच्चले भन्यो, सभामुख वा सभाध्यक्षलाई निष्पक्ष र तटस्थ राख्ने अभिप्रायःले नै नेपालको संविधानको धारा १८६ मा अध्यक्षता गर्ने व्यक्तिलाई मत दिने अधिकार नहुने तर मत बराबर भएमा अध्यक्षता गर्ने व्यक्तिले आफ्नो निर्णायक मत दिने व्यवस्था गरिएको हो । सर्वोच्चले जुन बिन्दुबाट संविधानको प्रयोग र पालनामा त्रुटि भएको हो, सोही अवस्थाबाट संविधानसम्मत् तवरले प्रक्रिया अगाडि बढाउनु मनासिब देखिएको भन्दै दुई वा दुईभन्दा बढी दलको समर्थनमा बहुमत प्राप्त प्रदेशसभा सदस्यलाई ७ दिनभित्र मुख्यमन्त्री नियुक्त गर्न परमादेश दियो । सत्ता गठबन्धनले बहुमत सांसदको समर्थन जुटाउन साउन १६ मा सभामुख गौतमलाई राजीनामा गर्न लगायो । थापा साउन १६ मा कांग्रेस, माओवादी, एकीकृत समाजवादी र जसपाका ४७ सांसदको समर्थनसहित दोस्रो पटक मुख्यमन्त्री भए । भदौ ४ मा संविधानको सोही धारामाथि फेरि धाबा बोल्ने काम भयो । सभामुखको समेत भूमिकामा रहेकी उपसभामुख सिर्जना दनुवार काठमाडौं हिँडेपछि अध्यक्षमण्डलका सदस्य रहेका कांग्रेस सांसद इस्राइल मन्सुरीले प्रदेशसभाको अध्यक्षता गर्दै मुख्यमन्त्रीले प्रस्तुत गरेको विश्वासको प्रस्तावमाथि छलफल चलाए । उनले मत संशोधन गर्न दिएको समयमा अध्यक्षमण्डलमा रहेकी माओवादी सांसद गीता तिम्सिनालाई बैठकको अध्यक्षता गर्न लगाएर प्रस्तावको पक्षमा मतदान गरे । उपसभामुख दनुवारले भने वर्णानुक्रमअनुसार मन्सुरीलाई प्रदेशसभा नियमावलीको नियम ११ (२) बमोजिमको अधिकार प्रयोग गर्ने गरी बैठकको अध्यक्षता गर्न प्रदेशसभा सचिवालयमार्फत सूचना दिएकी थिइन् । अधिवक्ता गणेशबहादुर ओली कानुन निर्माण गर्ने थलो (संसद्) मै संविधान र सर्वोच्च अदालतको आदेशमाथि धावा बोल्ने काम भएको बताउँछन् । संविधानले सभाको अध्यक्षता गर्ने व्यक्तिले मत बराबर भएको अवस्थामा बाहेक मतदान गर्न नपाउने स्पष्टसँग भनेको छ, कोशीमा भने सभाध्यक्ष मन्सुरीले त्यसको ख्याल गर्नुभएन, उनले भने, कानुन बनाउने ठाउँमै जिम्मेवार दल र सांसदबाट संविधानको हुमर्त लिइन्छ भने हामीले कानुनी राज्यको कल्पना कसरी गर्न सक्छौं ? अधिवक्ता ओलीले झैं सर्वोच्चले समेत मुख्यमन्त्री थापाले लिएको विश्वासको मत संवैधानिक नैतिकता, संसदीय अभ्यास र अदालतको आदेशविपरीत भएको बताएको छ । एमाले संसदीय दलका नेता कार्कीले दायर गरेको रिटमाथिको प्रारम्भिक सुनुवाइमा सर्वोच्चले यसअघिको आफ्नो आदेशलाई अनदेखा गर्दै पुनः त्यही प्रक्रियाबाट विश्वासको मत लिने कामलाई संवैधानिक नैतिकता विपरीतको काम भनेको छ । माननीय मुख्यमन्त्री श्री उद्धव थापाले संविधानसम्मत् रूपमा विश्वासको मत प्राप्त गरेको मान्न मिल्ने अवस्था नदेखिएकाले निजको नेतृत्वमा गठित प्रदेश सरकारबाट प्रस्तुत निवेदनउपरको सुनुवाइ टुंगो नलागेसम्म दीर्घकालीन असर पर्ने प्रकृतिका साथै नीतिगत प्रकृतिका कुनै निर्णय नगर्नँ, न्यायाधीश ईश्वर खतिवडाको इजलासले भदौ ७ मा भनेको छ । कोशीमा निरन्तर भइरहेको संविधानमाथिको बलमिच्याइँलाई सत्तारूढ दलकै नेताहरूले पनि आलोचना गरिरहेका छन् । भदौ ५ गते विराटनगरमा आयोजित पत्रकार सम्मेलनमा कांग्रेस नेता शेखर कोइरालाले सभाध्यक्षको भोटबाट पाएको विश्वासको मत असंवैधानिक भएको टिप्पणी गरेका थिए । सभाध्यक्ष पनि सभामुख नै भएकाले उसको भोटले विश्वासको मत सिद्ध गर्ने कार्य संविधानविपरीत हो, तर त्यसको व्याख्या पुनः सर्वोच्च अदालतले गर्नेछ, उनको भनाइ थियो, सत्ता गठबन्धनका शीर्ष नेताहरूले निर्णय गरेर यसरी विश्वासको मत लिनु भनेर पठाइदियो, त्यो नै लोकतान्त्रिक पद्धति भएन ।कोशीमा पटकपटक संविधान मिच्ने अवस्था आउनुमा राजनीतिक दलहरूले प्रदेशमाथि केन्द्रीयता लाद्न खोज्नु प्रमुख कारक रहेको छ । प्रदेशसभाको दोस्रो कार्यकालसम्म आइपुग्दा राजनीतिक दलहरूले प्रदेशसभालाई अनिर्णयको बन्दी बनाउँदै केन्द्रबाट मुख्यमन्त्री, सभामुखलगायत पदको भागबन्डा गर्ने गरेका छन् । दलहरूले संघीय सत्तालाई केन्द्रमा राखेर गठबन्धन निर्माण गर्ने र प्रदेशमा समेत सोही गठबन्धनअनुसार सत्ताको बाँडफाँट गर्दा प्रदेश तह पंगुजस्तो भएका संघीयताविद् खिमलाल देवकोटा बताउँछन् । केन्द्र, प्रदेश र स्थानीय तहमा एउटै खालका दलहरूको वर्चस्व हुँदा प्रदेश तहमा पनि केन्द्रीय निर्णय हावी हुने गरेको छ, राष्ट्रिय सभा सदस्यसमेत रहेका देवकोटा भन्छन्, प्रादेशिक राजनीतिक दलहरू बलियो भएमा मात्र त्यसले संघीयतालाई बलियो बनाउने गरी केन्द्रको हस्तक्षेप निस्तेज गर्छ । उनका अनुसार भारतमा सन् १९५० देखि १९९० को दशकसम्म केन्द्रदेखि प्रदेशसम्म कंग्रेस आईको एकछत्र राज थियो । क्षेत्रीय दलको उदयपछि मात्र प्रदेश तहमै सरकार निर्माण हुन थालेका हुन् । नेपालमा पनि प्रादेशिक दल निर्णायक नहुँदासम्म केन्द्रीय हस्तक्षेप कायमै रहने उनको भनाइ छ ।कोशीमा मात्र होइन, प्रदेशको पहिलो र दोस्रो कार्यकालमा केन्द्रबाटै मुख्यमन्त्री, सभामुख र उपसभामुखको भागबन्डा भएको छ । संविधानको धारा १६८ अनुसार प्रदेश सरकार निर्माणका साथै सभामुखउपसभामुख चयनको अधिकार सम्बन्धित प्रदेशसभामा निहित रहेको छ । तर पछिल्लो समय कोशीको सत्ताराजनीतिबारे काठमाडौंमा शीर्ष नेताबीच छलफल र रणनीति तय हुने गरेको छ । प्रदेश सांसद र नेतासमेत काठमाडौंको मुख ताक्छन् । त्यतिमात्र होइन, उनीहरू काठमाडौंमै आएर शीर्ष नेताको बैठकले गरेको निर्णय बोकेर प्रदेश फर्किन्छन् । यही अवस्थालाई इंगित गर्दै कांग्रेस नेता कोइरालाले सत्ता गठबन्धनका शीर्ष नेताहरूले अलोकतान्त्रिक काम गर्न लगाएको बताएका हुन् । कोशी प्रदेशसभाका एक सत्तापक्षीय सांसदले केन्द्रले हस्तक्षेप नगरेर स्वतन्त्र निर्णय गर्न दिएको अवस्थामा सबै संकट समाधान हुने बताए । केन्द्रका नेताहरू चुपचाप लागेको अवस्थामा हामीले राप्रपालाई समेत विश्वासमा लिएर आरामदायी बहुमत जुटाउन सक्छौं, तर केन्द्रीय गठबन्धनका कारण राप्रपा हामीसँग आउन चाहँदैन, ती सांसदले भने, केन्द्रका नेताहरूले कोशीको समस्या तिमीहरू आफैं समाधान गर भनेर छोडिदिएमा ऐतिहासिक सहमति जुट्थ्यो, यसले आगामी दिनमा पनि सकारात्मक नजिर बस्थ्यो ।प्रदेशमाथिको केन्द्रीयताले कोशी सरकार संवैधानिक संकटको भुमरीमा पर्दा त्यसले थप गैरकानुनी संकट सिर्जना गरेको छ । अहिले कोशी सरकारले गैरकानुनी रूपमा कर असुली गरिरहेको छ । तत्कालीन मुख्यमन्त्री कार्की नेतृत्वको सरकारले जेठ ३२ मा ल्याएको बजेटसम्बन्धी अध्यादेश आइतबार राति १२ बजेबाट स्वतः निष्क्रिय हुँदा बजेट शून्यताको अवस्था छ । संविधानको धारा २०३ को उपधारा (१) मा कानुनबमोजिम बाहेक प्रदेशमा कुनै कर लगाउन र उठाउन नपाइने उल्लेख छ । प्रदेशमा आर्थिक र विनियोजन ऐन नभएको अवस्थामा सरकारले पुनः जबर्जस्ती कर असुली गरिरहेको छ । बजेट शून्यताले प्रदेशभरिका मालपोत कार्यालयमा जग्गा रजिस्ट्रेसन, यातायात व्यवस्था कार्यालयमा सवारीसाधन दर्ता, नवीकरण, साना उद्योग दर्ता, मनोरञ्जन, विज्ञापन र दहत्तरबहत्तर कर उठाउन कानुन छैन । तर, कोशी सरकारको मौखिक आदेशमा प्रदेशभरिका भूमिसुधार तथा मालपोत, यातायात व्यवस्थालगायतका प्रदेश सरकारको अधिकार क्षेत्र भएका राजस्व संकलन गर्ने कार्यालयहरूले संवैधानिक व्यवस्थाविपरीत जबर्जस्ती कर असुली गरिरहेका छन् । राष्ट्रिय प्राकृतिक स्रोत तथा वित्त आयोगका अध्यक्ष बालानन्द पौडेलले संविधानमा कानुनबिना कर उठाउन बन्देज गरिएको अवस्थामा कोशीमा असंवैधानिक कार्य भएको बताए । अहिले कोशी सरकारले संविधानविपरीत कर उठाएकामा कुनै शंका रहेन, उनले भने, यसरी उठाइएको करलाई सरकारले यथाशीघ्र संसद्बाट अनुमोदन गर्नुको विकल्प छैन ।सर्वोच्चले कोशी सरकारले पाएको विश्वासको मतविरुद्धको रिटको पूर्ण सुनुवाइ आइतबार गर्दै छ । शुक्रबारका लागि तोकिएको पेसी न्यायाधीश ईश्वर खतिवडाले प्रारम्भिक सुनुवाइमा अन्तरिम आदेश दिएका कारण हेर्न नमिल्ने भएपछि आइतबारका लागि सरेको हो । सर्वोच्चले विश्वासको मतलाई वैधता दिएको खण्डमा केही समयका लागि सत्ता संकट टर्न सक्छ । सभाध्यक्षले दिएको मतलाई अमान्य घोषित गरेमा भने सत्ताको नयाँ खेल सुरु हुनेछ । संविधानको धारा किटान गरेर नयाँ सरकार गठन गर्न भन्छ वा धारा किटान नगरी नयाँ सरकार गठन गर्न भन्छ भन्ने कुराले कोशीको सत्ता राजनीतिलाई अघि बढाउनेछ । कोशीमा संविधानको धारा १६८ (२) अनुसार तीन पटक मुख्यमन्त्री नियुक्त भइसकेको अवस्था छ । उक्त धारामा दुई वा दुईभन्दा बढी दलको समर्थनमा सरकार गठन गर्ने व्यवस्था छ । यदि सर्वोच्चले एमाले नेता कार्कीको मागअनुसार १६८ (३) अनुसार मुख्यमन्त्री नियुक्त गर्न आदेश दिएमा सबैभन्दा ठूलो दलको नेताको हैसियतमा उनी दोस्रो पटक मुख्यमन्त्री नियुक्त हुनेछन् । यद्यपि संसद्मा उनीसँग स्पष्ट बहुमत नभएकाले एक महिनापछि पदमुक्त हुने अवस्था आउन सक्छ । त्यसपछि कोशीमा संविधानको धारा १६८ (५) अनुसार प्रदेशसभा सदस्यले विश्वासको मत प्राप्त गर्न सक्ने अवस्था भएमा मुख्यमन्त्री नियुक्त हुने अवसर पाउनेछन् । अहिलेकै संसदीय समीकरण कायम रहेमा त्यसरी बन्ने मुख्यमन्त्रीले पनि एक महिनाभन्दा बढी बिताउन पाउने छैनन् । प्रदेश मध्यावधि निर्वाचनमा जानेछ । संविधानविद् आचार्य संघीयतामाथि थप वितृष्णा बढाउने अवस्था आउन नदिनका लागि राजनीतिक दलहरू जिम्मेवार ढंगले अघि बढ्नुपर्ने बताउँछन् । कोशीमा भइरहेको निरन्तरको असंवैधानिक कार्यले संघीयतामाथि नकारात्मक धारणा बढाएको छ, यसलाई रोक्नका लागि दलहरूबीच नयाँ समझदारी हुनुको विकल्प छैन, उनले भने ।"
सत्ताघटक र विपक्षीको 'ट्र्याप' मा गृहमन्त्री,"(काठमाडौं)प्रधानमन्त्री पुष्पकमल दाहालले संसद्को अवरोध खोल्ने विषयमा भदौ ३ गते साँझ डाकेको सर्वदलीय बैठकमा कांग्रेस सभापति शेरबहादुर देउवा गृहमन्त्री नारायणकाजी श्रेष्ठप्रति आक्रामक रूपमा प्रस्तुत भए । उपप्रधान तथा रक्षामन्त्री पूर्णबहादुर खड्काले थामथुम पार्ने प्रयास गरे पनि देउवाको आक्रोश थामिएन ।बयानकै आधारमा बालकृष्ण खाणलाई थुन्ने, यतिका छापामा आउँदा, सीआईबीको रिपोर्ट सबैतिर हुँदा पनि महरा (कृष्णबहादुर महरा) लाई किन अनुसन्धानमा नल्याउने ? देउवाले आफ्नै लबजको बोली र शैलीमा भने, महरालाई उन्मुक्ति दिँदा बालकृष्ण खाणको विषयलाई लिएर मैले पार्टीभित्र के जवाफ दिने ? बैठकमा सहभागी एक नेताका अनुसार नक्कली भुटानी शरणार्थी प्रकरणमा संलग्न रहेको आरोपमा न्यायिक हिरासतमा रहेका खाणले विभिन्न नेतामार्फत सभापति देउवा आफ्नो बचाउमा गम्भीर नभएको गुनासो राखिरहेका थिए । त्यसैको घानमा गृहमन्त्री श्रेष्ठ पर्दै आएका छन् । गृहमन्त्रीप्रति देउवा आक्रोशित हुनुपर्ने अर्को विषय थियो नक्कली भुटानी शरणार्थी प्रकरणमाथिको दोस्रो चरणको अनुसन्धान । हिरासतमा रहेका मुख्य योजनाकार केशव दुलाल र सानु भण्डारीसँग पुनः बयान लिएर सीआईबीले दोस्रो चरणको अनुसन्धान अघि बढाउन खोजिरहेकै बेला देउवा दम्पती गृहमन्त्रीप्रति आक्रोशित मात्रै भएनन्, गृहमन्त्रीलाई हटाउने प्रयासमा समेत लागे । श्रेष्ठलाई गृहमन्त्री राखिरहँदा कुनै पनि बेला आरजु राणा देउवासम्म अनुसन्धानको डोरी तानिन सक्ने भएकाले देउवाले प्रधानमन्त्रीमाथि दबाब बढाइरहेको स्रोत बताउँछ । गृहमन्त्री नहटाए गठबन्धन छोड्नेसम्मको दबाब देउवा र आरजुले प्रधानमन्त्रीलाई बारम्बार दिन थाल्नुभयो, यसै विषयलाई लिएर बालुवाटारमा प्रधानमन्त्री दाहाल, छोरी गंगा र देउवा दम्पतीबीच धेरै पटक डिनरसहितको छलफल भयो, बालुवाटार स्रोतले भन्यो, प्रधानमन्त्रीले यस्तो बेलामा गृहमन्त्री हटाउँदा गलत सन्देश जान्छ र गठबन्धनप्रति नकारात्मक दृष्टिकोण बन्छ भनेर मान्नुभएन । बरु, अनुसन्धान गर्ने प्रहरी अधिकारीलाई सरुवा गरेर गठबन्धन जोगाउने विकल्प रोज्नुभयो ।गृहमन्त्रीको अनुपस्थितिमा भएको छलफलबाटै प्रहरी कार्यालयका प्रमुख एआईजी श्याम ज्ञवाली र काठमाडौं उपत्यका अपराध अनुसन्धान कार्यालयका प्रमुख एसएसपी मनोज केसीलाई सरुवा गर्ने निधो भएको थियो । प्रधानमन्त्री दाहाल र देउवाबीच बनेको सहमतिलाई गृहमन्त्रीबाट कार्यान्वयन हुनेमा आशंका थियो । त्यसलाई मेट्न प्रधानमन्त्रीले गृहमन्त्री श्रेष्ठ र उपप्रधान तथा रक्षामन्त्री खड्कासमेतको उपस्थितिमा अर्को बैठक राखेका थिए । यति नमान्ने हो भने त गठबन्धन नै जोखिममा पर्ने भयो, बीचमै गठबन्धन भत्कनु दुर्भाग्य हुन्छ, गठबन्धनलाई निरन्तरता दिन तपाईंले यति कुरा मानिदिनुहोस् भनेर दबाब दिने काम भयो, स्रोतले भन्यो, बैठकमा प्रधानमन्त्री र उपप्रधानमन्त्री खड्कासमेतको दबाब परेपछि गृहमन्त्रीले बाध्य भएर हुन्छ त भन्नुभयो तर व्यवहारमा टारिरहेपछि प्रधानमन्त्री आफैंले सरुवामा हस्तक्षेप गर्नुपर्यो । गृहमन्त्री भदौ १ मा गोरखा गएका बेला पछाडिको मन्त्रिपरिषद्को मिति राखेर ज्ञवाली र केसीको सरुवा गरिएको थियो । सरुवा गरिसकेपछि मात्रै आफूलाई जानकारी भएको गृहमन्त्रीले आफू निकटस्थसँग बताउँदै आएका छन् । नक्कली भुटानी शरणार्थी प्रकरणको अनुसन्धानमा संलग्न प्रहरीलाई त्यहाँबाट सरुवा गर्दैमा देउवा गृहमन्त्रीप्रति आश्वस्त भने भइसकेका छैनन् । एकातिर गृहमन्त्री श्रेष्ठले आफू निकटस्थसँग सुशासनमा सम्झौता नगर्ने, भ्रष्टाचारविरुद्धको कारबाही नरोकिने, सम्झौता गर्नुपरे कुर्सी छाडेर हिँड्ने बताउँदै आएका छन् । अर्कोतर्फ खाण गिरफ्तारीको घटनाले देउवाको आशंका मेट्न सकेको छैन । प्रधानमन्त्री दाहालले समेत गृहमन्त्रीले आफूलाई क्रस गरेर काम गरेको सुनाउँदै आएकाले पनि देउवामा आशंका बढेको हो ।बयानका क्रममा जब खाणले पैसा लिएको विषय उठ्यो, त्यसपछि नै उनको विषयलाई लिएर गठबन्धनमा लामो छलफल चलेको थियो । खाणलाई कुनै हालतमा पक्राउ गर्न नहुने देउवाको जोड थियो । गृहमन्त्रीले पनि खाण पक्राउ पर्ने आधार नभेटिएको बताउँदै आएका थिए । गृहमन्त्रीले देउवालाई खाण पक्राउ नपर्नेमा आश्वस्त तुल्याए भने अर्कोतर्फ उनीविरुद्ध प्रमाण जुटाएर प्रधानमन्त्रीलाई समेत जानकारी नदिई पक्राउ गर्न लगाए, देउवानिकट कांग्रेसका एक नेताले भने, यही घटनाले सभापतिज्यूलाई गृहमन्त्रीप्रति विश्वास छैन ।श्रेष्ठलाई हटाएर अनुकूलको गृहमन्त्री बनाउन र अनुसन्धान भइरहेका भ्रष्टाचारका फाइललाई निस्तेज बनाउन सत्ताघटक दलका नेताहरूबाटै भइरहेको कसरतप्रति गृह प्रशासनसमेत असन्तुष्ट छ । श्रेष्ठ आएपछि गृहमन्त्री र गृह सचिवले लिँदै आएको सुराकी खर्च खारेज, परिचयपत्र प्रमाणीकरण सेवा निजी कम्पनीलाई दिने निर्णय रद्द, राजनीतिक नेतृत्वदेखि प्रशासनिक तहका उच्च पदस्थ संलग्न भुटानी शरणार्थी प्रकरण र ललिता निवास जग्गा हिनामिना प्रकरणमा भएको अनुसन्धानले प्रहरीको छवि उजिल्याउने काम गरेको थियो । तर यसलाई धमिल्याउने काममा सत्ताघटक दलकै नेताहरू लागेपछि प्रहरीको पनि मनोबल खस्कने हो कि भन्ने चिन्ता छ, गृह स्रोतले भन्यो । श्रेष्ठ ललिता निवास प्रकरणलाई लिएर एकीकृत समाजवादीका अध्यक्ष माधवकुमार नेपाल र गौर घटनाका पीडितसँग सम्झौता गरेको भन्दै अर्को घटक जनता समाजवादी पार्टी (जसपा) को समेत निसानामा छन् । त्यति मात्रै होइन, श्रेष्ठ प्रमुख प्रतिपक्ष एमालेका अध्यक्ष केपी शर्मा ओलीको पनि निसानामा छन् । सिनामंगलबाट बरामद भएको पछिल्लो ६० केजी सुन प्रकरणमा ओलीले गृहमन्त्रीकै संलग्नताको विषय उठाएर सार्वजनिक मञ्चबाटै राजीनामा मागेका थिए । साउन ९ मा कम्बोडियाबाट स्वदेश फर्कंदा विमानस्थलबाटै उनी गृहमन्त्रीप्रति फायर भएका थिए । विमानस्थलको भन्सार पार गरेर सिनामंगलबाट राजस्व विभागले सुन बरामद गर्दा गृह प्रशासन बेखबर हुनुमा गृहमन्त्रीप्रति शंका भएको भन्दै ओलीले राजीनामाको विषय उठाएका हुन् । करिब एक महिना एमालेले यसै विषयलाई लिएर संसद् चल्न दिएन । असोज ५ मा उच्चस्तरको जाँचबुझ आयोग गठन गर्ने समझदारीपछि भदौ ५ बाट मात्रै संसद् चलेको हो । नक्कली भुटानी शरणार्थी प्रकरणमा पनि गृहमन्त्री हिरो बन्न खोजेको भन्दै ओलीको असन्तुष्टिको पारो चढेको थियो । यस प्रकरणमा अख्तियार दुरुपयोग अनुसन्धान आयोगका प्रमुख आयुक्त प्रेम राई र आफ्ना स्वकीय सचिव राजेश बज्राचार्यको नाम जोडिएकोप्रति ओली सशंकित थिए । हिरासतमा रहेका अभियुक्तहरूबाटै आर्थिक लेनदेनमा नाम जोडिएदेखि ओलीलाई गृहमन्त्रीप्रति विश्वास नभएको तर्क माओवादी नेताहरूले गरेका छन् । त्यसपछि नै प्रधानमन्त्री दाहाल, कांग्रेस सभापति देउवा र एमाले अध्यक्ष ओलीबीच पटकपटक एकान्त वार्ता चलेको नेताहरू बताउँछन् ।अब जति भयोभयो, यो प्रकरणलाई यहाँभन्दा माथि नतन्काऊँ भनेर तीन नेताबीच कुरा मिलेपछि नक्कली भुटानी शरणार्थी प्रकरण अनुन्धानको थप पाटो अघि बढ्न नसकेको हो, सरकारका एक मन्त्रीले भने, गृहमन्त्रीले तीन नेताको चाहनाविपरीत दोस्रो चरणको अनुसन्धान थाल्न खोज्दा समस्या आएको हो । एमाले नेता सूर्य थापा गृहमन्त्री श्रेष्ठले सत्ता र प्रमुख प्रतिपक्षको समेत विश्वास जितेर काम गर्न नसक्दा समस्या आएको बताउँछन् । गृहमन्त्रीले टाईटाई फिस मात्रै गर्नुभएको छ । उहाँले गठबन्धनको विश्वास पनि जित्न सक्नुभएको छैन । प्रतिपक्षको विश्वास छँदै छैन । माओवादीभित्र पनि ठूलो संख्याको विश्वास छैन, थापाले भने, काम गराई पूवाग्रही र तथ्यहरू ढाकछोप गर्ने काम गर्नुभएको छ । जब माओवादी जोडिन्छन्, अनि छानबिनलाई रोकेर पक्षपातपूर्ण काम गर्नुभएको छ । सभ्य र आधुनिक राज्यसत्ताका निम्ति गर्नु नहुने काम गरिरहनुभएको छ । यस विषयमा सत्ता र विपक्षी दुवैको गुनासो रहेको छ । ललिता निवास जग्गा हिनामिना प्रकरणको फायल अघि बढाएपछि त गठबन्धनभित्र कम्पन गएको छ । सर्वोच्च अदालतले ललिता निवास जग्गा प्रकरणका मुख्य निर्णयाधिकारी माथि अनुसन्धान गर्नुपर्ने आदेश दिएपछि पूर्वप्रधानमन्त्री नेपाल र बाबुराम भट्टराईलाई कसरी बचाउने भन्नेमा गठबन्धनभित्र अर्को खेल सुरु भयो । सत्ता गठबन्धनबीचको शीर्ष नेताहरूको बैठकमा यस प्रकरणलाई तन्काएर अप्ठ्यारोमा पार्ने काम गरेको भन्दै गृहमन्त्रीमाथि नै दोष थुपार्ने काम भयो । त्यसले गृहमन्त्री थप दबाबमा परे । प्रधानमन्त्री दाहाल र कांग्रेस सभापति देउवाले लिएको अडानलाई पन्छाएर अघि बढ्न उनले पनि सकेनन् । सीआईबीले पूर्वप्रधानमन्त्री नेपाल र भट्टराईलाई उन्मुक्ति दिँदै त्यस तलका नेता र कर्मचारीमाथि मात्रै अभियोजन दर्ता गराएको छ । पछिल्लो समय सार्वजनिक मञ्चबाटै गृहमन्त्री श्रेष्ठले भ्रष्टाचारविरुद्ध आफूले अभियान सुरु गर्दा चौतर्फी घेराबन्दीमा परेको, हटाउन तस्कर, भ्रष्टाचारी र तिनलाई संरक्षण गर्नेहरू लागेको बताउँदै आएका छन् । सरकारलाई हटाउन घेराबन्दीसमेत सुरु भइरहेको तर आफू भ्रष्टाचारविरोधी अभियानबाट पछि नहट्ने उनले बताएका छन् । गठबन्धन र प्रमुख प्रतिपक्ष दलबाटै गृहमन्त्रीमाथि बढिरहेको निसानालाई लिएर केही दिनअघि कान्तिपुरले उनलाई तपाईं हस्तक्षेप नै सहेर बस्नुहुन्छ कि कुनै सीमारेखा बनाउनुभएको छ ? भनेर प्रश्न गर्दा उनको जवाफ थियो, भ्रष्टाचार र गृहमन्त्री सँगसँगै जान सक्दैन । जुन दिन भ्रष्टाचारले जित्ने र गृहमन्त्रीले हार्ने अवस्था आउँछ । त्यतिबेला मैले निर्णयमा पुग्नुपर्ने हुन्छ । अहिले भ्रष्टाचारविरुद्ध र सुशासनको पक्षमा धेरै काम गर्छु भनेरै लागिरहेको छु ।जनमत जतिसुकै प्रतिकूल भए पनि देउवा आफू र आफ्ना पक्षका जोसुकै नेता जोडिने भ्रष्टाचारका काण्डहरूलाई सकभर खोतल्न दिने पक्षमा छैनन् । एउटै भुटानी शरणार्थी प्रकरणले त्रास बढाइरहेका बेला आफ्नो नामसमेत जोडिएको वाइडबडी प्रकरणको चर्चाले देउवा थप सशंकित छन् । कांग्रेसभित्र यसैलाई ध्रुवीकरण गराएर महामन्त्री गगन थापा र नेता शेखर कोइरालाले भ्रष्टाचारविरुद्धको अभियानको पक्षमा सरकारलाई टेको दिन खोजिरहेका छन् । तर, सरकारले खुट्टा कमाएको भन्दै खबरदारी पनि गरिरहेका छन् । तीन नेता (दाहाल, देउवा र ओली) बसेर भुटानी शरणार्थी प्रकरणलाई सामसुम पारिएको र गठबन्धन भत्किएला भनेर ललिता निवास जग्गा हिनामिना प्रकरणमा पूर्वप्रधानमन्त्रीमाथि अनुसन्धान नगरिएको विषयप्रति शेखर र गगनले केही दिनअघि प्रधानमन्त्रीलाई सामूहिक रूपमा र गृहमन्त्रीलाई छुट्टाछुट्टै भेटेरै आपत्ति जनाएका थिए । गठबन्धन बचाउने नाममा नक्कली भुटानी शरणार्थी प्रकरणको थप अनुसन्धान रोक्ने र पूर्वप्रधानमन्त्रीद्वय नेपाल र भट्टराईलाई उन्मुक्ति दिने विषयलाई लिएर थापाले साउन ११ मा आफ्नो लिखित दृष्टिकोण नै सार्वजनिक गरे । शीर्ष नेतृृत्वले भ्रष्टाचारका काण्डलाई सत्तालाई बार्गेनिङ टुल बनाउन खोजेको भन्दै आपत्ति जनाएका छन् । यस्ता घटना सामसुम पार्न उनीहरू (शीर्ष नेतृत्व) मिल्छन् भने छानबिन गर्नगराउन हामी किन नमिल्ने ? भन्दै थापाले समान धारणा भएका सबै राजनीतिक दलका नेतालाई एक ठाउँमा उभिनसमेत आह्वान गरेका छन् ।एकातिर कांग्रेस नेतृत्वले पार्टीमा मै हुँ, अरू कोही होइन भनेजस्तो गरेर गृहमन्त्री बदल्न प्रधानमन्त्रीमाथि दबाब दिँदै आएको छ, अर्कोतर्फ शेखरगगन समूहले गृहमन्त्रीलाई साथ दिँदै पछि नहट्न आग्रह गर्दै आएको छ, माओवादीका अर्का एक नेताले भने, ठूला भ्रष्टाचारका काण्ड राष्ट्रिय सहमतिबाटै भएकाले अहिले शीर्ष नेताहरू डराइरहेका छन्, गृहमन्त्रीले केके गर्छन् भन्नेमा देउवा, ओली मात्रै होइन, प्रधानमन्त्री दाहाल पनि भित्रभित्रै पूर्ण विश्वस्त छैनन् ।पछिल्लो पटक गिरीबन्धु टीइस्टेटको जग्गा तत्कालीन भूमाफियालाई लाभ हुने र राज्यलाई हानिनोक्सानी पुग्ने गरी कानुन बनाएरै सट्टापट्टा गर्ने बाटो खुलाइदिएको भन्दै एमाले अध्यक्ष ओलीकै आलोचना भइरहेको छ । यती, ओम्नी, वाइडबडीलगायतका काण्डहरूमा देउवा र ओलीकै नाम जोडिने गरेको छ । देउवा अझै पनि नक्कली भुटानी शरणार्थी प्रकरणकै भयबाट मुक्त हुन सकेका छैनन् भने ओलीलाई यती, ओम्नी, गिरीबन्धु टीइस्टेटका फाइल तानेर अप्ठ्यारोमा पारिदिने हुन् कि भन्ने छटपटाहट छ, माओवादीका अर्का नेता भन्छन्, गृहमन्त्रीलाई कसरी हुन्छ हटाउन पाए हुन्थ्यो भन्नेमा कांग्रेस सभापति र एमाले अध्यक्ष ओलीको जोड छ ।"
सडक सञ्जालले बिथोलिएको पदमार्ग,"नेपाली सेनाले २०६९ सालमा लमजुङ सदरमुकाम बेंसीसहरदेखि मनाङ सदरमुकाम चामेसम्मको ६५ किलोमिटर सडक निर्माण गरेर सरकारलाई हस्तान्तरण गर्दा यस भेगका धेरै जनामा खुसी छाएको थियो । तर, यो सडक सञ्जालले यहाँको स्थानीय पर्यटन र यो मार्ग हुँदै भारी बोकेर गुजारा गर्नेहरूलाई कस्तो प्रभाव पार्छ भन्ने कुरा त्यतिबेला कसैले वास्तै गरेन । सदरमुकाम चामे पुगेको सडक ०७१ सालमा त्यहाँभन्दा २५ किलोमिटर दूरीमा रहेको माथिल्लो मनाङसम्म पुग्यो । यसको तीन वर्षपछि त्यहाँभन्दा ६ किमिमाथिको खाङसारसम्मै सडक पुगेको छ । सडक पुगेसँगै सुरु भयो अर्थोपार्जनको माध्यम बनिरहेको पर्यटन उद्योगबाट हुने आम्दानीको ओरालो यात्रा । लमजुङको बेंसीसहरबाट सुरु हुने अन्नपूर्ण पदमार्ग (अन्नपूर्ण सर्किट) को यात्रा मनाङ हुँदै विश्वकै अग्लो हिमाली भन्ज्याङ मानिएको थोराङ्ला (५,४१६ मि) पास हुँदै मुस्ताङको मुक्तिनाथ, जोमसोम र म्याग्दीबाट पोखरासम्म पुगेर टुंगिन्छ । चल्तीको यो पदमार्गसम्मै सडक पुगेपछि कैयन् पदमार्ग भत्किएका छन् । कैयन् पदमार्गबाटै सडक बनेको छ । पहाडी र उच्च हिमाली भेगको यातायातलाई सहज बनाउन निर्माण गरिएका सडक सञ्जालका कारण २१ दिनको पदमार्ग अहिले ७ देखि १० दिनमा पूरा गर्न सकिने भएको छ । यसको मारमा यहाँका भरिया मात्रै होइन, स्थानीय उद्यमी र पर्यटन व्यवसायी पनि परिरहेका छन् । बेंसीसहरबाट पुमाखोला पुल तरेपछि आउने दोस्रो बस्ती हो, चनौटे । सदरमुकामबाट खुदीसम्मको ७ किमि यस धूले सडकमा जिप हुइँकिँदा यहाँका ३६ वर्षीय मेनबहादुर तामाङ बेस्मारी रिसाउँछन् । रिस नउठोस् पनि किन, बाटोको धूलो सबै सोहोरिएर उनको डेराभित्र छिरिरहेको छ र यही सडक बनेपछि उनको रोजगारी पनि खोसिएको छ । यही बाटोमा भारी बोकेर खान्थ्यौं, उनले भने, अब गाडी हिँड्न थाले । यिनैले उडाएको धूलो सास्ती बनिरहेको छ । चार छोराछोरी र श्रीमतीका साथ वार्षिक ३६ हजार रुपैयाँ भाडा तिरेर बाटैमुनिको एउटा कटेरो भाडामा लिई उनी बस्दै आएका छन् । १४ वर्षको उमेरदेखि भारी बोक्न थालेको मेनबहादुरले बताए । तर, पछिल्लो १० वर्षयता उनी कामविहीन छन् । बेंसीसहरबाट चामेसम्मको ६५ किमि सडकको ट्र्याक खुलेसँगै उनको भारी बोक्ने काम बिस्तारै सुस्ताएको थियो । मालसामान सबै जिपमा ओसार्न थालेपछि ०७१ सालदेखि त भरियाको काममै पूर्णविराम लागेको उनले सुनाए । हेर्दाहेर्दै गाडीले भारी बोक्न थाले, जिपपछाडि राखेका भारी देखाउँदै उनले भने, काम खोसिएपछि छोराछोरी हुर्काउनै पो धौधौ परिरहेको छ । जन्मेको ५ महिनामै आमा गुमाएका धादिङको रुवी भ्याली गाउँपालिका४, लापाका मेनबहादुरलाई बुवाले हुर्काए । ३ कक्षामा पढ्दै गर्दा बुवाले अर्की आमा भित्र्याएपछि उनलाई घरमा बस्नै मन लागेन । उनी कामको खोजीमा धादिङबाट पोखरा पुगे । गाउँगाउँमा पुगेर भारी बोक्न थाले । त्यतिबेला तत्कालीन सरकारमाओवादीको द्वन्द्व चरम उत्कर्षमा थियो । भारी बोकेर हिँड्ने क्रममा केही अपरिचितले केरकार गरेपछि उनी ०६२ को दसैंलगत्तै मलेसिया उडे । साढे ३ वर्षसम्म काम गर्दा पनि पैसा नपाएपछि उनी लमजुङ फर्किए । त्यसपछि बेंसीसहरको मनाङे चौतारादेखि मनाङसम्म भारी बोक्न थालें, उनले भने, कहिले गोराको भारी बोकियो त कहिले साहुको । उनले ०६५ सालको आधाआधीदेखि ०७१ सम्म बेंसीसहरबाट मनाङको गाउँगाउँसम्म भारी बोके ।मनाङमा ०५० सालसम्म खासै होटल थिएनन् । चक्रीय अन्नपूर्ण पदमार्गको पनि प्रचारप्रसार थिएन । सन् १९९२ मा अन्नपूर्ण संरक्षण क्षेत्र आयोजना स्थापना भएपछि यसले संरक्षण र पर्यटनमा काम गर्न थाले । सन् १९९६ देखि चक्रीय अन्नपूर्ण पदमार्गमा आउने पर्यटकको तथ्यांक लिने र यसको प्रचारप्रसार गर्न थाले । त्यतिबेलासम्म पनि मनाङमा खासै खच्चड हिँड्ने थिएनन् । पर्यटक र स्थानीय कतैकतै डोरी र भर्याङमार्फत हिँड्थे । यही बेला धेरै भरियाले रोजगारी पाएको पर्यटन व्यवस्थापन समिति मनाङका अध्यक्ष विनोद गुरुङ बताउँछन् । उनका अनुसार सवारी नचलेको केही ठाउँमा पर्यटकका व्यक्तिगत सामान बोक्नलाई भरिया प्रयोग गरिन्छ । त्यो पनि न्यून मात्रामा छ । गाडी चलेपछि खच्चड र भरिया विस्थापित भए, उनले भने । उनले भारी बोक्ने खच्चड पनि बिस्तारै घट्दै गएको र नार्पाभूमितिर मात्रै भारी बोक्न खच्चड प्रयोग हुन थालेको बताए ।विसं ०६९ मा मनाङ सदरमुकाम चामे सडक सञ्जालमा जोडिएको दुई वर्षभित्रै माथिल्लो मनाङसम्म मोटर चल्यो । चामेबाट माथिल्लो मनाङ गाउँसम्म मोटर चल्न थालेपछि पहिले भरिया लिएर बाटोमा क्याम्पिङ गर्दै पदमार्गमा जाने पर्यटक अहिले सिधै होटलमा बास बस्न थालेका छन् । होटलमा बस्न थालेपछि खानपान र भाँडाकुँडा बोक्नुपरेन । गाडी चल्न थालेपछि पर्यटक पनि गाडीमै, सामान पनि गाडीमै । अहिले भरियाहरू छैनन्, मनाङ ङिस्याङ गाउँपालिका१, पिसाङका ८० वर्षीय याङडुङ गुरुङले भने, भरियाबिनै काठमाडौंपोखराबाट बेंसीसहर हुँदै सिधै माथिल्लो मनाङ पुग्ने गरेका छन् ।अन्नपूर्ण संरक्षण क्षेत्र आयोजना (एक्याप) इलाका संरक्षण कार्यालय मनाङका अनुसार सन् २०१३ अघिका वर्षमा चक्रीय अन्नपूर्ण पदमार्गमा बर्सेनि १९ हजारको हराहारीमा विदेशी पर्यटक यहाँ भित्रिन्थे । सन् १९९९ मा ८ हजार बढी पर्यटकले चक्रीय अन्नपूर्ण पदमार्गको भ्रमण गरेका थिए । पर्यटकको तथ्यांक राखिए पनि कुनै पनि निकायले भरियाको तथ्यांक राखेका छैनन् । बेंसीहरसम्म मोटर चल्ने भएकाले पर्यटकहरू बेंसीसहर बास बस्न आउँथे । बेंसीसहरबाटै भरिया लैजान्थे । जिल्ला समन्वय समिति मनाङका प्रमुख चीनबहादुर घलेका अनुसार २ जना बराबर १ जना भरिया हुन्थे । हिँडेरै आउने पर्यटकसँगै उनीहरूका भारी बोक्ने दाजुभाइको राम्रो कमाइ हुन्थ्यो । नेपाली भनेर मनाङीले भरिया सुतेको पैसा लिँदैनथे, उनले भने, अचेल त पर्यटक गाडीमा आउँछन्, त्यसकारण भरिया देखिनै छाडेका छन् ।करिब दुई दशक पथप्रदर्शक रहेका लमजुङको दोर्दी गाउँपालिका अध्यक्ष युवराज अधिकारीका अनुसार चक्रीय अन्नपूर्ण पदमार्गमा ०५० सालतिर भरियारले प्रतिदिन २ सय ५० रुपैयाँ लिन्थे । ०६५ तिर प्रतिदिन ५ सय रुपैयाँ लिन्थे । पछिल्लो समय ०६९०७० तिर प्रतिदिन १ हजार रुपैयाँ लिन थालेको अधिकारीले बताए । पर्यटकीय मौसमको ६ महिनामा एक जना भरियाले मात्रै सवा लाख बढी आम्दानी गर्थे, उनले भने, अरू महिना मनाङसम्म खाद्यान्न, निर्माण सामग्री बोक्थे । उनीहरूको गुजारा चल्थ्यो । अहिले सिधै पोखराकाठमाडौंबाट केही भरिया ल्याउँछन् । पहिले बेंसीसहरदेखि मनाङमुस्ताङ हुँदै बेनीपोखरासम्मको २१ दिनका लागि बेंसीसहरबाट भरिया लगिन्थ्यो । अहिले मोटर चलेपछि काठमाडौंपोखराबाट पर्यटक सिधै मनाङ पुग्छन् । खाङसारदेखि तिलिचो र माथिल्लो मनाङदेखि थोराङ्ला पास हुँदै मुक्तिनाथसम्म तीनचार दिनका लागि चाहिने भरिया उतैबाट ल्याउँछन् । अहिले यताका भरिया त कता हराए कता, सबै पलायन भएजस्तो छ, अधिकारीले भने ।उनका अनुसार प्रत्येक २ जना पर्यटकका लागि एक जना भरिया अनिवार्यजस्तै थिए । २० जनाको ग्रुपलाई चक्रीय अन्नपूर्ण पदमार्ग घुमाउँदा १० जना भरिया हुन्थे । हामी ४ जना त गाइड थियौं, पहिले भरियालाई खाना र बस्न फ्रि थियो । पछि खानाको पैसा लिन थाले, सुत्न भने फ्रि दिन्थे, अधिकारीले भने, राम्रो व्यवहार गर्ने भरियालाई पर्यटकहरू टिप्स पनि दिन्थे । आरुघाट गाउँपालिका१, माझगाउँ गोरखाका ४२ वर्षीय धीरनसिंह गुरुङ गाउँमा माओवादी कार्यकर्ता र सेनाले दुःख दिन थालेपछि सुरक्षित हुन मामागाउँ मान्बु पुगे । तर, त्यहाँ पनि द्वन्द्वको छाया उस्तै थियो । ०५८ को जेठतिरको कुरा हो । मान्बुनजिकै आल्माले पुलमा माओवादी कार्यकर्ताले कांग्रेसका एक स्थानीय नेताको हत्या गरे । त्यसबेला उनी मकैबारीमा काम गरिरहेका थिए । एक्कासि माओवादी कार्यकर्ता आएर उनीसहितका १४ जनाको टोलीलाई चामल बोकाउँदै तीन दिन हिँडाएर गुम्दा पुर्याए । गुम्दामा भने उनीहरू सेनाको घेरामा परे । त्यही बेला सेनाको गोली लागेर एक किशोरको मृत्यु भयो, म भने त्यहाँबाट भाग्ने क्रममा कसो कसो गरेर पोखरा पुगें, उनले भने, त्यसको केही समयपछि लमजुङ आइपुगें । अनि, सुरु भयो मनाङ र गोरखामा भारी बोक्ने काम । पछिल्लो समय भारी नबोकेकै छसात वर्ष भएको धीरनले सुनाए । अहिले साहुको मालसामान र विदेशी पर्यटकका भारी सबै गाडी (जिप) ले बोक्छन् । के गर्ने, झगडा गरेर, रोएर र कराएर भएन, उनले भने, गाडीले भारी बोक्ने काम खोसिदिएपछि ज्यालादारी कामको खोजीमा अनेकतिर भौंतारिरहेछु । मेनबहादुर १५ वर्षअघिको समयमा फर्किए । जतिबेला उनलाई लमजुङको सदरमुकाम बेंसीसहरबाट भारी बोकेर लार्केपास हुँदै गोरखा सामागाउँ पुग्न ११ दिन लाग्थ्यो र त्यहाँबाट तिलिचो र थोराङ्ला बेसक्याम्प पुग्न पनि त्यति नै समय लाग्थ्यो । दिनमा सुक्खा (आफ्नै खाएर) ४ सय दिन्थे । पछि प्रतिकिलो ५ रुपैयाँको हिसाबले बोक्न थालियो, उनले भने, किलोको हिसाबले बोक्दा धेरै पैसो आउने भएपछि सय किलोसम्मको भारी बोक्न तम्सिन्थें । एक समय भारी बोकेर हिँड्नेहरूको आफ्नै खालको दैनिकी हुन्थ्यो । तर, धमाधम बाटो बन्न थालेपछि भरियाको यो संसार सम्झनामै मात्र सीमित भएको उनले सुनाए । खानका लागि भाँडाकुँडासहित चामल, नुनखुर्सानी, ओढ्नेओछ्याउने बोकेर हिँडिन्थ्यो, मेनबहादुरले सुनाए, दाउरा खोजेर आगो बालिन्थ्यो । ओडारमा बास बसिन्थ्यो । ओडार नभएको ठाउँमा गाउँमै बास मागिन्थ्यो । नेपाली सेनाले मनाङ सदरमुकाम चामेसम्म सडकको ट्र्याक खोलेर हस्तान्तरण गरेसँगै मेनबहादुर र धीरनजस्ता भरियाको पेसा संकटमा पर्न सुरु भयो । बस्तीहरूसमेत नभएको पहाडी बाटोमा भारी बोकेर हिँड्ने काम सजिलो भने होइन । भारी बोक्दाका दुर्घटना र कहालीलाग्दा घटना मेनबहादुरको सम्झनामा अहिलेसम्म ताजै छन् । भारी बोक्ने सुरुवाती दिनकै कुरा हो । उनी लमजुङको सबैभन्दा अन्तिम गाउँ च्याम्चेबाट मर्स्याङ्दी पार गरेर मनाङ जाँदै थिए । तालडाँडा पुग्नै लाग्दाको उकालोमा अघि रहेका भरिया साथीलाई भीरबाट हुर्रिंदै आएको ढुंगाले लाग्यो । साथीको घटनास्थलमै मृत्यु भयो । भाग्यवश मेनबहादुरको भने ढुंगाले खुट्टामा मात्रै चोट लागेर रगत बग्यो । त्यो खत अझै छ, उनले दायाँ खुट्टाको खत देखाउँदै भने, त्यसपछि त फटाफट हिँड्नै नसक्ने भएँ । उनी भारी बोकेरै मनास्लु पदमार्गको लार्के पास भएर गोरखाको सामागाउँदेखि मनाङको तिलिचो बेसक्याम्प र थोराङ्ला बेसक्याम्पसम्म पुगेका छन् । लार्के पास गरेर सामागाउँ पुग्न ११ दिन लाग्थ्यो र त्यहाँबाट तिलिचो र थोराङ्ला बेसक्याम्प पुग्न पनि थप त्यति नै लाग्थ्यो, उनले भने, दिनमा सुक्खा ४ सय दिन्थे । पछि किलोको हिसाबले बोक्न थालियो ।भारी बोकेर मनाङ पुगेकाहरू फर्किंदा रित्तै फर्किनुपर्ने भएपछि ३ रुपैयाँ किलोमा आलु किन्थे र बेंसीसहर ल्याएर ६ रुपैयाँ प्रतिकिलोमा बेच्थे । प्रतिगोटा स्याउ १२ रुपैयाँमा किन्थे र बेंसीसहर ल्याएर प्रतिगोटा ३४ रुपैयाँमा बेच्थे । ग्रामीण अर्थतन्त्रको यो स्वरूप गाडी गुड्न थालेपछि अहिले फेरिएको छ । धान, मकै र कोदो खेती नहुने मनाङमा आलु र फापर फल्छ । मनाङको आलु धेरैजसो मनाङमै बिक्री हुन्थ्यो । हिजोआज आलु मनाङमा बिक्री हुँदैन । पहिले फापर फलाउँदै आएका किसानले खेती गर्न छाडेका छन्, मनाङ ङिस्याङ गाउँपालिका अध्यक्ष कान्छा घलेले भने, आलु भने बेंसीसहर हुँदै पोखराकाठमाडौंसम्म पुग्छ । आफ्नै गाउँठाउँमा बिक्री गरेजस्तो मनाङीलाई बाहिर लगेर बेच्न सहज भने छैन ।एक समय बेंसीसहरबाट हिँडेर दुई दिनमा पुगिने मनाङको धारापानीसम्म अचेल जिपमा चार घण्टामै पुगिन्छ । धारापानीदेखि तिल्चे (मनाङ) सम्म पनि यातायात चल्छ । त्यसपछि भीमथाङ, लार्के (मनाङगोरखा) सिमाना हुँदै सामागाउँ एक सातामा पुगिन्छ । मनास्लु पदमार्गको यो बाटोमा अहिले खच्चड प्रयोग हुन्छ । तिलिचोतर्फ खाङसारसम्म जिप एकै दिनमा पुग्छ । खाङ्सारदेखि तिलिचो बेसक्याम्प एक दिनमै पुगिन्छ । लमजुङ बेंसीसहरबाट थोराङ्लातर्फ मनाङगाउँसम्म एकै दिनमा पुगिन्छ । त्यहाँबाट २ दिनको यात्रामा थोराङ्ला बेसक्याम्प पुगिन्छ । ०६९ सालसम्म बेंसीसहरको मनाङे चौतारा, पुमाखोला, चनौटे, बेलौती बिसौना आसपास बस्ने भरियाहरूले विदेशी पर्यटकको भारी बोक्दै २१ दिनको चक्रीय अन्नपूर्ण पदमार्गको यात्रा गर्थे । कोही मनाङ प्रवेशपछि मनास्लु पदमार्गको बाटो गोरखा लार्केपासतर्फ लाग्थे । सिंगो मनाङमा भरियाले नै खाद्यान्न पुर्याउँथे । मंसिरदेखि फागुनसम्म चार महिना गाउँमा नबस्ने मनाङी भरियाले बोकेको खाद्यान्न खाएर अरू ८ महिना गाउँमै बस्थे । ०७०७१ तिर माथिल्लो मनाङसम्मै जिप पुग्न थालेपछि त्यसमाथिका ठाउँहरूको भारी बोक्न खच्चड प्रयोग हुन थालेको गोरखाको आरुघाट गाउँपालिकाका ५७ वर्षीय आसराम गुरुङले बताए । मनाङ जाने बाटोमा भर्याङ बनाएर डोरीमा झुन्डिएर जानुपर्थ्यो । त्यो बेला हामीले भारी बोक्यौं । अलि पछि मान्छे हिँड्ने बाटो बन्न थाल्यो । त्यसपछि खच्चड हिँड्न थालेपछि हामीलाई नै समस्या पर्यो, उनले भने, अहिले झन् केही बाँकी नराखी सबै सामान जिपले ओसार्छ । हामी त रित्तै । कामै नपाएपछि अहिले गाउँ फर्किएको छु ।"
दाहाललाई कसको डर ?,"(काठमाडौं)प्रधानमन्त्री पुष्पकमल दाहालले सरकार ढाल्ने षड्यन्त्र भइरहेको दोहोर्याएका छन् । उनले सरकार ढालेमा त्यसविरुद्ध आन्दोलन गर्ने चेतावनी पनि दिएका छन् । सुर्खेतमा बिहीबार सरकारविरुद्ध चलखेल भए त्यसको प्रतिवाद गर्ने बताएका उनले शनिबार काठमाडौंमा समेत त्यस्तै अभिव्यक्ति दोहोर्याए ।प्रतिक्रियावादीहरूबाट गठबन्धन टुटाउन अनेक चेष्टा हुने गरेका छन्, ३२ सिटको पार्टीको प्रधानमन्त्री भएको छु, कति दिन रहने हो ? १५ दिन, एक महिना, दुई महिना, जति दिन रहन्छु, राष्ट्र र जनताको पक्षमा सम्पूर्ण इमान्दारिताका साथ काम गर्नेछु, उनले शनिबार चन्द्रागिरिमा पार्टीको तीनमहिने अभियान उद्घाटन गर्दै भने, मलाई जसले हटाउनेछन्, तिनका विरुद्ध लाखौंकरोडौं जनतामा गएर आन्दोलनको नेतृत्व गर्ने संकल्प गरेको छु । आफूलाई हटाउने षड्यन्त्र भइरहेको बताएका उनले पाँचै वर्ष आफूले सरकारको नेतृत्व गर्ने सम्भावना रहेको उल्लेख गर्दै कांग्रेस सभापति शेरबहादुर देउवालाई पनि झस्काइदिएका छन् । अहिले आठ महिना भयो हट्न परेको छैन, मलाई लाग्छ सायद पाँचै वर्ष हट्न पर्दैन जस्तो देख्दै छु, उनले थपे, जनताको साथ भयो भने यो गठबन्धन पाँचै वर्ष चल्छ । गठबन्धन निर्माण गर्ने बेला दाहाल र देउवाबीच आलोपालो सरकारको नेतृत्व गर्ने सहमति भएको थियो ।उनले सरकारबाट आफूलाई हटाउने गतिविधिलाई नजिकबाट हेरिरहेको समेत बताएका छन् । समाजवादी मोर्चाको सन्देशसभामा बिहीबार सुर्खेतमा उनले सुशासन, सामाजिक न्याय र समृद्धिको पक्षमा काम गर्दागर्दै हटाउन खोजे आफूले हेर्ने चेतावनी दिएका हुन् । मलाई केही लिनु छैन, केही दिनु छैन, जे छ राष्ट्र र जनताका लागि, क्रान्ति र उपलब्धि रक्षाका लागि हो, यो सरकार कतिसम्म चल्छ, मलाई टेन्सन छैन, उनको भनाइ थियो, सरकार टिकाउन यस्तो गर्यो र उस्तो गर्यो भन्छन्, त्यो वाहियात हो, जनताले हेरिरहेका छन्, राम्रो काम गर्दागर्दै कसले हटाउँदो रहेछ, हेर्छु । त्यहाँ पनि उनले आफू हट्नुपरे सडक तताउने बताए । वर्षा सिद्धिएपछि लाखौं जनता सडकमा ल्याएर राष्ट्रियता, जनजीविका र सामाजिक न्यायको पक्षमा भ्रष्टाचारलाई जगैदेखि हल्लाइदिनुपर्ने हुन्छ । जनतालाई सडकमा नल्याई सरकारले गरिदेला र खाऊँला भन्नु भूल हो । गठबन्धनको प्रमुख घटक कांग्रेसले सार्वजनिक रूपमा कुनै प्रश्न नउठाइरहेका बेला दाहालले भने आफ्नो सरकार ढाले त्यसको प्रतिवाद गर्ने लगातार चेतावनी दिइरहेका छन् । यो अभिव्यक्तिले उनीमाथि मनौवैज्ञानिक दबाब परेको स्पष्ट संकेत गरेको छ । प्रधानमन्त्री दाहालले सरकार ढाल्ने षड्यन्त्र कसले गरेको भन्ने खुलाएका छैनन् तर एउटै तिरले दुई सिकार गर्न खोजेको देखिन्छ । उनले आफ्नो सरकारका बारेमा प्रश्न उठाउने गठबन्धनभित्रको कांग्रेस र बाहिरका अन्य शक्तिलाई एकैपटक सन्देश दिन खोजेका छन् । भ्रष्टाचारविरुद्ध सरकारी अभियानले कांग्रेसलाई कमजोर बनाउन खोजेको भन्ने प्रश्न उठेको छ । जसका कारण दाहालले सरकार ढाल्न खोजे त्यसको प्रतिवाद गर्ने चेतावनी दिएको विश्लेषण गठबन्धनभित्र देखिन्छ ।कांग्रेसका नेताले भने हाल सरकार संकटमा नपरेकाले दाहालबाट चेतावनीको अभिव्यक्ति आउनु आश्चर्य भएको बताए । कांग्रेस प्रवक्ता मीन विश्वकर्माले गठबन्धनभित्र कुनै समस्या नभएका बेला प्रधानमन्त्री दाहाल र उपप्रधानमन्त्री नारायणकाजी श्रेष्ठबाट यस्ता अभिव्यक्ति आउनु आश्चर्यजनक भएको बताए । प्रधानमन्त्री र गृहमन्त्रीबाट पटकपटक चेतावनीको अभिव्यक्ति आउनु शंकास्पद छ, उनले भने, सरकारको सुशासन अभियान प्रक्रियागत ढंगले पारदर्शी नभएको र केही त्रुटि भएको भन्ने प्रश्न उठेका छन् । तिनको जवाफ माग्दा सरकार ढाल्न खोजेको बुझ्नुमा मनको बाघले त खाएको होइन ? भन्ने प्रश्न उठेका छन् । कांग्रेसले सरकारको विकल्प नखोजेको उल्लेख गर्दै उनले प्रधानमन्त्री दाहाल आफैं सशंकित हुनु आश्चर्य भएको टिप्पणी गरे । कांग्रेस गठबन्धन सरकारको विकल्प खोज्ने पक्षमा छैन, उनले भने । दाहालनिकट स्रोतका अनुसार सरकार ढाल्न खोजे सडकमा आउने बताउनुको पछाडि मुख्य दुई सन्देश भएको बताए । पहिलो गठबन्धनभित्रबाटै तत्काल सरकारको विकल्प नखोजियोस्, दोस्रो बाहिरका शक्तिहरूले गठबन्धनभित्र चलखेल नगरुन्, स्रोतले भन्यो, सरकारबाट बाहिरिनुपर्यो भने सडक आन्दोलनका लागि माओवादी कार्यकर्तालाई मानसिक रूपमा तयारीमा राख्नु ।माओवादी उपमहासचिव वर्षमान पुनले भने सरकारले बहुमत गुमाउने अवस्था नरहेको र सरकारले जबर्जस्त राम्रो काम गरिरहेको अवस्थामा कसैले ढाल्न सक्ने अवस्था नभएको बताए । गठबन्धन बलियो अवस्थामा छ, सरकारले सुशासन, सामाजिक न्याय र श्रमजीवीको पक्षमा जबर्जस्त काम गर्दै छ, उनले थपे, अहिले कसैले ढाल्न सक्दैन ।जनतासँग माओवादी विशेष रूपान्तरण अभियान सुरु गर्दै दाहालले आफ्नो पार्टीको ३२ सिट मात्र भए पनि राजनीतिक मुद्दाकै कारण सरकारको नेतृत्व गरिरहेको दाबी गरे ।आफ्नो अभिव्यक्तिमा सरकारको भ्रष्टाचारविरोधी अभियान, सामाजिक न्याय र आफ्नो भारत भ्रमणको चर्चामा समय खर्चिएका उनले सरकारका कामलाई मुलुकका ६ हजार ७ सय ४३ वडामा युद्धस्तरमा पुर्याउन निर्देशन पनि दिए । माओवादीले सरकार, सदन र सडकबाट सरकारका कामको चर्चा सबै वडामा पुर्याउने निर्णय गरिसकेको छ । माओवादीका एक पदाधिकारीले सरकारको भविष्यबारे तीन सम्भावना देखाए । पहिलो, गठबन्धन सरकार पूरै पाँच वर्ष चल्छ । गठबन्धनमा भएको प्रमुख दल कांग्रेसका सभापति शेरबहादुर देउवा जसरी पनि आफू प्रधानमन्त्री हुनेबेलासम्म यही सरकार टिकाउन दृढ छन् । नक्कली शरणार्थी प्रकरणमा नेता बालकृष्ण खाणलाई पक्राउ गर्दासम्म पनि उनी हलचल भएनन् । दोस्रो, यो सरकार तरबारको धारमा छ । नक्कली भुटानी शरणार्थी प्रकरणको अनुसन्धान पत्नी आरजुतिर सोझियो भने देउवाको मनस्थिति बदलिन सक्छ । ललिता निवास प्रकरणमा एकीकृत समाजवादीका अध्यक्ष माधवकुमार नेपाललाई तानेको भए पनि संकट आउन सक्थ्यो । तेस्रो राष्ट्रियअन्तर्राष्ट्रिय परिस्थितिका कारण यो गठबन्धन भत्किन सक्छ । यी तीनै परिस्थितिलाई ध्यानमा राखेर दाहालले अभिव्यक्ति दिने गरेका छन् ।ललिता निवास प्रकरणमा एकीकृत समाजवादी अध्यक्ष माधवकुमार नेपाललाई समेत अनुसन्धानको दायरामा ल्याएको भए सरकारप्रति संशय हुने अवस्था रहन्थ्यो । त्यसलाई दाहालले टारेका छन् । शुक्रबार समाजवादी मोर्चाको सभामा त दाहालले नेपाल निर्दोष रहेको दाबी नै गरिदिए । माधव नेपालको नाम आउँदा उहाँलाई मात्र होइन, मलाई पनि तनाव भयो, मैले प्रहरीलाई जो कोही परे पनि छानबिन गर भनेर निर्देशन दिएँ, उनको भनाइ थियो, छानबिन गर्दा म नै परे पनि नछाड्नुस् भनेको छु । पार्टीमा कति आफन्तलाई जोगायौ भन्ने आरोप पनि लाग्यो । अहिले पार्टीका व्यक्ति पनि परेका छन् । छानबिन सबैलाई हुनुपर्छ ।यी तीन सम्भावनाबीच दाहाल सरकारले भदौ ११ मा आठ महिना पूरा गरेको छ । तर दाहाललाई सरकार पूरै अवधि टिप्नेमा संशय भने कायम छ । कांग्रेस सभापति देउवाले उपप्रधान तथा गृहमन्त्री नारायणकाजी श्रेष्ठप्रति कडा आपत्ति जनाइरहेका छन् । श्रेष्ठले बिना सम्झौता नक्कली भुटानी शरणार्थी प्रकरण, ललिता निवास र सुन प्रकरणमा अनुसन्धान अघि बढाएपछि उनीमाथि कांग्रेस र माओवादीबाटै दबाब पर्दै आएको छ । नक्कली भुटानी शरणार्थी प्रकरणको अनुसन्धानले देउवा आक्रोशित छन् । आलोपालो प्रधानमन्त्रीका लागि पालो नकुरेको भए यो सरकार पाँच महिनामै ढलिसक्थ्यो होला, माओवादीका एक वरिष्ठ नेताले भने, देउवाको सहनशीलता प्रधानमन्त्री पदका लागि देखिन्छ । सरकारको भ्रष्टाचारविरोधी अभियानले कांग्रेसलाई क्षति पुगेको उहाँको बुझाइ छ ।भ्रष्टाचारविरुद्धको अभियानका कारण सरकार सेफ साइड मा रहेको देखिन्छ । मुलुकको आर्थिक अवस्था, मूल्यवृद्धिलगायत अरू समस्या ज्युँका त्युँ भए पनि कमै मात्र आलोचना भएको छ । नक्कली भुटानी शरणार्थी, ललिता निवास र सुन प्रकरणका मुद्दा अदालत पुगिसकेकाले बाँकी अनुसन्धान सरकारको काँधमा आएको छ । सरकारनिकट उच्च स्रोतका अनुसार पछिल्लो समय प्रधानमन्त्री दाहाल र देउवाबीच गहन संवाद भएको छैन । खासगरी नक्कली भुटानी शरणार्थी प्रकरणले देउवा चिढिएका छन् ।यो अवधिमा दाहाल सरकार मुख्यगरी दुईपटक संकटनजिक पुगिसकेको छ । सरकार बनेको दुई महिनापछि एमालेसँगको गठबन्धन भत्किएर कांग्रेसको समर्थनमा सरकार बन्दा विश्वासको मत नलिँदासम्म संकट थियो । विश्वासको मत लिइसकेपछि दाहाल सरकारले ल्याएको चालु आर्थिक वर्षको बजेट पारित हुनेमा केही आशंका थिए । खासगरी बजेट संशोधन नगरे एकीकृत समाजवादी र जनता समाजवादीले पारित हुन नदिने चेतावनी दिएका थिए । १२ सिट भएको जसपाले बजेटमा समर्थन नगरेको भए सरकार अल्पमतमा पर्ने थियो । अन्तिम समयसम्म जसपा सांसद पक्षमा मतदान नगर्ने अडानमा थिए । यस्तो अवस्थामा बजेटको पक्षमा १३५ मत मात्रै हुन्थ्यो, पारित गर्न कम्तीमा १३८ मत आवश्यक पर्थ्यो । प्रधानमन्त्री दाहालले सांसदहरूलाई मनाएपछि १४७ मत पुर्याएका थिए । सरकारको संकट टरेको थियो ।"
सिंहदरबारमा आगो लगाउने बालेनको धम्की,"(काठमाडौं)काठमाडौं महानगरपालिकाका मेयर बालेन्द्र (बालेन) शाहले महानगरको गाडी ट्राफिक प्रहरीले रोकेको भन्दै सिंहदरबारमा आगो लगाउने धम्की दिएका छन् । शनिबार सेतो नम्बर प्लेटको सरकारी गाडी बालकुमारीबाट तीनकुनेतर्फ जान लागेको देखेपछि प्रहरीले रोकेर चालकसँग सोधपुछ गरेको थियो । यही आक्रोश उनले सामाजिक सञ्जालमा पोखेका हुन् । घटनापछि बालेनले शनिबार राति ९ बजेर २१ मिनेटमा फेसबुकमा लेखेका छन्, आजका लागि केही भएन, भोलिबाट हाम्रो महानगरपालिकाको कुनै पनि गाडी सरकारबाट रोकियो भने सिंहदरबार आगो लगाइदिन्छु । याद राख चोर सरकार । उनले कहाँ, कहिले र कुन गाडी रोकिदिएको भन्ने विषयमा खुलाएका छैनन् । यसबारेमा शनिबार राति मेयर शाह र सचिवालयसँग सम्पर्कको प्रयास गरे पनि सफल हुन सकेन ।बिदाको दिन सरकारी गाडी तीव्र गतिमा चलाएपछि रोकेर सोधपुछ गरिएको कोटेश्वर ट्राफिक प्रहरी वृत्तको भनाइ छ । सोधपुछका क्रममा चालकले गाडीमा म्याडम हुनुहुन्छ भनेर ट्राफिक प्रहरीलाई भनेका रहेछन्, उपत्यका ट्राफिक प्रहरी प्रमुख डीआईजी पोषराज पोखरेलले भने, कोटेश्वरमा ट्राफिक प्रहरीले नियमित जाँच गरिरहेको थियो । सेतो नम्बर प्लेटको गाडी बालकुमारीतर्फबाट आयो । प्रहरीले गाडी रोकेर सोधखोज गर्यो । सार्वजनिक बिदाको दिन सरकारी गाडी चलाउन अनुमतिपत्र (पास) चाहिन्छ । तर चालकले पास छैन, काठमाडौं महानगरपालिकाको गाडी हो भनेपछि प्रहरीले अबदेखि पास लिएर हिँड्नु भनेर छाडेको हो । उनका अनुसार प्रहरी र चालकबीच बढीमा ३ मिनेट संवाद भएको थियो । कुनै दुर्व्यवहार नभएको र बिदाको दिन सरकारी गाडी चलाउने अनुमति मात्रै खोजिएको पोखरेलले बताए । गाडी जाँच गर्न ट्राफिकका प्रहरी नायब निरीक्षक (सई) सुशील न्यौपाने खटिएका थिए । गाडी रोकेको विषयलाई लिएर मेयर शाहले आपत्तिजनक अभिव्यक्ति दिएपछि काठमाडौं प्रशासन कार्यालय, प्रहरी प्रधान कार्यालय, गृह मन्त्रालयले घटनाका विषयमा विवरण संकलन गरिसकेको जनाएको छ । सरकारी नम्बर प्लेटको गाडी हुइँकिएर आयो, त्यही क्रममा सई न्यौपानेले रोकेर सार्वजनिक बिदाको दिन पास छछैन भन्दै सोधीखोजी गरेका हुन्, चेकिङमा खटिएका एक प्रहरीले भने, गाडीभित्र एक जना महिला थिइन्, सोधीखोजी गर्दा उनी मेयर शाहकी श्रीमती भएको खुल्यो । प्रहरीले गाडी रोकेपछि मेयर शाहले काठमाडौंका प्रमुख जिल्ला अधिकारी जितेन्द्र बस्नेतलाई फोन गरी महानगरको गाडी किन रोकेको भन्दै आपत्ति जनाएका थिए । प्रजिअ बस्नेतले घटनाबारे सोधपुछ गर्न काठमाडौं प्रहरी प्रमुखलाई निर्देशन दिएको स्रोतले जनाएको छ ।"
सधैं बेवास्तामा गैरसरकारी विधेयक,"(काठमाडौं)नेपालमा पहिलो गैरसरकारी विधेयक पेस भएको झन्डै सात दशक भयो तर यो अवधिमा जम्मा तीन वटा मात्रै कानुन बनेका छन् । गैरसरकारी विधेयक कसरी उपेक्षामा पर्छ भन्ने यो दर्बिलो उदाहरण हो । २०११ असोज २८ मा सल्लाहकार सभाको दोस्रो सभामा सभासद तारादेवी शर्माले दर्ता गराएको नेपाल विवाह बिल २०११ लाई पहिलो गैरसरकारी विधेयक मानिन्छ । संसद्मा पुग्ने विधेयक दुई प्रकारका हुन्छन् सरकारले ल्याउने सरकारी विधेयक र सांसदहरू आफैंले तयार गरेर ल्याउने गैरसरकारी विधेयक । २०४८ देखि ०७९ सम्म सरकारी विधेयक ८ सय ८० वटा दर्ता भएकामा ६ सय ३५ अर्थात् ७२ दशमलव १५ प्रतिशत पारित भएका छन् तर ७४ वटा गैरसरकारी विधेयकमा ४ प्रतिशतमात्रै पारित भएका छन् । सरकारको ध्यान नपुगेको विषयमा सांसदहरूकै खर्चमा विधेयक तयार गरेर दर्तासम्म हुन्छ तर सरकारको बेवास्ताले गैरसरकारी विधेयक प्राथमिकतामा पर्दैन । राष्ट्रिय सभामा ०७९ चैत ५ मा दर्ता भएको राष्ट्रिय मर्यादासम्बन्धी विधेयक लाई सरकारले कसरी बेवास्ता गर्छ भन्ने उदाहरणका रूपमा लिन सकिन्छ । जुन विधेयक राष्ट्रिय सभा सदस्य गोपी आछामी (माओवादी), तुल विक (जनमोर्चा), देवेन्द्र दाहाल (एमाले), प्रकाश पन्थ (कांग्रेस), प्रमिलाकुमारी (जसपा), वेदुराम भुसाल (एकीकृत समाजवादी), रमेशजंग रायमाझी (कांग्रेस), शेखर सिंह (लोसपा) ले दर्ता गरेका हुन् । चैत १२ को राष्ट्रिय सभाको बैठकले सर्वसम्मतिले विधेयक स्वीकृत गर्यो, विपक्षीमा कोही भएनन् । यो विधेयक दफावार छलफल गरेर टुंग्याउन विधायन समितिमा पठाइएको छ । तर, गृहमन्त्रीले समय नदिएपछि विधेयक अल्झिएको समितिले जनाएको छ । विधायन समिति सभापति जयन्तीदेवी राईले भनिन्, सरकारले ल्याएको विधेयक सरकारले चासो दिएपछि अघि बढ्छ, गैरसरकारीलाई अघि बढाउन पनि सरकारले नै चासो दिनुपर्छ । मन्त्रीबाहेकका सांसदले गैरसरकारी विधेयक दर्ता गर्न पाउने व्यवस्था छ । अघिल्लो प्रतिनिधिसभामा एमाले सांसद शेरबहादुर तामाङले गाँजा खेती (व्यवस्थापन) विधेयक, २०७६ दर्ता गरेका थिए । यो विधेयक संसद् सचिवालयमा दर्ता मात्रै भयो, सदनमा पेस हुनै पाएन । सरकारले जवाफ दिन तयार नभएकै कारण सदनमा पेस हुन सकेन, तामाङले भने, सांसदले विधेयक दर्ता गरेपछि कार्यपालिकाले जवाफ दिन तयार हुनुपर्छ । अनि बल्ल संसद्मा प्रस्तुत हुन्छ । मैले धेरै प्रयत्न गरेँ तर जवाफ दिन तयार भएनन् ।अघिल्लो प्रतिनिधिसभामा तामाङले जस्तै ६ वटा गैरसरकारी विधेयक संसद् सचिवालयमा दर्ता भएको थियो । प्रतिनिधिसभाको कार्यकाल सकिएसँगै ५ वटा विधेयक सदनमा छलफल नै भएनन् । राष्ट्रिय सभा सदस्य प्रकाश पन्थले ल्याएको सामाजिक सुरक्षा (पहिलो संशोधन) विधेयक २०७७ भने राष्ट्रिय सभामा दर्ता भयो । सरकारले नै यही नाममा विधेयक दर्ता गरेर प्रक्रिया अघि बढाएपछि पन्थले ल्याएको विधेयक निष्क्रियसरह भयो । ०४८ यता संसद्मा प्रवेश पाएका गैरसरकारी विधेयक दर्तामै सीमित हुने गरेको संसद् सचिवालयले गरेको अध्ययनले देखाएको छ । संसद्मा प्राप्त कुल ७४ गैरसरकारी विधेयकमध्ये तीनवटा मात्र प्रक्रिया पार गरेर कानुन बन्न सफल भएका छन्, अध्ययनमा भनिएको छ । पारित तीनवटै विधेयक तत्कालीन राष्ट्रिय सभामा उत्पन्न भएका थिए । तत्कालीन राष्ट्रिय सभाका सदस्य महेश आचार्यले प्रस्तुत गरेका मानवअधिकार आयोग विधेयक, शंकरप्रसाद उप्रेतीद्वारा प्रस्तुत नेपाल स्वास्थ्य व्यवसायी परिषद् विधेयक र सुवासचन्द्र नेम्वाङद्वारा प्रस्तुत कानुनी सहायतासम्बन्धी विधेयक पारित भएका हुन् । सचिवालयका सचिव सुदर्शन खड्काको संयोजकत्वमा भएको अध्ययन टोलीमा सहसचिव बबिता मिश्र, कानुन मन्त्रालयका सहसचिव मानबहादुर अर्याल, उपसचिव गोपाल सिग्देल, नारायण ढकाल, नुमराज खनाल, शाखा अधिकृत प्रकाश ज्ञवाली, प्रवल पौडेल, विकास श्रेष्ठ थिए । नेपालमा गैरसरकारी विधेयकको अभ्यास प्रभावकारी रूपमा हुन नसकेको अध्ययनको सार छ । गैरसरकारी विधेयकमा आफूमा रहेको दक्षता र कार्यकुशलता प्रदर्शन गर्ने अवसर भए पनि सरकारले प्राथमिकता नदिएको सांसदहरू बताउँछन् । सचिवालय टोलीले गरेको अध्ययनको निष्कर्षमा भनिएको छ, आफूलाई निर्वाचित गर्ने व्यक्ति वा समूहको दबाबमा परेरसमेत संसद् सदस्यहरूले गैरसरकारी विधेयक ल्याउने गरेको देखिन्छ जुन विधेयकहरू सत्तापक्षको समर्थनबिना पारित हुन कठिन हुन्छ । आफू र आफ्नो राजनीतिक दललाई चर्चामा ल्याउनका लागि मात्र गैरसरकारी विधेयकहरू ल्याउँदा त्यस्ता विधेयकहरू पारित हुन नसकेको सचिवालयले जनाएको छ । आचार्यले प्रस्तुत गरेको मानवअधिकार आयोग विधेयक र उप्रेतीले प्रस्तुत गरेको नेपाल स्वास्थ्य व्यवसायी परिषद् विधेयक कांग्रेसकै शेरबहादुर देउवा प्रधानमन्त्री रहेका बेला २०५३ मा पारित भएको थियो । नेम्वाङले प्रस्तुत गरेका कानुनी सहायतासम्बन्धी विधेयक मिति २०५४ मा एमालेसमेतको समर्थनमा राष्ट्रिय प्रजातन्त्र पार्टी (चन्द) का लोकेन्द्रबहादुर चन्द प्रधानमन्त्री भएका बेला पारित भएको हो । विधेयक पारित हुनका लागि सरकारी सम्बन्ध आवश्यक देखिन्छ । गैरसरकारी विधेयकहरू पर्याप्त मात्रामा प्रस्तुत नहुने एउटा कारण यो पनि हो, सचिवालयको अध्ययनमा भनिएको छ । दुईवटा गैरसरकारी विधेयक पेस गरेर पारित गर्न नसके पनि सांसदहरू निराश छैनन् । सांसदले जुन विषयको विधेयक ल्याएको हो, सरकारले त्यही ल्याउने गरेको छ । यस्तो हुँदा हामीले सही विषयमा विधेयक ल्याएका रहेछौं भनेर खुसी हुन्छौं, राष्ट्रिय सभामा दुईवटा गैरसरकारी विधेयक दर्ता गरेका कांग्रेस सांसद प्रकाश पन्थले भने, मैले सामाजिक सुरक्षासम्बन्धी विधेयक दर्ता गरेको थिएँ । केही समयपछि सरकारले त्यही विधेयक ल्याएर पारित भयो । गैरसरकारी विधेयक दर्ता भइसकेपछि सरकारले अगाडि बढाउन सहयोग नगरी सोही विषयमा सरकारी विधेयक ल्याउने गरेकाले पारित हुन नसकेको देखिन्छ । गैरसरकारी विधेयकको मस्यौदासम्बन्धी स्पष्ट कार्यविधि छैन । मस्यौदा निर्माणका लागि सरकारी तहबाट भौतिक, प्राविधिक एवं मानवीय स्रोतसमेत सांसद आफैंले व्यवस्था गर्नुपर्ने हुन्छ । विधेयक ल्याउने सांसद मन्त्री भएमा निष्क्रिय हुने कानुनी प्रावधान छ । व्यक्तिगत वा दलीय स्वार्थका लागि मात्र विधेयक दर्ता गर्न ल्याउनु र विधायकमा विद्यमान कानुन र सामाजिक समस्याको अध्ययन, विश्लेषण एवं ज्ञानको कमी हुनु जस्ता गैरसरकारी विधेयकसम्बद्ध समस्या छन्, संसद् सचिवालयको अध्ययन निष्कर्षमा भनिएको छ, संसद् सदस्यलाई यस प्रक्रियामा आवश्यक प्रशिक्षण तालिमको व्यवस्था गरी सक्षम बनाउन जरुरी छ । गैरसरकारी विधेयक सर्वसाधारणका आवाजलाई बुलन्द गर्ने अस्त्र हो भन्ने सबैले बुझ्नु आवश्यक छ ।"
तारादेवीको त्यो पहिलो गैरसरकारी विधेयक,"बालविवाहको जगजगी भएका बेला तरादेवी शर्माले २०११ असोज २८ मा सल्लाहकार सभाको दोस्रो सभामा नेपाल विवाह बिल २०११ मा पेस गरेकी थिइन् । त्यति बेला मुलुकी ऐन १९१० को प्रावधान लागू थियो । ऐनको बिहेवारीको महल ६ नम्बरमा तागाधारी गैरजातका विवाह गर्दा, ५ वर्षमाथिका कन्या विवाह गर्दा कानुनी कारबाही नहुने व्यवस्था थियो । यस्तो अवस्थामा उनले विवाह गर्ने पुरुषको उमेर २१ र महिलाको १८ हुनुपर्ने प्रस्तावसहित विधेयक दर्ता गरेकी थिइन् । महिलाले ४५ र पुरुषले ५० वर्ष नाघेपछि विवाह गर्न नहुने उनको प्रस्ताव थियो ।त्यस्तै, विधवाले विवाह गर्न सक्ने भए पनि ३५ वर्ष नाघेकी र सन्तान भएकी तथा ४५ वर्ष नाघेको र सन्तान भएको विदुरले विवाह गर्न नहुने व्यवस्था प्रस्ताव गरिएको थियो । छोरीलाई विवाहमा दिने उपहार पनि निश्चित थियो । एकदुई जोर लुगा र गहनासिवाय कुनै किसिमको दाइजो लिनुदिनु नहुने प्रस्ताव थियो । यो विधेयक सभामा पेस भएनभएको यकिन छैन तर यसमा राखिएको प्रावधान भने २०२० मा संशोधन भएको मुलुकी ऐन र २०३३ मा जारी भएको सामाजिक व्यवहार सुधार ऐनको भन्दा कठोर थियो । मुलुकी ऐन २०२० को बिहावारी महल १७ मा विवाह गर्न महिला १८ र पुरुष २० वर्षको हुनुपर्ने प्रावधान थियो । शर्माले विवाहमा २५ जनाभन्दा बढी जन्ती र ५ सय रुपैयाँभन्दा बढी खर्च गर्न नहुने र यसविरुद्ध आचरण गर्नेलाई ५ सयदेखि ५ हजारसम्म दण्ड हुने प्रस्ताव गरेकी थिइन् । पछि २०३३ मा सामाजिक व्यवहार सुधार ऐन बन्यो । जसमा भोजमा ५१ जनाभन्दा बढी व्यक्ति बोलाउन नहुने प्रावधान राखिएको छ ।नेपाल अन्तरिम शासन विधान, २००७ मा सम्पूर्ण अधिकार राजामा केन्द्रित गरिए पनि सभाका सदस्यले अध्यक्षको अनुमतिमा सभाको विचारार्थ विधेयक पेस गर्न सक्ने व्यवस्था थियो । विधानमा गैरसरकारी विधेयक शब्दको पनि प्रयोग छ । यसमै टेकेर शर्माले सभामा गैरसकारी विधेयक ल्याएको देखिन्छ । सरकारले मात्रै नभई गैरसरकारी विधेयक पनि ल्याउन सकिन्छ भन्ने मान्यतालाई साहसका साथ पेस गरेको संसद् सचिवालयको संसदीय अध्ययन तथा अनुसन्धान महाशाखाले गरेको अध्ययनले देखाएको छ । तत्कालीन संविधानको सोही व्यवस्थाबमोजिम सभासद शर्माले २०११ आश्विन २८ को सल्लाहकार सभाको दोस्रो बैठकमा गैरसरकारी विधेयकका रूपमा नेपाल विवाह बिल २०११ दर्ता गर्नुभएको देखिन्छ, सचिवालयको अध्ययनमा भनिएको छ, यद्यपि उक्त विधेयक सभामा प्रस्तुत गरियो वा गरिएन वा पारित भयो वा भएन भन्ने यकिन अभिलेख फेला पार्न सकिँदैन । राष्ट्रिय सभाका पूर्वसदस्य परशुराम मेघी गुरुङले नेपाली विधायिकी अभ्यास पुस्तक मा पनि शर्माले गैरसरकारी विधेयकका रूपमा नेपाल विवाह बिल प्रस्तुत गरेको उल्लेख गरेका छन् ।शर्माको विधेयकमा के थियो ?विवाहको सर्त  विवाहका निम्ति दुवैको स्वीकृति होस्  दुवै पक्षमा कसैको पनि पति या पत्नी नहोस्  दुवैमा कोही पनि विवाहको समयमा पागल, क्षयपीडित कुष्टी, पक्षघात भएको र नपुंसक नहोस्  वरको उमेर २१ र कन्याको उमेर १८ वर्षभन्दा कम नहोस्  वर, बधू दुवै सपिण्ड र सगोत्री नहुन्, सपिण्ड र सगोत्रीमा कति पुस्ता बार्ने हो ? यसको विचार प्रचलित व्यवहारअनुसार नै हुनेछ सम्बन्धविच्छेदका आधार  पतिले उपपत्नी वा पत्नीले उपपति राखेकामा  पतिपत्नीमध्ये कुनै एकले धर्म परिवर्तन गरेमा  यदि दुवैमध्ये कुनै एकलाई कुष्ट भएमा तीन वर्षसम्म निको हुने सम्भावना नदेखिएमा  यदि दुवैमध्ये कुनै एकलाई पागलपनको बिरामी भएर तीन वर्षसम्म पनि निको हुने सम्भावना नदेखिएमा  पतिपत्नीमध्ये कुनै एकको तीन वर्षदेखि पत्ता नलागेमा  न्यायालयबाट वैवाहिक अधिकारको वापसी लिएको दुई वर्ष बितिसकेमा"
बाघ देखाउने 'ड्राइभर',"(बर्दिया)दूरबिन घाँटीमा झुन्ड्याउन भुल्दैनन् । दाहिने कुममा छड्के पारेर क्यामरा राख्छन् । उनी बस्ने चालक सिट पछाडि कभरमा बर्डस् अफ नेपाल पुस्तक हुन्छ । छेउको अर्को सिटको कभरमा वाइल्ड म्यामल्स अफ नेपाल पुस्तक राखेका छन् । स्टेरिङ घुमाउँदै गाडी हुइँक्याउँछन् । गाडी चालक भएकाले चालक अनुमतिपत्र जरुरी हुन्छ । उनी भने बाइनाकुलर, क्यामरा र पुस्तक गाडीमा राख्न भुल्दैनन् । ठाकुरबाबा९ बेतनीका ३२ वर्षीय भीम चौधरी गाडी चालकका साथै नेचर गाइड (पथप्रदर्शक) हुन् । जुलोजिक सोसाइटी अफ लन्डन (जेडएसएल) नेपालअन्तर्गत बाँकेको कोहलपुरस्थित फिल्ड अफिसमा चालक पदमा उनी कार्यरत छन् । आम्दानीका लागि चालक पेसामा छन् । उनको रुचि वन र वन्यजन्तु अवलोकनमा छ । निकुञ्जसित गाँसिएको गाउँमा जन्मिए । हुर्कंदै गएपछि चरा, प्रकृति र वन्यजन्तुमा मन डुल्न थाल्यो । परिवार आर्थिक समस्यामा परेपछि पढाइलाई निरन्तरता दिन सकेनन् । त्यसपछि गाडी चलाउन थालें, उनले भने, स्टेरिङ घुमाउँदै चारैतिर आँखा डुलाउँछु, चरा, वन्यजन्तु, सरिसृप र उभयचर पाहुनालाई देखाउँछु । वन्यजन्तु देख्नासाथ गाडी रोक्छन् । तस्बिर खिच्छन् । गाडीमा सवार पाहुनालाई वन्यजन्तुबारे जानकारी दिन्छन् । पाहुनालाई दुर्लभ वन्यजन्तु देखाउनु उनको दैनिकी बनेको छ । पेसाले चालक भए पनि उनको कर्म प्रकृति पथप्रदर्शन हो । ६ वर्षदेखि उनी जेडएसएलको गाडी चलाइरहेको उनले बताए । त्यसअघि पाँच वर्ष राइनो रिसोर्टको जंगल सफारीमा जाने गाडी चलाएको उनले बताए । त्यसक्रममा चरा, वन्यजन्तु र उभयचरबारे ज्ञान हासिल गरेको उनले बताए । अहिले बर्दिया निकुञ्जमा पाइने दुई सयभन्दा बढी वन र पानी चरा पहिचान गर्न सक्ने उनी बताउँछन् । कतिपयको आवाज सुनेरै चिन्छु, उनले भने, केहीको रंग र बनोट हेरेर ठम्याउँछु । पन्छीका नेपाली र अंग्रेजी नाम मुखाकार छन । चराबारे छोटो जानकारी पनि दिन्छन् । रैथाने, आगन्तुक चरा पनि छुट्याउँछन् । वन, घाँसे मैदान र नदीखोला तटीय क्षेत्रमा बस्ने चराको पनि फरक छुट्याउन सक्ने उनले बताए । निकुञ्जभित्र दिनमा ४ पटकसम्म बाघ देखेको उनले सुनाए । अहिलेसम्म ७० पटकभन्दा बढी बाघ देखिसकें, उनले भने, तर, हात्ती मचानबाट ३ वटा डमरुसहितको बाघ देखेको क्षण अविस्मरणीय रहेको छ । डमरुसहितको बाघ देखेपछि रोमाञ्चित बनेको उनी बताउँछन् । त्यसबेला सँगै गएका विदेशी पाहुना खुसीले उफ्रिएको देखेको उनले बताए । खुसी भएका पाहुनाले अतिरिक्त रकम दिएको उनले सुनाए । अर्को पटक निकुञ्ज सफारीमा गएका बेला हात्ती र बाघ मचानका बीचमा बाघले चित्तल सिकार गरिरहेको देखेको क्षण जीवनमै भुल्न नसकिनेमध्येको भएको उनले बताए । निकुञ्ज जाँदा सधैं रोमाञ्चित हुन्थें, उनले भने, तर, एक पटक जंगली हात्तीले २ सय मिटर लखेटेपछि भने सातोपुत्लो उडेको थियो । उनी लगनशील, जिज्ञासु र शान्त स्वभावका देखिन्छन् । निकुञ्ज जाने भने पनि सबै काम छाडेर हिँड्ने गर्छन् । अहिले पनि बर्दिया निकुञ्ज, प्रकृति संरक्षण कोष र जेडएसएलमा कोही महत्त्वपूर्ण व्यक्ति आए सफारीका लागि उनको खोजी हुन्छ । बर्दिया मात्र हैन, कञ्चनपुरको शुक्लाफाँटा निकुञ्जका बारेमा उनी जानकारी छन् । दुवै निकुञ्जभित्रका कुनाकुनाको भूगोलबारे सजिलै जानकारी गराउँछन् । बाघ देखाउन शुक्लाफाँटा पनि पुग्छु, उनले भने, संघीय, प्रदेश मन्त्रालयका मन्त्री र सचिवज्यूले मलाई नै खोज्नु हुन्छ । चरा, वातावरण र प्रकृति क्षेत्रमा कलम चलाउने धेरै सञ्चारकर्मीलाई पनि उनले घुमाएका छन् । वन्यजन्तु र चराबारे अध्ययन गर्न आउने विदेशीको रोजाइमा उनी नै पर्छन् । धेरै प्रोफेसर, वन्यजन्तुका विद्यार्थीलाई गाइड गरेको छु, उनले भने, गाइड गर्न थालेपछि अंग्रेजी बोल्न सिकेको हुँ । १० वर्षअघि बाघको वृत्तचित्र बनाउन आएको जेब्रा च्यानलको टोलीलाई चौधरीले गाइड गरेको सुनाए । निकुञ्ज छिरेको एक घण्टामै उक्त टोलीलाई बाघ देखाएपछि उत्साहित भएको थियो, उनले भने, उनीहरूले चाहेजस्तो भिडियो खिच्न पाएका थिए । दुई महिनाअघि जर्मन राजदूत डा थोमस प्रिन्ज, वन्यजन्तु निकुञ्ज विभागका पूर्वमहानिर्देशक महेश्वर ढकाल र विभागका उपमहानिर्देशक डा अजय कार्कीलाई उनैले घुमाएका छन् । चौधरी बाघ देखाउन माहिर छन् । बाघको आनीबानी बुझेकाले बासस्थान पत्ता लगाउन सक्छन् । गाडीबाटै पाइला हेरेर बाघ रहेको स्थानबारे अनुमान गर्छन् । त्यसपछि पाहुनालाई बाघ नजिकै रहेको जानकारी गराउँदै शान्तिपूर्वक बस्न अनुरोध गर्छन् । डर, त्रास र उत्सुकतासँगै बाघ देखाउने प्रयास गर्छन् । धर्य गरेर बस्न सक्नेले मात्र बाघ सजिलै देख्छन्, उनले भने, शान्त बसेर कुर्ने हो भने शतप्रतिशत बाघ देखिन्छ । उनका अनुसार बाघका चार खुट्टामध्ये अगाडिका दुई अधिक शक्तिशाली हुन्छन् । टाउको र बंगारा निक्कै कडा हुन्छन् । बाघको एक झम्टाइबाट जतिसुकै शक्तिशाली जनावर पनि ढल्छन् । सरदर १५ वर्ष आयु हुने अनुमान गरिएको बाघ हिमालको ठन्डीदेखि तराईको गर्मीसम्म सहन सक्ने क्षमताको हुन्छ । बाघले प्रयोग गर्ने आन्तरिक शक्तिमा पहिलो सुँघाइ, दोस्रोमा सुनाइ र तेस्रोमा देखाइ पर्छन् । तस्बिर खिच्न सौखिन उनले क्यानन् सेभेन डि क्यामरा चलाउँछन् । सत्तरी तीन सयको जुम लेन्स प्रयोग गर्छन् । सटर स्पिड, एपार्चर र आईसोको कम्बिनेसन पनि जानेका छन् । स्टिल र मुभमेन्ट हुँदा कसरी खिच्न पर्छ थाहा छ । बाघ र चितुवाको पनि राम्रै तस्बिर खिचेका छन् । उड्दै गरेको राजलाहाचें र राजधनेशको गजब तस्बिर खिचेका छन् । गाडी चलाउँदा चलाउँदै चरा, वन्यजन्तु देख्दा साथ फोटो खिचिहाल्छन् । प्रकृति, ल्यान्डस्केप र जैविक विविधताका मनोरम दृश्य पनि खिचेका छन् । आफ्नो क्यामरा भने छैन, उनले भने, अफिसले क्यामरा दिएको छ ।"
'चित्रलेखाको चौरासी' सार्वजनिक,"काठमाडौ (कास) लेखक प्रज्वल पराजुलीको दोस्रो कृति चित्रलेखाको चौरासी शनिबार सार्वजनिक भएको छ । पुस्तक पराजुलीको चर्चित कृति ल्यान्ड ह्वेर आइ फ्ली को नेपाली अनुवाद हो । पराजुलीले शनिबार आफूले मनपराएका अर्का लेखक नारायण वाग्लेलाई पुस्तक उपहार दिएपछि सार्वजनिक भएको घोषणा गरिएको हो । अंग्रेजी पाठकहरूमाझ प्रिय पराजुलीले नेपाली सांस्कृतिक परिवेशमा उभिएका आख्यानलाई संसारभर फैलाइरहेका छन् । अघिल्लो पुस्तक लघुकथा संग्रह द गुर्खाज डटर जस्तै प्रज्वलको यो उपन्यासले पनि समीक्षकहरूको मन जित्न सफल भइसकेको छ । यसलाई विश्वका अग्रणी अखबारहरूले वर्षकै उत्कृष्ट पुस्तक उपमा दिइसकेका छन् ।सन् २०१५ मा उक्त पुस्तकलाई गोर्खाकी छोरी शीर्षकमा नेपाली भाषाका पाठकसम्म ल्याउने पब्लिकेसन्स नेपालयले नै प्रज्वलको दोस्रो कृति पनि तयार पारेको हो । यो उपन्यास हजुरआमाको चौरासीका लागि संसारभरबाट भेला भएका सन्तानहरूको भोगाइमा आधारित छ, लेखक पराजुलीले भने, त्यसैले पुस्तकको नाम अंग्रेजीभन्दा पनि चित्रलेखाको चौरासी अझ बढी सान्दर्भिक महसुस गरें । पब्लिकेसन नेपालयले प्रकाशन गरेको ३८८ पृष्ठको पुस्तकको मूल्य ८ सय ७५ रुपैयाँ राखिएको छ । अमेजनमार्फत विश्वभर किन्न सकिने पुस्तकको इबुक थुप्रै डट कम मा उपलब्ध छ । पुस्तकको अनुवाद विभु लुइँटेलले गरेकी हुन् ।"
कतार स्वतन्त्र,"सन् १९७१ मा आजकै दिन (सेप्टेम्बर ३) मा खाडी मुलुक कतार स्वतन्त्र भएको थियो । ब्रिटिस शासनको ५५ वर्षपछि कतारले स्वतन्त्रता पाएको थियो । बेलायतले युनाइटेड अरब इमिरेट्स र बहराइनसँगको सम्झौतापछि १९६८ मा खाडी क्षेत्रबाट बाहिरिने घोषणा गरेको थियो । जसअनुसार कतारले १९७१ को सेप्टेम्बर ३ मा स्वतन्त्रता घोषित गरेको हो । स्वतन्त्रता घोषित गरेको केही दिनमै कतार अरब लिग र संयुक्त राष्ट्रसंघको सदस्यसमेत बनेको थियो । त्यसका साथै, कतार १९८१ मा गल्फ कोअपरेस काउन्सिल (जीसीसी) आबद्ध भएको थियो । ११ हजार ५ सय ७१ वर्गकिमि क्षेत्रफलको कतार करिब एक शताब्दीअघिसम्म मानव बसोबासका लागि अनुपयुक्त मानिन्थ्यो । त्यतिबेला कतारको अर्थतन्त्र माछा मार्ने र समुद्रमा मोती खोज्ने कार्यमा निर्भर थियो । जापानले मोतीको खेती सुरु गरेसँगै अर्थव्यवस्था धराशायी भएपछि करिब ३० प्रतिशत कतारी अवसरको खोजीमा विदेश पलायन भए । तर पछि मोतीबाट तेल र प्राकृतिक ग्यास प्रशोधन र निर्यातको काम थालेपछि कतारको अर्थतन्त्रमा चामत्कारिक सुधार आएको हो । जसका कारण कतार हाल विश्वका धनी देशको सूचीमा अग्रस्थानमा छ । त्यसका साथै, २०२२ मा फिफा विश्वकप फुटबल आयोजना गरेर विश्व समुदायको ध्यान खिच्नसमेत सफल भइसकेको छ ।"
आर्थिक संकट झेल्दै बयालपाटा अस्पताल,"(अछाम)विदेशी दाताको सहयोगमा लामो समयसम्म विशेषज्ञ सेवा दिइरहेको अछामको बयालपाटा अस्पताल अहिले भने आर्थिक संकटमा छ । सबै सेवा निःशुल्क दिइरहेको यो अस्पताल सुदूरपश्चिम र कर्णाली प्रदेशका पहाडी क्षेत्रवासीका लागि उपचारको पहिलो गन्तव्य हो । दाताको सहयोग रोकिएपछि सरकारीस्तरबाट सहयोग गर्नेनगर्नेबारे अन्योल भइरहँदा अस्पताल भने संकटमा पुगेको हो । गत आर्थिक वर्षमा सुदूरपश्चिम प्रदेश सरकारले यस अस्पताल सञ्चालनका लागि ९ करोड रुपैयाँ विनियोजन गरेको थियो । अस्पताल प्रमुख डा मन्दीप पाठकका अनुसार अस्पताल सञ्चालनका लागि बर्सेनि २२ करोड रुपैयाँ आवश्यक पर्छ । विदेशी निकाय, स्थानीय तह र अन्य क्षेत्रबाट सहयोग जुटाएर अस्पताल सञ्चालन गरिँदै आएको छ ।चालु आर्थिक वर्षमा सुदूरपश्चिम प्रदेश सरकारले रातो किताबमा पनि बयालपाटा अस्पताललाई समेटेको छैन । तर प्रदेशबाट बजेट दिनका लागि सामाजिक विकास मन्त्रालयले कार्यविधि बनाउने काम अघि बढाएको डा पाठकले बताए । प्रदेशबाट के कति बजेट आउँछ भन्नेबारे आधिकारिक जानकारी नआएको उनले बताए । पहिले जस्तै सुदूरपश्चिम स्वास्थ्य निर्देशनालयमार्फत अस्पताललाई प्रदेश सरकारले बजेट दिने कि साँफेबगर नगरपालिकामार्फत दिने भन्नेबारे छलफल भइरहेको जानकारी आएको छ, अस्पताल प्रमुख डा पाठकले भने, अहिले हामी चरम आर्थिक संकटमा छौं । विदेशी दाताले गर्ने सहयोग घटेपछि अस्पतालले हरेक वर्ष आर्थिक संकटको सामना गरिरहेको उनले बताए । डा पाठकका अनुसार २३ दिनमा खर्च गरिसक्ने गरी आर्थिक वर्षको अन्तिममा बजेट आउँदा अस्पताल जस्तो संवेदनशील क्षेत्रमा समस्या हुने गरेको छ । आर्थिक अभावले वर्षभरि सेवा प्रभावित भएको हुन्छ, उनले भने, आर्थिक वर्षको अन्त्यमा एकै दिनमा आउने ठूलो बजेट कसरी खर्च गर्न सकिन्छ भन्नेबारे कसैले सोच्दैनन् । चालु आर्थिक वर्षको २ महिना बितिसक्दा पनि बजेटको टुंगो नलाग्दा अस्पतालको सेवा नै प्रभावित हुने अवस्था आएको डापाठकले बताए । प्रदेश सरकारले बजेट दिन मिल्नेनमिल्ने भन्नेबारे सरोकारवालाको एक समिति बनेको थियो । उक्त समितिले अस्पताल सञ्चालनका लागि प्रदेशले बजेट दिन मिल्ने आधार तयार पारेर प्रतिवेदन दिइसकेको छ, उनले भने, तर बजेट कति आउँछ भन्ने टुंगो नै नभएर अन्य योजना बनाउन पनि समस्या भइरहेको छ ।बयालपाटा अस्पताल सञ्चालनका लागि अछाम, बाजुरा र डोटीका केही स्थानीय तहले पनि सहयोग गरिरहेका छन् । अछामको साँफेबगर नगरपालिकाले १ करोड, बान्नीगढी जयगढ गाउँपालिकाले १० लाख, मंगलसेन र कमलबजार नगरपालिकाले ५५ लाख बजेट विनियोजन गरेका छन् । त्यस्तै बाजुराको त्रिवेणी नगरपालिकाले १० लाख, बुढीगंगा नगरपालिकाले ५ लाख बजेट विनियोजन गरेको जानकारी आएको डा पाठकले बताए । डोटीको पूर्वीचौकी गाउँपालिकाले अघिल्ला वर्षमा सहयोग गर्दै आए पनि यस पटक कति बजेट दिने भन्नेबारे आधिकारिक जानकारी नआएको उनले बताए ।अस्पताल संकटमा परेका बेला जहिले पनि साँफेबगरले सहयोग गर्दै आएको नगरप्रमुख राजेन्द्र कुँवरले बताए । एक त अस्पताल नै हाम्रो नगरपालिकाभित्र पर्छ । स्वास्थ्य सेवा पहुँचमा सबै नागरिकलाई पुर्याउने हाम्रो पनि नीति हो, उनले भने, गत आवमा पनि हामीले अस्पतालका लागि १ करोड विनियोजन गरेका थियौं । अहिले पनि त्यति नै छ । सन् २००८ मा न्याय हेल्थ नेपाल र अमेरिकामा रहेको पोसिबल अन्तर्राष्ट्रिय गैरसरकारी संस्थाको आर्थिक र प्राविधिक सहयोगमा स्थापित उक्त अस्पतालले आव ०७८७९ सम्म ११ लाख ५२ हजार बिरामीलाई सेवा दिइसकेको अस्पतालका मेडिकल निर्देशक एवं हाडजोर्नी विशेषज्ञ डा मन्दिप पाठकले बताए । विशेषगरी ग्रामीण भेगका र आर्थिक अवस्था कमजोर भएका बिरामीलाई अस्पतालले बढी प्राथमिकताका दिएर सेवा दिइरहेको उनले बताए । दैनिकजसो आउने केसहरूमा बालबालिकाको हातखुट्टा भाँचिएका, काम गर्ने क्रममा धेरै महिलाको हड्डी भाँचिएका केसहरू आउँछन्, डा पाठकले थपे । कर्णाली प्रदेशको डोल्पा, मुगु, कालीकोट, दैलेख र कैलाली कञ्चनपुरसम्मका बिरामी आउने गरेको बताउँदै अस्पतालका सूचना अधिकारी पूर्ण खड्काले भने । यो अस्पतालमा एक जना विशेषज्ञ डा पाठकसहित ७ जना चिकित्सक रहेको उनले बताए । सुदूर र कर्णाली प्रदेशका पहाडी जिल्लाका अधिकांश बिरामी यही अस्पतालमा सेवा लिन आउँछन् । एक वर्षमा एक लाख बढीले यस अस्पतालबाट सेवा लिने गरेका छन्हुन्छन्, खड्काले भने ।"
अलपत्र बन्यो रामराजा स्वास्थ्य विज्ञान प्रतिष्ठान,"(राजविराज) प्रतिनिधि र प्रदेशसभा निर्वाचनमा चुनावी मुद्दा बनेको राजविराजस्थित रामराजाप्रसाद सिंह स्वास्थ्य विज्ञान प्रतिष्ठान यतिबेला अलपत्र अवस्थामा छ । २०७५ पुस १६ मा मन्त्रिपरिषद्ले प्रतिष्ठान गठन गर्ने निर्णय गरेको थियो । राजविराजस्थित गजेन्द्रनारायण सिंह अस्पताल हाताभित्र प्रतिष्ठानको कार्यालय त छ तर महिनौंदेखि अध्यक्ष र कार्यकारी निर्देशकविहीन अवस्थामा छ । प्रतिष्ठानमा करारमा कार्यरत कम्प्युटर अपरेटर नीतुकुमारी दास र एक कार्यालय सहयोगी गौरीशंकर यादव झन्डै ९ महिनायता कार्यालय रुँगेर बसिरहेका छन् । २०७८ जेठ २१ गतेको मन्त्रिपरिषद् बैठकले प्रतिष्ठान निर्माण गर्न राजविराज नगरपालिका१० बिरौलास्थित ६२ बिघा जग्गा प्रतिष्ठानका नाममा ३० वर्षका लागि लिजमा दिने निर्णय गरेको थियो । ०७८ असार २२ गते तत्कालीन प्रधानमन्त्री केपी शर्मा ओलीले यही जग्गामा प्रतिष्ठानको भवन शिलान्याससमेत गरेका थिए । तर भवन त बनेन नै, जग्गासमेत खेलमैदान र गौचरमा परिणत भएको छ । स्वास्थ्य तथा जनसंख्या मन्त्रालयले विकास समिति ऐन २०१३ को दफा ३ ले दिएको अधिकार प्रयोग गरी प्रतिष्ठान पूर्वाधार तयारी विकास समिति गठन आदेश २०७५ राजपत्रमा प्रकाशित भएको थियो । २०७६ असार २ मा राजपत्रमा प्रकाशित गठन आदेशमा कार्य आदेश प्रारम्भ भई समितिको पहिलो बैठक बसेको मितिले २५ महिना वा प्रतिष्ठानलाई व्यवस्थापन गर्न बनेको ऐन प्रारम्भ भएको ४५ दिनमध्ये जुन पहिले हुन्छ त्यो दिन पूर्वाधार तयारी विकास समितिको समयावधि स्वतः सकिने र पदाधिकारीहरू स्वतः पदमुक्त हुने उल्लेख छ । यो व्यवस्थालगत्तै २०७६ असार १८ मा पूर्वाधार तयारी विकास समितिको कार्यालय गजेन्द्रनारायण अस्पतालमा स्थापना गरिएको थियो । प्रतिष्ठानको लेखासमेत हेर्दै आएका कोष तथा लेखा नियन्त्रण कार्यालय राजविराजमा कार्यरत लेखापाल उमेश यादवले यो व्यवस्थाअनुसार प्रतिष्ठान पूर्वाधार तयारी विकास समिति गठन आदेशको समयावधि सकिएको बताए । कुल ११ अर्ब ९८ करोड लागतमा निर्माण हुने भनिएको प्रतिष्ठानको काम शिालन्यास भएको २ वर्षभन्दा बढी समय बितिसक्दा विस्तृत आयोजना प्रतिवेदन (डीपीआर) को टेन्डरबाहेक अन्य काम हुन सकेको छैन । विकास समितिका अध्यक्ष डा रोहित पोखरेलले प्रतिनिधिसभामा उम्मेदवार उठ्नका लागि २०७९ कात्तिक २३ मा राजीनामा दिएका थिए । अध्यक्ष नभएको अवस्थामा कार्यकारी निर्देशक बनेका गजेन्द्रनारायण अस्पताल राजविराजका मेडिकल सुपरिन्टेन्डेन्ट डा रन्जितकुमार झा पनि २०७९ पुस १७ मा दोलखाको जिरी अस्पतालमा सरुवा भएपछि पूर्वाधार तयारी विकास समिति कार्यकारी निर्देशकविहीन बन्यो । लेखापाल यादवले २०८० असार २० गते स्वास्थ्य तथा जनसंख्या मन्त्रालयलाई पत्राचार गर्दै अध्यक्ष र कार्यकारी निर्देशक नहुँदा समितिमा कार्यरत करारका कर्मचारीलाई तलबभत्ता भुक्तानी हुन नसकेको, दैनिक प्रशासनिक कार्य सञ्चालन गर्न समस्या भइरहेको तथा परामर्शदाताबाट सम्झौताबमोजिम पेस भएको डीपीआरको भुक्तानी हुन नसकेको अवगत गराएका थिए । उनले २०७९ फागुन ८ मा पनि मन्त्रालयलाई यही व्यहोराको पत्र लेखेका थिए । पूर्वाधार तयारी विकास समिति नै अलपत्र परेपछि कार्यालयमा लाखौं रुपैयाँ खर्च गरी खरिद गरिएका सामानहरू प्रयोगविहीन अवस्थामा छन् । प्रतिष्ठानको पूर्वाधार तयारी विकास समितिमा आर्थिक वर्ष ०७५७६ देखि हालसम्म १६ करोड १० लाख रुपैयाँ बजेट विनियोजन भएको छ । आव ०७५७६ देखि ०७९८० को पुस मसान्तसम्म ३ करोड १६ लाख ४७ हजार खर्च भएको छ भने चारै आर्थिक वर्ष गरी १२ करोड ९३ लाख ५२ हजार रुपैयाँ खर्च हुन नसकेर फिर्ता गएको छ ।"
"दाबी नयाँ सन्देशको, चिन्ता गुटबन्दीको","(बुटवल)एमालेका केन्द्रीय नेताहरूले पार्टीमा गुटबन्दी बढेको भन्दै एकता कायम रखिनुपर्नेमा चासो व्यक्त गरेका छन् । बुटवलमा शनिबारदेखि सुरु भएको लुम्बिनी प्रदेश अधिवेशन उद्घाटन सत्रमा एमाले सचिव गोकर्ण विष्टदेखि अध्यक्ष केपी ओलीसम्मका सबै वक्ताले शुभकामना मन्तव्यमा अधिवेशनले एकता कायम गरोस् भन्ने उस्तै वाक्य दोहोर्याए ।संघीय संरचनामा गएपछि हुन लागेको एमालेको यो पहिलो प्रदेश अधिवेशनलाई नेताहरूले नयाँ र फरक सन्देश दिने अधिवेशनका रूपमा प्रचार गरिरहेका छन् । अधिवेशनमा लुम्बिनी प्रदेशका १२ जिल्लाका १ सय ९ स्थानीय तहबाट छानिएका १ हजार ४ जना प्रतिनिधि सहभागी छन् । बन्दसत्रमा प्रस्तुत हुने सांगठनिक र आर्थिक प्रतिवेदनबाहेक अधिवेशनमा अर्को कुनै छलफलको विषय छैन । शनिबार बन्द सत्रमा पेस गरिएको प्रतिवेदनमाथि आइतबार समूहगत छलफल गरेर अन्तिम रूप दिइने प्रदेश अध्यक्ष राधाकृष्ण कँडेलले बताए । त्यसपछि अधिवेशनले नयाँ नेतृत्व चयन गर्नेछ ।अधिवेशनको उद्घाटन सत्रमा अध्यक्ष ओलीले पनि अधिवेशन समयसमयमा वैधानिकता पूरा गर्नका लागि गर्ने नभएर संघीयता स्थापित गर्न र फरक सन्देश दिने बताए । अरूले गर्नैपर्यो भनेर मरीमरी, घस्रिएर पूरा गर्ने जस्तो अधिवेशन होइन यो, उनले भने, त्यसैले कर्मकाण्ड पूरा गर्ने जस्तो यो अधिवेशन नबनोस्, जिम्मेवारीबोध गरेर देश र जनताप्रति नयाँ सन्देश दिन अधिवेशन सफल होस् । पार्टीको चितवनमा सम्पन्न महाधिवेशनपछि एमालेमा गुटको अन्त्य भएको घोषणा लुम्बिनीमा गुटकै रूपमा ब्युँतिएको छ । एमालेको लुम्बिनी प्रदेश अधिवेशन पहिलो भएकाले यहाँ देखिने गुटबन्दी र असहमति अन्य प्रदेशमा पनि सर्ने चिन्ता एमाले नेताहरूमा देखिन्छ । त्यसलाई अन्त्य गरेर फेरि नयाँ सन्देश दिने नेताहरूको प्रयास छ ।लुम्बिनी प्रदेशको अधिवेशन मिति घोषणा भएसँगै नेतृत्वको चर्चा सुरु भएको थियो । एमालेले नेतृत्वमा युवालाई अवसर दिन नेताहरूलाई दोहोरो जिम्मेवारी नदिने मापदण्ड तयार गरेको थियो । त्यसले जनप्रतिनिधि भएका र माथिल्लो कमिटीको जिम्मेवारीमा बसेकाहरू तल्लो कमिटी वा पार्टीको जिम्मेवारीमा नरहने व्यवस्था गरेको थियो । लुम्बिनीमा वर्तमान अध्यक्ष कँडेल र दसौं महाधिवेशनबाट केन्द्रीय सदस्य निर्वाचित भएका प्यूठानका हरि रिजाल अध्यक्षका आकांक्षी देखिएका छन् । लुम्बिनीमा स्थानीय तह, प्रदेश र प्रतिनिधिसभा निर्वाचनमा टिकट वितरणदेखि नै उपाध्यक्ष विष्णु पौडेल र महासचिव शंकर पोखरेलको नाम जोडेर चर्चा चल्ने गरेको थियो । प्रदेश राजधानीको विषयलाई लिएर दुई नेताहरू लुम्बिनी र राप्तीको मनोविज्ञानमा विभाजित भएका थिए । रिजालले केन्द्रीय सदस्य छोडेर प्रदेश अध्यक्षमा लड्ने आकांक्षा गरेपछि फेरि दुई नेताको नाम जोडिएर गुटबन्दी को आरोप सुरु भएको हो ।लुम्बिनी प्रदेशसभाका पूर्वसदस्य, मन्त्री भएर दसौं महाधिवेशनबाट केन्द्रीय सदस्यसमेत बनेका रिजालले वर्तमान अध्यक्ष र अन्य कुनै जिम्मेवारी नभएका कँडेलविरुद्ध उम्मेदवारी घोषणा गरेपछि कँडेललाई उपाध्यक्ष पौडेलले र रिजाललाई महासचिव पोखरेलले अघि सारेको चर्चा चुलिएको थियो । त्यही चर्चा चिर्न र अधिवेशनबाट सर्वसम्मत नेतृत्व चयन गर्न एमालेलाई सकस परिरहेको छ ।लुम्बिनीमा सर्वसम्मत नभए अन्य प्रदेशमा पनि त्यही रोग सर्ने चिन्ता नेताहरूमा छ । उद्घाटन सत्रको मन्तव्य बिट मार्ने क्रममा पनि अध्यक्ष ओलीले लुम्बिनी प्रदेशबाट एमालेको सचिवालयमा रहेका आधा दर्जन नेताको नामै लिएर नेतृत्व सर्वसम्मत गराउन दबाब दिए । उनले एमाले केन्द्रीय सचिवालयमा रहेका १९ जनामध्ये उपाध्यक्ष युवराज ज्ञवाली, विष्णु पौडेल, महासचिव शंकर पोखरेल, उपमहासचिव प्रदीप ज्ञवाली, सचिवहरू गोकर्ण विष्ट र छविलाल विश्वकर्माको नामै लिएर लुम्बिनी प्रदेशमा नेताहरूको लाइन नै रहेको बताए । यति धेरै नेताको लाइन छ, त्यसैले आजै राति बस्नुस्, उनले भने, सबैलाई चित्त बुझ्ने गरी समाधान निकाल्नुस्, भोलि बिहान मै घोषणा गर्दिन्छु ।अध्यक्ष ओलीसहित सचिवालयका सबै नेताले बोलेको एकताको अधिवेशन बनाउने र कुनै गुटको गन्ध नदिने अठोटलाई नै अधिवेशनका धेरै प्रतिनिधिले नयाँ सन्देशका रूपमा बुझेका छन् । प्यूठानको माण्डवी गाउँपालिकाबाट प्रतिनिधि छानिएर आएका एक कार्यकर्ताले नेताहरूले भनेझैं नयाँ सन्देश दिनेमा शंका व्यक्त गरे । उनले परिचय खुलाउन चाहेनन् । नयाँ सन्देश भनेको सायद नेताहरू मञ्चमा नबसेको होला, उनले भने, अरू केही होलाजस्तो लाग्दैन । सर्वसम्मत नै गराए पनि त्यसलाई नयाँ भन्न नमिल्ने उनको तर्क थियो । एमाले सचिव एवं लुम्बिनी प्रदेश इन्चार्ज पद्मा अर्यालले अधिवेशनले पार्टीको नीति, विचार र निर्णय कार्यान्वयनदेखि नेतृत्व चयन र अहिलेका सबैखाले हल्ला चिर्नु नै अधिवेशनको नयाँ सन्देश हुने बताइन् । पार्टीभित्र नेतृत्वको विषयलाई लिएर भएका षड्यन्त्र र चौतर्फी घेराबन्दी तोड्ने अर्को सन्देश हो, उनले भनिन्, अधिवेशनपछि पार्टीको संगठनमा पनि नयाँ रक्त सञ्चार हुनेछ । अधिवेशनमा उपाध्यक्ष पौडेल र महासचिव पोखरेलले भने आफूहरूबीच कुनै प्रतिस्पर्धा नरहेको र दुवै पार्टी बनाउने अभियानमा एकताका साथ अघि बढेको दाबी गरेका थिए । हामीबीच कुनै प्रतिस्पर्धा र विवाद छैन, दुवैको दाबी थियो, तपाईंहरूले नै सर्वसम्मत ढंगले नेतृत्व चयन गर्नुस् । दुवै नेताले आफूहरूलाई कतै पनि नजोड्न आग्रह गरे । अधिवेशनले अहिले रहेको ५ सय ७६ जनाको प्रदेश कमिटीलाई घटाएर २ सय ५ जनाको नेतृत्व चयन गर्नेछ ।"
१६५ वटै क्षेत्रमा सभा गर्ने कांग्रेस रूपान्तरण अभियानको घोषणा,"काठमाडौं (कास) नेपाली कांग्रेसको रूपान्तरण अभियानले १६५ वटै क्षेत्रमा सभा गर्ने निर्णय गरेको छ । सभापति शेरबहादुर देउवासहित १४ औं महाधिवेशनबाट निर्वाचित नेतृत्वले विधानअनुसारका काम र राष्ट्रको नेतृत्व गरेर जनतामा आशा जगाउन नसकेको भन्दै शेखर कोइराला समूहका नेताहरूले शनिबार देशैभर अभियान सञ्चालन गर्ने निर्णय गरेका हुन् । पूर्वकेन्द्रीय सदस्य गुरुराज घिमिरे र केन्द्रीय सदस्य मधु आचार्यसहित नेताहरूले नेतृत्व गरेको अभियानमा जगदीश्वरनरसिंह केसी, भूपेन्द्रजंग शाही, रञ्जित कर्णलगायत छन् । अभियानले यसअघि सातवटै प्रदेशमा पुगेर अभियान सञ्चालन र पार्टी सुधारका लागि सन्देश संकलन गरेको थियो । रूपान्तरण अभियानकै दबाबमा कांग्रेसले यसअघि १० दिने आन्तरिक विशेष अभियान सञ्चालन गरेको थियो । साउन पहिलो साता बसेको कांग्रेस बैठकले १० भदौदेखि पुनः अर्को अभियान सञ्चालन गर्ने निर्णय गरेको थियो । तर, केही दिनअघिमात्रै सभापति देउवाले बैठक राखेर अभियान स्थगित गर्ने निर्णय गराएका थिए ।"
गाउँको पुनर्जीवन,"हिमाली गाउँको सीमान्तीकरण र अबको बाटो मेरो अध्ययनमा, हिमाली भेग कुनै बेला अत्यन्त समृद्ध थियो । हिमालको मौलिक उत्पादन थियो । तिब्बतसँगका नाकाहरू सहज थिए । नेपालको हिमाली भेगभन्दा तिब्बत गरिब थियो । हाम्रा उत्पादन उवा, गहुँ, चिनो, फापर, काग्नो, भेडाच्यांग्राको खपत तिब्बतमा हुन्थ्यो । हाम्रो हिमाली समुदाय उत्पादक पनि थियो र व्यापारी पनि । तिब्बतका तुलनामा हाम्रा दाजुभाइको सानसौकत ठूलो थियो । तिब्बतबाट केवल नुन ल्याइन्थ्यो । तर यसमा पर्यो भारतीय राजनीति । तिब्बतको नुनमा आयोडिन छैन भनेर नेपाल सरकारले भारतबाट नुन ल्याउन थाल्यो । हिमाल पठाउन थाल्यो । तिब्बतले आफ्नै गतिमा विकास गर्यो । हाम्रो हिमाली भेगको तिब्बतसँगको सम्बन्ध असजिलो हुँदै गयो । जनस्तरको सम्बन्ध काटिँदै गयो । शासकशासक सम्बन्ध मजबुत हुँदै लियो । यसले गर्दा हिमाली उत्पादन, हिमाली अर्थतन्त्र एकै चोटि संकटमा पर्यो । केन्द्रीकरणले पनि हिमालको भौगोलिक विशिष्टतालाई आकलन गर्न सकेन । उत्पादन, व्यापार घट्दै गयो । सीपहरू कमजोर हुँदै गए । राजनीतिक पहुँच धेरै टाढा पुग्यो । यसले गर्दा आर्थिक र राजनीतिक रूपमा सीमान्तीकरणको प्रक्रिया सुरु भयो । अब हामीले यसलाई विकासको उपचारले मात्रै सच्याउन सक्दैनौं । राजनीतिक रूपमै सोचिनुपर्छ । हाम्रो संविधानमा संरक्षित र स्वायत्त क्षेत्रहरूको परिकल्पना गरिएको छ । प्रत्येक प्रदेशभित्रको हिमाली क्षेत्रलाई स्वायत्त क्षेत्रका रूपमा अगाडि बढाउनुपर्छ । त्यस्तो स्वायत्त क्षेत्र जसले आफ्नै विशिष्टता अनुसार आर्थिक, राजनीतिक, सामाजिक र सांस्कृतिक बाटो तय गरोस् । तर बिर्सनै नहुने कुरा के हो भने, उत्तरी नाकालाई सहज र व्यवस्थित नबनाएसम्म हिमाली भेगले पुनर्जीवन पाउन सक्दैन । यस्ता स्वायत्त क्षेत्रहरूलाई संघ र प्रदेशले वित्तीय र प्राविधिक रूपले सहजीकरण गर्ने मात्रै हो । हिमाली भेगमा पहिचानको राजनीतिलाई पनि स्थापित गर्न पनि जरुरी छ, जसले मानिसलाई सामुदायिकताको डोरीमा बाँध्छ र उनीहरू आफ्नै थातथलोमा उन्नतिप्रगतिको सम्भावना देख्न थाल्छन् । विकासको नयाँ प्रक्रिया र मान्यताहरू कोरिन थाल्छन् । सँगसँगै हिमालका जडीबुटीको व्यवस्थापन र प्रशोधनबाट स्थानीय विशेषतामा आधारित औद्योगिकीकरणको प्रक्रिया सुरु गर्नुपर्छ । हिमालमा आधारित पर्यटनलाई मात्रै होइन, जैविक विविधता र सांस्कृतिक विविधताको पर्यटनलाई समेत फराकिलो बनाएर हिमाली भेगलाई पुनर्जीवन दिन सकिन्छ । मध्य पहाडको पुनर्जीवनमध्य पहाडको जनजीवन कृषियोग्य जमिनबाट चलेको थियो । हिमाली र मध्य पहाडी भेग जैविक विविधताका अपार भण्डार हुन् । आज कृषियोग्य जग्गा ४० प्रतिशतभन्दा बढी बाँझो छ । जैविक विविधताको उपयोग हुनै सकेको छैन । बसाइँसराइका नयाँ प्रवृत्तिहरू देखा परेका छन् । सकेसम्म काठमाडौं सर्ने; नसके चितवन, बुटवलजस्ता केन्द्रहरूमा सर्ने । त्यहाँ पनि सकिएन भने जिल्लानजिककै केन्द्रहरूमा जाने । त्यहाँ पनि नसके गाउँपालिकाको केन्द्रमा जाने प्रवृत्ति बढ्दो छ । कल्पना गरौं, बीस वर्षपछाडि गाउँमा को रहला ? मध्य पहाडको एउटा गाउँमा अनौपचारिक सामुदायिक छलफल गर्दा गाउँलेले भने ४० वर्षअगाडि ३०० घरपरिवार भएको गाउँमा अहिले १०० घरपरिवार मात्र छन् । अबका बीस वर्षपछि २० घरपरिवार हुने आकलन गरियो । एउटा पुस्ता सकिएपछि गाउँ नै खाली हुने डर समुदायको थियो । पहाडको त्यत्रो उत्पादक जमिन र त्यत्रो विशाल जैविक विविधतालाई प्रयोग नगरी के नेपाल समृद्ध हुन सक्छ ? पहाडे अर्थतन्त्रको सबलीकरण नगरीकन नेपालले समृद्धिको बाटो लिन सक्छ ? यसको सरल उत्तर हो सक्दैन । बढ्दो बाँझो जग्गालाई, भूमिसुधार गर्न नसक्ने भएपछि न्यूनीकरण गर्न, स्वामित्वमा फेरबदल नगरी स्थानीय सरकारको अगुवाइमा प्रयोग गर्ने अधिकार भने अब वास्तविक किसानलाई दिन जरुरी छ । आफैं श्रममा संलग्न किसानले अनुपस्थित मालिकको जग्गा खेतीपाती गर्छ र जीविका गर्छ । मध्य पहाडको बसाइँसराइमा शिक्षा पनि एउटा कारकजस्तो देखिएको छ । हिजो मध्य पहाड शिक्षाका लागि अब्बल थियो । तर शिक्षाको केन्द्रीकरणले अभिभावकलाई स्कुलबाट बाहिर पार्यो । हिजो सामुदायिक स्वामित्व अर्थात् अभिभावकको स्वामित्वमा रहेको विद्यालय अहिले सरकारी भयो । नयाँ शिक्षा योजना लागू भाएपछि नै शिक्षा ओरालो लाग्यो । शिक्षा स्थानीयकरणभन्दा केन्द्रीकरण हुँदै गयो । स्थानीय श्रमसीपसँग शिक्षाले सम्बन्ध जोड्न सकेन । र, निजी विद्यालय गाउँछेउछाउ पुगेपछि सामुदायिक शिक्षाको सातो गयो । अब पुनर्जीवनका लागि मध्य पहाडको कृषि र शिक्षामा सचेत सकारात्मक हस्तक्षेप चाहिएको छ । पहाडी भेगको कृषि असजिलो र बढी श्रमको माग गर्ने खालको छ, जसले गर्दा कृषिउपजको लागत मूल्य बढी छ । यस्ता कृषिउपजहरूले खुला बजारमा प्रतिस्पर्धै गर्न सक्दैनन् । मानिस उत्पादनबाट बिस्तारै बाहिर पर्दै जान्छन् । त्यही भएर भारतले पहाडी क्षेत्रमा कृषि टिकाउनका लागि बढी स्रोत वा अनुदानको व्यवस्था गरेको छ । हाम्रो सन्दर्भमा पनि पहाडको कृषिका लागि प्रदेशले बेग्लै व्यवस्था गर्नुपर्छ । संघमा कृषि मन्त्रालय चाहिन्छ कि चाहिँदैन ? संघमा कृषि मन्त्रालयको त्यत्रो ठूलो खर्च, गाडीघोडा, उच्चपदस्थ कर्मचारीको जरुरत छ ? अहिले संघीय कृषि कार्यालय भएका कारण कहाँ के बढी फल्यो होला ? संघीय कृषि मन्त्रालय नहुने हो भने कहाँ उत्पादना घट्ला ? यी प्रश्न गम्भीर छन् । संघीयता महँगो भयो, प्रदेश चाहिँदैन भन्ने फेसन छ, तर हामी संघीय कृषि मन्त्रालय चाहिन्छ कि चाहिँदैन भनेर छलफल गर्दैनौं । अहिलेका संघका कर्मचारीहरूलाई प्रदेश पठाउने, प्रदेशका कर्मचारीहरूलाई स्थानीय तहमा पठाउने र उत्पादन बढाउने काम हाम्रा लागि उपयुक्त हुन सक्छ । तर संघीय रूपमा एउटा अनुसन्धान परिषद् भने जरुरी नै हुन्छ, जसले बहुआयामिक अनुसन्धान गरोस् । अबको कृषि उत्पादनलाई औद्योगिकीकरण र रोजगारीको शृंखलामा सोचिनुपर्छ । मध्य पहाडको कृषि उत्पादन र औद्योगिकीकरण राज्यसंरक्षित हुन जरुरी छ, जसले स्थानीय अर्थतन्त्रको सबलीकरण गरोस् । रोजगारी सृजना गरोस् । राज्यकै सहजीकरणमा उत्पादनको बजारीकरण होस् । अझै पनि मध्य पहाडले मुख्य खाद्यान्न बाली मासु, फलफूल र दूधमा ठूलो योगदान गर्न सक्छ तर यो विषय राज्यसंरक्षित हुनुपर्छ । उदारवादी अर्थतन्त्रको ढाँचामा छोडिनु हुँदैन । गाउँ फर्काउने होइन, टिकाउने बाटोविदेश रोजगारी गर्न गएका वा नेपालकै विभिन्न सहरी केन्द्रमा रोजगारी गरिरहेका व्यक्तिहरूलाई गाउँ फर्काउने सपना रोमाञ्चकारी त हो, तर यथार्थमा कार्यान्वयन हुन सक्दैन । त्यो भ्रमबाट हामी मुक्त हुनुपर्छ । गाउँमा बसिरहेका मानिसहरूलाई कसरी टिकाउने र राम्रो बनाउँदै जाने भनी सोच्नुपर्छ । शिक्षा र जीविकोपार्जनमा फराकिलोपन बढ्दै गयो भने मानिस आफैं गाउँ फर्किन्छन् । जापानले सहरबाट मानिस गाउँ फर्काउन एउटा घर र ७ हजार डलर अनुदान घोषणा गरेको छ, तर पनि मानिस फर्किएनन् । गाउँको पुनर्जीवनका लागि राजनीतिक विश्वास भने स्थानीय सरकारमाथि गरिनुपर्छ । यो देशको केन्द्रीय शासनले धेरै कुरा गरिसक्यो । केन्द्रीय शासनको सीमितता र सामर्थ्य पनि हामीले देखिसक्यौं । केन्द्रीय शासनकै सीमितताले हिमाली गाउँ र मध्य पहाडी गाउँ उजाड भए । नामी विज्ञका पौरख पनि पोखिसकिए । अब स्थानीय सरकारको अगुवाइमा सामुदायिक सहभागिता र नेतृत्वमा विकास गरी गाउँको पुनर्जीवनको ढोका खोलिनुपर्छ । संघ, प्रदेश र विज्ञहरू सहयोगी मात्रै हुन् ।"
एमसीसी कार्यान्वयनसँगै सम्बोधन गर्नुपर्ने मुद्दा,"सरकारले सम्झौता गरेको ६ वर्षपछि र संसद्बाट अनुमोदन गरेको डेढ वर्षपछि अमेरिकी सहयोग परियोजना मिलेनियम च्यालेन्ज कर्पोरेसन (एमसीसी) अन्ततः कार्यान्वयनको चरणमा प्रवेश गरेको छ । अर्थमन्त्री प्रकाशशरण महत तथा एमसीसीका कम्प्याक्ट सञ्चालनसम्बन्धी उपाध्यक्ष क्यामरुन एलफोर्डले परियोजना कार्यान्वयनको घोषणा गरेसँगै कार्यान्वयनको म्याद सुरु भइसकेको छ । सरकारीस्तरबाट हस्ताक्षर भएर संसद्बाट समेत अनुमोदन भइसकेको विद्युत् प्रसारण लाइन र सडक निर्माणसम्बन्धी विकास आयोजना कार्यान्वयन सुरु हुनु नेपालअमेरिका सम्बन्ध र विकासका दृष्टिकोणले एउटा महत्त्वपूर्ण खुड्किलो हो । बहस र परीक्षण गर्न सकिने सबै निकायबाट विधिवत् अघि बढिसकेको यो परियोजनाको सहजतापूर्वक कार्यान्वयन नै अबको जिम्मेवारी हो ।२०८० भदौ १३ को मितिबाट लागू हुने गरी एमसीसी परियोजनाको घडीको सुई घुम्न थालिसकेको छ । आयोजना समयमा सक्नेमा विकास साझेदार, परामर्शदाता र निर्माण कम्पनीहरूको संवेदनशीलता अपरिहार्य छ, किनकि आगामी पाँच वर्षभित्र परियोजना सम्पन्न नभए रकम फिर्ता नै हुने सर्त सम्झौतामा छ । निर्धारित म्यादमा नसकिएमा परियोजना मात्र होइन, दुई देशको सम्बन्धका आयामहरू पनि जोखिममा पर्ने सम्भावना उत्तिकै छ । आयोजना सुरु हुने बेलामा सकारात्मक हुनु जति आवश्यक छ, सम्भावित जोखिमबारे सचेत हुनु झन् धेरै अनिवार्य छ । एमसीसीसम्बन्धी निकट विगतले पनि हामीलाई त्यही सम्झाएको छ । २०७४ भदौ २९ मा अर्थ मन्त्रालय र एमसीसीबीच यो परियोजना अघि बढाउने सम्झौता भएपछि मात्र यसका फरकफरक पाटाहरूमाथि बहस सुरु भएको हो । जबकि हस्ताक्षर गर्नुभन्दा अघि नै जिम्मेवार पदाधिकारीहरूले पर्याप्त अध्ययन गरी आन्तरिक र दुईपक्षीय विश्वासको वातावरण बनाउनु वाञ्छनीय थियो । अझ आफैं हस्ताक्षर गरेका, सत्तामा हुँदा संसद्बाट अनुमोदन गर्न अधिकतम कोसिस गरेका र अनुमोदन गर्न म्याद मागेर अमेरिकालाई पत्राचार गरेका दलहरूले आफ्नो शासकीय भूमिका परिवर्तन हुनासाथ एमसीसीबारेको धारणा पनि परिवर्तन गर्दा यो विषय निकै गिजोलिन पुगेको थियो । एकातिर हाम्रै राजनीतिक संस्कारले पैदा गरेको जटिलता र अर्कोतिर रकम अनुदान दिने देश अमेरिकाकै अधिकारीहरूले हरेक महिनाजस्तो नेपाल भ्रमण गरेर परियोजना लागू गर्न दबाब दिँदा त्यसले नागरिकस्तरमा संशय बढाएको हो । संसद्ले यी विषयको निराकरण गरे पनि सामाजिक मनोविज्ञान भने पर्ख र हेरको अवस्थामा छ । त्यसैले कार्यान्वयन जोडिएका सम्पूर्ण पक्षले संवेदनशीलताका साथ आयोजना अघि बढाउनुपर्छ । यसमा हुने सानो पनि कमजोरीले ठूलो नकारात्मक असर पार्छ भन्नेमा सतर्क हुनु जरुरी छ । कुल ६९ करोड ७० लाख डलर (करिब ९२ अर्ब) को परियोजनामा अमेरिकी सरकारको ५० करोड डलर खर्च हुने र नेपाल सरकारको १९ करोड ७० लाख डलर खर्च हुने अनुमान छ । यो रकमले उच्च क्षमताको विद्युत् प्रसारण, सबस्टेसन र सडक मर्मतको काम गर्ने हो । एमसीसी सम्झौता संसद्बाट अनुमोदन गर्दा नै परियोजना कार्यान्वयनका लागि सात पूर्वसर्त तय गरिएको थियो, जसमध्ये कार्यक्रम कार्यान्वयन सम्झौतामा हस्ताक्षर हुनुपर्ने, प्रसारण लाइनलाई राष्ट्रिय गौरवको आयोजनामा समावेश गर्नुपर्ने, विद्युत् नियमन आयोग गठन गर्नुपर्ने, बुटवलगोरखपुर प्रसारण लाइन निर्माणमा भारतको सहमति लिनुपर्ने र सम्झौता संसद्बाट अनुमोदन हुनुपर्ने पाँचवटा पूर्वसर्त मात्र पूरा भएका छन् । दुई महत्त्वपूर्ण सर्त जग्गा अधिग्रहण, स्थल पहुँच तथा वन क्षेत्र प्रयोगको अधिकारसम्बन्धी काममा केही काम भए पनि पूर्णतः उपलब्धि हासिल भइसकेको छैन । अर्थात् कार्यान्वयनका लागि पूर्वसर्त पूरा भएको भनिए पनि व्यवहारमा सबैभन्दा जटिल विषय जग्गा प्राप्ति र रूख कटानको काम अझै बाँकी नै छ । काम नै नसकी पूर्वसर्त पूरा भयो भनेर कार्यान्वयनमा प्रवेश गर्दा कार्यान्वयनलाई चुनौती थपिएको छ । यी सर्त पूरा गर्न केही गाह्रो छैन भने त्यो पूरा गरेर मात्र कार्यान्वयनमा जान सकिन्थ्यो, ती सर्त जटिल छन् भने तिनले भविष्यमा जटिलता झन् बढाउनेछन् । यस्ता विषयमा सरोकारवालाहरू संवेदनशील नहुनु अर्को भूल हुन सक्नेछ । काठमाडौंको लप्सीफेदीदेखि नवलपरासीको भुमहीसम्म ४०० केभी क्षमताको ३१५ किमि प्रसारण लाइन निर्माण, ३ वटा सबस्टेसन तथा ८ सय ५६ वटा टावर बनाउने योजना छ । त्यस्तै पूर्वपश्चिम लोकमार्ग दाङ खण्डमा ७७ किलोमिटर सडक स्तरोन्नति गर्ने योजना पनि छ । प्रसारण लाइन र टावर निर्माणका लागि १० जिल्लामा १०४ हेक्टर जग्गा आवश्यक पर्छ । १० जिल्लाका ३० वटा पालिकाले समेत यो परियोजनामा समन्वय गर्नुपर्ने हुन्छ । आयोजना प्रभावित क्षेत्रमा १ सय २२ वटा सामुदायिक र सरकारी वन पर्छ । नेपालको विकास निर्माणमा सबैभन्दा झन्झटिलो मुद्दा नै जग्गा अधिग्रहण र वनको प्रयोग हो । त्यसमाथि प्रसारण लाइन निर्माणमा सबैभन्दा ठूलो समस्या वनमा हुने गरेको छ । नेपाल विद्युत् प्राधिकरणले निर्माण गरिरहेको अधिकांश आयोजनामा वनको समस्याका कारण वर्षौंदेखि पूरा हुन सकिरहेका छैनन् । यति संवेदनशील पूर्वसर्तलाई सम्बोधन नगरी कार्यान्वयन सकिने म्याद गणना सुरु गर्नु पक्कै पनि परिपक्व काम भएको छैन । आयोजना क्षेत्रमा आम सर्वसाधारणको पनि जग्गा छ, यस्ता विषय सम्बोधनमा हाम्रो सफलता दर निकै निराशाजनक छ । सरकारकै नीति, नियम तथा कानुनले जग्गा तथा वन प्राप्तिमा समस्या सिर्जना हुँदा एमसीसी परियोजनाका सन्दर्भमा समस्या हुनेछैन भन्ने कुनै आधार छैन । कार्यान्वयनको चरण सुरु नै भइसकेकाले अब त्यसका लागि वातावरण बनाउनुको विकल्प छैन । सम्भावित चुनौती सामना गर्न नेपालका सरकार, त्यसको कार्यान्वयन गर्न स्थापित मिलेनियम च्यालेन्ज अकाउन्ट (एमसीए) नेपाल विकास समिति, प्रभावित क्षेत्रका जिल्ला प्रशासन कार्यालय, आयोजना कार्यान्वयनका अन्तरसम्बन्धित निकाय, पालिका, प्रभावित स्थानीयहरूको सकारात्मक पहलकदमी र अमेरिका सरकारको समन्वयकारी भूमिकाले मात्रै परियोजनाको सफलता सुनिश्चित हुनेछ । खासगरी कार्यान्वयनका चरणमा आउने प्रश्न र देखा पर्ने समस्यालाई भूराजनीतिक अवसरका रूपमा उपयोग गर्नेभन्दा पनि सहजीकरण गर्ने अमेरिकी मनोविज्ञान अपेक्षित छ । दुवैतर्फको सन्तुलित र सकारात्मक पहल भएमात्र अमेरिकीहरूले भनेजस्तै एमसीसी नेपाल कम्प्याक्ट मित्रताको एउटा उत्साहबर्द्धक कोसेढुंगा हो भन्ने टिप्पणीले सार्थकता पाउनेछ ।"
मुख्यमन्त्रीहरूलाई आवास कति उपयुक्त ?,"गत ११ गतेको कान्तिपुरमा प्रकाशित मुख्यमन्त्री र प्रदेश प्रमुखलाई सरकारी आवासको तालाचाबी शीर्षकको समाचारले टिप्पणी गर्नैपर्ने भयो । ललितपुर, भैंसेपाटीमा सातै प्रदेशका मुख्यमन्त्री र प्रदेश प्रमुखहरूलाई सरकारले निर्माण गरेको आवासीय भवनको तालाचाबी सम्बन्धित व्यक्तिलाई बुझाएर आवासको सुविधा प्रदान गरेको छ । प्रदेशका मुख्यमन्त्री र प्रमुखलाई काठमाडौं आउँदा संघीय सरकारले मासिक झन्डै ८ लाख रुपैयाँ र वार्षिक झन्डै ९३ लाख व्यहोर्दै आएको थियो । अब भने झन्डै साढे ७२ करोड खर्चेर आवासकै व्यवस्था गरेको छ । प्रदेशका मुख्यमन्त्री र प्रमुखले आवास भवनको सुविधा पाएपछि नागरिकले सेवा प्रवाहबाट मुलुकको संघीयतालाई संस्थागत गराउने अपेक्षा गरेको सुनियो । उनीहरूले आवास पाएपछि संघीयताको प्रभावकारिता बढ्ने दाबीसमेत गरेका छन् । तर संघीयता कार्यान्वयनमा प्रभाकारिता देखिने तर्क कति सही छ त्यसको भने विवेचना गर्नु जरुरी छ । प्रदेश र स्थानीय सरकारबीचको समन्वयमा मात्र संघीयता मजबुत हुन सक्छ । त्यस्तै भवन निर्माण समयमै नसकिने, ठेक्काको म्याद थपिइराख्नुपर्दा लागत रकम बढ्ने, अनुगमनको कमी, सार्वजनिक ऐन नियमको व्याख्या, कति पटक म्याद थप गर्दा भवन निर्माण कार्य सम्पन्न नहुने, ठेकेदारले निर्माण कार्य नै छाड्नेजस्ता समस्याबाट मुक्त हुन सकेको छैन । निर्माणका क्रममा पटकपटक म्याद थप्ने, लागत बढाउने प्रवृत्तिबाट मुख्यमन्त्री आवास पनि टाढा रहन सकेन । निर्माणको सम्झौता गरेर पेस्की लिएर हिँड्ने समस्या त्यतिकै रह्यो । अनेक जालझेल गरेर २०७८ सालमा पूरा गर्नुपर्ने आवास भवन समयमा निर्माण हुन सकेन । त्यसबापत राज्यले करोडौं रुपैयाँ थप लगानी गरेको छ । निर्माण व्यवसायीले ठेक्का स्वीकृत नभएसम्म जसरी भए पनि समयभित्रै कार्य सम्पन्न गर्ने वाचा गर्ने चलन छ । तर सम्झौता गरेपछि पेस्की रकम हात पार्न अनेक गरे पनि पेस्की रकम बुझेपछि ठेकेदार नै गायब हुने परिपाटीबाट मुख्यमन्त्री आवास योजना पनि मुक्त हुन सकेन । कमिसनको चक्करमा ठेक्काको नीति, नियम, सम्झौता मिच्दै जाने क्रममा गुणस्तरीय निर्माण भयोभएन त्यसको खोजी जरुरी छ । मुख्यमन्त्री आवासको निर्माणलाई आम नागरिकले सहज रूपमा लिएका छैनन् । सरकारले अनुत्पादक, अनावश्यक र प्राथमिकतामा नपर्ने काममा रुचि राखेको देखिन्छ । कहिलेकाहीँ र काम पर्दाका बखत मात्र राजधानी आउने प्रदेशका मुख्यमन्त्री र प्रदेश प्रमुखका लागि गरिब जनताले तिरेको करको रकमबाट अहिले नै आवास भवन निर्माणको खाँचो परेको हो र ? मुख्यमन्त्री र प्रदेश प्रमुखले मासिक कति पारिश्रमिक पाउँछन् ? सबै सुविधा पाउनेहरूलाई आवास सुविधा प्रदान गर्दै गर्दा मुलुकका जनता कहाँ, कसरी बसेका छन् ? निरीह ती गरिब जनताको दुःख, मर्म, आवश्यकता के छन् ? भोकमरीको छटपटाहटले कति जनताको ज्यान गएको छ ? उनीहरूलाई खाद्यान्न लगायतका आवश्यकतामा आधारित शीर्षकमा प्राथमिकता दिनुपर्ने हो कि होइन ? अनावश्यक र विलासिताका भवनको उद्घाटन गरी आराम गर्नका लागि तालाचाबी सुम्पिँदा गरिबका पीडाप्रति सम्झना आयो कि आएन प्रधानमन्त्रीज्यू ? गंगाराज अर्याल, पाणिनि८, अर्घाखाँची"
क्याम्पस पढाउने अध्यापकको छनोटमा ख्याल गरौं,"जनक नेपाल, ललितपुर"
चीन पनि भारतकै बाटोमा !,"दुई ठूला छिमेकी देश चीन र भारतका बीचमा रहेको नेपाल क्षेत्रफलका आधारमा सानो भए पनि कहिल्यै अरूको अधीनमा रहेन । तर स्वतन्त्र नेपालका समस्या भने अनेकौं छन् । वर्षौंदेखि आन्तरिक राजनीतिको चेपुवामा परेर २१ औं शताब्दीमा पनि विकासमा तीव्रता ल्याउन सकिएको छैन । नेपाल पछिल्लो समय दुई ठूला छिमेकी देशहरूको हेपाहा दृष्टि कोणको सिकार बन्दै गएको छ । आफ्नो सीमानाका पुराना दस्तवेजहरूसहित संसद्बाट अनुमोदन गरेको नेपालको नक्सालाई आज मान्यता नदिएको अवस्था आउनु हेपाहा प्रवृत्तिको ज्वलन्त उदाहरण हो । जसले हाम्रो जमिन हडपेको छ उसले त भनेन भनेन तर अर्को छिमेकी चीनले पनि यसलाई मान्यता नदिनुले नेपालीको मनमा थुप्रै शंका उब्जाएको छ । खासमा चीनले आफ्नो व्यापार बढाउने स्वार्थमा परेर तीन करोड नेपालीको भावनासँग खेलेको छ । नेपालले जारी गरेको चुच्चे नक्सालाई मान्यता नदिई पुरानै नक्सा प्रकाशित गरेको छ । चीनको व्यवहारले एक पटक फेरि नेपाली दुःखित भएका छन् । सरकारले पटकपटक जानकारी दिएको र मौखिक रूपमा विषयको उठान गरिरहेको छ । अन्तर्राष्ट्रिय फोरममै लैजाने हो भने पनि अहिले भारतले प्रयोग गरेको भूमि लिपुलेक, कालापानी र लिम्पियाधुरा नेपालकै हो भन्ने प्रशस्त प्रमाण छन् । ठूला छिमेकीको स्वार्थ मिल्दा सन् २०१५ मा भारतका र चीनका प्रधानमन्त्रीका बीच भएको ४१ बुँदे सम्झौताको २८ औं बुँदा नियाल्ने हो भने नेपालसँग जोडिएको बाँकी सिमानामा पनि भोलि अरू विवाद थपिने निश्चित छ । दुई मुलुकले देखाएका यो भूमिकालाई नेपालले कूटनीतिक रूपमा अत्यन्त चनाखो भएर समाधानका लागि पहल गर्नु अति आवश्यक छ । रामकृष्ण बराल, जोरपाटी५, काठमाडौं"
'अज्ञानताको भारले हामीलाई थिचेको छ',"अंग्रेजी साहित्यका प्राध्यापक अरुण गुप्तो कपिलवस्तुको बहादुरगन्जमा जन्मे । त्यो ठाउा न गाउा थियो, न सहर नै बनिसकेको थियो । हिन्दुमुसलमान, मधेशीपहाडी बराबरै भएको परिवेशमा उनी हुर्के । त्यस परिवेशलाई उनले नाम दिएका छन् बहुसांस्कृतिक । काठमाडौंका गल्लीहरू निकै हिाडेपछि उनले किताब लेखे गडेस अफ काठमान्डु भ्याली । दक्षिण एसिया र काठमाडौंको सांस्कृतिक अध्ययनमाथि रुचि राख्ने ६७ वर्षीय गुप्तोको नयाा किताब संस्कृति चिन्तन प्रकाशित छ । नेपाली समाज, संस्कृति, धर्म र सहिष्णुताका विषयमा गुप्तोसाग कान्तिपुरका लागि दीपक सापकोटा र जनकराज सापकोटाले गरेको कुराकानीको सम्पादित अंश:पछिल्ला वर्षहरूमा दक्षिण एसियाका श्रीलंकादेखि म्यानमार र छिमेकी भारतसम्मै धार्मिक अतिवाद विभिन्न स्वरूपमा प्रकट भइरहेको छ । सांस्कृतिक अनुसन्धानकर्मीका नाताले यी घटनाहरूलाई कसरी हेरिराख्नुभएको छ ?निश्चय पनि यो महत्त्वपूर्ण विषय हो । धार्मिक र सांस्कृतिक कट्टरताको कुरा आउँदा म मेक्सिकन कवि ग्लोरिया इभान्जिलिना आन्जाल्दुआलको कविता सम्झिन्छु । उनी कवितामा भन्छिन्, म एउटा मेस्तिजा हुँ एउटा संस्कृतिबाट अर्को संस्कृतिमा हिँड्छु किनभने म एकै समयमा सबै संस्कृतिमा हुन्छु । यो कुरालाई सीमान्त चेतना भनिन्छ । मेक्सिकन भाषामा मेस्तिजा भनेको बोर्डरल्यान्ड कन्सेप्ट वा सीमान्त चेतना हो । तर कविताको कुरा व्यवहारमा उतार्न उति नै गाह्रो छ । एकातिर मेस्तिजाजस्तो चेतनाको कुरा गर्नेहरू छन्; अर्कोतिर मेरो संस्कृति नै उच्च छ, उत्कृष्ट छ; अरूको ग्रन्थ, अरूको धर्म, अरूको विचार नराम्रो छ भन्नेहरू छन् । यस्तो कुराबाट माथि उठ्न धेरै नै गाह्रो छ । मेरो संस्कृति तेरोभन्दा माथि हो भन्ने कुरा सीमान्त चेतना होइन । मन्दिर वा मस्जिद ध्वस्त गर्ने बाटो, बामियान ध्वंस गर्ने बाटो सीमान्त चेतना होइन । यो बाटोले मेरो संस्कृति, मेरो धर्म, मेरो जात नै उच्च हो; अरू राक्षसी हुन्, अरू निम्न हुन्, अरू जंगली हुन् भन्ने कुरालाई बढावा दिन्छ । धेरै लेखकहरू संस्कृतिको इतिहास बर्बरताको इतिहास पनि हो भन्छन् । अरूको संस्कृतिलाई पनि सम्मान दिने चेतनाहरू धेरै छैनन् । धेरैजसो सामाजिक इतिहास हेर्दाखेरि ध्वंसको बाटो नै देखिएको छ । हतियार बोकेका आक्रमणकारीहरूले अरूको संस्कृतिमा सैनिकधार्मिक आक्रमण गरे । जस्तै स्पेनिस कन्क्युस्टेडरले १६ औं शताब्दीमा मेक्सिको र पेरुमा आक्रमण गरे । ब्रिटिसहरूले विभिन्न देशमा कब्जा जमाए, त्यहाँ रोग फैलाए, कुपोषण गराए, मान्छे मारे, बलात्कार गरे, बालहत्याहरू गरे । हिटलरलाई नै लिनुस् वा रुवान्डालाई नै लिनुस् अथवा पछिल्ला पश्चिम एसियाका लडाइँहरू हेर्नुस् । यस्तो चेतनालाई मभेम्बेडेले म्याक्रो पोलिटिक्स भनेका छन् । अर्थात्, मेरो संस्कृतिका लागि यी मान्छेहरूको बाँच्ने अधिकार छ र अरूहरूको बाँच्ने अधिकार छैन ।भारतमै हेर्दा मोदीको शासनकाल सुरु भएयता स्पष्ट धार्मिक विभाजन भएको छ । विभिन्न ठाउँमा धार्मिक टकरावहरू भएका छन् । मेरो धर्म ठीक, तेरा धर्म गलत भन्ने भावना सामूहिक भावनामा किन परिणत हुन्छ ?अज्ञानताको भारले हामीलाई धेरै थिचेको छ । त्यो भार लिएर हिँड्दा तल मात्रै देखिन्छ, मानिसले टाउको उठाउन सक्दैन, आफ्नो खुट्टा मात्र देखिन्छ, सीमित सडक मात्रै देखिन्छ । धर्म र संस्कृतिलाई संकीर्ण रूपमा हेर्नेहरूमा यो अज्ञानताको भार धेरै भएको छ । मान्छे त्यसबाट मुक्त हुनै पाएको छैन । झन् धार्मिक वा जातीय उन्मादले गर्दा मानिसहरू त्यो भार बोकेर हिँडिरहेका छन् । यसलाई राजनीतिले कसरी मलजल गरिरहेको छ ?धर्म वा जातको संकीर्णतालाई संसारभर शासनसत्ता चलाउनेहरूले प्रयोग गरेको देखिन्छ । अमेरिका होस् वा ब्राजिल अथवा भारत, जहाँ पनि धर्मलाई शासन टिकाउने हतियारको रूपमा प्रयोग गर्न खोजेको देखिन्छ । यस्तो अभ्यासले विभेद बढाइरहेको छ, यस्तो असमानताले नराम्रो भइरहेको छ, हिंसा बढाइरहेको छ, आक्रामकता बढाइरहेको छ भन्ने थाहा नभएको होइन । दक्षिण एसियामा पनि धार्मिक र जातीय भिन्नता र विविधताको प्रयोग राजनीतिकर्मीहरूले आफ्नो शासन टिकाउन मात्रै गरिरहेका छन् । यसको सबैभन्दा बढी प्रयोग संसदीय राजनीतिले गरिरहेको छ ।संस्कृति गतिशील हुन्छ भनिन्छ । संस्कृति गतिशील हुन्छ भने यो परिवर्तनशील पनि हुन्छ ? नेपालमा भइरहेको सांस्कृतिक परिवर्तनलाई तपाईं कसरी विश्लेषण गर्नुहुन्छ ?औपनिवेशिक सिद्धान्तका एक लेखक छन् होमी के भाभा । उनले सांस्कृतिक विचित्रता अर्थात् कल्चरल डाइभर्सिटी र सांस्कृतिक विभिन्नतामा फरक छ भनेका छन् । सांस्कृतिक विचित्रता भनेको ज्ञानको वस्तु हो । अर्थात्, मलाई त्यो संस्कृतिको बारेमा जान्नु छ, बुझ्नु छ । यो विचित्रताको कुरा हो । सांस्कृतिक विभिन्नता भनेको उपदेश र आदेशात्मक भनाइ हो । यसले जहिले पनि तुलना गर्छ, जहिले पनि उपदेश दिन्छ । जस्तो मेरो धर्म यस्तो छ भनेर प्रवचन दिनेहरू । नेपाल र भारतमा यस्तो देखिन्छ । सांस्कृतिक विचित्रताभन्दा सांस्कृतिक विभिन्नताको कुरा सतहमा प्रकट हुँदै गइरहेको देखिन्छ । संस्कृति र धर्मका बारेमा सोच्ने र बुझ्ने सवालमा नेपालमा केही परिवर्तन भइरहेको देख्नुहुन्छ ?अन्यत्रजस्तै यहाँ पनि विविधतालाई बुझ्न नसक्ने, विभिन्नतालाई मात्रै बुझ्ने दृष्टिकोणको विकास भइरहेको छ । जबकि विविधता र विभिन्नता फरक कुरा हो । नेपालको परिप्रेक्ष्यमा हेर्दा, नेपाल धर्मनिरपेक्षतामा किन गयो ? यस्तो घोषणापछि एकाधबाहेक अधिकांश मानिस खुसी पनि थिए । घोषणा गर्दा एकाधबाहेक विरोध पनि भएन । नेपालीमा विकास भएको प्रजातान्त्रिक सोच वा विविधताप्रतिको सम्मान वा यसप्रतिको उन्मुक्त विचारका कारण यस्तो भएको थियो । तर जनआन्दोलनपछिको प्रक्रियाका विविधतालाई सम्मान गर्ने दृष्टिकोणहरू कमजोर हुँदै गए अनि विभिन्नताको कुरा बढ्दै जान थाल्यो । यस्तो नेपालमा मात्रै भएको पनि होइन । यो दक्षिण एसियाकै साझा समस्या हो । जति विभिन्नता देखाइयो, त्यति एउटा पक्षलाई फाइदा हुन्छ । त्यो फाइदाका लागि निश्चित मान्छेले जे पनि उपाय वा रणनीति लगाउन सक्छ । यसमा अर्को कुरा पनि छ । मेरो संस्कृतिलाई बिगार्ने अरू संस्कृति आइरहेका छन् भन्ने एउटा डर पनि छ । तर संस्कृति भनेको गतिमान हुन्छ । गतिशीलताका कारण संस्कृति बनेको हुन्छ । अर्को, संस्कृतिको प्रभाव हुन्छ, मिश्रण हुन्छ, फरक कुराहरू जन्मिन्छन्, पुराना कुराहरू हुँदैनन् । धर्म पनि यस्तै हुन्छ । विभिन्नताले गर्दा मान्छेभीत्र डर पैदा भएको छÙ डरलाई थप उत्तेजित पार्ने, डरलाई थप सहयोग गर्ने राजनीतिक र धार्मिक संस्थाहरू छन् । डर त सबैमा छ । मेरो देश बिगार्छ, मेरो धर्मसंस्कृति बिगार्छ भन्ने डर सबैमा छ । तर यो डरलाई जसले प्रयोग गर्न सक्छ, त्यो राजनीतिक संस्था नै हो । अर्को भनेको धार्मिक संस्था हो । एकातिर विश्वव्यापीकरणको संस्कृति फैलिँदै गएको छ, उपभोक्तावादी संस्कृतिले बढावा पाइरहेको छ, अर्कोतिर मेरो धर्म, मेरो संस्कृति, मेरो पहिचान भन्ने सोच पनि बढ्दै गइरहेको देखिन्छ । यस्तो विरोधाभासलाई कसरी बुझ्ने ?प्यालेस्टाइनका लेखक एडवर्ड सइदले एक ठाउँ भनेका छन्, मसँग पहिचानको कुरा नगर्नुस् । यो बडो बोरिङ हुन्छ । मेरो पहिचान के हो ? मेरो पहिचानमा त एकरूपता छैन । मेरो पहिचानमा यति विचित्रता छ, त्यसैले मसँग पहिचानको कुरा नगर्नुस् । पहिचानको कुरा गर्नेबित्तिकै समस्या सुरु हुन्छ । मेरा पुर्खाहरू बंगलादेशबाट भारतमा बस्दै राणाकालमा नेपाल आएका थिए । सुरुमा तराईमा बसे, पछि काठमाडौंमा बसे । मेरो परिवारका केही सदस्यको बिहे पहाडे संस्कृतिवालासँग पनि भएको छ । घरमा कहिलेकाहीँ बंगाली बोलिन्छ । म कहिलेकाहीँ तराईको अवधी भाषा बोल्छु, कहिलेकाहीँ हिन्दी पनि बोल्छु, अंग्रेजी पनि बोल्छु । मेरी छोरीले पहाडे केटासँग बिहे गरेकीले उसका छोराछोरी नेपालीमा कुरा गर्छन्, बंगालीमा कुरा गर्छन् । म पहिचानको खोजीमा बस्दिनँ । पहिचानको खोजीमा बस्नु भनेको एकरूपता हो । मेरो पहिचानमा विचित्रता छ । मेरो पहिचान फरकफरक छ । क्रिकेट हुँदा म कहिलेकाहीँ पाकिस्तानलाई पनि समर्थन गर्न सक्छु, फुटबल हुँदा म अर्जेन्टिना र ब्राजिलसँग कुनै सम्बन्ध नहुँदा पनि अर्जेन्टिना र ब्राजिलको सर्मथन गर्छु, नेपालको गर्दिनँ । यो सांस्कृतिक विविधताको कुरा हो । इङ्ल्यान्डमा बस्ने कतिपय भारतीय मूलका मानिसहरू त्यहाँको नागरिक भइसक्दा पनि क्रिकेट प्रतियोगिता हुँदा इङ्ल्यान्डको समर्थक नबनेर भारतको बन्छन् । पहिचानले मानिसलाई सीमित बनाउँछ । धर्म र संस्कृतिमा एउटा समूहले कट्टरताको कुरा गरिरहेको देखिन्छ । यस्तो कुरा भारतमा अहिले बढी नै भइरहेको देखिन्छ । यो नेपालमा छिरेजस्तो लाग्दैन ?मैले काठमाडौंका देवीहरूबारे गडेस अफ काठमान्डु भ्याली किताब लेख्दा र पछिल्लो किताब संस्कृति चिन्तन लेख्दाखेरि मेरो दिमागमा जहिले पनि नेपालका चाडपर्वहरू, हिन्दु र बुद्ध कला र संस्कृति, विचारहरू हुन्छन् । काठमाडौं उपत्यकामा धार्मिक होइन, मिथकीय संवेदना धेरै छ । मिथकरूपी संवेदना संस्थागत हुँदैन र यो कट्टरपन्थी पनि हुँदैन । मिथकीय चेतना निर्दोष हुन्छ, कहिलेकाहीँ अलौकिक पनि हुन्छ । केही कृषि सम्बन्धी, केही भूमि सम्बन्धी, केही पहाड र नदी सम्बन्धी हुन्छ । मिथकीय संवेदना संस्थागत हुँदैन । आधिकारिक धर्महरू कट्टर हुन्छन् । यसले यो ठीक र त्यो बेठीक भन्छ । धर्मले विभाजन गर्छ । मिथकीय संवेदना काठमाडौं उपत्यकामा धेरै छ, नेवार संस्कृतिमा धेरै चाडपर्व भएकाले पनि यस्तो भएको हो । उपत्यकामा गणेशलाई मासु चढाउने परम्परा पनि छ । जबकि गणेश वैष्णवका देवता हुन् । यो विविधता यहाँ छ । काठमाडौंको सांस्कृतिक चरित्र मिथकीय भए पनि यो परम्परा संस्थागत भइरहेको छैन । धार्मिक प्रवृत्तिमा जति परिवर्तन हुँदै जान्छ, कट्टरता त्यति नै बढ्दै जान्छ । संस्कृतिलाई कलाको दृष्टिकोणबाट, मिथकको दृष्टिकोणबाट हेर्दा धेरै मुक्ति मिल्छÙ धार्मिक दृष्टिकोणबाट हेर्दा मैले जहिले पनि संकीर्णता मात्रै पाउँछु । धार्मिक कट्टरताले सांस्कृतिक गतिशीलतालाई कसरी अवरोध गर्छ ?धर्म एकदमै शक्तिशाली संस्था हो । धर्मले राजनीति, शिक्षा, मानिसको दिनप्रतिदिनको व्यवहारलाई खाइदिन सक्छ । धर्ममा राम्रो शक्ति छ, तर नराम्रो कुरा पनि यसैबाट लिन सकिन्छ । जोन मिल्टनको पुस्तक प्याराडाइज लस्ट मा एउटा राक्षसले भन्छ मानिसहरू त बडो निकृष्ट छन्, मानिसहरू प्रकृतिबाट केही लिन सक्दैनन् । हामीहरू यति तगडा छौं कि, हामीसँग प्रकृतिबाट नकारात्मक कुरा लिने क्षमता छ । हामी छानीछानी नकारात्मक कुरा लिन्छौं । तर मानिसहरू प्रकृतिबाट न सकारात्मक कुरा लिन्छन्, न नकारात्मक कुरा । मानिसहरू कमजोर छन् । त्यसैले म बलियो छु । धर्मले पनि प्रकृतिले जस्तो सकारात्मक, नकारात्मक दुवै कुरा दिन सक्छ । तर हाम्रो प्रवृत्ति नकारात्मकतालाई लिने भयो । धर्म त ठूलो संस्था हो; हिन्दु होस् कि बौद्ध, क्रिस्चियन होस् कि इस्लाम वा सिख वा अरू जुनसुकै । यति ठूलो संस्था र विचारबाट मानिसले आफ्नो स्वार्थका लागि जे पनि लिन सक्छ । त्यो नै समस्या हो । असहिष्णुता मानिसको व्यवहारमा कसरी विकास हुन्छ ? आफूलाई उच्च ठान्ने, अरूलाई नीच ठान्ने चेतना मानिसमा कसरी विकास हुँदै संस्थागत हुन्छ ?केही साताअघि म दिल्ली गएका बेला बंगलासाहिब गुरुद्वारामा पुगें । त्यहां पूरै शान्ति थियो । कसैले कसैलाई डिस्टर्ब गरिरहेको थिएन । कुनै राम्रो धार्मिक गीत बजिरहेको थियो । बीचमा ठूलो धार्मिक ग्रन्थ थियो । त्यो ग्रन्थ नै उनीहरूको पूजनीय वस्तु हो । तर त्यही किताब हतियारका रूपमा पनि उपयोग हुन सक्छ । यो एउटा उदाहरणका सन्दर्भमा भनेको हुँ । धर्म यति शक्तिशाली छ । धर्मको किताबलाई हतियारका रूपमा पनि उपयोग गर्न सकिन्छ, त्यही किताबलाई पूजाका रूपमा पनि प्रयोग गर्न सकिन्छ । हामीमा धर्मलाई हतियारको रूपमा लिने प्रवृत्ति बढी भएको छ । मानिसहरू अरू धर्म वा संस्कृतिका राम्रा कुरा गर्नै पनि खोजिरहेका देखिन्नन् । अरू संस्कृति, धर्म वा ग्रन्थप्रति मानिस अन्धो नै भइसकेका छन् । एउटा किंवदती छ, औरंगजेबको । ऊ आफूलाई शिक्षा दिने मौलबीलाई भन्छ, मलाई पढाउँदाखेरि तैंले जहिले पनि राम्रो दार्शनिक को छ भनेर सोध्दा हजुरको पुर्खा नै थिए, राम्रो लेखककवि को छ भन्दा हजुरकै मुगल साम्राज्यमा छन् भनेर पढाइस् । म ठूलो भएपछि ग्रीस र चीनको धर्मसंस्कृतिको कुरा पनि पढें । ठूलठूला दार्शनिक अरू धर्म र अरू देशमा पनि रहेछन् त । तर तैंले मलाई सधैं जे पनि राम्रो सोध्दा मुगल साम्राज्यमै छ भनिस् । मौलबी, तैंले मलाई अन्धो बनाएर राखिछस् । तैंले मलाई धेरै अज्ञानी बनाइछस् । यो किंवदन्ती कुन कुरालाई मानिसले कसरी बुझ्छ भन्ने बुझाउन काम लाग्छ । असहिष्णुता कुनकुन सामाजिक तत्त्वले बढाउँछ ? यसमा राजनीतिको भूमिका कति हुन्छ ? धर्मको भूमिका कति हुन्छ ?मलाई त के लाग्छ भने, यो सब अध्ययनको कमीले गर्दा भइरहेछÙ अरूको बारेमा नजान्ने प्रवृत्तिले गर्दा भइरहेछ । अरू जाति, अरू धर्म, अरू संस्कृतिको बारेमा जति बुझिन्छ, जति जानिन्छ, असहिष्णुता त्यति नै घट्दै जान्छ । अध्ययनले बुझ्ने क्षमता बढाउँछ । खोजले नयाँ कुरा सिकाउँछ । अरू संस्कृति, अरू धर्म, अरू जाति र अरू मान्छेका रीतिरिवाजबारे जति खोज हुन्छ, मान्छेमा उति नै शान्त भाव विकास हुन्छ । असहिष्णुताको एउटा लक्षण हो आफ्नोबाहेक अरू केही नदेख्नु । मैले अघि पनि भनें नि, अज्ञानताको भारले गर्दा मानिसले सीमित मात्रै देख्छ । दक्षिण एसियामा असहिष्णुता बढ्नुको अर्को कारण जति पनि नेता छन्, धार्मिक होऊन् कि राजनीतिक वा मिडियाका नेता, उनीहरूको सबैभन्दा धेरै रिस विश्वविद्यालयमाथि हुनु हो । यस्तो प्रवृत्ति अमेरिकामा पनि देखिन्छ । पढ्नेहरूमाथि सबैभन्दा धेरै रिस छ । किताब पढ्यो भने रिस उठ्छ । कसैले जान्ने कुरा गर्यो भने रिस उठ्छ । विश्वविद्यालयमा आफ्ना छोराछोरीलाई नपढाएर सुखै छैन, तर पनि सबैभन्दा धेरै रिस शिक्षाप्रति नै छ । मैले यसपाला दिल्ली जाँदा इस्लामिक संस्कृतिबारे जान्न खोजें । कुतुब मिनारदेखि ताज महलसम्म र शिखको गुरुद्वाराबारे जान्न खोजें । मसँग जवाहरलाल नेहरू विश्वविद्यालयमा प्राचीन इतिहासकी प्रोफेसर महालक्ष्मी बतब्याल पनि थिइन् । कुतुब मिनारमा नवग्रह र गणेशको चित्र पनि थियो । मैले सोधें, कुतुब मिनारमा यो कसरी आयो ? उनले भनिन्,, यही कुरा त हिजोआज मानिसहरू बुझ्दैनन् । एउटा शासकले नयाँ ठाउँमा विजय हासिल गरेपछि विजयपताका फहराउन केही बनाउँछ भने त्यो उसले स्थानीय कला, संस्कृति र स्थानीय मानिसलाई इज्जत दिएको हो । त्यसैले कुतुब मिनारजस्ता स्मारकमा इस्लामिक कला मात्रै छैन, बुद्धिस्ट र हिन्दुसँग जोडिएका कलाहरू पनि छन् । तर अहिले यसलाई भत्काउनुपर्छ भनिन्छ, किनकि यसमा नवग्रह छ । यो हाम्रो हो, यसमा गणेशको मूर्ति र हिन्दुहरूको मूर्ति भएको हुनाले यो मुसलमानहरू आएर बिगारेर आफ्नो बनाएका हुन् । तर यो त होइन । कुनै पनि आक्रमणकारीले विजय हासिल गरेपछि उसले स्थानीय कुरालाई पूरै नकार्न त सक्दैन नि ! किनकि उसलाई त शासन गर्नु छ । मुगलले त्यसभन्दा पहिला पनि धेरै सय वर्ष शासन गरे । उनीहरूले स्थानीय कलासंस्कृतिलाई सम्मान गरेरै शासन टिकाए । अहिले त कुनै पनि अर्को धर्मको केही कुरा देखियो भने, यो हाम्रो धर्म नष्ट गरेर बनाएको हो भन्ने भनाइ आउँछ । हामीमा असहिष्णुता यति धेरै छ कि, अर्को धर्मको थोरै कुरा पायौं भने पनि मेरो धर्मलाई खत्तम गर्यो भनिहाल्छौं । हाम्रा राजनीतिक दलका नेताहरूमा सांस्कृतिक चिन्तन फराकिलो नभएर पनि उनीहरूले असहिष्णुतालाई मलजल गरिरहेका हुन् कि ?संस्कृतिलाई धेरै संकुचित रूपमा लिइयो । संस्कृतिलाई संकुचित रूपमा लिँदा मलाई यति प्रतिशत मानिसहरूले भोट हाल्छन् भन्न पाइन्छ । तर यसले पुस्तौंपुस्तालाई बिगारिरहेको छ । एक युवाले एक दिन मलाई सुनाए, म हिन्दु भएकोमा गर्व गर्छु । मैले उनलाई सोधें, तिमी यसभन्दा अघि गर्व गर्दैनथ्यौ र एक्कासि गर्व गर्न थाल्यौ ? उनले भने, त्यस्तो होइन । मैले हिन्दु धर्मबारे धेरै कुरा बुझ्न थालेको छु । मैले उनलाई थप सोधें, त्यसो भए तिमी हिन्दु धर्मबारे मलाई दस मिनेटमा केही बताऊ । यो प्रश्नमा भने उनी चुप रहे । मैले भनें, तिमी जे कुरामा गर्व गर्छौ, त्यो विषयमा त तिमी आधा घण्टा बोल्न सक्नुपर्छ । ल ठीक छ, दस मिनेट बोल्दैनौ भने दुई मिनेट भए पनि बोल । मैले यति भन्दा पनि उनी केही बोलेनन् । अहिले धर्म नै एक किसिमको राजनीतिक टुल भइदिएको छ । तपाईंसँग भन्नलाई केही शब्द मात्रै छन्, तर त्यसैका आधारमा तपाईं हिन्दु भएकोमा वा क्रिस्चियन वा इस्लाम वा बौद्ध भएकोमा गर्व गर्नुहुन्छ । केको गर्व गर्ने ? विचारको कि रीतिरिवाजको गर्व गर्ने ? त्यो त जान्नुपर्यो नि ! मान्छेहरू केही शब्द छोड्छन्, आत्मसन्तुष्ट हुन्छन् । के धार्मिक अवधारणाबिना पनि मानवीय संसारको वा क्रियाकलापको विवेचना हुन सक्छ ?म जन्मले हिन्दु हुँ तर म कुनै पनि धर्मको अभ्यासकर्ता होइन । मैले त हिन्दु र बुद्ध धर्मको कला पक्षको बारेमा सोच्छु, लेख्छु । मलाई लाग्दैन कि धर्मको बुटीले मात्रै मलाई राम्रो मान्छे बनाउन सक्छ । मार्क्सवादले पनि राम्रो वा नराम्रो बनाउन सक्दैन, धर्मको बुटीले पनि सक्दैन । धर्म एउटा ठूलो बुटी हो । तपाईं धार्मिक हुनुभयो भने मात्रै राम्रो हुनुहुन्छ र हुनुभएन भने हुँदैन भन्नेमा म विश्वास गर्दिनँ । राम्रो नेपाली हुन मलाई हिन्दु धर्म नै बोक्नुपर्छ भन्ने छैन । राम्रो नेपाली हुन एउटै नेपाली भाषा बोल्नुपर्छ भन्ने छैन । म बहुभाषिक हुन सक्छु । बहुधार्मिक हुन सक्छु । म कुनै धर्मको विकृति नमान्न सक्छु । म बहुसांस्कृतिक हुन सक्छु । धर्मले धेरै प्रेस्क्रिप्सन दिन थाल्यो भने त्यसले बिगार्न थाल्छ । संस्थागत रूपमा हेर्ने हो भने, धर्म त दुईतीन हजार वर्षदेखि मात्र आइरहेको छ, मानिसहरू त्यसभन्दा अघि पनि मिलनसार र परोपकारी थिए । एउटा नयाँ किताब आएको छ डेभिड ग्र्याबर र डेभिड वेन्ग्रोको द डन अफ एभ्रिथिङ: अ न्यु हिस्ट्री अफ ह्युम्यानिटी, जसमा मानिसहरू पहिले पनि सहिष्णु थिए भन्ने कुरा छ । संस्कृतिलाई मानव समाजको खास सम्पत्ति भनिन्छ । त्यो सम्पत्ति आर्जन हुने खास कारण र आधारहरू के हुँदा रहेछन् ?संस्कृति बुझ्ने एउटा मार्क्सवादी धार छ, जुन मलाई मन पर्छ । नेपाली समाजले जे प्रोडक्सन गर्छ, त्यो खुकुरी होस् वा दसैं वा जिन्स, नेपाली समाजले त्यसलाई लिएर कस्तो व्यवहार गर्छ, त्यही हो संस्कृति । त्यसैबाट भाषा निर्माण हुन्छ । संस्कृति भनेर हामीले के उत्पादन गर्यौं ? ज्ञान, भाषा उत्पादन गर्यौं कि सडक बनायौं कि ? वा गुन्द्रुक उत्पादन गर्यौं कि ? खानेदेखि लिएर अरू जे पनि उत्पादन गरेका छौं, त्यसले हामीलाई कस्तो व्यवहार गर्न सिकाउँछ, त्यही नै हो संस्कृति । यदि धर्म नै हाम्रो सबैभन्दा ठूलो प्रोडक्सन हो वा हामीले लेखेको ग्रन्थ नै सबैभन्दा ठूलो प्रोडक्सन हो, त्यसबाहेक केही होइन भन्छौं भने त्यस बेला संस्कृति संकटमा हुन्छ । हाम्रो भनिने संस्कृतिलाई कसरी व्याख्या गर्ने ?संस्कृतिलाई डिफाइन गर्नु नै खास समस्या हो, यसका लागि शब्दै हुन्न । संस्कृति भनेको बेलाबेला रूप परिर्वतन गर्ने जेली फिसजस्तै हो । संस्कृति पहिचानसँग सम्बन्धित छैन । त्यसैले म सधैं भन्छु संस्कृति जहिल्यै धरापमा हुन्छ, निर्माण हुन्छ, भत्किरहन्छÙ त्यसमा एकरूपता नै हुँदैन । यो मेरो संस्कृति, यो तिम्रो संस्कृति भन्नै सकिँदैन । नेपाली समाजको सय वर्षभन्दा लामो समय हेर्यौं भने हामी संकुचित अवस्थामै रह्यौं । राणा शासन र पञ्चायतले हामीलाई संकुचित बनाइराख्यो । २०४६ पछि मात्रै हामीले बाहिरी संसार देख्न थाल्यौं । तर पनि हामीकहाँ भारत, श्रीलंका वा म्यानमारमा जस्तो फरक धर्म वा संस्कृतिलाई लखेटिहाल्ने व्यवहार देखिइसकेको छैन । यसका पछाडि केही कारण देख्नुहुन्छ ?भारतीय पत्रकार सिद्धार्थ वर्द्धराजनले नेपाल आउँदा भनेका थिए, नेपालमा डेमोक्रेटिक सेन्सिबिलिटी दक्षिण एसियाका अरू राष्ट्रमा भन्दा बढी छ । मलाई लाग्छ, हामीमा केही संवेदना छÙ सबैभन्दा ठूलो संवेदना कला र मिथकीय संवेदना हो, त्यसैले डेमोक्रेटिक सेन्सिबिलिटी छ । जेन्डरप्रति, अरू धर्मप्रति जुन सहिष्णुता छ, त्यो हामीसँग जरोमै छ । त्यो स्पष्ट रूपमा देखिन्छ । सहिष्णुताको कारण भन्न गाह्रो छ । एउटा कारण हो औपनिवेशिक भिन्नताका विचारहरूले धेरै प्रभावित गरेनन् नेपाललाई । औपनिवेशिकता झेलेका देशहरूले आधुनिकता लिए, केही कुरा दिए पनि । तर नेपालको सन्दर्भमा हेर्ने हो भने हामीले यस्तो अवस्था भोग्नुपरेन । समयसापेक्ष केही विशेषता नेपाली समाजले अँगालेर राखिराख्यो । हामीकहाँ जुन खालको सांस्कृतिक विविधता छ, त्यो अचम्मलाग्दो छ । हामीसँग बीभत्स स्वरूपका देवीदेवता पनि छन्, यौन सम्बन्धी देवीदेवता पनि छन् । योग सम्बन्धी देवीदेवतादेखि तान्त्रिक देवीदेवता र बौद्धसम्म छन् । ती सबैलाई सम्मान गरिन्छ, सबैलाई मानिन्छ । नेपाल धार्मिक भए पनि यहाँ कला र मिथकीय संवेदना धेरै छ ।अबको राजनीतिले हाम्रो सहिष्णुता वा उदारता वा खुला सोचलाई जोगाएर लैजान सक्छ होला ? वा, मुद्दाको राजनीति छोडेर नेपाली समाज धर्मको राजनीतिमा जान्छ कि ? यस विषयमा तपाईंलाई कत्तिको डर लाग्छ ?मलाई डर लाग्छ । म धेरै आशावादी पनि छैन । राजनीतिक परिवर्तनले मात्र हुँदैन । शिक्षित चेतना जबसम्म आउँदैन, यो परिर्वतनले हामीलाई कतै पुर्याउनेवाला छैन । तपाईं लिबरल कुरा गर्नुस्, तपाईंलाई गाली मात्र बर्संदैन, चोट पनि पुग्न सक्छ । त्यसैले संसारको धारै त्यता गइरहेको छ । समाजको स्वरूप बिगार्ने नै राजनीतिक संस्थाहरू हुन् । यी संस्था बलिया छन्, प्रभावशाली छन्, यिनीहरूको विरुद्धमा हाम्रा विश्वविद्यालय वा अन्य संस्था जानै सक्दैनन् । स्टेफेन हकिङ्सले भनेका छन्, केही सय वर्षभित्र मानव प्रवृत्ति नै फेरिनेछ । सहिष्णुता जोगाउँछु भनेर जोगाउन सकिँदैन । त्यो गई नै हाल्छ । जसले विभेद गर्छन्, उनीहरूकै शासन चल्छ भन्ने लाग्छ । हरेक दिन हरेक देशमा असहिष्णु, रिस, आक्रामकता जन्मिरहेको छ । त्यसमा केही इकोलजिकल कारण छ, टक्सिक वातावरण छ, प्रदूषण छ । बढ्दो गरिबी छ, खानपिन ठीक छैन । केमिकलले हामीलाई ध्वस्त बनायो । विषाक्त खाना खाइरहेका छौं । सबै हिसाबले हेर्दा हामी असहिष्णुताको बाटोतिर गइरहेका छौं । आशावादी हुनु ठीक छ, तर मलाई डर बढी छ ।घृणा र उत्तेजनालाई डिजिटल दुनियाँले पनि बढाइरहेका छन् नि, हैन ?डिजिटल दुनियाँले घृणा र उत्तेजना धेरै नै बढाइरहेकै छ । र, त्यो फैलिरहेकै छ । मैले पढाएको मेरो एक विद्यार्थी, जो सबै धर्मलाई सम्मान गर्थ्यो, उसले पनि नराम्रो शब्दमा सोसल साइटमा अर्को धर्मप्रति रिसराग पोखिरहेको देखें । ऊ र ऊजस्ता अरू विद्यार्थी कसरी र किन यस्ता हुँदै छन्, म सोचिरहेको छु । बंगलादेशका एक प्रोफेसर छन्, कैसर हक । उनी भन्छन्, शान्तिको विषयमा हामी कन्फरेन्स गर्न सक्छौं, तर शान्तिको कुरा समाजले मतलब गर्दैन । अर्थात्, हामी शान्तिबारे रिसर्च गर्न सक्छौं वा लेख लेख्न सक्छौं, तर समाजले शान्तिको विषयमा चिन्ता गर्न छोड्यो ।"
सूर्यको अध्ययन गर्न भारतद्वारा रकेट प्रक्षेपण,"नयाँदिल्ली (कास) चन्द्रयान३ को सफल अवतरणपछि भारतले सूर्यको अध्ययन गर्न शनिबार रकेट प्रक्षेपण गरेको छ । आदित्य एल१ नामको रकेटलाई वैज्ञानिक उपकरणसहित सूर्यको बाहिरी सतह अध्ययन गर्न चार महिनाको यात्राका लागि पठाइएको हो ।उक्त रकेटले सौर्य वायुहरूको अध्ययन गर्ने बताइएको छ । भारतीय अन्तरिक्ष अनुसन्धान संगठन (इसरो) का अनुसार सूर्यको व्यवस्थित अध्ययनका लागि रकेटले सातवटा साइन्टिफिक पेलोडहरू बोकेर त्यसतर्फ जाँदै गरेको छ । अन्तर्राष्ट्रिय सञ्चारमाध्यमका अनुसार आदित्य एल१ लाई चार महिनामा १५ लाख किमि अर्थात् ९ लाख ३० हजार माइल यात्रा गर्न सक्ने गरी डिजाइन गरिएको छ । यो दूरी पृथ्वी र चन्द्रमाबीचको दूरीको चार गुणा बढी हो, जबकि सूर्य र पृथ्वीबीचको दूरीको केवल १ प्रतिशत मात्र हुन आउँछ । पृथ्वीबाट सूर्यको दूरी १५१ करोड किमि छ । मिसनअन्तर्गत एल१ नामको प्वाइन्टमा रहेर यानले अध्ययन सुरु गर्नेछ । उक्त प्वाइन्टलाई अन्तर्राष्ट्रिय रूपमा ल्यागरेन्ज भनिन्छ । यो स्थानको नाम फ्रान्सेली गणितज्ञ लुइस ल्यागरेन्जको नाममा राखिएको हो, जसले १८ औं शताब्दीमा यो बिन्दुको खोजी गरेका थिए । यो अन्तरिक्षको एक यस्तो स्थान हो, जहाँ सूर्य र पृथ्वीको गुरुत्वाकर्षण बल सन्तुलित हुन्छ । यो एक प्रकारको न्यूट्रल प्वाइन्ट पनि हो, जहाँ अन्तरिक यानको इन्धन सबैभन्दा कम खपत हुन्छ । भारतको यो पहिलो सूर्य मिसन हो । यसअघि नासा र युरोपेयिन स्पेन्स एजेन्सी (ईएसए) ले पनि सूर्यको अध्ययन गर्न रकेट प्रक्षेपण गरेका थिए । भारतको रकेटले अन्तरिक्षको मौसम र त्यहाँको हलचलका बारेमा पनि अध्ययन गर्नेछ । यसबाट सूर्यको विकिरणको पनि अध्ययन हुनेछ, जुन पृथ्वीको आउने क्रममा यहाँको वातावरणका कारण फिल्टर हुने गरेको छ, इसरोले जनाएको छ । भारत सरकारले सन् २०१९ मा यो प्रोजेक्टका लागि अनुमति दिएको थियो, जसको लागत ४६ करोड अमेरिकी डलर छ । यो यान ५ वर्षसम्म अन्तरिक्षमा रहने बताइएको छ । शनिबार रकेट प्रक्षेपण गरेको दृश्य इसरोले प्रत्यक्ष प्रसारण गर्दा ८ लाख ६० हजारभन्दा धेरै दर्शकले एकै पटक अवलोकन गरेका थिए । भारतको मानवरहित चन्द्रयान३ पछिल्लो साता चन्द्रमाको सतहमा उत्रिएको थियो । यसका साथै भारत अमेरिका, रुस र चीनपछि चन्द्रमा मिसन सफलतापूर्वक सम्पन्न गर्ने चौथो देश बनेको थियो । भारतले आगामी वर्ष पृथ्वीको कक्षमा तीन दिनका लागि मानवयुक्त मिसन पठाउने तयारी गरिरहेको छ ।"
अफ्रिकी देशमा किन बढ्दै छ 'कु' ?,"नियामी (एजेन्सी) मध्य अफ्रिकी देश ग्याबोनमा मंगलबार कु भएपछि अपदस्थ गरिएका राष्ट्रपति अली बोन्गोले एउटा छोटो भिडियो सार्वजनिक गरे, जसमा सन् २००९ देखि शासनमा रहेका उनी कमजोर देखिन्थे । सन् १९६७ देखि ग्याबोनमा शासन गरेका पिता ओमारका उत्तराधिकारी ६४ वर्षीय अलीले कु विरुद्धमा आवाज उठाउन आग्रह गरेका थिए । तर, त्यसविपरीत लामो समयदेखि एकै परिवारको शासन अन्त्यको खुसीयाली मनाउन राजधानी लिब्रभिलमा नागरिकहरू जम्मा भइरहेका थिए ।सन् २०२० यता मध्य र पश्चिम अफ्रिकाका देशमा १० पटक कु को प्रयास भएको छ, जसका कारण यहाँ लोकतान्त्रिक शासन व्यवस्था अन्त्य भइरहेको छ । तर, ती देशका नागरिकहरू भने लोकतान्त्रिक पद्धतिमा देखिएको अवरोधलाई समर्थन गर्दै सडकमा ओलिएका छन् । गत जुलाई २६ मा पश्चिम अफ्रिकी देश निजेरमा भएको कु को समर्थन गर्ने नागरिकहरूको भीडले स्थानीय स्टेडियम भरिएको थियो । गिनीमा पनि नागरिकले विरोध गर्दागर्दै आफ्नो कार्यकाल बढाउन खोज्ने राष्ट्रपति अल्फा कोन्डेलाई सेनाले हटाउँदा पनि खुसीयाली मनाइएको थियो । ग्याबोन सन् २०२० यता सैनिक विद्रोह भएका पश्चिम तथा मध्य अफ्रिका आठौं देश हो । यसअघि गत जुलाईमा निजेरमा पनि सेनाले कु गरेको थियो । यस्तै, अफ्रिकाका माली, गिनी, बुर्किना फासो, चाडमा पनि सैनिक शासन लागू छ । विश्लेषकका अनुसार सेनाले सत्ता नियन्त्रणमा लिँदा समर्थन देखिनुले अफ्रिकी नेतृत्वप्रति नागरिकको चरम निराशा रहेको संकेत गर्छ । यसको अर्थ सेनालाई पूरा समर्थन भन्ने होइन, अफ्रिकी मामिलाका जानकार लिना कोनी भन्छिन्, यो आफूहरूको प्रतिनिधित्व नगर्ने सरकार अपदस्थ भएको बताउने अवसरका रूपमा अफ्रिकी नागरिकले लिएका छन् । ग्याबोन पछिल्लो समय कु भएको अफ्रिकी देश हो । यहाँ सेनाको नेतृत्व ब्राइस ओलिगुईले निर्वाचनको परिणाम अस्वीकार गरेको र राष्ट्रपति बोन्गोलाई अपदस्थ गरिएको घोषणा गरेका छन् । सेनाले चुनावको पारदर्शिता र निष्पक्षतालाई उठाउँदै गर्दा पूरै अफ्रिकाभर यो समस्या देखिएको छ । ग्याबोनको कु जिम्बाबेमा राष्ट्रपति निर्वाचनको विवाद लगत्तै भएको हो । जिम्बाबेमा हालै इमर्सन मनांग्वाग्वा राष्ट्रपतिमा निर्वाचित भएका छन् । यद्यपि, उनको जितलाई विपक्षी दलले खारेज गरेका छन् भने अन्तर्राष्ट्रिय पर्यवेक्षक समूहले पनि आलोचना गरेका छन् । पश्चिम अफ्रिकी देशहरूको आर्थिक समुदाय (इकोवास) का अध्यक्ष तथा नाइजेरियाका राष्ट्रपति बोला टिंग्यु ग्याबोनको कु ले अफ्रिकामा निरंकुशताको संक्रमण बढेको बताउँछन् । हालै राष्ट्रपति निर्वाचित भएका उनी छिमेकी देश निजेरमा अपदस्थ राष्ट्रपति मोहम्मद बाजौमलाई सत्तामा फिर्ता ल्याउने प्रयासमा छन् । तर, नाइजेरियामा नै गत फेब्रुअरीमा भएको निर्वाचन परिणाम र हिंसालाई लिएर विपक्षी दलले अदालतमार्फत चुनौती दिइरहेको छ । सन् २०२२ मा प्यानअफ्रिकन रिसर्च नेटवर्कले गरेको सर्वेक्षणअनुसार मतदाताले नचाहेको नेतृत्वलाई चुनावबाट हटाउन सकिन्छ भन्ने विश्वास केवल ४४ प्रतिशत अफ्रिकी नागरिकमा देखिएको छ । यस्तै, सन् २०२३ गरिएको सर्वेक्षणअनुसार लोकतन्त्रलाई प्राथमिकतामा राख्ने नागरिक पनि ६८ प्रतिशत मात्र छन् । यसको कारण हो, सत्तामा उही नेतृत्व दोहोरिनु । ग्याबोनमा बोन्गोले चुनाव त गराउँदै आएका थिए, तर नेतृत्व भने उनले लिइरहेका थिए । अझ युगान्डा, रुवान्डा, क्यामरुनमा दुई दशकदेखि एकै नेतृत्वले शासन गरिरहेका छन् । यसले कसरी अफ्रिकामा लोकतन्त्रको परिभाषा अस्पष्ट हुँदै गएको छ भन्ने संकेत गर्छ, एटलस नेटवर्कका अफ्रिकासम्बन्धी विश्लेषक इब्राहिम अनोबा भन्छन् । जीवनयापनमा कठिनाइ बढ्दै गर्दा पनि लोकतन्त्रको फाइदाबारे नागरिकस्तरमा प्रश्न उठेको छ । विभिन्न सशस्त्र समूहको आक्रमण र निरन्तर मुद्रास्फीतिका कारण पनि यहाँका नागरिकले कठिनाइ भोग्दै आएका छन् । अफ्रिकामा गरिबीदर बढ्दोक्रममा छ, जसका कारण लाखौं व्यक्ति विस्थापित भएका छन् । उपसहारा क्षेत्रको आर्थिक वृद्धिदर सन् २०२२ मा ३६ प्रतिशतले बढ्ने विश्व बैंकले प्रक्षेपण गरे पनि ३१ प्रतिशतले मात्र वृद्धि भएको थियो । यिनै कारणले यहाँ लामो समयदेखि शासन गरिरहेका नेतृत्वप्रति जनताको भरोसा घट्दै गएको छ । पछिल्लो ५ वर्षमा अफ्रिकी देशमा भएका कु मा एउटा समानता छ, सुडानबाहेक देश कुनै समय फ्रान्सका उपनिवेश थिए र हालको अवस्था आउनुमा पेरिसलाई दोषी मान्ने जमात धेरै छ । स्वतन्त्रतापछि पनि त्यहाँ नियन्त्रण राखिराख्न अयोग्य र भ्रष्टाचारमा संलग्न सरकारलाई सहयोग गरेको आरोप फ्रान्समाथि लाग्ने गरेको छ ।"
ग्याबोनमा तत्काल निर्वाचन नहुने,"लिब्रभिल (एजेन्सी) अफ्रिकी देश ग्याबोनमा हालै कु गरेका सैन्य नेतृत्वले तत्काल चुनाव नगर्ने बताएका छन् । नागरिक शासन फिर्ता गर्ने दबाब बढिरहँदा सेनाले विगतकै गल्ती दोहोरिने चुनाव गर्न कुनै हतार नगर्ने प्रतिक्रिया दिएको हो । सैनिक प्रवक्ताले शनिबारदेखि भूमि, सामुद्रिक र हवाई सीमा खोल्ने निर्णय गरेको पनि बताएका छन् । मध्य अफ्रिकी देशहरूको आर्थिक समुदाय इक्कास, संयुक्त राष्ट्रसंघ र अफ्रिकी संघका प्रतिनिधि सम्मिलित बिहीबारको बैठकले ग्याबोनमा संवैधानिक व्यवस्था फिर्ता गर्न आग्रह गरेको थियो । ग्याबोनमा गत मंगलबार सेनाले सत्ता हत्याएको थियो । लगातार राष्ट्रपतिमा निर्वाचित भएका अली बोन्गो ओन्डिम्बालाई घरमै नजरबन्दमा राखेर सेनाले सत्ता नियन्त्रणमा लिएको जनाएको थियो । गत अगस्ट २६ मा भएको निर्वाचनमा ६४ वर्षीय बोन्गो तेस्रो कार्यकालका लागि निर्वाचित भएका थिए । निर्वाचनमा उनले ६४२७ प्रतिशत मत प्राप्त गरेको घोषणा गरिएको थियो । तर, सेनाले चुनावी परिणाम रद्द गर्दै अन्तर्राष्ट्रिय सीमा बन्द गरेको र सबै संस्थाहरूलाई विघटन गरेको घोषणा गरेको थियो । पछिल्लो समय देशमा संस्थागत, राजनीतिक, आर्थिक तथा सामाजिक संकट देखापरेकाले कु गर्नुपरेको सेनाले दाबी गरेको छ । गत चुनावमा पनि जनताले सोचेजस्तो पारदर्शी, विश्वसनीय र समावेशी मतदानको मापदण्ड पूरा हुन सकेन, सेनाले भनेको छ, गैरजिम्मेवार शासनले यस्तो अवस्था निम्तिएको हो ।"
भारत निर्यात हुने बिजुलीले बढी मूल्य पाउन थाल्यो,"(काठमाडौं)नेपालबाट निर्यात भएको बिजुलीले भारतमा उच्च मूल्य पाउन थालेको छ । भारतको खुला बजारमा नेपाली बिजुली प्रतियुनिट भारु १० (१६ रुपैयाँ) सम्ममा बिक्री भएको छ । नेपालले भारतीय बजारमा अहिले ४५२ मेगावाट बिक्रीको स्वीकृति पाएको छ । भारतमा गर्मी बढेका कारण विद्युत् माग उच्च हुँदा औसत प्रतियुनिट भारु १० सम्म बिक्री गरेको प्राधिकरणले जनाएको छ । भारतमा विद्युत् माग उच्च हुँदा एक सातायता भारु १० हाराहारीमा मूल्य पाएका छौं, प्राधिकरणका प्रवक्ता सुरेशबहादुर भट्टराईले भने, यसमा कुनै दिन कम र कुनै दिन बढी छ । तर यसको औसत हेर्दा करिब १० रुपैयाँ भारु छ । अहिले विद्युत् उत्पादन करिब २३ सय मेगावाट हाराहारी पुगेको छ । प्राधिकरणले ०७८ कात्तिकदेखि भारतमा बिजुली निर्यात गर्दै आएको छ । पहिलो पटक दुई वटा जलविद्युत् आयोजनाबाट उत्पादित ३९ मेगावाट विद्युत् बिक्री सुरु गरेको थियो । ०७९ जेठमा थप ६ वटा आयोजनाको ३६४ मेगावाट बिजुली भारतीय बजारमा प्रतिस्पर्धी दरमा बिक्रीको अनुमति पाएको थियो । ०७९ कात्तिकमा थप दुई जलविद्युत् आयोजना निर्यातको स्वीकृति पाएको छ । यससँगै प्राधिकरणले हाल १० आयोजनाको गरी कुल ४५२ मेगावाट बिजुली भारतमा बिक्रीका लागि अनुमति पाएको छ । थप आयोजनाका बिजुली बेच्न प्राधिकरणले अनुमति मागे पनि भारतले दिएको छैन । भारतले गत महिनामात्रै ऊर्जा व्यापार सम्झौता भएका मुलुकलाई सहज हुने गरी क्रस बोर्डर इलेक्ट्रिसिटी ट्रेड नियम परिवर्तन गरेको थियो । उक्त नियमले भारतीय बजारमा बिजुली खरिद तथा बिक्रीका लागि आधा घण्टाअघि निर्णय गर्न मिल्ने सुविधा दिएको छ । नियम परिवर्तनले भारतसँग ऊर्जा सम्झौता भएका देश नेपाल, भुटान, बंगलादेशलगायतले भारतीय ऊर्जा बजार (आईईएक्स) मा वास्तविक समय (रियल टाइम) मा बिजुली खरिद बिक्री गर्ने सुविधा पाएका छन् । यसअघि एक दिनअघि (डे अहेड) बजारमा मात्रै बिजुली बोलकबोल (बिड) गर्न पाइन्थ्यो । रियल टाइम मार्केटमा प्रत्येक आधा घण्टामा नयाँ लिलामको गर्न होइन । यसअघि आईईएक्समा डे अहेड का आधारमा बिजुली बिक्री हुने गरेको थियो । डे अहेड मार्केटमा विद्युत् प्रणालीमार्फत तय हुने मार्केट क्लियरिङ प्राइस का आधारमा प्रतियुनिट बिक्री दर तय गरी एक दिनको बोलकबोलबाट प्रतिस्पर्धी दर तय भएपछि अघिल्लो दिन रातको १२ बजेदेखि अर्को दिनको राति १२ बजेसम्म अर्थात् २४ घण्टा विद्युत् किन्न र बेच्न सकिने व्यवस्था थियो । हाल बिक्रीको अनुमति पाएका आयोजनामा प्राधिकरणले निर्माण गरेको २३२८ मेगावाटको त्रिशूली जलविद्युत्, १४५५ मेगावाटको देवीघाट, चिलिमे जलविद्युत् कम्पनीले बनाएको २१४४ मेगावाटको चिलिमे जलविद्युत् र माथिल्लो सोलु जलविद्युत् कम्पनीको २२८ मेगावाटको सोलुखोला, प्राधिकरणले निर्माण गरेका ६७ मेगावाटको मर्स्याङ्दी, १४० मेगावाटको कालीगण्डकी ए, ६८ मेगावाटको मध्यमर्स्याङ्दी र ग्रिन भेन्चर प्रालिले बनाएको ५१ मेगावाटको लिखु४, २४२५ मेगावाटको काबेली बी१ र १९४ मेगावाटको तल्लो मोदीको बिजुली भारतीय बजारमा बिक्री गर्न अनुमति दिएको छ । यी १० आयोजनाको ३ प्रतिशत चुहावट कटाएर ४५१७ मेगावाट हुन्छ ।यस्तै नेपालले पठाएका अन्य १८ आयोजनाको १०१० मेगावाटको भने अनुमति दिएको छैन । स्वीकृतिका लागि पठाएका आयोजना अल्झाएर उल्टै लगानी, लगानीकर्ता एवं बैंकको विवरण माग्न थालेको छ । यसअघि आयोजना र लगानीकर्ताको मात्रै विवरण माग्ने गरेकामा अहिले वित्तीय स्रोत तथा लगानीकर्ता, सञ्चालकलगायत पनि खोज्न थालेको छ । भारतीय बजारमा बिक्रीका लागि पठाएका १८ आयोजनाको अनुमतिका लागि भारतले प्रक्रिया झन्झटिलो बनाउन यस्तो प्रक्रिया खोजिएको सरोकारवाला बताउँछन् । आयोजनाबारे भारतले पछिल्लो समय मागेको विवरणसहित बैंक तथा सञ्चालकको विवरण पठाउँदा पनि बिक्री अनुमति नपाइएको प्राधिकरणको भनाइ छ ।मध्यकालीन सम्झौताको २ सय मेगावाट तथा बिहार हुँदै ३ सय मेगावाट बिजुली बिक्रीको अनुमति पनि भारतको केन्द्रीय सरकार मातहतमा अड्काइरहेको प्राधिकरणले जनाएको छ । आयोजनालाई ऋण उपलब्ध गराउने बैंकका विवरण तथा सञ्चालकको विवरणसमेत मागेर भारतले नेपाली जलविद्युत् नकिन्ने नीति लिएको सरोकारवालाको आशंका छ । दीर्घकालीन विद्युत् व्यापार सम्झौताअन्तर्गत नेपालबाट १० हजार मेगावाट बिजुली लैजाने घोषणा गरेको भारतले भारतीय लगानी रहेका आयोजनाका मात्रै बिजुली भारत लैजान चाहेको लगानीकर्ताहरूको आरोप छ । प्रधानमन्त्री पुष्पकमल दाहालको भारत भ्रमणको दुई महिनासम्म पनि विद्युत् व्यापारमा दीर्घकालीन सम्झौता हुन सकेको छैन । आईआईएक्समा बिक्रीका लागि भारतले गत वर्ष अन्तिममा काबेली बी१ र तल्लो मोदी आयोजनाको स्वीकृति दिए पनि त्यसपछि अन्यले अनुमति पाएका छैनन् । प्रधानमन्त्रीको भ्रमणमा नेपालले तल्लो अरुण र फुकोट कर्णाली भारतीय कम्पनीलाई निर्माणको जिम्मा दिएको थियो । दुई आयोजना आफ्नो हातमा पार्न सफल भारतले दीर्घकालीन सम्झौता गरेको भनेर प्रचार गरे पनि हालसम्म उक्त सम्झौतामा हस्ताक्षर नभएको प्रेस वक्तव्यमा पनि नआउनुले प्रश्न उठेको सरोकारवाला बताउँछन् । हाल भारतीय कम्पनीले नेपालमा ४ हजार ६ सय ३९ मेगावाटका ७ आयोजना निर्माणको जिम्मा पाएको छ । दाहालको भारत भ्रमणका क्रममा थप दुई जलविद्युत् परियोजनामा हस्ताक्षर भएसँगै नेपालका सात ठूला परियोजना भारतीय कम्पनीका हातमा पुगेका छन् । यी आयोजनाबाट ४ हजार ६ सय ३९ मेगावाट विद्युत् उत्पादनको लक्ष्य छ । लगानी अन्य मुलुकको भएमा विद्युत् खरिद नगर्ने निर्देशिका ल्याएको भारतले नेपाली जलस्रोतमा करिबकरिब एकाधिकार जमाउन लागेको छ ।सन् २०१८ मा ल्याएको गाइडलाइन फर इम्पोर्टएक्सपोर्ट (क्रस बोर्डर) अफ इलेक्ट्रिसिटी मा भारतसँग सीमा जोडिए पनि ऊर्जा सम्झौता नभएको मुलुकको बिजुली नकिन्ने नीति छ । प्राधिकरणले ०७८ को भदौदेखि पठाएका आयोजनाको समेत अनुमति दिएको छैन । प्राधिकरणले ०७८ को भदौदेखि पठाएका आयोजनाको समेत अनुमति दिएको छैन । ३ प्रतिशत चुहावट कटाएर १८ जलविद्युत् आयोजनाको १०१० मेगावाट बिजुली बिक्रीको अनुमति मागे पनि हालसम्म पाएको छैन । अनुमति मागेका आयोजनामा प्राधिकरणले बनाएको २९१ मेगावाटको चमेलिया र भोटेकोशी पावर कम्पनीले निर्माण गरेको ४३६५ मेगावाट क्षमताको माथिल्लो भोटेकोशी, प्राधिकरणको सहायक कम्पनीले निर्माण गरेको ४४२३२ क्षमताको माथिल्लो तामाकोशी, २३४७४ मेगावाट क्षमताको लिखु खोला ए, ४०७४ मेगावाट क्षमताको मिस्त्री खोला, ९७ मेगावाट क्षमताको तल्लो मोदी१, २१३४ मेगावाट क्षमताको माई खोला, १४४५ मेगावाट क्षमताको हेवा खोला ए, २१४३ मेगावाट क्षमताको तल्लो हेवा खोला र ३४९२ मेगावाट क्षमताको माथिल्लो बलेफी ए २४२५ मेगावाट क्षमताको माथिल्लो दोर्दी ए, २७२५ मेगावाटको तल्लो लिखु, २६१९ मेगावाट क्षमताको दोर्दी खोला र ८३४२ मेगावाट क्षमताको सोलु खोला, २१५३४ मेगावाट क्षमताको माथिल्लो चाकु ए, ४२६८ मेगावाट क्षमताको सुपर मादी, ५२३८ मेगावाट क्षमताको सुपर दोर्दी ख र ५०८९ मेगावाट क्षमताको लिखु२ आयोजनाको बिजुली पनि निर्यातका लागि भारतलाई पत्र पठाए पनि हालसम्म कुनै जानकारी दिएको छैन ।"
निजी बैंकका कर्मचारीमा पनि श्रम ऐन लागू हुने,"(काठमाडौं)सर्वोच्च अदालतले निजी क्षेत्रका बैंक तथा वित्तीय संस्थामा पनि श्रम कानुन लागू हुने फैसला गरेको छ । यससम्बन्धी रिटमा सुनुवाइ गर्दै गत असार १८ मा सर्वोच्च अदालतले गरेको उक्त फैसलाको पूर्ण पाठ अहिले सार्वजनिक भएको हो, जसमा स्पष्ट रूपमा वित्तीय क्षेत्र (बैंक तथा वित्तीय संस्था) मा पनि श्रम कानुन लागू हुने उल्लेख छ । सर्वोच्च अदालतका न्यायाधीश आनन्दमोहन भट्टराई र हरिप्रसाद फुयालको संयुक्त इजलासले यस्तो फैसला गरेको हो । फैसलामा सर्वोच्चले बैंक तथा वित्तीय क्षेत्रको श्रम मामिला विवाद श्रम अदालतले पुनरावेदकीय क्षेत्राधिकार ग्रहण गर्न पाउने भनिएको छ । प्राइम कमर्सियल बैंक लिमिटेडले बैंक तथा वित्तीय संस्थासम्बन्धी ऐन, ०७३ रहेकाले जन्म दिने ऐनमा भएको कानुनी प्रावधानविपरीत सामान्य ऐनका रूपमा रहेको श्रम ऐन आकर्षित हुन नसक्ने र श्रम अदालतले क्षेत्राधिकार नभएको विषयमा प्रवेश गरेको भन्दै श्रम अदालत, श्रम तथा रोजगार कार्यालय र आफ्ना कर्मचारी अञ्जना ढकाललाई विपक्षी बनाई दायर गरिएको रिट सुनुवाइ गर्दै सर्वोच्चले यस्तो फैसला सुनाएको हो । बैंक तथा वित्तीय संस्थाको स्थापना, सञ्चालन, नियमन, निरीक्षण तथा सुपरिवेक्षणका सम्बन्धमा बैंक तथा वित्तीय संस्थासम्बन्धी ऐन, ०७३ नै मातृ कानुन र विशेष ऐन हुने भए तापनि श्रमसम्बन्धी विवाद निरुपण तथा कर्मचारी सेवासुविधाका विषय श्रम ऐन, ०७४ को दायराभित्र नै पर्ने देखिन्छ, पूर्णपाठमा उल्लेख छ । सर्वोच्चले नेपालको संविधान जारी हुनुअघि भने बैंक तथा वित्तीय क्षेत्रमा श्रम ऐन लागू नहुने फैसला सुनाएको थियो । निर्धन उत्थान विकास बैंकविरुद्ध श्रम अदालत, नबिल बैंकविरुद्ध श्रम अदालत र किरणकुमार श्रेष्ठविरुद्ध नेपाल बैंक लिमिटेड रहेको मुद्दामा सर्वोच्चले श्रम ऐन लागू नहुने फैसला गरेको थियो । प्राइमले कनिष्ट अधिकृत पदमा कार्यरत अञ्जना ढकालले कर्मचारी सेवा सर्त विनियमावली०६४ विपरीत कार्य गरेको भन्दै निष्कासन गरेको थियो । श्रम अदालतले बैंकको निर्णयलाई बदर गरी ढकाललाई पुनर्बहाली गरी सेवाबाट हटाएदेखि पुनर्बहाल रहँदाको मितिसम्मको पारिश्रमिक एकमुष्ट पाउने ठहर गरेको थियो । ०७५ जेठ २४ मा गरेको फैसला कानुनतः त्रुटिप्र्णू भएकाले बदरको माग राखी प्राइम बैंक सर्वोच्च पुगेको थियो । बैंकको तर्फबाट अधिवक्ता शम्भु थापा, कृष्ण थापा र राजकुमार कार्कीले विशेष ऐनका रूपमा रहेको बैंक तथा वित्तीय संस्थामा श्रम ऐन आकर्षित नहुने दाबी गरेका थिए । ढकालका तर्फबाट बहस गर्दै अधिवक्ता रमेश बडाल, विजयप्रसाद मिश्र, नवराज तिमिल्सिना, शिवराम श्रेष्ठ र गरिमा ढुंगानाले बदनियत नराखी गरिएको कार्यका लागि सेवाबाट बर्खास्त गर्ने जस्तो कठोर निर्णय गर्नु बैंककै विनियमावलीविपरीत रहनुका साथै श्रम ऐनले दिएको क्षेत्राधिकार प्रयोग गरी श्रम अदालतबाट फैसला भएको दाबी गरेका थिए । सर्वोच्चले श्रम ऐन०४८ र श्रम ऐन०७४ को प्रकृति र परिवर्तन हेर्दा बैंक तथा वित्तीय संस्थाका कर्मचारीको श्रम विवाद सम्बन्धमा वैकल्पिक रूपमा अन्य कुनै निकायमा पुनरावेदन गर्न पाइने व्यवस्था भएको नदेखिएको अवस्थामा श्रम अदालतको क्षेत्राधिकार आकर्षित हुँदैन भन्ने नदेखिएको बताएको छ । सार्वजनिक संस्थाका रूपमा स्थापित नेपाल सरकारको ५० प्रतिशत वा बढी स्वामित्व रहेको बैंकका कर्मचारीले विशिष्टीकृत प्रशासकीय अदालतमा पुनरावेदन गर्न सक्ने नै गरी व्यवस्था भएकामा निजी क्षेत्रमा रहेका बैंकका कर्मचारीको सम्बन्धमा श्रम अदालतले पुनरावेदकीय क्षेत्राधिकार ग्रहण गर्दा बैंकिङ क्षेत्र नै धराशायी हुने हुँदैन, फैसलामा लेखिएको छ, नेपालको संविधानको प्रावधान तथा भावनाबमोजिम स्थापित सक्षम, निष्पक्ष तथा स्वतन्त्र न्यायपालिकाको रूपमा रहेको श्रम अदालतले बैंकिङ क्षेत्रको संवेदनशीलतालाई नजरअन्दाज गरी फैसला गर्दछ भनी प्र्वूाग्रह राख्नु स्वाभाविक देखिँदैन । श्रमिकको हकहितको विषयलाई नजरअन्दाज गरी कुनै प्रतिष्ठानको प्रकृतिलाई आधार मान्दै क्षेत्रलाई श्रम कानुनको प्रभावबाट बाहेक गर्दै जाने हो भने नेपालको संविधानको प्रस्तावनामै उल्लेख गरी संविधानले समतामूलक समाज तथा समाजवाद सम्बन्धमा गरेको प्रतिबद्धता अर्थहीन हुन जान्छ । सर्वोच्चले नेपाल राष्ट्र बैंकले बैंक तथा वित्तीय संस्थाका कर्मचारीको सेवा सर्त सम्बन्धमा बनाएको नमुना विनियमावलीसमेतले श्रम कानुन कार्यान्वयनार्थ श्रम ऐन२०७४ र श्रम नियमावलीका विभिन्न प्रावधानहरू प्रस्ट रूपमा समेटेको देखिएको जनाएको छ । यसबाट राष्ट्र बैंकको मापदण्डको अधीनमा रही बैंक तथा वित्तीय संस्थाले बनाउने कर्मचारी सेवा सर्तसम्बन्धी विनियमावली श्रम ऐन, ०७४ कै अधीनमा रहेको मान्नपुर्ने देखिन्छ । बैंकिङ क्षेत्रका प्रतिष्ठानमा वास्तवमै ट्रेड युनियनहरू रहेको र श्रम ऐन, ०७४ को दफा १०८ (५) ले विनियम बनाउँदा वा संशोधन गर्दा ट्रेड युनियनको परामर्श गर्नुपर्छ भनी व्यवस्था गर्नुले बैंकिङ क्षेत्रमा समेत श्रम ऐन लागू हुन्छ भन्ने बुझ्नुपर्ने देखिन्छ, फैसलामा उल्लेख छ । सर्वोच्चले ढकाललाई पुनर्बहाली गर्ने श्रम अदालतको फैसलालाई पनि सदर गरिदिएको छ । ढकाललाई नसिहत दिने, बढुवा रोक्ने, तल्लो पदमा वा तल्लो तलबमानमा झार्नेलगायत तल्लो हदको कारबाही गर्दा पनि पुग्नेमा अन्तिम उपायका रूपमा रहेको सेवाबाटै बर्खास्त गर्ने गरी गरिएको सजाय कसुरको तुलनामा समानुपातिक नदेखिएको र आधार कारण पनि स्पष्ट खुलेको नदेखिएकाले ढकालले गरेको खराब आचरण र सजायको मात्रामा समानुपातिकता मान्न सक्ने देखिएन, फैसलामा उल्लेख छ, ढकाललाई सेवामा पुनर्बहाली गर्ने गरी श्रम अदालतको फैसलालाई अन्यथा भनिरहनुपर्ने देखिएन ।"
साढे १२ खर्ब निक्षेप र सवा २ खर्ब कर्जाको बिमा,"काठमाडौं (कास) सर्वसाधारणको सवा ४ करोड खातामा रहेको करिब १२ खर्ब ३३ अर्ब रुपैयाँ बराबर निक्षेपको बिमा (सुरक्षण) भएको छ । व्यक्तिगत (प्राकृतिक व्यक्ति) खातामा रहेको निक्षेपको प्रतिखाता न्यूनतम ५ लाख रुपैयाँ बिमा गर्नुपर्ने प्रावधानअनुसार गत असारसम्म १२ खर्ब ३२ अर्ब ९५ करोड रुपैयाँ बिमा भएको नेपाल राष्ट्र बैंकको मासिक प्रतिवेदनले देखाएको छ । अघिल्लो आर्थिक वर्षको तुलनामा गत आर्थिक वर्षको यो रकम करिब साढे ३ खर्ब रुपैयाँले बढी हो । वाणिज्य बैंक, विकास बैंक, फाइनान्स कम्पनी र लघुवित्त वित्तीय संस्था (निर्धन उत्थान र छिमेक) गरी ५६ वटा संस्थामा रहेको व्यक्तिगत खाताको रकम बिमा भएको हो । अघिल्लो आर्थिक वर्षमा ६२ वटा वित्तीय संस्थाको ३ करोड ६१ लाख ४३ हजारवटा खातामा रहेको ८ खर्ब ७९ अर्ब रुपैयाँ निक्षेपको बिमा भएको थियो । गत वर्षदेखि सरकारले व्यक्तिगत खातामा रहेको ५ लाख रुपैयाँसम्म निक्षेपको बिमा हुने व्यवस्था निर्णय गरेको थियो । त्यसअघि यस्ता प्रतिखाता ३ लाख रुपैयाँको मात्र बिमा हुने व्यवस्था थियो । निक्षेप तथा कर्जा सुरक्षण कोषले ०८० असार मसान्तमा ५६ बैंक तथा वित्तीय संस्थामा ४ करोड १३ लाख ८१ हजार खातामा प्राकृतिक व्यक्तिका नाममा रहेको बचत, चल्ती, कल तथा मुद्दती निक्षेप रकम १२ खर्ब ३२ अर्ब ९५ करोड निक्षेप सुरक्षण गरेको छ, प्रतिवेदनमा भनिएको छ, ०७९ असार मसान्तमा ३ करोड ६१ लाख ४३ हजार खातामा रहेको ८ खर्ब ७९ अर्ब २२ करोड निक्षेप सुरक्षण गरिएको थियो । राष्ट्र बैंकको निर्देशनअनुसार क, ख र ग वर्गका वित्तीय संस्था र २ वटा घ वर्गका वित्तीय संस्थाले आफ्नो संस्थामा रहेको प्राकृतिक व्यक्तिको खातामा रहेको रकममध्ये प्रतिखाता ५ लाख रुपैयाँका दरले बिमा गर्नुपर्छ । आव ०७५७६ को बजेट वक्तव्यमार्फत सरकारले निक्षेप बिमाको सीमा बढाएर प्रतिखाता २ लाखबाट ३ लाख रुपैयाँ पुर्याएको थियो । गत आर्थिक वर्षमा त्यो सीमा फेरि बढाएर ५ लाख पुर्याइएको हो । यो सुविधा व्यक्तिगत निक्षेप खातामा मात्र हो । संस्थाले जम्मा गर्ने निक्षेप (कम्पनीले जम्मा गरेको) खातामा बिमा हुँदैन । निक्षेप बिमा गरेपछि कुनै कारणले बैंक तथा वित्तीय संस्था डुबे (खारेजीमा गए) त्यस संस्थामा निक्षेप गर्ने प्रत्येक व्यक्तिगत निक्षेपकर्ताले बढीमा ५ लाख रुपैयाँ भुक्तानी पाउँछन् । बैंक तथा वित्तीय संस्थामा रहेको निक्षेपमध्ये एउटा संस्थामा एक व्यक्तिको मात्र निक्षेप सुरक्षण हुने हो । उदाहरणका लागि एक संस्थामा एकै व्यक्तिको एकभन्दा बढी खाता भए पनि ती सबै खातामा रहेको निक्षेप सुरक्षण हुने होइन । तर सोही व्यक्तिको एकभन्दा बढी बैंक तथा वित्तीय संस्था खाता भए पनि रहेका खातामा ५ लाखका दरले बिमा हुन्छ ।साना निक्षेपकर्ताको बचत सुरक्षित गर्ने उद्देश्यले सरकारले करिब एक दशकअघि यस्तो कार्यक्रम ल्याएको हो । यो प्रावधानअन्तर्गत हालसम्म हिमालय फाइनान्सका निक्षेपकर्ताले करिब ११ करोड रुपैयाँ फिर्ता पाइसकेका छन् । हिमालय फाइनान्स खारेजीमा गएपछि त्यो संस्थामा निक्षेप गर्ने व्यक्तिगत निक्षेपकर्ताले साविकको व्यवस्थाअनुसार बढीमा २ लाखका दरले रकम फिर्ता पाएका थिए ।निक्षेप सुरक्षणका लागि बैंक तथा वित्तीय संस्थाले निक्षेप तथा कर्जा सुरक्षण कोषसँग निक्षेप सुरक्षणबारे सम्झौता गर्नुपर्छ । यो एक प्रकारको निक्षेप बिमा हो । तर अन्तर्राष्ट्रिय प्रचलनअनुसार यस्तो बिमालाई निक्षेप सुरक्षण नै भनिने भएकाले नेपालले पनि त्यही अनुसरण गरेको हो । नेपालमा यसको आधिकारिक निकाय निक्षेप तथा कर्जा सुरक्षण कोष हो । ०३१ सालदेखि कर्जा सुरक्षण गर्दै आएको कोषले ०६७ देखि निक्षेपको पनि सुरक्षण गरिरहेको छ । कोषका अनुसार गत असारसम्म करिब सवा २ खर्ब रुपैयाँ बराबरको कर्जाको बिमा भएको छ । अघिल्लो आवको अन्त्यसम्म करिब २ खर्ब २४ करोड रुपैयाँ बराबर कर्जाको बिमा भएको थियो ।निक्षेप तथा कर्जा सुरक्षण कोषले ०८० असार मसान्तमा बैंक तथा वित्तीय संस्थाहरूको २ खर्ब १६ अर्ब ४४ करोड बराबरको लघु तथा विपन्न वर्ग कर्जा, साना तथा मझौला उद्योग कर्जा र कृषि कर्जा सुरक्षण गरेको छ, राष्ट्र बैंकको प्रतिवेदनमा भनिएको छ ।"
बाजुराका स्याउ बारी राताम्मे,"(धनगढी)बाजुराको पाण्डुसेन गाउँ यतिबेला स्याउ बारीले रंगीचंगी छ । हरेक बोटमा हाँगै भाँचिने गरी स्याउका दाना झुलेका छन् । लटरम्म फलेर राताम्मे भएका स्याउ बारीको दृश्य मनमोहक देखिन्छ । सडक आसपासका बगैंचामा टमाटर फलेझैं भएका स्याउ बारीको टिकटक, भिडियो र फोटो खिच्ने हतार गरिरहेका हुन्छन् । हरेक वर्षझैं यस वर्ष पनि बुढीनन्दा नगरपालिकामा पर्ने पाण्डुसेन गाउँभरि मनग्गे स्याउ फलेको छ । पाण्डुसेनकै डेढ सयभन्दा बढी परिवारका स्याउबारी छन् । थोरै हुने परिवारका ५०६० बोट स्याउ फलेका छन् । पाण्डुसेनमा सबैभन्दा धेरै स्याउ बारी भएका पुरबहादुर रावतका साढे तीन हजार बोट राताम्मे छन् । पाण्डुसेनमा बाटोमा ओहोरदोहोर गर्ने यात्रुले बोटबाटै रोजीछानी स्याउ किनिरहेका हुन्छन् । बाजुरामा अत्यधिक स्याउ उत्पादन हुने अर्को ठाउँ स्वामीकार्तिक खापर गाउँपालिकाको जुकोट पनि हो । जुकोटका लेकमा पनि यतिबला पाण्डुसेनकै जस्तो अवस्था छ । राताम्मे स्याउ दानाले जुकोटमा स्याउ बगैंचा मनमोहक देखिएका छन् । जुकोटका ७० बढी परिवारका स्याउबारी छन् । स्थानीयका अनुसार कम्तीमा दुई सय बोट त सबै परिवारका छन् । विभिन्न जातका यति धेरै स्याउ उत्पादन भए पनि पाण्डुसेन र जुकोटका किसानलाई भने चैन छैन । झन्डै साढे तीन हजार बोटमा लटरम्म फलेका स्याउ बिक्री नभएर कुहिएर जाने चिन्ता पुरबहादुर रावतलाई छ । अन्य किसानको चिन्ता पनि रावतको भन्दा फरक छैन । बगैंचामा पुरानासहित नयाँनयाँ जातका स्याउ फलेका छन् । गोल्डेन, रोयल, गोल्डेन डेलिसियस, गाला, फुजीलगायत स्याउ बारीमा प्रशस्त छन् । फुजी र गाला नयाँ गुणस्तरका स्याउ हुन् । सबै गरी करिब एक हजार क्विन्टल स्याउ फलेको छ । गाला र फुजी प्रजातिको स्याउ करिब २५ क्विन्टल होला, रावतले भने, तर बिक्री गर्ने बजार छैन । बारीमै आएका बटुवाले जति किन्यो किन्यो ।बारीमा प्रतिकिलो ५० रुपैयाँमा स्याउ बिक्री गरिरहेको रावतले जनाए । सदरमुकाम मार्तडी र कोल्टीसम्म पुर्याउन पाए पनि डेढ सय रुपैयाँ प्रतिकिलोमा बिक्री हुन्थ्यो, उनले भने, पाण्डुसेनबाट मार्तडी आउने कोल्टी जाने दुवैतिरको सडकमा पहिरो गएर लामो समयदेखि अवरुद्ध रहेकाले स्थानीय बजारसम्म पनि ढुवानी गर्न सक्ने अवस्था छैन । तराई वा राजधानी काठमाडौंसम्म पुर्याउने त कल्पनै नगरौं । काठमाडौंको एउटा तारे होटलले हाम्रो स्याउ माग गरिरहेको भए पनि ढुवानी गर्न कठिन भएकाले पुर्याउन सक्ने अवस्था नरहेको उनले बताए ।पाण्डुसेनदेखि कोल्टी जाने सडकमा दानसाँघुलगायत दुई ठाउँमा सडक यातायात चल्न नसक्ने अवस्था छ । सदरमुकाम मार्तडीतर्फ आउने सडकमा चार ठाउँमा पहिरो छ । जिल्ली, रजातेली, बाउलीलगायत ठाउँमा गएको पहिरोले मार्तडीकोल्टी सडक अवरुद्ध छ । फल पाकेर झर्न थालेको र झरेका दाना कुहिएर जान थालेपछि पशु चौपायालाई खुवाउनुपरेको छ, रावतले दुखेसो पोखे, बजारसम्म पुर्याउन सकिएन भने उत्पादन गरेर मात्र नहुने रहेछ । एक साताअघि पाण्डुसेनमा सबैभन्दा बढी स्याउ बारी भएका पुरबहादुर राउतले लटरम्म स्याउ फलेर राताम्मे भएको आफ्नै बारीको भिडियो पोस्ट गरे । भिडियोमा उनले भनेका थिए, सरकार बाटो बनाइदे, बजार देखाइदे, देश समृद्ध बनाउन हामी किसान उत्पादनमा जुट्न तयार छौं । गाउँमै कोल्ड स्टोर भएको भए पनि उत्पादित स्याउ त्यसै खेर जाने अवस्था नहुने उनको भनाइ छ । जिल्लाभर झन्डै साढे तीन सय हेक्टरमा स्याउ खेती गरिएको कृषि ज्ञान केन्द्र बाजुराले जनाएको छ । सरदरमा वार्षिक ७ सय टन स्याउ उत्पादन हुने गरेको छ ।"
दुई सातासम्म रिपोर्ट नआउँदा बढ्यो अलमल,"(कञ्चनपुर)कञ्चनपुरको पुनर्वास नगरपालिका५ उद्रीका भूपाल चौधरीको खेतमा धान रातोपहेंलो भएको छ । साउन अन्तिम साताको बाढीपछि एकाएक धान रातो र पहेंलो हुन थालेको हो । उनले धानमा युरिया र केही विषादी पनि हाले । तर धानबालीको अवस्था सुधार भएको छैन । वरिपरिको पूरै धान सुकेको छ । खेतको पनि आधा सुकेको छ । थोरै मात्रै बाँकी छ । त्यो सुक्नबाट जोगिन्छ कि भनेर उनले युरिया र विषादी हालेका हुन् । खेतको धान केले सुक्यो थाहा नै भएन, बाँचेको पनि सुक्छ कि राम्रो हुन्छ, उनले भने, कृषिका प्राविधिक आएर दबाई लेखिदिएका छन्, त्यही ल्याएर खेतमा छर्कें । साउन अन्तिम साताको बाढीपछि दोदा नदी किनारमा पर्ने पुनर्वास५ र ७ मा ठूलो मात्रामा धानबाली नष्ट भएको छ । करिब ५ सय बिघामा धान नष्ट भएको कृषि शाखाको अनुमान छ । वडा ५ को सिमरी, उद्री र रातोखालीमा मात्रै ३ सय ८० बिघामा धान नष्ट भएको विवरण प्राप्त भएको कृषि शाखाले जनाएको छ । उक्त धान सुक्ने कारण पत्ता लाग्न सकेको छैन । परीक्षणका लागि माटो र धानको नमुना नार्कमा पठाएको पनि दुई साता भयो । हालसम्म त्यसको रिपोर्ट नआउँदासमेत उपचारमा समस्या भएको कृषि प्राविधिक बताउँछन् । धान एकाएक केले सुक्यो भन्ने पत्ता लागेपछि बाँकी धानको उपचार गर्न सकिन्थ्यो, कृषि शाखा प्रमुख कर्णबहादुर शाहीले भने, बाढीले डुबान भएको क्षेत्रको धेरैजसो धान सुकिसकेको छ, कहीँकतै बाँकी भएको पनि कसरी जोगाउने भन्ने छ ।दोदा नदीको बाढी बस्तीमा पसेपछि सिमरी, उद्री र परासन क्षेत्र तीन दिनसम्म डुबानमा परेका थिए । डुबान घटेपछि उक्त क्षेत्रमा एकाएक धान सुक्न थालेको हो । धान मात्रै होइन उक्त क्षेत्रमा उखु र घाँससमेत सुकेको छ । सुकेको धान र माटोको नमुना परीक्षणका लागि नगरपालिकाको कृषि शाखाले नार्कमा पठाएको छ । भदौ ३ मा नमुना पठाए पनि हालसम्म त्यसको रिपोर्ट आएको छैन । रिपोर्ट नआउँदा कृषकदेखि प्राविधिक सबै अन्योलमा परेका छन् । रिपोर्ट आएपछि त्यहीअनुसार उपचार गर्न हुन्थ्यो, राहत तथा क्षतिपूर्तिका लागि पहल गर्न सहज हुन्थ्यो, शाहीले भने, अहिले विवरण संकलनमा छौं, अब रिपोर्ट आएपछि त्यहीअनुसार अगाडि बढ्छौं । धान क्षति भएका किसान र प्राविधिकले भने नजिकै रहेको चिनी मिलबाट बगेको केमिकलले धानमा क्षति गरेको अनुमान गरेका छन् । यद्यपि रिपोर्ट नआई भन्न सकिने अवस्था भने छैन । बाढी त बर्सेनि आउने हो, यसरी धान कहिल्यै धान सुकेको थिएन, उद्रीका भलमन्सा रमेश रानाले भने, सुगर मिलकै कमजोरी जस्तो देखिन्छ ।नगरपालिकाको कृषि शाखा प्रमुख शाही पनि केमिकलकै कारण सुकेको हुन सक्ने बताउँछन् । मिलभन्दा माथिको भागमा धानमा क्षति नभएका कारण पनि किसानले यस्तो अनुमान गरिरहेका हुन् । सुगर मिलबाट आएको केमिकलले धान सुकेको हो भने माटोको समेत उपचार गर्नुपर्ने कृषि ज्ञान केन्द्र कञ्चनपुरका प्रमुख हरिदत्त जोशी बताउँछन् । उनका अनुसार उपचार नगरिए माटोमा केही नउम्रिने र उम्रिए पनि राम्रो उत्पादन दिन नसक्ने हुन्छ । परीक्षण रिपोर्ट आएपछि त्यहीअनुसार बालीसँगै माटोको समेत उपचार गर्नुपर्ने उनको भनाइ छ । बाढीले मात्रै धान सुकेको होइन, यसमा गम्भीर भएर अनुसन्धान गर्नुपर्छ, उनले भने, पीडित किसानलाई कसरी राहत दिन सकिन्छ, यसतर्फ पनि सबैको ध्यान पुग्नुपर्छ । पसाउने बेला एकाएक धान सुक्दा किसान निकै चिन्तित र आक्रोशित बनेका छन् । रोपाइँ गरेको खर्चसमेत तिर्न नसकेका किसान वर्षभरिको जोहो कसरी गर्ने भन्ने चिन्तामा छन् ।"
ग्लोबलस्टार र स्पेसएक्सबीच समझदारी,"एजेन्सी एप्पलको लगानी रहेको अमेरिकी भूउपग्रह सञ्चार कम्पनी ग्लोबलस्टारले आईफोनको आपत्कालीन एसओएस सुविधाका लागि भूउपग्रह प्रक्षेपण गर्न स्पेसएक्ससँग साझेदारी गरेको छ । ग्लोबलस्टारले स्पेसएक्सलाई ६४ मिलियन डलर तिरेर सन् २०२५ भित्र आईफोनका लागि स्याटलाइट प्रक्षेपण खरिद गरेको हो ।प्रक्षेपण शुल्कसहित नयाँ स्याटलाइटमा लाग्ने ९५ प्रतिशत खर्च एप्पलले बेहोर्ने सहमति भएको छ । एप्पलले ग्लोबलस्टारको ८५ प्रतिशत नेटवर्क क्षमता सेलुलर नेटवर्क उपलब्ध नभएका स्थानमा इमर्जेन्सी स्याटलाइट कनेक्टिभिटी उपलब्ध गराउन प्रयोग गर्नेछ । एप्पलले सन् २०२२ मा आईफोन १४ बाट इमर्जेन्सी स्याटलाइट नेटवर्क सुविधा समावेश गर्न थालेको हो । यसले सेलुलर र वाइफाई कभरेज नहुँदाको स्थितिमा टेक्स्ट म्यासेज पठाउने सुविधा दिन्छ । त्यसमार्फत प्रयोगकर्ताको ठेगाना र आपत्कालीन अवस्थामा उद्धारलाई आवश्यक केही छोटा प्रश्नोत्तर पठाउन सकिन्छ ।यस्तो समयमा ग्लोबलस्टार र स्पेसएक्सबीच सहमति भएको छ, जतिबेला ग्लोबलस्टार सक्रिय रूपमा स्पेसएक्सविरुद्ध कानुनी लडाइँमा छ । आफ्नो आगामी मोबाइल सेवाका लागि स्पेसएक्सले रेडियो स्पेक्ट्रम सुरक्षित गर्न खोजेको भन्दै ग्लोबलस्टारले मुद्दा हालेको थियो ।अर्बपति इलन मस्कको स्याटलाइट कम्पनी स्पेसएक्सले १६ गिगाहर्ज र २४ गिगाहर्ज रेडियो ब्यान्ड सुरक्षित राख्न खोजेको ग्लोबलस्टारको आरोप छ । त्यसले गर्दा स्याटलाइटमार्फत इमर्जेन्सी एसओएस सुविधामा प्रभाव पर्ने भएकाले ग्लोबलस्टार न्यायिक सुनुवाइतिर लागेको हो । सेप्टेम्बर २०२२ मा इलनले ट्वीट गर्दै आफ्नो स्याटलाइट नेटवर्क सुविधा प्रयोग गर्नेबारे स्टारलिंक र एप्पलबीच छलफल भइरहेको उल्लेख गरेका थिए ।हालको सहमतिअनुसार ग्लोबलस्टारको प्रक्षेपणमा कम्तीमा १७ वटा नयाँ स्याटलाइट लोअर्थ अर्बिटमा पठाइनेछन् । ती स्याटलाइटका लागि ग्लोबलस्टारले गत वर्ष नै एमडीएसँग ३२७ मिलियन डलरको खरिद सम्झौता गरिसकेको छ । यसमा एप्पलले पनि आईफोन १४ मोडलका फोनहरूका लागि आपत्कालीन एसओएस सेवालाई महत्त्वपूर्ण पूर्वाधार विकास गर्न थप ४५० मिलियन डलर लगानी गर्ने घोषणा गरेको छ । एप्पलको यो लगानीले ग्लोबलस्टारको स्याटलाइट नेटवर्क र जमिनका स्टेसनहरूको गुणस्तर सुधारमा महत्त्वपूर्ण भूमिका खेल्ने ठानिएको छ । यसले अन्ततः प्रयोगकर्ताहरूलाई आइफोनको आपत्कालीन सेवा थप प्रभावकारी बनाउनेछ । आईफोनमा आपत्कालीन एसओएसको प्रक्षेपण स्याटलाइट कम्युनिकेसन्सको क्षेत्रमा युगान्तकारी प्रगति भएको ग्लोबलस्टारका कार्यकारी अध्यक्ष जे मोनरोको भनाइ छ ।कुनै प्रयोगकर्ताले आईफोनको इमर्जेन्सी एसओएस भाया स्याटलाइट सुविधा प्रयोग गरे पठाइएको सन्देश ग्लोबलस्टारका लोअर्थ अर्बिटमा रहेका कुल २४ भूउपग्रहमध्ये एउटाले प्राप्त गर्नेछन् । त्यसपछि ती सन्देश भूउपग्रहले विश्वभरका विभिन्न ठाउँमा रहेका स्टेसनमध्ये प्रेषकले रोजेकै स्टेसनसम्म पुग्छ । आपत्कालीन अवस्थामा रहेका प्रयोगकर्ताको उद्धार सहज र छिटो होस् भन्ने उद्देश्यले एप्पलले यो सुविधा सुरु गरेको जनाउँदै आएको छ । हाल अमेरिका, क्यानडा, फ्रान्स, जर्मनी, आयरल्यान्ड, बेलायत, अस्ट्रियालगायत केही देशमा यो सुविधा उपलब्ध छ ।"
धनकुटाका १७ सहकारी खारेज,"धनकुटा (कास) चार वर्षदेखि सहकारी ऐनविपरीत कार्य गरेको भन्दै धनकुटा नगरपालिकाले १७ वटा सहकारी संस्था खारेज गरेको छ । नगरभित्र ७० सहकारी छन् । नगरपालिकाले साउन ३० मा सार्वजनिक सूचना जारी गर्दै प्रक्रिया पूरा गर्न १५ दिनको म्याद दिए पनि सम्बन्धित संस्थाका सञ्चालक सम्पर्कमा नआएको जनाइएको छ । खारेज गरिएका १७ मध्ये ९ वटा कृषि सहकारी छन् ।पर्याप्त समय दिएर ऐनअनुसार सञ्चालन गर्न भनिए पनि संस्थाका सञ्चालक सम्पर्कमा नआएकाले बाध्य भएर खारेज गरिएको नगरपालिका प्रमुख चिन्तन तामाङले जनाए । खारेजी गरिएकाबाहेक अन्य चार सहकारीका निक्षेपकर्ताको समेत नगरपालिकामा उजुरी परेकाले छानबिनको दायरामा ल्याइएको उनले बताए । ती संस्थामा उपभोक्ताको साढे ३ करोडभन्दा बढी रकम निक्षेप छ । रकम हिनामिना गर्नेलाई कानुनी दायरामा ल्याएर निक्षेपकर्ताको रकम फिर्ता गराउन लगाउने उनको भनाइ छ । निक्षेपकर्ताको उजुरी परेका चार संस्थालाई भदौ १५ देखि ३५ दिनभित्र रकम फिर्ता गर्न पत्राचार गरिएको नगरपालिकाका आर्थिक शाखा प्रमुख विकास अधिकारीले जानकारी दिए । खारेजीमा परेका सहकारीले हरेक आर्थिक वर्षमा संस्थाको साधारणसभा नगरेको, लेखापरीक्षणको विवरण नगरपालिकामा नबुझाएको र ताकेता गर्दासमेत बेवास्ता गरेकाले खारेजी गरिएको नगरपालिकाका प्रमुख प्रशासकीय अधिकृत मुक्तिनाथ सुवेदीले बताए । १२० सुलभ उपभोग्य सहकारी बन्दसुलभ रूपमा दैनिक उपभोग्य वस्तु उपलब्ध गराउन सरकारी लगानीमा धनकुटा, भोजपुर, संखुवासभा र तेह्रथुममा खोलिएका १ सय २० सहकारी पसल बन्द भएका छन् । ०६५ मा तत्कालीन अर्थमन्त्री बाबुराम भट्टराईको पालामा सरकारले प्रतिपसल एक लाख रुपैयाँ उपलब्ध गराएर सहकारी पसल सञ्चालनमा ल्याइएको थियो । धनकुटामा सुलभ सहकारी पसलका रूपमा खोलिएका ३६ पसल थिए । धनकुटा नगरपालिकामा ८ पसल खोलिएको नगरपालिका स्रोतले जनायो । ती सबै पसल हाल बन्द छन् । अनुगमन र व्यवस्थापनको कमजोरीका कारण यस्ता पसलका लागि निकासा गरिएको रकम दुरुपयोग भएको छ । सरकारी लगानीका सहकारी पसलको अनुगमन समितिमा तत्कालीन स्थानीय विकास अधिकारी तथा सदस्यहरूमा प्रमुख जिल्ला अधिकारी, सहकारी संस्था लिमिटेड, वाणिज्य कार्यालय, उद्योग वाणिज्य संघलगायत रहने व्यवस्था थियो ।"
काठमाडौंमा सृजनशील उद्यमी मेला,"काठमाडौं (कास) हरितालिका तीजको अवसरमा महिला सृजनशील केन्द्रले २०औं डाबर वाटिका तीज फेस्टिभल सृजनशील उद्यमी मेला आयोजना गरेको छ । वाग्मती प्रदेश उद्योग, वाणिज्य, भूमि तथा प्रशासनमन्त्री रामकृष्ण चित्रकार, माइती नेपालकी अध्यक्ष अनुराधा कोइरालालगायतले शनिबार संयुक्त रूपमा मेला उद्घाटन गरे । अन्नपूर्ण प्याभिलियन काठमाडौंमा आइतबारसम्म चल्ने मेलामा राइजिङ नेपाल प्रालिको व्यवस्थापन तथा नबिल बैंक र नारी म्यागजिनको सहकार्य रहेको बताइएको छ । सृजनशील महिलालाई सीप र दक्षता अभिवृद्धि गराई उद्यमशील तथा स्वरोजगारतर्फ प्रेरित गर्दै आर्थिक रूपमा सबल बनाई सफल उद्यमी बनाउने लक्ष्यसाथ मेलाको आयोजना हुँदै आएको आयोजक महिला सृजनशील केन्द्रले जनाएको छ । विशेषतः भेदभाव र अवसरबाट वञ्चित महिला समुदायलाई सीप सिकाइ उनीहरूको सिर्जना तथा उत्पादनलाई बजारीकरण गर्न मेला महत्त्वपूर्ण हुने आयोजकको अपेक्षा छ । मेलामा ८० भन्दा बढी स्टल रहने र १० हजारभन्दा बढीले अवलोकन गर्ने आयोजकले जनाएको छ ।"
चार दशकसम्म बनेनन् वैकल्पिक मार्ग,"(धनगढी)सुदूरपश्चिमका सात पहाडी जिल्ला जोड्ने एकमात्र भीमदत्त राजमार्ग अस्तव्यस्त छ । पानी पर्यो कि, आवागमनमा अवरोध हुने गरेको छ । कैलालीको बुढीतोलाखानीडाँडा खण्डमा खसेको पहिरो र सडक भासिएका कारण राजमार्गमा आवागमन असहज बनेको हो । मुख्य राजमार्गमा नियमित गाडी नचल्दा पहाडी जिल्लामा उपभोग्य वस्तुको अभाव हुने अवस्थासमेत सिर्जना हुन्छ । बर्खामा बाढीपहिरोले यो सडक प्रभावित भएका बेला वैकल्पिक सडकको चर्चा हुन्छ । प्रदेश र केन्द्र सरकारले चाँडै वैकल्पिक सडक निर्माण सक्ने घोषणा गर्छन् । तर कहिल्यै त्यसअनुसार काम हुँदैन । आवागमन अवरुद्ध हुँदा पहाडी जिल्ला डडेलधुरा, बाजुरा, डोटी, बझाङलगायतमा दैनिक उपभोग्य र पेट्रोलियम पदार्थलगायत वस्तु अभावले मूल्य अकासिने गर्छ । उपभोक्ता दोब्बर मूल्यमा विभिन्न उपभोग्य वस्तु किन्न बाध्य हुन्छन् । संविधान निर्माणपछि भएका दुवै संसदीय र प्रदेश निर्वाचनमा वैकल्पिक राजमार्ग प्रमुख चुनावी मुद्दा बने । गत निर्वाचनमा पनि पूर्वप्रधानमन्त्री शेरबहादुर देउवादेखि संघ र प्रदेशका सबै सांसदको प्रमुख चुनावी मुद्दामध्ये वैकल्पिक सडक निर्माण प्रमुख थियो । संघीय सरकारले निर्माणमा ढिलाइ गरेको भन्दै प्रदेश सरकारले वैकल्पिक राजमार्गलाई प्रदेश गौरवका योजनामा राखे पनि अहिलेसम्म निर्माण हुन सकेका छैनन् ।भीमदत्त राजमार्गबाहेक पहाडी जिल्ला जोड्न सकिने चार वटा सडक चार दशकदेखि निर्माणाधीन मात्र छन् । कैलालीको खुटियादेखि चुरे छिचोल्दै निर्माणाधीन ८२ किमिको खुटियादिपायल द्रुतमार्ग, कञ्चनपुरको दैजीदेखि डडेलधुराको जोगबुढा हुँदै पहाडी जिल्ला जोड्ने ३१ किमिको दैजीजोगबुढा सडक, कञ्चनपुरकै कृष्णपुर बंकदेखि नायल हुँदै डोटीको बुडर जोड्ने ४१ किमिको बंकनायलबुडर सडक निर्माण हुन थालेको ४० वर्ष बितिसक्दा पनि सम्पन्न हुन सकेका छैनन् । कर्णालीको चिसापानीदेखि जंगलघाट हुँदै अछाम सदरमुकाम मंगलसेन जोड्ने ९२ किमिको चिसापानीजंगलघाटमंगलसेन सडक निर्माण सुरु भएको भने ५० वर्षभन्दा बढी भइसकेको छ । यी चार सडकबाहेक कञ्चनपुरको ब्रह्मदेवदेखि डडेलधुराको रूपाल हुँदै महाकाली नदी किनारैकिनार दार्चुला टिंकर नाका जोड्ने महाकाली करिडोर पनि निर्माणाधीन छ । यीमध्ये तत्काल पहाडी जिल्ला जोड्ने वैकल्पिक सडकका रूपमा बंकनायलबुडर र दैजीजोगबुढा सडक हुन् । यी दुवै सडकको लम्बाइ पनि थोरै छ । प्रदेश गौरवका योजनामा समेटिएका यी दुवै सडकको ट्र्याक खुलेर हिउँदमा यातायात पनि सञ्चालन हुने गरेको छ । कञ्चनपुरको बंकदेखि चुरेको नायल हुँदै भीमदत्त राजमार्गअन्तर्गत डोटीको बुडर जोडिने यो सडक सबैभन्दा सुरक्षित हो । नदीनाला नभएको, चुरेको मध्यभागबाट बुडर जोडिने भएकाले अरू सडकभन्दा बाढीपहिरोको जोखिम पनि कम भएको स्थानीय बताउँछन् । भीमदत्त राजमार्गको जोखिमयुक्त खण्ड पार गरेर बुडरमा जोडिने यो सडक सात वटै पहाडी जिल्लाको वैकल्पिक मार्ग बन्न सक्छ, सडक विभागका पूर्वइन्जिनियर महेन्द्र पन्तले भने । कञ्चनपुरको दैजीदेखि जोगबुढा हुँदै चिर्किटे भएर डडेलधुरा सदरमुकाम जोड्ने अर्को सडक पनि वैकल्पिक बाटो बन्न सक्ने पनि पूर्वइन्जिनियर पन्तले बताए । खुटियादिपायल द्रुतमार्ग र चिसापानीजंगलघाटमंगलसेन सडक डोटी, अछाम र बाजुराका लागि मात्र वैकल्पिक बन्न सक्ने भए पनि कञ्चनपुरबाट निर्माणाधीन दुवै सडक भने सात वटै जिल्लाका लागि वैकल्पिक राजमार्ग बन्न सक्छन्, उनले भने । दैजीदेखि जोगबुढा हुँदै डडेलधुरा सदरमुकाम जोड्ने उत्तरदक्षिण सडक र बंकदेखि नायल बुडर भएर मुख्य राजमार्गसँग जोडिने बंकनायलबुडर सडक बजेट अभावले निर्माण सम्पन्न हुन नसकेको भने होइन । हरेक वर्ष दुवै सडकमा करोडौं बजेट पनि खर्च हुने गरेको छ । तर गुणस्तरहीन काम हुँदा यस पटक बनेको सडक अर्को वर्षा नआउँदै भत्किने गरेको छ । प्रदेश सरकारले आफ्नो पहिलो बजेटमै प्रदेश गौरवको योजनामा राखेपछि दुवै सडक संघीय सरकारबाट प्रदेशलाई हस्तान्तरण भएका थिए । दैजीजोगबुढा सडकमा प्रदेश सरकारको तथ्यांकअनुसार ५ वर्षमा १२ करोड रुपैयाँभन्दा बढी खर्च भइसकेको छ । दैजीदेखि चुरेको मथिल्लो डाँडा लिप्नासम्म १७ किमि दूरीमा यति धेरै बजेट खर्चिंदा पनि सडक पुनः सुरु हुन सकेको छैन । कालोपत्र भएको एक वर्ष पनि नबित्दै सडक भत्किएर यातायात चल्न नसक्ने अवस्थामा पुगेको छ ।बंकदेखि नायल हुँदै बुडर जोड्ने बंकनायलबुडर सडकको अवस्था पनि उस्तै छ । प्रदेश सरकारले ५ वर्षमा यस सडकमा पनि १० करोडभन्दा बढी बजेट खर्चिएको तथ्यांकमा देखिन्छ । तर सडक निर्माण भने कञ्चनपुरको दोबिल्लाभन्दा माथि जान सकेको छैन । तराईको मैदानी क्षेत्रबाहेक चुरेमा एक पटक ट्र्याक खुलेपछि थप काम हुन सकेको छैन । प्रदेश सरकारले तराई क्षेत्रमा मात्रै बजेट सकाउने गरी टेन्डर गर्ने गरेका कारण यो सडक पनि निर्माण पूरा हुन नसकेको हो । ०३५ सालदेखि यातायात सञ्चालन भएका सुदूरपश्चिमका सात पहाडी जिल्ला जोड्ने भीमदत्त राजमार्ग धनगढीको मोहनादेखि डडेलधुरा सदरमुकामसम्म १ सय ४० किमि दूरीको छ । ०४८ मा कालोपत्र भएपछि मर्मतसम्भारमा मात्र ४ अर्बभन्दा बढी खर्च भएको सडक डिभिजन कार्यालय कुलपातेको तथ्यांकले देखाउँछ । कैलालीको चुरे गाउँपालिकाको खानीडाँडादेखि डोटीको बुडरसम्म विभिन्न ठाउँमा पहिरो जाने, सडक भासिने, बाढीले बगाउने, दुर्घटनाको उच्च जोखिम रहेको भासु भीर क्षेत्रमा हरेक वर्ष वर्षामा अवरुद्ध हुँदै आएको छ । नियमित मर्मतसम्भार भए पनि भौगोलिक बनावटका कारण राजमार्ग हरेक वर्ष जीर्ण बन्दै गएको छ । चार दशकअघि वैकल्पिक सडकका रूपमा शिलान्यास भएर ट्र्याक खुलेका कुनै पनि सडक निर्माण नसकिँदा सुदूर पहाडका बासिन्दाले हरेक वर्षामा सास्ती खेप्नुपरेको छ ।"
पोषण अनुदानमा 'चलखेल',"(धनुषा)बाढी प्रभावित बस्तीका विपन्न परिवारलाई आयआर्जन र पोषणका लागि अनुदान वितरण क्रममा आफूअनुकूलका विक्रेता प्रयोग गरी अनियमितता गरेको आशंका गरिएको छ । खाद्य तथा पोषण सुरक्षा सुधार आयोजना क्लस्टर इकाई जनकपुरधामले दलित समुदायका महिलाको समूहमा वितरण गरेको बाख्रा खरिद, कृषियन्त्र र औजारमा कर्मचारीले आफूखुसी गरेको स्थानीयको आरोप छ । अनुदानमा बाख्रा वितरण गर्दा महिला समूहबाट खाली चेक लिएको, समूह सदस्य आफैंले किन्नुपर्ने बाख्रा कर्मचारीले सप्लायर्सबाट खरिद गरेको र मापदण्डविपरीतका बाख्रा खरिद गरी वितरण गरेको समूह आबद्ध महिलाले बताएका छन् ।महोत्तरीको पिपरा गाउँपालिका७ बनौलीकी ३० वर्षीया सवितादेवी दासले आयोजनाबाट अनुदानमा पाएका बाख्रा मरेपछि बिमाबाट क्षतिपूर्ति पनि पाउन नसकेको बताइन् । आयोजनाको अनुदान प्राप्त गर्न १५ प्रतिशत श्रमदानबापतको ४ हजार रुपैयाँ बुझाउन पनि मासिक १ सय ५० रुपैयाँ ब्याज बुझाउने गरी कर्जा लिएको उनले बताइन् । उन्नत नश्लका बाख्रापालन गरी आय आर्जन गर्ने सपना देखेकी सवितालाई २०२५ हजार पर्ने बाख्रा आफैं रोजेर खरिद गर्न पाउने कर्मचारीले जानकारी गराएका थिए । तर, कर्मचारीले समूहमा जानकारी गराएको सर्तविपरीत ४५ हजारका बाख्रा थमाइदिएको उनले बताइन् । समूहमा आयोजनाले पैसा पठाउने र कृषकले आफैं रोजेर बाख्रा किन्न पाउने सर्तविपरीत खाद्य तथा पोषण सुरक्षा सुधार आयोजनाका कर्मचारीले समूहबाट खाली चेकमा हस्ताक्षर गराएर पैसा निकालेको र सस्तो बाख्रा किनेर समूहका सदस्यलाई थमाइदिएको उनीहरूको आरोप छ ।पिपरा७ बनौलीस्थित दलित बस्तीमा गठन भएको ओम नमः शिवाय समूहमा आबद्ध सबै महिलाको पीडा सविताको जस्तै छ । समूहबाट लिएको खाली चेक आयोजनाका कर्मचारीले माँ दुर्गा फार्मलाई भुक्तानी दिएको पाइएको छ । समूहमा आबद्ध २५ जनाले बाख्रा पाउनुपर्नेमा २२ जनाले मात्रै पाए । पाएका २२ मध्ये १२ बाख्रा पनि एक महिनाभित्रै एकपछि अर्को गर्दै मरेको ४५ वर्षीया दौलतिया दासले बताइन् । समूहका सदस्यबाट श्रमदानबापतको ४ हजारका दरले १ लाख रुपैयाँ बैंकबाट निकाले पनि बाख्रा भने सबैलाई दिएनन् । समूहमा पाएका २२ मध्ये १० बाख्रा मात्रै जीवित छन्, दौलतियाले भनिन्, हामी गरिब, अक्षरको ज्ञान नभएर कर्मचारीले ठगे । समूहको बैंक खाता रहेको खाली चेकमै सहीछाप लगाउन लगाए । कर्मचारीले मरेका बाख्राको बिमाबापतको रकम पाउन सक्ने कागजात नै दिएनन् । बिमाको कागजात माग्न पटकपटक जनकपुरस्थित कार्यालय पुगे पनि आयोजनाका कर्मचारीले अटेर गरेको उनले दुखेसो पोखिन् । समूहमा वितरण भएका बाख्राको आयोजनाका कर्मचारीले २० हजार बराबरको बिमा गराएका थिए । तर, बाख्रा मरेपछि बिमा रकम पाउन सकेनन् । समूहको खाली चेकमा सहीछाप गरेर दिएपछि मात्रै आयोजनाका कर्मचारीले योजना कार्यान्वयन गर्ने र नदिँदा अनुदान नै रोक्ने गरेको उनीहरूको आरोप छ ।आर्थिक वर्ष २०७९८० मा धनौजीमा १९, मुखियापट्टी मुसहरिनियामा १९, एकडारामा २० र पिपरामा २२ बाख्रा वितरण गरिएको आयोजनाको वार्षिक प्रगति विवरणमा उल्लेख छ । बाख्रा खरिद गर्न आयोजनाले चारवटै समूहलाई ५ लाखका दरले अनुदान दिएको हो । पिपरा१ खैरवास्थित सीता तरकारी कृषक समूहसँग आयोजनाले मसला मिल सञ्चालनका लागि १५ लाख अनुदान र १५ प्रतिशत श्रमदानबापत २ लाख २५ हजार समूहले बुझाउनुपर्ने सम्झौता गरे पनि अनुदान दिएन । आयोजनाका योजना अधिकृत विवेक अचार्यले पटकपटक खाली चेक मागेको समूहका सचिव ३२ वर्षीय प्रेमकुमार यादवको आरोप छ । पहिलो पटकको सूचनामा पिकअप गाडीको प्रक्रिया अगाडि बढेको थियो, अचानक आयोजनाले सूचना रद्द गरी मसला मिलको सूचना निकाल्यो, उनले भने, योजना सम्झौता भएपछि कसरी कुन काम गर्ने जानकारी माग्दा आयोजना कार्यालयले केही भनेन । असार २२ देखि पटकपटक खाली चेक र लेनदेन कागज बनाउन दबाब दिए । नाम र रकम तोकेर मात्रै चेक दिने भएपछि अनुदान नै रोकियो ।अनुदान रोकिनुको कारणबारे आयोजना कार्यालय प्रमुख सुकेश्वर झालाई जानकारी गराउँदा चेकसँग कागज बनाएमात्र अनुदान दिन सक्ने बताएको उनले आरोप लगाए । मसला उद्योगका लागि समयमा भौतिक संरचना निर्माण नगरेका कारण अनुदान रोकिएको अधिकृत आचार्यले बताए । सीता तरकारी कृषक समूहले विगतमा उत्कृष्ट काम गरे पनि मसला उद्योगको योजनामा काम गर्न नसक्दा अनुदान रोकिएको हो, उनले भने, सामान लिएर सप्लायर्सलाई भुक्तानी गर्न आलटाल गर्ने भएर जमानतका लागि खाली चेक मागिएको हो । खाली चेक लिँदा कार्यालयले विवरण खुलाएर कागजातसमेत बनाउने गरेको छ । सप्लायर्सलाई भुक्तानीमा समस्या हुन नदिन कार्यालयले समूहको चेक मागेको आचार्यले बताए । आयोजनाका अधिकृतहरू जागेश्वर महतो, विवेक आचार्य, रितेश झा र कार्यालय प्रमुख सुकेश्वर झाले अनुदान दिने समूहबाट अनुदान जानुअगावै खाली चेक लिने गरेको कृषक समूहका सचिव यादवले बताए । कार्यालयका कर्मचारीमाथि लागेको आरोप निराधार रहेको आयोजना क्लस्टर इकाई जनकपुरधामका प्रमुख झाले बताए ।आयोजना इकाई धनुषाले ह्यान्डलिङ एन्ड प्रोसेसिङ निर्माण योजनाअन्तर्गत ७ समूहलाई अनुदान दिनुपर्ने भए पनि आर्थिक लेनदेनमा सहमति नहुँदा ४ समूहलाई मात्रै अनुदान दिएको छ । अनुदानका लागि २१ वटा आवेदन आएको र ७ समूहसँग अनुदानका लागि सम्झौता गरे पनि ४ समूहलाई मात्रै अनुदान दिएको हो । आर्थिक वर्ष ०७९८० मा आयोजना इकाई जनकपुरधामले ७६ पूरक अनुदानमा ४ करोड ५६ लाख र ६० साना अनुदान योजनामा ३ करोड बजेट छुट्याएकामा कतिपय योजना कार्यान्वयन हुन नसकेको लेखा अधिकृत जगदीश साहले बताए ।आयोजनाले धनुषाको धनौजी, मुखियापट्टी मुसहरनिया र महोत्तरीको पिपरा, एकडारा गाउँपालिकामा समूहमार्फत बाख्रापालन, दुग्ध उत्पादन, कुखुरापालन, तरकारी खेती, धान खेती, सिँचाइ, पशुपन्छी गोठसुधार, घाँस उत्पादन, हाटबजार व्यवस्थापन, कृषि व्यवसाय पाठशाला, घरवारी पोषण बगैंचा, बीउ वितरण, भ्याक्सिनेसन, कृषि उपकरण, ढुवानीमा प्रयोग हुने पिकअप, कृषि पशुपन्छी बिमा तथा तालिमलगायतका कार्यक्रममा अनुदान दिने व्यवस्था छ । आयोजनाका कृषि अधिकृत रितेश झाले आयोजनाको अनुदानले समुदायमा सकारात्मक परिवर्तन भएको दाबी गरे । धान खेतीमा उत्पादन बढाएको र किसानको कार्यालयप्रति कुनै गुनासो नभएको उनले बताए ।कृषि तथा पशुजन्य वस्तुको उत्पादन तथा उत्पादकत्वमा वृद्धि गरी खाद्य सुरक्षामा टेवा पुर्याउन, जलवायु तथा पोषणमैत्री कृषि प्रविधि अनुसरण र प्रसार गर्न, साना कृषकको आय आर्जनमा वृद्धि गर्न, सुनौलो हजार दिनका आमा तथा बच्चाको पोषण स्थितिमा सुधार ल्याउन र कृषकको क्षमता अभिवृद्धि गर्न विश्व खाद्य तथा कृषि संगठनको आर्थिक, प्राविधिक र विज्ञ सहयोगमा खाद्य तथा पोषण सुरक्षा सुधार आयोजना सञ्चालन भइरहेको हो ।धनुषाको मुखियापट्टी मुसहरनिया र धनौजी गाउँपालिकामा कार्यक्रम सञ्चालन गर्न बाल संरक्षण सामुदायिक सिकाइ केन्द्र र महोत्तरीको पिपरा, एकडारामा कार्यक्रम सञ्चालन गर्न दलित जनजाति उत्थान संघ साझेदारी संस्थाका रूपमा छनोट गरिएको छ । साझेदार संस्थाले आयोजना सञ्चालन हुने गाउँपालिकामा सुपरभाइजर परिचालन गरी समूह गठन, समूहको बैठक र कार्यक्रम सञ्चालन गरिरहेको छ । धनुषा र महोत्तरीका २२ गाउँपालिकामा ६ सय ६४ समूह गठन गरी पूरक र साना अनुदान उपलब्ध गराउँदै आएको आयोजना कार्यालयका कृषि अधिकृत रामनाथ साहले बताए । यो आयोजनाको भूकम्प र बाढी प्रभावित ८ जिल्लामा ४ वटा इकाई स्थापना गरिएको छ ।मधेश प्रदेशमा बाढी प्रभावित महोत्तरी र धनुषाको कार्यक्रम जनकपुर कार्यालयबाट, सिरहा र सप्तरीमा राजविराज कार्यालयबाट सञ्चालन भइरहेको छ । अमेरिकी डलर २८ दशमलव ७ मिलियन बजेटमा ०७५ कात्तिक २८ देखि ०८० कात्तिक २७ सम्म ५ वर्षका लागि आयोजना सञ्चालन भइरहेको छ । अनुदान रकममा दातृ निकायले ६१ दशमलव ५ प्रतिशत र नेपाल सरकारले ३८ दशमलव ५ प्रतिशत बजेट उपलब्ध गराउने सम्झौता छ ।"
"वैद्यनाथ धाममा गुठी जग्गा विवाद, स्थानीय आन्दोलित","(अछाम)आफूहरूले भोगचलन गर्दै आएको जग्गा सरकारले हडपेको भन्दै साँफेबगर नगरपालिका र चौरपाटी गाउँपालिकाका स्थानीय यतिबेला आन्दोलित भएका छन् । सरकारले भने उक्त जग्गा वैद्यनाथ धाम गुठीको भएको बताएको छ । साँफेबगर नगरपालिका१ र ९ तथा चौरपाटी गाउँपालिका४ का विभिन्न स्थानका जग्गा गुठीले आफ्नो भएको दाबी गर्दै आएको छ । यहाँका १ सय ७१ लालपुर्जामा भने व्यक्तिका नामसँगै शीर्षभागमा वैद्यनाथ धाम गुठी पनि उल्लेख गरिएको छ । १८५२ सालमा राजा रणबहादुर शाहबाट लगाइएको लालमोहरमा भने ३ गाउँ र ९ खेत ४० मुरी माटो (करिब एक हजार रोपनी जग्गा) गुठीका नाममा रहेको उल्लेख छ ।आफ्नो जग्गा अतिक्रमण भएको भन्दै गुठीले फिर्ता लिने तयारी गरेपछि स्थानीय शनिबारदेखि आन्दोलित भएका हुन् । २०५८ सालअघि बनेका लालपुर्जाको शीर्ष भागमा गुठीका नाम भनेर लेखिदिएपछि जग्गा हडप्न खोजेको चौरपाटी गाउँपालिका४ का लोकबहादुर बोहराले बताए । हुनेखानेले त्यतिबेला नै गुठीको जग्गा आफ्नो नाममा गरे । किर्ते कागजात बनाएर हाम्रो जग्गा भने हडप्न खोजियो उनले भने । उनका अनुसार १ सय ७१ लालपुर्जामा सयौं कित्ता जमिन छ । वैद्यनाथ धामका संरक्षक हामी हौं । तर सरकारले हामीलाई जबर्जस्ती सुकुम्बासी बनाइरहेको छ, उनले भने ।गुठीका नाममा आफ्नो जग्गा हडप्न लागेको भन्दै आन्दोलनमा सहभागी साँफेबगर१ की ७० वर्षीया गुमा भुलले सरकारले यसरी पटकपटक सताउँदै आएको बताइन् । आजका मितिसम्म हामीले यही घरजग्गामा बसिरहेका छौं, लालपुर्जा पनि छ । तर अब सबै सरकारले लिने भनेपछि हाम्रो बिचल्ली हुने भयो, उनले भनिन्, सरकारले हाम्रो कुरा सुनिदेओस् भन्ने हो । गुठी संस्थान केन्द्रीय कार्यालय काठमाडौंले भने विभिन्न व्यक्तिले आफ्नो भनी दाबी गर्दै आइरहेको जग्गा गुठीको रहेको फैसला गरिसकेको छ । तर स्थानीय भने आफ्नो जग्गासमेत गुठीमा परेको भन्दै पटकपटक गुठी संस्थान धाउने गरेका छन् । हामी धेरै पटक गुठी संस्थानको केन्द्रीय कार्यालय पुग्यौं । तर हाम्रा कुरा कसैले सुनिदिएनन्, स्थानीय चक्रनाथ योगीले दुखेसो गरे, बुबाका नाममा लालपुर्जा भएको जग्गा अहिले सरकारले आफ्नो हो भन्दै हामीलाई अनावश्यक दुःख दिएको छ । पीर टिकेनाथका नाममा दर्ता भएको १७ कित्ता जग्गा मात्र राजगुठीको रहेको उनले दाबी गरे । गुठीका अनुसार १९८६ सालमा भएको नापीमा मन्दिरका नाममा १ हजार रोपनी जग्गा रहेको देखाएको थियो । तर, अहिले गुठीका नाममा १ सय ३७ रोपनी जग्गा मात्र छ । तीन वर्ष पहिले सरकारी, सार्वजनिक, गुठी जग्गा संरक्षणसम्बन्धी जाँचबुझ आयोगले गुठीको जग्गा अतिक्रमण भएको प्रतिवेदन सार्वजनिक गरेपछि जग्गा गुठीका नाममा लैजाने प्रक्रिया सुरु भएको हो । अहिले गुठीको ८ सय ६२ रोपनी ३ पैसा जग्गा अतिक्रमण भएको प्रतिवेदनमा उल्लेख छ । गुठीमा देखिएको जग्गा व्यक्तिको भएको अवस्थामा नीतिगत निर्णय गरेर नै सरकारले खिच्नुपर्ने वैद्यनाथ धाम गुठीका अध्यक्ष एवं प्रमुख जिल्ला अधिकारी शरद पोखरेलले बताए ।"
लैंगिक विभेदविरुद्ध नेता बनेकी जेनी,"बार्सिलोना (एएफपी) स्पेनी मिडफिल्डर जेनी हर्मोसोले महिला विश्वकपको उपाधि पहिलोपल्ट आफ्नो देशलाई दिलाउन उत्कृष्ट खेल प्रदर्शन गरेकी थिइन् । तर, उनी त्यसपछि अनपेक्षित रूपमा स्पेनी फुटबलमा लैंगिक विभेदविरुद्धकी नेता भएकी छन् ।स्पेनी फुटबल महासंघका अध्यक्ष लुइस रुबिलेसले सिड्नीमा भएको पुरस्कार वितरण समारोहमा जबरजस्ती जेनीको ओठमा चुम्बन गरेका थिए, जसले आलोचनाको तरंग नै ल्याइदियो । यसमा विश्वकै ध्यान केन्द्रित भएको छ, जसले उनको टिमको सफलतालाई ओझेलमा पारिदिएको छ । रुबिलेसले पदबाट राजीनामा दिन अस्वीकार गरेका छन् । चुम्बन सहमतिमै भएको दाबी गरेका छन्, जसलाई ३३ वर्षीया जेनीले अस्वीकार गरिदिएकी छन् । त्यसैले विश्वले नै साथीहरूसँग बिदामा रहेकी जेनीको तर्फबाट रुबिलेसविरुद्धको संघर्षमा साथ दिएका छन् । यसलाई उनले फुटबलमा अहिलेसम्मकै सबैभन्दा राम्रो भन्दै खुसियाली मनाएकी छन् ।रुबिलेसले आफ्नो भाषणमा राजीनामा गर्न अस्वीकार गरेपछि परिस्थिति झनै उर्लियो र जेनीले पनि बलिया शब्दसाथ पुरुषप्रधान कार्यबाट दुर्व्यवहार पीडित भएकी भन्दै प्रस्ट पारेकी छन् । उनीसँगै स्पेनका ८१ जना खेलाडीले राष्ट्रिय टिमबाट नखेल्ने भन्दै हड्ताल घोषणा गरेका छन् । उनीहरूले नेतृत्व परिवर्तन नभएसम्म नफर्कने बताएका छन् । विश्व फुटबलको सर्वोच्च संस्था फिफाले रुबिलेसलाई निलम्बन गरिसकेको छ । स्पेनको फौजदारी अदालतले यौन हिंसाका बारेमा अनुसन्धान थालेको छ र जेनीलाई मुद्दा दायर गर्न बोलाएको छ । यी सबै कुराको बाबजुद जेनीको खेल करिअरका लागि विश्वकपको जित महत्त्वपूर्ण छ ।उनी एट्लेटिको म्याड्रिडका पूर्वगोलकिपर एन्टोनियो हर्नान्डेजकी नातिनी हुन् । म्याड्रिडमा जन्मिएकी उनले युवा अवस्थामा एट्लेटिकोबाटै खेल्न सुरु गरेकी थिइन् । उनले बच्चा छँदा पार्कमा पनि खेलेकी छन्, जसले उनलाई आफ्नै शैलीमा ढाल्न सहयोग गरेको सोच्छिन् । उनले फर्नान्डो रेडोन्डो र जिनेदिन जिदान रियल म्याड्रिडमा रहँदा खेल हेरेर रमाइलो गरेकी थिइन् । तर, एट्लेटिकोमा आबद्ध हुनुपूर्व उनको कुनै त्यस्तो निश्चित आदर्श खेलाडी थिएन । त्यहाँ महिला टिमकी खेलाडी अना फर्नान्डेज थिइन्, जो नर्भी नामले चिनिएकी थिइन् । उनले तत्कालै जेनीलाई हेर्न थालिन् ।खेलाडी छनोटकर्ताका लागि कुनै बजेट थिएन, जुन भूमिका सिनियर महिला खेलाडीले पूरा गर्थे । नर्भीले जेनीलाई छनोट गरेकी थिइन् । त्यतिबेला ५० युवालाई क्लबमा आबद्ध गर्न अर्का एक खेलाडी पनि छनोट गरिएको थियो । उनी म जस्तै बायाँहाते थिइन् । उनी पनि उही पोजिसनमा खेल्थिन्, जहाँ म खेल्थें । र, उनी जस्तो थिइन्, मलाई त्यो मलाई मनपरेको थियो । उनमा धेरै आकर्षण थियो, तीन वर्षअघि जेनीले भनेकी थिइन् । उनी सन् २०१० मा रायो भालेकानोमा पुगिन्, जहाँ उनले स्पेनी लिगको उपाधि जितिन् । त्यसपछि उनले छोटो समय स्विडेनी क्लब टारेसोबाट पनि खेलिन् । उनले ब्राजिली लिजेन्ड मार्टासँगै पनि खेलेकी छन् ।उनी जनवरी २०१४ मा बार्सिलोना गइन्, जहाँ उनी महिला टिमको इतिहासकै सबैभन्दा बढी गोलकर्ता भइन् । उनले दुईपल्ट बार्सिलोनामा रहँदा २ सय २४ खेलमा १ सय ८१ गोल गरिन् । सन् २०१७ मा उनी पेरिस सेन्ट जर्मेनमा एक सिजनका लागि आबद्ध भइन् । एट्लेटिको फर्कनुअघि एक सिजन बिताइन् । उनी एट्लेटिकोबाट फेरि २०१९ मा बार्सिलोना फर्केकी थिइन् । उनी बार्सिलोनाले पहिलोपल्ट च्याम्पियन्स लिगको उपाधि २०२१ जित्दा टिमकी सदस्य थिइन् । चेल्सीलाई फाइनलमा ४० ले पराजित गर्दा उनले पेनाल्टी जितेकी थिइन् ।मैदानबाहिर सहकर्मीहरू जेनीलाई ड्रेसिङ रूममा डिजेको रूपमा देख्ने गर्छन् । उनलाई अगाडि पठाइँदैन थियो । यी प्लेमेकरलाई फल्स नाइनमा खेलाइन्थ्यो । उनी अहिले मेक्सिकन क्लब पाचुकामा छन्, जहाँ उनले २०२२ मा हस्ताक्षर गरेकी थिइन् । उनलाई माथिल्लो स्तरबाट टाढिएको भनेर केहीले सुझाव पनि दिएका थिए ।म सेवानिवृत्त भएकी थिएँ र मैले विश्वकप जितें, उनले सामाजिक सञ्जालमा आलोचकमाथि आक्रोश पोखेकी छन् । गम्भीर विवादमा परेकी भए पनि यसले उनलाई पोख्त बनाउँदै लगेको छ । उनी स्पेनी महिला टिमकै सबैभन्दा बढी गोलकर्ता हुन् । उनले इंग्ल्यान्डविरुद्ध फाइनलमा पेनाल्टीमा चुके पनि ५१ गेल गरेकी छन् । उनले घुँडाको चोटका कारण युरो २०२२ गुमाएकी थिइन् । र, उनी प्रशिक्षक जोर्गे भिल्दा र फुटबल महासंघसँगको विवादमा परेर राष्ट्रिय टिमबाट बाहिरिएका १५ खेलाडीमा पनि थिइनन् ।कहिलेकाहीं अवसर एकपल्ट मात्रै आउँछ । इमान्दारीपूर्वक भन्नुपर्दा मानिसले के भन्छ म वास्ता गर्दिनँ, विश्वकपअघि उनले भनेकी थिइन् । विद्रोह गरेकामध्ये तीन खेलाडी टिममा फर्किए र विश्वकपको उपाधि पनि जिते । तर, अब बाँकी टिम र अरू धेरै खेलाडीले स्पेनी फुटबल महासंघको नेतृत्व परिवर्तन नभएसम्म भनेर आफैंलाई बाहिर राखेका छन् । जेनीलाई आफ्नै फुटबलका आदर्श पत्ता लगाउन केही समय लागेको थियो । तर, अर्को पुस्ताका लागि उनी त्यो व्यक्तित्व भइसकेकी छन् ।"
भारतपाक खेलमा वर्षा बाधक,"(कोलम्बो)भारत र पाकिस्तानबीचको एसिया कप क्रिकेटमा शनिबारको खेल वर्षाका कारण रद्द भएको छ । श्रीलंकाको क्यान्डीमा टस जितेर ब्याटिङ गरेको भारत ४८५ ओभरमा २ सय ६६ रनमा अलआउट भएपछि वर्षाले अवरुद्ध पारेको खेल पुनः सुचारु हुन सकेन । क्यान्डीमा बिहानदेखि हल्का वर्षा भइरहेको थियो । दिउँसो घाम लाग्दा खेल समयमै सुरु हुन सकेको थियो । भारतको ब्याटिङका क्रममा पटकपटक सिमसिमे वर्षाले खेल अवरुद्ध पारेको थियो । तर, पहिलो इनिङ्सपछि भने वर्षाले खेल पुनः हुन सकेन ।यसले पाकिस्तानलाई फाइदा पुगेको छ । नेपाललाई बुधबार प्रतियोगिताको उद्घाटन खेलमा २ सय ३८ रनले पराजित गरेको पाकिस्तान सुपर फोरमा प्रवेश गरेको छ । भारत र नेपालबीच सोमबार हुने खेलले समूह ए बाट सुपर फोरमा पुग्ने अर्को टोलीको टुंगो लगाउने छ । भारतलाई त्यो खेल बराबरीको नतिजा पनि काफी हुन्छ भने नेपाललाई जित्नैपर्छ । तीव्र बलर शाहिन शाह अफ्रिदीले पालेकेले क्रिकेट रंगशालामा सानदार बलिङ गरेपछि पाकिस्तानले उत्कृष्ट सुरुआत गरेको छ । अफ्रिदीले भारतीय कप्तान रोहित शर्मालाई ११ र विराट कोहलीलाई ४ रनमा बोल्ड गरेपछि भारतले पूरा इनिङ्स दबाबमा खेल्नुपरेको थियो । टोलीमा फर्किएका श्रेयस ऐर १४ र ओपनर शुभमन गिल १० रनमा आउट भएपछि भारत ६६४ को स्थितिमा पुगेको थियो । इशान किसन र हार्दिक पाण्ड्येले पाँचौं विकेटमा १ सय ३८ रनको साझेदारी गरेपछि भारतको स्कोर बलियो बनेको थियो । किसनले ८१ बलमा ८२ र पाण्ड्येले ९० बलमा ८७ रन बनाए । किसनले ९ चौका र २ छक्का तथा पाण्ड्येले ७ चौका र १ छक्का प्रहार गरे । किसनलाई ३८ ओभरमा हरिस रउफले आउट गरेपछि भारतको पुनः विकेट झर्नेक्रम सुरु भयो । रवीन्द्र जडेजा १४, शार्दुल ठाकुर ३, कुलदीप यादव ४, जसप्रित बुमराह १६ रन बनाएर आउट भए । देव्रेहाते अफ्रिदीले १० ओभरमा २ मेडन राख्दै ४ तथा नसिम शाह र रउफले ३३ विकेट लिएका थिए ।"
एसियाली शारीरिक सुगठनको उद्घाटन भोलि,"काठमाडौं (कास) एसियाली शारीरिक सुगठन तथा फिटनेस महासंघको आयोजना र नेपाल शारीरिक सुगठन तथा फिटनेस महासंघको व्यवस्थापनमा काठमाडौंमा हुने ५५ औं एसियाली शारीरिक सुगठन तथा फिजिक्स स्पोर्ट्स च्याम्पियनसिपमा १७ राष्ट्रका २ सय ३६ खेलाडीले प्रतिस्पर्धा गर्ने भएका छन् ।याक एन्ड यती होटलको रिगल बल रुममा हुने च्याम्पियनसिपमा १६८ पुरुष र ६८ महिला खेलाडीले विभिन्न ४५ विधामा प्रतिस्पर्धा गर्नेछन् । नेपालमा पहिलो पटक शारीरिक सुगठनको ठूलो प्रतियोगिताको रुपमा यो च्याम्पियनसिप हुन लागेको हो । यसमा नेपालसहित भुटान, चीन, हङकङ, भारत, काजकिस्तान, मकाउ, माल्दिभ्स, मलेसिया, म्यानमार, सिंगापुर, दक्षिण कोरिया, श्रीलंका, थाइल्यान्ड, ताजकिस्तान, उज्वेकिस्तान र भियतनामका खेलाडीको सहभागिता रहनेछ । पुरुषतर्फ २८, महिलातर्फ १६ र मिक्समा एक गरी ४५ विधामा प्रतिस्पर्धा हुनेछ ।प्रतिस्पर्धा गर्ने सवै देशका खेलाडी, अफिसियल र डेलिगेट्स नेपाल आइसकेकाको आयोजकले जनाएको छ । आइतबार खेलाडीको तौल तथा उचाइ मेजरमेन्ट र उमेर समूहको जाँच गर्ने कार्य हुनेछ । भदौ १८ गते प्रतियोगिताको औपचारिक उद्घाटन हुनुका साथै १६ विधामा प्रतिस्पर्धा हुनेछ । पहिलो दिन नेपाली १४ खेलाडीले ८ समूहमा प्रतिस्पर्धा गर्नेछन् ।"
पथरी११ सेमिफाइनलमा,ताप्लेजुङ (कास) फिदिम स्पोटिङ क्लब पाॅचथरलाई २० गोलले हराउँदै मोरङको पथरी११ फुटबल क्लबले शनिबार ताप्लेजुङ गोल्डकप फुटबलको सेमिफाइनल तय गरेको छ । पथरीका दीपक राईले खेलको ३८ औं मिनेटमा गोल गरे । खेलको ४६ औं मिनेटमा साइमन लिम्बूले कर्नरबाट प्रहार गरेको बलमा नीरज परियारले हेडमार्फत अर्को गोल थपे । म्यान अफ द म्याच नीरजले ५ हजार रुपैयाँ पुरस्कार प्राप्त गरे । पथरीले फाइनल पुग्नका लागि आइतबार इटहरीको जुट विकास फुटबल एकेडेमीसँग प्रतिस्पर्धा गर्नुपर्नेछ । आइतबार रेडस्टार फुटबल क्लब विर्तामोड र युनाइटेड खर्साङ फुटबल क्लब दार्जिलिङबीच प्रतिस्पर्धा हुनेछ । विजेताले रेडहर्स इलामसॅग खेल्नेछ । भदौ २० मा हुने प्रतियोगिता विजेताले ३ लाख ११ हजार र उपविजेताले १ लाख ११ हजार रुपैयाँ पुरस्कार पाउनेछन् ।
सन र हालान्डको ह्याट्रिक,"लन्डन (एएफपी) सन ह्युङमिनको ह्याट्रिकको सहयोगमा टोटेनहम हर्टस्परले पछाडि परेको स्थिति उल्टाउँदै बर्नलीलाई टर्फ मुरमा शनिबार ५२ ले पराजित गरेर प्रिमियर लिगको नयाँ सिजनमा अपराजित यात्रा कायम राखेको छ ।लिली फोस्टरले आकर्षक गोलमा चौथो मिनेटमै बर्नलीलाई अगाडि बढाएका थिए । तर, कप्तान सनले १२ औं मिनेटमै टोटेनहमलाई बराबरी दिलाए । त्यसपछि पाहुना टिमले पछाडि फर्किनुपरेन । क्रिस्टियन रोमेरोले पहिलो हाफको इन्ज्युरी समयमा उत्कृष्ट गोल गर्दै टोटेनहमलाई २१ ले अघि बढाए । जेम्स म्याडिसनले ५४ औं मिनेटमा टोटेनहमको अग्रता बढाए । त्यसपछि ६३ र ६६ औं मिनेटमा गोल गर्दै सनले ह्याट्रिक पूरा गरे । उनले गत वर्ष सेप्टेम्बर लेस्टरलाई ६२ ले पराजित गरेयता पहिलो ह्याट्रिक गरेका हुन् । उनले प्रिमियर लिगमा चौथोपल्ट ह्याट्रिक गरेपछि आंगे पोस्टेकोग्लुको टिम अंकतालिकाको दोस्रो स्थानमा उक्लियो । अन्तिम समयमा जोस ब्रोनहिलले गोल गर्दै बर्नलीको हार अन्तर छोट्याएका थिए ।अर्को खेलमा डिफेन्डिङ च्याम्पियन म्यानचेस्टर सिटीले फुलहमलाई ५१ ले हरायो । उक्त खेलमा इर्लिङ हालान्डले पनि ह्याट्रिक गरे । उनले व्यक्तिगत पहिलो गोल ५८ औं मिनेटमा गरेका थिए । प्राप्त पेनाल्टीलाई ७० औं मिनेटमा गोलमा परिणत गरेका हालान्डले इन्ज्युरी समयमा अर्को गोल गर्दै ह्याट्रिक पूरा गरेका हुन् । यससँगै उनले यो सिजनका चार खेलमा ६ गोल पुर्याएका छन् । सिटीको शतप्रतिशत जितमा जुलियन अल्भारेज र नाथन अकेले पनि गोल गरे । खेलमा पहिलो गोल गर्ने क्रममा अल्भारेजलाई बल हालान्डले दिएका थिए । फुलहमलाई ३३ औं मिनेटमा टिम रिमले ११ को स्थितिमा पुर्याए पनि त्यसलाई फुलहमले कायम राख्न सकेन ।अर्नोट डान्जुमाको गोलमा एभरटन लगातार चार हार बेहोर्नबाट बचेको छ । डच फरवार्डले ५५ औं मिनेटमा गोल गरेपछि एभरटनले सेभिल्ड युनाइटेडलाई २२ मा रोक्यो । सिन डायचको टिमले यसपालि खराब सुरुआत गरेको छ । तर, प्रिमियर लिगको नवप्रवेशी क्लब सेफिल्डको बराबरीले पनि एभरटनलाई सबैभन्दा खराब स्थितिमै पुर्याएको छ ।पहिलो हाफसम्म सेभिल्ड २१ ले अगाडि थियो । तर, अग्रता भने एभरटनले लिएको थियो । अब्दोउलेय डोकोरेले १४ औं मिनेटमा यो सिजनको लिगमा एभरटनको पहिलो गोल गरेका थिए । तर, क्यामरुन आर्चरले बराबरी गरिदिए भने एभरटनका गोलकिपर जोर्डन पिकफोर्डले आफ्नै पोस्टमा गोल गरेपछि सेफिल्डले अग्रता लिएको हो । भिल्लारियलबाट लोन मा आएका डान्जुमाले गोल गर्दै एभरटनलाई अंक दिलाएका हुन् । तर, यो सिजन पनि डायचको टिमले रेलिगेसन टार्न संघर्ष गर्नुपर्ने देखिएको छ । यो सिजनको पहिलो अंक जोडेको एभरटन १८ औं स्थानमा छ । सुरुका तीन खेल हारेको अवस्थामा एभरटनलाई गोल अन्तरमा उछिनेको सेफिल्ड एक स्थानमाथि छ ।एभरटनले लिग कपमा यसै साता चौथो श्रेणीको क्लब डंकास्टरलाई २१ ले हराएको थियो । टोलीले लिगमा विपक्षी टिमको मैदानमा भएका पछिल्ला २३ खेलमध्ये दुई खेलमात्रै जितेको छ । एभर्टनले पछिल्ला दुई सिजन मुस्किलले रेलिगेसन टारेको छ । एलेक्स इओबी र निल मुपेलाई बिक्री गरे पनि स्थानान्तरणको अन्तिम दिन शुक्रबार खेलाडी अनुबन्ध गर्न असफल एभरटनमा तनाव नै देखियो । यो सिजनमा ३ सय १६ मिनेट र ४६ प्रहारपछि बल्ल सेफिल्डविरुद्ध १४ औं मिनेटमा गोलको खाता खोल्यो ।पहिलो हाफको इन्ज्युरी समयमा मैदानमा प्रवेश गरेका एन्थोनी एलाङ्गाले ४८ औं मिनेटमा गोल गरेपछि नटिङ्घम फरेस्टले स्टामफोर्ड ब्रिजमा चेल्सीलाई १० ले हरायो । ब्रेनफोर्डले घरेलु मैदानमा बर्नमाउथसँग २२ खेल्दै अंक बाँड्यो । शुक्रबारको खेलमा वेस्टह्यामले ल्युटनमाथि २१ को जित हात पारेको थियो ।"
मकवानपुर ब्याडमिन्टनमा घिमिरे,"हेटौंडा (कास) मकवानपुर जिल्ला ब्याडमिन्टन संघको अध्यक्षमा ध्रुवप्रसाद घिमिरे चुनिएका छन् । हेटौडामा शनिबार सम्पन्न भेलाले घिमिरेको अध्यक्षतामा २० सदस्यीय कार्यसमिति चयन गरेको हो । वरिष्ठ उपाध्यक्षमा विजयसिंह ठकुरी, उपाध्यक्षमा माधवी बोस, सुरेन्द्र प्रधान र देवबहादुर घिमिरे, सचिवमा प्रल्हाद उप्रेती, कोषाध्यक्षमा बिरु गुरुङ र सहकोषाध्यक्षमा सगुन स्याङ्तान चुनिए । कार्यसमिति सदस्यमा केवलराज बानियाँ, सन्तोषकुमार क्षेत्री, दीपकसिंह बुढाथोकी, यादवजंग रायमाझी, भुवन थापा, कुमार गोले, विक्रमसिं लामा, जीवन ठकुरी, नरेन्द्र मोक्तान, नवराज राई, रमेश रेग्मी र गुणबहादुर घलान छन् । सल्लाहकार हीरालाल श्रेष्ठको अध्यक्षतामा कार्यक्रम गरिएको थियो ।"
आयोजक केएमसी विजयी,"काठमाडौ (कास) आयोजक केएमसी ए ले शनिबार तेस्रो केएमसी अन्तरस्कुल बास्केटबल प्रतियोगिताको सिनियर ब्वाइजमा रिलायन्सलाई २८२० स्कोरले पराजित गर्यो । घरेलु कोर्टमा केएमसीका रियम राईले १७ स्कोर जोडे । इनोभेटिभले सनसाइनलाई २८१९ ले हराउँदा समुन्द्र महर्जनले १६ स्कोर गरे । ज्ञान निकेतनले बालदीक्षालाई २९२०, काठमाडौं जेभियरले केएमसी बी लाई २२१५, नेरिक एकेडेमीले सैनिकलाई ३७१८, एआईएले एनसीसीएसलाई ३७१६, भद्राघलेले एलिट ग्रान्डलाई १९१५ र जेनिथले सेन्ट पाउललाई ४४१७ ले हराए ।"
कुङफु रेफ्री सेमिनार,"काठमाडौं (कास) नेपाल उमा कुङफु संघले छैटौं राष्ट्रिय उमा कुङफु प्रतियोगिता लक्षित गरी शनिबार राष्ट्रिय रेफ्री सेमिनार गरेको छ । भदौ २२ र २३ मा राष्ट्रिय प्रतियोगिता हुनेछ । एकदिने सेमिनारमा १५ निर्णायकले भाग लिएको संघका अध्यक्ष सिद्धार्थ लामाले जनाएका छन् । उनीहरूलाई अन्तर्राष्ट्रिय निर्णायकसमेत रहेका लामा, सन्जितकुमार राई, दीपक श्रेष्ठ, रमेश महर्जन, कमल मगर र सञ्जयराज पुटुवारले परिवर्तित नियमलगायतबारे जानकारी गराए ।"
