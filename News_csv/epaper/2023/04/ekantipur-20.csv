शीर्षक,विवरण
सामुदायिकमा ५ वर्षमा १० लाख विद्यार्थी घटे,"सरकारको खुद्रे कार्यक्रम धेरै भए, त्यसले विद्यार्थीअभिभावकमा आकर्षण र विश्वास बढाउन सकेको छैन, भन्छन्, सहरतिर निजीले खाइसके, अब गाउँतिर पनि प्रभाव बढ्दै गएको छ, यसैगरी गए सामुदायिक विद्यालय पूर्णतया असफल हुन्छन् । सबैलाई निःशुल्क शिक्षा, पाठ्यपुस्तक, दिवा खाजा, सेनेटरी प्याड भनेर ठूलो लगानी गरे पनि त्यसको उपलब्धि हुन नसकेको उनको भनाइ छ । खुद्रे सहयोग गरेर आकर्षण बढाउन सकिँदैन, आवश्यक पर्नेलाई मात्रै सुविधा दिनुपर्छ, उनले भने, त्यसबाट बच्ने ठूलो रकम पूर्वाधार निर्माणलगायत गुणस्तर बढाउने कार्यक्रम लागू गरेर सामुदायिक विद्यालयमा विद्यार्थीको आकर्षण बढाउन सकिन्छ । विद्यालय पढ्ने बालबालिकाको संख्यामा कमी आउनुको कारणचाहिँ जनसंख्या वृद्धिदर रहेको उनको भनाइ छ । माध्यमिक तहसम्मको शिक्षा निःशुल्क हुने व्यवस्था भए पनि राष्ट्रिय परीक्षा बोर्डले रजिस्ट्रेसन, परीक्षा र प्रमाणपत्र शुल्कबापत विद्यार्थी, अभिभावकबाट रकम लिँदै आएको छ । महालेखाले ऐनविपरीत शुल्क असुल्ने कार्य नियन्त्रण गरी निःशुल्क शिक्षा उपलब्ध गराउने कानुनी प्रावधान पालना गर्न सुझाव दिएको छ । प्रतिवेदन भन्छ, साक्षरता, विद्यार्थी भर्ना, सिकाइ उपलब्धि, शिक्षकलाई पेसागत तालिम, विद्यालयमा इन्टरनेट, क्याम्पसको गुणस्तर सुधार, शौचालय निर्माणलगायत आवधिक योजनाको सूचकमा लक्ष्यबमोजिम प्रगति हासिल हुन सकेको छैन ।२०६५ देखि साक्षरता कार्यक्रममा ९ अर्ब खर्च भइसकेको छ । तर, हालसम्म ६१ जिल्ला मात्रै साक्षर घोषित भएका छन् । दुर्गम १३ जिल्लाका विपन्न, अल्पसंख्यक, लोपोन्मुख, सीमान्तकृत विद्यार्थीका लागि १ करोड ११ लाख बजेट विनियोजन गरिए पनि १ लाख ४० हजार मात्रै खर्च भएको पाइएको छ । कक्षा १९ मा विपन्न लक्षित छात्रवृत्तिका लागि १७ करोड ९६ लाख रुपैयाँ मात्र खर्च भएको छ । सरकारले छात्रवृत्तिका लागि ३८ करोड ३० लाख बजेट छुट्याएको थियो । छात्रा शिक्षा कोषको ४६ करोड ८६ लाख पनि खर्च हुन सकेको छैन । उक्त कोषको रकम खर्च गर्न वा फिर्ता गर्न महालेखाले विगत वर्षदेखि नै शिक्षा मन्त्रालयलाई ताकेता गर्दै आएको छ ।केन्द्रले समयमै भर्ना, समयमै ज्ञान ः गुणस्तरीय शिक्षा सबैको अभियान नारासहित शैक्षिक सत्र २०८० को भर्ना कार्यक्रम सुरु गरेको छ । कोभिड महामारीको तीन वर्षपछि देशभरका विद्यालयमा वैशाख पहिलो साताबाटै नयाँ शैक्षिक सत्र प्रारम्भ भएको हो । वैशाखभर विद्यार्थी खोजी र पहिचान गरेर विद्यालयमा भर्ना गराउन केन्द्रले स्थानीय तह, विद्यालय व्यवस्थापन समिति र विद्यालयलाई सर्कुलर गरेको छ । भर्नाकै बेला विद्यार्थीलाई निःशुल्क पाठ्यपुस्तक उपलब्ध गराउन निर्देशन दिइएको छ ।यस पटक कक्षा ५ सम्मका पाठ्यपुस्तक छपाइको जिम्मा निजी क्षेत्रलाई पनि दिएकाले अभाव नहुने शिक्षा मन्त्रालयको दाबी छ । दिनदिनै पाठ्यपुस्तकको विवरण लिएका छौं, यसपालि विद्यार्थीले भर्ना भएकै बेला पाठ्यपुस्तक पाउनेछन्, मन्त्रालयका प्रवक्ता दीपक शर्माले भने । प्रधानमन्त्री तथा मन्त्रिपरिषद्को कार्यालयले समेत पाठ्यपुस्तक छपाइ र वितरणको विषयमा चासो दिएको छ । सरकारको न्यूनतम साझा कार्यक्रममा विद्यार्थीलाई समयमै पाठ्यपुस्तक उपलब्ध गराउने उल्लेख थियो । कार्यालयले ५९ जिल्लामा पाठ्यपुस्तक पुगिसकेको र १८ जिल्लामा विक्रेतालाई वितरणको काम भइरहेको जनाएको छ । वैशाख १५ गतेसम्म पुस्तक विद्यार्थीको हातसम्म पुगिसक्ने जनक शिक्षा सामग्री केन्द्रले दाबी गरेको छ ।"
राष्ट्रपति पौडेल एम्समा भर्ना,"दिल्लीस्थित नेपाली दूतावासका अनुसार राष्ट्रपति पौडेलको स्वास्थ्य स्थिर रहेको छ ।राष्ट्रपति पौडेल तीन सातापहिले अस्वस्थ भएर काठमाडौंस्थित त्रिवि शिक्षण अस्पताल भर्ना भएका थिए । उनी नियमित फलोअपका लागि सोमबार पुनः अस्पताल पुगेका थिए । परीक्षणका क्रममा उनको छातीमा संक्रमण देखिएको थियो । मंगलबार रिंगटा लागेर बेहोस भएपछि उनलाई आकस्मिक रूपमा पुनः अस्पताल लगिएको थियो । भोलिपल्ट उनलाई नयाँदिल्ली ल्याइएको हो । पौडेल अपराह्न १२ बजेतिर श्री एयरलाइन्सको चार्टर्ड विमानबाट दिल्लीस्थित इन्दिरा गान्धी अन्तर्राष्ट्रिय विमानस्थल अवतरण गरेका थिए । भारतका लागि नेपाली राजदूत शंकर शर्मा र भारतीय विदेश मन्त्रालयका नर्थ डिभिजन प्रमुख अनुराग श्रीवास्तवसहितका अधिकारीले विमानस्थलमा उनलाई रिसिभ गरेका थिए । एम्सका चिकित्सक टोली र एम्बुलेन्स पनि एयरपोर्टमा तैनाथ थिए । विमानबाट आफन्तजनको सहारामा ओर्लिएका पौडेलले सबैसँग सामान्य कुराकानी पनि गरेका थिए । उनलाई उच्च सुरक्षा दिएर एम्बुलेन्सबाट अस्पताल पुर्याइएको हो । राष्ट्रपति पौडेलसहित १५ जनाको टोली नेपालबाट आएको छ । टोलीमा परिवारका सदस्य, सचिवालय, चिकित्सक र सुरक्षाकर्मी छन् । काठमाडौंस्थित भारतीय दूतावासबाट पनि एक जना लियजन अफिसर साथमै आएका छन् ।भारतीय प्रधानमन्त्री नरेन्द्र मोदीले राष्ट्रपति पौडेललाई स्वास्थ्यलाभको शुभकामना सन्देश पठाएका छन् । विदेश सचिव विनयमोहन क्वात्राले एम्स पुगेर राष्ट्रपति पौडेल, परिवारजन तथा चिकित्सकलाई भेटेका छन् । एम्सका चिकित्सकले कम्तीमा २४ घण्टा आईसीयूमै राखेर राष्ट्रपति पौडेलको स्वास्थ्य अवस्था निगरानी गर्ने परिवारजनलाई जानकारी दिएका छन् ।"
व्यापार घाटा २ खर्ब २२ अर्ब कम,"२०७९८० चैत मसान्तसम्म परिमाण घटेर ९ लाख ५२ हजार १८ किलोलिटर डिजेल आयात भएको छ । रकमको हिसाबमा भने बढेको छ । ९ महिनामा १ खर्ब १२ अर्ब ४० करोडको डिजेल आयात भएको छ । जबकि गत वर्ष यही अवधिमा १ खर्ब ५ अर्ब ९७ करोडको आयात भएको थियो । पेट्रोलको आयात परिमाण घटे पनि ९ महिनामा ४९ अर्ब ७४ करोडको आयात भएको छ । यस अवधिमा ४४ अर्ब ८४ करोडको खाना पकाउने एलपी ग्यास आयात भएको छ । त्यस्तै, सुनको आयात परिमाण घटे पनि रकममा भने बढेको देखिन्छ । विभागको तथ्यांकअनुसार गत वर्ष ९ महिनामा ४४ लाख ३२ हजार ६ सय ७६ ग्राम आयात भएको सुन अहिले २७ लाख ४१ हजार ४३ ग्राम मात्रै आयात भएको छ । रकमको हिसाबमा भने ३७ अर्ब ३० करोडको आयात भएको देखिन्छ । जबकि गत वर्ष चैतसम्म ३३ अर्ब ६२ करोडको मात्रै आयात भएको थियो । मुलुकमा आयातनिर्यात मुख्यतः २७ नाकाबाट हुन्छ । ९ महिनाको अवधिमा सबैभन्दा बढी वीरगन्ज भन्सार नाकाबाट ४ खर्ब ४३ अर्ब ७२ करोडको आयात भएको छ । निर्याततर्फ सबैभन्दा बढी विराटनगरबाट भएको छ । विराटनगरबाट ३१ अर्ब १८ करोड रुपैयाँको निर्यात भएको छ ।९ महिनामा आयात भएका मुख्य वस्तु (रु करोडमा)डिजेल १,१२,४० पेट्रोल ४९,७४एलपी ग्यास ४४,८४ सुन ३७,३० शुद्ध फलाम ३०,६३ भटमासको तेल कच्चा ३०,००कच्चा पाम तेल २२,०४९ महिनामा निर्यात भएको मुख्य वस्तु (रु करोडमा)प्रशोधित पाम तेल १७,२९सेन्थेटिक यार्न ८,७७ ऊनी गलैंचा कार्पेट ८,४७ भटमासको तेल प्रशोधित ८,४३ अलैंची ६,३५ तयारी कपडा ५,८४ फलामे पाता ४,९१"
तिर्खा मेटाउने कहानी,"पानीवालाहरूको पानीले तिर्खा मेटिरहेको काँकडभिट्टामा बेलायत सरकारको करिब डेढ करोडको लगानीमा २०४२ मै खानेपानी आयोजना सुरु गरेको थियो । बीचमा केही वर्ष अवरोधपछि २०४८ बाट आयोजना पुनः सुरु भयो । ६० सालपछि मात्रै घरघरमा धारा वितरण सुरु भयो, खानेपानी आयोजनाका कार्यालय प्रमुख दीपक पोखरेलले भने, अहिले ७ हजारभन्दा बढी धारा वितरण गरिएको छ । ५० हजारभन्दा बढी उपभोक्ताले पानी खाइरहेका छन् । उनका अनुसार पर्यावरणमाथिको बढ्दो आक्रमणका कारण पुनः पानीको अभाव सुरु हुन थालेको छ । उत्तरी देहात बाहुनडाँगी लगायतका क्षेत्रका अधिकांश कल, इनार, खोला, पोखरी सुक्न थालेका छन् । अब १० वर्षभन्दा उता पानी वितरण गर्न सकिएला भन्ने लागेको छैन, पोखरेलको चिन्ता छ, जमिनमुनिको पानीले अब धेरै समय थेग्ला भन्ने लागेको छैन । पुराना बासिन्दा बुद्धिनाथ पौड्याल २०२० सालताका काँकडभिट्टामा बस्ती बस्न सुरु भएको बताउँछन् । आफूहरूले त्यतिबेला नदीबाट पानी बोकेर खाने गरेको विगत सम्झिँदै उनले सुनाए, निकैपछि मात्रै होचो भूभाग खोजेर इनार खन्न सुरु भयो । तर निकै गहिरो गरेर खनिएका इनारबाट पनि पर्याप्त पानी आउँदैनथ्यो । काँकडभिट्टा खानेपानी आयोजनाका पूर्वअध्यक्षसमेत रहेका पौड्यालले जनसंख्या बढ्दै जाँदा र पानीको स्रोत सुक्दै जाँदा काँकडभिट्टाको काकाकुल फेरि बल्झिन सक्ने सुनाए । आयोजनाले बाँड्ने दैनिक ६० लाख लिटर पानीले अहिले काँकडभिट्टाले तिर्खा मेटिरहेको छ । खोला, नहर, पोखरी सबै सुक्न थाले । अब चाँडै पानीको अभाव देखिने हो कि, उनले चिन्ता गरे ।"
क्यानभासमा उदाउँदै 'नयाँ किरण,"(ललितपुर)ऊ, सर आउनुभयो π नमस्कार सर ।जिज्ञासु युवाहरू मिठो मुस्कानसहित उनको अघि पालैपालो शिर झुकाउँछन् । हँसिला पाका कलाकार किरण मानन्धरको फ्र्याङ्कनेश को जवाफ छैन । उनी चुप बस्दैनन् । चुप लागेर बसेका विद्यार्थी छेउ पुग्छन् र केही न केही चुट्किला सुनाएर गफिन थाल्छन् । उनी जहाँ छन्, त्यहाँ हाँसो र खुसीका बहाव छल्किन्छ । गम्भीर कलाकारको लिस्टमा पर्न रुचाउँदिन, ७२ वर्षे किरण मानन्धर भन्छन् । उनका यस्तै चाखलाग्दा कुरा सुन्न युवाहरू वरिपरि घेरिन्छन् । उनले कोरेका चित्रहरू प्रदर्शनीबीच चकटी (सुकुल) राखिन्छ । त्यही वरिपरि पलेटी कसेर युवाहरू थचक्कै बस्छन् । घुँडाको अलि समस्या छ भन्दै किरण भने कुर्सीमा आराम गर्छन् । तर, बोल्न र युवाहरूसँग ठट्टा गर्दा भने जवान नै रहेको अनुभव गर्न सकिन्थ्यो । आज म तिमीहरूबाट थुप्रै कुरा सिक्दै छु, उनी भन्दै थिए, म सुनाउन मात्रै होइन, सुन्न पनि मन पराउँछु । ललितकला प्रज्ञा प्रतिष्ठानका पूर्वकुलपतिसमेत रहेका मानन्धरको केही सातादेखि पाटनस्थित एमक्युब ग्यालरीमा एकल चित्रकला प्रदर्शनी भइरहेको छ । मनका रेखाहरू शीर्षकमा गरिएको प्रदर्शनीमा किरणले युवाहरूमाझ आफ्ना कला मनका भाव साट्न चाहे । बुधबार उनी ललितकला पढ्ने विद्यार्थीहरूलाई बाल्यकालदेखि कलायात्रामा भोगेका संघर्ष मात्रै सुनाएनन्, सफलताको स्वाद पनि महसुस गराए । तिमीहरू धेरै भाग्यमानी पुस्ता, उनले अन्तर्क्रियाको सुरु नै सकारात्मक सोचबाट गरे । उनको पालामा चित्रकार बन्नु भनेको कुनै पाप गर्नु जस्तै थियो । घर, परिवार र समाजले चित्र कोर्नेलाई बिग्रिएको भन्ठान्थे । किरण भन्छन्, स्कुल पटक्कै जान मन लाग्दैन थियो, चित्र कोर्न भनेपछि रातभरि निद्रा लाग्दैन थियो । आफूले भोगेजस्तो संघर्ष अहिलेका पुस्ताले भने भोग्नु नपर्ने उनको बुझाइ छ । अचेलका बुबा, आमा, छोराछोरीलाई चित्रकार बनाउँछु भन्दै स्कुल पठाएको देखेको छु, उनी भन्छन्, यो नै ठूलो चेतना हो । किरण फ्रान्स र भारतमा पढेर नेपाल फर्के । त्यहाँ उनले १ सय ५० पटक एकल चित्रकला प्रदर्शनी गर्दासम्म याद गरेका थिए । पछि त उनले गन्नै छोडिदिए । चित्र कोर्न भने अझै निरन्तर छन् । आँखाले साथ दिउन्जेल र हातले ब्रस धानुन्जेल क्यानभास रंगाइरहने बताउँछन् किरण । युवा कलाकारलाई निरन्तर मिहिनेत गर्न जोड दिन्छन् । पाका पुस्तासँग भने किरणको तालमेल अलिक नमिलेजस्तो हुन्छ । उनकै भाषामा भन्ने हो भने पाका कलाकार आफ्नो सिर्जना युवा पुस्तामा सिकाउन लोभ गर्छन् । सिकेर युवाले आफूलाई उछिन्छ कि भन्ने त्रास छ । उनी भन्छन्, हामीकहाँ पाका पुस्ताले युवालाई सिकाउनु भावमा लोभीपन पाउँछु । जुन ठीक होइन । कला र माया उस्तै हो । उनका अनुसार कला र सीप जति बाँड्यो उति गाडा र फराकिलो हुन्छ भन्ने मान्यता छ । किरणको कुरामा केही युवा नतमस्तक थिए । केही भने प्रश्न गर्नमै व्यस्त थिए । तीमध्ये एक कृपन सुवेदी कुनामा बसेर चित्रकार किरणकै फिगर कापीमा कोर्दै थिए । वरिपरिका दृश्यसमेत कापीमा स्केच गरेका थिए । ललितकला क्याम्पसमा तेस्रो वर्ष अध्ययनरत उनी सुन्नु, हेर्ने र कम्पोजिसनमा चित्रको खाका कोरिहाल्न सिपालु छन् । किरण पनि चित्र कोर्दा कम्पोजिसनमा बढी जोड दिन्छन् । कसरी कोर्ने, के कोर्ने र कुन रंगको कसरी संयोजन गर्ने यी सबै खाका कम्पोजिसनमा पर्छ । किरण युवालाई विशेष ध्यान केन्द्रित गर्दै भन्छन्, चित्र जे कोर तर, कम्पोजिसनमा मिठास ल्याउनु । अनि मौलिकतामा जोड दिनु ।किरणलाई हेर्न र सुन्न आएका ललितकलाका अर्का २० वर्षे रोजिन महर्जनको कला सिक्नुको उद्देश्य बेग्लै छ । उनी डिजिटल दुनियाँमा कलाको स्वाद चलाउन चाहन्छन् । एनिमेसन सिक्दै गरेका उनले चित्रकला पनि पढ्दै छन् । एनिमेसनमा चित्रकला सिक्न जरुरी रहेको हुँदा उनी ललितकला भर्ना भएको बताए । एनिमेसनमा ड्रोइङ इम्पोटेन्ट रहेछ, उनी भन्छन्, पछि चित्रकार मात्रै होइन, एनिमेसन मेकर पनि बन्ने लक्ष्य छ । उनकै साथी प्रणव श्रेष्ठको ध्येय फरक छ । उनी उत्तरआधुनिकतामा रमाउन चाहँदैनन् । नेवार संस्कृतिमा लुकेका परम्परागत कलालाई चित्रको फर्ममा उतार्ने उनको भावी सोच छ । ट्रेडिसनल कला कहिल्यै न ओइलाउने फूल जस्तै हो, उनी भन्छन्, जति पुरानो उति महत्त्व ।प्रणवले भनेझैं ग्यालरीमा प्रदर्शन गरिएका किरणका चित्रले पनि मौलिकताको महत्त्व दर्शाउँछ । परम्परागत नेपाली कागजमा कोरिएका चित्रमा आकृतिसँगै भावना, संवेदना, आत्मीयता र आनन्द जोडिएको महसुस हुन्छ । कुनै बेला नेपाली कागज हेलाको थियो । वास्ता गरिँदैन थियो । एउटा कलाकारले खेर फालेको फोरलाई पनि पवित्र बनाउन सक्छ भन्ने मान्यता राखेका किरणले यही सन्देश चित्रमार्फत दिन चाहेका छन् । चारकोलका रेखा कोरे अमूर्त चित्रमा किरणका मनमा उब्जिएका भाव उतारेका छन् । महिला र पुरुषको अमूर्त आकृतिको गहिरो संयोजन पाइन्छ । रंग संयोजनसँगै किरणको भाव कम्पोजिसनसमेत बलियो देखिन्छ । जीवन आफैंमा पूर्ण रहस्यमय छ, उनी भन्छन्, इच्छाहरू र निराशाबीचको द्वन्द्व छ । यिनै भाव उनका अमूर्त चारकोलका रेखाहरूमा प्रस्ट देखिन्छ । कतै परेवाका सुष्म आकृति भेटिन्छन् । यसले कलाकारको उडन्ते मनोदशा महसुस गराउँछ । किरणको कलाप्रतिको महत्त्वाकांक्षाको प्रतीक परेवा हुन् भने जथाभावी कोरिएका रेखाहरू उनकै बहकिने मनको संकेत गर्छ । मभित्र कवित्व छ, चित्रमार्फत उतार्छु, उनी भन्छन्, कहिलेकाहीं काममा बहुला भइदिन्छु । कर्ममा पागलपन भएन भने कला सौन्दर्यमा रस आउँदैन भन्ने उनलाई लाग्छ । त्यसैले किरण नयाँ पुस्तालाई सुझाव दिँदै भन्छन्, काममा पागल बन । सिर्जना आफैं चम्किन्छ ।"
महिलाको सफलतामा पुरूष सशंकित,"मुम्बई (एजेन्सी) बलिउडमा राजनीति हुने अभिव्यक्तिसँगै चर्चामा आएकी अभिनेत्री प्रियंका चोपडाले महिलाको सफलताले पुरुषहरूले सशंकित महसुस गर्ने बताएकी छन् । फिल्मी क्षेत्र पुरुषहरूको लागि खतरापूर्ण छ । त्यसैले एक महिला धेरै सफल भएको खण्डमा उनीहरूले सुरक्षित महसुस गर्दैनन्, उनले भनेकी छन् ।उनले आफ्नो जीवनमा दुई थरी पुरुष भएको बताएकी छन् । चोपडाले केही पुरुष आफ्नो सफलताबाट खुसी हुने र केही भने निकै असुरक्षित महसुस गर्ने गरेको बताइन् । यसअघि उनले फिल्म क्षेत्रमा राजनीति हुने गरेकाले आफूले बलिउड छाडेको बताएकी थिइन् । उनको अभिनय रहेको स्पाईथ्रिलर वेब सिरिज सिटाडेल अप्रिल २८ बाट प्रदर्शनमा आउँदै छ । ३ सय मिलियन अमेरिकी डलरको सिरिजमा प्रियंकासँगै रिचर्ड म्याडेन, स्टेन्ली टुकी, लेस्ली म्यानविललगायतका कलाकारको अभिनय रहेको छ । अमेजन प्राइममा प्रदर्शन हुने सिरिज रुसो ब्रदर्सले निर्देशन गरेका हुन् । २०१८ मा अमेरिकी गायक तथा कलाकार निक जोनससँग विवाह गरेकी चोपडा गत वर्ष आमा बनेकी थिइन् ।"
हिटलरको जन्म,सन् १८८९ मा आजकै दिन (अप्रिल २०) मा एडोल्फ हिटलरको जन्म भएको थियो । अस्ट्रियाको एक सामान्य परिवारमा जन्मिएका हिटलर बाल्यकालमा चित्रकार बन्ने सपना देखेका थिए । तर एकेडेमी अफ फाइन आर्टस् भियनामा दुई पटकसम्म प्रवेश परीक्षामै अनुत्तीर्ण भएपछि उनी सैनिक सेवामा भर्ती भएका थिए । राष्ट्रप्रेमी हिटलर पहिलो विश्वयुद्ध चलिरहेको समय जर्मन सेनामा आबद्ध भएका थिए । युद्धका कारण बेरोजगारी बढिरहेका बेला हिटलर भने राजनीतिमा लागे । निकै राम्रो वाकपटुता भएका हिटलरले छोटो समयमै जनताहरूको मन जित्दै गए । राजनीतिमा सक्रिय भएको छोटो समयमै १९३३ मा उनी ४४ वर्षको उमेरमा देशको चान्सलर बने । राष्ट्रपतिमार्फत संविधान संशोधन गराएर चान्सलर पदलाई निकै शक्तिशाली बनाएका हिटलर १९३४ मा राष्ट्रपति पाउल भोन हिन्डेनवर्गको मृत्यु भएसँगै देशको सर्वोच्च नेता तथा कार्यकारी प्रमुख (चान्सलर) बने । तानाशाही शासकका रूपमा परिचित हिटलरले आफ्नो शासनकालमा अन्य देशमाथि आक्रमण गर्ने र भूभाग विस्तार गर्ने काम गरे । यहुदीविरुद्ध जातीय नरसंहार मच्चाएका हिटलरले ६० लाख भन्दाबढी यहुदीको ज्यान लिएका थिए । आफ्नै कारण सुरु भएको दोस्रो विश्वयुद्धमा पराजित भएपछि हिटलरले १९४५ को अप्रिल ३० मा आत्महत्या गरेका थिए ।
नदी किनारमा झल्कियो कर्णालीको सभ्यता,"(धुलाचौर, बाजुरा)छेवैमा नीलो रंगमा सललल बगिरहेको शान्त कर्णाली नदी । त्यही किनारमा हुम्ला, मुगु र बाजुराका फाग, पयानु, नेजा, चाँड्ची, रनपुतली, छैठ, देउडा, चम्पा नाच, हुड्केउली, चाली, भोटे सेलोका परम्परागत झाँकी, स्थानीय भेषभूषा र यस क्षेत्रका कला संस्कृतिहरूको प्रस्तुतिले कर्णाली सभ्यतालाई एउटै मञ्चमा उतारेको छ ।पूर्वोत्तरमा पर्ने बाजुराको कुन्डा क्षेत्रम यसरी एकै थलोमा एकैसाथ स्थानीय कला संस्कृतिहरू प्रस्तुत गरिएको यो पहिलो पटक हो । कुन्डा क्षेत्रको विकासका सम्भावनाको पहिचान र कर्णाली सभ्यताको जगमा बनेका स्थानीय कला र संस्कृति प्रवर्द्धन गर्ने उद्देश्यले पहिलो पटक बाजुरा, हुम्ला र मुगुको संगम कर्णाली किनारमा रहेको बाजुराको धुलाचौरमा सोमबारदेखि महोत्सव सुरु भएको हो । बाजुराको कुन्डा क्षेत्रका हिमाली र स्वामीकार्तिक खापर गाउँपालिकाले सयुक्त रूपमा महोत्सव आयोजना गरेका हुन् ।महोत्सवमा गायन क्षेत्रमा राष्ट्रिय पहिचान बनाएका बाजुराका बालगायक सुप्रिम मल्ल, प्रभुराज पाण्डे, विनोद बाजुराली, प्रकाश थापा, हर्क खडायतलगायत कलाकारले स्थानीय संस्कृति झल्कले गीतसंगीत प्रस्तुत गरेका थिए । कुन्डा क्षेत्रका नागरिक अगुवा जनेश भण्डारीले महोत्सवले पर्यटकीय गन्तव्य र स्थानीय उत्पादन प्रवर्द्धन गर्नुका साथै कर्णाली क्षेत्रको कलासंस्कृति संरक्षण गर्न पनि महत्त्वपूर्ण भूमिका खेलेको बताए । महोत्सवको उद्घाटन गर्दै प्रतिनिधिसभा सदस्य एवं नेपाली कांग्रेसका सहमहामन्त्री बद्रीप्रसाद पाण्डेले बाजुराको विकासका लागि राजनीतिक दलहरूबीच सहकार्य अपरिहार्य रहेको बताए । कार्यक्रममा प्रदेश सरकारका आर्थिक मामिलामन्त्री नरेशकुमार शाहीले राजनीतिक पूर्वाग्रहभन्दा माथि उठेर विकास निर्माणका सवालमा एकजुट भएमात्रै पछाडि परेको बाजुरालाई उठाउन सकिने बताए । हिमाली गाउँपालिकाका अध्यक्ष गोविन्दबहादुर मल्लले नेपालकै सबैभन्दा विपन्न र गरिबीको चपेटामा परेको बाजुराको कुन्डा क्षेत्रको विकासका लागि पहिलो पटक महोत्सवमार्फत बहसको सुरुआत गरिएको बताए । नेपाल पर्यटन बोर्डका उपाध्यक्ष चन्द्र रिजाल, शिक्षाविद्हरू, कृषि अर्थ विज्ञ, जलविज्ञ, पर्यटन व्यवसायीहरूको उपस्थिति रहेको महोत्सवमा सम्बोधन गर्दै मुगुको खत्याड गाउँपालिकाका अध्यक्ष अजबहादुर शाहीले मुगु, हुम्ला र बाजुराको त्रिवेणीका रूपमा रहेको धुलाचौरमा बाजुरा र मुगुलाई जोड्ने बेलिब्रिजको सञ्चालनले राराको यात्रा छोट्याउने बताए । अब रारा पुग्ने बाटो बदलिनेछ । रारा आउने यात्रु बाजुराको कोल्टी हुँदै मुगुको खत्याड भएर आउँदा यस क्षेत्रमा बेग्लै चहलपहल हुने निश्चित छ, उनले भने । हुम्लाको ताँजाकोट गाउँपालिकाका अध्यक्ष लालकेश जैशीले महोत्सव र विकास क्रियाकलापले हुम्लालाई पनि फाइदा हुने बताए ।"
तनहुँ१ मा किन हुँदै छ प्रतिष्ठाको लडाइँ ?,"(काठमाडौं)प्रतिनिधिसभाको सबैभन्दा ठूलो दल कांग्रेसको आन्तरिक शक्ति संघर्षमा एक सांसद बढी जित्नु वा गुमाउनुले त्यति ठूलो अर्थ राख्दैन । कांग्रेस, माओवादीसहित १० राजनीतिक दलको गठबन्धन सरकारलाई पनि एक सांसद थपघटले असर पार्ने देखिँदैन । तर आगामी आइतबार उपनिर्वाचन हुने तीन क्षेत्रमध्ये तनहुँ१ कांग्रेसका लागि ठूलो प्रतिष्ठाको लडाइँमा परिणत भएको छ । आफ्नो उम्मेदवार गोविन्द भट्टराईका पक्षमा मत माग्न सभापति शेरबहादुर देउवालगायत कांग्रेसका शीर्ष नेताहरू मात्र तनहुँ पुगेका छैनन्, प्रधानमन्त्री एवं माओवादी अध्यक्ष पुष्पकमल दाहाल, एकीकृत समाजवादीका अध्यक्ष माधवकुमार नेपालसहितका गठबन्धनका नेताहरूले नै साथ दिइरहेका छन् । तनहुँको डुम्रेमा बुधबार आयोजित चुनावी सभामा दाहाल र देउवाले कांग्रेस उम्मेदवार भट्टराईले चुनाव जितेपछि मन्त्री बनाउने उद्घोषसमेत गरे । कांग्रेस नेतृत्वले तनहुँ१ को चुनावलाई यतिबिघ्न प्रतिष्ठाको विषय बनाउनुको पछि राष्ट्रपति रामचन्द्र पौडेलले पाँच महिनाअघि जितेको क्षेत्र जोगाउने ध्येय देखिन्छ । कांग्रेस छाडेर राष्ट्रिय स्वतन्त्र पार्टीबाट उम्मेदवार बनेका स्वर्णिम वाग्ले र उनले नेतृत्वलाई लगाएको गम्भीर आरोपपछिको इगो पनि यसमा मिसिएको छ । वाग्लेले पार्टी त्याग्नुमा देउवाआरजु गिरोहको निरन्तर हेपाइ र अपमान मुख्य कारण रहेको बताएका थिए । त्यसलाई कांग्रेस सभापति देउवाले गम्भीर रूपमा लिएका छन् । उनले निर्वाचनबाटै बदला लिन सम्पूर्ण शक्ति तनहुँमा केन्द्रित गरेका छन् । महामन्त्रीद्वय गगन थापा र विश्वप्रकाश शर्मासहित कांग्रेसको युवा पुस्ता भने भविष्यको राजनीतिप्रति चिन्ता राख्दै चुनावी प्रचारमा खटिएको छ । राष्ट्रिय स्वतन्त्र पार्टीको वैचारिक गन्तव्यप्रति धेरैले आशंका गरिरहेका बेला अन्तर्राष्ट्रिय छवि बनाएका स्वर्णिम प्रवेश गरेका छन् । यसले रास्वपाको वैचारिक धारलाई वैधता दिने काम मात्रै गरेको छैन, रवि (लामिछाने) को ओरालो यात्रालाई रोक्ने काम गरेको छ, कांग्रेसका एक नेताले भने, भविष्यमा पनि कांग्रेसजस्तो पुरानो र ठूलो पार्टीमा सबैले एकचोटि अवसर पाउने अवस्था हुँदैन । अवसर नपाउँदा रास्वपा विकल्प हुन्छ कि भन्ने चिन्ता छ । राजधानीदेखि ओइरिएका नेता तथा कार्यकर्ताको लावालस्करले आँबुखैरेनीदेखि दमौलीसम्मका होटल खचाखच छन् । सबै वडामा केन्द्रीय सदस्यहरू भेटिन्छन् । आवश्यकभन्दा बढी बाहिरका नेता आउँदा मतदाता नै असन्तुष्ट भएर उल्टो असर पर्ने भय देखिएको छ, दमौलीस्थित आदिकवि भानुभक्त क्याम्पसका प्रमुख महाप्रसाद हड्खलेले भने, रास्वपाले पनि सबैभन्दा बढी सांसद र केन्द्रीय सदस्य तनहुँ नै पठाएको देखिन्छ । राष्ट्रिय स्वतन्त्र पार्टीका अध्यक्ष रवि लामिछानेले पनि तनहुँ१ को चुनावलाई पार्टीको साख र प्रतिष्ठासँग जोडेर हेरेका छन् । पाँच महिनाकै बीचमा विभिन्न आरोहअवरोहले जनमत घटिरहेका बेला उनको प्रवेशले रास्वपामा उत्साह सञ्चार गरेको देखिन्छ । लामिछानेले तनहुँ१ उपनिर्वाचन जितेर यो उत्साहलाई कायमै राख्न चाहेका छन् । त्यसैले उनी आफ्नो निर्वाचन क्षेत्र छाडेर प्रचारका लागि तनहुँ गइरहने गरेका छन् । उम्मेदवार मनोनयनयता उनी चार पटक तनहुँको चुनावी प्रचारमा हिँडिसकेका छन् । राजनीतिक विश्लेषक पुरञ्जन आचार्य संसद्को सबैभन्दा ठूला पार्टीले एउटा क्षेत्रलाई राष्ट्रिय निर्वाचनकै रूप दिएर प्रतिष्ठाको विषय बनाउनु गलत भएको बताउँछन् । कांग्रेस नेतृत्वले सामान्य रूपमा लिइदिएको भए तनहुँ१ मा गोविन्द भट्टराई आफैंमा बलियो उम्मेदवार थिए । स्वर्णिम वाग्लेसँग उनलाई प्रतिस्पर्धा कठिन थिएन । अहिले सरकारको मूल्यांकन गर्ने बेला पनि भइसकेको छैन, उनले भने, अर्कोतर्फर् शेरबहादुर देउवाको लोकप्रियताबारे आम जनता अनभिज्ञ छैनन् । तनहुँका जनतालाई जे गर्छौ गर भनेर छाडिदिएको भए परिस्थिति फरक हुन्थ्यो । अहिले राष्ट्रिय स्वतन्त्र पार्टी शक्तिशाली देखिने गरी १० राजनीतिक दल र राज्यशक्ति लागिपरेको आचार्यको टिप्पणी छ । तनहुँको चुनावले पराजय भए पनि भविष्यको राजनीतिमा रास्वपाका लागि राम्रो स्पेस मिल्ने संकेत दिएको उनले बताए । विश्लेषक आचार्य वाग्लेले चुनाव जित्दा कांग्रेसभित्र ठूलै भूकम्प जाने सन्देश नेताहरूकै कारण गइरहेकाले पनि तनहुँ१ राष्ट्रिय राजनीतिको चर्चामा रहेको बताउँछन् । एउटा सांसदको हारजितले राष्ट्रिय राजनीतिमा कुनै असर गर्नु नपर्ने थियो । यसअघि गरेको पनि थिएन । तर यस पटक राज्यशक्ति नै लागेर स्वर्णिमलाई बलियो बनाउने र आफ्नै उम्मेदवारलाई कमजोर आँक्ने काम कांग्रेस नेताहरूकै व्यवहारबाट भएको छ, उनले भने । कांग्रेस र रास्वपाको प्रतिष्ठाको लडाइँमा एमालेका उम्मेदवार छायामा परेका छन् । एमालेले मंसिर ४ मा काठमाडौं६ बाट पराजित सर्वेन्द्र खनाललाई उम्मेदवार बनाएको छ । खनालको पुर्ख्यौली थलो तनहुँ हो । कांग्रेस सभापति देउवाले तनहुँको जित सुनिश्चित बनाउन एमालेसँग समीकरणको पहलसमेत गरेका थिए । केन्द्रीय सदस्य मीनेन्द्र रिजाल र राजेन्द्र बजगाईंमार्फत उनले एमाले नेतृत्वसँग कुरा पनि अघि बढाएका थिए । देउवाको प्रस्तावअनुसार तनहुँ१ मा कांग्रेसलाई एमालेले समर्थन गर्ने र चितवन२ मा कांग्रेसले एमालेका उम्मेदवारलाई समर्थन गर्ने थियो । अन्तिम समयमा नयाँ समीकरण बनाउँदा कार्यकर्ता भड्किन सक्ने भयका कारण पहल रोकिएको कांग्रेस नेता रिजालले बताए । चितवनमा धेरै पटक कांग्रेसले छाड्दै आएको छ । कहिले हँसिया हथौडा, कहिले हलोमा भोट हालेका कार्यकतालाई फेरि सूर्यमा भोट हाल भन्दा असन्तुष्ट बढ्न सक्ने अवस्था एकातिर थियो । अर्कोतिर यो प्रयास धेरै ढिला भयो । चुनावको मुखमा समझदारी गर्दा परिणाम निकाल्न सकिँदैन कि भन्ने भयो, उनले भने । रिजालका अनुसार एमालेसँग समीकरणका लागि गरिएका योजनामा प्रधानमन्त्री दाहालको पनि सहमति लिइएको थियो र त्यसका लागि भएका संवादबारे पनि प्रधानमन्त्री दाहाललाई जानकारी थियो ।एमालेसँग समीकरणको प्रयास असफल भएपछि देउवा माओवादी र एकीकृत समाजवादीको मतलाई आकर्षित गर्न सत्ताको चासोलाई सम्बोधन गर्नेतिर लागे । देउवाकै अग्रसरतामा शनिबार एकीकृत समाजवादीका सांसद किसान श्रेष्ठलाई मन्त्री बनाउने विषयमा र आइतबार गण्डकी प्रदेश सरकारमा माओवादी प्रदेश संसदीय दलका नेता हरि चुमनलाई आधा कार्यकाल मुख्यमन्त्री दिने विषयमा बालुवाटारमा छलफल भएको थियो । शीर्ष नेताहरू दाहाल, देउवा र नेपालबीच भएको छलफलमा चुनावपछि श्रेष्ठलाई मन्त्री बनाउने र चुमनलाई दोस्रो कार्यकालका लागि मुख्यमन्त्री दिने भद्र समझदारी बनेको छ । चुमन तनहुँ१ (२) बाट निर्वाचित सांसद हुन् । काठमाडौंमा रहेका श्रेष्ठ सत्ता बार्गेनिङमा कुरा मिलेपछि मात्रै तनहुँको निर्वाचनमा खटिएका छन् । माओवादी पनि मैदानमा उत्रिएको छ ।मंसिर ४ मा सम्पन्न निर्वाचनमा हालका राष्ट्रपति पौडेल २५ हजार ३ सय ६१ मत ल्याएर निर्वाचित भएका थिए । पौडेलले प्राप्त गरेको मत त्यतिबेला गठबन्धनमा आबद्ध कांग्रेस, माओवादी, एकीकृत समाजवादीसमेतको हो । पौडेलका प्रतिद्वन्द्वी एमालेका एकबहादुर रानाले १९ हजार ९ सय ८१ मत ल्याएका थिए । कांग्रेसबाटै विद्रोही बनेका नेता गोविन्दराज जोशीले ६ हजार ८ सय ८६ र राष्ट्रिय स्वतन्त्र पार्टीका विकास सिग्देलले ६ हजार ४४ मत ल्याएका थिए । जोशीलाई तान्दा उपनिर्वाचनमा जित निकाल्न सहज हुने सकिने कांग्रेस नेतृत्वको बुझाइ थियो । त्यही कारण जोशीको कारबाही फुकुवा गर्ने र उनको समूहका चार जनालाई केन्द्रीय सदस्य दिने वचन देउवाले दिएका थिए । जोशीले वरिष्ठ नेता मागेका कारण कुरा मिलेन । त्यसपछि देउवा माओवादी र एकीकृत समाजवादीको मत विभाजित हुन नदिने रणनीतिमा लागेका छन् । आदिकवि भानुभक्त क्याम्पसका प्रमुख हड्खले कांग्रेसकै जोशी पक्षको र एमालेको मत पाए वाग्ले बलियो बन्न सक्ने बताउँछन् । कांग्रेसको परम्परागत भोट बैंक नै बलियो छ । त्यसलाई जोगाउन सक्छसक्दैन मुख्य हो । कांग्रेसभित्र कति पहिरो जान्छ र एमालेभित्रको मत कति प्रभावित हुन्छ भन्ने आकलन गर्न कठिन छ, उनले भने, एमालेमा आक्रामक प्रचार देखिएको छैन । यसको अर्थ अन्तिममा केही हुने हो कि भन्ने पनि छ । कांग्रेसको मत वाग्लेले तानेमा र एमालेको मत यथावत् रह्यो भने एमाले उम्मेदवारले जित्न सक्ने अवस्था पनि बन्ने हड्खले बताउँछन् ।"
उपनिर्वाचनले शीर्ष नेतामा भय,"(काठमाडौं)प्रतिनिधिसभाका तीन क्षेत्रमा आगामी आइतबार हुने उपनिर्वाचनको सम्भावित परिणामलाई लिएर प्रमुख दलका शीर्ष नेता भयमा देखिएका छन् । उपनिर्वाचनमा आम निर्वाचनको भन्दा कमजोर परिणाम आए ठूला दलको विरासतमा तोडिने र त्यसले दीर्घकालीन प्रभाव पर्ने चिन्ता कांग्रेस, एमाले र जसपाका नेताहरूमा रहेको छ । सत्ताको नेतृत्व गरिरहेको माओवादीले भने कुनै पनि क्षेत्रमा उम्मेदवारी दिएको छैन । ठूला दलका नेताहरूको नजर चितवन२ भन्दा पनि तनहुँ१ र बारा२ मा केन्द्रित छ । गत मंसिरको आम निर्वाचनमा विजयी रामचन्द्र पौडेल राष्ट्रपतिमा निर्वाचित भएपछि तनहुँ१ र रामसहायप्रसाद यादव उपराष्ट्रपतिमा चुनिएपछि बारा२ रिक्त भएका हुन् । सत्ता गठबन्धनले तनहुँ१ मा कांग्रेसका गोविन्द भट्टराई, चितवन२ मा कांग्रेसकै जितनारायण श्रेष्ठ र बारा२ मा जसपा अध्यक्ष उपेन्द्र यादवलाई उम्मेदवार बनाएको छ । मंसिरमा भएको निर्वाचन परिणामका आधारमा उपनिर्वाचन आफू अनुकूल भए पनि प्रतिकूलता थपिँदै गएका कारण गठबन्धन दलहरू ढुक्क छैनन् । उनको कसरत मत सुरक्षामा केन्द्रित छ । तनहुँको चुनावी सभालाई बुधबार सम्बोधन गर्ने क्रममा प्रधानमन्त्री पुष्पकमल दाहाल, कांग्रेस सभापति शेरबहादुर देउवा, एकीकृत समाजवादीका अध्यक्ष माधवकुमार नेपाल र नेपाल समाजवादी पार्टीका अध्यक्ष बाबुराम भट्टरार्ईलगायत सत्ता गठबन्धन दलका नेताका अभिव्यक्तिले पनि उनीहरू कति दबाबमा छन् भन्ने संकेत गर्छ । प्रधानमन्त्री एवं माओवादी अध्यक्ष दाहालले उपनिर्वाचनलाई कांग्रेस र गठबन्धनको जितसँग जाडेका छन् । कहिलेकाहीं खहरे खोला उर्लिएर आउँछ, त्यो सुक्नेवाला छ । हामी आँधीहुरीबताससँग नआत्तिऔं । दह्रोसँग खडा भएर संविधान, विकास र समृद्धिका निमित्त प्रतिबद्धता व्यक्त गरौं, उनले भनेका थिए । दाहालले खहरे खोला भनेर राष्ट्रिय स्वतन्त्र पार्टीलाई संकेत गरेका हुन् । तनहुँ१ मा कांग्रेस उम्मेदवार गोविन्द भट्टराईलाई रास्वपाका स्वर्णिम वाग्लेले चुनौती दिइरहेका छन् । गत मंसिरको निर्वाचनमा ६ हजारभन्दा बढी मत ल्याएका पूर्वगृहमन्त्री गोविन्दराज जोशीको समूह वाग्लेतर्फ ढल्किएपछि कांग्रेसमा तनाव बढेको छ । एमाले यही मौकामा नतिजा आफ्नो पक्षमा पार्ने दाउमा छ । एमालेबाट सर्वेन्द्र खनाल उम्मेदवार छन् । कांग्रेस सभापति देउवाले सहयात्री सबै दलको मत केन्द्रीकृत गराउन गठबन्धन पाँच वर्ष टिक्ने र सरकार परिवर्तन नहुने बताएका छन् । उनले आफ्ना उम्मेदवार भट्टराईलाई जिताएर पठाए मन्त्री बनाउने आश्वासन पनि दिए । तपाईंहरूले रामचन्द्रजीलाई जिताएर पठाउनुभयो, मैले राष्ट्रपति बनाएँ, गोविन्द भट्टराई जिताएर पठाउनुहोस्, उहाँ पनि मन्त्री हुनुहोला, चुनावी सभामा देउवाले भनेका थिए । कांग्रेस महामन्त्री विश्वप्रकाश शर्मा उपनिर्वाचनबाट संगठनात्मक अवस्थाको परीक्षण हुने भएकाले कांग्रेसले बढी ध्यान दिएको बताउँछन् । समग्र राष्ट्रिय निर्वाचनको परिणामको तत्कालीन केही तर दीर्घकालीन धेरै प्रभाव हुन्छ । उपनिर्वाचनहरू प्रथम र अन्तिम हुँदैनन्, उनले भने, तर पनि उपनिर्वाचन हुँदै गर्दा आआफ्नो संगठनात्मक अवस्था परीक्षण हुन्छ । कांग्रेसले प्रस्ताव गरेर तनहुँका रामचन्द्र पौडेल देशको राष्ट्रपति बन्नुभएको छ, त्यो भूगोलमा ध्यान दिनु स्वाभाविक हो । राजनीतिक विश्लेषक पुरञ्जन आचार्य तनहुँको उपनिर्वाचनमा पराजित भए कांग्रेसलाई भविष्यमा ठूलो क्षति हुने तर्क गर्छन् । कांग्रेसले राष्ट्रिय स्वतन्त्र पार्टीसँग सामना गर्न गठबन्धन गरेको छ, सारा शक्ति र सरकार लगाइरहेको छ, उनले भने, चुनाव परिणाम केही गरी अनुकूल आएन भने कांग्रेस पार्टी र उसका कार्यकर्ताको मनोविज्ञानमा असर पर्छ । विश्लेषक आचार्य बारा२ को उपनिर्वाचन भने उपेन्द्र यादव र उनको पार्टीको राजनीतिक भविष्यसँग जोडिएको बताउँछन् । बारा२ मा जसपा अध्यक्ष उपेन्द्र यादव, एमालेका पुरुषोत्तम पौडेल, जनमत पार्टीका शिवचन्द्र कुसवाह र रास्वपाबाट रमेश खरेल मुख्य प्रतिस्पर्धी देखिन्छन् । चुनावको मुखमा माओवादी त्यागेका कुशवाहलाई उम्मेदवार बनाएको जनमतले कांग्रेस, माओवादी, एकीकृत समाजवादी, लोसपाको समेत समर्थन पाएका यादवमाथि दबाब बनाइरहेको छ । मंसिरको निर्वाचनमा सप्तरी२ बाट पराजित यादव बारा२ बाट जितेका रामसहायप्रसाद यादवलाई उपराष्ट्रपति बनाएर फेरि चुनावमा उत्रेका हुन् । गठबन्धन दलका शीर्ष नेताले बिहीबार बारा२ मा यादवका लागि आयोजित चुनावी सभालाई सम्बोधन गर्दै छन् । जसपा प्रवक्ता मनीष सुमन भने उपनिर्वाचनलाई सामान्य रूपमा लिएको दाबी गर्छन् । सबै चुनावसँग नेताहरूको राजनीतिक भविष्य जोडिएको हुन्छ । तर यो निर्वाचनलाई हामीले सामान्य रूपमा नै लिएका छौं, उनले भने, अहिले प्रतिनिधिसभामा संघीयताविरोधी दलहरू निर्वाचित भएर आए । संघीयताको पक्षमा आवाज उठाउने व्यक्तिको कमी भयो । उपेन्द्र यादवजीको अभाव धेरै खड्कियो । उपनिर्वाचनले त्यो अभाव पूरा गर्छ । राष्ट्रिय स्वतन्त्र पार्टी चितवन२ लाई सुरक्षित राख्दै तनहुँ१ र बारा२ मा पनि जित निकाल्ने कसरतमा छ । मंसिर ४ को निर्वाचनमा चितवन२ मा रास्वपा सभापति रवि लामिछाने देशभरमै सबैभन्दा फराकिलो मतान्तरले विजयी भएका थिए । नागरिकता विवादले उनको सांसद पद गुमेपछि त्यहाँ उपनिर्वाचन हुन लागेको हो । अदालतको फैसलापछि पुनः नागरिकता प्राप्त गरेका लामिछाने चितवन२ मा आफैं उम्मेदवार छन् । त्यहाँ लामिछाने, कांग्रेसका जितनारायण श्रेष्ठ र एमालेका रामप्रसाद न्यौपाने मुख्य प्रतिस्पर्धी छन् । एमाले उपाध्यक्ष युवराज ज्ञवाली आम चुनावपछिका राजीतिक घटनाक्रमले जनतामा परेको असर र नयाँ दलहरूको प्रभाव कस्तो छ भन्ने परीक्षण हुने भएकाले दलहरूले उपनिर्वाचनलाई बढी महत्त्व दिएको बताउँछन् । आम चुनावपछि दुई वटा गठबन्धन बनाउने र सरकार बनाउने अभ्यास भए । यसले तराईमधेशपहाडका जनतामा कस्तो असर परेको छ, पार्टीहरूको जनमतको स्थिति कस्तो छ भन्ने राजनीतिक विश्लेषण हुने भएकाले स्वाभाविक रूपमा उपनिर्वाचनमा बढी जोडबल देखिन्छ, उनले भने ।"
सांसद श्रेष्ठलाई हटाउन पुष्टि हुने कागजात रास्वपाले बुझाएन,"(काठमाडौं)राष्ट्रिय स्वतन्त्र पार्टीले सांसद ढाकाकुमार श्रेष्ठलाई गरिएको कारबाही पुष्टि हुने कागजात संसद् सचिवालयमा अझै बुझाएको छैन । संसद् सचिवालयले पार्टीको निर्देशन वा ह्वीप उल्लंघन गरेको भए ह्वीपको प्रतिलिपि, त्यस विषयमा स्पष्टीकरण सोधेको पत्र र त्यसको जवाफको प्रतिलिपि, जाँचबुझ समितिको निष्कर्षसहितको प्रतिवेदन, पार्टी निर्णयको प्रतिलिपि र पार्टी विधानको प्रतिलिपिलगायत कागजात पेस गर्न निर्देशन दिए पनि रास्वपाले नबुझाएको हो । राष्ट्रिय स्वतन्त्र पार्टीका संसदीय दल नेता डोलप्रसाद अर्यालले गत चैत ३० मा संसद् सचिवालयका महासचिव भरतराज गौतमलाई सम्बोधन गरी सांसद श्रेष्ठलाई पार्टी सदस्यबाट कारबाही गरिएकाले उनको ठाउँमा अर्को सांसद चयन प्रक्रिया अगाडि बढाउन आग्रह गर्दै पत्र लेखेका थिए । त्यसपछि संसद् सचिवालयले सांसद श्रेष्ठलाई गरिएको कारबाहीको कारण पुष्टि हुने कागजात मागेको थियो । राजनीतिक दलसम्बन्धी ऐनमा भएको व्यवस्थाअनुसार कारबाही गरिएको कागजात रास्वपाले निर्णय गरेकै दिन बुझाउनु पर्ने थियो । राजनीतिक दलसम्बन्धी ऐनको दफा २८ र ३२ मा कुनै सांसदलाई दलले पार्टीबाट निष्कासन गर्नुपूर्वको अवस्था र त्यसको प्रक्रिया तोकिएको छ । त्यसमा दलको सचेतकले दिएको ह्वीप उल्लंघनलाई दलबाट निष्कासन गर्नका लागि अनिवार्य पूर्वअवस्था तोकिएको छ । ह्वीप उल्लंघन गरेपछि दलको केन्द्रीय समितिले सम्बन्धित सांसदलाई सफाइको मौका दिनुपर्ने, जाँचबुझ समिति गठन गर्न सक्ने र सफाइ सन्तोषजनक नभए केन्द्रीय समितिले आधार र कारण खुलाई दलबाट निष्कासन गर्न सक्ने व्यवस्था उक्त ऐनमा छ । दल त्याग वा दलबाट निष्कासनको निर्णयसहितको सूचना संसदीय दलले संघीय संसद्को सचिवालयलाई दिनुपर्ने व्यवस्था ऐनका दफा ३४ मा छ । रास्वपाले सांसद श्रेष्ठलाई कारबाही गर्दा यी प्रक्रिया पूरा गरेको छैन । सभामुखले रास्वपाको सिफारिसअनुसार आफूलाई पद मुक्त गरे अदालत जाने सांसद श्रेष्ठले बताएका छन् । सभामुखले सांसद श्रेष्ठ पद मुक्त हुने कि नहुने भन्ने निर्णय वैशाख १८ भित्र गरिसक्नुपर्ने छ । रास्वपाले सांसद श्रेष्ठलाई कारबाही गरेको पत्र चैत ३० मा संसद् सचिवालयमा बुझाए पनि वैशाख ३ मा मात्रै दर्ता भएको थियो । पत्र दर्ता भएको १५ दिनभित्र सभामुखले सांसद पद रिक्त हुने वा नहुने निर्णय सदनमा सुनाउने वा सूचना टाँसेर जानकारी गराउनुपर्ने कानुनी व्यवस्था छ । संघीय संसद् सचिवालयका प्रवक्ता एकराम गिरीले रास्वपाको पत्र प्रक्रियामा रहेको र अध्ययन भइसकेपछि सभामुख देवराज घिमिरेकहाँ पेस हुने जानकारी दिए ।रास्वपाका संसदीय दल नेता अर्यालले संसद् सचिवालयलाई गत चैत ३० मा लेखेको पत्रमा भनिएको छ, २०७९ चैत २९ गते बसेको केन्द्रीय समितिको बैठकले पार्टी विधानको धारा ५६ बमोजिम पार्टी सदस्य तथा प्रतिनिधिसभा सदस्य ढाकाकुमार श्रेष्ठको पार्टीको साधारण सदस्यता खारेज (दलबाट निष्कासन) गर्ने निर्णय गरेको जानकारी गराइन्छ । सो निर्णयबमोजिम निजको सांसद पद रिक्त हुने भएकाले उक्त रिक्त पदमा कानुनबमोजिम पदपूर्तिका लागि आवश्यक प्रक्रिया अगाडि बढाउनु हुन अनुरोधसहित राजनीतिक दलसम्बन्धी ऐन, २०७३ को दफा ३४ बमोजिम सादर सूचित गराउँछौं । उक्त पत्रमाथि छलफल गरेर संसद् सचिवालयले थप कागजपत्र मागेको थियो । रास्वपाका प्रमुख सचेतक सन्तोष परियारले अहिले आफू उपनिर्वाचनको प्रचारका लागि तनहुँमा रहेको र त्यहाँबाट फर्किएपछि संसद् सचिवालयले मागेका थप कागजात बुझाउने बताए । हामीले संसद् सचिवालयलाई जानकारी गराएका थियौं । त्यसपछाडि थप कागजातको कुरा भएको हो । तनहुँबाट भोलि (बिहीबार) बेलुका फर्किन्छु अनि पर्सितिर दिन्छु, उनले भने । सांसद श्रेष्ठले पार्टीको कोर टिम लाई साढे २ करोड बुझाए स्वास्थ्य तथा जनसंख्यामन्त्री बन्ने भन्दै मेडिकल व्यवसायी दुर्गा प्रसाईंसँग रकम मागेको अडियो बाहिरिएपछि रास्वपाले कारबाहीको निर्णय गरेको थियो । गत माघ १ मा भएको फोन संवादमा श्रेष्ठले मन्त्री भएपछि प्रसाईंको काम गरिदिने आश्वासन पनि दिएका थिए । अडियो बाहिरिएपछि रास्वपाले अनुशासन तथा आचरण समिति गठन गरेको थियो । उक्त समितिको सिफारिसअनुसार श्रेष्ठमाथि कारबाहीको निर्णय गर्दै रास्वपाले उनको ठाउँमा बिन्दाबासिनी कंसाकारलाई समानुपातिक सांसदमा निर्वाचित गर्न सिफारिस गरेको थियो । श्रेष्ठले भने पार्टीले आफूलाई मात्र कडा कारबाही गरे कोर टिम खुलासा गर्ने चेतावनी दिएका थिए ।"
किसानका नाममा को मोटाइरहेको छ ?,"किसानको जीवनस्तर उकास्न भन्दै अन्तर्राष्ट्रिय तथा बहुराष्ट्रिय संस्थाहरूको अनुदानमा चलेका परियोजनामा भैरहेको सरकारी अधिकारी र परामर्शदाताको मिलेमतो तथा रजाइँ विडम्बनापूर्ण छ । विश्व बैंक, अन्तर्राष्ट्रिय कृषि विकास कोष, खाद्य सुरक्षा कार्यक्रमजस्ता संस्थाहरूको ऋण तथा अनुदानमा कृषि तथा पशुपन्छी विकास मन्त्रालयले सञ्चालन गरेका चार आयोजनाका परामर्शदाताले मात्रै झन्डै ८९ करोड खर्च बुझ्दा किसानहरू भने जहाँको तहीँ छन् । कतिपय आयोजनाको दुईतिहाइ समय सकिँदा प्रगति भने एकतिहाइ पनि भएको छैन । यसबाट स्वाभाविक रूपमा प्रश्नहरू उठ्छन् यस्ता कार्यक्रम कसका लागि ? किसानका नाममा को मोटाइरहेको छ ? लक्षित वर्गभन्दा अन्यत्रै बजेट खर्च हुनुमा परियोजनाको तौरतरिकामा मात्रै कमजोरी छ कि नियतमै खोट छ, र नाम मात्र किसानको भजाइएको हो ? यस्ता परियोजनाहरूलाई सफल तुल्याउन यी प्रश्नहरूको समुचित जवाफ खोज्न आवश्यक छ । जगजाहेरै छ, देशका बहुसंख्यक जनता कृषिमा संलग्न छन् । कुल गार्हस्थ्य उत्पादनमा यस क्षेत्रको योगदान भने एकचौथाइबाट पनि घटिरहेको छ । र, आयातको ठूलो हिस्सा कृषिउपजमै खर्चनुपरेको छ । तैपनि खेतीकिसानी न आधुनिक हुन सकेको छ, न सम्मानित तथा मर्यादित पेसा नै । दुःखलाग्दो त किसानका नाममा सञ्चालित परियोजनाहरू स्वयं किसानकै हुन सकिरहेका छैनन् । सरकारी अधिकारीहरूको मिलेमतोका कारण परामर्शदाता मात्रै लाभान्वित भैरहेका छन् । यो चक्र वर्षौंदेखि उही छ । किसानका लागि राज्य र दातृ निकायको ठूलो बजेट खर्च हुँदा पनि त्यसका लाभभोक्ता भने परियोजनामा संलग्न कर्मचारी र परामर्शदाताहरू मात्रै बन्ने गरेका छन् । किसानको जीवनस्तर र खेतीकिसानीको अवस्था सदैव उस्तै छन् । आर्थिक वर्ष २०७७७८ देखि विश्व बैंकको ऋण सहयोगमा ग्रामीण उद्यमशीलता तथा आर्थिक विकास आयोजना, २०७५७६ देखि अन्तर्राष्ट्रिय कृषि विकास कोषको ऋण तथा अनुदान सहयोगमा कृषि क्षेत्र विकास कार्यक्रम र अन्तर्राष्ट्रिय कृषि तथा खाद्य सुरक्षा कार्यक्रम (जीएएफएसपी) को आईडीएमार्फत खाद्य तथा पोषण सुरक्षा सुधार आयोजना, र २०७४७५ देखि विश्व बैंकको ऋण सहयोग लगायतमा नेपाल लाइभस्टक सेक्टर इनोभेसन आयोजना सञ्चालित छन् । यी चारै आयोजनामा गरी २०७८७९ सम्ममा ५ अर्ब ८१ करोड १४ लाख खर्च भएको छ, जसमध्ये ८८ करोड ७७ लाख त परामर्श सेवामा मात्रै सकिएको हो । एउटा विपन्न देशका न्यूनवर्गीय किसानलक्षित परियोजनाको परामर्श सेवामै २२२५ प्रतिशतसम्म खर्च हुनु आफैंमा लुटको नमुना हो । निश्चय पनि यस्ता परियोजनाहरूमा परामर्शदाताको आवश्यकता पर्न सक्छÙ आन्तरिक जनशक्तिको क्षमताले नभ्याउने मामिलामा बाहिरका दक्ष व्यक्ति तथा संस्थाहरूलार्ई काम लगाउनुपर्ने हुन्छ । तर, यीमध्ये दुई आयोजनाले आयोजना कार्यान्वयन, अनुगमन र मूल्यांकनसमेत परामर्शदाताबाट गराएका कारण परामर्श सेवा खर्च बढ्न गएको महालेखा परीक्षकको प्रतिवेदनको ठहर छ । जबकि, आयोजना कार्यान्वयन, अनुगमन र मूल्यांकन, खरिद, लेखा लगायत आन्तरिक जनशक्तिबाटै पनि हुन सक्ने काम हुन् । तसर्थ, आयोजनाका जनशक्तिले गर्न सक्ने कामका लागि परामर्श सेवा खरिद नगरी नेपाल सरकारकै जनशक्तिबाट गराई यस्तो खर्च नियन्त्रण गर्नुपर्ने महालेखाको सुझाव मननयोग्य छ, जसको कार्यान्वयन गरिनुपर्छ । परामर्श खर्च घटाउन परियोजनाका जिम्मेवार अधिकारीहरू स्वयं उत्तरदायी हुनुपर्छ, र सरकारले पनि उनीहरूलाई यसप्रति जवाफदेह तुल्याउनुपर्छ । कमिसनको लोभमा आन्तरिक क्षमताबाट हुने कामका निम्ति पनि व्यक्ति वा संस्थालाई परामर्शदाताका रूपमा नियुक्त गर्ने बेथिति तोडिनुपर्छ । उत्पादकत्व वृद्धिमा नसघाउने खर्चलाई निरुत्साहित गर्न राजनीतिक नेतृत्वले पनि अग्रसरता देखाउनुपर्छ । यसका निम्ति मन्त्री र सचिवले नै पनि आफ्ना मान्छेलाई परामर्शदाता नियुक्त गराउने लोभ त्याग्न सक्नुपर्छ, मातहतमा पनि यस सम्बन्धी निर्देशन जारी गर्नुपर्छ । जिम्मेवार सबै अधिकारीहरूले उचित तदारुकता देखाएमा अनावश्यक परामर्शदाता नियुक्त गरी परियोजना रकम सक्ने प्रवृत्तिमा सुधार ल्याउन सकिन्छ, ल्याउनु पनि पर्छ । यी परियोजना सकिएपछि पनि कृषिमा फेरि अरू यस्ता कार्यक्रमहरू पक्कै सञ्चालन हुनेछन् । र, अहिल्यै सुधारका पाइला नचालिएमा भविष्यका सबै कार्यक्रमहरू पनि यही दुष्प्रवृत्तिको सिकार बन्नेछन् । तसर्थ जसरी हुन्छ, दातृ निकायसित ऋण लिएर सञ्चालित परियोजनाको दुरुपयोग रोक्नुपर्छ, र लक्षित वर्गलाई अधिकतम फाइदा पुर्याउनुपर्छ । किसानका नाममा सञ्चालित परियोजनाका लाभभोक्ता पनि किसानलाई नै बनाउनुपर्छ ।"
"कोभिड बढ्दै छ, सचेत बनौं","कोभिडको लहर पुनः फैलिरहेको छ । भारतमा कोभिड संक्रमितको संख्यामा वृद्धि भइरहेको छ । हाम्रोजस्तो खुला सिमाना भएको मुलुकका लागि यो चिन्ताको विषय हो । यसर्थ भारतसँग सिमाना जोडिएका जिल्लाहरूमा आवतजावतमा सतर्कता अपनाउनु जरुरी छ । यस्तै, हिजोआज बजारमा जहाँतहीँको भीडभाड देख्दा लाग्छ, मानिसहरूमा कोरोनाको डर हराइसकेछ । घरबाहिर निस्कँदा मास्क लगाउन धेरैले छाडिसकेका छन् । मानिसहरू त्यसै निर्धक्क भीडभाडमा निस्किन्छन् । यसैबीच, नेपालमा पनि कोरोनाबाट संक्रमित हुनेको संख्यामा दिनप्रति दिन वृद्धि भइरहेको छ । साथै केही दिनदेखि कोरोनाबाट मृत्यु हुन फेरि थालेको छ । बेलैमा सचेत नभए यो संख्या दिनप्रति दिन बढ्न सक्नेछ । कोरोनाविरुद्धको खोप सबैले खोपको पूर्ण मात्रा तथा बुस्टर डोज लगाइसकेका छन् भनेर भनी विश्वस्त हुन सक्ने स्थिति पनि छैन । फेरि खोप लगाउँदैमा पनि सबै सुरक्षित हुन्छ भनेर ढुक्क हुन सकिन्न । यसर्थ समयमै सबैले उच्च सतर्कता अपनाई आफू र आफ्नो परिवारलाई सुरक्षित बनाऔं । समयमै हामी सबै सचेत बनौं । अच्युतमानसिंह प्रधान, बालुवाटार, काठमाडौं"
सकम्बरी : समाजको ऐना,"प्रकाश सपूतले भर्खरै बजारमा ल्याएको गीति एल्बम सकम्बरी यानिकि फूलमाया भरखरै सार्वजनिक हुनासाथ कथा र पात्रलाई लिएर सामाजिक सञ्जालमा साथ, सहयोग र विरोध एकै पटक देखा परेका छन् । महिलालाई आँच पुर्याउने कथा र अभिनय रहेको भन्दै कतिपय महिलावादीले यसलाई राम्रो मानेनन् भने केहीले आफ्नो क्षेत्रको उद्योगमा आँच आउने गरी सपूतले अनावश्यक आक्रमण गरेको भनी विरोध गरेका छन् । तर अर्को एउटा पक्ष छ जसले सकम्बरी समाजको ऐनाजस्तै छर्लंग रहेको प्रतिक्रिया दिएको छ । यसरी फरकफरक दृष्टिकोण र विश्लेषण देखिए तापनि वास्तविक कुरा के हो भने यसका गीत र अभिनय दुवै उत्कृष्ट छन् । यस्तो सजीव रचना वा परिकल्पना गर्ने प्रकाश सपूत बधाईका पात्र बन्नुपर्नेमा नेपाली समाजले उल्टो दोषी देख्नु विडम्बनापूर्ण छ । समाजमा यस्तै विवशता र विकृति छताछुल्ल छन् । यो गीतलाई त एउटा प्रतिविम्ब मात्रै मान्न सकिन्छ । अब छिटै आउने भनी घोषणा गरिएको यसको भाग २ ले राजनीतिक विकृतिको सजीव चित्र प्रस्तुत गर्ने हिम्मत गर्ने आशा राख्न सकिन्छ । त्यसले राजनीतिमा भएको विकृति छरपस्ट हुनेगरी देखाओस् र कलाको माध्यमबाट भए पनि राजनीतिक दृश्य देख्न पाइयोस् । नरनाथ पाण्डे, कावासोती८, नवलपुर"
राउटे संरक्षणको मुद्दा,"वैशाख ५, २०८० को कान्तिपुरमा प्रकाशित ज्यान गुमाउँदै राउटे बालबालिका शीर्षकको समाचार पढ्दा निकै दुःख लाग्यो । किनभने २०७७ देखि सुर्खेतको लेकबेंसीको जंगलमा बसोबास गर्दै आएका लोपोन्मुख राउटे जातिमा जन्मेको १ महिना १७ दिनको शिशु (छोरा) को मृत्यु भएछ । राउटे परिवारका कुनै सदस्यको मृत्यु हुनासाथ यो ठाउँ नफापेको अर्थ लगाई अन्यत्र बसाइ सरिहाल्ने प्रचलन अनुसार उक्त समुदाय सुर्खेतबाट दैलेख पुगेछ । त्यहाँ दुई शिशु (छोरी) जन्मिएछन्, तर एउटीको ९ दिनमै र अर्कीको १ महिना नपुग्दै मृत्यु भएछ । कारण सुर्खेतमा जन्मेको र दैलेखका दुई गरी तीनवटैले स्याहार पाएका थिएनन् । घरमा स्याहार पुग्न नसक्ने, बिरामी भएमा स्वास्थ्य संस्थामा परीक्षण गराउन नमान्ने, खानेबस्ने स्थान राम्रो नहुँदा चिसोले कठ्यांग्रिएर पनि शिशुको मृत्य हुने, बच्चाको स्वास्थ्यबारे ध्यान नपुर्याउने, पोषिलो त परैको कुरा, पेटभरि खानेकुराको कमीले गर्भावस्था तथा सुत्केरी भएपछि शिशुलाई दूध नपुग्ने भएकैले राउटे आमा तथा शिशु मृत्युदर उच्च छ । वन जंगलमा बसोबास गर्ने, लोपोन्मुख जनजाति राउटे समुदायमा जन्मिने ५० प्रतिशतभन्दा बढी शिशुले ज्यान गुमाएको कर्णाली प्रदेशको तथ्यांक छ । ४० परिवारमा १४२ जनसंख्या रहेको राउटे समुदाय सल्यान, सुर्खेत, दैलेख आदि जिल्लाका वन जंगलमा घाँसका स्याउलाले वरिपरि बेरेर बनाएको झुपडीमा बस्ने गर्छन्, बाँदर मुख्य आहारा भएको यो समुदायले गाउँमा काठका सामानसित खाद्यान्न साट्छन् । अचेल केही परिवर्तन आएकाले प्लास्टिकको भित्ता वा छानो बनाएर बस्छन् । पातलो एकसरो लुगा मात्र लगाउने र आगोवरिपरि सुत्ने गर्छन् । राउटे जन्मिनासाथ सरकारले प्रतिव्यक्ति मासिक भत्ता दिने गरेको छ, तर सो भत्ता हातमा पर्नासाथ बजारमा मादक, सुर्तीजन्य पदार्थ किन्न दौडिने पुरुष पनि छन् । यसो हुँदा घरका परिवारका सदस्य भोकै बस्नुपर्ने हुन्छ । त्यसकारण लोपोन्मुख राउटे समुदायको संरक्षण गर्ने उपायमध्ये उनीहरूलाई मासिक वा अन्य भत्ता रकम बराबरको चामल, दालगेडागुडी र नुन राउटे महिलालाई सुम्पनुपर्छ । मातृ तथा शिशु स्याहार, न्यानो बासस्थानका लागि आवश्यक सहयोग गर्नुपर्छ । उनीहरूका काठका सामग्रीका लागि बजार प्रवर्द्धन गरिदिनुपर्छ । स्वास्थ्य परीक्षण र उपचार परामर्शका लागि स्वास्थ्यकर्मीलाई खटाइनुपर्छ । खोप, सुरक्षित मात्रृत्व, शिशु स्याहार कार्यक्रम पुर्याउन सरकारबाट हरेक वर्ष स्वास्थ्य प्रवर्द्धन कार्यक्रम सञ्चालन गरिनुपर्छ । गंगाराज अर्याल, पाणिनि८, पाली, अर्घाखाँची"
कहिले काम गर्लान् नेताहरूले ?,"२०७९ सालको चुनावी रौनक सेलाउन नपाउँदै वैशाख १० गते हुने उपनिर्वाचनको प्रतिस्पर्धामा उत्रेका उम्मेदवार, विभिन्न दलका नेता, समर्थक र सञ्चार क्षेत्रलाई फेरि तताएको छ । गत वर्ष सम्पन्न प्रतिनिधिसभा र प्रदेशसभा निर्वाचनमा जनतालाई झालेमाले घोषणापत्र सुनाएर विकासको सपना देखाउने दल हुन् या केही नेताले सांसद बनेपछि प्रधानमन्त्री भएरै छाड्ने भनी जनताबीच देखाएका प्रतिबद्धता नै किन नहुन्, तिनले हामीलाई झुक्क्याएरै छाडे । उता एमाले अध्यक्ष केपी ओली, कांग्रेस सभापति शेरबहादुर देउवा र वर्तमान प्रधानमन्त्री पुष्पकमल दाहालबीच चलेको सत्तासंघर्ष इतिहासमै कलुषित बन्न पुग्यो । तथापि हेबिवेट हरूको लडाइँ चले पनि सत्तारोहणमा पुग्न अनुकूल वातावरण बनेपछि दलीय वाद, सिद्धान्त, उत्तरदायित्व बिर्सेर एकआपसमा अँगालो मार्न पछि पर्दैनन् । पूर्वप्रधानमन्त्री बाबुराम भट्टराईकै कुरा गरौं न । आफ्नो कार्यकालमा राजधानीस्थित गल्लीगल्लीका सडक फराकिलो पार्न सफल पात्र हुन् उनी । भ्रष्टाचारका विरोधी उनै भट्टराईले बुढीगण्डकी जलविद्युत् आयोजना सञ्चालन नहुँदै प्रचण्ड, देउवा र ओलीले ३३ अर्ब रुपैयाँ घूस खाएको विषय सार्वजनिक गर्दा समेत कसैमाथि कारबाही भएको छैन । पछिल्लो समय भने उनी आफैं पनि तिनै नेताहरूसित नजिकिएका छन् । यता भद्र, इमानदार, अनुशासित व्यक्तिको रूपमा चिनिँदै आएका नवनिर्वाचित राष्ट्रपति रामचन्द्र पौडेलले आफू सक्षम हुँदाहुँदै सल्लाहकारहरूको जमातलाई विज्ञको रूपमा नियुक्त गरेको विषय उत्तिकै आलोचित बनिरहेको छ । यस्तै, नयाँ दलका नेताले पनि राजनीतिलाई झनै विकृत तुल्याएका छन् । यस्तो अवस्थामा नेताहरूले आफ्नो स्वार्थ त्यागेर देश र जनताको भलाइका निम्ति काम गर्लान् भन्ने आधार कतै देख्न सकिँदैन । भुवनेश्वर शर्मा, चन्द्रागिरि२, काठमाडौं"
सञ्जालभरि आक्रोश,"सोसल मिडियाको उत्प्रेरणासमूहमा नैतिकता वा निष्ठाको कुरा गर्दा, सही र असल कुराको पक्षमा वा गलत कुराको विपक्षमा आवाज उठाँउदा समूहका सदस्यबाट पाइने उत्प्रेरणाले मानिसलाई आनन्दको महसुस गराउँछ । अमेरिकाको येल विश्वविद्यालयका अध्येताहरूले गरेको अध्ययनमा निष्ठा र नैतिकताको पक्षमा आवाज उठाउँदा मानिसहरूलाई व्यक्तिगत रूपमा आत्मसन्तुष्टि मिल्ने वा मज्जा आउने देखिएको थियो । उनीहरूले त्यस्ता मानिसहरूको मस्तिष्कको सीटी स्क्यान गरेर हेर्दा त्यस्तो आवाज उठाएका बेला मस्तिष्कको आनन्द महसुस गराउने भागमा बढी प्रतिक्रिया देखिएको पाएका थिए । मानिसलाई अरूले राम्रो भनिदिँदा आनन्द आउँछ भन्ने थाहा पाएरै सन् २००९ मा फेसबुकले लाइक बटनको आविष्कार गर्यो । र, ट्वीटरले सन् २०१२ मा रिट्वीट बटन बनायो, जसको सिको गर्दै फेसबुकले सेयर बटन निर्माण गर्यो । यो सँगै सञ्जालमा आक्रोश व्यक्त गर्दा तत्कालै, ठूलो संख्यामा रहेका चिरपरिचित मात्रै होइन, अपरिचित साथी र फलोअरबाट लाइक, सेयर र रिट्वीटको इनाम पाइने वातावरण निर्माण भयो । जंगली युगमा सामूहिक हितका लागि आक्रोश व्यक्त गर्दा त्यसका सदस्यहरूले त्यस्ता व्यक्तिलाई राम्रो ठानिदिने र त्यसले दिने आनन्द आक्कलझुक्कल मात्रै हुन्थ्यो । त्यति बेला राम्रो ठानिदिनेहरू समूहका घनिष्ठ सदस्य नै हुन्थे । तर यतिखेर हरेक पल आक्रोशलाई अनुमोदन गर्नेहरूको लाइन सञ्जालमा हुन्छ जसमध्ये धेरैसँग मानिसको आत्मीय सम्बन्ध त परको कुरा, प्रत्यक्ष भेटघाट र अन्तरक्रियासम्म भएको हुँदैन । वास्तवमा त्यस्ता अपरिचितहरू नै सञ्जालका आक्रोशयुक्त पोस्टहरूलाई भाइरल बनाउने सिपाही बनेका हुन्छन् । ट्वीटरजस्तै चिनियाँ सञ्जाल बाइडुमा भाइरल हुने पोस्टहरूमा गरिएको अध्ययनले सञ्जालमा साथी बनेका टाढाका वा अपरिचितहरूले रिस वा आक्रोशयुक्त पोस्टहरूलाई अधिक फैलाउन मद्दत गरेका हुन्छन् । थप, सामाजिक सञ्जालमा मानिसले आक्रोश पोख्दा उसले बढी लाइक, सेयर, कमेन्ट, रिट्वीटको पुरस्कार पाउँछ । करिब ६ लाख ट्वीटहरूको विश्लेषण गरिएको पीएनएस जर्नलमा प्रकाशित लेख अनुसार, नैतिक र भावनात्मक रूपका उपदेशहरू ट्वीटरमा अन्य ट्वीटका तुलनामा २० प्रतिशत बढी फैलने गर्छन् । अहिलेको समाजमा सधैं कहीँ न कहीँ चित्त नबुझ्ने कुराहरू भई नै रहेका हुन्छन् र सञ्चारमाध्यमले त्यस्तालाई तात्तातै बाहिर ल्याइरहेका हुन्छन् । समाजमा विद्यमान बेथितिको थुप्रो र सञ्जालमा त्यसविरुद्घमा आक्रोश पोख्दा पाइने उत्प्रेरणाले यतिखेर सामाजिक सञ्जालमा असल देखिन खोज्नेहरूको होडबाजी चलिरहेको छ । त्यस्तो आक्रोश पोख्न गरिने होडबाजीको आगोमा घ्यू थप्ने काम सञ्जालका एल्गोरिदमले गरिरहेका छन् । सञ्जालका एल्गोरिदमले आक्रोशयुक्त पोस्टहरूलाई सामान्य पोस्टका तुलनामा बढी मानिसहरूलाई देखाइदिने गर्छन् । किनभने त्यस्ता पोस्टहरूमा मानिसहरू बढी इन्गेज हुँदा कम्पनीलाई विज्ञापनबाट बढी पैसा उठ्छ । त्यसले गर्दा त्यस्ता पोस्टहरू बढी लाइक हुने, सेयर हुने सम्भावना हुन्छ । त्यसरी जति बढी आक्रोश पोखियो, त्यति नै बढी लाइक र सेयर पाइने भोकले मानिसलाई सञ्जालमा आक्रोश पोख्ने लत बसाएको छ । लत भनेको परिणामलाई नसोची स्वचालित हिसाबले गरिने मानवीय कृत्य हो । अन्त्यमा, निष्ठाप्रति पक्षधरता देखाउने, सामूहिक हितका लागि आक्रोश पोख्ने र समूहमा अरूले राम्रो भनिदिँदा आनन्द मान्ने आदिम स्वभाव जब सानो सिसाको स्क्रिनमा केही शब्दमै पोखिन्छ, त्यति बेला आक्रोशको माध्यम, रूप, प्रभाव फेरिइसकेको हुन्छ । आफू सही देखिने लोभमा प्रयोगकर्ताहरू अरूको कुरै नसुन्ने, आफू मात्रै सही छु भन्ने, देखावटी व्यवहार प्रस्तुत गर्ने बनावटी मान्छे बन्छन् । आफ्नो आग्रह पुष्टि गर्न थपभन्दा थप अतिवादी दृष्टिकोण प्रस्तुत गर्न, मिथ्या सूचना फैलाउन, अरूमाथि हिंसा थुपार्नसमेत उनीहरू अघि सरिरहेका हुन्छन् । यसले गर्दा कुनै बेला मानिसलाई एकअर्कामा जोड्ने सेतु, प्रजातन्त्रको पहरेदार, जनताको आवाज बुलन्द गर्ने थलो ठानिएका सामाजिक सञ्जालहरू अचेल घृणा र अफवाह फैलाउने, सामाजिक विभाजन ल्याउने माध्यमका रूपमा विकसित भएका छन् ।"
लोकरिझ्याइँको बढ्दो खतरा,"२०६३ सालमा जनआन्दोलनको राप र तापमा राजा ज्ञानेन्द्रले जनअधिकार फिर्ता गर्दै लोकतन्त्र घोषणा गरेको १८ वर्ष पुग्न लागेको छ । यसबीच लोकतन्त्रमाथि अनेक संकट मात्र आइलगेनन्, राजनीतिक दलहरूको सुझबुझले ती संकट पार पनि लागे । दुईवटा संविधानसभाको निर्वाचनदेखि गणतान्त्रिक संविधान अन्तर्गत दुईवटा संसदीय, प्रदेश र पालिकास्तरीय चुनाव पनि सम्पन्न भएका छन् । २०८० को दशकमा पाइला राख्दै गर्दा लोकरिझ्याइँ लोकतन्त्रका लागि नयाँ खतरा बनेर आएको छ । यो आलेख लोकतन्त्र अनेक संकटबाट जुझ्दै कसरी अगाडि बढ्दै आएको छ र लोकरिझ्याइँबाट कसरी जोगिन सक्छ भन्नेमा केन्द्रित रहनेछ । सन् १९९० को दशकमा सुषुप्त अवस्थामा रहेको पहिचानको मुद्दा २०६५ सालमा नेपाल गणतन्त्र बन्ने बेला पहिलो संविधानसभाको परिणाम आउँदा उत्कर्षमा पुगेको थियो । दोस्रो संविधानसभामा माओवादीको साख र मत धेरै तल झरेपछि पहिचानको मुद्दा ओरालो लाग्न सुरु भयो । संविधानमा राज्यको हरेक तह र तप्कामा समानुपातिक समावेशिताका आधारमा आरक्षणको सुनिश्चितताले मात्रै पहिचानको मुद्दा टुंगिने विषय थिएन, प्रदेशको नामकरणमा समेत पहिचान झल्किनुपर्ने पहिचान पक्षधरहरूको माग थियो । नामकरणमा मधेशबाहेक कुनै पनि प्रदेशमा पहिचान पक्षधरवालाहरूले चाहेजस्तो नयाँपन पनि देखिएन । अन्तिममा नामकरण गरिएको प्रदेश १ अर्थात् कोशी प्रदेशको नामकरणसम्म आइपुग्दा पहिचानको मुद्दा झटपट बिलाउने वा हराइजाने मुद्दा होइन रहेछ भन्ने पुष्टि भएको छ ।२००४ सालमा जारी भएको पहिलो संविधानदेखि २०७२ सालको संविधानसम्म आइपुग्दा नेपालको शासकीय स्वरूप कस्तो हुने भने मूल द्वन्द्व प्रत्येकजसो संविधान लेखनीका क्रममा देखा परे । र दुई विशाल तर विपरीत दर्शनमा आधारित संविधान अन्तर्गत शासित भारत र चीनमध्ये कसको व्यवस्था अंगीकार गर्दा उपयुक्त हुने हो भन्ने भूराजनीतिक द्वन्द्व हमेशा रह्यो । भारतसँग मिल्नेजस्तो लाग्ने भए पनि २०७२ सालको संविधानले अंगीकार गरेको संशोधित संसदीय प्रणाली मौलिक नेपाली स्वरूपको शासकीय संरचना हो । संविधानमा जेजस्तो दर्शन र व्यवस्था गरिए पनि त्यसलाई भरथेग गर्ने आर्थिक संरचना तयार छ कि छैन भन्ने अत्यन्त महत्त्वपूर्ण हुन्छ ।हालका दिनहरूमा पञ्चायतका ३० वर्षसँग २०४६ सालयताका बहुदललोकतन्त्र गणतन्त्रका ३० वर्षको तुलना गर्ने एउटा प्रवृत्ति मौलाउँदै गएको छ । एउटा संविधान (२०१९) ले गुज्रेको समयको तुलना तीनतीनवटा (२०४७, २०६३, २०७२) संविधान हुँदै गुज्रँदै गरेको समयसँग अलिक उपयुक्त नहुनुपर्ने हो । यसरी तुलना गर्नेहरूले माओवादी सशस्त्र हिंसाका दस वर्ष, ज्ञानेन्द्रको प्रत्यक्ष शासनकालका चार वर्षलाई उपेक्षा गरेको देखिन्छ । यो भयंकर उथलपुथलको समयमा लोकतन्त्रमाथि व्यवस्था बाहिर र भित्र दुवैतिरबाट घातक प्रहारहरू भए । २०४७ सालको संविधान प्रयोजनविहीन बन्न पुग्यो । राजतन्त्रको बिदाइसँगै संविधानसभाबाट नयाँ संविधान लेख्नु जरुरी देखियो एवं २००७ र २०४६ सालभन्दा लामो संक्रमणकालबाट देश गुज्रियो । २०७२ सालमा नयाँ संविधान त जारी भयो तर विनाशकारी भूकम्प, छिमेकबाट थोपरिएको नाकाबन्दीबाट बाहिर निस्केर गरिएको पहिलो संसद्को निर्वाचनबाट वाम एकताको सुविधाजनक बहुमतको सरकार निर्माण भयो । वाम गठबन्धनका नेता केपी ओलीमा बहुमतको अहंकार र दम्भ बढेर जाँदा त्यसले निर्वाचित तानाशाहीको आकार ग्रहण गर्यो । संविधानले वर्जित गरेको बाटाबाट दुईदुई पटक संसद् विघटन भयो । निर्वाचित तानाशाहीलाई लोकतान्त्रिक गठबन्धन र सर्वोच्च अदालतले ठेगान लगाए । तर त्यतिमै लोकतन्त्रको संकटमोचन हुनेवाला थिएन । लोकतन्त्र आफैंमा यस्तो व्यवस्था हो, जुन कुनै पनि समय संकटबाट घेरिन पुग्छ । कोभिड महामारीले विशृंखलित बनेको विश्व अर्थतन्त्र रुसयुक्रेन युद्धको प्रभावले थिलथिलो बनेको छ । महामारी र युद्धको बाछिटाबाट नेपालको अर्थतन्त्र मुक्त हुन कुरा पनि थिएन । यसबीच राजनीतिक तवरमा छिमेकी भारतमा आम आदमी पार्टीको उदय, पाकिस्तानमा इमरान खानको सत्तारोहण लगायतले नेपाली जनताको वैकल्पिक राजनीतिक शक्तिप्रति आकर्षण बढिरहेको थियो । केही पात्र र दलको अवसानले यो गति रोकिनेवाला थिएन । विवेकशील साझा आन्तरिक द्वन्द्वले अन्योलको भुमरीमा रुमलिँदा टेलिभिजन प्रस्तोता रवि लामिछाने नेतृत्वको राष्ट्रिय स्वतन्त्र पार्टी, पूर्वी तराईमा सीके राउत नेतृत्वको जनमत पार्टी र पश्चिम तराईमा रेशम चौधरीको उन्मुक्ति पार्टीको उदय भयो ।निर्वाचन सम्पन्न भएका चार महिनामा यी दलहरूले आफ्ना कार्यनीतिबारे स्पष्ट संकेत गरेका छन् । रेशम चौधरीको दल पहिचानकै मुद्दाको वरिपरि छ भने, जनमत पार्टी विकासको एजेन्डा लिएर अगाडि बढेको छ । रास्वपा वैकल्पिक पार्टीबाट एक कदम अगाडि बढेर लोकरिझ्याइँको बाटातिर बढेको देखिन्छ । यस पार्टीका नेता रवि लामिछाने ३२ दिन उपप्रधान एवं गृहमन्त्री बने र पार्टी करिब डेढ महिना मात्र सरकारमा सहभागी बन्यो । कुनै पनि पार्टीको आन्तरिक लोकतन्त्र र निर्णय प्रक्रिया उत्तिकै महत्त्वपूर्ण हुन्छन् । रास्वपामा रविसँग फरक मतको स्थान नै नभएकाले उक्त पार्टी उनको प्रतिच्छायामा सीमित हुन पुगेको छ । सर्वोच्च अदालतले नागरिकता प्रकरणमा उनको सांसद पद खारेज गरेपछि सांसद नबनी उनले पुनः सरकारमा सहभागी हुन गरेको प्रयास र त्यसको असफलतापछि पार्टीलाई सरकारबाट बहिर्गमन गराएको कुरा घामजत्तिकै छर्लंग देखिन्छ । उनले सरकारमा सहभागी हुँदा राष्ट्रिय परिचयपत्र सम्बन्धी फास्ट ट्र्याकबाट गरेको निर्णयलाई यही हप्ता मात्र सरकारले बदर गरेको छ । मौजुदा कानुन र प्रचलन मिचेर गरिएको यस्तो कार्यबारे छानबिन प्रक्रिया अगाडि बढेको छ ।सिद्धान्त दर्शनको प्रस्टता नभएको दल अति दक्षिणपन्थको सिकार हुन्छ । लोकतन्त्र भनेको विधि, विधान, पद्धति र प्रक्रिया पनि हो । रविका कतिपय प्रवृत्ति प्रियतावाद अर्थात् लोकरिझ्याइँका एकएक लक्षण र विशेषताहरूसँग मेल खान्छन् । म मात्रै सही छु र बाँकी गलत छन् भन्ने निरन्तरको पैरवी, म अमेरिकामा महिनाको एक लाख डलर कमाउँथें भनेर झुटको सहाराले आफ्नो श्रेष्ठता स्थापित गर्ने कोसिस यो प्रियतावादको पछिल्लो अमेरिकी नमुना डोनाल्ड ट्रम्पसँग हुबहु मिल्दछ । महाभियोग लाग्दा होस् वा फौजदारी अभियोग लाग्दासमेत ट्रम्पका अन्धभक्तहरूको संख्यामा कमी आएको छैन । सामाजिक सञ्जालको युगमा उनीहरूले प्रदान गर्ने लोकरञ्जनले क्षणिक उत्तेजना र आवेग त दिन्छ तर लोकतन्त्रका मान्यतामा गम्भीर प्रहार गरेर लोकतन्त्रलाई नै कमजोर बनाउँछ । राजनीतिशास्त्री जन वर्नर मुलरका अनुसार प्रियतावाद सधैं लोकतन्त्रविरोधी हुँदैन । यसले बारम्बार उपेक्षामा परेका, दबेका स्वरहरूलाई स्थान दिने कोसिस गर्छ जुन अत्यन्त सकारात्मक पनि हो । तर ती दबेका स्वरको, बिर्सिएका समुदायको असली प्रतिनिधि उनीहरूबाहेक अरू हुनै सक्दैनन् भन्ने हठ जब हावी हुन्छ, त्यसले समस्या सृजना गर्छ । त्यसले आफूबाहेक अरूलाई अवैध करार गरेर बहुल विचारको विरोध गर्छ । विरोधीलाई अनैतिक भन्दै आफू मात्र नैतिक र कहिल्यै गल्ती नगर्ने रहेको दावा गर्छ । अर्को डरलाग्दो कुरा, प्रियतावादीहरूले विधिवत् प्रक्रिया, स्थापित मान्यतामा जोड दिँदैनन् जसले गर्दा संस्था निर्माणमा गम्भीर धक्का पुग्छ । प्रियतावाद लोकतन्त्रको विकल्प त होइन, तर यसले लोकतन्त्रका खराबीहरूलाई सुधार्ने मौका भने दिन्छ । प्रतिनिधित्वमूलक व्यवस्थाको मौजुदा असफलता र नैतिक विफलताबाट बाहिर निस्कन सकारात्मक दबाब पुग्नु उचित हो । कानुनका अगाडि समान र स्वतन्त्र नागरिकको निराशा, रोष र बदलाभावले ग्रस्त भावनालाई परम्परागत राजनीतिक दलले सम्बोधन गर्ने एक मात्र उपाय भनेको विधिको शासन, चुस्तदुरुस्त सेवा प्रवाहको सुनिश्चितता, सुशासनको प्रत्याभूति नै हो । नागरिकहरूमा अधीरतालाई बेलैमा विधिवत् प्रक्रियाबाट सम्बोधन गर्नु निश्चय पनि चुनौती हो तर असम्भव भने होइन । प्रियतावादीहरूको उदयलाइ मौजुदा दलहरूको अक्षमताले नै मलजल गरेको हुन्छ । जसरी गणतान्त्रिक पहिलो संसद्को कार्यकाल निर्वाचित तानाशाहीसँग लड्नमा बित्यो, त्यसै गरी दोस्रो संसद् प्रियतावाद अथवा लोकरिझ्याइँविरुद्ध लड्न खर्च हुने निश्चित छ । अरूको अस्थिरताको मनोविज्ञानमा खेल्न सिपालु प्रचण्डलाई अहिले त्यो प्रवृत्ति प्रधानमन्त्री बनिसकेपछि आफ्ना लागि प्रत्युत्पादक साबित हुँदै गएको छ । प्रधानमन्त्रीको हैसियतमा लोकरिझ्याइँको भेल रोक्न सार्थक पहलकदमी र नेतृत्व लिन नसक्ने हो भने प्रचण्डको सत्ता राजनीतिमा बचेखुचेको औचित्य समाप्त भएर जानेछ ।२०७८ सालमा पार्टी अधिवेशन गर्दा नेपाली कांग्रेस, नेकपा एमाले, नेकपा माओवादीजस्ता दलमा पुरानो र बारम्बार परीक्षित नेताहरूको हालीमुहाली पुनःस्थापित हुन पुगेको थियो । ती दलहरूमा परिवर्तनको आवाज थप पाँच वर्ष वा अर्को अधिवेशनसम्मका लागि दमित हुन पुग्यो । त्यसले गर्दा राजनीतिमा नयाँपन खोजेको पुस्ता दलहरूको परम्परागत शैलीबाट वाक्क हुनु स्वाभाविक थियो । स्थानीय निर्वाचनको पाठ उनीहरूले संघीय निर्वाचनमा समेत सिक्न चाहेनन् । बारम्बार परीक्षण भएका नेताहरूलाई बिदाइ गर्ने अभियान चलाउन खोजे पनि अधिकांश पुराना शीर्ष अनुहार विजयी बनेर आए । कांग्रेस, एमाले र माओवादीको विकल्प खोज्दा जनताले वैकल्पिक मान्न खोजेको शक्ति छोटो समयमै लोकरिझ्याइँमा रूपान्तरित पुग्नु नेपाली लोकतन्त्रका लागि अर्को विडम्बना हो । वर्तमान सत्ता सञ्चालकहरूका घैंटामा घाम नलागुन्जेल सतहमा देखा परेको लोकरिझ्याइँ तत्काल परास्त हुने सम्भावना पनि छैन । त्यसैले लोकरिझ्याइँको राजनीतिले लोकतन्त्रलाई आघात पुर्याउनुअगाडि नै नागरिकहरूको सचेतना र पहरेदारी अत्यावश्यक हुन पुगेको छ ।"
जन्मदर्ता नहुँदा विद्यालय भर्नामा समस्या,"(काठमाडौं)भक्तपुर जगाती २७ जी (नाम परिवर्तन) १० वर्षकी भइन् । भक्तपुर नगरपालिकाअन्तर्गत एक सामुदायिक विद्यालयबाट कक्षा २ को परीक्षा उत्तीर्ण गरी कक्षा ३ का लागि भर्ना प्रक्रियामा भक्तपुर जगाती २७ जी अल्झिएकी छन् । आमाबाबुको पहिचान नखुलेकी उनी संरक्षकको पालनपोषणमा हुर्किरहेकी छन् । पाँच वर्षकै उमेरमा बलात्कारको सिकार भएकी उनीसँग जन्मदर्ता नभएकै कारण अदालतबाट फैसला भएको पाँच वर्षसम्म पनि क्षतिपूर्ति पाउन सकेकी छैनन् ।भक्तपुर जिल्ला अदालतका न्यायाधीश महम्मद जुनैद आजादको इजलासले २०७४ चैत २१ गते जबर्जस्ती करणी मुद्दामा ललितपुर महानगरपालिका२२ सैंबु घर भई भक्तपुर नगरपालिका१० कमलविनायक बस्ने १८ वर्षीय वसन्त तामाङलाई १० वर्ष कैद र पीडित भक्तपुर जगाती २७ जी लाई १ लाख रुपैयाँ प्रतिवादीबाट भराई लिन पाउने ठहरी फैसला गर्यो । क्षतिपूर्तिको हकमा जबर्जस्ती करणीको महल १० बमोजिम १ लाख रुपैयाँ पीडितले प्रतिवादीबाट भराई लिन पाउने गरी फैसला भयो । मिसिल संलग्न कागजात र अभियोग दाबीबाट कसुरदारको कुनै सम्पत्ति यकिन भएको छैन । सम्बन्धित महिला तथा बालबालिका कार्यालयबाट पीडितले क्षतिपूर्ति रकम भराई लिन पाउने व्यवस्थाबमोजिम संरक्षक कार्यालयमा धाइरहिन् । पीडित बालिका जन्मदर्ताका लागि चाँगुनारायण नगरपालिका५ वडा कार्यालय धाइरहेकी छन् । कक्षा २ को परीक्षामा प्रथम भएर कक्षा ३ को कक्षा सुरु भइसक्यो, जन्मदर्ता नहुँदा विद्यालयमा भर्ना हुन पाएको छैन, भक्तपुर जगाती २७ जी की संरक्षकले भनिन्, विद्यालयका प्रधानाध्यापकले जन्मदर्ता नभई भर्ना लिन्न भन्नुभएको छ । वडा कार्यालयका कर्मचारीले आवश्यक कागजात नपुगेको बहाना बनाउँदै जन्मदर्ता गराउन आनाकानी गरिरहेको उनी बताउँछिन् । वडाध्यक्ष जयन्द्र खड्काले भने चिनजानकै बालिका भए पनि व्यक्तिगत घटना दर्ता पञ्जीकरणले गर्ने र आफ्नो अधिकार क्षेत्र नपरेको भन्दै पन्छिएका छन् । पीडितकी संरक्षकले भने नियोजित रूपमै एकल महिला भएकै कारण पीडित बालिकाको जन्मदर्ता नगरिदिएको बताएका छन् । अदालतको फैसला कार्यान्वयन तथा पीडितलाई क्षतिपूर्तिबापत १ लाख रुपैयाँ भराउन महिला, बालबालिका तथा ज्येष्ठ नागरिक मन्त्रालयले २०७५ चैत २० गते जिल्ला प्रशासन कार्यालय भक्तपुरलाई चेकसहित पत्राचार गरेको थियो । तर, जिल्ला प्रशासन कार्यालयले पीडित बालिकाको जन्मदर्ता नभएको भन्दै अझै उक्त क्षतिपूर्तिको रकम उपलब्ध गराएको छैन । जन्मदर्ता पाउने प्रत्येक बालबालिकाको मौलिक अधिकार हो । नेपालको संविधानको धारा ३९ मा मौलिक हकअन्तर्गत प्रत्येक बालबालिकालाई आफ्नो पहिचानसहितको जन्मदर्ताको हक हुनेछ भनी स्पष्ट व्यवस्था गरेको छ । तर, पीडित बालिकालाई थप पीडा हुने गरी सम्बन्धित निकायले नियोजित रूपमै जन्मदर्ताबाट वञ्चित गरेको छ ।"
७ वर्षपछि आमायांग्री पूजा,"(हेलम्बु, सिन्धुपाल्चोक) ह्योल्मो चेला श्ह्युबे आमा ज्योमा याङरीह्याला सोल्वा ताब्ने म्हाला ङेरुप नाङ्स्यो। मंगलबार हेलम्बु र पाँचपोखरी थाङपाल गाउँपालिकाको सीमाभेगस्थित प्रसिद्ध तीर्थस्थल आमायांग्री ध्वजापताका, दर्जो, झन्डा, गुराँससहित लेकाली फूल र हस्तकलाले बेहुलीझैं सिंगारिएकी थिइन् । समुद्री सतहबाट ३ हजार ७ सय ७० मिटरको उचाइमा रहेको यही बौद्ध तीर्थ आमायांग्री डाँडामा जम्मा भएका ह्योल्मो समुदायमाथिका स्थानीय भाषामा गाउँदै, नाच्दै थिए । बाजगाजा बजिरहे । पोसाक र गरगहनाले सजिएका वृद्धवृद्धादेखि युवायुवती एकअर्काको हात समात्दै गुम्बाकै आँगनमा गोलो भए अनि ढिस्स ढिस्स भन्दै पाउ बजारे । देवीदेवताको भेषमा देखिएका स्थानीयले तान्त्रिक नृत्य देखाए । त्यसैबीच एकाएक आमायांग्रीको गुम्बा हेर्दै हात जोड्दै यही श्लोक गीत गाउँदागाउँदै सबै भक्कानिए । केही त नमस्कार गरेर रुन पो थाले । सेर्माथाङवासी ह्योल्मो सांस्कृतिक अनुसन्धानदाता टासी दोङ्बा ह्योल्मोका अनुसार ह्योल्मोवासीले भूकम्पको सात वर्षपछि ठडिएको नवर्निमित गुम्बा उद्घाटनको खुसियालीमा यसरी श्यार्ब्रु गाए । तान्त्रिक बाछ्याम नाचेर देवीलाई चढाएका हुन् । यसरी नरुनु पनि किन ? सात वर्षपछि आमायांग्री जो आकर्षक स्वरूपमा फर्किएकी छिन्, हामी सबैले उनलाई यसरी स्वागत गरेका छौं, ह्योल्मोले भने । उनका अनुसार ह्योल्मो गीत श्लोकको नेपाली अर्थ हो हे ह्योल्मो भूमिको शिरकी करूणा एवं प्रज्ञाको स्वरूप अतुलनीय कृपालु मुक्ति मार्गदर्शक माता ज्योमो याङरी, तपाईंलाई अन्तर हृदयबाट श्रद्धा प्रार्थना गर्दछौं, हामी मान्छेलाई धर्मसहित आश्चर्य सिद्धि र अधिष्ठान दिनुहोस् । भूकम्प र परकम्पले प्रसिद्ध आमायांग्रीसहित जिल्लाभरका शब्तादियौं पुराना २ सय ५ वटा गुम्बा ढलाएर ध्वस्त बनायो । आफ्नो कला, संस्कृति र इतिहासको प्राचीन धरोहर आमायांग्रीसहित अनेक गुम्बा लामो समयसम्म टहरामा थन्किँदा ह्योल्मो समुदाय खुबै आहत भए । ह्योल्मोका इष्टदेवी रक्षक आमायांग्रीको स्तूप आकारको गुम्बा भत्किएर आमायांग्री चौरमा लामो समय ध्वस्त अवस्थामा अलपत्र पर्यो । भूकम्पको सात वर्षपछि आमायांग्रीको गुम्बा तार्केघ्याङकी स्थानीय पेमा लामा ह्योल्मो परिवारकै अगुवाइमा उनका ११ सदस्यीय परिवार, तार्केघ्याङवासी र अन्य ह्योल्मो समुदायको सहयोगमा जाङ्दो पाल्री गुम्बा शैलीमा ५ करोडको लागतमा गुम्बा ठड्याइएको छ । यही गुम्बामा चैत ३० देखि वैशाख ५ गतेसम्म क्याब्जे दुङसे गरब रेन्पोछे र क्याब्जे ङोवाङ तेन्जेन रेन्पोछेंबाट क्रोधीकाली बुम छोथ पूजा सकेर राब्ने अर्थात् प्राण प्रतिष्ठा गरिएको थियो । हेलम्बु गाउँपालिका १ का पूर्व वडाध्यक्ष मिङमार लामा ह्योल्मोले पूजाको रौनक हेर्न आन्तरिक र बाह्य गरी दुई हजार दुई सयभन्दा बढी पर्यटक भित्रिएको बताए । आमा यांग्रीको प्राण प्रतिष्ठासँगै चारतले आकर्षक मन्दिरजस्तै गुम्बा जाङ्दो पाल्री शैलीमा ठडिएको छ, यसले झनै पर्यटकीय आकर्षण बढाएको छ, दिनहुँजसो पर्यटक आउन थालेका छन्, हामी सबै हर्षित छौं, उनले भने । चारतले आकर्षक र कलात्मक गुम्बाभित्र तीन कायका कलात्मक चित्रसहित लोभलाग्दो मूर्ति राखिएको छ । चौथोमा आमायांग्री र ६ लोकका ६ वटा बुद्ध, तेस्रोमा पद्यमसम्भवा, दोस्रोमा अवलोकितेश्वर र पहिलोमा अमिताभ बुद्धको मूर्ति राखिएका छन् । गुम्बा बन्न सुरु भएदेखि दिनहुँ एक सयभन्दा बढी पर्यटक आमायांग्री क्षेत्र आउन थालेको उनको भनाइ छ । भूकम्प र परकम्पले पुरानो ह्योल्मो सभ्यता र धार्मिक महत्त्व बोकेको हेलम्बुको दुई दर्जन पदमार्गमा ध्वस्त बनाएर यहाँको पर्यटन पूरै बिथोल्यो । भूकम्पअघि ह्योल्मो जातिको उद्गमस्थल मानिने हेलम्बुको तार्केघ्याङ, गुरु रिन्पोछे गुफा, मेलम्चीघ्याङ, महादेव पाइला, मिलारेपासहित चिरी गुम्बाजस्ता अनेक प्राचीन गुम्बा, तीर्थस्थल घुम्दै वार्षिक ३६ हजार पर्यटकले यहाँ आइपुग्थ्ये । समुद्री सतहबाट ३ हजार ७ सय ७० मिटरको उचाइमा रहेको यो गुम्बा हेलम्बु तार्केघ्याङकी पेमा लामा ह्योल्मोले आफ्नै अगुवाइ र आर्थिक सहयोगमा ठड्याएकी हुन् ।"
१३ स्थानीय तहको बेरुजु ७६ करोड,"(काभ्रे)आर्थिक वर्ष २०७८७९ मा काभ्रेपलाञ्चोक जिल्लाका १३ स्थानीय तहमा ७६ करोड २४ लाखभन्दा बढी बेरुजु रकम देखिएको छ । महालेखा परीक्षकको ६० औं वार्षिक प्रतिवेदनमा स्थानीय तहमा २१ अर्ब ९२ करोड ९७ लाख ७५ हजार रकमको लेखापरीक्षण भएको उल्लेख छ । त्यसमा ७६ करोड २४ लाख ३३ हजार रुपैयाँ बेरुजु रहेको उल्लेख छ । तीमध्ये पनौती नगरपालिकामा कुल बजेट २ अर्ब ६८ करोड ८ लाख ३४ हजार रुपैयाँ लेखापरीक्षण भएकोमा ३० करोड ३४ लाख २२ हजार रुपैयाँ (११२९ प्रतिशत) बेरुजु देखिएको हो । महाभारत गाउँपालिकामा ०२६ प्रतिशत बेरुजु देखिएको छ । उसको १ अर्ब १३ करोड ३५ लाख २८ हजारमा २९ लाख ५२ हजार रुपैयाँ बेरुजु देखिएको छ । त्यसैगरी तेमालमा ०७६ प्रतिशत बेरुजु देखिएको छ । त्यो रकम ९३ लाख ८१ हजार रुपैयाँ हो ।पाँचखालको २ करोड ४१ लख ८७ हजार बजेटमा १४२ प्रतिशत बेरुजु देखिएको छ । धुलिखेलको ४३३ प्रतिशत अर्थात् ९ करोड ७६ लाख ५७ हजार रुपैयाँ बेरुजु देखिएको छ । बनेपामा २५ प्रतिशत अर्थात् ६ करोड ६९ लाख ३५ हजार बेरुजु छ । नमोबुद्धमा २२ प्रतिशत अर्थात् ३ करोड ८१ लख ८८ हजार रुपैयाँ बेरुजु रहेको छ । मण्डनदेउपुरमा ३१२ प्रतिशत अर्थात् ६ करोड ३१ लाख ३० हजार बेरुजु रहेको छ । खानीखोलामा २ करोड ९३ लाख (२३३ प्रतिशत), चौंरीदेउरालीमा २ करोड ७१ लख ६० हजार (१९२ प्रतिशत) बेरुजु रहेको छ । बेथानचोकमा ३ करोड ३९ लाख ७५ हजार (२८४ प्रतिशत), भुम्लुमा ५ करोड ५७ लाख (४०५ प्रतिशत) र रोशी गाउँपालिकामा १ करोड ९३ लाख (१२ प्रतिशत) रकम बेरुजु देखिएको महालेखाको प्रतिवेदनमा उल्लेख छ ।"
धितोपत्र बोर्डको कार्यक्षमतामा महालेखाका प्रश्नैप्रश्न,"(काठमाडौं)पुँजी बजार र वस्तु बजारको नियामक निकाय नेपाल धितोपत्र बोर्डको कार्यक्षमतामा महालेखा परीक्षकको कार्यालयले प्रश्न उठाएको छ । बोर्डले आफ्नो कार्यसम्पादन गर्दा प्रचलित ऐनले तोकिएबमोजिम गर्नुपर्नेमा त्यसो नभएको महालेखा कार्यालयको ६० औं वार्षिक प्रतिवेदनमा उल्लेख छ । बोर्डले वार्षिक खरिद योजनाबिना सामग्री किनेको, बैंक हिसाब मिलान विवरण तयार नगरेको, गत वर्ष बैंकबाट प्राप्त गरेको शुल्क २६ लाख ३४ हजार यस वर्ष पनि आम्दानीमा लेखांकन गरेको लगायत विषयमा बोर्डको कार्यक्षमतामा महालेखाले प्रश्न उठाएको हो ।धितोपत्र बजार सहभागीहरूको लक्ष्यअनुसार स्थलगत अनुगमन नगरेको, आस्वा, सूचीकृत संस्था र संस्थागत लगानीकर्ताको अनुगमन नगरेको, सूचीकृत संस्थाहरूले निर्देशिकाअनुसारको सुशासन प्रतिवेदन पेस नगरेकामा पनि कारबाही नगरेको, आईपीओ, हकप्रद तथा बोनस सेयर र ऋणपत्र स्वीकृति तोकिएको समयावधिमा नगरेको, भित्री कारोबार नियन्त्रण गर्नेजस्ता विषयमा प्रभावकारी अनुगमन, सुपरिवेक्षण र नियमन भएको छैन, प्रतिवेदनमा भनिएको छ, यस्ता विषय प्रभावकारी रूपमा कार्यान्वयनका लागि धितोपत्र बोर्डलाई (सम्बन्धितलाई) जिम्मेवार बनाउनुपर्छ ।धितोपत्र ऐनको व्यवस्थाअनुसार धितोपत्र बजार (स्टक एक्सचेन्ज), धितोपत्र व्यवसायी तथा धितोपत्र दलालहरूको कार्यउपर बोर्डले नियमित रूपमा जाँचबुझ गर्नुपर्ने व्यवस्था छ । तर उक्त काम पनि प्रभावकारी हुन नसकेको प्रतिवेदनमा औंल्याइएको छ । धितोपत्र बजार तथा दलाल व्यवसायीहरूको अनलाइन रियल टाइम अनुगमनका लागि नेपाल अनलाइन ट्रेडिङ सिस्टम जडान गरे तापनि धितोपत्र दलाल व्यवसायीले प्रयोग गर्ने सफ्टवेयर र नेप्सेको कारोबार प्रणालीको तथ्यांकमा भिन्नता देखिएको, आईपीओ बाँडफाँट सफ्टवेयरको न्यूनतम विशेषता निर्धारण नभएको, सूचीकृत संस्थाको कोषको उपयोग प्रतिवेदनले समेट्न नसकेको, धितोपत्र व्यवसायीहरूको वित्तीय विवरणको ढाँचामा विविधता हुँदा पनि टिप्पणी नगरिएको, मर्जरमा गएका बैंकहरूले तोकेअनुसार समयमा वित्तीय विवरण पेस नगरेको अवस्था छ, प्रतिवेदनमा भनिएको छ, धितोपत्र व्यवसायीलाई व्यवस्थित बनाउन धितोपत्र विनियम, गैरआवासीय नेपालीलाई प्रवेश गराउन कानुनी, संस्थागत सुशासनसम्बन्धी निर्देशिका, क्षतिपूर्ति कोषसम्बन्धी नियमावली, छुट्टै राफसाफ कम्पनीको स्थापना, एसएमएस प्लेटफर्ममा आधारित सुपरिभिजन म्यानुअलजस्ता कानुनी एवं कार्यान्वयन संयन्त्र निर्माण गर्ने कार्यक्रम कार्यान्वयन गरेको छैन ।बोर्डले वस्तु विनिमय बजारअनुसार कारोबार गर्न चार वर्षअघि ६ वटा कम्पनीको आवेदन प्राप्त भएकामा अझै टुंगो नलगाएको, विशिष्टीकृत लगानी कोष व्यवस्थापन अनुमति मागेका चार निकायको कारबाही नटुंग्याएको विषयमा पनि महालेखाले प्रश्न उठाएको छ । सूचना प्रविधिसम्बन्धी सफ्टवेयर खरिद गर्न विनियोजित ६ करोड ९७ लाख खर्च नगरेको, गत वर्षको आय विवरण बुझाउँदा ९३ लाख २२ हजार शुल्क तिरी व्ययभार बढाएको जस्ता विषयमा सम्बन्धित निकायलाई जिम्मेवार बनाउनुपर्छ, प्रतिवेदनमा भनिएको छ ।धितोपत्र बजारमा सूचीकृत नभएका वा सूचीकरण खारेज भएका कम्पनीको सेयर कारोबार हस्तान्तरण एंव राफसाफ गर्ने कार्यका लागि ०७८७९ मा ५३ संस्थाको १ करोड ७९ लाख कित्ता सेयरको २ अर्ब १९ करोडको कारोबार भएको छ । त्यसका लागि खर्च कट्टी पद्धतिको कुनै मापदण्ड नबनाएकाले त्यसबाट दाखिला भएको लाभकर यकिन नगरेको महालेखाले जनाएको छ । खर्च कट्टीको अवस्थाबारे नमुना छनोट गरेर पुँजीगत लाभकर गणनालगायत विषयमा नियमन गर्नुपर्ने सुझाव पनि महालेखाको छ ।धितोपत्र बोर्डमा प्राप्त शंकास्पद कारोबारका उजुरीहरूको पनि प्रभावकारी रूपमा सुनुवाइ नभएको महालेखाले औंल्याएको छ । शंकास्पद कारोबार र गुनासोअन्तर्गत ०७९ जेठ ५ मा एक इन्स्योरेन्सको कारोबारमा ११ प्रतिशत फरक परेको, एक जलविद्युत् कम्पनीको सेयरधनीले ०७८ भदौ ४ मा धितोपत्रको दोस्रो बजारका कारोबार गरेको, १२ कम्पनीमा बजारको निजी कारोबार तथा कोडउपर सञ्चालक तथा पदाधिकारीको संलग्नता रहेको, सेयर कर्नरिङमा एक व्यक्तिको भूमिका, दुई विद्युत् कम्पनीका अध्यक्षले नै कारोबार गरेको लगायत विषयमा परेका उजुरी सम्बन्धमा बोर्डले टुंगो लगाएको छैन, प्रतिवेदनमा भनिएको छ, धितोपत्र निजी कारोबारसम्बन्धी नियमावली, ०७६ तर्जुमा गरिए तापनि स्वीकृत भएको छैन ।धितोपत्र ऐनमा कुनै व्यक्तिले सार्वजनिक नभएका धितोपत्रको मूल्यमा असर पार्न सक्ने भित्री सूचना वा जानकारीका आधारमा आफूले धितोपत्र कारोबार गरे वा अरूलाई गर्न लगाए भित्री कारोबार गरेको मानी दण्ड सजाए हुने व्यवस्था छ । तर बजारमा अस्वाभाविक रूपले सेयरको मूल्यमा घटबढलगायत भित्री कारोबारको गुनासो आउने गरेको छ । भित्री कारोबार र त्यससम्बन्धी गुनासो सम्बोधन गर्ने प्रणालीको व्यवस्था मिलाउन पनि धितोपत्र बोर्डलाई महालेखाले सुझाएको छ ।"
कार्यान्वयन गर्ने कानुन कहिले बन्छ ?,"सरकारले हाइड्रोजनको कुरा गर्दै आएको तर यसका लागि कुनै पनि निर्देशिका छ कि छैन त्यो सरकारलाई थाहा नभएको भन्दै पहिला विद्युत्को ऐन ल्याउनुपर्ने ऊर्जा व्यवसायी गुरुप्रसाद न्यौपानेले बताए । नेपालमा चिनियाँ लगानीकर्ताहरू बिस्तारै पाखा लागेको देखिएको र एउटै देशप्रति झुकाव हुँदा ऊर्जा सुरक्षाको चुनौती कसरी समाधान गर्ने भन्दै अधिवक्ता नवीन भण्डारीले प्रश्न गरे । पूर्वअर्थमन्त्री जनार्दन शर्माले नेपालको ऊर्जा क्षेत्रमा विकासका लागि केही नीतिगत समस्या रहेको र राजनीतिक नेतृत्वले ऊर्जा क्षेत्रलाई राम्रोसँग सम्बोधन गर्न नसकेको बताए । आफूले ९ महिना ऊर्जा मन्त्री हुँदा सम्भव भएको सम्म काम गरेको बताए । यस्तै पूर्वऊर्जामन्त्री राजेन्द्र लिङ्देनले आफूले ४० दिनमा विद्युत् खरिद सम्झौता पीपीए खुलाएको बताए । पूर्वऊर्जामन्त्री राधा ज्ञवालीले आफू मन्त्री हुँदा नेपालभारत क्रस बोर्डर निर्माणको सुरुवात गरेका कारण पनि लोडसेडिङ चाँडै हटेको बताइन् । ऊर्जा उत्पादन क्षेत्रमा निजी क्षेत्रको योगदान महत्त्वपूर्ण रहेको अर्थमन्त्री प्रकाशशरण महतले बताए । सरकारले विद्युत् भारत निर्यात गर्ने संयन्त्र बनाउन लागेको महतले बताए । विद्युत्का लागि बंगलादेश अर्को ठूलो बजार हो । बंगलादेशसँग विद्युत् व्यापार सम्झौतापछि त्यसतर्फ निर्यात गर्न सकिनेछ, महतले भने । ऊर्जा जलस्रोत तथा सिँचाइमन्त्री शक्तिबहादुर बस्नेतले सरकारले ऊर्जा व्यवसायीको समस्याका बारेमा बुझेको र यसलाई समाधान गर्न आफू लागिपरेको बताए । ऊर्जा सम्मेलनले नेपालको विद्युत्को बजार विस्तार र लगानीकर्ता आकर्षित गर्नमा सहयोग पुग्ने उनको भनाइ छ ।"
हुम्लाको चिनो र कागुनो बेच्दै खाद्य,"(काठमाडौं)उपत्यकामा हुनुहुन्छ ? कर्णाली र सुदूरपश्चिमका हिमाली जिल्लाका रैथाने बाली चिनो र कागुनो खोज्दै हुनुहुन्छ भने अब खाद्य व्यवस्था तथा व्यापार कम्पनीका बिक्री कक्षमा पाइन्छ । उपत्यकामा कम्पनीले बुधबारदेखि बिक्री सुरु गरेको हो । रैथाने उत्पादन प्रवर्द्धन गर्न हुम्लाको सिमकोट गाउँपालिका र कम्पनीबीच गत कात्तिक ७ मा खरिद सम्झौता भएको थियो । त्यसअनुसार गाउँपालिकासँग खरिद गरेर कम्पनीले पहिलो पटक चिनो र कागुनो उपत्यका भित्र्याएर बजारीकरण सुरु गरेको हो । कम्पनीले सिमी र फापर पनि ल्याएको छ ।कम्पनीका बिक्री वितरण विभाग प्रमुख भीमबहादुर थापाका अनुसार सिमकोटसँगै अदानचुली, बाजुराको स्वामिकार्तिक खापर, दार्चुलाको अपि हिमाल, व्यास र मालिकार्जुन गाउँपालिकासँग पनि सम्झौता भएको छ । रैथाने बाली खरिद सम्झौताअनुसार चिनो, कागुनो, फापर, सिमी उपत्यका भित्र्याउन थालिएको प्रमुख थापाले बताए । पहिलो लटमा चिनो १२ सय ३८ केजी, कागुनो ६० केजी, फापर १९ सय ५ केजी र सिमी १३ सय १८ केजी खरिद गरेका छौं, उनले भने, प्याकेजिङ गरेर बुधबारदेखि बिक्री सुरु गरेका छौं । कम्पनीले बिक्री मूल्य चिनो र कागुनोको प्रतिकिलो २ सय ६० रुपैयाँ राखेको छ भने फापर प्रतिकिलो १ सय ५० रुपैयाँ तोकेको छ । लागत, ढुवानी भाडा, प्याकेजिङसहित खर्च जोड्दा खाद्यलाई नाफा छैन । किसानलाई प्रोत्साहन गर्नकै लागि खरिद गरेका हौं, उनले भने । रैथाने खाद्यान्न बाली किसानबाट गाउँपालिकाले खरिद गरेर कम्पनीलाई बेच्ने सम्झौता छ । हुम्लामा खाद्यको सिमकोट शाखा कार्यालयले गाउँपालिकाबाट खरिद गर्छ । गाउँपालिकाहरूले किसानलाई अनुदानसमेत दिएका छन् । चिनो र कागुनोमा प्रतिकिलो १० रुपैयाँ, सिमीमा ५० र फापरमा १० रुपैयाँ अनुदान किसानले पाउने व्यवस्था गरिएको छ । हामीले गाउँपालिकासँग कागुनो र चिनो प्रतिकिलो १ सय ९० रुपैयाँका दरले खरिद गरेका छौं । उक्त मूल्यमा गाउँपालिकाले अनुदान थपेर किसानलाई प्रतिकिलो २ सय रुपैयाँ दिएको छ, प्रमुख थापाले भने, सिमी र फापरको हकमा पनि उस्तै हो । कम्पनीले प्रतिकिलो १ सय ५० रुपैयाँ खरिद गर्ने सिमीका लागि किसानले २ सय रुपैयाँ पाउने व्यवस्था छ । कम्पनीलाई खरिद मूल्य प्रतिकिलो ९० रुपैयाँ पर्ने फापरमा किसानले १ सय रुपैयाँ पाउँछन् । झट्ट हेर्दा किसानबाट सस्तोमा खरिद गरेर उपभोक्ता मूल्य बढी राखेको जस्तो देखिने भए पनि ढुवानी भाडा महँगो परेको थापाले बताए । उनले भने, हुम्लाबाट सुर्खेतसम्म हवाई जहाजमा ल्याउँदा प्रतिकिलो भाडा ४५ रुपैयाँ पर्छ । सुर्खेतबाट फेरि ढुवानी गर्दा प्रतिकिलो ५ रुपैयाँ थपिन्छ । त्यसमा लोडअनलोड र प्याकेजिङ खर्च जोड्दा बराबर हुन्छ । नाफा छैन । हुम्लाको सिमकोट गाउँपालिकाका अनुसार रैथाने बालीको उत्पादन बढाउन गत वर्ष अनुदानमा ३० लाख रुपैयाँ वितरण भएको थियो । उक्त रकम दुई समूहमार्फत किसानलाई बाँडिएको थियो । अनुदान पाएर गरेको उत्पादन यसपटक बजार पुर्याउन सुरु भएको हो । हुम्लाका लेकाली भेगमा उत्पादित चिनो र कागुनो खाद्यान्न बाली हो । औषधीय गुण हुने यी खाद्यान्न मधुमेहका बिरामीका लागि गुणकारी मानिन्छ । उपत्यकासहित मुलुकका विभिन्न स्थानमा बिक्री कक्ष राखेर चामल, दाल, तेल, पिठोलगायत बिक्री गर्दै आएको खाद्यले रैथाने बाली खरिद गर्नकै लागि यस पटक १ करोड १५ लाख रुपैयाँ छुट्याएको कम्पनीको वाग्मती प्रादेशिक प्रमुख ज्ञानु थापाले बताइन् । हुम्लासँगै बाजुराबाट गहत र सेतो सिमी खरिद गर्ने योजना छ । सरकारले आर्थिक वर्ष २०७९८० को बजेटमा कर्णाली प्रदेशका रैथाने बाली संरक्षण गर्ने घोषणा गरेको थियो । सरकारको नीतिअनुसार खाद्यले कर्णालीको उत्पादन खरिद सुरु गरेको हो ।यसअघि २०७२७३ मा कर्णालीको उत्पादन किन्न सरकारले अनुदानसमेत दिएको थियो । खाद्यले पहिलो पटक सिमी र फापर उपत्यका ल्याएर बेचेको थियो । १२ क्वीन्टल सिमी जुम्लाबाट सुर्खेत हुँदै काठमाडौं ल्याइएको थियो । तर, कम्पनीले फापर भने बेच्न सकेन । खरिद २०७४७५ सम्म पनि भयो तर बिक्री भएन । सिमी, फापर गोदाममै थन्किएपछि सरकारले अनुदान रोकेको थियो । २०७८७९ बाट भने खाद्यले पुनः सिमी खरिदबिक्री सुरु गरेको थियो । अहिले चिनो र कागुनो पनि खरिदबिक्री थालेको हो ।"
भौतिक मन्त्रालयकै पुँजीगत खर्च ३३२९ प्रतिशत मात्रै,"(काठमाडौं) सबैभन्दा बढी बजेट पाउने भौतिक पूर्वाधार तथा यातायात मन्त्रालयले चालु आर्थिक वर्ष सकिन तीन महिना मात्र बाँकी हुँदा पनि पुँजीगत खर्च सन्तोषजनक छैन । चालु आर्थिक वर्षको ९ महिना बित्दा (वैशाख ५ सम्म) यो मन्त्रालयले पुँजीगततर्फ ५५ अर्ब ८८ करोड ४६ लाख रुपैयाँ मात्र खर्च गरेको छ । यो मन्त्रालयको विनियोजित पुँजीगत बजेटको ३३२९ प्रतिशत मात्र हो ।चालु आर्थिक वर्षमा यो मन्त्रालयका लागि १ खर्ब ६१ अर्ब ५६ करोड बजेट विनियोजन भएको थियो, जसमध्ये १ खर्ब ५१ अर्ब ४४ करोड पुँजीगततर्फ छुट्याइएको थियो । सबैभन्दा बढी विकास निर्माणको काम यही मन्त्रालयअन्तर्गत हुने भए पनि त्यसअनुसार खर्च गरेको देखिँदैन । मन्त्रालयका सहसचिव एवं प्रवक्ता भीमार्जुन अधिकारी काम भएका केही आयोजनाको भुक्तानी दिने प्रक्रियामा रहेकाले अहिले खर्च कम देखिएको बताउँछन् । काम भएका आयोजनाका लागि १० अर्ब रुपैयाँ रकमान्तर गरेर अर्थ मन्त्रालयमा पठाएका छौं, उनले भने, जुन स्वीकृत हुने चरणमा छ, उक्त रकम भुक्तानी हुनेबित्तिकै पुँजीगत खर्च बढ्नेछ । आर्थिक वर्ष सकिन अझै तीन महिना बाँकी भएकाले त्यस अवधिसम्म धेरै काम भएर भुक्तानी हुने उनको भनाइ छ । एक महिना अघिसम्म मन्त्रालयको खर्च १५ प्रतिशत थियो, उनले भने, अहिले खर्च प्रतिशत दोब्बरले बढेको छ । अब यसरी बढ्दै जानेछ । कम खर्च हुने आयोजनामा काँकडभिट्टाइनरुवापथलैयानारायणगढ सडक छ । यस खण्ड विस्तारका लागि चालु आवमा ४ अर्ब ६४ करोड विनियोजन भएकोमा अहिलेसम्म २३ लाख ३५ हजार रुपैयाँ खर्च भएको छ । यसलाई प्रतिशतमा हेर्दा शून्य दशमलव ५ प्रतिशत मात्र खर्च भएको छ । कम खर्च हुनुको कारण यो खण्डमा निर्माण नै सुरु भएको छैन, अधिकारीले भने, काँकडभिट्टालौकही खण्डको ठेक्का सम्झौता हुने अन्तिम चरणमा छ । त्यस्तै प्रदेश राजधानी जोड्ने राजमार्ग स्तरोन्नति कार्यक्रममा पनि खर्च कम भएको छ । चालु आवमा १ अर्ब २२ करोड रुपैयाँ विनियोजन भएकोमा २ करोड २३ लाख खर्च भएको छ । यसलाई प्रतिशतमा हेर्दा १८२ मात्र अहिलसम्म खर्च भएको हो । जुन कार्यक्रमअन्तर्गत सुर्खेतकोहलपुर र बुटवलपोखरा जोड्ने हो । यो कार्यक्रममा विनियोजित बजेट खर्च कम छ, उनले भने, थोरै बजेटले नपुग्ने भएकाले ठेक्का हुन सकेको छैन । अहिले यसको तयारीको काम भइरहेको उनले बताए । सुरुङ मार्ग विकास कार्यक्रममा पनि खर्च कम छ । उक्त कार्यक्रमअन्तर्गत सुरुङको अध्ययन गर्न भन्दै १ अर्ब १९ करोड रुपैयाँ विनियोजन भएकोमा ८०८ प्रतिशत मात्र खर्च भएको छ । अर्थात् अहिलेसम्म ९ करोड ६६ लाख रुपैयाँ खर्च भएको हो । १२ वटाभन्दा बढी सुरुङहरूको अध्ययन भइरहेको छ, उनले भने, भुक्तानी अन्तिममा एकैचोटि हुने भएकाले अहिले कम खर्च देखिएको हो । आयोजनाहरूमध्येमा सबैभन्दा बढी पुँजीगत खर्च गर्नेमा मदन भण्डारी राजमार्ग छ । यो आयोजनाले चालु आवको अहिलेसम्म ३ अर्ब १९ करोड रुपैयाँ खर्च गरेको छ । गत आवमा मन्त्रालयको कुल विनियोजित बजेटमध्ये ५७ प्रतिशत पुँजीगत खर्च भएको थियो । यो वर्ष ८० प्रतिशत हाराहारी खर्च प्रतिशत पुर्याउने रहेको मन्त्रालयले जनाएको छ ।"
अर्थ संक्षेप,"महिन्द्राको एक्सयूभी ३०० नयाँ भेरिएन्टमा काठमाडौं (कास) महिन्द्राले नेपाली बजारमा नयाँ एक्सयूभी ३०० गाडी सार्वजनिक गरेको छ । यो कम्प्याक्ट एसयूभीचार भेरिएन्टमा आउने र न्यूनतम मूल्य (डब्लू ४ भेरिएन्टको) ४२ लाख ९५ हजारदेखि सुरु हुने कम्पनीले जनाएको छ । डब्लू ६ भेरिएन्टको ४९ लाख ९५ हजार, डब्लू ८ भेरिएन्टको ५७ लाख ५० हजार र डब्लू ८ ओ भेरिएन्टको मूल्य ६० लाख रुपैयाँ तोकिएको छ । सुरक्षालाई उच्च प्राथमिकतामा राखेर डिजाइन गरिएको यो गाडीमा डुअल फ्रन्ट एयरब्याग, ईबीडीसहितको एबीएस, रिभर्स पार्किङ सेन्सर र अन्य धेरै सुरक्षा सुविधा रहेको कम्पनीले जनाएको छ । कम्पनीका अनुसार यस एसयूभीमा ७ इन्चको टचस्क्रिन इन्फोटेनमेन्ट प्रणाली, स्टेयरिङ माउन्टेड कन्ट्रोल र पुस बटन स्टार्टस्टपजस्ता उन्नत प्रविधि सुविधा उपलब्ध छ ।कुमारी बैंकको सेलट्रोन नेपालसँग सहकार्यकाठमाडौं (कास) कुमारी बैंक लिमिटेडका क्रेडिट कार्ड होल्डरले अब सेलट्रोन नेपालबाट अनर ब्रान्डका मोबाइल फोनहरू खरिद गर्दा भुक्तानीमा किस्ताबन्दी सुविधा पाउने भएका छन् । ग्राहकहरूलाई डिजिटल कारोबारमा प्रोत्साहन गर्न सेलट्रोन नेपालसँग सहकार्य गरी अनर ब्रान्डका विभिन्न मोबाइल फोनको भुक्तानी क्रेडिट कार्डमार्फत गर्न मिल्ने व्यवस्था गरिएको बैंकले जनाएको छ । सिद्धार्थको ॅहाम्रो घर कर्जा योजना काठमाडौं (कास) सिद्घार्थ बैंक लिमिटेडले नयाँ वर्ष ०८० का अवसरमा घर खरिद, निर्माण र पुनर्निर्माणका लागि सुलभ ब्याजदरमा ऋण दिने गरी हाम्रो घर कर्जा योजना सञ्चालनमा ल्याएको छ । यस योजनाअन्तर्गत बैंकले ग्राहकलाई ११७५ प्रतिशत वार्षिक ब्याजदरमा घर कर्जा प्रदान गर्नेछ । यसरी प्रदान गरिएको कर्जाको ब्याजदर पहिलो ७ वर्षसम्मका लागि स्थिर रहने अर्थात् ब्याजदर नबढ्ने बैंकले जनाएको छ । यस योजनाबारे विस्तृत जानकारी नजिकैको शाखा कार्यालय वा बैंकको वेबसाइट वा बैंकद्वारा सञ्चालित ग्राहक सेवा केन्द्र (सिद्धार्थ केयर) मा सम्पर्क गरी प्राप्त गर्न सकिनेछ, बैंकद्वारा जारी विज्ञप्तिमा उल्लेख छ ।युनिग्लोबको अन्तर्राष्ट्रिय व्यवस्थापन सम्मेलन काठमाडौं (कास) ११ औं युनिग्लोब अन्तर्राष्ट्रिय व्यवस्थापन सम्मेलन बुधबारदेखि काठमाडौंमा सुरु भएको छ । दुई दिनसम्म चल्ने सम्मेलनमा ८ वटा विषयवस्तुमा कार्यपत्र प्रस्तुत गरिएको छ । व्यवसायमा उदीयमान समस्या र चुनौतीहरू, व्यवस्थापनमा समसामयिक समस्याहरू, व्यवसायमा नवीनतालगायत विषयमा कार्यपत्र प्रस्तुत गरिएको यूनिग्लोब कलेजका प्रधानाध्यापक नरबहादुर विष्टले बताए । प्रस्तुत शोधपत्र कलेजको व्यवस्थापन, व्यवसाय र अर्थशास्त्रको जर्नलमा प्रकाशित हुने सम्मेलनका अध्यक्ष प्रोफेसर राधेश्याम प्रधानले जानकारी दिए ।सामसङ मोबाइल खरिदमा नबिलका ग्राहकलाई क्यासब्याक काठमाडौं (कास) सामसङले हालै मात्र बजारमा ल्याएको ए सिरिज मोडलका दुई नयाँ फोन ग्यालेक्सी ए३४ र ए५४ किन्दा नबिल बैंकका ग्राहकले छुट पाउने भएका छन् । यो छुट योजना सीमित समयका लागि लागू गरिएको सामसङ नेपालले जनाएको छ । सामसङ र नबिल बैंकबीच हालै छुटसम्बन्धी सम्झौतापत्रमा हस्ताक्षर भएको छ । सम्झौताअनुसार नबिल बैंकका भिसा डेबिट कार्ड र क्रेडिट कार्ड प्रयोगकर्ताले फोन खरिदमा कार्डमार्फत भुक्तानी गर्दा २ हजार रुपैयाँ क्यासब्याक पाउने बताइएको छ । क्यासब्याक अफरका साथ ग्यालेक्सी ए ३४ र ग्यालेक्सी ए ५४ ग्राहकका लागि अझ बढी सुलभ भएको छ, कम्पनीले जारी गरेको विज्ञप्तिमा भनिएको छ । एभरेस्ट र कोषबीच कर्जा सुरक्षण सम्झौताकाठमाडौं (कास) एभरेस्ट बैंक र निक्षेप तथा कर्जा सुरक्षण कोषबीच लघुवित्त तथा विपन्न वर्ग कर्जा सुरक्षण गर्ने सम्झौता भएको छ । सम्झौतापत्रमा बैंकका तर्फबाट प्रमुख कार्यकारी अधिकृत सुदेश खालिङ र कोषका तर्फबाट प्रमुख कार्यकारी अधिकृत रमेश घिमिरेले हस्ताक्षर गरे । यससँगै एभरेस्ट बैंकले लघुवित्त तथा विपन्न वर्ग कर्जाअन्तर्गत बिनाधितो व्यक्तिगत वा सामूहिक जमानीमा प्रतिव्यक्ति १० लाख रुपैयाँसम्म र धितो जमानीमा २० लाखसम्म गरेको लगानीको सुरक्षण कोषले गर्नेछ । वैदेशिक रोजगारबाट सीपमूलक तालिम लिई फर्केका युवा तथा दलित समुदायका व्यक्तिलाई सामूहिक जमानी वा परियोजना धितोअन्तर्गत प्रतिव्यक्ति १० लाख रुपैयाँसम्म, भूकम्पपीडितको आवास निर्माणमा प्रतिव्यक्ति ३ लाखसम्म, सक्रिय खेल जीवनबाट निवृत्त खेलाडीलाई व्यवसाय सञ्चालन गर्न १० लाखसम्म, सशस्त्र द्वन्द्वबाट प्रभावित व्यक्तिका लागि स्वरोजगार कर्जामा प्रतिपरिवार १० लाखसम्म र महिलाद्वारा सञ्चालित लघु उद्यम परियोजना धितो राखी १५ लाखसम्म कोषले सुरक्षण प्रदान गर्नेछ । बेनेलीको छुट अफर काठमाडौं (कास) बेनेली मोटरसाइकलको आधिकारिक वितरक केटीएम इन्टरनेसनल ट्रेडिङले नयाँ सफर दमदार अफर ल्याएको छ । यो अफर बेनेली मोटरसाइकल र स्कुटरमा लागू हुने कम्पनीले जनाएको छ । अफरमा ग्राहकले ६० हजार रुपैयाँसम्मको छुट पाउन सक्छन्, कम्पनीले भनेको छ, नगद छुटका अतिरिक्त बेनेली ब्रान्डको हेलमेट, आर्थिक वर्ष ०८०८१ को रोडट्याक्स सहुलियत तथा अन्य आकर्षक उपहार हुनेछन् । यस अफरबाट तीन फाइदा लिन सकिने कम्पनीले जनाएको छ, जसमा ३५ हजार नगद छुट, १२ हजार रुपैयाँ बराबरको बेनेलीको हेलमेट, ०८०८१ को रोड ट्याक्स सहुलियत तथा आकर्षक उपहार रहेको कम्पनीको भनाइ छ । प्रभु क्यापिटलको लगानी व्यवस्थापनमा छुटकाठमाडौं (कास) प्रभु क्यापिटलले मातातीर्थ औंसीको अवसरमा विशेष अफर ल्याएको छ । अफरअन्तर्गत लगानी व्यवस्थापन सेवामा लाग्ने वार्षिक शुल्क (एएमसी) मा शतप्रतिशत छुट तथा प्रोफिट सेयरिङमा ५० प्रतिशत छुट रहने क्यापिटलले जनाएको छ । मायास्वरूप उपहार, मेरी प्यारी आमालाई भन्ने नाराका साथ यो अफर वैशाख महिनासम्म सञ्चालनमा रहनेछ । क्यापिटलका अनुसार ग्राहकले ३ लाख रुपैयाँबाट लगानी व्यवस्थापन सुरु गर्न सक्नेछन् । ३ लाख रुपैयाँ बराबर नगद, सेयर पोर्टफोलियो अथवा नगद र सेयर पोर्टफोलियो मिश्रण गरी लगानी व्यवस्थापन थाल्न सक्नेछन् । सेवाग्राहीले दैनिक रूपमा अनलाइनबाटै आफ्नो पोर्टफोलियो हेर्न सक्ने तथा साप्ताहिक पोर्टफोलियोको विवरण ईमेलमार्फत पाउने व्यवस्था गरिएको छ ।"
दुर्गममा इन्टरनेट प्रयोग गर्नै सास्ती,"(सुर्खेतमुगु)हुम्लाको ताजाकोट३ मासपुरस्थित वामदेव आधारभूत विद्यालयकी शिक्षिका इन्द्रा भइँ इन्टरनेट चलाउन झन्डै एक दिन हिँडेर गाउँपालिकाको केन्द्र छप्रेला पुग्छिन् । लोक सेवाको अधिकृत र मावि शिक्षक सेवा आयोगको तयारी गरिरहेकी छु, सबै कुरा इन्टरनेटमा खोज्नुपर्छ, उनले भनिन्, गाउँमा फोनको नेटवर्क गइरहन्छ, त्यसैले सातामा एकपल्ट छप्रेला पुग्नै परेको छ । विद्यालयका दस्ताबेज शिक्षा विकास तथा समन्वय इकाईमा पठाउन पनि छप्रेला पुग्नैपर्ने बाध्यता छ । अहिले विद्यालयका सबैजसो डाटा इमेलबाट पठाउनुपर्छ, उनले भनिन्, गाउँमा मोबाइल पनि राम्ररी चल्दैन, बिजुली नहुँदा फोनकै पनि भर छैन । मासपुरको टेलिफोन टावर बाजुराको नेटामा छ । टावर सौर्य ऊर्जाबाट चल्छ । घाम कम लाग्दा ब्याट्री पूरा चार्ज हुनै पाउँदैन । दैनिकजसो १०१२ घण्टा टेलिफोनको नेटवर्क बन्द हुने गरेको छ । त्यसो त हुम्ला सदरमुकाम सिमकोटमै पनि इन्टरनेट चलाउनेलाई ठूलो सास्ती छ । सिमकोटमा हिल्दुम खोला लघुजलविद्युत् आयोजनाको बिजुली छ । बिजुली उत्पादनलाई पानी पर्याप्त नहुनु र बेलाबेला पेनस्टक पाइप फुट्ने समस्याले दैनिक १२ देखि १५ घण्टा लोडसेडिङ हुन्छ । बिजुली आउनेजाने भर छैन । बत्ती नै नभएपछि कसरी नेट चलाउनु ?, स्थानीय व्यवसायी विजय लामाले भने, मोबाइल डाटा त हाम्रा लागि आकाशको फलजस्तै हो । चलिहाले पनि मुस्किलले चल्छ । कहिले २३ दिनसम्म पनि फोनको नेटवर्कै आउँदैन । सदरमुकामका बासिन्दा नै सञ्चार सम्पर्क विच्छेद हुनुपरेको अवस्थामा आसपासका ग्रामीण भेगको दुःख अझ बढेको उनको गुनासो छ । सरकारी कार्यालयले प्रतिवेदन र तथ्यांक सफ्टवेयरमार्फत अपडेट गर्नुपर्छ । इन्टरनेट भरपर्दो नहुँदा सामान्य विवरण इमेल वा अपलोड गर्न पनि निकै समय लाग्ने गरेको हिल्सासिमकोट सडक आयोजनाका नायब सुब्बा रतन नेपालीले बताए । नेट स्लो भएर सर्भर खुल्दै खुल्दैन । खुले पनि काम हुँदैन, कतिपय डकुमेन्ट त नेपालगन्ज र काठमाडौंमा रहेका साथीहरूलाई फोनमार्फत टिपाएर अपडेट गराउँछौं, उनले भने, कति बेला बत्ती र नेट आउला भनेर पर्खनुपर्छ । त्यसो त हुम्लामा नेपाल टेलिकमको एडीएसएल र वर्ल्डलिंकको इन्टरनेट सेवा छ । वर्ल्डलिंकको इन्टरनेट महँगो छ, सस्तो एडीएसएलको भर नभएको लामा बताउँछन् । उनका अनुसार टेलिकमको एडीएसएल मासिक १ हजार रुपैयाँमा चलाउन पाइन्छ भने वर्ल्डलिंकको मासिक १० हजार रुपैयाँसम्म शुल्क तिर्नुपर्छ । दुवैको सेवा ढुक्कले चलाउन पाउने अवस्था नभएको उनको गुनासो छ ।टेलिकमको हुम्ला कार्यालयले भने विद्युत् आपूर्ति अनियमित भएकाले सञ्चार सेवा सहज हुन नसकेको जनाएको छ । सबैथोक विद्युत्मा निर्भर छ, बिजुली नभएपछि फोन र इन्टरनेटका सिस्टमले काम गर्दैन । दिनदिनै यो समस्या छ, कार्यालयका निमित्त प्रमुख रिङ्जिनआम्मु लामाले भने । उनका अनुसार सिमकोटस्थित टेलिकम कार्यालयमा ३ हजार वाटका २ वटा सोलार सिस्टम छ । घाम अस्ताएपछि सोलारले काम गर्दैन । इन्धन महँगो छ, दिनभरि जेनेरेटर चलाएर फोनको टावर चलाउन पनि सकिँदैन, उनले भने, बिजुली नहुँदा सम्पर्कविहीन भएर बस्नुको विकल्पै भएन । उनका अनुसार हुम्लामा पेट्रोल प्रतिलिटर ३७० र डिजेल २५० रुपैयाँ छ । सडक यातायात सुविधा नहुँदा बोकेर ल्याइने भएकाले इन्धन महँगो भएको हो । सिमकोटमा हाल २ सय ४० एडीएसएल जोडिएको उनले बताए । फोन र इन्टरनेट सुविधा नहुँदा प्रशासनिक कामकाज प्रभावित भएको खार्पुनाथ गाउँपालिका अध्यक्ष कर्णबहादुर रावल बताउँछन् । सडक त पुगेको छैन, छैन, उनले भने, त्यसमा पनि बिजुली र टेलिफोनले दैनिकजसो सास्ती दिइरहेको छ । राष्ट्रिय जनगणना२०७८ अनुसार कर्णालीका हुम्ला, मुगु र डोल्पामा सबैभन्दा कम ४७८ प्रतिशत जनसंख्या मात्र इन्टरनेटको पहुँचमा छन् । हुम्लामा ११ हजार २ सय २८ घरधुरी छन् । जहाँका १ सय ९६ घरमा मात्र ल्यान्डलाइन फोन जोडिएको छ । ५५ हजार ३ सय ९४ जनसंख्या रहेको हुम्लामा ३ सय ९७ जनाले मात्र इन्टरनेट चलाउँछन् । स्मार्ट मोबाइल ४ हजार ४ सय ६७ जनासँग छ भने साधारण मोबाइल सेट प्रयोग गर्नेको संख्या ९ हजार २ सय ७५ छ । मुगुको छायानाथरारा नगरपालिकाको सोभागाउँस्थित नेपाल राष्ट्रिय माविका प्रधानाध्यापक मैनादल बुढा इन्टरनेट चलाउन ३ घण्टा हिँडेर सदरमुकाम गमगढी पुग्न बाध्य छन् । विद्यालयका आवश्यक कागजपत्र प्रदेश तथा संघीय मन्त्रालय पठाउन गमगढी आएर संघसंस्था र व्यक्तिको सहयोग मागेर इन्टरनेट चलाउनुपर्ने बाध्यता भएको उनले बताए । अहिले त अधिकांश सरकारी तथ्यांक आदानप्रदान सबै इन्टरनेटबाटै हुन्छ, उनले भने, कहिलेकाहीँ त सानो डकुमेन्ट पठाउनुपर्यो भने पनि ३ घण्टा नहिँडी सुखै छैन । वडा कार्यालयमा जडान गरिएको वर्ल्डलिंकको इन्टरनेट नाम मात्रको हुँदा आफूहरूले दुःख पाएको उनको गुनासो छ । हाम्रो गाउँमा त सदरमुकाममै भएको सामान्य घटनाको पनि जानकारी छिटो हुँदैन, उनले भने, एफएम रेडियो टिप्दैन, इन्टरनेट झन् टाढाको कुरा । मुगुमकार्मारोङ गाउँपालिकामा झन् इन्टरनेटकै कारण सरकारी सेवा प्रवाहमा समेत ढिलासुस्ती छ । प्रशासनिक कामकाजका लागि जडान गरिएको वर्ल्डलिंकको इन्टरनेट प्रभावकारी नहुँदा कर्मचारीलाई कामकाज गर्न गाह्रो भएको पालिकाका सूचना प्रविधि प्राविधिक सोविन्द्र मल्लले बताए । घाम लागेका बेला ठीकै चल्छ, बादल लागे र पानी परे हप्तौंसम्म इन्टरनेट चलाउन पाउँदैनौं, उनले भने, एउटा ५० एमबीको फाइल डाउनलोड गर्न पनि आधा घण्टा कुर्नुपर्छ । गाउँबस्ती अझै पनि इन्टरनेट सुविधाबाट वञ्चित भएको उनले बताए । सोरु गाउँपालिकास्थित गुरु माविमा गत वर्षदेखि कक्षा ९ र १० मा कम्प्युटर विषयको पठनपाठन सुरु भयो । तर विद्युत् आपूर्ति नै प्रभावकारी नभएपछि विद्यार्थीले सैद्धान्तिक कक्षा पढेर मात्र परीक्षा दिनुपरेको प्रधानाध्यापक जलेश्वर धामीले बताए । हामीले सोलार जोडेका छौं तर ब्याट्री बिग्रिएपछि साउनयता कुनै कम्प्युटर खुलेका छैनन्, उनले भने, कम्प्युटरको प्रयोगात्मक अभ्यास त विद्यार्थीले गर्न पाएका छैनन्, इन्टरनेट कसरी चलाउने ? विद्यालयका डकुमेन्ट माथिल्ला निकायमा पठाउन झन्डै ३ घण्टा हिँडेर पालिकाको केन्द्र सोरुकोट पुग्नुपर्ने बाध्यता भएको उनले बताए । मुगुका ४ वटा स्थानीय तहमा मोबाइलको पहुँच पुगे पनि इन्टरनेट सेवा सदरमुकाम गमगढीबाहेक अन्यत्र भरपर्दो छैन । जसका कारण सानो कामका लागि पनि सदरमुकाम धाउन बाध्य कर्मचारी धेरै भेटिन्छन् । गाउँमा फोन त राम्ररी टिप्दैन, कसरी नेट चलाउनु ? सोरु४ की सुविधा शाहीले भनिन्, इन्टरनेट चलाउन त घर छोडेर आधा दिन हिँडेर सदरमुकाम पुग्नुपर्छ । १२ हजार ४ सय ३९ घरधुरी रहेको मुगुमा २ सय १३ टेलिफोन छ । ५ हजार ६ सय ६७ जनाले स्मार्टफोन र १० हजार ७ सय ५६ जनाले साधारण मोबाइल सेट प्रयोग गर्छन् । जहाँको जनसंख्या ६४ हजार ५ सय ९४ छ । हिमाली जिल्ला डोल्पा, हुम्ला र मुगुमा नेपाल टेलिकमको एडीएसएलसहित वर्ल्डलिंक, सुबिसुलगायत इन्टरनेट सेवा विस्तार भएको छ । तर सरकारी तथा गैरसरकारी संस्थाबाहेक अन्यत्र इन्टरनेट जोडिएको छैन । सदरमुकाममै नेट स्लो छ, एक गैरसरकारी संस्थामा कार्यरत कुवेरराज कार्कीले भने, भिडियो र फोटो अपलोडडाउनलोड गर्न राति ल्यापटप खोलेर १०१५ मिनेट पर्खनुपर्ने बाध्यता छ, दिउँसो त इमेल खुल्नै आधा घण्टा लाग्छ । टेलिकमले फोरजी जोडेको नारा लगाए पनि हामीले मोबाइलमा डाटा नखोलेको महिनौं भयो । यो वर्ष कर्णाली प्रदेशको मुख्यमन्त्री तथा मन्त्रिपरिषद्को कार्यालयले मुख्यमन्त्री रोजगार कार्यक्रमका लागि सबै वडा कार्यालयसँग अनलाइनमार्फत योजना माग्यो । जसका लागि गत भदौ १ सम्मको म्याद तोकिएको थियो । तर इन्टरनेट समस्याले डोल्पाको त्रिपुरासुन्दरी नगरपालिकाले योजना नै पठाउन पाएन । नगरपालिकाको केन्द्रमा इन्टरनेट भए पनि नभएजस्तो छ, पालिकाका सूचना प्रविधि अधिकृत हेमन्त बोहराले भने, अरू काम गर्न डाटाको सहारा लिइरहेका थियौं, तर कार्यक्रमको अनलाइन फाराम भर्न हाइस्पिडको नेट चाहिन्थ्यो । अहिले पनि एक सातादेखि इन्टरनेट अवरुद्ध रहेको उनले बताए । काइके गाउँपालिका अध्यक्ष अंगत रानाका अनुसार अधिकांश काम इन्टरनेट र सफ्टवेयरमार्फत गर्नुपर्छ, झन्डै एक महिनादेखि इन्टरनेट सेवा अवरुद्ध छ । सामान्य तथ्यांक पनि इन्ट्री गर्न समस्या भएको उनले बताए । अहिले अधिकांश सरकारी सफ्टवेयर सहरकेन्द्रित हुने तरिकाले बनाइएका हुन्छन्, उनले भने, पालिकाका अधिकांश ठाउँमा फोनले नै राम्ररी काम गर्दैन, कसरी इन्टरनेट चलाउने ? उनका अनुसार गत वर्ष गरिएको जनगणनामा इन्टरनेट समस्याकै कारण गणकहरूले फाराम भर्न पनि सदरमुकाम जानुपर्ने बाध्यता भएको थियो । डोल्पामा ९ हजार ३ सय ९८ घर धुरीमा ४२ हजार ३ सय ७१ जनसंख्या छ । जसमा ६ सय ४३ जनाले नियमित इन्टरनेट चलाउँछन् भने २ सय ८८ वटा ल्यान्डलाइन जोडिएको छ । डोल्पामा ३ हजार ८ सय ५ जनाले स्मार्ट फोन बोक्छन् भने ७ हजार १ सय ८ जनासँग सामान्य मोबाइल छ ।नागरिक अगुवा पीताम्बर ढकाल दुर्गमका बासिन्दा अझै पनि सञ्चार सुविधाबाट वञ्चित भएको बताउँछन् । उनले भने, सञ्चारको विकास नहुँदा उनीहरू अहिले पनि सामान्य सूचनाबाट वञ्चित छन् । नेपाल टेलिकम प्रादेशिक कार्यालय सुर्खेतका निर्देशक मिलन श्रेष्ठले २ वर्षयता कर्णालीका ६७ वटा मोबाइल टावरहरूमा फोरजी सेवा सञ्चालन भएको बताए । अहिले त हाम्रा सबैजसो टावरहरूमा फोरजी सुविधा छ । बजार क्षेत्रमा एडीएसएल इन्टरनेट सेवा दिएका छौं, उनले भने, तर दुर्गम ठाउँमा बिजुली नहुनु र प्राविधिक पनि झट्ट पुग्न कठिनाइले सेवामा बाधा छ ।"
जनप्रतिनिधिका छोराछोरी सामुदायिकमा,"(तनहुँ)आँबुखैरेनी गाउँपालिकाका जनप्रतिनिधिले आफ्ना छोराछोरीलाई सामुदायिक विद्यालयमा भर्ना गरेका छन् । सामुदायिक विद्यालयको गुणस्तर सुधार्ने उद्देश्यले गाउँपालिकाले शैक्षिक सत्र २०८० बाट सम्पूर्ण जनप्रतिनिधिले आफ्ना छोराछोरीलाई अनिवार्य सामुदायिकमा पढाउनुपर्ने निर्णय गरेको थियो । निर्णय कार्यान्वयन गर्दै गाउँपालिका अध्यक्ष शुक्र चुमानले आफ्ना छोराछोरीलाई सामुदायिकमा भर्ना गरेका छन् । यसअघि संस्थागत विद्यालयमा अध्ययनरत छोरी अक्षरालाई आँबुखैरेनी३ स्थित रामशाह माध्यमिक विद्यालयको कक्षा ७ मा र छोरा अनुरागलाई ढकालटारस्थित अन्नपूर्ण आधारभूत विद्यालयको कक्षा २ मा भर्ना गरेको उनले बताए । सामुदायिकमा गुणस्तरीय शिक्षा व्यवस्थापन र जनप्रतिनिधिलाई सामुदायिक विद्यालयतर्फ अपनत्व बढाउन अभियान चलाएका हौं, उनले भने, हामीले सामुदायिक विद्यालयको शिक्षा सुधारका लागि विभिन्न कार्यक्रम ल्याएका छौं । जनप्रतिनिधिले लागू नगरेसम्म अभिभावकले विश्वास गर्ने ठाउँ रहँदैन । आँबुखैरेनी२ की महिला सदस्य कुमारी सिञ्जालीले पनि आफ्ना छोराछोरीलाई सामुदायिकमा भर्ना गरेकी छन् । सामुदायिक विद्यालयप्रति आम अभिभावकको विश्वास बढाउन संस्थागत विद्यालयमा अध्ययनरत छोराछोरीलाई सामुदायिकमा भर्ना गरेको उनले बताइन् । गाउँपालिकाको ६ वटा वडामा ३२ जनप्रतिनिधि छन् । उनीहरूले आफ्ना छोराछोरी र नातिनातिनालाई समेत सामुदायिक विद्यालयमा भर्ना गर्ने योजना बनाएका छन् । गाउँपालिकाले शैक्षिक गुणस्तर वृद्धिका लागि १३ जना स्वयंसेवक शिक्षक नियुक्ति गर्नुका साथै दुर्गम क्षेत्रका विद्यालयमा निःशुल्क स्कुल बसको व्यवस्थापन, शैक्षिक सामग्री वितरणजस्ता कार्यक्रम सञ्चालन गरेको छ । आँबुखैरेनीको वडा नम्बर ४, ५ र ६ का सामुदायिक विद्यालयमा छोराछोरी पढाउने परिवारलाई गाउँपालिकाले वार्षिक ३ हजार ५ सय रुपैयाँ बराबरको स्वास्थ्य बिमा गरिदिने, कर छुट दिने योजना बनाएको छ । यस्तै, भानु नगरपालिकाले पनि यसै शैक्षिक सत्रबाट अनिवार्य रूपमा सामुदायिक विद्यालयमा विद्यार्थी भर्ना गराउन अनुरोध गरेको छ ।"
यूएई र ओमानको दाबेदारी,"(काठमाडौं)यूएई र ओमानले बुधबार एसीसी प्रिमियर कप क्रिकेटमा आफ्नो दाबेदारी प्रस्तुत गरेका छन् । वृत्या अर्विन्द र रोहन मुस्ताफाले शतक बनाएपछि यूएईले कुवेतलाई १ सय ४३ रनले र ओमानले कतारलाई ४० रनले पराजित गर्यो । कुवेतले टस जितेपछि ब्याटिङमा आएको यूएईले त्रिवि क्रिकेट मैदान कीर्तिपुरमा निर्धारित ५० ओभरमा ६ विकेट गुमाई ३ सय ७१ रन बनाएको हो । वृत्याले १ सय ८५ र मुस्ताफाले १ सय १८ रन बनाए ।पाँचौं ओभरमा २४ रन बनाउँदा ३ विकेट गुमाइसकेको अवस्थामा यी दुईले चौथो विकेटमा २ सय ७५ रनको साझेदारी गरे । ४७ औं ओभरमा मुस्ताफा लेग साइडमा गएको बलमा विकेटकिपरलाई क्याच दिन पुगेपछि यो साझेदारी टुटेको थियो ।मुस्ताफाले १ सय २५ बल खेली १० चौका र ४ छक्का प्रहार गरे । अन्तिम ओभरमा आउट भएका वृत्याले सानदार १ सय ८५ रन बनाए । वृत्याले १ सय ४७ बल खेली १७ चौका र ९ छक्का प्रहार गरे । आसिफ खानले ९ बलमा २ चौका र ३ छक्का प्रहार गरी ३० रन बनाए । कप्तान मोहम्मद वासिम पहिलो ओभरमै ८ रन बनाई आउट भएका थिए । अर्का ओपनर आर्या लकराले खाता खोल्न सकेनन् । रमिज सेहजाद पनि ९ रनमै आउट भएपछि यूएई ठूलो दबाबमा परेको थियो । कुवेतका साहरूख कुडोस र परविन्दर कुमारले २२ तथा सैयद मोनिबले १ विकेट लिए । यूएईको १६ छक्काको तुलनामा कुवेतले पनि १३ छक्का प्रहार गर्यो । तर टोली ३६३ ओभरमा २ सय २८ रनमा अलआउट भयो । नवौं नम्बरमा ब्याटिङ गरेका सैयद मोनिबले ३६ बल खेल्दै ५ चौका र ६ छक्कासहित ६८ रन बनाए । परविन्दरले २६ बलमा १ चौका र ७ छक्कासहित ५३ रन जोडेका थिए । त्यस्तै कप्तान मोहम्मद अस्लाम ३३, उस्माङ्गी इब्राहिम १६ तथा सिराज खान र यासिन पटेल समान १४ रनमा आउट भए । यूएईका जुनाइद सिद्धिकी र कार्थिक मेइयापनले ३३ विकेट लिए ।मूलपानी क्रिकेट मैदानमा पहिला ब्याटिङ गरेको ओमानले ८ विकेट गुमाई २ सय ४९ रन बनाएको थियो । आयान खान ६४ रन बनाई अविजित रहे । उनले ५९ बल खेली ५ चौका र १ छक्का प्रहार गरे । कप्तान जेसन मक्सुदले ७१ बल खेली २ चौका र १ छक्कासहित ४१ र सन्दीप गोउडले ३७ बल खेली २ चौका र १ छक्कासहित ३४ रन बनाए । कश्यप प्रजापति १८, जतिन्दर सिंह १६, अकिब इल्यास १७, मोहम्मद नदिम १८, अदिल सफिक १६ रनमा आउट भए । कतारका मोहम्मद उराद र अमिर फारुकले ३३ तथा इक्रामुल्लाह खानले २ विकेट लिए ।जवाफमा कतार ४७२ ओभरमा २ सय ९ रनमै अलआउट भयो । कप्तान मोहम्मद रिजलानले ४३ रन बनाए । उनले ६९ बल खेली ६ चौका प्रहार गरे । खुराम सेहजाद ३०, इमाल लिएङ्गे २७, इक्रामुल्लाह २६ र मोहम्मद तानभिरले १९ रन बनाए । ओमानका बिलाल खानले ४ विकेट लिए । उनले ८२ ओभरमा ४२ रन खर्चे । जय ओडेड्रा र इल्यासले २२ विकेट लिए ।"
तीन खेलाडीको संयुक्त अग्रता,"काठमाडौं (कास) फिडेमास्टर रूपेश जयसवाल, पूर्वनेपाल च्याम्पियन सुरवीर लामा र उदीयमान खेलाडी पुरुषोत्तम सिलवालले २२ औं राष्ट्रिय बुद्धिचाल च्याम्पियनसिपको खुलातर्फ समान २ अंकका साथ संयुक्त अग्रता लिएका छन् ।उद्घाटन खेलमा मंगलबार सुरुवाती जित हासिल गरेका रूपेशले बुधबार दोस्रो चरणमा केशव श्रेष्ठलाई पराजित गरे । सिलिसेन्स ड्राइगन प्रणालीमा खेल सुरु गरेका रूपेश सुरुवातमा रक्षात्मक थिए । ३५औं चालसम्म खेल बराबरी अवस्थामा ल्याउन सकेका उनले ४१ औं चालदेखि आफ्नो पकड बनाए । ५४ औं चालमा केशवलाई खेल त्याग्न बाध्य तुल्याए ।सुरवीरले फिडेमास्टर क्षितिज भण्डारीलाई प्रतिस्पर्धात्मक रोमाञ्चक खेलमा पराजित गरी जितयात्रा कायम राखे । सुरवीरले सातौं चालमा सिसिलिएन मार्को प्रणालीतर्फ धकेले । आक्रामक प्रत्याक्रमण भएको खेल ३३ औं चालसम्म बराबरी अवस्थामा थियो । ३४ औं चालमा क्षितिजको कमजोरीको फाइदा उठाएर अघि बढेका सुरवीरले ५७ औं चालमा खेल आफ्नो पक्षमा पारे ।उदीयमान युवा खेलाडी पुरुषोत्तम सिलवालले कोशी प्रदेश च्याम्पियन झापाका राजन सुवेदीलाई पराजित गरे । सेतो गोटी लिएर खेल सुरु गरेका पुरुषोत्तमले आक्रामक देखिएका राजनलाई केही समयमै दबाबमा राख्न सके । १४ औं चालपछि नै राजन खेलमा पछि परिसकेका थिए । ३९औं चालमा पुरुषोत्तमको जित निश्चित भयो । दिव्यांश मल्टी प्रोडक्सनको मुख्य प्रायोजनमा भइरहेको प्रतियोगितामा साविक विजेता पुरुषोत्तम चौलागाईं भने लगातार दोस्रो खेलमा असफल रहे । पहिलो चरणमा राजन सुवेदीसँग हारेका उनी दोस्रो चरणमा बुधबार झापाका प्रकाश नेपालसँग पराजित भए । पहिलो चरणमा सुरवीर लामासँग पराजित भएका क्यान्डिडेट मास्टर केशव श्रेष्ठ पनि अंकविहीन छन् । राजन सुवेदी, राजन पुरी, प्रकाश नेपाल र क्षितिज भण्डारीले १ अंक जोडेका छन् ।महिलातर्फ वुमन फिडेमास्टर सुजना लोहनी, रिया श्रेष्ठ, सुशीला गुरुङ र शान्ति धिमाल लगातार दोस्रो चरणमा जित निकाल्दै २ अंकका साथ संयुक्त रूपमा शीर्ष स्थानमा छन् । सुजनाले पूजा भण्डारीलाई हराइन भने सुशीलााले साविक विजेता सिन्दिरा जोशीलाई पन्छाइन् ।सुजना र पूजाको खेल रोमाञ्चक रह्यो । क्विन्स ग्याम्विट प्रणालीमा खेल सुरु गरेकी सुजनाले लगातार आक्रमण गरिन् । रक्षात्मक बन्न बाध्य पूजाले ३१ औं चरणसम्म आउँदा सुजनालाई कडा टक्कर दिएकी थिइन् । एउटा ठूलो कमजोरीले उनी खेलमा पछि परिन् भने सुजनालाई नतिजा सुम्पन बाध्य रहिन् । रियाले पूजा सिंखडालाई पराजित गरिन् भने शान्ति धिमालले मार्सल तामाङमाथि जित निकालिन् । महिलातर्फ चितवनकी लक्ष्मी कँडेल र पूजा भण्डारीको ११ अंक छ ।"
सुवास शीर्षमा,"काठमाडौं (कास) नेपाल नम्बर एक एमेच्योर गल्फर सुवास तामाङ सूर्य नेपाल गल्फ टुर २०२२२३ अन्तर्गत सातौं प्रतियोगिता, सूर्य नेपाल एनपीजीए टुर च्याम्पियनसिपको तेस्रो दिन २ स्ट्रोकको अग्रतासहित शीर्षस्थानमा उक्लिएका छन् ।दक्षिण एसियाली खेलकुदका दोहोरो स्वर्ण विजेता सुवासले गोकर्ण गल्फ क्लबमा बुधबार ३ अन्डर ६९ को कार्ड बनाउँदै समग्रमा १० अन्डर २ सय ६ सहित पहिलो दुई दिनका लिडर सञ्जय लामालाई २ स्ट्रोकले पछि पारे । सञ्जयले इभनपार ७२ मा खेल सकाए । समग्रमा ८ अन्डर २ सय ८ को स्कोरमा उनी दोस्रो स्थानमा झरे । पहिलो दिनका एकल लिडर सञ्जयले दोस्रो दिन भने एमेच्योर सद्भावसँग शीर्षस्थान बाँडेका थिए । अन्तिम १८ होलको खेल बाँकी रहँदा यो पटक पनि एमेच्योर खेलाडीले प्रोफेसनल गल्फरलाई कडा चुनौती दिएका छन् ।४ अन्डर ६८ को उत्कृष्ट नतिजासहित समग्रमा ६ अन्डर २ सय १० को स्कोरमा रवि खड्का तेस्रो स्थानमा उक्लिए । भुवन नगरकोटीले तेस्रो दिन पनि ४ अन्डर ६८ मा खेल सकाए । लगातार दुई दिन ४ अन्डर खेलेका उनी समग्रमा ५ अन्डर २ सय ११ को स्कोरमा चौथो स्थानमा उक्लिए । सद्भावले ४ ओभर ७६ को खराब प्रदर्शन गरे । समग्रमा ४ अन्डर २ सय १२ सहित उनी पाँचौं स्थानमा तल झरे । समग्रमा २ अन्डर २ सय १४ स्कोर गर्दै छैटौं स्थानमा रहने क्रममा नीरज तामाङले आज १ ओभर ७३ मा खेल सकाए । १ ओभर ७३ खेल्दै समग्रमा १ओभर २ सय १७ को स्कोरमा कमल तामाङ सातौं स्थानमा छन् । समग्रमा २ ओभर २ सय १८ सहित जयराम श्रेष्ठ र रमेश अधिकारीले संयुक्त रूपमा आठौं स्थान बाँडे । जयरामले ३ अन्डर ६९ र रमेशले इभनपार ७२ मा खेल सकाए । एमेच्योर टासी छिरिङ र प्रो भुबहादुर गुरुङ समग्रमा ३ ओभर २ सय १९ को स्कोरमा संयुक्त रूपमा दसौं स्थानमा छन् । टासीले ४अन्डर ६८ र भुबहादुरले २ओभर ७४ को कार्ड बनाए । लगातार तेस्रो दिन पनि अन्डर पारको स्कोर निकाल्ने क्रममा सुवासले फ्रन्ट नाइन १ अन्डर ३५ मा सकाए । दिनको सुरुवात बर्डीबाट गरे पनि दोस्रो र चौथो होलमा एकएक सट खेर फाले । यसपछि छैटौं र सातौं होलमा बर्डीको सफलता प्राप्त गरे । ब्याक नाइन २ अन्डर ३४ मा सकाउने क्रममा सुवासले १० औं, १२ औं र १८ औं होलमा एकएक सट बचाए र १६ औं होलमा बोगी खेपे ।सञ्जयले खराब सुरुवात गरे । दोस्रो, चौथो र छैटौं होलमा बोगीको सामना गर्दै फ्रन्ट नाइन ३ ओभर ३९ मा सकाउन बाध्य भए । तर ब्याक नाइनमा सम्हालिँदै ३अन्डर ३३ को स्कोर निकाले । ११ औं, १२ औं, १५ औं र १७ औं होलमा बर्डीको सफलता प्राप्त गरे भने १८ औं होलमा एक सट खेर फाले ।रविले फ्रन्ट नाइनमा उत्कृष्ट प्रदर्शन गर्दै ५ अन्डर ३१ को स्कोर गरे । पहिलो, दोस्रो, तेस्रो र छैटौं होलमा बर्डी प्रहार गरे भने चौथो होलमा एक सट खेर फाले र उनले तीन पारको आठौं होलमा होल इन वानको सफलता प्राप्त गरे । ब्याक नाइन भने १ ओभर ३७ मा पूरा गरे । १३ औं र १४ औं होलमा बोगीको सामना गर्दा १५ औं होलमा एक सट बचाए ।७२ होलको प्रतियोगितामा ३१ प्रोफेसनल र ९ एमेच्योर खेलाडीले प्रतिस्पर्धा गरिरहेका छन् । कुल ८ लाख नगद पुरस्कार राशिको प्रतियोगिताको विजेताले उपाधिसँगै १ लाख ४० हजार प्राप्त गर्नेछ । दोस्रो हुनेले ९० हजार र तेस्रो हुनेले ६७ हजार प्राप्त गर्नेछन् । उत्कृष्ट २१ भित्र पर्ने अन्य प्रोफेसनल खेलाडीले पनि नगद पुरस्कार प्राप्त गर्नेछन् ।"
जावलाखेल तीन अंक अगाडि,"फ्रेन्ड्सको तेस्रो जितदशरथ रंगशालामै भएको अर्को खेलमा फ्रेन्ड्स क्लबले संकटामाथि ३१ को जित रच्दै रेलिगेसन क्षेत्र छाडेर ११ औं स्थानमा उक्लिएको छ । फ्रेन्ड्सको जितमा कप्तान प्रकाश बुढाथोकी, तोरिक जेब्रिन र रफिक अमिनुले गोल गरे । संकटाका जुनियर एन्केन्गेले नवौं मिनेटमा ११ को बराबरी गरे पनि त्यसले टिमको तेस्रो हार टार्न सकेन ।फ्रेन्ड्सको तेस्रो जितले हिमालयन शेर्पा रेलिगेसन क्षेत्रमा धकेलियो । एक खेल कम खेलेको हिमालयन शेर्पाको नौ अंक छ भने पुछारमा रहेको पुलिसको खातामा ५ अंक रहेको छ । फ्रेन्ड्सको ११ र संकटाको १५ अंक छ ।"
रामपुर फाइनलमा,(लमजुङ)अतिरिक्त समयको अन्तिम मिनेटमा गरेको गोलले रड्स रामपुर चितवन लमजुङको घले गाउँमा जारी आमन्त्रित फुटबल प्रतियोगिताको फाइनलमा प्रवेश गरेको छ । घले गाउँस्थित स्वर्गभूमि रंगशालामा निर्धारित ९० मिनेटमा रामपुर र त्रिवेणी युवा क्लब बेंसीसहरबाट २२ गोल भएको थियो । अतिरिक्त समयको अन्तिममा रामपुरका कप्तान देव गुरुङले गोल गर्दै रामपुरलाई फाइनलमा पुर्याए । पहिलो हाफको आठौं मिनेटमै त्रिवेणीका कृपा चौधरीले गोल खाता खोले पनि १८ औं मिनेटमा रामपुरका बिकी चाम्लिङ राईले गोल फर्काए । दोस्रो हाफको छैटौं मिनेटमा रामपुरका याकु थापामगरले अग्रता दिलाएकामा त्रिवेणका सागर चौधरीले १० औं मिनेटमै गोल गरे । प्लेयर अफ द म्याच रामपुरका जितेश गुरुङ बने ।बिहीबार हुने समाज कल्याण खेलकुद केन्द्र काठमाडौं र बेंसीसहर युथ सोसाइटी शेराबीचको विजेताले रामपुरसँग फाइनल खेल्नेछ । रामपुर गत पुसमा बेंसीसहरमा आयोजित ३० औं त्रिवेणी कपमा ५ लाख रुपैयाँ पुरस्कार उचालेको विजेता हो । फाइनल विजेताले नेपालको पहाडी क्षेत्र २ हजार १ सय मिटर उचाइको स्मार्ट भिलेज घले गाउँमा आयोजित फुटबल प्रतियोगितामा ५ लाख ५ सय ५५ रुपैयाँ पुरस्कार पाउने आयोजक पर्यटन व्यवस्थापन समिति स्मार्ट भिलेज घले गाउँका अध्यक्ष प्रेमबहादुर घलेले बताए ।
चितवन र काठमाडौं भिड्ने,"चितवन (कास) चितवन र काठमाडौं भरतपुर मेयर कप वाग्मती प्रदेश यू१६ क्रिकेटको फाइनलमा प्रवेश गरेका छन् । बुधबार लिगको अन्तिम खेलमा चितवनले ललितपुरलाई ५९ रन र काठमाडौंले मकवानपुरलाई ५ रनले हराउँदै फाइनलमा पुगेका हुन् । काठमाडौं समूह ए र चितवन समूह बी को विजेता बन्दै फाइनलमा स्थान सुरक्षित गरेका हुन् ।भरतपुरको निर्माणाधीन क्रिकेट रंगशालाको नमुना मैदानमा काठमाडौंले निर्धारित २५ ओभरमा ८ विकेटको क्षतिमा १ सय ८२ रन बनायो । ओपनर विशाल रायमाझीले ४३ बल खेल्दै २ चौका र १ छक्कासहित ४८ रन बनाए । सुबिन हाडाले ३६, वीरेन्द्रसिंह साउदले ३४ र निश्चल श्रेष्ठले २५ रन बनाए । मकवानपुरका अमनकुमार यादवले २ तथा रोहित ठाकुर, रौशनकुमार राय र रोशनकुमार यादवले ११ विकेट लिए ।मकवानपुरले २५ ओभरमा ७ विकेट गुमाएर १ सय २३ रन मात्र बनाउन सक्यो । पहिलो विकेटका लागि ७० रनको साझेदारी गर्दै बलियो सुरुआत गरेको मकवानपुरका लागि मध्यक्रम सम्हाल्न सकेन । १५ औं ओभरको पहिलो बलमा मकवानपुरका ओपनर गौरव श्रेष्ठ व्यक्तिगत ४५ रनमा आउट भए । अर्का ओपनर गोकुल अधिकारीले २५ रन बनाए । काठमाडौंका निश्चल श्रेष्ठ र सार्थक धितालले २२ विकेट लिए । सुबिन, प्रतीक पण्डित र पवन कठायतले समान १ विकेट निकाले । चितवनविरुद्ध १ सय ४८ रनको विजय लक्ष्य पछ्याएको ललितपुर १ सय ४२ रनमा रोकियो । हिमाल बोहराले ४९ बल खेली ४ चौका र १ छक्काको साथ ५६ रन बनाए । चितवनका सुमित शर्मा र विशाल खत्रीले २२ तथा सुगम सापकोटा र दीपेश क्षत्रीले समान १ विकेट निकाले ।यसअघि पहिला ब्याटिङ रोजेको चितवनले ९ विकेटको नोक्सानीमा १ सय ४७ रन बनायो । चितवनका कप्तान सूर्यान्शु कोइरालाले ५४ बल खेल्दै उनले ७ चौका र १ छक्कासहित ६३ रन जोडे । विवश न्यौपानेले २० र ज्ञानु निउरेले १६ रन जोडे । ललितपुरका भार्गव खनाल एक्लैले ६ विकेट लिए । ५ ओभर बलिङ गरेका उनले ३१ रन खर्चिए । निश्चल क्षत्री, संगम सेढाईं र दीपेश शाहले समान १ विकेट लिए ।"
