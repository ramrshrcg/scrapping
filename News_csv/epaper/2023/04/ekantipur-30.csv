शीर्षक,विवरण
कर्णालीका ४० विद्यालयमा शिक्षक दरबन्दी शून्य,"(सुर्खेत), (कालीकोट)६ लाख ६७ हजार ७ सय ४८ विद्यार्थीका लागि ३ हजार ३४ सामुदायिक विद्यालय । त्यसमा पनि १२ सय अर्थात् ४० प्रतिशत विद्यालयमा सरकारी शिक्षकको एउटा पनि दरबन्दी छैन । यो नियति हो कर्णालीको । यी विद्यालय राहत, स्थानीय र निजी स्रोतमा चलेका छन्, तैपनि सरकारले कर्णालीसहित सिंगो देशलाई साक्षर, शिक्षित र समृद्ध बनाउने नीति तथा कार्यक्रम दोहोर्याउँदै आएको छ । जनगणना२०७८ अनुसार कर्णालीको जनसंख्या १६ लाख ८८ हजार ७ सय १२ छ । विद्यालयतर्फ आधारभूत तहमा ४ लाख ९ हजार ३ सय १५ र माविमा १ लाख ३७ हजार ९ सय १६ विद्यार्थी छन् । यीमध्ये वर्ष नदोहोर्याई कक्षा १ देखि ५ सम्म जाने बालबालिकाको संख्या ५९ प्रतिशत मात्र छ भने ८ कक्षासम्म पुग्ने ४९ प्रतिशत छन् । यसले कर्णालीको शैक्षिक अवस्था कति भयावह छ भन्ने देखाउँछ । सामाजिक विकास मन्त्रालयका शाखा अधिकृत बलवीर सुनार भन्छन्, आधारभूत तहका २० प्रतिशत विद्यार्थीले त पढाइ नै छाड्ने गरेका छन्, कोही बालविवाह गर्ने, कोही ज्याला मजदुरीमा लाग्ने अवस्था छ ।कर्णालीका १० जिल्लाका २ हजार ८ सय ३२ बालविकास केन्द्रमा ६२ हजार २ सय २९ बालबालिका छन् । प्रदेशमा ३ हजार ३४ सामुदायिक र २ सय ४ संस्थागत विद्यालय छन् । तर, एउटै पनि शिक्षक दरबन्दी नभएका विद्यालयको संख्या ४० प्रतिशत रहेको सामाजिक विकास मन्त्रालयको तथ्यांक छ । सामुदायिक विद्यालयमा एक शिक्षकले निर्धारित अनुपातभन्दा दोब्बर विद्यार्थी पढाउनुपर्ने बाध्यता छ । आधारभूत तहमा एक शिक्षकले ७० जनासम्म पढाइरहेका छन् । नियमावलीअनुसार एक शिक्षकले ४५ विद्यार्थी पढाउनुपर्छ । अझ १ देखि ५ कक्षाबाहेक माथिल्लो तहमा शिक्षक अभाव बढ्दै गएको मन्त्रालयको शैक्षिक विकास तथा परीक्षा व्यवस्था शाखाका अधिकृत सुनार बताउँछन् । शिक्षा विकास निर्देशनालयका अनुसार प्रावि तहमा ८ सय ६, विषयगत गरी निम्न माध्यमिक तहमा १ सय ५७ र माध्यमिक तहमा १ हजार ६६ शिक्षक भर्ना गर्न शिक्षक सेवा आयोगलाई सिफारिस गरिएको छ । बालबालिकाले आफ्नो परिवेशका शब्दहरू शुद्धसँग उच्चारण गरी पढ्न र लेख्न कक्षा १ का बालबालिकाले प्रतिमिनेट ३५, २ मा अध्ययनरतले ४५ र ३ मा अध्ययनरतले ६० शब्द पढ्न र लेख्न सक्ने हुनुपर्ने मापदण्ड सरकारले तोकेको छ । तर अधिकांश बालबालिका त्यसअनुसार न पढ्न सक्छन्, न त लेख्न नै । गत वर्ष पाठ्यपुस्तकबिनै विद्यार्थीले परीक्षा दिनुपरेकाले पनि विद्यार्थीको सिकाइमा असर पुगेको जुम्ला बजारस्थित चन्दननाथ माविका प्राचार्य टंकबहादुर महतको भनाइ छ । शिक्षाका लागि राष्ट्रिय अभियानले गरेको अध्ययनअनुसार कालीकोट, जुम्ला, मुगु, डोल्पा, हुम्ला, दैलेख, सुर्खेतलगायतका झन्डै ३५ हजार विद्यार्थीले गत वर्ष पाठ्यपुस्तक अभावमै वार्षिक परीक्षा दिएका थिए । सरकारले कर्णालीमा चुनाव आउनुभन्दा १५ दिनअघि नै मतपत्र पुर्याएको थियो, तर विद्यार्थीका लागि पाठ्यपुस्तक भने वर्ष दिनसम्म पनि दिन नसकेको नागरिक समाज मुगुका टेकबहादुर शाही बताउँछन् । सरकारको प्राथमिकतामा शिक्षा छैन, भन्छन्, डोजरे विकास सरकारको प्राथमिकता देखिन्छ, उपभोक्तामार्फत बजेट बाँड्ने खुद्रे योजनामा बजेट केन्द्रित छ । यो वर्ष शैक्षिक सत्र सुरु भएर पठनपाठनको बिक्री थालिँदै छ । उनका अनुसार अधिकांश विद्यालयको भौतिक संरचना कमजोर छ भने दक्ष जनशक्ति न्यून छ । गाउँका अधिकांश विद्यालय भवन जीर्ण भएको र खानेपानी, शौचालय, खेलमैदानको सुविधा अपर्याप्त रहेको उनले बताए । खाँडाचक्र नगरपालिका४ ताडीका ९ वर्षीय खगेन्द्र विश्वकर्मा गत वर्ष नवज्योति आधारभूत विद्यालयमा कक्षा ४ मा भर्ना भएका थिए । वर्षभरिको हाजिरी केलाउँदा उनी २० दिन मात्र विद्यालय गएको देखिन्छ । उनलाई यस पटक कक्षा उन्नति गरेर ५ मा पुर्याइयो । तर नेपाली भाषाका अक्षर मात्रा लगाएर राम्रोसँग लेखपढ गर्न सक्दैनन् । अंग्रेजी र गणितमा पनि उस्तै कमजोर छन् । गाई चराउन जानुपर्छ, उनले भने, कहिले भाउ हेर भन्ना (भाइको हेरालो लाग्दा) स्कुल जानै पाइँदैन । खगेन्द्रका बाबु भारतमा मजदुरी गर्छन्, आमा गिट्टी कुटेर परिवार पाल्छिन् । उक्त विद्यालयको कक्षा १ मा अध्ययनरत करिष्मा विश्वकर्मा ५९ दिन, कक्षा २ का विवेक विश्वकर्मा ४९ दिन, कक्षा ३ का प्रशान्त विश्वकर्मा ६० र कक्षा ५ का ठम विश्वकर्मा शैक्षिक सत्रभरिमा ४४ दिन मात्र विद्यालयमा हाजिर भएको तथ्यांक छ । बालबालिका नियमित विद्यालय नआउँदा सिकाइ उपलब्धि पनि कमजोर बनेको प्रधानाध्यापक रामबहादुर बोगटीले बताए । विद्यालय नै नआएपछि कसरी सिक्छन् ? उनले भने, हामीकहाँ अभिभावकको आथिक अवस्था कमजोर छ, शिक्षाप्रतिको चेतनामा पनि कमी छ । वर्षभरिमा २ सय २० दिन विद्यालय सञ्चालन गरी १ देखि ५ कक्षासम्म १ सय ९२ दिन पठनपाठन गर्नुपर्ने सरकारी नियम छ । तर नवज्योति विद्यालयको औसत सिकाइ उपलब्धि ४२ प्रतिशत मात्र छ । कक्षा ५ सम्म पढाइ हुने नवज्योतिमा एक जना मात्र स्थायी दरबन्दीका र ५ जना निजी स्रोतका शिक्षक छन् । स्थानीय बुद्धिजीवी बाले विश्वकर्माले सरकारले दिने निःशुल्क पाठ्यपुस्तक, दिवाखाजा, छात्रवृत्तिलगायतका रकमबाट निजी स्रोतका शिक्षकलाई तलब उपलब्ध गराइएको जानकारी दिए । प्रदेश सरकार गठन भएयता शिक्षातर्फका विभिन्न योजना अघि सारिएको थियो । जसमध्ये अधिकांश योजना नीति तथा कार्यक्रममा मात्र सीमित छन् । कर्णाली साक्षर अभियान अलपत्र छ । पर्वतीय विज्ञान तथा प्रविधि विश्वविद्यालय स्थापनाका लागि कुनै पहल भएको छैन । प्रदेश सरकारको छोरीबुहारी प्राविधिक शिक्षा छात्रवृत्ति कार्यक्रम कार्यान्वयन भएको छ भने हिमाली जिल्लामा आवासीय विद्यालय स्थापना गर्ने योजना अधुरै छ ।विशेष विद्यालय र दलित छात्रावासका लागि २८ करोड १० लाख बजेट विनियोजन गरेको प्रदेश सरकारको यो योजना सम्पन्न हुन सकेको छैन । बहुप्राविधिक शिक्षालयका लागि ११ करोड रुपैयाँ छुट्याइए पनि थप पहल देखिन्न । गत वर्ष विद्यालयलाई मर्ज गर्दै कम्तीमा एक विद्यालयलाई साधनस्रोत र प्रविधियुक्त नमुना विद्यालयका रूपमा विकास गर्न ३९ करोड ५० लाख रुपैयाँ बजेट छुट्याइएको थियो । तर, थप प्रक्रिया अघि बढेन । विद्यालयमा बालबालिकाका नाममा जाने दिवा खाजा, छात्रवृत्ति, पाठ्यपुस्तक, मसलन्दबापतको रकममा पनि अनियमितता हुने अभिभावकको गुनासो छ । मुगुस्थित गमगढीका नन्दबहादुर शाहीले भने, विद्यालयमा शिक्षक पनि नियमित आउँदैनन्, परीक्षा पनि फितलो हुँदा बालबालिकाको सिकाइ उपलब्धि वृद्धि हुन सकेको छैन । परीक्षामा शिक्षक र अभिभावक नै चिट चोराउन जाने प्रवृत्तिले शिक्षाको गुणस्तर खस्किएको कालीकोटका प्रजिअ जोरासिंह माझीको भनाइ छ । यो वर्षको एसईईमा सत्यदेवी मावि परीक्षा केन्द्रमा निरीक्षक बसेका शिक्षकले नै मोबाइलमा प्रश्नपत्र खिचेर बाहिर पठाउँदै गरेको बेला आफूले फेला पारेको उनले बताए । विद्यार्थीले गाइड, गेसपेपर लिएर जानु त सामान्यजस्तै छ, जिल्ला एसईई परीक्षा समितिका अध्यक्षसमेत रहेका प्रजिअ माझीले भने, एसईईमा चिट चोराउने १५ शिक्षकलाई कारबाही गरिएको छ । कालीकोटमा झन्डै ९० प्रतिशत शिक्षक जिल्लाकै भए पनि अधिकांशका छोराछोरी काठमाडौं, सुर्खेत, नेपालगन्ज, मान्मलगायत ठाउँका बोर्डिङमा भर्ना छन् । तर उनीहरूले आफ्ना छोराछोरीको नाम गाउँका सरकारी विद्यालयमा लेखाएर परीक्षा दुर्गमबाट दिन लगाएर छात्रवृत्तिलगायतका सुविधा आफैं लिने गरेको स्थानीय अभिभावक जंगदेव पाण्डेले बताए । सरकारले दलित तथा विपन्न परिवारका बालबालिकालाई शिक्षाको मूलधारमा ल्याउन दिवा खाजा, पाठ्यपुस्तक, सेनेटरी प्याडको अतिरिक्त छात्रवृत्तिको समेत व्यवस्था गरेको छ । तर यी समुदायका अधिकांश बालबालिकामा विद्यालय नियमित नहुने र बीचैमा पढाइ छाड्ने समस्या छ । विद्यालय झिकाउने, टिकाउने, सिकाउने र भविष्य श्रमबजारमा बिकाउने लक्ष्यसहित सार्वजनिक शिक्षामा लगानी गरिरहेको भए पनि लगानीअनुसारको प्रतिफल छैन । प्रत्येक शैक्षिक सत्रमा भर्नार् भएकामध्ये ३० प्रतिशत बालबालिकाले आधारभूत तह पार गर्छन् भने मावि तहमा उत्तीर्ण हुनेको संख्या १० प्रतिशत पनि छैन । शैक्षिक क्षति कम गर्न न विद्यालयसँग कुनै भरपर्दो योजना छ, न त स्थानीय तहका सरकारले ठोस कदम नै चालेका छन्, पाण्डे भन्छन् । कर्णालीमा प्रदेशमा ७६ प्रतिशत नागरिक साक्षर छन् जसमध्ये पुरुष ८३३ प्रतिशत साक्षर भए पनि महिला ६९४ प्रतिशत साक्षर रहेको तथ्यांक छ । गरिबी, चेतनाको कमी, भौगोलिक विकटता, पूर्वाधारको अभावले कर्णालीले गुणस्तरीय शिक्षामा फड्को मार्न सकेको छैन । नेपाल राष्ट्रिय शिक्षक संगठनका महासचिव हंसबहादुर शाही भन्छन्, बालविकास केन्द्रदेखि नै सिकाइ वातावरणमा जोड दिँदै शिक्षक, अभिभावकको सहकार्य, प्रविधिमैत्री शिक्षण क्रियाकलाप, तालिम प्राप्त दरबन्दीका पर्याप्त शिक्षक, शिक्षालाई जीवनसँग जोडेर कक्षागत क्रियाकलाप हुन नसकेकाले गुणस्तर हासिल हुन सकेको छैन । आफ्नो कार्यकालमा कर्णालीका १ हजार २ सय २५ वटा विद्यालय तथा क्याम्पस भवन निर्माण गरेको पूर्वसामाजिक विकासमन्त्री दल रावलको भनाइ छ । विद्यालय तहको शिक्षालाई स्थानीय तहले महत्त्व नदिनु, दक्ष शिक्षकको खोजी गर्नुको सट्टा कार्यकर्तालाई जागिर दिनु, राज्यको मुख्य दायित्व रहेको शिक्षालाई व्यापारीकरण गर्नुर्, गरिखाने सीपमूलक शिक्षा नदिइनु, शिक्षा क्षेत्रलाई राजनीति गर्ने थलो बनाइनुजस्ता समस्या यहाँ देखिन्छन्, उनी भन्छन् । कर्णालीको कठिन भूगोलमा हिँडडुलकै प्रमुख समस्या रहेकाले अपांगता भएका बालबालिकालाई विद्यालय शिक्षा सहज नभएको अपांग पुनःस्थापना केन्द्र कालीकोटका अध्यक्ष केशवराज देवकोटाको भनाइ छ । अपांग पुनःस्थापना केन्द्रले केही वर्ष पहिले गरेको सर्भेक्षणअनुसार कर्णालीभरि करिब ३२ हजार अपांगता भएका बालबालिका छन् । यहाँ अपांगता भएका बालबालिकालाई पढाउन सरकारले ३६ वटा स्रोत विद्यालय सञ्चालन गरेको छ । सबै बालबालिका ती विद्यालय जान सकेका छैनन् । सामाजिक विकास मन्त्रालयका अनुसार अझै पनि करिब १५ हजार अपांगता भएका बालबालिका विद्यालय बाहिरै छन् ।शिक्षक विभिन्न पेसामा लागेर बालबालिकाको भविष्यमाथि खेलबाड गरेको ठहर गर्दै कालीकोटको रास्कोट नगरपालिकाले यस पटकको एसईईसहित कक्षा ८ र ९ को परीक्षामा कडाइ गर्यो । विद्यार्थीको उत्तरपुस्तिका अन्य विद्यालयका शिक्षकबाट परीक्षण गराइएको थियो । कक्षा ८ का ४ सय ३१ विद्यार्थीमध्ये ९४ जना मात्र उत्तीर्ण भए भने कक्षा ९ का ४ सय ३५ मध्ये १ सय ४३ जना उत्तीर्ण भए । जिल्लाभरको शैक्षिक गुणस्तरको अवस्था यस्तै हो, रास्कोट नगर प्रमुख धर्मराज शाही भन्छन्, निर्मम नबन्दासम्म शिक्षा क्षेत्रमा सुधार हुने देखिएन । नगरका कक्षामा परीक्षा दिएका १० विद्यालयमध्ये कुनैमा पनि २० प्रतिशतभन्दा बढी विद्यार्थी पास नभएको उनको भनाइ छ । कालिका आधारभूत विद्यालय लहरेलाबाट २१ र शम्भुनाथ आधारभूत विद्यालयबाट १८ जनाले कक्षा ८ को परीक्षा दिएकामा एकएक जना मात्र उत्तीर्ण भए । जनजागृति फुकोटका ७० मध्ये १७, बडिमालिका मावि रास्कोटका ४७ मध्ये ११, मोतीराम मावि सिप्खानाका ४८ मध्ये ८, कालाशिल्ला माविका ८४ मध्ये १९ र पिंगला प्रावि फुकोटका ४७ मध्ये १५ विद्यार्थी मात्र उत्तीर्ण भए । नगरका चार वटा माविबाट जाँच दिने विद्यार्थी पनि ७० प्रतिशत फेल छन् । दुई विषय लागेकासम्मलाई पास गर्दा पनि नतिजा निराशाजनक देखिएको रास्कोट नगर शिक्षा शाखा प्रमुख प्रभुलाल न्यौपानेले बताए ।"
प्रधानमन्त्री दाहालसँग अझै चार मन्त्रालय,"(काठमाडौं)सत्तारूढ कांग्रेसले आफ्नोतर्फबाट मन्त्री बन्नेको नाम नपठाउँदा प्रधानमन्त्री पुष्पकमल दाहालले मन्त्रिपरिषद्लाई अझै पूर्णता दिन सकेका छैनन् । तीन महिनाअघि राष्ट्रिय स्वतन्त्र पार्टी सरकारबाट बाहिरिएदेखि नै मन्त्रिपरिषद् अपूर्ण छ । प्रधानमन्त्री दाहालमातहत अहिले चार मन्त्रालय र उपप्रधानमन्त्री पूर्णबहादुर खड्काअन्तर्गत दुई मन्त्रालय छन् । कांग्रेस सभापति शेरबहादुर देउवाले नेता शेखर कोइराला र महामन्त्री गगन थापा समूहको असन्तुष्टिका कारण मन्त्रीको नाम तय गर्न सकेका छैनन् । प्राथमिकतामा नपरेका मन्त्रालय आफ्नो समूहलाई दिन खोजेको भन्दै शेखरगगन समूह असन्तुष्ट छ । देउवा भने पार्टीभित्र समझदारी बनाएर आइतबारसम्ममा नाम टुंगो लगाउने कसरतमा छन् । कांग्रेसबाट मन्त्री बनेका पाँचै जना संस्थापन पक्षका हुन् । गठबन्धनको सहमतिअनुसार कांग्रेसले अब चार मन्त्री र एक राज्यमन्त्री पठाउनुपर्नेछ । कांग्रेसले कानुन, न्याय तथा संसदीय मामिला, स्वास्थ्य तथा जनसंख्या, युवा तथा खेलकुद र खानेपानी मन्त्रालय सम्हाल्ने गरी मन्त्रीको नाम पठाउनुपर्नेछ । कांग्रेसले आठ मन्त्रालय पाउने सहमति भएकामा जनमत पार्टी सरकारबाट अलग भएपछि खानेपानी मन्त्रालय पनि थपिएको हो । उद्योग मन्त्रालय नपाएपछि जनमत चैत १७ मा सरकारबाट बाहिरिएको हो । प्रधानमन्त्रीमा दाहालले पुस ११ मा शपथ लिएकै दिन जनमतले आफ्नो पार्टीबाट खानेपानी मन्त्रीमा अब्दुल खानलाई पठाएको थियो । जनमतले कृषि र उद्योगमध्ये एक मन्त्रालय पाउनुपर्ने अडान राख्दै आएको थियो । सरकारबाट बाहिरिए पनि उसले समर्थन भने फिर्ता लिएको छैन । देउवाले आन्तरिक शक्ति सन्तुलनको समस्या देखाएपछि गठबन्धन खानेपानी मन्त्रालय कांग्रेसलाई दिन सहमत भएका हुन् । कांग्रेसबाट चैत १७ मा उपसभापति पूर्णबहादुर खड्का उपप्रधानसहित रक्षामन्त्री, नेता प्रकाशशरण महत अर्थमन्त्री, रमेश रिजाल उद्योग, वाणिज्य तथा आपूर्तिमन्त्री र सीता गुरुङ सहरी विकासमन्त्री नियुक्त भएका थिए । तत्कालका लागि कानुन, न्याय तथा संसदीय मामिला मन्त्रालय उपप्रधानमन्त्री खड्कामातहत राखिएको छ । कांग्रेसका अर्का नेता एनपी साउद वैशाख ३ मा परराष्ट्रमन्त्री भएका हुन् । पार्टीका प्रवक्तासमेत रहेका अर्थमन्त्री महतले एकदुई दिनभित्रै मन्त्रिपरिषद्ले पूर्णता पाउने जनाए । पार्टीभित्रको विवादले रोकिएको होइन । उपनिर्वाचनपछि गरौंला भनेका कारणले ढिलाइ भएको हो । आइतबार वा सोमबारसम्म हुन सक्छ, उनले भने, यसमा कुनै समस्या छैन ।कांग्रेस महामन्त्री थापाले मन्त्री पठाउने विषयमा पछिल्लो समय छलफल नभएको बताए । उपनिर्वाचनअघि सभापतिसँग एक खालको समझदारी भएको हो । उपनिर्वाचन सकिएपछि मन्त्रिपरिषद् विस्तार गर्ने भनिएको थियो । अहिले सभापतिले नयाँ छलफल गर्नुभएको छैन, उनले भने, नाम दिन समस्या छैन । सभापतिले कुरा गर्नासाथ नाम गइहाल्छ । कांग्रेसका एक पदाधिकारीका अनुसार स्वास्थ्य मन्त्रालय कसले लिने भन्नेमा पार्टीभित्र मुख्य विवाद छ । सभापति देउवाले स्वास्थ्य मन्त्रालयमा मोहन बस्नेतलाई पठाउन चाहेका छन् । बाँकी रहेका मन्त्रालयमा पनि रोजेर संस्थापन पक्षले लिने भए आफ्नो पक्षबाट नाम नदिने शेखरगगन समूहले चेतावनी दिएको छ । स्वास्थ्य मन्त्रालयमा बस्नेतलाई ल्याउन सभापतिको भन्दा पनि आरजु (राणा) को मुख्य स्वार्थ छ भन्ने कुरा आएको छ, संस्थापन इतरपक्षका अर्का एक नेताले भने, स्वास्थ्य मन्त्रालय पनि आफैं राख्नुपर्ने हो भने हामी नाम नदिन सक्छौं, शेखर दाइ विराटनगरबाट फर्केपछि यसबारेमा थप कुराकानी हुन्छ । संस्थापन पक्षका अर्का एक नेताले भने राष्ट्रिय स्वतन्त्र पार्टीलाई पनि सरकारमा सहभागी गराउने विषयमा प्रधानमन्त्री दाहालले छलफल चलाइरहेकाले कांग्रेसबाट नाम जान ढिलाइ भएको बताए । राष्ट्रिय स्वतन्त्र पार्टीले यसअघि पाएकै मन्त्रालय पाए सरकारमा जाने बताउँदै आएको छ । रास्वपाले गृह र अर्थ मन्त्रालयमध्ये एकलाई बटमलाइन बनाउने सम्भावना छ, गठबन्धनका नेताहरूले यी दुईबाहेक अरू मन्त्रालय रोज्न भनेका छन् । यसमा कुरा मिल्ने छाँट देखिन्न, बालुवाटार स्रोतले भन्यो, गृह र अर्थबाहेक रोजेको मन्त्रालय लिएर जान चाहे रास्वपालाई सरकारमा सहभागी गराउने कि भन्ने प्रधानमन्त्रीको चाहनाले पनि मन्त्रिपरिषद् विस्तारमा ढिलाइ भएको हुन सक्छ ।"
नीरा हत्यामा प्रहरी अलमलमै,"(काठमाडौं)३२ वर्षीया नीरा पाण्डे आचार्यको हत्या प्रकरण छानबिन गर्न प्रहरी प्रशासनले ढिलाइ गरेको भन्दै पीडित पक्षले सरकारको ध्यानाकर्षण गराएका छन् । कपनको सरस्वतीनगरस्थित आफ्नै पसल नीरु किचेन भित्र बीभत्स हत्या गरिएको अवस्थामा उनी भेटिएकी थिइन् । घटना भएको दसौं दिनसम्म पनि हत्यामा संलग्नलाई सार्वजनिक गर्न ढिलाइ भएको भन्दै पीडित पक्ष, सरोकारवाला, अधिकारकर्मीले शनिबार दिउँसो माइतीघरदेखि बानेश्वरसम्म प्रदर्शन गर्दै अनुसन्धान गरी चाँडो सत्यतथ्य पत्ता लगाउन माग राखेका हुन् । प्रदर्शनमा बोल्दै नीराका आफन्त श्याम तिमल्सिनाले भने, दसौं दिनसम्म पनि हत्यारालाई सार्वजनिक नगर्दा कतै राज्य नै हत्यारा संरक्षणमा लागेको हो कि भन्ने शंका गर्ने स्थितिमा पुगेको हुँदा प्रदर्शन गर्नुपरेको छ । मृतकका दाजु यमलाल पाण्डेले पनि अनुसन्धानमा ढिलाइ भइरहँदा सरकारमाथि नै आशंका उब्जिएको टिप्पणी गरे । प्रहरी प्रशासनको ढिलाइले आशंका गर्नुपर्ने स्थिति भएको छ, उनले भने । नीराका बुबा ईश्वरीप्रसादले हत्यारा छिटो सार्वजनिक गरिदिन आग्रह गरे । नीराका श्रीमान् योगेन्द्र आचार्यलाई प्रहरीले अनुसन्धानमा राखेको उनका दाइले जानकारी दिए । नागरिकले रोजीरोटीका लागि व्यापार, व्यवसाय गर्ने क्रममा ज्यान गुमाउनुपर्छ भने कस्तो खालको राज्य निर्माणमा नेता लागेका हुन् ?, प्रदर्शनमा राजनीतिक नेतृत्वमाथि प्रश्न गर्दै नीराका आफन्तले भने, जवाफ माग्न संसद् भवन जाने छौं, सिंहदरबार छिर्ने छौं, अदालतको ढोका ढक्ढक्याउने छौं । यसअघि सरस्वतीनगर, बौद्ध, कपनको प्रहरी प्रभाग तथा चौकी चाबहिलमा समेत आन्दोलन गर्दै सरकारको खबरदारी गरिएको छ । दिनदहाडै हत्या हुन थालेपछि स्थानीय, व्यापारीले शान्ति सुरक्षाको माग गरेका छन् भने सांसदहरूले पनि चाँडो अनुसन्धान गरी सुरक्षाको प्रत्याभूति दिलाउन प्रतिनिधिसभामा सरकारको ध्यानाकर्षण गराएका छन् । नीरा गत वैशाख ७ मा दिउँसो ३ बजे नीरु किचेन भित्रै मृत फेला परेकी थिइन् । उनको शरीरका विभिन्न भागमा चक्कु प्रहार गरी हत्या गरिएको थियो । नीराका आफन्त सचिन पाण्डेका अनुसार अर्घाखाँची माइती भएकी नीराको बागलुङका योगेन्द्रसँग विवाह भएको थियो । उनीहरू व्यापार, व्यवसाय गर्दै काठमाडौंमा बस्दै आएका थिए । विवाह गर्नॅअघि नीरा सुकेधारास्थित आफ्नै दाइ यमलालको पसलमा डेढ वर्षजति सहयोगी भएर काम गरेकी थिइन् । आफन्त सचिन पाण्डेले बताए, उहाँको दाइसँग बुझ्दा बुढाबुढीबीचको सम्बन्ध एकदमै राम्रो थियो भन्नुभएको छ । नीरु किचेन भन्दा केही पर अर्को पसल उनका श्रीमान्ले सम्हाल्थे । घटनाको दिन एक ग्राहक नीरु किचेन पुग्दा नीरुलाई नदेखेपछि सोधखोज गर्दा पसलभित्रै चोटैचोट, रक्ताम्य स्थितिमा भेटिएकी थिइन् । प्रहरी प्रभाग, कपनको टोली घटनास्थल पुगेपछि नीरालाई महाराजगन्जस्थित त्रिवि शिक्षण अस्पताल लगिएको थियो । अस्पताल पुर्याउनेबित्तिकै चिकित्सकले मृत घोषणा गरेका थिए । नीराको शव हाल त्रिवि अस्पतालमै राखिएको छ । हत्यारा सार्वजनिक नभएसम्म दाहसंस्कार नगर्ने भन्दै नीराका आफन्त आन्दोलनरत छन् ।प्रहरी प्रधान कार्यालय नक्सालका प्रवक्ता कुवेर कडायतले प्रारम्भिक अनुसन्धान भइरहेको हुँदा शुक्रबार गठित उच्चस्तरको छानबिन समितिले अनुसन्धान नसकी तत्कालै कसैलाई सार्वजनिक गर्ने अवस्था नरहेको बताए । प्रारम्भिक अनुसन्धान भइरहेको छ, उहाँ (नीरा) व्यापारी हो, पारिवारिक, आर्थिक कुरालगायत विभिन्न कोणबाट यसलाई माथिल्लो तहबाटै छानबिन, सहजीकरण गर्नका लागि एआईजीको कमान्ड मा उच्चस्तरको छानबिन समिति गठन गरेको छ, क्लु मा पुग्दै छ, उनले भने, अहिल्यै भन्नु हतारो हुन्छ । हत्या प्रकरणको अनुसन्धान गर्न शुक्रबार प्रहरी प्रधान कार्यालयले केन्द्रीय अनुसन्धान ब्युरो (सीआईबी) का एआईजी किरण वज्राचार्यको नेतृत्वमा उच्चस्तरको छानबिन समिति गठन गरेको उनले बताए ।"
सचिव थन्क्याउने थलो हो प्रधानमन्त्री कार्यालय ?,"(काठमाडौं)प्रधानमन्त्री कार्यालयमा सरुवा हुने धेरैजसो सचिवले सरकारले आफूमाथि पूर्वाग्रह राखेको अभिव्यक्ति दिने गरेका छन् । प्रधानमन्त्री कार्यालयमा जानु भनेको हेपिएको र पेलिएको महसुस गर्छन् । त्यसैले उनीहरू प्रधानमन्त्री कार्यालयमा हाजिर भएको भोलिपल्टै अन्यत्र सरुवा हुन दौडधुप सुरु गर्छन् ।के प्रधानमन्त्री कार्यालय सचिव थन्क्याउने थलो हो ? प्रधानमन्त्री कार्यालयमा सबैभन्दा अब्बल, योग्य र परिणाम दिन सक्ने कर्मचारीहरूलाई राखेर काम लिनुपर्ने भए पनि पछिल्लो समय सचिव थन्क्याउने थलोका रूपमा चिनिन थालेको छ । तर, केही सचिवले प्रधानमन्त्री कार्यालयमा सरुवा भएपछि उत्साहका साथ काम गरेका उदाहरण पनि छन् । पूर्वमुख्य सचिव विमल कोइराला प्रधानमन्त्री कार्यालयमा सुशासनको कामभन्दा पनि राजनीति धेरै हुने भएकाले सचिवहरू एड्जस्ट हुन नसकेको बताउँछन् । क्षमता भएकाले काम देखाउने वातावरण नहुने भएकाले सचिवहरू प्रधानमन्त्री कार्यालयमा खुम्चिएको महसुस गर्छन्, उनी भन्छन् । कर्मचारीको सचिवालय व्यवस्थित बनाएर नागरिकलाई डेलिभरी दिने, सुशासन कायम राख्ने र प्रशासन चलाउने काममा लाग्नुपर्ने प्रधानमन्त्रीलाई दैनिक औपचारिक कार्यक्रममा भाषण गर्नै फुर्सद नभएको धारणा उनको छ । कुनै मन्त्रालयबाट हटाउनुपर्दा वा निवृत्त हुने समय नजिकिँदै छ भने त्यस्ता सचिवलाई प्रधानमन्त्री कार्यालयमा सरुवा गर्ने थिति नै बसालिएको पूर्वप्रशासकहरू बताउँछन् । सचिवबाट काम लिनेभन्दा पनि हीनताबोध गराउने प्रवृत्ति झांगिँदै जानु प्रधानमन्त्रीको सचिवालय कमजोर हुन हो, ती प्रशासकले भने ।पार्टीनिकट सचिवले आफू रोजेको मन्त्रालयमा आउन राम्रो दक्खल भएका अर्का सचिवलाई भूमिकाविहीन बनाइरहेको अर्का प्रशासकले बताए । मुख्यगरी कार्यक्षमताभन्दा पनि राजनीतिक फाइदा लिन सचिवलाई थन्क्याउन खोजिन्छ, उनले भने, कर्मचारीतन्त्र राजनीतीकरण हुँदा यस्तो भएको हो ।३३ वर्षको जागिरे जीवनमा अर्थ मन्त्रालयको आर्थिक नीति तथा विश्लेषण, वित्त आयोग, वाणिज्य मन्त्रालयको सचिवलगायतका महत्त्वपूर्ण निकायको अनुभव बटुलेका सचिव वैकुण्ठ अर्याललाई सञ्चार तथा सूचना प्रविधि मन्त्रालयबाट वैशाख १४ मा प्रधानमन्त्री कार्यालय सरुवा गरेर जगेडामा राखिएको छ । निवृत्त हुन दुई महिना बाँकी रहेका बेला सिनियर सचिव अर्याललाई सरुवा गरेर कामविहीन बनाइएको हो ।तत्कालीन शिक्षा सचिव रामप्रसाद थपलियालाई प्रधानमन्त्री तथा मन्त्रिपरिषद् कार्यालयमा चार महिना कामविहीन बनाएर राखियो । उनलाई नयाँ स्थापना गरेको राष्ट्रिय तथ्यांक कार्यालयमा एक महिनाअघि सरुवा गरिएको छ । उनले चार महिना गाडी र तलब सुविधा पाए तर काम पाएनन् । सचिव भएको पाँचवर्षे कार्यकालमा नौ पटक सरुवा भएका गोपीनाथ मैनालीलाई प्रधानमन्त्री कार्यालयमा चार महिना राखियो । उनी आफैं मुख्य सचिवलाई काम दिन आग्रह गर्थे । तत्कालीन अर्थ सचिव शिशिर ढुंगानालाई निवृत्त हुन ६ महिना बाँकी रहेका बेला प्रधानमन्त्री कार्यालयमा सरुवा गरियो । गत माघमा निवृत्त भएका उनलाई अर्थमा अर्को सचिव लैजान सरुवा गरिएको थियो ।महिला, बालबालिका तथा ज्येष्ठ नागरिक मन्त्रालयकी सचिव यमकुमारी खतिवडालाई निवृत्त हुन चार महिना बाँकी रहँदा प्रधानमन्त्री कार्यालयमा सरुवा गरियो । उनी गत जेठमा निवृत्त भइन् । कतिपय सचिवलाई प्रधानमन्त्री कार्यालयमा दरबन्दीबिनै काम नदिएर राख्ने गरिएको छ भने कतिपयलाई क्षमता र विशेषज्ञताभन्दा पनि थन्क्याएर राख्ने नियतले काम गरेको प्रधानमन्त्री कार्यालयबाट निवृत्त एक पूर्वसचिवले बताए । वास्तवमा प्रधानमन्त्री कार्यालयमा तीन जनाभन्दा बढी सचिव नै चाहिँदैन, प्रधानमन्त्री तथा मन्त्रिपरिषद् कार्यालयका एक उपसचिव भन्छन्, कसैलाई जागिर खुवाउन दरबन्दी सिर्जना गरिन्छ । मुख्य सचिव, प्रशासन हेर्ने सचिव र कानुन सचिवको दरबन्दी मात्र भए पुग्छ, अरू त फाइल यताउता गरेर जागिर खाइरहेका छन् ।प्रधानमन्त्री तथा मन्त्रिपरिषद् कार्यालयको संगठन संरचनाअनुसार सचिवहरूले नेतृत्व गर्ने राष्ट्रिय सुरक्षा, सामाजिक विकास तथा प्रादेशिक समन्वय, संवैधानिक निकाय तथा प्रशासन, नजिता व्यवस्थापन तथा सुशासन, आर्थिक तथा पूर्वाधार विभाग र कानुन तथा मानव अधिकारसहित पाँच विषयगत क्षेत्रको नेतृत्व गर्दै आएका छन् । सहसचिवले नेतृत्व गरेको ११ वटा महाशाखा तथा उपसचिवले नेतृत्व गरेका २७ वटा शाखा छन् । प्रधानमन्त्री कार्यालयमा अहिले मुख्य सचिवसहित सचिवको दरबन्दी सात रहेको छ । महालेखाले आफ्नो ६० औं प्रतिवेदनमा प्रधानमन्त्री तथा मन्त्रिपरिषद् कार्यालयमा विशिष्ट श्रेणी (सचिव) को दरबन्दी ५ जनाबाट बढाएर ९ जना पुर्याएको भन्दै प्रश्न उठाएको छ । २०७८ पुसमा प्रधानमन्त्री कार्यालयमा दरबन्दीभन्दा दोब्बर सचिव थुपारिएको थियो । प्रधानमन्त्री कार्यालयमा सचिवको दरबन्दी धेरै भएको सार्वजनिक रूपमा आलोचना भएपछि घटाउनुपर्ने प्रतिवेदन तयार गरे पनि कार्यान्वयन भएको छैन । प्रधानमन्त्री कार्यालयका तत्कालीन सचिव लक्ष्मण अर्यालको संयोजनमा गठित कार्यदलले उक्त प्रतिवेदन तयार गरेको थियो । एक वर्षअघि सरकारलाई बुझाएको प्रतिवेदनमा प्रधानमन्त्री कार्यालयमा मुख्य सचिवबाहेक दुई जनाको दरबन्दी आवश्यक हुने उल्लेख छ । प्रधानमन्त्रीको सल्लाहकारका रूपमा मुख्य सचिवले काम गर्ने र प्रधानमन्त्री कार्यालयको भूमिका धेरैजसो समन्वयकारी हुने भएकाले सचिवको संख्या कटौती गर्न खोजिएको हो । सचिवले गर्ने काम छैन तर दरबन्दी धेरै छ, प्रधानमन्त्री कार्यालयका एक सचिवले भने । कार्यदलका संयोजक तथा प्रधानमन्त्री कार्यालयका तत्कालीन सचिव अर्यालले मुलुकभर ४९ जनामात्र सचिवको दरबन्दी कायम गर्नुपर्ने सिफारिस गरेको बताए । उक्त प्रतिवेदन प्रधानमन्त्री कार्यालयलाई बुझाएको थियो । हाल सबै समूहका ७० जना सचिव तथा ७ सय ६५ जना सहसचिवको दरबन्दी छ । १६ महिना प्रधानमन्त्री कार्यालयमा काम गरेर गत साउनमा निवृत्त भएका अर्यालले प्रधानमन्त्री कार्यालयमा जति शाखा र महाशाखा छन्, सबै आफ्नो कामअनुसार सक्रिय हुनुपर्ने उनले बताए ।प्रधानमन्त्री कार्यालयअन्तर्गतका राजस्व अनुसन्धान विभाग, सम्पत्ति शुद्धीकरण विभाग, लगानी बोर्ड, राष्ट्रिय अनुसन्धान विभाग राष्ट्रिय सतर्कता केन्द्रलगायतका क्षेत्रगत निकायको सक्रियतामा प्रधानमन्त्री कार्यालयको उपलब्धि देखिने धारणा अर्यालको छ । प्रधानमन्त्री कार्यालयमा स्थापना भएका महाशाखा र शाखालाई जेजे काम तोकिएको छ, त्यसलाई फलो गर्नुपर्छ, उनी भन्छन्, कामै नभएको होइन तर प्रधानमन्त्री दैनिक कार्यालय आउने हो भने पनि कार्यालय धेरै प्रोएक्टिभ हुन्छ । तत्कालीन प्रधानमन्त्री केपी शर्मा ओलीले २०७४ सालमा प्रधानमन्त्री कार्यालयअन्तर्गतका विभागहरूलाई थप गरेका थिए । त्यसपछि ती विभागको प्रभावकारिताका विषयमा कुनै अध्ययन भएको छैन ।प्रधानमन्त्री कार्यालयमा सरुवा भएका सचिवले आफूलाई सजाय दिएको सोच्ने र सरकारले थन्क्याउन खोज्ने प्रवृत्तिले उपलब्धि नदिने सरोकारवाला बताउँछन् । प्रधानमन्त्री कार्यालयमा कार्यरत एक सचिवले कामको जिम्मेवारी प्रस्ट नहुने र गरेनगरेको कसैले वास्ता नगर्ने प्रवृत्तिले उपलब्धि नदेखिने बताए । पूर्वमुख्यसचिव लीलामणि पौडेल शासनको मियो प्रधानमन्त्री कार्यालय भएकाले सुशासनका लागि सचिवहरू प्रोएक्टिभ हुनुपर्ने बताउँछन् । कार्यकारी अधिकारी नभएकाले सचिवहरूले प्रधानमन्त्री कार्यालय नरुचाउने गरेको उनले बताए । प्रधानमन्त्री कार्यालयका सचिवले मन्त्रालयहरूको मूल्यांकन प्रभावकारी रूपमा गर्ने परिस्थिति बन्नुपर्ने धारणा पौडेलको छ । सचिवहरूलाई प्रधानमन्त्री कार्यालयमा थुपार्ने होइन, काम लगाउने वातावरण बनाउनुपर्छ, उनले भने ।सरोकारवालाहरू सिनियर सचिवलाई प्रधानमन्त्री कार्यालयमा राखेर मन्त्रालयपिच्छे समन्वय र निर्देशन दिन सक्ने वातावरण बनाउनुपर्ने धारणा राख्छन् । तर, सूचना प्रविधि मन्त्रालयबाट सरुवा गरिएका सचिव अर्याल थन्क्याउने प्रवृत्तिभित्रका एउटा उदाहरण हुन् । गत चैत १४ गते प्रधानमन्त्री कार्यालयमा सरुवा भएका सचिव अर्याललाई काम दिइएको छैन । हाजिर गरेर घर फर्कनुपर्ने भएपछि उनी अहिले बिदामा छन् । अर्थ, वाणिज्य, सञ्चारलगायत मन्त्रालयको महत्त्वपूर्ण पदमा रहेको लामो समय काम गरेको अर्थात् अब्बल सचिवका रूपमा चिनिन्छन् तर उनलाई एक महिनादेखि कामविहीन बनाइएको छ । कांग्रेस सांसद गगन थापाले केही दिनअघि प्रतिनिधिसभाको विशेष समयमा बोल्दै सेवानिवृत्त हुन लागेका, कारबाहीमा परेका, काम लगाउन नपरे हुन्थ्यो भन्ने लागेका कर्मचारीलाई प्रधानमन्त्री कार्यालयमा लगेर थन्क्याइदिने चलनले उपलब्धि हासिल नहुने बताएका थिए । सरकारको नेतृत्व गरेकाहरूले कसैलाई दुःख दिनुपर्यो अथवा म तिमीलाई ख्याल गर्दिनँ भन्नुपर्यो भने सचिवलाई प्रधानमन्त्री कार्यालयमा लैजाने गरेको भन्दै उनले यस्तो टिमले डेलिभरी दिन नसक्ने बताए । उनले संसद्मा भने, प्रधानमन्त्री क्याप्टेन अफ द सीप हो तर हामीले यसै गरेर काम गर्यौं भने प्रधानमन्त्री कायालयको टिमले रिजल्ट दिन सक्दैन । भारतमा प्रधानमन्त्री कार्यालयमा एउटा कर्मचारी पठाउन उसको क्षमता हेर्ने गरेको प्रसंग जोड्दै उनले प्रधानमन्त्री कार्यालयमा सबैभन्दा अब्बल, योग्य र परिणाम दिन सक्ने कर्मचारीहरूलाई राखेर काम लगाउनुपर्ने धारणा राखेका थिए ।"
कर्मचारी खोज्दै सिंहदरबार,"(ताप्लेजुङ)आठराई त्रिवेणी गाउँपालिका अध्यक्ष दीपेन्द्र पोमु यतिबेला काठमाडौंको सिंहदरबार चहार्दैै छन् । गाउँको सिंहदरबार का प्रमुख उनका दुइटा मुद्दा छन्, पहिलोआफ्नो गाउँपालिकामा दरबन्दी राखेर काजमा अन्यत्र रहेका नौ जना कर्मचारी तुरुन्तै फिर्ता गराउनु । दोस्रो, रिक्त रहेको प्रमुख प्रशासकीय अधिकृत लिएरै फर्कने । यसका लागि उनले बिहीबार सामान्य प्रशासन मन्त्रालयका सहसचिव कमलप्रसाद भट्टराईलाई भेटेर लिखितै निवेदन दिए । आफू मात्रै जाँदा माग सम्बोधन होलानहोला भन्ने आशंकासहित उनी प्रतिनिधिसभाका सांसद योगेशकुमार भट्टराईलाई समेत लिएर गएका थिए । आफ्नो मागका बारेमा जानकारी लिन शुक्रबार पनि दिनभरि उनी मन्त्रालयमै बसे । यसअघि पटकपटक मन्त्रालयमा पत्राचार गर्दा सुनुवाइ नभएपछि भौतिक रूपमै उपस्थिति जनाउन संघीय राजधानीको सिंहदरबार आएको उनले टेलिफोनमा बताए । यो तालले गाउँगाउँमा सिंहदरबार कसरी पुग्ला ?, अध्यक्ष पोमुले भने । यस्तै मुद्दा लिएर सिंहदरबार पुगेका मिक्वाखोला गाउँपालिका अध्यक्ष भक्तबहादुर कार्की फर्किएको एक सातामात्रै भएको छ । आफू निर्वाचित भएको चार महिनादेखि नै निमित्तका भरमा गाउँपालिका चलाउनुपरेको भन्दै काठमाडौं पुगेका उनी आश्वासन मात्रै लिएर फर्किए । मन्त्रालयमा मन्त्रीदेखि सचिव, सहसचिव, पार्टीका नेतासम्मलाई भेटेर फर्किएँ । खै, के हो प्रशासकीय र कर्मचारीचाहिँ भेटिएन, कार्कीले भने । गाउँमा सिंहमात्रै आयो दरबार आएन भन्ने व्यंग्यले अहिले उनलाई छुन थालेको छ । शिक्षक, स्वास्थ्यकर्मी जस्ता अन्य विधाकालाई वडा सचिव, गाउँपालिका शाखाको जिम्मेवारी दिएर चलाउनुपर्दा ठोस उपलब्धि प्राप्त गर्न कठिन भएको उनको बुझाइ छ । निर्वाचित भएको वर्ष दिन हुन लाग्यो, स्वभावैले जनताले काम खोज्छन्, उनले भने, कर्मचारी नहुँदा नियमित काममा चुनौती र अप्ठेरो हुने रहेछ । खै, माथिको सिंहदरबार हाम्रो कुरा सुन्दै सुन्दैन ।आठराई त्रिवेणीका अध्यक्ष पोमुका अनुसार छैंटौं तहका एक, पाँचौं तहका चार, चौथो तहका तीनसहितका नौ कर्मचारी काजमा छन् । यहाँको दरबन्दी खाली गरेर सरुवा गरिदिए हामी करारमा नियुक्ति गर्थ्यौं, उनले थपे, न कर्मचारी छन्, न नियुक्ति नै गर्न पाइन्छ यस्तो अन्याय पनि गर्न पाइन्छ ? सिंहदरबारसँग उनको गुनासो छ ।आधारभूत तहको शिक्षक राखेर शिक्षा शाखा चलाउनुपरेको उनले सुनाए । शिक्षकलाई शाखा र वडा सचिवको जिम्मेवारी दिँदा बालबालिकाको पढाइमा असर परेको तर उपाय नभएको पोमु सुनाउँछन् । एक नगरपालिका र आठ गाउँपालिका गरी नौ स्थानीय तह रहेको ताप्लेजुङमा जिल्लामा अधिकांश प्रमुख प्रशासकीय अधिकृत निमित्तका भरमा छन् । सिदिङ्वा र मेरिङ्देन पनि निमित्तले चलाइरहेका छन् । फुङलिङ नगरपालिकामा इन्जिनियर, योजना शाखा प्रमुख नै छैनन् । जिल्लाको एक मात्र नगरपालिका सबइन्जिनियरले चलाएका छन् ।मेरिङ्देन, मिक्वाखोलामा स्वास्थ्य शाखा हेर्नेले प्रमुख प्रशासकीय अधिकृतको जिम्मेवारी सम्हालेका छन् । २ सय ५० भन्दा बढी प्रशासकीय अधिृकत छैनन्, व्यवस्थापन गर्दा तपाईंहरूलाई प्राथमिकतामा राख्छौं भन्नुभएको छ, मिक्वाखोलाका अध्यक्ष कार्कीले भने । सिरिजंगाका तत्कालीन अध्यक्ष टीका गुरुङले सबैजसो स्वास्थ्यचौकी स्वास्थ्यकर्मीविहीन भएपछि ससर्तको बजेटबाट कर्मचारी राखेका थिए । अहिले पनि कतिपयमा त्यही अवस्था सिर्जना भएको र आफूहरूको समस्या सिंहदरबारले नबुझेको गुनासो स्थानीय तहको छ ।"
चित्रमा व्यस्त सोवेन्द्र,"(बागलुङ)बागलुङ नगरपालिका१३ पैयुँपाटाका सोवेन्द्र पौडेलले सानै उमेरदेखि चित्र कोर्थे । कक्षा ५ मा पढ्दादेखि नै गाउँमा आयोजित एक पुराणमा उनले शिवको चित्र कोरे । सबैले त्यसको प्रशंसा गरेपछि उनलाई चित्रकार बन्न मन लाग्यो । ३५ वर्षीय पौडेल अहिले भने व्यावसायिक चित्रकार भइसकेका छन् । दशकअघि बागलुङ महोत्सवमा उनले एकल चित्रकला प्रदर्शनी गर्ने मौकासमेत पाएका थिए । त्यसमार्फत उनलाई आफ्नो क्षमता देखाउन पाए । गाउँघरमै बसेर चित्र कोर्ने पौडेलले प्रदर्शनीपछि भने सदरमुकाममा व्यावसायिक पेसा अँगाले । सदरमुकाममा सटर भाडामा लिएर निरन्तर खटिन थाले । अहिले पनि उनी दैनिक १५ घण्टासम्म कलामा घोत्लिन्छन् । २०६१ मा स्टारलाइन कलमले राजा वीरेन्द्र र रानी ऐश्वर्यको चित्र कोरेपछि धेरैको माग आयो । चित्रको महत्त्व बुझे पनि उनले मूल्य भने खासै पाएका थिएनन् । २ सय रुपैयाँको फ्रेम ल्याएर चित्रसहित ५ सयमा बेच्थे । त्यसैमा हौसिएका सोवेन्द्रले कमाइ गर्न नसकेपछि घरपरिवारले जागिर खान दबाब दियो । तर कलामा डुबेकाले जागिर खोज्न हिँडेनन् । सदरमुकाममै बस्न थालेपछि मात्रै उनलाई चित्रको मूल्य थाहा भयो ।५ सयमा बेचेको चित्र ५ हजारसम्ममा बेच्न सकिने रहेछ भन्ने बुझे । यति महँगो चित्र हुन्छन् भन्ने थाहै थिएन, काममात्रै गर्थें, कमाइ भएको थिएन, उनले भने, अहिले बल्ल चित्रको मूल्य पाउन थालेको छु । नेपाल आर्ट काउन्सिल र ग्यालरीहरूमा पुगेर उनले चित्रको मूल्यसँगै चित्रकलामा जीवनकै महत्त्व बुझ्न पाएको बताए । नेपाल ललितकला क्याम्पसमा पुगेर पढ्न चाहेको भए पनि आर्थिक अवस्थाले सम्भव नभएपछि उनले पैयुँपाटामा उच्चमावि र धौलागिरि बहुमुखी क्याम्पसमा स्नातक पढे । पढाइ अर्कोतर्फको भए पनि उनको कलाको क्षमता मरेन । निरन्तर प्रयास गरेरै उनले कोरा कपडामा चित्र कोर्न थाले । क्यानभास महँगो पर्ने भएकाले सुरुसुरुमा किनेर ल्याउन सकिन । पछि चित्रको मूल्य पाउन थालेपछि मात्रै ल्याउने गरेको छु, उनले भने ।चित्रकलाको यात्रामा उनले अनौठा अनुभव पनि सँगालेका छन् । जिउँदो छउन्जेल कसैले पनि बाबुआमाको चित्र बनाउँदैनन् । जब अभिभावक गुमाउँछन्, त्यसपछि महँगो मूल्य तिरेर अभिभावकको चित्र कोर्न लगाउँछन् । उनका अनुसार धेरैजनाले मरेका बाबुआमाको फोटो ल्याएर क्यानभासमा कोर्न दिन्छन् । उनले सानो फ्रेममा राखेर दिँदा १० हजारसम्म लिने गरेको बताए । उनले प्रोटेट र ल्यान्डस्केप दुवै चित्र कोर्छन् । छोटो समयमा धेरै कमाउन ल्यान्डस्केप सजिलो छ, प्रोटेटमा धेरै मिहिनेत पर्छ, उनले भने ।एउटा प्रोटेट चित्र कोर्न १० दिनसम्म लागेको उनको अनुभव छ । उनले ऐतिहासिक पात्रको पनि चित्र कोर्छन् । राजारानी, लक्ष्मीप्रसाद देवकोटा र भूपी शेरचन जस्ता कविको पनि चित्र कोरेका छन् । बीपी कोइराला र मनमोहनको चित्र पनि धेरै नै कोरे । चित्रमा जीवनको मूल्य खोज्नेले राजनीतिक र भूगोलको बार तोड्ने रहेछन्, उनले भने, चित्रकलाले मलाई जीवनकै मूल्य सिकाएको छ ।अब उनलाई ठूला चित्रमा पनि सोख जागेको छ । ती चित्र एउटैको डेढ लाखदेखि दुई लाखसम्म पर्छन् । ग्रामीण क्षेत्रमा बसेर मिहिनेतको कमाइ नहोला भनेर अगाडि बढ्न नसकेको उनले गुनासो गरे । काठमाडौंमा भए एउटै चित्रको दुईतीन लाखमा खरिद गरिदिने भेटिन्छन्, यहाँ पाइँदैन, उनले भने, तर केही चित्र भने कोरेरै छाड्छु । कमाइ बढाउनका लागि उनले प्रिन्ट मेसिन पनि राख्ने चाहना राखेका छन् । पत्नी पुष्पाले उनको व्यवसाय धान्न थालेकी छन् । क्यानभासमा डुब्दा मैले खाने मेसो पनि पाउँदिनँ, त्यतिबेला पुष्पाले पसल हेरिदिने गर्छिन्, उनले भने, चित्र कोर्दा हराएर दुईतीन दिनसम्म भात पनि खान बिर्संदा आमाले गाली गरेको अझै सम्झन्छु । त्यो मिहिनेतले अहिले आफ्नै क्षमतामा उभिने बनाएकामा उनी खुसी छन् ।"
आजकै दिन: अमेरिकामा पहिलो राष्ट्रपति,"सन् १७८९ मा आजकै दिन अमेरिकाले पहिलो राष्ट्रपति पाएको थियो । राष्ट्रपति जर्ज वासिङ्टनले अप्रिल ३० मा न्युयोर्कको वाल स्ट्रिटस्थित फेडेरल हलमा शपथ लिएका थिए । उनी १७९७ सम्म अमेरिकाको राष्ट्रपति थिए । १७३२ को फेब्रुअरी २२ मा भर्जिनियाको पप्स क्रिकमा जन्मिएका वासिङ्टनको राष्ट्रपति पदबाट हटेको दुई वर्षपछि १७९९ मा मृत्यु भएको थियो । वासिङ्टनले आफ्नो जीवनमा भने कुनै पनि औपचारिक शिक्षा लिएका थिएनन् । वासिङ्टनले १७५२ देखि करिब ६ वर्ष भर्जिनिया विद्रोहीको नेतृत्व गरेका थिए । वासिङ्टन १७७५ मा गठित कन्टिनेन्टल आर्मीको प्रमुख भएका थिए । उनले अमेरिकी स्वतन्त्रता युद्धको सुरुवातमा अश्वेतलाई सेनामा भर्ती नदिने कदमको प्रतिरोध गरेका थिए । अमेरिकालाई ब्रिटिस उपनिवेशबाट मुक्त भएसँगै वासिङ्टनले आफ्नो रेभुलुसनरी आर्मी भंग गरेका थिए । सेना राष्ट्रको मेरुदण्ड हुने भन्दै कतिपयले उक्त कदमको विरोध गरेका थिए । तर त्यसको जवाफमा वासिङ्टनले भनेका थिए सेना नभई कुनै राष्ट्रको मेरुदण्ड भनेको सामूहिक शक्ति, समृद्धि तथा जनता हुने बताएका थिए । देशमा कुनै पनि संकट उत्पन्न हुँदा नागरिकले अन्तिम अवस्थासम्म पनि योगदान दिने अवस्थाको निर्माण गर्नुपर्ने उनको भनाइ थियो । पछि १७८४ को जुन ३ मा कंग्रेस अफ कन्फेडेरेसनले अमेरिकी सेना गठन गरेको हो ।"
डक टकमा वृत्तचित्र,"काठमाडौं (कास) गौंथली इन्टरटेन्मेन्टले दुईदिने डक टक आयोजना गर्दै लघु वृत्तचित्रको प्रदर्शनी गर्ने भएको छ । वैशाख २२ मा प्रणय लिम्बूको उर्मी प्रदर्शनसँगै सुरु हुने कार्यक्रममा फिल्मकर्मीसँग फिचर फिल्मसँगै वृत्तचित्र देखाइने जनाइएको छ । वैशाख २३ मा भने प्रसुना डंगोलको बिफोर यू वेर माइ मदर देखाइनेछ । उर्मी र बिफोर यू वेर माइ मदर वृत्तचित्रसँगै कार्यक्रममा नेपाली युवा फिल्मकर्मीका फिल्म पनि देखाइनेछ । वैशाख २२ मा प्रतिभा पन्तको बियरर अफ ग्लास बीड्स, पुष्पा जोशी र एञ्जेला चौधरीको ललिता, सम्राट खनालको थ्रु द सिंगिङ भिलेजेस र श्रीषा कुँवर र एञ्जेला चौधरीको मेरो बुवालघु वृत्तचित्र देखाइनेछ । वैशाख २३ गते सहयोगराज अधिकारी र एल एस एमको यात्रा, मीरा खड्का र अस्मिता लावतीको एकएक, दीपा श्रेष्ठको ड्रिफ्टिङ क्लाउड्स र शुभांगी खड्काको आमाको स्कुल देखाइनेछ । वृत्तचित्रको प्रदर्शनसँगै फिल्मकर्मीसँग अन्तर्क्रियात्मक कार्यक्रम पनि हुने बताइएको छ ।वृत्तचित्र फिल्मको एउटा परिष्कृत विधा हो भन्ने मान्यता संसारभरि स्थापित छ, तर हामीकहाँ डकुमेन्टरी पत्रकारिता वा संस्थाका प्रतिवेदन वा तथ्यप्रधान भिडियो हो भन्ने आम बुझाइ छ, आयोजक टोलीका सदस्य सुनिर पाण्डेले भने ।"
बाटो: रोड टु डेथ को ट्रेलर,"काठमाडौं (कास) बाटो: रोड टु डेथ फिल्मको ट्रेलर सार्वजनिक भएको छ । काठमाडौं फिल्मस्को ब्यानरमा निर्माण गरिएको चलचित्रको लेखक तथा निर्देशन मदन थापाले गरेका हुन् । शरण ऋषिले छायांकन गरेको फिल्मको निर्माता चन्दन झा हुन् । कार्यकारी निर्मातामा रन्धीरकुमार झा र अश्विनी घिमिरे छन् । दक्षिण भारतीय टिमले निर्माण गरेको फिल्मको ट्रेलरमा साउथकै शैली देख्न सकिन्छ । फिल्मको ट्रेलरमा साइकोटिक कल्ट ग्याङ देखाइएको भए पनि मुख्य कथावस्तु खुलाइएको छैन । फिल्मको हाल भारतको चेन्नाईमा प्राविधिक कार्य भइरहेको निर्माण पक्षले जनाएको छ । यो नेपाली, अंग्रेजी, तमिल र हिन्दी गरेर छुट्टाछुट्टै चार भाषामा तयार गरिएको जनाइएको छ । चलचित्रमा मिथिला शर्मा, अशान्त शर्मा, पशुपति राई, उत्पल झा, रक्षा थापा, सुलक्क्षण भारती, विजय आनन्द ताम्राकार, राजेन थापा, आभाष अधिकारी, गणेश उपाध्याय, किरण शाहीलगायत कलाकारले अभिनय गरेका छन् ।"
मिटरब्याजपीडित २६ दिनदेखि भोकैतिर्खै सडकमा,"सर्लाही (कास) उपप्रधान तथा गृहमन्त्री नारायणकाजी श्रेष्ठले मिटरब्याजपीडितको पक्षमा सरकार रहेको जनाउँदै राजनीतिक पहुँचका आधारमा मिटरब्याजीले उन्मुक्ति नपाउने बताएका छन् । माओवादीका वरिष्ठ उपाध्यक्षसमेत रहेका मन्त्री श्रेष्ठले मिटरब्याजीको पक्षपोषणमा नलाग्न कार्यकर्तालाई पनि आग्रह गरेका छन् ।वाग्मती नगरपालिकाले आयोजना गरेको नमुना पहरी बस्ती हस्तान्तरण कार्यक्रममा मन्त्री श्रेष्ठले मिटरब्याजीको पक्षमा लागेको खबर पाए पार्टी कार्यकर्तालाई कारबाही गर्ने चेतावनी दिए । पार्टीको सक्रिय कार्यकर्ता भए पनि मिटरब्याजीको पक्षमा रहेको जानकारी पाए हामी कारबाही गर्छौं, त्यसकारण तपाईंहरू मिटरब्याजीको पक्षमा नलाग्नुस्, उनले भने, मिटरब्याजको चंगुलमा यो जिल्ला परेको छ, पीडितलाई न्याय दिलाउन हाम्रो पहल हुनेछ । मन्त्री श्रेष्ठले मधेश प्रदेशमा मिटरब्याजको जालो रहेको उल्लेख गर्दै जनकपुरमा मिटरब्याज जाँचबुझ आयोगको कार्यालय नै स्थापना गरेर थप अनुसन्धान र कारबाही अघि बढाइने जानकारी दिए । उनले पीडामा परेका तथा समस्या बोकेर आउने नागरिकका पक्षमा काम गर्न स्थानीय प्रहरी प्रशासनलाई निर्देशन दिए ।"
महावीरको आन्दोलनमा बढ्दै समर्थन,"काठमाडौं (कास) राष्ट्रिय आविष्कार केन्द्रका संस्थापक महावीर पुनले अनुसन्धान, नवप्रवर्तन र आविष्कारको क्षेत्रमा राज्यले लगानी बढाउनुपर्ने माग गर्दै अनिश्चितकालीन धर्ना सुरु गरेका छन् । उनको आन्दोलनमा समर्थन जनाउन शनिबार राप्रपाका वरिष्ठ उपाध्यक्ष रवीन्द्र मिश्र, निर्देशन समितिका अध्यक्ष प्रकाशचन्द्र लोहनीलगायतका पदाधिकारी माइतीघर पुगेका थिए । यस्तै, राष्ट्रिय स्वतन्त्र पार्टीका सभापति रवि लामिछाने पनि माइतीघर पुगेर आन्दोलनका मागप्रति आफ्नो पार्टीका २१ जना सांसदकै समर्थन रहेको बताएका थिए । पुनको अगुवाइमा भइरहेको आन्दोलनमा युवाहरूको पनि समर्थन बढिरहेको छ ।शुक्रबार दिउँसो प्लेकार्डसहित माइतीघरको सडकमा प्रदर्शन गरेका उनले समर्थकसहित शुक्रबार राति सडकमै बिताए । माग पूरा नभएसम्म रातदिन आन्दोलन नरोकिने उनको अडान छ । हामीचाहिँ माइतीघर मण्डलको सडकमा रातभर सुतेर उठ्यौं । जनताहरू सुतिरहनुहोस् र नेपाल सरकारलाई मज्जाले सुत्न दिइरहनुहोस्, पुनले धर्नाको तस्बिर राख्दै फेसबुकमा लेखेका छन् । उनले सरकार नब्युँतिन्जेल आफूहरूले पनि सडकमै सुतेर धर्ना दिनुपर्ने भन्दै सामाजिक सञ्जालबाटै माइतीघरको सडकमा सुत्नका लागि आउन आह्वान गरेका थिए । सरकारले अनुसन्धान, नवप्रवर्तन र आविष्कारको क्षेत्रलाई प्राथमिकतामा राखेर कानुन, नीतिगत व्यवस्था र बजेटको प्रबन्ध नगरेसम्म धर्ना नरोकिने पुनको भनाइ छ । आविष्कारको क्षेत्रमा देशलाई अघि बढाउन कानुन बनाउने कुरामा सांसदहरूले बेवास्ता गरेको उनले गुनासो गरे । सांसदहरूले भाषण र उद्घाटन गर्न समय मिल्ने तर कानुन बनाउन समय नमिल्ने, यस्तो हुन सक्दैन, उनले भनेका छन्, अब सांसदहरूले कानुन बनाएर देश विकासमा लाग्नुको विकल्प छैन । सरकारले अरू क्षेत्र हेर्ने दर्जनौं विभाग र सरकारी संरचना बनाएको छ । तर अनुसन्धान र नवप्रवर्तनको क्षेत्रमा काम गर्ने कुनै सरकारी निकाय छैन । उनले देशमा बोल्ने नेताहरू धेरै आएको भन्दै अब बोलीअनुसार काम गर्ने नेता चाहिएको बताए । हाम्रो माग पूरा नभएसम्म हामी धर्नामा बस्छौं । यो अनुरोध सबै पार्टीलाई हो । दलहरू यहाँ आएर मेरो भाषण सुनून् कि मलाई संसद्मा गएर बोल्ने व्यवस्था गरिदिऊन्, उनले भने, यो नेपालीको दर्द हो, संसद्मा केहीले बोले रे भन्ने सुनिरहेको छु । बोल्ने मान्छे त आएछन् । तर बोलेर मात्रै केही हुँदैन, बोलेपछि त्यसमा कदम पनि चाल्नुपर्छ ।"
"नेपाली अर्थतन्त्रको नीति, नियत वा नियति","अमर्त्य सेनका अनुसार राजनीतिक र आर्थिक स्वतन्त्रताहरू विकासको अन्तिम उपलब्धि मात्र होइनन्, विकासलाई प्राप्त गर्ने माध्यम पनि हुन् । २०४६ सालको आन्दोलनलाई स्वतन्त्रताको प्रस्थानबिन्दु मान्ने हो भने बितेका ३४ वर्ष नेपालका लागि स्वर्ण युग हुन सक्थे । नेपालले विकासमा ठूलो फड्को मार्ने प्रचूर सम्भावना नभएको होइन, नेपालको तीन दशक समय राजनीतिक अस्थिरता, संक्रमण र अधिकारको आन्दोलनमै बित्यो । ३४ वर्षमा नेपालमा २९ सरकार बने तर मेलम्ची खानेपानी परियोजना अझै अधुरो छ । २५ वर्षकै अवधिमा सिंगापुर तेस्रो विश्वबाट पहिलो विश्व बन्यो । २०४६ सालमा बहुदलीय सरकार बन्दै गर्दा नेपालको प्रतिव्यक्ति आय १८० अमेरिकी डलर थियो भने भियतनामको १४१ डलर अर्थात् नेपालको भन्दा कम । सन् २०२१ सम्म आइपुग्दा नेपालको प्रतिव्यक्ति आय १,२०० डलर र भियतनामको ३,७५६ डलर अर्थात् नेपालको भन्दा ३ गुणाभन्दा बढी भइसकेको थियो । भयंकर द्वन्द्वको विनाशबाट निस्किएको रुवान्डा अहिले विकासको चमकदार उदाहरण मानिन्छ । गत २० वर्षमा रुवान्डाको अर्थतन्त्र वार्षिक औसत ७ प्रतिशतले वृद्धि भएको छ भने बेरोजगारी १ प्रतिशतमुनि छ । लैंगिक समानतामा रुवान्डा विश्वका सात देशभित्र पर्छ । विकासको यही रफ्तार कायम भए रुवान्डा अबका १२ वर्षमा मध्यम आय भएको र सन् २०५० सम्म उच्च आय भएको देश बन्नेछ । निःसन्देह विकासको मोडल आफ्नै मौलिकताअनुसार हुनुपर्छ । भूराजनीति, प्राकृतिक स्रोत, इतिहास, शासन प्रणाली, संस्कृति, सामाजिक परिवेश आदि कुनै न कुनै रूपले विकास र समृद्धिसँग जोडिएका हुन्छन् । तर विश्वमा विकास र समृद्धिको स्तर देखाउने बजार प्रतिस्पर्धा, भ्रष्टाचार निवारण, मानव विकास, सुशासन, ईशासन, नवपरिवर्तन, व्यवसाय सञ्चालन, जीवनयापनको गुणस्तर र बौद्धिक क्षमताको स्तर आदि एक दर्जनभन्दा बढी सूचकांकहरूमा नेपालको श्रेणी पुछारमा पर्नुले नेपाल किन आफ्नो सम्भावनाअनुसार बन्न सकेन भन्ने प्रश्न उठ्छ ।नेपालको गत ३० वर्षको औसत आर्थिक वृद्धिदर ४ प्रतिशतवरिपरि छ । यही गतिमा कुल गार्हस्थ्य उत्पादनलाई दुई गुणा बनाउन १८ वर्ष लाग्छ । भारतको झारखण्ड राज्यले गत ८ वर्षमै आफ्नो गार्हस्थ्य उत्पादन दुई गुणा बनायो । ४ प्रतिशतको औसत आर्थिक वृद्धिदरले उच्च आय अर्थात् प्रतिव्यक्ति आय १३,५०० डलरभन्दा बढी भएको देशमा पुग्न नेपाललाई करिब ६५ वर्ष लाग्नेछ अर्थात् अहिले जन्मेको एउटा बालक त्यस बेला ६५ वर्षको हुनेछ । अरू देश चुनौती र प्रतिकूलतालाई चिरेर विकास र समृद्धिमा दौडिरहेका बेला हामी अझै पनि बामे सर्नुको कारण हो हाम्रा नीति र नियतमा रहेको ठूलो खोट । २०४६ सालको आन्दोलनपछि संसद् विघटन, मध्यावधि निर्वाचन र छिनछिनमा सरकार परिवर्तनजस्तो राजनीतिक अस्थिरतामा देश नगएको भएÙ भ्रष्टाचारलाई राजनीतिको खुला मानक नबनाएर सेवा प्रवाहदेखि शासन सञ्चालनमा सुशासनका न्यूनतम मान्यता कायम गरिएको भए माओवादी सशस्त्र द्वन्द्वले मात्रै विकास र समृद्धि पछि धकेलिने थिएन । २०६२६३ सालको जनआन्दोलनले देशलाई लोकतान्त्रिक गणतन्त्र, समावेशिता र समानुपातिक प्रणालीसहितको राजनीतिक अधिकार त दिलायो तर नेपाल आर्थिक सशक्तीकरणमा गतिशील बन्न सकेन । गठबन्धन सरकारहरू अरू देशमा पनि बन्छन् । जर्मनी गठबन्धन सरकारले नै चलेको छ, तर २२ वर्षको अवधिमा केवल ५ वटा सरकारले देश चलाए । नेपालमा गठबन्धनको संस्कार विकास नै भएन । किन सरकारमा जाने, किन छोड्ने ? सरकारमा जाने जनादेश प्राप्त छ कि छैनÙ गठबन्धनसँग आफ्नो सिद्धान्त, नीति र चुनावी मेनुफेस्टो मिल्छ कि मिल्दैन भन्ने पक्ष नेपालमा सत्ताका अगाडि गौण छन् । गठबन्धनको संस्कार भएका देशहरूमा साना पार्टीहरूले सरकारको नेतृत्व गर्न वा सरकारमा जान हानाथाप गर्दैनन् किनकि यो चुनावको म्यान्डेटविरुद्ध हुन्छ ।विश्वमा अल्पमतमा चल्ने वा छोटो समयमा सरकार परिवर्तन हुने देशहरू पनि छन्, तर एउटाले सुरु गरेको परियोजनामा अर्कोले भाँजो हाल्ने वा पुरानो सरकारले श्रेय पाउला भनेर राम्रा कार्यक्रमहरूलाई निष्प्रभावी बनाउने काम गरिँदैन । नीति र नियत सही हुने हो भने सशस्त्र द्वन्द्व वा महाभूकम्पजस्ता विपत्तिपछिको पुनर्निर्माण विकास र समृद्धिका लागि एउटा ठूलो मौका हुन्छ; जस्तो रुवान्डा, भारतको गुजरात वा चीनको सिन्चुवान । माओवादी द्वन्द्व वा २०७२ सालको विनाशकारी भूकम्पपछि नेपालले विकास र समृद्धिमा फड्को मार्ने मौका गुमायो । चीन र भारतबीचको भूपरिवेष्टित देश भएकाले नेपाल पछाडि परेको भन्ने गरिन्थ्यो । चीन र भारत विश्वका ठूला आर्थिक शक्ति बन्ने पथमा लम्किँदा नेपालको भूजडिता विकासका लागि आशीर्वाद हुने देखियो । तर विडम्बना, सत्ता जोगाउन उत्तर र दक्षिण कतातिर ढल्किँदा यी शक्तिहरू कम्फरटेबल हुन्छन् भन्ने प्रतिस्पर्धा नेपालमा चल्ने गर्छ । आर्थिक नीति र सुशासनबीच गहिरो सम्बन्ध हुन्छ । राम्रा नीतिको तर्जुमा पहिलो खुड्किलो हो भने राज्यको स्रोत हिनामिना हुन नदिएर निर्धारित लक्ष्यलाई समयमै प्राप्त गर्नु सुशासन हो । तर नेपालमा भ्रष्टाचार नियन्त्रणको प्रतिबद्धता हात्तीको देखाउने दाँतजस्तो भइरहेको छ ।भ्रष्टाचार नियन्त्रणको मुख्य जिम्मेवारी प्रधानमन्त्रीको हो तर यो काम अख्तियारको हो भन्ने भ्रम छ । अख्तियार र अदालतदेखिका शक्ति सन्तुलन गर्ने संवैधानिक संस्थाहरूको चरम राजनीतीकरण भएको छ । हाम्रो लोकतन्त्रलाई विश्वकै अनुपम हो भन्छौं तर सार्वजनिक पद धारणा गर्नेको सम्पत्ति घोषणा र जाँचबुझ अनि सार्वजिक र व्यक्तिगत स्वार्थको छानबिन गरेर कारबाही गर्ने प्रभावकारी कानुन एवं संस्थागत संयन्त्र नेपालमा छैनन् ।करिब ८ खर्ब रुपैयाँ राजस्व उठ्ने देशमा १ खर्ब १९ अर्बभन्दा बढी बेरुजु देखिनु आर्थिक अनुशासनहीनताको चरम अवस्था हो । बेरुजुमा संलग्न व्यक्ति र संस्थाहरूलाई उत्तरदायी बनाउने प्रभावकारी संयन्त्र नभए हरेक वर्ष १५ प्रतिशतले बढ्दै गएको बेरुजु विकास र समृद्धिको बाधक बन्नेछ । गत ३४ वर्षमा नेपालमा निजी क्षेत्र र बजार अर्थतन्त्रको विकास त भयो तर सार्वजनिक र निजी क्षेत्रले प्रदान गर्ने शिक्षा र स्वास्थ्यजस्ता अत्यावश्यक सेवाको गुणस्तरमा असमानता बढ्दै गयो । बैंकदेखि दूरसञ्चारसम्मको विकासले कुल गार्हस्थ्य उत्पादनमा सेवा क्षेत्रको हिस्सा ६० प्रतिशतभन्दा बढी पुग्यो तर औद्योगिक र कृषि क्षेत्रको उत्पादन खुम्चिँदै गयो । निजी क्षेत्रको विकासले बजार अर्थतन्त्रको निर्माण त भयो तर यसैसँगै आसेपासे पुँजीवाद पनि बढ्यो । बजार अर्थतन्त्रको सौन्दर्य भनेकै प्रतिस्पर्धा हो तर नेपालमा जताततै सिन्डिकेट प्रणालीको विकास भयो । राजनीतिमा पैसाको प्रभावका कारण प्रशासन र राजनीतिक प्रणालीमा त्यही अभिजात वर्ग हाबी भयो । नेपालको ६० प्रतिशतभन्दा बढी जनसंख्या युवा हुनु विकास र समृद्धिका लागि ठूलो अवसर हो । हरेक वर्ष ४ लाख युवा श्रम बजारमा आउँछन् तर युवामा बेरोजगारी झन्डै २० प्रतिशत छ । नेपालको मूल आपूर्ति नै युवाहरू भएका छन् । ३४ लाख युवा हरेक वर्ष बाहिरिँदा आफ्नो विकास र समृद्धिका लागि चाहिने जनशक्तिको नेपालमा अभाव छ ।नेपालको अर्थतन्त्रको संरचना दुई धारको तरबारजस्तै छ । विप्रेषणबाट पैसा नआउँदा इन्धन, खाद्य र औषधिसम्मको आयात ठप्प हुने अनि विप्रेषण बढ्दा अर्थतन्त्र उत्पादनभन्दा उपभोगवादी बढी हुने र आयात बढेर जाने ! आयात बढ्दा देशको राजस्व बढ्ने तर त्यही आयात बढ्दा व्यापार घाटा र परनिर्भरता पनि बढ्ने ! जनगणना२०७८ अनुसार युवाको जनसंख्या घटिरहेको छ भने सन् २०५० मा ६० वर्षमाथिको जनसंख्या बढेर झन्डै १६ प्रतिशत पुग्नेछ । युवा जनसंख्याको भरपुर फाइदा उठाएर विकास र समृद्धिमा छलाङ मार्न नेपालसँग अब २३ दशकको मात्र समय छ । यो समय खेर गए विकासै नदेखेर हाम्रो जनसंख्या बूढो हुनेछ ।करिब ७८ खर्बको राजस्वले कर्मचारीको तलब जुटाउन सक्नेसम्म अवस्था छैन भने पुँजीगत खर्च गर्ने क्षमताको अभावÙ अपरिपक्व परियोजनलाई रकम विनियोजनÙ फितलो कार्यान्वयन, अनुगमन र सुपरीवेक्षणजस्ता कारणले ऋण र अनुदान गरेर छुट्टयाइएको २३ खर्ब जतिको विकास खर्च कछुवा गतिमा छ । कुल गार्हस्थ्य उत्पादनको ४२४३ प्रतिशत ऋण भएकाले हरेक बजेटको झन्डै २ खर्ब ऋण तिर्न छुट्टयाउनुपर्छ । विश्व अहिले अभूतपूर्व स्थितिबाट गुज्रिरहेको छ । गरिबी चरममा छÙ मानव विकास दुई दशकमा पहिलोचोटि ओरालो लागेको छÙ सस्तो लोकप्रियता, अतिवादको राजनीति र सत्तालोलुपताले लोकतन्त्रहरू कमजोर बनिरहेका छन् । युक्रेनरुसको युद्धले खाद्य र इन्धन संकट, मूल्यवृद्धि र शक्ति राष्ट्रहरूबीचको टकराब निम्त्याएको छ । अफ्रिका र मध्यपूर्वको एकतिहाइ भूभाग द्वन्द्वमा छ । एकतिहाइ विकासशील राष्ट्रहरू सार्वजनिक ऋण तिर्न नसक्ने अवस्थामा छन् । जलवायु परिवर्तनले अर्थतन्त्र, जनजीविका र पृथ्वीको भविष्यमाथि नै धावा बोलिरहेको छ ।अर्थतन्त्रको संरचनामा परिवर्तन गरौं, पुँजीगत खर्च बढाऔं, रोजगारी सिर्जना गरौं, दोहोरो अंकको आर्थिक वृद्धि गरौं भनेको वर्षौं भइसक्यो । गत ६७ वर्षमा १५ वटा आवधिक परियोजनाहरू बनाइए तर रूपान्तरणकारी प्रगति हुन सकेन ।नेपालको बजेट बनाउने तरिकामै आमूल परिवर्तन जरुरी छ । बजेट केवल विज्ञले बन्दकोठामा बसेर बनाउने खर्च र आम्दानीको दस्ताबेज मात्र होइन, यो देश र जनताको भविष्यको ब्लु प्रिन्ट पनि हो । सिंगापुरमा बजेटलाई घरघरमा पठाइन्छ । अमेरिकामा दुवै सदनमा घण्टौं बहस हुन्छ र आवश्यक संशोधनपछि बजेट पास हुन्छ । नेपालको संसद्मा पनि घण्टौं बहस त हुन्छ तर प्रस्तुत बजेटको अल्पविराम (कमा) पनि परिवर्तन हुँदैन । स्रोत सुनिश्चित गर्न बजेट वार्षिक नभएर बहुवर्षीय अवधारणामा जान जरुरी छ ताकि आवधिक योजना, वार्षिक नीति तथा कार्यक्रम र बजेटबीच सामञ्जस्य प्रभावकारी होस् ।धेरै देशमा आर्थिक नीतिहरूको तर्जुमा गर्दा कार्यान्वयनलाई बलियो बनाउन सुशासनलाई मुख्य आधारस्तम्भका रूपमा समेटिन्छ । रुवान्डाको नेसनल स्ट्र्याटिजी फर ट्रान्सफर्मेसन भन्ने सात वर्षीय योजनाले देशको रूपान्तरणलाई आर्थिक, सामाजिक र सुशासनमा बाँडेको छ । नेपाल विकासमा बामे सर्ने होइन, दौडिने हो भने राष्ट्रिय सहमतिमा आर्थिक नीति र सुशासनका लागि रूपान्तरणको दशक घोषणा गरौं र सुधारको १० वर्षे रणनीतिलाई कार्यान्वयनमा ल्याऔं ।असल नियत र दृढ इच्छाशक्ति भए आर्थिक रूपान्तरणका लागि ८१० वटा काम गरे पुग्छ । अर्थतन्त्रको संरचना बदल्न उद्योग र कृषि क्षेत्रको उत्पादनलाई प्राथमिकता दिऔं । लगानीलाई उत्पादन र रोजगार विस्तारमा केन्द्रित गर्न वित्तीय क्षेत्र सुधारको महत्त्वाकांक्षी कार्यक्रम सुरु गरौं ताकि लगानीमा सबैको पहुँच पुगोस् । राजस्व बढाउन कर व्यवस्था र प्रशासनमा सुधार गरौं, जस्तो कि कर प्रणालीलाई लगानीमैत्री बनाउने, करसम्बन्धी कानुनमा राष्ट्रिय सहमति गर्ने, करका दायरा हचुवाका भरमा परिवर्तन नगर्ने, छिमेकी मुलुकका तुलनामा बढी कर नलगाउने, राजस्व प्रशासनलाई व्यावसायिक र कर प्रणालीलाई पारदर्शी बनाउने । नेपालमा सामाजिक सुरक्षा भनेको भत्ता बाँड्ने हो भन्ने छ । कनिकाझैं छरिएका यस्ता कार्यक्रमको दायित्व अहिले नै १ खर्ब छुँदै छ । मानव विकासमा फड्को मार्न र थोरै भए पनि युवाहरूको विदेश पलायन रोक्न सार्वजनिक शिक्षा र स्वास्थ्यको गुणस्तरमा सुधार अत्यावश्यक छ । सामाजिक सुरक्षा भनेको रुवान्डा, जापान वा क्यानडाको जस्तो सर्वव्यापी स्वास्थ्य सेवा हो । यसका लागि नेपालमा स्वास्थ्य बिमालाई प्रभावकारी बनाइनुपर्छ । नेपालमा साक्षारता बढेको छ, तर सार्वजनिक शिक्षाको गुणस्तर खस्किएको छ । सार्वजनिक ओहोदामा बस्नेलाई शिक्षा अनुवृत्ति (सब्सिडी) दिने र परिवारको स्वास्थ्य बिमा गरिदिने तर सेवाचाहिँ सार्वजनिक संस्थाबाटै लिनुपर्ने प्रावधान भए सार्वजनिक सेवाको गुणस्तर बढाउन सहयोग मिल्ने थियो ।भुटानमा जस्तै नेपालको हरेक पालिकामा एउटा मोडल स्कुल अनि स्विडेनका क्षेत्रीय अस्पतालहरूजस्तै हरेक प्रदेशमा कम्तीमा पनि ५ वटा मोडल अस्पताल बनाउन सकिए शिक्षाको गुणस्तर बढ्नुका अलावा नेपाली भारत जाने होइन कि भारतीयहरूचाहिँ नेपालमा उपचार गर्न आउने अवस्था बन्न सक्थ्यो । रूपान्तरणकारी योजनाका रूपमा लिइएका राष्ट्रिय गौरवका आयोजनाहरू र सिंगो अर्थतन्त्रलाई चलायमान बनाउन सक्ने पूर्वाधार जस्तो: अन्तर्राष्ट्रिय स्तरको पूर्वपश्चिम राजमार्ग र रेल मार्ग, उत्तरदक्षिणका सिमाना जोड्ने कम्तीमा पनि २३ वटा स्तरयुक्त राजमार्गहरू र ठूला जलाशययुक्त बिजुलीका परियोजनाहरू छिटो निर्माण गर्न सके विकासले बाटो समाउन सक्थ्यो ।नेपाल जलवायु परिवर्तनको मारमा मात्र परेको छैन, अन्यायमा पनि परेको छ । हरितगृह ग्यासको न्यून उत्सर्जन भएको तर जलवायु परिवर्तनको धेरै असर पर्ने देश भएकाले जलवायु परिवर्तनसम्बन्धी अन्तर्राष्ट्रिय स्रोत र साधनलाई नेपालको आर्थिक नीतिले तान्न सक्नुपर्छ । विप्रेषणलाई उत्पादनसँग प्रत्यक्ष जोड्ने प्रोत्साहनको प्रभावकारी नीति आए विकासका लागि थप स्रोत त्यताबाट पनि जुट्ने थियो । आर्टिफिसियल इन्टेलिजेन्स लगायतका नयाँ प्रविधिले विश्व चौथो औद्योगिक क्रान्तिमा जाँदै छ । प्रविधिमा नेपालको लगानी दक्षिण एसियाको औसतभन्दा धेरै कम छ । जुन देश प्रविधिमा लगानी गर्न चुक्यो, त्यो देश पछि पर्नेछ ।विकासमा लगानी बढाउन साधारण खर्च कटौतीमा निर्मम बन्नैपर्छ; जस्तो: नयाँ बजेटमा साधारण खर्च कम्तीमा १५ प्रतिशतले घटाउने तथा सार्वजनिक खर्च पुनरवलोकन आयोगको २०७५ सालको प्रतिवेदन कार्यान्वयन गर्ने । कर्णाली, सुदूरपश्चिम र मधेश प्रदेश मानव विकास सूचकांक, वित्तीय पहुँच र साक्षरता, पूर्वाधार र मानव संसाधन निर्माणमा धेरै पछाडि छन् । नेपालको विकासले फड्को मार्न यी प्रदेशहरूमा सापेक्षित रूपले राज्यको लगानी बढ्न जरुरी छ । आन्दोलनहरूमा ठूलो बलिदान गरेकाहरूदेखि आन्दोलनबारे खासै थाहा नभएको पुस्तासम्म, बाध्यताले विदेश पलायन भएकादेखि देशमै केही गरौं भनेर बसेकाहरूसम्म यथास्थितिबाट नेपालको विकास र समृद्धि सम्भव छैन भन्नेमा छन् । विकास र समृद्धिमा विश्वका अरू देशसँगै दौडन एकातिर राजनीतिले देशको भविष्यप्रति आशा जगाउन र अर्कातिर हाम्रो नीति र नियतमा रूपान्तरण गर्नको आवश्यक छ ।"
'अयोग्य लडाकु' लाई रकम बाँड्न राज्यकोष नचलाऊ,"राजस्वले चालु खर्चसम्म धान्न नसकेर आर्थिक संकट चुलिएका बेला २ लाख रुपैयाँका दरले अयोग्य लडाकुलाई रकम बाँड्ने सरकारको तयारी सर्वथा नाजायज छ । सरकारी ढुकुटीमा चाप हुँदैनथ्यो भने पनि बहिर्गमित लडाकुका लागि राहत रकम नै बाँड्नु राज्यको दायित्व हो कि होइन, आफैंमा प्रश्न छ । त्यसमाथि अत्यावश्यक तलब, पेन्सन र सामाजिक भत्ताका निम्तिसमेत राज्यकोषमा दबाब परिरहेको यो बेला सरकारले मुलुकको प्राथमिकता भुलेर मनपरी पैसा बाँड्न मिल्दैन । एमाले, रास्वपा र राप्रपा सरकारबाट बाहिरिएपछि १६ वटा मन्त्रालय आफैंले सम्हालेका बेला प्रधानमन्त्री पुष्पकमल दाहालले मन्त्रिपरिषद्बाट गराएको निर्णयअनुसार बहिर्गमित ४ हजार ८ लडाकुका लागि रकम बाँड्ने तयारी भइरहेको हो । सरकारद्वारा द्रुतगतिमा जारी सशस्त्र द्वन्द्वका अयोग्य लडाकुलाई राहत उपलब्ध गराउनेसम्बन्धी कार्यविधिअनुसार अयोग्यमध्ये कोही विदेश गएको भए उनीहरू आएर निवेदन दिएमा र कसैको मृत्यु भएको भए नजिकका हकदारले पनि पाउने गरी रकम वितरण गर्न लागिएको छ, जसका लागि करिब ८० करोड रुपैयाँ खर्च हुनेछ । यहाँ प्रश्न, रकमको परिमाणको मात्र होइन, त्यसको औचित्य र नियतको पनि हो । चालु बजेट वक्तव्यमा शान्ति प्रक्रियाका बाँकी काम सम्पन्न गर्न भनेर छुट्याइएको १ अर्ब ४० करोड रुपैयाँमध्येबाटै यसरी नगद दिन लागिएको छ । जबकि, यो रकम बहिर्गमित लडाकुलाई ठाडै बाँड्न छुट्याइएकै होइन । सत्य निरूपण तथा मेलमिलाप र बेपत्ता पारिएका व्यक्तिसँग सम्बन्धित विषयमा विनियोजित उक्त बजेटको मूल सवाललाई अलपत्र छाडेर प्रधानमन्त्री आबद्ध दलका कार्यकर्तालाई यो शैलीमा रकम बाँड्न पाइँदैन । राज्यको ढुकुटी जसरी र जसलाई चाह्यो त्यसलाई दिन मिल्ने व्यक्ति वा दलविशेषको निजी सम्पत्ति होइन । जननिर्वाचितै भए पनि सरकारले नागरिककरलाई मनखुसी उडाउन पाउँदैन । सरकारको दायित्व राज्यकोषको संरक्षण र सदुपयोग गर्ने हो, आफ्नै कार्यकर्तालाई औचित्यहीन बजेट बाँडेर प्रधानमन्त्री र गृहमन्त्रीले पदीय दुरुपयोग गर्न मिल्दैन । लडाकु व्यवस्थापनको मुद्दा सफलतापूर्वक सुल्झिएको यत्तिका वर्षपछि त्यसै बहिर्गमित लडाकुलाई रकम बाँड्न खोज्नुको नियत सही छैन । एक त, यसरी रकम बाँड्न लागिएका ४ हजार ८ जना तिनै व्यक्ति हुन्, जो उमेर नपुगेको खुलेपछि अनमिनको प्रमाणीकरणमा अयोग्य ठहरिएर बाहिरिएका थिए । यसको अर्थ, उनीहरू कि लडाकु थिएनन् कि माओवादीले बालसैन्य भर्ना गरेको थियो । त्यसैले, बालसैन्य भर्नाको कसुर आकर्षित हुने र आफैंलाई जटिलतातर्फ धकेल्ने यो विषयमा माओवादी नेतृत्वले किन जोडबल दिइरहेको छ, बुझिनसक्नु छ । पहिले पनि लडाकु शिविरमा रकम हिनामिना भएको आरोप लागेको माओवादी नेतृत्व यो विषयमा थप संवेदनशील बन्नैपर्छ । अर्को, शान्ति प्रक्रियासम्बन्धी जति पनि मुद्दाहरू थाती छन्, तिनकै लागि सत्य निरूपण र बेपत्ता छानबिनसम्बन्धी दुई आयोग गठन गरिएका छन् । माओवादी लगायतका सरोकारवाला दल र सरकार पीडितलाई विश्वासमा लिएर अघि बढ्न नखोज्दा यी आयोगले परिणाम दिन सकेका छैनन् । र, अयोग्य लडाकुका केही सवाल छन् भने पनि, ती स्वतः सत्य निरूपणको कार्यक्षेत्रमा पर्छन् । यस्तोमा आफैंले सरकारको नेतृत्व गरिरहेको माओवादीले वैधानिक बाटोलाई पन्छाएर जस्केलाबाट कार्यकर्तालाई पोस्न खोज्नु सरासर आपत्तिजनक छ । यो अनुचित कदमबाट ऊ पछि हट्नैपर्छ । सरकारको यस्तो तयारीलाई लिएर चौतर्फी विरोध भइरहेको छ । संसद्मा सांसदहरूले चर्को रोष प्रकट गरेका छन् । वर्तमान अर्थमन्त्री प्रकाशशरण महत स्वयंको यसमा फरक मत देखिन्छ । म अर्थमन्त्री भएर आएपछि अयोग्य लडाकु लगायतका विषयमा अर्थ मन्त्रालय संलग्न छैन भन्दै उनले कुनै पार्टी र व्यक्तिलाई राज्यको ढुकुटीबाट पोस्ने काम मबाट हुँदैन भनेका छन् । तर, उनी मन्त्री बन्नुअगावै अर्थले यससम्बन्धी सैद्धान्तिक सहमति दिइसकेको थियो । अयोग्य लडाकुलाई २ लाख रुपैयाँका दरले रकम बाँड्न अर्थले गत चैत २ मा सहमति जनाउँदा र यससम्बन्धी कार्यविधि बनाउन मन्त्रिपरिषद् बैठकले त्यसको ४ दिनपछि गृहलाई अधिकार दिँदा सम्बन्धित मन्त्रालयको नेतृत्व प्रधानमन्त्री दाहाल आफैंले गरेका थिए । त्यसैले सरकारलाई यस सम्बन्धमा पछि हटाउन अब अर्थमन्त्री महतले पनि विशेष भूमिका निर्वाह गर्न आवश्यक छ । सरकारमा रहेका अन्य दलले पनि सत्ताको सौदामा यस निर्णयलाई स्विकार्ने गल्ती गर्नु हुँदैन । र मूलतः, प्रधानमन्त्री दाहालले नै राष्ट्रिय आवश्यकता, औचित्य र जनमतका आधारमा यो प्रक्रियालाई स्थगित गरी एउटा अप्रिय र विवादास्पद निर्णय गर्नबाट आफूलाई बचाउनुपर्छ । यसै सन्दर्भमा, माओवादी पनि सम्मिलित एमाले नेतृत्वको तत्कालीन सरकारले आर्थिक वर्ष २०७३७४ को बजेटमा अयोग्य लडाकुलाई २ लाख रुपैयाँकै दरले रकम बाँड्ने प्रावधान राख्दा त्यसविरुद्ध रिट परेपछि सर्वोच्च अदालतले अन्तरकालीन अन्तरिम आदेश दिएको र त्यसको कार्यान्वयन अघि नबढेको तथ्य अहिले सरकारले हेक्का राख्नैपर्छ । प्रधानमन्त्री दाहाललाई हिजो आफैंले नेतृत्व गरेको सशस्त्र युद्धमा संलग्नहरूको अवस्थाप्रति अतिरिक्त चिन्ता जाग्नु आफैंमा अस्वाभाविक पक्कै होइन । तर पनि देशको सरकार प्रमुखका रूपमा यस्तो चयनात्मक चासो राख्ने छुट उनलाई हुँदैन, कम्तिमा राज्यकोष प्रयोगको सवालमा उनलाई यो अधिकार छैन । शान्ति सम्झौताको कार्यादेशभन्दा बाहिर गएर उनले कुनै पनि निर्णय गराउन पाउँदैनन् । एक त, उनीहरूसँग सम्बन्धित विषय सत्य निरूपण आयोगबाट टुंगिनुपर्छ । अर्को, सरकारले न्यून आर्थिकसामाजिक अवस्था भएका समग्र युवाका निम्ति आयआर्जनसित जोड्ने लगायत कार्यक्रमहरू लागू गुर्न सक्छ, जसको लक्षित वर्गमा समस्यामा परेका अयोग्य लडाकुहरू स्वतः परिहाल्छन् । अरू नियत नराख्ने हो भने, सोझै रकम बाँड्नुभन्दा रोजगारी सिर्जनामा सघाउने गरी सीप विकासमा गराउनु नै उनीहरूको पनि दीर्घकालीन हितमा हुन्छ । तसर्थ, अयोग्य लडाकुलाई पैसा बाँडेर दाहाल नेतृत्वको यस सरकारले आफ्नो हात जगन्नाथ को भद्दा स्वरूप प्रस्तुत नगरोस् । आफ्नो गुरुत्तर दायित्व एवं राज्यकोष प्रयोगको जवाफदेहीप्रति सरकार गम्भीर बनोस् ।"
आर्थिक अवस्था झनै कठिनाइमा,सुमनकुमार रेग्मी
फरार सांसदलाई संरक्षण कि सजाय ?,"गोपाल देवकोटा, कामनपा७ गौरीनगर"
कानुन सबलाई बराबर हुनुपर्छ,"पुरुषोत्तम घिमिरे, जोरपाटी, काठमाडौं"
बैंकहरू आफैं असफल हुन्छन् या बनाइन्छन् ?,"बैंकहरूले धेरै काम गर्छन्, दुइटा काम प्रमुख हुने गर्छन् । पहिलो, सर्वसाधारणले आर्जन गरेको कमाइ डिपोजिट गरिदिन्छन् । सर्वसाधारणबाट जम्मा भएको पुँजीगत निक्षेप (डिपोजिट) लाई बैंकहरूले आवश्यक परेका व्यक्ति वा उद्यमीलाई धितोका आधारमा, व्यापार तथा अन्य लगानी प्रयोजनका लागि कर्जा प्रवाह (लेन्डिङ) गर्छन् । त्यसैले बैंकहरू सही मानेमा बचतकर्ता (डिपोजिटर्स) तथा ग्राहक (बरोअर्स) बीच मध्यस्थकर्ता (इन्टरमिडियारिज) मानिन्छन् । व्यक्तिगत साहूमहाजनहरूको चर्को ब्याजदरमार्फत हुने शोषण र अत्याचारबाट मुक्ति दिलाउन मात्र होइन, सहजतापूर्वक सस्तो र सुलभ ब्याजदरमा ऋण प्राप्त गरी नयाँ उद्यममा लगानी गर्ने हेतुले पनि बैंकहरूको प्रबन्ध गरिएको हुन्छ । बैंकहरूले समय र परिस्थितिको गहिरोसँग मूल्यांकन गरेर सहजतापूर्वक सेवाग्राहीलाई आफ्नो सेवा उपलब्ध गराउन सकेनन् भने प्रणाली असफल भएको मानिन्छ । बैंकहरू सेवा प्रदान गर्ने परोपकारी संस्था होइनन् । नाफा आर्जन गर्छन्, किनकि तिनले निरन्तरता पाउनुपर्छ । निजी क्षेत्रका बैंकहरू सेवासँगै नाफा कमाउन नै खोलिन्छन् तर जनविश्वास गुमाए भने टाट पल्टन्छन् । सन् २००८ मा संयुक्त राज्य अमेरिकाका ठूल्ठूला बैंकहरू टाट पल्टिए । डेढ महिनाअघि पनि अमेरिका र स्विट्जरल्यान्डमा नाम चलेका ठूला बैंकहरू टाट पल्टिए । त्यो क्रम अझै रोकिने देखिएको छैन । पछिल्लो बैंक संकटको कारण र उद्धारको पुरानै शैलीसाधारणतः बैंक तथा वित्तीय संस्थाहरू असफल हुनुको आधारभूत कारक हो अत्यधिक ऋण दायित्व । पहिलो, बैंकहरूले जब अत्यधिक ऋण लिन्छन् वा समयमै ऋणको संरचना सही ढंगले गर्दैनन् तब वित्तीय रूपमा अस्थिर हुन पुग्छन् । त्यसपछि बैंकमा नगद प्रवाह कमजोर हुन्छ र ऋण सेवा (साउँ र ब्याजको किस्ता) व्यवस्थापन गर्नका लागि पनि आफूसँग नगद बाँकी रहँदैन । डेढ महिनाअघि अर्थात् १० मार्च २०२३ मा संयुक्त राज्य अमेरिकाको सिलिकन भ्याली बैंक डुब्यो । त्यसपछि दुइटा ठूला बैंक अमेरिकाकै सिग्नेचर बैंक तथा स्विट्जरल्यान्डको क्रेडिट सुसे बैंक धराशायी भए । यो कुनै नौलो खबर त होइन तर संयुक्त राज्य अमेरिकाको फेडरल रिजर्भकी पूर्वगभर्नर एवं वर्तमान वित्तमन्त्री जेनेट अलेनले सन् २००८ अब दोहोरिँदैन, बैंकहरू असफल हुने चान्स नै छैन भनिरहेकै बेला यी बैंक कसरी टाट पल्टिए ? भारतीय अर्थशास्त्री प्रभात पटनायक पिपल्स डेमोक्रेसी (द कोल्याप्स अफ द यूएस बैंक्स, २६ मार्च २०२३) मा लेख्छन्, किनकि पुँजीवादी प्रणालीमा प्रणालीगत संकटको बादल सधैंभरि मडारिइरहेकै हुन्छ । त्यसको मूल कारकचाहिँ अत्यधिक छिटो नाफा कमाउने उद्देश्यले विषाक्त बनाइएको सम्पत्ति (टोक्सिक एसेट्स) हुन्छ । टोक्सिक एसेट्स भन्नाले परलभन्दा अधिक मूल्यांकन गरिएको धितो सम्पत्ति हो । र अर्को कारणचाहिँ डोमिनो इफेक्ट अर्थात् एउटा बिग्रिनेबित्तिकै साङ्लो उनिएका सबै स्यालहुइयाँका कारया उत्तिकै प्रभावित हुने (चेन रियाक्सन) खतरा हुन्छ । यद्यपि पछिल्लो कडी सामान्य मानिन्छ । संयुक्त राज्य अमेरिकाजस्तो मुलुकमा बैंकिङ प्रणालीमा कसरी खतरा आयो, यो आन्तरिक समस्या हो या प्रणालीगत संकटका करण यस्तो अवस्था आयो भन्नेचाहिँ ज्वलन्त प्रश्न बनेको छ ।कतिपय अर्थशास्त्री तथा अर्थराजनीतिक विश्लेषकहरू भने सिलिकन भ्याली बैंक आन्तरिक मात्र होइन, प्रणालीगत अन्तरविरोधकै कारण विघटनमा गएको ठान्छन् । यो अवस्था अरू बैंकमा पनि लागू हुन्छ र संसारभर जोडिएका बैंकहरू पनि पछिल्लो डोमिनो इफेक्ट का कारण प्रभावित हुने खतरा रहन्छ (यानिस भारुफकिस, ह्वाई डिड द सिलिकन भ्याली बैंक गो ब्यांक्रप्ट एन्ड ट्रिगर अ बैंकिङ क्राइसिस ? आर वी ब्याक टु २००८ ?, प्रोजेक्ट सिन्डिकेट, २२ मार्च २०२३Ù र जिम टेंकर्स्ले, हाउ सिलिकन भ्याली बैंक फेलियर कुड ह्याभ स्प्रेड फार वाइड ?, न्युयोर्क टाइम्स, १३ अप्रिल २०२३) । अमेरिकी अर्थशास्त्री जेराल्ड एपिस्टेनका विचारमा, सिलिकन भ्याली बैंकसहित अन्य बैंक डुब्नमा पाँचवटा कारक छन् पहिलो, फेडरल रिजर्भले मुद्रास्फीतिविरुद्ध छिटोछिटो ब्याजदर बढाउनुÙ दोस्रो, आन्तरिक अस्थिरताका कारण अर्थात् छिटो नाफा कमाउने आकलन गरेर गलत ठाउँमा लगानी गर्ने परम्परा बसाउनु; तेस्रो, जोखिम छ भन्ने जान्दाजान्दै धनाढ्यहरूको लहलहैमा जोखिम मोलेर लगानी गर्नुÙ चौथो, बैंक आफैंले भ्रष्टाचारको सञ्जाल खडा गर्नुÙ पाँचौं, आम व्यक्ति र समुदायसँग निजी क्षेत्रबाहेक वित्तीय संस्था र सेवा उपलब्ध नहुनु (सीजे पोलिक्रोन्यु, थ्री बैंक्स ह्याभ नाउ कोल्याप्स्डः अ प्रोगेसिभ इकोनोमिस्ट एक्सप्लेन ह्वाई, ट्रुथ आउट, २२ मार्च २०२३) । सन् २००८ को विश्वव्यापी बन्न पुगेको वित्तीय संकटको समयमा लेमेन ब्रदर्स र वासिङ्टन म्युचुअल लगायत ४५० बैंक असफल भएका थिए । असफलताबाट पाठ सिक्न भन्दै सन् २०१० मा डोडफ्र्यांक वालस्ट्रिट रिफर्म एन्ड कन्जुमर प्रोटेक्सन एक्ट ल्याइयो । तर ट्रम्प प्रशासनको प्रस्तावमा सन् २०१८ मा बहुसंख्यक सांसदहरूले उक्त कानुन फेर्न प्रस्तावको समर्थन गरे । नयाँ कानुनले ५० अर्बदेखि २५० अर्ब डलरसम्मको सम्पत्ति लिक्विडिटी कभरेज रेसियो भित्र पार्नुपर्ने प्रावधान हटायो । दुष्परिणाम, फेरि बैंकहरू टाट पल्टिए । एक महिनायता स्ट्यानफोर्ड विश्वविद्यालयका वित्तशास्त्रका प्रोफेसर अमित सेरुको टिमले सिलिकन भ्याली बैंकजस्तै अन्य धेरै अमेरिकी बैंक संकटग्रस्त हुन सक्ने चेतावनी दिएको छ । उनीहरूको खोज अनुसार, ब्याज बढेपछि सरकारी ट्रेजरी बिलको मूल्य घट्यो; ब्याजदर बढ्नासाथ व्यक्तिहरूले सेक्युरिटीको तवरमा जम्मा गरेका सानाठूला सम्पत्तिहरूको मूल्य डिपोजिट गरिएको मूल्यको तुलनामा पनि घट्यो (जिम टेंकर्स्ले, हाउ सिलिकन भ्याली बैंक फेलियर कुड ह्याभ स्प्रेड फार वाइड ?, न्यु योर्क टाइम्स, १३ अप्रिल २०२३) । सिलिकन भ्याली बैंकको सम्पत्ति सन् २०१९ मा ५० अर्ब डलर थियो तर तीन वर्षभित्रै, सन् २०२२ को अन्तसम्म आइपुग्दा त्यो २०० अर्ब डलर पुग्यो । सन् २०१७ मा ट्रम्प प्रशासनले व्यापारी र उद्योगपतिहरूलाई लगाइएको साढे ४ खर्ब डलर कर कटौती गरेको रकम डिभिडेन्ड र बोनसका रूपमा वितरण गरिएको थियो, जुन बैंक प्रणालीमै भित्रिएको थियो । यसरी जम्मा भएको नगद वित्तीय सम्पत्ति बजारमा प्रवेश गर्यो, खास गरी प्रविधि र नयाँ प्रविधि विस्तार गर्ने नयाँ स्टार्टअप कार्यक्रममा । खास गरी सिलिकन भ्याली बैंक क्यालिफोर्नियामा रहेको नयाँ औद्योगिक हबलाई ध्यानमा राखेरै खोलिएको थियो । कोरोना अवधिभर प्रविधि क्षेत्रले व्यापक फड्को मार्यो । कर कटौतीका कारण नाफा सिधै बैंकमा जम्मा भयो । कोरोना महामारी फैलिएलगत्तै क्वान्टिटेटिभ एजिङ मार्फत् मार्च २०२० मा ४ खर्ब डलर फेडरल रिजर्भले भइपरी आउने संकट टार्ने निहुँमा बैंकिङ प्रणालीमा भित्र्याएको थियो । त्यसअघि सन् २०१९ मा १ खर्ब डलर रिपो बन्ड मार्केटको बेल आउट गर्ने नाममा बैंकिङ प्रणालीमा ल्याइएको थियो । यस हिसाबले सन् २०१९२० मा बैंक प्रणालीमा ५ खर्ब डलर भित्रियो । माथि उद्धृत गरिएझैं, प्रविधि बजार त त्यसै उम्लेकै थियो । यसरी पुँजीको वित्तीयकरण नरोकिँदा बैंकमा थुप्रिएको नगद विषाक्त बन्नु अस्वाभाविक थिएन । लगत्तै ब्याजदर वृद्धिले बाहिर वित्तीयकरण गरिएको पुँजी पनि धनाढ्य मुलुकहरूमै फर्कियो । फलस्वरूप एकातर्फ गरिब मुलुकहरू पुँजीविहीनताको सिकार बने भने धनाढ्य मुलुकहरूमा मागबेगरको मुद्रा आपूर्ति बढी हुन पुग्यो । ब्याजदर बढाउनेबित्तिकै मुद्रास्फीति अर्थात् वित्तीय र मूल्य स्थिरता हुँदैन भन्ने त सन् १९२९३३ को ग्रेट डिप्रेसन ले उजागर गरेकै थियो ।सिलिकन भ्याली बैंक टाट पल्टिएपछि १२ मार्च २०२३ मा फेड चेयरम्यान जेरोम पावेल, वित्तमन्त्री जेनेट अलेन तथा फेडरल डिपोजिट इन्सुरेन्स कर्पोरेसनका अध्यक्ष मार्टिन ग्युरेनबर्गले संयुक्त विज्ञप्ति जारी गर्दै बिमा गरिएको र नगरिएको दुवै किसिमका निक्षेप तिर्ने ग्यारेन्टी लिए । सिलिकन भ्याली बैंकमा व्यक्तिगत निक्षेपको सीमा औसत ५० लाख डलरसम्म रहेको भनिए पनि कसैकसैको १३ अर्ब ३० करोड डलरसम्म जम्मा थियो । अब राज्यले बिमा नगरिएको रकमसमेत भुक्तानीको ग्यारेन्टी लिएर धनाढ्य निक्षेपकर्ताहरूको होलसेलमा उद्धार गर्ने भएको छ । संकटबाहिर छैनन् त नेपाली बैंकहरू ?नेपालमा बैंकिङ कारोबार गर्ने चेतना बढिरहेको छ । नेपाल फाइनान्सिएल इन्क्लुजन रिफ्रेस (सन् २०२१) अनुसार, सन् २०१४ मा जम्मा ३३८ प्रतिशत परिवार मात्र बैंकिङ कारोबारमा आबद्ध थिए भने सन् २०२१ मा त्यो संख्या ५४ प्रतिशत पुगेको छ । क वर्गका २१ बैंकले ७५३ पालिकामध्य सेप्टेम्बर २०२२ सम्म ७५२ मा आफ्ना शाखा खोलिसकेका छन् । तर गाउँमा रहेका १ हजार परिवारमध्ये २५१ परिवार (औसत २५ प्रतिशत) मात्रै बैंकसँग जोडिएका छन् । त्यसमा पनि महिलाहरूको संख्या अत्यन्त न्यून छ । यद्यपि यी बैंकहरू जनताका अपेक्षा पूरा गर्ने अर्थात् सहुलियत दरमा लगानी गर्नभन्दा पनि सरकारी कोटा पूरा गर्ने उद्देश्यले खोलिएका हुन् । यस्ता अधिकांश शाखा सरकारी तलबभत्ता तथा रेमिट्यान्सका अतिरिक्त प्रारम्भिक ग्रामीण सञ्चितिलाई केन्द्रतर्फ रकमान्तर गर्नमा सहयोगी बनेका छन् ।नवउदारवादी बजार अर्थतन्त्र लागू गरिएपछि राज्यको नीति निजी क्षेत्रको लगानीलाई प्राथमिकतामा राख्ने हुनु स्वाभाविक थियो । वित्तीय भूमण्डलीकरणमार्फत नाफा आर्जन गर्ने लक्ष्यअनुरूप वैदेशिक लगानीमा नेपालमा पनि ज्वाइन्ट भेन्चर बैंकहरू खोलिए । उदारीकरण र निजीकरणको प्रयोजन एवं आर्थिक विकासका लागि क्षेत्रगत लगानी गर्न खोलिएका सार्वजनिक बैंकहरू (जस्तो: कृषि विकास बैंक, नेपाल इन्डस्ट्रियल डेभलपमेन्ट कर्पोरेसन) लाई या त कमर्सियल बनाइयो या मर्जर उद्देश्य र लक्ष्यलाई नै नामेट गर्ने गरी तिनको अस्तित्व मेटाइयो । झन्डै चार दशक लामो अभ्यासमा बैंकहरू मोटाए तर राष्ट्रिय अर्थतन्त्र भने खुम्चियो । समष्टिमा बैंकहरूको आय आर्जन र नाफाका तुलनामा उत्पादन अर्थात् पुँजी निर्माण संकुचित हुँदै गयो अर्थात् रोजगारी घट्यो । उत्पादन र रोजगारी घटेपछि उपभोग घट्नु अस्वाभाविक हुँदैन । उपभोगमा आधारित कर प्रणालीका कारण राजस्व त्यसै घट्ने नै भयो । समस्या विकराल बन्दै गएपछि राष्ट्र बैंकले केही वर्षयता वाणिज्य बैंकहरूलाई क्षेत्रगत लगानीलाई प्राथमिकतामा राख्न ताकेता गर्दै आएको छ । उदाहरणका लागि, कृषिमा न्यूनतम ११ प्रतिशत; ऊर्जामा ६ प्रतिशत र लघु, घरेलु, सानामझौला उद्यममा ११ प्रतिशत लगानी गर्नुपर्ने अन्यथा हर्जना तिर्नुपर्ने सर्त राष्ट्र बैंकले अगाडि सारेको छ । तर ६६ लाख ६७ हजार घरधुरी रहेको नेपालमा दुई तिहाइ परिवार कृषिमा आश्रित छन् । घडेरी भएका तर खेती नभएका कालिगडी तथा साना घरेलु उद्यम चलाएर जीविका धानिरहेका सिमान्तीकृत समुदायको हिस्सा पनि ठूलो छ तर तिनीहरूमध्ये अधिकांश बैंकिङ सेवाबाट वञ्चित छन् ।यद्यपि नेपाल राष्ट्र बैंकका गभर्नर महाप्रसाद अधिकारीले नेपाली अर्थतन्त्र ट्र्याकमा रहेको बताउँदै आएका छन्; देश आरोग्य प्राप्त गर्ने दिशातर्फ उन्मुख छ तर बजारमा समाजले महसुस गर्ने गरी वा परिणाम देखिने गरी काम हुन भने सकेको छैन (द काठमान्डू पोस्ट, १२ अप्रिल २०२३) । उनका (नेपाल प्रेस, २८ चैत २०७९) अनुसार, नेपालका बैंकहरू सुरक्षित छन् । बैंकहरू स्वस्थ पनि छन् । बैंकिङ क्षेत्रमा सानोतिनो धक्काले केही जोखिम हुँदैन । तथ्यांक बलियो छ । उनले भनेजस्तै नेपाली २१ वटा वाणिज्य बैंकहरूले चालु आर्थिक वर्षका ९ महिनामा ४८ अर्ब रुपैयाँ खुद नाफा कमाएका छन्, जुन गत वर्षको तुलनामा ११७४ प्रतिशतले बढी हो (कान्तिपुर, ८ वैशाख २०८०) ।राष्ट्र बैंकले कुल लगानीको कम्तीमा औसत २५ प्रतिशत उत्पादनमूलक क्षेत्र (कृषि, म्यानुफ्याक्चरिङ उद्योग तथा निर्माण) मा लगानी गर्न बैंकहरूलाई निर्देशन दिएको छ । तर कृषिमा भनेर छुट्याइएको अधिकांश लगानी सहरी क्षेत्रसँग गाँसिएका व्यावसायिक धनाढ्य किसानहरूमा केन्द्रित हुन्छ । उद्यम तथा निर्माणका नाममा छुट्याइएको लगानी मध्यम उद्यमकर्ताको उपल्लो तप्काले मात्र एकलौटी उपयोग गरेको छ । खास गरी जुनजुन परिवारका हातमा बैंक तथा वित्तीय संस्थाको स्वामित्व छ, तिनीहरूले नै व्यावसायिक कृषि, एसेम्बलिङ उद्योग, बिमा, पर्यटन तथा ऊर्जालगायत उद्यमहरू सञ्चालन गरेका छन् । त्यस्तै परिवारले सहुलियत दरको ऋण, राहत, सहुलियत सुविधा कब्जा गर्ने गर्छन् ।मुद्रास्फीति काबुमा राख्न अमेरिकाको फेडरल रिजर्भले गरेको ब्याजवृद्धिको नक्कल गर्दै नेपाल राष्ट्र बैंकले वाणिज्य बैंकहरूलाई पनि ब्याजदर आफूखुसी निर्धारण गर्ने अधिकार दिएको छ । मर्जर तथा एक्विजिसनका कारण बलशाली बन्दै गएका बैंकहरूले आफूखुसी ब्याजदर बढाउने अधिकारको कुसमयमा मनपरी उपयोग गर्दै आइरहेका छन् । बैंक तथा वित्तीय संस्थाहरूले अहिले निक्षेपमा ब्याजदर घटाए पनि लगानीमा घटाएका छैनन् । कुनै समयमा ५६ प्रतिशत रहेको ब्याजदर यति बेला १५१६ प्रतिशत नाघेको छ । तिनले लकडाउनमा, उत्पादन शिथिल बनेर अर्थतन्त्रले मन्दीको मार खेपिरहेको समयमा पनि नाफा आर्जन गरेका छन् । मुलुकका ६६ लाख परिवारमध्ये ४ सय परिवारले सस्तो ब्याजदरको ८० प्रतिशत ऋण लिएर कारोबार गर्छन् भन्ने अनुमान छ । बाँकी २० प्रतिशत राजनीतिमा प्रभावशाली हस्तक्षेप गर्नेहरूको बोलवाला हुनु अस्वाभाविक हुँदैन । सामान्य उद्यमीहरू आफ्नो घरव्यवहार टार्न र वैदेशिक रोजगारीमा जानेहरू साहूमहाजन तथा छरछिमेकहरूबाट महँगो ब्याजदरमा ऋण लिन बाध्य छन् । यस अर्थमा नेपाली समाजको आवश्यकताअनुसार उद्यम, उत्पादन तथा रोजगारी वृद्धिका लागि बैंकिङ क्षेत्र सहयोगी बन्न सकेको देखिँदैन । अहिले मुलुकभरि चलिरहेको मिटरब्याजीविरुद्ध आन्दोलन बैंक तथा वित्तीय संस्थाहरूको असफलताको उपज हो भन्नेमा शंका गर्नुपर्दैन । तैपनि गभर्नर भन्छन् प्रणालीमा कुनै संकट छैन ।संरचनागत समस्या, मनपरी ब्याजदर र कमसल धितोका कारण नेपाली बैंकहरू संकटबाट मुक्त देखिन्नन् । सबैभन्दा पहिले त आम नेपालीको आय आर्जन खस्कँदो छ, उत्पादन खस्कँदो छ, स्वाभाविक रूपमा बचत खस्कँदो छ, पुनर्लगानी खस्कँदो छ । यस्तो अवस्थामा बैंकहरू कसरी दिगो र भरपर्दो संस्था बन्न सक्छन् ? निक्षेप र लगानीबीच सन्तुलन नमिल्दा वा धनाढ्यहरूका हातमा मात्र सञ्चिति थुप्रिँदा बैंकहरूले कसरी निरन्तरता पाउन सक्छन् ? त्यसै पनि बैंकहरूमाथि विश्वासको संकट गहिरिँदै छ । जस्तो हालसालै प्रस्तुत महालेखाको प्रतिवेदनअनुसार सरकारी ऋणपत्रको धितोमा राष्ट्र बैंकले दिने गरेको स्थायी तरलता सुविधाको बैंकहरूबाट दुरुपयोगको आशंका छ । दोस्रो, खराब कर्जा बढेको देखिएको छ । वाणिज्य बैंकहरूमा ३०३, विकास बैंकहरूमा ४४२ तथा फाइनान्समा ५४१ प्रतिशत खराब कर्जा बढेको छ । तेस्रो, यसैगरी यो आर्थिक वर्षमा कर्जा माग पनि घटेको बताइएको छ । बैंकिङ प्रणालीमा ५४ खर्ब ३६ अर्ब रुपैयाँ रहे पनि कर्जा प्रवाह २ खर्ब ७१ अर्ब मात्र भएको छ (बैंकमा पैसा छ, कर्जा माग ठप्पै, कान्तिपुर, २६ चैत २०७९) । बैंकहरूको अस्थिर ब्याजदर वृद्धिको निरन्तरता, कमजोर लगानी ग्यारेन्टी, फितलो नियमन, आर्थिक मन्दीको विस्तार हुँदै गरेको संकेत हो यो । यी यावत् संरचनागत समस्याको हल राजनीतिमा खोज्नुपर्ने हुन्छ । किनकि कानुन बनाएर राजनीतिक नेतृत्वले नै बैंकहरू कसका हितमा खोलिन्छन्, कसरी सञ्चालन गरिन्छन्, कसरी र कुन क्षेत्र लगानी प्राथमिकतामा पारिनुपर्छ, जोखिमबाट बैंकलाई कसरी मुक्त गर्ने भन्नेजस्ता पक्ष तय गर्छ । आज बैंक तथा वित्तीय संस्थाहरूलाई अत्यधिक नाफा आर्जन गर्ने साधन मात्र ठान्ने प्राविधिक नेतृत्वकै कारण नेपाली बैंकिङ क्षेत्र संकटमा छ । तिनकै कारण वित्तीयकरणको प्रक्रिया विषाक्त बन्दै गएको छ । संकटको समाधान प्रणालीको समष्टिमै खोजिनुपर्छ । अब कथित बजारनिर्मित व्यक्तिगत स्वायत्तताको स्वच्छन्दताबाट मुक्ति खोजेर पार लाग्ने देखिन्न ।"
संघीयता कार्यान्वयन र कर्णाली प्रदेश,अयडी मध्यपश्चिम विश्वविद्यालयका सहप्राध्यापक हुन् ।
पोर्चुगलमा २३ सय नेपालीको राहदानी प्रक्रिया पूरा,"(पेरिस)लामो समयदेखि राहदानीविहीन दुई हजार तीन सय आठ जना नेपालीको इलेक्ट्रोनिक बायोमेट्रिक पासपोर्टको आवेदन प्रक्रिया पूरा भएको छ । पासपोर्टकै कारण विभिन्न समस्या झेलेका नेपालीका लागि सहजीकरण गर्न खटिएको परराष्ट्र मन्त्रालयसहितको टोलीले पोर्चुगलको लिस्बन सहरमा पासपोर्ट दिने प्रक्रिया गत मार्च २९ देखि सुरु गरेको थियो ।अप्रिल २९ सम्ममा दुई हजार तीन सय आठ जनाको प्रक्रिया पूरा भएको र त्यसबाट करिब तीन लाख ६५ हजार युरो राजस्व संकलन भएको जानकारी पोर्चुगलका लागि गैरआवासीय राजदूतसमेत रहेका फ्रान्सका लागि नेपाली राजदूत दीपक अधिकारीले कान्तिपुरलाई दिए । प्रक्रिया पूरा गरेकाहरूको पासपोर्ट बनेर आएपछि घरघरै वितरण गरिनेछ । प्रक्रिया पूरा गरेकामध्ये पासपोर्ट नै नभएका वा हराएका समेतको संख्या ७ सय ५२ छ । म्याद सकिएका वा सकिन लागेकामा एक हजार चार सय ३६ जनाले आवेदन दिएका छन् । १३ जना बालबालिकाका लागि पहिलो पटक राहदानी प्रक्रिया पूरा भएको छ । ती पोर्चुगलमै जन्मिएका वा नेपालमा जन्मिएर पोर्चुगल आइपुगेका बालबालिका हुन् । दूतावासले पहिलो चरणमा पासपोर्ट हराएका, त्यहीं जन्मेका बालबालिका, बालिग र त्यहाँको अध्यागमन कार्यालयले प्राथमिकता तोकेका नेपालीलाई पासपोर्ट दिने प्रक्रिया पूरा गरेको थियो । पोर्चुगलमै जन्मिएका बालबालिकालाई भने छुट्टै नम्बरको नागरिकता र तिनलाई नाबालिक परिचयपत्रका लागि अभिभावकले ल्याएको जन्मदर्ताका आधारमा अस्थायी नम्बरसहित सिफारिस गरिएको छ । उक्त प्रक्रिया पूरा गरेलाई नागरिकताको सट्टा अस्थायी नम्बर राखेर पासपोर्ट सिफारिस गरिएको हो । टोलीले शनिबारबाहेक अन्य दिन राहदानीको काम गरेको थियो । यो टोलीका लागि स्वयंसेवक वाणिज्य दूतावासले खटाएको थियो । त्यसमा एनआरएनए पोर्चुगल र केही संस्थाले सहयोग गरेका थिए । सात सय ५२ जनाको पासपोर्ट नै थिएन । उहाँहरूलाई विशेष राहत पुगेको हामीले महसुस गरेका छौं । किनभने पासपोर्टबिना कुनै प्रक्रिया अगाडि बढ्दैन र त्यो देशबाट बाहिर जान पनि नसकिने हुनाले उहाँहरू अप्ठेरोमा हुनुहुन्थ्यो भन्ने हाम्रो बुझाइ हो, राजदूत अधिकारीले भने । यो प्रक्रियाका लागि परराष्ट्र मन्त्रालय र राहदानी विभागबाट एकएक जना र पेरिसस्थित नेपाली दूतावासबाट एक जना कर्मचारी खटिएका थिए । एउटा मात्रै राहदानी किट पासपोर्ट सिफारिस प्रक्रियाका लागि अपुग देखिएपछि स्पेनस्थित नेपाली दूतावासले आफ्नो पासपोर्ट किट पठाएर सहयोग गरेको थियो । ठूलो संख्यामा पासपोर्ट सिफारिस प्रक्रिया पूरा गर्न सहज नभएकाले पोर्चुगलको परराष्ट्र मन्त्रालयको समेत सहयोग लिइएको अधिकारीले बताए । उनको भनाइमा अर्काको मुलुकमा परराष्ट्र मन्त्रालयको टोली लामो समय बसेर काम गर्दा यस्ता प्रक्रियाका लागि सम्बन्धित देशको परराष्ट्र मन्त्रालयसित सहमति लिनुपर्ने प्रावधान छ । टोलीले तत्कालका लागि राहदानीको समस्या सल्टाए पनि यो दीर्घकालीन समाधान भने होइन । माल्टा, सर्बिया, युक्रेन, क्रोएसिया, टर्की, साइप्रस, अजरबैजान, हर्जगोभिना, रोमानियालगायत देशबाट नेपालीहरू लुकीछिपी पोर्चुगल भित्रिने गरेका छन् । तीमध्ये धेरैले सुरक्षा अधिकारीले पहिचान नगरोस् भनेर पासपोर्ट नष्ट गर्ने गरेका छन् भने मानव तस्कर र दलालहरूको सहयोगमा पोर्चुगल भित्रिँदा तस्करहरूले नै जफत गरिदिने वा नष्ट गर्न लगाउने नेपालीको संख्या पनि थपिने गरेको छ ।बिनापासपोर्ट कुनै मुलुकमा पुगे पनि बाँकी प्रक्रियाका लागि कठिन हुने र महँगो, प्राविधिक रूपमा झन्झटिलो र व्यवस्थापकीय हिसाबले पनि कठिन पासपोर्ट वितरण गर्न सहज नहुनाले नेपालीहरूले आफू र आफ्नो पासपोर्ट जतन गर्नुपर्ने सुझाव अधिकारीहरूले दिएका छन् ।"
टेक्सासमा बन्दुकधारीको आक्रमणमा ५ को मृत्यु,टेक्सास (एजेन्सी) अमेरिकाको टेक्सासमा बन्दुकधारीको आक्रमणमा परी आठ वर्षीय बालकसहित ५ जनाको मृत्यु भएको छ । प्रहरीले ३९ वर्षीय आक्रमणकारीको खोजी भइरहेको जनाएको छ । ह्युस्टनदेखि करिब ७२ किलोमिटर टाढा रहेको क्लिभल्यान्ड सहरमा घटना भएको हो । अन्तर्राष्ट्रिय सञ्चारमाध्यमका अनुसार बन्दुकधारीले आफ्नो घरबाहिर गन फायरिङ गरिरहेका बेला छिमेकीले रोक्न आग्रह गरेका थिए । त्यसपछि आक्रमणकारीले छिमेकीको घरमा पसेर अन्धाधुन्ध गोली प्रहार गरेका थिए । अमेरिकी अधिकारीका अनुसार घरमा १० जना रहेको र बाँकी सकुशल छन् ।
ईयूमा ४० प्रतिशतले शरणार्थी बढे,"ब्रसेल्स (राससएएनआई) सन् २०२२ मा युरोपेली संघ (ईयू) का देशहरूले तीन लाख ८४ हजार २४५ शरणार्थीलाई सुरक्षाको व्यवस्था गरेका छन् । यो सन् २०२१ को दुई लाख ७५ हजार ४० बाट ४० प्रतिशतले वृद्धि हो । ईयूमा सन् २०२२ मा सुरक्षा प्रदान गरिएका तीन लाख ८४ हजार २४५ शरणार्थीमध्ये ४४ प्रतिशतले शरणार्थीको दर्जा, ३१ प्रतिशतले सहायक सुरक्षा र २५ प्रतिशतले मानवीय सुरक्षा पाएका छन् । यसमा सबैभन्दा बढी योगदान जर्मनीको छ । जर्मनीले ईयूको कूल योगदानको ४१ प्रतिशत अर्थात् एक लाख ५९ हजार ३६५ जनालाई सेवा पुर्याएको छ । सन् २०२२ मा युरोपेली संघमा सुरक्षा प्राप्त गर्ने सबैभन्दा ठूलो समूह सिरियालीहरू थिए भने दोस्रो धेरै अफगान नागरिक थिए ।"
क्राइमियाको इन्धन भण्डारमा ड्रोन आक्रमण,युक्रेन (एजेन्सी) युक्रेनले क्राइमियाको इन्धन भन्डारमा ड्रोन आक्रमण गर्दा त्यस क्षेत्रमा ठूलो आगलागी भएको रुसका अधिकारीले बताएका छन् । रुस नियन्त्रित क्राइमियाको उक्त क्षेत्रमा युक्रेनले दुइटा ड्रोन आक्रमण गरेको हो । शुक्रबार रुसले युक्रेनका मुख्य सहरहरूमा हवाई आक्रमण गर्दा २५ जनाको मृत्यु भएको थियो । त्यसको प्रत्युत्तरमा युक्रेनले क्राइमियाको मुख्य सहर सेभास्तोपोल क्षेत्रको इन्धन भण्डारमा आक्रमण गरेको हो । दुइटा ड्रोनको आक्रमणबाट तीनवटा तेल ट्यांक नष्ट भएको र अर्को ड्रोनलाई आकाशमै निस्तेज पारिएको रुसका अधिकारीहरूले बताएका छन् ।
ऋण नतिर्नेको सम्पत्ति रोक्का राख्न सहकारीको माग,"(काठमाडौं)ऋण लिएर नतिर्नेको एकाघर सँगोल परिवारको चलअचल सम्पत्ति रोक्का राख्न पाउने व्यवस्था गर्न सहकारी संस्थाहरूले आग्रह गरेका छन् । संस्थाले प्रवाह गरेको ऋणको जोखिम कम गर्न ऋणीको एकाघर परिवारको चलअचल सम्पत्ति पनि धितोमा राख्न पाउनुपर्ने माग सहकारी समस्या समाधान संयोजन समितिले गरेको हो । ललितपुरमा शुक्रबार सहकारी समस्या समाधान समितिले पत्रकार सम्मेलन गरेर यस क्षेत्रको सुधारका लागि १३ बुँदे माग सार्वजनिक गरेको छ । सदस्यहरूले सहकारी संस्थामा गरेको बचत सुरक्षाका लागि सहकारी ऐन, ०७४ को दफा ७९ र नियमावली, ०७५ मा व्यवस्था भएबमोजिम सहकारी संस्थाबाट ऋण लिई नतिर्ने मनसाय भएका ऋणीहरूको एकाघर सँगोल परिवारको चलअचल सम्पत्ति रोक्का राख्न पाउने व्यवस्था तत्काल कार्यान्वयन गर्न गराउन सम्बन्धित निकायलाई निर्देशन दिनुपर्ने, समितिले जारी गरेको विज्ञप्तिमा भनिएको छ ।व्यक्तिगत बचतको सीमा २५ लाख तोक्ने गरी सहकारी ऐन संशोधन गर्न बनेको विधेयकको दफा तत्काल खारेज गर्नुपर्ने सहकारी समस्या समाधान समिति संयोजक ओमदेवी मल्लले बताइन् । व्यक्तिगत बचतको सीमा २५ लाख तोक्ने गरी सहकारी ऐन संशोधन गर्न बनेको विधेयकको दफा तत्काल खारेज गर्नुपर्छ, उनले भनिन्, सन्दर्भ ब्याजदरसम्बन्धी व्यवस्था अव्यावहारिक भएकालले खारेज गरी बजारअनुसार ब्याजदर निर्धारण हुने स्वचालित प्रणालीको व्यवस्था तत्काल गर्नुपर्छ । सहकारीमा देखिएको तरलता समस्या समाधानका लागि राष्ट्रिय सहकारी बैंकमार्फत परिचालन हुने गरी सहुलियत ब्याजदरमा सहकारीलाई ३ वर्षसम्मका लागि १० अर्ब रकम उपलब्ध गराउनुपर्ने पनि उनको माग छ । सहकारीविरुद्धका भ्रामक गतिविधि एवं अफवाहका कारण जनस्तरमा अविश्वास बढेको र त्यस्ता गतिविधि गर्नेलाई कारबाही गर्न महासंघले माग गरेको छ । सहकारी क्षेत्रलाई दिगो, मर्यादित, सुशासित बनाउन सहकारी संघसंस्थाहरूको प्रभावकारी अनुगमनका लागि दोस्रो तहको नियामक संस्था तत्काल स्थापना गर्नुपर्छ, विज्ञप्तिमा भनिएको छ । स्थानीयदेखि केन्द्रीय तहसम्म वित्तीय सहकारी संस्थाहरूको दर्ता, कार्यक्षेत्र विस्तार र सेवा केन्द्र स्वीकृतिमा तत्काल रोक लगाउनुपर्ने माग पनि समितिको छ । सहकारीको दिगोपनका लागि सहकारी अभियानसँगको समन्वयमा छुट सुविधा र प्रोत्साहनसहितको एकीकरण प्याकेज कार्यक्रम तत्काल घोषणा गर्नुपर्ने र त्यसको प्रभावकारी कार्यान्वयन गर्नुपर्ने पनि विज्ञप्तिमा उल्लेख छ । विद्यमान असहज परिस्थितिका कारण कर चुक्ता लिन बाँकी सहकारीका लागि ०८० असार मसान्तसम्म म्याद थप्ने व्यवस्था तत्काल मिलाउनुपर्ने माग सहकारीको छ । विषम परिस्थितिका कारण कार्यालय सञ्चालन गर्न समस्यामा परेका सहकारी संघसंस्था सञ्चालनका लागि वातावरण बनाउन कम्तीमा दुई वर्षको घोषणा गर्नुपर्छ, विज्ञप्तिमा भनिएको छ, सहकारी संघसंस्थाहरू निर्बाध सञ्चालन गर्न तत्काल नेपाल सरकार, गृह मन्त्रालयमार्फत ७७ वटै जिल्ला प्रशासन कार्यालयमा सुरक्षासम्बन्धी परिपत्र जारी गर्नुपर्छ । सहकारी संघसंस्थामार्फत कृषि पशुपन्छी, उद्योग, कलकारखाना, जलविद्युत्, पर्यटन, बिमा, स्वास्थ्य सेवालगायत व्यवासाय सञ्चालन गर्न अन्तरसम्बन्धित ऐन तत्काल संसोधन गर्नुपर्ने माग पनि सहकारीहरूको छ ।"
विराटनगरका १५ सहकारीको दर्ता खारेज,"विराटनगर (कास) झन्डै १५ सय बचतकर्ताको एक अर्ब ४८ करोड रुपैयाँ गोलमाल गरेर तुलसी बहुमुखी सहकारी संस्थाका सञ्चालक फरार भएपछि विराटनगर महानगरपालिकाले आफ्नो क्षेत्रभित्रका सहकारीको अनुगमन गर्दै दर्ता खारेज गर्ने प्रक्रिया थालेको छ । तुलसी सहकारीका अध्यक्ष केदारनाथ शर्मासहित पाँच जना सञ्चालक फरार छन् । उपाध्यक्ष अनिता गौतम, सचिव सविना निरौला र प्रबन्धक मन्दिप खवासलाई जिल्ला अदालत मोरङले पुपर्क्षका लागि मोरङ कारागार पठाएको छ । यसै क्रममा महानगरमा दर्ता भएर पाँच वर्षसम्म पटकपटक ताकेता गर्दा पनि सम्पर्कमा नआएका र उल्लेख गरिएको स्थानमा कार्यालय पनि नभएका १५ सहकारीको दर्ता खारेज गरिएको छ । दर्ता खारेज गरिएका ती सहकारीमा कति सर्वसाधारणको कति बचत थियो र कस्तो अवस्थामा छ भन्ने विषयमा महानगर अनभिज्ञ छ । यसबारे महानगरपालिकाले खोजी गरिरहेको जनाएको छ । महानगरमा १ सय ९१ सहकारी संस्था दर्ता छन् । तीमध्ये पाँच वर्षसम्म सम्पर्कमा नआउने र उल्लेख गरिएका स्थानमा कार्यालयसमेत नभएका १५ सहकारीको दर्ता खारेज गरिएको महानगर सहकारी शाखा प्रमुख प्रति गडतौलाले बताए । महानगरले दर्ता खारेज गरेका सहकारी संस्थामा विराटनगर२ को सक्रिय बचत तथा ऋण सहकारी संस्था लि, विराटनगर४ को पुष्पाञ्जली बहुउद्देश्यीय सहकारी, वडा नम्बर ५ को विराट कोसेली घर, एक्सचेन्ज बचत तथा ऋण सहकारी, वडा नम्बर ७ को सुमेरु बचत तथा ऋण सहकारी र वडा नम्बर ८ को सहयोगी सहकारी छन् । यी पाँच वर्षसम्म सम्पर्कमा नआएका, लेखा परीक्षण नगरेका, साधारणसभा नगरेका र विवरण नबुझाएका सहकारी हुन् । महानगरले विराटनगर९ को भिजन फर्मा सहकारी, खाटुश्याम बचत तथा ऋण सहकारी, सत्यम् ओम साई बचत तथा ऋण सहकारी संस्था, सबल बचत तथा ऋण सहकारी संस्था, युरो बहुउद्देश्यीय सहकारी संस्था लिमिटेड, विराटनगर१२ को गजलक्ष्मी बचत तथा ऋण सहकारी, वडा नम्बर १४ को गरिमा बचत तथा ऋण सहकारी, बहुमूल्य कृषि सहकारी र वडा नम्बर १५ को ऋद्धिसिद्धि बचत तथा सहकारीको पनि दर्ता खारेज गरेको गडतौलाले जनाए । यसअघि विराटनगरमा मुख्य कार्यालय रहेर झापाको दमक, उदयपुरको गाईघाट र सिरहाको गोलबजारमा शाखा कार्यालय रहेको तुलसी बहुमुखी सहकारी संस्थाले १ हजार २ सय ९७ बचतकर्ताको १ अर्ब ४८ करोड ५५ लाखभन्दा बढी बचत हिनामिना गरेको थियो । फागुन अन्तिम साता यसका सञ्चालकसमेत फरार भएका थिए । २१ हजार ७ सय १३ जना सदस्य रहेको उक्त सहकारीका अध्यक्ष केदारनाथ शर्माले एक्लैले ४१ करोड हिनामिना गरेको मोरङ प्रहरीको अनुसन्धानले पुष्टि गरेको छ । तुलसी सहकारीका सञ्चालकको लगानीमा खुलेका कम्पनीमध्ये नटराज एग्रोमा ६ करोड, तुलसी मोटर पम्पमा ३२ करोड, झापाको गौरदहस्थित तुलसी राइस तथा चिउरा मिलमा ३५ करोड र तुलसी अनुसन्धान केन्द्रमा सहकारीको १० लगानी रहेको प्रहरी अनुसन्धानमा देखिएको छ ।"
"ठेक्का तोड्ने सूचना निकाल्दै, पछि हट्दै सरकार","(काठमाडौं)कमलविनायकनगरकोट सडक निर्माणको ठेक्का तोड्ने चेतावनी दिएर गत चैत १३ मा भक्तपुरनगरकोटसिपाघाट सडक विस्तार आयोजनाले १४ दिने सूचना निकाल्यो । आठ पटक म्याद थप्दा पनि काममा प्रगति नभएपछि उक्त अवधिभित्र काममा प्रगति नभए ठेक्का तोडिने सूचनामा उल्लेख थियो । तर चैत २६ मै आयोजनालाई तोकेको १४ दिनको समयसीमा सकिए पनि ठेक्का तोडिएन । पूर्वभौतिकमन्त्री नारायणकाजी श्रेष्ठले यससँगै अन्य सडकमा समस्या देखिएपछि ठेकेदारलाई मन्त्रालयमै बोलाएर काम सक्ने लिखित प्रतिबद्धता गराएका थिए । उक्त प्रतिबद्धताअनुसार यस सडकको निर्माण चैतभित्र सकिसक्नुपर्ने थियो । तर श्रेष्ठ गृह मन्त्रालय गए । उनले निर्माण चाँडो सक्न ताकेता गरे पनि उनी हिँडेपछि ठेकेदारलाई ताकेता गर्ने कोही भएन । कमलविनायकनगरकोट सडकबारे इन्जिनियरको प्राविधिक टोलीले अध्ययन गरिरहेको र त्यसको रिपोर्ट आएपछि मात्र ठेक्का तोड्नेनतोड्नेबारे निर्णय हुने आयोजनाले जनायो । ठेक्का तोड्नेबारे सडक सुधार तथा विकास आयोजना निर्देशनालयले निर्णय गर्नेछ । अहिले यस सडकमा ९३ प्रतिशत भौतिक प्रगति छ । करिब १६ किमि सडकमध्ये अझै १ किमि कालोपत्र गर्न बाँकी छ । निर्माण ढिलाइ भएसँगै ठेक्काको बजेट बढिरहेको छ । सुरुमा ३१ करोड ५२ लाख रुपैयाँमा सक्ने गरी ठेक्का सम्झौता गरिएको थियो । अहिले संशोधन गरेर ३५ करोड ८७ लाख रुपैयाँ पुर्याइएको छ । यसबीच ठेकेदार कम्पनीले २९ करोड ७७ लाख रुपैयाँ भुक्तानी लिइसकेको छ । यस्तै समस्या भएको सडक हो, दोलखाको मुडेचरीकोट । यस सडकको ०७२ सालमा ठेक्का भए पनि काम सकिएको छैन । सम्झौताअनुसार ३० किमि कालोपत्र स्तरमा दुई लेन सडक स्तरोन्नति गर्नुपर्ने हो । तर, सात पटक म्याद थप्दा अहिलेसम्म आयोजना पूरा हुन सकेको छैन । सुरुमा कामको जिम्मा लिने निर्माण कम्पनीले नगरेपछि समस्या भएको सडक सुधार तथा विकास योजना कार्यालय दोलखाका निमित्त प्रमुख ईश्वर कार्की बताउँछन् ।ठेक्का भएपछि कहिले काम हुने, कहिले निर्माण व्यवसायी फिल्ड छाडेर हिँड्ने जस्ता समस्या थिए, उनले भने, फेरि अर्कै निर्माण कम्पनीले कामको जिम्मा लिएको छ । यसको ठेक्का शंकर माली, सुनौलो खिम्ती र भारतीय निर्माण कम्पनी सकिल हैदर संयुक्त रूपमा लिएका हुन् । सुरुमा यसको काम शंकर माली कम्पनीले थाल्यो । पछि यो कम्पनीले काम अलपत्र पारेर हिँड्यो, त्यसपछि ठेक्का तोड्ने भन्नेमा गइसकेका थियौं, उनले भने, पाँच पटक म्याद थप्दा पनि उक्त कम्पनीले काम पूरा गर्न सकेन । सडकको ठेक्का अलपत्र पारिएपछि स्थानीय आन्दोलित बने । डेलिगेसनका लागि मन्त्रालय धाए । सडक विभागमा धर्ना दिए । तर काम नगर्ने ठेकेदारलाई न कारबाही भयो, न ठेक्का तोडियो ।सुरुमा शंकर मालीले काम गरिरहेको थियो, उसले काम गर्न नसकेपछि ०७८ कात्तिकमा सुनौलो खिम्ती कम्पनीले हामी काम सक्छौं भनेर सुरु गरेको हो, त्यो बेलासम्म ७० प्रतिशत प्रगति थियो, कार्कीले भने, अहिले ७ पटक म्याद थप गर्दा ९० प्रतिशत प्रगति पुगेको छ । साउनयता यस सडकमा काम सुरु हुन सकेको छैन । काममा थप प्रगति पनि छैन । दुई किमि सडक कालोपत्र हुन सकेको छैन । बनिसकेको सडक भत्किन थालेकाले मर्मत गर्नुपर्ने भएको छ । पेट्रोल पम्प, क्रसर उद्योगलगायत सबैतिर उधारो सामान ल्याएकाले निर्माण कम्पनी काम गर्न आउँदा स्थानीयले पैसा नतिरेको भन्दै काममा अवरोध गरेपछि समस्या भएको उनको भनाइ छ । तत्कालीन भौतिक पूर्वाधारमन्त्री श्रेष्ठसामु यो सडकको काम पनि चैतभित्र सक्ने निर्माण कम्पनीले प्रतिबद्धता जनाएका थिए । चिसो ठाउँ भएकाले मौसम कुरेर घामलाग्दा कालोपत्रको काम गर्नुपर्ने आयोजनाले जनायो । पटकपटक ताकेता गर्दा पनि काम नसकिएपछि आयोजनाले गत वैशाख १२ मा १४ दिनको समय दिएर ठेक्का किन नतोड्ने भन्दै सूचना निकालेको छ । यस सडकको सुरु ठेक्का रकम ७० करोड रुपैयाँ हो । अहिले लागत संशोधन गरेर ७९ करोड रुपैयाँ पुर्याइएको छ । ७० करोड रुपैयाँ भुक्तानी भए पनि काम कहिले सकिने हो, टुंगो छैन । यता पाँचथर, इलाम र धनकुटा जोड्ने रविराँकेभेडेटार निर्माण थालेको चार वर्ष बित्दा काममा देखिने गरी प्रगति छैन । भारतीय निर्माण कम्पनीको लापरबाहीका कारण चार वर्ष बित्दा १ सय १ किमि सडकको भौतिक प्रगति बल्ल २५ प्रतिशत मात्र पुगेको छ । तत्कालीन प्रधानमन्त्री केपी शर्मा ओलीले ०७५ पुसमा सडक कालोपत्र शुभारम्भ गरेका थिए । एप्को इन्फ्राटेक प्रालिले ३ करोड २६ लाख १८ हजार अमेरिकी डलर (तत्कालीन विनिमय दरअनुसार करिब ३ अर्ब ३५ करोड ९६ लाख रुपैयाँ) मा ठेक्का लिएको हो । सम्झौताअनुसार ०७८ मंसिरभित्र काम सक्नुपर्ने थियो । तर बल्ल काम अघि बढिरहेको सडक सुधार तथा विकास योजना कार्यालय पाँचथरका योजना प्रमुख दीपेश रजकले बताए । चार वर्ष जति काम भएन, उनले भने, अहिले कामको गति केही बढेको छ । यसलाई भदौसम्म समय दिइएको छ । त्यति बेलासम्म केही प्रगति हुने अपेक्षा रहेको उनको भनाइ छ । यी सबै सडक भारतीय एक्जिम बैंकको ऋण लगानीमा स्तरोन्नति थालिएको हो । तर भारतीय एक्जिम बैंकको ऋण लगानीमा बनिरहेकै सडकमा भने बढी समस्या देखिएको भौतिक मन्त्रालय स्रोतले जनाएको छ ।अर्को समस्याग्रस्त सडक हो, लमहीघोराहीतुलसीपुर । ठेक्का भए पनि यो सडक चार वर्षदेखि अलपत्र छ । पाँच पटक म्याद थप्दा पनि प्रगति नभएपछि चार लेन सडक निर्माणको ठेक्का रद्द गर्न भन्दै गत फागुन २२ मा १४ दिने सूचना जारी गरे पनि अझै ठेक्का तोडिएको छैन । लमहीघोराहीतुलसीपुर सडक आयोजना कार्यालय लमहीले ठेक्का रद्द गर्नु नपर्ने कारणसहित १४ दिनभित्र ठेकेदारलाई सम्पर्क गर्न भनेको थियो । निर्माणको ठेक्का भारतको तथ्य इन्जिनियरिङ एन्ड इन्फ्रा कम्पनीले लिएको हो ।नेपाल सरकार र भारतको एक्जिम बैंकको ऋण सम्झौतामा ०७५ माघ १४ गते ठेक्का भई ०७७ वैशाख २९ सम्म यसको निर्माण सकिसक्नुपर्ने थियो । घोराहीको बबई खोलादेखि तुलसीपुरसम्म २८ दशमलव १९ किमि सडकलाई दुई र चार लेनमा निर्माण गर्न लागिएको हो । अहिले फेरि म्याद ०८० असार ३१ सम्म थपिए पनि भौतिक प्रगति ९६९ प्रतिशत मात्र छ । सूचना निकालेर ठेक्का नतोड्नुको कारण र काम चाँडो सक्ने योजना केही भए सम्बन्धित निर्माण कम्पनीलाई पेस गर्न भने पनि व्यवसायीले ठोस जवाफ नदिएको सडक सुधार तथा विकास आयोजना निर्देशनालयका प्रोजेक्ट कोअर्डिनेटर ज्ञानेन्द्रकुमार झा बताउँछन् । ठेक्का तोड्ने फाइल प्रक्रियामा छ, केही दिनभित्र यसको ठेक्का तोडिन्छ, उनले भने, त्यसपछि नयाँ ठेक्का प्रक्रिया सुरु गर्छौं । नयाँ ठेक्कामा जाँदा विस्तृत परियोजना रिपोर्ट (डीपीआर) मा पुनर्विचार गर्नुपर्ने झाले जनाए । निर्माण व्यवसायीले लिएको रकम असुलउपर गरिने पनि उनको भनाइ छ । यसको ठेक्का रकम १ अर्ब २५ करोड रुपैयाँ रहेकामा अहिलेसम्म ५ प्रतिशत रकम भुक्तानी भइसकेको छ । गत वैशाख पहिलो साता नेपालका लागि भारतीय राजदूत नवीन श्रीवास्तव र भौतिक पूर्वाधार तथा यातायातमन्त्री प्रकाश ज्वालाबीच भारतीय ठेकेदारले ठेक्का लिएर पनि अलपत्र परेका यी आयोजनाको सम्झौता तोड्नेसम्मको समझदारी भएको थियो । मन्त्रालयमा भएको शिष्टाचार भेटमा भारतीय कम्पनीले लिएका रुग्ण ठेक्काबारे छलफल भएको थियो । छलफलमा पटकपटक म्याद थप्दा पनि प्रगति नभएका सडक आयोजना कसरी अघि बढाउने भन्नेलगायत विषय उठेका थिए ।यता नारायणगढबुटवल सडक विस्तारको ठेक्का चिनियाँ कम्पनीले लिए पनि प्रगति नभएपछि गत असोज पहिलो साता एक महिनाको सूचना निकालेर ठेक्का तोड्ने चेतावनी दिइयो । एसियाली विकास बैंक (एडीबी) को ऋण सहयोगमा स्तरोन्नति थालिएको सडकमा पछि फेरि ठेकेदारले काम चाँडै सक्ने प्रतिबद्धता जनाएको भन्दै आयोजना ठेक्का तोड्नबाट पछि हट्यो । यसको दुई खण्ड गरेर ठेक्का रकम १६ अर्ब ९९ करोड ५२ लाख ९६ हजार रुपैयाँ छ । गत साउन २२ मा निर्णय गरेर पूर्वी खण्डमा ३ सय ८४ र पश्चिम खण्डका लागि ३ सय ६५ दिन म्याद थपसमेत गरिसकिएको छ । अहिलेसम्म पूर्वी खण्डमा ३०४१ र पश्चिम खण्डमा २८१५ प्रतिशत भौतिक प्रगति छ । ठेक्का तोड्ने काम सजिलो नभएको भौतिक मन्त्रालयका सचिव केशवकुमार शर्मा बताउँछन् । अन्तिम समयसम्म काम हुन्छ कि भनेर हेर्ने हो, हुँदै नभएपछि मात्र ठेक्का तोड्ने हो, उनले भने, यसबीचमा हामीले धेरै ठेक्का तोडेका पनि छौं, धेरैलाई कालोसूचीमा राखेका छौं । ठेक्का तोड्नभन्दा पनि १४ दिनको सूचना निकालेर निर्माण कम्पनीलाई सचेत गराउने गरिएको उनको भनाइ छ । यो समय दिएपछि उसले आएर काम गर्छु, अब केही नगर्नू भन्छ, उनले भने, काम गराउनकै लागि पनि यस्तो गरिएको हो, सूचना निकाल्दा पनि काम नगरे ठेक्का तोड्नुको विकल्प छैन । ठेक्का तोडेर नयाँ ठेक्का गर्दा लागत बढ्ने भएकाले पनि अन्तिम समयसम्म निर्माण व्यवसायीलाई फकाएर काममा लगाउने गरिएको शर्माको भनाइ छ । तोकिएको समयमा काम सक्न आवश्यक नीतिगत, कानुनी परामर्श, बजेट र प्राविधिक हिसाबले मन्त्रालय, सडक विभाग सधैं सहयोग गर्न तयार रहेको भौतिक पूर्वाधार तथा यातायातमन्त्री प्रकाश ज्वालाले बताए । ठेक्का तोड्ने मात्र मुख्य कुरा होइन, सकेसम्म जसले ठेक्का लिएको छ, उसैबाट काम गराउने हो, उनले भने, तर कामै नहुने, प्रगति नै नदेखिने, वर्षौंसम्म ठेक्का अल्झाउने काम गरे ठेक्का तोड्नुको विकल्प छैन ।"
पानी प्रशोधन केन्द्र निर्माण अलपत्र पार्ने चिनियाँ कम्पनीको ठेक्का रद्द,"(काठमाडौं)काठमाडौं उपत्यकाको फोहोर पानी व्यवस्थापनका लागि सरकारले थालेको फोहोर पानी प्रशोधन केन्द्र (उपचार पोखरी) निर्माण अलपत्र पार्ने चिनियाँ कम्पनीको ठेक्का रद्द गरिएको छ । सन् २०१३ मा नेपाल सरकार, एसियाली विकास बैंक र ओपेक कोषको आर्थिक स्रोत परिचालनमा सुरु भएको फोहोर पानी व्यवस्थापन आयोजना निर्माण कोभिडको कारण देखाउँदै निर्माण कम्पनीले काम रोकेको थियो । आयोजनाअन्तर्गत पहिलो चरणमा धोबीघाटस्थित प्रतिदिन ३ करोड ७० लाख लिटर, बालकुमारीस्थित कोड्कुमा १ करोड ७५ लाख लिटर, सल्लाघारीमा १ करोड २२ लाख लिटर क्षमताको पानी प्रशोधन गर्ने गरी केन्द्र निर्माणाधीन छ । करिब ४ अर्ब रुपैयाँ लागतमा साफबम नामक चिनियाँ निर्माण कम्पनीले सन् २०१७, मे ७ मा निर्माण थालेको हो । तीन वटा प्रशोधन केन्द्र निर्माणको जिम्मा लिएको चिनियाँ कम्पनीले साढे २ वर्षमा सक्ने गरी ठेक्का सम्झौता भएको हो । कोभिड महामारीको कारण देखाउँदै काम छाडेर चीन फर्केका ठेकेदारले हालसम्म २७ प्रतिशत मात्र काम गरेको मेलम्ची खानेपानी उपआयोजना२ आयोजना कार्यान्वयन निर्देशनालय (पीआईडी) का आयोजना उपनिर्देशक चन्द्रकुमार पाँ श्रेष्ठ बताउँछन् । उक्त कम्पनीले केन्द्र निर्माणका लागि गाडेको फलामको फर्मासमेत निकालेर लगेको छ । कोभिड महामारीमा ठेकेदार घर फर्के, काममा फर्किन ढिला गर्यो, श्रेष्ठले भने, फर्केपछि पनि योजनाअनुरूप काम गर्न सकेनन्, जसकारण ठेक्का नै खारेज गर्नुपर्यो । ढल प्रशोधन केन्द्रको कामलाई निरन्तरता दिन नयाँ ठेक्का प्रक्रिया थाल्दै छौं । नयाँ कम्पनीले निर्माणाधीन कामलाई नै निरन्तरता दिने उनले जनाए । नयाँ ठेक्का प्रक्रियासँगै निर्देशनालयले स्रोत सुनिश्चितताका लागि अर्थ मन्त्रालयमा थप बजेट मागेको बताएको छ ।आयोजनाअन्तर्गत हनुमन्ते, मनोहरा र खस्याङखुसुङ नदीका दुवै किनारमा बस्तीबाट निकास हुने ढल संकलनका लागि करिब ४५ किमि ढलको पाइप बिछ्याउने काम भइरहेको छ । हनुमन्ते र मनोहरा खोला किनारामा ढल संकलनका लागि पाइप बिछ्याउने कामसमेत अवरुद्ध छ । हनुमन्ते खोलामा जग्गा विवाद र मनोहरा खोला किनारको सुकुम्बासी बस्ती क्षेत्रमा पाइप बिछ्याउने काम रोकिएको छ, श्रेष्ठले भने ।धोबीघाटका दुई प्रशोधन केन्द्रमध्ये एउटा सम्पन्न हुने अवस्थामा रहेको निर्देशनालयको भनाइ छ । सीओसी नामक चिनियाँ कम्पनीले निर्माण थालेको केन्द्रको काम आगामी जुलाईभित्र सक्ने लक्ष्य छ । यसमा ९० प्रतिशत काम सकिइसकेको श्रेष्ठले बताए । गोकर्ण र हनुमानघाटमा थप प्रशोधन केन्द्र निर्माण प्रक्रिया सुरु भएको छ । गोकर्णमा दिनको ३० लाख र हनुमानघाट महेश्वरीमा १० लाख लिटर पानी प्रशोधन हुने गरी डिजाइन सुरु भएको निर्देशनालयले जनाएको छ । डिजाइनको काम सकिइसकेको छ, अप्रिलभित्र स्ट्रक्चरको काम सुरु गर्ने लक्ष्य छ, उनले भने । टिम्स नामक चिनियाँ निर्माण कम्पनी र नेपाली कम्पनी बीसीपीएलको साझेदारीमा करिब ८० करोड रुपैयाँ लागतमा प्रशोधन केन्द्र निर्माण हुँदै छ । उपत्यका भएर बग्ने नदीहरूलाई ढलरहित बनाउने अभियानमा प्रशोधन केन्द्र निर्माण गर्न लागिएको हो । केन्द्र बनेपछि ढल सिधै खोला वा नदीमा नमिसाइने श्रेष्ठ बताउँछन् । प्रशोधन केन्द्रकै लागि खोला र नदीको दुवैतिर ढल संकलनका पाइप बिछ्याउने काम भइरहेको उनको भनाइ छ ।सबै ढल प्रशोधन केन्द्रसम्म पुग्ने गरी एकीकृत ढल प्रणालीमा जोड्ने योजना छ । ढललाई प्रशोधन केन्द्रसम्म पुर्याएर विभिन्न चरणमा प्रशोधन गरिनेछ । त्यस क्रममा बायो ग्याससमेत निकालिनेछ । उक्त ग्यास प्रयोग गरेर बिजुली निकाल्ने योजना छ । निर्देशनालयले हनुमन्ते, मनोहरा र खस्याङखुसुङ खोला किनारमा इन्टसेप्टर जोड्ने काम गरिरहेको जनाएको छ ।आयोजनाको प्रथम चरणमा गुह्येश्वरीको फोहोर पानी प्रशोधन दुई वर्षअघि नै सकिएको छ । तर अन्य प्रशोधन केन्द्रको निर्माण ढिलाइले गुह्येश्वरीमा प्रतिदिन ३ करोड २४ लाख लिटर फोहोर पानी प्रशोधन भए पनि प्रभावकारी छैन । गुह्येश्वरीको पानी मात्र सफा भएर हुँदैन, सबै सहायक नदीबाट बग्ने पानी सफा हुनुपर्छ, श्रेष्ठले भने । गुह्येश्वरी केन्द्रमा वाग्मती नदीको उपल्लो तटीय गोठाटार, जोरपाटी र बौद्ध क्षेत्रबाट पाइपमार्फत ल्याइएको फोहोर पानीलाई केन्द्रमा स्थानान्तरण गरी प्रशोधन गरिन्छ । गुह्येश्वरी र पशुपति क्षेत्रको ऐतिहासिक, धार्मिक तथा सांस्कृतिक महत्त्वलाई ध्यानमा राखी प्रशोधित पानीको गुणस्तर उच्च राख्न कोसिस गरे पनि अन्य प्रशोधन केन्द्रहरूको निर्माण ढिलाइले प्रभावकारी हुन नसकेको निर्देशनालयले बताएको छ । निर्देशनालयले प्रशोधन केन्द्रबाट निष्कासन हुने पानीको गुणस्तरका सूचक मापन गरी तोकिएको गुणस्तर कायम गरेर मात्र प्रशोधित पानी वाग्मती नदीमा मिसाउने गरेको जनाएको छ । प्रशोधित पानी वाग्मतीमा प्रवाहित हुँदा तल्लोतटीय क्षेत्रको नदीजन्य वातावरणमा सुधार आउने अपेक्षा गरे पनि प्रभावकारी भएको छैन । प्रशोधन केन्द्रमा जडित दुर्गन्ध न्यूनीकरण इकाईले फोहोर पानी प्रशोधनका बेला उत्पन्न हुने गन्ध नाश गर्छ । भाटेज वावेग लिमिटेड इन्डिया नामक भारतीय निर्माण कम्पनीले प्रशोधन केन्द्रको निर्माण गरेको हो । करिब २ अर्ब ५५ करोड रुपैयाँ लागतमा बनाएको प्रशोधन केन्द्र उक्त निर्माण कम्पनीले १० वर्षसम्म सञ्चालन तथा मर्मत सम्भार गरी नेपाल सरकारलाई हस्तान्तरण गर्नेछ । फोहोर व्यवस्थापनमा सरकारले मात्र पहल गरेर नहुने जानकार बताउँछन् । अझै पनि मंगल, खोला, नदीमा प्लास्टिक जन्यठोस वस्तु फ्याँकिरहेको छ, श्रेष्ठले भने, मानवीय व्यवहारमै परिवर्तन आउनुपर्छ, चेतनाको स्तर वृद्धि गर्न जरुरी छ । घर बनाउँछौं, ढल खोलामा जोड्छौं । त्यो गलत हो । प्रत्येक स्थानीय तहले फोहोर तथा ढल व्यवस्थापनमा कडाइका साथ योजनाअनुरूप काम गर्नुपर्ने उनको सुझाव छ ।उपत्यका भएर बग्ने नदी सफाइका लागि निर्माणाधीन प्रशोधन केन्द्र पर्याप्त नभएको श्रेष्ठ बताउँछन् । विष्णुमती, धोबीघाट, टुकुचालगायत क्षेत्रमा थप प्रशोधन केन्द्र निर्माणका लागि अध्ययन भइरहेको निर्देशनालयले जनाएको छ । हाल उपत्यकाका नदीबाट फोहोरबस्तीबाट निस्किएको ठोस पदार्थ (प्लास्टिकजन्य) फोहोरलगायत ढल बगिरहेको छ । उपचार पोखरी निर्माण भएपछि मात्र सफा पानी बग्ने निर्देशनालयको भनाइ छ ।"
काभ्रेको आलु कपिलवस्तुमा भण्डारण,"(कपिलवस्तु)मुलुककै अत्याधुनिक चिस्यान केन्द्र (कोल्ड स्टोर) निर्माणपछि काभ्रेपलाञ्चोकको आलु यहाँ ल्याएर भण्डारण गर्न थालिएको छ । बुद्धभूमि नगरपालिका१० जनकपुरमा मुलुककै अत्याधुनिक चिस्यान केन्द्र निर्माण गरिएपछि काभ्रेको आलु यहाँ ल्याएर भण्डारण गर्न थालिएको हो । अब काभ्रेको स्वादिष्ट आलु लुम्बिनी प्रदेशका बासिन्दाले पनि खान पाउने भएका छन् । युवा व्यवसायी आशिष शर्माले आधुनिक चिस्यानको सुविधा भएको एग्रिवस्तु कोल्ड स्टोर यहाँ सञ्चालनमा ल्याएका हुन् । कपिलवस्तुको पहिचानलाई पनि जोड्दै उनले कोल्ड स्टोरको नाम एग्रिवस्तु राखेको बताए । नेपालकै पहिलो अत्याधुनिक प्रविधियुक्त मोडिफाइड एटमोसफेयर कोल्ड स्टोर २ हजार ५ सय टन क्षमताको छ । अन्य कोल्ड स्टोरमा तापक्रम मात्रै व्यवस्थापन हुँदै आए पनि यो कोल्ड स्टोरमा तापक्रम, आर्द्रता, अक्सिजन, कार्बनडाइअक्साइड र इथेलिन व्यवस्थापन गर्ने क्षमताको रहेको सञ्चालक शर्माको दाबी छ । स्टोरेज गरिएका कृषि उपज कसलाई के चाहिन्छ ? त्यसैअनुसारको कक्ष बनाइएको छ । कागतीका लागि इथेलिन र फलफूलका लागि आर्द्रता, अक्सिजन एवं कार्बनडाइअक्साइड व्यवस्थापन गर्ने कक्ष चाहिन्छ, उनले भने, त्यसैले प्रविधियुक्त अत्याधुनिक भण्डारण केन्द्र निर्माण गरिएको हो । यस्तो सीप र प्रविधि भएको भण्डारण कक्ष मुलुकमै अन्त कतै नभएको उनको दाबी छ । कोरोना संक्रमण र लकडाउनको समयमा सबै घरमा बसेका बेला आफू भने कृषिमै नयाँ के गर्न सकिन्छ भनेर घोत्लिएर अध्ययनमा लागेको उनले सुनाए । भारतका ठूलठूला सहरमा घुमेर अत्याधुनिक प्रविधियुक्त भण्डारण केन्द्र खोल्ने निधो गरी काम थालेको र अहिले सञ्चालनमा ल्याएको उनले बताए । कोल्ड स्टोरमा ८ वटा चेम्बर छन् । तरकारी, फलफूल, कृषि उपज र फ्रुजन (स्विट कोर्न, मटर कोसा र फिंगर चिप्स) लाई लामो समयसम्म उपभोग्य हुनयोग्य बनाइराख्ने गरी तयार पारिएको छ । उपभोग्य सामग्रीलाई अटोमेटिक मेसिनद्वारा फ्रुजन चेम्बरको प्रविधिसहित शून्यदेखि माइनस २५ डिग्रीसम्मको तापक्रम व्यवस्थापन गरिएको छ । स्टोरमा चाँडै बिग्रिने तरकारी र फलफूल भण्डारण गर्न सक्ने सुविधा पनि छ । आलु भण्डार गर्दा टुसा नपलाउने र गुलियोपना आउन नदिने सीवाईपीसी प्रविधि प्रयोग गरी स्टोरमा १ सय ५० टन काभ्रेको पाँचखालको आलु भण्डारण गरिएको छ । चितवनको गाजर पनि भण्डारण गरिएको छ । भण्डारण गरिएको आलुलाई निश्चित समय राखेर बेमौसममा मूल्य बढेका बेला ब्रान्डिङ गरी बजारमा लैजाने योजना छ । अहिले मुस्ताङ थकाली र पाँचखाल आलुकै नाममा ब्रान्डिङ दर्ता गरिएको सञ्चालक शर्माले जनाए । अहिले स्टोरमा ५ सय ७० टन आलु, १ सय २५ टन चितवनको गाजर र ३० टन कपिलवस्तुको बन्दागोभी राखिएको छ । प्याज, अंगुर र फ्रुजन पनि भण्डारण गरिएको छ । अदुवा, लसुन, भिन्डी, गोलभेंडा, खुर्सानी, मुला र भेडे खुर्सानी पनि भण्डारण गरिएको छ । करिब डेढ बिघा क्षेत्रफलमा २५ करोड रुपैयाँ लागतमा स्टोर स्थापना गरिएको हो । तरकारी र फलफूललाई कसरी व्यवस्थित किसिमले भण्डारण गर्न सकिन्छ भनेर भारतका १८२० वटा कोल्ड स्टोरमा पुगेको शर्माले बताए । त्यहाँबाट सुझाव र सल्लाह लिएर लकडाउनका बेला योजना बनाएर काम सुरु गरेको करिब डेढ वर्षको अवधिमा कोल्ड स्टोर निर्माण पूरा गरी सञ्चालनमा ल्याएको उनले जनाए । आफूले सञ्चालन गरेको कोल्ड स्टोरमा आलुको भण्डारणसँगै प्रोसेसिङको कामसमेत सँगै अघि बढाइएको शर्माले जनाए । त्यसका लागि सीआईबीसी प्रविधि प्रयोग गरी हब्रिसाइड स्प्रे गरेर टुसा पलाउन र गुलियोपना आउन नदिने बनाइन्छ । चाउरी नपर्ने, टुसा नपलाउने र उत्पादनकै अवस्थाको स्वाद कायम हुने पाइएपछि काभ्रेबाट ३ सय ५० किमि पर रहेको कपिलवस्तु लगेर आलु भण्डारण गरिएको पाँचखाल नगरपालिका७ का किसान रामशरण दंगालको भनाइ छ ।"
लुम्बिनी आउने पर्यटकलाई लक्ष्मी केयर्सको विद्युतीय सवारी,"काठमाडौं (कास) लक्ष्मी बैंकका कर्मचारीद्वारा स्थापित तथा सञ्चालित गैरसरकारी संस्था लक्ष्मी केयर्सले लुम्बिनी सम्पदा क्षेत्र परिसरमा प्रयोगका लागि दुई थान विद्युतीय सवारी प्रदान गरेको छ । ज्येष्ठ नागरिक, फरक ढंगले सक्षम, धर्मावलम्बी तथा पर्यटकका लागि लुम्बिनी सम्पदा क्षेत्र परिसरभित्र निःशुल्क यात्रा गर्न यी सवारीसाधन प्रयोगमा आउनेछन् । बुद्वजयन्तीको अवसरमा लुम्बिनी भ्रमणमा आउने धर्मावलम्बीको सुविधालाई ध्यानमा राख्दै सवारी प्रदान गरिएको लक्ष्मी केयर्सले जनाएको छ । लुम्बिनीमा आयोजित एक कार्यक्रमबीच केयर्सका अध्यक्ष अनुप श्रेष्ठ र पूर्वअध्यक्ष तथा सल्लाहकार शिशु जोशीले संयुक्त रुपमा लुम्बिनी विकास कोषका उपाध्यक्ष भिक्षु मैत्तय शाक्यलाई सवारीसाधन हस्तान्तरण गरे ।"
विद्युतीय ट्याक्सी 'एक्सप्रेसटी',"काठमाडौं (कास) काठमाडौं उपत्यकाका सडकमा विद्युतीय ट्याक्सी एक्सप्रेसटी गुड्न थालेका छन् । टाटा मोटर्सका यी प्रिमियम विद्युतीय फ्लिट ट्याक्सीमा २६ किलोवाटको शक्तिशाली लिथियम ब्याट्री प्रयोग भएको कम्पनीले जनाएको छ । ट्याक्सीमा ११० मिनेटको छोटो अवधिमै ० देखि ८० प्रतिशत चार्ज हुने प्रभावकारी चार्जिङ सकेट रहेको कम्पनीले बताएको छ । भित्री र बाहिरी बनावट आकर्षक मात्र नभएर टाटा एक्सप्रेसटीमा सुरक्षाका लागि एअर ब्याग, ईबीडीसहितको एबीएसलगायत विशेषता छन्, कम्पनीले एक विज्ञप्ति जारी गर्दै भनेको छ, घरमै १५ एम्पियरमा चार्ज गर्ने मिल्ने, स्वचालित एसीको पनि व्यवस्था छ ।"
मेटलाइफको 'हेलो बिमा',"काठमाडौं (कास) मेटलाइफले बिमाको महत्त्वबारे आम नागरिकलाई जनचेतना जगाउने र शिक्षित गराउने उद्देश्यले नेपालमा हेलो बिमा नामक कमिक भिडियो शृंखला ल्याइएको छ । जीवन बिमा ज्ञानलाई थप पहुँचयोग्य बनाउन र नेपाली समाजमा व्याप्त बिमासम्बन्धी गलत धारणा हटाउन तीन एपिसोड शृंखला सामाजिक सञ्जाल एवं वेबसाइटमा उपलब्ध रहेको कम्पनीले जनाएको छ । पहिलो शृंखलामा बिमाका आधारभूत जानकारी, यसका फाइदा र यसलाई कसरी बैंक बचतसँग तुलना गर्न सकिन्छ भन्नेबारे जानकारी समावेश रहेको कम्पनीको भनाइ छ । दोस्रो शृंखलाले दर्शकलाई बिमामा विभिन्न सेवा जस्तै प्रिमियम भुक्तानी सुविधा, उपलब्ध राइडरहरूबारे जानकारी, व्यतित बिमालेख पुनस्थापना गर्ने कदम र बिमा योजनालाई धितो राखी ऋण कसरी लिने भन्नेबारे जानकारी दिइएको छ ।"
कृषि सहकारी केन्द्रीय संघलाई संयुक्त राष्ट्रसंघको अवार्ड,"काठमाडौं (कास) नेपाल कृषि सहकारी केन्द्रीय संघले संयुक्त राष्ट्रसंघीय खाद्य तथा कृषि संगठन (एफएओ) ले एफएओ पार्टनसिप अवार्ड२०२३ प्राप्त गरेको छ । संघले सहकारीको क्षमता विकास, सुशासन र संस्थागत विकासका साथै साना किसानको कृषि र आर्थिक मुद्दालाई सम्बोधन तथा वकालत गर्दै कृषि क्षेत्रमा योगदान गरेबापत उक्त पुरस्कार प्रदान गरिएको हो । एफएओको मुख्यालय इटालीको रोममा वैशाख ११ मा आयोजित एक कार्यक्रमबीच अवार्ड प्रदान गरियो । एफएओ पार्टनसिप अवार्ड२०२३ लेबनानको संस्थालाई पनि प्रदान गरिएको छ । १० हजार डलरको उक्त पुरस्कार दुवै विजेतालाई बराबर बाँडिने एफएओले उल्लेख गरेको छ । नेपालका किसान र कृषि क्षेत्रका लागि यो ऐतिहासिक सफलता भएको संघको विज्ञप्तिमा उल्लेख छ । साना किसान विकास लघुवित्त वित्तीय संस्थाले पनि बेस्ट प्रोजेक्ट म्यानेजमेन्ट अवार्ड प्राप्त गरेको छ । नेपाल सरकार र एसियाली विकास बैंकको अनुदानमा सञ्चालन भएको प्रोजेक्टमा उत्कृष्ट कार्य गरेबापत अवार्ड प्राप्त गरेको संस्थाका सीईओ शिवरामप्रसाद कोइरालाले जानकारी दिए ।"
सामुदायिकमा किताब किन्नैपर्ने बाध्यता,"(दैलेख)नारायण नगरपालिका१० भवानीका राजकुमार शर्मा दैलेख सदरमुकामस्थित त्रिभुवन नमुना माध्यमिक विद्यालयमा ९ कक्षामा पढ्छन् । उक्त विद्यालयमा उनका ३ बहिनी २, ५ र ६ कक्षामा छन् । घरबाट विद्यालय आउन झन्डै ४ घण्टा लाग्ने भएकाले उनीहरू नारायण१ मा डेरा लिएर पढिरहेका छन् । गत आइतबार उनी विद्यालयमा निःशुल्क भर्ना त भए तर आफू र बहिनीहरूको किताब बजारबाट किन्नुपर्यो । ३ दाजुबहिनीका लागि किताब किन्न झन्डै ४ हजार रुपैयाँ लाग्यो । उनीहरूका बाबु रोजगारीका लागि भारतमा छन् । बुबाले भनेको बेला पैसा पठाउन सक्नुहुन्न, आमासँग पनि पैसा थिएन, उनले भने, आमाले छिमेकीसँग सापटी मागेपछि किताब किन्न सकियो । विद्यालयमा अंग्रेजी र नेपाली माध्यमबाट पढाइ हुन्छ । नेपाली माध्यमबाट पढ्नेलाई किताब निःशुल्क दिए पनि अंग्रेजी माध्यममा भर्ना विद्यार्थीलाई विद्यालयले सदरमुकामका पुस्तक पसलबाट किताब किन्न लगाएको हो । गाउँबाट सदरमुकाममा कोठा लिएर पढ्न बस्दा बोर्डिङभन्दा बढी खर्च लागिरहेको उनले गुनासो गरे । अहिले त किताब, कापीकलम, झोला र ड्रेस किन्दा मात्रै १० हजारभन्दा बढी खर्च भयो, उनले भने, घरको आर्थिक अवस्था कमजोर छ, राम्रो पढाइ हुन्छ भनेर बजार आएको, तर पैसा नै नपुग्ने भयो । उनका अनुसार पुस्तक व्यवसायीले पूरै सेट किताब नआएको भन्दै बिल पनि दिन मानेनन् । किताब र अन्य शैक्षिक सामग्रीमा विपन्न परिवारका बालबालिकाहरूका लागि बर्सेनि ठूलो रकम खर्च हुने गरेको उनकी फूपु आशा काफ्लेले बताइन् । सामुदायिक विद्यालयमा धेरै विपन्न बालबालिका पढ्ने गरेका छन्, तर गरिबलाई महँगो शिक्षाले थिचेको छ, उनले भनिन्, दुर्गमका बालबालिका पढाइ राम्रो हुन्छ भन्दै सदरमुकाम पढ्न आउँछन्, तर यहाँ एक जना बालबालिकाका लागि पनि कम्तीमा ५ हजार रुपैयाँ खर्च हुन्छ । विपन्न अभिभावक सन्तानलाई पढाउन खर्चकै कारण हच्किन्छन् । त्यसैले भारतमा मजदुरी गर्न जाने बालबालिकाको संख्या बढिरहेको उनको भनाइ छ । त्रिभुवन नमुना माविमा यो वर्ष झन्डै ७ सय विद्यार्थी भर्ना भएका छन् । विद्यालयमा अंग्रेजी माध्यमबाट पढ्ने विद्यार्थीले किताब किन्नु परिरहेको छ । हाल ९ कक्षाका रहेका राजकुमार कार्की ७ कक्षादेखि त्रिभुवन माविमा छन् । यसअघि भवानी हिमालय माविमा पढेका उनले त्यहाँ भने कुनै शुल्क तिर्नुपरेको थिएन । यहाँ त भर्ना निःशुल्क गरिए पनि किताब किन्नुपर्छ, उनले भने, डेरा गरी बसेकाले महिनामा ५६ हजार रुपैयाँ खर्च हुन्छ । परीक्षा खर्चका नाममा विद्यालयले प्रतिपरीक्षा २ सय ५० रुपैयाँ लिने गरेको उनले बताए । प्रधानाध्यापक निरक तारामी अंग्रेजी माध्यम भएकाले विद्यालयले खर्च धान्न नसकेपछि विद्यार्थीलाई किताब किन्न लगाएको बताउँछन् । गत वर्ष ५ लाख रुपैयाँ विद्यालयको खातामा आएको थियो । त्यसैले हामीले नै अंग्रेजी माध्यमका विद्यार्थीको किताब पनि किनिदिएका थियौं, उनले भने, यो वर्ष विद्यालयले तिर्न नसक्ने भएपछि अभिभावकले राजी भएर किताब आफैं किन्न थालेका हुन् । ९ कक्षामा अंग्रेजी माध्यमका किताब किन्न २ हजार ६ सय रुपैयाँ लाग्ने बताए । उनका अनुसार विद्यालयले १ हजार १ सय तिरिदिएको छ भने बाँकी रकम अभिभावकले तिर्ने गरेका छन् । विद्यालयमा बाल शिक्षादेखि १० कक्षासम्म अंग्रेजी माध्यमबाट पढाइ भइरहेको छ । नारायण नगरपालिकाका शिक्षा शाखा प्रमुख पूर्णप्रसाद उपाध्यायले अभिभावकले पनि आफूलाई गुनासो गरेको बताए । नगरपालिकाबाट किताब किन्नका लागि रकम सबै विद्यालयमा गएको छ, प्रधानाध्यापकलाई सोध्दा हल्ला मात्र भन्नुभयो, उनले भने, यसबारे आवश्यक खोजीनिती गरिरहेका छौं ।"
१८ वर्षसम्म जन्मदर्ता न नागरिकता,"(कास्की) ममता जन्मिएको १८ वर्ष पुग्यो । नागरिकताको प्रमाणपत्र पाउने र मतदाता नामावलीमा समेटिने समयमा उनी जन्मदर्ताबाटै वञ्चित छिन् । शारीरिक अपांगता उनले सरकारबाट पाउने भत्ता पनि पाएकी छैनन् । उनी दुवै खुट्टाले टेक्न सक्दिनन् । आमा विमला श्रेष्ठको सहारा लिएर खाने, बस्ने, उठ्ने, सुत्ने र शौचालय जाने गर्छिन् । विद्यालय पनि आमाकै सहाराले जाने, आउने गरेकी छन् । स्याङ्जाको पुतलीबजार नगरपालिका१ अभियानपथ बस्दै आएकी ममता त्रिभुवन आदर्श माध्यमिक विद्यालयको कक्षा ११ मा व्यवस्थापन विषय अध्ययनरत छिन् । नागरिकता बनाउने उमेर पुग्यो जन्मदर्ता बनाइदिन सकेकी छैन, आमा विमला भन्छिन्, मेरो नागरिकता बसोबासका आधारमा ०७६ सालमा बनाएकी थिएँ । मेरो नामबाट जन्मदर्ता नबन्दा धेरै दुःख पाएकी छु । २०६० सालमा सिरहाका बहादुर यादवसँग विवाह गरेकी विमलाले ०६२ मा ममतालाई जन्माइन् । सरकारले आमाको नामबाट सन्तानलाई नागरिकता दिन्छु भन्छ तर मैले छोरीलाई जन्मदर्ता दिन सकिनँ, विमला भन्छिन्, वडा कार्यालय र नगरपालिका धेरै धाएँ, न्याय कसैले दिएनन् । पुतलीबजारमा मेलापात र मजदुरी गरेर उनले गुजारा चलाउँदै आएकी छन् । बुबा सम्पर्कविहीन हुँदा नागरिक हुनबाटै वञ्चित हुनुपरेको ममताको गुनासो छ । म सानी हुँदा कहिलेकाहीं फोन, म्यासेज हुन्थ्यो, उनले भनिन्, बुबाले घरमा पहिल्यै बिहे गर्नुभएको रहेछ । पछि उहाँ आफैं सम्पर्कविहीन हुनुभयो । विमलाले श्रीमान् बहादुर यादवको खोजीका लागि जिल्ला प्रहरी स्याङ्जामा उजुरी दिएपछि उसले प्रदेश प्रहरी कार्यालय जनकपुरमा पत्राचार गरेको थियो । सिरहाका एसपी साबले धेरै खोजी गर्नुभयो । प्रदेशबाट पनि चासोका साथ खोजी गर्यौं तर भेटाएनौं, प्रदेश प्रहरी कार्यालय जनकपुरका तत्कालीन डीएसपी दान थापाले भने, सादा पोसाकमा प्रहरीलाई खोज्न पठाउँदा बहादुर अन्यत्रै बसाइँ सरेको खबर पायौं । त्यसपछि कहाँ गए भनेर पत्ता लगाउन सकिएन । विमला २०५६ देखि स्याङ्जामा बस्दै आएकी हुन् । माइती गुल्मी तम्घास भए पनि आफन्त कोही नभएको उनी बताउँछिन् । ०५६ मा काठमाडौंमा बिहे गरेकी विमलाका उतापट्टि ४ छोरी छन् । पहिलो श्रीमान्को मृत्यु भएपछि ०६० मा उनले यादवसँग बिहे गरेकी हुन् । छोरीको जन्मदर्ता बनाउन प्रहरी, प्रशासनमार्फत पहल गर्दा पनि सहयोग नपाएको विमलाको दुखेसो छ । मलाई श्रीमान्को सम्पत्ति चाहिएको होइन, छोरीका लागि जन्मदर्ता र नागरिकता चाहिएको हो, उनले भनिन् । छोरीलाई क्याम्पस पढाउनसमेत समस्या रहेको उनले बताइन् । पुतलीबजार नगरप्रमुख तुलसीराम रेग्मीले आमाको नामबाट नागरिकता, जन्मदर्ता दिने प्रावधान व्यवहारमा लागू नभएको बताए । पुतलीबजार१ का निवर्तमान वडाध्यक्ष निर्मलकुमार शेरचनले वडाकै पहलमा विमलाको नागरिकता बनाइए पनि छोरीको जन्मदर्ता गर्न कानुनी रूपमा नसकिएको बताए । हामीले चाहेर मात्र बनाउन सकेनौं । कानुनले अहिले पनि आमाको नामबाट जन्मदर्ता र नागरिकता बनाउन दिएको छैन, उनले भने ।"
नेपाल एसिया कप नजिक,"(काठमाडौं)नेपालले एसीसी प्रिमियर कप क्रिकेटको उपाधि भिडन्तमा यूएईको सामना गर्ने भएको छ । शनिबार वर्षाले प्रभावित सेमिफाइनल खेलबाट नेपालले कुवेत र यूएईले ओमानलाई पन्छाउँदै सोमबार हुने फाइनलमा स्थान पक्का गरेका हुन् । मौसम पूर्वानुमानअनुसार मंगलबारसम्म वर्षाको प्रभाव रहनेछ । सोमबार वर्षा भए फाइनलका लागि मंगलबार वैकल्पिक दिन राखिएको छ । प्रिमियर कप विजेताले सेप्टेम्बरमा हुने एसिया कपमा भारत र पाकिस्तानको समूहमा रहेर खेल्न पाउनेछ । कीर्तिपुरस्थित त्रिवि मैदानमा कुवेतसँगको खेल वर्षाले पूरा हुन नदिए पनि नेपाल फाइनलमा पुगेको हो । वर्षाका कारण दुई घण्टा प्रभावित भएको खेल ४२४२ ओभरमा छोट्याइएको थियो । नेपालले पहिलो ब्याटिङ गर्दै ९ विकेट गुमाई २ सय ८१ रन बनाएको थियो । तर, डकवर्थ लुइस नियममा कुवेतलाई २ सय ८१ रनको लक्ष्य दिइएको थियो । जवाफमा कुवेतले ८३ ओभरमा ६ विकेट गुमाई ३७ रन बनाएको अवस्थामा खेल पुनः वर्षाले बिथोलेको थियो ।थप खेल नभएपछि रद्द हुन पुग्यो र नेपाल समूह विजेताको आधारमा फाइनल पुगेको छ । समूह ए मा नेपालले ३ खेल जित्दै ७ अंक बटुलेको थियो । कुवेत समूह बी मा ४ मध्ये ३ खेल जित्दै ६ अंक बटुलेर उपविजेता बनेको थियो । नतिजा आउन कुवेतले कम्तीमा २० ओभर ब्याटिङ गर्नुपर्थ्यो । ६ विकेट गुमाइसकेको अवस्थामा कुवेतलाई १ सय ९४ रन चाहिन्थ्यो । डकवर्थअनुसार २० ओभरमा कुनै विकेट नगुमाएको अवस्थामा कुवेतलाई विजयनिम्ति ९८ रन बनाउन आवश्यक थियो । करण केसीले ४३ ओभरमा १ मेडन राख्दै १० रन खर्चेर ५ विकेट लिए । उनले पहिलो ओभरमै एडनान इद्रिजलाई आउट गरी विकेट लिनेक्रम सुरु गरेका थिए । अर्को एक विकेट सोमपाल कामीले लिएका थिए ।यसअघि रोहित पौडेलको कप्तानी इनिङ्समा नेपालले विशाल लक्ष्य प्रस्तुत गरेको थियो । रोहितले ९५ बलमा ९४ रन बनाए । उनले ७ चौका र ३ छक्का प्रहार गरे । रोहित र कुशल मल्लले चौथो विकेटमा १ सय ९ रनको साझेदारी गरे । वर्षाले प्रभावित खेल पुनः सुरु भएपछि यी दुईले खुलेर खेल्न थाले । कुशलले ४४ बलमा समान ४ चौका र छक्का प्रहार गरी ५७ रन बनाए ।कुशल भुर्तेल र आसिफ शेखले १० ओभरमा ७६ रन जोडेर नेपाललाई सानदार सुरुआत दिलाएका थिए । कुशल र आसिफले छैटौं ओभरमा नेपालको ५० रन पुर्याएका थिए । कुशल ११ औं ओभरमा ३९ बलमा ४३ रन बनाई आउट भए । उनले ७ चौका र १ छक्का प्रहार गरे । उनको स्थानमा आएका भीम सार्की ४ बलमात्र टिक्दै १ रनमै आउट भए । आसिफ शेख २८ बलमा ३१ रन बनाई पेभेलियन फर्किए । उनले ३ छक्का र १ चौका प्रहार गरे । उनका भाइ आरिफले पनि रोहितलाई राम्रो साथ दिँदा १९ बलमा २ चौका र १ छक्कासहित १९ रन बनाए ।दीपेन्द्रसिंह ऐरीको ब्याटले पुनः निराश बनायो । उनी दुई बल खेल्दै डकआउट भए । सन्दीप लामिछाने ५ र करण केसी ६ रनमा आउट भए । सोमपाल कामी १३ र ललित राजवंशी २ रनमा अविजित रहे । कुवेतका इद्रिस र मोहम्मद अस्लामले ३३ विकेट लिए । मूलपानी मैदानमा यूएईले पूरा ओभर खेल्दै २ सय ३६ रन बनायो । जवाफमा आएको ओमानले ४३ ओभरमा ६ विकेट गुमाई १ सय ९० रन बनाएको अवस्थामा वर्षाले थप खेल हुन नदिँदा डकवर्थ लुइसमा यूएई २ रनले अगाडि रह्यो । निकै मजबुत अवस्थामा रहेको ओमानले वर्षाले खेल रोकिनु अगाडिको १० बलमा ३ विकेट गुमाउनु टोलीका लागि दुर्भाग्य बन्यो । मूलपानीमा एकदिवसीय अन्तर्राष्ट्रिय खेलएकदिवसीय अन्तर्राष्ट्रिय क्रिकेट आयोजना गर्ने मूलपानी क्रिकेट मैदान नेपालको दोस्रो खेलस्थल बनेको छ । दुई एकदिवसीय अन्तर्राष्ट्रिय मान्यताप्राप्त टोली यूएई र ओमान आमनेसामने भएसँगै मूलपानीले यो अवसर पाएको हो । एकदिवसीय अन्तर्राष्ट्रिय क्रिकेट आयोजना गर्ने मूलपानी विश्वको २ सय १६ औं मैदान हो । प्रिमियर कपबाटै मूलपानीको माथिल्लो मैदानमा अन्तर्राष्ट्रिय प्रतियोगिता सुरु भएको थियो । प्रिमियर कपमै नेपालले ओमानसँग खेलेको खेल एकदिवसीय अन्तर्राष्ट्रिय मान्यताप्राप्त थियो, जुन कीर्तिपुरमा भएको थियो । नेपाल र यूएईबीचको फाइनललाई पनि एकदिवसीय अन्तर्राष्ट्रिय मान्यता छ । त्यो खेल कीर्तिपुरमै हुनेछ । सञ्जय चौथो अम्पायरसञ्जय गुरुङ एकदिवसीय अन्तर्राष्ट्रिय अम्पायरिङ गर्ने नेपालका चौथो अम्पायर बनेका छन् । उनले शनिबार मूलपानीमा यूएई र ओमानबीचको खेलमा अनफिल्ड अम्पायरिङ गरेका थिए । नेपालबाट यसअघि बुद्धिबहादुर प्रधान, दुर्गानाथ सुवेदी र विनय झाले एकदिवसीय अन्तर्राष्ट्रिय क्रिकेटमा अम्पायरिङ गरेका थिए । नेपालले सन् २००८ मा आयोजना गरेको एसीसी यू१७ कपदेखि गुरुङले अन्तर्राष्ट्रिय क्रिकेटमा अम्पायरिङ गर्दै आएका छन् ।"
आर्मी र पुलिस च्याम्पियन,"काठमाडौं (कास) त्रिभुवन आर्मी क्लब र नेपाल पुलिस क्लबले शनिबार ललितपुर मेयर कप खुला महिला तथा पुरुष भलिबलको उपाधि जितेका छन् । जावलाखेल भलिबल प्रशिक्षण केन्द्रमा शनिबार सम्पन्न फाइनलमा आर्मीले पुरुष र पुलिसले महिलातर्फ उपाधि जिते । आर्मीले विभागीय प्रतिद्वन्द्वी पुलिस क्लबलाई ३२ को सेटमा हरायो । आर्मीले २५२०, २५१७, २७२९, १९२५, १५७ को सेटमा जित पायो । महिलातर्फ पुलिस क्लबले सशस्त्र प्रहरीको एपीएफ क्लबलाई २५११, १९२५, २५१९, २५२२ को सेटमा हराएर उपाधि जित्यो । विजेता आर्मी र पुलिसले ट्रफीसहित समान २ लाख रुपैयाँ पुरस्कार पाए । उपविजेता पुलिस र एपीएफले समान एक लाख पाए । पुरुषतर्फ पुलिसका विशाल विके स्पाइकर, पुलिसका द्वारिका थापा ब्लकर, एपीएफका लोकेन्द्र गिरी सेटर, आर्मीका ईश्वर थापा लिबेरो, आर्मीका हरिहजुर थापा सर्भर र आर्मीका जगतबहादुर भण्डारी प्रशिक्षकमा उत्कृष्ट चुनिए । आर्मीका मानबहादुर श्रेष्ठ सर्वोत्कृष्ट खेलाडी भए । महिलातर्फ एपीएफकी आरती सुवेदी स्पाइकर, न्यु डायमन्ड क्लबकी सुमित्रा रेग्मी ब्लकर, एपीएफकी जसोना महतो सेटर, पुलिसकी यमुना रसाइली लिबेरो, आर्मीकी सृष्टि खड्गी सर्भर र पुलिसका रुपेशकुमार विष्ट प्रशिक्षकमा उत्कृष्ट भए । पुलिसकी लक्ष्मी चन्द सर्वोत्कृष्ट खेलाडी भइन् । विधागततर्फ उत्कृष्ट खेलाडीले जनही ५ हजार र सर्वोकृष्ट खेलाडीले जनही १० हजार रुपैयाँ प्राप्त गरे ।"
माउन्ट एभरेस्ट विजयी,"उदयपुर (कास) माउन्ट एभरेस्ट स्पोर्टिङ क्लब सुनसरी शनिबार सुरु उपमेयर गोल्डकप महिला फुटबल प्रतियोगिताको उद्घाटन खेलमा विजयी भएको छ । सदरमुकाम गाईघाटमा भएको खेल टाइब्रेकरमा माउन्ट एभरेस्टले जितेको हो । निर्धारित ६० मिनेटको खेल गोलरहित बराबरीमा टुंगिएपछि टाइब्रेकरमा माउन्ट एभरेस्टले वाग्मती युथ क्लब सर्लाहीलाई ३१ ले हरायो ।टाइब्रेकरमा माउन्ट एभरेस्टबाट सरिता राई, आशिका मगर र अञ्जना राईले गोल गरे । सर्लाहीकी मन्दिरा राईले एक गोल गरिन् । प्रतिस्पर्धात्मक खेलमा दुवै पक्षबाट पोस्टमा प्रहार भए पनि गोल हुन सकेन । अन्ततः पेनाल्टी शुटआउटमा सुनसरी टिम विजयी भयो । प्लेयर अफ द म्याच सुनसरीकी अञ्जना राई भइन् । उनले २ हजार पुरस्कार पाइन् । आइतबार एनबीवाईसी सप्तरी र हेटौंडा फुटबल क्लब मकवानपुरबीच प्रतिस्पर्धा हुनेछ ।"
लिगका स्थगित खेल आज,काठमाडौं (कास) भारी वर्षासँगै शनिबार तय भएका सहिद स्मारक ए डिभिजन लिगका खेल प्रभावित भएका छन् । दशरथ रंगशालामा हिमालयन शेर्पा र त्रिभुवन आर्मीबीचको खेल दोस्रो हाफको २७ मिनेटपछि वर्षा र चट्याङका कारण स्थगित भएको छ । त्यतिबेलासम्म दुवै टोलीले ११ गोल गरेका थिए । आर्मीका नवयुग श्रेष्ठले पहिलो मिनेटमै दिलाएको अग्रतामा ५५ औं मिनेटमा शेर्पाका कप्तान विश्वास श्रेष्ठले फ्रिकिकमा गोल गर्दै खेल बराबरी गरेका थिए । अब बाँकी समयको खेल आइतबार हुनेछ । शनिबारै संकटा र जावलाखेल युथ क्लबको खेल पनि स्थगित भयो । जावलाखेल १० ले अगाडि थियो । ५० मिनेटमा रोकिएको यो खेल आइतबार दिउँसो एन्फा कम्प्लेक्समा हुनेछ । चर्च ब्वाइज र मनाङ मर्स्याङ्दीबीचको अबेर हुने तय खेल पनि स्थगित भयो । त्यो पनि आजै हुनेछ ।
