शीर्षक,विवरण
आफ्नै कम्पनीलाई रेटिङ गराएर एक अर्ब कर्जा,"स्वार्थ बाझिएकै कारण वित्तीय क्षेत्रमा विकृति भित्रिएको निष्कर्षका आधारमा नेपालमा बैंकर र व्यवसायी छुट्याउनुपर्ने बहस सुरु भएको जानकारहरू बताउँछन् । स्वार्थ नबाझियोस् भन्नकै लागि पूर्वअर्थमन्त्री एवं पूर्वगभर्नर युवराज खतिवडा, पूर्वगभर्नर नेपाललगायतले आफूहरू पदमा रहँदा बैंकर र व्यवसायी छुट्याउनुपर्ने धारणा राख्नुले पनि यो पुष्टि हुने जानकारहरू बताउँछन् । बोर्डका अध्यक्षले अरू कर्मचारीसरह सेवासुविधा पाउने र अरू कर्मचारीलाई पनि नीति निर्देशनभित्र बसेर काम लगाउने भएकाले आफैंले स्वार्थ बाझिने काम गर्न नहुने नेपाल धितोपत्र बोर्डका अर्का एक पूर्वअध्यक्षले बताए । स्वार्थ बाझिने त छँदै छ त्योभन्दा ठूलो कुरा नैतिकताको हो, ती अधिकारीले भने, धेरै कुरा नियम कानुनमा लेखिएको हुँदैन तर ती काम गर्दा प्रत्यक्ष रूपमा स्वार्थ बाझिन्छ । यसकारण बोर्डको नेतृत्वले पाइलापाइलामा सजग र सचेत भएर काम गर्नुपर्छ । स्वार्थ बाझिने काम गरेकै आरोपमा बोर्डका पूर्वअध्यक्ष ढुंगानालाई तत्कालीन सरकारले बर्खास्त गरेको स्मरण गर्दै ती अधिकारीले भने, विवाह गरेर देशबाहिर बस्ने छोरीले सेयर खरिद गरेको आरोपमा ढुंगानालाई सरकारले कारबाही गरेको छ, अहिलेका अध्यक्षले गरेको काम त्योभन्दा ठूलो नैतिकतासँग जोडिएको हो, ती अधिकारीले भने, कसैलाई विवाह गरेकी छोरीले किन सेयर किनेको भनेर बर्खास्त गर्ने, कसैलाई बोर्डकै अध्यक्ष रहेका बखत स्वार्थ बाझिने गरी निजी व्यवसाय गर्न छुट दिनुभएन । यसकारण बोर्डको अध्यक्ष रहुन्जेल व्यावसायिक जिम्मेवारी बिर्सनुपर्ने उनको धारणा छ । बोर्डका अध्यक्ष हमालले इक्रा रेट्रिङ कम्पनीमा आफ्नो लगानी नभएकाले सो कम्पनीबाट रेटिङ गराउँदा स्वार्थ नबाझिने दाबी गरे । म धितोपत्र बोर्डमा आउनुअघि नै रेटिङ गराएको हो, उनले भने, रेटिङ कम्पनीले स्वतन्त्र रूपमा रेटिङ गर्ने भएकाले त्यो काम गर्दा स्वार्थ बाझिएको जस्तो लाग्दैन । तपाईंहरूलाई त्यस्तो लाग्छ भने हेर्नुस् न । उनी एक पटक बोर्ड अध्यक्ष हुनुपूर्व रेटिङ भएको हो । तर उनी बोर्ड अध्यक्ष भएपछि पुनः २०७९ असोज ३१ मा पनि रेटिङ गराएका हुन् । ओमस्टोन एसिया क्यापिटल नेपाल प्रालि (ओएसीएनपीएल) ले धुलिखेलमा पाँचतारे होटल तथा रिसोर्ट स्थापना गर्न लागेको छ । दुसित थानी हिमालयन रिसोर्ट एन्ड स्पा नामक उक्त होटल स्थापनाका लागि सानिमा बैंक र राष्ट्रिय वाणिज्य बैंकले सहवित्तीयकरणमा कर्जा प्रवाह गरेका छन् । २०७६ फागुन ७ मा बैंकहरूले पहिलो पटक ऋण सम्झौता गरेका थिए । सोही आयोजनाअन्तर्गत गत असोजमा कम्पनीले दोस्रो पटक रेटिङ गरेको हो । एक पटक गरेको रेटिङ २ वर्षसम्म कायम रहन्छ । इक्रा नेपालका अनुसार उक्त कम्पनीले ए फोर रेटिङ ग्रेड पाएको छ । यो धेरै राम्रो ग्रेड भने होइन । उक्त कम्पनीमा भारतीय मूलका दुबईमा व्यवसाय गरिरहेका विष्णु मोर र धितोपत्र बोर्डका अध्यक्ष हमाल मुख्य लगानीकर्ता हुन् ।ओएसीएनपीएलले दुसित थानी हिमालयन रिसोर्ट तथा भिल्ला व्यवस्थापन र सञ्चालनका लागि दुसित इन्टरनेसनलसँग सहकार्य गर्ने बताइएको छ । कम्पनीले दुसित इन्टरनेसनलसँग १० वर्षका लागि सहकार्यको सम्झौता गरिसकेको छ । दुसित इन्टरनेसनल थाइल्यान्डको प्रख्यात हस्पिटालिटी तथा शैक्षिक क्षेत्रसँग सम्बन्धित ब्रान्ड हो । ६५ वर्षदेखि हस्पिटालिटी क्षेत्रमा विश्वस्तरीय एवं गुणस्तरीय सेवा प्रदान गर्दै आइरहेको दुसित इन्टरनेसनलको हाल डेढ दर्जनभन्दा बढी देशमा तीन दर्जन होटल तथा रिसोर्ट सञ्चालनमा छन् । अस्ट्रेलिया, नेपाल, भुटान, चीन, इन्डोनेसिया, केन्या, म्यानमार, ओमन, फिलिपिन्स, कतार, साउदी अरब, सिंगापुर, टर्की र यूएईलगायत देशहरूमा ५२ वटा आयोजना निर्माणाधीन रहेको जनाइएको छ ।"
मिटरब्याज पीडितसँग सरकारको पाँचबुँदे सहमति,"सरकारले आयोग गठनको प्रक्रिया शुक्रबारै अगाडि बढाइसकेको छ । तामाङका अनुसार गृहमन्त्रीको पदभार ग्रहण गरेलगत्तै नारायणकाजी श्रेष्ठले मिटरब्याजपीडितको समस्या समाधान गर्न विशेष अदालतका पूर्वन्यायाधीशको संयोजकत्वमा तीन सदस्यीय अधिकारसम्पन्न आयोग गठनको प्रस्ताव मन्त्रिपरिषद्मा पेस गर्ने निर्णय गरेका थिए । त्यस्तै शनिबार भएको सहमतिअनुसार सरकारले जिल्लास्तरीय समन्वयसहजीकरण समिति पनि गठन गर्नेछ । मिटरब्याजपीडितका नियमित रूपमा आउने उजुरीगुनासोलाई सम्बोधनका लागि प्रमुख जिल्ला अधिकारीको संयोजकत्वमा जिल्लास्थित नेपाल प्रहरी, सरकारी वकिल, मालपोत, नापी कार्यालयका प्रमुख, बैंक तथा वित्तीय संस्थाका प्रतिनिधि र मिटरब्याजपीडितको प्रतिनिधिसमेत रहने गरी जिल्लास्तरीय समन्वयसहजीकरण समिति गठन गर्न नेपाल सरकारसमक्ष सिफारिस गर्ने पीडितसँग भएको सहमतिमा उल्लेख छ । यस्तै जिल्लास्तरीय समितिले संघीयस्तरमा गठन हुने जाँचबुझ आयोगको कामलाई सहयोग र सहजीकरण गर्नेछ । पीडितबाट उजुरी तथा गुनासो संकलन गर्ने, प्रमाण जुटाउन सहयोग गर्ने, निःशुल्क कानुनी सहायता तथा सचेतनाका लागि सहजीकरण पनि यही जिल्लास्तरीय समितिले गर्नेछ ।सरकारले यसअघि नै मन्त्रिपरिषद्बाट मिटरब्याजलाई फौजदारी कानुनको परिभाषामा समेट्ने गरी मुलुकी फौजदारी संहिता संशोधन गर्ने निर्णय गरेको थियो । यद्यपि उक्त संशोधन विधेयक अहिलेसम्म सरकारले संसद्मा दर्ता गराएको छैन । शनिबारको सहमतिमा मिटरब्याजसम्बन्धी कार्यलाई कसुर कायम गर्ने गरी सम्बन्धित कानुनमा संशोधन प्रक्रिया अगाडि बढेकाले त्यसलाई शीघ्र निष्कर्षमा पुर्याउन नेपाल सरकारलाई अनुरोध गर्ने उल्लेख छ । तर, मन्त्रिपरिषद्बाट निर्णय नै भइसकेपछि पनि किन विधेयक दर्ता भइरहेको छैन भन्ने प्रश्न भने छ । सहमतिअनुसार मिटरब्याजलाई अपराध मान्ने कानुन बनेमा पीडितको तर्फबाट सरकारले नै अदालतमा मुद्दा दर्ता र प्रतिरक्षा गर्नेछ । तर, भविष्यमा हुने लेनदेन व्यवहार मात्रै यस्तो कानुनबमोजिम नियमन हुनेछन् किनभने विगतमा भएका कार्यलाई अपराध मानेर सजाय दिने गरी कानुन निर्माण गर्न मिल्दैन ।सहमतिको ५ औं बुँदामा सरकारले आयोग गठन गरेपछि मिटरब्याजविरुद्धको संघर्ष समितिले गर्दै आएका आन्दोलनका सम्पूर्ण कार्यक्रम फिर्ता लिने उल्लेख छ । सहमतिपत्रमै आयोग गठनपछि मात्र आन्दोलन फिर्ता लिने उल्लेख भएकाले हामीले तत्काल फिर्ता लिने कुरा आउँदैन, संघर्ष समिति संयोजक पासवानले भने, मधेशबाट पैदलै आएको र काठमाडौंको चिसोले समातेका कारण धेरै साथीहरू बिरामी पर्नॅभएको छ । आइतबार सबै जनाको स्वास्थ्य परीक्षण गराउँछौं । आयोग गठन भएमा आन्दोलन फिर्ता लिएर मधेश फर्कन्छौं । नभए फेरि धर्नामा बस्छौं ।उनीहरू चैत २ देखि १२ दिन पैदल यात्रा गरी काठमाडौं आएका थिए । गत वैशाख र साउनमा पनि यसैगरी देशका विभिन्न भागबाट न्याय खोज्न काठमाडौं आएका पीडित माइतीघरमा ६१ दिन धर्ना बसेपछि सरकारले सम्झौता गरेको थियो ।"
दलितले छोएको भन्दै भतेर घोप्ट्याइयो,"कास्कीमा रहेका राजनीतिक दलका भ्रातृसंगठन, संघसंस्थाले घटनाको विरोध गर्दै दोषीलाई कारबाही गर्न माग गरेका छन् । मुक्ति समाज, नेपाल दलित संघ, नेपाल दलित मुक्ति मोर्चा, नेपाल दलित मुक्ति संगठन, दलित महिला संघ (फेडो), विश्वकर्मा समाज, मिजार समाज, दलित सञ्जाल कास्कीलगायतले संयुक्त विज्ञप्ति जारी गर्दै जातीय विभेदपूर्ण घटनाप्रति खेद व्यक्त गरेका छन् । उनीहरूले पीडकलाई तत्काल कारबाहीको दायरामा ल्याउन र पीडितलाई न्याय दिलाउन अपिलसमेत गरेका छन् । इन्सेक गण्डकीले पनि जातीय विभेद गर्नेलाई कारबाही गर्न गरेको मागप्रति ऐक्यबद्धता रहेको बताएको छ । इन्सेक गण्डकी प्रदेश संयोजक शिव खकुरेलले पीडितको मागप्रति आफूहरूको ऐक्यबद्धता रहेको बताए ।"
योद्धा जसिता,"काठमाडौं (कास) आगामी वैशाख २१ देखि सार्वजनिक प्रदर्शनीमा आउन लागेको फिल्म आई एम ट्वान्टी वान मा समावेश योद्धा बोलको गीत शनिबार सार्वजनिक गरिएको छ । पहिलो गीत कथा बाट राम्रो प्रतिक्रिया पाइरहेको फिल्मले दोस्रो गीतका रूपमा त्रिशला गुरुङ र प्रसिद राजोपाध्यायको स्वरमा स्वप्निल शर्माको शब्द तथा स्वप्निल र रोहित शाक्यको संगीतमा योद्धा ल्याएको हो । द वाइल्ड रिपर्ज क्रुले यसको कोरियोग्राफी गरेको हो ।गीतमा फिल्मका अभिनेता धीरज मगर र अभिनेत्री जसिता गुरुङलाई फिचरिङ गरिएको छ । डान्सिङ नम्बर रहेको गीतमा धीरज र जसिताले नृत्यका लागि दिलोज्यान लगाएका छन् । त्ससो त यसअघि भक्तपुर दरबार स्क्वायर क्षेत्रमा खिचिएको कथा गीतमा पनि यो जोडीको मिहिनेत झल्कन्थ्यो । रेनेशा राईको निर्देशन रहेको यस फिल्ममा सुशान्त प्रजापतिको छायांकन, निमेष श्रेष्ठको सम्पादन रहेको छ भने संवादमा रेनेशालाई सोमनाथ खनालले सघाएका हुन् । प्रभु शमशेर जबरा र प्रज्ज्वल शमशेर जबराको लगानी रहेको आई एम ट्वान्टी वान लाई आइकोर फिल्मस्को ब्यानरमा निर्माण गरिएको हो ।"
फकल्यान्ड टापुमा अर्जेन्टिनाको धावा,"लामो समयदेखि बेलायती साम्राज्यको अधीनमा रहेको फकल्यान्डको टापुको स्वामित्व आफ्नो दाबी गर्दै अर्जेन्टिनाले आजकै दिन सन् १९८२ मा ब्रिटिस नौसैनिकको एक सानो टुकडीविरुद्ध धावा बोलेको थियो र जित हात पारेको थियो । अर्जेन्टिनाबाट ४ सय ८० किलोमिटर पूर्वमा अवस्थित टापुहरूमा ब्रिटिसले सन् १८३३ देखि नै आफ्नो आधिपत्य जमाउँदै आएको थियो । त्यसताका ब्रिटिस सेनाले फकल्यान्डका टापुहरूमा अर्जेन्टिनाको स्वामित्व अस्वीकार मात्रै गरेको थिएन, त्यहाँ रहेका केही अर्जेन्टिनीलाई समेत निकाला गरेर आफ्नो कब्जा जमाएको थियो । स्वामित्व विवाद सल्टाउन ब्रिटेन र अर्जेन्टिनाबीच चलिरहेको लामो वार्तालाई तोड्दै अर्जेन्टिनी सेना जुन्टाका लेफ्टिनेन्ट जनरल लियोपोल्दो गाल्टेइरीको नेतृत्व गरिएको थियो । त्यसपछि उक्त अर्जेन्टिनी नौसैनिकले दक्षिण जर्जियाका अन्य टापुहरूमा समेत कब्जा जमाउन सफल भएको थियो । आक्रमणमा विजय हासिल गरे पनि उक्त लडाइँमा अजेन्टिनी नौसैनिकले ठूलो क्षति व्यहोर्नु परेको थियो । एक महिनाभित्रमा अर्जेन्टिनाले झन्डै १० हजार नौसैनिकलाई फकल्यान्डका टापुहरूमा तैनाथ गरेको थियो ।"
जात्रा हाँक्दै नयाँ पुस्ता,"(काठमाडौं)सेतो मत्स्येन्द्रनाथको मूर्तिलाई गत बुधबार तीनधारा पाठशालाबाट रथमा राखेर शनिबार लगनटोल पुर्याइरहँदा यस पटकको रथयात्रा विशेष रह्यो । लामो इतिहास बोकेको रथयात्राको घमाः उर्फ स्टेरिङमा यसपालि युवापुस्ता देखिए । बालकृष्ण महर्जनले यसपालि सेतो मत्स्येन्द्रनाथ रथको घमाः व्यवस्थापन गर्न छोरा उजनलाई पनि लगाए । रथको सबैभन्दा अगाडि बसेर २० वर्षीय उजनले रथ हाँक्न सिकिरहेका थिए । रथको सबैभन्दा अगाडिको भागलाई घमाः भनिन्छ । घमाः व्यवस्थापन रथयात्राको सबैभन्दा चुनौतीपूर्ण पक्ष मानिन्छ । नयाँ पुस्तालाई पनि संस्कृतिपरम्परामा सामेल गराउनुपर्छ भनेर यो वर्षदेखि हामीलाई सिकाइएको हो, उजनले भने, यसबाट हामी पनि निकै उत्साहित छौं ।बालकृष्णले छोरालाई मात्र नभई भतिजालाई पनि सिकाइरहेका छन् । बलुज, सुरज, नविजले पनि घमाः व्यवस्थापनको कला सिकिराखेका छन् । घमाः व्यवस्थापन गर्न १० जनाको टोली खटिएको छ । तीमध्ये आधाजति पाका पुस्ता र बाँकी नयाँ पुस्ताका समेटिएर काम गरिएको बालकृष्णले सुनाए । घमाःमा बस्नेले डोरी हाल्ने र झिक्ने, चुकुल लगाउने र रथलाई ब्रेक लगाउने काम गर्नुपर्छ । कुन दिशामा रथलाई लैजाने भन्ने मुख्य काम नै घमाः व्यवस्थापन गर्नेको हुन्छ, बालकृष्णले भने, थोरै तरिका मिलेन भने रथ लड्न सक्छ । त्यही भएर तगडा टिम चाहिन्छ, यसको व्यवस्थापनमा ।रथको घमाः व्यवस्थापनको जिम्मा पनि एउटा मात्रै टोलीलाई दिइएको छ । पहिला जोकोही पनि जान पाउँथे । टोलीले रथको पाङ्ग्राको चाललाई व्यवस्थापन गर्छ । यसपालिको घमाः व्यवस्थापनको संयोजन बालकृष्णले गरेका हुन् । यसअघि घमाः विज्ञ नरेश महर्जनको संयोजकत्वमा टोली बनाइएको थियो । बालकृष्ण यही टोलीको सहयोगी थिए । टोलीले घमाःमा बसेर रथको यात्रालाई काबुमा राखेको हुन्छ । मत्स्येन्द्रनाथको रथ तान्ने परम्परा लिच्छविकालीन मानिन्छ । परम्परागत रूपमा ब्रेक लगाउने काम डोरीले गरिन्थ्यो । डोरीले ब्रेक लगाउँदा भनेकै ठाउँमा रोक्न समस्या हुने गर्थ्यो । बारम्बार दुर्घटना हुन थालेपछि पुरातत्त्व विज्ञले पछिल्लो समय विकसित गरेको प्रविधि हो यो । पछिल्लो पटक २०६२ सालमा दुर्घटनाग्रस्त भएको सेतो मत्स्येन्द्रनाथको रथ यो प्रविधिको प्रयोगयता दुर्घटनामा परेको छैन । रथको पाङ्ग्रा राम्रोसँग रोक्न नसक्दा उक्त दुर्घटना भएको थियो । त्यसपछि भने रथ रोक्न डोरीसँगै फलामको डन्डी पनि प्रयोग गर्न थालियो । जात्रामा चुकुल व्यवस्थापनको काम मुख्य काम हो । फलामको बिँड भएको सानो काठको टुक्रा बोकेर रथको दायाँबायाँ बसेका युवाले गुडिरहको रथलाई अचानक रोक्न परेमा चुकुलको प्रयोग गर्छन् । हेर्दा सानो भए पनि परेको ठाउँमा रथ रोकिहाल्ने ब्रेक को काम गर्छ, चुकुलले । भीडलाई व्यवस्थापन गर्न ५० जनाको स्वयंसेवक टोली खटिन्छन् । यसको नेतृत्व यस पटक ३७ वर्षीय केयुरमान सिंहले गरेका छन् । स्वयंसेवक टोलीले दर्शन गर्न आउनेलाई लाइन बस्न प्रेरित गर्ने, हूलहुज्जत गर्न नदिने गरिरहेका छन् । मैले घमाःको अगाडि बसेर भीड नियन्त्रण गर्दै आएको छु, सम्पदा संरक्षण अभियानकर्मी मीरा महर्जनले भनिन्, कोही बेला हूलहुज्जत गर्न आउँछन् । यस्तो बेला केटा मान्छेले सम्झाउँदा इगोका रूपमा लिन सक्छन् । झन् झगडा पर्न सक्छ । त्यही भएर सम्झाउने काममा केटी मान्छे खट्छौं । म त्यही गर्छु । इन्द्रजात्रामा पनि मेरो काम भीडलाई सम्झाउने नै हो ।नेवार समुदायका सबै मिलेर यो जात्राको तारतम्य मिलाउँछन् । रथ बनाउन नेवार समुदायका बेग्लाबेग्लै जातिबीच कामको बाँडफाँट हुन्छ । रथको काठको (डकर्मी) काम मानन्धर समुदायले गर्छ । रथका लागि काठको जोरजाममा महिना दिनअघि नै मानन्धर समुदाय जुट्छ । सुरुमा गत वर्षका काठ काम लाग्ने छछैन भनेर जाँच्ने बताउँदै मानन्धर समुदायका कान्छा सदस्य प्रदीप मानन्धरले भने, काठ काम लाग्ने छैन भने नयाँ फेरिन्छ । काठ चाहिएमा व्यवस्था गर्ने काम भने गुठी संस्थानको हो । संस्थानले अग्राखको काठ उपलब्ध गराउँछ । देउतामाथि बस्ने चाँदीको इँला राख्ने काम पनि मानन्धर समुदायकै हो । मुख्य गेटमा टुँडाल राख्ने काम पनि यही समुदायले नै गर्छन् । पछिल्ला वर्ष यी सबै काममा युवापुस्ताको उल्लेख्य संलग्नता देखिन थालेको छ । चित्रकारले पाङ्ग्रामा आँखाको चित्र कोर्छन् । रथ निर्माण विज्ञ सत्यनारायण डंगोलका अनुसार आँखालाई नागको प्रतीकका रूपमा लिइन्छ । कंसाकारले रथयात्रामा बाजागाजा बजाउँछन् । पूजा गर्ने काम शाक्यले गर्छन् । फूल व्यवस्थापन मुनिकार समुदायले गर्छन् । रथ यात्राको मुख्य जिम्मेवारीचाहिँ ज्यापु समुदायको हुन्छ । रथयात्राका क्रममा प्रत्येक तलामा बस्ने काम ज्यापु (कृषक) समुदायकै हुन्छ । मत्स्येन्द्रनाथको उत्पत्तिको कथा पनि किसान समुदायसँगै जोडिएको छ । किसानले जमलमा खेत खन्दा सेतो मत्स्येन्द्रनाथको मूर्ति भेटिएको जनविश्वास छ । खेत खन्दा भेटिएको मूर्ति कहाँ राख्ने भन्ने भयो, पुजारी नीलकाजी शाक्यले भने, खन्दा भेटिएका भगवान्ले सपनामा राजालाई कन्क चैत्य महाविहारमा राख्नु भनेछन् । त्यहीअनुसार महाविहारमा राखियो । जमलमा भेटिएको हुनाले रथ यहीं कस्न थालियो । अनि रथ तान्न पनि यहींबाट सुरु गरियो ।चैत्र शुक्ल अष्टमीबाट रथ तान्न सुरु हुन्छ । पहिलो दिन जमलबाट तानेर असन लगिन्छ । जमलबाट रत्नपार्क, भोटाहिटी हुँदै असन पुर्याइन्छ । असन पुर्याएपछि राष्ट्रपतिले अवलोकन गर्छन् । पहिला राजाले अवलोकन गर्थे । राजसंस्था हटेपछि राजाले गर्ने सांस्कृतिक गतिविधि राष्ट्रपतिले गर्न थालेका हुन् । भोलिपल्ट बालकुमारी, केलटोल, इन्द्रचोक, मखन हुँदै कालभैरव अगाडि राखिन्छ । तेस्रो दिन कालभैरवबाट मरुगणेश, जैसीदेवल, जनबहाल हुँदै लगन लगिन्छ । लगनमा मत्स्येन्द्रनाथको आमा भएको विश्वास गरिन्छ । त्यहाँ तीन पटक घुमाइन्छ । लगनमा जात्रा सकिएको भोलिपल्ट विशेष पूजा गरेर रथबाट मत्स्येन्द्रनाथलाई निकालिन्छ । त्यहाँबाट सानो खटमा राखेर जनबहालको कनक चैत्य महाविहारमा लगिन्छ । त्यहाँ बिहारको बीचमा नलगी छेउमै राखिन्छ । भोलिपल्ट स्वस्ति शान्ति, होम गरेपछि पहिलाकै ठाउँमा विराजमान गराइन्छ । रथमा राख्न पनि महाविहारबाट सानो खटमा पुजारीले बोकेर जमल लैजान्छन् ।९ तले रथ ३६ हात अग्लो हुन्छ । रथ विज्ञ सत्यनारायणका अनुसार हरेक तलाको अर्थ छ । एक तला ४ हातको हुनुपर्छ । यो परम्परागत शैलीको उचाइ हो, डंगोलले भने, हरेक तलाको सम्बन्ध ब्रह्माण्डसँग छ । तन्त्र विधिअनुसार तला निर्माण गरिन्छ । सेतो मत्स्येन्द्रनाथ जात्रा व्यवस्थापन समितिका अध्यक्ष तथा पुजारी नीलकाजी शाक्यका अनुसार पहिले रथले घर छोइदिएकै निहुँमा झगडासमेत पर्थ्यो । रथ मोड्न अप्ठेरो हुन्थ्यो । बाटो पनि गतिला थिएनन् । कोही बेला रथ बाँगो पनि बनाइदिँदा रहेछन्, शाक्यले भने, त्यही भएर घरमा छुन्थ्यो, लड्थ्यो । अहिले यस्तो समस्या छैन । सामान्यतया चार दिन चल्छ यो जात्रा । जात्रा चार दिन चल्ने भए पनि कोही बेला रथ दुर्घटना भएर जात्रा लम्बिएको उदाहरण छन् । रथ ठाउँमा नपुर्याएसम्म जात्रा सकिँदैन, शाक्यले भने, रथमा खराबी आयो वा दुर्घटना भयो भने जात्रा लम्बिन्छ । जात्रा लम्बियो भने खर्च पनि बढ्छ । समस्या हुन्छ । असन र इन्द्रचोकको बीचमा रहेको महाविहार कलात्मक छ । दुई रोपनी क्षेत्रफलमा पित्तलले बनेको छ, यो लिच्छविकालीन महाविहार । महाविहारभित्र ५ फिट अग्लो सेतो मूर्ति छ । मूर्तिलाई गहना र वस्त्रले सजाइएको छ । तलतिर हेरिरहेको मूर्ति छ । जसको अर्थ पृथ्वीतिर हेरेको हो । सेतो मत्स्येन्द्रनाथलाई यमलोकेश्वर, अमोघपास लोकेश्वर, पद्मपाणि, आर्यावलोकितेश्वर जस्ता नामले पनि पुकारिन्छ । यी देवतालाई वैष्णवले विष्णुका रूपमा, शैवहरूले शिवका रूपमा, शाक्तहरूले शक्तिका रूपमा, सौरहरूले सूर्यका रूपमा, ब्राह्मणहरूले ब्रह्माका रूपमा, वैदिकहरूले लोकेश्वरका रूपमा र बौद्धहरूले करुणामयका रूपमा अर्चना गर्छन् । मत्स्येन्द्रनाथमा मात्र नभई उपत्यकाका हरेक जात्रा पर्वमा युवापुस्ताको आकर्षण बढ्दै गएको मीराको अनुभव छ । युवापुस्ताको चासो मात्र होइन, सहयोग पनि बढेको छ, सम्पदा संरक्षण अभियानकर्मी गणपतिलाल श्रेष्ठले भने, पहिला युवाको आकर्षण त्यति थिएन । अहिले विदेश गए, केही बुझेर आए । सञ्चार माध्यमले पनि चेतना फैलाउँदै गयो । बाहिरी देशमा आफ्नो संस्कृति जोगाउन भएका प्रयास हेरे, बुझे । अनि हामी पनि जोगाउनुपर्ने रहेछ भनेर जागरुक भएका छन् । अघिल्ला पुस्ताले पनि पछिल्ला पुस्तालाई सिकाउनुपर्छ भन्ने चेतना बढ्दै गएको पाइन्छ । यस्ता जात्रा पर्वमा युवा आकर्षण बढ्दै गएको छ । गत वर्षको भन्दा यो वर्ष रथयात्रामा भीड बढेको श्रेष्ठले जानकारी दिए ।"
भुटानी शरणार्थी सूचीका ४२९ जना पनि सन्देहमा,"(बेलडाँगी, दमक)दमकस्थित बेलडाँगी शिविरमा रहेका घनश्याम ढकाल राष्ट्रसंघीय शरणार्थी आयोग (यूएनएचसीआर) र नेपाल सरकारको शरणार्थी समन्वय समिति (आरसीयू) बाट २०१९ मार्चमा संयुक्त प्रमाणीकरणमा परेका शरणार्थी हुन् । उनको मूलघर भुटानको गेलेफु, दानाबारीमा छ । दर्तावाल ४ सय २९ शरणार्थीको सूचीमा १ सय १० नम्बरमा उनको नाम छ । तर अरूको नक्कली गतिविधिका कारण आज हामी अप्रमाणितझैं बनेका छौं । न परिचयपत्र पाएका छौं न अन्य सुविधा, एटु १११ झुप्रोमा भेटिएका ६० वर्षीय ढकालले भने । भुटानी शरणार्थीहरूका अनुसार पूर्वसहसचिव बालकृष्ण पन्थी नेतृत्वको दीर्घकालीन समाधानका उपाय पहिल्याउन गठित कार्यदल २०७६ साउनमा बेलडाँगी (झापा) र पथरीशनिश्चरे (मोरङ) शिविर पुगेका बेला अरू केही अनधिकृत व्यक्ति पनि वरपर घुमिरहेका थिए । कतिले कुन सक्कली कार्यदल, कुन नक्कली छुट्याउनै सकेनन् । दुवैले भुटानी शरणार्थीमा नाम दर्ता गरिपाऊँ भन्ने फाराम भुटानी शरणार्थी वा बाहिरिया जोकोहीलाई बाँड्दै हिँडेका थिए । कार्यदल शिविरमा आएका बेला गिरोहले अवरोध गर्न खोजेको पनि रहेछ, पथरी शिविरका सचिव चम्पासिंह राईले भने । पथरी शिविरभित्रैका शरणार्थीबाट कुनै गिरोहले पैसा उठाएको भन्नेबारे आफूलाई थाहा नभएको राईले बताए । बेलडाँगी शिविरमा भने शिविरभित्रैबाट पनि फाराम भराउँदै, फाराममा ल्याप्चे लगाउँदै र फोटो खिचाएजस्तो गरेर शरणार्थीबाट मोटो रकम असुलिएको जानकारहरू बताउँछन् । सूचीमा परेका नाम नै शंकाको घेरामा परेका कारण पीडितहरूले भने गिरोहलाई पैसा बुझाएको विषयमा मुख खोलेका छैनन् । पोखरातिरबाट आएका एक व्यक्तिले पैसा दिए प्रमाणीकरण चाँडै सकिएर अमेरिका उड्न पाइन्छ भन्दै प्रचार गरेर हिँडेको थाहा पाएँ, ढकालले सुनाए, मैले पैसा दिने व्यक्ति शरणार्थी हुँदैन, जालसाजीमा नपर्नु है भन्दै मैले अभियान चलाएको थिएँ ।कार्यदलमा विज्ञ सदस्य रहेका गणेशबहादुर केसीको भनाइले पनि त्यति बेला गिरोह सक्रिय रहेको पुष्टि गर्छ । अध्ययनका लागि शिविरमा गएका बेला एउटा समूहले हामीलाई प्रलोभनमा पार्न खोजेको थियो, उनले भने, हाम्रो नाम पनि शरणार्थीको छुट दर्तामा हालिदिनुपर्यो भनेर आउनेहरू निकै थिए । शिविरमा त्यति राम्रो वातावरण देखिएको थिएन । गिरोहले आफूमार्फत फाराम भरेका शिविर भित्र र बाहिरका सर्वसाधारणलाई फोटो खिचाउने भनेर काठमाडौंका होटलसम्म पुर्याउने गरेको थियो । मेडिकल गराउने भनेर धेरैलाई विराटनगरको विराट मेडिकल कलेजमा लगिएको थियो । तीमध्ये धेरैजसोले नक्कली शरणार्थी परिचयपत्र पाइसकेका छन् । यस कामका लागि गिरोहले १० लाखदेखि ५० लाख रुपैयाँसम्म असुलेको प्रमाण बाहिर आइसकेको छ । पन्थी कार्यदलको सार्वजनिक नै नभएको प्रतिवेदनको प्रतिलिपि गिरोहले हात पारेर त्यसमा दुई नक्कली अनुसूची थपेर ८ सय ७५ जनालाई ठगी गरेको खुलिसकेको छ । अमेरिकी सरकारको एमसीसी प्रोजेक्टअन्तर्गत २ हजार नेपालीलाई शरणार्थी बनाएर अमेरिका लगिँदै छ, ढुक्क भएर फाराम भरिहाल्नु भनेर म र मेरा १६ जना साथीबाट झन्डै डेढ करोड रुपैयाँ असुलिएको थियो, इटहरीका एक पीडितले सुनाए, त्यस बेलाको सरकार (केपी शर्मा ओली नेतृत्व) का एक मन्त्रीको घरैमा लगेर मलाई विश्वास दिलाइयो । त्यसपछि हामीले पैसा बुझाएका थियौं । गृह सचिव विनोदप्रकाश सिंहले दोहोरो प्रमाणित ४ सय २९ शरणार्थीका विषयमा संशय रहेको उल्लेख गर्दै त्यसमा पुनः प्रमाणीकरण हुने बताएका छन् । शरणार्थीका नाममा एक जना पनि बाहिरको मान्छे पर्नु हुँदैन भन्ने हो, उनले भने, हामी थप अध्यन र प्रमाणीकरणका क्रममा छौं । सक्कली शरणार्थीले केही समय धैर्य बस्नैपर्ने हुन्छ ।ओली नेतृत्व सरकारमा रामबहादुर थापा गृहमन्त्री भएका बेला २०७६ जेठमा पूर्वसहसचिव बालकृष्ण पन्थीको नेतृत्वमा भुटानी शरणार्थी समस्याको दीर्घकालीन उपाय पहिल्याउनेबारे कार्यदल बनेको थियो । कार्यदलमा माओवादी कार्यकर्ता गणेशबहादुर केसीलाई विज्ञ सदस्यका रूपमा नियुक्त गरिएको थियो । गृह मन्त्रालयकै शाखा अधिकृत दीपकप्रसाद न्यौपाने सदस्य सचिव तोकिएका थिए । म कार्यदलमा एक महिनाजति मात्रै रहें, हाल हेटौंडास्थित मुख्यमन्त्री कार्यालयमा उपसचिव तहमा सेवारत न्यौपानेले भने, सामान्य तहको काम सुरु हुनासाथ मेरो ललितपुर जिल्ला प्रशासन कार्यालयमा सरुवा भएकाले कार्यदलको काम र अन्तिम प्रतिवेदनबारे केही थाहा हुन सकेन ।अर्का विज्ञ सदस्य केसी अहिले कांग्रेसबाट निर्वाचित भएर ललितपुरको महांकाल गाउँपालिकामा अध्यक्ष बनेका छन् । केसीले गिरोहमध्येका नाइके भनेर अहिले थुनामा राखिएका सानु भण्डारी ललितपुरको हात्तीवनमा आफ्नो छिमेकी रहेको र पुरानै चिनजान रहेका आधारमा कुराकानी तथा भेटघाट हुने गरेको भए पनि शरणार्थी बनाएर अमेरिका उडाउने गिरोहबारे आफू जानकार नरहेका बताए । प्रतिवेदनमा हामीले छुट दर्ताको नामावली (४२९) र शरणार्थी आयोगबाट प्राप्त भएअनुसार शरण लिन चाहने शरणार्थीको नामावली समेटेका हौं, यसमा नयाँ नाम वा अनुसूची थपेका थिएनौं, उनले भने । कार्यदल संयोजक पन्थी अहिले आएको नाम थपको होहल्लाबारे आफू बेखबर रहेको बताउँछन् । कार्यदलका अरू सदस्यबारे म केही भन्न सक्दिनँ, उनले भने, तर म कुनै प्रलोभनमा फसेको छैन, म जहाँ उभिन पनि तयार छु ।गृह मन्त्रालयसँग पहुँच बढाएर गिरोहले अब शरणार्थी छानबिन प्रतिवेदन बन्दै छ, अब एउटा कार्यदल शरणार्थी शिविर जाँदै छ, अब अन्तिम नामावली संकलन हुँदै छ, अब बस्ने मन्त्रिपरिषद्ले शरणार्थी मामिलामा विशेष निर्णय गर्दै छ जस्ता सूचना प्रवाह गर्दै सर्वसाधारणलाई ठगी गरेको थियो । उपत्यका अपराध अनुसन्धान कार्यालयले नेपालीलाई भुटानी बनाएर अमेरिका उडाउने भन्दै रकम असुल्ने गिरोहका केशव दुलाल, सानु भण्डारी, टेक गुरुङ र सागर राईलाई यही साता पक्राउ गरेपछि यस धन्दामा संलग्न अरू व्यक्तिबारे खुलासा हुन थालेको छ । पक्राउ परेकाहरूले दिएको बयानअनुसार बेलडाँगीस्थित शरणार्थी समन्वय समिति (आरसीयू) का टंक दुलालले नै शरणार्थी बनाइपाऊँ भन्ने देखावटी फाराम वितरण गरेका थिए । कार्यालय स्रोतका अनुसार यही गिरोहविरुद्ध शुक्रबार पथरी (मोरङ), दाङलगायतका एक दर्जनभन्दा बढी पीडितको उजुरी आएको छ । म्याग्दी र कास्कीबाट पीडितको टोली काठमाडौं आउँदै छ । गिरोहले तत्कालीन गृहमन्त्री, सचिव, मन्त्रीका सल्लाहकार, मन्त्रीका आफन्तसहितलाई किस्तामा रकम पठाएको बैंकिङ कारोबारको रेकर्डसमेत काठमाडौं उपत्यका अपराध अनुसन्धान कार्यालयमा बुझाइएको एक जाहेरीवालले जानकारी दिए ।"
शरणार्थी प्रमाणित सूची,"पासाङ तामाङ (परिवार संख्या ३), बुद्धिमान कामी (२), डम्बर सिंह विश्वा (२), विनोद गुरागाईं (२), भद्रमाया गुरुङ (१), जेटी बहादुर मगर (२), सोमबहादुर राई (४), पवित्रामाया भुजेल (३), पुष्प सापकोटा (४), टीकामाया राई (४), बलराम राई (४), लक्ष्मीनारायण कटवाल (२), देवकी विश्वा (१), राधिका क्षत्री (१), गंगा भट्टराई (१), जमुना भट्टराई (१), पदमलाल राई (१), विष्णुमाया तामाङ (१), मोहन राई (१), आसमाया राई (२), कल्पना क्षत्री (२), बोमराज गुरुङ (१), तारका मा गुरुङ (३), गंगामाया राई (५), सुकराज गुरुङ (२), साजीव राई (१), लक्ष्मी सुब्बा (१), कनमाया राणा (१), धनबहादुर राई (२), धनबहादुर सुब्बा (१), टंकमान गुरुङ (१), डम्बर सिंह गुरुङ (२), चन्द्रप्रसाद ढुंगाना (२), गंगामाया तामाङ (४), घमैली माया मुखिया (१), आशा राई (१), गोपीचन मगर (१), आइतवीर मगर (१), नरमाया राई (२), रीता दर्जी (१), हेममाया भेटवाल (२), छेदानन्द नेपाल (३), फुर्वा छिरिङ थिङ (२), रत्न गुरुङ (४), हर्कबहादुर रसाइली (५), चन्द्रकला राई (४), विकास राई (१), अम्बिका बस्नेत (५), हर्क सिंह दर्जी (१), सुकबहादुर राई (३), हस्तबहादुर मगर (३), गोपी रेज क्षत्री (१), राममाया कडरिया (१), बिर्खमाया लिम्बू (२), पदमबहादुर विश्वा (२), रुक्मिना न्यौपाने (१), देउमाया मगर (१), दिलबहादुर विश्वा (२), रोहित शर्मा कोइराला (२), दीपमाया गौतम (२), मोनबहादुर राई (१), हर्क सिंह सुब्बा (४), चोलीमाया मगर (३), परमानन्द भट्टराई (१), मीरामाया राई (१), देवकुमार राई (३), मोनिकला सार्की (२), आइतसिंह मगर (३), टेकबहादुर क्षत्री (१), दिलमाया खनाल (३), धनबहादुर गुरुङ (३), पूर्णबहादुर क्षत्री (१), मणिकुमार विश्वा (३), सुकमाया तिरवा (३), किशोर दर्जी (३), मंगलमाया राई (१), सरस्वती अधिकारी (४), मेगराज शिवाकोटी (१), प्रेमबहादुर राई (३), तेजबहादुर भट्टराई (२), नरबहादुर दर्जी (२), डम्बर सिंह गुरुङ (१), मदारिधि दंगल (२), लालबहादुर विश्वा (४), कुमार गुरुङ (१), जंगवीर तामाङ (१), भरत सिंह गुरुङ (४), छविलाल मिश्र (३), इन्द्रमाया राई (१), गंगामाया काफ्ले (१), विक्रम तामाङ (२), शरणकुमार गुरुङ (२), चन्द्रमाया दियाली (२), तारादेवी पुरी (१), नरबहादुर भण्डारी (१), टंकबहादुर पाण्डे (१), शिलामाया क्षत्री (१), सञ्चमाया राई (२), अर्जुनकुमार विश्वा (१), तुलसादेवी बिष्ट (२), पदमलाल भण्डारी (१), नीरपराज खड्का क्षत्री (१), दिलकुमार दर्जी (१), ज्ञानबहादुर क्षत्री (४), लीलाकुमार विश्वा (१), सुकबहादुर राई (३), हस्तबहादुर मगर (३), गोपी रे क्षत्री (१), राममाया कडारिया (१), वीरखामाया लिम्बू (२), पदमबहादुर विश्वा (२), रुक्मिना न्यौपाने (१), देउमाया मगर (१), दिलबहादुर विश्वा (२), रोहित शर्मा कोइराला (२), दीपमाया गौतम (२), मोनबहादुर राई (१), हर्क सिंह सुब्बा (४), चोलीमाया मगर (३), परमानन्द भट्टराई (१), मीरामाया राई (१), देवकुमार राई (३), मोनिकला सार्की (२), ऐता सिंह मगर (३), टेकबहादुर क्षत्री (१), दिलमाया खनाल (३), धनबहादुर गुरुङ (३), पूर्णबहादुर क्षत्री (१), मणिकुमार विश्वा (३), सुकमाया तिरवा (३), किशोर दर्जी (३), मंगलमाया राई (१), सरस्वती अधिकारी (४), मेगराज शिवाकोटी (१), प्रेमबहादुर राई (३), तेजबहादुर भट्टराई (२), नरबहादुर दर्जी (२), डम्बर सिंह गुरुङ (१), मदारिधि दंगल (२), लालबहादुर विश्वा (४), कुमार गुरुङ (१), जंगवीर तामाङ (१), रत सिंह गुरुङ (४), छविलाल मिश्र (३), इन्द्रमाया राई (१), गंगामाया काफ्ले (१), विक्रम तामाङ (२), शरणकुमार गुरुङ (२), चन्द्रमाया दियाली (२), तारादेवी पुरी (१), नरबहादुर भण्डारी (१), टंकबहादुर पाण्डे (१), शिलामाया क्षत्री (१), सञ्चमाया राई (२), अर्जुनकुमार विश्वा (१), तुलसादेवी बिष्ट (२), पदमलाल भण्डारी (१), नीरपराज खड्का क्षत्री (१), दिलकुमार दर्जी (१), ज्ञानबहादुर क्षत्री (४), लीलाकुमार विश्वा (१), आलोपकुमार प्रधान (६), दलबहादुर गुरुङ (५), टीकाराम मगर (२), टेकबहादुर राई (३), घनश्याम ढकाल (१), ओमप्रकाश सापकोटा (१), सवीर लिम्बू (२), रिकुधन तिवारी (१), फिस्टीमाया राई (३), जैबहादुर राई (१), तारावीर राई (२), सानुमाया तामाङ (२), अभिरमान राई (३), वीरबहादुर राई (५), देवबहादुर राई (२), मानबहादुर क्षत्री (६), लछुमन सुनुवार (५), मानबहादुर गुरुङ (१), तिलबहादुर खड्का (१), दावाछिरिङ तामाङ (२), धनबहादुर राई (१), विष्णुमाया तामाङ (१), तुलसीराम अधिकारी (४), कमला दाहाल (३), दलबहादुर पोखरेल (१), पूर्णबहादुर थापा (४), कुमार मोक्तान (१), डम्बरसिंह ढकाल (१), परशुराम न्यौपाने (३), नीरमाया राई (२), गम्भीर सिंह राई (४), कमल शर्मा (५), नरमाया शर्मा (३), सुमिता आले घले (१), तारादेवी अधिकारी (१), धनमाया मोक्तान (२), सिंहवीर तामाङ (३), भीममाया कार्की (१), कमलादेवी घिमिरे (२), दिलबहादुर राई (४), परशुराम फुयाल (१), टेकनाथ सुवेदी (१), रेणुका दर्जी (२), रेखाकुमार दर्जी (४), नारदमणि राई (३), पम्फा राई (२), सन्चमाया तामाङ (५), मानबहादुर सिंगार (२), सुखवीर राई (१), मनमाया रानपहेंली (२), मनकुमारी विश्वा (१), सीतादेवी भुजेल (४), सुकमाया लेप्चा (६), फूलमाया तामाङ (४), मनसरी थापा (२), दिलकुमार राई (२), तिला चन्द गुरुङ (१), छिरिङमाया डोल्मा (३), नरमाया राई (२), गंगाराम आचार्य (३), विनोद क्षत्री (२), सारमाया राई (६), चन्द्रमाया राई (२), टीकामाया गुरुङ (३), नारायण शर्मा (५), प्रेमबहादुर चौहान (१), पुनम गौतम (१), तुलसीमाया दुलाल (४), मोंगलीमाया राई (३), धनमाया तामाङ (२), दिलमाया मगर (३), धनमाया बस्नेत (१), चन्द्रमाया शर्मा (१), बलबहादुर भट्टराई (४), मोतीलाल थापा (४), देवीमाया प्रधान (२), रिमा प्रधान (३), इन्द्र राई (१), धनवीर तामाङ (३), रेणुका दर्जी (१), खड्काप्रसाद सन्यासी (३), अमिता सुब्बा (२), भीमबहादुर गुरुङ (१), डम्बर सिंह राई (३), सरिता तामाङ (२), रुद्रबहादुर कटवाल (१), मानसिंह राई, दुर्गामाया मगर, मञ्जुमाया सार्की, पासाङ तामाङ, कुमार भण्डारी, पवित्र सुवेदी, विनोद विश्वा, अमृता भुजेल, बलबहादुर तामाङ, सुकमाया सुब्बा, डम्बर सिंह कामी, भीमबहादुर न्यौपाने, देवबहादुर राई, हेमा सुब्बा, अजय प्रधान, ज्योति क्षत्री, पूर्णमाया फुयाल, लक्ष्मीमाया न्यौपाने, शक्ति राई, गंगादेवी भट्टराई,सन्चमाया लिम्बू ।कुल शरणार्थी संख्या ः ४२९, परिवार ः २१२(शरणार्थी समन्वय समिति (नेपाल सरकार, गृह मन्त्रालय) र राष्ट्रसंघीय शरणार्थी आयोगको शरणार्थी छुट दर्ता नामावली, २०१९ मार्चअनुसारको अनुसूची)"
अधिकार कटौतीमा पछि हटे सत्तारूढ सांसद,"(काठमाडौं)प्रतिनिधिसभा नियमावली पारित गर्ने सम्बन्धमा सभामुख र प्रतिनिधिसभामा प्रतिनिधित्व गर्ने दलका पदाधिकारीबीच समझदारी जुटेको छ । सभामुख देवराज घिमिरे र संसद्मा प्रतिनिधित्व गर्ने दलका प्रमुख सचेतक, प्रतिनिधि तथा संसद् सचिवालयका अधिकारीबीच शनिबार भएको छलफलले सभामुखको अधिकार कटौती गर्ने गरी दर्ता गरिएका संशोधन फिर्ता लिने र कार्यव्यवस्था समिति बैठक निरन्तर राख्ने समझदारी गरेको हो ।कार्यव्यवस्था परामर्श समितिको बैठक नराखेको र प्रमुख सचेतकहरूसँग भएका समझदारीविपरीत बैठकको मिति तोकेको भन्दै सत्तारूढ दलका सांसदले सभामुखको अधिकार कटौती गर्ने गरी प्रतिनिधिसभा नियमावली मस्यौदामाथि संशोधन हालेका थिए । नियमावली मस्यौदाको नियम १३ मा कार्यव्यवस्था परामर्श समितिको व्यवस्था छ । कांग्रेस, माओवादी, रास्वपा, जसपा, एकीकृत समाजवादीलगायत सत्तारूढ दलका सांसदले यस नियमावलीमा सभामुखले गर्ने भनी उल्लेख गरिएका कार्य सभामुखले कार्यव्यवस्था समिति बैठकबाट निर्णय गरी गर्नुपर्नेछ भन्ने संशोधन दर्ता गराएका थिए ।कांग्रेस प्रमुख सचेतक रमेश लेखकले सभामुखले कार्यव्यवस्था परामर्श समितिको बैठक नराखी अगाडि बढ्दा बेमेल उत्पन्न भएको र त्यसको समाधानका उपाय नियमावलीमा राखेर पारित गर्ने समझदारी भएको बताए । नियमावलीका विषयमा सचेतकहरूबीच छलफल भएको थियो, कसरी अगाडि बढ्ने भन्ने करिब टुंगो लगायौं, उनले भने, पछिल्लो समयमा कार्यव्यवस्था परामर्श समितिको बैठक निरन्तर नबसेकाले त्यस्तो हुन गएको हो । बैठक निरन्तर गर्ने कुरा नियमावलीमा राख्ने सहमति भयो । उनका अनुसार बैठक बस्नुपहिला कार्यव्यवस्था समितिले एजेन्डा र समयलगायत विषयमा सभामुखलाई परामर्श दिनेछ । सभामुखको सचिवालय र संघीय संसद् सचिवालयका अधिकारीले पनि नियमावली पारित गर्ने विषयमा सभामुखले बोलाएको बैठकमा समझदारी बनेको बताएका छन् । बैठकमा भएका समझदारीका आधारमा नै आइतबारको प्रतिनिधिसभा बैठकको सम्भावित कार्यसूचीमा नियमावली मस्यौदा प्रतिवेदनमाथि दफावार छलफल र पारित गर्ने कार्यसूची तय गरिएको छ ।एमाले प्रमुख सचेतक पदम गिरीले संशोधन फिर्ता लिने र नयाँ उपदफा प्रस्ताव गरेर नियमावली पारित गर्ने समझदारी बनेको बताए । सभामुखको अधिकार कटौतीका संशोधन सबै फिर्ता लिने र मौजुदा व्यवस्था जस्ताको तस्तै राख्ने समझदारी भयो, नियमावलीमा एउटा उपदफा थप गरी सदन चलिरहेको अवस्थामा कार्यव्यवस्था परामर्श समितिको बैठक नियमित राख्ने र अधिवेशन नभएका बेला आवश्यकताअनुसार कार्यव्यवस्था बैठक राख्ने उपदफा थप गर्ने सहमति भएको छ, उनले भने ।माओवादी प्रमुख सचेतक हितराज पाण्डेले नियमावली व्यवस्थित गरी तत्काल पारित गर्ने र संसद्मा रहेका विधेयकलाई पनि चालु अधिवेशनबाटै पारित गर्ने गरी अगाडि बढ्ने समझदारी भएको बताए । नियमावली आइतबारै पास गर्ने समझदारी छ, त्यसलाई व्यवस्थित गरेर लैजाने भन्ने हो, नियमावली पास गरेपछि सदनमा आइरहेका विधेयकलाई अगाडि बढाउने कुरा पनि भएको छ, उनले भने । प्रतिनिधिसभामा हाल बेपत्ता पारिएका व्यक्तिको छानबिन, सत्य निरूपण तथा मेलमिलाप आयोग ऐन २०७१ लाई संशोधन गर्न बनेको विधेयक, संवैधानिक परिषद् (काम, कर्तव्य, अधिकार र कार्यविधि) सम्बन्धी ऐन २०६६ लाई संशोधन गर्न बनेको विधेयक र सम्पत्ति शुद्धीकरण (मनी लन्डरिङ) निवारण तथा व्यावसायिक वातावरण प्रवर्द्धनसम्बन्धी केही ऐनलाई संशोधन गर्न बनेको विधेयक २०७९ दर्ता भएका छन् । सभामुख र संसदीय दलका प्रतिनिधिबीच नियमावलीको नियम २५७ मा महिलाका विषयमा सभामा समान धारणा बनाउन तथा त्यस्ता धारणालाई बहस पैरवीमा ल्याउन सभामुख वा उपसभामुखको अध्यक्षतामा एक इकाई रहनेछ भनी राखिएको संशोधन स्वीकार गर्ने समझदारी भएको बताइएको छ । उक्त इकाईको प्रमुख सभामुख वा उपसभामुख हुने प्रस्ताव गरिएको थियो । सांसदले संसद्मा महिलाका विषयमा धारणा बनाउन इकाई नभई समिति हुनुपर्ने संशोधन राखेका थिए । कांग्रेस सांसद आरजु राणा देउवाले महिला इकाईको सट्टा महिला समन्वय समिति राख्नुपर्ने र अध्यक्ष पनि महिला नै हुनुपर्ने संशोधन प्रस्ताव राखेकी थिइन् ।प्रतिनिधिसभा नियमावली मस्यौदा समितिबाट प्रतिवेदन फागुन ४ मा पारित भएको थियो । उक्त प्रतिवेदन फागुन १० मा प्रतिनिधिसभा बैठकमा पेस गरेका थिए । चैत ५ मा मात्र प्रतिनिधिसभा नियमावलीमाथि विचार गरियोस् भन्ने प्रस्ताव सदनमा राखिएको थियो । प्रस्ताव पारित भएपछि संशोधन प्रस्ताव दर्ता गर्नका लागि ७२ घण्टाको समय छुट्याइएको थियो । संशोधनका क्रममा सत्तारूढ दलका सांसदहरूले सभामुखको अधिकार कटौती गर्न खोजेपछि विवाद भएको थियो ।"
"कांग्रेस, एमाले र रास्वपाले छाने उम्मेदवार","काठमाडौं (कास) कांग्रेस, एमाले र रास्वपाले प्रतिनिधिसभाको उपनिर्वाचन हुने तीनवटा क्षेत्र (बारा२, चितवन२ र तनहुँ१) का लागि उम्मेदवार तय गरेका छन् । कांग्रेस र एमालेले चितवन र तनहुँमा उम्मेदवार टुंगो लगाएका छन् भने रास्वपाले तीनवटै क्षेत्र (चितवन, तनहुँ र बारा) मा उम्मेदवार तोकेको हो । कांग्रेसले चितवनमा जितनारायण श्रेष्ठ र तनहुँमा गोविन्द भट्टराई उम्मेदवार बनाउने निर्णय गरेको छ । बारामा भने जसपालाई सघाउने भएको छ ।एमालेको शनिबार बसेको सचिवालय बैठकले तनहुँमा नेपाल प्रहरीका पूर्वमहानिरीक्षकसमेत रहेका सर्वेन्द्र खनाललाई र चितवनमा रामप्रसाद न्यौपानेलाई उम्मेदवार बनाउने निर्णय गरेको छ । दुवै क्षेत्रका उम्मेदवारलाई सम्बन्धित क्षेत्रीय, जिल्ला र प्रदेश कमिटीले सिफारिस गरेको एमाले उपमहासचिव पृथ्वीसुब्बा गुरुङले बताए । बारामा भने कसलाई उम्मेदवार बनाउने भन्ने निर्णय भइनसकेको गुरुङले बताए । बारा२ मा थप छलफल गर्नुपर्ने आवश्यकता महसुस गरिएको छ, सिफारिस प्राप्त भए पनि थप छलफल गर्नुपर्ने आवश्यकता ठानेको हुनाले निर्णय गर्ने अधिकार केन्द्रीय हेडक्वार्टरलाई दिइएको छ, उनले भने । अध्यक्ष केपी शर्मा ओलीले वरिष्ठ उपाध्यक्ष, महासचिव र जिल्लाका नेताहरूसँग छलफल गरेर उम्मेदवार टुंगो लगाउने गुरुङले बताए ।रास्वपाले भने उपनिर्वाचन लड्ने सबै उम्मेदवार सार्वजनिक गरेको छ । रास्वपाले शनिबार पार्टी कार्यालय बसुन्धारामा पत्रकार सम्मेलन गर्दै पार्टी सभापति रवि लामिछाने, अर्थशास्त्री स्वर्णिम वाग्ले र पूर्वडीआईजी रमेश खरेललाई चितवन, तनहुँ र बारामा उम्मेदवार बनाउने जानकारी दिएको हो । शनिबार पत्रकार सम्मेलनमै उम्मेदवारहरूलाई टिकट वितरण गरिएको थियो । कांग्रेसमा सक्रिय रहेका वाग्ले चैत १६ मा रास्वपामा जाने निर्णयमा पुगेका थिए । उनले कांग्रेस नेतृत्वलाई विभिन्न आरोप लगाउँदै पार्टी परित्याग गरेका थिए । खरेल भने गत मंसिरको चुनावमा आफ्नै नेतृत्वमा नेपाल सुशासन पार्टी गठन गरेर काठमाडौं१ मा उम्मेदवार बनेका थिए ।२०७९ मंसिर ४ को निर्वाचनमा चितवन२ बाट निर्वाचित लामिछानेको सर्वोच्च अदालतले नागरिकता खारेज गरिदिएपछि पद रिक्त भएको थियो भने कांग्रेस नेता रामचन्द्र पौडेल राष्ट्रपति निर्वाचित भएपछि तनहुँ१ र जसपा नेता रामसहायप्रसाद यादव उपराष्ट्रपति निर्वाचित भएपछि बारा२ रिक्त भएको हो । तीनवटै क्षेत्रमा २०८० वैशाख १० मा उपनिर्वाचन हुँदै छ ।चितवन२ मा यसअघि रास्वपा सभापति रवि लामिछाने प्रतिस्पर्धीभन्दा ३४ हजार ३ सय १२ मत बढी ल्याएर विजयी भएका थिए । उनले ४९ हजार ३ सय मत पाउँदा कांग्रेसका उमेश श्रेष्ठले १४ हजार ९ सय ८८ र एमालेका कृष्णभक्त पोखरेलले १४ हजार ६ सय ५२ मत पाएका थिए । श्रेष्ठलाई माओवादी, एकीकृत समाजवादीसहित पाँचदलीय गठबन्धनको साथ थियो । यो क्षेत्रमा समानुपातिकतर्फ पनि रास्वपाले नै बढी मत पाएको थियो । रास्वपाले ३५ हजार ९ सय ४५, एमालेले १६ हजार ७ सय ८४, कांग्रेसले १२ हजार १ सय ३२ र माओवादीले ८ हजार ४ सय ७ मत पाएका थिए । तनहुँ१ मा पौडेल २५ हजार ३ सय ६१ मत ल्याएर विजयी भएका थिए । उनका प्रतिस्पर्धी एमालेका एकबहादुर रानाले १९ हजार ९ सय ८१ मत ल्याएका थिए । स्वतन्त्र उम्मेदवार गोविन्दराज जोशीले ६ हजार ८ सय ८६ र रास्वपाका विकास सिग्देलले ६ हजार ४४ मत पाएका थिए । पौडेललाई पाँचदलीय गठबन्धनले सघाएको थियो । समानुपातिकतर्फ भने कांग्रेसले २० हजार १ सय ५८, एमालेले १६ हजार ६ सय ८३ र रास्वपाले १२ हजार ७ सय ७३ मत पाएका थिए ।बारा२ मा यादव १३ हजार ८ सय २२ मत ल्याएर विजयी भएका थिए भने उनका प्रतिस्पर्धी माओवादीका शिवचन्द्र कुशवाहाले १३ हजार ४ सय ६८ मत पाएका थिए । यादवलाई एमालेले सघाएको थियो भने कुशवाहालाई कांग्रेस, लोसपासहित पाँचदलीय गठबन्धनको साथ थियो । स्वतन्त्र उम्मेदवारहरू रामकिशोर प्रसाद यादवले ११ हजार ४३, रविन्द्रप्रसाद यादवले १० हजार ७ सय ५० र अरुणकुमार ज्ञवालीले ७ हजार ६ सय ९८ मत पाएका थिए । जनमतका राजेश साह २ हजार ७ सय २५ मतसहित छैटौं भएका थिए । समानुपातिकतर्फ जसपाले १३ हजार २ सय ४२, कांग्रेसले ११ हजार १ सय ७९, एमालेले ९ हजार १ सय ९३, जनमतले ८ हजार ८ सय ४६, लोसपाले ४ हजार २ सय ३५, नागरिक उन्मुक्तिले ३ हजार ७ सय ९४ र माओवादीले ३ हजार २ सय ६५ मत पाएका थिए ।"
मधेशका गृहमन्त्रीसचिव पनि बुझ्छन् सुराकी रकम,"(काठमाडौं)मधेश प्रदेश सरकारका आन्तरिक मामिला (हाल गृह) मन्त्री र सचिवले पनि सूत्रसुराकी परिचालन र शान्तिसुरक्षाका नाउँमा बेहिसाब रकम लिने गरेका छन् । संघीय गृहमन्त्री र सचिवको सिको गर्दै मधेश प्रदेशमा मन्त्रिपरिषद्बाट निर्णय गराएर विगत ५ वर्षदेखि गृहमन्त्री र सचिवलाई नगद वितरण गरिएको हो । सरकारी ढुकुटीबाट लिएको यो रकमको खर्चफाँटबारी देखाइएको छैन ।मधेश प्रदेश मन्त्रिपरिषद्ले २०७५ जेठ १० मा मन्त्रीले एक पटकमा ३० हजार र सचिवले १० हजार रुपैयाँ बेहिसाब खर्च गर्न पाउने गरी निर्णय गरेको थियो । मन्त्रीले एक महिनामा १ लाख ५० हजार र सचिवले ५० हजार रुपैयाँ नबढ्ने गरी खर्च लिन पाउने निर्णय पनि थियो । यो निर्णय हुँदा मधेशमा तत्कालीन संघीय समाजवादी पार्टी र राष्ट्रिय जनता पार्टी (पछि एक भएर जनता समाजवादी पार्टी) को एकल सरकार थियो । मुख्यमन्त्री लालबाबु राउत थिए । राउत नेतृत्वको सरकारमा ज्ञानेन्द्र यादव र भरतप्रसाद साह आन्तरिक मामिलामन्त्री बनेका थिए । रकम बुझ्न सुरु भएयता जगदीश रेग्मी, वीरेन्द्रकुमार यादव, कृष्णहरि पुष्कर र रामकुमार महतो आन्तरिक मामिला मन्त्रालयको सचिव बनेका थिए । पछिल्लो पटक प्रदेशसभा निर्वाचन भएर सरोजकुमार यादव मधेशको मुख्यमन्त्री बनेका छन्, शत्रुधनप्रसाद सिंह गृहमन्त्री छन् । देवेन्द्रकुमार झा निमित्त सचिवका रूपमा कार्यरत छन् । गृहमन्त्रीले आर्थिक वर्ष ०७५७६, ०७६७७, ०७७७८ र ०७८७९ मा वर्षको १८ लाखका दरले ७२ लाख रुपैयाँ नगद बुझेका थिए । यस अवधिमा सचिवले वर्षमा ५ लाख ५० हजारदेखि ६ लाख रुपैयाँसम्म बुझेको देखिन्छ । सचिवले चार वर्षका लिएको रकम २२ लाख ७० हजार रुपैयाँ छ । चालु आर्थिक वर्ष बाँकी भएका कारण वितरित रकमको विवरण आउन बाँकी छ । २०७५७६ मा मधेशका आन्तरिक मामिला तथा कानुन सचिवले ६ लाख लगेका थिए । यस्तै ०७६७७ र ०७८७९ मा सचिवले समान ५ लाख ५० हजार र ०७७७८ मा ५ लाख ७० हजार रुपैयाँ बुझेको देखिन्छ । यो वर्ष पनि पहिलेकै जसरी नगद वितरण भइरहेको छ, स्रोतले भन्यो । केन्द्रमा गृहमन्त्री र गृह सचिवले ३२ वर्षदेखि सरकारी ढुकुटीबाट मनोमानी रूपमा बेहिसाब नगद बुझ्ने गरेको विषयमा कान्तिपुरले समाचार प्रकाशन गरेपछि शुक्रबार उपप्रधान तथा गृहमन्त्री नारायणकाजी श्रेष्ठले त्यसलाई खारेज गर्ने निर्णय गरेका छन् । गृह मन्त्रालयको कार्यभार सम्हालेकै दिन उपप्रधानमन्त्री श्रेष्ठले सुराकी परिचालन खर्च खारेज गर्ने निर्णयमा हस्ताक्षर गरेका हुन् । उक्त प्रस्ताव अब बस्ने मन्त्रिपरिषद् बैठकबाट अनुमोदन गरिने उनले बताएका छन् । केन्द्रमा ३२ वर्षमा मन्त्री र सचिवले सूत्रसुराकी परिचालनका नाममा २४ करोड ५० लाख रुपैयाँ बुझेका थिए । महालेखा परीक्षकको कार्यालयले यो खर्चको औचित्यमा प्रश्न गर्दै रोक्न निर्देशन दिँदै आएको छ ।"
मुसहर बस्तीकेन्द्रित परियोजनालाई परिणाममूलक बनाऊ,"मानव विकास सूचकांकको पुछारमा रहेका मधेशका मुसहर, चमार र डोम समुदाय बाहुल्य क्षेत्रकेन्द्रित सरकारी तथा गैरसरकारी संस्थाका परियोजनाहरू उपलब्धिमूलक बन्न सकेका छैनन् । दशकौंदेखि तिनको कमजोर आर्थिकसामाजिक अवस्थितिलाई देखाएर विभेदबाट मुक्ति दिलाउन, विपद्बाट बचाउन तथा जीविकोपार्जन, आवास, शिक्षा लगायतको सुनिश्चितताका लागि ठूलो लगानी हुँदै आएको छ । यद्यपि लक्षित समुदायसम्म यसको लाभ पुगेको देखिन्न । लगानी भइरहने तर दलित बस्तीहरूको वास्तविकता नबदलिने अहिलेको वास्तविकतालाई बदल्न पहिले त, परियोजनाहरूलाई नै सुधार्नु आवश्यक छ । त्यसका लागि परियोजनाको पारदर्शिता र दिगोपनका लागि सम्बद्ध सरकारी तथा गैरसरकारी संस्थाहरू गम्भीर हुनुपर्छ । राष्ट्रिय जनगणना२०६८ अनुसार मुसहरको जनसंख्या २ लाख ३४ हजार छ, जसमध्ये ७० प्रतिशत (१ लाख ६५ हजार) मधेश प्रदेशमा बस्छन् । जातीय भेदभावका कारण सामाजिक संरचनाको सबैभन्दा पीँधमा रहेको यो समुदायको जमिन र रोजगारीमा पहुँच छैन । शिक्षा र स्वास्थ्यका क्षेत्रमा पनि यिनीहरू निकै पछाडि छन् । यिनीहरूको आधारभूत आवश्यकता पूर्तिका खातिर सरकार तथा गैरसरकारी संस्थाहरूले विभिन्न परियोजना सञ्चालनमा ल्याएका पनि छन् । मुसहरको समावेशीकरण मधेशको एउटा मुख्य राजनीतिक मुद्दा बनेको पनि छ । तर पनि उनीहरूलाई अरू समुदायसरह ल्याउने उद्देश्यका साथ सञ्चालित परियोजनाहरू परिणाममूलक बन्न सकेका छैनन्, जसको परिणतिस्वरूप यो समुदाय अद्यापि पीँधमै छ । गैरसरकारी संस्थासँगै मधेश सरकारले ठूलो बजेट छुट्याए पनि प्रतिफल नगन्य हुनु दुर्भाग्यपूर्ण छ । अर्थ मन्त्रालयको वैदशिक सहायता व्यवस्थापन सूचना प्रणालीमा पछिल्ला १५ वर्षमा सञ्चालनमा आएका २१४ वटा परियोजनाका उपलब्ध विवरण अनुसार मुसहर लगायत दलित समुदाय लक्षित कार्यक्षेत्रमा कम्तीमा २१ दातृ निकायका २६ वटा परियोजनाले झन्डै १६ अर्ब रुपैयाँ लगानी गरेका छन् । यी परियोजनाबाहेक पनि समाज कल्याण परिषद्ले चालु आर्थिक वर्षसहित गत चार वर्षमा मुसहरकै लागि ९ करोड ३ लाख रुपैयाँ बजेट स्वीकृत गरेको तथ्यांक छ । शताब्दिऔंदेखि विभेदले थिचिएकाले पनि मानव विकास सूचकांकमा निकै कमजोर रहेका मुसहरहरू राष्ट्रियअन्तर्राष्ट्रिय गैरसरकारी संस्थाका प्राथमिकतामा परेका हुन् । तिनको उपस्थितिले यो समुदायका परिवारलाई केही भरथेग भने पक्कै पुर्याएको छ । तर, समग्रमा सम्पूर्ण बस्तीहरू लाभान्वित छैनन्Ù तिनको कामकारबाही चित्तबुझ्दो छैन । वर्षौंदेखि लगानी गरिरहने तर प्रतिफल कति पनि नहुने, र फेरि त्यसैका लागि परियोजना बनाउनुपर्ने विद्यमान स्थिति दुःखद छ । सरकारले चलाएका परियोजनाहरूमा पनि केही भिन्नता छैन । पछिल्ला ६ वर्षमा मधेश सरकारले नदीहरूको नियन्त्रण गरेर बाढी तथा डुबानबाट प्रभावित मुसहर लगायत दलित, अति गरिब, विपन्न परिवारलाई घर निर्माण गर्ने जनता आवास कार्यक्रम सञ्चालन गर्न ३ अर्ब ९१ करोड रुपैयाँ बजेट विनियोजन गरेको छ । त्यस्तै, मुख्यमन्त्री राहत तथा विपद् पुनःस्थापना कोषका नाममा पनि बर्सेनि कुल बजेटको औसत २६३ प्रतिशत रकम राखिएको छ । यसरी मुसहरको आवश्यकता पहिचान भए पनि उनीहरूका निम्ति छुट्याइएको बजेटको सदुपयोगमा भने ठूलो प्रश्न छ । सरकारी ढुकुटीको हिसाबकिताब महालेखा परीक्षक कार्यालयले राख्ने भएकाले यसमा भएका अनियमितता सार्वजनिक जानकारीमा आउने गर्छन् । अनियमितता भएमा कम्तीमा त्यसलाई बाहिर ल्याउने र कारबाहीको दायरामा लैजानेजस्ता संरचनासम्म भए पनि छन् । कामकारबाहीलाई लिएर प्रश्न उठ्ने गरे पनि नियमसंगत र कार्यविधि अनुरूप नरहेका खर्च छुट्याउन सक्ने आधार छन् । विशेष परिस्थिति भन्दै मधेश प्रदेशका ८ वटै जिल्लामा बाढी प्रभावित विशेष गरी मुसहर बस्तीका लागि २०७६ को आर्थिक वर्ष सकिनु अघिल्लो दिन मन्त्रीस्तरीय निर्णय गरी सामग्री खरिद गरिएको थियो । पछि महालेखाले सामग्रीको विवरण नभएको र खरिदको पुष्टि गर्न नसकेको प्रतिवदेन दिएको थियो । अन्तर्राष्ट्रिय दातृ निकायका परियोजनाको बजेटमा भने हिसाबकिताब खोज्नै मुस्किल पर्छ । तिनका कामकारबाहीलाई पारदर्शी बनाउन अनुगमन गर्न सकिएको छैन । अपवादबाहेक तिनका हिसाबकिताब सार्वजनिक जानकारीमा पनि त्यति आउँदैनन् । खुला आँखाले देख्ने गरी बदमासी गरेको भेटिए पनि त्यसमा संलग्नहरूले उन्मुक्ति पाउने गरेका छन् । आफ्नो छमहिने वा केही वर्षको निश्चित कार्यक्रम सकिएपछि स्वामित्व हस्तान्तरण एवं परियोजनाको दिगोपनतिर पनि तिनले उचित ध्यान दिएको देखिँदैन । यही कारण, सञ्चालकहरूका लागि परियोजना बढी फाइदाजनक हुने तर समुदायलाई भने तात्त्विक फरक नपर्ने भएको हो ।प्रायः गैरसरकारी संस्थाहरूको ध्याउन्न परियोजना बनाउने, निश्चित अवधि चलाउने र समुदायले भनेजस्तो फाइदा पाए भनेर रिपोर्ट तयार पार्नमै सीमित देखिन्छ । धैरै बजेट अमिल्दो गरी मुख्य कामभन्दा पनि सञ्चालन खर्चमा छुट्याइने गरिन्छ । जति नै यस्ता कार्यक्रम सञ्चालनमा आए पनि त्यसले समग्र सीमान्तीकृत समुदायको हितमा अपेक्षाकृत उपलब्धि हासिल गर्न नसक्नुका पछाडि यस्तो प्रवृति जिम्मेवार छ । मुसहर बस्तीको मुहार बदल्न यस्तो परिपाटी रोकिन आवश्यक छ । परियोजनालगानीलाई पारदर्शी र प्रतिफललाई दिगो बनाउन सम्बद्ध पक्षले उचित ध्यान दिनुपर्छ । मुसहर लगायतका बस्तीहरूमा परियोजनाको चाङ मात्रै थुपार्ने तर उपलब्धि हासिल नहुने दुरवस्थाको अन्त्य हुनुपर्छ ।"
ग्रामीण क्षेत्रको स्वास्थ्य सेवाको कठिनाइ,"दैलेखको सदरमुकाम र निर्माणाधीन मध्यपहाडी लोकमार्ग हुँदै निःशुल्क स्वास्थ्य सेवा दिनपूर्व जाजरकोटसँगको सिमाना जोडिएको भगवतीमाई पालिकामा पुग्ने अवसर हालै पाइयो । जिल्ला सदरमुकाम कालोपत्रे सडकले जोडिनु अनि पश्चिम वैतडीदेखि सुदूरपूर्वको सीमावर्ती जिल्लासम्म सडक पुग्नुले उत्साहित नै तुल्यायो । तर भगवतीमाई पुग्दा भने खिन्न बन्न पुगें । गाउँमा उमेर पुगेका वृद्धवृद्धादेखि महिला मात्रै भेटिने रहेछन् । वृद्ध भत्ता पाए पनि ज्येष्ठ नागरिकलाई उपचार लगायतको सेवा आवश्यक पर्दा उपचार केन्द्रमा समेत पुर्याइदिने सहयोगी व्यक्तिको अभाव छ ।ती ठाउँहरूमा फलफूल, तरकारीको व्यावसायिक खेतीमा केही वृद्धि भएकै छ । तर तिनको संरक्षण, सहज निर्यात र उचित बजारको प्रबन्ध हुन सकेको छैन । अझै भौगोलिक विविधता अनुकूल जमिनको सदुपयोग गरी उत्पादकत्व र उत्पादनमा वृद्धि हुन सकेको छैन । उच्च चापले बगिरहेका खोलाहरूको उपयोग हुन सकेको छैन । स्थानीय निर्यातयोग्य वस्तुहरू उत्पादनमा प्रश्रय दिई मल, बीउबिजन र फसलको संरक्षण सरकारहरूबाट हुन सकेको छैन ।सार्वजनिक शिक्षाको व्यवस्थापन केही सहज भए पनि चिकित्सा सेवाको हकमा भने पालिकाको स्तरबाट मात्रै चिकित्सा सेवा प्रदान गर्न सकिन्न । आवश्यक पर्दा विशेषज्ञ सेवा उपलब्ध नहुनु, एमबीबीएस चिकित्सक उपस्थित रहे पनि सामान्य एक्सरे र प्रयोगशाला सेवा उपलब्ध नहुँदा उपचारमा कठिनाइ छ । आवश्यक पर्दा अन्यत्र जानुपर्ने बिरामीका निम्ति उपयुक्त प्रेषण पद्धति र महँगो एम्बुलेन्स सेवालाई कसरी सहज बनाउने भन्ने सवाल पनि छ ।स्थानीय पालिकालाई उपचार सेवाको व्यवस्थापन गर्न विद्यालयजस्तो सहज हुँदैन भन्ने हेक्का संघीय सरकारले राख्नुपर्थ्यो । कम्तीमा चिकित्सकहरूलाई संघले नै आवश्यकता अनुसार खटनपटन गर्नुपर्थ्यो । चिकित्साजस्तो संवेदनशील र प्राविधिक सेवालाई पालिकाको तजबिजीमा छोड्नु हुँदैनथ्यो । औषधिदेखि उपकरण खरिदलाई सम्बन्धित प्राविधिकसहित माथिल्लो स्तरमा व्यवस्थित हुनुपर्थ्यो । यातायात भाडा महँगो भएकाले सडक मार्ग गरिबहरूका लागि कागलाई बेलपाकेसरह बन्न पुग्छ । सार्वजनिक यातायातको पनि व्यवस्था वाञ्छनीय छ । त्यसैले विकासका सोपान सडक मार्ग मात्रै होइन भन्ने हेक्का राखिनुपर्छ । ढुण्डीराज पौडेल, नेपालगन्ज"
स्वर्णिमको अठोट,"मंसिर ४ को निर्वाचनमा चितवन१ बाट उम्मेदवार बन्न चाहेका स्वर्णिम वाग्लेको खुलासाले नेपालको राजनीतिक वृत्तमा विज्ञहरूको प्रवेश हुन थालेको आभाससँगै एउटा रोचकता ल्याएको थियो । जब उनलाई कांग्रेस पार्टीले टिकट दिएन उनको हुटहुटी त मर्यो नै आम मानिसका लागि पनि कांग्रेस पार्टीको असली अवतार जान्न गाह्रो परेन । राम्रा भनिएका धेरै राजनीतिक व्यक्तित्वहरू हार खाएर पार्टीबाट अलग्गिएका दृष्टान्त नभएका होइनन् । पार्टीको नेतृत्व अक्षम भएको भन्दै प्रतिस्पर्धामा उत्रिएकाहरू पनि पछि त्यही नेतृत्वलाई सघाउँदै आन्तरिक लेनदेनमा रमाउने संस्कृति बसेको पार्टीमा वाग्लेजस्ता अन्तर्राष्ट्रिय ख्याति आर्जन गरेका व्यक्ति आँखाको कसिंगर हुनु स्वाभाविकै थियो । तर, आफ्नो राजनीतिक हुटहुटीलाई जोगाउन उनकै शब्दमा देउवाआरजु गिरोह बाट सर्लक्क पन्छिने उनको अठोट प्रशंसनीय छ । कुनै पनि राजनीतिक दलका विवेकशील नेता वा कार्यकर्ताले यस किसिमको साहस नदेखाएसम्म न दलमा सुधार हुन्छ न मुलुक निर्माणका लागि योग्य व्यक्ति नेतृत्व तहमा पुग्ने अवसरको मार्गप्रशस्त हुँदै जान्छ । महेशप्रसाद ढुंगाना, नयाँबानेश्वर, काठमाडौं"
मिटरब्याजपीडितको क्रन्दन,"नेपालमा हुनेले नहुनेलाई ऋण दिने पुरानो प्रचलनले आपसी सद्भाव बढ्नुका साथै आर्थिक, सामाजिक सन्तुलन कायम रहँदै आएको छ । तर केही वर्षदेखि तराई क्षेत्रको मिटरब्याज प्रकरण सार्वजनिक हुन थालेपछि सरोकारवालाबीच कोलाहल मच्चिनुका साथै देशभर यस सम्बन्धी चासो बढेको छ । मिटरब्याजपीडितको दुःखदर्दबाट काठमाडौं पनि हल्लिएको छ । मधेशबाट पदलै हिँडेर डेढ हप्तामा काठमाडौं आइपुगेका पीडितको समस्या तत्काल सम्बोधन हुने छाँटकाँट देखिँदैन । थकित अवस्थामा बल्लतल्ल राजधानी छिरेका पीडितलाई काठमाडौं महाननगरले खुलामञ्चभित्र ठाउँ नदिएको र राजधानीको चिसो सडकमै रात बिताउन बाध्य भएको सन्दर्भलाई लज्जास्पद मान्नुपर्छ । उनीहरूले अहिले अनामनगरस्थित तमू बौद्ध सेवा समितिको हलमा शरण पाए पनि आकस्मिक बढेको चिसोले धमाधम बिरामी पर्न थालेका छन् । मिटरब्याजीसँगको वार्ता अन्तहीन बनिरहेको बेला सरकारले अधिकारसम्पन्न आयोग खोलेर समस्या समाधान गर्ने झटारो फ्याँकेको छ जबकि जटिल समस्या समाधान गर्न यसअघि गठित आयोगहरूले निराशा मात्र थपेको कुरा कसैबाट लुकेको छैन । निराकरणका उपाय भने अनगिन्ती छन् । भन्ने हो भने अहिले गाउँगाउँमा जनप्रतिनिधिहरूको कमी छैन । मिटरब्याजपीडितको दुःखकष्ट, समस्या नजिकबाट नियाल्ने, घरघरको कथाव्यथा थाहा पाउने स्थानीय नेतृत्वले होइन र ? सबै स्थानीय समस्या केन्द्रतिर धकेलेर आफू पानीमाथिको ओभानो बन्न खोज्नु स्थानीय सरकारको काम, कर्तव्य र उत्तरदायित्वभित्र पर्छ ? गरिब, निमुखा जनतालाई दुई तहको सरकार नाघेर पैदल हिँड्न बाध्य बनाउनु लोकतान्त्रिक पद्धतिको उपहास होइन ? गाउँगाउँका सिंहदरबारहरू केवल भत्ता र सुविधा बाँड्न खोलिएका हुन् ? यथार्थमा स्थानीय जनप्रतिनिधिको सक्रियताबाट मिटरब्याजपीडितको समस्या ७ दिनभित्र टुंगो लाग्न सक्छ जसको निर्क्योल हुन नवगठित आयोगलाई वर्षौं नलाग्ला भन्न सकिँदैन । संघ र स्थानीय सरकारमा बढेको दूरी, अकर्मण्यता, समन्वयको अभाव, गरिबलाई आँखा तरिरहने बानीले राजनीतिक प्रणालीको औचित्यमाथि नै प्रश्न उठाएको छ । भुवनेश्वर शर्मा, चन्द्रागिरि२, काठमाडौं"
दुईधारे तरबार बनेको सङ्क्रमणकालीन न्याय,"बहुमतका आधारमा विश्वसनीय समाधान निस्कँदैन नेपालको शान्ति प्रक्रियाका सन्दर्भमा चर्चा गर्दा बिर्सन नहुने पक्ष के हो भने यसको जगका रूपमा रहेको १२ बुँदे समझदारी, त्यसपछिका विभिन्न सम्झौता तथा विस्तृत शान्ति सम्झौताको एउटा महत्त्वपूर्ण पक्ष नेकपा एमाले हो । त्यसकारण सङ्क्रमणकालीन न्यायलाई तार्किक निष्कर्षमा पुर्याई शान्ति सम्झौताको सफल कार्यान्वयन गर्ने जिम्मेवारी एमालेको पनि हुन आउँछ । मुलुकमा राजनीतिक समीकरणहरू छिटोछिटो बदलिँदा कुनै बेला एउटा दल सत्तारूढ र अर्को प्रतिपक्ष हुन सक्छन् । बृहत् राष्ट्रिय हितको मूल्यमा तत्कालका नाफा नोक्सान बिर्सेर एक ठाउँमा उभिएका दृष्टान्त नेपालका राजनीतिक दलहरूले विभिन्न समयमा प्रस्तुत गरेका छन् । सङ्क्रमणकालीन न्याय यस्तै एउटा विषय हो । एमाले, कांग्रेस र माओवादी नेतृत्वले संसद्मा उभिएर सङ्क्रमणकालीन न्यायको मुद्दालाई पीडितहरूको भावना एवं राष्ट्रिय हितअनुकूल समाधान गर्न राजी छौं भन्ने परिस्थिति निर्माण भएकै दिन नेपालको शान्ति प्रक्रिया सफल रहेछ भन्ने विश्वास निर्माण हुन थाल्छ । नेकपा एमालेको समर्थन जुटाउन प्रयास गर्ने जिम्मेवारी प्रधानमन्त्रीका हैसियतले दाहालको नै हुन आउँछ । उनकै चासो मूल रूपमा जोडिएको विषय हुनाले दलीय तिक्ततालाई उनले ठाउँ दिनु हुँदैन । एमालेको समर्थनबिनै बहुमतले विधेयक पारित गर्ने संख्या अहिले सत्तारूढ दलहरूसँग देखिन्छ । त्यसको प्रयोग कसरी हुन्छ भन्ने हेर्न बाँकी नै छ । भर्खरै मात्र नेपाली कांग्रेसका उम्मेदवारलाई राष्ट्रपति जिताउन राष्ट्रिय सहमति को खोजी गरेका प्रधानमन्त्रीले आफ्नै चासो सम्बोधन गर्ने मुद्दामा बहुमत भए पुग्छ कसरी भन्लान् भन्ने हेर्नु छ । एमालेको समर्थन भएन भने सङ्क्रमणकालीन न्याय टुंगिने देखिँदैन । बहुमतबाट टुंगियो भनेर घोषणा भएकै दिन अहिलेभन्दा अझ गम्भीर ढंगले बल्झिन सक्छ । त्यस्तो हुने ठाउँ आफैं निर्माण हुँदै जान्छ । अधिकांश अवसरहरूमा हाम्रो संसदीय बहुमतको गणितले विनयशीलता बिर्सेर बाटो बिराउँदै आएको छ । आज उसले मनन गर्नुपर्छ विश्वमा हाल जारी सङ्क्रमणकालीन न्यायका अनेकौं अभ्यासका सापेक्षतामा नेपालको प्रक्रिया समाधान गर्न सकिने ठाउँमा छ । मानक प्रक्रियाका रूपमा टुंगिने सम्भावना भएकै हुनाले यसप्रति अन्तर्राष्ट्रिय आकर्षण पनि धेरै भएको हो । द्वन्द्वपीडित तथा सरोकारवालाका चासो सम्बोधन गर्दै सङ्क्रमणकालीन न्यायलाई तार्किक र विवेकपूर्ण निष्कर्षमा पुर्याउन सरकार र संसद्को रचनात्मक भूमिका अपेक्षित छ ।"
अर्थतन्त्र उकास्ने अवसर र उपाय,"प्रतिनिधिसभाको चुनावपछि पनि नेपालको राजनीति अनपेक्षित ढंगले अनिश्चित र अस्थिर रह्यो । तेस्रो ठूलो पार्टीले नेतृत्व गर्ने गरी यसबीचमै दुई फरक सत्ता गठबन्धन बने । सत्ता समीकरणमा एमालेको प्रवेशसँगै चुनावी गठबन्धन भत्किए पनि राष्ट्रपति चुनावसम्म आइपुग्दा पुरानै गठबन्धन सत्तामा फर्केको छ । यस्ता घटनाक्रमले नेपालको राजनीति थप अनिश्चित र अनपेक्षित हुने अशुभ संकेत गरेको छ । विगत र अहिलेको परिवेशलाई समीक्षा गर्दा नेपालमा सधैं राजनीतिक संक्रमणको अवस्थामा रहिरहनेछ । वास्तवमा अस्थिरता र अनिश्चितता नै हाम्रो राजनीतिक परिवेश र प्रणालीको मूल चरित्र हो । राजनीतिक स्थिरतापछि मात्र आर्थिक सुधार सम्भव छ भन्ने स्थापित भाष्य मान्ने हो भने नेपालमा आर्थिक सुधार गर्ने समय कहिल्यै आउँदैन । त्यसैले राजनीतिक संक्रमण र अस्थिरताबीच नै बृहत् आर्थिक सुधारका कार्यक्रमहरू प्रभावकारी ढंगले अगाडि बढाउने संकल्प र रणनीतिको अर्को विकल्प छैन । आर्थिक अवस्था र सुशासनको दृष्टिकोणले तत्कालीन प्रधानमन्त्री शेरबहादुर देउवा र अर्थमन्त्री जनार्दन शर्माद्वयको १७ महिने कार्यकाल सम्भवतः प्रजातन्त्र पुनःस्थापनापछिको सबैभन्दा अत्यासलाग्दो र निराशाजनक रह्यो । त्यसकै परिणाम पनि अहिले अर्थतन्त्रमा चुनौतीको चाङ छ । विगत तीन दशकमा अर्थतन्त्रको संरचना पूरै फेरिएको छ । अर्थतन्त्र अत्यधिक रूपले परनिर्भर हुँदैछÙ कृषिमा समेत द्रुत गतिले परनिर्भरता बढेको छ । आन्तरिक उत्पादन अत्यन्तै न्यून छ । निजी क्षेत्रले उत्पादन क्षमताभन्दा धेरै कर्जा परिचालन गरेको छ भने अधिकांश कर्जा जग्गाजस्तो अनुत्पादक क्षेत्र र व्यापारजस्तो मूल्य अभिवृद्धि न्यून हुने क्षेत्रमा प्रवाह भएको छ । जग्गाको मूल्य अनियन्त्रित ढंगले चुलिएकाले यसलाई उत्पादनको साधनका रूपमा परिचालन गर्न सक्ने अवस्था छैन । न्यूनतम ज्याला प्रतिव्यक्ति आयभन्दा बढी मात्र होइन, दक्षिण एसियामै सबैभन्दा धेरै छ । निम्न आय भएको विकासशील मुलुकको तुलनात्मक लाभ भनेकै कम ज्याला र कम जग्गा मूल्य हो, तर यी दुवै साधनमा हाम्रो लागत भारत र बंगलादेशजस्ता छिमेकी मुलुकभन्दा अधिक छ । फलस्वरूप, नेपालले उद्योगजस्तो उत्पादनशील क्षेत्रमा छिमेकी देशहरूसँग प्रतिस्पर्धा गर्न सम्भव छैन । अहिलेको असहज आर्थिक स्थिति आवरणमा कोभिड१९ प्रकोपको उपजजस्तो देखिए पनि लामो समयदेखि राज्यले अवलम्बन गरेको नीति र अर्थतन्त्रको संरचनामा भएको परिवर्तनका कारण आएको हो । वास्तवमा कोभिड प्रकोपले अहिलेको असहज स्थिति करिब दुई वर्षपछि धकेलिएको हो । दुई दक्षिण एसियाली राष्ट्रमा देखिएको आर्थिक संकट र मुलुकले एक वर्षदेखि सामना गरिरहेको गम्भीर अवस्थाको सन्दर्भमा परिणाममुखी संरचनात्मक सुधारका कार्यक्रममार्फत अर्थतन्त्र रूपान्तर नगर्ने हो भने मुलुकको आर्थिक अवस्था जटिल बन्दै अन्तत्वगत्व संकट ग्रस्त हुने निश्चित छ ।पछिल्लो सात महिनामा अर्थतन्त्रको बाहृय क्षेत्रमा देखिएको केही सुधार क्षणिक हो । बिनासंरचनात्मक सुधार बाह्य क्षेत्रमा देखिएको केही सकारात्मक सूचकहरू दीर्घकालीन प्रकृतिका होइनन्, तसर्थ ढिलो चाँडो अर्थतन्त्रले पक्डने दिशा र पथ उही हो । अर्थतन्त्रको संरचना नै परिवर्तन नगरेसम्म यी समस्याहरू दीर्घकालीन रूपले समाधान हुँदैनन् भने उच्च लागत, न्यून उत्पादकत्व र खस्कँदो प्रतिस्पर्धी क्षमताले बढाएको परनिर्भरता, जग्गामा भएको अनुत्पादक लगानी, बैंकिङ क्षेत्रमा लगानीयोग्य स्रोतको संकुचन र वित्तीय व्यवस्थापनमा देखिएको नयाँ चुनौतीले अर्थतन्त्रलाई गिजोलिरहनेछन् ।कोभिड१९ प्रकोपको पहिलो १० महिनापछि भएको उच्च कर्जा प्रवाह र अत्यधिक आयातका कारण बाह्य क्षेत्रबाट सुरु भएको असहज परिस्थिति वित्तीय क्षेत्र हुँदै हाल सरकारको वित्तीय व्यवस्थापनमा पनि सरेको छ । कर्जा र माग संकुचन, केही वस्तुको आयातमा गरिएको कडाइ र यो वर्ष विप्रेषणमा भएको उल्लेख्य वृद्धिका कारण बाह्य क्षेत्रमा केही सुधार देखिएको छ । गत पुससम्मको एक वर्षको अवधिमा चार प्रतिशत मात्र कर्जा वृद्धि भएको छ, जुन सम्भवतः हालसम्मकै न्यून हो । गत वर्ष मासिक औसत १६० अर्ब रुपैयाँको आयात भएकामा यो वर्षको पहिलो ६ महिनामा यो दर १३२ अर्ब रुपैयाँमा घटेको छ । कर्जा संकुचनका कारण जग्गा कारोबारमा मन्दी छाएको छ । बिनानियमन सञ्चालित हजारौं ऋण तथा बचत सहकारी र न्यून सुपरिवेक्षणका आधारमा सञ्चालित ढुकुटी प्रवृत्तिका लघुवित्त संस्थाहरू समस्यामा परेका छन् । विविध कारणले वित्तीय क्षेत्रमा देखिने समस्याको पहिलो चरणको असर यस्ता अपारदर्शी र न्यून नियमन हुने कम व्यवस्थित संस्थाहरूलाई पर्छ । आयात र जग्गा कारोबारमा भएको संकुचनले राजस्व संकलनमा उल्लेख्य कमी आई राज्यको वित्तीय व्यवस्थापन गम्भीर बनेको छ । यसरी बाह्य क्षेत्रमा देखिएको केही सुधारको लागत अर्थतन्त्रका अन्य महत्त्वपूर्ण क्षेत्रहरू ः समस्त वित्तीय क्षेत्र, वास्तविक क्षेत्र र वित्त व्यवस्थापनले बेहोर्नुपरेको छ ।नेपालको इतिहासमा आर्थिक वृद्धि र रोजगारीका लागि निजी क्षेत्रले कहिले पनि प्रभावकारी र अर्थपूर्ण भूमिका निर्वाह गर्न सकेको छैन । अर्थतन्त्रको आकार बराबरकै कर्जा परिचालन गरेर पनि निजी क्षेत्रले आर्थिक वृद्धिमा योगदान दिन सकेको छैन । सरकारले परिचालन गर्ने आन्तरिक ऋणकै कारण निजी क्षेत्रको कर्जामा पहुँच कहिले पनि संकुचन अर्थात् क्राउडिङ आउट भएको छैन, तर मूल्य अभिवृद्धि शृंखलामा हाम्रो निजी क्षेत्रको योगदान अत्यन्तै न्यून छ । उच्च मूल्य अभिवृद्धि र उत्पादनबिना आर्थिक वृद्धि, रोजगारी र विकास सम्भव छैन । राजधानीको मुटुमा अवस्थित बालाजु औद्योगिक क्षेत्रभित्र सञ्चालन भएका करिब एक दर्जन गाडीका सोरुम र सर्भिस सेन्टरले हाम्रो औद्योगिक नीति, सुशासन र नियतिलाई गिज्याइरहेका छन्, र राज्यलाई खुला चुनौती दिइरहेका छन् । राज्य संयन्त्र र निजी क्षेत्रको मिलोमतोमा भैरहेको यो हदसम्मको नैतिक क्षयीकरण र व्यापारीकरण दुर्भाग्यपूर्ण हो । अत्यधिक रूपले जग्गा मौद्रीकरण हुनु हाम्रो अर्थतन्त्रको अर्को प्रत्युत्पादक अवस्था हो । यो प्रक्रियाले पुँजी निर्माण अवरुद्ध हुने, उत्पादनको लागत बढ्ने, अनुत्पादक क्षेत्रमा लगानी बढ्ने र मुलुकले प्रतिस्पर्धी क्षमता गुमाउँदै जानेछ । जग्गाको मूल्यवृद्धि र कारोबारलाई सरकारी राजस्वको स्रोतको रूपमा मात्र व्याख्या गर्नु अत्यन्तै संकीर्ण र प्रत्युत्पादक सोच हो । नीति निर्मातालाई समस्त लागत र लाभको उचित सुझबुझ हुन आवश्यक छ । मुख्यसचिवको तलबभत्तालाई आधार मान्ने हो भने काठमाडौंमा चार आना जग्गा किन्न २० वर्ष लाग्छ र सामान्य घर बनाउन अर्को १५ वर्ष । यस्तो स्थितिबाट मुलुकको सुशासनमा पर्ने प्रत्यक्ष नकारात्मक प्रभाब कति भयावह होला । नेपालमै बसेर जिन्दगीभर आर्जन गरेको आम्दानीले काठमाडौंमा एउटा सानो घर किन्न वा बनाउन सक्ने अवस्था छैन, त्यसैले त ठूलो संख्यामा युवा पलायन हुनुपर्ने बाध्यता छ भने भ्रष्टाचार पनि दिनानुदिन बढ्दै छ ।नेपालको आर्थिक इतिहासलाई विश्लेषण गर्दा शान्ति सम्झौतादेखि संविधान निर्माणसम्मको एक दशक (सन् २००६ देखि २०१६) लाई अवसरको हिसाबले गुमेको दशक अर्थात् लस्ट डिकेड का रूपमा परिभाषित गर्न उपयुक्त हुन्छ । यस अवधिमा विद्युत् आपूर्तिको चरम समस्या भए पनि आर्थिक विकास सुरु गर्न आवश्यक पर्ने सबै आधारभूत सूचकहरू सकारात्मक थिए । वित्तीय व्यवस्थापनको अवस्था सकारात्मक थियो, सार्वजनिक ऋण घट्दो थियो, कर्जा विस्तारका लागि स्रोत पर्याप्त थियो र बाह्य क्षत्र मजबुत थियो । यस अवधिमा राज्यले पूर्वाधारमा लगानी गर्न सकेको भए एकातिर आर्थिक वृद्धि दर र रोजगार बढ्ने र अर्कोतिर मुलुकको अर्थतन्त्र उत्पादशील र गतिशील हुने थियो । मुलुकको त्यस्तो सकारात्मक आर्थिक अवस्थाका बीच पनि निजी क्षेत्रले आयातमार्फत अर्थतन्त्रलाई व्यापारीकरण गर्ने र प्रतिफलका लागि जग्गा मौद्रीकरण गर्नेजस्तो प्रवृति तीव्र बनाएकाले नेपाल अहिलेको असहज स्थितिमा आइपुगेको हो, जसको जिम्मेवारी राज्य र निजी क्षेत्र दुवैले लिनुपर्छ ।बाह्य क्षेत्र र वित्तीय क्षेत्रमा देखिएका समस्यासँगै वित्त व्यवस्थापनमा पनि नयाँ चुनौती थपिएको छ । सम्भवतः यो आर्थिक वर्ष राजस्व संकलनभन्दा चालु खर्च बढी हुने छ, अर्थात् चालु खर्च पनि सरकारी ऋणबाट व्यवस्थापन गर्नुपर्नेछ । आयात र आर्थिक कारोबारमा छाएको मन्दीले राजस्व परिचालनमा प्रत्यक्ष प्रभाव पार्ने नै भयो । तर हाम्रो मूल समस्या राजस्व परिचालनभन्दा खर्च व्यवस्थापन हो । अर्थतन्त्रको आकार हेर्ने हो भने राज्यले परिचालन गर्ने राजस्व अन्य समकक्षी मुलुकको दाँजोमा धेरै राम्रो छ । यद्यपि राजस्व व्यवस्थापनमा आयातप्रतिको अत्यधिक निर्भरता भने क्रमिक रूपले घटाउँदै जानुपर्छ । राजस्व प्रशासनलाई दक्ष जनशक्ति परिचालनमार्फत चुस्त बनाउन सकियो भने आयात घट्दा राजस्व संकलनमा आउने कमी सहजै परिपूर्ति गर्न सकिन्छ । मात्र १० प्रतिशतमा निख्रिने घरबहाल कर अधिकांश घरधनीले तिर्दैनन् । जग्गा कारोबारमा कर छली व्यापक छ । भन्सारमा हुने छलीको त लेखाजोखै छैन । ज्ञानेन्द्रबहादुर शाहीले संसद्मा भनेको हरेक गरिब परिवारले वर्षमा १ लाख रुपैयाँ कर तिर्छ भन्ने वक्तव्य सत्य होइन । वास्तविकता त अधिकांश नेपालीले बाध्यात्मक अवस्थामा बाहेक स्वेच्छाले कर तिर्दैनन् । तुरुन्त सय जना चार्टर्ड एकाउन्टेन्ट परिचालन गरेर राजस्व व्यवस्थापन चुस्त बनाउने र सुरक्षा निकाय परिचालन गरेर भन्सार व्यवस्थापन व्यवस्थित गर्ने हो भने राजस्व उल्लेख्य बढाउन सकिन्छ ।नयाँ संविधानपछि सार्वजनिक खर्च उल्लेख्य बढेको छ । साधारण खर्चमा व्यापक मितव्ययिता (अस्टरिटी) आवश्यक छ । अर्थतन्त्रको अनुपातमा १९ प्रतिशत चालु खर्च भनेको हाम्रोजस्तो विकासशील राष्ट्रहरूको दाँजोमा अत्यधिक हो । हाम्रा समकक्षी मुलुकको सम्पूर्ण खर्च नै हाम्रो साधारण खर्चभन्दा कम हुन्छ । जीडीपीको अनुपातमा अहिलेको सार्वजनिक खर्चको १९ः६ः३ (चालुःपुँजीःवित्तीय) को संरचनालाई बिस्तारै १५ः१०ः५ को अनुपातमा रूपान्तर गर्ने रणनीति तय गर्नुपर्छ ।२४ वटा राष्ट्रिय गौरवका योजना छन्, जसमध्ये केही देशलाई दीर्घकालीन रूपमा ठूलो आर्थिक भार थप्ने सेतो हात्ती प्रकृतिका छन् भने केही चाहिँ मुलुकको प्राथमिकता नै होइनन् । आर्थिक वर्ष २०७७७८ मा कुल लागतको केवल ३५ प्रतिशत मात्र खर्च भएको अवस्थालाई आधार मान्ने हो भने यी सबै योजनाहरू सम्पन्न गर्न २८ वर्ष लाग्छ । हाम्रो वित्त व्यवस्थापनको सबैभन्दा दयनीय र अस्वाभाविक पक्ष नै यही हो । यस्तो स्रोत व्यवस्थापन तथा पुँजी लगानी अभ्यासले उत्पादकत्व अभिवृद्धि गर्न र लगानीको उचित प्रतिफल दिन सम्भव हुँदैन । एउटा पुल निर्माणका लागि पाँच वर्षसम्म बजेट विनियोजन गर्ने अनौठो शैलीले देश कहिले पनि विकास हुन सक्दैन । सम्पन्न भएर सञ्चालनमा नआएसम्म पुलमा गरेको लगानीको प्रतिफल आउँदैन भन्ने कुरा सामान्यज्ञानको विषय भए पनि पुलजस्ता योजना सम्पन्न हुन वर्षौं लाग्ने गरी स्रोत वितरण हुने प्रणाली नै हाम्रो बजेट व्यवस्थापनको सबैभन्दा नकारात्मक पक्ष हो ।सामान्यतया अर्थतन्त्रमा पुँजीगत खर्चको गुणक प्रभाब (मल्टिप्लायर इफेक्ट) हुन्छ, तर हाम्रो वित्तीय व्यवस्थापन प्रणालीले पुँजीगत खर्चको प्रभावलाई पनि साधारण खर्चसरह सामान्य बनाइदिएको छ । बजेट व्यवस्थापन तथा पुँजीगत खर्चमा कनिका छर्ने प्रवृत्तिले एकातिर अधिकांश योजनाहरू समयमा नसकिने र लागत बढ्ने भइरहेको छ भने, अर्कोतिर धेरै स्रोत खर्च गरेर पनि पूर्वाधार विकासमा मुलुक निकै पछाडि नै छ । तसर्थ समस्त लाभ र लागतका आधारमा योजना प्राथमिकीकरण गर्न अत्यावश्यक छ । पूर्वाधार योजना छनोट, प्राथमिकीकरण र निर्माण प्रक्रियामा बाह्य क्षेत्रमा पार्ने प्रभावलाई अनिवार्य रूपमा विश्लेषण गर्नुपर्छ । त्यस्ता पूर्वाधार योजनालाई प्राथमिकता दिनुपर्छ, जसले विदेशी मुद्रा आर्जन तथा बचत गर्ने क्षमता अभिवृद्धि गर्न सकून् । आउँदा दिनहरूमा सार्वजनिक खर्च गर्दा विगतमा जस्तो विदेशी मुद्रा परिचालन तथा सञ्चितिमा पार्न सक्ने प्रभावलाई अनदेखा गर्ने छुट छैन । थुप्रै गलत नीति तथा कार्यक्रममार्फत मुलुकको सीमित स्रोत तथा साधन निर्बाध रूपले खेर गैरहेको छ । विद्युतीय गाडी होस् वा असेम्ब्ली प्लान्ट वा सेज, यी हाम्रा प्राथमिकता होइनन् । विद्युतीय गाडी आयातले विदेशी मुद्रा र राजस्वमा ठूलो नकारात्मक असर पार्दै छ । असेम्ब्ली प्लान्टबाट नेपालजस्तो मुलुकले कहिल्यै लाभ लिन सक्दैन । हालको नीति अनुसार कसैले पनि सेजमा उद्योग स्थापना गर्न सक्दैन । वास्तवमा २० प्रतिशतभन्दा धेरै मूल्य अभिवृद्धि गर्ने र सोहीअनुरूप विदेशी मुद्रा बाहिरिनबाट रोक्ने वा बचत गर्ने हरेक उद्योग तथा व्यवसायलाई सेजमा पाउने सुविधा उपलब्ध गराउन सके मात्र यसको सही व्यवस्थापन हुन्छ ।अर्को, राष्ट्र बैंक र अर्थ मन्त्रालयबीच राम्रो समन्यव र समझदारी हुनु आवश्यक छ । आर्थिक चुनौतीका बेलामा पनि राज्यका यी दुई महत्त्वपूर्ण अंगबीच टकरावको स्थिति पैदा हुनु र समाधानोन्मुख नहुनु दुर्भाग्य हो । अर्थ मन्त्रालयले जारी गर्ने आर्थिक नीति (बजेट) र राष्ट्र बैंकले जारी गर्ने मौद्रिक नीति राज्यका महत्त्वपूर्ण नीति हुन् । यी दुई नीतिले नै अर्थतन्त्रको दिशा निर्देशित गर्ने हो । अर्थ मन्त्रालय र राष्ट्र बैंकको गरिमा र जिम्मेवारीलाई राजनीतिक पार्टीको प्रतिनिधित्वसँग जोडेर अवमूल्यन गर्ने परिपाटी उचित होइन । अहिलेको असहज आर्थिक अवस्थाले मुलुकका लागि केही मूर्त काम गर्ने ऐतिहासिक अवसर दिएको छ । यस्तो अवस्थामा पार्टी र व्यक्तिगत स्वार्थभन्दा माथि उठेर नयाँ अर्थमन्त्री प्रकाशशरण महतले दोस्रो चरणको आर्थिक सुधारको सुरुआतसहित केही नतिजामुखी कामहरू गर्न सक्नुपर्छ ।कांग्रेसका नेता शेखर कोइरालाले मुलुकको आर्थिक स्थितिबारे संसद्मा हालै दिएको वक्तव्यमा धेरै कुरा समेटिएका छन् । सरकारले गम्भीर भएर आर्थिक सुधारलाई प्राथमिकता दिनुपर्ने सुझाव दिएका उनले विकासका लागि राजनीतिक स्थिरता अपरिहार्य रहेको जिकिर पनि गरेका छन् । तर, तीन दशकयताको राजनीतिक घटनाक्रमको मूल्यांकन गर्ने हो भने नेपाल अनन्तसम्म राजनीतिक संक्रमणको अवस्थामा रहिरहनेछ । यस्तोमा राजनीतिक स्थायित्व नै विकास तथा समृद्धिको पहिलो आधार हो भन्ने परम्परागत भाष्यलाई सिरोपर गर्ने हो भने नेपाल कहिल्यै समृद्ध हुँदैन । त्यसैले राजनीतिक स्थिरता आउला र विकास गरौंला भन्ने छुट अब कसैलाई पनि छैन, न विकल्प नै । मुलुकलाई आर्थिक संकटोन्मुख हुनबाट जोगाउने हो भने राजनीतिक स्थिरता होस् वा अस्थिरता, दोस्रो चरणको आर्थिक सुधार अनिवार्य रूपले तत्काल अवलम्बन गर्नैपर्छ । भारतमा तत्कालीन प्रधानमन्त्री पीभी नरसिंह राव र अर्थमन्त्री मनमोहन सिंहले आर्थिक सुधार तथा उदारीकरणको सम्पूर्ण श्रेय पाएजस्तै प्रधानमन्त्री प्रचण्ड र अर्थमन्त्री महतलाई दोस्रो चरणको आर्थिक सुधारको योजनाकारका रूपमा स्थापित हुने ऐतिहासिक अवसर छ । सम्भवतः प्रधानमन्त्रीका रूपमा प्रचण्ड र अर्थमन्त्रीका रूपमा महतको यो अन्तिम कार्यकाल हुनेछ । त्यसैले राजनीतिक जोडघटाउ र महत्त्वहीन विषयमा समय बर्बाद गरेर यो अवसर खेर जान दिने गल्ती दोहोर्याउनु हुँदैन । यो अवधिलाई देशको आर्थिक विकासको बलियो जग बसाल्ने अवसरका रूपमा रूपान्तर गर्न सके मात्र दुवै जनाको राजनीतिक यात्राको उत्तरार्द्धको यो जिम्मेवारी तथा अवसर सार्थक र अर्थपूर्ण रहनेछ ।"
विमोक्ष : एक बहस,"काठमाडौंमा भख्खरै शिल्पी थिएटरले विमोक्ष ः द साल्भेसन नामको नाटक मञ्चन गर्यो । नाटकका लेखक घिमिरे युवराज थिए भने निर्देशक प्रवीण खतिवडा । विमोक्षले प्रेम र जातमा उपस्थित हुन आउने प्रश्न, द्विविधा र संकटमाथि बडो सुन्दर बहसको उद्घाटन गर्यो । यस्तो भयो कि, सहरमा नाटक हुनु र नाटक उम्दा हुनु एक अद्भुत मनोरञ्जन मात्र हैन, बहस पनि हो । नाटकमा सशरीर देखा पर्ने चार जना मुख्य पत्र मुमा हजुर (सगुना शाह), रश्मिदेवी (पवित्रा खड्का), दीप दर्नाल (घिमिरे युवराज) र कमल घिमिरे (सागर खाती) थिए । तर लाग्थ्यो दर्शकहरू स्वयं अनेक पात्रहरूका साथमै बसेर विमोक्षको कथा सुनिरहेका छन् । तीन वटा कारणले नाटक भव्य थियो । पहिलो, नाटकमा निहित विमोक्षको खटपटी । दोस्रो, जीवन्त अभिनय । तेस्रो प्रस्तुति । आजलाई नाटकमा निहित विभेद र विमोक्षको कुरा गरौं । नाटकमा के छ ? नाटकमा कर्णेल श्यामकुमार बस्नेतकी अधबैंसे श्रीमती रश्मिदेवी छे । उसका दुई छोरी छन् शीतल र शीला । साथमा छ, त्यही घरमा डेरा बस्ने युवा, कमल घिमिरे । कर्णेल श्यामकुमार रवाफिलो सैनिक र भव्य पुरुष हो । सिकार खेल्छ । पाहुनाहरू ल्याउँछ । पार्टी गर्छ । कामको सिलसिलामा प्रायः ऊ घरबाहिरै हुन्छ । तर घर आउँदा ऊसँगै आउँछन् लोभलाग्दा चहलपहलहरू । त्यसपछि घर आउँछन् नेता, हाकिम र सैनिकहरू । जो सुन्दर र भरिपूर्ण रश्मिदेवीलाई छुन सधैं लालायित हुन्छन् । तर रश्मिदेवी कहिलेकाहीँ प्राप्त हुने आफ्नै पतिको सान्निध्यमा रमाउँछे र मख्ख हुन्छे । एक दिन यस्तो हुन्छ कि कर्णेल श्यामकुमारको मृत्युको खबर आउँछ । त्यसको १३ दिनपछि अर्को फोन आउँछ । क्याप्टेन विश्वजँगको फोन । सैनिक क्याम्पबाट आएको त्यो फोनसँगै उसको श्रीमान् श्यामकुमारको एउटा रहस्य खुल्छ । अर्थात् कर्णेल श्यामकुमारको अर्कै एक महिलासँग प्रेम सम्बन्ध हुन्छ र उनीहरूको एक बच्चा पनि हुन्छ । यो खबरले रश्मिदेवीको जीवनमा उलटफेर ल्याइदिन्छ । त्यसपछि रश्मिदेवी पतिप्रेमको भ्रमबाट निस्कन्छे र अर्को प्रेममा प्रवेश गर्छे । उन्मुक्त प्रेममा । उसको जीवनमा नयाँ प्रेमी बनेर आउँछ, भाडामा बस्ने युवक कमल घिमिरे । जो ऊभन्दा उमेरले २५ वर्ष कान्छो हुन्छ ।कथाको एउटा पक्ष यही हो, जसले पुरुषको यौनिक निष्ठामाथि प्रश्न उठाउँछ । आफूलाई उच्च र सभ्य ठान्ने पुरुष र महिलाहरूको सम्बन्धको भ्रमलाई धूलोमा मिलाइदिन्छ । हाम्रो समाजमा श्यामकुमारहरू कति होलान्, जो आफ्नी पत्नीलाई भ्रममा राखेर अन्यत्र घरजम गरिरहेका छन् । अथवा कति होलान् रश्मिदेवीहरू, जो उन्मुक्त प्रेमको खोजीमा भौतारिंदै होलान् । अथवा, पतिको प्रतिष्ठामा गौरव गरेर आफ्ना रहरलाई भ्रमको पर्दाले छोपिरहने महिलाहरू कति होलान् ? प्रश्न सरल छन् । तर प्रश्नसँगै छन् अनगिन्ती दुविधा, भ्रम र उल्झनहरू । जसबाट विमोक्ष नभई लैंगिक तथा यौनिक समानताको साँचो अर्थ प्राप्त हुँदैन । रश्मिदेवीलाई जब आफ्नै पतिले घात गरेको अनुभव हुन्छ, ऊ प्रेम र यौनको नयाँ संसारमा प्रवेश गर्छे । ऊ र कमल घिमिरे उन्मुक्त प्रेमको रंगीविरंगी संसारमा पुग्छन् । कुनै गुनासो हुँदैन । तर त्यो संसारमा त्यतिखेर पैरो जान्छ, जब कमल घिमिरेकी बैनी सहर आउँछे र उसको जात खुल्छ । कमल घिमिरे बाहुन हुँदैन, ऊ हुन्छ दीप दर्नाल । अर्थात् एक गरिब र दलित युवक । सहरमा दलित भएको कारण घरभाडा नपाएकाले उसले जात परिवर्तन गरेको हुन्छ । त्यति नै बेला रश्मिदेवीका सासूससुरा पनि सहर आउँछन् । उनीहरूका लागि घरमा कोठा आवश्यक पर्ने हुँदा दीप दर्नालहरू भाडाबाट निकालिन्छन् । घरलाई पुराण लगाई शुद्ध बनाइन्छ । र, एउटा सुमधुर प्रेमको अन्त्य हुन्छ ।त्यसपछि वर्षौंवर्ष उनीहरूबीचमा भेटघाट हुँदैन । झन्डै २५ वर्ष उनीहरू टाढा हुन्छन् । रश्मिदेवीले बीचमा भेट्न त खोज्छे तर दीप दर्नाल आफैं द्विविधामा हुन्छ । भेट्दैन । समय बित्दै जान्छ । जीवनमा अनेक उथलपुथल आउँछन् । र जब, रश्मिदेवी बूढी, अशक्त र लाचार हुन्छे उसले कमल घिमिरेलाई भेट्न बोलाउँछे । एक अद्भुत क्षण ।खासमा नाटक पछिल्लो भेटबाट सुरु हुन्छ र विगतका सम्झनाहरू बयान गर्दै अगाडि बढ्छ । रश्मिदेवीको प्रेमी को हो ? दीप दर्नाल हो कि कमल घिमिरे ? के जात थाहा पाएकी भए रश्मिदेवीले दीप दर्नाललाई प्रेम गर्थी ? प्रश्नहरू उठ्छन् । जात ढाँटेर भाडा खोज्नुपर्ने सहरमा के स्वाभाविक प्रेम सम्भव थियो ? उनीहरू कहिले स्मृतिमा जान्छन्, कहिले आफ्नो सम्बन्धको अर्थ खोज्न थाल्छन् । कहिले एकअर्काप्रति गुनासो गर्दछन्, कहिले प्रश्न । बितेका २५ वर्षदेखि दीप दर्नाल आफू कमल घिमिरे बन्न बाध्य भएको कुरामा जलिरहेको हुन्छ । ऊ आफ्नो प्रेमलाई स्वाभाविक र स्वच्छ मान्दैन । त्यसैले ऊ सधैं मनोवैज्ञानिक दबाबमा बाँच्छ । आफ्ना पुर्खाहरूमाथिको अन्यायलाई उसले बोध गर्छ । प्रेममा जातको उल्झन देखेर ऊ जल्छ । यसरी उनीहरू जात, उमेर, प्रेम र सम्बन्धका अनेक प्रश्न, द्विविधा र संकटभित्र पस्छन् र विमोक्ष हुने चाहना बोकेर समयको हिसाबकिताब गरिरहन्छन् । यही नै विमोक्षको कथा हो । भव्य मञ्च, विशिष्ट प्रकाश, उम्दा अभिनय र कथाभित्र जेलिएका प्रश्नहरूले नाटक सानदार छ । जगजाहेर छ, आज पनि दलितका लागि स्वतः र प्राकृतिक प्रेम वर्जित छ । आज पनि समाजले दलितलाई पूर्ण मान्छेको रूपमा स्विकार्दैन । न त प्रेममा स्वीकार गर्छ, न त कोठा भाडामा । आज पनि प्रेम, कोठा र सामाजिक हैसियत पाउन दलितहरूले जात ढाँट्नुपर्छ । र, आफूमाथि भएका अपमानहरू बिर्सन दलितले वर्षौंवर्ष आफैंभित्र जल्नुपर्छ । खासमा विमोक्षले खिचेको हाम्रो समाजको चित्र यही हो । विमोक्षको अर्थ के हो ? लेखको केन्द्रीय प्रश्न हो यो । विमोक्षको साधारण अर्थ हो सांसारिक माया, मोह र बन्धनबाट मुक्त हुनु । तर यति भनेर मात्र पुग्दैन । यसको अर्थ हो, उल्झनहरूबाट, भ्रमहरूबाट, बन्धनहरूबाट र पापहरूबाट मुक्त हुनु । सामाजिक सन्दर्भबाट हेर्दा, विमोक्षको अर्थ हुन्छ समाजले बनाएका संकीर्णता, बन्धन र उचनीचको जालोबाट मुक्ति । राजनीतिमा विमोक्षको अर्थ हुन्छ व्यक्ति, समाज, राज्य र सभ्यतालाई निर्मल गर्नु र मानवीय सौन्दर्यलाई भव्यतम बनाउनु । सामाजिक कलंक र पापलाई अस्वीकार गर्नु र सभ्यतालाई सजाउनु । विमोक्षको अर्थ सम्पूर्ण मुक्ति र सम्पूर्ण मोक्ष हो । अर्थात्, जात, लिंग र धर्मका सीमाहरू भत्काउनु र त्यसले बनाएका अँध्याराहरूलाई अस्वीकार गर्दै उज्यालो खोज्नु । अथवा, जीवनलाई स्निग्ध, भव्य र शान्त बनाउनु । भनिन्छ, नेपालमा लगभग १३ प्रतिशत दलित छन् । दुर्भाग्य के भने बितेको झन्डै एक शताब्दीदेखि दलितहरू मुक्ति खोजिरहेका छन् । अर्थात् विमोक्ष । जातको दलनबाट मुक्ति । आर्थिक दलनबाट मुक्ति । सामाजिक दलनबाट मुक्ति । उनीहरूभित्र निर्माण गरिएको हीनताबोधबाट मुक्ति । समाजले उपहारमा दिएका संशय, द्विविधा र विकारबाट मुक्ति । मुक्तिका लागि पटकपटक आन्दोलन भएका छन् । प्रत्येक राजनीतिक दलले मुक्ति मोर्चा बनाएका छन् । गैसस र अन्तर्राष्ट्रिय संस्थाहरूले अनेक परियोजना ल्याएका छन् । संविधानमा मुक्तिको संकल्प छ । कानुनमा मुक्तिको प्रतिबद्धता छ । नेताहरू भाषण गर्दछन् । तर मुक्ति छैन किन ? जस्तो नाटकले गरेकै प्रश्न गरौं, एउटा युवा जात ढाँटेर डेरा खोज्न बाध्य छ किन ? एउटी अधबैंसे जिन्दगीभर प्रेमको दिग्भ्रममा अल्झन बाध्य छे किन ? यो समाजले एउटा मान्छेलाई लगातार २५ वर्ष आफ्नै प्रेमको पश्चात्तापमा जल्ने बनाउँछ कसरी ? र, प्रेमीहरू आफ्नो प्रेमलाई सगर्व वैध घोषणा गर्न सक्दैनन् किन ? केले हाम्रो सामाजिक मान्यतालाई यति धेरै संकीर्ण, विभेदकारी र अँध्यारो बनाएको छ ? जब छुवाछुत वा विभेदको कुरा आउँछ, स्वघोषित ज्ञानी मान्छेहरू भन्छन्, समाजको आफ्नै लय हुन्छ । यसलाई बलपूर्वक भत्काउन हुँदैन । परिवर्तनको कुरा गर्नेलाई उनीहरू या त अज्ञानी ठान्छन् या त प्रायोजित । कतिपय स्वनामधन्य बौद्धिक, राजनीतिज्ञ र उच्च ओहोदाधारीहरू ठान्दछन्, समाजको लय बिथोल्न खोज्दा भाँडभैलो हुन्छ । के अन्यायपूर्ण समाजलाई नभत्काई न्याय स्थापना सम्भव छ ? यस्तो ढोंगी समाज रहनै किन पर्यो, जसले मान्छेलाई दलित बनाउँछ । अथवा, जसले जातको आधारमा प्रेमका रेखाहरू बंग्याउँछ र मान्छे मान्छेका बीचमा सीमारेखा कोरिदिन्छ । स्पष्ट छ, जात प्रथा समस्त मानव सभ्यताको चहर्याउने घाउ हो । यसले मान्छेको मनलाई, मनको समान अस्तित्वलाई र यसको विशालतम सौन्दर्यलाई कलंकित गरेको छ । शरीर, मन, बुद्धि र विवेकलाई जात, ओहोदा, रङ, भाषा र तुच्छ वा विशिष्टको संकीर्णताभित्र विभाजित गर्ने हाम्रो सामाजिक चरित्र आफैंमा सभ्यताको दुर्भाग्य हो । त्यसबाट विमोक्ष आवश्यक छ । तर हाम्रो राजनीतिक, सामाजिक र बौद्धिक समाज ढोंगी छ । भन्छ एकथोक, गर्छ अर्कै । जस्तो कि हाम्रो समाजले मुखले जात मान्दिन भन्छ तर आत्मा जातले भरिएको छ । स्वयं नेताहरू भाषण एकथोक गर्छन्, व्यवहार अर्कै । कस्तो विरोधाभास ? अर्थात्, अनुहार र मनको विरोधाभास । यस्ता मान्छेहरूको आत्मा, बुद्धि र विवेकलाई केले सञ्चालन गर्छ होला ? स्वार्थले कि उन्नत मानवीय चेतनाले ? स्वार्थले । अहंकारले । स्वगौरवले । परिणाम, उनीहरू मानव गरिमालाई निहित स्वगौरवको पर्दाले छोप्छन् । त्यसैले देखिन्छन् एकथोक, गर्दछन् अर्कै थोक । भनिन्छ, अनुहार र मनमा विरोधाभास भएको समाज खतरनाक हुन्छ । जतिबेलासम्म हाम्रो समाज स्थापित खराब स्वार्थहरूको नियन्त्रण र निर्देशनभित्र रहन्छ, तबसम्म त्यो उदार र सभ्य किमार्थ बन्दैन । जबसम्म हाम्रो बौद्धिक दृष्टि, सामाजिक भाष्य, राजनीतिक नाराहरू विरोधाभासभित्र रहन्छन्, तबसम्म विमोक्ष एक मृगतृष्णा बन्छ । र, जबसम्म समाजको एक हिस्सालाई आफ्नै अस्तित्व, आफू बाँचेको समाज र समयमाथि ग्लानि हुन्छ, तबसम्म समाज सभ्य, शान्त र मुक्त हुन सक्दैन । यसर्थ विमोक्ष हाम्रो आवश्यकता हो । तर कस्तो विमोक्ष ? कसरी सम्पूर्ण मुक्ति सुनिश्चित होला ? अथवा कसरी हाम्रो समयले मानव गरिमाको नयाँ सौन्दर्य स्थापित गर्ला ? प्रश्नहरू अनेक छन्, जसका लागि निरन्तर बहस गरौं ।"
८ रुपैयाँको औषधि २ रुपैयाँ २८ पैसामा,"(संखुवासभा)खाँदबारी शीतलपाटीका दिनेश पोखरेल बिरामी परेपछि उपचारका लागि बिहीबार जिल्ला अस्पताल पुगे । चिकित्सकले जाँचपछि लेखेको औषधि अस्पतालद्वारा सञ्चालित फार्मेसीमा किन्न सुझाए । सबै औषधिको मूल्य ४ हजार रुपैयाँ भए पनि उक्त सरकारी अस्पतालको फार्मेसीका कर्मचारीले १ हजार रुपैयाँ दिन भन्दा पहिले बढी रकम तिर्दै आएका पोखरेल छक्क परे । उनले सोधीखोजी गरेपछि काउन्टरका कर्मचारीले अहिले अस्पतालको फार्मेसीमा औषधि किन्दा ५० देखि ८० प्रतिशतसम्म छुट हुने गरेको बताए । उनले योभन्दा पहिले किन महँगोमा औषधि किन्नुपरेको भनेर थप जिज्ञासा राखे । फार्मेसी प्रमुख धीरज रौनियारले यो वर्षदेखि कोटेसनको साटो ईबिडिङ प्रक्रियाबाट औषधि खरिद गरेकाले सस्तो परेको जानकारी दिए । पोखरेलले यो सहुलियतले बिरामीलाई धेरै राहत पुगेको बताए । केही महिनामात्रै यो सुविधा बाह्रै महिना लागू हुनुपर्छ, उनले भने ।खाँदबारीकै गोपाल अधिकारी पनि एक महिनायता औषधि किन्न जिल्ला अस्पतालकै फार्मेसीमै पुग्छन् । चिकित्सकलाई पनि देखाउन मिल्ने, औषधि पनि सस्तो पाइने, उनले भने, औषधि धेरै छुटमा पाइन्छ भनेपछि यहीं नियमित किन्ने गरेको छु, यिनै औषधि बाहिर किन्दा अचाक्ली महँगो पर्छ । जिल्ला अस्पतालमा दैनिक ३ सय बढी बिरामी उपचारका लागि आउँछन् । स्वास्थ्य सेवा संवेदनशील क्षेत्र भएकाले अस्पतालले सुरु गरेको यो सुविधालाई निरन्तरता दिन जरुरी देखिएको उनले बताए । उक्त अस्पतालको फार्मेसीमा बजारमा ८ रुपैयाँ पर्ने ४० एमजीको प्यान्टोप्राजोल २ रुपैयाँ २८ पैसामा उपलब्ध छ । २० रुपैयाँ पर्ने सिफिक्जिम ९ रुपैयाँ ६० पैसा र ६ रुपैयाँ पर्ने एसिक्लोफिनाकको १ रुपैयाँ ६८ पैसामा किन्न पाइन्छ । यीबाहेक २ सय १० प्रकारका औषधि र ७१ प्रकारका सर्जिकलमा प्रयोग हुने औषधिसामग्री ५० देखि ८० प्रतिशतसम्म छुटको व्यवस्था गरेको रौनियारले बताए । भारी छुट गर्दा पनि २० प्रतिशत नाफै हुने गरेको अस्पतालले जनाएको छ । यसबाट बिरामीले महँगो औषधि किन्नबाट छुटकारा पाएका छन् रौनियारले भने,यो वर्षबाट हामीले कोटेसनबाट औषधि नकिन्ने निधो गरेका छौं । अस्पताल फार्मेसी सेवा निर्देशिका २०७२ बमोजिम स्वास्थ्य सेवामा सबैको पहुँच सुनिश्चित गर्न फार्मेसी विषयका दक्ष जनशक्तिमार्फत अस्पतालले आफ्नै फार्मेसी सेवा सञ्चालन गरेको हो । अस्पतालमा आउने सेवाग्राहीलाई सुलभ एवं गुणस्तरीय सेवा दिँदै आएको अस्पतालले जनाएको छ । अस्पतालले सरकारले तोकेका ७० प्रकारका निःशुल्क औषधि र स्वास्थ्य बिमामा आबद्ध बिरामीका लागि चाहिने हरेक औषधि पनि सहजै उपलब्ध गराएको छ । अस्पताल व्यवस्थापन समितिका अध्यक्ष सुमन शाक्यले सरकारी अस्पतालको सेवा भुइँका मान्छेसम्म पुर्याउने उद्देश्यले औषधिमा थप सेवा सुविधा दिएको बताए । औषधिमा ८० प्रतिशतसम्म छुट दिएर पनि सेवा प्रदान गर्न सकिन्छ भन्ने देखिएको छ, शाक्यले भने, यो सेवा सुविधालाई आगामी वर्ष पनि निरन्तरता दिन्छौं । शाक्यका अनुसार औषधि खरिद गर्दा कोटेसन प्रक्रियाबाट गर्न नहुने रहेछ भन्ने ज्ञान भएको छ । औषधि कारोबारका एक जानकारका अनुसार कोटेसन प्रक्रियाभित्र लुकेको कमिसनको जालोले बिरामी र उनीहरूका परिवारजन आर्थिक मारमा पर्दै आएका थिए । जिल्ला अस्पतालले ईबिडिङमार्फत औषधि सिन्डिकेटलाई तोडेर प्रशंसनीय काम गरेको छ उनले भने, अस्पतालले निरन्तरता दिन सक्यो भने मुलुकभरिकै सरकारी स्वास्थ्य सेवा संस्थाका लागि यो उदाहरणीय कदम हुनेछ ।"
हुम्ला अस्पतालमा औषधि अभाव,"हुम्ला (कास) ढुवानी समस्यका कारण हुम्ला जिल्ला अस्पतालमा औषधिको अभाव भएको छ । चालु आर्थिक वर्षमा खरिद गरेको औषधि ढुवानी नहुँदा र प्रदेशबाट प्राप्त हुने औषधि समयमा आपूर्ति नहुँदा औषधि अभाव भएको हो । एक साताभित्र औषधि नआए बिरामीको उपचारमा समस्या हुने जिल्ला स्वास्थ्य सेवा कार्यालयका प्रमुख प्रेमबहादुर सिंहले बताए । उनका अनुसार अस्पताल आएका बिरामीको स्वास्थ्य परीक्षण गरेर फिर्ता पठाउनु पर्ने अवस्था आएको छ । अस्पतालमा दैनिक ८० देखि ९० बिरामी जान्छन् । अस्पतालमा भने सिटामोल, खोकीको सामान्य औषधिबाहेक अन्य औषधि नभएको उनको भनाइ छ । इमर्जेन्सीमा चाहिने औषधि नहुँदा उपचारमै समस्या भयो, उनले भने, हामीसँग ८०९० प्रकारका औषधि हुनुपर्ने हो तर अहिले २०२५ प्रकारका औषधि मात्र छन् । अत्यावश्यकदेखि सबै प्रकार औषधि खरिद गरेर नेपालगन्ज विमानस्थलमा राखिएको भए पनि ढुवानी हुन नसकेको उनको भनाइ छ । उनका अनुसार प्रदेश आपूर्ति केन्द्र सुर्खेतसँग २ महिनाअघि ७५ प्रकारका औषधि माग गरे पनि अहिलेसम्म पठाएको छैन । ढुवानीका लागि सबै एयरलाइन्ससँग हारगुहार गर्दा पनि ढुवानी गर्न नमानेको उनले गुनासो गरे ।"
महासंघमा अझै भएन प्यानल घोषणा,"(काठमाडौं) नेपाल उद्योग वाणिज्य महासंघको वरिष्ठ उपाध्यक्षसहित नयाँ नेतृत्व चयनका लागि आगामी चैत २८ र २९ मा निर्वाचन हुँदै छ । तर चुनाव नजिकिए पनि विगतका वर्षमा जसरी कुनै रौनकता छैन । महासंघको विधानअनुसार वरिष्ठ उपाध्यक्ष स्वतः अध्यक्ष हुने व्यवस्था छ । यस पदमा अहिलेसम्म तीन जना आकांक्षी देखिएका छन् । महासंघको तीनवर्षे कार्यकालका लागि नयाँ नेतृत्व चुनिन लागेको हो । वरिष्ठ उपाध्यक्षमा महासंघका पूर्ववस्तुगत उपाध्यक्ष उमेशलाल श्रेष्ठ, वस्तुगत उपाध्यक्ष अञ्जन श्रेष्ठ र एसोसिएटतर्फका उपाध्यक्ष रामचन्द्र सांघाई प्रतिस्पर्धीका रूपमा देखिएका छन् । उनीहरू आन्तरिक रूपमा मात्र चुनावी तयारीमा सक्रिय छन् । विगतमा चुनाव आउनु एक वर्षअघिबाटै आफ्नो पक्षमा माहोल बनाउन उम्मेदवारका आकांक्षी व्यस्त रहन्थे । प्यानल घोषणा गरेर मत माग्न देश दौडाहामा निस्कन्थे । यस पटक भने बिनाप्यानल उम्मेदवारका आकांक्षी आफ्नो पक्षमा माहोल बनाउन व्यस्त छन् । पछिल्लो समय महासंघको चुनावमा स्वस्थ प्रतिस्पर्धा हुन छाडेको महासंघका पूर्वअध्यक्ष रविभक्त श्रेष्ठ बताउँछन् । मुलुकमा अहिले जुन किसिमको संकट छ, उनले भने, यसलाई समाधान गर्न निजी क्षेत्रले कस्तो खालको भूमिका खेल्ने हो, उम्मेदवारले ख्याल गर्नुपर्छ । सरकारसँग आँखा जुधाएर कुरा गर्न सक्ने नेतृत्व आजको आवश्यकता रहेको रविभक्तको भनाइ छ । निःस्वार्थ रूपमा महासंघको प्रतिष्ठा बचाउने र उद्योगी व्यवसायीका समस्या निराकरण गर्न सक्ने व्यक्ति नेतृत्वमा खाँचो रहेको उनी बताउँछन् । उद्यमी व्यवसायी विभिन्न समस्यामा गुज्रिरहेको भएर पनि चुनावी माहोल अहिलेसम्म नबनेको हुन सक्ने पूर्वअध्यक्ष रविभक्तको बुझाइ छ । अबको नेतृत्वले निजी क्षेत्रका समस्यालाई बलियो रूपमा सम्बोधन गर्नुपर्ने उनको भनाइ छ । महासंघ व्यवसायीहरूको ऐतिहासिक संस्था रहेको महासंघकी पूर्वअध्यक्ष भवानी राणा बताउँछिन् । अहिले अर्थतन्त्रमा जुन समस्या देखा परेको छ, सबै जना आआफ्नो व्यवसाय र उद्योगलाई कसरी बचाउने भन्नेतर्फ लागेका छन्, उनले भनिन्, त्यसैले अहिले चुनावी रौनक केही कम भएको हुन सक्छ । पहिला पहिला एक वर्षअघिबाटै चुनावी माहोल हुन्थ्यो । वरिष्ठ उपाध्यक्षको प्रतिस्पर्धामा यसअघि प्रायः दुई जना मात्र हुने गरेकामा यस पटक तीन जना रहेको उनको भनाइ छ । संस्थाप्रति आकर्षण घटेको भए कसरी एउटै पदमा तीन जना उम्मेदवार वरिष्ठ उपाध्यक्षका आकांक्षी बन्थे, पूर्वअध्यक्ष राणाले भनिन्, सबै पदमा धेरै आकांक्षी भएकाले प्रतिस्पर्धा राम्रै हुने देखिन्छ । व्यावसायिक संगठन भएकाले अध्यक्ष पदका लागि अत्यधिक राजनीतीकरण नहोस् भनेर वरिष्ठ उपाध्यक्ष नै स्वतः अध्यक्ष हुने व्यवस्था महासंघले अपनाएको अर्थशास्त्री अच्युत वाग्ले बताउँछन् । व्यावसायिक संगठनमा कांग्रेस, एमालेकै भनेर उम्मेदवार हुन थालेपछि त्यस्तो नहोस् भनेर वरिष्ठ उपाध्यक्षको चुनाव भएपछि स्वतः अध्यक्ष प्रणालीमा लैजाने व्यवस्था सबैको प्रयासबाट सफल भएको उनको भनाइ छ । वरिष्ठ उपाध्यक्षका उम्मेदवार उमेशलाल श्रेष्ठले पहिला जस्तो तामझाम गरेर उम्मेदवारी घोषणा नगरिने बताए । केही दिनभित्र प्यानल घोषणा गरेर अघि बढ्ने तयारीमा छौं, उनले भने, देशमा आर्थिक मन्दी छ, सबै उद्योगी व्यवसायीलाई अप्ठ्यारो परेका बेला ठूलो सभा नगरी प्यानल घोषणा गर्नेछौं । देशको अर्थतन्त्रलाई चलायमान बनाउने, निजी क्षेत्रको महत्त्व सरकारलाई बुझाउने र महासंघलाई बलियो बनाउनेतर्फ लागिपर्ने उनले जनाए । वरिष्ठ उपाध्यक्षका अर्का उम्मेदवार अञ्जन श्रेष्ठ आफू अहिले मतदाता भेट्नमा व्यस्त रहेको बताउँछन् । जिल्लानगरमा ११७, वस्तुगत संघमा १२३, एसोसिएटमा १७४८, दुई राष्ट्रिय संघमा ७ मतदाता रहेको उनले जनाए । आफ्नो प्यानलबाट जिल्लानगर उपाध्यक्षमा अरुण सुमार्गी, वस्तुगत उपाध्यक्षमा मनीषलाल प्रधान र एसोसिएटतर्फ ज्योत्स्ना श्रेष्ठ उम्मेदवार रहेको उनले बताए । जिल्लानगर, वस्तुगत र एसोसिएटको सदस्यतर्फका उम्मेदवार केही दिनभित्रै घोषणा गर्ने तयारीमा छौं, उनले भने, मध्यमवर्गको आम्दानी बढाउन, अर्थतन्त्रमा आएको शिथिलता न्यूनीकरण गर्न, उद्योग व्यवसायलाई चलायमान बनाउन, संस्थागत सुदृढीकरण एवं संगठनलाई सबल, असल र सक्षम नेतृत्व बनाउन मेरो भूमिका रहनेछ । वरिष्ठ उपाध्यक्षका अर्का उम्मेदवार रामचन्द्र सांघाईले पनि केही दिनभित्र प्यानल घोषणा गरेर आफू अघि बढ्ने जनाए । उद्योगी व्यवसायीको हितमा काम गर्नकै लागि नेतृत्वमा जान खोजेको उनको भनाइ छ । देशमा थप रोजगारी सिर्जना गर्न र कलकारखानाको संख्या बढाउने काममा पहल गर्नेछु, उनले भने, त्यसका लागि चौबिसै घण्टा विद्युत्को प्रबन्ध मिलाउन सरकारलाई दबाब दिनेलगायत काम मेरा प्राथमिकता हुनेछन् ।"
नाका खुलेको पहिलो दिन ५४ कन्टेनर केरुङ पुगे,"(रसुवा)पूर्णरूपमा रसुवागढी नाका खुलेको पहिलो दिन लोड भएका र खाली गरी ५४ कन्टेनर केरुङ पुगेका छन् । सामान लोड भएका २२ र खाली भएका ३२ कन्टेनर केरुङ पुगेका हुन् । शनिबार बिहानदेखि रसुवागढी नाका कोभिडभन्दा अगाडि जस्तै गरी मानिसको आवतजावतसहित पूर्णरूपमा सञ्चालन आएको हो । रसुवागढी नाका चीनतर्फको भूभागमा उद्योग, वाणिज्य तथा आपूर्ति मन्त्रालयका सचिव मधुकुमार मरासिनी र चीनको तिब्बत स्वायत्त क्षेत्रको जनसरकारका उपाध्यक्ष सिलाङ निमाको उपस्थितिमा दुवै देशका अधिकारीले औपचारिक कार्यक्रम गरेर शनिबारदेखि पूर्णरूपमा रसुवागढी नाका खुलेको घोषणा गरेको प्रमुख जिल्ला अधिकारी प्रकाशचन्द्र अधिकारीले जनाए । रसुवागढी नाकाबाट आंशिक रूपमा आयातनिर्यात हुँदै आएको थियो । नाकाबाट हुने सामान निर्यात पनि ३५ महिनापछि गत पुस १२ देखि खुलेको हो । यसअघि नाकाबाट प्रतिदिन चिनियाँ १४ कन्टेनरले सामान नेपालतर्फ ल्याइदिने गरेका थिए । निर्यात हुने सामान पनि तिनै कन्टेनरले लैजान्थे । शनिबार पैठारी भएका २२ कन्टेनरमा मूर्ति, कार्पेट, बाँसको मुढा, ह्यान्डिक्राफ्ट र तामाका सजावटका सामानलगायत वस्तु रहेको रसुवा भन्सार कार्यालयका प्रमुख भन्सार अधिकृत नारायणप्रसाद भण्डारीले बताए । शनिबार रसुवागढी नाकाबाट २५ जना आएको र १२ जना गएको पनि अध्यागमन कार्यालय रसुवाका अध्यागमन अधिकृत कृष्णप्रसाद पौडेलले बताए । अध्यागमन कार्यालय रसुवागढीले जारी गर्दै आएको नेपालचीन सीमा क्षेत्रका नागरिकका लागि प्रस्थान प्रवेश अनुमतिपत्र लिएका २ सय ४० जनाको नवीकरण पनि शनिबार भएको छ । नेपालचीन सीमा व्यापार तथा सहयोग समन्वय संयन्त्रे बैठकले ल्हासामा गत बुधबार आयात निर्यात गर्ने सहमति गरेपछि रसुवागढी नाका पूर्णरूपमा सञ्चालनमा आएको हो । बैठकले रसुवागढीबाट निकासी पैठारी र मानिसको आवतजावतसहित पूर्णरूपमा सञ्चालन गर्ने सहमति गरेको ल्हासास्थित नेपाली महावाणिज्य दूतावासका महावाणिज्यदूत नवराज ढकालले बताए । अब सीमा क्षेत्रमा व्यवसायीले कुनै किसिमको समस्या भोग्नुनपर्ने उद्योग, वाणिज्य तथा आपूर्ति मन्त्रालयका सचिव मधुकुमार मरासिनीको भनाइ छ । तातोपानी नाका पनि एक महिनापछि पूर्णरूपमा खुल्ने चिनियाँ अधिकारीले जनाएका छन् । रसुवागढी नाका पूर्णरूपमा सञ्चालनमा आएपछि व्यवसायी, सीमा क्षेत्रका बासिन्दा तथा सरोकारवाला उत्साहित छन् ।"
विदेशबाट फर्किएर उद्यमको उडान,"(बुटवल)बिहेको ११ महिना नपुग्दै अर्घाखाँची ढाडमैदानकी सीता घिमिरे आचार्यले श्रीमान् गुमाइन् । १९ वर्षमै आइपरेको पति वियोग, डेढ महिना मात्रै पुगेको काखे छोरा हुर्काउने दायित्व अनि घरको कमजोर आर्थिक अवस्था । यही परिस्थितिमा सीताले वैदेशिक रोजगारीमा जाने सपना देखेकी थिइन् । तर त्यति बेला एउटी विधवा कमाउन भन्दै सात समुद्र पारि जानु सहज थिएन । माइती पक्षको चिन्ता थियो, सीताले अझ दुःख पाउलिन् । घरपक्षको शंका थियो, नाबालक छोरो अलपत्र पारेर दोस्रो बिहे गर्लिन् वा उतै बस्लिन् । यही बीचमा दुवै पक्षलाई विश्वासमा पारेर सीता श्रम भिसामा ०६४ मा दुबई पगिन् । स्थानीय एजेन्टलाई ५० हजार रुपैयाँ बुझाएर उनी भारतको बाटो दुबई पुगेकी थिइन् । ब्युटीपार्लर सिकेर गएकाले काम गर्न सजिलो भयो । किनकि उनले काम नै ब्युटीपार्लरमा पाएकी थिइन् । मासिक १५ सय दिराम अर्थात् ५० हजार रुपैयाँ जति तलब थियो । परदेशको कमाइले ०६५ मा सीताले बुटवल १३ मा घडेरी किनिन् । त्यसपछिको कमाइले घर बनाइन् । तीन वर्षपछि ०६७ सालमा फर्केर आउँदा उनीसँग एक लाख ५० हजार रुपैयाँ बचत थियो । त्यही बचतले ०६८ मा उनले घरमै ब्युटीपार्लर खोलिन् । कामदारबाट उद्यमीतर्फको यो यात्रा उनले परदेशमा सिकेको काम र कमाएको आत्मविश्वासको भरमा सम्भव भएको थियो । त्यहाँ छँदा पार्लर मालिकले कमाएको देखेर आफैंले व्यवसाय गरे मात्रै राम्रो हुने देखें । कसरी व्यवसाय गर्ने भन्ने पनि सिकें । अनि आफैं ब्युटीपार्लर खोल्न कस्सिएँ । ब्युटीपार्लरको काम भ्याइनभ्याइ छ । दुलही शृंगार, अतिरिक्त सजावटलगायत काम आउँदा उनले तीन जनालाई ज्यालादारीमा खटाउँछिन् । ०७५ सालमा उनले १० लाख रुपैयाँ ऋण लिएर बेलवासस्थित घरमै आइसक्रिम उद्योग खोलिन् । चार जना कामदार रहेको यस उद्योगको व्यवस्थापन अहिले छोरा मुकेशले सम्हालेका छन् । अब भने उनले एकल र विपन्न महिलालाई काम दिने सोच बनाएकी छन् । पढ्ने र रमाउने टिनएजमै बिहे, सुत्केरी र विधवा हुनुपर्ने बाध्यताकी मान्छे हुँ, सीताले विगत सम्झिइन्, विधवा हाँसेर बोलेको समेत नजाती मान्ने समाज थियो । जसोतसो विदेश जान सकें र हैसियत बदल्न पाएकी छु । आफू स्वरोजगार बन्न र अरूलाई रोजगारी दिन सक्ने अवस्थामा पुगेकी छु । सीता पछिल्लो समय बुटवल उपमहानगरपालिकाले गठन गरेको वैदेशिक रोजगारीबाट फर्केका व्यक्तिहरूको समूह अर्थात् आप्रवासी हकहित सञ्जालकी संयोजकसमेत छिन् । विदेशबाट फर्केका महिलालाई संगठित गर्ने र उद्यममा लगाउन उनी संयोजकको हैसियतमा खटिन्छिन् । बुटवलमा मात्रै खाडीमा रोजगारी गरेर फर्केका एक सयभन्दा बढी महिला उद्यममा लागेको सीताले बताइन् । तिलोत्तमा नगरपालिका ३, स्मृतिपथकी हरिकला मल्लको कथा पनि सीताको भन्दा फरक छैन । १४ वर्षकै उमेरमा मगरकी छोरीले ठकुरी केटासँग अन्तरजातीय बिहे गरेकी उनले घरभित्र हुने अनेक जातीय विभेद भोगिन् । दुई छोरा जन्मिएपछि पतिले जब दोस्रो बिहे गरे, उनका अरू दुःख पनि सुरु भए । समस्याले चारैतिरबाट घेरिएका बेला उनी नाबालक सन्तान छाडेर ०५८ सालमा साउदी अरब पुगिन् । ३० हजार रुपैयाँ खर्चेर एजेन्टमार्फत भारतको बाटो हुँदै साउदी पुगेकी उनले घरेलु कामदारको हैसियतमा काम सुरु गरिन् । मासिक करिब २५ हजार रुपैयाँ कमाइ हुने काममा उनी ३ वर्ष अडिइन् । त्यहीं बचाएको पैसाले उनले घडेरी जोडिन् अनि घर बनाइन् । आर्थिक रूपमा बलियो बनेपछि मात्रै उनले ०६३ सालमा श्रीमान्सँग सम्बन्धविच्छेद गरिन् । साउदीको कमाइले सधैं घर चल्दैन भन्नेमा हरिकला स्पष्ट थिइन् । त्यहाँ काम गर्दा उनका घर मालिक उद्योगी थिए । त्यसले उनको मनमा उद्योग गरे पो पैसा कमाइन्छ भन्ने सोच पलाएको थियो । के काम गर्ने उनमा कुनै स्पष्ट विचार थिएन । यही अलमलका बेला उनले एकमहिने ब्युटीपार्लरको तालिम लिइन् । अनि एक लाख कमाइ खर्चेर ०६३ मा ब्युटीपार्लर खोलिन् । ब्युटीपार्लर चलाइरहेका बेला हरिकलाले ०७३ मा झोला बनाउने र सिलाउने दसदिने तालिम पाइन् । सशस्त्र द्वन्द्वपीडित र एकल महिलालाई लक्ष्य गरी घरेलु तथा साना उद्योग कार्यालयले तालिम चलाएको थियो । यही तालिमपछि उनलाई झोला उद्योग खोले आम्दानी गर्न सकिन्छ भन्ने लाग्यो । ०७४ मा ४ लाख खर्चेर उनले खोलिन्, हरि हस्तकला उद्योग । ढाका तथा सिलिकनका झोला बनाउन र अर्डरअनुसार सजावटका सामग्री तयार गर्न उनले ४ महिला कामदार राखिन् । खर्च कटाएर हुने मासिक ५० हजार रुपैयाँसम्म बचतले उनलाई सन्तुष्टि मात्रै दिएको छैन, केही गरेर देखाउन पाएँ भन्ने आत्मसम्मान पनि मिलेको छ । रूपन्देहीमा वैदेशिक रोजगारीबाट फर्केका व्यक्तिहरूले समूह नै बनाएका छन् । आप्रवासी सञ्जाल नामक यस समूहमार्फत उनीहरू भेटघाट गर्छन् र सुखदुःख साट्छन् । हरिकला विदेशबाट फर्किएदेखि नै यही आप्रवासी सञ्जालमा जोडिएकी थिइन् । अहिले उनका धेरै ग्राहक पनि वैदेशिक रोजगारीमा गएका र फर्केका परिवार छन् । वैदेशिक रोजगारीबाट फर्केका दिदीबहिनीले झोला बनाउने सीप सिकाउन कर गर्न थालेपछि उनले केही समययता झोला बनाउने तालिम पनि दिन थालेकी छन् । स्थानीय तह, घरेलु तथा साना उद्योग कार्यालय, सीप विकास केन्द्रलगायतले दिने तालिममा प्रशिक्षक बनेर लुम्बिनीका जिल्ला जिल्ला पुग्छिन् र हस्तकला एवं झोला सिलाउने तालिम दिन्छिन् ।परदेशको यात्राबाट पलाएको आत्मविश्वासका भरमा स्वदेशमा गरेको उद्यम यात्राबाट उनले देवदहको चरंगेमा घर बनाएकी छन् । तिलोत्तमाको घर दुई छोराबुहारीलाई दिएर उनी अहिले चरंगेमै बस्न थालेकी छन् । उति बेला पतिले दिएको हिंसा सहन र छोराहरूलाई पढाउन नसकेर कामदारका रूपमा वैदेशिक रोजगारीमा गएकी थिएँ । उता कामदार बनेर केही कमाएँ । त्यसकै जगमा अहिले उद्यमी बनेकी छु, हरिकलाले भनिन्, विदेशमा धेरै कमाउन त सकिएन । केही सीप सिक्नुपर्छ र उद्यम गर्नुपर्छ भन्ने सिकायो । हरिकला आप्रवासी महिला सरोकार केन्द्रमा पनि आबद्ध छन् । केन्द्रबाट उनी साताको एक दिन वैदेशिक रोजगारीमा जान चाहने महिलालाई परामर्श गर्छिन् । विदेश जानुपूर्व र गएपछि अपनाउनुपर्ने उपायबारे सिकाउँछिन् । सीता र हरिकलाको जस्तै दुःखले भरिएको विगत छ, बुटवलको सेमलारकी जानकी अर्यालको पनि । सशस्त्र द्वन्द्वका बेला सुराकीको आरोपमा ०६० माघ १२ मा पति गिरिप्रसादको गोली हानेर घरमै हत्या भयो । २५ वर्षकै उमेरमा जानकीको सिन्दुर पुछियो । ६ महिने छोरी र डेढवर्षे छोरा टुहुरा बने । उनी धेरै समय होसमा फर्कन पनि सकिनन् । जब सामान्य बन्न थालिन्, नाबालक छोराछोरी कसरी हुर्काउने बिलखबन्दमा परिन् । जानकीले ऋण तिर्न र छोराछोरी पाल्ने उपाय खोज्न थालिन् । कुनै उपाय फेला नपरेपछि उनी भारतीय बाटो हुँदै ०६३ मंसिरमा स्थानीय एजेन्टलाई ४० हजार रुपैयाँ बुझाएर वैदेशिक रोजगारीका लागि बहराइन पुगिन् । घरेलु कामदारमा रूपमा १७ महिना काम गर्दा उनले करिब ६ लाख रुपैयाँ कमाइन् । घरको ऋण तिरिन् । झन्डै ३ लाख बचत भयो । केही रकम छोराछोरीको पढाइका लागि जम्मा गर्ने सपना देख्दै थिइन् । उनको सपनामा अवरोध आयो । काम थालेको १८ महिना सुरु हुँदै गर्दा उनी जेल परिन् । बेखर्ची भएर अलपत्र परेकी पोखराकी एक महिलालाई रकम दिएर घर पठाएका थियौं । अरूलाई रकम दिएर उद्धार गर्नु त्यहाँको कानुनमा अपराध रहेछ । रकम दिने रेखा न्यौपाने, जुना राई र मलाई प्रहरीले समात्यो । एक महिना जेलमा बसायो, जानकीले भनिन् । जेलबाट छुटेपछि घर मालिकले उनलाई पाकिस्तान हुँदै नेपाल पठाइदियो । फर्किंदा जानकीको आर्थिक अवस्था मात्रै बदलिएको थिएन, आत्मविश्वास पनि बदलिएको थियो । जानकीले विदेशको कमाइबाट करिब २ लाख लगानी गरेर फेन्सी पसल खोलिन् । करिब ५ वर्ष पसल चलाइन् । तर, जानकीलाई होटल व्यवसायमा लाग्ने मन लाग्यो । सीटीईभीटीले दिने होटल म्यानेजमेन्ट र फास्टफुड बनाउने तालिम सिकें । २ वर्ष होटल व्यवस्थापकको काम गरें, जानकी भन्छिन्, विदेशबाट फर्केका महिला मिलेर होटल चलाउने योजना थियो । कोभिड सुरु भएपछि योजना बदलेर कृषि फार्म खोल्यौं । जानकी डोमेस्टिक एग्रिकल्चर डेभलपमेन्ट प्रालि खोलेर कृषि उद्यममा लागेकी छन् । त्यसमा जग्गाबाहेक ५ जनाको २५ लाख लगानी छ, जहाँ फूल र शीतलचिनीको व्यावसायिक खेती हुन्छ । अन्य मौसमी कृषि उपज उत्पादन, बजारीकरण र बेचबिखन गरिन्छ । अब थप ५ लाख रुपैयाँ लगानी लगाएर १० बिघा जग्गामा व्यावसायिक कुरिलो र तरकारी लगाउने उनको तयारी छ । बुटवल उपमहानगरपालिकाको वैदेशिक रोजगार पुनःस्थापनासम्बन्धी आप्रवासी स्वयंसेवक समेत रहेकी जानकी वैदेशिक रोजगारीमा जान लागेका र फर्केकालाई स्थापित हुने तरिका सिकाउँछिन्, जसबाट उनी मासिक १५ हजार रुपैयाँ कमाउँछिन् ।उद्यम यात्राका अतिरिक्त उनी राजनीतिक, सामाजिक गतिविधिमा पनि सक्रिय छिन् । उनी मानव अधिकारका लागि एकल महिला समूहको लुम्बिनी प्रदेश अध्यक्ष मात्रै छैनन्, आप्रवासी महिला सरोकार केन्द्रकी जिल्ला अध्यक्ष पनि छिन् । अहिले जेजे उपलब्धि भएको छ, वैदेशिक रोजगारीबाट सुरु भएको हो । उता नगएको भए आर्थिक हैसियत बदलिने थिएन, जानकीले सुनाइन्, वैदेशिक रोजगारीका कारण घरबाहिर निस्कन, उद्यममा लाग्न र सामाजिक गतिविधिमा संलग्न हुन सक्ने भएँ । रूपन्देहीमा वैदेशिक रोजगारीमा गएका महिला संगठित भएर आप्रवासी महिला सरोकार केन्द्र नामक सामाजिक संस्था खोलेका छन् । ०६८ सालमा खुलेको सामाजिक संस्थाको जिल्लासँगै हरेक स्थानीय तहमा समूह छ । समूहको तथ्यांकअनुसार रूपन्देहीमा वैदेशिक रोजगारीबाट फर्केका ४ सय ६० महिला उद्यममा छन् । ठूलो व्यवसाय गर्न नसक्ने आर्थिक अवस्था कमजोर भएका महिलाले घरमै स्वरोजगार उद्यम थालेका छन् । व्यावसायिक तरकारी खेती, बाख्रापालन, कुखुरापालन, ठेलामा व्यापार, खुद्रा पसल, होटल तथा नास्ता पसललगायतबाट आर्थिक हैसियत बदल्ने ध्याउन्नमा छन् । घरमा पाएको दुःखले विदेशमा जान र उता पाएको दुःखले स्वदेशमा मिहिनेत गर्न र पैसा कमाउन सिकाएको उनीहरू बताउँछन् ।यही केन्द्रमा जोडिएकी तिलोत्तमा नगरपालिका पत्थरडाँडाकी सुमित्रा परियार पनि वैदेशिक रोजगारीबाट बटुलेको आत्मविश्वास र धेरथोर बचतका घरमा आर्थिक हैसियत उकास्ने बाटोमा छिन् । पर्वतको पैयुँटारीमा जन्मेकी सुमित्राको बिहे कक्षा ५ मा पढ्दै गर्दा १४ वर्षमै भयो । बिहेपछि मजदुरी गरेर ज्यान पाल्न भन्दै दम्पती रूपन्देहीको तिलोत्तमामा आए । लगलगी ५ छोराछोरी जन्मे । विडम्बना २८ वर्षकी हुँदा पतिले छोडेर अर्को बिहे गरे । न सीप न सम्पत्ति । छोराछोरी कसरी पाल्ने ? उनी सन्तापमा परिन् । छोराछोरीको बढ्दो पेट ज्याला मजदुरीको भरमा टार्न नसकिने भयो । कसैले ऋण पत्याएनन् । अनि छोराछोरी आफन्तलाई रेखदेख गर्न लगाएर उनी वैदेशिक रोजगारीमा जाने निधो गरिन् । ०६४ मा उनी एजेन्टलाई १० हजार बुझाएर भारतीय बाटो हुँदै साउदी उडिन् ।साउदीमा हाउसमेडको काम सजिलो थिएन । हिन्दी र अरबी दुवै भाषा नजान्दा उनले ससाना काममा पनि दुःख पाइन् । मासिक ५ सय रियाल तलब दिने भनिए पनि गएको ४ महिनामा उनले मासिक ४ सय मात्रै पाइन् । भाग्यमा यस्तै रहेछ भनेर चित्त बुझाएकी उनले त्यहींको कमाइले तिलोत्तमाको माधवलियामा घडेरी किनिन् । ०६८ वैशाखमा फर्कंदा उनीसँग २ लाख ५० हजार बचत थियो । त्यही पैसाले सानो घर बनाइन् अनि ५० हजार रुपैयाँबाट सामान होम डेलिभरीको काम थालिन् । सुमित्रा अहिले घरघरमा फलफूल, तरकारी र किराना सामान पुर्याउने होम डेलिभरीको काम गर्छिन् । पत्थरडाँडा चोकमा त्यसकै पसल पनि खोलेकी छन् । सशस्त्र द्वन्द्व र आसपासको समयमा रूपन्देहीबाट धेरै महिला खाडी मुलुकमा वैदेशिक रोजगारीमा गएको पाइन्छ । अनपढ, सामान्य लेखपढ गरेका महिला घरेलु कामदार र बगैंचा मालीको काम गर्न उता गएको देखिन्छ । यस्तो क्रम अहिले पनि जारी छ । तर, वैदेशिक रोजगारीमा रूपन्देहीका कति महिला गएका छन् र फर्केर कति जना उद्यमशीलतामा लागेका छन् ? यसको सरकारी यकिन तथ्यांक छैन । महिलाहरूको आर्थिक, सामाजिक हैसियत बदल्न र हिंसाविरुद्ध लड्न सिकाउने सशक्त माध्यम वैदेशिक रोजगार भएकाले विदेश जाने र फर्केका दुवैलाई राज्यले विशेष रूपमा हेर्नुपर्ने महिला उद्यमी संघ लुम्बिनीकी अध्यक्ष रचना पन्त बताउँछिन् । तीन तहकै सरकारले वैदेशिक रोजगारीबाट फर्केका युवाको सीप परीक्षण गरी त्यसअनुसारको काम दिने नीति बनाए पनि त्यसको कार्यान्वयन हुन सकेको देखिन्न । वैदेशिक रोजगारीबाट फर्केकालाई प्राथमिकता दिँदै लुम्बिनी प्रदेश सरकारले आर्थिक वर्ष ०७८७९ मा शून्य ब्याजदरमा अनुदानको १० करोड रुपैयाँको उद्यम विकास कोष खोलेको थियो । तर यस कार्यक्रमबारे धेरै महिलाले पत्तो पाएनन् । वैदेशिक रोजगारीबाट फर्केकाको स्पष्ट योजना र रकम सुनिश्चितताको ग्यारेन्टी नहुँदा सरकारी रकम भए पनि बैंकहरू लगानी गर्न हिच्किएको लुम्बिनी प्रदेशका मुख्यमन्त्री लीला गिरीको भनाइ छ ।"
"कन्दरामा खुले सडक, हराए गोरेटो","सुर्खेतजुम्ला सडकमा पनि त्यस्तैडेढ दशकअघि ट्याक खुलेको कर्णाली राजमार्ग सुर्खेतजुम्ला सडकअन्तर्गतका कैयौं शाखा सडकले पुराना बाटो बन्द भएका छन् । पहिले कालीकोटबाट पैदल हिँडेर सुर्खेत जाने मान्म, राराघाट, बेउली, चुप्रा हुँदै जाने बाटो पूरै बन्द छ । त्यस्तै, जुम्लाबाट पान्तडी रते थला हुँदै दैलेख पुग्ने बाटो, जुविथाको जाल्जे चिल्खाया हुँदै महाबुअबाट दैलेख सुर्खेत पुग्ने बाटो बन्द भएको एक दशक बढी भइसकेको छ । कालीकोटबाट अछामको भानाकोट, चिल्ताडा, असरा हुँदै बासपानीबाट सुर्खेत गुटु निस्किएर कैलाली चिसापानी पुग्ने बाटो पनि अचेल कोही हिँड्दैनन् । कर्णाली करिडोरलाई सरकारले राष्ट्रिय गौरवको आयोजनाका रूपमा लिएर काम गर्न थालेपछि सिमकोट जोड्न बीचमा १३ किलोमिटर मात्र बाँकी छ । करिडोरको सबैभन्दा अप्ठेरो खण्ड कालीकोटको खुलालुदेखि हुम्लाको सल्लीसल्ला १ सय ४५ किमि निर्माणको जिम्मा पाएको नेपाली सेनाले काम पूरा गरेर त्यस अगाडिको खण्डमा चट्टान हटाउन विस्फोटनको काम गरिरहेको छ ।"
थ्रीस्टारले जित्यो खप्तड गोल्डकप,"(धनगढी)थ्रीस्टार क्लबले छ्रैटौं मुख्यमन्त्री सुदूरपश्चिम खप्तड गोल्डकप फुटबल प्रतियोगिताको उपाधि जितेको छ । धनगढीस्थित क्षेत्रीय रंगशालाको मैदानमा शनिबार फाइनलमा थ्रीस्टारले साबिक विजेता मनाङ मर्स्याङ्दी क्लबलाई २० ले पराजित गर्दै उपाधि जितेको हो । थ्रीस्टारको जितमा विक्रम लामा र अनिल महर्जनले गोल गरेका थिए । खेलको ७३ औं मिनेटमा अनिलले फ्रिकिकबाट गोल गर्दै टोलीलाई अग्रता दिलाएका थिए । इन्ज्युरी समयमा विक्रमले हेड गोल गर्दै थ्रीस्टारको जित पक्का गरेका थिए ।फाइनलको एसपीए म्यान अफ द म्याच थ्रीस्टारका अनिल महर्जन चुनिए । उनले १० हजार रुपैयाँ पुरस्कार पाए ।च्याम्पियन थ्रीस्टारले २१ लाख र उपविजेता मनाङले १० लाख रुपैयाँ पुरस्कार पाए । विधागत पुरस्कारमा पनि थ्रीस्टारको वर्चस्व देखियो । सर्वोत्कृष्ट खेलाडी थ्रीस्टारका कप्तान विक्रम लामा भए । उनले एक लाख रुपैयाँ पुरस्कार पाए । उत्कृष्ट गोलरक्षक मोहम्मद ताहा, उत्कृष्ट डिफेन्डर पिटर सेगुन, उत्कृष्ट प्रशिक्षक मेघराज केसी चुनिए । उनीहरू सबै थ्रीस्टारका हुन् । उत्कृष्ट मिडफिल्डर मनाङका विसन गुरुङ र सर्वाधिक गोलकर्ता मनाङका साजियमल घोषित भए । विधागतका उत्कृष्टले जनही १५ हजार प्राप्त गरे । सुदूरपश्चिम११ का दीपेन्द्र मलासी उदीयमान खेलाडी चुनिए । उनले २५ हजार पुरस्कार पाए । सुदूरपीश्चम प्रदेश सरकार मुख्य प्रवर्द्धक रहेको प्रतियोगितालाई सुदूरपश्चिम११ स्पोर्ट्स क्लबले आयोजना गरेको हो । विजेतालाई प्रदेश सरकारका भौतिक पूर्वाधार विकासमन्त्री प्रकाशबहादुर देउवाले ट्रफी प्रदान गरे । उनले प्रदेश सरकारको नियमित कार्यक्रमका रूपमा यस प्रतियोगितालाई लैजाने बताए ।आयोजक क्लबका अध्यक्ष सुरेश हमालले प्रतियोगितालाई सफलतापूर्वक सम्पन्न गराउनेप्रति आभार व्यक्त गरेका थिए ।"
चर्च ब्वाइज च्याम्पियन,"(बारा)१३ औं जीतपुरसिमरा गोल्डकप फुटबल प्रतियोगितामा चर्च ब्वाइज युनाइटेड च्याम्पियन भएको छ । सिमरा रंगशालामा शनिबार भएको फाइनलमा हिमालयन शेर्पा क्लबलाई २० ले हराउँदै हराएको थियो । खेलको २५ औं मिनेटमा कप्तान मिलन राई र इन्ज्युरी समयमा आशिष चापागाईंले गरेको गोलमा चर्च ब्वाइजले उपाधि उचालेको हो । विजेताले १० लाख र उपविजेताले ५ लाख रुपैयाँ पुरस्कार जितेका थिए । फ्लडलाइटमा भएको उपाधि होडमा दुवैले उत्कृष्ट प्रदर्शन गरे । विजेतालाई उपराष्ट्रपति रामसहायप्रसाद यादवले पुरस्कृत गरे । पहिलो सहभागितामा चर्च ब्वाइज फाइनल पुगेको हो । साबिक विजेता एनआरटीलाई २० ले हराउँदै चर्च ब्वाइज उपाधिसामु पुगेको हो । मोफसलका प्रतियोगितामा दुवै टिमको यो सिजन दोस्रो फाइनल हो । चर्च ब्वाइजले इटहरी गोल्डकप र हिमालयन शेर्पाले मकवानपुर गोल्डकपको फाइनल खेलेका थिए । तर दुवै उपविजेतामा सीमित भएका थिए । सिमरा दुवै टिम उपाधि जित्न चाहन्थे । बाजी भने चर्च ब्वाइज मारेको छ । राजधानी पुगेर सहिद स्मारक लिगको यात्रा थालनी गर्न आफूहरूका लागि जीतपुरसिमराको उपाधिले उर्जा थप्ने चर्च ब्वाइजका प्रशिक्षक प्रदीप हुमागाईंले बताए । लिगमा अपराजित रहेको चर्च ब्वाइजका प्रशिक्षक प्रशिक्षक हुमागाईंले भने, यो उपाधि हाम्रो लागि निकै महत्त्वपूर्ण भयो । राम्रो टिम भएकाले उपाधि जित्न सफल भयौं । दोस्रो संस्करण विजेता र चौथो संस्करण उपविजेता हिमालयन शेर्पा जीतपुरसिमरा गोल्डकपको परिचित टिम हो । लामो समयदेखिसहभागिता जनाउँदै आए पनि टोलीले १० वर्षदेखि जीतपुरसिमरामा सुखद नतिजा प्राप्त गर्न सकेको छैन । शेर्पाका टिम म्यानेजर बिजेन्द्र पुडासैनीले उपाधिका लागि धेरै मिहिनेत गरे पनि सफल हुन नसकेको बताए ।"
आर्सनल पछ्याउँदै सिटी,"म्यानचेस्टर (एजेन्सी) म्यानचेस्टर सिटीले इंग्लिस प्रिमियर लिगमा शनिबार लिभरपुलमाथि ४१ को उत्कृष्ट पुनरागमन जित रचेको छ । जितसँगै सिटीले उपाधि होडमा आफ्नो बलियो चुनौती कायम राख्यो । लिभरपुलले मोहम्मद सलाहको गोलमा अग्रता लिएको थियो । त्यसयता पेप ग्वार्डिओलाको सिटीका लागि जुलियन अल्भारेज, केभिन डे ब्रुएना, इलकाय गुन्डोगन र ज्याक ग्रेलिसले गोल गरे । जितपछि सिटीको २८ खेलबाट ६४ अंक भएको छ । लिभरपुल भने ४२ अंकमै सीमित भई छैटौं स्थानमा रह्यो ।हारले टोलीको युरोपेली च्याम्पियन्स लिग खेल्ने अभियान अझ कमजोर भएको छ । सिटीका लागि चोटका कारण इर्लिङ हालान्डले खेलेका थिएनन् । तर उनको अनुपस्थिति टिमका लागि महँगो साबित भएन ।"
आईपीएलमा पन्जाब किंग्स विजयी,पन्जाब (एजेन्सी) पन्जाब किंग्सले इन्डियन प्रिमियर लिग (आईपीएल) २०२३ मा शनिबार वर्षाले प्रभावित खेलमा कोलकाता नाइट राइडर्सलाई डकवर्थ लुइस नियमअनुसार ७ रनले पराजित गरेको छ । कोलकाताको इनिङ्स १६ ओभरमा पुग्दा खेल वर्षाले बिथोलिएको थियो । खेलको नतिजा पन्जाब डकवर्थ नियमअनुसार छिनोफानो भएको थियो । पहिले ब्याटिङ गरेको पन्जाबले ५ विकेटमा १ सय ९१ रन बनाएको थियो । त्यसमा भानुका राजपाक्षेले ३२ बलमा ५० रन बनाए । कप्तान शिखर धवनले २९ बलमा ४० रनको योगदान दिए । जवाफमा कोलकाताले १६ ओभरमा ७ विकेट गुमाई १ सय ४६ रन बनाउँदा खेल वर्षाले रोकिएको थियो । आन्द्रे रसेलले ३५ र वैंकटेश अयरले ३४ रन बनाए । त्यसअघि ओपनर शुभमन गिलको ६३ रन मदतमा डिफेन्डिङ च्याम्पियन गुजरात टाइटन्सले एक लाख दर्शकसामु शुक्रबार उद्घाटन खेलमा चेन्नई सुपर किंग्सलाई ५ विकेटले हराएको छ । जितका लागि १ सय ७९ रन पछ्याएको गुजरात ४ बल बाँकी छँदा जितसम्म पुग्यो । गिलको आक्रामक प्रदर्शनमा विश्व क्रिकेटकै ठूलो स्टेडियममा यो जित निस्किएको हो ।
नेपालका दुई खेलाडीलाई पदक,"पोखरा (कास) एसिया कप ट्रायथलन २०२३ अन्तर्गत दक्षिण एसियाली च्याम्पियनसिपमा नेपालका दुई खेलाडीले पदक जितेका छन् । नेपालका श्रेवी महर्जनले रजत र कांस्य तथा वसन्त थारुले कांस्य जितेका छन् । दक्षिण एसियाली ट्रायथलनमा श्रेवीले सिनियरमा कांस्य जित्दा जुनियरमा रजत जितिन् । वसन्तले सिनियरमा कांस्य जिते ।७५० मिटर पौडी, २० किमि साइक्लिङ र ५ किमि दौड पूरा गर्दा भारतका आदर्श मुरलिधरण नायर सिनिमोलले स्वर्ण जिते । उनले निर्धारित दुरी १ घन्टा ४ मिनेट १६ सेकेन्डमा पूरा गरे । भारतकै विश्वनाथ यादव १ घन्टा ६ मिनेट २५ सेकेन्डबाट दोस्रो र नेपालका वसन्त १ घन्टा ६ मिनेट ५२ सेकेन्ड लगाएर तेस्रो भए । महिलातर्फ तेस्रो भएकी श्रेवीले १ घन्टा १८ मिनेट लगाइन् । १ घन्टा १२ मिनेटबाट पूर्वविजेता भारतकी प्रज्ञा मोहनले पहिलो स्थान हात पारिन् । भारतकै मान्सी मोहित १ घन्टा १३ मिनेट ४६ सेकेन्डबाट दोस्रो भइन् । जुनियर ट्रायथलनमा पुरुषतर्फ भारतले शीर्ष तीनस्थानमै कब्जा जमायो । महिलातर्फ भारतकी सन्जना सुनिल १ घन्टा १२ मिनेट २१ सेकेन्डबाट विजेता भइन् । नेपालकी श्रेवी १ घन्टा १८ मिनेटबाट दोस्रो र भारतकी देवकी शर्मा १ घन्टा २७ मिनेट ८ सेकेन्डबाट तेस्रो भएका थिए ।फेवातालमा भएको एसिया ट्रायथलन कपको उपाधि लक्जेम्बर्गका बब हेलर र स्लोभाकियाकी मारगेटा बिकानोभाले जितेका छन् । पुरुषतर्फ बबले ७५० मिटर पौडी, २० किमि साइक्लिङ र ५ किमि दौड दुरी ५५ मिनेट ५५ सेकेन्ड र महिलातर्फ सोही दुरी मारगेटाले १ घन्टा ४ मिनेट ५१ सेकेन्डका साथ उपाधि जितेका हुन् । उज्वेकिस्तानका एलेक्जान्डर कुरिसोभले ५५ मिनेट ५७ सेकेन्डबाट दोस्रो र लक्जेम्बर्गका स्टेफन जाकोसले ५६ मिनेट ०१ सेकेन्डबाट तेस्रो भए । महिलातर्फ जापानका मिनोरी इकेनो र चिसातो नाकाजिमाले दोस्रो र तेस्रो स्थान प्राप्त गरे । मिनोरीले १ घन्टा ५ मिनेट १८ सेकेन्डमा र चिसातोले १ घन्टा ५ मिनेट ३० सेकेन्डमा दुरी पूरा गरे । राष्ट्रिय ट्रायथलनतर्फ पुरुषमा वसन्त थारु, दीपेश चौधरी र मुकेश चौधरी क्रमशः पहिलो, दोस्रो र तेस्रो भए । वसन्तले १ घन्टा ६ मिनेट ५२ सेकेन्ड, दीपेशले १ घन्टा ९ मिनेट १७ सेकेन्ड र मुकेशले १ घन्टा १० मिनेट ४४ सेकेन्ड लगाए । महिलातर्फ श्रेवी महर्जन विजेता र केशरी थापामगर दोस्रो भए । प्रतियोगिताअन्तर्गत दुवाथलन विधाको प्रतिस्पर्धा आइतबार हुने आयोजक नेपाल ट्रायथलन संघले जनाएको छ ।"
एनएनआईपीए स्पोर्ट्स अवार्ड भोलि,"काठमाडौं (कास) १७ औं संस्करणको एनएनआईपीए स्पोर्ट्स अवार्डको सम्पूर्ण तयारी पूरा भएको आयोजक नेपाल राष्ट्रिय तथा अन्तर्राष्ट्रिय खेलाडी संघले जनाएको छ ।चैत २० गते सोमबार राजधानीमा हुने अवार्डको सम्पूर्ण तयारी पूरा भएको संघका महासचिव शिवसुन्दर गोथेले शनिबार पत्रकार सम्मेलनमा बताए । विगत वर्षमा उपत्यकाका विभिन्न ऐतिहासिक तथा सांस्कृतिक स्थलमा गरिँदै आएको अवार्ड यसपालि आफ्नै स्रोतबाट होटलमा गरिन लागेको महासचिव गोथेले बताए ।यस अवार्डमा नेपाल ओलम्पिक कमिटीबाट आधिकारिकता प्राप्त २७ खेलका उत्कृष्ट वर्ष खेलाडीसहित पाका खेलव्यक्तित्व, वर्षका पारा खेलाडी, प्रतिभाशाली खेलाडीलाई सम्मान गरिनेछ । २७ खेलका उत्कृष्टले जनही १० हजार पाउनेछन् । त्यसमध्येबाट सर्वोत्कृष्ट महिला र पुरुष खेलाडीले जनही एक लाख, प्रतिभाशाली महिला र पुरुष खेलाडीले जनही ५० हजार, पाका खेलव्यक्तित्वलाई गजराज आर्दश खेल व्यक्तित्वलाई ३५ हजार, वर्ष पारा खेलाडीलाई १५ हजारबाट सम्मानित गरिनेछ । त्यस्तै एक खेलपत्रकार एनएनआईपीए खेल पत्रकारिता पुरस्कार प्रदान गरिनेछ । यसपालि फुटबल, एथलेटिक्स, ह्यान्डबल, गल्फ, उसु, भारोत्तोलन, सुटिङ, जुडो, ब्याडमिन्टन, आर्चरी, टेबलटेनिस, बक्सिङ, साइक्लिङ, फेन्सिङ, जिम्न्यास्टिक, हक्की, पौडी, ट्रायथोलन, स्की, कुस्ती, बास्केटबल, कबड्डी, कराते, र्याफ्टिङ, भलिबल, तेक्वान्दो र लन टेनिसका खेलाडी सम्मानित हुनेछन् । विगतमा कार्यक्रमअगाडि नै हरेक खेलको वर्ष खेलाडी छान्ने गरिए पनि यसपालि कार्यक्रमकै दिन उत्कृष्ट वर्ष खेलाडीको घोषणा गरिने संघका उपमहासचिव मन्डेकाजी श्रेष्ठले बताए । सम्बन्धित खेल संघको सिफारिसमा वर्षको उत्कृष्ट खेलाडी छान्ने गरिएको उनले जनाए ।"
पूर्वक्रिकेटर जेलमुक्त,नयाँदिल्ली (कास) भारतीय पूर्वक्रिकेटर नवजोत सिंह सिध्दु शनिबार जेलमुक्त भएका छन् । १० महिनाको कारावासपछि उनी बाहिरिएका हुन् । सन् १९८८ मा सडकमा पार्किङका सन्दर्भमा भएको विवाद र झडपको घटनाका कारण उनी जेल परेका थिए । झडपमा चोट लागेका गुरनाम सिंहको निधन भएको थियो । त्यही मुद्दामा गत वर्ष सुप्रिम कोर्टले सिध्दुलाई एक वर्षको जेल र एक हजार जरिवाना सजाय सुनाएको थियो । सुरुमा जिल्ला अदालतले सिध्दुलाई दोषमुक्त गरेको थियो । तर उक्त मुद्दा माथिल्लो अदालतमा पुगेपछि उनलाई एक वर्षको सजाय सुनाइएको हो ।
