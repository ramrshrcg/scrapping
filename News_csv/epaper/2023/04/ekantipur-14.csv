शीर्षक,विवरण
नागरिकका वैयक्तिक विवरणबाट १ अर्ब कमिसन उठाउने प्रपञ्च,"प्रमाणीकरणको काम सरकारी संयन्त्रबाटै गर्न सकिन्छ भनेर गृह मन्त्रालयले अध्ययन गरिरहेका बेला नयाँ गृहमन्त्रीका रूपमा आएको तेस्रो दिन नै लामिछानेले यो काम निजी कम्पनीलाई दिने गरी कार्यविधिमा हस्ताक्षर गरेका थिए । पुस ११ मा गृहमन्त्री भएका लामिछानेले १३ पुसमा कार्यविधि स्वीकृत गरेका थिए भने २७ पुसमा विभागबाट एक साताको बोलपत्र आह्वान गरी १२ माघमा ठेक्का प्रदान गरिएको थियो । निश्चित कम्पनीलाई फाइदा पुर्याउन गरिएको यो सेटिङ मा एउटा मात्र कम्पनी एडभान्टेज इन्टरनेसनल प्रालिले एकल प्रतिस्पर्धा गरेको थियो । १२ माघमा काम फत्ते भएको अर्को दिन सर्वोच्चको आदेशबाट लामिछानेका सम्पूर्ण सार्वजनिक पद खारेज भएका थिए । सार्वजनिक खरिद ऐनको दफा १४ ले स्पष्ट भनेको छ, अन्तर्राष्ट्रिय बोलपत्र आह्वान गर्दा न्यूनतम ४५ दिन र राष्ट्रिय बोलपत्रमा न्यूनतम ३० दिनको म्याद राख्नुपर्छ । तर, तत्कालीन गृहमन्त्री लामिछानेले जम्मा ७ दिनको म्याद राखेर बोलपत्र आह्वान गर्न सकिने कार्यविधि स्वीकृत गरेका थिए । एक निश्चित कम्पनीलाई ठेक्का दिलाउन उनले ऐनविपरीत कार्यविधि ल्याएका थिए । सार्वजनिक खरिद ऐनले विशेष परिस्थितिको पनि व्यवस्था गरेको छ । ऐनको दफा २ (ढ) मा भनिएको छ, विशेष परिस्थिति भन्नाले सुक्खा, अनावृष्टि, अतिवृष्टि, भूकम्प, बाढी, पहिरो, आगलागीजस्ता प्राकृतिक वा दैवी प्रकोप तथा महामारी वा आकस्मिक वा अप्रत्याशित विशेष कारणबाट सिर्जित परिस्थिति सम्झनुपर्छ र सो शब्दले युद्ध वा आन्तरिक द्वन्द्वजस्ता परिस्थितिसमेतलाई जनाउनेछ । लामिछाने गृहमन्त्री भएका बेला यी कुन परिस्थिति सिर्जना भएका थिए र सरकारी संयन्त्रले गर्ने काम निजीलाई दिन किन यस्तो हतारो गरियो भन्ने प्रश्नको जवाफ उनले दिन सकेका छैनन् ।लामिछानेले यो ठेक्का दिँदा सार्वजनिक खरिद नियमावलीअनुसार नभएको भने स्वीकार गरेका छन् । यो सेटिङ को खुलासा गर्दै कान्तिपुरले बिहीबार समाचार प्रकाशित गरेपछि सामाजिक सञ्जालमा स्पष्टीकरण दिँदै लामिछानेले भनेका छन्, ७ दिनको म्याद राखेर बोलपत्र आह्वान गरिएको विषय पक्कै पनि प्रचलित सार्वजनिक खरिद ऐन र नियमावलीसँग मिलेको देखिएको छैन ।तर, ऐनविपरीत आफूले जारी गरेको कार्यविधिलाई नै विभागले किन मान्यो भन्ने हास्यास्पद प्रश्न पनि उनले गरेका छन् । कुनै पनि सार्वजनिक खरिदको विषय सम्बन्धित विभागले प्रचलित सार्वजनिक खरिद ऐन तथा नियमावलीलाई टेकेर गर्ने हो । मैले स्वीकृत गरेको सोही कार्यविधिको दफा ३३ मा यस कार्यविधिमा भएका व्यवस्था प्रचलित कानुनसँग बाझिएमा बाझिएको हदसम्म प्रचलित कानुनमा भएको व्यवस्था नै लागू हुनेछ भने व्यवस्था छ । त्यसैले कार्यविधिलाई टेकेर सार्वजनिक खरिद ऐन मिचियो भन्ने कुरा तर्कसंगत देखियो कि देखिएन, छर्लङ्गै छ ।वर्तमान गृहमन्त्री नारायणकाजी श्रेष्ठले पनि कार्यविधि, बोलपत्र आह्वान र त्यस क्रममा भएगरेका निर्णयको अध्ययन गरेर सुझाव पेस गर्न मातहत अधिकारीलाई निर्देशन दिएका छन् । म आउनुअघि नै कार्यविधि जारी भई त्यसका प्रावधानबमोजिम बोलपत्र आह्वानबाट प्रमाणीकरण गर्ने कम्पनी छनोट भइसकेको रहेछ, श्रेष्ठले कान्तिपुरसँग भने, कार्यविधि र बोलपत्र अनि कम्पनी छनोटमा प्रश्न उठिसकेको अवस्था छ । यसमा हामीले सूक्ष्म अध्ययन गरिरहेका छौं । विधिपद्धति र राष्ट्रको हितअनुकूल जुन निर्णय गर्दा उचित हुन्छ, सरकारले त्यही गर्छ ।सर्वोच्च अदालतका पूर्वन्यायाधीश बलराम केसीले पनि सार्वजनिक खरिदसम्बन्धी ऐन र नियम तथा स्थापित मान्यताविपरीत कार्यविधि ल्याएर त्यसकै आधारमा अपारदर्शी बोलपत्र आह्वान हुनु कानुनकै दुरुपयोग भएको बताए । तत्कालीन अवस्थामा गलत मनसाय नराखी मन्त्रीबाट कार्यविधि जारी भएको रहेछ भने पनि उक्त कार्यविधिअनुसार आह्वान गरिएको अपारदर्शी बोलपत्रबाट ठेक्का दिनु कानुनको उल्लंघन हो । कानुनले नचिन्ने कार्यविधिका प्रावधान बदर गरेर त्यस्तो ठेक्का पनि रद्द गर्नुपर्छ, उनी भन्छन् । सेवा शुल्क लिएर सरकारी कागज तथा विवरण प्रमाणीकरणको इजाजत दिन आह्वान गरिएको बोलपत्र निश्चित व्यक्ति वा कम्पनीलाई दिने मनसायले नै एउटा मात्रै आवेदन परेको हुन सक्ने केसीको आशंका छ । यस विषयमा सार्वजनिक खरिद अनुगमन कार्यालयले सूक्ष्म अध्ययन गरेर कानुनका प्रावधान मिचिएको पाइएमा बोलपत्र रद्द गर्नुपर्छ, उनी भन्छन् । अदालतको आदेशबाट लामिछाने पदमुक्त हुन सक्ने सम्भावनाबीच उनको छोटो कार्यकालमै द्रुत गतिमा ठेक्का प्रदान गरिएको हो । राष्ट्रिय परिचयपत्रसम्बन्धी प्रणाली विकास गर्ने फ्रान्सेली कम्पनी आईडीईएमआईए को नेपाल एजेन्ट एडभान्टेज इन्टरनेसनलले नै ठेक्का पाएको हो । विवरण रुजु गरेबापत प्रत्येक सेवाग्राहीबाट शुल्क असुल्ने इजाजतसहित कम्पनीले १० वर्षको ठेक्का पाएको छ, यो इजाजतपत्र हरेक दुई वर्षमा नवीकरण हुने प्रबन्ध गरिएको छ । सेवाग्राही व्यक्ति तथा संस्थाबाट संकलन हुने कुल शुल्कको ५ प्रतिशतका आधारमा दुई वर्षका लागि एक करोड रुपैयाँ बैंक जमानत पनि एडभान्टेजले बुझाएको छ । वर्षमा १० करोड कमिसन उठाउने कम्पनीको प्रक्षेपण छ, त्यसैले दुई वर्षको २० करोड मानेर त्यसको ५ प्रतिशतका रूपमा एक करोड जमानत राखिएको हो । यो हिसाबले १० वर्षमा एक अर्ब उठाउने स्पष्ट लक्ष्य छ, गृहका एक अधिकारीले भने, कम्पनीले लिखित रूपमै राखेको लक्ष्य एक अर्ब हो तर खासमा त्योभन्दा बढी उठाउने उद्देश्य देखिन्छ । आफू मन्त्रालयमा जानुअघि तयार भएको कार्यविधिमा ब्रिफिङ भएअनुसार संयोग ले हस्ताक्षर गरेको तत्कालीन गृहमन्त्री लामिछानेको भनाइ छ । म गृहमन्त्री हुनुभन्दा अघि तयार भएको कार्यविधिबारे मन्त्रालयका कर्मचारीले मलाई ब्रिफ गरेपछि यसलाई अगाडि बढाउन मेरो हस्ताक्षर गरिएको हो । संयोगले म गएपछि कार्यविधि स्वीकृत भएको अवस्था हो । मेरो ठाउँमा अरू कोही भए पनि प्रक्रियागत रूपमा अघि बढेको काम यसैगरी स्वीकृत हुन्थ्यो, उनले भनेका छन् । नागरिकका सूचना आदानप्रदान गर्ने संवेदनशील काममा जसले निर्णय गरेको हो, ऊ पूर्ण रूपमा जवाफदेही हुनुपर्ने पूर्वमन्त्री खाँणको भनाइ छ । उनले भने, हरेक नेपालीको वैयक्तिक तथा जैविक विवरण संकलन गर्ने र उपयोग गर्ने विषय संवेदनशील हो । कर्मचारीको ब्रिफिङका आधारमा निर्णय गरेको हुँ भन्न मिल्दैन । आफूले गरेको निर्णयमा त जवाफदेही बन्नुपर्छ । कर्मचारीलाई देखाउन मिल्दैन ।"
एकै वर्षमा १ खर्ब १९ अर्ब बेरुजु,"राजस्व बक्यौता बढ्दोप्रतिवेदनअनुसार राजस्व बक्यौता ३ खर्ब २५ अर्ब ७३ करोड २८ लाख रुपैयाँ छ । यो अघिल्लो वर्षको तुलनामा १३ अर्ब १२ करोड ८२ लाख रुपैयाँ बढी हो । यसको अर्थ हरेक वर्ष उठ्नुपर्ने राजस्व संकलन भइरहेको छैन । सबैभन्दा बढी अर्थ मन्त्रालयअन्तर्गतको राजस्व बक्यौता ३ खर्ब ७ अर्ब ९ करोड २० लाख ४९ हजार रहेको प्रतिवेदनमा उल्लेख छ । त्यसपछि सर्वोच्च अदालतले १ अर्ब ४३ करोड ६३ लाख ८७ हजार रुपैयाँ राजस्व बक्यौता असुल गर्न बाँकी छ । एक आर्थिक वर्षमा सरकारी खर्च तथा आम्दानीसँग सम्बन्धित १ लाख २७ हजार विषय पहिचान भएको महालेखापरीक्षक शर्माले जानकारी दिए । ती अनियमित खर्च तथा नियमअनुसार आम्दानी गर्न नसकिएका विषय हुन् । त्यसमध्ये एक रेमिट्यान्सको हुन्डी कारोबार रहेको उल्लेख छ । गन्तव्य मुलुकबाट नेपालमा २ सय अमेरिकी डलर पठाउँदा ४५ प्रतिशत र ५ सय अमेरिकी डलर पठाउँदा औसतमा ३ प्रतिशत लागत लाग्ने गरेको छ । औपचारिक माध्यमबाट विप्रेषण पठाउँदा लाग्ने लागत उच्च रहेकाले हुन्डीलगायत अनौपचारिक माध्यम निरुत्साहित गर्न नसकेको अवस्था छ, प्रतिवेदनमा भनिएको छ ।ऋण लिई कार्यान्वयन गरिएको प्रधानमन्त्री रोजगार कार्यक्रम उपयोगविहीन भएको प्रतिवेदनको निष्कर्ष छ । बेरोजगारलाई न्यूनतम सय दिनको रोजगारी प्रदान गर्न सञ्चालित कार्यक्रममा विगत तीन वर्षदेखि १३ अर्ब २ करोड ४२ लाख खर्च भएकामा ६ लाख २१ हजार ७३ जनाले सहभागी भई औसतमा ४५ दिनको रोजगारी प्राप्त गरेका छन्, प्रतिवेदनमा भनिएको छ, कार्यक्रमबाट सडक नाला सफाइ, विद्यालयको खेल मैदान तथा गोरेटो, घोडेटो बाटो निर्माण तथा ससाना पूर्वाधार निर्माण र सरसफाइजस्ता कार्य गरेको देखिन्छ । प्रधानमन्त्री रोजगार कार्यक्रमका लागि सरकारले विश्व बैंकबाट ऋण लिएको छ । वैदेशिक ऋणबाट उत्पादन वृद्धि र पुँजी निर्माण कार्यक्रम सञ्चालन हुनुपर्नेमा अनुत्पादक कार्यमा खर्च गरेको अवस्था छ । कार्यक्रमको दिगोपना र अपनत्वका लागि स्थानीय तहसँग लागत साझेदारी गरी कार्यक्रम सञ्चालन गर्ने तथा रोजगार व्यवस्थापन सूचना प्रणालीलाई स्तरोन्नति र अद्यावधिक गर्नुपर्छ, प्रतिवेदनमा भनिएको छ ।सबैभन्दा बढी बेथिति पूर्वाधार निर्माणमा रहेको महालेखाले औंल्याएको छ । प्रतिवेदनअनुसार सार्वजनिक खरिद ऐन २०६३ को दफा ५९ र ६३ मा सम्झौताबमोजिम काम नगरी बीचैमा छाडेमा वा कामको प्रगति नगरेमा पेस्की जमानी प्राप्त गर्ने, पूर्वनिर्धारित क्षतिपूर्ति लगाउने, ठेक्का तोड्ने, कालोसूचीमा राख्ने व्यवस्था छ । तर ९ पटकसम्म म्याद थप गर्दा पनि १ सय ९८ ठेक्काको काम सम्पन्न नभएको प्रतिवेदनमा उल्लेख छ । यी ठेक्काका लागि २८ अर्ब ८२ करोड ६५ लाख रुपैयाँको सम्झौता भएकामा ७ अर्ब ३८ करोड ११ लाख भुक्तानी भइसकेको छ । अधुरा ठेक्का बर्सेनि बढिरहेको देखिन्छ, प्रतिवेदनमा भनिएको छ ।सडक विभागले विस्तृत डिजाइनबेगर १ हजार २ सय पुलमा काम गरिरहेको औंल्याइएको छ । यसरी काम गर्दा निर्माण र गुणस्तरमा समस्या देखिएको प्रतिवेदनको निष्कर्ष छ । जलविद्युत् आयोजनाले ५ अर्ब १५ करोड ९४ लाख ७६ हजार र मूल्य अभिवृद्धि कर छुटअन्तर्गत १८ अर्ब ७ करोड १७ लाख ९ हजार सुविधा उपयोग गरी सामान आयात गरेको तर सामान उपयोग नगरेको उल्लेख गर्दै त्यसमाथि छानबिन जरुरी रहेको महालेखाले औंल्याएको छ । सरकारी जनशक्तिबाट सम्पन्न हुने कार्यसमेत परामर्शदाताबाट गराइएको भन्दै महालेखाले प्रश्न तेर्स्याएको छ । प्रतिवेदनअनुसार परामर्शदाताका लागि गत वर्ष ८ अर्ब ५५ करोड खर्च भएको छ । पशुपतिनाथ मन्दिरमा सुनचाँदीजस्ता बहुमूल्य धातु कोषमा दर्ता नगराई स्वीकार गरिएकामा पनि अनियमितता आशंका गरिएको छ । निर्माण सम्पन्न भएका विमानस्थल सञ्चालनमा ल्याउन पनि महालेखाले जोड दिएको छ ।"
अब्राहम लिंकनमाथि गोली प्रहार,"अमेरिकी राष्ट्रपति अब्राहम लिंकनमाथि सन् १८६५ मा आजकै दिन (अप्रिल १४) मा गोली प्रहार गरिएको थियो । अमेरिकाको राजधानी डीसीस्थित फोडर््स थिएटरमा आवर अमेरिकन कजन नाटक हेर्न पुगेका लिंकनमाथि कलाकार जोन विल्क्स बुथले टाउकोमा गोली प्रहार गरेका थिए । त्यसलगत्तै लिंकनलाई बचाउन ९ घण्टासम्म प्रयास गरिएको भए पनि त्यो असफल भएको थियो । अन्ततः लिंकनको स्थानीय समयअनुसार अप्रिल १५ बिहान ७ बजेर २२ मिनेटमा निधन भएको हो । उनी हत्या गरिएका पहिलो अमेरिकी राष्ट्रपति हुन् । लिंकनले गरेका सुधार तथा कतिपय निर्णयप्रति अभिनेता बुथलगायत समाजको एउटा वर्गमा ठूलो असन्तुष्टि थियो । जसका कारण योजनाबद्ध रूपमा उनको हत्या गरिएको थियो । विल्क्सको नेतृत्वमा सरकारका तीन प्रमुख व्यक्तित्वको सफाया गरेर कन्फेडरेट स्टेट अफ अमेरिका ब्युँताउन चाहन्थे ।त्यसका लागि विदेशमन्त्री विलियम एच सेवार्डको हत्याका लागि लेविस पावल र डेभिड हेराल्डलाई स्क्रेटरी अफ स्टेट र उपराष्ट्रपति एन्ड्रु जोन्सनको हत्याका लागि जर्ज एटजरोड्टलाई जिम्मा दिइएको थियो । तर, उक्त योजना पूर्ण रूपमा भने सफल हुन सकेन । विदेशमन्त्री सेवार्ड घाइते भए भने जोन्सनको हत्या गर्ने जिम्मा पाएकाले साहस जुटाउन नसकेको बताइन्छ । लिंकनमाथि गोली प्रहार गरेपछि भागेका बुथ १२ दिनपछि प्रहरी कारबाहीमा मारिएका थिए । योजनामा संलग्न पावेल, हेराल्ड, एटजरोड्ट र मेरी सुराटलाई भने मृत्युदण्ड दिइएको थियो । लिंकनले अमेरिकाको संविधानबाट दास प्रथा हटाएर सबैलाई स्वतन्त्र बनाएका थिए । त्यसका साथै, उनकै विवेकसम्मत निर्णयका कारण गृहयुद्धका कारण विभाजनको संघारमा पुगेको अमेरिका एकीकृत नै रह्यो । संघीय सरकारलाई बलियो बनाउन र अमेरिकी अर्थतन्त्रलाई आधुनिकीकरण गर्न लिंकनले ठूलो भूमिका खेलेका थिए ।"
हल्कारा मा मायाको पर्खाइ,"काठमाडौं (कास) महेश त्रिपाठी र विनीता थापामगरको प्रमुख अभिनय रहेको फिल्म हल्कारा को ट्रेलर बिहीबार रिलिज भएको छ । काठमाडौंमा बिहीबार आयोजित पत्रकार सम्मेलनमा वैशाख २९ गते रिलिज हुने फिल्मको ट्रेलर सार्वजनिक गरिएको हो । ट्रेलरमा रोजगारीका लागि विदेशिएको पुरुष र उसलाई पर्खेर बस्ने एक नारीको कथा देखाइएको छ । फिल्मले गाउँमा चिठी पुर्याउने हल्काराको माध्यमबाट वैदेशिक रोजगारीले नेपाली समाजमा पारेको प्रभाव देखाउने कोसिस गरेको ट्रेलरमार्फत बुझ्न सकिन्छ । चलचित्रमा अभिनेता महेश त्रिपाठीले हल्काराको भूमिका निर्वाह गरेका छन् ।विक्रम सापकोटाको लेखक, निर्देशक तथा सम्पादनमा तयार भएको फिल्मको विप्लव प्रतीक र आकाश बरालले सहलेखन गरेका हुन् । महेश र विनितासँगै फिल्ममा शारदा गिरी, रोशनी कार्की, पशुपति राई, उमेश तामाङ, विद्या कार्की, प्रकाश दाहाल, विष्णुभक्त अधिकारी, दीपक क्षत्रीलगायतको अभिनय छ । फिल्ममा ब्रुनो भ्यालेन्टीको ओरिजिनल म्युजिक र ज्योति रानाको प्रोडक्सन साउन्ड रहेको छ ।"
हाँस्दै फर्केका बिबर,"(काठमाडौं) सबैभन्दा पहिले जस्टिन बिबरबारे खुसीको समाचार । केही दिन अगाडि उनले एउटा इन्स्टास्टोरी हालेका थिए । त्यसमा उनको सन्देश थियो, यसका लागि प्रतीक्षा गर्नु । अनि भिडियोमा देखिन्छन्, हाँसिरहेका बिबर । हाँसो पनि मिठै छ । उनको स्वास्थ्य स्थितिबारे सबैभन्दा पछिल्लो अपडेट यही हो । गत वर्षको जुनमा उनी हाँस्न सक्ने स्थितिमै थिएनन् । उनको अनुहारमा निकै नै दुर्लभ मानिने पक्षघात भएको थियो । यसै कारण उनी आफ्ना अनेक सांगीतिक कार्यक्रम रद्द गर्न बाध्य रहे ।अनुहारको आधा भाग राम्रोसँग चलिरहेको थिएन । उनले आफूलाई लागेको रोगबारे पनि इन्ट्राग्राममै बताएका थिए । त्यसअनुसार उनलाई र्याम्जी हन्ट सिन्ड्रोम अर्थात् आरएचएस भएको थियो । यो भाइरसले हुने रोग हो । यही रोगका कारण बिबर हाँस्न पनि सकिरहेका थिएनन् । अनुहारबाट मानिसले फरक फरक परिस्थितिमा जुन प्रतिक्रिया दिन्छ, त्यसलाई सञ्चालन गर्ने स्नायुमै यो रोगले छुन्छ । त्यसैले त बिबरले हाँस्ने मात्र होइन, एउटा आँखा खोल्न र बन्द गर्न पनि सकिरहेका थिएनन् ।त्यही बेला उनी भन्थे, आफू कहिले निको हुने हो, टुंगो छैन । सायद अहिले बिबरको यो स्थितिमा धेरै सुधार आएको छ । त्यसैले त हाँस्न सके । बिबरले केही गर्नुपर्छ, त्यो समाचार बन्छ, किनभने उनी स्टार मात्र होइनन्, सुपर स्टार हुन् । विश्व संगीतमा धेरैभन्दा धेरैले पछ्याइएका गायकमा पर्छन्, उनी । पप संगीतको एउटा विधामा पर्छ, टिनपप । अर्थात् यस्तो विधा जसलाई किशोर किशोरीले अत्यधिक मन पराउने गर्छन्, यसमै महारत प्राप्त छ, बिबरलाई ।त्यसैले उनलाई प्रिन्स अफ पप र किंग्स अफ टिन पप पनि भन्ने गरिन्छ । उनी २९ वर्षका थिए । यी क्यानेडियन गायकले गाउन थालेको पनि किशोर उमेरदेखि नै हो । त्यति बेला उनको अनुहार पनि खुबै चकलेटी थियो । त्यो मोहक थियो । त्यसैले किशोर किशोरीहरू त्यसमै मस्त झुमिए । एकपछि अर्को सफल गीत दिइरहे । एक वर्ष जति अगाडि त्यो दुर्लभ रोगका कारण गीत संगीतबाट टाढा जस्तै रहे । अब विश्वास गरौं, बिबरबाट नयाँ नौलो चाँडै सुन्न पाइनेछ ।बिबर अत्यधिक चर्चामा रहनुको एउटा कारण हो, सामाजिक सञ्जालमा उनको बलियो उपस्थिति । उनी जे गर्छन्, सामाजिक सञ्जालमै गर्छन्, त्यो पनि विशेषतः इन्स्ट्राग्राम मा । उनका जति पनि प्रशंसक छन्, तिनीहरू लगातार बिबरसँग जोडिरहेका हुन्छन् । त्यसैले पनि उनी बढी चर्चित छन् । बिबर लगातार अत्यधिक चर्चामा रहनुको एउटा अर्को कारण पनि छ र त्यो हो, उनीहरू जोडिएको त्रिकोणात्मक प्रेम कथा । भनिरहनु पर्दैन, यो कथाको चर्चा परिचर्चा पनि सामाजिक सञ्जालमै हुन्छ ।यसलाई गसिप भन्दा हुन्छ । यसमा सबथोक छ, गाली, घृणादेखि अपार माया र समर्पणसम्म पनि । पछिल्लो समय बिबरसँग जोडिएको अर्को समाचार हो, सम्भवतः उनको वैवाहिक जीवन ठिकसँग चलिरहेको छैन । त्यसैले पूरापूर सम्भावना छ, चाँडै कुनै न कुनै दिन बिबर र उनकी श्रीमती हेली बाल्डविन छुटिन बेर छैन । उनीहरू कहिले कसरी छुटिनेछन् त ? होइन, उनीहरू मिलिसके, अब किन अरूलाई टाउको दुखाइ ? यस्तो अनेक समाचार पढ्न पाइन्छ ।सन् २०१८ मा बिबर र हेलीको विवाह भएको थियो । उनीहरू सुपरकपल थिए । हेली भने मोडल हुन् । मिडिया पर्सनालिटीभन्दा पनि हुन्छ । विज्ञापनहरू पनि देखा पर्छन् । त्यो भन्दा पनि ठूला स्टारको जम्काभेट हुने पार्टीहरूमा उपस्थित हुनैपर्ने पात्रका रूपमा चिनिन्छन्, हेली । उनको पूरा परिवार नै ग्ल्यामर क्षेत्रमा संलग्न छ । धेरैलाई के विश्वास थियो भने उनीहरूको वैवाहिक सम्बन्ध लामो समय टिक्ने छैन, किनभने उनीहरूको रंगीन दुनियाँमा हुने यस्तै हो ।र, एउटा अर्को कारण पनि छ, बिबरको जीवनमा क्नुै न कुनै रूपमा सधैं जोडिरहने, सेलेना गोमेज । यही महिना बिबरको जन्म दिन पर्छ । वैवाहिक सम्बन्ध टुटिरहेको समाचारले बिबरको जन्म दिनसमेत ओझेलमा परेको थियो । अब कसैले नसोध्नु को हुन्, यी सेलेना भनेर । बिबर जति चर्चित छन्, त्यो भन्दा कम चर्चित छैनन्, यी अमेरिकी गायिका । यिनी पनि उत्तिकै हिस्सी अनुहारकी धनी हुन् । उनी पनि बिबर जस्तै किशोर किशोरीमाझ खुबै लोकप्रिय छिन् ।एक समय निक जोन्ससँग प्रेम सम्बन्धमा रहेकी सेलेना खासमा बिबरको पहिलो प्रेम भन्दा हुन्छ, सबैले थाहा पाउने गरेर । सन् २०१० देखि २०१८ बीच बिबर र सेलेनाबीचको सम्बन्ध उत्तिकै उतारचढावबाट गुज्रेको थियो । उनीहरू सार्वजनिक रूपमै झगडा पनि गर्थे । तर सामाजिक सञ्जालमा भुल्न चाहनेका लागि उनीहरू प्रिय जोडी थिए । उनीहरूका लागि बिबर र सेलेना अलग भएको अहिलेसम्म पनि पचेको छैन, त्यसैले उनीहरू सक्दो हेलीलाई गाली गर्छन् ।चाहन्छन्, बिबर र हेली अलग होऊन । अनि फेरि बिबरको जीवनमा आउन्, तिनै सेलेना । बिबरका धेरै समर्थकले हेलीलाई लगातार गाली गरेपछि महिना दिन अगाडि मात्र सेलेना उनकै समर्थनमा उत्रिइन् । सेलेनाले त्यति बेला भनेकी थिइन्, हेलीलाई यसरी सबैले नकारात्मक रूपमा हेर्न आवश्यक छैन । उनलाई गाली गर्ने अधिकार पनि कसैलाई छैन । पछि हेलीले सेलेनालाई यसका लागि धन्यवाद पनि दिइन् । गज्जब छैन र यो तीन पात्रको वरिपरि घुमिरहेको प्रेम कथा ?गज्जब मात्र होइन, मज्जा त यो तथ्यमा पनि छ कि बिबरले सेलेना र सेलेनाले बिबरका लागि अनेक गीत लेखेका छन् । ती उत्तिकै लोकप्रिय पनि छन् । उनीहरूको कुनै पनि गीत सुन्नुपर्छ, शंका लाग्छ, कतै यी गीत एकले अर्कोका लागि लेखेका त होइनन् ? विशेषतः बिबरका यस्ता धेरै गीत छन्, जसलाई सेलेनासँग जोडिएर सुन्ने गरिन्छ । यसको सूची बनाउने हो भने पनि लामै हुन्छ । उनको एउटा चर्चित गीत हो, घोस्ट । भनिन्छ, यो गीतको सबै सार सेलेनामै केन्द्रित छ ।यसमा बिबरले आफूले गुमाएको प्रेम सम्बन्धबारे लेखेका छन् । अर्को गीत मार्क माइ वर्ल्डस त सिधै सेलेनाबारे लेखिएको गीत हो । लभ योरसेल्फ यस्तै अर्को गीत हो । संयोग हेरौं न, गोमेजले यिनै शब्द आफ्नो शरीरमा खोपेकी छिन्, ट्याटुका रूपमा । ब्वाइफ्रेन्ड, ब्याड डे, नथिङ लाइक अस आदि आदि । नथिङ लाइक अस गीतको फरक विशेषता के हो भने यसमा बिबरले सेलेनासँग बिताएका सुखका दिनबारे सम्झने प्रयास गरेका छन् ।यस्तै सूची सेलेनाका गीतको पनि बनाउन सकिन्छ । त्यसमा पहिलो आउँछ, लभ यु टु लभ मि । बिबरले हेलीसँग विवाह गरेपछि उदास मन दिएर सेलेनाले यो गीत गाएकी हुन् । सन् २०२० मा आएका दुई गीत भलुनरेबल र लुक एट हर नाउ पनि यस्तै गीत हुन्, जसमा सम्बन्ध टुटेपछि कस्तो हुन्छ, त्यसबारे चर्चा गर्ने प्रयास गरिएको छ । यो सबै पृष्ठभूमिबीच मुख्य प्रश्न त्यही हो, के फेरि बिबर र सेलेना जोडिनेछन् त ? अहिले तत्कालका लागि बिबरको अनुहारमा फर्केको हाँसोका लागि खुसी हुन सकौं ।"
ट्वीटर खरिदपछि धेरै गल्ती गरें : मस्क,"काठमाडौं (कास) अमेरिकी अर्बपति इलन मस्कले ४४ अर्ब अमेरिकी डलरमा ट्वीटर खरिद गरेर ६ महिना चलाउँदा फरक अनुभव गरेको बताएका छन् । बुधबार ट्वीटर स्पेसमार्फत प्रत्यक्ष प्रसारणसमेत गरिएको बीबीसीका जेम्स क्लेटनसँगको एक अन्तर्वार्तामा उनले आफूबाट निकै धेरै गल्ती भएको स्विकारेका छन् । यद्यपि, सामाजिक सञ्जालमार्फत घृणास्पद अभिव्यक्ति (हेट स्पिच) बढेको भन्ने आरोपचाहिँ उनले अस्वीकार गरे । स्मरणीय छ, केही महिनाअघि ट्वीटरले आफ्नो सामाजिक सञ्जाल प्लाटफर्मलाई अझै सुरक्षित बनाउने भन्दै झन्डै ४ लाख खाता बन्द गरिदिएको दाबी गरेको थियो । कुराकानीकै क्रममा मस्कले ट्वीटरमा रहेका भ्रामक सूचना हटाउन आफूहरू निरन्तर प्रयासरत रहेको उल्लेख गरेका थिए ।यदि कसैले आफूले खरिद गरेकै मूल्यमा ट्वीटर खरिद गर्ने प्रस्ताव ल्याए पनि अस्वीकर गर्ने मस्कले बताएका थिए । मलाई पैसाको वास्ता छैन, मस्कले भने, मजस्तै आफूले कति तिरियो भनेर हिसाबकिताब गर्नेभन्दा सत्यलाई ज्यादा महत्त्व दिने खरिदकर्ता पाउन असम्भव छ । तर त्यो समयमा खरिद प्रस्ताव रद्द गर्न किन प्रयास गरेको भन्ने प्रतिप्रश्नमा मस्कले आफूले खरिद नगरेको भए ट्वीटर केही महिनामै डुब्ने स्थितिमा रहेको टिप्पणी गरे । सन् २०१२ यता सो कम्पनी जम्मा २ वर्षमात्रै नाफा कमाउन सफल भएको उनले दाबी गरे । आफ्नो टिमले लगभग ६ हजार ५ सय जनालाई अवकाश दिनेलगायत व्यापक खर्च कटौती गर्नुका साथै नयाँ प्रयासले गर्दा निकट भविष्यमै कम्पनी सापोनापोको स्थितिमा आउने उनको दाबी थियो ।भारतीय प्रधानमन्त्री नरेन्द्र मोदीमाथि बीबीसीद्वारा निर्मित वृत्तचित्रसम्बन्धी ५० भन्दा बढी ट्वीट हटाइएको सवालमा मस्कले सो विषय आफूलाई थाहा नभएको तर भारतको सामाजिक सञ्जाल कानुन निकै कडा रहेको र पालना गर्नुको विकल्प नरहेको टिप्पणी गरे । हामीलाई कुनै पनि देशको कानुन उल्लंघन गर्ने सुविधा छैन, मस्कले भने, यदि हाम्रा कर्मचारीलाई जेल पठाउने कि कानुन पालना गर्ने भन्ने विकल्पमात्रै रहेको खण्डमा हामी पछिल्लो रोज्छौं ।आफ्नो परम्परागत लापरबाह र अनौपचारिक शैलीमा कुराकानी गरेका मस्कले आफूले अमेरिकी राष्ट्रपति जो बाइडेनलाई भोट दिएको, आर्टिफिसियल इन्टेलिजेन्सको विपक्षमा आफू नरहेको तर यसको नियमनको पक्षमा रहेको बताए । आफूले ट्वीटर पोलपछि आफ्नो कुकुरलाई कम्पनीको प्रमुख कार्यकारी अधिकृत बनाएकोसमेत भन्न भ्याएका थिए । ट्वीटर अहिले पनि ब्रेकिङ समाचारका लागि पहिलो रोजाइ हुने गरेको र यसलाई सबैभन्दा उत्कृष्ट सञ्जाल बनाउन आफूले ट्वीटर ब्लु लगायतका निर्णय अघि सारेको उनको दाबी छ ।"
शक्ति राष्ट्रको स्वार्थ सन्तुलन मिलाउनै सकस,"(काठमाडौं)कूटनीतिक क्षेत्रमा वर्ष२०७९ दुई ठूला छिमेकी भारत र चीन तथा शक्ति राष्ट्र अमेरिकासँग सम्बन्धलाई सन्तुलन राख्ने कोसिस गर्दै बित्यो । युक्रेनरुस युद्धजस्ता विश्वमा बदलिँदो भूराजनीतिक परिवर्तनको असर नेपालमा पनि परिरह्यो । भूराजनीतिक परिवर्तनलाई ठूला मुलुकले नेपालमा आफूअनुकूल बनाउनका लागि कसरत गरिरहे । चुनावी वर्षका रूपमा रहेको २०७९ को अघिल्लो ८ महिना कांग्रेस सभापति शेरबहादुर देउवाले गठबन्धन सरकारको नेतृत्व गरेका थिए । पुस १० यता भने माओवादी केन्द्रका अध्यक्ष पुष्पकमल दाहालको नेतृत्वमा रहेको गठबन्धन सरकारले नेतृत्व गरिरहेको छ । पछिल्लो एक वर्षमा नेपाल सरकारले विदेश मामिलामा केही महत्त्वपूर्ण निर्णय, सम्झौता र सहमति गर्यो भने केही भूराजनीतिक दबाबका कारण महत्त्वपूर्ण विषयमा निर्णय गर्न सकेको छैन । विवाद भएपछि अमेरिकासँगको स्टेट पार्टनरसिप प्रोग्राम (एसपीपी) लाई नेपालले अस्वीकार गर्ने निर्णय गरिदियो । जसले गर्दा तत्कालीन प्रधानमन्त्री देउवाको झन्डै हुन लागेको अमेरिका भ्रमणमा ब्रेक लाग्यो । अमेरिकी जासुसी संस्था सेन्ट्रल इन्टेलिजेन्स एजेन्सी (सीआईए) का निर्देशक विलियम्स जोसेफ बर्न्सको फागुन ३ र ४ को भ्रमण तय भए पनि नेपाल सरकारले स्वीकृति दिएन, बरु त्यसअघि वासिङ्टन डीसीबाट लगातार रूपमा उच्च तहको भ्रमण भए । वर्षको अन्त्यमा प्रधानमन्त्री पुष्पकमल दाहालले अमेरिकी राष्ट्रपति जो बाइडेनले अघि सारेको डेमोक्रेसी समिटमा सहभागिता जनाए । वर्षको सुरुआतमा भारतीय प्रधानमन्त्री नरेन्द्र मोदीको लुम्बिनी भ्रमण भएसँगै नेपाल र भारत बीचमा धार्मिक कूटनीतिलाई जोड दिइयो । त्यस बेला ऊर्जा उत्पादन क्षेत्रसहित विभिन्न विषयमा सम्झौता भए । तर नेपालले लगातार भारतसँग माग गर्दै आएको भैरहवा अन्तर्राष्ट्रिय विमानस्थलका लागि आवश्यक रुट अझै प्राप्त गर्न सकेको छैन । नेपालको संघीय संसद् र चीनको राष्ट्रिय जनकंग्रेसबीच सहकार्य गर्ने सम्झौता यसै वर्ष भयो । चीनले शून्य कोभिड१९ नीति अपनाउँदा आयात र निर्यातमा नेपालीले तातोपानी र रसुवागढी नाकामा लगातार समस्या बेहोरिरहे । चैत १८ बाट चीनले रसुवागढी नाका खोले पनि अन्य नाका अझ पनि सञ्चालनमा छैनन् । यो वर्ष चिनियाँ कम्युनिस्ट पार्टी (सीसीपी) र नेपालका राजनीतिक दलबीचमा सम्बन्ध विस्तारको काम भयो । वर्षको अन्त्यमा प्रधानमन्त्री दाहाल भारतको भ्रमणका लागि निम्तो कुर्दै गर्दा चीनको बोआओ फोरम फर एसियामा सहभागी हुन सकेनन् । सन् २०१४ देखि दक्षिण एसियाली क्षेत्री सहयोग संगठन (सार्क) को अध्यक्ष रहे पनि भारत र पाकिस्तानको द्वन्द्वका कारण अध्यक्ष नेपालले १९ औं सार्क गराउन सकेको छैन । यस पटक सार्कको सचिवालय नेतृत्वविहीन हुने अवस्थालाई भने अध्यक्षको हैसियतमा नेपालले गतिलो गृहकार्य गरेर शाख बचायो । अफगानिस्तान (तालिवान सरकारमा आएपछि कुनै मुलुकले अफगानिस्तानको सरकारलाई मान्यता दिएका छैनन्) को पालो आएकामा सबै सात मुलुकलाई मनाएर नेपालले बंगलादेशबाट सार्कको महासचिव ल्याउने बाटो बनाइदियो । यस्तै, पाकिस्तानका बाढीपीडितलाई नेपालले राहत सहयोग पठाएर यस वर्ष उदाहरणीय काम गर्यो ।सहुलियत ऋण कि अनुदान भन्ने बहसका कारण चीनसँग सम्झौता भएको बेल्ट एन्ड रोड इनिसिएटिभ (बीआरआई) मा नेपालले कुनै ठोस निर्णय गरेको छैन । चीनले अघि बढाएको ग्लोबल सेक्युरिटी इनिसिएटिभ (जीएसआई) र ग्लोबल सिभिलाइजेसन इनिसिएटिभ (जीसीआई) मा नेपालले आफ्नो धारणा सार्वजनिक गरेको छैन । मोदी सरकारले ल्याएको विवादित चारवर्षे अग्निपथ गोर्खा सैन्य भर्ती कार्यक्रममा पनि नेपालले कुनै जवाफ पठाएको छैन । २०७३ मै दुई मुलुकबीच सहमति भएर बनेको नेपालभारत प्रबुद्ध समूह (ईपीजी) को प्रतिवेदन भारतले नचाहेका कारण दुवै सरकारले बुझ्न सकेका छैनन् । नेपालमा अमेरिकाबाट भएको भ्रमणले चीनलाई सशंकित पार्यो भने चीनबाट भएको भ्रमणले अमेरिकालाई चिढ्यायो । भारतले पनि चीन र अमेरिकाबाट भएको भ्रमणलाई सहज रूपमा लिएन । यी तीन मुलुकबीच नेपालमा अप्रत्यक्ष प्रतिस्पर्धा नै रह्यो, जसलाई सन्तुलनमा ल्याउन नेपाललाई हम्मेहम्मे परिरहेको छ । भूराजनीतिक जानकार चन्द्रदेव भट्ट वर्ष २०७९ मा नेपालको कूटनीतिक क्षेत्रमा महत्त्वपूर्ण चुनौती भनेको भारत, चीन र अमेरिकालाई विश्वासमा लिन नसक्नु नै रहेको मान्छन् । हाम्रो विश्वास नभएको कारणले उनीहरू आफ्नै हिसाबमा काम गरिरहेका छन् । नेपालको कूटनीतिक प्रोएक्टिभभन्दा पनि रिएक्टिभ देखियो, उनले भने । निर्वाचनका कारण आन्तरिक राजनीतिमा मुलुक बढी केन्द्रित रहेको उनले टिप्पणी गरे । भारतमा भएको राइसिया डाइगल, चीनमा भएको बोआओ फोरम फर एसियाजस्ता महत्त्वपूर्ण सम्मेलनमा राजनीतिक नेतृत्वबाट सहभागिता हुन नसक्नु उचित होइन, उनले भने । गत वर्ष बेलायतकी महारानी एलिजाबेथको अन्त्येष्टि समारोहमा सहभागी हुन परराष्ट्रमन्त्री नारायण खड्का लन्डन पुगे तर जापानका पूर्वप्रधानमन्त्री सिन्जो आबेको अन्त्येष्टिमा विश्वभरका चर्चित नेता टोकियो पुग्दा नेपालको प्राथमिकतामा त्यो परेन । जापानका लागि नेपालका राजदूत दुर्गाबहादुर सुवेदीले मात्र सहभागिता जनाएका थिए । युक्रेनमा युद्ध अन्त्य गर्न आह्वान प्रस्तावको पक्षमा नेपालसहित १४१ मुलुकले मतदान गर्दा भारत र चीनसमेत तटस्थ रूपमा रहे । रुसले सन् २०२२ को फेब्रुअरी २४ मा युक्रेनमाथि आक्रमण गरेको थियो । नेपालले यसअघि पनि रुसको आक्रमणविरुद्ध संयुक्त राष्ट्रसंघ (यूएन) मा आलोचना गर्दै युक्रेनको पक्षमा मतदान गरेको थियो । फागुनमा प्रधानमन्त्री पुष्पकमल दाहालले एमालेबाट परराष्ट्रमन्त्री विमला राई पौड्यालले जेनेभामा हुन लागेको मानवअधिकार परिषद्को ५२ औं सत्रमा सहभागी हुन जान लागेको अन्तिम समयमा रोकेपछि कूटनीतिक क्षेत्रमा टीकाटिप्पणी भयो । सोही घटनापछि एमालेले आफ्ना मन्त्रीहरूलाई फिर्ता बोलायो । परराष्ट्र मन्त्रालयले परराष्ट्र सचिव, राजदूत हुँदै प्रधानमन्त्रीको परराष्ट्र मामिला सल्लाहकारसम्मको जिम्मेवारी निर्वाहमा उत्कृष्ट कूटनीतिज्ञ यदुनाथ खनालको सम्मानमा सरकारले प्रोफेसर यदुनाथ खनाल प्रवचन आयोजना गर्यो । पहिलो शृंखलामा बेलायतको लिड्स विश्वविद्यालयका प्राध्यापक सूर्यप्रसाद सुवेदीले नेपालको परराष्ट्र नीति ः विगत, वर्तमान र भविष्य शीर्षकमा प्रवचन दिए, जुन नेपाली कूटनीति क्षेत्रका लागि महत्त्वपूर्ण कार्यक्रम रह्यो । तर तीन वर्षअघि घोषणा गरिएको सगरमाथा संवादलाई मन्त्रालयले हालसम्म अघि बढाएको छैन । पूर्वपरराष्ट्र सचिव मधुरमण आचार्य गत वर्ष कूटनीतिक क्षेत्रमा सम्झन लायक केही नरहेको मान्छन् । ठूला शक्ति राष्ट्रको चासो व्यवस्थापनमै नेपाल व्यस्त रह्यो । सकेसम्म द्वन्द्वमा नपरीकन उनीहरूबाट फाइदा लिनुपर्ने हुन्छ, उनले भने, हालसम्म त व्यवस्थापन गरेको छ । भविष्यमा कति गर्न सक्ला ?"
देश सही दिशामा हिँडोस्,"हामी नेपालीले राष्ट्रिय रूपमा प्रयोग गर्दै आएको विक्रम संवत्को नववर्ष आज सुरु भएको छ । नयाँ सालले यसै पनि नवीन उमंग ल्याएको हुन्छ, त्यसमाथि सर्वोत्तम ऋतु मानिने वसन्तको बीचमा नयाँ पात्रो पल्टाउनुको आफ्नै अर्थ छ । यति बेला बोटबिरुवाहरूमा नयाँ पालुवा पलाएजस्तै हाम्रो राष्ट्र एवं नागरिकहरूको जीवनमा पनि नयाँ मुना अंकुराउन सक्नुपर्छ । पुराना पातहरू झरेर प्रकृतिवनस्पति फेरिएजस्तै विगतका गल्तीहरू सच्याएर अब हामी पनि नयाँ संकल्पका साथ अघि बढ्न सक्नुपर्छ । खास गरी, सरकार र राजनीतिक नेतृत्वले मुलुकलाई अब सही दिशामा हिँडाउनुपर्छ । आज नयाँ वर्ष मात्र होइन, नयाँ दशक नै सुरु भएको छ । यस अवसरमा बितेको दशकको एकसरो लेखाजोखा गर्नु वाञ्छनीय हुन्छ । ७० को दशक नेपालको आधुनिक इतिहासमा एउटा विशेष अध्यायका रूपमा रहेको छ । यही दशकको दोस्रो वर्ष नेपालले नयाँ संविधान जारी गर्यो, जनताका प्रतिनिधिहरू सम्मिलित संविधानसभानिर्मित उक्त मूल कानुनले राज्यव्यवस्थामै आमूल परिवर्तन ल्यायो । गणतन्त्र, संघीयता, धर्मनिरपेक्षता र समावेशी राज्यको प्रत्याभूति गरेको संविधानसँगै देश नयाँ राजनीतिक युगमा प्रवेश गर्यो । र, उक्त राजनीतिक विकासक्रमले मुलुकमा नयाँ आशाको सञ्चार पनि गरायो । दुःखका साथ भन्नुपर्छ नवीनतम विश्वासका साथ सुरु भएको उक्त दशकले अपेक्षित दिशा लिनै सकेन । दशकको अन्त्यसम्म आइपुग्दानपुग्दै नागरिकहरूमा नैराश्य छाउन थाल्यो । त्यसको कारण अरू केही नभएर उही राजनीति थियो, जसले बदलिएको व्यवस्था अनुरूप आफ्नो चरित्र बदल्नै सकेन । राजनीतिक व्यवस्था आफैंमा साध्य हुन सक्दैन, नागरिक भलाइमा काम गर्ने साधन अर्थात् प्रणाली मात्रै हो । तर, हाम्रो राजनीतिक नेतृत्व जनकल्याणका निम्ति केन्द्रित हुनै सकेन । सबका सब दलहरू सत्तालिप्सामा मात्रै केन्द्रित रहे । भ्रष्टाचार र दण्डहीनताको बाली फस्टाउन दिएर उनीहरूले आफू र आसेपासेहरूको वर्गोत्थान त गरे, तर जनता जहाँको तहीं रहेÙ आफैंसित तुलना गर्दाको नगण्य प्रगतिबाहेक विश्वसापेक्षतामा नागरिकहरू कतै छुटिरहे । यसबीचमा स्थानीय तहले जसोतसो संघीयताको साख धाने पनि संघ र प्रदेशले निराशाबाहेक केही बाँडेनन् । संघमा त तत्कालीन प्रधानमन्त्री केपी शर्मा ओलीले दोहोर्याएर प्रतिनिधिसभा विघटन गरिदिए । धन्न, दुवै पटक सर्वोच्च अदालतले कार्यकारीको गल्तीलाई सच्याइदिएर संविधानलाई दुर्घटनाबाट जोगायो । र, स्थानीय तह र प्रदेशजस्तै संघीय संसद् पनि पहिलो कार्यकाल पूरा अवधि चल्न पायो । अनि, यथोचित समयमा दोस्रो पटक तीनै तहका आवधिक निर्वाचन सम्पन्न हुन सके ।चौतर्फी निराशाकै बीच गत वर्ष भएको आम चुनावमा जनताले राजनीतिक दलहरूलाई आफ्नो सन्देश सुनाए । पुराना दलहरूले मतसंख्या उल्लेख्य गुमाउनु र रातारात नयाँ दलहरू निर्णायक हैसियतमा संसद् प्रवेश गर्नुको मुख्य कारण नागरिकले गरेको सुशासनको खोजी नै थियो । परन्तु, जनतालाई सुशासनको सपना बेचेर उदाएका नव दलले पनि पुरानै राजनीतिक शक्तिसरहै सत्तामोह मात्र देखाएनन्, तिनका अनेकन् काण्डहरू पनि सतहमा आए । र, पुराना दलहरूले पनि सुध्रिने छाँट देखाएनन्, अझै देखाएका छैनन् । सरकार बनेको सय दिन बित्दा पनि मन्त्रिपरिषद्लाई पूर्णता दिनसम्म महाभारत भैरहेको छ, यही बीचमा सत्ता गठबन्धनको मुख्य सहयात्री दल नै अदलबदल भएको अर्को तीतो सत्य त छँदै छ । यी सबै घटनाक्रमबाट नागरिक थप निराश छन् । यसरी राजनीति सङ्लिन नसकिरहेका बेला अर्थतन्त्रसहित देशको अरू हाल पनि ठीक छैन । राजस्वले चालु खर्च धान्नै सकस छÙ कर्मचारीलाई तलब खुवाउन ऋण लिनुपर्ने अवस्था छ । तर विभिन्न अध्ययन प्रतिवेदनले सुझाएकै सार्वजनिक खर्च कटौती गर्न पनि सरकार तत्पर देखिन्न । देशभित्र गरिखाने वातावरण नदेखेपछि विद्यालय तहको अध्ययनपछि नै थप पढ्न वा रोजगारीका लागि बिदेसिने युवाको अभूतपूर्व ताँती छ । उच्च शिक्षालयहरूमा कोटा अनुरूप विद्यार्थी छैनन् । विद्यालय शिक्षाको सिकाइगुणस्तरमै समस्या छ । स्वास्थ्य सेवा आफैं बिरामी छ । कृषिप्रधान देशमा साढे ३ खर्ब रुपैयाँको कृषिउपज नै आयात गर्नुपर्ने विवशता छ । र, यही बेला जलवायु परिवर्तनको मार देखिने गरी पर्न थालिसकेको छ । निश्चय पनि यी सबै समस्याको द्रुत समाधान सहज छैन, परन्तु सार्थक पाइला चालेमा क्रमशः सुधार असम्भव छैन । त्यसैले आजका अवसरमा सरकारले यथोचित संकल्प गरोस् । अर्थतन्त्रदेखि सुशासनसम्ममा देखिएका भ्वाङहरू टालिऊन् । खास गरी अर्थतन्त्रमा तत्कालीन समस्याहरू समाधानका अतिरिक्त दीर्घकालीन संरचनात्मक सुधार गर्नुपर्ने खाँचो छ, जसको थालनी यही वर्ष हुन सकोस् । सरकार खोक्रो प्रचारमुखी काममा भन्दा पनि वास्तविक सुधारमा केन्द्रित होस्Ù कर्मचारीलाई फगत निर्देशन दिने शैलीबाट माथि उठोस् । सुशासन एवं सार्वजनिक सेवा वितरणमा उल्लेख्य सुधार आओस्Ù गणतान्त्रिक नागरिकले पनि सरकारी कार्यलयहरूमा पुग्दा रैतीजस्तै महसुस गर्नुपर्ने विडम्बनाको अन्त्य होस् । समग्रमा, देशका सबै अंगको स्वास्थ्यमा सुधार आओस् । यसका निम्ति राज्यसञ्चालकहरू हिजोका गल्तीबाट पाठ सिकेर देश र नागरिकलाई प्रगतिपथमा लम्काउन दत्तचित्त रहून् । यिनै दायित्वबोधका लागि हाम्रोतर्फबाट सबैलाई नयाँ वर्ष २०८० को शुभकामना !"
नयाँ वर्षसँग अपेक्षा,यदि राजनीतिक दलहरूले बेलैमा वुद्धि पुर्याएनन् भने देश दुर्घटनामा पनि पुग्न सक्छ । सुशील आचार्य
चरन क्षेत्र बन्दै विमानस्थल,"चुनावका लागि मुद्दा बनाइएका दुर्गम भेगका विमानस्थलहरूले नेताहरूको सोचको प्रतिनिधित्व गरिरहेको छ । देशभरिमा ५२ विमानस्थल छन्, चालु अवस्थामा ३३ वटा छन् । करोडौं रुपयाँ लगानीमा बनेका विमानस्थलहरू बन्द हुनु दुःखद छ । त्यहाँको लगानीको कुनै उपयोगिता छैन । दुर्गमका धेरै विमानस्थल चरन क्षेत्रमा बदलिएका छन् । कतिपय जिल्लावासीहरूका उत्सव मनाउने स्थलमा परिणत छन् । अगामी दिनमा विमानस्थलको प्रयोग कसरी गर्न सकिन्छ भन्नेतर्फ सरकारी निकाय, राजनीतिक दलहरू कति पनि संवेदशील छैनन् । पहुँचको भरमा गरिने यस्तो विकासको अर्थ हिजो पनि थिएन आज पनि छैन र भोलि पनि हुने छैन । यसरी विमान बनाउने चलनको अन्त्य कसले, कसरी गर्ने ? दूरदराजका नागरिकका अनेकन् आवश्यकता छन् । तर प्रयोगविहीन विमानस्थलमा धेरै लगानी थुप्रेको छ । राज्यको ढुकुटी पनि स्वाहा भइरहेको छ । अतः सरकार आउने दिनमा कम्तीमा सम्भाव्यता अध्ययनबिना यति ठूलो रकम खर्च गरिनु हुन्न । यस्ता विकास ले नेताहरूका लागि चुनावका बेला केही भोट त बढाउला तर देशको ढुकुटी भने बर्बाद हुने निश्चित छ । रामकृष्ण बराल, जोरपाटी५, काठमाडौं"
युवा सांसदहरूको जोस,"अचेल संघीय संसद् सुन्नयोग्य नभएको महसुस भैरहेको छ । यसपालि राष्ट्रिय स्वतन्त्र, जनमत र नागरिक उन्मुक्ति पार्टी उदाए । सांसदका रूपमा केही युवा पहिलो पटक संसद्भवन छिरेका छन् । त्यसो त अन्य ठूला राजनीतिक दलहरूबाट समेत केही न केही युवाको उपस्थिति पहिले र अहिले पनि संसद्मा नभएको होइन । तर, अहिले परिस्थति अलिक फरक छ । पुराना दलहरूका भन्दा नयाँ दलका युवा सांसदहरू बढी स्वतन्त्र छन् । ठूला दलका सांसदहरू शीर्षनेताहरू अनुसार चल्छन् । पुराना दलका पुराना व्यक्तिहरूले घण्टौं अर्थहीन भाषण गरेर समय व्यतीत गर्ने गर्छन् । राम्रा, नयाँ र जनविचार मिल्ने तर्कपूर्ण धारण तिनको छैन । अहिले नयाँ दलहरूबाट उदाएका युवा सांसदहरूले संसद्मा गरेको सम्बोधन तथा भाषण सुन्दा केही तयारी गरेर बोलेजस्तो देखिन्छ । अरूभन्दा अलिक फरक रूपमा प्रस्तुत हुन खोज्छन् पनि । युवा सांसदप्रति जनताको भरोसा छ । यति यसै गरी तिनले नीतिनियम बनाउनमा पनि पहलकदमी लिने हो भने देशले समेत गति लिन सक्ने देखिन्छ । समसामयिक विषयवस्तु त्यसमाथि पनि गहन अध्ययन र अनुसन्धान गरेर संकलन गरिएका तथ्यांकसहितका मन्तव्य दिने युवा सांसदहरूको जोस कहिलेसम्म रहिरहन्छ, त्यो भने हेर्न बाँकी छ । उनीहरूले उठाएका विषयवस्तु, समस्या र त्यसको समाधानका लागि सरकारको ध्यानाकर्षण हुने हो वा होइन, समयक्रममा खुल्दै जानेछ । जे होस् उनीहरूका जोस र जाँगरले सार्थकता पाई देशमा परिवर्तन आओस् भन्ने सबै जनताको चाहना छ । सरकारले नयाँ दलका युवा सांसदहरूका माग सम्बोधन गर्दै, उनीहरूकै अनुसार अघि बढेमा पुराना भनिएका दलहरूको अस्तित्व नै संकटमा पर्न सक्छ । त्यसैले पनि सरकारले उनीहरूले उठाएको माग तुरुन्तै सम्बोधन गरिहाल्लाजस्तो लाग्दैन । फेरि नेपालमा जो जाली कुरा गर्छ, उसैलाई भाउ दिने चलन पनि छ । फटाहा कुरा गर्ने, हास्यास्पद र गालीगलौजयुक्त भाषणले मात्र वाहवाही पाउँछ, संसद्मा पनि ताली बजाइन्छ । गहन कुरा कसले सुन्ने, कसले समर्थन गर्ने, कसले ताली बजाउने ? नरनाथ पाण्डे, कावासोती८, नवलपुर"
"समाजवाद, हाम्रा विशेषता र आधार","राज्यको चासोमा पुनर्परिभाषायदि समाजवादउन्मुख यात्रा गर्ने हो भने राज्यले आफ्नो चासो र प्राथमिकतालाई पुनर्परिभाषित गर्नुपर्छ । पुनर्परिभाषित राज्य, निजी क्षेत्र र समुदायबीच अधिकारको बाँडफाँटमा छलफल हुनुपर्छ । हामीसँग निजी क्षेत्र छ, तर उसको क्रियाशीलताका लागि ठाउँ कुन हो ? शिक्षा निजी क्षेत्रको प्राथमिकताको विषय हो कि होइन ? स्वास्थ्य हो कि होइन ? सार्वजनिक यातायात हो कि होइन ? सहरी क्षेत्रको खानेपानी हो कि होइन ? यस्ता प्रश्नहरूको सूची धेरै लामो बनाउन सकिन्छ । शिक्षा निजी क्षेत्रको मामिला हुनु हुँदैन । वित्तीय सहयोग, पूर्वाधारको सहयोग संघीयताका सन्दर्भमा संघीय मामिला होÙ बाँकी व्यवस्थापकीय नेतृत्व समुदायको हो । स्वास्थ्यको हकमा पनि कुरा यही हो । सामान्य नागरिकका पहुँचका हिसाबमा रहेको सार्वजनिक यातायातलाई नाफा र घाटाको विषय बनाउनभन्दा सार्वजनिक वस्तुका रूपमा परिभाषित गरी राज्य जिम्मेवार हुनुपर्छ । सार्वजनिक वस्तुको नागरिकपहुँचमा राज्य जिम्मेवारीबाट पन्छिन मिल्दैन । निजी क्षेत्रका आफ्नै ठाउँ छन्, त्यहाँ मात्रै राज्यले सहजीकरण गर्नुपर्छ ।"
महिला आन्दोलनको सान्दर्भिकता,"संघर्ष कसले गर्ने ? कसरी गर्ने ?यो आन्दोलन महिला र पुरूषलाई नदीका दुई किनाराजस्तो छुट्ट्याउने, कित्ताकाट गर्ने प्रक्रिया होइन, न त महिला मात्र लड्ने लडाइँ हो । नारीवाद, नारी दिवस भन्नेबित्तिकै उतर्सिने मानिस प्रशस्तै भेटिन्छन् । डलरवादीको आन्दोलन, आफ्नो संस्कृति मिच्नेहरू, सुकिलामुकिलाको लडाइँ, पश्चिमाले उरालेको आन्दोलन जस्ता अनगिन्ती शब्दवाण सामाजिक सञ्जालदेखि सामान्य बोलीचालीसम्म देखिन्छन्, सुनिन्छन् । तथापि जबदेखि महिला अधिकारको आवाज मुखर हुन थाल्यो तबदेखि नै पुरुषहरूले पनि साथ दिइरहेका छन्Ù के कारणले महिला पछि परेका हुन् भन्नेमा अनुसन्धान गरेका छन्Ù नीति, नियम, संस्कार बदल्ने प्रयास गरेका छन् । यस अर्थमा पुरुषहरूले पनि महिला आन्दोलनको अगुवाइ गरेका छन् । बरु कतिपय महिला नै जानेरनजानेर, बुझेरनबुझेर महिला आन्दोलनको विरोधी भएका छन् । सासूले नै बुहारीको विरोध गर्छे अनि महिला आन्दोलन कसरी सफल हुन्छ भन्नेजस्तो कथन जताततै सुन्न पाइन्छ । यहीँनेर के बुझ्नुपर्छ भने, सासूबुहारी पनि यही पितृसत्ताका उपज हुन् । उनीहरूले महिला भनेका पुरुषका सेवक हुन् भन्ने सुन्दै र अनेकौं हिंसा पनि सहज रूपमा सहँदै आएका हुन् । लोग्नेले पिटे सहनुपर्ने, नसहने हो भने आफ्नै इज्जत जाने, दाइजो लैजानैपर्ने, अंश लिनै नहुने भन्ने सुन्दै र त्यसमै अभ्यस्त हुँदै आएका छन् । जतिसुकै अमानवीय कामकुरा पनि पचाउने बानी परेको छ उनीहरूलाई । तीमध्ये केहीले विद्यमान विभेदको जरोकिलो कहाँसम्म फैलिएको छ भनी बुझेका छैनन् । केहीले केही बुझेका भए पनि आफ्नो औकात सम्झेर पितृसत्ताको खिलाफ जाने हिम्मत गर्न सकेका छैनन् । महिला नारीवादी हुनैपर्छ भन्ने छैन, पुरुष यसको खिलाफ हुनुपर्छ भन्ने पनि होइन, न त नारीवादी आन्दोलन भनेको एकापट्टि पुरूष र अर्कोपट्टि महिला जम्मा भएर डोरी तान्ने खेलजस्तो हारजितको लडाइँ हो । यो त नितान्त विचारको लडाइँ हो । जोकसैलाई यसमा समाहित हुन मन लाग्छ, हुन सक्छन् । समान ज्यालाको मागसहित प्रारम्भ गरिएको आन्दोलनभन्दा आधा शताब्दीपहिले नै जोन स्टुवार्ट मिलजस्ता केही पुरुषले बेलायती संसद्मा महिलाले पनि पुरुषसरह मत हाल्न र निर्वाचनमा लड्न पाउनुपर्ने आवाज उठाएका थिए । प्रदीप गिरिजस्ता राजनीतिकर्मीको महिलाप्रतिको चेत आजका कुनै महिला नारीवादीको भन्दा कम थिएन । डा सञ्जीव उप्रेती युगौंदेखि निर्मित संरचनागत लाभांश मा अघि परेका पुरुषले नबुझेसम्म महिला समानताको लडाइँ अधुरै रहन्छ भन्दै छन् । अनि कसरी भन्नु यो महिलाको मात्र लडाइँ हो भनेर ? आन्दोलन, विद्रोह, संघर्ष जे भने पनि यसको रूप सधैं र सबै ठाउँमा एकै हुँदैनÙ सबैले एकै तरिकाले योगदान दिनुपर्ने पनि होइन । विद्रोह सधैं सामूहिक प्रक्रिया हो भन्ने पनि होइन । यसका लागि कहिलेकाहीँ सामूहिक प्रतिकार चाहिन्छ नै । त्योभन्दा पनि बढ्ता यो त एकएकको सुझबुझसहितको एकल साहसिक कार्य पनि हो । कतिपय अधिकारकर्मीसमेत परको कुरा खोज्छन्, वरको छोड्छन्Ù आर्थिक अधिकारको वकालत गर्छन्, राजनीतिमा कोटा चाहिन्छ भन्छन्, नीति नियम यस्तो चाहिन्छ भन्छन्, पितृसत्ताको धूवाँदार विरोध गर्छन् तर घरभित्रको सानोभन्दा सानो विभेदमा प्रतिकार गर्दैनन्Ù हिंसा सहन्छन् । उनीहरूका लागि अधिकार भनेको सरकारसँगको लडाइँ हो, परतिरको प्राप्ति हो अनि कतिपय बेला अरूले गर्ने लडाइँ हो । त्यसैले त्यसमा आफू सरिक हुन आवश्यक ठान्दैनन् । तर बुझ्नुपर्छ, यो घरदेखि कार्यस्थलसम्म, परिवारदेखि समाजसम्म पाइलापाइलामा परिवर्तन खोज्ने प्रक्रिया हो । संस्कार र संस्कृतिका नाममा थुपारिएका बेअर्थका अनेकौं अन्धविश्वास, ढोङ र हिंसाको उल्लंघन हो, जसका लागि सधैं न समूहमा मात्र उत्रन आवश्यक छ न सम्भवै हुन्छ । अझ अधिकांश समयमा त तत्क्षणको प्रतिकार प्रभावकारी हुन्छ, पछि त्यसको सन्दर्भ र महत्त्व बुझाउनै कठिन हुन्छ ।सबै प्रतिकार तत्क्षण गर्नुपर्छ भन्नेचाहिँ होइन । एक्लैले गर्ने प्रतिकार र अवज्ञाका निश्चय पनि सीमा छन् । उदाहरणका लागि, यौन हिंसाका अनेक घटनाको तत्क्षण प्रतिकार गर्न सकिँदैन वा सकिएन भने आफ्नो अनुकूलको समयमा सार्वजनिक गर्दा पनि हुन्छ तर हिंसा सहिरहनुचाहिँ हुँदैन । मी टु यही मान्यताको उपज हो । करिब डेढ शताब्दी पार गरेर आजका दिनसम्म आइपुग्दा लैंगिक विभेद तथा यौनिकताका सवाल जसरी महत्त्वपूर्ण ठानिएका छन्, त्यसरी नै भोलि अन्यान्य विषयले पनि प्राथमिकता पाउँदै जालान् । महिलावादको उद्देश्य पनि हाम्रै अनुभवबाट निःसृत परिणामलाई समेट्दै समस्या समाधानका समयसपेक्ष उपाय पत्ता लगाउँदै जाने जीवन्त प्रक्रिया हो । अनि यस अभियानले हरेकको सुझबुझसहितको योगदानको अपेक्षा गर्छ ।"
नारायणीलाई टुकुचा बनाए बच्दैन नारायणगढ,"नेपालको डोजरनिर्देशित विकासको समग्र मोडल भरतपुर महानगरमा पनि भेटिन्छ । केही दशकदेखि नारायणी नदी किनारमा तटबन्धका छिटपुट काम भइरहेका छन् । भरतपुर महानगरले जसरी नदीको सहर छेउको भागमा छेडखानी गरिरहेको छ, त्यो लाखौं मानिसका लागि आत्मघाती बन्ने निश्चित छ । भरतपुरकी मेयर रेनु दाहालले वाचा गरेझैं हुने हो भने छिट्टै नदीको नारायणगढतर्फ समुद्रको किनारको दृश्य झल्किने कंक्रिटको कैयौं किलोमिटर लामो संरचना बन्नेछ । त्यसो गर्दा स्वतः पारिपट्टि गैंडाकोटको भूभाग डुबानमा पर्ने हुँदा समानान्तर बाँध आवश्यक हुनेछ । स्थानीय जनप्रतिनिधिका अनुसार यसका लागि बजेटसमेत छुट्टिइसकिएको छ । हाल झन्डै १७ करोड रुपैयाँ लागतमा काम भइरहेको पुल माथिपट्टिको ६४० मिटर लामो हिस्सामा, नदीले हरेक वर्षायाममा चर्चिने गरेको भूभागको झन्डै सय मिटर चौडा जमिन तटबन्धभन्दा बाहिर पर्नेछ । त्यही हाराहारीमा पारि पनि तटबन्ध हुने हो भने गैंडाकोट र नारायणगढका घना बस्तीको ठीक बीचमा नदीले हाल चर्चेको चौडाइ एकतिहाइदेखि आधासम्मले कम हुनेछ । अर्थात्, काठमाडौंका टुकुचाजस्ता ससाना खोलाहरूका दुवैतिर पर्खाल र सडक बनाएर तिनको सीमा मिच्दा बर्खामा जस्तो वितण्डा हुन थालेको छ, त्यो यहाँ पनि दोहोरिनेछ । बडीघाट, कालीगण्डकी, सेती, मर्स्याङ्दी र त्रिशूली मिलेर बन्ने नारायणीको पानीढलो काठमाडौं उपत्यकाको भन्दा सयौं गुणा ठूलो हुने भएकाले बाढीको भीषणता पनि सोहीअनुरूप हुनेछ । नदीको भरतपुरपट्टि अहिले बनिरहेको तटबन्धका कारण गैंडाकोटको तटीय क्षेत्रका मानिसको निद्रा हराम हुन थालिसक्यो । यस विषयमा उनीहरूले बारम्बार जनप्रतिनिधिलाई भनेका पनि छन् । तर जवाफ भने उताको जस्तै तटबन्ध यता पनि बनिहाल्छ भन्ने पाउँछन् । दोहोरो तटबन्धको परिणाम के हुनेछ भन्ने विषयमा कसैको ध्यान गएको पाइँदैन । यसले एकाध वर्षका लागि दुवैतर्फ डुबान कम गर्न सक्नेछ । तथापि वर्षैपिच्छे नेपालको झन्डै एकचौथाइ भूभागबाट बगेर आएका ढुंगा र बालुवा थुप्रिँदै गएसँगै नदीको पीँधको तह माथि उठ्दै जानेछ । केही वर्षमा तटबन्ध या त निरर्थक बन्नेछ या अग्लो बनाउँदै लैजानुपर्नेछ । तटबन्ध अग्लो बनाउँदा छेउको भूभाग तल पर्दै जानेछ । यसले गैंडाकोटपट्टिको ठूलो तटीय जमिन तटबन्ध र नदीभन्दा तल पर्नेछ । पानी निकास नहुँदा सो क्षेत्र सिमसारझैं हुनेछ । एकातिर एकाध वर्ष बाढी छेक्ने तटबन्धले अन्ततः सयौं घर, होटल र कलेजसमेत रहेको भूभागलाई अतिरिक्त डुबानमा पार्नेछ । अर्कातिर दुवैपट्टि तटबन्धको निश्चित हिस्सा फुटेर बाढी आउन सक्ने जोखिम अकासिनेछ । पछिल्ला वर्षमा बंगलादेश र थाइल्यान्डमा तटबन्ध भत्कँदा ठूलो धनजनको क्षति भइरहेको छ । यसबाहेक तटबन्ध सुरु हुने स्थानबाट नदीले बाटो नै बदलेर साबिकभन्दा कैयौं गुणा बढी भूभाग डुबानमा पार्न सक्नेछ । अतिवृष्टिका कारण पनि असामान्य बाढी आएमा, सहजै जत्रोसुकै तटबन्ध पनि काम नलाग्न सक्छ । हाल दुवैतर्फ सयौं मिटरमा फैलिएको बालुवाले स्पोन्ज को जस्तो काम गर्दै नदीको बहावलाई कम गर्ने गरेकामा, यसको ठूलो हिस्सालाई कंक्रिटले विस्थापित गर्नासाथ बर्खायाममा अनपेक्षित रूपमा पानीको बहावको दिशा फेरिनेछ र गति पनि तीव्र हुनेछ । स्मरण रहोस्, हाल छेडखानी भइरहेको नारायणीको हिस्सा निकै संवेदनशील हो, जहाँ पहाडका कापमा गडगडाउँदै बगेको नदीले ९० डिग्रीले दिशा परिवर्तन गर्छ र अचानक मैदान भेट्टाउँछ । तसर्थ नदीको सीमा त्यहाँबाट सुरु गरेर फैलँदै जानु स्वाभाविक हो । नारायणगढ र गैंडाकोटमा बनिरहेका बस्ती कैयौं दशकदेखि नदीको बहावसित सम्झौता गर्दै र सम्हालिँदै बनेका हुन् । विशाल नदीलाई हठात् टुकुचाझैं कंक्रिटका सीमारेखा खिचिदिनु भनेको अकल्पनीय अवस्था निम्त्याउनु हो । नारायणी नदी मैदानमा फैलिइसकेपछि चितवन र नवलपुरको पुछारतिरका भूभागमा बर्सेनि बाढी र डुबानको समस्या बढिरहेको छ । नदीको बर्खे सीमालाई सम्मान गर्दै ती ठाउँमा बन्ने तटबन्धले धेरै मानिसको ज्यान, घर र जीविकाको रक्षा गर्न सक्छ । उनीहरूको विवशता देखाएर आयोजना पार्ने अनि नदीको साँघुरो भागलाई खुम्च्याउने काम भने कुनै हालतमा क्षम्य हुन सक्दैन । यसले डुबान र कटानको समस्या समाधान गर्ने नभई थप समस्या सृजना गर्ने निश्चित छ । त्यसमाथि चुलिँदो जलवायु संकटका कारण अरू देशले वास्तविक संकट पहिचान गरेर तिनको मोचन गरिरहँदा, नेपालमा भने यस्ता आत्मघाती आयोजना बनिरहेको छ । यस्तो विनाशकारी आयोजना अघि बढिरहँदा चितवनका मानिसको आमबुझाइ छ, यसले सुरुमा गैंडाकोटमा डुबानको समस्या ल्याउँछ, हामी किन बोल्ने । गैंडाकोटका धेरैलाई लागेको हुन सक्छ, यसपालिदेखि नै नदीको धार बदलिएर सुरुमा डुबानमा पर्ने नदी किनारका विपन्न हुन्, हामी किन बोल्ने । वारिपारिका धेरैलाई लाग्छ, दुवैतिरका जनप्रतिनिधि तटबन्धका लागि हुने बालुवा, ढुंगा र गिटीको व्यापारमा सुनखानी खोजिरहेका छन्, त्यसैले आफ्नै घर डुब्दासम्म पनि तिनले केही गर्नेवाला छैनन् । विभिन्न बहानामा सबै चुप लाग्दै जाने हो भने, निश्चित छ नारायणीलाई टुकुचा बनाउने भरतपुर महानगरको प्रयत्नले एउटा अकल्पनीय विपत्ति निम्त्याउनेछ । अहिलेसम्म कहिल्यै जोखिम महसुस नगरेका भरतपुर र गैंडाकोट दुवैपट्टिका बस्तीलाई उजाड बनाउन सक्नेछ । त्यसको सापेक्षमा अघिल्लो वर्ष मेलम्ची र मनाङमा भएको पहिरोजन्य मानवीय क्षति सानो प्रतीत हुनेछ । नदी किनारको सौन्दर्यकरणको बहानामा सुरु भएको ध्वंसकारी विकासले अन्ततः नदीका दुवै किनारका लाखौं मानिसको उठीबास लगाउन सक्नेछ । यसलाई रोक्ने सम्भवतः अन्तिम मौका अहिले छ । हाल नदीको हिउँदे सीमानजिकै र बर्खे सीमाभन्दा झन्डै सय मिटरभित्र जग खनिँदै गरेको तटबन्धको काम रोक्न सक्ने हो भने यो विनाशलीलालाई यहीं रोक्न सम्भव हुनेछ । आउँदो बर्खामै नारायणीले त्यहाँ थुप्रेको माटो बगाएर बालुवा ल्याएर राख्नेछ ।"
'मालदार मन्त्रालयमा के खाने ?,"नेपालको एउटा विश्वविद्यालय परिसरमा रहेको खाजाघरमा हालसालै भएको संवादमा खाने विषयले फरक मोड लियो । संवादमा सहभागी विद्वान्ले भने, एउटा छ, पहिले दिएको पद राम्रोसँग खान नसक्ने, अनि अहिले भीसी खान खोज्नेÙ अर्को छ, सम्भावना बलियो भएर पनि म भीसी खान्छु भन्न नसक्ने । खाजाघरको मेनुमा अर्थोकै थिए, विद्वान्हरूको मेनुमा सार्वजनिक पद आकर्षक खान्की हुन पुग्यो । अंग्रेजी भाषाको भाइस चान्सलर (भीसी) लाई नेपालीमा उपकुलपति भन्ने चलन छ, चान्सलर लाई कुलपति । कुलपति भन्ने शब्दको आविष्कार कसरी भयो वा सो शब्दको यस्तो प्रयोग कहिले सुरु भयो, गहिरो ज्ञान छैन । भाषा सम्बन्धी काम गर्नेले सही व्याख्या गर्लान् । यसै सुन्दा कुल र पति मिसिएर बनेको शब्दमा कुनै संस्था वा समूहको स्वामी बन्ने भाव प्रकट भएझैं लाग्छ । मालिक किन बन्ने ? आफूभन्दा तलकालाई कज्याउन र खान । के खान ? कुनै समूह, आयोग वा संस्थाको मालिक भएबापत हातलागी हुने स्रोतको थैलोमा जेजे भेटिन्छ, त्यही खान । अहिलेसम्मका कति कुलपतिहरूले केके खाए, चासो राख्ने मान्छेले सम्झन सक्छन् । गतिला पति हरू अपवाद मात्र हुन् । खानमा पारंगतहरूको मालिक्याइँ रहेका संस्थाहरूमा कस्ता परिवर्तन भए र ती बदलावको सामाजिकसांस्कृतिक प्रभाव कस्ता भए, कसैले सम्झेर भन्न सक्दैन । नेपाली आमवृत्तमा खास जिम्मेवारीमा पुगेकाले खान जाने, सम्भवतः निकटवर्तीलाई केही ख्वाउन पनि जाने होलान् । ठूलो प्रयत्न, चाकडी, मोलाहिजा, अनेक लेनदेन गरेर पाएको पद दिगो सकारात्मक प्रभाव पार्न वा जिम्मेवारीमा खरो उत्रेर सेवा गर्न कम, खान बढी हो भन्ने बुझाइले करिब सामाजिक वैधता पाएको छ । यसरी हेर्दा, वर्षौंदेखि खाइएका स्रोत बेहिसाब छन्, गरेका गहकिला कामको फेहरिस्त खासै लामो छैन । जहानिया मालिकबाट खोसेर नागरिकका नाममा नामसारी भएका संस्थाको पनि यस्तै हालत बन्नमा पञ्चायती बेथितिलाई थप बलियो बनाउने लोकतान्त्रिक भनिएको दलीय राजनीति नै मुख्य जिम्मेवार छ । दलीय राजनीतिका एक सफल खेलाडी हुन् नारायणकाजी श्रेष्ठ । भूमिगत र अर्धभूमिगत राजनीतिको लामो अनुभव भएका, शान्ति प्रक्रियाको सफलताको ठूलो भाग आफ्नो नाममा दर्ता गराउने आधार पनि तयार गरेका श्रेष्ठले सत्ताबजारको खेलमा समेत पटकपटक आफ्नो कौशल प्रमाणित गरिसकेका छन् । आफ्नो विशेष भूमिकाको महत्त्व स्थापित गर्दै विभिन्न पद र जिम्मेवारीमा पुगिरहने योग्यता उनले साबित गरेका छन् । नवनेता रवि लामिछानेको सत्ता महत्त्वाकांक्षामा नागरिकता काण्डले अवरोध खडा गरेपछि गृह मन्त्रालय रिक्त थियो । भौतिक योजना तथा पूर्वाधार मन्त्रालयको जिम्मेवारीबाट सरुवा गरेर पार्टी अध्यक्ष तथा प्रधानमन्त्री पुष्पकमल दाहालले श्रेष्ठलाई गृह मन्त्रालय सुम्पिए । सुकिला दौरासुरुवाल र भादगाउँले टोपीमा चटक्क सजिएका नयाँ गृहमन्त्री श्रेष्ठले पद सम्हाल्दै आफ्ना सबलतम योग्यता सार्वजनिक गरे । छोटो भिडियोमार्फत बाहिरिएको उनका ती योग्यताको मुख्य विषय नै के खाने र के नखाने भन्ने थियो । गृहमन्त्री श्रेष्ठले भने, म पाँचवटा चीज खान्नँ । माछामासु खान्नँ, रक्सी खान्नँ, चुरोट खान्नँ, पान सुपारी र तम्बाखु खान्नँ र चियाकफी खान्नँ । चिया खानै परे ग्रिन टी मात्रै खान्छु । अहिले कामको सिलसिलामा अर्को एउटा चीज खान्नँ भनेको छु, घूस र उपहार खान्नँ । मन्त्री बन्न काबिल छु भन्न र आइन्दा आफूबाट अब्बल काम हुनेछ भनेर विश्वास दिलाउन उनले यी योग्यता सार्वजनिक गरेका होलान् । माछा र मासु, चुरोट र रक्सी, पान र तम्बाखु खानलाई बढी स्रोत चाहिन्छÙ त्यसैले तिनले घूस खाने सम्भावना हुन्छ, तर आफूले ती सबै केही नखाने भएकाले निजी उपयोगका लागि खासै पैसा चाहिँदैन र त्यसकारण घूस खाइरहनु पर्दैन ! श्रेष्ठको आशय अन्दाज गर्न सकिन्छ । कुन खाना शुद्ध, राम्रो, असल र कस्ता खाना अशुद्ध र खराब भनेर तय गरिदिने खाद्य राजनीतिका आफ्नै जटिलता छन् । सो राजनीतिमा धर्म, जात, समुदाय, र पहिचानका पेचिला सवाल पनि जोडिन पुग्छन् । भारतमा नरेन्द्र मोदी नेतृत्वको हिन्दुत्ववादी सत्ताको प्रभाव फैलन थालेपछि फुड फासिजम बारे बौद्धिक विमर्श सुरु भएको छ । श्रेष्ठले केही वर्षदेखि बरोबर सार्वजनिक गरिरहेका योग, ध्यान, खाना, अध्यात्म सम्बन्धी सूक्ति र उनले जग्गी वासुदेवसँग गरिरहेको बाक्लो सत्संग जस्ता विषय सन्देहास्पद छन् । अहिलेलाई ती जरुरी विषयबारे धेरै नसोच्दा पनि, एउटा प्रश्न भने उठाउन आवश्यक छ गृह मन्त्रालय पुग्दानपुग्दै उनले खाने विषयलाई यति महत्त्वका साथ किन उठाए ? हेक्का राख्नुपर्छ, गृह मन्त्रालयलाई दलीय अखडाका खेलाडीहरू मालदार मन्त्रालय भन्छन् । केही खास मन्त्रालयमा मालदार विशेषण जोडिनुको कारण राजनीतिक खेलाडीमाझ व्याप्त सोही खाने क्रियाप्रतिको आशक्ति हो । स्रोतको थुन्से ठूलो भएको, शक्तिको उपयोग वा दुरुपयोग गर्न पाउने फराकिलो मैदान भएको तथा आफूलाई पद सुम्पिने व्यक्ति वा समूहको आकांक्षालाई समेत सम्बोधन गर्न सकिने मन्त्रालयलाई मालदार भन्ने गरिएको छ । एकमना सरकार चलाउँदा, पार्टीभित्रको शक्ति संरचनामा बलियो पहुँच भएकाले मालदार मन्त्रालय ताक्छन्, उनीहरूमा सत्ताभोगको लालसा धेरै हुनु स्वाभाविक छ । अन्य दलसँग सत्ता साझेदारी गर्नुपरे, सबैभन्दा ठूलो मोलमोलाइ सीमित मालदार मन्त्रालयमध्ये कसले कतिवटा हत्याउने भन्नेमा केन्द्रित हुन्छ । त्यसैले सिंहदरबार वा संसद्भवनवरपर भेटिने राजनीतिक नेताकार्यकर्ताबीच कसले कति पटक कुन मन्त्री खाए भन्ने हिसाबकिताब चलिरहेको हुन्छ । जसरी मालदार भन्ने भद्दा शब्द सामान्य बनेको छ, त्यति नै सामान्य भएको छ मन्त्री खाने खालको झुर कथ्य । दलीय राजनीतिले नै स्थापित गरेको भाष्यलाई साभार गर्दा भन्नुपर्ने हुन्छ नेता नारायणकाजी श्रेष्ठ अहिले गृहमन्त्री खान आइपुगेका छन् । सम्भवतः जसले उनलाई सो मन्त्रालय सुम्पियो, आपसि भेटमा उनले भने होलान्, पहिले गृहमन्त्री हुँदा थोरै समय मात्र खान पउनुभो । यस पटक काकताली परेको छ, जानुस् धेरै समय गृहमन्त्री खानुस् । श्रेष्ठले व्यक्त गरेको आशय अनुसार गृहमन्त्री सात्त्विक तवरले नै खान्छन्, वा उनको खवाइ पूर्णतया तामसिक बन्छ, हेर्न बाँकी छ । खाने र नखाने वस्तुबीचको भेदमा जुन गहनता आवश्यक थियो र आफ्ना योग्यता बताउँदा जस्ता विषयको उठान जरुरी थियो, मन्त्री श्रेष्ठ त्यता प्रवेश गरेनन् । आम मान्छेको जीवन सुरक्षित तुल्याउन र अमनचयन कायम गराउन जस्ता कार्ययोजना, कार्यक्रम, नीति र मार्गचित्रको जुन खाका गम्भीर गृहमन्त्रीबाट अपेक्षित थियो, उनका पछिल्ला अभिव्यक्तिमा त्यो पनि केही देखिँदैन । नागरिकका कस्ता भय सम्बोधन गर्न उनी सो मन्त्रालय आए ? हिजो गर्न नसकेका कस्ता काम गर्ने संकल्पसहित उनी पदासीन भए ? यी विषयमा उनको गहकिलो योजना अघि सरेन । लोकरिझ्याइँका सानातिना झाँकी त अचेल युट्युबका बोलक्कडले नै गरिदिन सक्छन्, मन्त्री किन खाइरहनु पर्यो ! प्रशासन र कानुन, प्रहरीका डन्डा, प्रमुख जिल्ला अधिकारीका आदेश र दलका आडमा चल्ने ठालुगिरी, यी सबै आम मान्छेका असुरक्षाका स्रोत हुन् । कतै मिटरब्याज भएर ती अभिव्यक्त हुन्छन्, कतै डोजरका दाह्रानंग्राका रूपमा छाउँछन्, कतै बालुवा ठेकेदारीका स्वरूपमा । अझ त्यसभन्दा पनि आधारभूत विषयमा सोचौं न । नागरिकताको प्रमाणपत्र बोकेर हिँडेका आम नागरिकबीच नागरिकताकै आधारमा जुन विभेद छ, असुरक्षाको ठूलो स्रोत त्यही हो । नागरिकता बोकेका महिलाले नागरिक भएकामा गर्व गर्न सक्दैनन् । नागरिकता पाउनुपर्ने सयौं मान्छे त्यही प्रमाणपत्र नभएकामा आधारभूत अधिकारबाट वञ्चित छन् । देशको अभिभावक भनेर स्वाङ पार्ने राष्ट्रपति स्वयं लागेर उनीहरूलाई भयग्रस्त जीवन जिउन बाध्य बनाउँछन् । सयौंले आफ्नो सीप उपयोग गर्न पाएका छैनन्, दर्जनौं शिक्षितले दुःखले आर्जन गरेको शिक्षा बेकार भएको महसुस गरेका छन्, कतिपयले सोझो बाटाबाट परिश्रमले आर्जन गरेको थोरैतिनो सम्पत्तिलाई वैधता दिने आधार भेटेका छैनन्, अरू कतिले योग्यता अनुसार काम गर्न पनि चोरबाटो अपनाउनुपरेको छ । भयका यस्ता दर्जनौं स्रोत कसरी सम्बोधन हुन्छन् भन्ने विषयसँग मन्त्री खाने उपक्रम कहाँ र कसरी जोडिन्छ, मन्त्रीले स्पष्ट बताउनुपर्ने थियो । विश्वविद्यालयका भीसी र रेक्टर पद भनौं वा चुनावी प्रतिस्पर्धाबाट हात लागेका सांसद र मन्त्रीपद सम्झौं, यी सबै सीमित मान्छेका खान्कीमा परिणत भएका छन् । भेटेसम्म एक्लाएक्लै खाने, बाध्य भए केही दर्जनले बाँडचुँड गरेर खाने खान्की बनेका छन् । अघिअघि दलका प्रतिनिधि, पछिल्ला हारमा कर्मचारी र प्राविधिक, बुद्धिजीवी र पत्रकार, लेखक र संस्कृतिकर्मी । एक छिन सोचौं, जसले यी पदलाई आफ्ना सहज खान्की बनाएका छन्, तिनले खाएको खास वस्तु के हो ? तिनले लोकतन्त्रको मुटुकलेजो चपाएका हुन्, आम मान्छेका व्यवस्थाप्रतिको भरोसा चुसेका हुन्, बौद्धिकशारीरिक श्रम गर्ने र इमानदारीपूर्वक राज्यलाई कुत बुझाउने आम मान्छेका पसिना पिएका हुन् । हिजो समता, न्याय र स्वतन्त्रताका लागि उनीहरूसमेतले हिँडेर आएको विगतप्रति आम मान्छेमा रहेको थोरैतिनो प्रतिष्ठा गालेर बनेको लेदो निलेका हुन् । अब भन्नुस्, चुरोट र कफी नपिएर के भो, ग्रिन टीको भ्रममा रमेर के भो, पानसुपारीलाई अखाद्य मानेर के भो ?"
पूर्वाधारमा बेथितिको चाङ,"महाकाली सिँचाइको लागत २४ अर्ब बढ्योकञ्चनपुर र कैलालीका केही भागमा सिँचाइ सुविधा पुर्याउन सिँचाइ प्रणाली निर्माणको विस्तृत सम्भाव्यता अध्ययन प्रतिवेदन गुरुयोजनाअनुसार काम नहुँदा तेस्रो महाकाली सिँचाइ आयोजनाको लागत २१३३९ प्रतिशतले वृद्धि भएको महालेखापरीक्षकको प्रतिवेदनले औंल्याएको छ । सुरुवाती चरणमा ११ अर्ब १६ करोड ८३ लाख रुपैयाँ लागत अनुमान रहेकामा सन् २०१८ मा संशोधित लागत अनुमान ३५ अर्ब रुपैयाँ कायम गरिएको प्रतिवेदनमा उल्लेख छ । ०७८७९ सम्ममा जग्गा अधिग्रहणमा १ अर्ब ४ करोड ३५ लाख, निर्माणमा ३ अर्ब ६१ करोड ४२ लाख, परामर्श सेवामा ९ करोड ८८ लाख र अन्य गरी ६२ करोड २३ लाखसमेत गरी कुल ५ अर्ब ३७ करोड ८८ लाख खर्च भएको प्रतिवेदनमा बताइएको छ । आयोजनाका तीन ठेक्कामा मूल्य समायोजन सम्बन्धमा सामान्य सर्त तथा विशेष सर्तमा फरक फरक व्यवस्था रहेकोसमेत प्रतिवेदनमा उल्लेख गरिएको छ । इन्धनको मूल्यमा बढोत्तरीको बीजक देखाई २ करोड ४९ लाख मूल्य बढी भुक्तानी भएकोसमेत उक्त प्रतिवेदनमा बताएको छ ।"
ऋण अनुत्पादक क्षेत्रमा,"(काठमाडौं) महालेखा परीक्षकको कार्यालयले प्रधानमन्त्री रोजगार कार्यक्रमका लागि विश्व बैंकबाट लिइएको ऋण रकम होटलरेस्टुरेन्ट र विशेषज्ञ सेवामा खर्च गर्ने कार्य उचित नदेखिएको जनाएको छ । प्रतिवेदनअनुसार वैदेशिक ऋणबाट उत्पादन वृद्धि र पुँजी निर्माण कार्यक्रम सञ्चालन हुनुपर्नेमा अनुत्पादक कार्यमा खर्च गरेको पाइएको छ । सरकारले देशभित्र रोजगारीका पर्याप्त अवसर सिर्जना गरी उपलब्ध जनशक्तिको उच्च उपयोग गर्दै आर्थिक विकासमा योगदान पुयाउने तथा सबैका लागि न्यूनतम रोजगारी सुनिश्चित गरी सामाजिक सुरक्षाको व्यवस्था गर्ने उद्देश्यले संघ, प्रदेश र स्थानीय तहमा प्रधानमन्त्री रोजगार कार्यक्रम सञ्चालनमा छ । यसमा २७ नोभेम्बर २०१९ देखि विश्व बैंकको १२० मिलियन अमेरिकी डलर ऋण सहयोगमा प्रधानमन्त्री रोजगार कार्यक्रमले रोजगारीका लागि रूपान्तरण पहल आयोजना सञ्चालन गरेको छ । यो आयोजना कार्यान्वयनको ३ वर्षसम्म ५ अर्ब ८७ करोड ६५ लाख अर्थात् ४३ प्रतिशत खर्च भए पनि आयोजनाको समग्र भौतिक प्रगति तयार नगरिएको प्रतिवेदनमा उल्लेख छ ।पाँचवर्षे अवधिमा विश्व बैंकको ऋण सहयोगबाट १३ अर्ब ६८ करोड ९६ लाख खर्च हुने उल्लेख छ । वैदेशिक ऋण सहयोगबाट प्राप्त रकम वर्षको न्यूनतम १०० दिन रोजगारी उपलब्ध गराउने कार्यमा केन्द्रित रहेको र आयोजना अवधिमा ५९ हजार ५०० लाई कार्यस्थलमा आधारित तालिम उपलब्ध गराउने मुख्य कार्य सुरु नभएको अवस्थामा प्राप्त ऋण राष्ट्रिय आवश्यकता र प्राथमिकतामा केन्द्रित हुने गरी आवश्यक व्यवस्था मिलाउनुपर्छ, प्रतिवेदनमा भनिएको छ ।महालेखाले आयोजना व्यवस्थापन एकाइका लागि यस वर्ष विशेषज्ञ सेवा खरिद, अर्धवार्षिक र वार्षिक समीक्षा गोष्ठी, २० हजारजनालाई कार्यस्थलमा आधारित तालिम, स्थानीय तहको रणनीतिक योजना तर्जुमा अनुदान, सरकारी सूचना प्रणालीमा आबद्धता, प्रशिक्षक प्रशिक्षणको मोड्युल निर्माणलगायतका कार्यक्रम सञ्चालन गर्न ८४ करोड ४१ लाख ९१ हजार बजेट स्वीकृत गरेकामा सूचना प्रकाशन, विशेषज्ञ सेवा, समीक्षा गोष्ठीबाहेक अन्य क्रियाकलाप हुन सकेको नदेखिएको पनि प्रतिवेदनले उल्लेख गरेको छ । प्रधानमन्त्री रोजगार कार्यक्रमका लागि विदेशी ऋणसहित हालसम्म १३ अर्ब २ करोड ४२ लाख खर्च भएको छ । अझसम्म कार्यक्रम सञ्चालनको मोडालिटीमा खर्च बेहोर्ने स्रोतको स्पष्ट खाका तयार छैन । रोजगार व्यवस्थापन सूचना प्रणालीमा रोजगारीसम्बन्धी तथ्यांक अद्यावधिक र उपयोग गर्ने नीति रहेकामा सोसम्बन्धी तथ्यांक अद्यावधिक छैन । उक्त सूचना प्रणालीमा यस वर्ष सूचीकृत ७ लाख ८ हजार २४५ बेरोजगारमध्ये १ लाख ६३ हजार ७०८ ले मात्र रोजगार पाएको देखिएको प्रतिवेदनले जनाएको छ ।"
अनुदान अन्तै,"प्रधानमन्त्री कृषि आधुनिकीकरण परियोजनाको मूल्यांकन प्रत्येक २२ वर्षमा गर्नुपर्नेमा ६ वर्षसम्म पनि मूल्यांकन गरेको नदेखिएको प्रतिवेदनको भनाइ छ । मूल्यांकन अभावमा हालसम्मको अवस्था र भविष्यमा गर्नुपर्ने सुधार यकिन गर्न नसकिने भएकाले तोकिएअनुसार गर्नुपर्नेमा पनि प्रतिवेदनले जोड दिएको छ । किसानको पहिचान र सम्मानअन्तर्गत ०७८७९ सम्म ६ लाख ५० हजार किसान परिवार सूचीकरण भए तापनि परिचयपत्र जारी हुन बाँकी छ । त्यसैले किसानको वर्गीकरण, सूचीकरण र परिचयपत्र जारी गर्ने कार्य समयमै सक्नुपर्ने पनि प्रतिवेदनले जनाएको छ । राष्ट्र बैंकका अनुसार ०७८७९ मा ब्याज अनुदान प्राप्त गर्ने लाभग्राही १ लाख ४६ हजार ३ सय ९३ पुगेका छन् । उनीहरूले ०७७७८ सम्म ३ अर्ब ८५ करोड ४४ लाख रुपैयाँ ब्याज अनुदान लगेकामा पछिल्लो वर्ष १० अर्ब १७ करोड १७ लाख थपिएर १४ अर्ब २ करोड ८५ लाख पुगेको छ, प्रतिवेदनमा भनिएको छ, तर संघीय कार्यालय, प्रदेश तथा स्थानीय निकायबाट जाने ब्याज अनुदानको एकीकृत अभिलेख राखी दोहोरो नपरेको सुनिश्चित हुने गरी अनुगमन गर्ने व्यवस्था मिलाइएको छैन । बाली बिमा गर्दा प्रिमियमको ७५ प्रतिशत सरकारले बेहोर्ने कार्यक्रमअन्तर्गत कृषि विभागले बिमा समितिको कोषमा ५ करोड ७४ लाख भुक्तानी दिएको छ । विभागले कोषलाई ०७८७९ मा ४ हजार १६८ किसानको १ अर्ब ३६ करोड ६० लाखको बिमा गर्दा ७ करोड ६८ लाख बिमा प्रिमियम निर्धारण गरी प्रिमियमको ७५ प्रतिशतले हुने ५ करोड ७६ लाख माग भएकामा ५ करोड ७४ खर्च लेखेको छ । तर बिमा प्रिमियम भुक्तानी, जिल्लागत बिमा, क्षतिपूर्ति र बिमाबाट लाभ प्राप्त गर्ने लाभग्राहीको विवरण राखेको छैन । त्यसैले बिमाबाट लाभग्राहीको विवरण पनि समेट्नुपर्ने प्रतिवेदनमा उल्लेख छ ।निर्यात अनुदान पुनरावलोकन गर्न सुझावसरकारले निर्यातकर्तालाई दिँदै आएको नगद अनुदान पुनरावलोकन गर्नुपर्नेमा महालेखापरीक्षक कार्यालयको प्रतिवेदनले जोड दिएको छ । १० वर्षदेखि कार्यान्वयनमा रहेको नगद अनुदानबाट निर्यात वृद्धिमा परेको असर सम्बन्धमा अध्ययन नभएकाले यसमा आवश्यक पुनरावलोकन गर्नुपर्ने भएको प्रतिवेदनमा उल्लेख छ ।सरकारले नगद प्रोत्साहन अनुदान दिएको छ । मूल्य अभिवृद्धि सिफारिस गर्दा निर्यात रकममा कच्चा पदार्थ आयात रकम घटाई निर्यातले भाग गरी प्रतिशत निर्धारण गरेको छ । उत्पादित सामानको मूल्य वृद्धिमा थप भएको लगानीलाई आधार लिनुपर्नेमा कच्चा पदार्थको आयातलाई आधार लिएकाले मूल्य अभिवृद्धि गणना यथार्थपरक देखिएन, प्रतिवेदनमा भनिएको छ, १० वर्षदेखि कार्यान्वयनमा रहेको नगद अनुदानबाट निर्यात वृद्धिमा परेको असर सम्बन्धमा अध्ययन गरेको छैन । उत्पादित वस्तुमा खपत हुने अन्य अवयवलाई आधार लिई यथार्थ लागतका आधारमा मूल्य अभिवृद्धि प्रतिशत गणना गर्ने, उत्पादन मूल्य अभिवृद्धि नर्म्स तयार गर्ने, अनुदानबाट निर्यातमा परेको असर सम्बन्धमा अध्ययन गरी अनुदान सम्बन्धमा आवश्यक पुनरावलोकन गर्नुपर्दछ ।सरकारले औद्योगिक तथा वाणिज्य नीतिअनुसार तेस्रो मुलुकमा वस्तु निर्यात गर्ने गरी स्थापित उद्योगलाई भन्सार, मूल्य अभिवृद्धि कर तथा आयकरमा समेत विशेष सहुलियत दिँदै आएको छ । उत्पादनमा सहुलियत दिने र सोही उत्पादन निर्यात गरे पुनः नगद अनुदान दिनुले एकै उद्योगले दोहोरो सुविधा उपयोग गर्न पाउने अवस्था छ । उत्पादित वस्तु तेस्रो मुलुकमा निर्यात गर्ने उद्देश्यले स्थापित उद्योगलाई दिइँदै आएको सुविधाका अतिरिक्त नगद अनुदानको व्यवस्था गर्दा राज्यले अपेक्षा गरेअनुरूपका प्रभावका सन्दर्भमा विश्लेषण गरी मुलुकको अर्थतन्त्रमा थप टेवा हुने गरी नगद अनुदान वितरण गर्नुपर्ने देखिन्छ, प्रतिवेदनमा भनिएको छ ।सरकारको लगानी रहेका १०५ सार्वजनिक संस्थानले आर्थिक वर्ष ०७८८९ मा कुनै पनि लाभांश दिएनन् । जब कि ती संस्थानमा सरकारको लगानी २ खर्ब ५८ अर्ब ७८ करोड बराबर रहेको प्रतिवेदनमा उल्लेख छ । सरकारी लगानी रहेका जम्मा ९ सार्वजनिक संस्थानले मात्रै लाभांश दिएको महालेखाले जनाएको छ ।सेयर लगानीबाट गत आर्थिक वर्ष कुनै प्रतिफल नआएकाले संस्था सञ्चालनका लागि व्यवस्थापन दक्षता ल्याउनुपर्ने महालेखा परीक्षकको प्रतिवेदनले औंल्याएको छ ।"
महासंघको नेतृत्वमा चन्द्र र अञ्जन,"को हुन् चन्द्र ?दुई कार्यकाल महासंघको कार्यकारिणी समिति सदस्य रहेका चन्द्रप्रसाद ढकाल उद्यम हुन् । महासंघको लगानी समिति, रोजगारदाता परिषद्को सभापति, एसोसिएट उपाध्यक्ष हुँदै उनले वरिष्ठ उपाध्यक्षको जिम्मेवारी सम्हालिसकेका छन् । आईएमई ग्रुपका संस्थापक अध्यक्ष ढकाल चार दशकदेखि व्यावसायिक यात्रामा छन् । ०४५ सालबाट व्यवसाय थालेका उनले ०४८ मा कार्गो कम्पनी हुँदै ०५७ मा नेपालको पहिलो रेमिट कम्पनी आईएमई रेमिट स्थापना गरेका थिए । आईएमई ग्रुपसँग सम्बद्ध दुई दर्जनभन्दा बढी व्यवसाय तथा उद्योग प्रतिष्ठान नेपालसहित विश्व बजारमा स्थापित छन् । ढकालका रेमिट, बैंकिङ, व्यापार, सूचना प्रविधि, सञ्चार, ऊर्जा, पर्यटन, होटल तथा रिसोर्ट, अटोमोबाइल, बिमा, खेलकुद तथा मनोरञ्जन क्षेत्रका कम्पनी छन् । ग्लोबल आइएमई बैंक, नेपाल इन्फ्रास्ट्रक्चर बैंक, आईएमई लिमिटेड, आईएमई जनरल इन्स्योरेन्स, आईएमई डिजिटल सोलुसन्स, हिमालय पावर पार्टनर, माउन्टेन इनर्जी, चन्द्रागिरि हिल्स लिमिटेड, आईएमई मोटर्स, डिस मिडिया नेटवर्कलगायत कम्पनीमा आईएमई ग्रुपको प्रमुख हिस्सेदारी छ । सरकारबाट महत्त्वपूर्ण व्यावसायिक व्यक्ति सम्मानसीआईपी सम्मान पाइसकेका ढकालको आईएमई रेमिट चार पटकसम्म ठूला करदाता सम्मान बाट पुरस्कृत भएको छ ।बिहीबार उनले महासंघ अध्यक्ष शेखर गोल्छाबाट पद तथा गोपनीयताको शपथ लिएका छन् । महासंघमा आफूले लामो समयदेखि जारी राखेको सर्वसम्मतिको प्रयास अन्तिममा सफल भएको ढकालले बताए । महासंघ अध्यक्षका रूपमा यसको छविलाई आगामी दिनमा अझ उचो बनाएर अघि बढ्ने उनको विश्वास छ । आफ्नो कार्यकालमा वर्तमान आर्थिक संकट समाधानको रणनीति तयार गर्ने, लगानीको वातावरण बनाउने, राज्य र निजी क्षेत्रबीच साझेदारी सुदृढ गर्ने, दक्ष जनशक्ति उत्पादन र रोजगारी सृजना गर्ने र व्यवसायीहरूको मनोबल उच्च बनाउन राज्यको मर्यादाक्रममा निजी क्षेत्रको स्थान निर्धारण गर्ने कामलाई आफूले प्राथमिकतामा राखेको ढकालले जनाए । को हुन् अञ्जन ? लक्ष्मी ग्रुपका कार्यकारी निर्देशक अञ्जन श्रेष्ठले ४९ वर्षअघि मिठाईबाट व्यावसायिक यात्रा सुरु गरेका थिए । अटोमोबाइल, डन्डी, स्टिल, दुग्धपदार्थ उत्पादनदेखि खाद्य उद्योगसम्ममा लगानी रहेका श्रेष्ठ नाडा अटोमोबाइल्स एसोसिएसन अफ नेपालका पूर्वउपाध्यक्षसमेत हुन् । यसअघि अञ्जन महासंघको वस्तुगततर्फका उपाध्यक्ष थिए । कोको निर्वाचित भए ? महासंघको निर्वाचनमा वस्तुगततर्फ १४ सदस्यीय समिति निर्वाचित भएको छ । यसमा नरेशलाल श्रेष्ठ, हरिबहादुर कार्की, शिवप्रसाद घिमिरे, लीलेन्द्रप्रसाद प्रधान, अरनिको राजभण्डारी, सुबोधकुमार गुप्ता, रविन पुरी, शोभा ज्ञवाली, भक्तबहादुर हमाल, नानीराज घिमिरे, मनोज अधिकारी, कमला श्रेष्ठ, पशुपतिदेव पाण्डे र राजकुमार कार्की निर्वाचित भएको निर्वाचन समितिले जनाएको छ ।१९ सदस्यीय सदस्य रहेको एसोसिएटतर्फ रामशरण थपलिया, मनोज पौडेल, आनन्दकुमार बगेरिया, अम्बिकाप्रसाद पौडेल, सुनिलनारायण श्रेष्ठ, सुशील थापा, शैलेन्द्र गुरागाईं, राजेशकुमार अग्रवाल, हेमन्त गोल्छा, देशबन्धु बस्नेत, अविनाश बोहरा, गोपाल खनाल, उज्ज्वलकुमार श्रेष्ठ, प्रबलजंग पाण्डे, जुना माथेमा, शक्तिकुमार बेगानी, सन्दीपकुमार अग्रवाल, ऋषि अग्रवाल र मुकुन्दप्रसाद तिमिल्सिना निर्वाचित भएका छन् । जिल्लानगरतर्फ १८ सदस्यीय समितिमा मोहनप्रसाद श्रेष्ठ, प्रयास कार्की, अम्रेशचन्द्र बैदार, ताराबहादुर कार्की, नवीन रिजाल, उमेश डालमियाँ, वेदबहादुर श्रेष्ठ, उज्ज्वलप्रसाद कसजु, अब्दुल वाहिद मन्सुर, कल्पना गैरे, किशोरकुमार आचार्य, केशवप्रसाद भण्डारी, कृष्ण कटुवाल, पुष्पराज कुँवर, अनिलकृष्ण श्रेष्ठ, गोकुल श्रेष्ठ, निरक केसी र लक्ष्मणराज पौडेल निर्वाचित भएको निर्वाचन समितिले बताएको छ । महासंघको सात प्रदेशतर्फ नरेन्द्र खड्का (कोशी), अरुण प्रधान (मधेश), सविन श्रेष्ठ (वाग्मती), युवराज राजभण्डारी (गण्डकी), जमशेर मियाँ (लुम्बिनी), लालीमान बुढा (कर्णाली) र जंगबहादुर मल्ल (सुदूरपश्चिम) निर्वाचित भएका छन् । यस्तै संस्थापनतर्फ भीष्मप्रसाद न्यौपाने तथा द्विराष्ट्रिय सदस्यमा सुनिल केसी निर्वाचित भएको निर्वाचन समितिले जनाएको छ ।"
५ आयोजनालाई १ खर्ब ६७ अर्ब लगानी स्वीकृत,"काठमाडौं (कास) लगानी बोर्ड नेपालले ५ जलविद्युत् आयोजनाका लागि १ खर्ब ६७ अर्ब ५९ करोड बराबर लगानी स्वीकृत गरेको छ । बोर्ड बैठकले बिहीबार १ खर्ब ४६ अर्ब २२ करोड वैदेशिक र २१ अर्ब ३७ करोड स्वदेशी गरी १ खर्ब ६७ अर्ब ५९ करोड रुपैयाँ बराबरको लगानी स्वीकृत गरेको हो । प्रधानमन्त्री पुष्पकमल दाहालको अध्यक्षतमा बसेको बोर्ड बैठकले तल्लो अरुण जलविद्युत् परियोजनाका लागि ९२६८ अर्ब बराबरको लगानी स्वीकृत गरेको हो । विकासकर्तासँग वार्ता गरी परियोजना विकास सम्झौता सहमतिको दस्ताबेज तयार पारेर बोर्डसमक्ष पेस गर्न पनि बैठकले लगानी बोर्डका प्रमुख कार्यकारी अधिकृतको संयोजकत्वमा वार्ता समिति गठन गरेको छ । १०२ मेगावाटको माथिल्लो मर्स्याङ्दी१ जलविद्युत् परियोजनाको ३३ अर्ब १९ करोड, ७० मेगावाटको दूधकोसी२ (जलेश्वर) जलविद्युत् परियोजनाको २० अर्ब ३५ करोड, ७०३ मेगावाटको सिम्बुवा खोला जलविद्युत् परियोजनाको १३ अर्ब ४४ करोड र ४३ मेगावाटको अपर मादी खोला जलविद्युत् परियोजनाका लागि ७ अर्ब ९३ करोड लगानी स्वीकृत गरेको छ । बोर्ड बैठकको निर्णयानुसार डीआईएजी इन्ड्रस्टिज, जर्मनीले रासायनिक मल कारखाना स्थापना सम्बन्धमा अध्ययन अनुमतिका लागि पेस गरेको प्रस्तावअनुसार विकासकर्तासँग सम्पन्न गरिने समझदारीपत्र स्वीकृत गरेको छ । बोर्डले डाबर नेपालको पुँजी तथा क्षमता वृद्धि परियोजना कार्यान्वयनका लागि सम्पन्न गरिने समझदारीपत्रको मस्यौदालाई समेत स्वीकृत गरेको छ ।ग्रिन क्याल्सियम एमोनियम नाइट्रेट मल उत्पादन गर्न अध्ययन अनुमतिका लागि मलेसियाको रिनिकोला होल्डिङ्सले पेस गरेको प्रस्ताव स्वीकृति प्रदान गरेको जनाएको छ । मन्त्रिपरिषद्को निर्णयानुसार पश्चिम सेती र सेती नदी६ जलविद्युत् परियोजनाको विकासका लागि एनएचपीसी लिमिटेड भारतसँग भएको समझदारीपत्रका व्यवस्थाअनुरूप प्रारम्भिक अध्ययन प्रतिवेदनका सम्बन्धमा विकासकर्ताले गरेका कार्यहरूको जानकारी लिँदै विस्तृत सम्भाव्यता अध्ययन प्रतिवेदन तयार गर्न निर्देश गरिएको बोर्डले जारी गरेको विज्ञप्तिमा उल्लेख छ । बोर्डले तमोर जलाशययुक्त परियोजना, लजिस्टिक परियोजना र भेहिकल म्यानुफ्याक्चरिङ एसेम्ब्ली प्लान्टको प्रगतिका सम्बन्धमा जानकारीसमेत दिएको छ । बैठकले ०८० सालमा आयोजना गर्न लागिएको लगानी सम्मेलनको अवधारणापत्र स्वीकृत गर्नुका साथै सम्मेलन सफलतापूर्वक आयोजना गर्न तयारीका लागि लगानी बोर्डको कार्यालयलाई जिम्मेवारी दिएको छ ।"
हचुवामा थपियो १४ हजार दरबन्दी,"काठमाडौं (कास) प्रशासनिक खर्च घटाउनुपर्ने आवाज उठिरहेका बेला सरकारले हचुवाका भरमा निजामती कर्मचारीको १४ हजारभन्दा बढी स्थायी र अस्थायी दरबन्दी सिर्जना गरेको प्रतिवेदन सार्वजनिक भएको छ । महालेखा परीक्षकको कार्यालयले बिहीबार सार्वजनिक गरेको आर्थिक वर्ष २०७८०७९ को वार्षिक प्रतिवेदनअनुसार संघीय मामिला तथा सामान्य प्रशासन मन्त्रालयले आवश्यकता र औचित्य पुष्टि नगरी दरबन्दी सिर्जना गरेर राज्यका लागि आर्थिक भार बढाएको हो । प्रतिवेदनअनुसार २०७६ चैतमा समायोजन पूरा भएको घोषणा गर्दा संघमा ४८ हजार ४ सय ९ दरबन्दी कायम थियो । त्यसपछि संगठन तथा व्यवस्थापन (ओएन्डएम) सर्वेक्षण नगरी संघमा ५ हजार १ सय २२ दरबन्दी थप गरिएको छ । सर्वेक्षणबिना नै ९ हजार ५१ अस्थायी दरबन्दी स्वीकृत गरिएको छ । कर्मचारी समायोजन ऐन २०७५ अनुसार संगठन तथा व्यवस्थापन (ओएन्डएम) सर्वेक्षण नगरी दरबन्दी थप्नु गलत भएको महालेखाको ठहर छ । कतिपय कर्मचारीलाई भने निजामती ऐन र नियमावलीका प्रावधानविपरीत जिम्मेवारी नदिई अतिरिक्त समूहमा राखिएको छ । अतिरिक्त समूहमा राखिएका कर्मचारीका लागि करिब साढे १० अर्ब खर्च भएको प्रतिवेदनमा उल्लेख छ । समायोजनका क्रममा प्रदेशमा २२ हजार २ सय ९७ र स्थानीय तहमा ६६ हजार ९ सय ८ दरबन्दी कायम गरिएको थियो । संघ, प्रदेश र स्थानीय तहले आफूखुसी दरबन्दी थप्दै गएका छन् । महालेखाले प्रतिवेदनमा प्रधानमन्त्री तथा मन्त्रिपरिषद् कार्यालयमा विशिष्ट श्रेणी (सचिव) को दरबन्दी ५ बाट बढाएर ९ वटा पुर्याएको उल्लेख छ । कुनै मन्त्रालयमा २२ जना सचिव रहेको उल्लेख गरिएको छ । अर्थ, उद्योग तथा वाणिज्य, सिँचाइ तथा ऊर्जा, शिक्षा तथा विज्ञान प्रविधि र स्वास्थ्य मन्त्रालयमा अहिले २२ जना सचिव छन् ।प्रशासनिक खर्च घटाउन संसद्भित्र र बाहिर पटकपटक आवाज उठ्दै आए पनि सरकारले जथाभावी दरबन्दी सिर्जना गर्ने र कर्मचारी पदपूर्ति गर्ने काम नरोकेको हो । राष्ट्रिय योजना आयोगका पूर्वसदस्य डिल्लीराज खनालको संयोजकत्वमा गठन गरिएको सार्वजनिक खर्च पुनरावलोकन आयोगले सरकारलाई बुझाएको प्रतिवेदनमा पनि कर्मचारी संख्या घटाउन सुझाव दिइएको थियो ।महालेखाको प्रतिवेदनमा कोशी, मधेश, वाग्मती, गण्डकी तथा सुदूरपश्चिम प्रदेशले निजामती ऐन २०४९ तथा कर्मचारी समायोजन ऐन २०७५ को भावनाविपरीत आफ्नै निजामती सेवा ऐन जारी गरेको उल्लेख गरिएको छ । प्रतिवेदनमा भनिएको छ, निजामती सेवा ऐनमा रहेको तह, प्रदेश सचिव तथा प्रमुख प्रशासकीय अधिकृतको दरबन्दीसम्बन्धी व्यवस्था निजामती ऐन र समायोजन ऐनविपरीत रहेको छ । संघले बनाउने निजामती ऐनलाई मार्गनिर्देश मानेर प्रदेश निजामती ऐन बनाउनुपर्ने भनिएको छ । तर संघीय संसद्ले लामो समय निजामती ऐन नबनाउँदा प्रदेशहरूले आफैं ऐन बनाएका हुन् । प्रदेशले लोक सेवा आयोगसमेत गठन गरेर कर्मचारी भर्ना गरिरहेका छन् ।"
बालबालिकाको खाजा र सेनेटरी प्याडमा मनोमानी,"काठमाडौं (कास) सरकारले निःशुल्क उपलब्ध गराउने दिवा खाजा र सेनेटरी प्याड वितरणमा मनोमानी दोहोरिएको छ । महालेखाले अघिल्लो वर्ष पनि यी कार्यक्रममा अनियमितता रहेको औंल्याएको थियो । बिहीबार सार्वजनिक ६० औं प्रतिवेदनमा महानगरपालिकादेखि गाउँपालिकाका विद्यालयमा दिवा खाजा र सेनेटरी प्याडका लागि छुट्याएको बजेट मनोमानी खर्च भएको औंल्याइएको छ । वीरगन्ज महानगरपालिकाका सामुदायिक विद्यालयका छात्राले गतवर्षदेखि नै निःशुल्क प्याड प्रयोग गर्न नपाएको प्रतिवेदनमा उल्लेख छ । सोही महानगरपालिकामा दिवा खाजाका लागि ८२ विद्यालयलाई ५ करोड ७६ लाख निकासा दिएकामा ३ करोड ७० लाख मात्र खर्च भएको हो । धनुषाको सहिदनगर नगरपालिकाका २१ विद्यालयले पनि ४२ लाख ६२ हजार रुपैयाँ विद्यार्थी हाजिरीबेगर खर्च गरेका छन् । खर्च नभएको र बिनाहाजिरी खर्च गरिएको रकम विद्यालयबाट फिर्ता लिन महालेखाले सुझाव दिएको छ ।सेनेटरी प्याडको गुणस्तरको विषयमा उजुरीपछि छानबिन गरी ठेक्का रद्द गर्दा ती विद्यालयका छात्राले निःशुल्क प्याड प्रयोग गर्न नपाएको प्रतिवेदनमा उल्लेख छ । ठेक्कापूर्व नै प्याडको गुणस्तर परीक्षण नगरिएकाले छात्राहरू प्याडको प्रयोगबाट वञ्चित भएको औंल्याइएको छ । महालेखाले १ सय ७१ स्थानीय तहले विद्यार्थी हाजिरीको अभिलेखबिना दिवा खाजामा ७२ करोड १५ लाख ४० हजार खर्च भएको जनाएको छ । गतवर्ष जस्तै छात्रछात्राको हाजिरी विवरणअनुसार मात्रै रकम खर्च गर्न सुझाव दिइएको छ । त्यस्तै, १ सय २५ पालिकाले १२ करोड १५ लाख मूल्यको १५ लाख ५६ हजार पाकेट प्याड खरिद गरी भण्डार गरेर राखेको भेटिएको छ । देशभर वितरण भइरहेको सेनेटरी प्याडको गुणस्तर, दिवा खाजामा अनियमितता पाइएपछि विज्ञहरूले समेत शिक्षा मन्त्रालयलाई छानबिन गर्न आग्रह गर्दै आएका छन् ।जनकपुरधाम उपमहानगरपालिकाले ३२ विद्यालयमा २५ लाख विपन्न लक्षित छात्रवृत्ति रकम वितरण गर्न नसकेको पाइएको छ । पढ्दै कमाउँदै कार्यक्रमका लागि शतप्रतिशत बजेट विद्यालयलाई निकासा दिए पनि उक्त उपमहानगरपालिकाका विद्यालयले खर्च गर्न सकेका छैनन् । सुरुमा ५० प्रतिशत बजेट मात्र निकासा दिनुपर्ने कार्यविधिमा उल्लेख छ । एक सय ६६ स्थानीय तहले दरबन्दी मिलान नगरी स्वीकृत दरबन्दीभित्र परेका वा गत वर्षदेखि विद्यालयको आन्तरिक स्रोतबाट तलबभत्ता बेहोरेका शिक्षकको तलबभत्ताको लागि ससर्त अनुदानबाट १ अर्ब ५४ करोड ८० लाख निकासा गरेको भेटिएको छ । एक सय ७६ स्थानीय तहले विद्यार्थी संख्याभन्दा बढी ४ करोड ६४ लाख र छात्रवृत्तिमा २ करोड ६५ लाख बढी निकासा गरेको प्रतिवेदनमा उल्लेख छ । उक्त रकम असुलउपर गर्नुपर्ने सुझाव दिइएको छ ।"
शर्मा पहिल्यैदेखि मानव तस्करीमा संलग्न,"(दाङ)नक्कली भुटानी शरणार्थी बनाएर अमेरिका पठाएको अभियोगमा पक्राउ परेका सन्देश शर्मा काठमाडौंमा बसेर अवैध रूपमा वैदेशिक रोजगारीमा पठाउने काममा समेत सक्रिय रहँदै आएको खुलेको छ । उच्च शिक्षा अध्ययनका क्रममा काठमाडौं गएका शर्मा सुरुमा बानेश्वरमा पार्किङबापत पैसा उठाउने काम गर्थे । पछि नक्कली शरणार्थी बनाएर अमेरिका पठाउने काममा लागे । उनले विभिन्न दलका नेतालाई आर्थिक सहयोगसमेत गरेको बुझिएको छ । ३४ वर्षीय शर्मा तुलसीपुर उपमहानगरपालिका१६ मजगाउँका बासिन्दा हुन् । शरणार्थीका नाममा अमेरिका पठाउने काममा संलग्न भएपछि उनी काठमाडौंझापा आउजाउ गर्थे । दाङका केही युवाबाट पनि शरणार्थीका रूपमा अमेरिका पठाउने भन्दै २०२० लाख रुपैयाँ लिएका थिए । दाङबाट अर्कै व्यक्तिमार्फत झापा पुगेका तुलसीपुरका युवाले झापामा मुख्य व्यक्तिका रूपमा शर्मालाई देखेपछि अचम्मित परेका थिए । ठगिएका युवाले उनीविरुद्ध काठमाडौं हनुमानढोका प्रहरीमा जाहेरी दिएको बताएका छन् । शरणार्थीका रूपमा अमेरिका पठाउने भन्दै रकम बुझेको र अन्तमा नपठाएर रकम ठगी गरेको एक युवाले बताए । पहुँचकै आधारमा उनी यसअघि पक्राउ परेर पनि छुटेका थिए ।गैरशरणार्थीलाई शरणार्थी बनाएर अमेरिका पठाइने भन्दै २०७६ सालयता गिरोहले ८ सय ७५ भन्दा बढी व्यक्तिलाई शरणार्थीको नक्कली सूचीमा राखेर नक्कली शरणार्थी परिचयपत्रसमेत बाँड्न थालेको समाचार कान्तिपुरमा प्रकाशित भएको थियो । गिरोहले जनही १० देखि ५० लाख रुपैयाँसम्म उठाउँदै आएको समाचार सार्वजनिक भएपछि प्रहरीको उपत्यका अपराध अनुसन्धान कार्यालयले गिरोहका ५ जनालाई पक्राउ गरिसकेको छ । पक्राउ परेकाहरूको राजनीतिक संलग्नता देखा परेका सम्बन्धमा एमाले महासचिव शंकर पोखरेलले यो अनुसन्धानको विषय भएकाले छानबिन निचोडमा नपुगी केही भन्न नसकिने प्रतिक्रिया दिएका छन् । एमाले सचिवसमेत रहेका नेता टोपबहादुर रायमाझीसमेतले गिरोहका नाइके दुलालसँग आफ्नो उठबस रहेको र भुटानी शरणार्थीलाई अमेरिका पठाउने भनेर दुलालले थालेको अभियानमा कहींकतै कठिनाइ आएमा आफूले सहयोग गरेको स्वीकारोक्ति जनाइसकेका छन् । पार्टी सचिव रायमाझीका विरुद्धमा वा गिरोहमा उहाँको संलग्नताबारेमा पार्टीमा कुनै जानकारी आएको छैन, पत्रपत्रिकामा आएकै भरमा धारणा बनाउन सकिन्न, महासचिव पोखरेलले भने, यसबारे पनि अहिले जारी रहेको अनुसन्धानको निचोडमा नपुगी केही भन्न सकिन्न । पक्राउ परेका गिरोहका सदस्यहरूको अहिले सरकारी वकिलको कार्यालयले बयान लिइरहेको छ । बयान क्रममा दुलालसहितले आफ्नो प्रत्यक्षपरोक्ष राजनीतिक संलग्नताका बारेमा बताइसकेका छन् । उनीहरूले गृह मन्त्रालयका उच्च पदाधिकारी, पूर्वगृहमन्त्रीहरू, सल्लाहकार र शरणार्थी समन्वय समितिको प्रतिनिधिसमेतको नाम लिएर बयान दिएको स्रोतले जनाएको छ ।"
लिगमा बढ्न थाले गुनासा,"(काठमाडौं)सुरुका पाँच टिमबीच जम्मा २ अंकको अन्तर । एकै खेलको नतिजाले पनि लिग तालिकामा टिमको स्थानमा परिवर्तन । यो त निकै राम्रो स्थिति हो, कुनै पनि लिगका लागि । तर, सहिद स्मारक ए डिभिजन लिग ०७९८० को आठ चरण पुग्दा सबैका गुनासा बढ्न थालेका छन् । बिहीबार आठौं चरणको अन्तिम दिन दुई खेल भए । सातदोबाटोमा भएको पहिलो खेलमा थ्रीस्टारले पुलिसलाई १० ले हरायो । यो खेल धेरै अर्थमा चुपचाप रह्यो ।चुपचाप के अर्थमा भन्दा थ्रीस्टार र पुलिस भिड्दा घरेलु फुटबलको ठूलो खेल हुनुपर्थ्यो । दर्शक अपार हुनुपर्थ्यो । त्यस्तो केही भएन । यसको एउटा प्रमुख कारण त पुलिसको खस्कँदो प्रतिष्ठा नै हो । वर्ष ०६० मा पुलिस चोरबाटोबाट लिगमा छिर्न त छिर्यो, तर अब कस्तो स्थिति छ भने टोलीलाई माथिल्लो डिभिजनमै कायम रहन निकै गाह्रो बन्दै छ । हारपछि पुलिस ४ अंकमा पुछारमै रह्यो ।पुलिसका प्रशिक्षक चेतकुमार घिमिरेलाई सबैभन्दा पहिले लगातार खेल्नुपरेकामा गुनासो रह्यो । पुलिसमात्र होइन, सबै टिमका खेलाडी लगातार खेल्नुपरेकाले आठौं चरण पुग्दा नपुग्दै थकित देखिन थालेका छन् । यस्तोमा घिमिरेले ठीकै भने, लगातार खेल्दा राम्रो खेल भइरहेको छैन । हाम्रा कोही पनि खेलाडीले राम्रो खेल्न सकेनन् । सबै थकित देखिए । उनलाई विश्वास के बाँकी छ भने पुलिसले अबका दिन राम्रो गर्न सक्छ ।यसका लागि पुलिसले मैदानी पहाड चढ्नुपर्नेछ । लिग इतिहासमै पुलिसले यसपालि सबैभन्दा खराब सुरुआत लिएको छ । फेरि ०६० सालमै फर्कने हो भने त्यो वर्ष टोलीले ८ चरणमा १७ अंक बटुलेको थियो । त्यसपछि यही चरण सकिँदा ०६१ मा २२, ०६२ मा २०, ०६३ मा २२, ०६६६७ मा १८, ०६८ मा २२ अंक बटुलेको थियो । पुलिसको प्रदर्शन ०६९ मा निकै खस्केको थियो, तर ९ अंक भइसकेको थियो आठौं चरण सम्म ।पुलिसले वर्ष ०७० मा १४, ०७५ मा पनि १४, ०७६ मा ११ र ०७८ मा ७ अंक बटुलेको थियो । यसैले देखाउँछ, पुलिस अहिले कति कमजोर भएको छ भनेर । थ्रीस्टारको यो नतिजाले १४ अंक भएको छ । शीर्षमा सातदोबाटो छ १६ अंकसहित । त्यसपछि मनाङ मर्स्याङ्दीको १५ अंक छ । चर्च ब्वाइज र जावलाखेल समान १४ अंकमा छन् । थ्रीस्टार प्रशिक्षक मेघराज केसी टिमको प्रदर्शन घट्न नदिने विश्वास पोख्छन् । तर, उनको गुनासो छ मैदानबाहिर जे हुनसक्छ ।खेलमा फर्कने हो भने ६५ औं मिनेटमा अजयी मार्टिन्सले थ्रीस्टारका लागि निर्णायक गोल गरे । अशोक खवाससँग वान टु वान पासमा उनले यो गोल गरेका हुन् । टोलीको यो चौथो जित हो । दशरथ रंगशालामा भएको अर्को खेलमा रेलिगेसन क्षेत्रमा रहेको फ्रेन्ड्सले चर्च ब्वाइजलाई ११ को बराबरीमा रोक्यो ।नवनियुक्त मुख्य प्रशिक्षक बालगोपाल महर्जनले चर्च ब्वाइजलाई जित दिलाउन सकेनन् । चर्चले २१ औं मिनेटमा जोस्पेह बेम्पाहको गोलमा अग्रता लियो । दोस्रो हाफमा फ्रेन्ड्सले पेनाल्टीबाट बराबरी गोल फर्कायो । खेलको ७३ औं मिनेटमा अमित तामाङले पेनाल्टीमा गोल गरे । फ्रेन्ड्सको ८ खेलमा ५ अंक भयो । खेलमा भने दुवै टिमका प्रशिक्षकलाई रेफ्रीको निर्णयप्रति गुनासो थियो ।विशेषतः फ्रेन्ड्सका प्रशिक्षक उर्जन श्रेष्ठले रेफ्रीहरू आफ्नो स्तर बढाउनतर्फ नै नलागेको आरोप लगाए । उनले भने, लगातार तीन हारपछि यो बराबरी निस्केको छ । अब नयाँ वर्षमा राम्रो हुने विश्वास छ । तर रेफ्रीको निर्णयमा फेरि समस्या देखियो । चर्च ब्वाइजका महर्जन कुनै समय रेफ्री नै थिए, उनले पनि रेफ्रीकै आलोचना गरे । यो खेल जितेको भए, चर्च ब्वाइज शीर्षस्थानमा उक्लन्थ्यो ।"
पुलिस र विराटनगर विजयी,"विराटनगर (कास) नेपाल पुलिस र एनबीएससी विराटनगरले प्रथम ऋचा मेमोरियल टी२० क्रिकेट प्रतियोगितामा विजयी सुरु गरेका छन् । बिहीबार पुलिसले दिल्ली युनाइटेड क्रिकेट क्लबलाई ७ विकेट र विराटनगरले एनबी समूह धनगढीलाई २७ रनले हराए । समूह ख को पहिलो खेलमा ८८ रनको लक्ष्य पूरा गर्दा पुलिसले ९३ ओभरमा ३ विकेट गुमायो । योगेन्द्र कार्कीले ५ छक्कासहित अविजित ३२ रनको योगदान गरे । सुनील धमलाले २३ र अमित श्रेष्ठले १९ रन जोडे । यसअघि दिल्ली १५५ ओभर अलआउट हुँदा ८७ रन जोड्न सफल भयो । पुलिसका सागर ढकालको घातक बलिङसामु दिल्ली टिक्न सकेनन् । उनले १७ रन खर्चेर ५ विकेट लिए । उनी प्लेयर अफ द म्याच भए । दोस्रो खेलमा २ सय २२ रनको लक्ष्य पाएको एनबी समूहले १९२ ओभरमा अलआउट हुुँदा १ सय ९५ रन जोड्यो । दीपक बोहराले ८३ रनको इनिङ्स खेले । एनबीएससीले ८ विकेट गुमाई २ सय २१ रन बनाएको थियो । राहुल चौधरीले ६ छक्का र ६ चौका मा ७३ रन, सतिश कुमारले ४ चौका र ६ छक्कामा ५७ रन र अनुभव श्रीवास्तवले ६ छक्का र एक चौकामा ४७ रन बटुले ।"
फोर ब्रदर्सलाई गौरीगंगा गोल्डकप,"(धनगढी)नवलपरासीको फोर ब्रदर्स एफसीले तेस्रो जगशक्ति तेस्रो सुदूरपश्चिम गौरीगंगा गोल्डकप फुटबल प्रतियोगिताको उपाधि जितेको छ । कैलालीको गौरीगंगा११ स्पोर्ट्स क्लबले आयोजना गरेको प्रतियोगिता फाइनलमा स्टार सिटी युवा क्लबलाई टाइब्रेकरमा ५४ ले हराउँदै फोर ब्रदर्स च्याम्पियन भयो । निर्धारित समयमा दुवै टोलीले ११ गोलको बराबरी खेलेका थिए । पहिलो हाफ गोलरहित भयो । दोस्रो हाफको २७ औं मिनेटमा स्टार सिटीका कमल देउवाले गोल गर्दै अग्रता दिलाए । ४२ औं मिनेटमा फोर ब्रदर्सका दामोदर थापाले गोल गर्दै खेलमा बराबरी ल्याए । निर्धारित समयमा थप गोल नभएपछि खेल टाइब्रेकरमा लगिएको थियो । टाइब्रेकरमा फोर ब्रदर्सका सुदीप केसी, आशिष ज्ञवाली, मिसन दर्लामी, मनोज श्रेष्ठ र हरि बुढामगरले गोल गरे । स्टार सिटीका युवराज ढकाल, माधव भण्डारी, कुशल देउवा, किरण बोहराले मात्र गोल गरे । विक्रम लामाको प्रहार गोलमा परिणत हुन सकेन । फोर ब्रदर्सले ४ लाख र स्टार सिटीले २ लाख रुपैयाँमा पुरस्कार पाए । सर्वोत्कृष्ट खेलाडी फोर ब्रदर्सका दामोदर थापा भए । उनले ५० हजार रुपैयाँ प्राप्त गरे । सर्वाधिक गोलकर्ता विनोद केवट, उत्कृष्ट गोलरक्षक हरि बुढामगर र उत्कृष्ट प्रशिक्षक धर्मराज भुसाल भए । तीनैजना फोर ब्रदर्सका हुन् । उत्कृष्ट रक्षक स्टार सिटीका विष्णु चौधरी, उदीयमान खेलाडी गौरीगंगा ११ स्पोर्ट्स क्लबका नीराजन धामी भए । उनीहरूले जनही १० हजार प्राप्त गरे । विजयी खेलाडीलाई सुदूरपश्चिम प्रदेशका मुख्यमन्त्री कमलबहादुर शाह, गौरीगंगा नगरपालिकाका नगर प्रमुख, उपप्रमुखलगायतले पुरस्कार वितरण गरे । आगामी संस्करणमा पुरस्कार राशि थपेर आयोजना गर्ने क्लबका अध्यक्ष दिनेश कलेलले बताए । प्रतियोगिताको मुख्य प्रायोजकमा जगदम्बा इन्टरप्राइजेजको उत्पादन जगशक्ति गोल्ड टीएमटी फलामे छड रहेको थियो ।"
