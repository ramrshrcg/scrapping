शीर्षक,विवरण
द्रुतमार्गको गति : ६ वर्षमा २२ प्रतिशत,यस आयोजनाका लागि चालु आर्थिक वर्षमा ३० अर्ब ७ करोड ८६ लाख रुपैयाँ विनियोजन भएकामा वैशाख ५ सम्म ७ अर्ब ७ करोड ७५ लाख रुपैयाँ खर्च भएको छ । यसको सुरु लागत अनुमान १ खर्ब १६ अर्ब रुपैयाँ हो । पछि संशोधन गरेर १ खर्ब ७५ अर्ब रुपैयाँ पुर्याइएको हो । अहिले म्याद थप भएसँगै निर्माण लागतसमेत बढ्ने अनुमान छ । सैनिक स्रोतका अनुसार २ खर्ब १३ अर्ब रुपैयाँसम्म लागत पुग्ने अनुमान छ । सुरुमा सेनाले विनियोजन गरेको बजेटसमेत खर्चिन नसकेपछि घटाइएको थियो । आर्थिक वर्ष ०७४७५ मा यस आयोजनाका लागि १० अर्ब १३ करोड बजेट विनियोजन भएकामा पछि खर्च हुन सक्ने अवस्था नभएपछि संशोधन गरेर ८ अर्ब ६ करोड रुपैयाँमा झारिएको थियो । त्यस्तै ०७५७६ मा १५ अर्ब ३९ करोड बजेट विनियोजन भएकामा ५ अर्ब ९७ करोड रुपैयाँ मात्र खर्च भएको थियो । सेनाले धेरै बजेट माग्ने गरे पनि पछि खर्च गर्न नसक्दा बजेट घटाउन लगाउने गरेको छ । यही समस्या आर्थिक वर्ष ०७६७७ मा पनि देखियो । उक्त आर्थिक वर्षमा पनि १५ अर्ब १ करोड रुपैयाँ बजेट विनियोजन भएकामा संशोधन गरेर ४ अर्ब ४६ करोड रुपैयाँ झारिएको थियो । संशोधन गरेर बजेट घटाए पनि उक्त वर्ष आधा पनि बजेट खर्च हुन सकेन । १ अर्ब ९६ करोड रुपैयाँ मात्र खर्च भएको सेनाले जनायो ।
निजी क्षेत्र संकुचित हुने कानुन नल्याउने प्रधानमन्त्रीको दाबी,"निजी क्षेत्रलाई पनि मर्यादाक्रममा समावेश गर्न, नेपाल राष्ट्र बैंकको मौद्रिक नीति सरलीकृत गर्न, पुँजीगत खर्च बढाउन नीतिगत एवं संरचनागत सुधार ल्याउन, राष्ट्रिय उद्योग र निर्यात प्रवर्द्धनमा जोड दिने नीति ल्याउन र निजी क्षेत्रसँगको सहकार्यका आधारमा अर्थतन्त्रका चुनौती सम्बोधन गर्न ढकालले आग्रह गरे । भेटमा प्रधानमन्त्री दाहालले निजी क्षेत्रलाई बेवास्ता गरेर वा नियन्त्रण गरेर राष्ट्रिय चुनौती सम्बोधन गर्न नसकिने बताए । म यस विषयमा एकदमै स्पष्ट छु । निजी क्षेत्रलाई बन्देज लगाउने वा नकारात्मक प्रभाव पार्ने गरी हामीले कुनै पनि कानुन बनाउँदैनौं, उनले भने । निजी क्षेत्रलाई समेत राज्यको मर्यादाक्रममा समावेश गर्ने गरी सरकारले छलफल अगाडि बढाएको प्रधानमन्त्रीले प्रस्ट्याए ।"
दूधे बालक च्यापेर सडक खन्दै,"यसैले घरधन्दा, मेलापात, बस्तुभाउ र गोठको काम थाती राखेर दलित बस्ती लुलाङका महिला सडक खन्न खटिएका हुन् । आफ्नै घरको दैलोमा मोटर ल्याउने सडक खन्नुपर्यो नि । केही दिनको श्रमदान हो, अरू त काम गरेको पैसा पनि आउँछ नि, रीताले भनिन्, बच्चा बोकेरै गाउँका महिला बाटो खन्न तम्सिएका हौं । डोजरले खन्न नमिल्ने खण्ड र स्थानीयले श्रमदान जुटाउनैपर्ने भागमा बाहेक अन्यत्र काम गरेको भने स्थानीयले जिल्ला दररेटअनुसार नै ज्याला पाएका हुन् । जिल्ला दररेटमा दक्ष श्रमिकको दैनिक सुक्खा एक हजार १ सय ४० र अदक्ष श्रमिकको ज्याला ८ सय ८० रुपैयाँ तोकिएको छ । सडक खन्न आएका सबै महिला अदक्ष श्रमिक हुन् । दैनिक २५३० महिला सडक खन्न आउँछन् । त्यसमा अधिकांशका दूधे बालक छन् । दैलोमै मोटर बाटो आउने भएपछि उनीहरू उत्साहित छन् । गत माघदेखि उनीहरूले सडक खन्न थालेका हुन् । सडकअन्तर्गत लम्सुङ बस्ती, लम्सुङ मावि र स्वास्थ्यचौकीदेखि माथिल्लो १ सय ३० मिटर पाखोमा डोजर लगाउँदा पहिरोको जोखिम भएकाले स्थानीयले छुट्टै श्रमदान गरी सडक खनेका हुन् । पालिकाको चालु वर्षको ४५ लाख बजेटबाट सडक खन्न लागिएको हो । बजेटको १० प्रतिशत जनश्रमदान गर्नुपर्ने नीतिअनुसार ४ लाख ५० हजार रुपैयाँ मूल्य बराबर डोजर लगाउँदा तल बस्तीमा जोखिम हुने क्षेत्रमा स्थानीयले श्रमदान गरी सडक खनेका थिए । पालिकाको बजेटबाट उपभोक्ता समितिमार्फत सडक निर्माण भएको हो । उपभोक्ताले गर्ने काममा १० प्रतिशत श्रमदान अनिवार्य हुन्छ । अन्यत्र योजनामा समितिले श्रमदानको भागलाई कागजमा मिलाउँछन्, लुलाङमा स्थानीयले आफैंले काम गरे, गाउँपालिकाका सबइन्जिनियर दीपेन्द्र थापाले भने, डोजरले ट्र्याक खोले पनि सडकमा लगाउनुपर्ने रिटेनिङ वाल, ग्याभिन भर्ने, गिट्टी बालुवा, सिमेन्ट मिलाउने, ढुंगा फोर्ने तथा ढुवानी गर्ने काम गाउँले मिलेर काम गरे । करिब २ सय घर बसोबास रहेको लुलाङ दलित समुदायको एकल बस्ती हो । त्यसमध्ये ६० घरको पालो लगाएर श्रमदान गराएको छ । सडक खन्ने काममा झन्डै आधाजति महिला छन् । पुरुषले गलले भित्ता भत्काउने, डिलमुनि पर्खाल लगाउने र ढुंगा फोर्ने काम गर्छन् । महिलाहरूले भने बेल्चाले माटो फाल्ने, ढुंगा बोक्ने काम गर्छन् । यो पहिरोग्रस्त क्षेत्र हो । डोजरले खन्दा तल बस्तीमा ढुंगामाटो खस्नेमात्र होइन, पछि पहिरोको जोखिम बढी भएकाले सडक खन्ने योजना बनाएका हौं, वडाध्यक्ष अकप्रसाद विकले भने, पालिकाले छुट्याएको बजेटले मात्र पुगेन । त्यसैले अप्ठयारो ब्रेकर लगाउने ठाउँमा डोजर लगाएका छौं । ४० प्रतिशत काम मानव श्रमबाटै भएको छ । ठेकदार लगाएर बाहिरका मान्छे ल्याएर सडक खन्नेभन्दा उपभोक्ता समितिमार्फत स्थानीयको श्रम र सीप उपयोग गरी काम गराएका हौं । गाउँसम्मै सडक निर्माणपछि बिरामी हुँदा गाडीमा छिटो अस्पताल पुग्न सकिने, खाद्यान्न सस्तो हुने र गाउँको आलु बजार लैजान पाइने स्थानीयको आशा छ । मुनाबाट सडक अहिले लम्सुङ हुँदै लुलाङ गाउँ पुगेको छ । यहींबाट हिमालमुनिको बस्ती गुर्जा जोड्ने सडक खनिने भएको छ । गुर्जा सडक पुर्याउन यो वर्ष पालिकाले ८० लाख बजेट विनियोजन गरेको छ । जिल्लाको सबैभन्दा ठूलो र दुर्गम धवलागिरी गाउँपालिकाको २ नम्बर वडा हो, लुलाङ । लुलाङ, लम्सुङ र खोरिया यहाँका मुख्य बस्ती हुन् । लुलाङ विक र खोरिया मगरको मात्र एकल बसोबास भएका बस्ती हुन् । लम्सुङ र मरेनी भने मिश्रित बस्ती हुन् । जिल्लाको सबैभन्दा विकट लुलाङ भिरालो पाखोमा छ । स्थानीय उत्पादनले ३ महिना पनि खान नपुग्ने यस बस्तीका दलितले जिल्लाका विभिन्न गाउँमा पुगी मजदुरी गर्छन् । यही मजदुरीबाट उब्रेको रकमले जीविकोपार्जन गर्दै आएका दलित बस्तीमा वैदेशिक रोजगारीले भर थेग्न थालेको छ । गाउँपालिकाको प्रोफाइलअनुसार गरिबीको नक्सांकनमा लुलाङका अधिकांश परिवारमा ३ देखि ६ महिना खान पुग्छ । बाँकी खाद्यान्न पुरुषले वैदेशिक रोजगारीबाहेक जिल्लाका विभिन्न बस्ती, मुस्ताङ, पोखरासमेतका क्षेत्रमा पुगेर ज्याला मजदुरी गरी गरेको आर्जनबाट जोहो हुन्छ । स्थानीयले दुःखजिलो गरेर निर्माण गरेको विद्यालयमा आवश्यक फर्निचर नहुँदा विद्यार्थी गुन्द्री ओछ्याएर भुइँमा बसी पढ्न बाध्य छन् । साविक जिल्ला विकास समितिअन्तर्गत यूएनडीपीको सहयोगमा स्थापित ऊर्जा विकास शाखाले २०६७६८ मा दरखोला दोस्रो लुलाङ २५ किलोवाटको लघु जलविद्युत् आयोजनाबाट बिजुली उपयोग गर्दै आएका लुलाङवासीलाई दरखोलामा आउने बाढीले बारम्बार दुःख दिने गरेको छ । २०७० मा लम्सुङमा आएको पहिरोले लुलाङ लघु जलविद्युत् आयोजनाको पावरहाउससहित सबै संरचना बगाएपछि पुनः ५ किमिमाथि नयाँ वनमा वैकल्पिक ऊर्जाको ८६ लाख, धवलागिरि गाउँपालिकाको ६० लाख र स्थानीयले १० लाख मूल्यबराबर श्रमदान जुटाएर अर्को लघु जलविद्युत् आयोजना निर्माण गरिएको छ । लामो समयदेखि बन्द आयोजना पुनर्निर्माण गरी गाउँलाई झिलिमिली बनाउनु ठूलो उपलब्धि मानिएको छ । यही वर्षदेखि मोटरबाटो पनि थपिएको छ ।"
कटहरियाको 'कटिया स्वाद,"(रौतहट)पूर्वपश्चिम राजमार्गबाट झन्डै २८ किलोमिटर दक्षिणपश्चिम लागेपछि आउँछ, कटहरिया बजार । बजारको छेवैमा छ, कामेश्वरजीको कटिया पसल । त्यहाँ ५२ वर्षीय कामेश्वर साह हरदम माटोका भाँडामा आगोको ताउ लगाइरहेका भेटिन्छन् । बिहान ७ बजेदेखि राति ९१० बजेसम्म उनको पसलबाट मगमग पाकिरहेको मासुको मीठो बास्ना फैलिरहेकै हुन्छ । अनि सदाबहार मुस्कानसहित स्वादका पारखीलाई स्वागत गर्न कामेश्वरलाई भ्याइनभ्याई देखिन्छ ।३९ वर्षअघि कामेश्वरले कटिया पसल सुरु गरेका थिए । खसीको मासु माटोको भाँडोमा राखेर कोइलाको मन्द आँचमा घण्टौं पकाएपछि तयार हुने कटियाको स्वाद मधेश झर्ने धेरैका निम्ति अब नयाँ रहेन । अहिले रौतहटमा मात्रै सयको हाराहारीमा कटिया पसल खुलेका छन् । कामेश्वरले सुरु गर्दा यसको स्वाद धेरैको जिब्रोले पाइसकेको थिएन । कामेश्वर आफैंलाई पनि थाहा थिएन, कटहरियाबाट सुरु भएको यो स्वाद लोकप्रिय हुँदै कटियाका रूपका प्रसिद्ध होला भन्ने ।पूर्वपश्चिम राजमार्ग आसपास पनि कटियाका थुप्रै पसल छन् तर यसको पुरानो र असली स्वाद लिन भने गरुडा, मौलापुर, जंगलसैया र देबाहीगोनाहीलगायत गाउँको संगम कटहरिया बजार नै पुग्नुपर्छ । कटहरियामा कटिया कति पाक्छ भनेर बुझ्न स्थानीय खसी व्यापारी श्यामसुन्दर सोनी र शेख तबारकको कुरा सुने पुग्छ । उनीहरू दुवै दैनिकजसो गाउँ घुमेर खसी किनेर ल्याउँछन् । एक पटक गाउँ घुम्दा २० वटासम्म खसी ल्याउने गरेको तबारक बताउँछन् । जिल्लाभरि लाग्ने हाटबजारबाट पनि खसी किनेर ल्याउँछु, उनले भने, सिजनमा (जाडोको समयमा) १५ वटासम्म खसीको मासु बेच्छौं । अरू बेला १०११ वटासम्म काटेर बिक्री गर्छौं । उनका अनुसार काटिएका खसीमध्ये कम्तीमा ८ वटा त कटियाकै लागि भनेर बिक्री हुन्छ । उनले आफ्नो हिसाब सुनाउँदै भने, कटहरियामा मात्र दैनिक २ सय ५० भन्दा धेरै कटिया बिक्री हुन्छ ।कामेश्वरभन्दा अघि उनका बाबु अमिरीलालले कटिया स्वाद स्थानीयलाई चखाएका थिए । आफ्नो जग्गा नभएकाले अमिरी अधियाँमा खेतीपाती गर्थे तर कृषि कर्मले उनलाई परिवार चलाउन पुगेन । बजार बन्दै जान थालेको कटहरियामा उनले मदिराका अम्मलीहरू प्रशस्तै देखेका थिए । २०३५ सालतिरको कुरा हो, अमिरीलालले बजारको सानो छाप्रोमा होटल सुरु गरे । दैनिक खाजाका अलावा उनी काँसको लोटाभित्र मासु पकाएर बेच्थे । मदिराका अम्मलीहरूले लोटामा गुजगुज पाकेको मासु सितनका रूपमा खान्थे । बिस्तारै उनले पकाएको मासुले धेरैलाई लोभ्याउँदै गयो । आगोको भुंग्रोमा लोटामा मासु पकाउँदा लोटा छिट्टै कालो हुने, पाकेपछि समातेर निकाल्न पनि गाह्रो पर्ने भएपछि उनले लोटाको सट्टा माटोको हाँडीमा मासु पकाउन थाले । माटोको भाँडोमा पकाएको मासुको स्वाद झनै बेजोड निस्कियो ।केही समय हाँडीमा पकाएको मासु बेचेपछि उनलाई त्यसमा पनि अप्ठ्यारो लाग्दै गयो । एक दिन अमिरीले नजिकैको कुमालेलाई ससाना लोटा आकारमा माटोका भाँडा बनाइदिन भने । अनि यस्तो भाँडाको नाम अमिरीले नै राखिदिए, कटिया । स्थानीय बज्जिका भाषामा कटियाको अर्थ माटोको सानो घैंटो अर्थात् कहिया हुन्छ । यही कहिया समय क्रममा बोलीचालीको भाषामा कटिया बन्न पुग्यो । कामेश्वरका अनुसार कटिया प्रख्यात हुन केही वर्ष लाग्यो । उनले २०४५ सालबाट कटियाको मासुको चर्चा छरछिमेकका बजारमा पनि हुन थालेको बताए । माटोको भाँडोमा पकाइने मासुको स्वादबारे मदिरा सेवन गर्नेहरूबाट प्रचारप्रसार भएको हो, उनले भने, उसै बेलादेखि यसको माग र बिक्री निकै बढेको छ । उनका अनुसार पछिल्लो १५ वर्षयता कटियाका पारखीको संख्या बढिरहेको छ । कटहरियाका ६७ वर्षीय पन्नालाल पण्डितले २०४५ सालपछि नै यसको पारखी र पसल बढ्दै गएको बताए । कटहरियामा लोटाबाट सुरु भएको कटिया अहिले बाहिर पनि उत्तिकै प्रख्यात छ, उनले भने, जिल्लाभरि कटिया खाने र बनाउने पसलको संख्या पनि थपिइरहेको छ ।बाबुले सुरु गरेको पदचाप पछ्याउँदै स्वादको व्यापारमा तल्लीन कामेश्वरलाई कहिल्यै फुर्सद हुन्न । बिहान ७ नबज्दै पसल खोलेर उनी कोइला तयार पार्छन् । मासु किन्न नजिकैको बजार जान्छन् । मासु छानेर टुक्रा पार्दापार्दै बिहान बितिसक्छ । सुरुवाती दिनमा दैनिक पाँच वटा भाँडामा कटिया बेच्ने उनी हिजोआज दैनिक ४० देखि ५० भाँडासम्म कटिया बेच्छन् । उनले सुनाए, माटोको भाँडोमा पाक्ने भनेर यसै पनि मानिसको रुचि छ, कहिल्यै नखाएकाहरू कस्तो स्वाद होला भनेर अचम्म मान्दै खान्छन् ।कामेश्वर अहिले दिनमा औसत १५ किलोभन्दा धेरै मासुको कटिया बिक्री गर्छन् । कटहरिया बजारमा एक किलो खसीको मासुको एक हजार रुपैयाँ पर्छ । एक किलोबाट तीन वटा कटिया पाक्छ, माटोको भाँडालाई २० रुपैयाँ पर्छ । एक पटक पकाइसकेको माटोको भाँडामा अर्को पटक पकाउन मिल्दैन । यो सबै मूल्यसहित जोडेर उनले ५ सय ५० रुपैयाँमा एउटा कटिया बेच्छन् । उनकै भनाइमा एउटा कटिया बेच्दा सालाखाला सय रुपैयाँजति फाइदा हुन्छ । ५ सयको लगानीमा बाबुले सुरु गरेको होटलको आम्दानीले उनले दुईतले पक्की घर र ७ कट्ठा जग्गा जोडेका छन् । घरपरिवारको दैनिक खर्च सजिलै धानेका छन् ।हेटौंडाका सुजन काफ्ले पेसाले जग्गा व्यवसायी हुन् । एक वर्षअघि कामविशेषले रौतहट आएका बेला उनी कटियाको मासु खान सिधै कटहरिया सोझिन्छन् । कामविशेषले रौतहट पुगे भने उनले परिवार र साथीभाइलाई ल्याउने कोसेली भनेकै कटिया हुन्छ । घरमा पकाएको मासुभन्दा भिन्न स्वादको हुने भएकाले परिवारका सदस्यले समेत साह्रै मन पराएका छन्, उनले भने, कहिल्यै बिर्सन नसकिने स्वादको परिकार रहेछ ।अहिले कटहरिया बजारमा करिब एक दर्जन कटिया पसल छन् । । अमिरीलालका छोरा कामेश्वर र हिरालालका छोरा विजय साहबाहेक अरू सबै नयाँ हुन् । बजारको मुख्य चोकमा विजय कटिया हाउस छ भने केही पर कामेश्वरको कटिया पसल । यही स्वादको व्यापारले उनीहरूले कटहरियाको नाम मात्रै चिनाएका छैनन्, व्यक्तिगत जीवनमा सफलता पनि हासिल गरेका छन् ।कटियाको स्वाद लोकप्रिय हुनुमा यसको पकाउने तरिका मुख्य कारण हो । कामेश्वरका अनुसार कटिया भनिने माटोको भाँडोमा तेल, प्याज, लसुन, नुन, बेसार, सुकेको खुर्सानी, जिराको दाना र मरीच आवश्यकताअनुसार राखिन्छ । त्यसमा ३५० ग्रामजति खसीको मासु हालेर माटोकै बिर्कोले छोपिन्छ अनि कोइलाको मन्द आगोमा बसाइन्छ । करिब ३० देखि ४० मिनेटमा पाक्ने कटियाको स्वाद दाउराबाट बनाइएको कोइलाका कारण पनि स्वादिलो हुने गरेको उनको अनुभव छ ।फतुवा विजयपुरका मौजेलाल साह कटिया खानैका लागि कटहरिया पुग्न थालेको एक दशक भइसक्यो । कामेश्वरको स्वादमा पल्केका उनले सुनाए, यहाँ जस्तो स्वादिष्ट अन्त कतै पाइँदैन । लामो समय अन्तर्राष्ट्रिय गैरसरकारी संस्था (प्लान) मा कार्यक्रम संयोजकका रूपमा रौतहटमा बसेर काम गरेका जीवनाथ पराजुलीले जिल्ला छाडेको ५ वर्ष बितिसक्दा पनि कटियाको स्वाद सम्झिराख्छन् । कटियाको मासु अन्यत्रभन्दा निकै स्वादिष्ट हुन्छ, उनले भने, रौतहट बसाइका बेला दिनहुँ खाइयो । अहिले पनि खाउँखाउँजस्तै लाग्छ । जीवनमा नभुल्ने स्वाद ।रामेश्वरकहाँ कटियाको स्वाद लिन आउने स्वदेशी मात्रै छैनन्, सीमावर्ती भारतीय पनि छन् । उनका अनुसार पहिला खसी वा कुखुराको तास, फ्राई वा झोल राखेको मासु मात्र खान्थे । मासु पसलमा मानिसको भीड देखिए पनि अन्य परिकारतिर कसैको ध्यान जाँदैनथ्यो तर कटहरियामा कटियाको सुरुवात भएपछि अहिले सबैको जिब्रोमा बसेको छ । रौतहटका चन्द्रनिगाहपुर, गरुडा, समनपुर, गौरमा पनि कटिया पाइन्छ । बाहिरबाट नम्बर पत्ता लगाएर पहिला अर्डर गर्छन्, यति भाँडो बनाएर प्याक गरिराख्नुस् भन्छन्, कामेश्वरले सुनाए, रौतहटको कटिया बाहिर पठाउन पाउँदा मन आनन्द हुन्छ ।कटहरियामा कामेश्वरपछि कटियाको स्वाद पछ्याउँदै व्यापार गर्ने अर्का पात्र हुन् विजय साह । १५ वर्षदेखि कटियाको स्वादमा रमेका उनले पनि कामेश्वरजस्तै बाबुले सुरु गरेको पेसालाई निरन्तरता दिँदै आएका छन् । रौतहट आउनेले यहाँको विशेष स्वाद के हो भन्नेबित्तिकै कटियाको नाम लिने गरेको उनले सुनाए । उनले भने, बारा कलैको सेकुवा, बरमझियाको बाजेको पेडा, पालुङको मूला अनि भक्तपुरको दही भनेजस्तै रौतहटको कटिया भइसक्यो । स्थानीय समाजसेवी एवं पूर्वसांसद कुन्दन कुशवाहका अनुसार माटोको बन्द भाँडोमा मासु पकाउने चलन राजस्थानमा राजपरिवारका सदस्यबाट सुरु भएर यता भित्रिएको हुन सक्ने बताए । उद्योग वाणिज्य संघ रौतहटका अध्यक्ष पण्डीप्रसाद जैसवालले कटिया जिल्लाकै पहिचान बनेको भन्दै बाहिरका पाहुनालाई जिल्ला आएका बेला मीठो स्वाद चखाउन पाइएको बताए । कटहरियाका ७१ वर्षीय सुकदेव साह कटियाको स्वाद एकचोटि खाएपछि कहिल्यै बिर्सन नसकिने बताउँछन् । उनले भने, एक पटक खानेले वाह क्या गजबको स्वाद भनिहाल्छन् । मैले धेरै प्रकारका मासुको परिकार खाएँ तर यतिको स्वाद अन्यमा पाइन्न ।"
संक्रमणकालीन न्याय : सांसदहरूको प्रस्तावमै छ समाधान,"(काठमाडौं)बेपत्ता पारिएका व्यक्तिको छानबिन, सत्य निरूपण तथा मेलमिलाप आयोग ऐनलाई संशोधन गर्न बनेको विधेयक सरकारले गत फागुन २५ मा प्रतिनिधिसभामा दर्ता गराएपछि द्वन्द्वपीडितले विधेयकप्रति असन्तुष्टि जनाउँदै सार्वजनिक रोषसहित विरोध प्रदर्शन गरिरहेका छन् । राष्ट्रिय तथा अन्तर्राष्ट्रिय मानवअधिकारवादी संस्थाले विधेयक मापदण्डअनुसार नभएको भन्दै विरोध गरेका छन् । सभामुख देवराज घिमिरेले प्रमुख तीन दल कांग्रेस, एमाले र माओवादीका शीर्ष नेताहरूसँग वार्ताका लागि संयोजन गरिरहेका छन् । प्रतिनिधिसभाका करिब तीन दर्जन सांसदले विधेयकमाथि थप १८६ संशोधन दर्ता गराएका छन् । नेपालको संक्रमणकालीन न्यायिक प्रक्रिया अन्तर्राष्ट्रिय समुदायले समेत व्यापक चासोका साथ हेरिरहेको विषय हो । विस्तृत शान्ति सम्झौताका क्रममा २०६३ मंसिरमै राजनीतिक तहमा प्रतिबद्धता व्यक्त भएको र त्यसपछि संवैधानिक तथा कानुनी रूपमा समेत सम्बोधन गरिएको यो विषय १६ वर्षसम्म पनि निष्कर्षमा पुग्न नसक्नुका विभिन्न कारणमध्ये स्तरीय कानुनको अभाव प्रमुख हो, जुन विषय अहिले छलफलको केन्द्रमा छ । स्तरीय कानुन निर्माणको अनिवार्यतालाई सर्वोच्च अदालतले बारम्बार फैसलाआदेशमार्फत राजनीतिक नेतृत्वको ध्यानाकर्षण गराएको छ । विज्ञहरूका अनुसार संक्रमणकालीन न्यायिक प्रक्रियालाई अगाडि बढाउने कानुन बनाउँदा सर्वोच्च अदालतका आदेश, राष्ट्रसंघलगायत अन्तर्राष्ट्रिय फोरममा नेपालले गरेको प्रतिबद्धता र कानुन निर्माणमा अन्तर्राष्ट्रिय मापदण्डको सुनिश्चितता, द्वन्द्वपीडितका सरोकारलगायत सबैलाई समेट्नुपर्ने छ । यी सबैको उपचार भने प्रतिनिधिसभामा दर्ता विधेयकमाथि सांसदहरूले दर्ता गराएका संशोधन प्रस्तावहरूमै छ । द्वन्द्वपीडितलाई सबैभन्दा रुष्ट बनाएको संशोधन विधेयकमा राखिएको मानवअधिकारको गम्भीर उल्लंघन सम्बन्धी परिभाषाले हो । विधेयकमा द्वन्द्वकालका घटनालाई मानवअधिकारको उल्लंघन र मानवअधिकारको गम्भीर उल्लंघन गरी दुई भागमा वर्गीकरण गरिएको छ । मानवअधिकारको उल्लंघनमा पीडकविरुद्ध मुद्दा नचल्ने सम्भावना कायम राखिएको छ भने मानवअधिकारको गम्भीर उल्लंघन का पीडकलाई मुद्दा चल्ने व्यवस्था त छ तर त्यसको परिभाषालाई ज्यादै संकुचित पारिएको छ । विधेयकमा मानवअधिकारको गम्भीर उल्लंघन लाई सशस्त्र द्वन्द्वका क्रममा निःशस्त्र व्यक्ति वा जनसमुदायविरुद्ध लक्षित गरी वा योजनाबद्ध रूपमा गरिएको देहायको कुनै कार्य सम्झनुपर्छ भन्दै चारवटा अपराधको सूची बनाइएको छ । त्यसमा क्रूर यातना दिई वा निर्ममतापूर्वक ज्यान मारेको, जबर्जस्ती करणी, जबर्जस्ती व्यक्ति बेपत्ता पार्ने कार्य र अमानवीय वा क्रूरतापूर्वक दिएको यातना लाई राखिएको छ । विज्ञहरूका अनुसार मानवअधिकारको गम्भीर उल्लंघनसम्बन्धी परिभाषामा गम्भीर समस्या छ । यो परिभाषा संशोधनबिना विधेयक पारित भए युद्धका नियम उल्लंघन गरी भएका सबै प्रकारका हत्या (अनलफुल किलिङ) अभियोजनको दायरामा आउँदैनन् । संक्रमणकालीन न्यायका विज्ञ अधिवक्ता राजु चापागाईं भन्छन्, क्रूर यातना दिई वा निर्ममतापूर्वक ज्यान मारेको भन्ने शब्दावली अन्तर्राष्ट्रिय मानवअधिकार कानुन र मानवीय कानुनको दृष्टिमा समस्याग्रस्त छ । यो नसच्चिने हो भने ऐन स्वीकार्य हुँदैन । क्रूर यातना दिई वा निर्ममतापूर्वक मारिएको छ वा छैन भन्ने विषय सजाय बढाउने वा घटाउने सन्दर्भमा मात्र विचारणीय हुन्छ । अभियोजनअघि नै त्यसरी वर्गीकरण गर्न मिल्दैन । मानवअधिकारको गम्भीर उल्लंघन को परिभाषालाई संकुचित गरिएको भन्दै मानवअधिकार समुदाय र द्वन्द्वपीडितको चिन्तालाई सांसद रघुजी पन्तले दर्ता गराएको संशोधन प्रस्तावले सम्बोधन गर्छ । उनले ६ प्रकारका अपराधलाई यो सूचीमा राख्न प्रस्ताव गरेका छन्, जसमा निःशस्त्र व्यक्ति तथा नियन्त्रणमा लिइएको जुनसुकै व्यक्तिको हत्या, बलात्कार तथा गम्भीर प्रकृतिका यौन हिंसा, जबर्जस्ती व्यक्ति बेपत्ता पार्ने कार्य, यातना, अंगभंग वा अपांग बनाउने कार्य, मानवताविरुद्धको अपराध र युद्ध अपराध छन् । प्रचलित कानुनले मानवताविरुद्धको अपराध र युद्ध अपराधको परिभाषा गरेका छैनन् । त्यसैले अन्तर्राष्ट्रिय फौजदारी अदालतको रोम विधान (१९९८) को धारा ७ र ८ मा परिभाषित मानवताविरुद्धको अपराध र युद्ध अपराधको परिभाषाअनुसार यसको व्याख्या हुनुपर्ने सांसद पन्तको प्रस्ताव छ । एमालेका अर्का सांसद गोकुल बाँस्कोटाको छुट्टै प्रस्ताव पनि पन्तकै जस्तो छ । कांग्रेस सांसद गगनकुमार थापाले दर्ता गराएको संशोधन प्रस्तावले पनि पीडितको चिन्तालाई सम्बोधन गर्न सक्ने देखिन्छ । उनले हत्या (आरबिट्ररी किलिङ), जबर्जस्ती करणीलगायतका गम्भीर यौनजन्य हिंसा, जबर्जस्ती व्यक्ति बेपत्ता पार्ने कार्य र शारीरिक वा मानसिक पीडायुक्त यातनालाई उक्त परिभाषामा समेट्नुपर्ने संशोधन राखेका छन् । त्यस्तै सांसदहरू रामप्रकाश चौधरी, प्रदीप यादव, रेखा यादव, सञ्जयकुमार गौतम, राजेन्द्रकुमार केसी, विनिताकुमारी सिंह र भानुभक्त जोशीले पनि सोही व्यहोराको संशोधन प्रस्ताव दर्ता गराएका छन् । सांसदहरूले संशोधन गर्न खोजेको यस्तो परिभाषाले द्वन्द्वकालमा भएका बलात्कारबाहेकका गम्भीर प्रकृतिका यौन हिंसालाई पनि क्षमा दिन नमिल्ने अपराधको सूचीमा राख्छ । यस्तो संशोधनले यातना को परिभाषालाई अन्तर्राष्ट्रिय रूपमा सर्वस्वीकार्य बनाउँछ । सरकारले प्रतिनिधिसभामा दर्ता गराएको विधेयकमा अमानवीय वा क्रूरतापूर्वक दिएको यातना लाई मात्रै मानवअधिकारको गम्भीर उल्लंघनको सूचीमा राखिएको छ । यस्तो सरकारी परिभाषाले यातना दिइएको स्थापित नै भए पनि त्यो मुद्दा चलाउन पर्याप्त हुँदैन । त्यस्तो यातना अमानवीय वा क्रूरतापूर्वक थियो भन्ने थप स्थापित गर्नुपर्छ । कानुनविद्हरूका अनुसार यातनालाई यसरी संकुचित रूपमा परिभाषित गर्दा पीडकलाई उन्मुक्ति दिने बाटो खुल्छ, जुन नेपाल पक्षराष्ट्र रहेको यातनाविरुद्धको महासन्धिले गरेको परिभाषाको समेत विपरीत हुन जान्छ । सांसद पन्तको संशोधन प्रस्तावमा यातनालाई उक्त महासन्धिको परिभाषाबमोजिम बनाउन भनिएको छ । द्वन्द्वकालमा बालबालिकाको प्रयोगलाई अहिलेको कानुनले कतै पनि सम्बोधन गरेको छैन । २०७१ सालमा बनेको ऐन र त्यसलाई संशोधन गर्न सरकारले दर्ता गराएको विधेयक दुवै यस सम्बन्धमा मौन छन् । तर, युद्धमा बालबालिकाको प्रयोग अन्तर्राष्ट्रिय मानवीय कानुनमा अस्वीकार्य छ । यस विषयमा एमालेका ५ सांसदले संयुक्त र एकल गरी तीनवटा प्रस्ताव दर्ता गराएका छन् । सांसदहरू बाँस्कोटा र पन्तले एकल तथा सांसदहरू महेशकुमार बर्तौला, विद्या भट्टराई र दामोदर बैरागीले संयुक्त प्रस्तावमार्फत बाल सेनाको विषयलाई मानवअधिकार उल्लंघनको सूचीमा समेट्न खोजेका छन् । एकीकृत समाजवादीका सांसदहरू राजेन्द्रप्रसाद पाण्डे, अम्मरबहादुर थापा र प्रकाश ज्वालाले एकल तथा मेटमणि चौधरी र भानुभक्त जोशीले संयुक्त रूपमा युद्धमा बालबालिकाको प्रयोग लाई मानवअधिकारको गम्भीर उल्लंघन को सूचीमा राख्न संशोधन प्रस्ताव दर्ता गराएका छन् । यो प्रस्ताव एमाले सांसदहरूको भन्दा कडा छ । एमाले सांसदहरूले गर्न खोजेजस्तो संशोधनले बाल सेनाको प्रयोगलाई मानवअधिकार उल्लंघनको सूचीमा मात्र राख्छ, जुन अभियोजनको विषय नबन्न सक्छ । एकीकृत समाजवादीका सांसदहरूले गर्न चाहेको संशोधनले भने युद्धमा बालबालिकाको प्रयोगलाई अनिवार्य अभियोजनअन्तर्गत समेट्छ । एमाले सांसदहरू बाँस्कोटा, पन्त, बर्तौला, भट्टराई र बैरागीले सशस्त्र द्वन्द्वको समयमा राखिएका बारुदी सुरुङ (ल्यान्ड माइन) र विस्फोटक पदार्थको विस्फोटनमा परी मृत्यु भएका, शारीरिक तथा मानसिक रूपमा हानिनोक्सानी पुगेको व्यक्ति लाई पनि पीडित को परिभाषाभित्र समेट्न संशोधन हालेका छन् । कांग्रेस सांसद थापाले भने विस्तृत शान्ति सम्झौतापश्चात् ल्यान्ड माइन, बारुदी सुरुङ, बम विस्फोटमा परेका पीडितहरूको उपचार, औषधोपचार, राहत, क्षतिपूर्ति तथा परिपूरणको व्यवस्था गर्नुपर्ने संशोधन दर्ता गराएका छन् । अधिवक्ता राजु चापागाईंका अनुसार दर्ता भएका प्रस्तावमध्ये कतिपय बेतुकका भए पनि बाँकीले द्वन्द्वपीडित र मानवअधिकार समुदायको भावनालाई अँगालेको देखिन्छ । तीमाथि व्यापक छलफल गरेर समाधानको बाटोमा अग्रसर हुन प्रस्तावहरूले महत्त्वपूर्ण आधार खडा गरेका छन्, उनले भने, विधेयकमा भएका त्रुटिलाई यथावत् राखेर ऐन संशोधन हुने हो भने दण्डहीनता निम्तिन्छ । मानवअधिकारकर्मी चरण प्रसाईं संक्रमणकालीन न्याय अहिलेसम्म टुंगोमा नपुग्नुमा कानुनका विवादित विषय (कन्टेन्ट) का अतिरिक्त यो प्रक्रियाप्रति सरोकारवालाको विश्वासको अभाव प्रमुख रहेको बताउँछन् । आजसम्म पीडितलाई थकाउने र गलाउने रणनीतिका कारण यो प्रक्रियालाई अड्काएर राखियो, उनले भने, अहिले पनि एकतर्फी ढंगबाट राजनीतिक बलमा जान खोजिएको छ, जसका कारण सुरुमै विश्वसनीयता गुमेको छ । विधेयकलाई विषयगत समितिमा लगेर सबैको विश्वासमा कानुन बनाउनुपर्यो । २०६३ मा विस्तृत शान्ति सम्झौतामार्फत सशस्त्र द्वन्द्व अन्त्य गरिएसँगै द्वन्द्वका समयमा भएका मानवअधिकारका गम्भीर उल्लंघनका विषयमा छानबिन गर्ने राजनीतिक प्रतिबद्धता सम्झौतामै परेको थियो । त्यसपछि अन्तरिम संविधानमा पनि यो प्रक्रियालाई समेटियो । कानुन बन्यो, आफूकहाँ आइपुगेका विभिन्न मुद्दामा सर्वोच्च अदालतले आदेशमार्फत विधिशास्त्र निर्माण गर्यो । सरकारले प्रतिनिधिसभामा दर्ता गराएको विधेयकले पीडितलाई न्याय सुनिश्चित नगर्ने भन्दै राष्ट्रिय मानवअधिकार आयोगले बारम्बार आपत्ति जनाएको छ । पीडितलगायत सबै सरोकारवालाका चासो सम्बोधन गरी कानुन संशोधन गर्न पनि आयोगले संसद्को ध्यानाकर्षण गराएको छ । अहिले सरकारले विधेयकलाई विषयगत समितिमा छलफल नगराई सिधै संसद्बाट बहुमतका आधारमा पारित गर्ने रणनीति लिएको छ । मानवअधिकार आयोगका सदस्य सूर्य ढुंगेल १६ वर्षसम्म उपेक्षा गरिएको विषयलाई पर्याप्त छलफलबिना पास गराउन हतार किन गर्नुपरेको हो भन्नेबारे सरकारसँग स्पष्ट जवाफ नभएको बताउँछन् । विधेयक दर्ता गराउनुअघि पनि पीडितसँग यथेष्ट परामर्श भएन । त्यसले उनीहरूको चित्त दुखाएको छ । अब संसद्मा समितिमा लगेर सबै पक्षसँग छलफल गरी चित्तबुझ्दो ऐन बनाउनुपर्छ, उनले भने ।"
कमलाखोंचमा सधैं हात्तीको त्रास,"(सिन्धुली)गत फागुन १३ मा कमलामाई नगरपालिका१३ रानीवासका दण्डपाणि न्यौपानेको घरमै सुतेको अवस्थामा जंगली हात्तीको आक्रमणबाट मृत्यु भयो । बिहान झिसमिसेमा हात्तीले घर भत्काएर भित्र राखेको अन्न तान्न थालेपछि धपाउन खोज्दा उनलाई हात्तीले कुल्चिएर मारेको थियो । उक्त घटनापछि हात्तीलाई स्थानान्तरण गर्न दबाब दिने उद्देश्यले स्थानीयले दुइदिन मदन भण्डारी राजमार्गसमेत अवरुद्ध पारेका थिए । निकुञ्जको टोली ल्याएर हात्तीलाई बेहोस बनाएर लैजाने सहमति त भयो तर कार्यान्वयन नहुँदै त्यसयता दुई दर्जन घर भत्काउनुको साथै अन्नबालीसमेत जंगली हात्तीले नष्ट गरेको छ । सहमतिअनुसार निकुञ्जको टोली पनि आइपुगे पनि नियन्त्रण गर्न नसकेको स्थानीय धनीराम कुमरले बताए ।रानीवासका स्थानीय पुजन बख्रेलका अनुसार चार पाँच वर्षअघिसम्म वर्षको दुई तीनपटक मात्र निस्कने जंगली हात्ती त्यसपछिका वर्षमा चुरे जंगलमै अड्डा जमाएर बसेका छन् । पहिला त बाटो मात्र प्रयोग हुँदा त्यति धेरै क्षति हुँदैनथ्यो, उनले भने, केही घर भत्काउनुका साथै अलिअलि अन्नबाली नष्ट हुन्थ्यो । अहिले हात्तीको वासस्थान नै रानीवासमा रहेको चुरेको सुनखानी जंगल भएको छ । दुई तीन वटाको संख्यामा बार्है महिना हात्ती यतै हुन्छन् । दिउँसो आराम गर्ने र रातको समयमा जंगली हात्ती वस्ती छिर्ने गरेका छन् । दुधौली नगरपालिका३ तल्लो खुट्टेपानीमा जंगली हात्तीले रामपरीदेवी सोनारको दुइ साता अघि पसल र घर भत्कायो । सुतिरहेका सोनार दम्पती भाग्न सफल भए पनि घरमा राखिएका फ्रिज, टीभी र अन्य पसलका सामान भने बचाउन सकेनन् । यतिबेला हात्ती पीडित दम्पती लखिया सोनार र रामपरीदेवी त्रिपालको सहारामा दिन गुजारिरहेका छन् ।भररातजाग्राम बस्ने गरेका छौं, पहिला घर हुँदा त भत्कायो, अहिले यो त्रिपालले के थेग्ला र रामपरीले आफ्नो व्यथा सुनाउँदै भनिन्, हात्ती यताबाट आउँछ कि उताबाट आउँछ भन्ने त्रासले बुढाबुढी पालो गरेर सुत्छौं । ज्यान रहेन हरिया बुटा देख्ने हो । जंगली हात्तीले निपानेको जंगल नछाडेपछि स्थानीय जाग्राम बस्न बाध्य भएका छन् । रामपरिको मात्र हैन् हात्तीले दैनिकजसो घर भत्काउने अन्नपात नष्ट गर्ने, बालीमा क्षति पुर्याउने गर्दै आएको दुधौली नगरपालिका ३ की अध्यक्ष भद्राकुमारी माझीले बताइन् । हालसालै १५ वटा घर भत्काएको वडामा रेकर्ड छ । हात्ती धपाउन स्थानीयले हरसम्भव प्रयास गर्छन् । तर उपाय चल्दैन् । हात्तीगाउँ पसेको थाहा पाउन साथ आगोको धुनी बालेर होहल्ला गर्छौं, स्थानीय कुन्ता थापाले भनिन्, रातभर बिजुलीबत्ती बालिरहन्छौ, भाँडाकुँडा ठटाउछौं, तैपनि हात्ती पसेर क्षति गर्न छोड्दैन । जंगली हात्तीले विशेषगरी कमलाखोंच क्षेत्रमा बर्सेनि धनजनको क्षति गर्दै आएको छ । दुधौली र कमलामाई नगरपालिकाका सात वटा वडाका जंगल छेउमा रहेका स्थानीयलाई हात्तीले आतंकित बनाएको छ । हात्ती हिँड्ने बाटो मानव अतिक्रमणमा परी बस्ती बन्दा क्षति हुने गरेको डिभिजन वन कार्यालयको ठहर छ । हात्तीले पुस्तौंदेखि हिँड्न प्रयोग गर्दै आएको आफ्नो बाटोमा (रुट) यतिखेर मानिसको घर निर्माण र खेतीयोग्य जमिनको प्रयोग हुँदा मानवीय क्षतिदेखि भौतिक संरचना र अन्नबालीको नोक्सानसमेत हुने गरेको डिभिजन वन प्रमुख कृष्णराज न्यौपानेको बताउँछन् । कार्यालयका अनुसार दुधौली नगरपालिकाका १४ वडामध्ये वडा १, २, ३, ४, ५, ६, ८, ९ ,१०, ११ र कमलामाई नगरपालिकाका ८, ९, १३ र १४ का बासिन्दा बर्सेनि हात्तीको त्रासमा हुन्छन् ।"
कर्नाल फुक्दै भर्ना अभियान !,"(सिन्धुपाल्चोक)सुन हो गाउँले हो लालाबालालाई भर्ना गरेर पढ्न पठाओ छोराछोरी एकै हुन् भेद नगराओ पढ्न नपठाए पाप लाग्ला है, यो सब कहे बुधबार बाह्रबिसे नगरपालिका८ मानेश्वारा लामाटोल गाउँमा स्थानीय ६७ वर्षीय लिपे परियार आफ्नो कर्नाल फुक्दै चिच्याएर यसो भनिरहेका थिए । कर्नालको आवाज सँगै परियारले भट्याएपछि स्थानीय चाख दिएका थिए । अघिअघि परियार, पछिपछि भर्ना रजिष्टर र अभियानको ब्यानर बोकेका एक हूल शिक्षक थिए । समयमै पाठ्यपुस्तक ल्याएपछि मंगलबारदेखि दुर्गम गाउँमा लामाटोलको महाकाली र घुडेस्थित सीताराम आधारभूत विद्यालयले रोचक शैलीमा संयुक्त भर्ना अभियान चलाएका हुन् । महाकाली आधाभभूत विद्यालयका प्रधानाध्यापक देवनारायण नेपालका अनुसार समुदायबीच शैक्षिक सचेतना र भर्नाका लागि दुई विद्यालयले संयुक्त अभियान सुरु गरेका हुन् । बाह्रबिसे८ मानेश्वाराको महाकाली आविमा ५४ र घुडेको सीताराम आविमा ३१ बालबालिका अध्ययनरत छन् । यहाँ फोन त्यति सहज छैन, त्यसैले यस्तो शैलीले भर्ना अभियान चलाएका हौं, नेपालले भने । यही शैलीमा मानेश्वाराको लामाटोल, तामाङ टोलदेखि घुडे, चुल्ठेमा पुगेर अभिभावकलाई परियार र शिक्षकले भेटेका थिए । बाह्रबिसे नगरपालिकाभित्रका ५४ विद्यालयका शिक्षक घरघरमा पुगेर भर्ना अभियानमा जुटेका हुन् । महाकाली र सिताराम आविले कर्नाल बजाएर श्लोक भन्दै भर्ना अभियान गरेको घटना अनौठो बनेको छ । सिताराम आविले घरघरमा पुगेर कर्नल फुक्दै भर्ना अभियान र सचेतना फैलाएको शिक्षिका रम्भा ढकालले बताइन् । भर्ना अभियानमा बालबालिका विद्यालय पठाउने अभिभावकलाई सम्मान गरिएको थियो । भर्ना अभियानसहित दुवै विद्यालयमा ८० प्रतिशत बालबालिका भर्ना भइसकेका छन् । बाह्रबिसे८ का यी दुई विद्यालयले संयुक्त रुपमा यसरी भर्ना अभियान चलाउनु सिर्जनात्मक रहेको बाह्रबिसे८ का अध्यक्ष विमल पौड्यालले बताए ।"
कुशलको कीर्तिमानी इनिङ्स,"(काठमाडौं) कुशल मल्लको शतकमा नेपालले एसीसी प्रिमियर कप क्रिकेटमा शुक्रबार ओमानमाथि प्रभावशाली विजय हात पार्दै एसीसी प्रिमियर कपको सेमिफाइनल प्रवेश सम्भावना औपचारिकतातर्फ बढाएको छ । कुशलको १ सय ८ रनमा नेपालले ओमानलाई ८४ रनले पराजित गरी आफ्नो ५० औं एकदिवसीय अन्तर्राष्ट्रिय खेल स्मरणीय बनाएको हो । टस हारेपछि ब्याटिङ गर्न आएको नेपालको सुरुआत दयनीय थियो । कीर्तिपुरस्थित त्रिवि क्रिकेट मैदानमा पहिलो रन बटुल्न २८ बल लगाएको नेपालले त्यसअघि नै दुवै ओपनर कुशल भुर्तेल र आसिफ शेखलाई शून्यमा गुमाएको थियो । कुशल मल्लको डरविहीन ब्याटिङपछि नेपालले निर्धारित ५० ओभरमा ८ विकेट गुमाई ३ सय १० रनको स्कोर खडा गर्यो । नेपालले पहिलोपल्ट एकदिवसीयमा ३ सय रनको स्कोर छोएको हो ।१९ वर्षे कुशल एकदिवसीय अन्तर्राष्ट्रियमा शतक बनाउने नेपालका छैटौं खेलाडी हुन् । यसअघि पारस खड्का, दीपेन्द्रसिंह ऐरी, रोहित पौडेल, कुशल भुर्तेल र आसिफ शेखले शतक बनाएका थिए । कुशलले नेपालबाट सबैभन्दा कम उमेरमा एकदिवसीय अन्तर्राष्ट्रिय शतक बनाउने कीर्तिमान पनि बनाए । दुई महिनाअघि कीर्तिपुरमै स्कटल्यान्डविरुद्ध ८१ रन बनाउनु कुशलको व्यक्तिगत उच्च स्कोर थियो । ३९ औं ओभरमा अकिब इल्याजको बलमा छक्का प्रहार गर्दै कुशलले ५९ बलमा शतक पूरा गरेका थिए । थोरै बल खेलेको हिसाबमा एकदिवसीय अन्तर्राष्ट्रियमा यो ३० औं तीव्र शतक हो । ४१ औं ओभरमा इल्याजकै बलमा कुशलले लङअफमा क्याच दिन पुगे । उनले कुल ६४ बल खेल्दै ९ चौका र १० छक्का प्रहार गरे । नेपाली खेलाडीले एकै इनिङ्समा सर्वाधिक छक्का प्रहार गर्ने कीर्तिमान पनि कुशलले आफ्नो नाममा लेखाए । कप्तान रोहित पौडेल २३ रनमा आउट भए । उनले ३४ बल खेल्दै २ चौका प्रहार गरे । भीम सार्कीले ३३ रन बनाउनेक्रममा ५६ बल खेलेर ४ चौका र १ छक्का प्रहार गरे । कुशलले आरिफ शेखसँग चौथो विकेटमा ७५ रनको साझेदारी गरे । आरिफले ४३ बल खेल्दै २ चौकासहित २९ रन बनाए । दीपेन्द्रसिंह ऐरी ७ र सन्दीप लामिछाने ८ रनमै आउट भए । नेपालले अन्तिम १० ओभरमा ९२ रन जोडेको थियो, त्यसमा सोमपाल कामी र करण केसीले नवौं विकेटमा ३२ बलमा अविजित ६१ रन जोडेका थिए । सोमपालले ४८ बलमा अविजित ६३ रन बनाए । यो उनको दोस्रो अर्धशतक हो । उनले ९ चौका प्रहार गरे । करणले १५ बलमा २ चौका र १ छककासहित अविजित २९ रन बनाए । ओमानलाई ४६३ ओभरमा २ सय २६ रनमा अलआउट गरेपछि नेपालले प्रतियोगितामा लगातार दोस्रो विजय हात पार्यो । फिल्डिङ गर्नेक्रममा चोट लागेका कारण इल्याज ब्याटिङमा आएनन् । मोहम्मद नदिमले ओमानबाट सर्वाधिक ६५ रन बनाए । उनले ८४ बल खेल्दै ७ चौका र १ छक्का प्रहार गरे । सन्दीप गोउडले ५६ बलमा ३ चौका र २ छक्कासहित ४६, कश्यप प्रजापतिले २५, जतिन्दर सिंहले १५, आदिल सफिकले १३, आयान खानले २९ र फायाज बटले १९ रन बनाए । नेपालबाट सन्दीप लामिछाने र करणले ३३ विकेट लिए । सफिकलाई एलबीडब्लु आउट गरेपछि सन्दीपले ४२ खेलमा एकदिवसीय अन्तर्राष्ट्रियमा सबैभन्दा चाँडो १ सय विकेट लिने कीर्तिमान बनाए । यसअघि अफगानिस्तानका रशिद खानले ४४ खेलमा १ सय एकदिवसीय अन्तर्राष्ट्रिय विकेट लिएका थिए । दीपेन्द्रसिंह ऐरीको नाममा २ र ललित राजवंशीको नाममा १ विकेट रह्यो । नेपालले अब साउदी अरेबिया र कतारसँग समूह ए को अन्तिम दुई खेल खेल्ने छ । कीर्तिपुरमा जस्तै मूलपानी क्रिकेट मैदानमा पनि हावाहुरीले पटकपटक खेल प्रभावित रह्यो । अंशुमन रथको १ सय ६ रनमा हङकङले निर्धारित ५० ओभरमा ८ विकेट गुमाई २ सय ६३ रन बनायो । यूएईले २७ ओभरमा ६ विकेट गुमाई १ सय १७ रन बनाएको अवस्थामा खेल हावाहुरीले प्रभावित भएपछि अगाडि बढ्न सकेन । डकवर्थ लुइस पद्धतिका आधारमा हङकङ ६७ रनले विजयी रह्यो ।"
सुजन र वियन्कालाई स्वर्ण,"काठमाडौं (कास) ललितपुरका सुजन गेदाल र एभीएम टेबलटेनिस क्लबकी वियन्का राईले दोस्रो संस्करणको विविध खेलकुदअन्तर्गत राष्ट्रिय जुनियर टेबलटेनिस प्रतियोगितामा स्वर्ण जितेका छन् । यू१९ सिंगल्सको ब्वाइजमा सुजन र गर्ल्समा वियन्काले स्वर्ण जितेका हुन् । लैनचौरस्थित राष्ट्रिय टेबलटेनिस प्रशिक्षण केन्द्रमा भएको प्रतियोगिताको ब्वाइजमा ललितपुरका विशाल गोले दोस्रो तथा मोरङका विश्व बानियाँ र स्ट्याग च्याम्पियन्स टेबलटेनिस एकेडेमीका जी दाहाल तेस्रो भए । गर्ल्समा एभीएमकी इभाना थापा दोस्रो तथा मोर्डन कलेजकी दिया देउला र सुनसरीकी अन्जलीकुमारी ठाकुर तेस्रो बने ।मदन भण्डारी स्पोर्ट्स एकेडेमीद्वारा आयोजित प्रतियोगिताको यू१५ ब्वाइज सिंगल्समा सुनसरीका सिद्धार्थ तामाङ पहिलो, बुटवल टेबलटेनिस एकेडेमीका सौरव खड्का दोस्रो तथा एभीएमका एरिस शाक्य र गल्कोपाखा समाजसेवाका आर्यन शाही तेस्रो भए । गर्ल्समा स्ट्यागकी सुस्मिता खड्काले स्वर्ण, पुलिसकी शुभश्री श्रेष्ठले रजत तथा प्रभातकी करिना सुवाल र सुनसरीकी सुलेखाकुमारी ठाकुरले कांस्य जिते । चारै स्पर्धामा शीर्ष तीन विजेताले क्रमशः १५, १० र ८ हजार पुरस्कार हात पारे ।"
लिगमा एनआरटी विजयी,(काठमाडौं)सन्जीव विष्टको निर्णायक गोल मदतमा सहिद स्मारक लिग ए डिभिजन ०७९८० मा एनआरटीले एपीएफमाथि शुक्रबार १० को जित निकालेको छ । च्यासल मैदानमा भएको खेलमा सन्जीवले ७९ औं मिनेटमा गोल गरे । उनले यसका लागि गौरव श्रेष्ठको पासलाई उपयोग गरेका थिए । यो जितपछि एनआरटीको ११ खेलबाट १३ अंक भएको छ । टोलीको यो तेस्रो जितमात्रै हो । एनआरटी दसौं स्थानमा उक्लेको छ । एपीएफ भने १४ अंकमै सीमित रह्यो । आवास लामिछाने पेनाल्टीबाट गोल गर्न चुक्दा एपीएफका लागि महँगो साबित भयो । खेलको आठौं मिनेटमा एपीएफले पेनाल्टी अवसर पाएको थियो । गौरव श्रेष्ठले पेनाल्टी एरियामा बल ह्यान्ड गरेपछि एपीएफलाई अवसर प्राप्त भएको हो । तर आवासको प्रहार एनआरटीका गोलरक्षक पुजन होन्डाले जोगाए । शुक्रबार नै सातदोबाटोमा भएको खेलमा आर्मी र पुलिसले गोलरहित निराशाजनक बराबरी खेले । यो नतिजाले दुवै टिमलाई फाइदा हुने छैन । यो नतिजापछि आर्मीको १६ अंक भएको छ । टोली पाँचौं स्थानमा कायम रह्यो । रेलिगेसनबाट बच्न संघर्षरत पुलिसको भने ६ अंक भएको छ । टोली अन्तिम स्थानमा छ । पुलिसको यो तेस्रो बराबरी हो । सातौं चरणमा फ्रेन्ड्सलाई हराएयता पुलिसले ४ खेलमा २ अंकमात्र जोड्न सकेको छ । दुवै खेल हावाहुरीका कारण प्रभावित रह्यो । यसै कारण केही मिनेट खेल रोकिएको थियो ।
रुपेश र सुजनाको अग्रता,काठमाडौं (कास) नेसनल चेस च्याम्पियनसिपमा खुलातर्फ शीर्ष वरीयताका फिडे मास्टर रुपेश जैसवाल र महिलामा सुजना लोहनीले आफ्नो जित कायम राख्दै अग्रता बनाएका छन् । रुपेशले शुक्रबार पाँचौं र छैटौं चरणमा लगातार जित निकाले । उनले राजन पुरी र पूर्वनेपाल च्याम्पियन सुरवीर लामालाई हराएका थिए । १४ वर्षे किशोर खेलाडी पुरुषोत्तम सिलवालले ५ अंकसहित रुपेशलाई पछ्याइरहेका छन् । रुपेशसँग अघिल्लो दिन पराजित पुरुषोत्तमले शुक्रबार पाँचौं चरणमा साबिक विजेता पुरुषोत्तम चौलागाईंलाई ४१औं चालमा हराए । उनले छैटौं चरणमा पूर्वनेपाल च्याम्पियन केशव श्रेष्ठलाई ४६औं चालमा निराश पारे । फिडे मास्टर क्षितिज भण्डारी साढे ४ अंकसहित तेस्रो स्थानमा छन् । पाँचौं चरणमा राजन सुवेदीसँग बराबरी खेलेका क्षितिजले छैटौं चरणमा राजीव कार्कीमाथि जित हासिल गरे । राजन ४ अंकसहित चौथो स्थानमा छन् । महिला फिडे मास्टर सुजनाले शतप्रतिशत जित यात्रा कायम राख्दै शीर्षस्थानमा १५ अंकको अग्रता बनाइन् । पाँचौंमा उनले विनीता कपाली र छैटौं चरणमा पुनम प्रसाईंलाई हराइन् । सुशीला गुरुङ साढे ४ अंकसहित दोस्रो स्थानमा छन् भने तेस्रो स्थानकी शान्ति धिमालले ४ अंक जोडेकी छन् । सुशीलाले पूजा भण्डारीलाई हराउँदा रिया श्रेष्ठसँग बराबरी खेलिन् । शान्तिले रिया र विनीता कपालीलाई हराइन् ।
बेंसीसहर युथ च्याम्पियन,"लमजुङ (कास) घलेगाउँमा आयोजित छैटौं स्मार्ट भिलेज पहिलो आमन्त्रित गोल्डकप फुटबलको उपाधि बेंसीसहर युथ सोसाइटीले जितेको छ ।स्वर्गभूमि रंगशालामा शुक्रबार सम्पन्न फाइनलमा सोसाइटीले सेन्ट्रल कलेज रामपुर (रड्स) चितवनलाई २१ ले हराउँदै ५ लाख ५ सय ५५ रुपैयाँ नगद र शिल्ड जितेको हो । रामपुरले गत पुसमा बेंसीसहरमा ३० औं त्रिवेणी कप जितेको थियो । रामपुरले ३ लाख ५ सय ५५ रुपैयाँ पायो । पहिलो हाफ गोलरहित भएको खेलको ४६ औं मिनेटमा बेंसीसहरका सुनील श्रेष्ठले गोलको खाता खोले । ७४ औं मिनेटमा रामपुरका विदेशी खेलाडी यानिक कोआनाले गोल फर्काएर बराबरी गरे । बेंसीसहरका आकाश थापामगरले ८६ औं मिनेटमा गोल गरे । त्यही गोल निर्णायक बन्यो ।विजेतालाई गण्डकी प्रदेशसभा सदस्य यशोदा रिमाल, आयोजक पर्यटन व्यवस्थापन समिति स्मार्ट भिलेज घलेगाउँका अध्यक्ष प्रेमबहादुर घले, क्व्होलासोंथार गाउँपालिका अध्यक्ष सूर्यप्रसाद गुरुङ, खेल संयोजक गंगबहादुर घलेलगायतले पुरस्कार वितरण गरे ।"
साधु र जारको भँगालोमा हाङ्मा,(चेम्जोङ त्रिभुवन विश्वविद्यालय मानवशास्त्र केन्द्रीय विभागका प्रमुख हुन्)
बजारको मायावी गोलचक्करमा सकम्बरी,"युवतीले वर्ष दिनअघि लगाउने चिपिक्क परेका पाइन्ट अहिले ह्वारल्लाङे बनेका छन् । मोबाइल राख्ने खल्ती लुगामा हुनुको साटो औंलाका कापमा अड्याएर हिँड्ने मोबाइलकभरले बजार खाएको छ । आवश्यकता अनुसारका सामान राख्ने झोलाको साटो पैसा मात्रै अट्ने छातीमा टाँस्ने पर्स लोकप्रिय छ । पाँचछ महिनामा पुरानो भइजाने यस्ता फेसनेबल सामग्री सबै युवालक्षित छन् । सबैभन्दा उर्वर, सबैभन्दा सिर्जनशील अनि छिट्टै तरंगित र प्रभावित हुने युवावयलाई नै बजारले सबैभन्दा बढी दपेटेको हुन्छ । उच्च आर्थिक हैसियत हुने परिवारका सदस्यले त बजारका प्रत्येक सामान उपभोग गरिरहेकै छन् । खान पुगोस्, दिन पुगोस् शैलीको जीवन बाँचिरहेकै छन् । तर, पेट पाल्न र आङ ढाक्न मात्रै पनि असाध्यै कष्टकर र श्रमसाध्य जीवन भोगिरहेको जुन वर्ग छ, तिनीहरूका निम्ति यो बजारले आतंक र पीडा मात्रै थपिदिन्छ । पेटमा तातो झोल परोस्नपरोस्, बरु हातमा चम्किलो मोबाइल, फेसनअनुसारका लुगा हुनैपर्ने बनाइदिन्छ । बजारले आफ्नो यही मायावी गोलचक्करमा फसाएर युवाहरूलाई आफ्नो शरीर नै बन्धक राख्ने स्थितिमा पुर्याइदिन्छ । चाहे त्यो सुन्दरी प्रतियोगिता होस्, या अनेक नाममा जातजातअनुसार र उमेरउमेरअनुसार हुने मोडल प्रतियोगिता उनीहरू आफ्नो शरीरलाई कहिले उत्पादक कम्पनीको, कहिले ठेकेदारको र कहिले विज्ञापन एजेन्सीको बन्धक बनाइरहेका छन् । सपूतको दृश्यकथामा प्रयुक्त पात्र (सकम्बरी) ले पनि आफ्नो न्यूनतम आधारभूत आवश्यकताभन्दा मोडल बन्ने र त्योभन्दा बढी नाम कमाउने वा चल्ने नाममा आफ्नो शरीर प्रयोग गरेकी छन् । र, त गीतमा बारम्बार सोधिन्छ कानैमा झुम्काना, कल्ले किन्दियो ?यहाँ झुम्काना न त न्यूनतम आवश्यकता हो, न त पाउजू, न हातको घडी, न टीभी । यी त पेटको राँको निभाएपछि आउने द्वितीय आवश्यकता हुन् । त्यसैका लागि शरीरै दाउमा लगाउनुपर्ने बाध्यता हुँदैन । जब मानिस आफ्नो आवश्यकता अरूले निर्धारण गरिदिने बाटामा हिँड्छ तब यी झुम्काना, लालीपाउडर, हीराका फुली उसको अत्यावश्यक वस्तु बनिदिन्छ । र, त्यसको परिपूर्ति खातिर हिस्टेरिक रूपमा पछिपछि दौडिन्छ । र, महिला भन्छे, मलाई खानाभन्दा झुम्काना र लालीपाउडर चाहिन्छ । मोबाइल किन्देऊ बूढा भैंसी बेचेर ! र, पुरुष भन्छ, प्रत्येक विश्वकपमा हामी सबैभन्दा नयाँ भर्सनका टीभी किनेर खेल हेर्छौं । कसले कसलाई विलासी वस्तु किनिदियो ? त्यो अलग्गै बहसको विषय हो किनभने आजका धेरै महिला आत्मनिर्भर छन् । आत्मनिर्भरता बढेको छ, तर महिलाको आत्मनिर्भरता बजारमा बन्धक छ । ऊ कमाउन स्वतन्त्र छे, तर बजारले बेच्ने माल किन्न विवश छे । उसलाई लोग्ने वा अरू कसैमाथि निर्भर हुनु नपर्ला, तर देखासिकीमा स्कुटरै किन्नका लागि शरीरसम्म बेच्न खुसीखुसी तयार छे ।नियत किताबमा पत्रकार डीबी खड्काले विलासी वस्तुकै चाहनामा एक युवती यौनधन्दामा लागेको यथार्थकथा लेखेका छन् । आफैं यौनक्रेता बनेर ती युवतीसँग पुगेका उनले सरकारी कर्मचारीकी छोरी बजारको आवश्यकताले अविभूत भएर देहव्यापारमा पुगेको घटना प्रस्तुत गरेका छन् । स्कुटर चलाएर काठमाडौं घुम्ने रहर, त्यसमा बाउको सीमित कमाइ, उसका विलासीमध्येको एक स्कुटरको माग घरबाट अस्वीकृत हुँदा देहव्यापार लागेको कुरा खड्काले लेखेका छन् । नर्क पुगेको एउटा स्कुटी शीर्षकको आलेखमा उनले कुनै ग्रामीण युवती होइन, काठमाडौं बालाजु बाइसधारा घर हुने एक शिक्षित युवती स्कुटरकै लोभमा कसरी देहव्यापार गर्न थाली भन्ने धरातलीय यथार्थ देखाएका छन् । जब आधारभूत आवश्यकताभन्दा बढी भोगविलासले मानिसलाई छोप्न थाल्छ, तब उसलाई बाउआमाका सही वचन पनि काँडाजस्ता लाग्न थाल्छन् र बजारले ढोकामा रातो कार्पेट ओछ्याएर अलि पर निस्सासलाग्दो भ्वाङमार्ग देखाउँदा पनि ती गुलाबजस्ता देखिन्छन् । अनि उपभोक्तावादको दास बनेर आफ्नै किड्नी र शरीर बेच्ने मार्गमा वेग मार्छन् । फूलमाया सकम्बरीमा रूपान्तरण भएपछि निर्देशकले जब हिरोइनको प्रस्ताव गर्छ, तब सकम्बरीले स्वीकृतिसँगै डिनर खाने प्रस्ताव गर्दै आफ्नै शरीर पस्किदिन्छे । यो दृश्यले बताउँछ यो सकम्बरीको बाध्यता होइन, महत्त्वाकांक्षाले पार गरेको उच्चता हो । फूलमाया बनुन्जेल ऊ रोजीरोटीका लागि वेटर बनेकी हुन्छे, ग्राहकका खराब नियतसँग भिडिरहेकी हुन्छे । उसलाई उसका संरक्षणकर्ता, जागिरदाता र निकटका भनिनेहरूले अर्थात् समग्र परिवेशले नै गलत दिशामा लाग्न बाध्य गराउँछ, अनि बिस्तारै महत्त्वाकांक्षापूर्तिको गलत बाटोउन्मुख हुन्छे । धनाढ्य व्यक्तिसँग शरीरको सौदाबाजी गरेर पार्लर पुग्ने, बजार चल्तीका लुगा पहिरिँदै सफल मोडल र नायिका बन्ने लक्ष्योन्मुख हुन्छे, यहाँ उसले शरीरलाई भर्याङ बनाउन सिकिसकेकी हुन्छे । अनि प्रमुख बनिदिन्छ जाग्यो रहर पापी सहरको, छैन सिमाना आफ्नै रहरको । पुँजीवादले व्यक्तिमा असीमित रहरहरू जन्माइदिन्छ र ती रहरहरू पूर्तिका लागि जुनसुकै मार्ग अँगाल्न पनि बजार खुला गराइदिन्छ ।पैसा र शक्तिको आडमा यौवन किन्ने, उपभोग गर्ने पुरुषहरू छ्यासछ्यास्ती छन् । महिला होस् वा पुरुष, उपभोक्तावादले ग्रस्त भइसकेपछि अनावश्यक चीज पनि अत्यावश्यक भइसक्छन् । कम्युनिस्ट घोषणापत्र मा मार्क्सएंगेल्सले भनेझैं पुँजीवादी व्यवस्थामा महिलाको शरीरलाई पनि मुनाफा कमाउन प्रयोग गरिन्छ । सकम्बरी गीतले त्यही पुँजीवादी चरित्रको एक पक्षको यथार्थर् प्रतिविम्बित गरेको छ । बजारले महिला शरीरलाई वस्तुकरण गर्छ, अनि महिला पनि आफ्नो शरीरलाई कसरी शक्तिआर्जनमा उपयोग गर्ने भनेर सोच्न थाल्छे । केही वर्षअघि एक जना राजनीतिकर्मी महिलाले साथीहरूबीचको चियागफमा भनेकी थिइन्, यदि महिलाले राजनीति वा अरू कुनै क्षेत्रमा चाहेजस्तो सफलता, पद हासिल गर्ने हो भने आफ्नो शरीरको पनि उपयोग गर्न सिक्नुपर्छ । यो भनाइ त्यही पुँजीवादी र उपभोक्तावादी चरित्रको प्रतिविम्ब हो । यसको अर्थ सबै महिला त्यस्ता हुन्छन् भन्ने होइन । कष्टसाध्य मिहिनेत, अनेक विद्रोह र निरन्तरको संघर्ष गरेर समाजमा स्थापित महिलाको जीवन आफैंमा सम्मानयोग्य छ । नेपाली समाजमा राजनीतिलगायत सबै क्षेत्रमा यस्ता संघर्षशील महिलाको ठूलो संख्या छ । नाम, पद र शक्ति हासिल गर्न शरीर प्रयोग गर्ने महिलाको संख्या बजारमा अति नै कम र सीमितै होला, तर यस्तो प्रवृत्ति नै नभएको चाहिँ होइन । यस्तै सीमित संख्याका महिलाले नै बाध्यात्मक अवस्थामा शरीर बेच्नुपर्ने महिलाका पीडालाई र वास्तवमै उत्पीडनमा परेका महिलाका न्यायका आवाजलाई भद्दा मजाक बनाइदिने गरेका छन् ।प्रकाश सपूतको गीतका महिला पात्रहरू निर्विकल्प देहव्यापारमा संलग्न हुन पुगेको देखाइएको छ । पीर गीतमा प्रयुक्त महिला वा पुरुष होस् वा अहिलेकी सकम्बरी, उनको सिर्जनामा महिला पात्रहरू किन यो दलदलमा गइरहेका छन् ? त्यो अलग्गै बहस र खोजीको विषय हुन सक्छ । सपूत मनोरञ्जन क्षेत्रका अँध्याराउज्याला पाटामा राम्रैसँग परिचित भएकैले होला, उनी त्यही पक्षमा बढी केन्द्रित छन् । मनोरञ्जन भनिने क्षेत्रमा जुन वर्गको पकड छ, त्यसका कारण पनि महिलामाथिको शोषण अत्यधिक छ भनिन्छ । त्यसैले पनि शक्तिसंरचनाका कारण फूलमायाबाट सकम्बरीतिरको यात्रा तय गराइएको हो कि ? सपूतको जुन वर्गधरातल छ, जुन उत्पीडित समुदायबाट उनी विकसित भएर आएका छन्, उनका सिर्जना क्रमशः यथार्थतिरको यात्राउन्मुख छन् । दोहोरी ब्याटलको आयो तेरो मिस ः चुप लाग् साला ठिस् गीतदेखि जाँदा आकाशमा आउँदा बाकसमा को पीडा बोक्ने बोल माया, हुँदै सकम्बरी सम्म आइपुग्दा बजारको विकृति र उपभोक्तावादी प्रवृत्ति चित्रण गर्न सक्ने चेतना उनका सिर्जनामा विकसित भएका छन् । उनीबाट तत्काल जीवन शर्माले गाएजस्तै चाहिँदैन मलाई सिसाको महल शैलीका गीत अपेक्षा गर्न सकिँदैन । कम्तीमा उनी आफू पनि प्रश्नको बीचबाट गुज्रिँदै आजको विकृत यथार्थलाई प्रश्न गर्न खोज्दै अघि बढिरहेका छन् । सकम्बरीको बाँकी यात्रा अब कता जाला ? गायक सपूतले सकम्बरीलाई शरीरउपयोगकै बाटो हुँदै संसदीय राजनीतिमा र शक्तिमा प्रतिस्थापित गराउँछन् कि, आजको विकृत बजारचेतना र उपभोक्तावादको चंगुलबाट निस्केर संघर्षको नयाँ यात्रामा हिँड्ने नयाँ फूलमाया निर्माण गर्छन् ? समयले गायक सपूतसँग यतिखेर यही प्रश्न गरिरहेको छ ।"
ऐजनऐजन जिन्दगी !,"अनन्य मित्र हिरण्य भोजपुरेजी,गोधूलि साँझको समय, बाहिर मधुरो सिरसिर बतास चल्दै छ । म कोठामै छु । झ्यालछेउमा मेरो लेख्ने सानो टेबल, कुर्सी छ, जहाँ बस्दा अगाडि देखिन्छ हरियो मुना पाउलिएको चियाबारी ! यी चियाका बुटा, जसलाई मैले आफ्नै हातले रोपेको २२ वर्ष भइसकेको छ । लेख्ने समय मलाई यस्तै अगाडि देखिने हरियो रूखपात, चराचुरुङ्गी, मिहिन स्वर निकालेर बहिरहने खोल्सो अथवा आनन्दमयी आकाश होस् भन्ने लाग्छ । अहिले यस्तै संयोग जुरेको छ । भोजपुरेजी, आज जीवनमा पहिलो पत्र लेख्दै छु तपाईंका नाममा ! त्यसैत्यसै कस्तोकस्तो लागिरहेको छ । मन अधैर्य भएको छ । किन एक्कासि यस्तो भयो, थाहा छैन । एकपटक पछाडि फर्केर हेर्छु, आधा शताब्दीभन्दा लामो यात्रा पो पार गरिसकेछ हाम्रो मित्रताले, अनि हाम्रो लेकालीले । आधा शताब्दी पार गर्नु भनेको उमेर र समयका हिसाबमा चानचुने होइन । सम्झन्छु कति अग्रजहरू बँचेको उमेर नै भइसकेछ, हाम्रो अभिन्न मित्रताको सहयात्रा । मित्र भोजपुरेजी, तपाईं हरेक कुरामा मभन्दा माथि नै हुनुहुन्छ उमेर, अनुभव, अध्ययन, विद्या, बुद्धि र क्षमता सबैतिर अब्बल । तपार्इं उमेरले दाजु भए पनि कहिल्यै दाजु भन्न मुखै लागेन । हो, तपाईंकी जीवनसंगिनीलाई पनि भाउजू भन्न मन लागेन, उर्मिला दिदी सम्बोधन गर्दैमा बढी आत्मीय लाग्छ । तैपनि ए मित्र, तपाईं मभन्दा सबै कुरामा माथि भए पनि एउटै कुरामा तल हुनुहुन्छ अथवा मलाई जित्न सक्नुहुन्न । त्यो हो मैले झेलेको शृंखलाबद्ध पारिवारिक दुर्घटनाहरू । भन्छन् भाग्यमानी मानिसहरू चाँडै परलोक जान्छन्, त्यसोभए के हामी जेजति बाँचेका छौं, ती सबै अभागी हौं त ?यसरी भोजपुरेजी, मलाई यो समाजसँग प्रश्न गर्न मन लाग्छ । मलाई थाहा छ, यसको उत्तर छैन । तर, आज म भन्छु बाँच्नेहरू नै भाग्यमानी हुन् । आज म बाँचेकै छु र न यो संसार छ । यो समाज छ, यो सांसारिक मायामोह छ । त्यही भएर म तपाईंलाई यसरी पत्र लेखिरहेको छु । ओहो, म कति भाग्यमानी ! मरेपछि त सबैसबै सकियो, सारा कुरा शून्यमा शून्य बिलाइहाल्छ नि । संसारमा मभन्दा पनि बढी पारिवारिक दुर्घटना सहनेहरू छन् । तर, हाम्रो सम्बन्धमा म भने पहिलो नम्बरमै रहिरहन पाऊँ । यो दुर्घटनाको शृङ्खलामा अबउप्रान्त मेरा आफन्त, नरनाता, साथीभाइ, छिमेकी कसैले मलाई नजितून कामना छ । अभिन्न मित्र,यी तपसिलको कुराबाहेक तपाईंले मलाई सधैं जितेकै हो, जित्नैपर्छ । सायद अर्को कुरामा पनि म तपाईंलाई फेरि जित्छु होला । तर, अहिले भन्दिनँ । सायद त्यो ढिलोचाँडो समयले बताउनेछ ।गजबै लाग्छ यो कस्तो सम्बन्ध हो, हामी दुईबीचको । नजिकभन्दा नजिक पनि होइन, टाढाटाढा पनि छैनौं । दुई सरल रेखाजस्तो ! नदीको दुई किनारजस्तो, जसले नदीलाई जोडेको छ । एकअर्कामा सधैं आदर र सम्मानको समभाव छँदैछ । हामीले कहिल्यै चर्को दोहोरो संवाद गरेर दाँत बजाउनुपरेन । कम्तीमा मलाई त्यस्तो खराब क्षणको सम्झना छैन । तर, आज यति भनिहालौं, मित्र शशि भण्डारी (हाल स्वर्गीय) ले तपाईंलाई तँ भनेको मैले कहिल्यै रुचाइनँ । तपाईंलाई हेपेजस्तो लाग्ने, जुन मेरो आत्माले स्विकारेन । धेरै कुरामा शशि भण्डारी मेरो सहयोगी भए पनि उनले तपाईंलाई तँ भनेको मैले कहिल्यै पचाउन, रुचाउन सकिनँ । अहिले तपाईंहरू दुवै जना सम्धीसम्धी भइसक्नुभयो । बिचरा शशि बितेको पनि वर्षौं भयो । मेले उनको बारेमा छपक्कै मनमा बसेकाहरू मा लेखेको छु । आखिर बाँच्नेहरूले जानेहरूलाई सम्झेर गर्ने यति नै त रहेछ । अतिप्रिय भोजपुरेजी,यसरी शशिको सम्झनासँगै लेकाली स्थापनाकाल सम्झिरहेको छु । जतिबेला हामी दुवै जना लोर्के तन्नेरी थियौं । तपाईंलाई विशेष ठट्टा गर्न मन लाग्ने, रमाइलो र इत्रिन अनि मन फुकाएर धेरै हाँस्न मन पराउने । त्यसैले होला तपाईंको स्वास्थ्य राम्रो पनि छ । तपाईंको अट्टहास हाँसो सम्झेर र त्यसको विवेचना गरेर भोजपुरेको हाँसो शीर्षकमा कान्तिपुर, कोसेली (२०६०, असार २८) मा एउटा मनोबाद लेखेको छु । भोजपुरेले म अट्टहास हाँस्छु, अनि हाँस्दा हाँस्दै आँसु झार्छु ता कि अरूले म रोएको थाहा नपाऊन् भनेर मलाई सम्झाइबुझाइ गर्ने गरेको क्षण म अहिले सम्झिरहेको छु । मैले त्यही बेला भोजपुरेबारे लेखेको रहेछु, मेरा लागि भोजपुरे अवगुणभन्दा धेरै गुण भएका असल मित्र ! जीवनमा असलसँग मात्र संगत होस् भनिन्छ, तर बाँच्ने क्रममा झुरपटास र खल्तीखलाँसको पनि संगत गर्नुपर्ने रहेछ । कतिसँग थाहै नपाई गरिन्छ, कतिसँगै थाहा पाएरै पनि गरिन्छ । थाहा पाईपाई बैगुनीको संगत गर्नु पनि अवगुणै हो । स्वार्थको टाँगोमा बल्छी झुन्ड्याएर आउनेहरू समयको बाटा हुँदै पाखा लाग्छन् । तर, बाढीले कटान गर्ने किनाराका डोबहरू मन र मस्तिष्कमा सधैं रहिरहन्छन् । भोजपुरे पनि यस्ता दुर्घटनाका जाँतोमा मकैको घान भएर धेरैपटक पिसिएका छन् । भोजपुरेजी, तपाईंलाई सम्झना छ कि छैन, मलाई राम्रो सम्झना छ । हामी दुबै अविवाहित थियौं त्योबेला र, निकै पपुलर थियौंगानाबजानाका कारण । यो २५ सालताकाको कुरा हुनुपर्छ । एक पटक कमलादी एकेडेमीको उत्तरपट्टिको सडकमा तपाईं र म हिँड्दै थियौं विपरीत दिशाबाट दुइटी तरुनी गोरी केटी हामी भएतिर आउँदै गरेको परैबाट देख्यौं । ती आफ्नै धुनमा थिए । छेउमा आइपुग्नासाथ बढो ठट्यौली पाराले तपाईंले उनीहरूलाई हेर्दै भन्नुभयो हाई ।ती दुवै केटी टक्क अडिए र, हामी दुवैलाई आँखा तरेर नेवारी शब्दमा यस्तो भद्दा गाली दिए माम पा! अब परेन फसाद ? हामी दुवै अक्क न बक्क ! मुखामुख गर्नुबाहेक अरू कुरा दिमागमै आएन । पहिला त विश्वासै लागेन । दिमागले पनि काम गरेन, पछि झल्याँस्स भइयो । तब लाजले भुतुक्कै भइयो । धन्य, यताउति हेरेको देख्ने, सुन्ने कोही थिएनन् साक्षीप्रमाण । अब के गर्ने ? छेडछाडेमा दर्ता भइहालियो, तब लाज पचाएर दुवै जना बौलाहा जस्तै हाँस्दै हिँड्न थाल्यौं, बाटामा हाहा ।हाँस्दैहाँस्दै तपाईं केहीछिनमा रोकिनुभयो । अनि, कहाँ पुगे होलान् भनेर ती ठिटीलाई हेर्न थाल्नुभयो । मैले पनि तपाईंकै सारमा सार मिलाएर हेरेँ । तिनीहरू निकै पर पुगेर मास्तिर गल्लीतिर लागे । तब तपाईं आफ्नै पाराले मलाई हेर्दै भन्नुभयो कस्ती उत्ताउली नखरमाउली गोरीहरू पो रहेछन्, खुत्रुक्कै पारे नि, बोल्ने ठाउँ नै दिएनन् मोरीहरूले हाहा ! अनि हामी फेरि हाँस्यौं, आफू उत्ताउलो भएको बिर्सिएर हाँस्यौं । धक फुकाएरै हाँस्यौं, आफ्नो बेइज्जत हुँदा आफैं हाँस्यौं । पछि थाहा भयो ती गोरिनी ठिटीहरू त रोयल होटलका मालिक र रुसमा कम्युनिस्ट शासन लागू भएपछि त्यहाँका जार राजपरिवारमध्ये पलायन भएर नेपालमा शरण लिएका जारशाहीको अन्तिम वंश बोरिस लिसानोभिचका नातिनीहरू पो रहेछन् । जो चार पुस्तादेखि नेपाली भएर यहीँको रैथाने भइसकेका र नेपाली ठिटाहरूको मानसिक रितथिती बुझिसकेका परेछन् । मारेन त अब ! तैपनि, अहिले सम्झँदा मज्जा लाग्छ, रमाइलो मानेर पुराना दिनहरू सम्झँदै हामी फेरि हाँस्यौं । जिग्री भोजपुरेजी,अब देशको हालखबर लेख्छु, तपाईं त सपरिवार अमेरिका पुगिहाल्नुभयो । हामी भने नेपालमै चियाबारीतिर हराइरह्यौं । यो बीच कोरोनाको कहरले साह्रै सिकिस्त पार्यो, एक प्रकारले यो जीवनमै नाकाबन्दी लागेसरह भयो । चारैतिर आउनजान नाकाबन्दी, पूरै कर्फ्युसरह ! काठमाडौंबाट हामी फिक्कल घर आउँदा पनि सीडीओको पास लिएर गाडी रिजर्व गरेर आउनुपर्यो । ओहो, कस्तो समय आयो आयो । आफ्नै देशमा एक ठाउँबाट अर्को ठाउँ जान पनि पास चाहिने । एकतन्त्रीय राणा शासनकालमा या कर्फ्यु लागेको बेला यस्तो हुने गरेको भनेर सुनेको थियौं । आजै आफैंले भोगियो । देशको दक्षिणी भारतीय सिमानामा हजारौं नेपाली थुप्रिएका छन्, जसलाई देशभित्र आउने अधिकार छैन । थाङ्नाभोटा कुम्लोकुटुरो बोकेका बूढाबूढी, केटाकेटी, तरुणतन्नेरीको हरिबिजोग छ । फेसबुक, युट्युबमा कोही दिल्लीबाट, कोही बम्बईबाट, कोही पन्जाबबाट, कोही लखनउबाट पैदल हिँडेर आएको भन्दै छन् । कोही बाटैमा मरे, कोही बिरामी परेर बाटैमा छाडिए । महामारीको यस्तो त्रासदीपूर्ण कथा दोस्रो विश्वयुद्धमा बर्माबाट भागेर आएका नेपालीहरूको गाथाजस्तै लाग्यो । हामी नेपाली कस्तो कर्म लिएर आएछौं भोजपुरेजी, आज देश सम्झेर आउनेलाई देशले रोकिरहेको छ ? मेरो चित्त त्यतिबेला काटियो, जतिबेला एउटा युवा ज्यानको माया मारेर महाकाली नदीमा हाम फालेर वारि देशको माटो टेक्यो । ऊ मात्र कट्टु वस्त्रमा थियो, माथि सर्वांग थियो । आफ्नो माटो छुन हत्ते हालेर आइरहेको त्यो व्यक्तिलाई हाम्रा देशका रक्षकहरूले घोक्र्याउँदैमुन्ट्याउँदैलत्याउँदै थिए, जुन दृश्य युट्युबमा भाइरल भयो । हेरेँ, साह्रै दिक्क लाग्यो । तब मलाई मन थाम्न गाह्रो भयो र अघिल्लो दिन कविता लेखौं भनेर लेखेको कविता साफी गरिसकेर पढ्दै थिएँ । कस्तो संयोग मेसेन्जरको घन्टी बज्यो, यसो हेरेको तपाईंको रहेछ सोचेँ, अहिले अमेरिकामा बेलुकाको ८ बज्दै होला, पक्कै मुडमा हुनुहुन्छ । तपाईं, नत्र हम्मेसी फोन गर्ने मान्छे त होइन नै । मैले फोन उठाएँ, यस्तै भलाकुसारीका कुरा भए, थप मेरो शंकालाई पुष्ट्याइँ गर्नुभयो, मेरो त साँझको दुई त गइसक्यो अब तीन पो चढ्दै छ त हा हा !दुईतीन गएर होस् वा नगएर, तपाईंको यो ठट्टा मलाई मन पर्छ । किनभने म वर्षौंदेखि परिचित छु, रमाइलो लाग्छ । उता तपाईं सोमरसले मातेको यता म कवि भावनाले मातेको ! कसलाई सुनाऊँ यो कविता भनेर दह्रो श्रोताको खोजीमा थिएँ । तपाईं सोमरसमा झुमेको बेला कविताको रसपान, आहा योभन्दा उत्तम समय के हुन सक्छ ? मैले मुखै फोरेर अनुरोध गरेँ तपाईंलाई कविता सुन्ने मुड छ कि छैन, मलाई सुनाउने मुड चल्यो । भनेँ हिजो मात्र लेखेको कविता छ भर्खरै साफी गरिसकेँ, सुनाउँछु ल । ओ, स्योर स्योर, किन नसुन्ने त तपाईंको कविता सुनाउनुहोस्, सुन्छु । अनि मैले भूमिका नबाँधी भटाभटी सुनाउन थालेँ कविता शीर्षक थियो लकडाउन ःअँगालो मारेर सपनाहरू भन ए ! भन, कहाँकहाँ पुर्याउँदै छस् यो जिन्दगी अब त गाह्रो भो गाह्रै भो साह्रैसाह्रै गाह्रो भो मान्छे भएर बाँच्नु यो जिन्दगीकहाँ झर्दो रहेछ मधेश यो हिउँ र तुसारो, कहाँ चढ्दो रहेछ र हिमाल यो मृग र मयूर कहाँ फुल्दो रहेछ मरुभूमिमा गुराँस कहाँ पौडिरहेछ समुद्रमा डाँफे देखाउँदैडुलाउँदै सुन्दर सृष्टि नाघेर आफ्नै साँध र सिमाना भन ए ! भन कहाँ भड्काउँदै छस् यो जिन्दगी अब त कठिन भो कठिन भो साह्रै साह्रै कठिन भो मान्छे भएर बाँच्नु यो जिन्दगी भन्थिस् बाँच्नलाई चाहिन्छ आफ्नै माटो सास फेर्न आफ्नै हावा पिउनलाई आफ्नै पँधेरो पहिचानसँगै चाहिन्छ देश समानता र समावेशी अनुहार रगतले खोज्यौं देश पसिनाले भिज्यो माटो रचिस् आफ्नै संसार देखाउँदै डोर्याउँदै हिँड्ने बाटो भन ए ! भन कहाँ कहाँ खटाउँदै छस् यो जिन्दगी अब त सकस भो, सकसै भो साह्रै साह्रै सकसै भो आफ्नै सिमानाले छेक्यो जिन्दगी सास फेर्न गाह्रो भो जिन्दगी मान्छे भएर बाँच्न गाह्रो जिन्दगी । मेरो कवितावाचन सकियो, तपाईंको प्रतिक्रिया के आउँछ भनेर म सुन्न साह्रै उत्सुक थिएँ । उताबाट तपाईं बोल्नुभयो, तपाईंको कविताबारेमा राम्रोनराम्रो कुनै कमेन्ट गर्दिनँ । यतिचाहिँ म ठोकेर भन्छु, अस्ति नेपालयमा भएको लेकालीको पलेटीमा पनि मैले सार्वजनिक रूपमा भनिसके उर्मिला (श्रेष्ठ) र रसिक नभएको भए न म हुन्थेँ, न त लेकाली नै हुन्थ्यो, तपाईं मान्नुहोस् या नमान्नुहोस्, हा हा ।तपाईंको कुरा सुनेर एकछिन त म स्तब्ध भएँ, कारण मैले केकेन लेखेँ भनेर सुनाएको कवितालाई तपाईंले बाल दिनुभयो अथवा मेरो संवेदनाले पटक्कै छोएन । तब मलाई पूरा विश्वास भयो, तपाईं अर्कै मुडमा हुनुहुन्छ । मैले जबर्जस्ती कविता सुनाएर यातना दिएछुँ । म आफैंलाई पछुतो पनि लाग्यो, बेला न कुबेला कविता सुनाएँ भनेर । अब मैले तपाईंको कुरामा सारमा सार मिलाउनैपर्यो, मनमा लागेका कुरा जसरी तसरी मैले पनि बोल्नैपर्ने भयो त्यसो होइन भोजपुरेजी, म पनि तपाईंहरू नभइदिएको भए कहाँ हुने थिएँ र यो ठाउँमा ? भनौं न हामी ऐजन ऐजन । ढुंगाको भर माटो, माटाको भर ढुंगा । हामी नभएको भए लेकाली हुने थिएन र, लेकाली नभएको भए हामी हुने थिएनौ । ऐजनऐजन ।तपाईंसँग झन्डै आधा जति कुरा भए बीचमा उर्मिला दिदीसँग पनि कुरा भयो । अन्तिममा तपाईंले भन्नुभयो अब नेपाल आएपछि तपाईं फिक्कलको घरैछेउमा दुई रोपनी जग्गा दिनोस् । जति परोस्, म तिर्न तयार छु, केही छैन । त्यहीँ घर बनाएर बस्छु, तपाईंहरूसँगै नयाँ नयाँ गीत सृजना गरौंला विगत दिनहरूजस्तै । गाउँला, खाउँला, नाचौंला । बाँकी जीवन आनन्दसँगै बाँचौंला, रमाउँला । जग्गाचाहिँ दिन्न भन्न पाइन्न है । हामी दुवैको परिवारसहित फिक्कल जाउँला तपाईंको घरमा बसौंला । सँगै फर्किउँला, नाइँ भन्नुचाहिँ पटक्कै पाउनुहुन्न है रसिकजी ।त्योबेला म तपाईंको कुरा सुनेर मख्खै परेको थिएँ । साँच्चै, त्यस्तो भए कस्तो हुने थियो ? शायद हाम्रो बैंसका लेकाली दिनहरू फर्किने थिए होलान् । जीवनले एउटा नयाँ यात्रा सुरु गर्ने थियो होला । जीवनको यो उत्तरार्द्ध पनि पूर्वार्द्धझैं हुने थियो होला । तपाईंले फेरि कुरा थप्नुभयो, आजभोलि बच्चुकैलाश दाइ पनि हामी सँगैको धापाखेल एपार्टमेन्टमा नै सपरिवार बस्न आउनुभएको छ, भाटभटेनीको घर छाडेर । कति रमाइलो हुने थियो, हामी पनि अहिले नेपालै भएको भए । तर, ख्वै के गर्नु ! अस्ति नै टिकट काटेर ठिक्क पारेको, यो कोरोनाले रोकियो अब कहिले हो कहिले आउन चाहेर पनि पाइएन! तपाईंका यी भनाइमा मैले एउटा गहिरो पीडाको बुझें । आफ्नै मातृभूमि फर्किन्छु भन्दा पनि नपाएको पीडा !हुन पनि भोजपुरेजी, कोरोनाले देश समाज, नरनाता कुटुम्ब, इष्टमित्र र मानवी सम्बन्धहरू सबै भत्काइदिएको छ । मान्छे सबै सबै स्वार्थी भएका छन् । पराई त पराई भइहाले, आफ्नैहरू पनि पराई व्यवहार गर्न थालेका छन् । मान्छेदेखि मान्छे नै भाग्नुपर्ने ! कस्तो भयावह समय आयो, लास उठाउनसमेत इष्टमित्र कोही आउँदैनन् । छोराले बाबुको लास छुन डराउँछ, पतिले पत्नीको । जति सम्झियो, उति उकुसमुकुस हुन्छ, छटपटी हुन्छ । आज दिउँसो बैठक कोठाभित्रै थिएँ । श्रीमती पूर्वपट्टिको सोफामा, म पश्चिमपट्टिको सोफामा । ढल्कँदै मोबाइल हेर्दै थियौं दुवै जना । मलाई बिहान तपाईंसँग भएको कुराको सम्झना भयो । श्रीमतीलाई नसुनाई सकिनँ, किनभने यो त निकै नै खुसीको कुरा थियो मेरा लागि । अरे ! ममी सुन त ।श्रीमती मोबाइलबाट आँखा हटाएर मतिर हेरिन् र मैले भनेँ, आज बिहानै भोजपुरेजीले अमेरिकाबाट फोन गर्नुभएको थियो । भन्दै हुनुहुन्थ्यो फिक्कलमा दुई रोपनी जग्गा दिनोस् । हामी तपाईंको छेउमा नै घर बनाएर बस्छौं । आहा ! कति रमाइलो हुन्छ होला त्यो समय ।मेरो कुरा सुनेर मेरी श्रीमतीले के भनिन् थाहा छ, भोजपुरेजी ? तपाईंहरू कविलेखक कति भावनामा उड्नुहुन्छ है ? नचाहिंदो भावना । अहँ, मलाई त विश्वास लाग्दैन भोजपुरे दाइको कुरामा । आफ्ना सारा छोराबुहारी, नातिनातिनी, छोरीज्वाइँ सबै परिवार उतै अमेरिकामै छन् । होइन उहाँ किन आउनुहुन्छ, यी सब छोडेर ? फेरि यो उमेरमा । यो सबै भन्ने, सोच्ने कुरा मात्र हुन् । अनि तपाईंचाहिँ भर पर्नुभएको होला, होइन ? अहँ, मलाई त विश्वास लाग्दैन । भोजपुरेजी तपाईंप्रतिको अविश्वास देखेर मलाई आफ्नै श्रीमतीसँग हुनसम्मकै जंग चलेर आयो । तर, अहिले यो समयमा उसले भनेको छ ठीकै हो कि भन्ने लाग्दै छ । मसँग कुनै थप बोल्ने शब्द थिएन । चुपचाप तपाईंलाई सम्झिरहेँ । सोचेँ बाँचुन्जेल कल्पना गर्नु, सपना देख्न त पाइन्छ नि जीवनमा ।यही बेला श्रीमतीले फेसबुक हेर्दै टक्क रोकेर भनिन् ओहो ! आज त वैशाख १२ गते पो रहेछ । ४ वर्षअगाडि भूकम्प गएको दिन भीमसेन थापाले निर्माण गरेका धरहरा, सयौं मठमन्दिर र घरहरू ढलेको दिन ! सयौं परिवारले आफन्त गुमाउनुपरेको, सहरभित्रका मानिसहरू सबै घर छोडेर टुँडिखेलमा रंगशालामा थुप्रिएका छन्, हामी भने गहनापोखरी छेउको पसल सटरमा ओत लागेर बसेका थियौं, बेलाबेलामा परकम्प हुने, एक पटक त अगाडिको पीपलको बोट पूरै लच्किएको थियो, टुप्पाले भुइँ छुने गरी । यो बिजुलीका पोलहरू नाच्न थालेको सारा हाहाकार, कोलाहल हामी भने सबै परिवार एउटै अँगालोमा गुजुल्टो परेर बस्यौं, मरे पनि सँगै मरौं भन्ने लाग्यो । अभिन्न मित्र भोजपुरेजी, त्यस समय सायद तपाईं अमेरिकामै हुनुहुन्थ्यो होला । यी सबको समस्या रेडियो, टीभीमा हुर्नु, सुन्नुबाहेक भोग्नुभएन । हामीले प्रत्यक्ष भोग्यौं भूकम्पको त्रासदी कस्तो हुन्छ भनेर । कस्तो विरोधाभास ! जीवनका भोगाइहरू चार वर्षअगाडि ठीक आजकै दिन घरबाहिर निस्किएर मान्छेको भीडमा मिलेर बस्नुपर्ने । ४ चार वर्षपछि अहिले ठीक विपरीत कोरोनाले गर्दा फाल्टो वा बाहिरिया मान्छे देख्दा भाग्नुपर्ने, घरैभित्र लुक्नुपर्ने । जो मान्छे देख्दा पनि कोरोना नै आयो भनेर डराउनुपर्ने । केके भोगियोभोगियो । बाँचेकाले भोगियो, भनौं । अभिन्न मित्र,लेख्नु त धेरै थियो, जति लेखे पनि सकिँदैन, मुड चलेपछि चल्यो चल्यो, चलेन भने चलेन चलेन, अचम्मैको स्वभाव छ मेरो । अभिन्न मित्रजी,चाँडै आउनुहोस् ल नेपाल अनि भेटौंला । त्यी भेटमा दुःखसुखका बात मारौंला । हामी जोरभाइका कतिपय नखुलेका कुरा भेटमा खोलौंला । आगे तपाईंको मर्जी । तपाईंको यारों, रसिक"
