शीर्षक,विवरण
ठूला दललाई उपनिर्वाचनको प्रश्न : सच्चिने कि सक्किने ?,"खासगरी, सभापति शेरबहादुर देउवा र उनकी पत्नी तथा सांसद आरजु राणालाई गिरोह भनेर कांग्रेसबाट अलग्गिएका वाग्लेलाई हराउने योजनालाई सभापतिले आफ्नो व्यक्तिगत हारजितको विषय बनाएका थिए । तर, उनको मात्र होइन, सिंगो कांग्रेस, गठबन्धन र एमालेको पनि हारका रूपमा नतिजा आएको छ । मंसिरको चुनावमा ५ हजार ३ सय ८० मतान्तरका साथ रामचन्द्र पौडेल निर्वाचित उक्त क्षेत्रमा कांग्रेस गठबन्धनले २० हजार १ सय २२ मत मात्र जोगाउन सक्यो । बरु, त्योभन्दा १४ हजार ७ सय ९७ मत बढी अर्थात् ३४ हजार ९ सय १९ मतसहित वाग्ले विजयी भए । कांग्रेसभन्दा ठूलो धक्का एमालेले व्यहोरेको छ । अघिल्लो प्रतिस्पर्धामा मुख्य प्रतिद्वन्द्वीका रूपमा १९ हजारभन्दा बढी मत ल्याएको एमालेले यस पटक ८ हजार ४ सय ८८ मत मात्रै प्राप्त गरेको छ । यसरी परम्परागत दलहरूलाई मतदाताले एक स्वरमा भनेका छन्, काम गर या मैदान छाड ।उपनिर्वाचनको परिणामले राष्ट्रिय राजनीतिमा कांग्रेसलाई ठूलो धक्का पुगेको विश्लेषण नेताहरूले पनि गर्न थालेका छन् । तर, यसको कारण आफैंभित्र खोज्न भने उनीहरू तयार छैनन् । कांग्रेस सभापति देउवाले मंगलबार संसदीय दलको बैठकमा पुराना दलप्रति सोसल मिडियामा भएको आक्रमणको परिणामस्वरूप चुनाव हार्नु परेको भन्दै चिन्ता प्रकट गरेका छन् । सोसल मिडियामा भएको आक्रमण र विदेशमा रहेका युवाहरूले नेपालमा रहेका बाबुआमालाई टेलिफोन गरेर रास्वपालाई मतदान गर्न भनेकाले हामीले जित्न सकेनौं, देउवालाई उद्धृत गर्दै एक सांसदले भने । कांग्रेस केन्द्रीय सदस्य श्याम घिमिरे भने सोसल मिडियाका कारण हार भयो भन्नु सतही विश्लेषण हुने बताउँछन्, बरु पहाडमा कांग्रेसको वैकल्पिक शक्तिका रूपमा रास्वपा उदाएको उनी स्विकार्छन् । २०६२६३ को जनआन्दोलनपछि मधेश विद्रोहले जन्माएका पार्टीका कारण हामी मधेशमा कमजोर बन्यौं, पहाडमा कांग्रेसबाट अर्को पार्टी प्रवेश गर्ने वैकल्पिक लोकतान्त्रिक शक्ति थिएन । त्यो ठाउँ अब रास्वपाले लिने अवस्था बनेको छ, घिमिरे भन्छन्, सरकारमा रहेर पनि सुशासनको सन्देश दिन सकेनौं र आचरण बदल्न सकेनौं भने सोसल मिडियालाई गाली गरेर मात्रै हुनेवाला केही छैन । केन्द्रीय सदस्य तथा नेता प्रदीप पौडेल उपनिर्वाचनमा भएको क्षतिले पार्टीलाई समग्रमा सच्चिने ठूलो मौका दिएको ठान्छन् । यो मौकालाई सदुपयोग गरेर पार्टी परिवर्तनको दिशामा नलाग्ने हो भने हामीले आसन्न निर्वाचनमा ठूलो क्षति व्यहोर्नुपर्ने हुन्छ, उनले भने, अहिलेको मतादेश हिजो आन्दोलनमा सँगै अघि बढेका मूलधारका राजनीतिक दलले सत्ता र पार्टी सञ्चालनमा लिएका नीति, कार्यक्रम र प्रक्रियामा असफल भएको सन्देश हो । यसलाई गहिरो ढंगले बुझ्न सक्नुपर्छ । राजनीतिक विश्लेषक पुरञ्जन आचार्य कांग्रेसको रणनीति र कार्यक्रम असफल भइसकेकाले नेतृत्वको मुद्दा नै मुख्य सवाल हुनुपर्ने बताउँछन् । उनका अनुसार नेतृत्वको राजीनामाबाटै कांग्रेस आमूल सुधारको बाटोमा जान सक्छ । तनहुँमा गोविन्द भट्टराईको हारको मुख्य कारण नेतृत्वको अनुहार रहेको उनको ठम्याइ छ । भन्छन्, देउवाले सोमबार मतदाताले पुराना पार्टी नरुचाएको भनेर प्रतिक्रिया दिनुभएको छ, पुराना पार्टीप्रति होइन, पुरानो नेतृत्वप्रतिको विकर्षण मुख्य कारण हो । तर पुराना पार्टीप्रति विकर्षण हुने भए अमेरिकामा डेमोक्रेटिक र कन्जर्भेटिभ पार्टी नै रहने थिएनन् । अब देउवा नीति र शैलीबाट कांग्रेस अघि बढ्नै नसक्ने उनी बताउँछन् । कांग्रेसले तनहुँमा अघि सारेको गोविन्द भट्टराई विवादमा नपरेका सरल नेता मानिन्छन् । टिकटमै आन्तरिक किचलो हुने कांग्रेसमा उनको हकमा अपवाद बनेको थियो । आम कार्यकर्ता पंक्तिमा गोविन्दले न्याय पाए भन्ने भावना थियो, उनीभन्दा बलिया नेता जिल्लामा थिएनन् । उता, स्वर्णिमले पार्टी छाडेको घोषणा गर्दा नेता शेखर कोइराला, महामन्त्रीद्वय गगन थापा, विश्वप्रकाश शर्मा र केन्द्रीय सदस्य गोविन्द पोखरेललाई सम्बोधन गरेर लेखेको पत्रमा देउवाआरजु गिरोहको निरन्तर हेपाइ र अपमानले यो स्थिति ल्याएको भन्दै भनेका थिए । त्यसलाई धेरै कांग्रेसजनले विश्वास गरे, त्यसैले पनि नेतृत्वलाई पाठ पढाउन खोजे । गोविन्द दुःख पाएका, अवसर नपाएका नेता हुन् । गाउँको विकासमा खट्ने मान्छे पनि हुन् । तर, यस पटक उनलाई भोट नदिएर म र मजस्तै धेरैले घण्टी रोज्यौं, विगतमा कांग्रेसलाई भोट हाल्दै आएका भानु नगरपालिकाका रामबहादुर अधिकारीले भने, किनकि तनहुँमा यस पटक गोविन्दसँग भन्दा दाइभाउजू प्रवृत्तिसँग प्रतिस्पर्धाका रूपमा चुनावलाई हेरियो ।सत्ताका लागि भइरहने गठबन्धनलाई पनि मतदाताले मन नपराएको सन्देश दिएका छन् । गठबन्धनले संगठन निर्माणलाई ध्वस्त बनाएको बुझाइ कांग्रेस पंक्तिमा छ । पुष्पकमल दाहालपछि एकीकृत समाजवादीका अध्यक्ष माधवकुमार नेपाल प्रधानमन्त्री हुने, त्यसपछि फेरि देउवा छैटौं पटक प्रधानमन्त्री बन्ने भद्र समझदारीले पनि मतदातालाई निराश बनाएको छ । अहिले रास्वपालाई मतदाताले रोज्नुका कारण उसले कुनै नयाँ काम गरेर होइन, कुशासन, भ्रष्टाचार बेथितिका विषय उठाएर हो, कांग्रेस नेता घिमिरे भन्छन्, तनहुँको एउटा सिटले संसदीय अंकगणितमा खासै ठूलो अर्थ राख्दैन । तर, यसले राजनीतिक रूपमा हामी सच्चिएनौं भने ठूलो क्षति पुग्नेवाला छ ।परम्परागत दलमा जनसेवाभन्दा सत्तामोह हावी भएकाले जनतामा वितृष्णा जागेको बुझाइ माओवादी नेताहरूको पनि छ । प्रमुख दलहरू जहिले पनि सत्तामा रहने तर सार्वजनिक सेवालाई प्रभावकारी बनाउन ध्यान नदिँदा उपनिर्वाचनमा परिणाम भोग्नुपरेको माओवादी सचिव लीलामणि पोखरेलले बताए । पुराना दलहरूको आफ्नै कार्यशैली र व्यवहारका कारण नयाँ शक्ति उदाएको हो । निर्वाचनमा करोडौं खर्च गरेर जितेका नेताहरूले त्यो खर्च उठाउन उद्यत रहँदा जनता निराश हुने अवस्था आएको हो, उनले भने, करोडौं खर्च हुने निर्वाचन प्रणालीलाई नबदलेसम्म नेतालाई जहिले पनि सत्ताको आवश्यकता पर्छ, त्यसले जनतामा आक्रोश बढाउँछ ।"
'सांसद विकास कोष ब्युँताउन दबाब,"संघीयताविद् खिमलाल देवकोटा सांसद विकास कोष ब्युँताए कांग्रेसको बदनाम हुने बताउँछन् । यसले स्थानीय तहको मर्म, सहभागितामूलक योजना तर्जुमा पद्धतिलाई ध्वस्त पार्छ, उनले भने, कांग्रेस पाटी ओरालो लागिरहेको बेला यो कार्यक्रम ब्युँताइए पार्टीलाई थप क्षति हुनेछ । गलत परम्परा र विधि फेरि त्यसैलाई लागू गर्न खोज्नु गलत रहेको उनको भनाइ छ । माथिको पानी संग्लिए तल पनि सफा हुने हो, उनले भने, भोलि संघमा सुरु भएको विकृति प्रदेश, स्थानीय तहसम्म पुग्छ, त्यसैले यो गलत छ, यो काम गर्नु हुँदैन ।अर्थमन्त्री महतसँगको छलफलमा सहभागी सांसद शाह चुनावमा सांसदले स्थानीयस्तरका विकास कार्यक्रमसमेत समेटेर घोषणापत्र बनाउने हुनाले ती प्रतिबद्धता पूरा गर्न पनि सांसद विकास कोष आवश्यक रहेको तर्क गर्छन् । कांग्रेसकै अर्की सांसद प्रतिमा गौतमले खाली हात रहेको अवस्थामा कसैले नपत्याउने उल्लेख गर्दै सांसद विकास कोष चाहिएको बताइन् । उनका अनुसार छलफलमा अर्थमन्त्री महतले बजेटको सीमितताका विषयमा बोल्दै कार्यक्रम ब्युँताउन अहिलेको अवस्थामा गाह्रो रहेको बताएका थिए । अर्थमन्त्रीले यो पटक बजेट सीमित रहेको बताउनुभयो, उनले भनिन्, तर सहभागी धेरै सांसदले सांसद विकास कोष चाहिने माग राख्नुभयो । सांसद गौतमका अनुसार समानुपातिकतर्फका सांसदले भने बजेट सबैलाई दिनुपर्ने कि कसैलाई पनि दिन नहुने बताएका थिए । सांसद विकास कोष ब्युँताउने विषयमा पार्टीले आधिकारिक धारणा आइनसकेको कांग्रेस सहमहामन्त्री बद्री पाण्डेले बताए । यो योजना पार्टीका तर्फबाट माग्ने कि नमाग्ने भन्ने निर्णय छलफलपछि मात्र हुनेछ, उनले भने ।"
"८ वर्ष ८ शिक्षामन्त्री, बनेन शिक्षा ऐन","(काठमाडौं)संविधानको व्यवस्थाअनुसार दुई वर्षभित्र अर्थात् २०७४ असोज ३ सम्म संघीय शिक्षा ऐन तर्जुमा हुनुपर्थ्यो । २०७२ यताका ८ वर्षमा ८ शिक्षामन्त्री फेरिए । विद्यालय, विश्वविद्यालय र प्राविधिक शिक्षासम्बन्धी ऐन ल्याउने मितिको भाखा भने सरेको सरै छ । चैत अन्तिम साता शिक्षामन्त्रीमा नियुक्त अशोक राईले ऐनका लागि फेरि अर्को भाखा राखेका छन् । आउँदो बर्खे अधिवेशनसम्म विधेयक संसद्मा दर्ता गर्ने लक्ष्य रहेको उनको भनाइ छ मस्यौदा अध्ययन गरिरहेको छु, छिट्टै शिक्षा ऐन ल्याउन सबै काम सकेर विधेयक संसद्मा पठाउँछौं, उनले भने । यसअघिका ७ शिक्षामन्त्री पनि ऐन ल्याउनु आफ्नो मुख्य प्राथमिकता रहेको र छिट्टै ल्याउने आश्वसन बाँड्दै बिदा भएका थिए । यो अवधिमा माओवादीबाट ३ जना शिक्षामन्त्री बने र सबैभन्दा धेरै समय शिक्षा मन्त्रालयको बागडोर सम्हाले । तर, मुलुकको समग्र शिक्षा प्रणाली व्यवस्थापन गर्ने कानुन बनाउन भने असफल रहे । सत्तारूढ माओवादीको चुनावी प्रतिबद्धतामा ६ महिनाभित्र संघीय शिक्षा ऐन ल्याउने उल्लेख छ । प्रधानमन्त्री तथा माओवादी अध्यक्ष पुष्पकमल दाहालले पनि ऐन जारी गर्ने दोहोर्याउँदै आएका छन् । तर, उनले सरकारको नेतृत्व गरेको चौथो महिना पुग्न लाग्दा पनि विधेयक संसद्सम्म पुर्याउन सुरसार देखिन्न । मन्त्रीपिच्छे बनेका शिक्षा विधेयकका मस्यौदा स्वीकृतिका लागि कहिले कानुन त कहिले अर्थ मन्त्रालय पुगेर शिक्षामा नै फर्कने गरेका छन् । ६ पटकसम्म मन्त्रालय र मन्त्रिपरिषद् पुगेर फर्किएका विधेयक मस्यौदाको चाङ शिक्षा मन्त्रालयमा भेटिन्छ । स्वीकृतिका लागि मस्यौदा अर्थ, कानुनमा पुग्ने र फर्कने गोलचक्करमा फसिराखेको मन्त्रालयका एक सहसचिवले बताए । संविधान जारी भएपछिका शिक्षामन्त्रीको पहिलो जिम्मेवारी शिक्षा ऐन ल्याउनु थियो, तर अहिलेसम्म कसैले पनि त्यो जिम्मेवारी पूरा गर्न सकेका छैनन्, उनले कान्तिपुरसँग भने । शिक्षाको मूल कानुन नै नहुनुको दोष देखाएर शैक्षिक निकायमा मनोमानी गर्ने प्रवृत्ति मौलाएको उनले चिन्ता गरे ।वैशाख (स्थानीय चुनाव) अघि नै मन्त्रालयले ऐनको मस्यौदा बनाएको र संसद्बाट स्वीकृत गर्न मात्रै बाँकी रहेको शिक्षामन्त्री देवेन्द्र पौडेलले बताउँदै आएका थिए । उनको कार्यकालमा मन्त्रिपरिषद्सम्म पुगेको मस्यौदा पुसमा शेरबहादुर देउवा नेतृत्वको सरकार हटेपछि पुनः मन्त्रालयमै फर्किएको थियो । मन्त्रिपरिषद्को सामाजिक समितिमा छलफलकै चरणमा सरकार फेरिएपछि मस्यौदा स्वतः मन्त्रालय फर्किएको हो । १४ महिना शिक्षामन्त्री हुँदा पनि कम्तीमा संसद्सम्म विधेयक दर्ता गराई छाड्ने पौडेलको अठोट अपूरै रह्यो । त्यसपछि, माघमा शिक्षामन्त्री नियुक्ति स्वतन्त्र पार्टीका शिशिर खनाल ऐन जारीको अवस्था बुझ्न नपाउँदै १९ दिनमै जिम्मेवारीबाट बाहिरिए । उनी बाहिरिएको ५५ औं दिनमा राई शिक्षा मन्त्रालयमा भित्रिएका हुन् । त्यसबीच शिक्षा मन्त्रालयको समेत कार्यभार लिएका दाहालले सैद्धान्तिक सहमतिका लागि ऐनको मस्यौदा अर्थ र कानुन मन्त्रालय पठाएको स्रोतले जनायो । २०७४ मा नेकपाको सरकार पनि शिक्षा ऐन ल्याउन चुकेको थियो । एमाले अध्यक्ष केपी शर्मा ओलीले माओवादीका गिरिराजमणि पोखरेल र एमालेका कृष्णगोपाल श्रेष्ठलाई शिक्षामन्त्री बनाएका थिए । गणतन्त्रमा पञ्चायती शिक्षा ऐन२०२८ ले काम गर्नुपरेको दुखेसो गर्दै हिँड्ने श्रेष्ठले पनि ऐन ल्याउन सकेनन् । अर्थ र कानुन मन्त्रालयको सैद्धान्तिक स्वीकृत लिनमा उनको करिब ९ महिना बित्यो । नयाँ संविधानपछि सबैभन्दा लामो समय मन्त्रालयको नेतृत्व गर्ने पोखरेल पनि शिक्षा कानुनको सवालमा श्रेष्ठले भन्दा बढी केही गर्न सकेनन् । यो अवधिमा उनी दुई पटक शिक्षामन्त्री बने । दोस्रो पटक ०७५ फागुनमा शिक्षामन्त्री नियुक्त पोखरेलले ३ महिनादेखि ६ महिनाभित्र ऐन ल्याइछाड्ने घोषणा गरेका थिए । उनको पालामा उच्चस्तरीय शिक्षा आयोगसमेत गठन गरेर शिक्षा विधेयकका तीनवटा मस्यौदा बने तर ऐन जारी हुन सकेन । आयोगको प्रतिवेदन सरकारले अहिलेसम्म गोप्य राखेको छ । उनले अनिवार्य तथा निःशुल्क शिक्षा ऐन भने जारी गरेका थिए । २०७४ जेठमा उपप्रधानसहित शिक्षामन्त्री नियुक्त गोपालमान श्रेष्ठले नयाँ ऐन ल्याउनु साटो दसौं संशोधन गरेर टालटुल पारेका थिए । ०२८ सालमा बनेको शिक्षा ऐन दसौं पटक संशोधन गरेर कामकाज चलाइएको छ । यो ऐन ०७२ को संविधानका प्रावधानसँग बाझिएर कामै नलाग्ने छ । माध्यमिक शिक्षासम्मको अधिकार स्थानीय तहमा पुगे पनि ८ वर्षदेखि त्यसलाई कार्यान्वयन गर्ने कानुन छैन । कांग्रेसका श्रेष्ठअघि २०७३ मंसिरमा शिक्षामन्त्री बनेका माओवादी नेता धनीराम पौडेलले पनि शिक्षा ऐन ल्याउने जिम्मेवारी पूरा गर्न सकेका थिएनन् । पौडेलअघि पोखरेल नै शिक्षामन्त्री थिए । संविधान जारीलगत्तैको सरकारका शिक्षामन्त्री पोखरेलले पुरानो ऐनको ९ औं संशोधन गरी विद्यालय शिक्षालाई कक्षा १२ सम्म कायम गरेर बिदा भएका थिए । २०७२ कात्तिकमा मन्त्री बनेका उनले नयाँ ऐन ल्याउन भने त्यतिबेला पनि सकेनन् । हरेक वर्षजस्तो शिक्षामन्त्री फेरिने, ऐनको मस्यौदा कोर्ने, अर्को मन्त्री आएर त्यही मस्यौदाका दफा काटकुट र थपथाप पार्ने चक्र ८ वर्षदेखि चलिराखेको छ, मन्त्रालयका एक उपसचिव भन्छन् । शिक्षा कम प्राथमिकतामा पर्ने, सरकार र मन्त्री फेरिरहने गर्दा ऐन जारीको प्रक्रिया बिथोलिँदै आएको उनले बताए । सरकार परिवर्तनपछि अर्थ, कानुन मन्त्रालय र मन्त्रिपरिषद्मा विचाराधीन मस्यौदा उत्पत्तिस्थल नै फर्कने कानुनी व्यवस्था छ । शिक्षाविद् टीका भट्टराई निजी विद्यालयको व्यवस्थापन, अनिवार्य तथा निःशुल्क शिक्षा ऐनको कार्यान्वयन, शिक्षकको बन्दोबस्तलगायतका विषय निष्कर्षमा पुग्न नसक्दा ऐन बन्न नसकेको बताउँछन् । शिक्षा ऐन नआउँदानहुँदा नै सबैलाई सजिलो छ, त्यसैले आएन, उनले भने, ऐनमा लेखेपछि त कार्यान्वयन गर्नुपर्यो । निजी विद्यालयको सबाल सबैभन्दा पेचिलो रहेको उनको भनाइ छ । ८ कक्षासम्म निःशुल्क र अनिवार्य, १२ कक्षासम्म निःशुल्क शिक्षा संविधानले ग्यारेन्टी गरेको छ । त्यसलाई कार्यान्वयन गर्ने खाका राजनीतिक दलमा छैन । सामुदायिक विद्यालयले नै विद्यार्थी, अभिभावकसँग शुल्क उठाउँदै आएका छन् । विद्यालय शिक्षाको अधिकार पालिकामा पुगेपछि शिक्षकलाई कुन तहमा राख्ने भन्ने विवाद छ । स्थानीय तहमा शिक्षकलाई बन्दोबस्त गर्ने कुरामा दुविधा रहेको उनले बताए । शिक्षक महासंघले केन्द्रमा नै रहनुपर्ने माग अघि सार्दै आएको छ । संविधानको अनुसूची ८ कि ९ कार्यान्वयन गर्ने विषयमा पनि ऐन जारी हुने सन्दर्भमा ठूलो मतभेद छ । स्थानीय तह अनुसूची ८ समातेर अघि बढेका छन् भने संघ सरकार, शिक्षक महासंघ र निजी क्षेत्र अनुसूची ९ अनुसार अघि बढ्न चाहन्छन् । अनुसूची ८ मा माध्यमिक शिक्षासम्मको अधिकार पालिकालाई दिइएको छ । ९ मा शिक्षाको अधिकारलाई संघ, प्रदेश र पालिकाको साझा सूचीमा राखिएको छ ।"
चेर्नोबिल परमाणु केन्द्रमा विस्फोट,सन् १९८६ मा आजकै दिन (अप्रिल २६) मा युक्रेनस्थित चेर्नोबिल परमाणु केन्द्रमा विस्फोट भएको थियो । युक्रेन (तत्कालीन सोभियत संघ) को चेर्नोबिल परमाणु भट्टीको चौथो रियाक्टरमा विस्फोट भएको थियो । युक्रेनी राजधानी किभबाट ६५ किलोमिटर उत्तरपूर्वमा रहेको चेर्नोबिलमा हजारहजार मेगावाट बिजुली उत्पादन गर्ने चारवटा आणविक भट्टी थिए । चौथो नम्बरको आणविक भट्टीमा सुरक्षासम्बन्धी अभ्यास गर्ने क्रममा दुर्घटना भएको थियो । अन्तर्राष्ट्रिय आणविक ऊर्जा नियोग (आईएईए) ले न्यून ऊर्जा भएको समयमा जाँच गर्दा दुर्घटना भएको जनाएको थियो ।विस्फोट र आगलागीका कारण भट्टी भत्किएपछि वातावरणमा विकिरण फैलिएको थियो । विस्फोटका कारण तत्कालै २ जना र ३ महिनाभित्र अग्निनियन्त्रकलगायत २७ कर्मचारीको विकिरणको कारण हुने रोगबाट मृत्यु भएको थियो । एक जनालाई भने हृदयाघात भएको थियो ।दुर्घटनापछि स्वास्थ्य र वातावरणमा निकै ठूलो प्रभाव परेका कारण वरपरका स्थानबाट ५० हजार मानिसलाई ३६ घण्टाभित्र अन्यत्र सारिएको थियो । दुर्घटनाका समय १४ वर्षभित्रका १८ हजार बालबालिकामा थाइराइड क्यान्सर देखिएको थियो । जुन औसतभन्दा निकै बढी संख्या हो ।चेर्नोबिलका कारण कतिको मृत्यु भयो भन्ने विषयमा एकमत छैन । राष्ट्रसंघले सन् २००५ सम्ममा क्यान्सरका कारण ९ हजारसम्म मृत्यु भएको अनुमान गरेको छ । ग्रिनपिस नामक संस्थाले सो दुर्घटनासँग सम्बन्धित रहेका कारण २ लाखसम्मको मृत्यु भएको अनुमान गरेको छ ।
नेपालयुरोपियन फिल्म फेस्टिभल तीन सहरमा,"काठमाडौं (कास) नेपाल युरोपियन फिल्म फेस्टिभल २०२३ को १२ औं संस्करण नेपालका तीन सहरमा हुने भएको छ । नेपालस्थित द डेलिगेसन अफ युरोपियन युनियन ले राजधानीमा गरेको पत्रकार सम्मेलनमा वैशाख १५ देखि महोत्सव सुरु हुने जनाएको हो ।महोत्सवको पहिलो चरण सुदूरपश्चिम विश्वविद्यालय महेन्द्रनगरमा वैशाख १५ देखि १७ सम्म, दोस्रो चरण मध्यपश्चिम विश्वविद्यालय सुर्खेतमा वैशाख २० देखि २२ र अन्तिम चरण काठमाडौंस्थित चलचित्र विकास बोर्डको हलमा वैशाख २९ देखि जेठ १ सम्म हुने जनाइएको छ । महोत्सवमा युरोपका ८ र नेपाली युवा फिल्मकर्मीले निर्माण गरेका लघु फिल्म प्रदर्शन गरिनेछन् । त्यस्तै, महोत्सवका क्रममा मानवअधिकार प्रवर्द्धनमा फिल्मको भूमिका, चलचित्रलाई कसरी बुझ्ने शीर्षकमा अन्तर्क्रियात्मक छलफल हुनेछ ।एनी डे नाउ शीर्षकको फिल्म देखाउँदै तीनवटै सहरमा महोत्सव सुरु हुँदै छ । महोत्सवमा प्रदर्शन हुने अन्य फिल्महरूमा अरस टी रिहानीले निर्देशन गरेका अस्कर एन्ड लीली (अस्ट्रिया), एन्ड्री बाग्नेले निर्देशन गरेका रमोना (स्पेन), दोनातो रोतुनले निर्देशन गरेका इयो स्टबने (लक्जेम्बर्ग, बेल्जियम, जर्मनी र इटली), जहाभी सन्जभीले निर्देशन गरेका इमादज चाइल्डहुड (स्विडेन, लाटभिया, इराक), इग्नस जोनसले निर्देशन गरेका इनभिजिवल (लिथुअनिया, लाटभिया, युक्रेन, स्पेन), डेभिड फ्रेनले निर्देशन गरेका डेटिङ अम्बर (आयरल्यान्ड, यूके) र डेभिड फ्रेनले निर्देशन गरेका मित्र (नेदरल्यान्ड्स) रहेका छन् ।महोत्सवमा टोनी ह्यागेन फाउन्डेसनको आर्थिक सहायतामा निर्माण भएका नेपाली फिल्म प्रदर्शन गरिनेछन् । जसमा अंकित खड्गीको निर्देशनमा बनेको आई वान्टेड टु बी लाइक माधुरी दीक्षित, विशाल रोक्का मगरको गोर्खा गर्ल र ग्रीष्म गिरीको ब्लुज अफ पिंक छन् ।नेपाली फिल्ममा मिङ्सो लिम्बूको जुन्को, सुनील पाण्डेको बागथान, पुनम पौडेलको लिभिङ विथ डिग्निटी, दीपक रौनियारको फोर नाइटस र दीपा श्रेष्ठको ड्रिफ्टिङ क्लाउडस छन् ।"
हेलम्बुमा 'ग्रेट वाल को झल्को,"(हेलम्बु, सिन्धुपाल्चोक)वरिपरि लोभलाग्दा हिमशृंखला, लेकाली जंगल । अग्ला डाँडामा ढुंगा कुदेर बनाइएका लयबद्ध सिँढीको पदमार्ग । ह्योल्मो बौद्ध परम्परा समेटेर बनाइएका पदमार्गबीचका विश्रामस्थल र कलात्मक मानेर्छ्योतेन । गुम्बैगुम्बाको हेलम्बुको हिमालयन गुरु रिन्पोछे ग्रेट ट्रेल हेर्न पुग्ने जोकोही दंग परेर एकैछिन झुक्किन्छन् पनि अनि भन्छन्, यो त दुरुस्तै चीनको ग्रेटवालजस्तै पो छ, होइन र ? पर्यटकको जिज्ञासाबाट नथाकेका हेलम्बु गाउँपालिका अध्यक्ष निमाग्याल्जेन शेर्पा घोप्टेघ्याङबाट सुरु गरिएको ग्रेट ट्रेल को बृहत् योजनाबारे पूरा बताएर मात्रै पठाउँछन् । विश्वकै अग्लो चीनको ग्रेटवालको अनुसरण गर्दै ह्योल्मोभूमि हेलम्बु घेर्दै ६० किलोमिटर लामो ग्रेट ट्रेल बनाउने योजनाअन्तर्गत तीन किमिको काम भइसकेको अध्यक्ष शेर्पाले बताए । ६० किमिमध्ये ३ किमिको पदमार्ग बनाइसकेका छौं, यो निर्माणाधीन अवस्थामा पनि स्वदेशी र विदेशी पर्यटक ग्रेट ट्रेल हेर्न आउन थालेका छन् । यो एक प्रकारले सबैको चासोमा पर्न थालेको छ, उनले भने । हेलम्बुको हिमालयन ग्रेट ट्रेल पुगेपछि वरिपरिको डाँडा र प्राकृतिक संरचनाले मनमोहक बनाइदिन्छ । लोभलाग्दा सेमिसिदाङ, दोर्जेलाक्पा, गाङछम्बो, युवा पिक, गौरीशंकरजस्ता दर्जनौं हिमाललाई लालीगुराँससहित अन्य लेकाली फूलबीच खेलिरहेका रेडपान्डा यी दृश्य आँखाबाट हट्दैनन् । दुई हजार ३ सय फिटको उचाइमा रहेको घोप्टेघ्याङबाट सुरु ट्रेलको काम नागिडाँडासेर्माथान र सेर्माथाङबाट रिन्पोछे डाँडासम्म सकिएको छ । दस किमिको सुरुवाती चरणमा हालै सिँढी, बिसौना, पेटीलगायत संरचनाको काम धमाधम हुँदै छ । अहिलेसम्म निर्माणमा १४ करोड खर्च भएकोमा पाँच वर्षभित्र ५० प्रतिशत काम सक्ने योजनासहित प्रदेश र संघमा बजेट माग गरेको हेलम्बु गापाले जनाएको छ । धर्मचक्र पर्खालको बृहत् कार्ययोजनासहित डीपीआर बनाएर चार वर्षअघि काम सुरु गरेका थियौं । यो हेलम्बु गापाको गौरवको योजनामध्ये महत्त्वपूर्ण एक हो, शेर्पाले भने । बुद्धपार्कबाट पर्यटकीय ट्रेल सेर्माथाङज्योमथाङ हुँदै पाँचपोखरी थाङपाल गाउँपालिका र हेलम्बुको सीमाभेग प्रसिद्ध तीर्थस्थल आमायांग्री पर्वतसँग जोडिनेछ । डुपुभेमाथाङ, पासाङसिरीगुफुपोखरीजलंसादवालाङ्गगुफासेमेसिदाङ क्षेत्र पुग्नेछ । ट्रेल घुमिसक्दा यहाँको अधिकांश धार्मिकस्थल परिक्रमा र हेलम्बुको सम्पूर्ण दृश्यको आनन्द उठाउन सकिने गरी भौतिक संरचना निर्माणमा ५० जना कामदार खटिएका छन् । हेलम्बुभरका धार्मिकस्थललाई जोडेर बन्ने यो ट्रेलको नौ दिनको ट्रेकिङ रुट बनाएर १५ वर्षमा सक्ने लक्ष्य राखिएकोमा झन्डै ३ अर्ब लागत अनुमान गरिएको छ । सबइन्जिनियर शेरबहादुर राईका अनुसार ट्रेलमा सिमेन्ट थोरै र स्थानीय ढुंगा अत्यधिक प्रयोगमा ल्याइएको छ । जसमा स्थानीय ढुंगा कुँदेर बन्ने ट्रेलमा हिँड्ने पदमार्गमा आकर्षक स्लेट ढुंगाको सिँढी बनाइरहेका छौं, उनले भने । हेलम्बु ट्रेलको एक खण्डको संरचनामा दसवटा खुड्किला र सिँढी पदमार्ग टुंगिएपछि प्लाटफर्ममा आएलगत्तै टाढाटाढाका सुन्दरतम् दृश्य निकाल्न सकिने भ्यु टावर राख्ने योजना बनाइएको उनले जनाए ।रातमा पनि सही बाटो ट्रेल मार्गदर्शन गर्नका लागि सोलार प्यानल जस्ता अत्याधुनिक बत्ती जडान हुनेछ । भौगोलिक सुन्दरता नबिगारीकन निर्माण गर्न लागिएको हेलम्बु ट्र्लेमा रूख नहुने स्थानमा वृक्षरोपण गरिने अनिवार्य नियम बनाइएको छ । यो ट्रेलको चौडाइ ९ फिट र भित्र मान्छे हिँड्ने ७ फिट अग्लो सिँढी संरचना बन्नेछ । स्थानअनुसार अढाई फिटसम्मको पाराफिट संरचनाको बन्ने ट्रेलको जंगलबीच जंगली जनावर बच्न सुरक्षित व्यवस्थित पुल बनाइनेछ । चीनको ग्रेट वालको झझल्को दिने ग्रेट ट्रेल आधुनिक नभई बौद्ध धर्मको प्रसिद्ध बज्रयान सम्प्रदायका ग्रन्थअनुरूप ह्योल्मोभूमिसँग एकदमै पुरानो धार्मिक इतिहास जोडिएको बताउँछन् हेलम्बु गापा सेर्माथाङवासी ह्योल्मो सांस्कृतिक अनुसन्धानदाता टासी दोङ्बा हयोल्मो । ग्रेट ट्रेल अर्थात् धर्मचक्र पर्खालको गहिरो सम्बन्ध बज्रयान सम्प्रदायका महान् गुरु तथा निङ्मा सम्प्रदायका प्रवर्तक गुरु रिन्पोछे (पद्मसम्भव) सँग जोडिएको छ, जसलाई हामी दोस्रो बुद्ध पनि भन्छौं, ह्योल्मोले भने । तिब्बत पुग्नुअघि नेपालमा गुरु पद्मसम्भवले धेरै स्थानमा ध्यान र साधना गर्दै आफ्नो शिक्षा विस्तार गरेका थिए । त्यहीबीच शताब्दीऔं पुराना ग्रन्थमा तिब्बती धर्मगुरु सूर्य सेंगेका छोरा रिग्जिन ठिन्ले दुझोम र हेलम्बुवासी मिलेर गुरु रिन्पोछे तपोभूमि वरिपरि पर्खाल लगाउनु भनेको प्राचीन कथन पाइन्छ । अनुसन्धानदाता ह्योल्मो भन्छन्, धम्रचक्र पर्खाको अवधारणा त्यहाँबाट आएको हो । यहाँका हिमाली गुफामा ध्यान, तपस्या गर्नुका साथै पद्मसम्भवाले भविष्यका निम्ति भनेर आफ्ना धार्मिक महत्त्वका महत्त्वपूर्ण पवित्र पुस्तकसाथै अमूल्य निधि (तेर) ह्योल्मो क्षेत्रमा लुकाएर राखेको बौद्घ धार्मिक कथन छ ।रिन्पोछेको आशीर्वाद प्राप्त ह्योल्मो क्षेत्रलाई अमूल्य निधिहरू लुकाइएको पवित्रभूमिमा बेय्हुल ह्योल्मोका रूपमा पनि सम्पूर्ण बौद्घ मार्गीहरूमाझ चर्चित छ । आठौं शताब्दीमा तिब्बती राजा ठ्रिसोङ देहुचेनको निम्तोमा उनी नेपाल हुँदै तिब्बत जाँदा नेपालमा पनि उनले बौद्ध धर्मको प्रचारप्रसार गरेका थिए । गुरु पद्मसम्भव तिब्बत पुगेपछि नै बज्रयान बौद्धधर्मको व्यापक प्रचारप्रसार भएको उनले बताए ।"
न्युयोर्कमा मिथिला महोत्सव,"काठमाडौं (कास) मिथिला सेन्टर अमेरिकाको आयोजनामा न्युयोर्कमा मिथिला महोत्सव गरिएको छ । महोत्सवका क्रममा जनकपुर नारी विकास केन्द्रका महिला कलाकारले दिगो विकासको लक्ष्यलाई चित्रकलामार्फत प्रस्तुत गरेका छन् । ती १७ वटा चित्रकलालाई हुलाक विभागले २०७८ मा हुलाक टिकटका रूपमा जारी गरेको थियो । महोत्सवमार्फत मिथिला क्षेत्रको पौराणिक कलालाई विश्वसामु चिनाउन पाएको सहसंस्थापक अमितप्रताप शाहको भनाइ छ । नेपाल सरकारले पनि हाम्रो कलासंस्कृति जोगाउन यो क्षेत्रका कलाकारदेखि सम्बन्धितमा लगानी गर्न सक्नुपर्छ, उनले भने । महोत्सवले कलाको माध्यमबाट दिगो विकासको लक्ष्यलाई सहयोग गर्ने र मिथिला संस्कृति जोगाउने कदम चालेको अर्का सहसंस्थापक नवलकिशोर यादवको भनाइ छ । लामो समय शिक्षाको पहुँचबाट टाढै रहेका घरका भित्ताहरूमा चित्रकला गर्ने मिथिला क्षेत्रका महिलाहरूको आर्थिक उन्नतिका लागि केही गर्ने प्रयासस्वरूप मिथिला सेन्टर अमेरिका स्थापना गरेको बताउँछन् अमित र नवल । मिथिला कला बुझेका महिलाका लागि अन्तर्राष्ट्रिय प्लेटफर्म दिन र हाम्रो ऐतिहासिक सभ्यता जोगाउँदै जनकपुरधामलाई कल्चरल हबका रूपमा चिनाउने उद्देश्यले हामीले महोत्सव सुरु गरेका हौं, अमितले भने । त्यसका साथै मिथिला कला जोगाउँदै आएको जनकपुर कला केन्द्रलाई पनि आर्थिक रूपमा सबल बनाउने उद्देश्य राखेको उनीहरू बताउँछन् । सेन्टरले २०१९ मा संयुक्त राष्ट्रसंघीय मुख्यालय न्युयोर्कमा चित्रकला प्रदर्शनी गरेर महोत्सव सुरु गरेको थियो । सेन्टर स्थापनाको सुरुवातदेखि नै अमित र नवलले मिथिला चित्रकलालाई न्युयोर्कको स्थानीय सरकारमा पुर्याउने लबिइङ गरेका थिए । कोरोना महामारीका समयमा भौतिक रूपमा महोत्सव हुन पाएन । कोरोनाको समयमा महोत्सव भर्चुअल रूपमा आयोजना गरिएको थियो । महोत्सवका क्रममा न्युयोर्कका मेयर एरिक एडम्सले अप्रिल १५ लाई मिथिला कल्चर एन्ड फेस्टिभल डे का रूपमा मनाउने घोषणासमेत गरेका छन् । महोत्सवको उद्घाटन समारोहमा एडम्सले घोषणापत्र मिथिला सेन्टरका अमितप्रताप शाहलाई प्रदान गरेका थिए । अमित र नवलको ४ वर्षको निरन्तर प्रयासले मिथिला कल्चर एन्ड फेस्टिभल डे को घोषणा सम्भव भएको हो । अमित र नवलले एरिक ब्रुकलिन बरोको प्रेसिडेन्ट हुँदै महोत्सवबारे लबिइङ गर्दै आइरहेका थिए । उनी मेयर भएको डेढ वर्षपछि यस्तो घोषणा आएको हो । पछिल्लो समय यो अभियानमा भने डा रामबाबु ढकाल पनि जोडिएका छन् । महोत्सवले दुई देशलाई जोड्न अझै मद्दत गर्ने नवलको बुझाइ छ । मिथिला र न्युयोर्कका मेयरले एकअर्काका सहरको भ्रमण गर्ने ढोका खुलेको छ । विकसित देशले हाम्रो संस्कृतिबारे चासो राख्नु महत्त्वपूर्ण कुरा हो, नवलले भने, देश विकसित हुन कला बलियो हुनुपर्छ ।"
सत्ता गठबन्धनको विकल्प पनि रहेन एमाले,"(काठमाडौं) प्रतिनिधिसभाका ३ क्षेत्रमा भएको उपनिर्वाचनमा एमालेले आफ्नो परम्परागत मत गुमाएको छ । तनहुँ१, चितवन२ र बारा२ मा यसपटक एमालेले मंसिर ४ को निर्वाचनमा भन्दा कम मत पाएको छ । समानुपातिक मतमा पहिलो रहेको एमालेले उपनिर्वाचनमार्फत कुनै क्षेत्र नगुमाए पनि मत गुमाउनुको अर्थ बृहत् देखिन्छ । प्रतिनिधिसभा निर्वाचनमा ७८ सिट जितेको एमालेले आफूलाई सत्ता गठबन्धनको विकल्प ठान्छ । तर उपनिर्वाचनले परम्परागत पार्टीको विकल्पका रूपमा नयाँ दललाई देखाएको छ । कांग्रेस र एमालेले गढ मानेका क्षेत्रमा तिनै दलले पाएको मत घट्दै गएको छ । गत असारमा मात्र गठन भएको राष्ट्रिय स्वतन्त्र पार्टीले चितवन२ मा पाँच महिना अन्तरमा दुई जित मात्र हासिल गरेको छैन, मत संख्या पनि बढाएको छ । उसले उपनिर्वाचनमार्फत तनहुँ१ जितेर संसद्मा एक सिट बढाएको छ, कांग्रेसको सिट संख्या घटेको छ । आमनिर्वाचनपछि एमालेले सम्भावित मध्यावधि निर्वाचनलाई लक्ष्य गर्दै पार्टी सुदृढीकरणका लागि देशभर मिसन ग्रासरुट अभियान चलाएको थियो । त्यसले पार्टीलाई झनै मजबुत बनाएको एमालेको दाबी थियो । त्यो अभियानले उपनिर्वाचनमा कुनै प्रभाव पारेको देखिएन । तीनवटै निर्वाचन क्षेत्रमा एमालेका उम्मेदवारहरू ठूलो मतान्तरका साथ तेस्रो स्थानमा रहे । चितवन२ र तनहुँ१ मा रास्वपाका उम्मेदवार ठूलो मतान्तरसहित विजयी भए । बारा २ मा जनता समाजवादी पार्टी र जनमत पार्टीबीच मुख्य प्रतिस्पर्धा भयो । एमालेले चितवन२ मा रामप्रसाद न्यौपाने, तनहुँ१ मा सर्वेन्द्र खनाल र बारा३ मा पुरुषोत्तम पौडेललाई उम्मेदवार बनाएको थियो । मंसिरमा भएको आमनिर्वाचनमा बारा२ मा एमालेले जनता समाजवादी पार्टी (जसपा) को उम्मेदवारलाई सघाउँदै जिताएको थियो । चितवन२ मा रास्वपा सभापति रवि लामिछानेले करिब ७० प्रतिशत मत ल्याउँदा एमालेका उम्मेदवार न्यौपानेका पक्षमा २४ प्रतिशत (१० हजार ९ सय ३६) मत मात्र खस्यो । न्यौपाने एमालेका जिल्ला कमिटी अध्यक्ष हुन् । एमालेका प्रभाव क्षेत्र मानिएको इच्छामनकामना गाउँपालिकाबाट गणना सुरु गर्दा उनले सुरुमा अग्रता लिएका थिए । त्यो अग्रता प्रारम्भिक चरणमा मात्रै थियो, एमालेले आफ्नो त्यो किल्ला पनि जोगाउन सकेन । मंसिरमा भएको निर्वाचनमा एमालेका उम्मेदवार कृष्णभक्त पोखरेलले १४ हजार ६ सय ५२ मत ल्याएका थिए । त्यस बेलामा इच्छामनकामनामा एमालेको अग्रता थियो । अहिले एमालेका मत करिब २६ प्रतिशतले घटेको देखिन्छ । मंसिरमा पनि लामिछाने नै उम्मेदवार थिए । त्यति बेला एमालेले चितवन२ बाट समानुपातिकमा १६ हजार ७ सय ८४ मत पाएको थियो । नागरिकता मुद्दाका कारण उनको सांसद पद गुमेपछि चितवन२ मा उपनिर्वाचन गरिएको हो । २०७४ सालको आमनिर्वाचनमा एमालेका पोखरेल त्यहाँबाट ४४ हजार ६ सय ४० मत ल्याउँदै विजयी भएका थिए । त्यति बेला माओवादीसँग एमालेको गठबन्धन थियो । ५ महिनाअघि भएको आमनिर्वाचनमा काठमाडौं६ बाट पराजित भएका सर्वेन्द्र खनाललाई एमालेले उपनिर्वाचनमा तनहुँ१ मा उम्मेदवार बनाएको थियो । पूर्व प्रहरी महानिरीक्षक खनालले यसपटक ८ हजार ४ सय ८८ मत प्राप्त गरे । मंसिरमा एमालेका उम्मेदवार एकबहादुर रानाले १९ हजार ९ सय ८१ मत पाएका थिए । राना प्राप्त गरेकोभन्दा करिब ६० प्रतिशत मत कम खनालले ल्याएका छन् । निर्वाचन क्षेत्रमा पर्ने ४२ वटा वडामध्ये एमालेका उम्मेदवारले एउटामा मात्रै अग्रता लिएका थिए । आमनिर्वाचनमा एमालेले त्यहाँबाट समानुपातिकतर्फ १६ हजार ६ सय ८३ मत प्राप्त गरेको थियो । कांग्रेसका उम्मेदवार गोविन्द भट्टराईले आमनिर्वाचनमा भन्दा ५ हजार ५ सय ३९ मत कम ल्याएका छन्, जुन अघिल्लो चुनावभन्दा २१ प्रतिशतले कम हो । २०७४ सालमा एमाले र माओवादीको चुनावी गठबन्धन हुँदाबाहेक त्यहाँ कांग्रेसले सधैं जित्दै आएको थियो । बारा२ मा गणना जारी छ । त्यहाँ एमालेका उम्मेदवारले पाएको मत जसपा र जनमत पार्टीका उम्मेदवारले पाएको मतको छेउछाउ पनि छैन । आमनिर्वाचनमा पार्टीले समानुपातितर्फ पाएको ९ हजार १ सय ९३ मत पुर्याउन पनि उम्मेदवार पौडेललाई मुस्किल पर्ने देखिएको छ । उपनिर्वाचनले देशको ठूलो कम्युनिस्ट पार्टीको मतका लागि आगामी दिनमा ठूलै खतराको घण्टी बज्ने संकेत देखाएको छ । सत्ताको नेतृत्व गरेको अर्को कम्युनिस्ट दल माओवादीले उपनिर्वाचनमा उम्मेदवार नै खडा नगरेर गठबन्धनलाई सघाएको थियो । एमाले उपाध्यक्ष सुरेन्द्र पाण्डेले कांग्रेस तथा एमाले दुवैले जनमत जोगाउन नसकेको बताउँछन् । स्थानीय निर्वाचनमै केही संकेत देखिएको थियो । आमनिर्वाचन हुँदै उपनिर्वाचनमा आइपुग्दा झनै बढेको छ, उनले भने, हाम्रो यत्रो संगठन हुँदाहुँदै मत आएन, रास्वपाले संगठन नै नबनाउने भन्दै छ, जनताले पत्याए । हाम्रा संगठनहरू कतै आम मानिसको विषयले प्राथमिकता पाउनेभन्दा व्यक्तिगत स्वार्थतिर बढी केन्द्रित भए कि ? जनताले नयाँ दलप्रति अपेक्षा राखिएको देखिएको पाण्डे बताउँछन् । हाम्रो अपिलले जनतालाई छुन सकेको देखिएन । यस्तो अवस्था कसरी सिर्जना भयो, त्यसलाई कसरी चिर्ने भन्ने विषयलाई गम्भीर रूपमा लिनुपर्छ, उनले भने, एमालेसहितका दलले एजेन्डा र संगठनको शैली परिवर्तन गर्न आवश्यक छ । इतिहासको कुराले मात्रै मतदातालाई अपिल गर्न नसक्ने पाण्डेको भनाइ छ । एमाले उपमहासचिव प्रदीप ज्ञवाली पार्टीले के कारण जनतालाई अपिल गर्न सकेन भन्ने विषयमा गम्भीरतापूर्वक छलफल हुने बताउँछन् । हामी प्रतिस्पर्धामा आउने अपेक्षा थियो तर परिणामले त्यस्तो देखाएन, उनले भने, के कारणले यस्तो परिणाम आयो भनेर जिल्लाबाट प्रतिवेदन मागेका छौँ । त्यसमा गम्भीरतापूर्कव समीक्षा गर्नेछौँ । यसैबीच एमालेले वैशाख २८ र २९ का लागि झापामा केन्द्रीय कमिटी बैठक बोलाएको छ । मंसिरमा भएको आमनिर्वाचनपछि पहिलो पटक एमालेको केन्द्रीय कमिटी बैठक हुन लागेको हो ।"
"गण्डकी मुख्यमन्त्री कांग्रेसलाई, माओवादीमा असन्तुष्टि","(कास्की) गण्डकी प्रदेशको नेतृत्व पहिला कसले गर्ने भन्नेमा कांग्रेस र माओवादी केन्द्रबीच विवाद भएको छ । यसअघि कांग्रेस र माओवादीले आलोपालो नेतृत्व गर्ने सहमति भए पनि पहिलो पटक नेतृत्व कसले गर्ने भन्ने प्रतिस्पर्धा थियो । तनहुँ१ को उपनिर्वाचनमा गठबन्धनबाट आफ्नो उम्मेदवार उठाएकाले कांग्रेसले प्रदेशमा पहिलो नेतृत्व माओवादीलाई दिने अनौपचारिक सहमति गरेको थियो । तर, पहिला माओवादीलाई नेतृत्व दिन नहुने भन्दै केही कांग्रेस सांसद सोमबार पार्टी केन्द्रीय कार्यालयमा डेलिगेसन गएपछि विवाद बढेको हो । असन्तुष्ट माओवादी नेता पनि मंगलबार प्रधानमन्त्री तथा पार्टी अध्यक्ष पुष्पकमल दाहाललाई भेट्न काठमाडौं पुगेका छन् । माओवादी संसदीय दलका नेता एवं पूर्वमन्त्री हरिबहादुर चुमानले सहमति उल्टिएपछि अध्यक्ष भेट्न काठमाडौं आएको बताए । कांग्रेस संसदीय दलका नेता सुरेन्द्रराज पाण्डे भने आफू मुख्यमन्त्री बन्ने भएपछि मंगलबार दिउँसो पोखरा फर्किएका छन् । एमालेका खगराज अधिकारी नेतृत्वको सरकारले शनिबार विश्वासको मत नपाएपछि पाण्डे मुख्यमन्त्रीको दाबी गर्दै आइतबार काठमाडौं गएका थिए । कांग्रेसले मुख्यमन्त्री पाउने निर्णय भएपछि प्रदेश प्रमुख पृथ्वीमान गुरुङले मंगलबार तीन दिनभित्र सरकार गठनका लागि बहुमतले दाबी पेस गर्न आह्रवान गरेका छन् । संविधानको धारा १६८ को उपधारा २ अनुसार एउटा दलको बहुमत नपुग्ने भएपछि दुई या दुईभन्दा धेरै दलको सहभागितामा बहुमतको सरकार गठनका लागि दाबी पेस गर्न सकिने व्यवस्था छ । गण्डकीमा आलोपालो सरकार बन्ने भएकाले प्रदेश प्रमुखले सोहीअनुसार आह्वान गरेको प्रेस संयोजक माधव रेग्मीले बताए । सरकार गठनका लागि कांग्रेस, माओवादी केन्द्र र स्वतन्त्र सांसदको गठबन्धन छ । कांग्रेस संसदीय दलका नेता पाण्डेले माओवादी केन्द्रसँग छलफल गरेर सरकार गठनका लागि बहुमतसहित दाबी पेस गर्ने बताए । ३१ सांसदको हस्ताक्षर संकलन गरेर बुधबार प्रदेश प्रमुखसमक्ष दाबी पेस गर्छौं, उनले भने । पाण्डेले सरकार गठनपछि मात्रै मन्त्रालयको भागबन्डा लगाउने बताए । उनले सरकार गठन पनि आफ्नो हातमा नरहेको उल्लेख गर्दै भने, हरेक निर्णय केन्द्रको हो । केन्द्रले जे निर्णय गर्छ त्यही मान्ने हो । मन्त्रालय बाडँफाँट भएको छैन । चुमानले भने काठमाडौंबाट फर्किएपछि मात्र सरकार गठनका लागि दाबी पेस गरिने बताए । तीन दिन समय छ, उनले भने, बुधबार मिलेन भने बिहीबार पेस गर्छौं । गत पुस २५ मा एमाले, माओवादी र राप्रपाको साथमा एमालेका खगराज अधिकारीको नेतृत्वमा सरकार बनेको थियो । पुस २९ मा विश्वासको मत प्राप्त गरेका अधिकारीले माओवादीको समर्थन फिर्ता भएपछि वैशाख ९ मा विश्वासको मतको प्रस्ताव राखेका थिए । उक्त प्रस्ताव सफल हुन नसकेपछि उनी पदमुक्त भएका हुन् । ६० सदस्यीय प्रदेशसभामा सरकार गठनका लागि ३१ सांसद चाहिन्छ । गण्डकीमा कांग्रेसको २७, माओवादीको सभामुखसहित ८ सिट छ । एमालेको २२, राप्रपाको २ सिट र १ स्वतन्त्र सांसद छन् ।"
रास्वपा जितको राजनीतिक सन्देश,"आइतबार सम्पन्न उपचुनावको नतिजाले पुराना स्थापित राजनीतिक शक्तिहरूप्रति जनतामा विकर्षण थप बढ्दै गएको प्रस्ट देखाएको छ । गत मंसिरमा सम्पन्न आम चुनावमा केही महिनाअघि मात्र खुलेको राष्ट्रिय स्वतन्त्र पार्टी (रास्वपा) जादुयी ढंगले चौथो शक्ति बनेर उदाउनुको समवेत सन्देश त्यति बेलै स्पष्ट थियो परम्परागत दलहरू नसुध्रिएमा थप खिएर जानेछन्, जसलाई यो उपचुनावले पुनर्पुष्टि गरेको छ । तनहुँ र चितवनमा रास्वपाले मतकब्जै गरेजसरी मतदाताको मनकब्जा गर्नुको अर्थ सीधा छ नागरिकहरू राजनीतिबाट परिणामको खोजीमा छन् । र, सत्ताको म्युजिकल चेयर मा मात्र रमाइरहेका परम्परागत दलहरूदेखि हदैसम्म विरक्तिएका उनीहरूले रास्वपालाई पछिल्लो विकल्पका रूपमा पाएका छन् ।उल्लिखित दुवै क्षेत्रमा रास्वपा उम्मेदवारहरू प्रतिस्पर्धा भन्नै नसुहाउने गरी ठूलो मतले विजयी भएका छन् । नागरिकता प्रकरणमा सांसद पद गुमाएका रास्वपाका सभापति रवि लामिछानेले चितवन२ मा विगतको भन्दा पनि बढी अर्थात् करिब ७० प्रतिशत मत ल्याएर फेरि चुनाव जितेका छन्, जुन निकटतम प्रतिद्वन्द्वी कांग्रेस उम्मेदवार जितनारायण श्रेष्ठको भन्दा झन्डै पाँच गुणाले बढी हो । अघिल्लो पटकभन्दा कम मत खस्दा पनि लामिछानेले अझै धेरै मत ल्याउनु र ठूलो मतान्तरले जित्नु आफैंमा नयाँ कीर्तिमान भएको छ । उता, कांग्रेसको किल्लाजस्तै मानिएको तनहुँ१ मा तीन साताअघि मात्र कांग्रेसबाटै रास्वपा प्रवेश गरेका अर्थशास्त्री स्वर्णिम वाग्लेले निकै फराकिलो मतान्तरले जितेका छन् । निकटतम प्रतिद्वन्द्वी कांग्रेस उम्मेदवार गोविन्द भट्टराईभन्दा झन्डै १५ हजार बढी मत ल्याएका वाग्लेले गत निर्वाचनका विजेता वर्तमान राष्ट्रपति रामचन्द्र पौडेलको भन्दा पनि ९ हजार ६ सय बढी मत पाएका छन् । खासमा यो उपचुनाव मात्रै भए पनि यसको राष्ट्रिय चर्चा अत्यधिक रह्यो । २०५० सालमा कृष्णप्रसाद भट्टराई र विद्या भण्डारी भिडेको काठमाडौंको उपचुनावबाहेक यति चर्चा कहिल्यै भएको थिएन । सरकार र संसद्को अंकगणितमा तत्काल तात्त्विक अन्तर केही नपर्ने भए पनि यो उपचुनावले गरेको संकेत भने आफैंमा अर्थपूर्ण छ । त्यही भएरै, ठूला राजनीतिक दलहरूले यसलाई अलि अस्वाभाविक रूपमै जीवनमरणको सवाल बनाएका थिए । सत्तारूढ गठबन्धनबाट प्रधानमन्त्री र पूर्वप्रधानमन्त्रीहरू हूल बाँधेरै सभा गर्न निर्वाचन क्षेत्र पुगेका थिए । कांग्रेसका आशालाग्दा भनिएका महामन्त्रीले वाग्लेविरुद्ध कटुवाणी प्रयोग गर्नुको अन्तर्य पनि सायद त्यही थियो । तैपनि लामिछानेवाग्ले तथा रास्वपाप्रति देखिएको जनउभारका अगाडि न सत्ता गठबन्धन न प्रतिपक्षी एमाले कसैको केही जोड चलेन । आम नागरिकलाई खल्तीको गोटी ठानेर निर्वाचनलाई प्राविधिक वैधता हासिल गर्ने संयन्त्र मात्र बनाउन पल्किएका राजनीतिक दल र नेताहरूलाई मतदाताले गत आम चुनावमै पाठ सिकाइसकेका थिए । जनताले परम्परागत शक्तिहरूलाई खुम्च्याएर नयाँ राष्ट्रिय र क्षेत्रीय शक्तिहरू स्थापित गर्नुको अर्थ बुझेर ठूला दलहरूले यसबीचमा आफूलाई सुधार्नुपर्ने थियोÙ आफ्नो सान्दर्भिकता जोगाइराख्न जनतासित कसरी जोडिने भनेर गृहकार्य गर्नुपर्ने थियो । तर आम चुनावपछि पनि ठूला दलहरूको प्रवृत्ति कत्ति सुध्रिएन । सरकार गठनदेखि राष्ट्रपति चयनसम्म अपत्यारिला राजनीतिक उछलकुदहरू भए । सत्ता गठबन्धन बन्ने, भत्कने तथा फेरिने हुँदा छोटो अवधिमै प्रधानमन्त्रीले प्रतिनिधिसभामा दुईदुई पटक विश्वासको मत लिनुपर्यो । र, नागरिकले महसुस गर्ने गरी सुशासन कायम राख्नु त कता हो कता, यतिन्जेल मन्त्रिपरिषद्ले पूर्णतासमेत पाएको छैन । यस्तो राजनीतिक खिचातानीलाई नियालिरहेका मतादाताले फेरि पुरानै दललाई जिताउनुपर्ने कुनै कारण थिएन, जिताएनन् । अब के प्रस्ट भैसकेको छ भने परीक्षित, उत्साहहीन र सपनाविहीन दलहरूबाट मतदाता टाढिने क्रम द्रुत छ । यही कारण, तुलनात्मक रूपमा स्वच्छ छविका उम्मेदवार उठाउँदा पनि ती दलहरूले जित्न नसकेका हुन् । कारण, मतदाताले आफ्नो चुनाव क्षेत्रको उम्मेदवार मात्र हेरेनन्, सम्बन्धित पार्टी नेतृत्वको अनुहार पनि नियाले, उनीहरूको कार्यसम्पादनको फेहरिस्त सम्झे, र मत दिने जाँगर देखाएनन् । अनि नयाँलाई रोजे । बारा२ मा पनि गत आम निर्वाचनबाटै मधेशमा उदाएको जनमत पार्टी प्रमुख प्रतिस्पर्धामा आउनुको कारण यही हो । आम चुनाव र उपचुनाव दुवैले सिकाएको सरल पाठ हो ठूलो संख्यामा मतदातालाई अब दलीय दास भैरहन मन्जुर छैन, जुन आफैंमा सार्वभौम नागरिकको शौर्य र लोकतन्त्रको सौन्दर्य हो । सुशासन र सार्वजनिक सेवा वितरणजस्ता नागरिकजीवनसित प्रत्यक्ष नजोडिई अब कुनै पनि राजनीतिक शक्तिलाई सहज छैन । विरासतको राजनीति वा हिजोको संघर्ष मात्र जनताको मत जित्न अब पर्याप्त छैन । मेरा पुर्खाले घिउ खाएका थिए, मेरो हात सुँघ् भन्ने पाराले अब राजनीति चल्दैन । हिजो व्यवस्था परिवर्तनका लागि सडक संघर्ष, आन्दोलन र जेलनेलको पक्कै अहम् भूमिका थियोÙ लोकतन्त्र र स्वतन्त्रताको आन्दोलनमा होमिएका यस्ता योद्धाहरू सम्मानका हकदार पनि छन्Ù तर यही आधारमा मात्रै उनीहरूलाई जनताले पटकपटक संसद् र सरकारमा पुर्याउनुपर्ने कुनै कारण छैन । यही बुझाइकै कारण मतदाताहरूले तुलनात्मक हिसाबले देशविदेश बुझेका, परीक्षण हुन बाँकी रहेका र जेलनेलको फुर्ती नछाँटेकाहरूलाई पत्याएका हुन् । आफ्ना दैनन्दिन समस्या र जीवनसित सोझै जोडिएका सवालहरूको चिन्ता भएका आम नागरिक, खास गरी नवतरुणहरू नयाँ दल र अनुहारसित आकर्षित भएका हुन् । निश्चय पनि आफैं बन्ने क्रममा रहेको रास्वपा कुन रूपमा अघि बढ्छ, निश्चित छैन । राष्ट्रिय महत्त्वका तथा निर्णायक मुद्दाहरूमा यो दलले आफूलाई कुन रूपमा अघि बढाउँछ, त्यो पनि भनिहाल्न सकिन्न । बेलैमा महाधिवेशन गरेर अन्तर्पार्टी लोकतन्त्रको जग हाल्न पनि यसले बाँकी नै छ । त्यसैले अबका दिनमा यो पार्टी जसरी अघि बढ्छ, नागरिकले अगामी चुनावमा त्यही अनुरूप मतनिर्णय दिनेछन् । जुन किसिमले स्विङ भोट बढ्दा अहिले रास्वपाले लाभ पाएको छ, बाटो बिराएको खण्डमा यो दलको ओरालो यात्रा पनि त्यसै गरी सुरु हुनेछ, जुन विरासत भएका दलहरूको भन्दा तीव्र गतिमा हुनेछ । त्यसैले प्रस्टै छ अर्को चुनावसम्म कि ठूला दल सुध्रन बाध्य हुनेछन्, समयचेत भएका नेता तिनको मूल नेतृत्वमा पुग्नेछन् कि रास्वपालगायत नयाँ दलहरू देशको राजनीतिको मियो बन्नेछन् । यसमा खालि एउटा सर्त छ नेपाली राजनीतिको पुरानै पथमा लम्किए भने चाहिँ नयाँ शक्तिहरू पनि आफैं बिलाएर सकिनेछन् । परिणामतः, नेपालीहरू प्रगतिको कछुवागतिमै रुमलिन अभिशप्त बनिरहनेछन्, जुन गोलचक्कर दुर्भाग्यवश वर्षौंदेखि भोग्दै आइरहेका पनि छन् ।"
डेंगीबाट सबै सुरक्षित रहौं,"गर्मी मौसम सुरु भैसकेको छ । यस मौसममा डेंगीको प्रकोप देखिने जोखिम छ । तैपनि अधिकांश काठमाडौंवासीलाई अझ पनि डेंगीबारे पूर्ण जानकारी नभएजस्तो लाग्छ । डेंगी तराई जिल्लामा मात्र लाग्छ भन्नै भ्रम जनमानसमा अझ पनि पाइन्छ । हुन पनि, केही वर्षअघिदेखि मात्र डेंगी काठमाडौंमा देखिएको पाइएको हो । गत सालचाहिँ डेंगीबाट काठमाडौंमा धेरै प्रभावित भए । अस्पतालमा डेंगीरोगीहरूको भीडभाड नै बढ्यो । अहिले पनि काठमाडौंको सबै ठाउमा फोहोरको उचित व्यवस्थापन भएको पाइँदैन । त्यस्तै, सार्वजनिक स्थलहरू तथा घरवरपरका पानी जम्ने खाडलहरू त्यसै देखिन्छन् । यसर्थ ती स्थानहरूमा पानी जम्ने खाडलहरू पूर्ण रूपमा नै पुर्नु जरुरी छ । प्रत्येक वडाका टोलटोलमा डेंगीको नियन्त्रणबारे जनचेतनामूलक कार्यक्रम सञ्चालन गर्नु आवश्यक छ । लामखुट्टेको टोकाइबाट जोगिन सबैले झुल लगाएर सुत्ने गर्नुपर्छ । यो बेला डेंगीको रोकथाम तथा नियन्त्रणतर्फ व्यापक पहल गर्नुपर्छ । तैपनि सम्बन्धित निकायले खासै पहल चालेको पाइँदैन । त्यसैले डेंगीलाई महामारीको रूप लिन नदिन सम्बन्धित निकायको ध्यान जाओस् । अच्युतमानसिंह प्रधान, बालुवाटार, काठमाडौं"
ठूला दललाई ठूलै धक्का,"नेपाली कांग्रेस परित्याग गरेर रास्वपासँग आबद्ध हुन पुगेका स्वर्णिम वाग्ले तनहुँको उपनिर्वाचनमा अत्यधिक मतले विजयी भएका छन् । राजनीतिमा प्रवेश गरेर जनताको सेवा गर्ने आफ्नो हुटहुटीका लागि राम्रो आधार बनाउँन सफल भएका छन् उनी । उनको यस सफलताबाट नेपालका ठूला राजनीतिक दलका नेतृत्वलाई आफ्नो दलको जनाधार पातलिँदै गएको बुझ्न सजिलो भएको छ । साँच्चै राजनीतिमा प्रवेश गरेर जनताको सेवा गर्ने मनसाय हुनेहरूले पार्टीको निगाह कुरेर दशकौ बिताउनुभन्दा विकल्पको बाटो रोज्न पछि हट्न नहुने सन्देश उनको विजयले देखाएको छ । महेशप्रसाद ढुंगाना, नयाँ बानेश्वर काठमाडौं"
विद्यालय शिक्षाबारे प्रधानमन्त्रीलाई पत्र,"सम्माननीय प्रधानमन्त्रीज्यू, नेपालको संविधान२०७२ को भाग ३ मा रहेको मैलिक हक अन्तर्गत धारा ३१ मा शिक्षा सम्बन्धी हकको व्यवस्था गरिएको कुरा यहालाई अवगतै छ । तपाईंहरूकै बलिदान, तपस्या र अहम् भूमिकाले संविधान जारी भएको हो । तर पनि संविधान, शिक्षा ऐन र नियमावलीमा भएका कुरा भुल्नुभएको त होइन भन्ने लागेर यहाँ पुनः स्मरण गराउन चाहेको हुँ । संविधानमा प्रत्येक नागरिकलाई आधारभूत शिक्षामा पहुँचको हक छ । राज्यबाट आधारभूत तहसम्मको शिक्षा अनिवार्य र निःशुल्क तथा माध्यमिक तहसम्मको शिक्षा निःशुल्क पाउने हक छ । अपांगता भएका र आर्थिक रूपले विपन्न नागरिकलाई कानुन बमोजिम निःशुल्क उच्च शिक्षा पाउने हक छ । मातृभाषा शिक्षाको हक छ । संविधानमा यस्ता धेरै बालबालिकाको हक सुनिश्चित गरिएका छन् । यसै गरी शिक्षा ऐन, नियमावली, कार्यविधि र निर्देशिकामा समेत बालबालिकाको शिक्षाको विषयमा गरिएका व्यवस्थाहरू तमाम छन् । स्थानीय तहहरूले पनि शिक्षा सम्बन्धी कानुन जारी गरेका छन् । तर पनि गरिब र निमुखा नागरिकका छोराछोरी प्रारमभिक शिक्षाबाटै विमुख हुनुपर्ने अवस्था सृजना भएको देख्दा के यो देशमा सरकार छ भन्ने प्रश्नचिह्न खडा भएको छ । यो देशका कतिपय नीति निर्माता तथा उच्चपदस्थ अधिकारीका छोराछोरी गुणस्तरीय शिक्षाको खोजीमा विदेश पुगेका छन् । यीमध्ये कति त ती मुलुकका नागरिकसमेत भइसकेको अवस्था छ । तर गरिब र निमुखा नागरिकका छोराछोरी सामुदायिक विद्यालयमा भर्ना हुनसमेत नसकेर तड्पिन बाध्य छन् । राज्यकोषबाट सेवा सुविधा लिने कतिपय व्यक्तिहरूले सामुदायिक विद्यालयलाई उपहास गरेको देखिन्छ । केही सामुदायिक विद्यालयहरू देशकै नमुना बनेर गुणस्तरीय शिक्षा प्रदान गर्दै आइरहेको कुरा अखबारमा पढ्न पाउँदा मन प्रफुल्लित हुन्छ तर तिनै विद्यालयहरूले प्रवेश परीक्षा लिई धेरैभन्दा धेरै विद्यार्थीलाई अनुत्तीर्ण गरेको सुन्दा मनै खिन्न बनाउनुपर्ने स्थिति छ । के प्रवेश परीक्षामा अनुत्तीर्ण विद्यार्थीले शिक्षा आर्जन गर्न वा गुणस्तरीय शिक्षा हासिल गर्न नपाउने हो ? सम्माननीय प्रधानमन्त्रीज्यू, यसरी सरकारको सैद्धान्तिक र व्यावहारिक पक्ष किन फरकफरक हुन्छ ? शिक्षकका सन्तति गुणस्तरीय शिक्षाको खोजीमा आफैंले पढाउने सामुदायिक विद्यालयमा भर्ना नगरी संस्थागत विद्यालयमा भर्ना हुने अवस्था कायमै छ । देशैभरिका सामुदयिक विद्यालय तथा सामुदायिक विद्यालयका शिक्षकहरूको समेत आफ्नै पीडा छ । विद्यार्थीको अनुपातमा शिक्षकको संख्या धेरै विद्यालयमा छैन । त्यसैले अन्य फजुल खर्च कटाएर भए पनि भविष्यका कर्णधारहरूको भविष्यमाथि ध्यान दिन जरुरी छ ? विद्यार्थी धेरै भएर दरबन्दीभन्दा बढी निजी स्रोतमा शिक्षक राख्नुपरेका दुःख पनि सामुदायिक स्कुलका छन् । के हाम्रो शिक्षाको अवस्था यही नै हो त ? निःशुल्क शिक्षा दिने भनी संविधानमा लेखिन्छ तर व्यवहारमा के त्यो सम्भव होला ? निजी स्रोतबाट राखिने शिक्षकलाई सेवासुविधा कहाँबाट दिने ?अहिले गर्मीको समय छ । देशका कतिपय भूभागमा पंखाबिना बस्न सक्ने अवस्था छैन, अझ विद्यार्थी धेरै भएका कक्षाकोठामा त बढी नै गर्मी हुन्छ । यस्तो अवस्थामा स्वास्थ्यलाई बन्धक बनाएर शिक्षा आर्जन गर्न विद्यार्थी बाध्य छन् । यस्तै, सरकारले नर्सको व्यवस्था कहिलेसम्म सबै सामुदायिक विद्यालयमा गर्छ ? नेपाल सरकारबाट विद्यालयमा विद्युत् महसुलका लागि बजेट विनियोजन हुनुपर्ने हो वा होइन ? विद्यार्थीबाट रकम उठाएर विद्युत् प्राधिकरणलाई बुझाउने हो वा सरकारबाट विद्युत् महसुलका लागि बजेट विनियोजन हुने हो ? यसका साथै बालबालिकालाई दिँदै आइएको दिवा खाजा के कसरी खुवाइएको छ भन्नेसमेत अनुगमनको व्यवस्था होस् ।सम्माननीय प्रधानमन्त्रीज्यू समय आउँछ पर्खिंदैन, तपाईं परीक्षाको घडीमा हुनुहुन्छ, आगामी सन्ततिले तपाईंलाई मनमुटुमा राख्ने वा नराख्ने त्यो तपाईंको कर्मले देखाउनेछ । पदमराज पोखरेल, विनयी त्रिवेणी४, नवलपरासी (बसु पूर्व)"
सुषुप्त आर्थिक संकट,"नेपालको अर्थतन्त्रको वर्तमान अवस्थाबारे दुई थरी भनाइ सुनिन्छन् । एक थरी धारणाले अर्थतन्त्रमा समस्या नरहेको, पछिल्लो समय सुधारोन्मुख रहेको वा समष्टि आर्थिक अवस्था स्थिर रहेको चित्रण गर्छ । अर्कोतर्फ अर्थतन्त्र संकटको डिलैमा रहेको वा अर्थतन्त्र सुस्ताएको भन्ने विश्लेषण पनि सँगसँगै हुने गरेको छ । यस्तो फरकफरक धारणाले अर्थतन्त्रको विश्लेषण अलि अलमलिएको जस्तो देखिन्छ । यो लेख त्यसलाई पर्गेल्ने प्रयास हो ।सकारात्मक पक्षबाटै सुरुआत गरौं । महामारीमा नकारात्मक भएको आर्थिक वृद्धिदर अहिले ४ प्रतिशतको हाराहारीमा छ । मुद्रास्फीति दोहोरो अंकमा पुगेको छैन, बिस्तारै घट्दै पनि छ । विप्रेषणको प्रवाह पनि स्वास्थ्यकर छ । केही महिना अघि द्रुत गतिमा घटेको विदेशी मुद्राको सञ्चय हाल १० महिना हाराहारीको आयात धान्ने सुविधाजनक अवस्थामा छ, जसका कारण अर्थतन्त्र पाकिस्तान वा श्रीलंकाको जस्तो संकटमा पर्ने सम्भावना छैन । हाल सरकारको राजस्व सोचेजस्तो नउठेकाले अर्थतन्त्रको चक्र केही बिग्रेको मात्र हो, समयक्रममा यो पनि लयमा आउँछ । त्यसैकारण अर्थतन्त्रलाई विशेष हस्तक्षेपको जरुरत नभएको दलिल पनि केहीको छ । यी तथ्यतथ्यांकहरू आफैंमा गलत हैनन्, न त ती कम महत्त्वका हुन् । पक्कै पनि ती तथ्यांकले केही भन्छन् । तर तिनले अर्थतन्त्रको सबैभन्दा महत्त्वपूर्ण कुराचाहिँ भन्दैनन् । त्यो महत्त्वपूर्ण कुरा भनेको जनताको कल्याण वा वेलफेयर हो । अर्थात्, प्रस्तुत तथ्यतथ्यांकहरूले अर्थतन्त्रको पूर्ण चित्रण गर्दैनन् । यसलाई अर्थशास्त्रको सामान्य खाकाबाट व्याख्या गर्न सकिन्छ । विद्यालयमा अर्थशास्त्र दुई प्रकारका हुन्छन् भनेर पढाइन्छ बृहत् र सूक्ष्म । बृहत् अर्थशास्त्रले आर्थिक अवस्थाको समष्टिगत दृष्टि राख्छ । जस्तो देशको कुल उत्पादन कति भयो वा आय कति छ, देशले कति व्यापार गर्यो वा सरकारीले कर कति उठायो र खर्च कति भयो आदि । सूक्ष्म अर्थशास्त्रले भने घरपरिवार वा व्यक्तिको आर्थिक अवस्था वा व्यवहारसँग सरोकार राख्छ । घरपरिवार वा व्यक्तिको रोजगारीको अवस्था, आयको स्तर, उत्पादन वा उपभोगको मात्रातह आदि यसका चासोका विषय हुन् । पक्कै पनि यी एकै अर्थतन्त्रका दुई पाटा हुन् । नदीनदी मिलेर महासागर बनेजस्तै सूक्ष्म अर्थतन्त्रका अवयवको समष्टिगत रूप नै बृहत् अर्थतन्त्र हो । तर जसरी महासागर बनाउने सबै नदी एकनासका हुँदैनन्, समष्टिगत रूपमा अर्थतन्त्रले राम्रो गरे पनि सबै घरपरिवारको आर्थिक अवस्था उस्तै राम्रो नहुन सक्छ ।भन्नुको अर्थ, माथि उल्लिखित तथ्यहरू बृहत् अर्थतन्त्रसँग मात्र सम्बन्धित छन् । तिनले घरपरिवार वा व्यक्तिको स्तरमा भएको आर्थिक अवस्थाको जानकारी दिँदैनन् । ती तथ्यांकले मानिसको दैनिक जीवनको वास्तविकतालाई छोएका छैनन् । त्यसैले ती तथ्यमा मात्र रहेर अर्थतन्त्र राम्रो वा नराम्रो छ भन्नु अर्धसत्य मात्र हुन्छ । यति महत्त्वपूर्ण पक्षलाई उपेक्षा गरेर अर्थतन्त्र सुध्रियो वा संकटमा छैन भन्नु अपुरो विश्लेषण हुन जान्छ । जस्तो अहिलेसम्मको आर्थिक विश्लेषणमा मैले रोजगारीको अवस्था देखेको छैन जबकि व्यक्तिको रोजगारीको अवस्था अर्थतन्त्रको स्वास्थ्यको अनिवार्य मापक हो । कुनै व्यक्तिले कस्तो कति कहाँ रोजगारी पाउँछ भन्ने कुराले घरपरिवारको आयआम्दानी तय हुन्छ । यसले परिवारविशेषको स्वास्थ्य, शिक्षासहित उपभोगको स्तरलाई समेत निर्धारण गर्छ र आर्थिक वा गरिबीको अवस्था मापन हुन्छ । हुन त नेपालमा व्यक्ति वा घरपरिवारको आर्थिक अवस्थाको अद्यावधिक तथ्यांक उपलब्ध छैन । नेपालमा रोजगारी अवस्थाको भरपर्दो तथ्यांक भनेको करिब छ वर्षअगाडि भएको श्रम सर्वेक्षण हो जबकि रोजगारी भन्ने कुरा हप्ता वा महिनामा परिवर्तनीय हुन्छ । त्यही उपलब्ध तथ्यांकलाई जोडजाम गरेर हेर्ने हो भने अर्थतन्त्रको निराशाजनक तस्बिर उजागर हुन्छ । हाम्रो देशमा कृषि सबैभन्दा बढी रोजगारी दिने क्षेत्र हो । कृषि मन्त्रालयका अनुसार जनसंख्याको ६५ प्रतिशत कृषिजन्य पेसामा छन् । तर यो क्षेत्रले कुल गार्हस्थ्य उत्पादनमा दिने योगदान २४ प्रतिशतमा खुम्चिसक्यो र ओरालो लाग्ने क्रम निरन्तर छ । गत तीन वर्षको कृषि क्षेत्रको वृद्धिदर २ दशमलव ४, २ दशमलव ८ र २ दशमलव ३ प्रतिशतको दयनीय अवस्थामा छ । कृषिमा संलग्न मानिसहरूको जीविका कसरी चलेको होला, यसबाट सहजै अनुमान गर्न सकिन्छ । कृषिपछि अर्थतन्त्रको ठूलो क्षेत्र भनेको थोक तथा खुद्रा व्यापार हो । यो क्षेत्रले तुलनात्मक रूपमा बढी, करिब १७ दशमलव ५ प्रतिशत, रोजगारी त दिएको छ तर प्रायः कामहरू कम ज्याला, बिनासामाजिक सुरक्षा र अनौपचारिक प्रकारका हुन्छन् । फलस्वरूप त्यस्तो काम सामान्य जीवननिर्वाहमुखी मात्र हुन्छ । सबैभन्दा दुःखदायी, हाम्रोजस्तो अर्थतन्त्रमा घरजग्गा व्यापार तेस्रो ठूलो क्षेत्र हो । तर यस क्षेत्रले सृजना गर्ने रोजगारीको मात्रा अत्यन्त नगण्य, ० दशमलव २३ प्रतिशत छ । अर्थात्, यसमा थोरै मानिसले धेरै पैसा कमाउँछन् । अर्कोतर्फ, कुनै पनि विकासशील देशमा ठूलो संख्यामा रोजगारी प्रदान गर्नुपर्ने क्षेत्र उत्पादन र निर्माणको हो । तर हाम्रोमा दुवै क्षेत्रको अर्थतन्त्रको हिस्सा खुम्चिँदै गएर ५ दशमलव ७ र ६ दशमलव २ प्रतिशतमा सीमित भएको छ जबकि ती क्षेत्रले दिने रोजगारी करिब १५ दशमलव १ र १७ दशमलव ५ प्रतिशत छ । अर्थतन्त्रको यो ढाँचाले गर्दा बर्सेनि श्रम बजारमा जोडिने करिब ४५ लाख युवालाई आवश्यक रोजगारी सृजना गर्न सकेको छैन र उपलब्ध धेरै काम पनि आय र सुरक्षाका हिसाबले गुणस्तरीय छैनन् ।रोजगारीको यस्तो अवस्थाले बलियो मध्यमवर्ग बनिसकेको छैन । अहिले अर्थतन्त्रमा देखिएको शिथिलता त्यसैको परिणाम हो । कोभिड महामारीपश्चात् केही समय थाती रहेको मागले गर्दा बजार केही चलायमान देखियो । तर लगत्तै विश्व परिवेशका कारण जीवनयापनको लागत बढ्नाले र चुनावपछिको राजनीतिक खिचातानीले भविष्यप्रतिको अनिश्चितता बढेर गयो । यस्तोमा धनीलाई खासै असर पर्दैन भने गरिबले पहिलादेखि नै अत्यावश्यक मात्र उपभोग गरेको हुन्छ । तर मध्यमवर्गले भने आयमा उतारचढाव आउँदा वा अनिश्चितता बढ्दा आफ्नो उपभोगमा समायोजन गर्ने गर्छ । अर्को शब्दमा, हाल गरिरहेको उपभोगलाई भविष्यसम्म पनि स्थिर गरी अहिलेको जीवनस्तर निरन्तर कायम राख्ने प्रयास गर्छ । त्यसका लागि वर्तमानमा खर्च पनि कम गर्ने र भैपरी आउने समयका लागि सञ्चित पनि गर्ने गर्छ । यसले गर्दा बजारको समष्टि मागमा कमी आउँछ । कम माग हुँदा व्यापारीले कम सामान उत्पादन वा आयात गर्छन् । हाम्रो अर्थतन्त्रको चक्र त विप्रेषणउपभोगआयातकरको हो । यस्तोमा उपभोग कम हुँदा अर्थतन्त्रको चक्र बिग्रियो । यसले के देखाउँछ भने, हाम्रो अर्थतन्त्र त्यस्तो सिरकजस्तो छ जसले मुख ढाक्यो खुट्टा नांगिने, खुट्टा छोप्यो मुख उदांगिने हुन्छ । अर्थात्, आयात कम हुँदा शोधनान्तर स्थिति र वैदेशिक मुद्राको सञ्चिति त राम्रो देखियो तर त्यही आयातमा कर लगाएर संकलन हुने राजस्व घट्यो । भोलि माग बढ्ला, आयात बढ्ला, राजस्व पनि बढ्ला तर शोधनान्तर फेरि नकारात्मक हुन्छ । त्यही संख्याको खेललाई मात्र अर्थतन्त्र राम्रो छ वा नराम्रो छ भन्नुको केही तुक हुन्छ । जबसम्म यो सालबसाली चक्रबाट बाहिर निस्किएर अर्थतन्त्रका आधारभूत चरहरूमा ध्यान दिइँदैन तबसम्म छ महिना अर्थतन्त्र सुध्रिन्छ, अर्को छ महिना बिग्रिन्छ । हो, प्राविधिक रूपमा हाल अर्थतन्त्र मन्दीमा छैन, तर सुषुप्त खाले संकटको अवस्थामा छ । आधारभूत रूपमा अर्थतन्त्र भनेको भविष्यप्रतिको आशा हो । भविष्यमा प्रतिफल पाइन्छ भन्ने आशामा वर्तमानमा लगानी गर्ने हो । चाहे त्यो रोजगारीको आशामा शिक्षामा विद्यार्थीले गर्ने लगानी होस् वा नाफाको आशामा व्यापारीले गर्ने लगानी नै । अन्त्यमा, नेपाली अर्थतन्त्रको अवस्थाबारे मूल्यांकन गर्न पाठकलाई नै छोड्छु । के तपाईं आफ्नो तत्काल वा सुदूरको आर्थिक भविष्यप्रति निश्चिन्त हुनुहुन्छ ? नेपालमा बसेर आफ्ना बालबालिकाको स्वास्थ्य र शिक्षामा लगानी गर्न सक्छु भन्ने विश्वास गर्नुहुन्छ ? आफ्नो दक्षता अनुसारको काम पाउँछु भन्नेमा ढुक्क हुनुहुन्छ ? हुनुहुन्छ भने तपाईंका लागि आर्थिक अवस्था संकटोन्मुख छैन, नत्र संकटमा छ ।"
राष्ट्रिय सुरक्षाका प्रश्नहरू,"सुरक्षा अंग र राष्ट्रिय सुरक्षादेशका सुरक्षा अंगहरू राज्यशक्तिका यन्त्र हुन् र यिनीहरूको व्यावसायिक क्षमता र उत्कृष्टता निश्चय पनि राष्ट्रिय सुरक्षासँग जोडिन आउँछ । तर यहाँ हामीले ध्यान दिनुपर्ने पक्ष के छ भने, जब देश राजनीतिक रूपमा भ्रष्ट, आर्थिक रूपमा दिशाहीन र लुट संस्कृतिमा जकडिन्छ, त्यस बखत सुरक्षा अंग मात्र चुस्त र दुरुस्त रहन्छ भन्नु केवल मृगतृष्णा हो । देशमा प्रहरी प्रशासन गृहमन्त्रीको बिर्ताजस्तो हुन पुगेको छ र यसको कुसलता र व्यवसायीकरणको उपेक्षा नयाँ राजनीतिक मान्यता भएको छ । सेनामा राजनीतिक हस्तक्षेप अहिलेसम्म हुन सकेको छैन, यद्यपि माओवादी सत्तामा हुँदा एक पटक दह्रै प्रयास गरिएको थियो । तर स्मरणीय छ, त्यस बखत यो असफल भए पनि यस्तो प्रयास जारी रहनेछ । सिर्फ अहिलेसम्म जनताले सबैभन्दा विश्वास गर्न सक्ने संस्था भनेर सम्झेको परिवेशमा सेनाको राजनीतीकरण गर्ने आँटले ठाउँ पाएको छैन ।तर, देशको बिग्रँदो अर्थतन्त्र र भ्रष्ट राजनीतिको परिवेशमा सुरक्षा अंगहरू कतिन्जेल यस्तो नकारात्मक प्रभावबाट अछुतो रहन सक्लान्, यसै भन्न सकिन्न । मानिसको शरीरका मूल अंगहरू कमजोर र खोक्रा हुँदै जाने हो भने हात मात्र बलियो भएर बस्न सक्दैन, त्यो पनि कमजोरै हुन्छ । यस्तो सम्भावना सुरक्षा अंगका क्षेत्रमा पनि लागू भए आश्चर्य मान्नुपर्दैन ।नेपाल अहिले राजनीतिक र आर्थिक रूपले अस्थिर र संकटमा छ । देशमा स्थिरता कायम गर्न र अस्थिरताका तत्त्वहरूलाई नियन्त्रण बाहिर जान नदिन सुरक्षा अंगको महत्त्वपूर्ण भूमिका रहन्छ । राजनीतिक असफलताका कारण देशमा निस्कन सक्ने अराजकता र अन्योलविरुद्ध सुरक्षा अंग पर्खालका रूपमा रहनुपर्ने हुन्छ । अतः हाम्रोजस्तो अझसम्म पनि संक्रमणमा रहेको देशमा सुरक्षा अंगलाई राजनीतिमा नमुछेर व्यावसायिक रूपमा सबल राख्नु अपरिहार्य हुन आउछ । यसरी हेर्दा अहिलेसम्मको संक्रमणकालीन अवस्थामा सुरक्षा अंग र मूलतः सेनाले राजनीतिक दाउपेचबाट आफूलाई अलग राखी संविधान अन्तर्गत चल्ने नेपाली जनताको भरपर्दो संस्थाका रूपमा स्थापित गरेको छ । यो सेनाको सफलता हो र देशको आन्तरिक संक्रमणकालीन अवस्थालाई अराजकतातिर जानबाट रोक्नका लागि सेनाको योगदान हो । तर संक्रमणकालीन अवस्थामा देश स्थिरताको बाटामा नजाओस् भन्ने तत्त्वहरू पनि सलबलाउँछन् र उनीहरूले प्रहार गर्ने मुख्य संस्था सेना नै हो । अब देशलाई सेना किन चाहिन्छ, हामीले कोसँग लड्ने, संविधान लागू भइसकेकाले सेनाको संरचना एकदम घटाएर यसलाई सलामी र मलामी का लागि पुग्ने गरी सीमित गर्नुपर्छ भन्ने आवाज निस्कन थाल्छन् । यस्ता तर्कहरू हामीले सुन्दै आएका छौं, अहिले पनि बारम्बार निस्कने गरेका छन् । यस्ता तर्कहरूप्रति देश सतर्क हुनु जरुरी छ । के भुल्नु हुन्न भने, नेपालमा सेनाका लागि हुने खर्च दक्षिण एसियामै सबैभन्दा कम छ (हेर्नुस् तालिका) ।उक्त तालिकाबाट के स्पष्ट हुन्छ भने, चीनका साथै दक्षिण एसियाका सबै देशमा सेनामा सबैभन्दा कम खर्च गर्ने देश नेपाल हो । आजको संक्रमणकालीन अवस्थामा सुरक्षा अंगको अस्तित्व साँघुरो पारेर समाप्तप्रायः गर्ने प्रयास कसैबाट हुन्छ भने त्यो स्वीकार्य हुन सक्तैन । हो, सेनाको आन्तरिक व्यवस्थापकीय सुधार गर्न, आवश्यक अध्ययनअनुसन्धान गरी कमीकमजोरी हटाउन निरन्तर लाग्नुपर्छ तर यो संस्थाको अवमूल्यन र मानमर्दन गर्न खोज्नु राष्ट्रिय हितमा हुन सक्तैन ।अन्त्यमा, समष्टिमा देशको सुरक्षा सेनाले मात्रै गर्ने होइन, यद्यपि आजको नेपालमा सेना देशमा स्थिरता र जनताको रक्षाको महत्त्वपूर्ण अंग रहेको छ र रहनेछ । जबसम्म राजनीति र अर्थनीति एउटा सानो भुइँफुट्टा नवसामन्तवादी समूहको स्वार्थपूर्ति गर्ने यन्त्र बनिरहन्छ, देशमा अशान्तिको जग बलियो हुँदै जान्छ । यसको अर्थ देशको राजनीतिले जनताकेन्द्रित अर्थनीति हाँक्न सक्नुपर्यो । अर्थात्, देशमा किन रोजगारी बढाउन नसकेको ? किन बिकास बजेट खर्च गर्न नसकेको ? किन निर्यात घटेर गएको ? किन आयात धान्न नसक्ने किसिमले बढेको ? किन विगतमा खडा गरिएका आयात प्रतिस्थापन उद्योग (कपडा कारखाना, चुरोट कारखाना, टायर कारखाना, जुट कारखाना, धागो उद्योग, औषधि कारखाना, कपास खेती, सुर्ती खेती, जुट खेती) इत्यादि सबैलाई बन्द गरेको ? हरेक दुई वर्षमा खाद्यान आयात गर्न नपर्ने योजना हुँदाहुँदै किन हामी चामल र दालका लागि विदेशको मुख हेर्ने स्थितिमा जकडिएको ? किन क्रन्तिकारीको नारा दिएर कहिले नथाक्ने र विद्युत्को उपभोग गर्नुपर्छ भन्ने शासक वर्गले विद्युतीय ट्रलीबस, रोपवेजस्ता यातायात साधन बन्द गरेको ? किन सहकारी र लघुवित्तका नाममा जनताको सम्पत्ति लुट्न खुला छुट दिएको ? किन हवाईजहाजदेखि कोभिडको औषधि किन्दासम्म जनताको रकम लुट्नेहरूलाई राजनीतिले संरक्षण गरेको ? किन राज्यका नियन्त्रण र सन्तुलनका अंगहरूलाई निर्जीव र निष्क्रिय राखेको ? किन राष्ट्रिय गौरवको योजनाका नाममा शासनमा बस्नेको सम्पत्ति गौरव बढेको ? किन नेपालको शिक्षा क्षेत्रलाई ध्वस्त बनाई नेपाली युवाहरू बाहिर पढ्न जानैपर्ने स्थितिलाई प्रोत्साहन गरेको ? किन देशलाई बूढाबूढी र केटाकेटीको मात्र थलो बनाउन खोजेको ? किन देशलाई केही नेताहरूको बिर्ता सम्झेर महत्त्वपूर्ण पदहरू भागबन्डा र अघोषित लिलामीमा राखेको ? नेपाली जनता प्रजातन्त्र बलियो भएको हेर्न चाहन्छन् । प्रजातन्त्रको आडमा देश ध्वस्त र कमजोर पार्ने तथाकथित अग्रगामीहरूलाई रोक्न र नियन्त्रण गर्न नसक्ने हो भने कहिले कसैको पराधीन नभएको हाम्रो देशलाई ठूलो संकट आउनेछ । रोगको वास्तविक निदान राजनीति र त्यससँग जोडिएको अर्थनीतिमा छ भन्ने यथार्थलाई पन्छाएर सुरक्षा अंगप्रति शासक वर्गले वक्रदृष्टि राख्छन् भने त्यो देशको हितमा हुन सक्तैन ।लोहनी राप्रपा निर्देशन समितिका अध्यक्ष हुन् ।"
नेपालमा बौद्धिक सम्पत्ति सम्बन्धी कानुनको अपरिहार्यता,"बौद्धिक सम्पत्ति र आर्थिक समृद्धिअहिलेसम्मका प्राविधिक, वैज्ञानिक एवम् अन्य विकास र उपलब्धि मानिसको बौद्धिक क्षमताद्वारा सृजित भएका हुन् । मानवीय सृजना, वैज्ञानिक आविष्कार एवम् अन्वेषण आदि सबै बौद्धिक सम्पत्तिको सेरोफेरोभित्र समेटिन्छन् । बौद्धिक सम्पत्ति कुनै पनि राष्ट्रको आर्थिक विकासको एउटा महत्त्वपूर्ण स्तम्भ हो । बौद्धिक सम्पत्तिको सशक्त रूपले संरक्षण गर्ने विकसित एवम् विकासशील देशहरूले व्यावसायिकता हासिल गरी त्यसबाट आर्थिक समुन्नति र समृद्धि पाएका छन् । प्रविधि र प्रतिस्पर्धाको यस युगमा हामीले नयाँ वैज्ञानिक आविष्कार, अन्वेषण लगायत बौद्धिक सम्पत्तिलाई प्रभावकारी रूपमा प्रोत्साहन, प्रवर्द्धन एवं संरक्षण गर्न सके निश्चय नै समृद्धि हासिल गर्न सक्नेछौं । यसका लागि अत्यन्त खाँचो छ त सशक्त कानुनी व्यवस्थाको । नेपालको परिप्रेक्ष्यमा अत्यन्तै पुरानो कानुन छ, जसले टीआरआईपीएस अनुरूपको प्रावधान समेट्न सकेको छैन । त्यसैले बौद्धिक सम्पत्ति अधिकार सम्बन्धी ऐनकानुनहरू कमजोर छन् । विद्यमान ऐनकानुनले टीआरआईपीएस अन्तर्गत व्यवस्था भएका प्रावधानमध्ये प्याटेन्ट, डिजाइन र ट्रेडमार्कलाई मात्र सम्बोधन गरेका छन् । बौद्धिक सम्पत्तिले सशक्त कानुनी संरक्षण पाउन सके मात्र देशमा नयाँनयाँ वैज्ञानिक आविष्कार, अन्वेषण एवम् मानवीय ज्ञान र सीपको विकास हुन सक्छ । र, तिनको अधिकतम प्रयोगबाट देश आर्थिक विकासतर्फ अग्रसर हुन थाल्छ । त्यसैले स्वदेशी लगानीको प्रोत्साहन तथा संरक्षणका लागि पनि एउटा सशक्त बौद्धिक सम्पत्ति अधिकार ऐन जारी गर्नु जरुरी नै भैसकेको छ । हाम्रोजस्तो विकासशील देशका लागि विदेशी लगानी एवम् प्रविधि हस्तान्तरण आर्थिक विकासका लागि अत्यन्तै महत्त्वपूर्ण कडी भएका कारण पनि बृहत् बौद्धिक सम्पत्ति ऐनको अपरिहार्यता छ । यद्यपि बौद्धिक सम्पत्ति अधिकारको संरक्षण र प्रोत्साहनका निम्ति केही क्षेत्रगत कानुन जारी भइसकेका छन् । बोटबिरुवा संरक्षण ऐन, भन्सार ऐन, बीउबिजन ऐन, निकासी पैठारी (नियन्त्रण) ऐन, वातावरण संरक्षण ऐन, उपभोक्ता संरक्षण ऐन, स्थानीय सरकार सञ्चालन ऐन, कम्पनी ऐन, औद्योगिक व्यवसाय ऐन, सूचनाको हक सम्बन्धी ऐन लगायतले बौद्धिक सम्पत्ति अधिकारको संरक्षणमा ठूलो भूमिका खेलेका छन् तथापि यति कानुनहरू मात्र यसका लागि पर्याप्त हुँदैनन् ।परम्परागत ज्ञान, सीप र दक्षताको प्रवर्द्धन गर्नÙ उद्योगव्यवसायमैत्री वातावरण बनाएर विदेशी लगानी अभिवृद्धि गर्नÙ रोजगारीको अवसर र प्रविधि हस्तान्तरणका माध्यमबाट आर्थिकसामाजिक रूपान्तरण गर्नÙ बौद्धिक सम्पत्तिको विकास, संरक्षण र कार्यान्वयन गर्न प्रभावकारी नीतिगत, कानुनी, ंसंस्थागत र प्रक्रियागत व्यवस्था गर्नुपर्छ । तर, छ वर्षसम्म पनि राष्ट्रिय बौद्धिक सम्पत्ति नीति२०७३ को कार्यान्वयन हुन नसक्नु दुर्भाग्यपूर्ण छ । देशको आर्थिक विकास एवम् समृद्धिको मेरुदण्डका रूपमा रहेको बौद्धिक सम्पत्तिलाई कानुनी संरक्षण प्रदान गर्नु आवश्यक छ । यद्यपि उद्योग मन्त्रालय, विभाग एवं अन्य सरकारी कार्यालय लगायत सम्बद्ध सरकारी तथा गैरसरकारी संघसंस्थाको पहलमा बौद्धिक सम्पत्ति सम्बन्धी नयाँ ऐनको मस्यौदा भैसकेको तथ्य जानकारीमा आएको छ ।अतः नेपालमा बौद्धिक सम्पत्ति अधिकारको उचित तवरबाट संरक्षण एवम् संवर्द्धन गर्नका लागि नेपाल सरकारले यथाशीघ्र टीआरआईपीएस अनुकूल नयाँ ऐननियम बनाउनुपर्छ । विश्व बौद्धिक सम्पत्ति दिवस (२६ अप्रिल) का अवसरमा यसतर्फ नेपाल सरकारको पनि ध्यान जानु जरुरी छ । खनालले नेपालमा बौद्धिक सम्पत्तिको अधिकार सम्बन्धमा त्रिवि कानुन संकायबाट विद्यावारिधि गरेकी छन् ।"
युरोप पठाउने भन्दै ९१ जनासँग साढे दुई करोड ठगी,"(काठमाडौं)वैदेशिक रोजगारीका लागि युरोपलगायत देशमा पठाइदिन्छु भन्दै ९१ जनासँग कम्तीमा २ करोड ५० लाख रुपैयाँ ठगी गर्ने कनेक्टिएयर वर्ड कन्सल्टेन्सीका मुख्य दुई सञ्चालक फरार भएका छन् । कन्सल्टेन्सीका व्यवस्थापकसहित तीन कर्मचारी भने पक्राउ परेका छन् ।वैदेशिक रोजगार विभागका अनुसार कन्सल्टेन्सीका मुख्य सञ्चालक अजित तामाङ र सागर तामाङ फरार छन् । व्यवस्थापक कलादेवी सुवेदी, कर्मचारीद्वय सजना राई र सबु श्रेष्ठ पक्राउ परेका छन् । कन्सल्टेन्सीले युरोपको पोर्चुगल, माल्टा, रोमानिया, क्रोएसियालगायत देशमा पठाइदिन्छु भन्दै रकम उठाउने गरेको थियो । त्यसमध्ये ९१ जनाले आफूहरू ठगिएको भन्दै विभागमा उजुरी दिएका छन् ।कन्सल्टेन्सीले पीडितबाट प्रतिव्यक्ति ६० हजारदेखि १२ लाख रुपैयाँसम्म असुल गरेको विभागका कानुन अधिकृत मनोहर लम्सालले बताए । विभागमा कन्सल्टेन्सीविरुद्ध अलगअलग चारवटा जाहेरी परेको छ । सबैभन्दा ठूलो ८८ जनाको सामूहिक जाहेरी छ, उनले भने, मुख्य सञ्चालकविरुद्ध पक्राउ पुर्जी जारी भइसकेको छ ।काभ्रेकी रीना तिमल्सिनाले टिकट लिन बोलाएर जाँदा कन्सल्टेन्सी बन्द भइसकेको बताइन् । हाम्रो समूहमा १६ जना थिए । रोमानियामा मासिक ६ सय ५० युरो तलब पाउने गरी पठाउने भन्दै करार गरायो । हामीसँग प्रतिव्यक्ति ३ लाख ५० हजार रुपैयाँ लिएका थिए, उनले भनिन्, चैत २७ गतेको उडान भनिएको थियो । २६ गते कार्यालय पुग्दा त बन्द थियो ।उनका अनुसार कन्सल्टेन्सीले अमेरिकासमेत पठाउने भन्दै पीडितसँग २६ लाख रुपैयाँसम्म असुल गरेको छ । चितवनका ओमबहादुर कुँवरले पोर्चुगल जान भन्दै एक लाख रुपैयाँ बुझाएका थिए । १४ वर्ष दुबईमा काम गरेर फर्केका कुँवरले चैत १ मा कन्सल्टेन्सीलाई रकम बुझाएको बताए । मलाई तीन महिनाभित्र पठाइदिन्छु भनिएको थियो । मेडिकल पनि गरायो । पोर्चुगल उड्न ९ लाख रुपैयाँ लाग्छ भनिएको थियो । मेडिकल आफ्नै खर्चले गरे । मेडिकल पास भएपछि भिसा लगाउने प्रक्रिया अगाडि बढाउन दुई लाख मागेको थियो । मैले एक लाख रुपैयाँ मात्रै दिएँ, उनले भने, वर्क परमिट लागेर आएपछि ४० प्रतिशत बुझाउनुपर्छ भनेको थियो । वर्क परमिट पर्खेर बसिरहेका बेला कन्सल्टेन्सी नै फरार भएको खबर पाएँ ।उनीहरूले सञ्चालक र व्यवस्थापकलाई नै रकम बुझाएको भेटिएको कानुन अधिकृत लम्सालले बताए । सञ्चालकको खातामा रकम जम्मा गरेको देखिन्छ । नगद पैसा भने कला आफैंले लिएको देखिन्छ, उनले भने । विभागले उनीहरूविरुद्ध वैदेशिक रोजगार न्यायाधिकरणमा वैदेशिक रोजगार ठगी मुद्दा चलाउने तयारी गरिरहेको छ । ऐनअनुसार इजाजत नदिई वैदेशिक रोजगारीमा पठाउन नपाइने व्यवस्था छ ।"
थप ३ पेट्रोलियम पाइपलाइन बनाइदिन प्रस्ताव,"पाइपलाइनका विषयमा सोच्न सकिने जवाफ दिएका छन्, हाम्रातर्फबाट टर्मिनल (ट्यांकी, लोडिङ वेलगायत पूर्वाधार) सहितको प्रस्ताव गरेका छौं, ती अधिकारीले भने, छलफल भए पनि मोडालिटीबारे टुंगो लागेन । सम्बद्ध ठाउँबाट छलफल गरेर थप प्रक्रिया अघि बढाउने सहमति भएको छ । प्राकृतिक ग्यास भने नेपाल आयल निगमले भारतको गोरखपुरबाट ल्याउने गृहकार्य गरिरहेको छ । त्यसका लागि अध्ययन भइरहेको निगमको भनाइ छ । पाइपलाइनबाट प्राकृतिक ग्यास ल्याएर मल उत्पादन गर्न सकिन्छ, त्यसमा सरकारले साथ दिनुपर्छ, ती अधिकारीले भने । सहसचिवस्तरीय बैठकमा पेट्रोलियम पदार्थको क्षेत्रमा पूर्वाधार विकास, प्राकृतिक ग्यासको क्षेत्रमा अध्ययन गर्नेलगायत विविध विषयमा छलफल भएको उद्योग वाणिज्य तथा आपूर्ति मन्त्रालयका उपसचिव एवं सहप्रवक्ता उर्मिला केसीले बताइन् ।"
सेवा प्रदायकले तार नहटाए महानगरलेनिकालिदिने चेतावनी,"काठमाडौं (कास) काठमाडौं महानगरपालिकाले सडक तथा पोलहरूमा अव्यवस्थित रूपमा रहेका बिजुली, इन्टरनेट, केबल तथा टेलिफोनका तार हटाउन सम्बन्धित संघसंस्थालाई १५ दिनको समयसीमा दिएको छ । उक्त समयसीमाभित्र पनि त्यस्ता तार नहटाए आफैंले हटाइदिने महानगरपालिकाले चेतावनीसमेत दिएको छ । महानगरले पोलमा गुजुल्टो बनाएर राखेका, चुँडिएर तथा लत्रिएर सडकमा छरिएका तार हटाउन भनेको हो । यस्ता अव्यवस्थित तारका कारण महानगरको सुन्दरतामा कमी आएको, सार्वजनिक आवागमनमा असर परेको र आगलागीलगायतको जोखिम सिर्जना हुन सक्ने महानगरले जारी गरेको सूचनामा उल्लेख छ । आवश्यक तारलाई संकेत चिह्न लगाउन पनि महानगरले निर्देशन दिएको छ ।सेवा प्रदायक कम्पनीहरूलाई एकअर्कासँग समन्वय र सहजीकरण गर्न पनि महानगरले भनेको छ । अव्यवस्थित तारबाट सिर्जना हुन सक्ने जोखिम घटाउने विषयप्रति महानगरले विभिन्न समयमा सरोकारवाला निकाय तथा अधिकारीसँग बैठक बसेर व्यवस्थापनका लागि अनुरोध गरिसकेको जनाएको छ । तर निर्णय कार्यान्वयनका लागि पटकपटक पत्र पठाएर ताकेता गर्दा पनि काम नभएको महानगरपालिकाको भनाइ छ ।"
कित्ताकाट खुलाउने मन्त्रिपरिषद् निर्णयले पाएन वैधता,"(काठमाडौं)जग्गा कित्ताकाटसम्बन्धी विषयलाई अर्थ तथा प्रशासन समितिमा पठाइएको छ । मन्त्रिपरिषद् बैठकले मंगलबार जग्गा कित्ताकाटसम्बन्धी विषयलाई समितिमा पठाउने निर्णय गरेको भौतिकमन्त्री प्रकाश ज्वालाले बताए । यही वैशाख ५ मा बसेको मन्त्रिपरिषद् बैठकले भूउपयोगसम्बन्धी पहिलो संशोधन नियमावली, ०७९ स्वीकृत गर्दै कित्ताकाट खुला गरेको थियो । भूउपयोगसम्बन्धी पहिलो संशोधन नियमावली०७९ स्वीकृत गर्ने निर्णय भएको छ, अहिलेसम्म अंशबन्डा, कारोबार र कित्ताकाटसम्बन्धी समस्याको सहजीकरण नियमावलीले गर्नेछ, सूचना, सञ्चार तथा प्रविधिमन्त्री रेखा शर्माले मन्त्रिपरिषद्का निर्णय सार्वजनिक गर्दै भनेकी थिइन् । तर उक्त निर्णय प्रमाणीकरण गरेर कार्यान्वयनका लागि भूमि व्यवस्था, सहकारी तथा गरिबी निवारण मन्त्रालयमा पठाउनुपर्ने थियो । मन्त्रिपरिषद्ले निर्णय गरेको एक साता बित्दासम्म भूमि मन्त्रालयमा नआउँदै उक्त फाइलमाथि मन्त्रिपरिषद्ले जग्गा कित्ताकाटसम्बन्धी विषयलाई अर्थ तथा प्रशासन समितिमा पठाउने निर्णय गरेको हो । वैशाख ५ मा बसेको मन्त्रिपरिषद् बैठकबाट जग्गा कित्ताकाटसम्बन्धी निर्णय भए पनि प्रमाणित भएर आइनसकेको मन्त्रालयका सचिव दामोदर रेग्मीले जनाए । मंगलबार समितिमा पठाउने निर्णय भएको भए उक्त निर्णय प्रमाणित भइनसकेकाले थप छलफल गर्न पठाएको होला, उनले भने, उक्त समितिमा विभिन्न मन्त्री, सचिव र राष्ट्रिय योजना आयोगका उपाध्यक्ष छन् । समितिले रायसुझावसहित पेस गरिसकेपछि प्रमाणित भएर आउला । त्यति बेला भूमि वर्गीकरण अवधि लम्ब्याउनुपर्छ र अशंबन्डा एवं मोही बाँडफाँटमा चार आना राख्दा समस्या भएकाले घटाउनुपर्छ भन्ने सुझाव दिएको उनले जनाए । जग्गा कित्ताकाट रोक र फुकुवा यसअघि पनि हुँदै आएको थियो । तत्कालीन भूमि सुधार तथा व्यवस्थामन्त्री गोपाल दहितले २६ साउन ०७४ मा कृषियोग्य जग्गा कित्ताकाट गरी घडेरीका रूपमा बिक्रीवितरण गर्नगराउन नपाउने निर्णय गरेका थिए । तर तीन महिनामै २४ कात्तिकमा सीमित कम्पनी र व्यक्तिका लागि कित्ताकाट फुकुवा गरिदिए । त्यति बेला घरजग्गा कारोबारी ९ कम्पनी र दुई व्यक्तिको स्वार्थमा कित्ताकाट फुकुवा भएको समाचार आएका थिए । जग्गा प्लटिङ गर्न अनुमति लिएबमोजिमको प्रक्रिया पूरा गरेका व्यक्ति, फर्म, संस्था वा कम्पनीलाई कित्ताकाट गरी बिक्रीवितरण गर्न फुकुवा गर्न बाधा नपुग्ने उक्त मन्त्रीस्तरीय निर्णयबाट घरघडेरी डटकम प्रालि, ओमबहादुर घर्ती, सीडी डेभलपर्स प्रालि, सीई कन्स्ट्रक्सन प्रालि र शिवम् डेभलपर्स लाभान्वित भएका थिए । कमिटेड इन्टरप्रेनर रियल स्टेट, विभोर प्रोपर्टी, चन्द्रागिरि नगर कोलनी, होमल्यान्ड हाउजिङ (सिपाडोल, भक्तपुर), प्रकाश आचार्य (ललितपुर१४) र होमल्यान्ड हाउजिङ प्रालि (ललितपुर१४) पनि जग्गा प्लानिङ गर्न अनुमति लिएबमोजिमको प्रक्रिया पूरा गरेका व्यक्ति, फर्म, संस्था वा कम्पनी थिए । त्यसविरुद्ध परेको रिट निवेदनमा सुनुवाइ गर्दै २ फागुन ०७४ मा सर्वोच्च अदालतले मन्त्री दहितले खुलाइदिएको कित्ताकाट रोक्का गरिदियो । दहितपछि भूमि व्यवस्थामन्त्री भएका चक्रपाणि खनाल कित्ताकाट खोल्न तारन्तार दबाब आए पनि आफू प्रभावित नभएको बताउँछन् । उनीपछिकी भूमि व्यवस्थामन्त्री पद्मा अर्यालले भने कित्ताकाट सहज बनाइदिइन् । ०७५ पुसमा मन्त्री बनेकी अर्यालले सुरुमा स्थानीय तहबाट खेतीयोग्य होइन भन्ने व्यहोरा लेखिआए एक आर्थिक वर्षमा तीन कित्तासम्म छुट्याउन सकिने निर्णय गरिन् । त्यसपछि १८ भदौबाट त कित्ताकाट पूरै खोलिदिइन् । प्रस्तावित भूउपयोग नियमावली जारी नहुन्जेल कृषियोग्य जग्गाको खण्डीकरणसम्बन्धी भएका पूर्वनिर्णय बदर गर्ने मन्त्री अर्यालको निर्णयविरुद्ध पनि अदालतमा रिट पर्यो । २३ मंसिर ०७७ मा सर्वोच्चले मन्त्री अर्यालको निर्णय बदर गरिदियो । त्यसपछि गत जेठ २३ मा भूउपयोग नियमावली०७९ जारी भयो । २७ जेठ ०७९ मा भूमि व्यवस्था, सहकारी तथा गरिबी निवारण मन्त्रालयको निर्णयअनुसार देशभर जग्गा कित्ताकाट फेरि रोकियो ।मन्त्रालयले स्थानीय सरकारअन्तर्गतको भूउपयोग परिषद्ले मंसिर २३ सम्म भूउपयोग ऐन, ०७६ र भूउपयोग नियमावली, ०७९ अनुसार कृषि क्षेत्र र गैरकृषि क्षेत्र वर्गीकरण गरेर सोहीबमोजिम मात्र कित्ताकाट प्रयोजनका लागि सिफारिस गर्नुपर्नेलगायत १२ बुँदे निर्णय गरेको थियो । नयाँ परिपत्र आइनसकेको अवस्थामा पुरानै नियमावलीअनुसार कित्ताकाट र घरजग्गा कारोबार भइरहेको भूमि विभागका निर्देशक रोशन घिमिरेले बताए । वर्गीकरण गरिरहेको पालिकालाई पनि सरकारको निर्णयलाई हतोत्साहित गरेको मालपोतका पूर्वकर्मचारी बाबुराम पोखरेलको भनाइ छ । सरकारले कित्ताकाट खोल्ने निर्णय गर्यो, त्यसपछि वर्गीकरण गरिरहेको पालिकाले पनि काम रोकेर बसेका छन्, उनले भने, सरकारको निर्णयले पालिका हतोत्साहित भएका छन् । कित्ताकाट खोल्ने सरकारको निर्णय गलत हो ।"
टिप्ताला नाका खुलाउन पहल,"(ताप्लेजुङ)झन्डै चार वर्षदेखि बन्द ओलाङचुङगोला टिप्ताला भन्ज्याङ नाका खुलाउन सीमावर्ती क्षेत्रका जनप्रतिनिधि तथा सुरक्षा अधिकारीले आआफ्नो क्षेत्रबाट पहल गर्ने सहमति गरेका छन् । सीमावर्ती क्षेत्र ताप्लेजुङ र चीनको डिङजे काउन्टीका जनप्रतिनिधि तथा प्रशासन प्रमुखसहितले सोमबार दुई घण्टा भर्चुअल बैठक गरेका थिए । ताप्लेजुङका प्रमुख जिल्ला अधिकारी गोमादेवी चेम्जोङले दुवै क्षेत्रबाट आफ्नो देशको माथिल्लो निकायमा यो विषयमा पहल गर्ने विषयमा छलफल भएको बताइन् । नाका बन्द हुँदा सीमावर्ती जनजीवनमा परेको समस्याबारे कुरा राख्यौं, उनले भनिन्, उहाँहरूले दुवैतर्फबाट कूटनीतिक ढंगले प्रक्रिया बढाऔं भन्ने कुरा राख्नुभएको छ । नाका खुलाउनेसँगै सीमावर्ती क्षेत्रको विकासमा कसरी सहयोग गर्न सकिन्छ भनेर पनि चीनतर्फबाट जिज्ञासा राखिएको चेम्जोङले बताइन् । बैठकमा प्रजिअ चेम्जोङसहित जिल्ला समन्वय समिति ताप्लेजुङका प्रमुख छिरिङ लामा, फक्ताङलुङ गाउँपालिका अध्यक्ष राजन लिम्बू, उपाध्यक्ष विकास साम्रा, कार्यपालिका सदस्य मिङमा डन्डु शेर्पा, नेपाल प्रहरी, सशस्त्र प्रहरी, राष्ट्रिय अनुसन्धान प्रमुखको सहभागिता थियो । चीनतर्फबाट डिङजे काउन्टीका प्रमुख ताओ मिंगजुन, उपप्रमुख डिङ लिमिन, जनसरकार प्रमुख सेचुङ, सिगात्से सिटीको अर्थ विभाग अनुसन्धान प्रमुख वाङ सियाओमाङलगायतको उपस्थिति थियो । बैठकका लागि फक्ताङलुङ७ का वडाध्यक्ष छेतेन शेर्पा लामाले समन्वयकारी भूमिका निर्वाह गरेका थिए । बैठकमा द्विदेशीय सिमाना टिप्ताला भन्ज्याङदेखि ओलाङचुङगोलासम्मको सडक निर्माणका लागि सहयोग गर्ने, यही मार्गमा दुइटा मोटरेबल पुल बनाउने लगायतका विषयमा पनि संवाद भएको छेतेनले बताए । कोरोना महाकारीअघि डिङजे काउन्टीले नेपाली एक अर्ब रुपैयाँ बाटो निर्माणका लागि छुट्याएको थियो, उनले भने, अहिले कोरोना संक्रमण कम भएकाले त्यो बजेट कार्यान्वयन गर्नुहोस् भनेर प्रस्ताव गरेका हौं । महामारीका बेला डिङजे काउन्टीले सीमावर्ती क्षेत्रवासीलाई खाद्यान्नलगायत सहयोग गरेको थियो । अहिले पनि सहयोगका विषयमा बोलेका छन्, छेतेनले भने, हामीलाई सहयोग होइन, अब नाका खोलिदेऊ, व्यवसाय बढेपछि सहयोग आवश्यक पर्दैन भनेका हौं । यसअघि गाउँपालिका प्रमुखलगायतको टोलीले प्रधानमन्त्री पुष्पकमल दाहाललाई भेटेर नाका खोल्न पहल गरिदिन लिखितै अनुरोध गरेका थिए । भर्चुअल बैठकमा चीन पक्ष सकारात्मक छ, समन्वय प्रमुख लामाले भने, तर नाका हाम्रो कारण होइन, तपाईंहरूकै कारण बन्द रहेको हुँदा उतैबाट बढी पहल हुनुपर्यो भनेका छौं ।"
"कृषि आधुनिकीकरण परियोजनामा अनुदान लिँदै, भाग्दै","(धनगढी)पाँच वर्षअघि निर्वाहमुखी खेतीलाई व्यावसायिक र आधुनिक प्रणालीमा लगेर उत्पादन दोब्बर पुर्याउने उद्देश्यसहित सुरु भएको प्रधानमन्त्री कृषि आधुनिकीकरण परियोजना सुदूरपश्चिममा नाम मात्रको कार्यक्रम बनेको छ । कृषिलाई यान्त्रिकीकरण गर्ने, उत्पादन लागत घटाउने र निर्वाहमुखीबाट व्यावसायिक बनाएर उत्पादन बढाउने उद्देश्य राखिएको परियोजना पनि राजनीतिक दलका नेता कार्यकर्ताको सिकार बनेको छ । प्रदेश सरकारबाट ५ करोड र संघीय सरकारको कार्यक्रमबाट ३० लाखभन्दा बढी अनुदान पाएको मोहन्याल कृषि तथा पशुपालन प्रालि ०७३ पछि अहिलेसम्म सरकारी निकायको सम्पर्कमा छैन । एउटा ट्र्याक्टर, एउटा मिनी ट्रक र मैदा मिल खरिद गर्न १ करोड ८२ लाख अनुदान पाएको अर्को स्वर्गद्वारी मल्टी एग्रो पनि अनुदान भुक्तानी पाएको मितिदेखि सम्पर्कमा छैन । चार वटा ट्र्याक्टर, एउटा थ्रेसर, धान रोप्ने मेसिन, रिपर मेसिन र पावर टिलर किन्न ३ करोड अनुदान पाएका अरू २ संस्था पनि सरकारी निकायको सम्पर्कबाहिर छन् । उद्घाटन भएकै वर्ष पाँच करोडभन्दा बढी अनुदान लिएका कैलालीका दुई वटा कस्टम हेयरिङ सेन्टर, एउटा पोस्ट हार्भेट सेन्टर, एउटा प्रांगारिक तथा जैविक मल कारखाना र एउटा माटो परीक्षण प्रयोगशाला परियोजनाको सम्पर्कमा छैनन् । सम्पर्कमा मात्र नआएका होइनन्, अनुदान भुक्तानी लिएको ४ बर्ष बितिसक्दा एउटा कुनै पनि कार्यक्रम सञ्चालनमा आएका छैनन् । परियोजनाका यी कार्यक्रमका विषयमा अख्तियार दुरुपयोग अनुसन्धान आयोगले अनुसन्धान सुरु गरेको लामो समयसम्म पनि कुनै कारबाही हुन नसक्नुले कार्यक्रमका सञ्चालक राजनीतिक संरक्षणमा रहेको स्पष्ट हुन्छ । संघीय सरकारले सुपरजोनअन्तर्गत लगानी गरेपछि बेपत्ता भएका यस्ता सहकारी र फर्ममा प्रदेश सरकारले पनि करोडौं लगानी गरेको छ । कार्यक्रम सुरु भएको आर्थिक वर्ष ०७३०७४ देखि नै परियोजना लगानी राजनीतिक संरक्षणमा व्यापक दुरुपयोग हुंँदै आएको छ ।तत्कालीन प्रधानमन्त्री पुष्पकमल दाहाल र कृषिमन्त्री गौरीशंकर चौधरीले तामझामसाथ कैलालीको क्षेत्र नम्बर २ मा उद्घाटन गरेको परियोजनाको अधिकांश लगानी उद्घाटन भएको क्षेत्रमै दुरुपयोग भएको छ । तत्कालीन कृषिमन्त्री चौधरीको निर्वाचन क्षेत्रमा मात्र संघ, प्रदेश र स्थानीय तहको गरी १५ करोडभन्दा बढी लगानी गरिएका फर्म र सहकारी भुक्तानी लिएर सम्पर्कमा छैनन् । प्रदेशको अन्न भण्डार मानिने कैलालीमा दुरुपयोग भएका यी केही उदाहरण मात्र हुन् । कैलालीमा यसबाहेक ६ करोडभन्दा बढीका अरू कृषि योजना अहिलेसम्म पनि अलपत्र छन् । कैलालीबाहेक कृषि आधुनिकीकरण परियोजनाले प्रदेशका अन्य ७ पहाडी जिल्लामा लगानी गरेका धेरैजसो योजना पनि कैलाली जस्तै अलपत्र छन् । व्यक्तिगत फर्म, सहकारी र अन्य संघसंस्थाले सरकारको महत्त्वाकांक्षी परियोजनाको तरकारी, भटमास, मकै, स्याउ, सुन्तला, पशुपालन र तेलहनसम्बन्धीका कार्यक्रममा लगानी भएको करोडौं अनुदान रकम पनि दुरुपयोग गरेका छन् । प्रदेशका पहाडी जिल्ला बैतडी, डोटी, बझाङ, बाजुरा, दार्चुला र अछाममा भएको लगानीप्रति स्वयं परियोजनाका अधिकारीसमेत सन्तुष्ट छैनन् । तराईका कैलाली कञ्चनपुरमा धान, गहुँ र तेलहन सुपर जोन कार्यक्रम सञ्चालनमा छन् । पहाडी जिल्लामा भने परम्परागत उत्पादनका क्षेत्रमा यस्ता कार्यक्रम सञ्चालनमा छन् । तराईका कैलाली र कञ्चनपुरमा किसानलाई परियोजनाका कारण खेतीपाती गर्न सजिलो भएको छ, परियोजनाका वरिष्ठ कृषि अधिकृत गोविन्दराज जोशीले भने, त्यसबाहेक पहाडी जिल्लामा लगानीअनुरूप उपलब्धि भएको मान्न सकिन्न । डडेलधुरामा आलु सुपरजोन कार्यक्रम अपेक्षाअनुरूप सफल भए पनि अन्य कुनै पनि पहाडी जिल्लामा परियोजनाका कार्यक्रम सफल हुन नसकेको पनि जोशीले बताए । किसान अनुदानमुखी मात्र भए उत्पादनमुखी हुन सकेनन्, जसले गर्दा परियोजनाको अपेक्षाअनुरूप प्रगति हुन सकेको छैन । जोन र सुपरजोन क्षेत्रमा विगतभन्दा उत्पादनमा पनि वृद्धि भए पनि सबै कार्यक्रम अपेक्षाअनुरूप सफल हुन नसकेको उनले जनाए । प्रधानमन्त्री कृषि आधुनिकीकरण परियोजना तीन वटै तहका सरकारका कार्यक्रम क्षेत्रअन्तर्गत पर्ने गरेका छन् । संघीय सरकारले सुपरजोन र जोन, प्रदेश सरकारले ब्लक र स्थानीय सरकारले पकेट क्षेत्रका रूपमा परियोजनाअन्तर्गत कृषिलाई आधुनिकीकरण गरी लागत घटाएर उत्पादनमा वृद्धि गर्ने लक्ष्यअनुरूप लगानी गरिरहेका छन् । संघीय सरकार मातहतका जोन र सुपरजोन कार्यक्रममा केही ठाउँमा अनियमितता भए पनि अन्यत्र उपलब्धि देखिएका छन् । प्रदेश र स्थानीय तहको ससर्त अनुदानको उक्त रकम भने पूरै राजनीतिक रूपमा कार्यकर्ता पाल्ने माध्यम बनेको छ । प्रदेश सरकारका ब्लक कार्यक्रम कृषि ज्ञान केन्द्र र पशुसेवामार्फत सञ्चालनमा छन् । स्थानीय तहले पनि कृषि र पशुसेवा इकाइमार्फत यस्ता कार्यक्रम सञ्चालन गरिरहेको छ ।संघीय सरकारमार्फत आर्थिक वर्ष ०७३७४ देखि पछिल्लो आर्थिक वर्षसम्म एक अर्ब रुपैयाँ परियोजनाअन्तर्गत लगानी भइसकेको छ । प्रदेश र स्थानीय सरकारमार्फत पनि संघीय सरकारकै हाराहारीमा लगानी भइसकेको तथ्यांक छ ।"
६ घण्टा दौडिएर उपाधि,"(जुम्ला)दलबहादुर कुँवर र मञ्जु रावतले चौथो जुम्लारारा अल्ट्रा म्याराथनको उपाधि जितेका छन् । ४९ किलोमिटरको दूरीमा दलबहादुरले ४ घण्टा ५४ मिनेट १० सेकेन्डमा पार गर्दै पुरुषतर्फको उपाधि जिते । महिलातर्फ जुम्लाकी मञ्जुले ६ घण्टा ६ मिनेट २४ सेकेन्डबाट उपाधि जितेकी हुन् । दलबहादुर तातोपानी७ का बासिन्दा हुन् । धीरबहादुर बुढा दोस्रो र शेरबहादुर बुढा तेस्रो भए । उनीहरूले क्रमशः ४ घण्टा ५७ मिनेट ५७ सेकेन्ड र ५ घण्टा ८ मिनेट ४१ सेकेन्डमा दूरी पार गरेका थिए । ५ घण्टा २६ मिनेट ५५ सेकेन्ड लगाएर लालचन्द्र रावत चौथो र ५ घण्टा ३३ मिनेट ८ सेकेन्डबाट सोमबहादुर रावतले पाँचौं स्थान ओगटेका थिए । ६ घण्टा ५४ मिनेट २७ सेकेन्डबाट निर्धारित दूरी पार गर्दै गंगा भण्डारी दोस्रा र ७ घण्टा ५ मिनेट ४६ सेकेन्डबाट अनिता बुढा तेस्रा भए । ७ घण्टा ५५ मिनेट ३९ सेकेन्ड लगाएर उमाकली बुढा चौथो र ७ घण्टा ५९ सेकेन्ड १५ मिनेटबाट कुशा बुढा रोकायले पाँचौं स्थान प्राप्त गरे । म्याराथनमा महिलापुरुष दुवैतर्फका प्रथम, द्वितीय र तृतीय हुने खेलाडीले क्रमशः १ लाख, ७५ हजार र ५० हजार तथा चौथो र पाँचौं हुने खेलाडीले २०२० हजाररुपैयाँसहित पदक जितेका छन् । आयोजक कर्णाली स्पोर्ट्स क्लबका अनुसार जुम्लाको चन्दननाथ मन्दिरबाट सुरु भएको म्याराथन रारातालको हुटुमा पुगेर सकिएको थियो । उनीहरूलाई रारातालमा औपचारिक कार्यक्रम गरेर पुरस्कार प्रदान गरिएको क्लबका अध्यक्ष सरोज शाहीले बताए । ४९ किलोमिटर दूरीको म्याराथनमा ७० जनाले नाम दर्ता गराएकामा ५१ जना दौडमा सहभागी थिए । अमेरिकाका २, भारतका १, आयरल्यान्ड १ र बेलायतका १ खेलाडीले भाग लिएको आयोजकले जनाएको छ । कर्णालीको पर्यटन प्रवर्द्धनका साथै पर्यटकीय क्षेत्रको प्रचारप्रसारमा टेवा पुग्ने उद्देश्यसहित हरेक वर्ष प्रतियोगिता हुँदै आएको छ । म्याराथनको उद्घाटन कर्णाली प्रदेशका मुख्यमन्त्री राजकुमार शर्माले गरेका थिए । डिभिजन वन कार्यालय जुम्लाको आर्थिक सहयोगमा म्याराथन आयोजना गरिएको हो । एभरेस्ट म्याराथनका कीर्तिमानी पूर्वधावक हरिबहादुर रोकायले कर्णाली हरेक हिसाबले अब्बल भए पनि चिनिन नसकेको भन्दै कर्णाली चिनाउने अभियानका रूपमा म्याराथनलाई अघि बढाएको बताए ।"
हङकङसँग कुवेतको निर्णायक खेल,"(काठमाडौं)कुवेतले एसीसी प्रिमियर कप क्रिकेटको सेमिफाइनल पुग्ने आशा जीवितै राखेको छ । कुवेत मंगलबार लो स्कोरिङ खेलमा सिंगापुरलाई ४ विकेटले पराजित गरी सेमिफाइनल खेल्नुअघिको निर्णायक खेलमा उभिएको हो । टस जितेर ब्याटिङ गर्न आएको सिंगापुरलाई ३१४ ओभरमा १ सय १३ रनमा अलआउट गरेपछि कुवेतले त्रिवि क्रिकेट मैदान कीर्तिपुरमा २६३ ओभरमा १ सय १८ रन बनाएर लक्ष्य पूरा गर्यो । सिंगापुरले समूह चरणका सबै चार खेलमा पराजय भोग्यो । कुवेतले ३ खेलमा दोस्रो विजय हात पारेपछि सेमिफाइनल पुग्ने आशा कायमै राखेको हो ।समूह बी मा हङकङको ५, यूएई र कुवेतको समान ४ तथा बहराइनको ३ अंक छ । समूह चरणको आफ्नो अन्तिम खेलमा हङकङ र कुवेत तथा यूएई र बहराइनबीच प्रतिस्पर्धा हुनेछ र खेल जित्ने टोली सेमिफाइनल पुग्ने छ । अन्तिम खेल सबै टोलीका लागि क्वाटरफाइनलसरह बनेको छ ।देव्रेहाते स्पिनर मोहम्मद अस्लामले ५ विकेट लिएपछि कमजोर प्रदर्शन गर्दै आएको सिंगापुर धराशायी भएको थियो । प्लेयर अफ द म्याच उनले ८४ ओभरमा २ मेडन राख्दै २० रनमात्र खर्चे । सिराज खानले ६ ओभरमा १४ रन खर्चेर ३ तथा यासिन पटेल र एडनान इद्रिजले ११ विकेट लिए । सिंगापुरबाट अमर्त्य कौलले ४५ रन बनाए । उनले ६० बल खेली ९ चौका प्रहार गरे । मनप्रित सिंहले ४४ बल खेलेर ३ चौका र १ छक्काका साथ २८ तथा थिलिपान ओमाइदुराइले १३ रन बनाए । सुरुआतमै विकेट गुमाउन पुगेपछि कुवेत दबाबमा रहेको थियो । तर बहराइनविरुद्धको अघिल्लो खेलमा अर्धशतक बनाएका जोडीद्वय मित भवसार र पटेलले सातौं विकेटमा अविजित ३६ रनको साझेदारी गरेर कुवेतलाई महत्त्वपूर्ण विजय दिलाए । भवसार ५० बलमा २७ र यासिनले २५ बलमा २१ रन बनाए । दुवैले समान १ छक्का प्रहार गरे । यसअघि रविजा सान्दारुविान र उस्मान पटेल समान ५ रनमा, अस्लाम ९, सिराज १० र परविन्दर कुमार शून्यमा आउट भए । ओपनर इद्रिजले २८ बलमा २ चौका र ३ छक्काको मदतले ३८ रन बनाए । सिंगापुरका विनोथ वशकरण र अक्ष पुरीले २२ तथा आदित्य भार्गभ र ओमाइदुराइले ११ विकेट लिए ।मूलपानी क्रिकेट मैदानमा मलेसियाले रोमाञ्चक खेलमा कतारलाई ३ विकेटले पराजित गर्यो । दुवै टोली यसअघि नै बाहिरिसकेकाले सेमिफाइनल समीकरण हिसाबमा नतिजाले कुनै अर्थ राखेन । अघिल्लो दिनको वर्षाले मैदान भिजेका कारण ३५३५ ओभरमा छोट्याइएको खेलमा कतारले ८ विकेट गुमाई २ सय १५ रन बनायो । सैयद अजिजले ६६ बलमा ६ चौका र २ छक्कासहित ८० रन बनाएपछि मलेसियाले ३४१ ओभरमा लक्ष्य पूरा गर्यो । बुधबार त्रिवि क्रिकेट मैदानमा ओमान र साउदी अरेबिया तथा मूलपानीमा बहराइन र यूएईबीच खेल हुनेछ । ओमान र साउदी अरेबियाबीचको खेलमा विजय हात पार्ने टोली सेमिफाइनल पुग्नेछ । समूह ए बाट नेपाल यसअघि नै सेमिफाइनल पुगिसकेको छ ।"
पुलिस समूह विजेता,"काठमाडौं (कास) विभागीय टिम नेपाल पुलिस क्लब मेयर कप२०८० खुला महिला तथा पुरुष भलिबलमा समूह विजेता बन्दै सेमिफाइनल प्रवेश गरेको छ । महिलातर्फ समूह ए मा आर्मीलाई हराउँदै पुलिस क्लब समूह विजेता बनेको हो । जावलाखेल भलिबल प्रशिक्षण केन्द्रमा मंगलबार पुलिसले ३१ को सेटमा जित पायो । पुलिस २५२०, २१२५, २५२१, २६२४ को सेटमा विजयी भयो । समूहमा पुलिसले ४ अंक जोड्यो । आर्मीले २ अंकमात्र जोड्यो । कोटेश्वर बहुमुखी क्याम्पस अंकविहीन भयो । महिलातर्फ अर्को खेलमा आयोजक ललितपुर महानगरपालिका टिमले परोपकार गर्ल्स होस्टेललाई प्रतिस्पर्धात्मक ३२ को सेटमा हरायो । ललितपुरले २६२४, २५१७, २३२५, २८३०, १५१३ को नतिजा निकाल्यो । पुरुषतर्फ बोगटी समाज ललितपुरले सूर्यविनायक युथ क्लबलाई ३२ को सेटमा हरायो । बोगटी समाजले २१२५, २५२१, २७२५, २२२५, १५१३ को नतिजा निकाल्यो । नेपाल पुलिस क्लबले नेपाल गणतान्त्रिक खेलकुद टिममाथि २५१७, २५१७, २५१० को सेटमा जित पायो ।"
प्रत्यारोपण खेलकुदबाट सात पदक,"(काठमाडौं)अस्ट्रेलियाको पर्थमा आयोजित विश्व प्रत्यारोपण खेलकुद प्रतियोगितामा नेपालका खेलाडीले ७ पदक जितेका छन् । नेपालबाट सहभागी प्रत्यारोपण गरेका खेलाडीले ५ किमि दौड, १००, २००, ४००, ८०० मिटर दौड, हाइजम्प, लङजम्प, टेबलटेनिस, ब्याडमिन्टन, सटपुट तथा ज्याभ्लिन थ्रोलगायतका खेलकुदमा भाग लिएका थिए । त्यसमा गीता श्रेष्ठले हाइजम्पमा रजतसहित १०० र ४०० मिटर दौडमा कांस्य पदक जितिन् । विष्णुलाल तुसु श्रेष्ठले हाइजम्पमा रजत, लङजम्प र १०० मिटर दौडमा कांस्य तथा असिमकुमार लम्सालले ८०० मिटर दौडमा रजत पदक जितेका छन् । सन् २०१० देखि लगातार रूपमा राष्ट्रिय प्रत्यारोपण खेलकुदमा भाग लिई विजेता बनेका मिर्गौला प्रत्यारोपण गरेका व्यक्तिहरू (ध्रुवविक्रम मल्ल, गीता, विष्णुलाल तथा कलेजो प्रत्यारोपण गरेका असिमकुमार) ले भाग लिएका थिए । आरोग्य फाउन्डेसन तथा नेपाल प्रत्यारोपण खेलकुद संघबाट छनोट भएका उनीहरू मिर्गौला प्रत्यारोपण गरेका हरिनारायण शर्माको नेतृत्वमा त्यसतर्फ गएका थिए ।अन्तर्राष्ट्रियस्तरमा विभिन्न खेलकुद कार्यक्रम तथा अंगदानको क्षेत्रमा काम गर्ने संस्था वर्ल्ड ट्रान्सप्लान्ट गेम्स फेडेरेसनको नेपालको आधिकारिक सदस्यता गर्ने संस्था आरोग्य फाउन्डेसन हो । फेडेरेसनले प्रत्येक दुई वर्षमा अन्तर्राष्ट्रियस्तरमा विभिन्न किसिमका अन्तर्राष्ट्रिय प्रत्यारोपण खेलकुद गर्दै आइरहेको छ ।यस वर्ष पर्थमा अप्रिल १५ देखि २१ सम्म अन्तर्राष्ट्रिय प्रत्यारोपण खेलकुद भएको छ । प्रतियोगितामा ४६ देशका १६ सयभन्दा बढी प्रत्यारोपण गरेका व्यक्ति तथा अंगदाताले विभिन्न विधाका खेलकुदमा प्रतिस्पर्धा गरेका छन् । विभिन्न अंग प्रत्यारोपण गरेका व्यक्ति तथा अंगदान गरेका व्यक्तिहरू पनि समाजमा अन्य व्यक्तिसरह स्वस्थ र सक्रिय जीवन जिउन सक्छन् भन्ने सन्देश फैलाउन सन् २०१० देखि प्रत्यारोपण खेलकुद कार्यक्रम नेपालमा पनि भइरहेको छ ।"
जिलेस्पीको विजयी गोल,"(काठमाडौं)जिलेस्पीजंग कार्कीको निर्णायक गोल मद्दतमा त्रिभुवन आर्मी फुटबल क्लबले सहिद स्मारक लिग ए डिभिजन २०७९८० मा मंगलबार चर्च ब्वाइज युनाइटेडलाई १० ले हराएको छ ।जिलेस्पीजंगले १२ औं मिनेटमा चर्च ब्वाइजको कमजोर रक्षापंक्तिको फाइदा उठाउँदै गोल गरेका थिए । यो जितपछि आर्मीसँग १९ अंक भएको छ । आर्मी अगाडि जावलाखेल युथ र थ्रीस्टार क्लबमात्रै छन् । लगातार दोस्रो हारपछि चर्च ब्वाइज १८ अंकमै रोकियो । त्यसअघि एन्फा कम्प्लेक्स, सातदोबाटोमा भएको खेलमा पुछारमा रहेको पुलिसले खराब लयबाट गुज्रिइरहेको मनाङ मर्स्याङ्दीलाई १० ले हराएको थियो । मनाङको यो लगातार पाँचौं हार हो ।कीर्तिमान आठपल्टको लिग च्याम्पियन मनाङ अहिले इतिहासकै सबैभन्दा खराब लयमा छ । पुलिसको भने यो दोस्रो जितमात्रै हो । टोलीका लागि मोहमद आसिकले सातौं मिनेटमा निर्णायक गोल गरे । पुलिसको १२ खेलबाट ९ अंक भएको छ । मनाङ भने १५ अंकमै सीमित रह्यो ।दशरथ रंगशालामा भएको पहिलो खेलमा भने फ्रेन्ड्सले एनआरटीलाई ३१ ले पराजित गरेको थियो । यो जितमा फ्रेन्ड्सका लागि रफिक अमिनु, टोरिच जेब्रिन र प्रकाश बुढाथोकीले गोल गरेका थिए । एनआरटीबाट सन्जीव विष्टले एक गोल फर्काए । जितपछि फ्रेन्ड्सको १४ अंक भएको छ । एनआरटी भने १३ अंकमै यथावत् रह्यो ।"
ओल्ड ट्राफोर्ड लैजाने खेलाडी छानिँदै,"(काठमाडौं)एन्फा कम्प्लेक्स सातदोबाटोमा मंगलबार सुरु दुईदिने युनाइटेड वी प्ले का उत्कृष्ट खेलाडी इंग्लिस प्रिमियर लिग क्लब म्यानचेस्टर युनाइटेडको युनाइटेड सकर स्कुलअन्तर्गत ओल्ड ट्राफोर्ड जान पाउने भएको छ ।युनाइटेड वी प्लेका कार्यक्रम व्यवस्थापक अभिजित ओवरोयले भने, यहाँ दुई दिनमा ४ सय बढी खेलाडी सहभागी हुने अपेक्षा गरेका छौं । यू१६ सम्मका विभिन्न टिमको प्रतिस्पर्धा उत्कृष्ट देखिएका खेलाडीलाई बुधबार पनि बोलाउने छौं । यसमा उत्कृष्ट हुने कम्तीमा एक खेलाडीलाई ओल्ड ट्राफोर्ड लगेर एक साता प्रशिक्षण दिने छौं र म्यानचेस्टर युनाइटेडको खेल देखाउने छौं ।उनका अनुसार युनाइटेडका लागि खेलाडी खोज्ने काम गरिरहेका डच प्रशिक्षक रोबिन भान डेर लनले ओल्ड ट्राफोर्ड जाने नेपाली फुटबलर छनोट गर्नेछन् । छनोट भएका खेलाडीको सबै खर्च युनाइटेड वी प्ले कार्यक्रमले बेहोर्ने छ । म्यानचेस्टर युनाइटेड सकर स्कुलले क्लबको प्रवर्द्धनका लागि अपोलो टायरसँग सहकार्य गर्दै भारतको १२ सहरमा आयोजना गरेपछि यसपालि काठमाडौं, बैंकक र दुबईमा पनि खेलाडी छनोट विस्तार गरेको हो ।पहिला नाम दर्ता गराएको आधारमा युवा खेलाडीलाई निःशुल्क सहभागी गराइएको उल्लेख गर्दै ओवरोयले भने, अब यो कार्यक्रम नेपालमा बर्सेनि सञ्चालन गर्ने योजना छ । डेर लनलाई भारतका एक र नेपाली तीन प्रशिक्षकले सहयोग गरिरहेका छन् ।"
