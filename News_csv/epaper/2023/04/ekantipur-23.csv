शीर्षक,विवरण
"पोषण, शिक्षा र कामका लागि परिवारबाट छुट्टिँदै बालबालिका","(सुर्खेत) र (कालीकोट)कालीकोटको शुभकालिका७ का भीमबहादुर शाहीले निःशुल्क शिक्षादीक्षा र पालनपोषणको आसमा २०७८ भदौमा ८ वर्षीय छोरालाई काठमाडौं, सामाखुसीस्थित एक बालगृह पुर्याए । बालकका लागि आवश्यक पोसाक किन्न लगाएपछि बालगृहले बाबुबाट ३० हजार रुपैयाँ लिएको थियो । डेढ वर्षपछि छोराको प्रगति हेर्न फेरि काठमाडौं पुगेका भीमबहादुर भक्कानिए । पेटभरि खान नपाएर बच्चा त कुपोषित भएछ, नुहाइधुवाइ नगरेको, मैलो लगाएको दयालाग्दो अवस्थामा थियो । छोरालाई फर्काउन भीमबहादुरलाई महाभारत भयो, बुझ्दै जाँदा बालगृह दर्तासमेत भएको रहेनछ । तर, यस्तै संस्थाले बालबालिका जम्मा गरेका छन् । गाउँकै अन्य तीन जनाले पनि सन्तानलाई त्यहीं लगेका थिए, उनीहरूको अवस्था पनि त्यस्तै थियो, छोरालाई फिर्ता लिन खोज्दा मानेको थिएन, तर मैले लडेरै ल्याएँ, उनी भन्छन् । भीमबहादुरले छोरालाई गाउँ फर्काए, तर कर्णालीका सयौं बालबालिका हरेक दिन गाउँ छाडिरहेका छन् । हुर्किएकाहरू श्रम गर्न भारततिर लाग्छन्, त्योभन्दा अघि कसैको पहुँचमा पुगे काठमाडौं पुर्याइन्छन् । मापदण्ड पूरा नगरेका र अवैध रूपमा सञ्चालित बालगृहमा उनीहरू बन्धकजस्तै हुन्छन् । खासमा ५ देखि १३ वर्ष उमेर समूहका र दलित समुदायका बालबालिका बढी जोखिममा छन्, अधिकारकर्मी बाले विश्वकर्मा भन्छन्, कतिपय बालबालिका बालगृहबाटै बेचिन्छन्, कतिपयलाई अभिभावकले उद्धार गरेर घर फर्काउँछन् । अवैध र जोखिमयुक्त बालगृहमा पुर्याइएका औसत एक सय बालबालिकाको हरेक वर्ष उद्धार हुने गरेको छ । उद्धार नभएका बालबालिकाको तथ्यांक अधिकारकर्मीहरूसँग पनि छैन । त्यस्तै, हजारभन्दा बढी बालबालिका हरेक वर्ष भारतीय नाकाबाट फर्काइन्छन् । अवैध बालगृहमा कष्टपूर्ण जीवन बिताउने अर्की पात्र हुन् कालीकोट, सान्नीत्रिवेणीकी १३ वर्षीया बालिका । उनका बुबा मीनबहादुर बुढा भारतको हिमाञ्चलमा पानीको ड्याममा मजदुर थिए । पानी खोल्ने क्रममा बगेर उनी २०६३ मा बेपत्ता हुँदा छोरी तीन महिनाकी मात्र थिइन् । उनीसहित तीन छोरी र एक छोरालाई आमा कमलाले कष्टसँगै हुर्काइरहेकी थिइन् । सात वर्षअघि भैंसीलाई स्याउला काट्न गएका बेला रूखबाट लडेर घाइते भएकी उनी त्यसपछि क्यान्सरको सिकार भइन् । उपचार गर्दा भएभरको जग्गाजमिन सकियो । गाईभैंसी पनि साहुले लगे तर उनको ज्यान जोगिएन । बुबाआमा गुमाएपछि कान्छी बालिकालाई पाटनढोकास्थित रिलेसनसिप नेपाल नामक बालगृहमा पुर्याइएको थियो । उनको पठनपाठन र संरक्षणप्रति आफन्त विश्वस्त थिए । सुरुमा त राम्रै व्यवहार गरेका रहेछन्, पछि यातना दिने गरेको थाहा पाएपछि फिर्ता ल्यायौं, बालगृहले आश्रय दिने नाममा श्रमशोषण गरेको पाइयो, दिदी भन्छिन् । धर्म प्रचारका लागि पनि बालबालिकालाई ओसारपसार गर्ने गरिएको छ । अधिकारकर्मी विश्वकर्माका अनुसार पछिल्लो चरणमा इसाई धर्म प्रचारकले निःशुल्क खाने, बस्ने र अध्ययन गराउने भन्दै अभिभावकलाई प्रलोभनमा पारेर बालबालिका ओसारपसार गरिरहेका छन् । निःशुल्क शिक्षाको प्रलोभनमा धर्म प्रचारमा लगाउने योजनासहित भारत लग्न लागिएका कालीकोट मुग्राहका २८ बालबालिका भने प्रहरीको तत्परताले जोगिएका थिए । भारतको क्रिस्चियन धर्म प्रचारक संस्थाले चर्चमा लैजाने क्रममा कैलालीको गौरीफन्टा नाकाबाट फर्काएको थियो ।पाँच वर्षअघि कालीकोटको जुविथा र खल्लाका १८ बालबालिका यही योजनाको सिकार भएका थिए । २०७५ मा स्थानीय दलालले १० कक्षासम्म पढाउने भन्दै बालबालिका जम्मा गरे, राम्रो शिक्षा र स्याहार हुन्छ भनेर अभिभावकबाट ५० हजारदेखि १ लाख रुपैयाँसम्म उठाइएको थियो । स्थानीय तहबाट अनाथको सिफारिस बनाएर लगिएका ती बालबालिकालाई काठमाडौंमा श्लोकमात्र कण्ठ गर्न लगाएको पाइयो, उनीहरूले अरू केही पढ्न पाएका थिएनन् । बालबालिका समस्यामा रहेको थाहा पाएपछि केन्द्रीय बालअधिकार परिषद्मार्फत कालीकोट फर्काइएको थियो । सुर्खेतको चौकुने गाउँपालिका२, लगामकी सुशीला विक र भक्तबहादुर विक दम्पतीका चार छोरी र दुई छोरा छन् । तीन वर्षअघि गाउँमा बौद्ध धर्मावलम्बी बनेर केही मान्छे आए । उनीहरूले बालबालिकालाई राम्रो शिक्षादीक्षा दिने ९ र ७ वर्षका दुई बालिकालाई बुटवल पुर्याए, तर उनीहरू ६७ महिनासम्म पनि विद्यालय जान पाएनन्, बरु यसबीच उनीहरूलाई धर्म परिवर्तन गरेर बौद्ध बनाइयो । त्योभन्दा ठूलो कुरा, छोरीहरूलाई अघि सारेर पैसा उठाउने गरिएको रहेछ, बाबु भन्छन्, खाना पनि एक छाकमात्रै खुवाउने रहेछन्, छोरीहरू कुपोषित भएका थिए । दुःख देख्न नसकेर फिर्ता ल्यायौं ।आर्थिक रूपमा विपन्न, निरक्षर र अभिभावकविहीन बालबालिका संरक्षणका नाममा बालगृह पुर्याइन्छन् । दिलशोभा श्रेष्ठले काठमाडौंमा सञ्चालन गरेको बालगृहबाट कालीकोटको सिप्खाना, मुम्रा, मेहेलमुडी र रकुका १४ बालबालिकालाई घर फर्काइएको थियो । त्यसैगरी २०७६ वैशाखमा काठमाडौं गोल्फुटारस्थित न्यु कर्णाली होस्टेलबाट तिलागुफा, महाबै, पलाता र शुभकालिकाका १२ जना बालबालिकालाई केन्द्रीय बाल कल्याण समिति र महानगरीय प्रहरीले उद्धार गरेको थियो । उक्त होस्टेल पनि दर्ता भएकै थिएन । पछिल्लो समय गत माघ १० मा सुर्खेतस्थित दुईवटा अवैध बालगृहबाट ४१ बालबालिकाको उद्धार गरिएको थियो ।कर्णालीका बालबालिकालाई सुविधासम्पन्न ठाउँमा लालनपालन र शिक्षा दिने बहानामा सुर्खेत, काठमाडौं, धनगढी, दाङलगायतका विभिन्न गन्तव्यमा लैजाने गरिएको छ । कालीकोटका प्रमुख जिल्ला अधिकारी जोरासिंह माझीका अनुसार सशस्त्र द्वन्द्वका बेला बालगृह पठाइएका कालीकोटका ६ जना बालबालिका अहिलेसम्म बेपत्ता छन् । आमाबाबु दुवै नभएको सिफारिस गरेर पठाइएका ती बालबालिका धर्मपुत्र वा धर्मपुत्री बनाएर विदेश पठाइएको हुन सक्ने उनको अनुमान छ । सहर पठाए छोराछोरीले धेरै पढ्छन् भन्ने भ्रमले बालगृहप्रति आकर्षण रहेको बताउँछन् प्रजिअ माझी । तर, सहरको बसाइ कर्णालीका लागि रहर नभएर बाध्यता पनि हो । यो क्षेत्रमा राम्रा विद्यालय छैनन्, त्यसैको फाइदा उठाएर कैयौं व्यक्ति र संघसंस्थाले धर्मपुत्रधर्मपुत्री बनाएर बालबालिकालाई परिवारबाट छुट्याउँछन् । ज्योति घर नेपाल नामक संस्थाले २०६७ सालमा सुर्खेेतको झुप्रामा बसोबास गर्दै आएका बादी समुदायका ५० बालबालिकालाई काठमाडौं लगेको थियो । हामीले त्यस्तो केही सम्झौता गरेका थिएनौं, संस्थाले उच्च शिक्षासम्म पढाउँछु भनेर पठाएका थियौं, बादी अगुवा हरिबहादुर बादीले भने, तर १० कक्षा पास गरेपछि बालबालिकालाई विभिन्न काममा लगाउन र यातना दिन लागेको थाहा पाएर फिर्ता ल्यायौं । आफूहरूको आर्थिक अवस्था कमजोर भएका कारण बच्चाहरूले पढ्न पाउँछन् भन्ने आसमा विभिन्न संस्थाको जिम्मा लगाउनुपरेको उनको भनाइ छ । झुप्रामै बस्दै आएका लालु बादीले भने दुई छोरीलाई ज्योति घर नेपालको जिम्मा लगाएका छन् । संस्थाले पढाइदिने बताएपछि पाँच वर्षअघि १२ र १० वर्षकी छोरीहरूलाई पठाएको उनले बताए । छोरीहरूलाई संस्थाको जिम्मा लगाएका कुनै कागजात भने उनीसँग छैन । सात छोराछोरी भएकाले पढाउन सकिएको थिएन, संस्थाले पढाइदिन्छौं भनेपछि छोरीहरूलाई संस्थाको जिम्मा लगाउन बाध्य भएको हुँ, उनले भने ।चौकुने गाउँपालिका अध्यक्ष खड्कबहादुर विक गरिबी र अशिक्षाका कारण बालबालिकाको अवैध ओसारपसार हुने गरेको बताउँछन् । पालिकाले आवश्यक बजेट र कानुनको अभावमा यस्तो कार्यलाई निरुत्साहित गर्न नसकेको उनको भनाइ छ । हामी निर्वाचित भएपछि संघसंस्थालाई यसरी सिफारिस दिन रोकेका छौं, भन्छन्, बरु अहिले गाउँमै बालगृह बनाउन लागेका छौं ।कर्णालीका बालबालिकाका लागि अर्को जोखिमको क्षेत्र भारतीय श्रम बजार हो । बर्सेनि ठूलो संख्यामा मजदुरीका लागि भारत जाने गरेका छन् । केही अभिभावकसँगै मजदुरी गर्छन् भने केहीलाई विभिन्न जोखिमपूर्ण काममा लगाउने गरिन्छ । कैलालीको गौरीफन्टाबाट अवैध रूपमा भारत जान लागेका कर्णालीका ७४ बालबालिकालाई चालु आर्थिक वर्षमा रोकिएको माइती नेपालको तथ्यांकमा उल्लेख छ । तीमध्ये ३३ जना बालिका छन् । माइती नेपालले गत आर्थिक वर्ष १ सय ५७ बालबालिकालाई अवैध रूपमा भारत जान रोकेको थियो, जसमध्ये ५३ जना बालिका थिए । भारत जान खोज्नेमा १३ देखि १५ वर्षका विद्यालय छोडेका बालबालिका धेरै हुने गरेको माइती नेपाल कैलालीका संयोजक शिवचरण चौधरीले बताए । गरिबीका कारण अभिभावकले आधारभूत आवश्यकता पूरा गर्न नसक्दा उनीहरू लहैलहै र प्रलोभनमा भारत पस्ने गरेका छन्, उनी भन्छन्, उनीहरूलाई भारतका विभिन्न सहरमा भारी बोक्ने, सर्कसमा काम गर्ने, फोहोर सामान उठाउने, लागूऔषधको बिक्रीवितरण गर्नेलगायत काममा संलग्न गराइन्छ ।कञ्चनपुर जिल्ला प्रहरी कार्यालयको तथ्यांकअनुसार यही वर्ष गड्डाचौकी नाकाबाट भारत पस्न लागेका कर्णालीका ५१ बालबालिकालाई फर्काइएको छ । माइती नेपालले बाँकेको रुपैडिया नाकाबाट भारत जान लागेका कर्णालीका ६ सय २७ बालबालिकालाई चालु आर्थिक वर्षमा उद्धार गरेको छ ।कर्णालीका बालबालिका विभिन्न बहानामा घरबाट भागेर जाने क्रम बढिरहेको छ । पछिल्लो तीन वर्षमा घरबाट भागेर हिँडेका १ सय २६ बालबालिकालाई उद्धार गरिएको प्रहरीको तथ्यांकमा उल्लेख छ ।कर्णाली प्रदेश प्रहरी कार्यालयका प्रवक्ता एसएसपी माधवप्रसाद श्रेष्ठले बालबालिका हराउने क्रम पनि बढिरहेको बताउँछन् । उनका अनुसार पछिल्लो साढे ३ वर्षको अवधिमा कर्णालीका १ हजार २ सय २५ बालबालिका हराएका छन् । हराएकामध्ये ६ सय ६७ बालिका र ५ सय ५८ बालक रहेका छन् । प्रहरीको खोजतलासमा १ हजार १६ बालबालिका भेटिए पनि बाँकीको अवस्था अज्ञात रहेको उनको भनाइ छ । कुपोषणको जोखिम उस्तै कालीकोटको खाँडाचक्र५, राताडाबका जुम्ल्याहा बालिकालाई गत चैत अन्तिम साता उपचारका लागि दाहाँ स्वास्थ्यचौकी पुर्याइयो । उनीहरूमा कडा कुपोषण देखिएपछि स्वास्थ्यचौकीले जिल्ला अस्पताल रिफर गर्यो । यस्ता थुप्रै बालबालिका कुपोषणको सिकार भइरहेका छन् । साउनयता मात्रै कालीकोटमा कडा खाले कुपोषण देखिएका १८ बालबालिकाको उपचार गरिएको जिल्ला अस्पतालले जनाएको छ । तीमध्ये ८ जना अहिले पनि उपचारमै छन् । चरम लैंगिक विभेद, पोषणसम्बन्धी चेतनाको कमी, महिलालाई अत्यधिक घरायसी बोझ, स्याहारसुसारमा बेवास्तालगायत कारण कालीकोटमा कुपोषणको समस्या बढ्दै गएको कर्णाली प्रदेश अस्पतालका बालरोग विशेषज्ञ डा नवराज केसीले बताए । कर्णालीमा कुपोषणले जरा गाड्नुको प्रमुख कारण पर्याप्त र पोषिलो खाना खान नपाउनु हो । प्रदेश स्वास्थ्य निर्देशनालयका अनुसार यहाँका एक चौथाइ नागरिकले मात्र पूर्ण रूपमा खानाको विविधता उपभोग गर्न पाउने गरेका छन् । धेरैले सधैं एकै प्रकारको खाना खाइरहेका छन्, छाक टार्नै मुस्किल भइरहँदा पोषिलो खानाको जोहो गर्न यहाँका नागरिकलाई मुस्किल छ, निर्देशनालयकी वरिष्ठ नर्सिङ अधिकृत मानकुमारी गुरुङले भनिन्, पोषणयुक्त खानाको अभावकै कारण कर्णालीका बालबालिका कुपोषणको सिकार भएका हुन् ।निर्देशनालयका अनुसार कर्णालीका २९५ प्रतिशतले मात्रै खानामा विविधता उपभोग गर्न पाएका छन् । १७६ प्रतिशत बालबालिकामा ख्याउटेपना र ३७४ प्रतिशतमा कम तौलको समस्या देखिएको छ । ४८ प्रतिशत बालबालिका रक्तअल्पताबाट ग्रसित भएको गुरुङले बताइन् ।"
उपनिर्वाचन आज,"(चितवन), (तनहुँ) र (बारा)बारा२, चितवन२ र तनहुँ१ मा प्रतिनिधिसभा सदस्य चयनका लागि आइतबार मतदान हुँदै छ । तीनवटै निर्वाचन क्षेत्रमा मतदानका लागि सम्पूर्ण तयारी पूरा भएको जिल्ला निर्वाचन कार्यालयहरूले जनाएका छन् । गर्मी बढी भएका कारण चितवन२ का अधिकांश मतदान केन्द्रमा मतदाताका लागि टेन्ट व्यवस्था गरिएको छ । मतदातालाई राहत होस् भनेर टेन्ट राखिएको हो, मतदान अधिकृत विष्णुमाया विकले भनिन् । चितवन२ मा ४३ मतदानस्थलमा १ सय ३८ मतदान केन्द्र छन् । जिल्ला निर्वाचन कार्यालयका प्रमुख भीमसेन कार्कीका अनुसार चितवन२ मा १ लाख २४ हजार ६ सय ९५ मतदाता छन् । यहाँ राजनीतिक दलका १२ र स्वतन्त्र १० उम्मेदवार छन् ।तनहुँ१ मा ६९ मतदानस्थलमा १ सय ५२ मतदान केन्द्र तोकिएको छ । मतदान गराउन ७ सय ६० कर्मचारी खटाइएको जिल्ला निर्वाचन कार्यालय प्रमुख हरिप्रसाद ढकालले जानकारी दिए । तनहुँ१ मा १ लाख २३ हजार ३ सय ५ मतदाता छन् । तनहुँमा राजनीतिक दलका ९ उम्मेदवार छन् । निर्वाचनलाई भयरहित, निष्पक्ष र मर्यादित बनाउन सुरक्षा प्रबन्ध मजबुत बनाइएको तनहुँका प्रमुख जिल्ला अधिकारी छविलाल रिजालले बताए । हावाहुरी र पानी परेको खण्डमा मतपत्र र मतपेटिका सुरक्षित राख्ने व्यवस्था पनि मिलाइएको छ, रिजालले भने । आइतबार बिहान ५ बजेदेखि साँझ ६ बजेसम्म निर्वाचन क्षेत्रमा पर्ने पृथ्वी राजमार्ग खण्ड र भित्री सडकमा सवारीसाधन पूर्ण रूपमा बन्द रहने भएको छ । पृथ्वी राजमार्गको मुग्लिङ पुलदेखि व्यास नगरपालिकाको चापाघाट (मादी नदीको पुलको पश्चिम भाग) सम्म, डुम्रेबेंसीसहर सडक खण्ड, आँबुखैरेनी गोरखा सडक खण्ड, दमौली दुईपिप्ले सडक खण्डलगायत सम्पूर्ण स्थानीय सडक बन्द रहनेछ, प्रजिअ रिजालले भने । तनहुँ भएर चल्ने रात्रि बसले पनि बिहान ४ बजेअगावै जिल्ला पार गरिसक्नुपर्ने छ । बारा२ मा निर्वाचनलाई निष्पक्ष र मर्यादित बनाउन भन्दै नेपालभारत ६५ किमि सीमानाका, जिल्लाभर प्रवेश गर्ने र बाहिरिने सम्पूर्ण नाका, मुख्य सडक, पूर्वपश्चिम राजमार्ग, सहायक राजमार्ग, पथलैयावीरगन्ज सडकलगायतमा सुरक्षाकर्मी तैनाथ गरिएको छ । पूर्वपश्चिम राजमार्ग र पथलैयावीरगन्ज राजमार्गमा द्रुतगति (लामो दूरी) का बाहेक अरू सवारीसाधन आइतबार बन्द गरिएको छ । बारा२ मा १ लाख ५ हजार ११ मतदाताका लागि ८२ मतदानस्थलमा १ सय ३६ मतदान केन्द्र छन् । दलका ११ र स्वतन्त्र २३ जना गरी ३४ उम्मेदवार छन् । चितवन२ को मतगणना भरतपुर दूरसञ्चार रोडमा रहेको चितवन उद्योग संघको प्रदर्शनी केन्द्रमा गर्ने तयारी छ, त्यहाँ तारजालीको छेकबार र सीसीटीभी क्यामरा व्यवस्था गरिएको छ । मुख्य निर्वाचन अधिकृतको कार्यालयका सहायक निर्वाचन अधिकृत ईश्वर आचार्यले गणना सुरु भएको तेस्रो दिनभित्रै अन्तिम नतिजा घोषणा गर्ने योजना रहेको बताए । तनहुँको मतगणनास्थल जिल्ला समन्वय समितिका कोठामा पनि तारजाली र सीसी क्यामरा जडान गरिएको छ । यस्तै, बाराको कलैयास्थित शैक्षिक तालिम केन्द्रमा गणना गर्न तारजालीसहितको व्यवस्था मिलाइएको छ ।"
मेयरले नै फालिदिए तरकारी,"(अछाम)मंगलसेन नगरपालिका प्रमुख पदम बोहराले व्यापारीको तरकारी र फलफूल फालेपछि विरोध भएको छ । मंगलसेनको बीच बजारमा व्यवसाय गर्दै आएका भोला चौधरीको पसलमा पुगेर प्रमुख बोहराले शुक्रबार तरकारी र फलफूल सडकमा फालेका थिए । नगरपालिकाले तरकारी, फलफूल र मासु पसल सञ्चालनका लागि छुट्टै स्थान तोकेकाले बाध्य भएर सामान नै सडकमा फाल्नुपरेको प्रमुख बोहराको प्रतिक्रिया छ । तरकारी व्यवसाय गर्दै आएका अरू व्यापारी नगरपालिकाले सञ्चालन गर्दै आएको ठाउँमा गए पनि चौधरीले अटेर गरेको उनको भनाइ छ । नियम सबैका लागि बराबर हुन्छ, उनको सामान यसअघि ५ पटक जफत गरेका हौं, पटकपटक चिठी पठाउँदा पनि मानेनन्, बोहराले भने, घरेलु तथा साना उद्योग कार्यालयले पनि नियम मिचेको भन्दै १० हजार जरिवाना गराएको थियो । मंगलसेन४ का अध्यक्ष नामसिंह धामी र आफू सँगै भएको अवस्थामा चौधरीलाई तरकारी बजारमा जान सुझाउँदा उल्टै गाली गरेको बोहराको दाबी छ ।उनलाई सम्झाउँदै गर्दा एकाएक गाली गर्न गाले । त्यसपछि रिसले नै सामान फालेको हुँ, उनले भने, पहिले पनि म नगर प्रमुख भएका बेला धेरै पटक सम्झाएको हँॅ । मंगलसेन बजारलाई व्यवस्थित बनाउन लागिपर्दा कतैबाट सहयोग नपाएको उनको भनाइ छ । व्यापारीले अटेर गर्छन्, अब तत्काल नगर प्रहरी भर्ना प्रक्रिया अगाडि बढाउँछौं, उनले भने । ७७ हजार रुपैयाँ बराबरको तरकारी र फलफूल सडकमा फ्याँकिएको व्यवसायी चौधरीले दाबी गरेका छन् । यहाँ यसरी व्यापार गर्ने म मात्र होइन, अरू पनि छन् तर पूर्वाग्राही ढंगले मेयरले मेरो सामान मिल्काए, उनले भने, मैले कसैलाई तथानाम गाली गरेको छैन, यो सबै आरोप मात्रै हो । आफू मण्डी जान तयार भए पनि नगरपालिकाले मण्डी व्यवस्थापन नगरेको उनको भनाइ छ । मण्डीमा भाडा महँगो छ, अन्य सेवासुविधा केही छैन, उनले भने, नगरपालिकाले मलाई मात्रै दोषी देख्यो । महोत्तरीका ५८ वर्षीय चौधरी ३२ वर्षदेखि सुदूरपश्चिममा व्यापार व्यवसाय गर्दै आएका छन् । १० वर्ष डोटीमा व्यापार गरेका उनी २२ वर्षदेखि सदरमुकाम मंगलसेनमा छन् ।"
'अनागरिक' आमाछोरी,"कता होला पोगटी ?जीवन बित्दै गयो । बिहानबेलुकै रक्सी खाएर मदहोस हुँदै आउने लोग्नेसँग देउकुमारीको अरू सरोकार थिएन, उनी केवल दोलखाको पोगटी घर पुग्न चाहन्थिन् । तर, लोग्नेले जहिल्यै जाउँलालैजाउँला भनेपछि अरू प्रश्नोत्तर रहन्नथ्यो पनि । धादिङ गाउँबाट बाआमाले कन्यादान गरिदिँदा इज्जतसहित र जीउभरि गरगहना लगाइदिएर पठाइदिएका थिए । जँड्याहा लोग्ने र बेठेगानको दैनिकीका कारण ती गरगहना बेच्दै जीवन निर्वाह गर्नुबाहेक देउकुमारीका अरू उपाय थिएन । त्यही क्रममा लगातार हिसाबमा ११ जना छोराछोरी पेटमा आए तर ३ बाहेक सबै असमयमै तुहिएर गए । एउटा छोरो बाँचेको थियो, त्यो पनि २०७१ सालतिर २७ वर्षे उमेरमा बित्यो । एउटी छोरी बिहा भएर गइसकी । अर्की कान्छी छोरी मेलिना र ममात्रै यो डेरामा छौं, आमा देउकुमारीले गह्रौं मन लिएर सुनाइन्, मेरो लोग्नेलाई पनि आजभन्दा २६ वर्षअघि यही कान्छी छोरी काखैमा छँदा मैतिदेवीमा गाडीले थिचेर मार्यो । त्यसपछि त झन् न दोलखाको पोगटी न त धादिङको जबरे नै रह्यो । न नागरिकता, न विवाह दर्ता वा न त लोग्नेको मृत्यु दर्ता नै कतै हुन सक्यो । हामी आमाछोरी आज आकाशबाट आएका अर्कै जीवजन्तुझैं यहाँ बसेका छौं ।धादिङको गजुरीमाथिको गाउँ भनेपछि त्यति टाढाको कुरा पनि होइन । तर, आफ्नै जिन्दगीको सुरताल बिग्रिएपछि र बिहानबेलुकीको गर्जो टार्न मुस्किल भएका बेला त्यही गजुरी पनि टाढा भएको स्थिति छ । बिहापछिको केही वर्षमा देउकुमारी माइती गाउँ पुगेकी थिइन् । त्यसबेला उनलाई थाहा भयो, उनका बाबु राजुकमार हमाल ठकुरी कान्छी आमा लिएर कैलालीकञ्चनपुरतिर बसाइँ सरिसकेका रहेछन् । एउटा बहिनी र भाइ थिए, ती पनि कहिल्यै सम्पर्कमा आएनन् । गाउँमा रहेका सानो बुबाआमाले अलिक हेपेर व्यवहार गरेपछि उनी फर्किएर माइती जान छाडिछन् । देउकुमारीका अनुसार, उनका मामा धादिङ धुसाटारका हेमकान्त जैसी थिए जो पञ्चायतकालमा प्रधानपञ्चसमेत थिए । आमाले सुनाएको हन्डरठक्करको कथा सुनेर म पनि एकान्तमा बसेर रुन्थें, म आफैं पनि १० वर्षको उमेरसम्म अरूकै घरमा कामदारझैं बसेकी थिएँ, अहिले कमलपोखरीको एउटा व्यापार केन्द्रमा सेल्सगर्ल रहेकी मेलिना भन्छिन्, दुःखजिलो गरेर कसरी बाँच्ने, आमालाई कसरी छिनभर भए पनि खुसी बनाउने भनेरै म रोजीरोटी जुटाउनमा लागिरहें । अहिले एसएलसीको सर्टिफिकेट पनि हातमा भएपछि र अरू उच्च शिक्षा वा तालिम, अवसरका निम्ति चहारिहेर्दा मेरो नागरिकता नभएपछि सबै कुरा रोकिएको छ, यो जीवनै रोकिएजस्तो भइरहेको छ । कतिसम्म भने मेलिनाकी एक जना दिदी बिहा गरेर अर्कैको जीवनमा गइसकेकी छन् भने एउटा दाइ (राजु) को अनागरिक (नागरिकता नपाएरै) अवस्थामा २७ वर्षे उमेरमा केही वर्षअघि निधन भइसकेको छ । आफ्नै ठाउँमा 'अनागरिक'देउकुमारीको जीवन कतिसम्म असहाय छ भने उनको माइती वा घरको ठामठेगाना पहिल्याइदिने पनि आज कोही छैन । न उनले एकल महिलाको भत्ता पाउन सकेकी छन्, न छोरीको जन्मदर्ता वा नागरिकताको प्रबन्ध हुन सकेको छ । मेरा लागि सिंगो संसार भनेकै कि त माइती देश (धादिङ) कि त काठमाडौं, आमाले गह भर्दै सुनाइन्, त्यही पनि मनको बह कसैलाई नकह भनेरै यो उमेरमा आएकी छु । अब छोरीको भविष्य र तालिमसुविधा वा पढाइको अधिकारका लागि पनि नागरिकताको कागज चाहिएपछि यसरी बोल्न थालेकी छु । मलाई न घर, न माइत कसैको पनि सम्पत्ति चाहिएन । तर, यही म नेपाली नागरिक हुँ भन्ने निस्साप्रमाण चाहियो ।देउकुमारीलाई आफ्नो माइतीदेशको खुबै सम्झना छ । आफूले गाईबाख्रा लिएर चराउन गएको नजिकैको जंगल, गाउँबस्ती र बाह्रैमास पानी आउने झरना । केही साथीसंगी पनि । म बितेका ४७ वर्षदेखि एक्लै छु । लोग्ने भन्नु मात्रै, दुःखसुख र पीरमर्का कहिल्यै बुझिदिएनन् । बरु धादिङ माइती खलकका कोही भेटिएलान् कि भनेर म केही समय कालीमाटी तरकारी बजारतिर पनि टहलिन जान्थें, देउकुमारीले सुनाइन्, तर कोही कहिल्यै फेला परेनन् । फेला परेकाले पनि चिनेजस्तो कहिल्यै गरेनन् । जीवन यसरी बितेको छ कि आमा देउकुमारी र छोरी मेलिनासँग हर्ष, सुख वा सम्झने मीठा कुरा त्यस्तो केही पनि छैन । दसैंतिहार वा चाडपर्वको भेटघाटको सुमधुर स्मृति पनि केही छैन । पूरै एकांकी छ जीवन । अर्काकै घरको भाँडा माझेर जीवन कटाएकी छु, काम गर्ने हरेक घरका मालिकसँग नागरिकता बनाइदिनका लागि उपाय खोजिपाऊँ भनेर बिन्ती बिसाएकी छु, देउकुमारी भन्छिन्, तर कसैले यो कागज बनाइदिने कुरामा भर दिएनन् । कि माइत जाऊ, कि घर भन्नेहरू निस्किए सबै । आज न मेरो माइत लगिदिने कोही छ, न घरकै टुंगो छ । छोरी मेलिनाका अनुसार, यही दुःखेसो सुनाउन आमा देउकुमारी एक पटक माइती नेपाल पनि गएकी थिइन् । तर, त्यहाँ पनि यो कहानी सुनिदिने कोही भएन ।कुनै पहिचान र कागजात नभएरै पनि जीवन बितेको छ देउकुमारीको । पहिलेको जुगमा जेजसरी पनि चलिहाल्छ भनेपछि न जन्मदर्ता चाहियो, न पहिचानको अरू आधार । तर, आज जे कुरामा नागरिकता चाहिने र त्यसमाथि पनि आमाको नामबाट नागरिकता लिनुपर्ने अवस्थाको झैझमेला छोरी मेलिनाले भर्खरै मात्रै थाहा पाउन थालेकी छन् । कोही कसैले अलिक राम्रो ठाउँमा काम दिन्छु, राम्रै तलब आउँछ भनिरहेको हुन्छ । तर, मसँग पहिचान छैन । नागरिकतै छैन, आमापछि छोरीले गह भर्दै सुनाइन्, मेरी आमाकै जन्मदर्ता नरहेको कुरा मेरी आमा २५ वर्षयता एकल महिला भएर दुःखसास्तीका दिनरात बिताएपछि मात्रै मैले थाहा पाएकी छु । अब म मेरो जन्मदर्ता, नागरिकता र अरू जन्मसिद्ध अधिकारका लागि केकता गएर रोइकराइ गरौं ? लु भनिदिनुस्, म कहाँ जाउँ ?"
"प्रदेशमा सत्ता संघर्ष तीव्र, विकास सुस्त","कर्णालीमा भौगोलिक प्रतिकूलता र जनशक्ति तथा संरचना अभावका कारण विकास खर्च न्यून हुने गरेको छ । ठेकेदारको ढिलासुस्ती र लापरबाहीका साथै जनताको आवश्यकताभन्दा बिचौलियाको स्वार्थमा योजना छनोट हुने प्रवृत्तिले पनि विकास प्रगतिमा बाधा पुग्ने गरेको छ । बिहीबार आर्थिक मामिला तथा योजनामन्त्रीमा नियुक्त भएका वेदराज सिंह विकास बजेट समयमै कार्यान्वयन गर्नका लागि विस्तृत अध्ययन गरिने बताउँछन् । बजेट निर्माणकै बेलादेखि यथास्थिति र परम्परागतभन्दा जनताको आवश्यकतालाई केन्द्रमा राख्नेछौं, बिचौलियाको प्रभावलाई पूर्णतः निस्तेज पारिनेछ, उनले भने, चालु आर्थिक वर्षदेखि नै जनतालाई विकास र परिवर्तनको प्रत्याभूति हुने गरी काम थाल्ने योजना बनाएका छौं । कर्णालीका निवर्तमान आर्थिक मामिला तथा योजनामन्त्री विनोदकुमार शाहले पदमुक्त हुनुअघि चैत दोस्रो साता ६७ वटा नयाँ योजनाका लागि २३ करोड २० लाख रुपैयाँ अख्तियारी दिएको भन्दै आलोचना भएको छ । मन्त्रालयका एक कर्मचारीले बजेटको उद्देश्यभन्दा बाहिर गएर खर्च गर्ने प्रवृत्तिले कर्णालीको विकासमा बाधा पुग्ने गरेको बताए । निवर्तमान मन्त्री शाहले मात्र होइन, विगतदेखि नै बजेटको व्यवस्थित कार्यान्वयन र पारदर्शितामा समस्या हुने गरेको छ, उनले भने, यसले गर्दा आर्थिक वर्षको अन्त्यतिर बजेट खर्च हुने तर विकास नदेखिने समस्या छ ।आर्थिक वर्षको उत्तरार्द्धमा विकास खर्चको प्रगति निराशापूर्ण भइरहँदा प्रदेशमा सत्ता संघर्ष पनि यथावत् छ । प्रदेशसभाको दोस्रो निर्वाचन सम्पन्न भएको ५ महिना बित्दासम्म पनि प्रदेशले स्थायी सरकार पाउन सकेका छैनन् । सुदूरपश्चिम प्रदेशमा सरकार परिवर्तन भएको छ । सुदूरपश्चिममा एमालेबाट मुख्यमन्त्री भएका राजेन्द्रसिंह रावलले विश्वासको मत पाउन नसकेपछि कांग्रेसका कमलबहादुर शाह मुख्यमन्त्री बनेका छन् । एमालेबाटै मुख्यमन्त्री बनेका गण्डकीका खगराज अधिकारीले शनिबार विश्वासको मत पाउन नसकेपछि सत्ताच्युत भएका छन् । अब गण्डकीमा कांग्रेस र माओवादीको संयुक्त सरकार बन्ने प्रक्रिया सुरु भएको छ । लुम्बिनीका मुख्यमन्त्री लीला गिरीले पनि सोमबारभित्र विश्वासको मत लिनुपर्नेछ । एमालेमाओवादी सम्मिलित पुस १० को गठबन्धन भत्किसकेको अवस्थामा गिरीले विश्वासको मत पाउने सम्भावना कम छ । एमालेकै हिक्मतकुमार कार्की मुख्यमन्त्री रहेको कोशी प्रदेशमा पनि सत्ता गठबन्धनले सरकारको नेतृत्व परिवर्तन गर्ने रणनीति बनाइरहेको छ । त्यसैले निर्वाचन सम्पन्न भएको ५ महिनामै ४ प्रदेशमा चरम सत्ता संघर्ष चलेको छ । कर्णाली, वाग्मती र मधेश प्रदेशमा नेतृत्व परिवर्तन नभए पनि मन्त्रिपरिषद्मा व्यापक हेरफेरको क्रम चलिरहेको छ । मधेश प्रदेशका अर्थमन्त्री यादव सरकार परिवर्तन, उपनिर्वाचनलगायत राजनीतिक उतारचढावले पनि विकास कार्यलाई प्रभावित गरिरहेको बताउँछन् ।राष्ट्रिय योजना आयोगका पूर्वसदस्य मीनबहादुर शाही विकास योजनाहरू प्रक्रियामै अल्झिने हालको प्रशासनिक पद्धतिको कारण परिणाममुखी हुन नसकेको बताउँछन् । सबल राजनीति र सरकारको स्थिरताले पनि विकास गतिशील हुने भएकाले नेपालमा यसको अभाव खड्किएको उनको भनाइ छ । सरकारमा जोसुकै होस् त्यसको स्थिरता हुनुपर्छ, विकास योजना कार्यान्वयनको सन्दर्भमा पनि प्रक्रियागत अल्झन हटाउनुपर्छ, उनले भने, विकास बजेटको कार्यान्वयनमा देखिएको निराशापूर्ण प्रगति यसकै परिणाम हो ।"
गण्डकीका मुख्यमन्त्री पदमुक्त,"(कास्की)गण्डकी प्रदेशका मुख्यमन्त्री खगराज अधिकारी प्रदेशसभाबाट विश्वासको मत नपाएपछि पदमुक्त भएका छन् । उनले प्रदेशसभा बैठकमा शनिबार पेस गरेको विश्वासको मतको प्रस्ताव बहुमतले अस्वीकृत भएपछि प्रदेश सरकार ढलेको हो ।अधिकारीले पेस गरेको प्रस्तावको पक्षमा २४ मत र विपक्षमा ३५ मत प्राप्त भएको सभामुख कृष्णप्रसाद धितालले जानकारी दिए । अधिकारीलाई एमालेको २२ र राप्रपाको २ मत प्राप्त भएको थियो । कांग्रेसको २७, माओवादी केन्द्रको ७ र स्वतन्त्र सांसदको १ गरी ३५ मत विपक्षमा परेको थियो । माओवादी र राप्रपाको समर्थनमा गत पुस २५ मा मुख्यमन्त्रीमा नियुक्त भएका एमाले संसदीय दलका नेता अधिकारीले गत पुस २९ मा विश्वासको मत लिएका थिए । माओवादीले चैत १० मा सरकारबाट बाहिरिँदै समर्थन पनि फिर्ता लिएपछि उनले पुनः विश्वासको मतको प्रस्ताव प्रदेशसभामा राखेका हुन् । सरकारलाई गरेको समर्थन कुनै दलले फिर्ता लिए मुख्यमन्त्रीले ३० दिनभित्र विश्वासको मत लिनुपर्ने संवैधानिक व्यवस्था छ । मुख्यमन्त्री अधिकारीले आफ्नो कार्यकाल छोटो भए पनि गण्डकी प्रदेशका लागि उदाहरणीय काम गरेको दाबी गरेका छन् । सत्तामा हुँदा होस् या बाहिर हुँदा समृद्ध प्रदेश बनाउन मेरो सधैं सहयोगी भूमिका रहनेछ, उनले भनेका छन् ।कांग्रेस संसदीय दल नेता सुरेन्द्रराज पाण्डेले आइतबार नै नयाँ सरकार गठन हुने बताएका छन् । संविधानको धारा १६८ (३) अनुसार ठूलो दलको हैसियतले सरकार गठन गर्ने कांग्रेसको तयारी छ । माओवादीका संसदीय दल नेता हरिबहादुर चुमानले संविधानको धारा १६८ (२) अनुसार नै संयुक्त सरकार बन्ने प्रतिक्रिया दिए । मुख्यमन्त्री आलोपालो गर्ने कांग्रेसमाओवादीको सहमति भए पनि पहिला कसले नेतृत्व लिने भन्ने निर्णय नआइसकेको माओवादीका एक नेताले बताए । अन्तिम निर्णय केन्द्रकै मान्नुपर्ने हुन्छ, उनले भने । ६० सदस्यीय प्रदेशसभामा सरकार गठनका ३१ सांसद चाहिन्छ । सबैभन्दा ठूलो दल कांग्रेसको २७ सिट छ । एमालेको २२, सभामुखसहित माओवादीको ८ र राप्रपाको २ सिट छ । यस्तै, स्वतन्त्र एक सांसद पनि प्रदेशसभामा सहभागी छन् ।"
खुला प्रतिस्पर्धाबाट प्रधानाध्यापक,"काठमाडौं (कास) अधिकांश सामुदायिक विद्यालयमा प्रधानाध्यापक नियुक्तिमा विवाद र मनोमानी हुने गर्छ । तर, भक्तपुरको सूर्यविनायक नगरपालिकाले खुला प्रतिस्पर्धाका आधारमा प्रधानाध्यापकहरूको नियुक्ति गरेको छ । सामुदायिक विद्यालयमा यो अभ्यास सम्भवतः पहिलो हो । विज्ञहरूको मूल्यांकनका आधारमा २९ सामुदायिक विद्यालयमा प्रधानाध्यापक नियुक्तिको योग्यताक्रम सूची सिफारिस भएको शिक्षा शाखा प्रमुख रत्न कटुवालले बताए । कार्यविधिका आधारमा निवेदन दिने शिक्षकहरूबीच प्रतिस्पर्धा गराएर मेरिट सूची सिफारिस भएको छ, उनले भने, कार्यपालिकाले विद्यालय तोकेर नियुक्ति दिन्छ । छनोट र नियुक्तिका लागि नगरपालिकाले सामुदायिक विद्यालयमा प्रधानाध्यापक नियुक्ति कार्यविधि २०७९ स्वीकृत गरेको थियो । नगरपालिकाको संलग्नताबिनै मूल्यांकन समितिले प्रअ बन्न चाहने शिक्षकको अवस्था अध्ययन गर्यो, उनले भने, सय पूर्णांकमा मूल्यांकन गरी मेरिट सूची आएको छ, त्यहींबाट नियुक्ति गरिनेछ ।२९ प्रधानाध्यापकका लागि आधारभूत तहमा २२ र माध्यमिकमा १४ गरी ३६ जना योग्यता सूचीमा समावेश भएका छन् । शिक्षकहरूले एक सय पूर्णांकमा ७२ देखि ४९ सम्म अंक प्राप्त गरेका छन् । नगरपालिकाले नियुक्तिका लागि गत फागुन २६ मा विज्ञापन गरेको थियो । नगरप्रमुख बासुदेव थापाले सामुदायिक विद्यालयको गुणस्तर सुधारर्न योग्यता, क्षमता भएका व्यक्तिलाई निष्पक्ष ढंगले जिम्मेवारी दिन लागिएको बताए । प्राविको शिक्षक, माविको प्रअ हुने अवस्था थियो । त्यसलाई रोक्न पनि ५ वर्षे विद्यालय सुधार योजना मूल्यांकन गरेर विद्यालयको जिम्मा दिन लागेका हौं, उनले भने, नियुक्ति भएकाको कार्यकाल ५ वर्षको हुनेछ । नियुक्त प्रअलाई संघीय सरकारले उपलब्ध गराएको बाहेक नगरपालिकाले दिँदै आएको भत्तालाई दोब्बर गरिने कार्यविधिमा उल्लेख छ । सूर्यविनायक नगरपालिकाले प्रतिस्पर्धीसँग विद्यालय विकास प्रस्ताव, शिक्षण गर्ने विषयको तीन वर्षको नतिजा विवरण, विद्यालय नेतृत्वसम्बन्धी अनुभव माग गरेको थियो । शैक्षिक योग्यता, तालिम, अध्यापन नतिजालाई ३० पूर्णांक तोकिएको थियो । विद्यालय विकास प्रस्तावका लागि ३०, प्रस्तुतीकरण र छलफलमा २० र अन्तर्वार्तामा २० गरी एक सय पूर्णांक कायम गरिएको थियो । प्रस्तावको मूल्यांकन गर्ने विज्ञ टोलीमा शिक्षाविद्हरू मनप्रसाद वाग्ले, विनय कुसियत, विष्णु कार्की, सुशासन आचार्य र प्रमिला राजभण्डारी सदस्य थिए ।"
शुक्लाफाँटाका नेचर गाइड,"बाघ, गैंडा र चितुवाजस्ता आकर्षक वन्यजन्तुभन्दा पनि पाहुनालाई देखाउनेमध्ये बाह्रसिंगा पहिलो रोजाइमा पर्छ । शुक्लाफाँटाको ब्रान्ड नै बाह्रसिंगा हो, यसको परिचय नै त्यही हो, ठाकुर भन्छन्, त्यही भएर पाहुनालाई जति बढी बाह्रसिंगा देखाउन सक्यो त्यति नै आनन्द आउँछ । जर्मनीका ७४ वर्षीय एक पाहुनाले बाघ देख्दा भएको खुसी उनका लागि अविस्मरणीय क्षण बनेको छ । एक वर्षअघि ६ दिनको प्याकेज बनाएर घुम्न आएका जर्मन नागरिकले बाघ हेर्न निकै रहर गरेका थिए । चितवन, बर्दियामा घुमेर बाघ नदेखेपछि यहाँ पुगेका उनले ५ दिनसम्म पनि बाघ देखेनन् । अन्तिम दिन निराश भएर सफारीमा निस्किए । बिहान ६ बजे निस्किेर साँझ ६७ बजे फर्किने क्रम चलिरहेको थियो । छैटौं दिन पनि साँझ पर्नै लागेको थियो । निकुञ्जबाट फर्किने तयारी भइरहेको थियो । बाघ देखाउन नसकेकोमा ठाकुर निराश थिए । पाहुनालाई कुन विषयले खुसी पार्ने भन्ने उनको मनमा सुरुदेखि नै खेलिरहेको थियो । तर अन्तिममा निराश भई फर्किंदा उनी आफैं अनुत्तरित थिए । अन्तिम समयमा फर्किने तयारी गरिरहेकै बेला २०२५ मिटरको दूरीमा वयस्क बाघ देखेपछि जर्मन पाहुना खुसीले उफ्रिँदै नाच्न थाले । उनलाई पनि अँगालो मारेर धन्यवाद दिए । यस्ता कैयौं खुसीका क्षण उनले मस्तिष्कमै सजाएका छन् । ती क्षणहरू कुनै बेला पाहुनाहरूलाई नै सुनाउँछन् । यसले समेत पाहुनालाई उत्साहित बनाउने गरेको उनी बताउँछन् । रानाथारू समुदायका ठाकुरको घर निकुञ्जसँगै जोडिएको भीमदत्त नगरपालिका१६ नयाँ कटानको बस्तीमा हो । निकुञ्जको पूर्वी क्षेत्र विस्तारका क्रममा विस्थापित भएका उनको परिवारले सट्टाभर्नाका रूपमा नयाँ कटानमा जमिन पाएर बसोबास थालेका हुन् । जंगल किनारमै घर भएकाले वन्यजन्तुले बालीनाली नोक्सान गर्ने र स्थानीयले वन्यजन्तुमाथि आक्रमण गरेको सानैदेखि देखेका उनलाई स्कुले जीवनदेखि नै वन र वन्यजन्तुबारे निकै रुचि थियो । त्यसपछि बेलाबेलामा अवलोकन भ्रमणका रूपमा निकुञ्जभित्रै जाने भएकाले यसप्रतिको लगाव अझ बढ्यो । मध्यवर्ती क्षेत्रमा बसोबास गर्ने उनी पनि सानैदेखिको लगावका कारण नेचर गाइड भए । निकुञ्जमा पाहुना घुमाउन तल्लीन अर्का तन्नेरी गाइड हुन् ३२ वर्षीय गोविन्दराज पण्डित । उनलाई कोरोना संक्रमणका बेला भएको लकडाउनले गाइड बनाएको हो । भारतको गोवामा क्यासिनोमा काम गर्न उनी लकडाउनका बेला घर फर्केपछि नेचर गाइडको तालिम लिएर पाहुना घुमाउन थालेका हुन् । शुक्लाफाँटा नेचर गाइड एसोसिएसनका अध्यक्षसमेत रहेका उनी पनि पाहुनालाई खुसी राख्न तल्लीन रहन्छन् । उनको पनि पहिलो लक्ष्य बाह्रसिंगाको ठूलो बथान देखाउने नै हुन्छ । पछिल्लो समय निकुञ्जमा बाघको संख्या वृद्धिसँगै पाहुनाले दिनहुँ देख्न पाएका छन् । कतिपयले त एकै पटक सफारीमा दुईतीन बाघसमेत देखेका छन् । यसले गाइडसँगै पाहुना दुवैलाई उत्साहित बनाइरहेको छ । अहिले त हरेक पाहुनाले बाघ देखिरहेका छन्, पण्डितले भने, निकुञ्ज घुम्न र बाघ हेर्न आएको पाहुन सन्तुष्ट भएर फर्किन्छन्, कतिपय र प्रचारप्रसार नै नभएको रहेछ, बाह्रसिंगा र बाघ त सहजै देखिने रहेछ भनेर फर्किन्छन् । उनी पनि संरक्षण र आम्दानी सँगै हुने भएकाले गाइडको काममा लागेका हुन् । सुदूरपश्चिम विश्वविद्यालयमै स्नातक तहमा अध्ययनरत भीमदत्त नगरपालिका १६ का २१ वर्षीय डम्बवर पैतोला पनि ४ वर्षदेखि गाइडको काम गरिरहेका छन् । अध्ययनसँगै पाहुना घुमाउने काम गरिरहेका उनलाई यही पेसाले पढाइ खर्च जुटाउन सघाएको छ । घर आँगनमै निकुञ्ज भएपछि यसतर्फ आकर्षित भएको हुँ, पैतोला भन्छन्, वन्यजन्तुले बालीनालीको नोक्सान गरेर हैरान मात्रै बनाएको छैन, रोजगारी पनि दिएको छ । उनी पाहुना घुमाउनेसँगै निकुञ्जका विभिन्न अनुगमन तथा गणना र संरक्षणसम्बन्धी अभियानमा पनि सहभागी हुने गरेका छन् । यसले सिकाइसँगै रोजगारसमेत बनाएको उनी बताउँछन् । २३ वर्षीय दिनेश महरा पनि ४ वर्षदेखि स्वदेशी र विदेशी पाहुना घुमाइरहेका छन् । अधिकांश पाहुनाले बाघ हेर्ने रहर गर्ने गरेको उनी बताउँछन् । चरा अवलोकनका लागि आउने पाहुना बाघ देख्दा पनि खासै उत्साहित नहुने उनी बताउँछन् । विदेशी पाहुनाहरू चरा हेर्नकै लागि पनि यहाँ आउँछन्, दिनभरि चरा हेरेर पनि अघाउँदैनन्, उनले भने, उनीहरू बाघ, गैंडाभन्दा पनि चरामै बढी रमाउँछन् । शुक्लाफाँटा राष्ट्रिय निकुञ्जमा घुम्न आउने पर्यटकलाई अहिले गाइड अनिवार्य गरिएको छ । पाहुनाहरूले वन्यजन्तु लखेट्ने तथा निषेधित कार्यहरू गर्ने भएकाले कोरोना संक्रमणपछि निकुञ्ज खुला भएदेखि गाइड अनिवार्य गरिएको हो । जथाभावी फोहोर गर्ने तथा सेल्फी लिनका लागि वन्यजन्तु लखेट्ने काम बढेपछि गाइड अनिवार्य गरिएको हो, नेचर गाइड एसोसिएसनका अध्यक्ष पण्डितले भने, यो पाहुना, गाइड र निकुञ्ज सबैका लागि उपयुक्त छ ।"
नमिताले ल्याइन् 'चाइने जो रेलीमै',"काठमाडौं (कास) दीपेश श्रेष्ठ र अस्मिता अधिकारीको स्वरमा चाइने जो रेलीमै बोलको गीत सार्वजनिक भएको छ । लोक पप शैलीको गीतमा शब्द र संगीत भीम बीसीको छ । गीतको भिडियोमा रियालिटी शो प्रस्तोता रिमा विश्वकर्मा र बिजु पार्कीले अभिनय गरेका छन् । साईराम पिक्चर युट्युबमार्फत रिलिज गरिएको गीतको एरेन्ज उदयराज पौडेलले गरेका हुन् । म्युजिक भिडियोको निर्देशन बिजी आग्रीले गरेका हुन् भने सञ्जय विश्वकर्माले कोरियोग्राफी गरेका छन् । सुन्दर परिवेशमा तयार पारिएको भिडियोको छायांकन गरेका हुन् ज्ञानेन्द्र शर्माले । भिडियोको सम्पादन तथा रंग संयोजन सम्पादक टेकेन शाहले गरेका हुन् । प्रवासमा बसेर पनि नेपाली कला, संस्कृति र पहिचानलाई माया गर्ने गायक दीपेश श्रेष्ठले यसअघि पनि उडी उडी बोलको गीतमा आवाज दिएका थिए । गीतको भिडियो आमदर्शकमाझ ल्याउने भूमिका भने निर्माता नमिता शर्माले गरेकी हुन् । आफू र दीपेश श्रेष्ठ मिलेर निकट भविष्यमै पुनः चलचित्र निर्माण गर्ने उनको भनाइ छ ।"
आजकै दिन : युट्युबमा पहिलो भिडियो,सन् २००५ मा आजकै दिन (अप्रिल २३) मा युट्युबमा पहिलो भिडियो पोस्ट गरिएको थियो । मि याट द जु शीर्षकको १९ सेकेन्डको भिडियो अप्रिल २४ का दिन ३ बजेर ३१ मिनेटमा युट्युबमा अपलोड गरिएको थियो । भिडियोमा युट्युबका सहसंस्थापक जावेद करिमले अमेरिकाको सान डियागोस्थित चिडियाखानाबारे जानकारी दिएका छन् । त्यतिबेला करिम मात्र २५ वर्षका थिए । भिडियोमा चिडियाघरमा रहेका दुईवटा हात्ती देख्न सकिन्छ । उक्त भिडियो करिमको क्यामराको सहयोगले उनका साथी याकोभ लापित्स्कीले खिचेका हुन् । युनिभर्सिटी अफ डेलावयरका विद्यावारिधिका विद्यार्थी याकोभ अमेरिकन केमिकल सोसाइटीमा आफ्नो अनुसन्धान प्रस्तुत गर्न सान डियागो पुगेका बेला भिडियो खिचेका थिए । प्राविधिक हिसाबले कम गुणस्तरीय भएपछि उक्त भिडियोले विश्वव्यापी रूपमा डिजिटल युगको विकासका लागि उल्लेखनीय भूमिका निर्वाह गरेको ठानिन्छ । १७ वर्षअघि युट्युबमा अपलोड गरिएको मि याट द जु हालसम्म २६ करोड ३० लाख पटक हेरिसकिएको छ । दर्शकहरूले भिडियोमा १ करोड ११ लाख ८९ हजार १ सय ५७ वटा प्रतिक्रिया जनाएका छन् ।
पाँच कविका सिर्जना चित्रमा,"(चितवन)नवलपुर गैंडाकोटका भीम शर्माका लागि एकल चित्रकला प्रदर्शनी नौलो हैन । शुक्रबारदेखि गैंडाकोटको किसान आर्ट ग्यालरी मा सुरु भएको उनको एघारौं एकल चित्रकला प्रदर्शनी भने अरूभन्दा पृथक् छ । शर्माले तयार गरेका २७ वटा चित्र प्रदर्शनीका लागि राखिएका हुन् । ती यस्ता चित्र हुन् जसमाथि पाँच जना कविले हरेक चित्रमा कविता कोरेका छन् । शर्माका चित्रमा आधारित रहेर गोविन्दराज विनोदी, गीता त्रिपाठी, सुमन पोखरेल गोपी सापकोटा र सुदेश सत्यालले कविता लेखेका छन् । हरेक चित्रमा पाँच कविका कविताहरू समेटेर साझा प्रकाशनले इत्थंविध चित्र ः इत्थंविध कविता नामक संग्रह पनि प्रकाशन गरेको छ । प्रदर्शनीमा चित्र र त्यसमा आधारित १३५ वटा कविता समेटिएको उक्त संग्रहको पनि विमोचन भएको छ । मैले चित्र कोर्थे । विनोदीजीले चित्रका साथै कविता पनि लेख्नुहुन्छ । उहाँले मैले कोरेका चित्रमाथि पनि कविता रचना गर्न लाग्नुभयो । चित्रकारको रचनालाई कविले कसरी हेरेको हुँदो रहेछ भन्ने अनुभव गरौं न त भनेर अन्यलाई पनि कविता लेख्न लगाएर पुस्तकै तयार गर्यौं, शर्माले सुनाए । आफूले सोचेर कोरेको चित्रमा कविले फरक दृष्टि पनि राखेको पाउँदा शर्मा छक्क परेका छन् । जर्मनीका तीन स्थान र क्यानडामा पनि एकल चित्रकला प्रदर्शनी गरिसकेका भीमका सामूहिक कला प्रदर्शनी भारत, बंगलादेश र अफगानिस्तानमा समेत भएका छन् । तर कलामा साहित्य मिसाएर आफ्नै गाउँठाउँमा भएको यो प्रदर्शनी उनलाई खास लागेको छ । कोरोनाका समयमा घरमै थुनिँदा कोरेका चित्रहरू यसमा छन् । यसमा अनुहार देख्न पाउनु हुन्न । मान्छेले काम गरेको भाव देख्न सक्नु हुन्छ, शर्माले भने । प्रदर्शनीमा राखिएका चित्रहरूमा प्रकृति र जीवजनावरको मेल पनि छ । एउटा चित्रमा भगवान शिवको अनुहारसहित पूर्ण रूप छ । जसका वरपर साँढेहरू बसेका छन् । अब यो शक्तिका आडमा को को बस्छन् भन्ने भाव प्रकट भएको हो । कविहरूले पनि यही लय समाउनुभएको छ, शर्माले भने । शर्माका चित्रमाथि कविता त कोरिएकै थिए, नाटककारहरू नाटक मञ्चन गर्न पनि तयार भए । प्रदर्शनीमा स्वप्नवयन शीर्षकको चित्र पनि छ । जसमा अञ्जना प्रदिपको नाट्य टोली कर्मी चौतारी ले कला देखाउँदै छ । महिलाको हातले बुन्दै गरेको स्विटरको स्वरूपमा बच्चा र बचेराहरू देखिन्छन् । कविले सो चित्रमा कोरेका हरफहरू समाएर हामीले पनि अभिनयमार्फत त्यो चित्रप्रति नाट्यकर्मीको बुझाइ प्रस्तुत गर्न लागेका छौं, अञ्जान प्रदिपले भने । आफ्ना चित्रमा मान्छे र अन्य प्राणीलाई जोड्दै आएका भीमले यस पटक साहित्यकार र नाट्यकर्मीलाई पनि आफ्नो रचनामाथि उनीहरूकै शैलीमा बोल्न लगाएका छन् ।"
उपचुनाव र लगजाममा राजनीति,"राजनीति लगजाममा छ, शासन नेतृत्वविहीन र गतिशून्य छ । सरकार ठूलाबडा र नेताका आसेपासेको सुविधाको घेरामा छ । आम मानिसका लागि यसको कुनै अर्थ छैन । विकास भनेको ठेक्कापट्टाको धन्दामा सीमित छ । राज्यका अङ्गहरू बेकामे छन्, भएका पनि लडखडाउने र लडबडाउने खालका छन् । जनतामा राजनीतिक अलगाव बढ्दो छ । सतहबाट हेर्दा सबै ठीकठाकजस्तो पनि छ । निर्धारित अवधिमा चुनावहरू भइराखेका छन् । राजनीतिक दल, मतदाता सबैको सहभागिता छ । परिणामको स्वीकार्यता छ । संवैधानिक प्रक्रियाबाट सरकारहरू बनेका छन्, हटेका छन् । अटेरी र ज्यादती गर्नेलाई अदालतको आदेशले भए पनि हटाइदिएको छ । त्यो प्रियअप्रिय जे भए पनि सबैले मानेकै छन् । संवैधानिक प्रणालीले काम गरिरहेकै जस्तो देखिन्छ । तर यसको भित्री कथा भने नितान्त फरक छ, नेतृत्वविहीनता र अनेकौं विकृतिबाट ग्रस्त छ । नेतृत्व गर्नेहरूले नैतिक आधार नै गुमाएका छन् ।एकातिर उपचुनावको रौनक छ, अर्कातिर संसद्मा बिजिनेस छैन । अहिले त कुनै दलले रोस्ट्रम घेरेको पनि छैन । संसद् भनेको केही ठूला नेताको लहडबाजीको थलो मात्र हो कि जस्तो लाग्छ । उनीहरूको कुरा मिले ताली बज्छ, प्रस्ताव र विधेयकहरू पारित हुन्छन्, नत्र लगजाम । कुनै सांसदले विधेयकमाथि गम्भीर भएर बहस गरेको पनि देखिन्न । यस्तै हो भने किन चाहियो चुनाव ? किन चाहियो संसद् ? प्रधानमन्त्री पुष्पकमल दाहालले दुई महिनाको अन्तरालमा दुई पटक संसद्बाट विश्वासको मत लिएका छन्, तर उनको राजनीतिक विश्वसनीयता संकटमा छ । उनी आफैंमा पनि विश्वासको संकट छ, हरेक पटक चुनावमा सुरक्षित निर्वाचनक्षेत्र कुन छ भनेर खोज्दै हिँड्नुपरेको छ । गठबन्धन अदलबदलको रेकर्ड तोड्न सधैं पहिलो छन् । कुनै बेला भारतको संसद्मा आयाराम गयाराम निकै चर्चित कथा थियो, तर त्यो सांसदको भूमिकाकेन्द्रित थियोÙ नेपालमा त यो भूमिका प्रधानमन्त्रीकै तहमा पुगेको छ, पुष्पकमल दाहाल त्यसको नमुना पात्र भएका छन् । यो सरकारले पूरा आकार नपाउँदै उनी फेरि अर्को पोल्टामा पुग्दैनन् भन्न कुनै आधार छैन ।न्यायपालिका प्रमुख अर्थात् प्रधान न्यायाधीशको पद लामो समयदेखि कहिले निलम्बित त कहिले रिक्त छ, संविधानद्वारा निर्धारित प्रक्रिया अनुसार त्यसको छिनोफानो र निणर्य हुन सक्तैन । संवैधानिक परिषद्को बैठक बस्न सक्तैन, बसे पनि कुनै निर्णयमा पुग्दैन । प्रधानमन्त्री र सत्तारूढ दलका नेताले प्रमुख विपक्षी दलका नेताको घरमै पुगेर बैठकका लागि अनुनयविनय गरेका दृश्यहरू प्रमुख सामाचार बनेर आउँछन् । संवैधानिक परिषद्मा अहिले प्रधानमन्त्रीको पक्ष कमजोर छ, विपक्षी एमाले केपी ओलीको पकड बलियो छ । यसका छ सदस्यहरूमध्ये ओलीसहित सभामुख, राष्ट्रिय सभाका अध्यक्ष तीन जना ओली पक्षकै भए । उनको सहमतिबिना बैठकमा न कोरम पुग्छ न कुनै प्रस्ताव पारित नै हुन सक्छ । उपसभामुख रास्वपाकी छन् । सर्वोच्च अदालतका न्यायाधीशसहित संवैधानिक नियुक्तिहरूका लागि कुनै बेला दक्षिण एसियामै नमुना मानिएको संवैधानिक परिषद्लाई प्रधानमन्त्री हुनेहरू आफैंले काम नलाग्ने बनाएका छन् । यसले गर्ने नियुक्तिका सिफारिसहरू पनि नेताका भागबन्डा र कोटामा हुन्छन् । परिणामतः कतिपय संवैधानिक निकायका काम नेताहरूकै इच्छाकै अनुमोदनका दृष्टान्त भएका छन् । कहिले लोकमान सिंहजस्ता भस्मासुर पनि जन्माएका छन् । विगतमा राष्ट्रपति, प्रधान न्यायाधीश, सभामुख, अख्तियार प्रमुखजस्ता पदाधिकारीको अत्यधिक राजनीतिक उपयोग भयो । प्रधानमन्त्रीको पदीय भविष्य, राजनीतिक दलको एकता र विभाजन पनि यिनकै हातमा निर्भर हुन पुग्यो । यसमा निर्वाचन आयोग पनि अपवाद छैन । परिणामतः प्रधानमन्त्री हुने व्यक्ति र उनका प्रतिस्पर्धी सबैको राजनीतिक स्वार्थ यिनीहरूको चयनमा जोडिन पुग्यो । राष्ट्रपति र सभामुख निर्वाचित हुने भएकाले त्यसको खेल राजनीतिक समीकरणमा निर्भर गर्छ । संवैधानिक नियुक्तिहरूका लागि संवैधानिक परिषद् सत्तापक्ष र विपक्षको तानातानीमा अड्किन पुग्यो । संवैधानिक परिषद् पनि राजनीतिक लगजामको एउटा प्रमुख कारक हुन पुगेको छ । अहिले मानव अधिकार आयोगको अन्तर्राष्ट्रिय हैसियत नै तल झरेको छ । सर्वोच्च अदालत, मानव अधिकार आयोग, निर्वाचन आयोग, लोकसेवा आयोग, महालेखा परीक्षक र अख्तियारबाहेकका अन्य आयोगका नियुक्तिका लागि अब संवैधानिक परिषद्मा लैजानुको कुनै औचित्य पनि छैनÙ सोझै मन्त्रिमण्डलबाट गरे हुन्छ । जुन उद्देश्यले संविधानमा यी आयोगहरूको व्यवस्था गरिएको हो, यिनको गठन र काममा त्यो देख्न पाइन्न । भागबन्डा र भर्तीकेन्द्र नै भएर रहने हो भने यिनको औचित्य पनि किन रह्यो र ?तनहुँ, चितवन र बाराका तीन निर्वाचन क्षेत्रमा मतदान हुँदै छ । हिजोसम्म आफ्ना उम्मेदवारलाई जिताउने एकल एजेन्डामा सम्पूर्ण राजनीति केन्द्रित थियो । उपचुनाव भए पनि यसको प्रचार अभियान आम चुनावको भन्दा सघन देखियो । प्रधानमन्त्री, पूर्वप्रधानमन्त्री, सत्तापक्ष, विपक्ष सबै उत्रिए । तर चुनावपछि के ? कुनै एजेन्डा छ जस्तो लाग्दैन । चुनाव लोकतन्त्रको एउटा महत्त्वपूर्ण पाटो हो । चुनावपछि हार्नेजित्ने दुवै आआफ्ना काममा लाग्छन् । तर हामीकहाँ त चुनाव कसले जितेको हो र कसले हारेको, छुट्याउन पनि कठिन छ । चितवन२ को उपचुनाव नै यसको ज्वलन्त उदाहरण हो । आम चुनावकै बेला विजयी भएका रवि लामिछाने यो उपचुनावका चर्चित उम्मेदवार हुन् । यदि उनी नै उम्मेदवार छन् र पार्टी पनि उही छ भने उपचुनाव किन, हिजोकै मतलाई सदर गरे हुँदैन ? नागरिकताको प्रश्न त केवल प्राविधिक भयो, राजनीतिक भएन । किन गर्नुपर्यो चुनावी तमासा ? पासपोर्टको मुद्दा त अदालतमा बाँकी नै छ, स्थिति फेरि उल्टिन के बेर ? बुझिनसक्नु छ राजनीति, चुनाव र अदालतको खेल ।उपचुनावको परिणाम जता गए पनि संसद्को गणितमा धेरै ठूलो परिवर्तन हुँदैन, यो प्रतिष्ठाको लडाइँ मात्र हो । तनहुँमा कांग्रेस, बारामा सत्ता गठबन्धन र चितवनमा रवि लामिछानेको प्रतिष्ठाको टक्कर । कसैले ट्वीट गरेका थिए, मैले त जताततै रवि मात्रै देखें । वास्तवमा यो उपचुनाव रास्वपा भर्सेस अरू, मिनी जनमतसंग्रहजस्तै भएको छ । गत आम चुनावमा यसले पाएको जनसमर्थन कांग्रेस, एमाले, माओवादी लगायत पुराना सबै दलका लागि ठूलो चुनौती र त्रास सिद्ध भएको छ । उपचुनावमा रास्वपाले स्विप नै गरे पनि सत्तामा उसको मोलमोलाइको हैसियत केही बढ्ने मात्र हो, यथास्थितिको राजनीतिमा धेरै ठूलो अपेक्षा गर्ने ठाउँ छैन भन्ने कुरा गत पाँच महिनाको दृष्टान्तले पुष्टि गर्छ । यो पार्टीको ध्यान सत्ताको दलदलमा होइन, संसद्मा हुनुपर्ने थियो । सत्तामा अहिले उसको भूमिका न नेतृत्वदायी हो, न नीतिमा निर्णायक नै । जति इमानदार बन्ने नाटक गरे पनि सरकारमा उसको भूमिका लेनदेन र मोलमोलाइमै सीमित हुन्छ । तर यसले चाह्यो भने संसद्मा निर्णायक भूमिका खेल्न सक्छ र अर्को चुनावमा पुग्दा नेतृत्वदायी शक्तिमा फड्को मार्ने सम्भावना पनि छ । यो त सामान्य अनुमानको कुरा भयो, तर संसद्मा फेरि पुगेपछि रविले पनि संसद्को गणितीय सूत्र बदल्न के बेर ?आम चुनाव सम्पन्न भएका पाँचछ महिनाभित्रै हुन लागेको यो चुनावबाट सरकारका बारेमा धेरै समीक्षा गर्न नसकिए पनि भावी राजनीति र अर्को चुनावका बारेमा अनुमान लगाउने धेरै आधार मिल्नेछ । त्यो काम चुनावको परिणाम आएपछि गर्दै गरुँला । यहाँ मैले आज उठाउन खोजेका कुरा त्योभन्दा अलि फरक छन् । उपचुनावका सन्दर्भमा राजनीतिक नैतिकताको प्रश्न पनि छ । चुनाव प्रचारमा सबैले देखेको दृश्य हो प्रधानमन्त्री दाहालसहित पूर्वप्रधानमन्त्रीहरू शेरबहादुर देउवा, माधवकुमार नेपाल र बाबुराम भट्टराई सत्तापक्षका कांग्रेस र जनता समाजवादी पार्टीका उम्मेदवारका लागि मत मागिरहेका थिए । प्रधानमन्त्री विकास र मन्त्रीको कोटा बाँड्दै थिए । आचार संहिताको कुरा छाडौं, त्यो निर्वाचन आयोगको मेकअप सामग्री मात्र होÙ यो दृश्य हेरिरहँदा मेरो मनमा दुइटा प्रश्न उठे । पहिलो, यो चुनाव सत्ता गठबन्धन भर्सेस रास्वपा र जनमत पार्टी कसरी भयो ? कम्तीमा प्रधानमन्त्री दाहाललाई हेक्का हुनुपर्थ्यो, यी दुवै पार्टी अहिले सरकारमा नभए पनि उनले नेतृत्व गरेको सरकारका सहयात्री हुन् । उपचुनावपछि सरकारको स्वरूप बदलिने संकेत त होइन यो ? दोस्रो प्रश्न, राजनीतिक नैतिकता हो । यदि सत्तापक्षका तीन ठाउँकै उम्मेदवारले हारे भने लाइन लागेर मत माग्ने प्रधानमन्त्री र पूर्वप्रधानमन्त्रीहरूको राजनीतिक नैतिकता कति बाँकी रहला ? काठमाडौं महानगरमा बालेन्द्र शाह एक्लैले तत्कालीन सत्ता गठबन्धन र प्रमुख विपक्षी एमालेलाई हराएकै हुन् । जनताले अस्वीकार गरे भनेर उनीहरू कसैले राजनीति छाड्ने सम्भावना त छैन । लाज पचाउँदै हामी यो गर्छौं, त्यो गर्छौं भनेर भाषण छाँटिरहेका हुन्छन्, अर्को चुनावमा फेरि भोट माग्न पुग्छन् ।राजनीति लगायत सार्वजनिक जीवनमा नैतिकता र राजनीतिक इमानदारी महत्त्वपूर्ण तत्त्व हो । तर नेपालमा खास गरी राजनीतिक तहमा यी त हास्यास्पद कुरा भएका छन् । त्यसैले यसमाथि केही विवेचना गर्नुको के औचित्य छ भन्ने पाठकलाई लाग्न सक्छ । तर हाम्रो मुख्य समस्या यसैको सेरोफेरोमा छ । नैतिकता र इमानदारीलाई कुनै न कुनै रूपमा राजनीतिमा नफर्काउने र नजोगाउने हो भने लोकतन्त्र वा अर्को कुनै पनि तन्त्रको कुरा गर्नुको अर्थ छैन । अहिले हाम्रो राजनीतिमा नैतिकता र इमान छैन । त्यसैले राजनीतिक नेतृत्व पनि अत्यन्त कमजोर भएको छ । त्यसको दयनीय पात्र प्रधानमन्त्री दाहाल भएका छन् । राजनीतिलाई चलायमान राख्ने नेतृत्वले हो । त्यसमाथि प्रधानमन्त्री हुनेको नेतृत्वले सम्पूर्ण प्रणाली प्रभावित हुन्छ । संसद्ले अंकको जोडघटाउमा आधारित देउवा, ओली वा प्रचण्डको एउटा प्राविधिक नेतृत्व मात्र दिन थालेको छ । प्राविधिक पनि होइन, एउटा रकमी खेलाडीले मौकामा बाजी मारेको स्थिति मात्र छ । यो त मौकामा चौका हानेजस्तो मात्र हो । बारम्बार यस्तै नेतृत्वको घुमिफिरी खेलले देशलाई अझ बरबादीतर्फ लैजाने मात्र हुन्छ । संसदीय नेतृत्वमा देखिएको यो कमजोरी र विकृतिका लागि चुनाव प्रणालीलाई दोष दिने गरिएको छ । हो, हामीले प्रतिनिधित्वको जुन मिश्रित प्रणाली अपनाएका छौं, त्यसबाट कुनै एक दलको संसद्मा बहुमत कठिन छ, असम्भव भने पनि हुन्छ । यसमा दलहरूको स्वस्थ र नीतिगत प्राथमिकताका आधारमा चुनावी एवं सत्ता गठबन्धनको आवश्यकता पर्छ । यस अवधिमा भएका दुई चुनावमा दलहरूले गठबन्धन पनि गरे, सरकारमा बहुमत पुर्याउन गठबन्धन अपरिहार्य नै छ, एक्लै कसैको पनि बहुमत छैन । तर एकदलीय बहुमतले पनि स्थिर सरकार दिन नसकेको अनुभव हामीसँग छ । एकदलीय बहुमतले अझ भद्रगोल ल्याएको छ । चुनाव प्रणालीमा पनि पुनर्विचार गर्न सकिन्छ । तर पूरै पुरानो प्रणालीमा फेरि फर्किनु व्यावहारिक हुँदैन । यसले प्रतिनिधित्वलाई पनि सङ्कुचित पार्छ । चुनाव प्रणालीमा भन्दा प्रधानमन्त्रीको चयन प्रक्रियामै पुनर्विचार गर्नुपर्ने आवश्यकता देखिन्छ । एउटा विकल्प भनेको प्रधानमन्त्री वा राष्ट्रपति जो भए पनि प्रत्यक्ष निर्वाचित कार्यकारी हो । कार्यकारी प्रधानमन्त्रीको चर्चा २०५४५५ देखि नै चलेको हो । त्यसको पक्षमा विचारविमर्श पनि अघि बढेको थियो । संविधानसभामा यसले प्रवेश पनि पाएको थियो । तर त्यो प्रस्ताव संविधानसभाको शासकीय समितिमा प्रदीप गिरिको एकल अल्पमतमा सीमित भयो, सभामा कसैले त्यसको उच्चारण पनि गरेन । संविधान बनाएर पार्टी र संसद्बाट बाहिरिएपछि बाबुराम भट्टराईले पुनः प्रत्यक्ष निर्वाचित कार्यकारीको पक्षमा वकालत गर्न थालेका छन् । प्रस्ताव जसले गरे पनि यसमाथि विचारविमर्शको औचित्य बढेको छ ।संसद्को यो कार्यकालसँगै संविधान कार्यान्वयनमा आएको एक दशक नाघ्छ, यस अवधिमा दुई आम चुनाव भइसकेका छन् । कार्यपालिकाको संरचनामा मात्र होइन, प्रदेश र स्थानीय सरकारका बारेमा पनि निकै गम्भीर प्रश्न उठेका छन् । संविधानमा भएका कमीकमजोरीलाई अभ्यासबाट पनि सम्परीक्षण गर्ने अनुभव प्राप्त भइसकेको छ । तसर्थ संसद्ले विज्ञहरूसमेत भएको एउटा आयोग बनाएर यसमा गम्भीर अध्ययन गर्न सक्छ र शासकीय व्यवस्था लगायत राजनीतिको लगजाम खोल्न सक्छ । मलाइ चुनावमा जनताले दिने मतमा विश्वास छ । नेतृत्वलाई प्रत्यक्ष चुनावमा धकेल्ने हो भने त्यसले धेरैलाई पाखा लगाउने निश्चितप्रायः छ ।"
अख्तियारको क्षेत्राधिकार विस्तार नगर,"अख्तियार दुरुपयोग अनुसन्धान आयोगलाई संविधानले दिएको क्षेत्राधिकार विस्तार गर्ने गरी ऐन संशोधनको प्रक्रिया राष्ट्रिय सभाबाट अगाडि बढेपछि भ्रष्टाचार निवारण गर्ने जिम्मेवारी पाएको मुलुकको एक मात्र संवैधानिक निकायको अधिकारक्षेत्रमाथि पुनः विमर्श सुरु भएको छ । अख्तियार दुरुपयोग अनुसन्धान आयोग ऐन२०४८ लाई संशोधन गर्न बनेको विधेयक माथिल्लो सदनबाट पारित भएर प्रतिनिधिसभामा आइपुगेको छ । त्यस क्रममा माथिल्लो सदनले अख्तियारले अहिलेसम्म प्रयोग गर्दै आएको भन्दा फरक एक महत्त्वपूर्ण अधिकार थप्न खोजेको छ । पारित विधेयकमा नेपाल सरकारले राजपत्रमा सूचना प्रकाशित गरी बैंक तथा वित्तीय संस्था, बिमा, मेडिकल कलेज र सोसँग सम्बद्ध अस्पताल, अन्य महाविद्यालय वा कलेज माथि पनि अख्तियारको क्षेत्राधिकार रहने व्यवस्था छ । यी निजी संस्थाहरूलाई पनि सार्वजनिक संस्थाको परिभाषाअन्तर्गत राखेर अख्तियारले छानबिन गर्न पाउने गरी विधेयक अघि बढाइनु अनुचित छ । ऐनको यस्तो संशोधन संविधानसँग सीधै बाझिन्छ । संविधानको धारा २३९ मा कुनै सार्वजनिक पद धारण गरेको व्यक्तिले भ्रष्टाचार गरेको अनुसन्धानबाट देखिएमा अख्तियारले मुद्दा दर्ता गर्न सक्ने व्यवस्था छ । अर्थात्, अख्तियारले अनुसन्धान गर्नका लागि उक्त व्यक्तिले सार्वजनिक पद धारण गरेको हुनुपर्ने अनिवार्यता संविधानले खोज्छ । सरकारले राजपत्रमा सूचना प्रकाशन गरेर तोकेका भरमा निजी संस्थाहरूमाथि अख्तियारको क्षेत्राधिकार निम्त्याउने गरी कानुन निर्माण गर्नु संविधानको यो प्रावधानविपरीत हुन जान्छ । भ्रष्टाचार निवारणका लागि संवैधानिक भूमिकासहित अख्तियार दुरुपयोग अनुसन्धान आयोग स्थापना गरिएयता उसले मूलतः तीन प्रकारका अधिकारहरू प्रयोग गरेको देखिन्छ । पहिलो, सार्वजनिक पद धारण गरेको व्यक्तिले भ्रष्टाचार गरेको अनुसन्धानबाट देखिएमा मुद्दा दायर गर्नेÙ दोस्रो, सार्वजनिक पद धारण गरेको व्यक्तिले घूसरिस्वत माग गरेको जानकारी पाएमा आफैं रकम उपलब्ध गराएर रंगेहात पक्राउ गरी (स्टिङ अप्रेसन) मुद्दा दायर गर्नेÙ र तेस्रो, सार्वजनिक पद धारण गरेको व्यक्तिले कानुन बमोजिम अनुचित कार्य मानिने काम गरी अख्तियारको दुरुपयोग गरेको देखिएमा निजलाई सचेत गराउन, विभागीय कारबाही वा कानुनमा व्यवस्था भए बमोजिम अन्य कारबाहीका लागि अख्तियारवालासमक्ष लेखी पठाउने ।यी तीनवटा महत्त्वपूर्ण अधिकारलाई अख्तियारले व्यापक दुरुपयोग गरेको पाइएपछि २०७२ यता दुइटा अधिकार कटौती गरिएको छ । स्टिङ अप्रेसन लाई २०७७ सालमा सर्वोच्च अदालतले संवैधानिक इजलासले करदाताको रकम प्रयोग गरेर सार्वजनिक पद धारण गरेका व्यक्तिलाई ट्र्यापमा पार्न संवैधानिक निकाय प्रयत्नशील रहनु सभ्य समाजका लागि नसुहाउने कदम भन्दै खारेज गरिदिएको थियो । त्यसअघि नै संविधानसभाले बनाएको २०७२ को संविधानमा २०४७ र २०६३ को संविधानले प्रत्याभूत गरेको अनुचित कार्यमा छानबिन गरी निर्देशन दिने अख्तियारको अधिकारलाई कटौती गरेको थियो । सर्वोच्च अदालत र संसद्को सुशासन तथा अनुगमन समितिले अख्तियारले आफ्नो क्षेत्राधिकारबाहिर गएर बारम्बार अरूको अधिकार मिचिरहेको पाएपछि नयाँ संविधानमा अनुचित कार्य सम्बन्धी उसको अधिकार कटौती भएको थियो । त्यसयता नै अख्तियारले गुमेको उक्त अधिकार फर्काउन लबिइङ गर्दै आइरहेको छ । संविधान जारी भएको चार महिनापछि २०७२ माघमा तत्कालीन प्रमुख आयुक्त लोकमानसिंह कार्कीले तत्कालीन राष्ट्रपति विद्यादेवी भण्डारीलाई बुझाएको वार्षिक प्रतिवेदनमा अन्तरिम संविधानको व्यवस्थालाई संकुचन गरी नयाँ संविधानमा आयोगको क्षेत्राधिकार कटौती हुनुले भ्रष्टाचार नियन्त्रणको प्रयासमा शिथिलता आउने त होइन भन्ने आशंका व्यक्त गर्दै भ्रष्टाचार नियन्त्रणको बृहत्तर उद्देश्य पूर्तिका लागि संविधान संशोधनमार्फत आयोगलाई अधिकारसम्पन्न बनाउन आवश्यक रहेको उल्लेख थियो । त्यही वर्षदेखि अख्तियारले आफ्नो कटौती भएको अधिकार फर्काउनुपर्ने लबिइङसँगै निजी क्षेत्रमाथिको अनुसन्धानको क्षेत्राधिकार विस्तारलाई पनि हरेक वर्ष निरन्तर रूपमा उठाउँदै आएको छ । अख्तियारको उक्त मागलाई २०७६ माघ १० मा दर्ता भएको विधेयक पारित गर्दा अतिरिक्त अधिकार थप गरिदिएर राष्ट्रिय सभाले अहिले पूरा गरिदिन खोजेको हो । राष्ट्रिय सभाबाट पारित विधेयकलाई जस्ताको तस्तै प्रतिनिधिसभाबाट पनि पारित गर्ने हो भने त्यसले राज्यका निकायहरूबीच नै क्षेत्राधिकारको द्वन्द्व निम्त्याउने देखिन्छ । अख्तियारलाई सुम्पिन खोजिएको निजी क्षेत्रका अनियमितता रोक्न अहिले नै पनि राष्ट्र बैंक, बिमा समिति, सम्पत्ति शुद्धीकरण अनुसन्धान विभाग, मेडिकल काउन्सिल, राजस्व अनुसन्धान विभागजस्ता २० निकाय छन् । नेपालका निजी क्षेत्रमा पर्याप्त मात्रामा अनियमितता वा भ्रष्टाचार नभएका होइनन् तर तीमाथि नियमन गर्न कानुन बमोजिम स्थापना भएका संस्थाहरूलाई नै सक्रिय तुल्याउनु उपयुक्त हुन्छ । अधिकार भएका निकायले काम नगर्ने र तिनले नगरेका कामजति सबै अख्तियारलाई सुम्पिने कार्य भ्रष्टाचार निवारणका लागि सही मार्ग हुन सक्दैन । ती नियमनकारी निकायले आफ्नो अधिकार र जिम्मेवारी अनुसार काम गरेनन् र उनीहरूको प्रभावकारितामा प्रश्न उठेमा भने अख्तियारले ती निकायलाई जवाफदेह बनाउन सक्छ । यसै पनि अख्तियारले आफूलाई प्राप्त सबै अधिकारको प्रभावकारी प्रयोग गर्न नसकेकामा प्रश्नहरू छन् । अख्तियारले बर्सेनि विशेष अदालतमा दर्ता गरेका मुद्दा संख्या विश्लेषण गर्दा अनुसन्धानमा बढी मानव संसाधन, समय र क्षमता चाहिने गैरकानुनी सम्पत्ति आर्जन को हिस्सा ५ प्रतिशतभन्दा कम देखिन्छ भने नक्कली शैक्षिक प्रमाणपत्र, घूसरिस्वत, सार्वजनिक सम्पत्ति हिनामिना जस्ता तुलनात्मक रूपमा साना र सजिला प्रकृतिका मुद्दामा उसको ध्यान ज्यादा देखिन्छ । त्यसबाहेक विशेष अदालतमा आफूले हारेका बहुचर्चित मुद्दामा पुनरावेदन गर्ने वा सर्वोच्च अदालतमा समेत सफलता पाउन नसकेका मुद्दामा पुनरवलोकनमा जाने प्रयास पनि अख्तियारले कमै गरेको देखिन्छ । त्यस्तै, भ्रष्टाचारविरुद्ध काम गर्ने अन्तर्राष्ट्रिय संस्था ट्रान्सपरेन्सी इन्टरनेसनलले सार्वजनिक गर्ने प्रतिवेदनहरूले पनि नेपालमा सार्वजनिक क्षेत्रको भ्रष्टाचार नियन्त्रण र सुशासनको स्थिति निरन्तर नाजुक रहेको देखाउँछन् । यी सबै विवरण अख्तियारको कार्यक्षमता र प्रभावकारितासँग पनि जोडिन्छन् । निजी क्षेत्रमा प्रवेश गर्न अख्तियारलाई उसको संरचना र संस्थागत क्षमताले पनि भ्याउने देखिँदैन । आफूलाई संविधान र कानुन बमोजिम प्राप्त जिम्मेवारी प्रभावकारी रूपमा पूरा गर्न असमर्थ हुने तर नयाँनयाँ क्षेत्रमा प्रवेश गर्न चाहने अख्तियारको महत्त्वाकांक्षालाई जननिर्वाचित संसद्ले मलजल गर्ने होइन, लगाम लगाउनुपर्छ ।"
सामुदायिक विद्यालय सुधारको बाटो,"सामुदायिक विद्यालयमा २०७४ देखि २०७९ सम्म करिब १० लाख विद्यार्थी घटेको खबर छ । नघटुन् पनि किन, देशको सामुदायिक विद्यालय ध्वस्त पार्न सरकारी निकायहरू नै लागिपरेका छन् । २०४६ साल पछि आफ्ना कार्यकर्ताहरूलाई जागिर खुवाउन अन्धाधुन्ध सरकारी स्कुलहरू च्याउझैँ स्थापना गरिए । निजी स्कुलहरूलाई राज्यले मनपरी शुल्क असुलेर व्यापार गर्न अनुमति दियो । हाल केही थान सामुदायिक स्कुललाई नमुना स्कुल घोषणा गरेर सामुदायिक स्कुलहरूबीचमै विभेद गरिएको छ । नमुना बनाइएका स्कुलहरूलाई बर्सेनि करोडौं रुपैयाँ लगानी गरिएको छ भने ग्रामीण क्षेत्रका गरिबका छोराछोरीहरूले पढ्ने स्कुलमा न दरबन्दी छ न भौतिक सुविधा । धनी स्कुलहरू अझै धनी र गरिब स्कुलहरू अझै गरिब हुने अवस्था सृजना गरिएको छ । यसको मुख्य दोषी राज्य नै हो । सामुदायिक विद्यालयमा १७ थरी शिक्षकहरू नियुक्त गरिएका छन् । शिक्षकहरूलाई राजनीतिक दलको कार्यकर्ता बनेर दलको झोला र झन्डा बोक्दा भ्याईनभ्याई छ । राजनीतिक दलले नै उनीहरूलाई संरक्षण गरेका छन् । शिक्षकहरूको घर पायक जागिर पनि अभिशाप बनेको छ । पेसागत संगठनहरूलाई सामुदायिक स्कुलको शैक्षिक गुणस्तरमा भन्दा दलको चाकरी गर्नमै भ्याईनभ्याई छ । कसरी स्वार्थ पूरा गर्ने भन्ने ध्याउन्नमा उनीहरू तँछाडमछाड गर्दै छन् । शिक्षकहरूको सेवा सुविधा कटौती गरिएको छ । दण्ड र पुरस्कारको कुनै व्यवस्था छैन । संघ, प्रदेश र स्थानीय पालिकाहरूका कति जनप्रतिनिधि निजी स्कुलका लगानीकर्ताहरू छन् । निजी स्कुलसँग प्रतिस्पर्धा गर्नका लागि अधिकांश सामुदायिक स्कुलसँग भौतिक पूर्वाधारसम्म छैनन् । २०० मिटरको दूरीमा ५७ वटा विद्यालयहरू खोल्ने अनुमति दिएर राज्यले नै सामुदायिक शिक्षा ध्वस्त पार्दै छ । कक्षा १० सम्म मात्रैको चासो दिएर कक्षा १२ पछिको विद्यार्थीहरूको अवस्था के छ भन्नेतिर कसैको ध्यान गएको छैन । देशमा राजनीतिक अस्थिरताका कारण शिक्षा क्षेत्र नराम्रोसँग प्रभावित भएको छ । हालसम्म पनि २०२८ सालकै शिक्षा ऐन र २०५९ सालकै शिक्षा नियमावली प्रचलित छन् । शिक्षामन्त्रीहरू पनि शिक्षा बुझेका कोही पनि नियुक्त भएनन् । शिक्षा कुनै पनि राजनीतिक दलको प्राथमिकतामा परेको छैन । उता, निजी स्कुलका लगानीकर्ताहरू चरम व्यापारीकरण गरेर आम्दानी गर्न कस्सिएका छन् । निजी स्कुलहरूको राम्रो नियमन नगरी सामुदायिक स्कुलहरू सुध्रनेवाला छैनन् । हाल जति पनि दक्ष जनशक्ति कार्यरत छन् ती सबै सामुदायिक स्कुलका उत्पादन हुन् भन्ने कुरा राज्यले बुझ्न ढिला नगरी देशमा रहेको दुई थरी शिक्षालाई एकै थरी बनाउनुपर्छ । जबर्जस्ती अंग्रेजी माध्यमका नाममा सञ्चालन गरिएका सामुदायिक स्कुलहरूले निजीकै हाराहारीमा शुल्क असुलेर विद्यार्थीहरूलाई शोषण गरिरहेका छन् । सामुदायिक स्कुलमा रहेका १७ थरी शिक्षकहरू र तिनको पेसागत संरक्षण नगर्दासम्म यस्ता शिक्षालयमा न त विद्यार्थी वृद्धि हुन्छन् न त गुणस्तर । र, सामुदायिक स्कुलबाट उत्पादन गरीएका जनशक्तिहरू दिगो जनशक्ति बनेको कुरा बिर्सनु हुँदैन । त्यसैले सामुदायिक स्कुललाई गाली होइन, दरबन्दी र पूर्वाधार विकासमा लगानी गरौं । राज्य शिक्षा क्षेत्रमा उदासीन नबनोस् । कुसुम न्यौपाने (शिक्षक), जनता मावि, मंगलचौर, अरुणखोला, नवलपरासी (पूर्व)"
दस वर्ष: खेर गएको अवसर,"भुवनेश्वर शर्मा, चन्द्रागिरि२, काठमाडौं"
'द्रुतमार्गको गतिः ६ वर्षमा २२ प्रतिशत' समाचारमा   मा आएका केही टिप्पणी:,"धन्य हाम्रो विकासको गति । यो दशकमा पूरा होला कि । कडा नियमन हुनुपर्छर् । बाबुराम पुरीयस्तै छ हाम्रो देश नेपालको चलन । कुनै पनि ठूला काम कहिल्यै समयमा सकेको अहिलेसम्म कहिले पनि सुन्न देख्न पाएको छैन । प्रवीण रञ्जितदुईचार दशक पनि नलगाए के गर्नु नि । फेरि मेरो पालमा भनेर उद्घाटन कार्यक्रम राखिहाल्छन् अनि । मनहरि कुइँकेलसरकारलाई सरकार बनाउनु नै ठूलो उपलब्धि छ, बाटो कसले बनाइदेओस् । धनेन्द्र बस्नेत"
कृषिउपज भण्डारण रसिदमा कर्जा कहिले ?,"कृषिउपज मानव जगत्कै लागि अत्यावश्यक वस्तु हो । यसको उपयोग प्राथमिक खाद्य तथा औद्योगिक कच्चा पदार्थका रूपमा हुँदै आएको छ । सहरमा जनघनत्व र उपभोग बढी तर कृषि उत्पादन कम र सहरबाहिर कृषियोग्य क्षेत्रमा जनघनत्व तथा उपभोग कम तर उत्पादन तथा बचत अधिक हुने गर्दछ । आफूले उत्पादन गरेको वस्तु भण्डार गर्न किसान वा उत्पादकसँग यथोचित भण्डारण सुविधा पनि हुँदैन । उत्पादन लागत भुक्तान गर्न, पारिवारिक वा व्यावसायिक गर्जो टार्न वा अर्को बालीका लागि स्रोतको जोहो गर्न उत्पादित कृषिउपज बेच्नुपर्ने हुन्छ । मौसमी खेतीमा सबैको बाली एकै पटक उत्पादन भई भित्र्याउनुपर्ने हुनाले बजारको माग आपूर्तिको नियम अनुसार सामान्यतया भाउ घट्छ । सबै कृषिउपज बेचौं, भाउ नआउनेÙ नबेचौं, ऋण तथा भण्डारणको समस्या हुने अवस्थाबाट किसानले मुक्ति पाएका छैनन् । किसानको यस्तो समस्या सार्वजनिक भण्डार (वेयर हाउस) व्यवस्थापनको माध्यमबाट सुल्झाउन सकिन्छ । यस्तो अभ्यास अरू मुलुकमा धेरै पहिलादेखि हुँदै आएको छ । तर विडम्बना, कुनै समय खाद्यान्न निर्यात गर्ने देश नेपालमा २०३१ सालमा धान चामल निर्यात कम्पनी नै खोलिएको भए पनि हालसम्म सार्वजनिक वेयर हाउसको व्यवस्था तथा त्यसलाई नियमन गर्ने निकाय खडा हुन एवं कानुन बन्न सकेको छैन । कृषिउपज भण्डारण राष्ट्रिय खाद्य सुरक्षा, कृषिउपजको निर्बाध आपूर्ति, आयातनिर्यात व्यवस्थापनको योजना लगायतका सन्दर्भमा अत्यावश्यक मानिन्छ । वर्षको एक मौसममा उत्पादन हुने कृषिउपजको वर्षभरि नै उपभोग गर्ने चाँजो मिलाउन, मूल्यमा हुने उतारचढाव मत्थर गर्न, गुणस्तर कायम गर्न, बाली भित्र्याएपछिको नोक्सानी कम गर्न, फलदायी मूल्य शृङ्खला कायम गर्न, अधिक उत्पादन भएको अवस्थामा त्यसलाई प्रशोधित रूपमा उपयोग गर्नका लागि सार्वजनिक वेयर हाउसको महत्त्व धेरै छ । यसको सही व्यवस्थापन तथा परिचालनबाट कृषि पैदावारको नयाँ बजार स्वतः विकास हुन्छ । यसबाट किसानलाई केही समयपछि बढ्न सक्ने मूल्यको लाभ प्राप्त हुन्छ, र भण्डारण गरिएको वस्तुको धितोमा ऋण पनि पाइने व्यवस्था हुँदा उत्पादन थप अभिप्रेरित हुने मानिन्छ । आन्तरिक उत्पादनमा हुने यस्तो अभिप्रेरणाले आयात घट्ने र अन्तर्राष्ट्रिय बजारमा बिक्री हुन सक्ने उत्पादनतिर जोड दिन सक्दा निर्यातसमेत प्रवर्द्धन हुन सक्ने देखिन्छ । नेपाली कृषिउपजमध्ये कफी, अदुवा, अलैंची, चिया, टिमुर, मह, बेसार, दालचिनी, चिराइतो, अल्लो आदिका कच्चा वा प्रशोधित सामग्री निर्यातयोग्य सूचीमा पर्दछन् । अफ्रिका तथा दक्षिण अमेरिकाका केही मुलुकले यही प्रणालीलाई सुदृढ गरी निर्यात प्रवर्द्धनमा उल्लेख्य सफलता हासिल गरेका छन् । छिमेकी तथा धेरैजसो देशमा कृषि उत्पादनलाई खाद्य सुरक्षा तथा औद्योगिक उत्पादनसँग जोडी विकास र तदनुरूप रणनीति अख्तियार गरेको पाइन्छ । यसका निम्ति सार्वजनिक वेयर हाउस व्यवस्थापन तथा वेयर हाउस रसिदको धितोमा कर्जा प्रवाह गरी उत्पादकलाई मूल्यवृद्धिको लाभांश पाउने र कर्जा उपलब्ध गराउने दुईवटा सुविधामार्फत आश्वस्त तुल्याउने गरिन्छ । यथोचित मापदण्डसहित सञ्चालित एवम् प्रभावकारी नियमन गरिएको वेयर हाउसको निर्बाध सञ्चालनबाट उत्पादकदेखि उपभोक्तासम्मका सबै पक्ष लाभान्वित हुन्छन् । राष्ट्रिय उत्पादन बढ्ने, आयात घट्ने कृषि मूल्य शृङ्खलाको यति महत्त्वपूर्ण अवयवलाई हामीले जानीजानी बेवास्ता गरिरहेका छौं । नयाँ संविधान बनी तीन तहका सरकार गठन भएको पौने दशक बितिसके पनि अहिलेसम्म माटोमा चली केही न केही उत्पादन गर्ने किसानको उत्पादनलाई भण्डारण गरी सोको रसिदको धितोमा कर्जा दिनेतर्फ पाइला चाल्न नसक्नु लज्जाको विषय रहिरहेको छ । हरेक किसान उत्पादनसँग जोडिनका लागि उत्पादन तथा त्यसपछिको चरणमा उसले पाउने सुविधाको धेरै हात रहन्छ । सामान्यतया कृषि उत्पादन गर्ने किसान वा सञ्चयकर्ताले आफ्नो कृषिउपज वेयर हाउसमा ल्याएर राख्छ, वेयर हाउस व्यवस्थापकले त्यसको गुणस्तर जाँच्छ, र निक्षेपकर्तालाई त्यसको गुणस्तर तथा परिमाणसहितको रसिद दिन्छ । उक्त रसिदका आधारमा निक्षेपकर्ताले पछि सो कृषिउपज वेयर हाउसको भाडा तिरी फिर्ता लिन, अरूलाई बेच्न, बैंकबाट कर्जा लिन सक्छ । वेयर हाउस व्यवस्थापकले आफूसँग रहेको मौज्दातको नियमित रेखदेख गरी गुणस्तर कायम गर्ने, बिमा गराउने, बजार मूल्य सङ्कलन गरी आफ्ना ग्राहकलाई पठाउने र हरेक दिन वा दिन तोकेर लिलामी बजार सञ्चालन गर्ने काम पनि गर्छ । कृषिउपजको वर्ग अनुरूप फरकफरक खालको वेयर हाउस आवश्यक पर्न सक्छ । अध्ययन अनुसार नेपालमा अनाज, तरकारी तथा फलफूल, मसला र दुग्ध उत्पादन (डेरी) का लागि गरी करिब चार प्रकारका वेयर हाउस आवश्यक देखिन्छन् । कतिपय स्थानका वेयर हाउस कृषिउपज निर्यातका लागि पनि उपयोग हुन सक्छन् । त्यसका लागि उपयुक्त भौतिक पूर्वाधार तथा सञ्चालनको मापदण्ड भने तोकिनुपर्छ । अन्यथा भण्डारण गरिएको वस्तुको गुणस्तर कायम गर्न कठिन हुन्छ । नेपालमा सार्वजनिक वेयर हाउस नहुनु, भएका निजी वेयर हाउसको पूर्वाधार तथा सञ्चालनको मापदण्ड नतोकिनु र तिनको नियमित अनुगमन नहुनु, त्यसका लागि कुनै ऐन, निर्देशिका वा कार्यविधि नहुनु अहिलेको खड्किएको विषय हो । वेयर हाउस व्यवसायमा सरकारले निजी क्षेत्रलाई आकर्षित गर्नुपर्छ । यसका निम्ति सरकारले निम्नानुसार काम गर्न सक्छ १ प्रदेश सरकारको कृषि मन्त्रालयमा वेयर हाउस एकाइ खडा गरी प्रदेशका वेयर हाउसको तथ्याङ्क लिने, तिनको अनुगमन गर्ने र अर्को व्यवस्था नभएसम्मका लागि सञ्चालन मापदण्ड तोक्ने । २ सङ्घको कृषि मन्त्रालयमा वेयर हाउस शाखा गठन गरी नयाँ स्थापना हुने वेयर हाउसका लागि पूर्वाधारको मापदण्ड तोक्ने, सञ्चालनमा रहेकालाई सोही स्तरमा स्तरोन्नति गर्न अभिप्रेरित गर्ने । साथै, सार्वजनिक वेयर हाउसले निक्षेपण हुने वस्तुको स्वचालित रसिद दिने, बिमा तथा बैंकिङ सेवा जोड्नेसम्मको काम गर्ने । सार्वजनिक सेवा दिने निजी वेयर हाउसलार्ई केही सुविधा दिने । ३ सङ्घको वेयर हाउस शाखाले कृषिउपजको निक्षेपण, सामानको गुणस्तर, अन्य सेवासुविधाको अवस्था, बजार सूचना प्रणाली, कारोबारको निष्पक्षता र पारदर्शिता, रसिद जारी तथा फर्छ्योटको विश्वसनीयताका बारेमा नियमित अनुगमन गरीगराई वेयर हाउस रसिदलाई नेगोसिएबल इन्स्ट्रुमेन्टका रूपमा स्वीकार गर्न सकिने भए सो यकिन गरी त्यसमा समावेश गर्न पहल गर्ने । ४ नेपाल राष्ट्र बैंकले वेयर हाउसमा निक्षेपण गरिएको कृषिउपजको धितोमा कर्जा दिन सकिने, त्यसको सानो अंशलाई विपन्न वर्ग कर्जासरहको मान्यता दिने, त्यस्ता कर्जाको जोखिम भार कम गर्ने लगायतका सरलसहज नीतिनियम जारी गरी वित्तीय समावेशिता बढोत्तरी गर्ने वातावरण बनाउने । ५ वेयर हाउसको दिगो व्यवस्थापनमार्फत कृषिउपजको मूल्य शृंखला सुदृढ गर्ने गरी यस सम्बन्धी कानुन तर्जुमा गर्न विशेष कार्यदल बनाई काम अघि बढाउने । भारतले सन् १९६१ मा वेयर हाउसिङ कम्पनी ऐन जारी गरी कार्यान्वयनमा ल्याइरहेको छ । त्यसबाट कृषि उत्पादन तथा बजार सृदृढ गरेको छ । भारत लगायतका मुलुकले वेयर हाउस रसिद कर्जा सन् २०१० अघि नै व्यवस्था गरिसकेको सन्दर्भमा नेपालले पनि आगामी बजेट तथा कार्यक्रममा सो सम्बन्धी व्यवस्था गर्न सके घट्दो कृषि उत्पादन बढाउन र कृषिउपजको बढ्दो आयात घटाउन केही अंशमा भए पनि भरथेग हुन सक्छ । यसबाट उत्पादकहरू क्रमिक रूपमा प्रेरित र लाभान्वित हुन सक्छन् । यसका लागि सरकार कृषि लगायत आन्तरिक उत्पादन अभिवृद्धि गर्न साँच्चै संवेदनशील हुन अत्यावश्यक छ । अधिकारी राष्ट्र बैंकका पूर्वकार्यकारी निर्देशक हुन् ।"
"न आफ्नो गोत्र, न आफ्नो थर","गृह मन्त्रालयले गत चैत २२ गते देसैभरका ७५३ पालिकाका ६,७४३ वडालाई परिपत्र गर्दै एकल महिलाका सन्तानको जन्मदर्ता मावलीको थर र ठेगानाबाट गरिदिनू भन्ने आदेश जारी गर्यो । एकल महिला अर्थात् विवाहअघि आमा एक्लैले जन्म दिएर हुर्काएका, बाबुको पत्तो नलागेका सन्तानले जन्मदर्ताको अभावमा खेप्नुपरेका विविध सामाजिक अप्ठेराहरूलाई सम्बोधन गर्दैर् राज्यका तर्फबाट गरिएको यो परिपत्रले जन्मदर्ता प्रमाणपत्रको अभावमा शिक्षा, स्वास्थ्य, सामाजिक सुरक्षा लगायतका राज्यबाट पाउनुपर्ने विभिन्न किसिमका सुविधाबाट वञ्चित भइरहेका कैयौं बालबालिका पनि लाभान्वित हुने देखिए । तर, अविवाहित आमाका सन्तानको जन्मदर्तामा आमाको थर राख्नू भन्न नसकेर मावलीको थर राख्नू भनिएको थियो र आमाको अस्तित्व नस्विकारिएको भन्दै महिलाहरूबाट यसको चर्को विरोध भयो । सर्वत्र विरोध भएपछि बल्ल आमाकै थर राख्नू भनेर परिपत्र सच्याइयो । तर राज्यको मानसकिता छरपस्ट भइसकेको थियो ।आमा ! जसले सन्तानलाई नौ महिना गर्भमा राखेर जन्म दिन्छे, उसैको हक आफ्ना सन्तानमा हुँदैन र ऊ एक्लैले आफ्नो नाम र ठेगानाबाट सन्तानको जन्मदर्ता गराउन पाउँदिन, नागरिकता बनाइदिन पाउँदिन ! यसका लागि उसको लोग्ने अर्थात् सन्तानको बाबुको स्वीकृति र सहीछाप जरुरी हुन्छ ! कुनै पनि स्वार्थ, रिस, द्वेष वा बदलाको भावले बाबुले सन्तान नस्विकारेको अवस्थामा यस्ता सन्तानहरू अनागरिक बन्नुपर्ने हुन्छ ! यस्ता कैयौं अनागरिक सन्तान अहिले हामीलाई नागरिकता देऊ भनेर राज्यसँग हारगुहार गरिरहेका छन् । बाबुले सन्तान स्विकार्दैन, राज्य सञ्चालन गर्नेहरूले आमालाई स्विकार्दैनन् । समस्या यहीँ छ । अनेकौं संघर्षका बावजुद बल्लतल्ल संविधानले आमाको अस्तित्व स्विकारेको छ तर अन्तिम टुंगो लगाउने जिम्मा संसद्लाई दियो । संसद् सधैं यसरी डराउँछ मानौं आमाको अस्तित्व स्विकार्ने हो भने देशै बर्बाद हुन्छ । नागरिकता सम्बन्धमा संविधानमा प्रस्टै लेखिएको छ, कुनै व्यक्तिको जन्म हुँदाका बखत निजको बाबु वा आमा नेपालको नागरिक रहेछ भने त्यस्तो व्यक्ति वंशजको आधारमा नेपालको नागरिक हुनेछ । तर आमाको अस्तित्व स्विकार्न नचाहनेहरूबीच वा को सट्टा र हुनुपर्छ भन्ने बहसले गर्दा प्रस्तावित नागरिकता विधेयक टुंगोमा पुग्न पाएको छैन । आशा गरौं, पछिल्लो परिपत्रका कारण आफ्नै देशमा अनागरिक बन्न बाध्य पारिएका सन्तानको भविष्यको ढोकामा लागेको ताला खुल्नेछ र साथै यथाशीघ्र नागरिकता विधेयकले ऐनको रूप लिएर आमाको अस्तित्वलाई पनि स्विकार्नेछ ।मानवको उत्पत्ति र विकाससँगै उसको वंशीय निरन्तरताको कुराले इतिहासमा महत्त्व राख्छ । व्यक्तिविशेष कुन कुलगोत्र र कुन वंशको हो भनेर जान्नका निम्ति वंशावली अभिलेखीकरण गर्ने परम्परा प्रायः जातजातिमा छ । पछिल्लो समय वंशावली लेख्ने प्रचलन पनि बढ्दै गएको छ । यस्ता वंशावलीहरूमा महिला वा छोरीको स्थान छ कि छैन भन्ने विषयमा कमैको चासो होला । स्वयं छोरीहरूले नै यस्ता कुरामा आफ्नो स्थान र अस्तित्वको खोजी कत्तिको गरिरहेका छन् भन्ने प्रश्न अझ महत्त्वपूर्ण हुन्छ । प्रायः वंशावलीमा केवल पुरुषनाम देख्दा मलाईचाहिँ असाध्यै पीडा हुन्छ । मेरा बुबाको वंशावली, बुबाका मावलीको वंशावली, आमाका माइती र मावलीका वंशावली कुनैमा पनि महिला अर्थात् आमाहरू जसले सन्तान जन्माएर वंशको निरन्तरता दिएकी हुन् कै नाम समावेश भएको मैले पाएकी छैन । न आमाहरूका नाम छन् न त छोरीहरूकै ! आक्रोशित हुन्छु, विरोध गर्छु तर एक्लै पर्छु । वंशावलीमा महिलाहरूलाई किन छुटाइन्छ ? यसबारे सार्वजनिक बहस हुन सकेको छैन । कुनैकुनै घरभित्र भने बहस सुरु भैसकेको पाइन्छ । पछिल्लो समय विभिन्न थर, गोत्र र परिवारबाट विवाह गरी भित्रिएका बुहारीहरूको एउटै साझा गुनासो सुनिन थालेको छ, वंशावली लेखिन्छ तर आमा, छोरी र बुहारीहरूलाई छुटाइन्छ । यो बहस अब एउटा कोठा वा घरभित्र मात्रै सीमित हुनु हुन्न । हरेक छोरीले अस्तित्वबोध गर्दै घरघरमा आवाज उठाउनुपर्छ, सम्बन्धित फोरममा हरेक महिलाले आवाज उठाउनुपर्छ । दिमागमा अब पनि कति बोकेर हिँड्ने पितृसत्ताको भारी ? गत चैत २४ गते नेपाल प्रज्ञा प्रतिष्ठानमा आयोजित पन्त समाजको शुभकामना आदानप्रदान कार्यक्रम मा मलाई पनि उपस्थित हुने मौका जुर्यो । हलभरि खचाखच पन्त बन्धुहरू बीच मुस्किलले छसात जना मात्र महिला थियौं । विविध विषयप्रसंगबीच वंशावलीका कुरा पनि उठे । एकत्वका कुरा उठे । मैले कार्यक्रम सञ्चालकसँग दुई मिनेट समय मागें र सबैसामु प्रश्न गरें, वंशावलीमा हामी महिलाहरू किन अटाउँदैनौं ? सन्तान जन्माएर तपाईंहरूको वंश बढाइदिने हामी आमाहरूलाई किन छुटाइन्छ ? के तपाईंहरूका छोरी तपाईंका वंश होइनन् ? छोरीहरूको शरीरमा तपाईंहरूको अंश सिञ्चित छैन ? किन छुटाइन्छ छोरीहरूलाई ? यो सुनेर केही गम्भीर देखिए । त्यसपछिको सम्बोधनका क्रममा इतिहासकार दिनेशराज पन्तले मेरो भनाइको समर्थन गर्दै र गल्ती स्विकार्दै आगामी दिनमा महिलाहरूलाई पनि वंशावलीमा समावेश गर्नुपर्नेमा जोड दिनुभयो । अध्यक्षको मन्तव्यमा पनि गल्ती महसुस गर्दै आगामी दिनमा सच्याइने प्रतिबद्धता जाहेर भयो । तर सिंगो राष्ट्रले बौद्धिक व्यक्तित्व मान्दै आएका एक विद्वान्ले प्रमुख अतिथिको हैसियतले मेरा प्रश्नमा असहमति जनाउँदै वंशावली एउटा परम्परा हो र परम्परा तोडेर समाजमा विशृङ्खलता र विचलन ल्याउन सकिँदैन भन्दै एक्स र वाई क्रोमोजोमको व्याख्या गर्नुभयो, महिला अर्थात् छोरी भनेको एक्स क्रोमोजोम हो र वंशवृद्धिमा महिलाको कुनै भूमिका हुँदैन । यसर्थ प्राकृतिक नियमको विरुद्धमा जानु उचित हुँदैन । छोरी बिहे गरेर अर्कैको गोत्रमा जाने भएकाले पनि वंशावलीमा छोरीहरूलाई समावेश गरिँदैन । आमा नै नभए छोराचाहिँ कहाँबाट जन्मिने रहेछ ? सन्तान जन्माउने आमाहरू वंशावलीमा नसमेटिने, आफ्नै सन्तान छोरी भएकैले वंशमा नगनिने ? यता बाबु भन्छ, छोरी अर्कैको गोत्रमा गएर अर्कैको वंश बढाउने जात हो, यसलाई आफ्नो वंशावलीमा अभिलेखीकरण किन गर्ने ? उता ससुरा भन्छ, बुहारी त अर्कैको सन्तान पो हो त ! यसलाई हाम्रो वंशावलीमा किन समावेश गर्ने ? त्यसो भए छोरीको स्थान कहाँ छ ? छोरीको अभिलेखीकरण हुँदै नहुने त ? छोरीहरू पनि सन्तान हुन्, तिनीहरू पनि वंश हुन् । पुरुषको भनिएको वंश बढाउने पनि छोरीहरू नै हुन् । तर यो समाजले किन छोरीलाई वंश मान्दैन ? छोरी नभए कसरी अघि बढ्छ तिमीहरूको वंश ? कसले बनायो ती परम्परा र नियम ? यही समाजले होइन ? अनि समाजले अनेक परिवर्तनका उतारचढाव खेप्दै गर्दा यस्ता कथित परम्परामा परिवर्तन ल्याउन किन सक्दैनौं ? भावी पुस्ताका लागि वंशावली आफ्ना पुर्खाहरूको, अग्रजहरूको इतिहास हो, दस्ताबेज हो तर यसलाई अभिलेखीकरण गर्न निकै कठिन छ, भन्छन् पत्रकार दिनेश रेग्मी । आफूले रेग्मीहरूको वंशावली संकलन गर्ने क्रममा आफ्ना पुर्खाहरूको नामावली र विवरण संकलन गर्न कठिन भएको बताउँछन् । त्यसमा पनि अग्रज महिलाहरुको नाम पत्ता लगाउन झनै गाह्रो भएको छ भन्दै उनी थप्छन्, मेरी आमाको नाम नै वंशावलीमा छैन भने मैले आफ्नो नाम कसरी लेखाउन सक्छु ? त्यसैले हामीले सकेसम्म जिजु हजुरआमा, हजुरआमा, आमा, फुपू र दिदीबहिनी अनि छोरीहरूका नाम समावेश गर्ने कोसिस गरेका छौं । यस्तै गुनासो छ, पन्तहरूको इतिहास र वंशावली सम्बन्धमा अनुसन्धान गर्दै गरेका पर्वत घर भएका प्रोफेसर सरोज पन्तको पनि । उनी भन्छन्, सबैजसो परिवारको वंशावली माग्दा महिलाहरूका नामै दिँदैनन् । सोध्यो भने थाहा छैन भन्छन् । महिलाविशेष कुन कुलगोत्रबाट आई, कुन कुलगोत्रमा गई भन्ने अभिलेख परिवार र समाजले राख्नुपर्दैन ? आइमाई को न आफ्नो थर छ, न कुलगोत्र छ न घर छ ! सायद यसैले होला, राज्यले पनि सुरुमा एकल आमाका सन्तानको जन्मदर्ता मावलीको थरबाट गराउनू भन्ने आदेश जारी गरेको । राज्य नै विभेदकारी भएपछि सदियौंदेखि संकीर्ण मानसिकता बोकेर बाँचिरहेको समाजको के कुरा गर्नु ! संविधानले छोरीलाई अंश र वंशको हकदार मानिसकेको छ तर राज्यसत्तामा बसेकाहरूको सोचमा किन खिया परेको पर्यै छ ? छोरा हुनेको मात्रै वंश हुन्छ ? त्यसो भए छोरी मात्रै जन्माउने बाबुहरू को वंश त्यहीँबाटै टुंगिने हो ? यी यावत् प्रश्नहरूको जवाफ दिनुपर्यो यो समाजले ।"
सेतो ढुंगाको माग धान्नै धौ,"रामेछाप (कास) उत्तरी रामेछापको गोकुलगंगा गाउँपालिका रस्नालुका विभिन्न खानीबाट निकालिएको सेतो ढुंगाको बजार माग उच्च हुन थालेको छ । रस्नालुको ढुंगाको माग काठमाडौं र चितवनको बजारमा उच्च हुन थालेको हो । बजारको मागअनुसार पुर्याउन धौ धौ छ । कुवेर कन्स्ट्रक्सनका शंखवीर तामाङले भने । उनका अनुसार रस्नालुबाट हरेक महिनामा २० हजार स्क्वायर फिटभन्दा बढी ढुंगा काठमाडौं पुग्न थालेको छ । अन्य जिल्लाको भन्दा रामेछापको ढुंगा बढी रुचाउने उनले बताए । यहाँको ढुंगा सेतो छ । सेतो ढुंगा अन्य जिल्लाबाट आउँदैन । बजारको मागकै आधारमा ढुंगाको मूल्य पनि उच्च छ । रस्नालुका विभिन्न खानीबाट झिकिएको ढुंगालाई मेसिनमा विभिन्न नापमा काटेर काठमाडौं पुर्याउँदा प्रतिस्क्वायर फिट १ सय २० रुपैयाँसम्ममा बिक्री हुँदै आएको छ । यहाँको ढुंगा अन्यत्रको भन्दा बलियो, सिमेन्टमा टाँसिने र हेर्दा राम्रो देखिने भएरै महँगो भाउमा जाने गरेको उनले बताए । गोकुलगंगा गाउँपालिकाको बिरौटा, धारापानी, दाब्रे क्षेत्रमा रहेको निजी जग्गाको खानीबाट ढुंगा निकाल्ने गरिएको छ । खानीको ढुंगा चुकाउँदै झिक्ने र मेसिनमा काटेर आकार दिनका लागि दैनिक करिब १ सय ५० जना स्थानीयले काम पाएका छन् । घरको आँगनमा छाप्नेदेखि भित्तामा टाँस्नका लागि उक्त खानीबाट निकालिएको ढुंगा प्रयोग गर्ने गरिन्छ । पोखराको जस्तै रामेछापको ढुंगा घरको बाहिरी भागमा टाँस्ने क्रम बढेको छ । राम्रो देखिने भएकाले बाहिर टाँस्ने ढुंगाको माग ज्यादै बढी भएको अर्को खानीका सञ्चालक लीला कार्कीले बताए । कार्कीका अनुसार वार्षिक २० गाडीसम्म ढुंगा उनले काठमाडौं पुर्याउने गरेका छन् ।"
प्रथम इकोक्लब सम्मेलन,"चितवन (कास) विद्यार्थीमार्फत जैविक विविधता र पर्यावरण संरक्षणलाई प्रभावकारी तुल्याउन इको क्लब अभियानलाई तीव्रता दिने निर्णय गरिएको छ । चितवनको सौराहामा शनिबार आयोजित प्रथम इको क्लब सम्मेलनमा यस्तो निर्णय गरिएको हो । विद्यालय वातावरण संरक्षण शिक्षा सञ्जाल (सेन्स) नेपालको आयोजनामा भएको सम्मेलनमा १४ जिल्लास्थित विद्यालयमा रहेका इको क्लबमा आबद्ध छात्रछात्रा र शिक्षकको सहभागिता रहेको थियो । विश्व पृथ्वी दिवसका अवसर पारेर सम्मेलन आयोजना गरिएको हो । करिब तीन दशकअघि बर्दियाको जगदम्बा माविमा पहिलो इको क्लब गठन भएको थियो । उक्त विद्यालयबाट सुरु इको क्लब अभियान अहिले मुलुकभर फैलिएको छ । वातावरण संरक्षणमा क्रियाशील विद्यार्थी र शिक्षकलाई संगठित गरेर सेन्स नेपाल संस्था बनेको हो । उक्त संस्थाले विद्यालयमा वातावरण शिक्षा लागू गरेर संरक्षणका क्रियाकलापमा जोड दिँदै आएको छ । कोरोना महामारीका कारण बीचमा गतिविधि सुस्ताएको थियो । महामारीमा कमी आएपछि सेन्स नेपालले इको क्लबका गतिविधिलाई तीव्रता दिएको जनाएको छ । विश्व वन्यजन्तु कोष (डब्लूडब्लूएफ) को सहयोगमा पहिलो इको क्लब सम्मेलन आयोजना गरिएको सेन्स नेपालका केन्द्रीय अध्यक्ष दिनेशचन्द्र गौतमले जानकारी दिए । विद्यार्थीमार्फत संरक्षण चेतना परिवार र समाजमा फैलाउन इको क्लब अभियान सुरुवात गरिएको उनले बताए । सम्मेलनमा विश्व वन्यजन्तु कोषका राष्ट्रिय प्रतिनिधि डा घनश्याम गुरुङले इको क्लब, संरक्षण क्षेत्रमा क्रियाशील संघसंस्थाका कारण मुलुकमा जैविक विविधतामा टेवा पुगेको उल्लेख गर्दै आगामी दिनमा इको क्लब अभियानलाई थप प्रभावकारी तुल्याउनुपर्नेमा जोड दिए । अहिले जताततै वातावरणमा असर देखिरहेको छ, उनले भने, यस्तो बेला हामीले हातेमालो गरेनौं भने हाम्रा सन्तानले दुःख पाउँछन् । त्यसैले हामी एकजुट हुन जरुरी छ ।बैंकर्स अनिल केशरी शाहले तीन दशक लामो बैंकिङ करियर पूरा गरेर अहिले युवाहरूको नेतृत्व विकासका लागि क्रियाशील हुन पाएकामा खुसी व्यक्त गरे । अहिले पृथ्वी माताको अवस्था खलबलिएको छ, सम्मेलनमा उनले भने, पृथ्वीको स्वास्थ्य सुधारका लागि इको क्लबको भूमिका धेरै रहेको छ । यसमा सबै क्षेत्रबाट हातेमालो गरौं । संरक्षण र पर्यावरणको महत्त्वबारे विद्यार्थीमार्फत समाजलाई सन्देश पुग्ने उनले बताए । संघीय शिक्षा मन्त्रालयका सहसचिव दीपक शर्माले २०७५ कात्तिक १५ गते हरित विद्यालय निर्देशिका तयार भइसकेको जानकारी दिए । उक्त निर्देशिका तत्काल लागू गर्न कोरोनाले बाधा पुर्यायो, उनले भने, अहिले अवस्था सहज भयो । अब यसले निरन्तरता पाउँछ । सम्मेलनमा १४ जिल्लाबाट दुई सयभन्दा बढी शिक्षक र विद्यार्थी सहभागी थिए । कार्यक्रममा वाग्मती, मधेस र लुम्बिनी प्रदेशस्थित शिक्षा मन्त्रालयका प्रतिनिधिको सहभागिता रहेको थियो । सम्मेलनमा सहभागीले आगामी दिनमा सञ्चालन गर्नुपर्ने कार्यक्रमबारे रणनीति तयार गरेका छन् । सेन्स नेपालका केन्द्रीय उपाध्यक्ष पुष्पराज मरहठ्ठाले कोरोना महामारीका कारण संस्थाका गतिविधि केही सुस्त बनेको बताए । कोरोना महामारीभन्दा अगाडि संस्थाका गतिविधि तीव्र थिए, उनले भने, अहिले फेरि गति दिने बेला भएको छ । ब्रह्माण्डको सुरक्षाका लागि बालबालिकालाई संरक्षणमा सहभागी गराउनुपर्ने उनले बताए । भेलामा हरित विद्यालय निर्माणका आधार र कार्ययोजनाबारे छलफल गरिएको उनले बताए । सेन्स नेपालका अध्यक्ष गौतमले संस्थामा बारादेखि डडेलधुरासम्म १४ जिल्लाका ५ सय २६ विद्यालय आबद्ध रहेको जनाए । संस्थामा २ लाख ५० हजार विद्यार्थी गाँसिएका छन्, उनले भने, हरेक विद्यालयमा इको क्लब गठन गरेर संरक्षण क्रियाकलाप भइरहेका छन् । शिक्षक सहभागी संस्थाका कारण विद्यार्थीको व्यक्तित्व र नेतृत्व विकासमा सहयोग पुगेको उनले बताए । तीन दशकदेखि विद्यालयमा वातावरण समूह गठन गरेर जैविक विविधता संरक्षणका कार्य गर्दै आएको उनले बताए ।"
धुलिखेलखावा सडकखण्डको ठेक्का रद्द गर्न माग,"(काभ्रे)निर्माण व्यवसायीले सन्तोषजनक काम नगरेपछि अरनिको राजमार्गअन्तर्गत धुलिखेलखावा सडकखण्डको ठेक्का रद्द गर्न माग गरिएको छ । शुक्रबार जिल्ला समन्वय समिति काभ्रेका प्रमुख दीपककुमार गौतमको अध्यक्षतामा बसेको बैठकले धुलिखेलखावा सडकखण्डको ठेक्का रद्द गर्न माग गरेको छ । निर्माण व्यवसायीले सन्तोषजनक काम नगरेपछि सम्बन्धित सरोकारवाला निकाय सडक डिभिजन कार्यालय भक्तपुरलाई उक्त सडकखण्डको ठेक्का रद्द गर्न माग गरेको हो । बैठकमा विभिन्न राजनितिक दलका प्रतिनिधि, पाँचखाल नगरपालिका र धुलिखेल नगरपालिकाका जनप्रतिनिधि, स्थानीय सडक उपभोक्ता, सञ्चारकर्मी, सुरक्षा निकायका प्रमुख, प्रमुख जिल्ला अधिकारी, सहायक प्रमुख जिल्ला अधिकारी, जिल्ला समन्वय समितिका पदाधिकारीले निर्माण व्यवसायीले सडक विस्तार तथा स्तरोन्नति काममा ढिलासुस्ती गरेकाले कानुनी प्रक्रिया पूरा गरेर ठेक्का रद्द गर्न माग गरेको हो । उक्त सडकखण्ड विस्तार र स्तरोन्नतिका लागि सडक डिभिजन कार्यालय भक्तपुर र निर्माण व्यवसायी गौरीपार्वती निर्माण सेवाबीच २२ महिनामा काम सक्ने गरी २०७९ जेठ २० मा सम्झौता गरिएको थियो । सम्झौताअनुसार आगामी २०८० चैत १९ सम्म काम पूरा गर्नुपर्नेछ ।३० करोड ७८ लाख २ हजार ३० रुपैयाँको लागतमा उक्त सडकखण्डको विस्तार तथा स्तरोन्नतिको कामलाई गौरीपार्वती निर्माण सेवाले २० करोड १९ लाख ४६ हजार रुपैयाँमा ठेक्का सम्झौता गरेको थियो । सडक विस्तार तथा स्तरोन्नति काम सुरु भएको १० महिना भयो । तर कामले गति लिन भने सकेको छैन । निर्माण सुरु भएको ४७ प्रतिशत समय बितिसक्दा १० प्रतिशत मात्रै काम भएको सडक डिभिजन कार्यालय भक्तपुरका प्रमुख मेघराज मरासैनीले जानकारी दिए । उनका अनुसार, निर्माण व्यवसायीको लापरबाहीका कारण निर्माण कार्यमा ढिलासुस्ती भएको देखिन्छ । ढिलासुस्तीको कारण खोज्न र कामलाई तीव्र पार्न सडक डिभिजन कार्यालय भक्तपुरले पटकपटक पत्राचार गर्दा पनि निर्माण व्यवसायीले बेवास्ता गरेको कार्यालयका प्रमुख मरासैनीले जानकारी दिए । उनका अनुसार, ६ महिनाको अवधिमा मात्रै कार्यालयले निर्माण व्यवसायीलाई ९ वटा पत्राचार गरेको थियो । निर्माण व्यवसायीले सडक निर्माण तथा मर्मत सम्भारको काम यथाशीघ्र सञ्चालन गर्ने प्रतिबद्धता जनाएअनुसारको काम नभएको उनको भनाइ छ । सडक विस्तार एवं स्तरोन्नतिमा ढिलासुस्ती भएपछि कामलाई तीव्रता दिन निर्माण व्यवसायीलाई काभ्रे प्रशासनले एक साताअघि सात दिने अल्टिमेटम दिएको थियो । सात दिने अल्टिमेटमपछि पनि निर्माण व्यवसायीले काममा कुनै उल्लेखनीय प्रगति नगरेपछि काभ्रे प्रशासन र स्थानीय प्रतिनिधि आफैं अग्रसर भएर सडक विस्तारको कामसँगै सडकको खाल्डाखुल्डी पुर्न सडकमा उत्रिएका थिए । सडक विस्तारको काममा ढिलासुस्ती हुँदा स्थानीय जनतालाई यात्रा गर्न साह्रै कठिनाइ हुनुका साथै कुनै पनि समय दुर्घटना हुन सक्ने अवस्था रहेकाले रातारात उक्त सडक मर्मत सम्भारमा जुट्दा पनि निर्माण व्यवसायीले काममा समन्वय नगर्नुका साथै काममा तीव्रता पनि नदिएको जिल्ला समन्वय समितिका प्रमुख गौतमले जानकारी दिए । हामी आफैं सडकमा उत्रिँदा पनि निर्माण व्यवसायीबाट कुनै सहयोग भएन, उनले भने, कैयौं पटक सम्पर्क गर्दा, सहयोग गर्ने प्रतिबद्धता जनाए पनि काम कुनै सहयोग प्राप्त भएन, धेरै कठिनका साथ खाल्डाखुल्डी पुर्ने काम सम्पन्न भएको छ । निर्माण व्यवसायीका यस्तो लापरबाहीका कारण उक्त सडकखण्डको ठेक्का कानुनी रूपमा प्रक्रिया पूरा गरेर रद्द गरी नयाँ ठेक्का लागि आह्वान गर्न सडक डिभिजनलाई प्रस्ताव गरिएको उनले बताए । यिनै समस्यालाई आधार बनाएर पाँचखाल नगरपालिकाका प्रमुख महेश खरेलले गौरीपार्वती निर्माण सेवा प्रालि र निर्माण व्यवसायी (ठेकेदार) रामकुमार थापालाई कारबाही गरिपाउँ भनी जिल्ला प्रशासन कार्यालय काभ्रेमा किटानी निवेदन दिएका छन् ।"
सूचनाबिनै औद्योगिक क्षेत्रमा चुलियो विद्युत् कटौती समस्या,"मुख्य माग हुने बेला नै उद्योगले बिजुली कटौतीका समस्या बेहोरिरहेको उद्योग संगठन मोरङका अध्यक्ष सुयश प्याकुरेल बताउँछन् । गर्मीयाममा ८० प्रतिशतसम्म माग बढ्ने बेला विद्युत् कटौती हुन्छ, उनले भने, कुलमान घिसिङजी लोडसेडिङ शब्द सुन्न मन पराउनुहुन्न । अब उहाँका लागि लोडसेडिङको अर्को शब्द खोज्नुपर्ने भयो । प्राधिकरणले उद्योगीहरूका समस्या राम्रोसँग नसुनेको प्याकुरेलको आरोप छ । पहिलो कुलमानजीले उद्योगका समस्याबारे चासो लिनुहुन्थ्यो अब त उद्योगीहरू नचाहिने जस्तो गर्नुहुन्छ, उनले भने । मकवानपुर क्षेत्रका उद्योग पनि विद्युत् कटौतीको मारमा परेको मकवानपुर उद्योग वाणिज्य संघका अध्यक्ष कृष्ण अग्रवाल बताउँछन् । हेटौंडालगायतका क्षेत्रमा रहेका उद्योगमा पनि विद्युत् कटौतीले समस्या पारेको उनको भनाइ छ । वाग्मतीमा भने अन्य प्रदेशको जस्तो १२ घण्टासम्मा कटौतीको समस्या नरहेको अग्रवालको भनाइ छ । यता प्राधिकरण पनि अघिल्ला वर्षको तुलनामा यस पटक सुक्खायामका कारण विद्युत् वितरण प्रणालीमा समस्या आएको स्विकार्छ । गत वर्षको तुलनामा यस वर्ष हिउँदमा पानी र हिउँ नपरेका कारण पनि यस्तो अवस्था सिर्जना भएको प्राधिकरणका कार्यकारी निर्देशक कुलमान घिसिङ बताउँछन् । पूर्वी क्षेत्रको विद्युत् आपूर्तिमा समस्या आएका कारण पनि उक्त क्षेत्रका उद्योगीलाई बिहान र बेलुका बिजुली काट्ने जानकारी दिने गरेको उनको दाबी छ । ढल्केबरबाट आयात गरेर पूर्व पठाउन सकिँदैन । पूर्वमा २ सय मेगावाट जति जान्छ । यसले गर्दा उच्च माग हुने समयमा बिजुली कटौती भएको हो, घिसिङले भने, गत वर्षको तुलनामा यस वर्ष उत्पादन पनि ३० प्रतिशतले घटेको छ । त्यसकारण केही समस्या भएको हो । १०१५ दिनमा यस्तो समस्या समाधान हुन्छ । १३२ केभीको लाइनबाट २ सय मेगावाटभन्दा बढी प्रसारण गर्न नसकिने भएका कारण पनि पूर्वी क्षेत्रमा समस्या रहेको घिसिङको भनाइ छ । उक्त क्षेत्रमा लाइन चुँडिएका कारण पनि समस्या भएको उनको दाबी छ । भारतमा पनि हाल उच्च माग भएपछि बढी माग हुने बेला नेपालतर्फको निर्यात बन्द गरेका कारण पनि समस्या परेको घिसिङको भनाइ छ । भारतमा पनि अत्यधिक गर्मी छ । त्यहाँ बिजुलीको माग उच्च छ । त्यसैले उसले लाइन सबै काटिदिएको छ, उनले भने, हाल आयात जति सबै ढल्केबरबाट मात्र भएको हुँदा पनि प्रसारण लाइनको समस्याले यस्तो अवस्था आएको हो ।"
अख्तियारले निजी क्षेत्रको अनुसन्धान गर्ने नीतिमा आपत्ति,"काठमाडौं (कास) अख्तियार दुरुपयोग अनुसन्धान आयोगले निजी क्षेत्रको पनि अनुसन्धान गर्न पाउने गरी कानुन संशोधन गर्न लागिएकोप्रति नेपाल चेम्बर अफ कमर्सले आपत्ति जनाएको छ । निजी क्षेत्रलाई अख्तियारको दायराभित्र ल्याउने व्यवस्था संविधानअनुकूल नहुने र यसले उद्योगी व्यवसायीको मनोबल घटाउने चेम्बरको दाबी छ । निजी क्षेत्रमा नियमन गर्ने सम्बन्धित निकाय हुँदाहुँदै थप अख्तियारको क्षेत्राधिकारभित्र पार्न खोज्दा बेथिति बढ्ने र उद्योगी व्यवसायी हतोत्साही हुने चेम्बरले जनाएको छ । निजी क्षेत्रमा समेत अनुसन्धान गर्न सक्ने प्रस्तावित व्यवस्थाले निजी क्षेत्रको कार्यक्षमतामा ह्रासका साथै वैदेशिक लगानीसमेत प्रभावित हुने देखिन्छ, चेम्बरले जारी गरेको विज्ञप्तिमा भनिएको छ, विधेयकमा उल्लिखित व्यवस्थाले व्यावसायिक निर्णय लिन कठिन हुन्छ ।अख्तियार दुरुपयोग अनुसन्धान आयोग ऐन ०४८ लाई संशोधन गर्न बनेको विधेयक उत्पत्ति हुँदा त्यस्तो व्यवस्था नभएको चेम्बरले ध्यानाकर्षण गराएको छ । अख्तियारले निजी क्षेत्रमा पनि अनुसन्धान गर्न सक्ने व्यवस्था समावेश गरी राष्ट्रिय सभाबाट प्रतिनिधिसभामा पठाएकोप्रति चेम्बरको गम्भीर असहमति छ, विज्ञप्तिमा भनिएको छ । अख्तियारको कार्यक्षेत्रभित्र निजी क्षेत्रलाई समावेश गर्न नहुने चेम्बरका अध्यक्ष राजेन्द्र मल्लले बताए । संशोधन विधेयकमा उल्लिखित बैंक, वित्तीय संस्था, उद्योग, पब्लिक कम्पनी, स्वास्थ्य संस्थालगायत क्षेत्रलाई अख्तियारको दायराभन्दा बाहिर राख्नुपर्नेमा उनको जोड छ । निजी क्षेत्रको अनियमितता भए कारबाही गर्ने सम्बन्धित छुट्टै निकाय भएकाले अख्तियारको क्षेत्रभित्र ल्याउन खोज्नु अनावश्यक भएको चेम्बरको निष्कर्ष छ । मुलुकको अर्थतन्त्र हाल जोखिमै रहेका बेला निजी क्षेत्र थप संकुचित हुने र नकारात्मक असर पर्ने गरी कानुनी व्यवस्था नगर्न चेम्बरले संघीय संसद्मा ध्यानाकर्षणसमेत गराएको छ ।उद्योग व्यवसायको प्रवर्द्धन, संरक्षण गरेर निजी क्षेत्रको मनोबल उकास्नुपर्ने बेला थप हतोत्साही नबनाउनसमेत अध्यक्ष मल्लले सांसदहरूलाई आग्रह गरे ।"
सुनकोशीमरिण डाइभर्सनमा रकम अभाव,"(मरिन, सिन्धुली)बिल पेस भएको डेढ महिना हुन लाग्दासमेत समयमा रकम निकासा नहुँदा सुनकोशी मरिण डाइभर्सन बहुउद्देश्यीय आयोजनाको काम प्रभावित हुने भएको छ । सरकारले समयमै रकम निकासा नगरिदिँदा निर्माण व्यवसायीले काम रोक्ने गरेको पाइएको छ । पछिल्लो पटक सुरुङ निर्माण गर्ने चाइना ओभरसिज इन्जिनियरिङ (कोभेक) लाई क्षतिपूर्ति तिर्नुपर्ने अवस्था सिर्जना हुन लागेको छ । सुरुङ निर्माण कम्पनी कोभेकले ७० करोडको बिल आयोजनामा पेस गरेको एक महिना १० दिन भएको छ । आयोजना कार्यालयका अनुसार ४८ दिन कटे प्रतिमहिना बिल रकमको ५ प्रतिशत ब्याज दिनुपर्छ, जुन रकम नेपाल सरकारले नै बेहोर्नुपर्छ । यस्तो रकम प्रतिमहिना तीन करोड ३० लाख हुन्छ । समयमै बिल भुक्तानी नहुँदा काम प्रभावित हुने त छँदै छ, करोडौं रकम ठेकेदार कम्पनीलाई पेनाल्टी भर्नुपर्ने हुन्छ । काम नहुँदा सुस्त गति भन्ने अनि काम द्रुत गतिमा हुँदा भुक्तानी समस्या देखिएकाले चुनौती बढेको आयोजनाले जनाएको छ । यसअघि समयमा रकम दिन नसक्दा कोभेकले दुई दिन काम रोकेको थियो । सरकारले थप रकम एक अर्ब निकासा गरिदिएपछि काम पुनः सुरु भएको हो । मजदुरको पारिश्रमिक, निर्माण सामग्रीको भुक्तानीलगायत काम देखाएर निर्माण व्यवसायीले आयोजनामा बिल पेस गरेपछि भुक्तानी दिनुपर्छ । आयोजनामा बिल आएपछि प्राविधिक जाँच गरेर सिँचाइ विभाग हुँदै अर्थ मन्त्रालयमा पेस हुने र त्यहाँबाट अर्थ मन्त्रालयमा जाने आयोजना प्रमुख मित्र बरालले जानकारी दिए । अर्थले निकासा दिएपछि आयोजनाले निर्माण व्यवसायीलाई रकम भुक्तानी गर्छ । यस वर्ष सरकारले आयोजनाका लागि छुट्याएको दुई अर्ब ७१ करोडले नपुगेर एक अर्ब थप रकम अर्थ मन्त्रालयबाट निकासा भई भुक्तानी भएको छ । कामको रफ्तार बढेकाले चार अर्ब ५९ करोड ९८ लाख २६ हजार रुपैंयाँ यस आर्थिक वर्षका लागि खर्च हुने भएकाले थप रकम निकासाका लागि अर्थ मन्त्रालयसँग आयोजनाले माग गरेको छ । ४६ अर्ब १९ करोड लागतको आयोजना भएकाले कामका आधारमा रकम बर्सेनि बढ्दै जाने आयोजना प्रमुख बरालको भनाइ छ । आयोजनाले हालसम्म ६ अर्ब ८२ करोड ८२ हजार रकम खर्चिएको छ । १५ अर्ब ५९ करोड ४० लाख लागतको सुरुङ खन्ने कामलाई कोभेकले १० अर्ब ५ करोडमा ठेक्का सकारेको थियो । हालसम्म ३६ प्रतिशत सुरुङको काम सकिएको छ । पैसा भुक्तानी हुन्छ, काममा ढिलासुस्ती नगरौं भनेर थामथुम पार्दै निर्माण व्यवसाायीलाई काम लगाउने गरेको बरालले जनाए । देश नै संकटमा रहेका बेलामा रकम भुक्तानीमा केही ढिलो हुनुलाई अन्यथा लिनु नुहने उनको तर्क छ । आगामी आर्थिक वर्षबाट सुनकोशीमा बाँध बाँध्ने ड्यामको कामका लागि निर्माणस्थलमा क्याम्प निर्माण सुरु भएको छ । यो कामसमेत रफ्तारमा जाँदा बजेट अझ बढ्ने आयोजनाले जनाएको छ । सुनकोशीमा बाँध बाँधेर ड्याम बनाउने, पावर हाउस निर्माण, बीपी सडक माथि सार्ने, सरसाफ्ट निर्माणलगायत कामका लागि ठेक्का पाएको पटेलरमण जेभीले क्याम्प निर्माणको काम रामेछापको हात्तीटारमा सुरु गरेको छ । १७ अर्ब ७५ करोड लागतको काम निर्माण कम्पनीले ३२ दशमलव ३२ प्रतिशत घटेर १२ अर्ब १ करोडमा सकारेको छ । अर्थ मन्त्रालयबाट बजेट सुनिश्चित गरिएकाले ठेक्का लगाउने काम धमाधम भइरहेको आयोजनाले जनाएको छ । सुरुङ निर्माणमा अघिल्लो आर्थिक वर्षसम्म ९ प्रतिशत भौतिक प्रगति रहेकामा १० महिनामा ४ दशमलव ५ प्रतिशत बढेर १३ दशमलव ८३ प्रतिशत पुगेको आयोजनाले जनाएको छ । चालु आर्थिक वर्षको भौतिक प्रगति ८० प्रतिशत हुने लक्ष्य राखिएकामा बढेको आयोजनाको दाबी छ । सुनकोशी नदीमा १६ मिटर उचाईको बाँध निर्माण गरी सुरुङमार्फत प्रतिसेकेन्ड ६७ घनमिटर पानी कमलामाई नगरपालिका२ कुसुमटारस्थित मरिणखोलामा खसालेर तराईका बारा, रौतहट, सर्लाही, महोत्तरी र धनुषामा गरी एक लाख २२ हजार हेक्टर क्षेत्रमा सिँचाइ सुविधा पुर्याउने आयोजनाको उद्देश्य हो ।"
"नलगाडमा ६ अर्ब सकियो, अझै बनेन डीपीआर","(जाजरकोट)नलगाड जलविद्युत् आयोजनाको विस्तृत आयोजना प्रतिवेदन (डीपीआर) ६ वर्ष बित्दा पनि पूरा हुन सकेको छैन । डीपीआरका लागि अहिलेसम्म झन्डै ६ अर्ब रुपैयाँ सकिएको छ । डीपीआरको काम अस्ट्रेलियन कम्पनी स्मेक, अमेरिकन एमडब्लूएच र नेपालको उदय जेभीले संयुक्त रूपमा गरिरहेका छन् । सन् २०१६ मा ३१ महिनामा डीपीआरको काम सक्ने गरी नलगाड जलविद्युत् कम्पनी र सम्बद्ध परामर्शदाता कम्पनीबीच सम्झौता भएको थियो । यसअघि डीपीआरकर्ताको मागअनुसार अगस्ट २०१९ मा पहिलो पटक ३ महिना र अगस्टदेखि मे २०२० सम्म ९ महिना दोस्रो पटक गरी डीपीआरको म्याद थपिएको थियो । डीपीआर नभएका कारण नलगाड जलविद्युत् आयोजनाका अन्य गतिविधि अघि बढ्न नसकेको इन्जिनियर पदमबहादुर थापाले जनाए । ०६९ सालदेखि हाइड्रोपावर निर्माणका लागि मन्त्रिपरिषद्मा छलफल भएको थियो । फिल्डको काम भने सकिएको उनको भनाइ छ । फिल्डअन्तर्गत सर्भे, सुरुङ टेस्ट र पावर हाउसमा सुरुङ निर्माण भइसकेको छ ।सम्झौता भएको २ वर्षभित्र बुझाएर स्वीकृत गराइसक्नुपर्ने वातावरणीय प्रभाव मूल्यांकन प्रतिवेदन गत शुक्रबार मात्रै ऊर्जा, जलस्रोत तथा सिँचाइमन्त्री शक्तिबहादुर बस्नेतलाई बुझाइएको छ । गृह जिल्लाका मन्त्री बस्नेतले उक्त प्रतिवेदन स्वीकृतिका लागि वन मन्त्रालयमा पठाएका छन् । अहिलेसम्म आयोजनामा मुआब्जा वितरणमा ३ अर्ब, डीपीआरमा डेढ अर्ब, बाटो, पुल, आर्मी क्याम्प र अफिस भवन निर्माणमा २ अर्ब गरी करिब ६ अर्ब रुपैयाँ खर्च भएको इन्जिनियर थापाले बताए । अहिलेसम्म बाँधस्थल बारेकोट८ मा ४ वटा ६०६० मिटरका सुरुङ बनिसकेका छन् । त्यस्तै पावरहाउस दल्लीमा ३ सय ५५ मिटर लामो सुरुङ बनेको छ ।जापानी अन्तर्राष्ट्रिय सहयोग नियोग (जाइका) ले आयोजनामा लगानी गर्ने इच्छा राखेको छ । त्यसबारे पूर्वमन्त्री, सचिव र सहसचिवस्तरमा पटकपटक छलफल भइरहेको छ । आयोजना निर्माणमा प्रसारण लाइनबाहेक प्रतिमेगावाट लागत ३१ करोड र प्रसारण लाइनसहित ३५ करोड खर्च हुने देखिएको छ । आयोजनाका लागि नलगाड खोला र ठूलीभेरीको दोभान दल्लीमा भूमिगत पावर हाउस निर्माण हुनेछ । आयोजनाबाट एक वर्षमा १ हजार २ सय ३२ मेगावाट (घण्टा) ऊर्जा उत्पादन हुने इन्जिनियर थापाले जनाए । आयोजनाबाट उत्पादित विद्युत् ४ सय केभी डबल सर्किट प्रसारण लाइनमार्फत नेपाल विद्युत् प्राधिकरणको कोहलपुर सबस्टेसनमा जोडिनेछ । नलगाडकै दानीपीपलमा ४०० केभी प्रसारण लाइनको सबस्टेसन निर्माण जारी छ । नलगाड निर्माणकै लागि ४ मेगावाटको ताँसुगाड जलविद्युत् आयोजनाको डीपीआरको काम जारी रहेको उनको भनाइ छ ।"
ढुवानी महँगो भन्दै इन्धनमा लिटरमै १० रुपैयाँसम्म बढी असुली,"(ओखलढुंगा)पेट्रोलियम ढुवानी व्यवसायीले महँगो भाडा लिएको भन्दै ओखलढुंगा, सोलुखुम्बु र खोटाङमा डिजेल तथा पेट्रोलको मूल्य उच्च गराइएको छ । यसैलाई कारण देखाउँदै स्थानीय र लामो दूरीका यातायात व्यवसायीले चर्को भाडा असुलिरहेका छन् डिजेलपेट्रोलको मूल्य महँगो र बाटोसमेत कच्ची भएको भन्दै यातायात व्यवसायीले भाडा असुलिरहेका हुन् । अमलेखगन्जदेखि ओखलढुंगा सदरमुकामसम्म करिब २९३ किमि दूरी छ । यसका लागि लिइने कुल भाडादरअनुसार प्रतिकिमि ३१९ रुपैयाँ पर्न आउँछ । अमलेखगन्जदेखि ओखलढुंगा, सोलुखुम्बु र खोटाङसम्म धेरैजसो बाटो कालोपत्र भइसकेको छ । तर ढुवानी व्यवसायीले कच्ची बाटोको दररेटमा भाडा लिने गरेको उपभोक्ता बताउँछन् । ओखलढुंगा र खोटाङमा डिजेल प्रतिलिटिर १७३ रुपैयाँ ५ पैसा छ । पेट्रोल भने १८५ रुपैयाँ छ । सोलुखुम्बुको सल्लेरीमा डिजेल प्रतिलिटर १७६ रुपैयाँ ३० पैसा र पेट्रोल १८९ रुपैयाँ ३० पैसा छ । नेपाल आयल निगमले उपभोक्तालाई निर्धारण गरेको खुद्रा मूल्य भने पेट्रोल प्रतिलिटर १७५ र डिजेल १६५ छ ।पेट्रोलियम ढुवानी व्यवसायी संघले १० वर्षअघिको दूरी र दररेट परिमार्जन गरेको छैन । ओखलढुंगा र उदयपुरको सिमानामा पक्की पुल नबन्दा ड्रममा बोकेर तार्नुपर्थ्यो । पक्की पुल नभएकाले करिब दुई किमि थप दूरीको भाडादर व्यवसायीले निर्धारण गरेका थिए । पुल बनेको सात वर्ष बितिसक्दा सोही भाडादर कायम छ । यसले गर्दा सर्वसाधारण महँगीको मारमा परेका हुन् । पूर्वाञ्चल पेट्रोलियम ढुवानी व्यवसायी संघले तोकेको दररेटअनुसार अमलेखगन्जदेखि ओखलढुंगासम्म प्रतिकेएल (हजार लिटर) को भाडा सात हजार सात सय ९७ रुपैयाँ पर्छ । १२ केएलको ट्यांकरमा ढुवानी गर्दा एक ट्यांकरको ढुवानी मूल्य ९३ हजार पाँच सय ६४ रुपैयाँ पर्छ । सोही ढुवानी मूल्यलाई भाग गर्दा निगमले तोकेको भन्दा उपभोक्तालाई प्रतिलिटर सात रुपैयाँ ७९ पैसा बढी भार पर्छ । ढुवानी भाडादरका विषयबारे बुझ्न पूर्वाञ्चल पेट्रोलियम ढुवानी व्यवसायी संघको कार्यालयमा फोन गर्दा कार्यालयका एक कर्मचारीले अध्यक्ष ध्रुवप्रसाद सिग्देल देशबाहिर रहेकाले केही दिनपछि सम्पर्क गर्न अनुरोध गरे । अरू पदाधिकारीबाट नभई अध्यक्षबाटै आधिकारिक जवाफ प्राप्त हुने उनले बताए । ढुवानीका विषयमा आइतबार मात्रै नेपाल कम्युनिस्ट पार्टी (विप्लव) समूहले विज्ञप्ति जारी गरेको छ । ढुवानी मूल्य परिमार्जन गरी समायोजन गर्नुपर्ने विज्ञप्तिमा उल्लेख छ । पेट्रोलियम ढुवानी व्यवसायी संघ र निगम दुवैलाई ध्यानाकर्षण गराउँदै समायोजन नभए संघर्षका कार्यक्रम गर्ने चेतावनीसमेत दिएको छ ।एक ट्यांकर (१२ हजार लिटर) डिजेल ल्याउँदा १३६ लिटर घटेर आइपुग्ने गरेको ओखलढुंगाका पेट्रोल पम्प व्यवसायीको दाबी छ । बाटोमा ट्यांकर बिग्रियो र एक रात बस्यो भने त्योभन्दा बढी डिजेलको परिमाण घट्ने उनीहरू बताउँछन् । डिजेलचाहिँ तापक्रम चिसो भएपछि जम्छ र बाक्लिन्छ अनि परिमाण घट्ने गरेको उनीहरूको भनाइ छ । डिजेलभन्दा पेट्रोल झन् धेरै घटेर आइपुग्ने खुश्बु आयल सप्लायर्सका सञ्चालक कृष्णराम श्रेष्ठले जनाए । पेट्रोल प्रतिदिन औसतमा ४ लिटर पम्पमै (हावामा उडेर) घट्ने गरेको उनको भनाइ छ । अमलेखगन्जदेखि एक ट्यांकर तेल ढुवानी गरेबापत चालकलाई १० हजार भत्ता दिनुपर्ने पनि उनले बताए । निगमले ट्यांकरमा तेल भर्दा पनि सही परिमाण नदिने व्यवसायीको आरोप छ ।"
तुइनबाट खसेर मृत्यु,"(दार्चुला)महाकाली नदी तरेर भारत जाने क्रममा दार्चुलाको व्यास गाउँपालिका२ दुम्लिङका ४५ वर्षीय सिङ्दलसिंह भण्डारीको खसेर मृत्यु भएको छ । शनिबार दिउँसो साढे १ बजे नेपालभारत सीमा महाकाली नदीमाथिको तुइनबाट खस्दा उनी बेपत्ता भएका थिए । दुम्लिङबाट गएको प्रहरी टोलीले उनको शव करिब २ किलोमिटर तल मन्ती भन्ने स्थानमा फेला पारेको थियो । तुइन तर्दा प्रयोग गर्ने डोरी चुडिँदा भण्डारी महाकालीमा खसेको भारतीय क्षेत्रका प्रत्यक्षदर्शीले बताएको जिल्ला प्रहरी कार्यालयका सूचना अधिकारी प्रहरी निरीक्षक ज्ञानेन्द्रबहादुर सिंहले जानकारी दिए । भण्डारीको शव भारतीय क्षेत्रतिर फेला परेकाले सशस्त्र सीमा बल (एसएसबी) को समन्वयमा नेपाल ल्याएर आफन्तको जिम्मा लगाइएको छ ।व्यास गाउँपालिकामा तुइनमार्फत महाकाली तर्दा ९ महिनामा तीन जनाले ज्यान गुमाएका छन् । गत असार २२ मा व्यास२ दुम्लिङकै १८ वर्षीय सचिन बुढाथोकी र पुस २३ मा व्यास४ का १० वर्षीय दीपेन्द्र विष्ट पनि तुइनबाट खस्दा बेपत्ता भएका थिए । त्यसैगरी, ०७८ साउन १४ मा व्यास२ स्थित मालघाटमा भारतीय एसएसबीले तुइन फुस्काइदिँदा मालका जयसिंह धामी बेपत्ता भएका थिए । व्यासमा भरपर्दो बाटो नहुँदा यहाँका स्थानीय भारतको बाटो प्रयोग गरी सदरमुकाम आउने गरेका छन् । सो क्रममा पालिकाका आधा दर्जनभन्दा बढी ठाउँमा तुइनको प्रयोग हुँदै आएको छ । बढी आवतजावत हुने दुम्लिङ जस्तो ठाउँका स्थानीयले पटकपटक झोलुंगे पुलको माग गरे पनि निर्माण नभएका कारण स्थानीयको ज्यान गइरहेको व्यास२ का चक्रसिंह ह्याकीले बताए । व्यासको सुन्सेराभन्दा माथि सडकमार्गको पहुँच नभएको अवस्थामा सदरमुकाम आवतजावतका लागि तुइनको विकल्प नभएको वडा २ का अध्यक्ष धिरनसिंह बुढाथोकीले बताए । २०७५ सालमा दुवै देशका स्थानीय प्रशासनको समन्वयमा दुम्लिङस्थित महाकाली नदीमा काठेपुल राखिएको थियो । भारतीय पक्षले कोभिडको कारण देखाउँदै काठेपुल भत्काएपछि तुइनको जोखिम बढ्यो, उनले भने ।"
"उमेर बढाएर भत्ता, अख्तियारले थाल्यो छानबिन","(काठमाडौं)सर्लाहीको गोडैता नगरपालिका७ का वडाध्यक्ष र कार्यालय सहयोगीले जन्ममिति बढाएर आफन्तलाई वृद्धभत्ता दिलाएको भन्दै स्थानीयले अख्तियार दुरुपयोग अनुसन्धान आयोगमा उजुरी गरेका छन् । उनीहरूले विदेशमा भएका व्यक्तिलाई राखेर भवन निर्माण उपभोक्ता समिति बनाएको र बजारभन्दा बढी मूल्य राखेर बत्तीको बल्ब खरिद गरेर भ्रष्टाचार गरेको पनि उजुरीमा छ । स्थानीयले ८ जनाको वृद्धभत्तासम्बन्धी विवरणसहित उजुरी गरेपछि अख्तियारले छानबिन सुरु गरेको छ । वडाले विवरण उपलब्ध नगराएपछि स्थानीय युवाले सूचनाको हक प्रयोग गरेर विवरण नगरपालिकाबाट लिएका थिए । अख्तियारले स्थानीय वडा कार्यालयमा पत्राचार गरेर विवरण माग गरेको छ । वडाध्यक्ष विनेशकुमार झाकी आमा सुनैनादेवीको मतदाता नामावली र नागरिकतामा जन्ममिति २०२३ साल छ । तर, वडाध्यक्षले त्यसलाई सच्याएर २००७ साल बनाई भत्ता खुवाएको उजुरीमा उल्लेख छ । उनकी काकी सुनैनादेवी कथबनियाँको नागरिकता र पुरानो नामावलीअनुसार जन्ममिति २०१५ साल छ । उक्त जन्ममितिअनुसार सुनैनादेवीलाई ६५ वर्षमा वृद्धभत्ता प्रदान गरिएको उजुरीमा उल्लेख छ । भत्ता खुवाउन जन्ममिति २००७ मंसिर ८ राखेको उजुरीमा उल्लेख छ । ज्येष्ठ नागरिक भत्ता नामावली क्रमसंख्या १७९ रहेको उजुरीमा उल्लेख छ । वडाका कार्यालय सहयोगी रवीन्द्र दासले आफ्ना बाबु दिनेशदास कथबनियाँको जन्ममिति परिवर्तन गरेर वृद्धभत्ता खुवाएको उजुरी छ । २०१५ सालका दिनेशको जन्ममिति २००४ चैत ३० बनाएर भत्ता खुवाएको भनाइ स्थानीय उजुरीकर्ताको दाबी छ । उनको नाम ज्येष्ठ नागरिकको भत्ता पाउने सूचीमा ५० औं नम्बरमा छ । त्यस्तै, स्थानीय रामलोचन दासको जन्ममिति बढाएर वृद्धभत्ता लिइरहेका छन् । २०१९ असोज १५ का उनको जन्ममिति २००८ असोज ९ बनाएर भत्ता सूचीको क्रमसंख्या १०८ नाम दर्ता गराएर भत्ता बुझिरहेको उजुरीमा उल्लेख छ । यी त केही उदाहरण मात्र हन् । नातागोता आफन्त र सहयोगीहरू एक दर्जनभन्दा बढी स्थानीयको उमेर बढाएर भत्ता खुवाएको उजुरीमा उल्लेख छ । उजुरीकर्ताहरूले नाम नलेख्ने सर्तमा सबै प्रमाण जुटाएर उजुरी दिएको बताए । स्थानीय एक युवकले भने, वडाध्यक्षले नै नागरिकताको मिति बढाएर भत्ता खुवाएका छन् । कि त दुईवटा नागरिकता हुनुपर्यो होइन भने किर्ते गरेर भत्ता खुलाएको प्रमाणित भएको छ । दुईवटा नागरिकता बनाएको भए झन् कानुन लाग्ने उनीहरू बताउँछन् । आफूहरूलाई विवरण उपलब्ध नगराएकाले सूचनाको हक प्रयोग गरेको उजुरीकर्ताहरू बताउँछन् । यसैबीच सोही वडा कार्यालय भवन निर्माणका क्रममा विदेशमा रहेकाहरूलाई उपभोक्ता समितिमा राखेको भन्दै छानबिन गर्न उजुरी दिइएको छ । उजुरी विवरणअनुसार भारतको हैदराबादमा रहेका ब्रजेशकुमार झाको नाम उपभोक्ता समितिमा राखेर नक्कली हस्ताक्षर गरेको स्थानीय बताउँछन् । त्यस्तै देवकृष्ण झा, आनन्द झा, अजित झाको नाम उपभोक्ता समितिमा राखे पनि उनीहरू एक पटक पनि बैठकमा गएका छैनन् । समिति गठन गर्दा वा योजना पूरा हुँदा हामीले कहिल्यै कुनै ठाउँमा हस्ताक्षर नगरेको दाबी रहेको र उपभोक्ता समितिमा राखेर नक्कली हस्ताक्षर गरेर भवन बनाउने योजना पूरा गरेको उजुरीमा उल्लेख छ । त्यस्तै, वडाले २० लाखको सडक बत्ती जडानमा अनियमितता गरेको उजुरी दर्ता गरिएको छ । वडाले ६८ वटा सडक बत्ती जडान गरेकोमा बजारको चलनचल्तीभन्दा अस्वाभाविक मूल्य राखेर खरिद गरेको भनिएको छ । उजुरीकर्तामध्ये एकले भने, भारतमा बनेको एनबीटी, एलइडी लाइटको प्रतिवटा मूल्य २१ हजार ५ सय राखिएको छ । तर बजारमा एउटा लाइटको बजार मूल्य बढीमा २९ सय मात्र पर्छ । बिजुलीको बल्ब राख्ने संरचना निर्माणमा जडान गरिएको फलामको मूल्य प्रतिकेजी चारदेखि पाँच सय पर्नेमा दुई हजार राखिएको दाबी स्थानीयले गरेका छन् । वडाध्यक्ष विनेशले भने उजुरीमा उल्लेख भएका विषय झूटो भएको दाबी गरे । नागरिकता दिने काम आफ्नो नभई जिल्ला प्रशासनको भएको भन्दै उनले आफू अख्तियारलाई सबै विषयको जवाफ दिन तयार रहेको बताए । वडावासी धेरैको नागरिकता र मतदाता नामावलीमा जन्ममिति फरक पर्ने गरेको भन्दै उनले उजुरीकर्ताले दुःख दिन खोजेको दाबी गरे । सडक बत्ती राख्ने काम टेन्डरबाट भएकाले त्यसमा आफ्नो भूमिका नहुने उनले बताए । वडाले बजेट र काम नदिएकाले कतिपय मान्छे रिसाएर आफूविरुद्ध लागेको उनको भनाइ छ ।"
भिक्टोरिया क्रस विजेता लिम्बूको निधन,"(झापा) बेलायत सरकारले ब्रिटिस सेनामा कार्यरत १३ जना गोर्खा सैनिकलाई वीरताको कदर गर्दै प्रतिष्ठित भिक्टोरिया क्रसबाट सम्मान गरेको थियो । ती १३ मा रामबहादुर बेघा लिम्बू कान्छो र एकमात्र जीवित गोर्खा सैनिक थिए । ८८ वर्षका उनको शनिबार निधन भएको छ ।मिर्गौलाको समस्याका कारण गत असोजदेखि उनी अस्पताल धाइरहेका थिए । दमक रहँदा उनले बीएन्डसी अस्पतालमा पनि उपचार गराए । दुवै मिर्गौलाले काम गर्न छाडिसकेका कारण गत मंसिरदेखि उनी ललितपुरको मेडिसिटी अस्पतालमा नियमित डाइलसिस गर्दै आएका थिए । त्यही क्रममा उनको निधन भएको साइँली बुहारी मनु पान्धाकले फोनमा जानकारी दिइन् ।भीसीको अन्त्येष्टि झापामै गरिने भएको छ । लिम्बूका दुई श्रीमती र चार छोरा छन् । जेठा र माइला बाबुकै बाटो पछ्याएर लाहुरे बने । हाल उनीहरू बेलायतमा छन् । कान्छा छोरा अस्ट्रेलिया बस्छन् । उनी साइँला छोरासँग कहिले दमक त कहिले ललितपुर बस्दै आएका थिए । मुटु, उच्च रक्तचाप, बाथ, मधुमेहलगायतका बिरामी रहेका उनको पछिल्लो वर्ष मिर्गौला फेल भएको थियो । उनी बेलायत दुई वर्षमा एक पटक पुग्थे, बेलायती महारानीको निम्तो मान्न । बिरामले चाप्दै लगेपछि गत वर्ष भने बेलायत जान सकेनन् । गोर्खा सैनिक भएर देखाएको वीरताका कारण उनले प्रतिष्ठित भीसी मात्रै पाएनन्, बेलायतवाट फर्किने बेलामा राम्रै रकम पनि सँगै ल्याएका थिए । त्यही पैसाले दमक८ मा घर बनाए । जीवनको उत्तरार्द्ध त्यही घरमा बिताए ।बेलायत सरकारले सन् १९६६ मार्चमा लिम्बूलाई भीसी विजेता घोषणा गरेको थियो । १२ जुलाई १९६६ मा बकिङ्मघम प्यालेसमा बेलायती महारानी एलिजाबेथ द्वितीयले उनलाई भिक्टोरिया क्रस दिएकी थिइन् । १९६६ नोभेम्बर २१ को मलाया युद्धमा दुस्मनसँगको मुठभेडको लिम्बूले नेतृत्व गरेका थिए । मुठभेडमा उनका दुई योद्धा आँखै अघि ढले । केही घाइते भए । त्यो युद्धका सबै घाइते र लासलाई उनी एक्लैले व्यवस्थापन गरेका थिए, पूर्वसैनिक बुद्धिबहादुर राईले सुनाए, त्यो देखेर उनका गोरा कमान्डर पनि चकित परे । पछि जुलाईमा उनलाई एउटा खुसीको खबर सुनाउँदै कमान्डरले भने, रामबहादुर तिमीले ठूलो सम्मान पाउँदै छौं । बेलायती महारानीले दरबारमै बोलाएर छातीमा तक्का सिउरी दिएपछि भने उनी चकित भए । करिब २८ वर्षको सेवापछि उनी गोर्खा रिजर्भ युनिट ब्रुनाईमा भर्ना भए । आठ वर्ष थप सेवा गरेपछि १९९२ मा अवकाश लिए । अवकाशपछिका अधिकांश समय उनले झापामै बिताए । जीवनको उत्तरार्द्धमा उनी किरात धर्म, संस्कृति र समाज सुधारका कर्ममा सक्रिय थिए ।"
नेपालकै लागि ३३ वर्ष,"(काठमाडौं) नेपालमा ३३ वर्षअघि पदयात्रु बनेर आएकी अमेरिकी नागरिक एन्टोनिया न्युवर (टोनी) ले गाउँको आवश्यकता र जनसाधारणको इच्छा सुनेकै भरमा सोलुखुम्बुको जुनबेसीमा एक पुस्तकालय स्थापना गरिदिएकी थिइन् । उनको यो सत्कर्म अहिले देशका ४७ जिल्लामा फैलिएको छ र पुस्तकालय संख्या ७० पुगेको छ । टोनीले सुरु गरेको ग्रामीण शिक्षा तथा विकास (रिड) ले अभियानको रूप मात्र लिएन, यसले देशविदेशमै आत्मनिर्भर पुस्तकालयको सञ्जाल फैलाउनसमेत मद्दत गर्यो । तिनै नेपालप्रेमी ८१ वर्षीया टोनीको गत अप्रिल १६ (वैशाख ३) मा यूएईको दुबईमा निधन भएको छ । अन्तिम इच्छाअनुसार नेपालमा पाइला राखेर एयर एम्बुलेन्समा घर फर्कने क्रममा उनको मृत्यु भएको हो । नेपालमै अन्तिम सास फेर्ने टोनीको इच्छा रहेछ, मैले पनि उहाँको सम्मानमा गत अप्रिल ८ मा भक्तपुरको नमुना घरमा सानो समारोह आयोजना गरेको थिएँ, रिड नेपालका सदस्य एवं टोनीका पुराना चिनारु रवीन्द्र पुरीले सुनाए, क्यान्सरको अन्तिम स्टेजमा पुगेकी एक हितैषीले अन्तिम घडीसम्म पनि शिक्षा, चेतना र पुस्तकालयका बारेमा कुराकानी गरिरहेको सुन्दा जोकोही आश्चर्यमा परेका थिए । अप्रिल ८ को साँझ टोनीले भनेकी थिइन्, मेरो जीवनको अन्तिम इच्छा भनेकै नेपाली गाउँघर र त्यहाँका निश्छल, सहयोगीका माझ किताबकापी र लेखपढेका कुरा गर्दै बस्ने हो । तर, म अब उमेर र रोगले थलिएकी छु । अबको नयाँ पुस्ता र रिड नेपाल एवं ग्लोबलको भरोसामा म उभिएकी छु । टोनी गत वर्ष चैत तेस्रो साता गोर्खाको ताकुकोटमा ६९ औं रिड पुस्तकालय उद्घाटन गर्न पुगेकी थिइन् । स्थानीयको प्रत्यक्ष सहभागितामा आत्मनिर्भर पुस्तकालय सञ्चालन गर्ने मोडललाई बिल एन्ड मेलिन्डा गेट्स फाउन्डेसन ले सन् २००६ मा १० लाख डलरको पुरस्कार (रेप्लिकेसन अवार्ड)) प्रदान गरिसकेको छ । यही रेप्लिकेसन अवार्डको बलमा रिड नेपालले भारतको हरियाणा, मणिपुर, राजस्थान, कोलकातासहित ४५ स्थान र भुटानमा थिम्पुसहित ९ स्थानमा रिड पुस्तकालय सञ्चालनमा ल्याइसकेको छ ।नेपालमा पुर्याएको योगदान तथा शिक्षाचेतना प्रवर्द्धनका निम्ति टोनीलाई नेपाल पर्यटन बोर्डले सम्मान तथा डिल्लीरमण रेग्मी इन्टरनेसनल पिस अवार्ड प्रदान गरिसकेको छ । रिडकी संस्थापक एन्टोनियाले एउटा पुस्तकालय खोल्ने र छाडिदिने खालको चलनमा नयाँपन दिनुभएको छ । फोटोकपी पसल राखेर हुन्छ वा सटर भाडामा लगाएर, पुस्तकालय आत्मनिर्भर हुनैपर्छ भन्ने उदाहरणका कारण उहाँको यो शैलीलाई आज बाहिरी विश्वले सराहना गरेको छ, रिड ग्लोबलकी कार्यकारी निर्देशक सन्जना श्रेष्ठले भनिन्, माछा मारेर होइन, माछा मार्ने बल्छी दिएर टोनी दिदीले शैक्षिक र बौद्धिक जगत्मा प्रभावकारी योगदान गर्नुभएको छ । नेपाली गाउँघरका निम्ति टोनीको उज्यालो नाम प्रेरणास्वरूप सधैं रहिरहनेछ ।"
सहिद स्मारक लिग,"(काठमाडौं)शीर्षस्थानमा रहेको जावलाखेल युवा क्लबका मुख्य प्रशिक्षक सुनील श्रेष्ठले सहिद स्मारक ए डिभिजन लिग २०७९८० मा चर्च ब्वाइज यनाइटेडको अपराजित यात्रालाई १० खेलमा पूर्णविराम लगाउँदै ५ अंकको अग्रता लिएपछि उपाधिको बाटो खुलाभएको बताएका छन् ।दशरथ रंगशालामा शनिबार १० को जित हात पारेपछि प्रशिक्षक श्रेष्ठले भने, हामी शीर्षस्थानमा रहँदा चर्च ब्वाइजले चुनौती दिइरहेको थियो, पछ्याइरहेको थियो । उसलाई लिगमा पहिलोपल्ट हराएर हामीले ५ अंकको अग्रता लिएका छौं । डबल लिगमा भर्खर ११ खल सकियो, १५ खेल बाँकी नै छ । तर, राम्रो गरिरहेको चर्च ब्वाइजलाई पराजित गरेपछि हामीलाई उपाधिका लागि बाटो खुलेको छ ।ए डिभिजन लिगमा यसैपालि प्रवेश गरेको चर्च ब्वाइज ४ जित, ६ बराबरपछि बेहोरेको एक हारसँगै १८ अंकमा खुम्चिएको छ । एक खेल कम खेलेको थ्रीस्टारको पनि १८ अंक छ । सातदोबाटो युवा क्लब १७ अंकसहित चौथोमा छ । सातदोबाटोको हातमा पनि एक खेल बाँकी छ । शीर्षस्थानमा पकड बलियो बनाउने क्रममा जावलाखेलले २३ अंक बनाएको छ । ७ खेल जितेको टोलीले दुई बराबरी र दुई हारको नतिजा पनि निकालेको छ ।प्रशिक्षक बालगोपाल महर्जनले सम्हालेको चर्च ब्वाइजले जावलाखेलविरुद्ध ३ अंक जोड्न सकेको भए अंक तालिकामा पहिलो स्थान कब्जा गर्ने थियो । शीर्षस्थानको होडको प्रतिस्पधा रोमाञ्चक रह्यो । तर, रोमाञ्चक खेलको गोल भने नयाँ टिम समर्थकका लागि खल्लो रह्यो । नेपाली फुटबल समर्थकका बोलीचालीकै भाषामा भन्ने हो भने चर्च ब्वाइजका गोलकिपर येभेस प्रिसोले अन्डा पारे पछि जावलाखेलको सनसनीपूर्ण यात्राले निरन्तरता पायो ।जावलाखेलको अग्रपंक्तिमा दुई अफ्रिकी फरवार्ड फोडे फोफाना र एन्कोतो मासोबी खुबै चलेका छन् । ११ औं चरणमा पनि जावलाखेललाई ३ अंक दिलाउने निर्णायक भूमिका यिनै दुई खेलाडीको रह्यो । फोफानाले क्लियर गरेको बल मासोबीले मैदानको मध्यभाग नजिक आफ्नै क्षेत्रबाट दुई डिफेन्स फ्रयांक्लिन टल्ला र सबिन खड्काको चुनौती पन्छाउँदै तीव्र गतिमा अगाडि बढाएको बललाई पेनाल्टी क्षेत्रनजिकबाट पोस्टमा प्रहार गरे । उनले बल गोलकिपर प्रिसो भएकै स्थानमा हानेका थिए । केही वर्षयता नेपालको घरेलु प्रतियोगितामा सबैभन्दा राम्रो खेलिरहेका गोललिकपर प्रिसोले समात्ने प्रयासमा बलले उनको टाङमुनिबाट गोललाइन पार गर्दै जालीको सम्पर्कमा पुगेपछि जावलाखेलले ६६ औं मिनेटमा अग्रता लियो । लिगमा मासोबीको नवौं गोल हो यो ।चोटको कारण गुमाएका डिफेन्डर अनन्त तामाङ र अग्रपंक्तिका अञ्जन विष्टको अभाव प्रस्टै देखिएको चर्च ब्वाइजले खेलमा पकड राखेर पनि सिर्जना गरेका तीन अवसरमा गोलमा परिणत गर्न सकेन । टोलीले ७१ औं मिनेटमै बराबरी गर्ने अवसर पायो । तर, रन्जित सिंहले प्रहार गरेको बलमा गोलकिपर अनिश देउजाले डाइभ गर्दै उत्कृष्ट बचाउ गरे । त्यही रिबाउन्डमा पोस्टनजिकै पाएको बललाई जोसेफ बेम्पाहले प्रहार गर्न नसक्दा चर्च ब्जाइजले खेलमा फर्किने अवर गुमायो । जावलाखेलले पनि सहज तीन अवसर उपयोग गर्न सकेन ।यो स्तरको गोलकिपरले त्यस्तो गल्ती नगर्नुपर्ने हो तर फुटबलमा यस्तो हुन्छ, हामीलाई भयो र खेलमा वर्चश्व राखे पनि हारेका छौं, चर्च ब्वाइजका प्रशिक्षक महर्जनले भने, सेन्टरब्याकमा खेलेका दुई खेलाडीले पनि राम्रो गरेनन् र गोल खान पुग्यो । उनले थपे, हामीलाई जित निकाल्दै शीर्षस्थानमा पुग्ने लक्ष्यमा खेलेका थियौं । आफ्नै गल्तीले गोल बेहोर्नुपर्यो । फिनिसिङ पनि राम्रो भएन । त्यसैले सफल भएनौं ।मनाङको खराब लयसातौं चरणसम्म अपराजित मनाङ मर्स्याङ्दीले इतिहासकै खराब नतिजा बेहोर्ने क्रममा लगातार चौथो हार खेपेको छ । उसलाई मेसुके ओलोमोउको दुई गोलमा खुमलटारले मनाङलाई २१ ले सिकार बनायो ।दशरथ रंगशालामा भएको दिनको पहिलो खेलको १३ औं मिनेटमा खाता खोलेका मेसुकेले ६ मिनेटको इन्ज्युरी समयको पाँचौं मिनेटमा निर्णायक गोल गरे । उनको दोस्रो गोलमा अफसाइड नदिएको भन्दै मनाङका अफिसियल रेफ्रीमाथि आक्रामक भए । मनाङले दुई पेनाल्टी पायो । कोफी टिमोथी कौडेले ५३ औं मिनेटमा सहज गोल गरेर खेल बराबरी गरेका थिए । उनले ६१ औं मिनेटको पेनाल्टीमा भने बल पोस्टबाहिर हानेपछि मनाङले अग्रता लिने मौका गुमाएको थियो । कीर्तिमान आठपल्टको च्याम्पियन मनाङले ए डिभिजन लिगमा पहिलोपल्ट लगातार चार खेल हारेको हो ।चेन्चोको पहिलो गोलभुटानी रोनाल्डोको रूपमा चर्चित चेन्चो ग्याल्सेनले छैटौं खेलमा आएर पहिलो गोल गर्दा डिफेन्डिङ च्याम्पियन मछिन्द्रले च्यासल रंगशालामा फ्रेन्ड्समाथि २१ को जित निकाल्यो । चेन्चोले पहिलो हाफमै गोलको खाता खोलेका थिए । देवेन्द्र तामाङले ६३ औं मिनेटमा मछिन्द्रको अग्रता दोब्बर बनाए । रफिक अमिनुले ७६ औं मिनेटमा गोल गरेर फ्रेन्ड्सलाई खेलमा फर्काउने प्रयास गरे पनि अमित तामाङले ७८ औं मिनेटमा रातो कार्ड बेहोर्दै मैदान छाडेपछि फ्रेन्ड्स संकटमा परेको थियो ।आजका खेलहिमालयन शेर्पाविरुद्ध सातदोबाटो१५ः०० बजे, च्यासल रंगशालासंकटाविरुद्ध थ्रीस्टार१८ः०० बजे, दशरथ रंगशाला"
विश्वकप छनोट आयोजनामा नेपालको दाबी,"(काठमाडौं)नेपालले ट्वान्टी२० विश्वकप छनोटको एसिया क्षेत्र आयोजनाका लागि प्रयास गर्ने भएको छ । अमेरिका र वेस्ट इन्डिजले सन् २०२४ को जुनमा आयोजना गर्ने ट्वान्टी२० विश्वकपका लागि अन्तर्राष्ट्रिय क्रिकेट परिषद् (आईसीसी) ले छनोट खेलहरूको विवरण सार्वजनिक गरेको छ । त्यसअनुरूप एसियाको छनोटमा नेपालसहित, यूएई, ओमान, हङकङ, बहराइन र सिंगापुरले प्रतिस्पर्धा गर्नेछन् । बाँकी दुई टिम छनोट चरण पार गरेर आउने छन् । ८ राष्ट्र सहभागी हुने एसियाको ट्वान्टी२० विश्वकप छनोटको आयोजक राष्ट्र र प्रतियोगिताको मितिबारे पछि घोषणा हुने आईसीसीले जनाएको छ । नेपालले हाल एसियाली क्रिकेट परिषद् (एसीसी) को एसिया कपको छनोट आधार रहेको एसीसी प्रिमियर कप आयोजना गरिरहेको छ । १० राष्ट्रसम्मिलित यो प्रतियोगिता विजेताले एसिया कपमा भारत र पाकिस्तानसँग खेल्न पाउने छ । त्यसैका आधारमा नेपाल क्रिकेट संघ (क्यान) टोली एसियाको ट्वान्टी२० विश्वकप छनोट गर्न हौसिएको छ ।आईसीसीको विश्वकप छनोट एसियाका लागि हामीले पहल गरिरहेका छौं । एसीसी प्रिमियर कपको सफलताले त्यसको निर्धारण गर्छ होला । अक्टोबरनोभेम्बरतिर प्रतियोगिता हुने भनिएको छ, क्यानका अध्यक्ष चतुरबहादुर चन्दले कान्तिपुरसँग भने, हामीले आयोजनाका लागि प्रस्तावित तयारी सुरु गरिसकेका छौं । नेपालले सन् २०१० मा विश्व क्रिकेट लिग डिभिजन ५ आयोजना गरेको थियो । त्यसयता आईसीसीको प्रमुख प्रतियोगिता आयोजना गरेको छैन । विश्व क्रिकेट लिग च्याम्पियनसिपमा नेपालले २०१६ मा नामिबिया, २०१७ मा केन्यासँगको खेल आयोजना गरेको थियो । त्यसबाहेक आईसीसीको प्रतियोगितामा विश्वकप लिग २ को २०१९२३ को सर्कलमा नेपालले २०२० मा अमेरिका र ओमान तथा २०२३ मा नामिबिया र स्कटल्यान्ड तथा यूएई र पपुवा न्युगिनीबीचको त्रिकोणात्मक शृंखलाका खेल आयोजना गरेको हो । अध्यक्ष चन्दले एसियाको ट्वान्टी२० विश्वकप छनोट आयोजनाका आईसीसीलाई विश्वासमा लिने प्रयास गरिरहेको जनाए । एसीसी प्रिमियर कपमार्फत मूलपानी क्रिकेट मैदानमा अन्तर्राष्ट्रिय प्रतियोगिता आयोजनाको सुरुआत गरिएको छ, यसले पनि नेपाललाई अन्य प्रतियोगिता आयोजना गर्न सजिलो बनाएको चन्दको दाबी छ । एसियाको ट्वान्टी२० विश्वकप छनोट आयोजनाका लागि दुई मैदान आवश्यक रहेको जनाइएको छ । नेपालले आयोजनामा पाएमा कीर्तिपुरको त्रिवि क्रिकेट मैदान र मूलपानीमै एसियाको ट्वान्टी२० विश्वकप छनोट गरिने चन्दले सुनाए । एसीसीका प्रतिनिधिहरू प्रिमियर कपका लागि अहिले नेपालमै रहेका छन् । उनीहरूले हरेक वर्ष नेपाललाई एउटा प्रतियोगिता आयोजना गर्न दिने वचन दिएका छन् । अध्यक्ष चन्दले भने, अर्को वर्ष जनवरीफेब्रुअरीमा एसीसी ट्वान्टी२० कप आयोजना हुने भनिएको छ, त्यसका लागि पनि हामीले पहल गरिरहेका छौं । एसीसी यू१९ प्रिमियर कप पनि यही वर्षको अन्त्यमा हुँदै छ । हामीले ट्वान्टी२० वा यू१९ प्रिमियर कप यहाँ आयोजना हुनुपर्छ भनेका छौं । दुवैमा आयोजनाका लागि हाम्रो दाबी रहन्छ ।"
सञ्जयलाई बाह्रखरी गल्फ,काठमाडौं (कास) गोकर्ण गल्फ क्लबमा शनिबार सञ्जय पौडेलले एनसेल बाह्रखरी गल्फको छैटौं संस्करण जितेका छन् । उनले ट्रफीसहित सुनको बल पुरस्कार पाएका छन् ।१८ होलमा स्टेबल फोर्ड पद्धतिमा खेलाइएको प्रतियोगितामा सञ्जयले ४० अंक बटुले । १२ ह्यान्डीक्यापमा खेलेका उनले फ्रन्टनाइन १९ र ब्याकनाइनमा २१ अंक जोडेका थिए । सञ्जय र टासी छिरिङले समान ४० अंक जोडेका थिए । सञ्जयले ब्याकनाइनमा जोडेको २१ अंकले टासीलाई उपाधि जित्नबाट पछाडि पारेका थिए । टासीले ब्याक नाइनमा १८ अंकमात्र जोडेका थिए । जिरो ह्यान्डीक्यापमा खेलेका टासी छिरिङले बेस्ट ग्रसको उपाधि जिते । उनले मोस्ट बर्डीको उपाधि पनि जिते । टासीले ६ बर्डी प्रहार गरेका थिए । बाबु शेर्पा दोस्रो भए । उनले ३८ अंक जोडे । प्रतियोगितामा डा भगवान कोइरालाले ३७ अंक जोडेर सिनियर (६० वर्षमाथि) विजेता बने । महिलातर्फको उपाधि तारा कार्की चित्रकारले जितिन् । उनले ३६ अंक जोडिन् । कश्मिरा शाह दोस्रो भइन् । उनले ३३ अंक बटुलिन् ।राज प्रधानले क्लोजेस्ट टु द पिनको उपाधि जिते । उनी होल नम्बर १० मा राखिएको होल इन वानको पुरस्कार कार जित्न दुई इन्चले चुकेका थिए । लङ्गेस्ट ड्राइभको उपाधि दोर्जे होजाङसाङले जिते । उनले ३१० यार्ड प्रहार गरे । प्रतियोगिता बाह्रखरी मिडियाले आयोजना गरेको हो ।
रुपेश र सुजना विजेता पक्का,"(काठमाडौं)फिडे मास्टरद्वय रुपेश जैशवाल र सुजना लोहनीले नेसनल चेस च्याम्पियनसिपमा एक खेलअघि नै उपाधि पक्का गरेका छन् । राष्ट्रिय बी च्याम्पियनसिपबाट छानिएका तथा साबिक विजेता र फिडे रेटिङमा शीर्षस्थानमा रहेका गरी खुलातर्फ १० र महिलातर्फ १० खेलाडीबीच प्रतिस्पर्धा भएको थियो । यो प्रतियोगिता अन्तर्राष्ट्रिय सहभागिताका लागि राष्ट्रिय टिमको छनोट हुने जनाइएको छ । शनिबार सातौं र आठौं चरणमा आफूअनुकूल नतिजा निकालेपछि रुपेश र सुजना च्याम्पियन पक्का गरे । आइतबार नवौं चरणको खेल हुनेछ । उनीहरूले यही महिना बंगलादेशमा हुने वर्ल्ड च्याम्पियन सर्कल, एसियन जोनल ३२, उज्वेकिस्तानमा हुने एसियन च्याम्पियनसिप र सन् २०२४ मा हंगेरीको बुडापेस्टमा हुने ४५औं चेस ओलम्पियाडमा सहभागिता पक्का गरेका छन् । रुपेशले सातौं चरणमा अर्का फिडे मास्टर क्षितिज भण्डारीसँग बराबरीमा रोकिएका थिए । उनीहरूले ३४ औं चालमा बराबरीको निर्णय गरे । आठौं चरणमा उनले राजीव कार्कीलाई हराए । बराबरीतर्फ उन्मुख खेलको ५७ औं चालमा राजीवले गरेको गल्तीको फाइदा उठाउँदै ६७ औं चालमा रुपेशले खेल जिते । क्षितिजले आठौं चरणमा साबिक विजेता पुरुषोत्तम चौलागाईंलाई हराएर ६ अंकसहित दोस्रो स्थानमा छन् । पूर्वनेपाल च्याम्पियन सुरवीर लामा र १४ वर्षे किशोर पुरुषोत्तम सिलवाल साढे ५ अंकसहित संयुक्त तेस्रो स्थानमा छन् । महिलातर्फ शीर्षस्थानकी सुजनाले एक खेल जितेर अर्को खेल बराबरी खेलिन् । उनले सातौं चरणमा शान्ति धिमाललाई हराइन् भने आठौंमा सुशीला गुरुङसँग बराबरी खेलिन् । सुजना साढे ७ अंक जोड्दै च्याम्पियन भएकी हुन् । सुशीला र शान्तिले ५ अंक जोडेका छन् । सुशीला आठौं चरणमा विनिता कपालीसँग हारिन् भने शान्तिले पुनम प्रसाईंलाई हराइन् ।पूर्वनेपाल च्याम्पियन सिन्दिरा जोशीको साढे ४ अंक र विनिताको ३ अंक छ । आइतबार नवौं तथा फाइनल चरणको खेल हुनेछ ।"
यू१६ राष्ट्रिय क्रिकेट फाप्लामा,"धनगढी (कास) धनगढीस्थित फाप्ला क्रिकेट मैदानमा आइतबारदेखि १६ वर्षमुनिको एनआईएमबी सुदूरपश्चिम मुख्यमन्त्री कप राष्ट्रिय क्रिकेट सुरु हुँदै छ । सुदूरपश्चिम प्रादेशिक क्रिकेट संघले आयोजना गर्ने प्रतियोगितामा सातै प्रदेशको सहभागिता रहने छ । उद्घाटन खेलमा सुदूरपश्चिम र कर्णाली प्रदेशबीच प्रतिस्पर्धा हुनेछ । सहभागी ७ प्रदेशलाई दुई समूहमा विभाजन गरिएको छ । संघका अध्यक्ष हरि रेग्मीले विजेताले २ लाख र उपविजेताले १ लाख रुपैयाँ पुरस्कार पाउने बताए । म्यान अफ द सिरिजले १५ हजार, उत्कृष्ट ब्याटर र बलरले जनही १० हजार प्राप्त गर्नेछन् । नेपाल क्रिकेट संघले मलेसियामा हुने १६ वर्षमुनिको इस्टजोन कप क्रिकेटका लागि यसै प्रतियोगिताबाट उत्कृष्ट प्रदर्शन गर्ने २४ खेलाडीलाई बन्द प्रशिक्षणमा डाक्ने छ ।"
साउदीसँग कतार स्तब्ध,"काठमाडौं (कास) साउदी अरेबियाले एसीसी प्रिमियर कप क्रिकेटमा शनिबार कतारलाई ७ विकेटले स्तब्ध पारेको छ । अब्दुल वाहिदले सानदार १ सय २४ रन बनाएपछि च्यालेन्ज कपबाट बढुवा भएको साउदीले त्रिवि क्रिकेट मैदान कीर्तिपुरमा सनसनी नतिजा निकालेको हो । वाहिदले १ सय ८ बलको इनिङ्समा २१ चौका र १ छक्का प्रहार गरेपछि साउदीले २ सय १७ रनको लक्ष्य ३५ औं ओभरमा २ सय २० रन बनाएर पूरा गरेको हो । उनले वकार अल हसनसँग पहिलो विकेटमा १८ ओभरभित्र १ सय १८ रन जोडेर विजय आधार तयार पारे । हसनले ५५ बलमा ८ चौकासहित ५५ रन बनाए । साउदीलाई विजयनिम्ति २ रन आवश्यक हुँदा वाहिद आउट भए । कप्तान हिसाम शेख २१ रनमा अविजित रहे । कतारका इक्रामुल्लाह खानले २ विकेट लिए । यसअघि कतार ४९५ ओभर खेल्दै २ सय १६ रनमा अलआउट भयो । मोहम्मद तानविरले ४६ रन बनाएका थिए । कतारका इस्तियाक अहमदले ४ विकेट लिए । मूलपानी क्रिकेट मैदानमा कुवेतले बहराइनलाई २ विकेटले हरायो । बहराइनले निर्धारित ५० ओभरमा ७ विकेट गुमाई २ सय ५५ रन बनायो । यासिन पटेलले अविजित ६३, एडनान इद्रिजले ५६ र मित भवसारले ५४ रन बनाएपछि कुवेतले ४४२ ओभरमै लक्ष्य पूरा गर्यो ।"
अशोक र नन्दले जिते पदक,काठमाडौं (कास) तेक्वान्दोका भेट्रान खेलाडीद्वय अशोक खड्का र नन्द विष्टले जापानको ओसाकामा भएको जापान खुला अन्तर्राष्ट्रिय तेक्वान्दो प्रतियोगितामा पदक जितेका छन् । ओसाकास्थित सकाई सिटीमा शनिबार भएको प्रतियोगिताको ब्ल्याकबेल्ट ४० वर्ष उमेर समूहको पुम्सेमा प्रतिस्पर्धा उनीहरूले पदक जितेका हुन । खड्काले ६२७ अंक बटुल्दै रजत पदक जित्दा विष्टले ६१० अंक लिएर कांस्य जिते । यस समूहमा कम्बोडियाका खेलाडीले ६६० अंक लिएर स्वर्ण पदक जितेका थिए । स्पर्धामा २४ राष्ट्रका खेलाडीको सहभागिता थियो । तेक्वान्दोका अन्तर्राष्ट्रिय निर्णायकसमेत रहेका खड्काले प्रतियोगितामा आइबार ग्योरोगीतर्फ निर्णायकको भूमिका निर्वाह गर्नेछन् ।
एनओसी उपाध्यक्ष हाङझाउमा,काठमाडौं (कास) नेपाल ओलम्पिक कमिटीका उपाध्यक्ष तथा कार्यकारी निर्देशक चतुरानन्द राजवैद्यले यसै साता हाङझाउमा हुने १९ औं एसियाली खेलकुदको चिफडीमिसन बैठकमा सहभागिता जनाउने भएका छन् । दुई दिने बैठक मंगलबार र बुधबार हुनेछ । एसियाली खेलकुद यसै वर्ष सेप्टेम्बर २३ देखि अक्टोबर ८ सम्म हाङझाउ हुँदै छ । बैठकमा प्रतियोगिता आयोजनाबारे छलफल हुनेछ । सहभागी हुने प्रतिनिधिलाई प्रतियोगिताको क्रममा प्रयोग हुने खेलस्थलबारे पनि जानकारी दिइनेछ । प्रतियोगिताका लागि ४४ खेलस्थल प्रयोगमा आउने छन् । त्यसमध्ये १४ नयाँ छन् । हाङझाउ एसियाडमा ४० खेल समावेश छन् ।
जावलाखेलमा भलिबल सुरु,"काठमाडौं (कास) जावलाखेल भलिबल प्रशिक्षण केन्द्रको कभर्डहलमा शनिबारमेयर कप २०८० खुला महिला तथा पुरुष भलिबल प्रतियोगिता सुरु भएको छ । पुरुषतर्फ आर्मी र एपीएफले विजयी सुरुआत गरे । आर्मीेले सूर्यविनायक युथ क्लबलाई २५११, २५७, २५१५ को सेटमा हरायो । अर्को खेलमा एपीएफले नेपाल गणतान्त्रिक खेलकुद टिमविरुद्ध २५१, २५१३, २५१८ को सेटमा जित पायो । महिलातर्फ न्यु डायमन्ड भलिबल क्लबले परोपकार गर्ल्स होस्टेलविरुद्ध २५८, २५१२, २५८ को सोझो सेटमा जित निकाल्यो । नेपाल पुलिस क्लबले कोटेश्वर बहुमुखी क्याम्पसलाई २५१, २५५, २५४ को सेटमा हरायो ।"
