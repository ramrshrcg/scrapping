शीर्षक,विवरण
मुद्दा कमजोर बनाउने खेलमा प्रहरी,"(काठमाडौं)भुटानी शरणार्थी बनाएर अमेरिका लैजाने भन्दै ८७५ नेपाली नागरिकसँग १० देखि ५० लाखसम्म उठाउने गिरोहको मुद्दा कमजोर बनाउने प्रपञ्च सुरु भएको छ । गिरोहलाई संरक्षण गर्ने तथा गृह मन्त्रालयका गोप्य नीतिनिर्णय उपलब्ध गराउने प्रशासनिक तथा राजनीतिक नेतृत्वलाई जोगाउन प्रहरीले फाइल नै कमजोर बनाउन लागेको हो । गिरोहमा तत्कालीन गृहमन्त्री रामबहादुर थापाका सुरक्षा सल्लाहकार इन्द्रजित राई, उनका छोरा निरज रहेको कागजातबाट पुष्टि भएको छ । त्यस्तै थापाका छोरा प्रतीकविरुद्ध पनि उजुरी परेको छ भने हाल एमाले सचिव रहेका टोपबहादुर रायमाझीले पनि अन्जानवश सहयोग गरेको बताइसकेका छन् । उनका छोरा सन्दीपका नाममा गिरोहका सदस्यले काटेको चेकको प्रतिलिपि पनि प्रहरीले बरामद गरेको छ । गिरोहका चार सदस्य केशव दुलाल, सागर थुलुङ राई, टेक गुरुङ र सानु भण्डारीलाई पक्राउ गरी काठमाडौं प्रहरी परिसरबाट अनुसन्धान भइरहेको छ । तर, केही राजनीतिक अगुवाको नाम खुलासा भए पनि गृहका दस्ताबेज गिरोहका हातमा पुर्याउने अधिकारीहरूमाथि पर्याप्त अनुसन्धान भएको छैन । उनीहरूलाई जोगाउने गरी फाइल बनाउन दबाब आएकाले अनुसन्धान साँघुरो हुन थालेको प्रहरी स्रोतको भनाइ छ । गिरोह नै बनाएर सरकारी कागजमा जालसाजी गर्ने, शरणार्थी बनाउँछौं भनेर झूटा आश्वासन दिने र सर्वसाधारणबाट पैसा संकलन गर्ने काममा कडा प्रावधानमा मुद्दा चल्छ । यस्तो अवस्थामा संगठित अपराध, मानव बेचबिखन तथा ओसारपसार र किर्ते का दफालाई टेकेर अनुसन्धानको दायरा फराकिलो बनाउनुपर्नेमा प्रहरीले मुद्दा साँघुरो बनाउन खोजेको छ । तर, यति ठूलो अपराधमा पनि काठमाडौं प्रहरीले मुलुकी अपराध संहिताको ठगीसम्बन्धी कानुन मात्रै लगाएर अनुसन्धान गरिरहेको छ । काठमाडौं उपत्यका अपराध अनुसन्धान कार्यालयका प्रमुख एसएसपी मनोज केसी नेपालीलाई शरणार्थी बनाउने खेल योजनाबद्ध देखिएको बताउँछन् । तर, अनुसन्धान काठमाडौं प्रहरीबाट भइरहेकाले थप विषय उतैबाट बुझ्न उनले आग्रह गरे । यो ठगी प्रकरण पूर्वतयारीसहित व्यवस्थित र संगठित रूपमा भएको देखिन्छ, उनले भने, केही व्यक्ति पक्राउ गरेर अपराध अनुसन्धान कार्यालयले काठमाडौं प्रहरीमा पठाइसकेको छ । उतैबाट अनुसन्धान जारी छ । यसबाहेक अनुसन्धानका विषयमा थप केही भन्न सकिँदैन ।काठमाडौं प्रहरी प्रमुख एसएसपी दानबहादुर कार्कीले अहिलेसम्म आरोपितविरुद्ध ठगीमै अनुसन्धान भइरहेको बताए । अहिलेसम्म अरू कसुर आकर्षण हुने प्रमाण फेला परिनसकेको र अनुसन्धान टुंगोमा नपुगेका कारण पछि खुलेबमोजिम हुने गरी प्रहरी अघि बढेको छ, उनले भने । तर, नक्कली सरकारी कागज खडा गर्ने, नागरिकलाई अनागरिक बनाउने र तेस्रो मुलुक लग्ने उद्देश्यले पैसा संकलन गर्ने काममा ठगीबाहेक संगठित अपराध, मानव बेचबिखन तथा ओसारपसार र किर्तेमा मुद्दा चलाउने आधार र आवश्यकतालाई प्रहरीले बेवास्ता गरेको छ । प्रहरीले हेरफेर गरिएका सरकारी दस्ताबेज, सर्वसाधारणबाट रकम संकलन गरिएका तथ्य तथा गिरोहका सदस्यहरूले एकापसलाई काटेका चेक र एमाले सचिव टोपबहादुर रायमाझीका छोरा सन्दीपका नाममा काटेका डेढ करोडको चेकको प्रतिलिपि पनि बरामद गरेको छ । यो चेकसँग आफ्नो सरोकार नरहेको रायमाझीको भनाइ छ । चेक तीन वर्षअघि काटिएको देखिन्छ, तर हामीलाई जानकारी छैन, काट्ने मान्छेले आफैं राखेको देखिन्छ । यस विषयमा अनुसन्धानबाट मात्र सत्यतथ्य खुल्ला, तर म र मेरो छोरालाई जानकारी छैन, उनले भने, मैले भुटानी शरणार्थीको कल्याण होला भनेर मात्र त्यो समूहलाई सहयोग गरेको हुँ ।तर, प्रहरीले बरामद गरेका चेकको भुक्तानी, रकमको स्रोत, बैंकिङ कारोबार र लेनदेनको विषयमा अनुसन्धान गरेको छैन । प्रहरीले यो अनुसन्धान नगरेसम्म कति पीडितबाट कति रकम जम्मा गरिएको हो र वितरण कसरी गरिएको थियो भन्ने विस्तृत विवरण खुल्न असम्भव छ । यसमा राष्ट्र बैंकको सहयोगमा सजिलै अनुसन्धान गर्न सकिने भए पनि प्रहरीले यसतर्फ ध्यान दिएको छैन । प्रहरीले मुलुकी अपराध संहिता २०७४ को दफा २४९ अनुसार अदालतबाट म्याद लिएर अनुसन्धान गरिरहेको छ । यो कसुरमा मात्रै मुद्दा चलेमा आरोपितविरुद्धको अनुसन्धान २५ दिनभित्र टुंग्याइसक्नुपर्छ । तर, संगठित अपराधको अनुसन्धान भने अवधि ६० दिनसम्म हुन्छ । यो कसुरमा अनुसन्धान भएमा ठगीको दफामा हुने सजायबाहेक थप ५० प्रतिशत सजाय जोडिन्छ । त्यस्तै, अनुसन्धानको दायरा पनि फराकिलो हुन्छ । तर, प्रहरीले विस्तृत अनुसन्धानमा ध्यान दिएको छैन । तीनचार चरणमा जाहेरी आएकाले बयान पनि त्यहीअनुसार चरणबद्ध रूपमा भइरहेको छ, पक्राउ परेका आरोपितको एक चरणको बयान सकिएको छ, प्रहरीका एक अधिकारीले भने । शरणार्थी बनाउने खेलमा गृह मन्त्रालयका कागजात हेरफेर गरिएकाले अपराध संहिताको २७४ मा उल्लेखित लिखतसम्बन्धी कसुर पनि आकर्षित हुनुपर्ने हो । गृहबाट तयार हुने कागजात उपलब्ध गराउन मन्त्रालयकै अधिकारीहरूले सघाएको अनुमान छ । तर, अनुसन्धान किर्तेतर्फ प्रवेश नै भएको छैन । त्यस्तै, फर्जी कागजातका आधारमा शरणार्थी बनाएर सयौं युवालाई अमेरिका पठाउन लागिपरेको गिरोहविरुद्ध मानव बेचबिखन तथा ओसारपसार नियन्त्रण ऐन २०६४ अनुसार पनि अनुसन्धान हुन सक्ने आधार छ । यो कसुरको उद्योग गरेकामा आरोपितविरुद्ध अनुसन्धान हुन सक्नेमा त्यतातिर प्रहरी गएकै छैन ।नेपाली नागरिकलाई शरणार्थी परिचयपत्र बनाइदिने भन्दै रकम असुल्ने गिरोहका दुलालको बयान प्रहरीले शुक्रबार लिएको छ । थुलुङ, गुरुङ र भण्डारीसँग पनि एक चरणको बयान सकिएको छ । सन् १९९० तिर भुटानबाट विस्थापित भएका र तिनका सन्तानमध्ये १ लाख १३ हजार शरणार्थी अमेरिका, क्यानडा, अस्ट्रेलिया, न्युजिल्यान्डलगायत देशमा पुनर्वासमा गइसकेका छन् । तेस्रो देश जान अनिच्छुक ६ हजार ३ सय ६५ जनालाई नेपालमै कार्यसहमति दिने र पुनर्वास कार्यक्रममा छुटेका ४ सय २९ जनालाई पुनः प्रमाणीकरण गरेर परिचयपत्र दिने सरकारको निर्णय भएको थियो । तर, छुटपुटको नामवलीमा फर्जी नाम समेटिएको थियो ।"
एनओसीमा कडाइ गर्दै नयाँ निर्देशिका,"विषयगत काउन्सिलमा दर्ता हुनुपर्ने विषयका हकमा काउन्सिलमा दर्ता भएको प्रमाणपत्र संलग्न गरे मात्र एनओसीका लागि आवेदन दिन पाउने प्रावधान राखिएको छ । चिकित्सा शिक्षाका एमबीबीएस, नर्सिङ, फार्मेसीलगायत विषय अध्ययन गर्न जान लाइसेन्स अनिवार्य गरिसकिएको छ । एनओसी प्राप्त गरिसकेपछि शिक्षण संस्था र शैक्षिक कार्यक्रम परिवर्तन गर्नुपरेमा त्यसअघि सटही गरेको विदेशी मुद्रा फिर्ता गरेको प्रमाणसहित पुनः आवेदन दिनुपर्ने व्यवस्था गरिएको छ । यसअघि एउटा कार्यक्रम र शिक्षण संस्था देखाएर विद्यार्थी अन्यत्रै भर्ना हुने गरेको पाइएको वैदेशिक अध्ययन अनुमतिपत्र शाखाका कर्मचारीहरू बताउँछन् । हालसम्म संसारभरका १ सय ६ वटा देशका साढे १० हजार शिक्षण संस्थामा नेपाली विद्यार्थीलाई अध्ययन गर्न अनुमति दिइसकिएको छ । परामर्शदातामार्फत विदेश जान चाहने विद्यार्थीले परामर्शदाताको सिफारिसपत्रसमेत आवेदनमा संलग्न गर्नुपर्ने प्रावधान राखिएको छ । परामर्शदाताले कतिपय अवस्थामा अनियमितता गरेको समेत भेटिएकाले यस्तो गरिएको कर्मचारीहरूको भनाइ छ । तर, उक्त प्रावधानले परामर्शदाताहरू हच्किएका छन् । मन्त्रालयसँग कति परामर्शदाता छन् भन्ने यकिन तथ्यांकसमेत नहुँदा उनीहरूले मनोमानी गर्ने मौका पाएको सञ्चालकहरू नै बताउँछन् । झूटा विवरण पेस गरे त्यस्ता व्यक्ति र सहयोगीलाई समेत कानुनी कारबाहीको दायरामा ल्याउने निर्देशिकाको व्यवस्थाले कन्सल्टेन्सीहरू सबैभन्दा बढी त्रसित बनेका छन् । आफ्नै प्रयासमा अध्ययन गर्न जाने विद्यार्थीले भने स्वघोषणा उल्लेख गरे पुग्ने निर्देशिकामा उल्लेख छ । कतिपय अवस्थामा नक्कली कागजातसमेत पेस हुने भएकाले राजदूतावास वा कूटनीतिक नियोग, सम्बन्धित शिक्षण संस्था, कार्यालय र पदाधिकारीसँग पत्राचार वा इमेल वा टेलिफोन गरी जाँचबुझ गर्न सकिने व्यवस्था गरिएको छ । एनओसी प्राप्त गरेर विदेशी शैक्षिक संस्थामा अध्ययन पूरा गरे पनि त्यसलाई मान्यता दिन वा उपाधिको स्तर निर्धारण गर्न विद्यार्थीले दाबी गर्न नपाउने निर्देशिकामा उल्लेख छ । विदेशी शैक्षिक संस्थामा अध्ययन गरी प्राप्त भएको उपाधिको मान्यता दिन वा त्यस्तो उपाधिको स्तर निर्धारण गर्न नेपाल सरकार वा सम्बद्ध निकाय बाध्य हुने छैन, निर्देशिकामा भनिएको छ । विदेशमा पढेर फर्केका विद्यार्थीलाई समकक्षता दिने विषयमा यसअघि पनि बेलाबेला विवाद हुँदै आएको छ । विद्यालय तहको अध्ययनका लागि स्वीकृति दिन भने निर्देशिकाले पूर्ण रोक लगाएको छ । नेपाली नागरिक पेसा, व्यवसाय र रोजगारीका लागि विदेशमा रहेको अवस्थामा भने मुद्रा सटहीको सुविधा नमाग्ने गरी मन्त्रालयले अनुमति दिन सकिने व्यवस्था गरिएको छ । तर नेपालमा सञ्चालित विदेशी विद्यालयले स्वतः नेपाली विद्यार्थी पढाउन पाउने प्रावधान राखिएको छ । कूटनीतिक नियोगले मात्रै विद्यालय सञ्चालन गर्न पाउने शिक्षा ऐनको व्यवस्था रहे पनि मन्त्रालयले दबाबमा विद्यालयलाई अनुमति दिएको छ । यहाँ सञ्चालनमा रहेका विदेशी विश्वविद्यालयका कलेजको हकमा नेपाली विद्यार्थी पढाउन मन्त्रालयले आवश्यक व्यवस्था मिलाउन सक्ने जनाइएको छ । स्वदेश वा विदेशमा गुरुकुल, मदरसा, गुम्बाजस्ता धार्मिक तथा परम्परागत शिक्षा हासिल गरी विदेशमा अतिरिक्त शिक्षा हासिल गर्न जान चाहनेलाई परामर्श समितिको सिफारिसमा मात्र अनुमति दिन सकिने व्यवस्था लागू गरिएको हो । नेपाल परामर्श संघका पूर्वअध्यक्ष विष्णुहरि पाण्डेले निर्देशिकाका कतिपय दफा आपत्तिजनक रहेको औंल्याए । स्नातक तहभन्दा मुनि एनओसी नदिने र उच्च शिक्षालाई मात्र दिने, डिप्लोमा पढ्न जानेलाई नदिने, परामर्शदाताले सिफारिस पत्र दिनुपर्ने र विदेश जानुअघि यहाँको परीक्षा पास गरेको हुनुपर्ने व्यवस्था अव्यावहारिक रहेको उनको भनाइ छ । पढेर फर्केपछि काउन्सिलको परीक्षा लिनुपर्ने हो, उनले भने ।"
नेपालगन्जका महादानीहरू,"(बाँके)माघको पहिलो साता गृह मन्त्रालयका उपसचिव सूर्यबहादुर खत्री नेपालगन्ज सहरबाट झन्डै ७ किलोमिटर पूर्वको असमानपुरस्थित जयन्दु बालसुधारगृह निरीक्षणमा पुगेका थिए । चार बिघाभन्दा बढी क्षेत्रफलमा रहेको गृह एउटै व्यक्तिले दान दिएको जग्गामा बनेको थाहा पाएपछि उनले आश्चर्य माने । एकाध आना र धुर जग्गाका लागि मारामार चल्ने समयमा यतिका धेरै जग्गा कसले दियो होला भनेर उनले सोधीखोजी गरे । दाताको वृत्तान्त सुनेपछि उनले भने, महान रहेछन् । यति धेरै जायजेथा दिन सक्ने दानवीर हुन्, नेपालगन्जका ५८ वर्षीय जयकेश सिंह । सीमावर्ती रुपैडिहाको नेहरू स्मारक इन्टरकलेजमा कक्षा १० मा पढ्दा जयकेशको परिवार आर्थिक संकटमा थियो । सन् १९८० मा स्कुल फी तिर्न सय रुपैयाँ नहुँदा आफूले हरेस खाएको उनी अझै पनि सम्झिराख्छन् । त्यतिबेला बाबु तप्तबहादुरले अनेकतिर हारगुहार गरेर ३५ रुपैयाँ खोजिदिए । बाँकी पैसा भने विद्यालयले बेहोर्यो । यही पुरानो घटनाले जयकेशलाई पैसाको महत्त्व मात्रै बुझाइदिएन, समाजका लागि केही गर्न जरुरी छ भन्ने पनि बुझाइदियो । उनले पढाइ रोकिन दिएनन् । सन् २०१२ मा शिक्षा शास्त्रमा एमए गरे । खोज्दै जाने हो भने सिंहका पुर्खाहरू भारतको आगरानजिक मैनपुर राज्यका राजारजौटा रहेको खुल्छ । झन्डै ५ सय वर्ष पहिले औरंगजेबको अत्याचार सहन नसक्दा शरण खोज्दै उनका पुर्खाहरू बाँके आएर घनघोर जंगली क्षेत्र रहेको असमानपुर, सूर्जपुर, सुन्दरपुर र परसनपुरका चार मौजामा बसे । यो त्यतिबेलाको कुरा हो, जतिबेला नेपालले बाँके, बर्दिया, कैलाली र कञ्चनपुरसमेत प्राप्त गरिसकेको थिएन । पुर्खाहरूको यो संघर्षबारे जानकार सिंहले सुनाए, कति बेला के हुन्छ ? जिन्दगी कुन मोडमा पुग्छ भन्ने टुंगो छैन । त्यसैले समाजप्रति समर्पित हुने बाटो रोज्नु नै उपयुक्त लाग्यो । सेवा मार्गमा मिल्ने आनन्द बेग्लै रहेको बताउने जयकेशले २०६७ भदौ ६ मा १५ करोड मूल्यबराबरको ४ बिघा २ कट्ठा जमिन बालसुधार गृहलाई दान दिँदा निकै चर्चा भयो । धेरैले उनको निर्णयमा अचम्म मात्रै मानेनन्, कतिले त झट्टै विश्वास पनि गरेनन् । मानव कल्याण नै सबैभन्दा ठूलो पुँजी हो, जुन कहिलै नासिँदैन, सकिँदैन भन्ने उच्च आदर्शलाई आफूले अनुसरण गरेको बताउने जयकेशले भने, मृत्युपछि पनि मानिस जीवन्त रहन सक्नुपर्छ । त्यही सोचका साथ सबै दान दिएँ । बालबिझाइँका घटनामा नाबालिगलाई कानुनले जेल पठाउँदैन । कसुरको अवस्थाअनुसार सुधारगृह पठाउँछ । नेपालगन्जमा सुधारगृह निर्माणको योजना बनेको थियो । तर, आवश्यक जग्गा व्यवस्थापन गरिएको थिएन । त्यही बेला जयकेश अघि सरेर दान दिने निर्णय गरे । उनी र पत्नी इन्दुको नाम जोडेर सरकारले डुडुवा गाउँपालिका६ को असमानपुरमा जयेन्दु बालसुधार गृह निर्माण गरेको छ । जुन देशका अन्य ८ वटामध्ये सुधारगृहभन्दा व्यवस्थित र भव्य छ । २ सय ५० जना क्षमताको छ । सिंह सुधारगृहमा आइपुग्ने बालकहरू भविष्यका असल नागरिक बनेर फर्केको देख्न चाहन्छन् । उनी आफैं त्यहाँ रहेकाहरूले खानबस्न र पढ्न पाएका छन् कि छैनन् भनेर बारम्बार चासो राख्छन् । भन्छन्, एकदुई दिन बिराएर गइरहन्छु । सुधारगृहमा नपुगेसम्म उनलाई निद्रा लाग्दैन । अहिले सामाजिक सेवामा खटिनेबाहेक सिहसँग कुनै पेसा, व्यवसाय छैन । उनले अहिलेसम्म दान दिएकोमध्ये ३ बिघा जमिन पनि पुर्खौली सम्पत्ति हो भने १ बिघा १२ कट्ठा बाबुछोराको कमाइ हो । जयकेशको दान यात्रा यतिमै रोकिएन । मृत्युपछि पनि समाजमा आफ्नो पहिचान छाडेर जाने चाहना राख्ने उनले २०७९ वैशाख १४ मा अलिकति बचेको १० कट्ठा जमिन र घर पनि वृद्धाश्रमका नाममा दान दिए । नेपालगन्ज९ चारबाहिनी अड्डा अगाडिको पौने ७ धुर (११६ वर्गमिटर) जग्गामा बनेको पुरानो घरमा बस्दै आएका निःसन्तान सिंह दम्पती त्यहीँ बुढ्यौली गुजार्ने योजनामा छन् । सिंहको घरको भुइँतलामा मेडिकल छ । त्यसकै भाडाबापत आउने मासिक २० हजार रुपैयाँले जीवन धानिरहेका छन् । महादानको यात्राबाट खुसी मिलेको बताउने उनीहरू सामान्य जीवनयापन गर्छन् । समाजलाई कुनै सरसहयोग चाहिए खटिएर लागिहाल्छन् । समाजमा भ्रष्टाचार र अनुचित ढंगले अकुत सम्पत्ति कमाउने होडबाजी तीव्र छ । यस्तो दौडमा जयकेशले अंगालेको सतकर्मले मानवता जीवित रहेको संकेत गर्छ । यस्ता मानिस विरलै भेटिन्छन्, उपसचिव खत्रीले भने, आफू वृद्धाश्रममा बस्ने गरी भएको घरजग्गा र सम्पत्ति कसले दान दिन सक्छ ? मेरो कल्पनाभन्दा बाहिरको कुरा हो ।िििनेपालगन्जमा दानवीरको नाम लिँदा नछुट्ने नाममध्ये कप्तान फत्तेजंग शाह र उनकी पत्नी बालदिव्यश्वरी हुन् । २०३८३९ सालतिर बालदिव्यश्वरीको आँखामा समस्या देखियो । त्यतिबेला आँखाका रोगको उपचार न नेपालगन्जमा सहज थियो, न त काठमाडौंमा । धेरै भौंतारिएपछि उनीहरूले भारतको सीतापुरस्थित अस्पताल पुगेर उपचार गराए । त्यो खर्च र दुःखले उनीहरूलाई भारतबाट फर्केपछि नेपालगन्जमा आँखा अस्पताल खोल्ने निर्णय पुर्यायो । अनि २०४२ फागुन ११ मा नेपालगन्जको फुटेग्रास्थित २० कोठाको राणाकालीन भव्यमहल र एक बिघा ६ कट्ठा साढे ७ धुर जग्गा आँखा अस्पताललाई दिए । जसको अहिलेको चलनचल्तीको मूल्य १० करोडभन्दा बढी छ । जहाँ अहिले २ सय ५० शय्याको फत्तेवाल आँखा अस्पताल ठडिएको छ । यिनै दानवीर दम्पतीको बाटो पछ्याए छोराबुहारी श्रीजंग र रुद्रकुमारीले । बाबुको सत्मार्ग पछ्याउँदै श्रीजंग दम्पतीले २०७४ फागुन ३ मा काठमाडौं कान्तिपथको होटल एलो प्यागोडासँग जोडिएको कित्ता नम्बर ११२३ र ११२४ को ३ रोपनी ३ आना जग्गासँगै घर श्रीकुञ्ज फत्तेवाल आँखा अस्पताललाई नै दान दिए । अहिलेको चलनचल्तीको उक्त घर जग्गाको मूल्य करिब २ अर्ब रुपैयाँ पर्ने अस्पतालले जनाएको छ । राजनीतिशास्त्रअन्तर्गत कूटनीति र अन्तर्राष्ट्रिय कानुनमा स्नातकोत्तर श्रीजंगको समाज सेवाप्रतिको लगावमा सारथि थिइन् पत्नी रुद्रकुमारी । जसको २०३९ चैत २० मा निधन भयो । फत्तेवाल आँखा अस्पतालका प्रबन्ध निर्देशक डा कौशलकुमार बर्मा श्रीजंग र रुद्रकुमारीलाई आँखाको ज्योतिभन्दा फरक नपर्ने बताउँछन् । उनले भने श्रीजंगमा समाजलाई योगदान गर्नुपर्छ भन्ने पवित्र भावना छ । यस्ता मानिस कमै छन् । एक अर्बभन्दा बढी मूल्यको घरजग्गा दान दिँदा श्रीजंगले आफ्नै सन्तानसँग कानुनी लडाइँ लडेका थिए । जग्गादान दिन लागेको थाहा पाएपछि श्रीजंगलाई मानसिक सन्तुलन ठीक नभएको प्रमाणित गरी जग्गा हत्याउने दाउपेच चलेको थियो । त्यसका लागि २०७४ मा चिकित्सकबाट नक्कली प्रमाण जुटाउँदै दान दिनबाट रोक्ने प्रयासमा उनकी छोरी ईश्वरी राणा अग्रसर भएकी थिइन् । जबकि अथाह सम्पत्तिका मालिक सुवर्णशमशेरका छोरा रुक्मशमशेरसँग विवाह गरेकी छोरीले तत्कालीन प्रमुख जिल्ला अधिकारी र गृहमन्त्रीका मुख्य सचिवलाई भनसुन गरेर मालपोत कार्यालयबाट घरजग्गा दान दिन नपाउने गरी २०७४ असोज ३० मा रोक्का गराएकी थिइन् । श्रीजंगले यो घटनाबारे आफ्नो आत्मकथा कथा मेरो जीवनको मा विस्तृत रूपमा उल्लेख गरेका छन् । उनले लेखेका छन्, म त झसंग भए । कसले रोक्यो मेरो सम्पत्ति ? स्तब्ध भएँ । सीडीओलाई सोध्दा माथिको आदेश भने । त्यो बेला शेरबहादुर देउवा प्रधानमन्त्री थिए । उनलाई पनि भेट्न गएँ । भेट दिएनन् । अख्तियार दुरुपयोग अनुसन्धान आयोगमा पुगें । प्रमुख दीप बस्न्यातले प्रधानमन्त्रीको कार्यालयबाट आएको आदेश भने । पछि थाहा भयो सरकारका मुख्य सचिव लोकदर्शन रेग्मीले सारा सम्पत्ति रोक्का गरिदिनू भनेर आदेश गरेका रहेछन् ।यस्तो रहस्य चाल पाएका श्रीजंग वीर अस्पताल पुगे । स्वास्थ्य परीक्षण गराए । मानसिक र शारीरिक रूपमा स्वस्थ भएको प्रमाणपत्र वीर अस्पतालले दियो । त्यही प्रमाण लगेर अदालतमा जग्गा दान दिन पाउनुपर्ने भन्दै उभिए । प्रबन्ध निर्देशक कौशल कुमारले सुनाए, २०७४ कात्तिकमा न्यायाधीशले निरोगी भएको फैसला सुनाए । त्यसपछि मात्रै अस्पताललाई जग्गा दान दिन सफल हुनुभएको थियो । यसरी आफ्नै सन्तानसँग कानुनी लडाइँ लडेर महादानी भए श्रीजंग । नेपालगन्जले भव्य रूपमा नागरिक अभिनन्दन गरेको थियो । पछिल्ला ४५ महिनादेखि श्रीजंगको स्वास्थ्यमा समस्या देखिन थालेको छ । श्रवण शक्ति कम हुँदै गएको छ । अस्पतालले उनको शेषपछि मात्र उक्त घरजग्गा भोग गर्न पाउने छ । बस्न अर्को घर नभएकाले ९९ वर्षीय श्रीजंग हाल दान दिएकै घरमा बस्दै आएका छन् । सारा सम्पत्ति दान दिएका उनलाई अहिले स्याहारसुसार गर्ने आफन्त छैनन् । अस्पतालका अनुसार दुई नर्स र दुई कामदारले उनको रेखदेख गर्दै आएका छन् । अहिले भारतको बहराइच, गोन्डा, गोरखपुर, सीतापुर, बाराबंकी, लखनउ, अयोध्या, फौजावाद, सुल्तानपुरजस्ता सहरबाट ठूलो सख्यामा बिरामीहरू उपचार खोज्दै फत्तेबाल आँखा अस्पताल आउँछन् । भारतमा भन्दा सस्तो र राम्रो उपचार हुने भएकाले फैजावादबाट मोतियाबिन्दुको शल्यक्रिया गर्न आएका छोटु खान घर फर्किने तरखरमा थिए । उनले सुनाए, मैले त यो सरकारी अस्पताल होला भन्ने सोचेको थिएँ । तर एउटा व्यक्तिले दानको जगमा उठेको अस्पताल हो भन्ने थाहा पाउँदा पत्यारै लागेन । यस्तो काम त ठूलै दिलवालाले मात्र गर्न सक्छ । गैरनाफामूलक तथा गैरसरकारी अस्पतालका रूपमा सञ्चालित यो अस्पतालबाट अहिले दैनिक ४५ सयले सेवा प्राप्त गर्छन् भने वार्षिक १ लाख ४० हजारभन्दा बढीले आँखासम्बन्धी विभिन्न रोगको उपचारको सेवा पाइरहेका छन् । श्रीजंगका भान्जा डा धवलशमशेर राणाले मामाको सम्मानमा नगरप्रमुख हुँदा त्रिवेणी मोडदेखि पूर्व फुलटेग्रा जाने मार्गलाई फत्तेवाल आँखा अस्पताल मार्ग नामकरण गर्न चाहेका थिए । धवलको चाहना भने अधुरै छ ।िििनेपालगन्जले सम्झिने अर्को दानवीर औतारदेइ कसौधन चौधराइन हुन् । विसं १९५४ मा भारतको गोन्डमा जन्मेकी चौधराइनको २०२८ भदौ ६ मा ७४ वर्षको उमेरमा निधन भएको थियो । तर दिवंगत भएको यतिका वर्षपछिसम्म पनि नेपालगन्जमा उनलाई सम्झिने धेरै छन् । चौधराइनले स्थानीय नारायण माविलाई झन्डै साढे ५ कट्ठा, २००७ मा महेन्द्र बहुमुखी क्याम्पसलाई १३ बिघा, भेरी अस्पताललाई ५ कट्ठा र जिल्ला जनस्वास्थ्य कार्यालयलाई ३ कट्ठा जग्गा दान गरेर शिक्षा, स्वास्थ्य र समाज सेवामा योगदान गरेकी थिइन् । उनले स्कुललाई जग्गा दान दिएकाले नेपालगन्जमा शिक्षाको उज्यालो फैलन सघायो, नारायण माविका प्रधानाध्यापक तरुण गौतमले भने, उनको दया र त्यागको जगमा ठडिएको स्कुलबाट सामाजिक र शैक्षिक क्रान्ति ल्याउन सघाएको छ । नेपालगन्जका लक्ष्मीनारायण चौधरीसँग विवाह गरेर आएकी उनले समाजमा शिक्षा विकासका लागि कैयन् प्रयास गरेकी थिइन् । आफूले पढ्न पाएकी थिइनन्, तर उनले शिक्षाको महत्त्व बुझेकी थिइन् । पुण्यकर्मले उनलाई समाजमा चीरकालसम्म स्मरणीय बनाएको छ, उनका बारेमा जानकारी राख्ने पत्रकार विजयकुमार बर्मा भन्छन्, आफू पढन नपाए पनि नेपालगन्जमा शिक्षामा उनको योगदान अतुलनीय छ । योगदानको सम्मानस्वरूप भेरी अस्पताल अगाडि औतारदेइको सालिक छ । सालिकको अनावरण २०७० असोज १३ मा तत्कालीन उपराष्ट्रपति परमानन्द झाले गरेका हुन् । निःसन्तान भएकाले औतारदेइ नेपालगन्जमा दान दिएकोबाहेक शेष केही छैन । जति छन् उनले दिएको योगदानको चर्चा र प्रशंसक मात्र । कसौधन वैश्य समाजका अध्यक्ष नन्दलाल वैश्य भन्छन्, धेरै सम्पत्ति दान दिनुभयो । केही बिक्री गर्नुभयो । अहिले उहाँको घरबाससमेत छैन ।"
कोभिडले अवरुद्ध व्यापार अघि बढाइने,"बीआरआईमा अस्पष्टता उक्त संयन्त्रको बैठकमा बेल्ट एन्ड रोड इनिसिएटिभ (बीआरआई) को प्रस्ट रूपमा छलफल नभएको सहभागी प्रतिनिधिले बताए । चीनले सन् २०१३ मा बीआरआई ल्याएको थियो । नेपाल र चीनबीच २०१७ मेमा बीआरआईको साझेदारी पक्षमा हस्ताक्षर भएको थियो । नेपालका तर्फबाट बीआरआईमा तत्कालीन उपप्रधान तथा परराष्ट्रमन्त्री कृष्णबहादुर महराले बेइजिङमा पुगेर हस्ताक्षर गरेका थिए । सुरुवातमा नेपालले बीआरआई परियोजनाअन्तर्गत ३५ वटा परियोजनाका सूची चीनलाई पठाएको थियो । तर, बेइजिङले वान डिजिट को संख्यामा ल्याउन भनेपछि नौ परियोजना मात्र पठाइएको थियो । चीनले नेपाललाई पछिल्लो समय बीआरआईको कार्यक्रम कार्यान्वयन सम्झौतामा हस्ताक्षर गर्न आग्रह गरे पनि नेपालले त्यसलाई स्वीकार गरिसकेको छैन । नेपालले बीआरआईमार्फत सहुलियत ऋण र अनुदान पाउनका लागि आग्रह गरिरहेको छ । विश्व बैंक र अन्य अन्तर्राष्ट्रिय संस्थाहरूबाट प्राप्त हुने ऋणभन्दा चीनबाट बढी प्रतिशतमा ऋण लिएर अघि नबढ्ने नेपालले जानकारी दिइसकेको छ । नेपाल सरकारले बीआरआईमार्फत सहुलियत ऋण र अनुदान मात्र लिने जनाएको छ । जसलाई लिएर चिनियाँ अधिकारीले नेपालमा बीआरआईलाई लिएर प्रस्ट नभएको उल्लेख गरेको छ । चिनियाँ परराष्ट्रमन्त्री छिन् काङले २०१९ अक्टोबरमा चिनियाँ राष्ट्रपति सी चिनफिङको नेपाल भ्रमणपछि दुई देशबीचको सम्बन्धमा गतिशीलता आएको बताए । सीको भ्रमणका बेला भएका सहमति कार्यान्वयनका लागि चिनियाँ पक्ष अग्रसर भइरहेको तर्फ आश्वस्त तुल्याउँदै उनले भने, राष्ट्रपति सीको नेपाल भ्रमणबाट आपसी सहयोगका आयाम विस्तृत हुनुका साथै तत्कालीन सहमतिमा टेकेर अघि बढ्ने पहल भइरहेको छ । छिन्ले संयन्त्रको बैठकमा सहभागी हुन गएको नेपाली टोलीसँग बिहीबार भेटवार्ताका क्रममा उक्त कुरा बताएकी हुन् । भेटमा परराष्ट्र सचिव पौड्यालले चिनियाँ राष्ट्रपति सीको तेस्रो कार्यकालमा पनि आपसी सहकार्य निरन्तर रहने विश्वास व्यक्त गरे । उनले एक चीन नीति प्रति नेपाल प्रतिबद्ध रहेकामा आश्वस्त पार्दै चीनविरोधी गतिविधिमा नेपाली भूमि प्रयोग हुन नदिनेमा नेपाल सतर्क रहेको जानकारी गराए ।"
निगमको अध्ययन गर्न समिति गठन,"काठमाडौं (कास) झन्डै ५० अर्ब ऋणमा डुबेको नेपाल वायुसेवा निगमको व्यवस्थापकीय दक्षता अभिवृद्धि गर्न संस्कृति, पर्यटन तथा नागरिक उड्डयन मन्त्रालयले पूर्वगभर्नर दीपेन्द्रबहादुर क्षत्रीको संयोजकत्वका शुक्रबार समिति गठन गरेको छ । समितिमा निगमबाट अवकाशप्राप्त पाइलट ओम गुरुङ, चार्टर्ड एकाउन्टेन्ट पीयूष आनन्द, ग्यालेक्सी टेलिभिजनका सीईओ टीकाराम राई र सहारा न्यौपाने सदस्य छन् । निगमको संरचनागत एवं व्यवस्थापकीय अध्ययन तथा सिफारिस समितिले दुई महिनाभित्र मन्त्रालयलाई प्रतिवेदन पेस गर्नुपर्नेछ । निगमको ५ वर्षको अवस्था अध्ययन गर्दै, ऋण, दायित्व, नीतिगत तथा कानुनी पक्ष अध्ययन गर्नुपर्ने जिम्मेवारी समितिलाई तोकिएको छ । त्यस्तै निगमको व्यवस्थापकीय पक्ष सुधार गर्न कस्तो व्यवस्थापन आवश्यक पर्ने हो, पुनःसंरचना कसरी गर्नुपर्नेलगायत ८ वटा विषयमा अध्ययन गर्ने मन्त्री सुदन किरातीले बताएका छन् । निगमको व्यवस्थापकीय सुधार गर्न प्रजातन्त्र बहाली भएयता मन्त्रीस्तरीय र मन्त्रिपरिषद्बाट हालसम्म कम्तीमा १० वटा अध्ययन समिति तथा आयोग गठन भई प्रतिवेदन बुझाइसकेका छन् ।"
सुकुम्बासीको प्रतिकारले रोकियो महानगरको डोजर,"(काठमाडौं)काठमाडौं महानगरपालिकाले गैरीगाउँको सुकुम्बासी बस्ती हटाउन खोजेपछि त्यहाँका बासिन्दा आन्दोलित भएका छन् । गैरीगाउँको वाग्मती करिडोरस्थित सुकुम्बासी बस्ती हटाउन शुक्रबार डोजरसहित नगर प्रहरी लिएर गएको महानगरको टोलीलाई सुकुम्बासीहरूले फर्काइदिएका छन् । संरचना हटाउन महानगरले बल प्रयोग गर्न खोजेपछि उनीहरूले नाराबाजी गर्दै टायर बालेर प्रदर्शन गरेका थिए । उक्त क्षेत्रमा करिब ३ सयभन्दा बढी अवैध संरचना रहेको वडा नम्बर ९ का अध्यक्ष रामजी भण्डारीले जानकारी दिए । मेयर बालेन्द्र शाहको ठाडो आदेशमा नगर प्रहरी परिचालन गरी संरचना हटाउन खोजिएको उनको भनाइ छ । अवैध संरचना भएकाले हामीले हटाउन खोजेका थियौं, तनावग्रस्त अवस्था बनेपछि ब्याक भयौं, उनले कान्तिपुरसँग भने । सुकुम्बासीहरूले टायर बालेर प्रदर्शन गरेपछि उक्त क्षेत्रमा शुक्रबार ठूलो संख्यामा सुरक्षाकर्मी परिचालन गरिएको थियो । वडाध्यक्ष भण्डारीले सडक र खोलादेखिको बीच भागको खाली जग्गा अतिक्रमण भएको बताए । त्यस क्षेत्रमा जग्गा नभएका केही प्रतिशत मानिस भए पनि अधिकांश अन्यत्र घरसम्पत्ति भएकाहरू नै रहेको उनको दाबी छ । त्यहाँ हुकुम्बासी पनि छन्, केहीचाहिँ घरसम्पत्ति केही नभएका पनि छन्, उनले भने । वडा नम्बर ३१ मा पनि ४ सयभन्दा बढी अवैध संरचना निर्माण गरेर बसोबास रहेको वडा सदस्य अशोक केसी खत्रीले जानकारी दिए । अव्यवस्थित रूपमा नदी क्षेत्रको जमिन अतिक्रमण गरी संरचना बनाएर बसोबास गर्दै आएको महानगरको भनाइ छ । प्रवक्ता नवीन मानन्धरले घोषित नीतिअनुसार नै अव्यवस्थित संरचना हटाउन खोजिएको बताए । महानगरपालिकाको नीति तथा कार्यक्रममै अव्यवस्थित संरचना हटाउने, सचेत गराउने र जुनसुकै बेला भत्काउन सक्ने भनिएको छ, उनले भने ।"
एक वर्षमा खाद्यान्नको मूल्य किलोमै २६० रुपैयाँसम्म बढ्यो,"(काठमाडौं)सुकेधारा तरकारी बजारमा शुक्रबार भेटिएका पार्वत तिमिल्सिनालाई पछिल्लो समय घरखर्च धान्ने पिरलो छ । उनले गरिरहेको जागिरबाट आउने मासिक आम्दानी करिब २५ हजार रुपैयाँ हो । तर बजारमा बढेको महँगीले खर्च धान्न मुस्किल छ । एक सय रुपैयाँले तरकारी एक छाक पुग्दैन । अन्य खाद्यान्नको भाउ पनि उस्तै महँगो छ । तलबले कोठा भाडा तिर्नु कि खाना खर्च पुर्याउनु, बडो चिन्ता हुन्छ, उनले भने, गाउँबाटै पैसा मगाएरसमेत डेरा भाडा तिर्ने गरेको छु । मैतीदेवीमा डेरा गरी बस्ने सागर भट्टको पीडा पनि उस्तै छ । उनले पनि खर्च धान्न गाउँबाट पैसा मगाउनुपरेको सुनाए । हरेक वस्तुमा महँगी अचाक्ली छ । सरकारले ठुल्ठूला कुरा गरे पनि महँगीको मारमा सर्वसाधारण पिल्सिएका छन्, उनले भने, महँगीले राज्य नभएको महसुस हुन्छ । उल्लिखित व्यक्ति महँगीको मारमा परेर समस्या भोगिरहेका उदाहरण मात्र हुन् । पछिल्लो समय हरेक वस्तुको मूल्य अकासिएको छ । खाद्यवस्तु छोइनसक्नु छ । सर्वसाधारण अतालिएका छन् । एक वर्षमा खाद्यान्नको मूल्य किलोमै कम्तीमा १० देखि २६० रुपैयाँसम्म बढेको नेपाल खुद्रा व्यापार संघले जनाएको छ । नेपाल राष्ट्र बैंकले सार्वजनिक गरेको ७ महिनाको तथ्यांकले पनि महँगी बढेको देखाएको छ । ०७९ माघमा वार्षिक विन्दुगत उपभोक्ता मुद्रास्फीति ७८८ प्रतिशत छ । अघिल्लो वर्षको सोही महिनामा यस्तो मुद्रास्फीति ६२४ प्रतिशत थियो । खाद्य तथा पेय पदार्थ समूहको मुद्रास्फीति ६१९ प्रतिशत र गैरखाद्य तथा सेवा समूहको मुद्रास्फीति ९२२ प्रतिशत छ । यसरी निरन्तरको मूल्यवृद्धिले सर्वसाधारणको ढाड सेकिएको छ । तर सरकार मौन छ । बजारमा मूल्यमा मनोमानी छ, व्यापारीले बैंकको ब्याजदर देखाएर लुटिरहेका छन् । तर सरकार आफैंले बजारभाउ निर्धारण गर्ने भनेर चुप बसेको छ, उपभोक्ता हित संरक्षण मञ्चका अध्यक्ष ज्योति बानियाँले भने, अनुगमन भए पनि कागजमा मात्रै भएको छ । एक वर्षमा चामलको मूल्य किलोमा ४० रुपैयाँसम्म बढेको संघको तथ्यांक छ । ०७८ चैतमा प्रतिकिलो १३५ रहेको लङ ग्रेन बास्मती बढेर १७५ रुपैयाँ, त्रिशूली पोखरेली चामल ९० बाट बढेर १०५ रुपैयाँ र स्टिम सोना चामल प्रतिकिलो ५५ बाट बढेर ६५ रुपैयाँ पुगेको छ । एक वर्षमा ताइचिन चिउराको मूल्य प्रतिकिलो १३० बाट बढेर १७० रुपैयाँ, एनपी रहर दाल १८० बाट बढेर २१० रुपैयाँ, खुर्सानी पाउडर ४७५ बाट बढेर ५५० रुपैयाँ पुगेको छ । जिरा पाउडर ५२५ बाट बढेर ७८० रुपैयाँ, सेतो भटमास १४० बाट बढेर १६० रुपैयाँ, कालो भटमास २०० बाट २८० रुपैयाँ पुगेको छ । एक वर्षअघि प्रतिकिलो १६० रहेको काबुली चना बढेर १९५ रुपैयाँ, १०५ रहेको सानो केराउ बढेर २२५ रुपैयाँ, २९० रहेको कैलो तिल बढेर ३१५ रुपैयाँ, ६० रहेको मैदा बढेर ८५ रुपैयाँ र ४८० रहेको जिरा ७४० रुपैयाँ पुगेको छ । यी वस्तुबाहेक दूध र दुग्ध पदार्थको मूल्यमा पनि मनोमानी भाउ छ । सरकारले किसानको मूल्य ८ रुपैयाँ ८६ पैसा बढाउँदा दूधमा उपभोक्ता मूल्य १६ रुपैयाँसम्म बढेको छ । दुग्ध पदार्थमा पनि अचाक्ली मूल्य वृद्धि गरिएको छ । डेरीपिच्छे फरक मूल्य छ । तर अनुगमन भएको छैन ।चामललगायतको मूल्यवृद्धि भएको संघका अध्यक्ष पवित्र बज्राचार्यले स्विकारे । मूल्य बढ्नुमा अन्तर्राष्ट्रिय कारण भएको उनको दाबी छ । भारतले चामलमा निर्यात कर २० प्रतिशत लगायो तर त्योभन्दा बढी मूल्यवृद्धि भएको छ । डलरको भाउ बढ्दा अस्वाभाविक रूपमा मूल्यवृद्धि भएको छ, उनले भने । केन्द्रमा वाणिज्य आपूर्ति तथा उपभोक्ता संरक्षण विभागले मूल्यको अनुगमन गर्दै आएको छ । तर अनुगमन स्रोतमा भन्दा खुद्रामा केन्द्रित हुने गर्छ । स्रोतमा अनुगमन गर्न प्रयास गर्दा महानिर्देशककै सरुवासमेत हुने गरेको छ । जसले गर्दा बजारमा सुधार हुन नसकेको जानकारहरू बताउँछन् । पछिल्लो समय हुने अनुगमन भनेको घुम्ने मात्रै हो । बजार शृंखलाको अनुगमन गर्नुपर्नेमा निश्चित खुद्रा पसलमा मात्रै गएर झारा टार्ने काम भएको छ, अध्यक्ष बानियाँले भने, जसले गर्दा बजारमा बर्सेनि महँगी बढेको हो ।संयुक्त सरकारका तर्फबाट आफ्ना प्राथमिकता र साझा न्यूनतम कार्यक्रम सार्वजनिक गर्दै सञ्चार तथा सूचना प्रविधिमन्त्री रेखा शर्माले महँगी, तस्करी, कृत्रिम अभाव, कालोबजारी, खाद्यवस्तुहरूमा मिसावट र वस्तु तथा सेवामा हुने सिन्डिकेट अन्त्य गर्ने बताएकी छन् । सबै प्रकारका वस्तु र सेवाको मूल्यमा सरकारले नियमन गर्नेछ । नापतौलमा ठग्ने तथा गुणस्तरहीन वस्तु बिक्री वितरण गर्नेमाथि सख्त कारबाही र उपभोक्ताको हितका लागि बजार अनुगमनलाई प्रभावकारी बनाउनेछौं, शुक्रबार सार्वजनिक सरकारका न्यूनतम साझा कार्यक्रम प्रस्तुत गर्दै उनले भनेकी छन् । तर सरकारको कार्यक्रम घोषणामा मात्रै सीमित हुने गरेको छ । उद्योग वाणिज्य तथा आपूर्ति मन्त्रालय र अनुगमन गर्ने निकायलाई स्वार्थ समूहले बोकेका छन्, जसले गर्दा बजार सुधार हुन सकेन, उपभोक्ताका मुद्दा कमजोर भएका छन् । अनुगमन प्रभावकारी हुन सकेको छैन, उपभोक्ता अधिकार अनुसन्धान मञ्चका अध्यक्ष माधव तिमिल्सिनाले भने, महँगी नियन्त्रण गर्ने दायित्व सरकारको हो । तर जिम्मेवारीबाट ऊ पन्छिएको छ ।रुस र युक्रेनबीच भएको युद्धले बजारमा केही प्रभाव पारे पनि केन्द्रबाट संयुक्त अनुगमन नहुँदा ठगी बढेको वाणिज्य आपूर्ति तथा उपभोक्ता संरक्षण विभागका पूर्वमहानिर्देशक कृष्णहरि बाँस्कोटाको दाबी छ । खाद्य क्षेत्रमा देखिएको बिचौलिया निरुत्साहित गर्न सके मूल्य घटाउन सकिने उनको भनाइ छ । विभागका प्रवक्ता होमनाथ भट्टराई भने बजार अनुगमन निरन्तर भइरहेको बताउँछन् । अनुगमन नियमित भइरहेकै छ । पछिल्लो समय धेरै कर्मचारी सरुवा भए, जसले गर्दा अनुगमनका लागि अभाव भएको छ, उनले भने ।"
विमानस्थल सञ्चालन माग गर्दै धर्ना,"भैरहवा (कास) गौतमबुद्ध अन्तर्राष्ट्रिय विमानस्थल सञ्चालनमा नआएपछि निजी क्षेत्रले विरोध सुरु गरेको छ । विमानस्थल पूर्ण क्षमतामा सञ्चालन गर्न सरकारी पक्षबाट चासो नदिइएको भन्दै शुक्रबार तीन दर्जनभन्दा धेरै निजी क्षेत्र सम्बद्ध विभिन्न संस्थाले विमानस्थलअगाडि धर्ना दिएर विरोध गरेका हुन् । विमानस्थल पूर्ण रूपमा सञ्चालनका लागि सरकार, मन्त्रालय र सरोकारवाला निकायको ध्यानाकर्षण गर्दै निजी व्यावसायिक संस्थाले संयुक्त रूपमा विमानस्थलको मुख्य प्रवेशद्वारमा बिहान साढे १० देखि साढे १२ बजेसम्म धर्ना दिए ।विमानस्थल निर्माणका क्रममा मुलुकको ४० अर्ब रुपैयाँभन्दा धेरै लगानी भएको छ । विमानस्थललाई पछ्याउँदै त्यसको दश गुणा बढी निजी क्षेत्रको लगानी छ । विमानस्थललाई केन्द्रित गरी अर्बौं रुपैयाँ लगानी गरेका व्यवसायी संकटमा परेको चेम्बर अफ कमर्स रूपन्देहीका अध्यक्ष अनिलकुमार ज्ञवालीले बताए ।"
'अनुसन्धानको निचोडमा जो परे पनि कारबाही हुनेछ,"ॅनेपालीलाई भुटानी शरणार्थी बनाएर अमेरिका उडाइने भन्ने सपना बेच्दै गिरोह सञ्चालन गरिरहेका व्यक्तिबारे खुलासा भएपछिको अबको अनुसन्धानकारबाही प्रक्रिया कस्तो हुनेछ ?यो गम्भीर मामलालाई उपत्यका अपराध अनुसन्धान कार्यालयले प्रारम्भिक अनुसन्धान गरेपछि गिरोहमा संलग्न व्यक्तिको सरकारी वकिल कार्यालयमा बयान जारी रहेको अवस्था छ । यसमा कुनै पनि दोषी नछुट्ने गरी कडाभन्दा कडा कारबाही अघि बढ्नेछ, त्यहीअनुसारको निर्देशन दिएको छु । भुटानी शरणार्थीका नाममा भइरहेको यो गलत कदमबारे अब सम्बद्ध सबै पक्ष जानकार भइसकेको छ । यसको बाँकी अनुसन्धान र कारबाही प्रक्रियामा तदारुकतासाथ अघि बढ्छ ।झन्डै ५ वर्षयता सञ्चालन हुँदै आएको गिरोहमा प्रत्यक्षपरोक्ष गृह मन्त्रालयका कर्मचारी र पूर्वमन्त्री, सचिवसमेतको संलग्नता देखिएको छ । यो अवस्थामा कुनै प्रभाव (पहुँच) ले अनुसन्धान रोकिने हो कि ?त्यसो हुँदैन । अनुसन्धानले पुष्टि गरेमा गृह मन्त्रालयभित्रकै र जोकोही व्यक्ति कारबाहीको दायरामा आउनेछन् । नक्कली शरणार्थी बनाएर पैसा असुल्ने अमानवीय यो कदममा अब कुनै प्रभाव वा पहुँचको अर्थ रहन्न । के सही, के गलत भन्ने न्यायिक निरूपण मात्रै बाँकी रहन्छ ।यतिका वर्षदेखि यो वा त्यो बहानामा चलिरहेको गिरोहबारेमा गृह मन्त्रालय कसरी जानकार रहेन ? यो अचम्म होइन र ?हो, अचम्मको कुरा छ । यही भएर यो प्रकरणमा रहेभएका फाइल मगाएर अध्ययन गर्ने काम सुरु भएको छ । म आफैंले व्यक्तिगत रुचि लिएर यो गिरोहबारे अनुसन्धानमा लागेको छु । अहिले प्रहरीबाट जुन प्रक्रिया अघि बढेको छ, यसलाई कुनै कोणबाट पनि कमजोर नपार्ने गरी काम अघि बढ्छ । दोषी जो भए पनि कानुनको दायरामा ल्याइनेछ, म यो दृढता दोहोर्याएर भन्न चाहन्छु ।शरणार्थी समस्यालाई स्थायी रूपमा समाधान गर्न गृह मन्त्रालय आफैंले कार्यदल बनाएर प्रतिवेदन बुझ्ने, अनि फेरि त्यही प्रतिवेदनको आधिकारितामा अर्को कार्यदल बनाउने कुरा आफैंमा अनौठो थिएन र ?हो, त्यही भएर यो सरोकारको सुरुवातदेखि नै जोडिएका सबै पक्षमा अध्ययन र अनुसन्धान हुने भएको छ । अहिले चासोमा आएजस्तै यो मुद्दा ठगी मात्रैको हो वा संगठित अपराध हो भन्नेबारेमा पनि सरोकार सम्बद्ध पक्षको परामर्शपछि निर्क्योल लिइनेछ । शरणार्थीको मानवीय संवेदनामाथि खेलवाड गर्दै सञ्चालनमा रहेको गिरोह र यसमा जनसाधारणको करोडौं रुपैयाँ रकम ठगी भइरहेको यो घटनालाई कुनै पनि हिसाबले सामान्य रूपमा आकलन गर्न सकिँदैन । सक्दो प्राथमिकता राख्दै र गम्भीरताका साथ यो मुद्दालाई गृह मन्त्रालयले अघि बढाउने प्रतिबद्धता जनाउन चाहन्छु ।"
अघि बढ्यो मोतिहारीसर्लाही ग्यास पाइपलाइनको काम,"काठमाडौं (कास) मोतिहारीअमलेखगन्ज पेट्रोलियम पाइपलाइनको सफलतापछि नेपाल आयल निगमले मोतिहारीपथलैया सर्लाही एलपी ग्यास पाइपलाइनको काम अघि बढाएको छ । इन्डियन आयल कर्पोरेसन लिमिटेड (आईओसी) ले डिटेल इन्जिनियरिङ सर्भेको काम थालेको हो । आईओसीकै लगानीमा डिटेल रुट सर्भे गर्न कम्पनी तोकेर कर्मचारी खटाइएको निगमका उपनिर्देशक भरत रेग्मीले जनाए । सुरुमा मोतिहारी, अमलेखगन्जदेखि लोथर रुटको प्रारम्भिक अध्ययन भयो । तर, जग्गाका कारण त्यति सम्भावना देखिएन । सर्लाहीमा निगमकै १६ बिघा जग्गा छ, त्यहाँ सम्भावना भएकाले आईओसीलाई आग्रह गर्यौं, इन्जिनियरिङ परियोजना तथा सूचना प्रविधि विभाग उपनिर्देशक रेग्मीले भने, निगमकै आग्रहमा आईओसीले डिटेल रुट सर्भे सुरु गरेको छ ।निगमले लोथरमा दोस्रो फेजअन्तर्गतको पेट्रोलियम पाइपलाइन (अमलेखगन्जदेखि लोथरसम्म) र इन्धन भण्डारण गर्ने योजना बनाएको छ । सोही कारण ग्यास पाइपलाइनका लागि जग्गा पर्याप्त पुग्दैन । फास्ट ट्र्याक पनि बन्ने चरणमा रहेकाले ग्यास पाइपलाइनका लागि सर्लाही उपयुक्त देखिएको रेग्मीले जनाए । सबै हिसाबले सर्लाही उचित देखिन्छ, त्यही भएर आईओसीलाई आग्रह गरेका थियौं, उनले भने, उसले टिम परिचालन गरिसकेको छ । आईओसीले लागत, राजमार्ग वा जंगलको बाटोसहितको डिटेल रिपोर्ट दिन्छ । यसअघि आईओसीले मोतिहारीदेखि लोथरसम्मको प्रस्ताव गरेको थियो । त्यसका लागि रुट सर्भे पनि भइसकेको छ । तर सरकारको नीति तथा कार्यक्रममा सिलिगुडीदेखि झापासम्म पेट्रोलियम पाइपलाइन, चितवनसम्म पाइपलाइन र भण्डारण बनाउने नीति छ । १३ अगस्ट २०२० मा भएको नेपाल र भारतको दोस्रो संयुक्त अध्ययन कार्यदलले चितवनको लोथरमा एलपी ग्यास पाइपलाइनको रिपोर्ट दिएको छ । तर लोथरमा निगमको जग्गा पर्याप्त छैन ।आईओसीले दिने विस्तृत रिपोर्टका आधारमा उद्योग वाणिज्य तथा आपूर्ति मन्त्रालयमा पेस हुन्छ । त्यसपछि कुन विधिबाट निर्माण गर्ने सरकारले निर्णय गर्ने मधेश प्रादेशिक कार्यालय अमलेखगन्जका कार्यालय प्रमुख प्रदीपकुमार यादवले जनाए । आईओसीले २३ लाख ५८ हजार भारु खर्चेर भारतीय कम्पनी एमएस एसोसिएट्सलाई जिम्मा दिएको छ । उक्त कम्पनीले करिब २ महिनाभित्र विस्तृत इन्जिनियरिङ रिपोर्ट दिने उनले बताए । करिब १ सय ३५ किमिको अनुमान छ । कुन रुटबाट निर्माण गर्ने, कुनकुन पोइन्टमा पाइप राख्ने, लागत खर्चसहित विस्तृत अध्ययन हुन्छ, यादवले भने, सोही प्रतिवेदनका आधारमा जीटूजीबाट गर्ने कि निगमले लगानी गर्ने निर्णय हुन्छ ।मोतिहारीअमलेखगन्ज पेट्रोलियम पाइपलाइन बनेपछि वार्षिक करिब २ अर्ब बचत भइरहेको छ । ढुवानीमा हुने नोक्सानी र भन्सार नाकामा हुने सवारी जाम अन्त भएको छ । इन्धन ढुवानीमा पाइपलाइन उत्तम विकल्प भएकाले ग्यासको पनि तयारी भएको हो । अहिले रक्सौलदेखि मुजफ्फरपुर १ सय ४० किमिबाट बुलेटमार्फत ग्यास ढुवानी हुन्छ । आईओसीले मोतिहारीसम्म ग्यास पाइपलाइन विस्तार गरिसकेको छ । ग्यास पाइपलाइनले नेपाली रकम बिदेसिनबाट जोगिने निगमको भनाइ छ ।बुलेटबाट ग्यास ढुवानी गर्दा वार्षिक ६ अर्ब रुपैयाँ खर्च भइरहेको छ । ग्यास ढुवानीमा भारतीय ट्रान्सपोर्टरको एकाधिकार हुँदा ढुवानीमै अर्बौं रुपैयाँ बाहिरिएको हो । निगमका अनुसार ग्यासको मासिक औसत खपत ५० हजार टन हो । उक्त परिमाण भारतका ५७ वटा ट्रान्सपोर्टरको बुलेटमार्फत ढुवानी भइरहेको छ । हाल करिब ७ सय भारतीय बुलेटमार्फत ग्यास ढुवानी हुँदै आएको छ । यस्तो क्रम करिब ४४ वर्षदेखि जारी छ ।"
उपचार अभावमा थलिए पाठेघरका बिरामी,"दुई सन्तानकी आमा थलारा गाउँपालिका४ गढीकी नन्दा बोहराका श्रीमान् मानबहादुरको नौ वर्षअघि भारतमा मृत्यु भयो । मजदुरीका लागि गएका उनको रेलले किचिएर मृत्यु भएको खबर सुन्दा नन्दाका काखमा दुई महिने छोरी थिइन् । सानोतिनो क्रण तिर्नु थियो । घरमा खान लाउनको पनि समस्यै थियो, उनले भनिन्, पैसा कमाइ ल्याउँछु, क्रण तिरौंला, सबैलाई एक जोर नाना (लुगा) पनि फेरौला भनेर गएका हुन् । गएको गयै भए । श्रीमान्को मृत्युपछि घरको जिम्मेवारी नन्दाकै काँधमा आयो । सुत्केरी अवस्थामै मल बोकिन्, सडक निर्माणका लागि ढुंगा फुटाइन्, घन र साबेल चलाइन् । त्यही बेलादेखि आफ्नो पाठेघर बाहिर निस्किएको उनले पत्तै पाइनन् । अहिले त राम्ररी हिँड्न र उठबस गर्न पनि मिल्दैन । भारी बोकेका दिन रातभरि सुत्न सक्दिनँ । गरिखानु न मरिजानु भएको छ, उनले भनिन् । स्वास्थ्यकर्मीले पाठेघरमा संक्रमण भएकाले थप उपचारका लागि धनगढी जान भनेका छन् तर उनीसँग सदरमुकाम चैनपुरको जिल्ला अस्पताल पुगेर जँचाउने खर्च पनि छैन । घरमा दुई छाक खानै समस्या छ, के लिएर जँचाउन जानु ? उनले प्रश्न गरिन् । नन्दाकी छिमेकी ४० वर्षीया बेलु बोहराको अवस्था झन् खराब छ । चार सन्तानकी आमा उनको पाठेघर खसेको एक दशकभन्दा बढी भयो । बाहिर गएर उपचार गर्ने हैसियत छैन । आमाको उपचार गर्न भनेर उनका २० वर्षीय छोरा भारतको दिल्लीमा मजदुरी गर्न गएका छन् । गत महिना १५ हजार रुपैयाँ पठाएका थिए । छोराले पठाएको पैसाले ऋण तिरें । साहुले छोरा इन्डिया गएदेखि नै दैलो धाउन थालेका थिए, उनले भनिन्, यत्रो वर्ष त सहेर बसें । दुईचार महिना अरू सहुँला भनेर ऋण बुझाइदिएँ । साहुको टोकसो सहन नसकेर ऋण तिरे पनि पाठेघरको पीडा सहिनसक्नु भएको उनले बताइन् । थलरा२ बगाडाकी अनिता बीसी उमेरले २५ मात्रै टेकेकी छन् । केही वर्षअघि भारत गएका उनका श्रीमान् सम्पर्कविहीन छन् । पाठेघर खसेका कारण उनलाई निकै समस्या छ । दुई सन्तानकी आमा अनिताको दुई वर्षअघि पाठेघर बाहिर आएको थियो । सातआठ दिनसम्म दुई घण्टा उकालो बाटोमा दिनको तीनचार ट्रिप ५०५० किलो बालुवा र सिमेन्ट बोकेकी थिएँ । त्यही बेला यस्तो भयो, उनले भनिन्, श्रीमान् इन्डिया गएपछि सम्पर्क गर्न छोडे । केटाकेटी त पाल्नुपर्यो भनेर सकिनसकी काम गरें । अहिले अपांग जस्ती भएकी छु । यही वडामा पर्ने काफलकाँडा गाउँकी ७० वर्षीया देवकी किमाडीको अवस्था झन् दयनीय छ । उपचार नगरेका कारण घाउ भएको र सुन्निएको पाठेघर बोकेर उनी ३० वर्षदेखि पीडा सहिरहेकी छन् । उति बेला रगत (तागत) थियो र जसो (जस्तो) भया पनि साया (सहें) अब त सहनै सक्दैन, उनले भनिन्, उठिराखुँ भने खुट्टाले थाम्दैन । बस्यो कि मरिहालुँला जस्तो गरी दुख्छ । मलाई जसा (कस्ता) दुःख भयाका छन् कसरी भनुँ ? थलारा२ मा मात्रै ५० भन्दा बढी महिलाको पाठेघर खसेको छ । पाठेघर खस्ने समस्याले गाउँका अधिकांश महिला पीडित भए पनि उपचारमा नजाने गरेको महिला स्वास्थ्य स्वयंसेविका जानकी खातीले बताइन् । उपचार नगर्नुको कारण मुख्य त आर्थिक समस्या नै हो । अरूको पनि उही हो भनेर पुरुषहरूले पनि उपचारमा वास्ता गर्दैनन्, उनले भनिन्, यहाँका महिलाले जीवनभर सास्ती खेपेर बाँच्नुपर्छ । केही दिनअघि गाउँपालिकाले विभिन्न वडामा गरेको स्वास्थ्य परीक्षणबाट दुई सयभन्दा बढी महिलाको पाठेघर खसेको पाइएको जनस्वास्थ्य निरीक्षक जुनु ऐरले बताइन् । ती त हाम्रो सम्पर्कमा आएकाको संख्या हो । कतिपय महिला घरमा काम भएको, स्वास्थ्य चौकी टाढा भएको भन्दै जँचाउनै आएनन्, उनले भनिन्, हाम्रो अनुमानमा पालिकाभर पाठेघर खसेका महिलाको संख्या ३ सय २० हाराहारीमा छ । केहीले तीन चार वर्षपहिला जिल्ला अस्पतालमा भएको शिविरमा रिङ हालेको भए पनि प्रत्येक तीनतीन महिनामा फेर्नुपर्ने रिङ नफेर्दा झन् बढी संक्रमण फैलिएको र पाठेघर नै फाल्नुपर्ने अवस्थामा पुगेको उनको भनाइ छ । ५० देखि ६० जना रिङ राख्दा पनि निको नहुने अवस्थामा रहेको र उनीहरूको पाठेघर नै फाल्नुपर्ने भएको उनले बताइन् । पाठेघर बाहिर आएर, घाउ भएर बस्नै नहुने अवस्थामा पनि श्रीमान्ले रक्सी खाएर जबर्जस्ती यौन सम्पर्क गर्दा रहेछन्, उनले भनिन्, यस्तो अवस्थामा धेरैको घाउ झन् बिग्रिएको संक्रमण बढेको रहेछ । सानो उमेरमा गर्भवती हुने, जन्मान्तर कम हुने, सुत्केरी अवस्थामा गह्रौं भारी बोक्ने, पोसिलो खानाको अभाव र समयमा उपचार नगर्ने गरेकाले ठूलो संख्यामा महिलामा समस्या रहेको गाउँपालिका तीन वटा वडामा जाँच पडतालको काम भइसक्यो । बाँकीमा पनि गरिरहेका छौं, उनले भने, पाठेघर खस्ने समस्या यति भयावह भएको होला भन्ने हामीले पनि सोचेका थिएनौं । कुनै संस्थाले शल्यक्रिया शिविर सञ्चालन गरे जिल्लामा पनि उपचार सम्भव हुन सक्छ । नभए त धनगढीतिरै जानुपर्छ हामीले केही गर्न सक्ने अवस्था छैन ।"
सानैमा बिहे र अवैध गर्भपतन समस्या,"(सुर्खेत)सुर्खेतको लेकबेंसी३ की मोहनमाया केसीलाई ३० वर्षको उमेरमा राम्ररी उठ्न, बस्नै समस्या छ । २० वर्षको छँदा विवाह भयो । ४ छोरीकी छन् भने २ पटक गर्भपतन गराएकी थिइन् । गर्भवती अवस्थामा न स्याहारसुसार न त पोषिलो खान नै पाइयो, उनले भनिन्, पाठेघरको समस्याले अहिले नै थला परेको अवस्था छ ।छोरा पाउने आशामा असुरक्षित गर्भपतन गर्दा आफू बिरामी परेको उनले सुनाइन् । तल्लो पेट धेरै दुख्न थालेपछि परिवारको सल्लाहमा नै दुई वर्षअघि भारतको रुपैडिया गएर पाठेघर फालिन् । त्यसपछि सहज होला भनेको त झन्झन् बल्झिएको छ, केसीले भनिन्, अलिकति हिँड्यो कि रिंगटा लाग्छ, सानो काम गर्दा पनि जीउ फत्रक्क गल्छ । उनकी ६० वर्षीया सासू जैकला केसी पनि पाठेघर खसेर हिँडडुलको समस्याले थलिएकी छन् । पाठेघरको समस्याले हिँड्दा पनि कुप्रिनुपर्छ, काम गर्न पनि सकिँदैन, उनले भनिन् । गुर्भाकोट७ की ४५ वर्षीया विष्णु विश्वकर्माले २५ वर्षदेखि पाठेघरको रोग खेपिरहेकी छन् । मेरो यही अवस्थाले गर्दा श्रीमान्ले अर्की बिहे गरे, उनले भनिन्, उठ्नबस्न नसक्ने भएकाले छोराछोरीले पनि हेला गर्न थालेका छन् ।सशस्त्र प्रहरीले पूर्वी सुर्खेतमा गरेको दुई साता लामो महिला स्वास्थ्य शिविरमा आएका धेरै महिलामा पाठेघरको समस्या देखिएको हो । सशस्त्र प्रहरी अस्पतालकी स्त्रीरोग विशेषज्ञ एसपी डासौजन्य कर्माचार्यले जाँच गरिएकामध्ये ३० प्रतिशत महिलामा पाठेघरको संक्रमण र ५० प्रतिशतमा आङ खस्ने समस्या देखिएको बताइन् । गुर्भाकोट, लेकबेंसी र भेरीगंगाका झन्डै ८ हजार महिलामा पाठेघरको मुखको क्यान्सर परीक्षण गरिएको थियो । धेरैलाई २० वर्षकै उमेरमा पाठेघरको समस्या देखा परेको उनको भनाइ छ । सशस्त्रको सर्वेक्षणमा ३ पालिकाका ७० प्रतिशत महिलाहरू सामान्य जाँचबाट समेत वञ्चित भएको पाइएको थियो ।शिविरमा संलग्न डा सुजिता श्रेष्ठले सामान्य सेतो पानी बग्दा नै स्थानीय महिलाले पाठेघरको उपचार गर्न भारत जाने र पाठेघर नै फाल्ने गरेको देखिएको बताइन् । अधिकांश पुरुष भारतमा बस्ने भएकाले श्रीमती बिरामी पर्दा बोलाएर उतै उपचार गराउने रहेछन्, उनले भनिन्, अनावश्यक औषधिले र मनोबिमारले महिलालाई झनै कमजोर बनाएको पाइयो । सानै उमेरमा विवाह र छोराको आशामा गर्भपतन गर्दा पनि पाठेघरको समस्या धेरै देखिएको उनको भनाइ छ । जाँच गरिएकामध्ये २ सय ४ जना महिलाको पाठेघरको अप्रेसन गर्नुपर्ने, १२ जनाको पाठेघरमा क्यान्सर पाइएको छ ।"
वैदेशिक रोजगारका मृतकको बिमा रकममा ठगी,"काठमाडौं (कास) वैदेशिक रोजगारका क्रममा मृत्यु भई ल्याइने शवमाथि पनि ठगी हुने गरेको पाइएको छ । वैदेशिक रोजगारको सिलसिलामा वा बिदामा स्वदेश आउँदा मृत्यु भएका नेपालीले प्राप्त गर्ने बिमा रकम मिलाइदिने भन्दै ठगी गर्ने गिरोहका ६ जनालाई प्रहरीले बिहीबार पक्राउ गरेको छ । पक्राउ पर्नेमा काभ्रेको रोशी१२ का ४१ वर्षीय रामबहादुर तामाङ, सर्लाहीको लालबन्दी ८ का ३४ वर्षीय विनोदकुमार लामा, ४० वर्षीय डिकबहादुर मल्ल, ३५ वर्षीय रविन भन्ने रवीन्द्र मोक्तान, ३५ वर्षीय प्रकाशबहादुर गोले र सर्लाहीको हरिवन२ का ३९ वर्षीय रुद्रमान गोले छन् । काठमाडौं उपत्यका अपराध अनुसन्धान कार्यालय मीनभवनबाट खटिएको टोलीले उनीहरूलाई गोंगबुबाट पक्राउ गरेको हो ।वैदेशिक रोजगारीमा रहँदा वा बिदामा स्वदेश आउँदा मृत्यु भएका नेपालीले बिमाबापत पाउने रकम मृतकका आफन्तलाई दिलाइदिन्छु भनी ठगी गरेको पाइएको हो । बिमाबापत मृतकका परिवारले १३ लाख रुपैयाँ पाउनुपर्नेमा, गिरोहले ५ लाख रुपैयाँ मात्रै दिलाएर बाँकी रकम ठगेको पाइएको प्रहरीको प्रारम्भिक अनुसन्धानबाट खुलेको छ । जब विदेशमा मृत्यु भएकाको शव विमानस्थलमा उत्रिन्छ, तब ठग गिरोह मृतकका परिवारसँग नजिक हुन्छन् र बिमा रकम दिलाइदिने भन्दै आश्वस्त पार्छन्, काठमाडौं उपत्यका अपराध अनुसन्धान कार्यालयका प्रवक्ता एसपी रवीन्द्र रेग्मीले थपे, बिमाको सम्पूर्ण कागजपत्र मिलाइदिने र बिमा रकम आइसकेपछि ठगी गर्ने गरेको पाइन्छ ।बिमाको केही रकम मात्र आफन्तलाई दिई बाँकी रकम लिई ठगी गरेको भन्ने पीडितको उजुरीका आधारमा विशेष अनुसन्धान टोलीले उनीहरूलाई पक्राउ गरेको हो । प्रहरीले विभिन्न मृतकका नागरिकता, राहदानी, जन्म दर्ता, मृत्यु दर्ता, विवाह दर्ता, वडा कार्यालयको सिफारिस, बिमा कम्पनीको लेटरप्याडलगायत कागजातहरू पनि फेला पारेको छ । पक्राउ परेकाहरूविरुद्ध कार्यालयले ठगीसम्बन्धी कसुरमा आवश्यक कारबाहीका लागि जिल्ला प्रहरी परिसर टेकु पठाएको एसपी रेग्मीले बताए ।"
'हेभिवेट प्रतिद्वन्द्वीहरू,नेपाली महिला टिमले अहिलेसम्म बेहोरेको कठिन वा बलियो प्रतिद्वन्द्वी जापान नै हो । जापानविरुद्ध नेपाली टिमले दुईपल्ट खेलेको छ १९८९ (हङकङ) र १९९९ (फिलिपिन्स) मा । नेपालले दुईपल्टै समान अन्तरको हार बेहोर्यो १४० । नेपाली महिला टिमले बेहोरेको ठूलो हार पनि यही हो ।जापानी टिमले गोलको वर्षात् नै गरेको थियो । दुईपल्टै एउटै स्कोर भए पनि सन् १९९९ को जापानी टिम बलियो थियो । फिफाले महिला विश्वकप सन् १९९१ मा सुरु गरेको थियो । जापानले नेपालसँगको दोस्रो भेटअघि तीनपल्ट विश्वकप खेलिसकेको थियो । १९९५ (स्विडेन) मा क्वाटरफाइनल पुगेको थियो । जापानी खेलाडीसँग एट्लान्टा ओलम्पिक १९९६ को अनुभव पनि थियो ।अमेरिकामा विश्वकप खेलेको ५ महिनापछि फिलिपिन्समा जापानले मीरा चौधरीको कप्तानी रहेको नेपाली टिमलाई १४० ले हराएको थियो । नेपालले थाइल्यान्ड र फिलिपिन्ससँग समान ५० ले हारेपछि अन्तिम खेलमा उज्वेकिस्तानसँग ६१ को हार बेहोर्यो । पेमा लामाले गरेकी नेपालको लागि पहिलो अन्तर्राष्ट्रिय गोल नै महादेशीय च्याम्पियनसिपको उपलब्धि रह्यो । जापान भने अहिलेको महिला फुटबलमा विश्वकै सशक्त टिममा पर्दछ । उसले २०११ (जर्मनी) को फाइनलमा अमेरिकालाई हराएर विश्वकप जित्यो । अर्को वर्ष लन्डन ओलम्पिक २०१२ मा रजत पदक हात पारेको थियो ।
ऋचा मेमोरियल टी२० क्रिकेट हुने,"विराटनगर (कास) परिवार नै क्रिकेटमा समर्पित विराटनगरका नरेश श्रेष्ठले दिवंगत छोरीको सम्झनामा प्रथम ऋचा मेमोरिएल टी२० क्रिकेट प्रतियोगिता आयोजना गर्ने भएका छन् । पूर्वाञ्चल क्रिकेट एकेडेमीको नाममा सञ्चालनको तयारी गरिएको प्रतियोगिता लिगकम नकआउटका आधारमा चैत २७ देखि वैशाख ३ सम्म हुने श्रेष्ठले बताए । उनी नेपाली क्रिकेटका अग्रजमध्येका एक हुन् ।तीन दशकदेखि नेपाल क्रिकेट संघ (क्यान) को विभिन्न पद सम्हालेका उनी अहिले वरिष्ठ सल्लाहकार छन् । श्रेष्ठका छोराहरू युनिल र मञ्जितले नेपाली राष्ट्रिय क्रिकेट टिममा योगदान दिइसकेका छन् । युनिल राष्ट्रिय टिम छनोटकर्तामा छन् । मञ्जित नेपाल पुलिस क्लबबाट व्यावसायिक क्रिकेट खेल्दै छन् । परिवारकी एकमात्र छोरी ऋचाको ब्लड क्यान्सरले दुई वर्षअघि अस्ट्रेलियामा मृत्यु भएको थियो । उनकै नाममा परिवारले करिब ३० लाख खर्चेर प्रतियोगिता गर्दै छ । प्रतियोगिता गर्न क्यान र निजी क्षेत्रको आर्थिक सहयोग रहने बताइएको छ । प्रतियोगितामा तीन विभागीय टोली त्रिभुवन आर्मी, नेपाल पुलिस र एपीएफ क्लबसहित एनबीएससी क्रिकेट टिम (नेपाल र भारतका खेलाडी मिलाएर बनाइएको टिम), विराटनगरको वाईआरसीसी, सुदूरपश्चिमको डडेलधुरालगायत भारतको दिल्ली र बिहारको नरपथगन्ज क्रिकेट क्लब सहभागी हुने आयोजकले जनाएको छ । विजेताले १ लाख ५० हजार र उपविजेताले ७५ हजार रुपैयाँ पुरस्कार पाउने छन् । म्यान अफ द सिरिजलाई ५० हजार मूल्यबराबरको किट प्रदान गरिनेछ । सोमबार उद्घाटन खेलमा त्रिभुवन आर्मी र नरपथगन्ज टोलीबीच प्रतिस्पर्धा हुनेछ । प्रतियोगितालाई बर्सेनि गरिने श्रेष्ठले बताए ।"
भलिबल विजेतालाई ४ लाख,"काठमाडौं (कास) पोष्टबहादुर बोगटी स्मृति प्रतिष्ठानको आयोजनामा प्रथम पोष्टबहादुर स्मृति कप राष्ट्रिय पुरुष भलिबल प्रतियोगिता हुने भएको छ ।नेपाल भलिबल संघको प्राविधिक सहयोगमा त्रिपुरेश्वरस्थित राष्ट्रिय खेलकुद परिषद्को कभर्डहलमा चैत २८ देखि वैशाख २ सम्म प्रतियोगिता हुन लागेको हो । प्रतियोगितामा एपीएफ, त्रिभुवन आर्मी, नेपाल पुलिस, गण्डकी, लुम्बिनी र सुदूरपश्चिम प्रदेशले भाग लिने छन् । ६ टिमलाई दुई समूहमा विभाजन गरी लिगकम नकआउट आधारमा खेलाइने छ ।प्रतिष्ठानका महासचिव निर्मल आचार्यले ८ वर्षअघि दिवंगत माओवादी नेता बोगटीको योगदान संस्थागत गर्दै सामाजिक कार्यहरू गर्न प्रतिष्ठान गठन भएको बताए । उनले यसै उद्देश्यअनुरुप भलिबल प्रतियोगता गर्न लागेको बताए । प्रतियोगिताका लागि राष्ट्रिय खेलकुद परिषद्ले २० लाख रुपैयाँ प्रदान गर्ने र अपुग रकम अन्य स्रोतबाट संकलन गरिने आचार्यले बताए । विजेताले ४ लाख, उपविजेताले २ लाख, तेस्रो हुने टिमले १ लाख तथा सान्त्वना स्थान प्राप्त गर्ने टिमले ५० हजार रुपैयाँ पुरस्कार पाउनेछन् । विभिन्न ६ विधाका उत्कृष्ट खेलाडीलाई जनही १० हजार र सर्वोत्कृष्ट खेलाडीलाई १५ हजार प्रदान गरिनेछ । भलिबल संघका अध्यक्ष जितेन्द्रबहादुर चन्दले भलिबलतर्फ पहिलो संस्करणमै उल्लेख्य राशिको पुरस्कार राखेर आयोजना गरेकामा आयोजकलाई धन्यवाद दिँदै प्रतियोगिताले निरन्तरता पाउनुपर्नेमा जोड दिए ।"
पेमा फाइनलमा,काठमाडौं (कास) एपीएफका सोनाम सार्की र नेपाल पुलिस क्लबका भूपेन्द्र थापा शुक्रबार वीर गणेशमान सिंह राष्ट्रिय बक्सिङ प्रतियोगिताको फाइनलमा पुगेका छन् ।लैनचौरस्थित राष्ट्रिय टेबलटेनिस प्रशिक्षण केन्द्रको हलमा पुरुष ६३५ केजी तौल समूहमा सोनामले वाग्मती प्रदेशका सागर दर्जी र भूपेन्द्रले सुदूरपश्चिम प्रदेशका महेन्द्र चन्दलाई हराएका थिए ।५१ केजीमा वाग्मतीका रविन थापाले मधेश प्रदेशका लक्ष्मण राई र एपीएफका आश तामाङले कोशी प्रदेशका फुङलाङ काम्बाङलाई हराउँदै फाइनल तय गरे । ५७ केजीमा वाग्मतीका शुलभ मालीले पुलिसका शम्भु राजवंशी र कोशीका सुरेन्द्र राईले सुदूरपश्चिमका रामबहादुर थापालाई हराएर फाइनल भेट पक्का गरे । सुदूरपश्चिमका भरत चन्दले वाग्मतीका दावा छिरिङ लामा र कोशीका प्रशान्त दाहालले गण्डकी प्रदेशका निशान गुरुङलाई हराएर पुरुष ७१ केजी तौलको फाइनलमा स्थान बनाए । ८० केजीमा लुम्बिनीका हेमराज रावल र वाग्मतीका मनोज तामाङ स्वर्णका लागि भिड्नेछन् । हेमराजले एपीएफका प्रयत्न लामा र मनोजले कर्णालीका दर्शन घर्तीमगरलाई हराए । ९२ केजी तौलमा एपीएफका रविन नेपालले गण्डकीका मुन्ना गुरुङ र वाग्मतीका उमंग महर्जनले सुदूरपश्चिमका ललित भट्टलाई हराएर फाइनलमा स्थान सुरक्षित गरे ।महिला ५० केजीमा वाग्मतीकी सुष्मा तामाङले कर्णालीकी तेजीमाया गुरुङ र मधेश प्रदेशकी अस्मिता दुवालले सुदूरपश्चिमकी सोनिया शेट्टीालाई हराएर फाइनल तय गरे । ५४ केजीमा वाग्मतीकी अञ्जनी तेलीले लुम्बिनीकी माया केसी र एपीएफकी सञ्जुमाया थिङले कोशीकी सुस्मिता श्रेष्ठमाथि जित पाए । ५७ केजीमा पुलिसकी निशा तामाङले एपीएफकी शर्मिला तामाङ र वाग्मतीकी पेमा शेर्पाले सुदूरपश्चिमकी कविता सिंहलाई हराएर फाइनल यात्रा तय गरे ।६० केजीको फाइनलमा वाग्मतीकी हेमा राई र एपीएफकी संगीता सुनुवार भिड्नेछन् । हेमाले कर्णालीकी मनीषा खरु र संगीताले लुम्बिनीकी सुजनकुमारी कुमाललाई हराए । ६६ केजीमा एपीएफकी विनिता थापा मगरले वाग्मतीकी निश्मा गुरुङविरुद्ध फाइनल खेल्नेछिन् । विनिताले गण्डकीकी जोशिका श्रेष्ठ र निस्माले सुदूरपश्चिमकी सपना ऐडीलाई हराए । ७५ केजीमा कोशीकी त्रिशा जबेगुले गण्डकीकी अस्मिता बस्नेत र एपीएफकी सरस्वती राना मगरले कर्णालीकी राधा बिकलाई हराएर फाइनल भिडन्त तय गरे ।
मनाङ पहिलोपल्ट लिगको शीर्षमा,"(काठमाडौं)मनाङ मर्स्याङ्दी क्लबले सहिद स्मारक लिग ए डिभिजन ०७९८० मा शुक्रबार पहिलोपल्ट शीर्षस्थान ओगटेको छ । कीर्तिमान आठपल्टको च्याम्पियन मनाङले यससँगै उपाधिमा आफ्नो बलियो चुनौती पनि पेस गरेको छ । छैटौं चरणको अन्तिम खेलमा मनाङले फ्रेन्ड्स क्लबलाई २० ले हरायो । शुक्रबार नै भएको सातौं चरणको पहिलो खेलमा पहिलो स्थानमा रहेको जावलाखेलले खुमलटारसँग २२ को बराबरी खेल्यो । यो खेल जितेको भए जावलाखेल शीर्षमा कायम रहन्थ्यो, तर सुरुआती अग्रता लिएर टोलीले त्यसलाई कायम राख्न सकेन । मनाङ गोलअन्तरले अगाडि छ । च्यासल मैदानमा भएको खेलमा मनाङका लागि कोफी कोउडोले दुई गोल गरे । उनले ३४ औं मिनेटमा पहिलो गोल गरेयता ५२ औ मिनेटमा दोस्रो गोल थपे । जितपछि मनाङको १४ अंक भएको छ । मनाङ अहिलेसम्म अपराजित छ । टोलीको ६ खेलमा यो चौथो जित हो । मनाङ यससँगै पछिल्ला ३ खेलमा लगातार विजयी छ । यस विपरीत फ्रेन्ड्सको यो लगातार दोस्रो हार हो । टोली ४ अंकमै सीमित रह्यो । समग्रमा फ्रेन्ड्सको यो चौथो हार हो । सातदोबाटोमा भएको खेलमा जावलाखेलका लागि एनकोटो मसोबीले र फोडे फोफानाले एकएक गोल गरे । खुमलटारको तर्फबाट अभिषक लिम्बू र मेसुके ओलोमोउले गोल गरे । मसोबीको गोलमा जावलाखेलले ३२ औं मिनेटमा अग्रता लिएको थियो । तर, यो अग्रता तीन मिनेटमात्र टिक्यो र अभिषेकले बराबरी गोल गरे । खेलको ६३ औं मिनेटमा ओलोमोउले गोल गर्दै खुमलटारलाई पहिलोपल्ट अगाडि राखे । टिम जिततर्फ अग्रसर देखिएको बेला फोफानाले ८६ औं मिनेटमा बराबरी गोल फर्काए । यो नतिजापछि जावलाखेलको १४ अंक भएको छ । खुमलटारको ७ अंक भएको छ ।"
"'शालीन सुवास, 'बाघ घिसिङ","तर, घिसिङ त कला बुझ्ने मान्छे थिए । उनलाई लाग्थ्यो, कलाकार त जन्मिनुपर्छ । यसरी जबरजस्ती जन्माएर हुँदैन । एउटा मान्छेलाई धुरेर भोट गरेर जिताउँदैमा केही हुनेवाला छैन । तर, त्यहीबेला एउटा एफएमले फुकिदियो, अब गोर्खाले पनि गीत गाउँन थाले, चौकीदारी कसले गर्ने ? त्यसपछि त गोर्खा सेन्टिमेन्ट ह्वात्तै अघि आइदियो । अनि त, शोका जज अनु मलिकले प्रशान्तको स्वर राम्रो छैन भनेर कमेन्ट गर्दा पनि मान्छे रिसाउन थाले । रातरात जागा रहेर भोट हाल्न थाले । बिस्तारै घिसिङ खलनायकजस्ता देखिन थाले । वर्षौंदेखि उनीविरुद्ध चुइँ बोल्न नपाएकाहरू सडकमा आएर कराउन थाले, घिसिङ चौकी छोड् ।हो । त्यही आवाज बिस्तारै भीडमा बदलियो । त्यही भीडले घिसिङको चौकी हल्लाइदियो । विमल गुरुङले नयाँ बाटो भेटे । छैटौं अनुसूचीको समर्थनमा मिठाई बाँड्ने उनै विमल गुरुङ थिए, जो अब विरोधमा खुलेआम बोल्न थाले । १० मार्च, २०१० भित्र गोर्खाल्यान्ड ल्याउने घोषणा गर्दै ७ अक्टोबर, २००७ मा नयाँ पार्टी नै खोले गोर्खाजनमुक्ति मोर्चा । अब पहाडको राजनीति बदलियो । बाघजस्ता गर्जिने घिसिङ मायालाग्दा भए । २००८ मा उनले दार्जिलिङ पहाड छाडे ।घिसिङ ती नेता हुन्, जसले गोर्खाहरूलाई एकजुट गराए । पहिचानबारे बुझाए । सडकमा ल्याए । चिनारीका निम्ति लड्न सिकाए । तर, ती नेता पनि हुन्, जसका कारण अलग राज्यका निम्ति बनिएको साझा मञ्च सुरुमै भत्कियो । एकल नेतृत्वको राजनीति दार्जिलिङमा हावी हुँदै गयो । आन्दोलनपछि जब दागोपाप अस्तित्वमा आयो, दार्जिलिङको पुरानो सीमा गुम्यो । पञ्चायतराज पूरै ठप्प बन्यो । दार्जिलिङमा नयाँ किसिमको राजनीतिक संस्कार सुरु भयो । घिसिङभन्दा अघि दार्जिलिङको राजनीतिक संस्कार अलग थियो । बौद्धिक राजनीति हुन्थ्यो । लेख्ने, पढ्नेहरू अगाडि हुन्थे । साहित्यकार रूपनारायण सिंह, शिवकुमार राईहरूले गर्ने राजनीति कति संस्कारको थियो होला ? दार्जिलिङमा त्यही राजनीति चल्थ्यो । तर, घिसिङको आन्दोलनपछि सबै बदलियो । शान्त र सुन्दर दार्जिलिङमा हत्या र हिंसा समान्य मुद्दा बन्न थाल्यो । घर जलाउनु, तोडफोड गर्नु, सरकारी सम्पति नष्ट गर्नुजस्ता घटना घरीघरी सुनिन थालियो । हो । पहाडको राजनीति अब विचारले होइन, पाखुराको बलले चल्ने भयो । मान्छेले फेरि पनि खुलेर बोल्नै पाउन छोडे । लेखकपत्रकारहरूले लेख्नै नसक्ने भए । पहिले राज्यसत्ताको डरले बोल्नलेख्न सकिँदैन थियो, आन्दोलनपछि आफैंले लडेर ल्याएको व्यवस्थामा बस्नेहरूको डरले बोल्नलेख्न नसक्ने भए ।"
१४० वर्षपछि कार्ल मार्क्स,"पूर्ण जीवनकालमा कहिल्यै एसिया नटेकेका मार्क्सलाई काठमाडौंमा ल्याउने काम गरेको थियो आरोहण गुरुकुलले । हावर्ड जिनले सन् १९९९ मा लेखेको नाटक मार्क्स इन सोहो को नेपाली रूपान्तर मार्क्स फर्किए काठमाडौंमा मञ्चन भइरहेको छ ।सायद शेक्सपियरले हो, भनेका थिए तिमी मलाई माया गर या घृणा, दुवै मेरै पक्षमा हुनेछ । माया गर्यौ भने म तिम्रो मुटुमा बास गर्नेछु, घृणा गर्यौ भने तिम्रो मस्तिष्कमा डेरा जमाउनेछु । यो भनाइ ठ्याक्कै लागू हुन्छ मार्क्सको हकमा । मृत्युपछि पनि उनी संसारका करोडौं मानिसको मुटुमै छन् । शोषितउत्पीडितहरू आज पनि उनले देखाएको नयाँ संसारका लागि सङ्घर्षरत छन् । तर, उनको विरोध गर्नेको पनि कमी छैन । विरोधीको मस्तिष्कमा भूत बनेर बसेका मार्क्सले तिनलाई तर्साइरहेकै छन् । केही वर्षअघि बीबीसी ले गरेको एक सर्वेक्षणमा दोस्रो सहस्राब्दी (सन् १००१२०००) का सर्वाधिक प्रभावकारी दार्शनिकका रूपमा चुनिएका मार्क्सको लोकप्रियतामाथि थप भनिरहनु पर्दैन । वास्तवमा मार्क्स कठोर अध्येता थिए । धुरन्धर विद्वान् थिए । अविश्रान्त लेखक थिए । जुझारु पत्रकार थिए । कम्युनिस्ट लिग, प्रथम अन्तर्राष्ट्रियका सङ्गठक र मेन्टर थिए । श्रमजीवी वर्गको मुक्तिका स्वप्नद्रष्टा थिए । समाजवादका आर्किटेक्ट थिए । त्यो प्राप्तिका लागि लडिरहेका सङ्घर्षका अभियन्ता थिए । पुँजीवादका निर्मम आलोचक थिए । एक अप्रतिम प्रेमी पनि थिए । स्नेहालु बाबु पनि थिए । दिलदार मित्र पनि थिए । सर्वोपरि रूपमा, उनी एक संवेदनशील मान्छे थिए ।नाटकले जब्बर सिद्धान्तकार, क्लिष्ट अर्थशास्त्री, दुरूह दार्शनिकभित्र लुकेका यिनै स्वप्निल, मायालु र कोमल मार्क्सको व्यक्तिगत जिन्दगीको जीवन्त चित्रण गर्छ । उनी बाँचिरहेको समयको पुँजीवादको अमानवीय चेहरा देखाउँछ र उनले भोगेको जिन्दगीको चरम कष्ट दर्साउँछ । मैनबत्ती जस्तै आफू निख्रिएर मार्क्सलाई उज्यालो पारिरहने जेनीको प्रेरणादायी तस्बिर उतार्छ । चुलबुले, मेधावी र विलक्षण कान्छी छोरी इलिन्योरको व्यक्तित्वको पोर्ट्रेट खडा गर्छ ।त्यतिबेला पनि आजजस्तै मार्क्सको नाम भजाएर खानेहरू रहेछन् । उनले लेखेका या बोलेका शब्द, वाक्यलाई जथाभावी उद्धरण गर्दै आफूलाई धुरन्धर मार्क्सवादी देखाउने, आन्दोलन कमजोर पार्ने र त्यसबाट आफ्नो दुनो सोझ्याउनेहरू रहेछन् उतिबेला पनि । त्यस्ता मान्छेहरूबाट वाक्क भएर मार्क्स उनीहरूलाई भन्छन्, म मार्क्सवादी होइन क्यारे । पिपर नाम गरेको पात्रको माध्यमबाट मार्क्सका यस्ता अनुयायीहरू को मुखुन्डो नाटकमा उतारिएको छ । जेनीसँग उनको अन्तरङ्ग संवाद छ, जहाँ उनी सोध्छन् जेनी, म के कुराबाट सबैभन्दा बढी डराउँछु थाहा छ ? आफैं जवाफ दिन्छन्, पिपरजस्ता मान्छेहरूबाट, जसले मेरा विचारहरूलाई तोडमरोड गरेर विकृत पार्नेछन् ।समाजवादका नाममा भएका कतिपय सर्वसत्तावादी अभ्यासकै कारण मार्क्सवादबारे गलत भाष्य निर्माण गरिएको छ मार्क्सवाद र स्वतन्त्रता विपर्यायी हुन्, समाजवादभित्र स्वतन्त्रता हुनै सक्दैन । तर, मार्क्स त्यसको ठीक विपरीत सोच्थे । नाटकमा उनी भन्छन्, संसारमा पुँजीवादी साम्राज्यका ठाउँमा साम्यवादी साम्राज्य स्थापना गर्नु मेरो लक्ष्य होइन । कम्युनिस्ट घोषणापत्र को यो बहुचर्चित वाक्यांश दोहोर्याएर उनी आफूले देखेको समाजवादको सपनाको चर्चा गर्छन्, हामी यस्तो सङ्घको निर्माण गर्न चाहन्छौं, जहाँ व्यक्तिको स्वतन्त्रता नै समाजको स्वतन्त्रताको पूर्वसर्त हुनेछ ।मार्क्सले व्यक्तिगत रूपमा असाध्यै पीडा भोगे । उनलाई विश्वविद्यालयबाट निकालियो । उनी आबद्ध पत्रिका बन्द गरियो । राइनल्यान्डको आन्दोलनमा सङ्लग्न भएबापत् जर्मनीबाट देशनिकाला गरियो । फ्रान्स पुगे, तर त्यहाँ पनि बस्नखान दिइएन । ब्रसेल्स पुगे, त्यहाँबाट पनि लखेटियो । अनि उनी र उनको परिवारले लन्डनको एउटा पिछडिएको बस्ती सोहोमा सिङ्गो जिन्दगी गुजार्नुपर्यो । नाटकले लखेट्याइमा परेका उनको कष्टपूर्ण जिन्दगी र लन्डनमा बिताएका कहरका दिनहरूमाथि जीवन्त ढङ्गले वर्णन गर्छ ।जब मार्क्स आफूहरूले घरका फर्निचर, गरगहना, लत्ताकपडा र यहाँसम्म कि जाडोका बेला ओभरकोटसमेत बन्धकी राखेर छाक टार्नुपरेको कथा सुनाउँछन्, हामीलाई यी महान् दार्शनिकको पीडा आफैंभित्र अवतरित भएझैं लाग्छ । गुमाउनका लागि तिमीसँग नेल र हत्कडीबाहेक केही छैन, जित्नका लागि सिङ्गै संसार छ भनेर संसारभरका श्रमिकलाई उत्प्रेरितउद्वेलित गर्ने मार्क्स जब आफ्ना तीन जना नानीहरू कसरी कुपोषण र बिमारीका कारण एकएक गर्दै मरे भन्ने पीडादायी कथा अश्रुपुरित आँखाले वर्णन गर्छन्, दर्शकका आँखा नरसाइरहन सक्दैनन् । कति मार्मिक लाग्छ यो भनाइ, जब जेनीको मृत्युपछि उनको सम्झनामा टोलाउँदै मार्क्स भन्छन्, अर्को जुनी हुनेरहेछ भने जेनी फेरि जन्मियून्, तर उनले मसँग विवाह नगरून्, किनभने उनले यस्तो दुःख पाएको म देख्न सक्दिनँ । मार्क्सलाई आफ्नो लेखनी सरलसुबोध बनाउन, सिद्धान्तमा मात्रै नरमाउन र लैंगिक प्रश्नमा अझै स्पष्ट हुन निरन्तर घच्घच्याउने, जस्तासुकै पीडालाई पनि धरतीजस्तै सहन गर्ने जेनीले दर्शकमाझ अमिट छाप छाड्छिन् । धन्न उनीहरूले एङ्गेल्सजस्ता साथी पाएका थिए, जसले प्रत्येक सुखदुःखमा उनीहरूलाई आजीवन साथ दिइरहे ।नाटकमा झुल्किने कान्छी छोरी इलिन्योरले दर्शकलाई नमेटिने सम्झना छाड्छिन् । आयरिस आन्दोलनकी समर्थक, अब्राहम लिङ्कनलाई सानै उमेरमा चिठी लेख्न सक्ने, बाबुआमासँग जमेर बहस गर्न सक्ने ती मेधावी इल्यिनोर ।नाटकका अर्का बिर्सनै नहुने पात्र हुन् बाकुनिन अराजक, उद्दण्ड, राज्य नामक संरचनाका अन्त्यहीन विरोधी र त्यसलाई नष्ट गर्नुपर्ने विचारका पैरवीकार, तर मार्क्सका साथी । उनीसँगको बहसमा मार्क्सका विचारका दूरदर्शिता, गाम्भीर्य र वैज्ञानिकताको थप अभिव्यक्ति प्राप्त हुन्छ ।मार्क्स फर्किए मा मार्क्सको भूमिकामा एकदमै सुहाएका छन् सुनील पोखरेल । सुनील आफैंमा एक तपस्वी हुन् । कलाका यी तपस्वीले विचारका तपस्वीका रूपमा खेलेको भूमिका जमेको छ । जेनीका रूपमा निशा शर्मा पनि निकै सुहाउँदिली छन् । इल्यिनोरका रूपमा अभिनय गर्ने सुनिशा बजगाईं, बाकुनिनको भूमिकामा चन्द्र नेपाली र अरू कलाकार सुवास तिमल्सिना, एलिजा तुम्बापो, राज न्यौपानेलगायतको अभिनय पनि गज्जबको छ । निर्देशक प्रवीण खतिवडाले नाटकलाई नेपालीपन दिने राम्रो कोसिस गरेका छन् । दृश्यपटमा देखिने धरहरा, पशुपतिले मात्रै होइन, अच्छा लेकिन लन्डनको चिसोले सताउला भन्ने गीत, कर्णालीको लबज बोल्ने स्वर्गका सिपाहीहरू र मार्क्सले गरेको पुँजीवादको चरित्रचित्रणको नेपाली सन्दर्भ पनि सुहाउँदिलो छ ।मार्क्सका अनुयायीहरूले यो नाटक हेर्नुपर्छ र मार्क्ससँग आफूहरूका कुरा एवं कामको सङ्गति कहाँ मिलेको छैन नियाल्नुपर्छ । मार्क्सलाई मन नपराउनेहरूले पनि नाटक हेर्नुपर्छ र उनीप्रतिको पूर्वाग्रह त्यागेर तटस्थ भावमा उनलाई हेर्नुपर्छ । आखिर अन्तिम सत्य ठानिएको पुँजीवादका सीमा, अमानवीयता र यसले गरेको भयावह विषमताबारे कसलाई पो थाहा छैन र ? आखिर न्याय र समानताका निम्ति चलिरहेको लडाइँ कहाँ रोकिएको छ र ?"
राजदूत थरीथरीका,"म२०३९ सालमा कूटनीतिक सेवा प्रवेश गरें । त्यसपछि बैंकक, टोकियो, अबुधाबीमा विभिन्न कूटनीतिक पदमा काम गरें । र, फ्रान्सको पेरिसमा राजदूत भएँ । पेरिस रहँदा ग्रीस, मोनाको, पोर्चुगल र स्पेनका लागि पनि गैरआवासीय राजदूत भएँ र युनेस्कोका लागि स्थायी प्रतिनिधि ।टोकियोमा झन्डै १५० राजदूतावास छन् । सन् १९८७ को त्यो एक दिन । गिनीका राजदूत बन्गाली डाबोसँग भेट भयो । उनी राजदूत, म द्वितीय सचिव । चिटिक्क मिलेको स्ट्राइप सुट र ठिक्क कदका राजदूत डाबो फरासिला थिए । रोमानियाका राजदूत कन्स्टान्टिन भ्लाद संवैधानिक कानुनका प्राध्यापक थिए । उनले भनेका थिए म पूर्वराष्ट्रपति निकोलाई चेचेस्कुको अनुरोधमा राजदूत भइआएको हुँ । त्यसताका जापानबाट कार्यकाल समाप्त भई फर्किन लागेका राजदूतलाई राजदूतावासहरूले दुईदुई हजार नगद वा कुनै सामान उपहार दिने चलन थियो । फ्रान्सका राजदूत जिल्बर्ट पेरोल एअर फ्रान्सका प्रेसिडेन्ट भइसकेका दिग्गज, नम्र र शालीन व्यक्ति थिए । एल साल्भाडोरका राजदूत एड पेराल्टाले उपहारबन्दोवस्तको जिम्मा मलाई दिए । जम्मा भएको कुल १ लाख ७४ हजार येन मैले राजदूत पेरोललाई बुझाइदिएँ । थाहा छैन, अहिले यो व्यवस्था छ कि छैन !थाइल्यान्डमा राजदूतावासको कामले साह्रै व्यस्त हुनुपर्थ्यो । पाहुनाको आवतजावत व्यापक हुन्थ्यो । सन् १९९४ मा बैंककको ल्यान्डमार्क होटलमा नेपाल प्रवर्द्धन कार्यक्रमको आयोजना गरिएको यियो । कलाकारका प्रस्तुतिबीच फिलिपिन्सका राजदूत रोजालिन्दा तिरोना अचानक मञ्चमा गएर नाच्न थालिन् । फिलिपिनोहरू नाचगानमा अब्बलै हुन्छन् । विदेशी राजदूत नै हाम्रो कार्यक्रममा नाच्न थालेपछि हामीहरू पनि मञ्चमै गएर नाच्न थाल्यौं ।सन् १९९९ देखि २००३ सम्म जापानमा साह्रै व्यस्त भई काम गरियो । दैनिक पार्टीहरूमा जाँदा नयाँभन्दा पुरानै व्यक्तिसँग भेट हुन्थ्यो । राजदूतहरू पनि समूहसमूहमा जम्मा भई गफिन्थे । पेरिसमा पनि त्यही अवस्था देखें ।बोलिभियाका राजदूत एडुवार्दो गालिन्दो शालीन व्यक्ति थिए । राष्ट्रपतिको चुनावमा हारेपछि जितेका राष्ट्रपतिले राजदूत बनाएर पठाएका रहेछन् । पाराग्वेका राजदूत सेन्योर मिग्वेल एन्जेल सोलानो लोपेज क्यास्कोलाई म स्पेनिस भाषामा सेन्योर अम्बाखाडोर भनी सम्बोधन गर्थें । तर, उनी मलाई राजदूत नभन्नू, मित्र भन्नू आमिगो, आमिगो भन्थे । ब्राजिल तथा पाराग्वेबीच बनाइएको विशाल इतापु डामको जनरल मेनेजरको अनुभव भएका व्यक्ति थिए ती । अर्का मित्र जिबुटीको राजदूत रासाद फराह हुन् । उनले जापान र फ्रान्स गरी २६ वर्ष निरन्तर काम गरे । पछि युनेस्कोको महानिर्देशकका लागि चुनावमा हारे । र, उनको कार्यकाल अन्त्य भयो । बंगलादेशका राजदूत अब्दुल मजिद ठूलो फ्यान थिए अभिनेत्री मनीषा कोइरालाको । फर्केपछि नेपाल गएर मनीषालाई भेट्छु भन्थे । श्रीलंकाका राजदूत नेभिल पियादिगामा मत्स्य मन्त्रालयको सचिवबाट राजदूत भएका रहेछन् । पूर्वप्रधानमन्त्री योसियो मोरीले सन् २००० मा नेपाल, भारत, पाकिस्तान र बंगलादेशको भ्रमण गर्दा श्रीलंका छुटेछ । फलस्वरूप जापानबाट बंगलादेश सरुवा गरिएकामा उनी दुःख मनाउ गर्दै थिए । त्यसै भनिएको होइन रहेछ कूटनीतिज्ञ हुने व्यक्तिले टाउकामा एन्टेना लिएर हिँड्नुपर्छ, । भारतका राजदूत अफताब सेथ सज्जन, मृदुभाषी थिए । तिनी भियतनामबाट सरुवा भई आएका थिए । भेट हुँदा दुवै हातले समातेर भलाकुसारी गर्थे । पाकिस्तानका राजदूत कामरान नियाज नेपालबाट जापानमा सरुवा भई आएका थिए । उनको पहिरन उच्चकोटीको हुन्थ्यो भने बोलीवचन निकै राम्रो । म पछि यूएईमा कार्यवाहक राजदूत पदमा सरुवा भएँ । भारतका राजदूत चन्द्रमोहन पाण्डे मित्रवत् व्यवहार गर्थे । जापानका राजदूत योसिरो हातानो पेट्रोलियमका विशेषज्ञ थिए । जापान सरकारले मिचुबिसी कर्पोरेसनबाट सहमति लिई उनलाई राजदूत बनाएको रहेछ । जापान र यूएईबीच अर्बौं डलरको पेट्रोलियम पदार्थको व्यापार हुन्छ । विशेषज्ञले देशको सेवा राम्रोसँग गर्न सक्छन् । पोल्यान्ड तथा भियतनामका राजदूतहरूले अरबी भाषामा गरेको धाराप्रवाह भाषण अझै सम्झन्छु । पछि भियतनामका राजदूत क्वे नोग खाईसँग सोध्दा उनले भियतनाममै ५ वर्ष अरबी भाषा पढेर आएको सुनाएका थिए । कूटनीतिमा विदेशी भाषाको ज्ञान निकै काम लाग्छ । दिवंगत जापानी प्रधानमन्त्री सिन्जो आवे टोकियोमा कार्यरत छँदा जापानी भाषा बोल्थे र विदेशी राजदूतलाई दिवाभोजमा बोलाई अन्तरक्रिया गर्थे । फिलिपिन्सका राजदूत लिब्रान एन क्याबाक्टुलान मित्रवत् थिए । उनले फिलिपिन्सले समय समयमा जबफेयर गर्ने गरेकाले देशलाई फाइदा हुने बताएका थिए । पछि हामीले पनि ७ जुन, २००७ मा दुबईको ग्रान्ड हायात होटलमा जबफेयरको आयोजना गर्यौं । त्यस कार्यक्रमले नेपालमा उपलब्ध दक्ष र अर्धदक्ष कामदारबारे जानकारी दिन सघायो । फलस्वरूप यूएईमा विभिन्न वर्गका नेपाली कामदारको संख्या निकै बढ्यो । सन् २०१०, जुन १७ का दिन राजदूतको रूपमा पेरिस पुगें म । पेरिसको कूटनीतिक वृत्त ठूलो छ । बंगलादेशका राजदूत इनामुल कबीरसँग भेट हुँदा उनले कूटनीतिज्ञसँग राम्ररी घुलमिल गर्न नसकेको बताएका थिए । श्रीमती धनीमानीकी छोरी भएकाले आफू पेलिएको, हेपिएको कुरा पनि गर्थे । उनी सज्जन थिए । भारतका राजदूत राकेश सूद हाम्रो कार्यक्रममा आउँदा उनलाई पनि बोल्न लगाउँथे म । एकपल्ट उनले आफ्नो ३४ वर्षको कूटनीतिक सेवामा नेपालमा इन्ज्वाई गरेको सुनाएका थिए । जापानका राजदूत यासुओ साइतोसँग भेट हुँदा मैले ४० मिनेट जापानी भाषामै कुरा गरें । उनी प्रसन्न भए । एक दिन उनले केही राजदूतलाई डिनरमा बोलाएका थिए । मेरो बायाँपट्टि अफगानिस्तानका राजदूतपत्नी बसेकी थिइन् । वाइन सर्भ गर्नुअघि राजदूत साइतोले ठूलो गिलासमा राखेको वाइन हल्लाएर चाखे । त्यो वाइन गिलासबाट बिस्तारैबिस्तारै तल झरिरह्यो, जसलाई वाइन लेग भनिँदोरहेछ । पेरिसको कूटनीतिक पार्टीमा नियमित भेटिन्थे म्यासेडोनियाको राजदूत आग्रेन बुडजाकु । उनी पहिले यातायातमन्त्री थिए र पछि राष्ट्रपतिको निर्वाचनमा हारे । जितेका राष्ट्रपतिले सान्त्वनास्वरूप उनलाई राजदूत बनाएर पठाएका रहेछन् । उनीसँग मेरो कुरा मिल्थ्यो । भेट भयो कि अनेक विषयमा गफ गर्थ्यौं । हाम्रो आतिथ्य र खानाको पनि तारिफ गर्थे उनी । फिलिपिन्सका युनेस्कोका राजदूत मैडम क्रिस्टिना ओर्टेगा पनि मेरो राम्रो मित्र थिइन् । फिलिपिन्सले अन्तर्राष्ट्रिय हेरिटेज कमिटीमा चुनाव लडेको थियो । हार्यो भने मेरो जागिर चट् भनी चिन्तित भरहन्थिन् । हामीले पनि सघायौं । फिलिपिन्सले चुनाव जित्यो । क्यारिबियन मुलुकका राजदूतमा अलि चर्की थिइन् एल साल्भाडोरकी मैडम मारिया सोल द पुल । त्यतातिरका राष्ट्रले आफ्ना राजदूतलाई सवारी चालकसम्म दिँदैनथे । सबै हिसाब गरी एकमुस्ट रकम मासिक रूपमा दिएर राजदूत आफैंले तजबिज गरी राजदूतावास चलाउने सिस्टम रहेछ त्यहाँ । माल्टाको पनि त्यस्तै सिस्टम रहेछ । सन् २०१३ नोभेम्बर ७ मा युनेस्कोको कार्यकारी बोर्डका लागि भएको चुनावमा १४२ भोट ल्याई हामीले पनि जित्यौं । चुनावअघि नै मारिया सोलले एल साल्भाडोर मात्रै नभई क्यारिबका सबै देशले नेपाललाई भोट दिने बताइन् । नेपालको छवि र व्यक्तिगत मित्रताको एउटा परिणाम थियो त्यो । माल्टाको राजदूत मार्क मिग्गियानी नामुद वकिल थिए । उनीसँग राम्रो मित्रता थियो मेरो । त्यस्तै कम्बोडियाका राजदूत किच उमान १२ वर्ष पेरिसमा बसिसकेका थिए । सरकारको राम्रो नीतिले वार्षिक ८ अर्ब डलर विदेशी लगानी आइरहेको सुनाएका थिए उनले । त्योबेला मैले हाम्रो देशमा सम्झौता गर्ने, तर नआउने विदेशी लगानीबारे सम्झिएको थिएँ । मलेसियाका राजदूत अब्दुल अजिज जैनाल आर्मीका पूर्व चिफ थिए । उनी प्रधानमन्त्रीको अनुरोधमा फ्रान्समा राजदूत भएका रहेछन् । तर, उनी कूटनीतिको नोकरी झ्याउ लागेर २ वर्षमै स्वदेश फर्किए । अफ्रिकामा गिनी, गिनी बिस्साउ तथा इक्वेटोरियल गिनी नामका मुलुक छन् । गिनी बिस्साउका राजदूत अधबैंसे म्याडम थिइन् । खास उस्तो चिनजानबोलचाल थिएन । एक दिन एउटा कार्यक्रममा भेट हुँदा मलाई बोलाएर एउटा कुनामा लगिन् । भनिन्, दूतावासमा बजेट नआएको ८ महिना भयो, आर्थिक बोझ भइरहेको छ, तपाईं मलाई ५ हजार युरो सापट दिन सक्नुहुन्छ ? म एक छिन अक्क न बक्क भएँ । अब के जवाफ दिने महामहिमलाई ? मैले पैसाको लेनदेन गर्न हाम्रो परारष्ट्र मन्त्रालयको स्वीकृति चाहिन्छ, सोधेर जवाफ दिउँला भनेर उम्किएँ । उनीसँग पछि भेट भएन । २ जुलाई, २०१० का दिन मैले फ्रान्सका पूर्वराष्ट्रपति निकोलास सार्कोजीसमक्ष आफ्नो ओहोदाको प्रमाणपत्र पेस गर्दा मेरो बायाँ १३ नम्बरमा युक्रेनका राजदूत ओलेक्जान्डर कुपचिसटिन थिए । पार्टीमा भेट हुँदा उनले आफ्नो देशमा स्टिल, फर्टिलाइजरका ठूला फ्याक्ट्री भएको र सबैभन्दा ठूलो कार्गो हवाईजहाज मिर्या२२५ पनि युक्रेनमै बन्छ भनेका थिए । अहिले उनी कता छन् ? के गर्दै छन् ? थाहा छैन । निरन्तर आर्थिक प्रगतिपथमाा लम्किरहेको युक्रेनलाई युद्धले ध्वस्त बनाइसक्यो । तर, युद्ध सकिने कुरै छैन । चेक गणतन्त्रका राजदूत चातोर्दोभाका पति पनि सज्जन थिए । आफ्नो देशमा बनेका इन्जिनियरिङ तथा क्रिस्टलका सामान उत्कृष्ट रहेको भनिरहन्थे । कुनै देशले अर्को देशमा कसैलाई राजदूत नियुक्त गरी पठाउँदा उनीहरू आफ्नो द्विपक्षीय सम्बन्धलाई मूल्यांकन गर्छन् र उपयुक्त तथा उच्च ओहोदाको व्यक्तिलाई राजदूत पदमा नियुक्त गर्छन् । सन् १९९३ मा अमेरिकाले उपराष्ट्रपति तथा राष्ट्रपति पदमा चुनाव लडेका वाल्टर मोन्देललाई जापानका लागि राजदूत नियुक्त गरेको थियो । सायद अहिलेसम्म राजदूत पदमा नियुक्त भएका व्यक्तिमा उनी नै सबैभन्दा उच्च कदको हुनुपर्छ । हालै अस्ट्रेलियाले पनि अमेरिकाका लागि राजदूत पदमा पूर्वप्रधानमन्त्री भइसकेका केभिन रुदजस्ता पाको व्यक्ति नियुक्त गरेको छ । दुई देशको सम्बन्धलाई ध्यानमा राखी यस्ता उच्चस्तरीय निर्णय गरिन्छ । एक देशले अर्को देशमा राजदूत पठाउन चाहेको व्यक्तिलाई साधारणत अस्वीकार गरिँदैन । विचार पुर्याउने त पठाउने देशले हो । कूटनीतिक संवेदनशीलता शून्य भएको व्यक्ति राजदूत पदमा पुग्यो भने उसको कामले दुई देशबीचको सम्बन्धमा समस्या निम्त्याउन सक्छ । (लेखक फ्रान्सका लागि पूर्वराजदूत हुन्)"
कोशी कसरी 'अविकसित पालुवा ?,"कोशी र कुर्सेला घाट भाषाविद् तारामणि राई भन्छन्, कौशिक शब्दलाई छोटकरीमा सायद कोशी लेखियो होला र यस्तो छोटो रूप दिन सकिन्छ । तर, हिन्दु धर्मका एक विद्वान्ले खुशी शब्दबाट कोशी भयो भनी लेखेका छन् । उनले अझ के भनेका छन् भने खुशी किरात शब्द हो र यसैबाट कोशी शब्द बनेको हो । मेची, कोशी र सगरमाथा अञ्चलमा किरात अन्तर्गतका आदिवासी मूलतः लिम्बू, याक्खा, राई र सुनुवार समुदाय बसोबास गर्छन् । उनीहरूले बोल्ने किरात अन्तर्गतको भिन्नाभिन्नै भाषा छन् । लिम्बूले बोल्ने भाषालाई याक्थुङ पान भनिन्छ । राईले बोल्ने करिब २ दर्जन भाषा राष्ट्रिय भाषाका रूपमा सूचीकृत भइसकेको छ । याक्खाले बोल्ने भाषा लिम्बू भाषासँग आधाभन्दा बढी मिल्छ । सुनुवारले बोल्ने भाषा अलग्गै छ । भाषा तथा मुन्धुम अध्येता याक्थुङ साम्जिक मुन्धुम किताबका सम्पादक डीबी आङबुङ भन्छन्, खुशी बाट कोशी शब्द बन्न सक्दैन । आङबुङका अनुसार, किरात भाषा परिवारमा खोला, नदीको नामको अन्तमा वा लागेको हुन्छ । जस्तै, याङधाङवा (तमोर नदी), कोइक्वा (अरुण नदी) । अनि किरात समुदायको भाषाव्याकरणमा खुशी अपभ्रंश वा परिवर्तन भएर कोशी हुँदैन । वास्तवमा कोशी शब्द संस्कृत शब्दबाट व्युत्पत्ति भएको हो । साझा प्रकाशनले २०७८ सालमा छापेको व्युत्पत्तिमूलक संस्कृतनेपाली शब्दकोश मा कोशीको अर्थ अविकसित पालुवा लेखिएको छ । शब्दकोशमा कोशीको अर्थ लेखिएअनुसार, नदीको नामअघि कोशी शब्द रहँदा कसरी बुझ्ने ? के कोशी पूर्ण विकास नभइसकेको नदी हो ? कोशी अर्थात् सप्तकोशीको एक नदी अरुण पनि हो । अरुण नदी तिब्बतबाट बहँदै आएको हो । तिब्बतबाट बहँदै आएको अरुण नदी सुनसरीमा आइपुग्दा त्यहाँ अन्य ६ वटा नदी मिसिन्छ । सुनसरीमा सप्तकोशीको लम्बाइ करिब ५० किलोमिटर छ । कोशी विहार प्रान्तको कुर्सेला घाटमा गंगासँग मिसिन्छ । कोशीको लम्बाइ भारतमा मात्रै करिब २२५ किलोमिटर या नेपालभन्दा करिब ८ गुणा बढी छ । यो नदीलाई बिहारको दुःख पनि भनिन्छ । कोशीको अर्थअनुसार, कोशी नदीलाई कसरी अविकसित नदी भन्न मिल्छ ?"
भ्रम र यथार्थको चक्र,"लेखक गोपी सापकोटाको नयाँ उपन्यास चिसो बाफ परम्परागत आख्यान लेखनको धारभन्दा पृथक् छ । अमित र मुना नामका दुई पात्र छन् केन्द्रमा । थोरै समयावधिभित्र सँगै जोडिएका उनीहरूको दैनिकीलाई मात्रै विषय बनाइएको उपन्यासमा कथानक, पात्र र भाषा तीनवटै पक्षमा फरक प्रयोग छ । कथानक म्याजिक रियालिज्ममा आधारित छ भने असामान्य पात्रको भूमिकालाई मिहिन देखाइएको छ । आफू असामान्य मानसिकताबाट गुज्रिरहेको थाहा नपाएको र सामान्य अवस्थामै छु भन्ने विश्वास बोकेको युवक र संसारकै जटिल रोगबाट ग्रस्त युवतीको मनोविज्ञान किताबमा लेखिएको छ । उपन्यासको विषयवस्तु जटिल भए पनि भाषाशैली भने आवश्यकताभन्दा सरल छ ।सामाजिकऐतिहासिक विषयमा लेखिएका आख्यानको लामो लहरमा मिसिन आइपुगेको चिसो बाफ पृथक् विषयवस्तु र फरक शैलीमा लेखिएको प्रयोगपरक औपन्यासिक किताब बनेको छ । हालसम्म लेखिएका उपन्यासभन्दा फरक नै होस् भन्ने उद्देश्यले लेखिएको महसुस हुने यस उपन्यासमा कल्पनालाई जादुयी यथार्थका रूपमा प्रयोग गरिएको छ । विज्ञान र प्रविधिलाई मानवीय संवेदनासँग जोडिएको यस किताबमा विज्ञानका केही प्रयोग पनि गरिएको छ । प्रयोगधर्मी साहित्य अरुभन्दा फरक हुन्छन् नै । तर, यस्ता किताब रुचाउने पाठक पनि सीमित हुन्छन् । उपन्यासमा यथार्थलाई अतिरञ्जित गरेर भावुकता र करुणालाई उत्कर्षमा पुर्याइएको छैन बरु यथार्थ, अतियथार्थ, जादुयी यथार्थ र स्वैरकल्पनाको प्रयोग गरिएको छ । किताबमा केही यस्ता घटना र सन्दर्भ छन्, जसले पाठकलाई उत्सुक बनाउँछन् र अचम्मित पनि । जस्तै ः कुनै रेस्टुरेन्टमा देखिएको प्लास्टिकको रूखप्रति अतिसय आकर्षित हुनु र त्यो रूख देखिसकेपछि मुनाले सपनामा पनि त्यही रूख देख्नु, पार्कमा पनि त्यस्तै रूख देखिनु, मुनालाई रोग लाग्नु, अन्तिम अवस्थामा त्यस्तै प्लास्टिकको रूख किनेर ल्याउनु, प्लास्टिकको रूखबाट पसिना निस्कनु र त्यसले मुनाको यौनेच्छालाई सङ्केत गर्नुजस्ता सन्दर्भले पाठकलाई अचम्ममा पार्छन् । यसरी एउटा प्लास्टिकको रूखलाई प्रतीकात्मक अर्थ दिने मानवेतर पात्रका रूपमा प्रयोग गर्नु, विश्वमा कतै नभएको रोगको परिकल्पना गरी त्यस रोगबाट मुनाको मृत्यु हुनु, मुनाको मृत्युपछि लासलाई फ्रिजरभित्र राखी प्रेम गरिरहनु र बेलाबेला लासमाथि सम्भोग गर्नुजस्ता घटनाले उपन्यासलाई सामाजिक यथार्थबाट पर एउटा स्वैरकल्पना वा अतियथार्थको सीमासम्म पुर्याउँछ ।न्यारेटर अमित अजीवको पात्र छ । परम्परागत नायकमा हुनुपर्ने गुणविशेषता उसमा छैन । उसका खासै सपना छैनन् । योजना पनि छैनन् । ऊ कस्तो प्रकारको पात्र हो, पाठकले ठम्याउन सक्दैनन् । त्यसो त उसले पनि आफैंलाई चिन्नसकेको छैन । उपन्यासको मुख्य थिम नै म्याजिक यथार्थ हो । मुख्य पात्र मुनालाई लागेको रोग नै यस्तै प्रकारको यथार्थ हो, जसमा भनिएको छ पहिले भइरहेको रोगको क्रमअनुसार उसको टाउको दुखेको भोलिपल्ट टाउकोको चेतना हराउने पालो थियो । त्यसो हुनु भनेको उसको मुख नचल्नु थियो, जिब्रो पनि नचल्नु थियो । त्यसपछि उसले न बोल्न सक्ने थिई, न त खान नै । उसको नाकले सुँघ्न सक्दैनथ्यो, सास फेर्न पनि सक्दैनथ्यो । आँखाले देख्न र कानले सुन्न सक्दैनथ्यो । सायद त्यसपछि त्यो क्रम उसको मस्तिष्कमा सर्ने थियो । मस्तिष्कले काम गर्न छोड्ने थियो । त्यसपछि उसको जीवनको बत्ती पूरै निभ्ने थियो । उसले मलाई टुलुटुलु हेरिरहेकी थिई । यसरी संसारमा कतै नभएको विचित्र किसिमको रोगको परिकल्पना गरेर त्यसलाई समसामयिक बनाउन कोरोना महामारीको प्रसङ्गसमेत जोडिएका यस्ता घटनाले पाठक भ्रम के हो र यथार्थ के हो भन्नेमा अलमल्ल पर्छ ।प्रमुख पात्र असामान्य मानसिकताबाट गुज्रिरहेको छ । तर, आफू असामान्य हुँदै गइरहेछु भन्ने आभास छैन । आफूले गर्नुपर्ने कामहरू चुपचाप सामान्य रूपमै गरिरहेको हुन्छ, तर उसलाई लाग्दैन उसले सोचेका, भोगेका र गरेका काम असामान्य हुन् । यस विषयमाथि उपन्यासकारको भनाइ छ न्यारेटर नै मानसिक रूपमा अस्वस्थ भएकाले उपन्यासका कुनै कुरा जस्टिफाइड लाग्दैनन् । ऊ पूरै अस्वस्थ पनि होइन, त्यसैले उसका कुनैकुनै कुरा फेरि जस्टिफाइड पनि लाग्छन् । अमित र मुना बेलायतको कुनै युनिभर्सिटीमा भेट हुनु, एकअर्कालाई मन पराउनु, लिभिङ टुगेदरमा बस्नु र विवाह हुनु सामान्य र यथार्थ गतिविधि हुन् । यीबाहेकका अन्य गतिविधिहरू असामान्य छन्, जसले पाठकलाई भ्रम र यथार्थको चक्रमा घुमाइरहन्छन् । एक्सपेरियन्स द डेथ ः नियर डेथ एक्सपिरियन्स अर्थात् मर्नुभन्दा पहिले नै मृत्युको अनुभव, एक्सपिरियन्स द अल्टरनेटिभ लाइफ अर्थात् नभोगेको जीवनको अनुभव जस्ता प्राविधिसँग जोडिएका मानवीय संवेदनाको कल्पनाले किताबलाई प्रयोगधर्मी बनाएको छ ।"
वधशाला लाइभ प्रकृति दाहाल,"कस्तो मासु खाने ? बजारको मासु स्वास्थ्यका लागि हाइजेनिक छैन भन्छिन् पोषणविद् सुनैना देवजू । धेरैतिरबाट ढुवानी हुने र वधशालाहरू पनि स्वस्थ नभएकाले घरमा ल्याएर मज्जाले धोएर मात्रै होइन, त्यो मासु उसिनेर खानुपर्छ, देवजू भन्छिन्, शरीरका लागि आवश्यक पर्ने प्रोटिन भए पनि मान्छेले आवश्यकताभन्दा धेरै मासु खाइरहेका छन् । एक व्यक्तिलाई एक दिनमा ३ पिस फल मासु पर्याप्त हुन्छ भन्छिन् देवजू । पोलेको, फ्राई गरेको मासु शरीरका लागि हानिकार हुने भएकाले त्यो मासु नखान सुझाव दिन्छिन् । मासु किन्दा गुणस्तर र त्यसको सरसफाइमा ध्यान दिनुपर्ने बताउँछन् खाद्य व्यवस्था तथा गुणस्तर विभागका निरीक्षक बिजन श्रेष्ठ । वधशालामा काटेर, झुन्ड्याएर राखिएको मासुभन्दा फ्रिजको मासु किन्दा राम्रो, उनी भन्छन्, फ्रिजमा राखिएको मासु लामो समयसम्म खान सकिन्छ कुखुराको ६ महिनासम्म, राँगाको १२ महिना र खसीको ६ देखि ९ महिनासम्म । काटेर झुन्ड्याइएको मासुमा जीवाणु उत्पादन भइसकेको हुन्छ । केही समय भएपछि फ्रिजमै राखिएको मासु रोज्नुस् ।"
"सियोले सिएको, छोट्टीले दिएको !",कुछ इश्क किया कुछ काम किया काम इश्क के आगे आता रहाऔर इश्के से काम उल्झता रहाफिर आखिरकार तङ आ कर हम नेदोनो को अधुरा छोड दिया
नेपालचीन सम्बन्धको 'डायरी,"कमलादीको प्रज्ञा प्रतिष्ठान परिसरमा पुस १६ मा चीनका लागि नेपालका पूर्वराजदूत राजेश्वर आचार्यको किताब कूटनीतिक डायरी लोकार्पण कार्यक्रममा बोल्दै पूर्वपरराष्ट्रमन्त्री भेषबहादुर थापाले चीनलाई बुझाउन फरक दुई भ्रमणका दृष्टान्त व्याख्या गरे । पहिलो भ्रमण चेयरम्यान माओ त्सेतुङसँग सन् १९७० को दशकको सुरुवातमा बेइजिङमा भएको भेटवार्ता सम्झिए । प्रधानमन्त्री कृतिनिधि विष्टले नेतृत्व गरेको नेपाली प्रतिनिधिमण्डलको भ्रमणमा सहभागी थापा अर्थसचिव थिए । बेइजिङमा नेपाली प्रतिनिधिमण्डलले माओलाई भेट्यौं । र, नेपाललाई आवश्यक सहयोगको सूची दियौं । त्यस बेला माओले भन्नुभयो नेपाल र हाम्रो आर्थिक अवस्था (आर्थिक अवस्था कमजोर) अहिले उस्तै छ । तर, हामी (चीन) ले सानो योगदान गरे पनि नेपालका लागि लाभदायक हुन्छ, थापाले सुनाएका थिए । साथै माओले आफू बूढो भइसकेको र युवाहरूलाई (तत्कालीन प्रधानमन्त्री चाउ एन लाई) केके सहयोग गर्न सकिन्छ हेरेर प्रतिक्रिया दिने सन्देश भेटवार्तामा दिएका थिए । सहयोगको विषयमा माओले चाउ एन लाइसँग भेटेर कुरा गर्न पनि सल्लाह दिएका थिए । थापाका अनुसार, त्यस दिन बेलुकी आफू बसेको होटलमा प्रधानमन्त्री चाउ आएर भेटेको र होटलको लबीको सोफामा बस्दै उनले दिउसो माओलाई नेपालले दिएको सूचीमाथि चीनले सम्बोधन गर्ने आश्वासन दिएर फर्केको पनि बताए । पूर्वपरराष्ट्रमन्त्री थापाले सम्झेको दोस्रो भ्रमण हो माओपछिका चीनका अर्का लोकप्रिय नेता देङ सियाओपिङको नेपाल आगमन । देङ सन् १९७८ मा नेपाल आएका थिए । त्यो भ्रमणमा पनि थापा सहभागी थिए । नेपाल सरकारले फेरि देङसामु चिनियाँ सहयोगका लागि सूची प्रस्ताव गर्यो । देङले नेपाललाई फाइदा हुने मात्रै होइन, दुई मुलुकलाई नै लाभ हुने परियोजना ल्याउन आग्रह गर्नुभएको थियो । यसले चीनको परिवर्तनलाई प्रस्ट पार्छ, थापाले सुनाए । थापाले दिएका दुई भ्रमणको उदाहरणले भन्छ चीनले आफूलाई कसरी अघि बढाइरहेको छ ! देङ यस्ता पात्र हुन्, जसले सन् १९७८ देखि चीनलाई खुला बजार अर्थतन्त्रमा अघि सारेका थिए । चीनले त्यसैलाई पछ्याउँदै अहिले विश्व अर्थतन्त्रमा बलियो शक्ति बनिसकेको छ । देङ तीनै नेता हुन्, जसले बिरालो सेता होस् या कालो, मुसा मार्ने भए भइगोनी भन्दै खुला नीति अवलम्बन गर्दै चीनलाई विश्व बजारमा पुर्याएका थिए । माओको कार्यकालमा नेपाललाई लाभ हुने गरी सहयोग गर्न चाहेको चीनले देङसम्म आइपुग्दा नेपाल मात्रै होइन, दुवै मुलुकलाई लाभ हुने परियोजना र कार्यक्रममा मात्रै सहयोग गर्ने प्रस्ट पार्यो । चीनले सन् २०१३ बाट अघि सारेको बेल्ट एन्ड रोड इनिसियटिभ (सुरुवातमा यसलाई वान बेल्ट वान रोड भनिन्थ्यो) ले पुरानो सिल्क रोड ब्युँताउने काम गर्यो । साथै समुन्द्री मार्गमा पनि विस्तार गर्यो । हालसम्म नेपालसहित एक सय ५१ मुलुकले बीआरआईमा हस्ताक्षर गरेका छन् । तर, नेता देङले त्यसबेला भनेजस्तै बीआरआईलाई चीनले कुनै एक मुलुकलाई केन्द्रमा राखेर भन्दा पनि दुईपक्षीय हितमा प्रयोग गर्न खोजेको देखिन्छ । आफ्नो ५ वर्षे कार्यकालमा चीनको परिवर्तनलाई नजिकै रहेर हेरेका चीनका लागि पूर्वराजदूत आचार्यले आफ्नो पुस्तक कूटनीतिक डायरी मा नेपालचीन सम्बन्ध र अन्य विविध विषय उतार्ने कोसिस गरेका छन् । उनी २०५५ देखि २०५९ (सन् १९९८ देखि २००२) सालसम्म चीनका लागि आवासीय राजदूत भए । र, मंगोलिया, उत्तर कोरियाका लागि गैरआवासीय राजदूतका रूपमा पनि काम गरे । पूर्वराजदूत आचार्यले किताबमा राजदूत नियुक्ति प्रक्रियादेखि उता जानुअघि तत्कालीन राजा वीरेन्द्रसँग भएको भेटवार्ता, बेइजिङ यात्रा र ओहदाको प्रमाणपत्र बुझाउँदा तत्कालीन चीनका राष्ट्रपति जियाङ जमिनसँग भएका वार्ता उतारेका छन् । उनले बेइजिङमा दक्षिण एसियाली क्षेत्रीय संगठन (सार्क) का राजदूतसँगको भेटको रमाइलो पनि उल्लेख गरेका छन् । अर्कोतिर बेइजिङस्थित भारतीय दूतावासका प्रतिनिधिले नेपाली दूतावासका गतिविधिलाई निगरानी गरेको विषय पनि बाहिर ल्याएका छन् । आचार्यले किताबमा कालापानीबारे चिनियाँ चासो, नेपालचीनबीचको पारवहन सन्धिको मस्यौदा तयारी, बेइजिङमा सिक्किम सम्बन्धी चासोलाई व्याख्या गरेका छन् । उनले कालापानीको विषयमा चिनियाँ अधिकारीसँग धारणा मागेको र उक्त क्षेत्र नेपालको भएको जानकारी दिएको पनि लेखेका छन् । चीनका पदाधिकारीले त्यस विषयमा आफूलाई जानकारी प्राप्त भएपछि भारतसँग त्यस क्षेत्रमा कुनै पनि सहकार्य नगर्ने वाचा गरेको पुस्तकमा उल्लेख गरेका छन् । पुस्तकमा चिनियाँ विदेश मन्त्रालयका प्रवक्ताले सन् २००१, नोभेम्बर १५ मा कालापानी क्षेत्र भारत र नेपाल बीचको विवादित भूभाग हो । यसलाई दुई देशले आपसी संवादका आधारमा टुंग्याउनेछन् भन्ने उल्लेख गरिएको टिप्पणी पनि समावेश छ । तर, सन् २०१५, मे १५ मा नरेन्द्र मोदीको चीन भ्रमणका बेला नेपाललाई थाहै नदिई दुई मुलुकबीच लिपुलेकलाई चीन र भारतको व्यापारिक नाकाको रूपमा विकास गर्ने सम्झौता गरे, जसले नेपाललाई निराश बनायो । लगत्तै नेपालले विरोधस्वरूप कूटनीति नोट पनि बेइजिङ र नयाँ दिल्लीलाई पठाएको थियो, जसको जवाफ लिखित रूपमा दुवै मुलुकले नेपाललाई हालसम्म पठाएका छैनन् । चीनका अधिकारीहरूले भने उक्त सम्झौतामा नेपालको आपत्ति हो भने पुनरवलोकन गर्न सकिने तत्कालीन परराष्ट्रमन्त्री महेन्द्र पाण्डेसँगको भेटवार्तामा मौखिक रूपमा मात्रै बताएका थिए । नेपालमा संवैधानिक राजा रहँदै आफ्नो नियुक्ति भएर होला लेखक, पूर्वराजदूत आचार्य राजसंस्थाप्रति केही नरम देखिएका छन् । आचार्यको यो पुस्तकले कुनै ठूलो विषय उठाएर समाधानको बाटो दिनेतिरभन्दा पनि केही महत्त्वपूर्ण सूचना बाहिर ल्याएको छ । ती सूचना नेपालचीन सम्बन्धका विषय बुझ्न मात्रै होइन, नेपालको समग्र भूराजनीतिक परिवेश बुझ्न महत्त्वपूर्ण दस्तावेज हुनेछन् । पुस्तकमा ससाना भाषिक त्रुटि छन् । तर, विषयवस्तुको गम्भीरता, लेखकको स्पष्ट प्रस्तुतिले राजनीतिक, कूटनीतिक र अन्य क्षेत्रमा काम गर्ने पाठकका लागि किताब उपयोगी छ ।"
