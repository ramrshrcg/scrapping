शीर्षक,विवरण
नक्कली शरणार्थी बनाउने खेलमा शक्तिशाली जेलमा,"सन् १९९१ ः भुटानी शरणार्थी नेपाल भित्रिने क्रम सुरुसन् २००६२०१६ ः करिब १ लाख १३ हजार भुटानी शरणार्थी अमेरिका, क्यानडालगायत मुलुकमा पुनःस्थापना, पुनःस्थापना बाँकी ६ हजार ३ सय ६५२०७६ जेठ ३० ः पूर्वसहसचिव बालकृष्ण पन्थीको नेतृत्वमा शरणार्थी समस्या समाधानका लागि सुझाव दिन कार्यदल गठन२०७६ कात्तिक १ ः पन्थी कार्यदल प्रतिवेदन तत्कालीन गृहमन्त्री रामबहादुर थापालाई, ४२९ जनालाई शरणार्थी परिचयपत्र दिन सिफारिस२०७८ असोज १४ ः शरणार्थी समस्या समाधानका नाममा तत्कालीन गृह सचिव टेकनारायण पाण्डेद्वारा सुझावसहित प्रतिवेदन पेस गर्न झापा प्रशासनलाई पत्र२०७८ मंसिर १३ ः पन्थी कार्यदल प्रतिवेदन कार्यान्वयन गर्ने मन्त्रिपरिषद् निर्णय२०७९ वैशाख १ ः भुटानी शरणार्थी पुनःस्थापना कार्य नरहेको संयुक्त शरणार्थीसम्बन्धी राष्ट्रसंघीय उच्च आयोगको स्पष्टोक्ति २०७९ जेठ १८ ः नक्कली शरणार्थी बनाउने नाममा ठगी भएको भन्दै प्रहरीमा उजुरी२०७९ जेठ २७ ः तत्कालीन गृहमन्त्री बालकृष्ण खाणद्वारा मन्त्रीस्तरीय निर्णयबाट दर्ता छुट शरणार्थीका सम्बन्धमा दीर्घकालीन समस्या समाधान गर्नेसहित कार्यादेश थपेर काम गर्न झापा प्रशासनलाई पत्र (त्यहीताका सचिव पाण्डेबाट पन्थी प्रतिवेदन झिकेर नक्कली विवरण समेटिएको प्रतिवेदन साटफेर)२०७९ चैत १२ ः शरणार्थी प्रकरणका नाइके केशव दुलालसहित ३ पक्राउ, ठगीमा अनुसन्धान२०८० वैशाख ३ ः संगठित अपराधमा अनुसन्धान विस्तार (जेठ ४ सम्म पक्राउ संख्या १६)जेठ ८ ः दुई पूर्वमन्त्रीसहित ३३ विरुद्ध संगठित अपराध, ठगी र राज्यविरुद्धको कसुरमा मुद्दा चलाउनुपर्ने प्रहरी रायजेठ १० ः सरकारी वकिल कार्यालयद्वारा काठमाडौं अदालतमा ३० जनालाई राज्यविरुद्ध अपराधसहित ४ कसुरमा मुद्दा दायर, दुई अभियुक्तद्वारा आत्मसमर्पण जेठ १२१९ ः अभियुक्तसँग थुनछेक बयानजेठ २२२४ ः सरकारी वकिलका तर्फबाट बहसजेठ २५३२ ः प्रतिवादीका कानुन व्यवसायीको बहसअसार १ ः १६ अभियुक्तलाई थुनामा पठाउन र २ जनालाई धरौटीमा छाड्न आदेश"
"प्रदेशमा बजेटको आकार घट्यो, सांसदलाई बढाबढ","सुदूरपश्चिममा पूर्वाधारलाई प्राथमिकतासुदूरपश्चिम सरकारले चालु बजेटको भन्दा करिब सात अर्ब घटाउँदै आगामी वर्षका लागि २९ अर्ब २६ करोड ५९ लाख ३२ हजारको बजेट सार्वजनिक गरेको छ । आर्थिक मामिलामन्त्री नरेशकुमार शाहीले शुक्रबार प्रदेशसभामा प्रस्तुत गरेको बजेटमा भौतिक पूर्वाधार विकासका कार्यक्रम प्राथमिकतामा राखेको दाबी गरेका छन् । आगामी वर्षका लागि चालुतर्फ ९ अर्ब ५९ करोड ६० लाख २ हजार, पुँजीगततर्फ १७ अर्ब २ करोड २३ लाख ६० हजार विनियोजन गरिएको छ । वित्तीय व्यवस्थातर्फ ३० करोड र अन्तर सरकारी वित्त हस्तान्तरणतर्फ २ अर्ब ३४ करोड ७५ लाख ७० हजार अनुमान छ । आगामी बजेटमा आन्तरिक राजस्व १ अर्ब ५० करोड, संघबाट प्राप्त हुने राजस्व बाँडफाँट ९ अर्ब ४१ करोड १७ लाख, वित्तीय समानीकरण ८ अर्ब ५२ करोड ३ लाख, ससर्त अनुदान ४ अर्ब ५१ करोड १६ लाख, समपूरक अनुदान ७७ करोड, विशेष अनुदान ६२ करोड, संघबाट प्राप्त हुने प्राकृतिक स्रोतको रोयल्टी ६ करोड ५६ लाख ८ हजार र यस वर्षको नगद मौज्दातबाट ३ अर्ब ८६ करोड ६७ लाख २४ हजार स्रोत प्राप्त हुने अनुमान गरेको छ ।स्थानीय तहलाई समानीकरण अनुदानतर्फ ८० करोड ८१ लाख ३५ हजार, ससर्त अनुदान ४९ करोड ४३ लाख ५०, समपूरक अनुदान ६३ करोड ८९ लाख ८५ हजार, विशेष अनुदानतर्फ ४० करोड ८१ लाख विनियोजन गरेको छ । अत्यावश्यकबाहेक सवारीसाधन खरिद नगर्ने, पेट्रोलियम पदार्थबाहेकबाट चल्ने सवारीसाधन करमा २० प्रतिशत छुट दिनेलगायतका कार्यक्रम समावेश छ । अत्तरियाधनगढी मोनोरेल सम्भाव्यता अध्ययन र बाजुराको ढम्कने पाण्डुसेन सुरुङमार्ग अध्ययनका लागि बजेट विनियोजन गरिएको छ ।कृषिमा आत्मनिर्भर सुदूरपश्चिम अभियानका लागि एक स्थानीय तह एक कृषक पाठशाला, कृषकलाई शून्य ब्याजदरमा कर्जा, कृषि एम्बुलेन्स, रासायनिक मलको सहज उपलब्धताका लागि अनुदानलगायत कार्यक्रम ल्याएको मन्त्री शाहीले बताए । देवनारायण साह (मोरङ), सन्तोष सिंह (धनुषा), सुवास विडारी (मकवानपुर), प्रतीक्षा काफ्ले (गण्डकी), घनश्याम गौतम (रूपन्देही), तृप्ति शाही (वीरेन्द्रनगर) र अर्जुन शाह (धनगढी)"
सर्वोच्चले पायो १६ महिनापछि प्रधानन्यायाधीश,"(काठमाडौं)सर्वोच्च अदालतको प्रधानन्यायाधीशमा हरिकृष्ण कार्की शुक्रबार नियुक्त भएका छन् । उनलाई संसदीय सुनुवाइ समितिको बैठकले प्रधानन्यायाधीशमा अनुमोदन गरेपछि राष्ट्रपति रामचन्द्र पौडेलले नियुक्त गरेका हुन् । नवनियुक्त प्रधानन्यायाधीश कार्कीले शुक्रबारै शीतल निवासमा आयोजित समारोहमा राष्ट्रपति पौडेलसमक्ष पद तथा गोपनीयताको शपथ लिए । कार्कीको नियुक्तिसँगै सर्वोच्चले १६ महिनापछि प्रधानन्यायाधीश पाएको छ । २०७८ फागुन १ मा चोलेन्द्रशमशेर जबरालाई महाभियोग लागेर निलम्बनमा परेपछि सर्वोच्च न्यायालय कामु प्रधानन्यायाधीशको भरमा चलेको थियो । जबरा निलम्बित भएपछि कामु बनेका दीपक कार्कीले २०७९ असोज १७ मा कामुकै हैसियतमा अवकाश पाएका थिए । उनको बिदाइपछि हरिकृष्ण कार्कीले पनि आठ महिनासम्म कामुको जिम्मेवारी सम्हालेका थिए । संवैधानिक परिषद्ले उनलाई प्रधानन्यायाधीश नियुक्त गर्न गरेको सिफारिस संसदीय सुनुवाइ समितिले शुक्रबार अनुमोदन गरेको हो । अब उनले डेढ महिना प्रधानन्यायाधीशको जिम्मेवारी सम्हाल्नेछन् । संवैधानिक परिषद्बाट गत वैशाख २५ मा सिफारिस भएका कार्कीको सुनुवाइ दुई दिन चलेको थियो । कार्कीले बिहीबार सुनुवाइ समितिमा कार्ययोजना पेस गरेका थिए भने शुक्रबार समिति सदस्य र कार्कीबीच सवालजवाफ भएको थियो । मातहतका न्यायाधीशसहित २९ समूहले लगाएको आरोपको सामना गर्दै कार्की सर्वोच्च अदालतको ३० औं प्रधानन्यायाधीश भएका हुन् । त्यसअघि उनीविरुद्ध उजुरी आह्वान भएको थियो । उनीविरुद्ध परेका २९ उजुरीमाथि छानबिन गरेर सुनुवाइ समितिले प्रधानन्यायाधीशमा कार्कीलाई अनुमोदन गरेको हो । संसदीय अनुमोदनपछि राष्ट्रपतिले प्रधानन्यायाधीश नियुक्ति गर्ने संवैधानिक प्रावधान छ ।कार्की अब साउन १९ सम्म प्रधानन्यायाधीश हुनेछन् । साउन २० मा उमेरहदका कारण उनले अनिवार्य अवकाश पाउनेछन् । न्याय परिषद् सचिवालयले जेठ २ मा पठाएको पत्रमा भनिएको छ, यस सचिवालयमा रहेको अभिलेख तथा निजामती किताबखाना समेतबाट यहाँको वैयक्तिक विवरण अभिलेखका आधारमा साउन १९ मा ६५ वर्ष पूरा भई उमेरका कारणले साउन २० देखि अनिवार्य अवकाश हुनुहुने व्यहोरा जानकारी गराउँदछु । प्रधानन्यायाधीश कार्की नेपाल बार एसोसिएसनको सचिव हुँदै अध्यक्ष भएका थिए । महान्यायाधिवक्ताको ३ महिने जिम्मेवारी सम्हालेका उनी २०७३ साउन १७ मा सर्वोच्च अदालतका न्यायाधीश भएका थिए । २०३९ मा कानुनमा स्नातक गरेका कार्कीले २०४० सालमा अधिवक्ताको लाइसेन्स पाएपछि २०७२ सालसम्म निरन्तर वकालत गरे । मानवअधिकार, प्रेस स्वतन्त्रता, न्यायमा नागरिकको पहुँच, राष्ट्रिय महत्त्वको विषयमा भूमिका खेलेको, सामाजिक अभियन्ता, कानुन व्यवसायीका व्यावसायिक विकासका लागि आफूले भूमिका खेल्दै आएको उनी बताउँछन् । प्रधानन्यायाधीशबाट अवकाश भएपछि पनि न्यायालयको सुशासन कायम गर्न योगदान दिने उनले बताए । कार्कीले कामु हुँदा गरिरहेको कामलाई निरन्तरता दिने बताएका थिए । सर्वोच्च अदालत प्रवेश गरेपछि मुद्दा फैसला गर्नुका अलावा योजना तथा अनुसन्धान समितिको संयोजकका रूपमा महत्त्वपूर्ण काम गरेको कार्कीले दाबी गरे । २०७६ मा समितिको संयोजक भएपछि देशभरका सबै न्यायाधीश, सरकारी वकिल, कानुन व्यवसायी, न्याय क्षेत्रका सरोकारवालाहरूसँग छलफल गरेको उनले बताए । देशभरका न्यायपालिकाको अवस्था, जनशक्तिको अवस्था, भौतिक अवस्था, स्रोत साधनको अवस्था, संस्थागत विकासको विषयमा छलफल गरी अदालतको पञ्चवर्षीय योजना अगाडि सारेको उनले बताए । उक्त योजनाले सर्वोच्च तथा अन्य अदालत सञ्चालनमा सहजता आएको कार्की बताउँछन् ।सर्वोच्चमा हाल ३८ हजार ६ सय ८१ मुद्दा विचाराधीन रहेकाले योजना बनाएर छिटो न्याय निरूपणको बाटो अपनाउनुपर्ने बाध्यता रहेको उनको भनाइ छ । हाल सर्वोच्चमा २१ जना न्यायाधीश हुनुपर्नेमा १६ मात्रै छन् । गोला प्रणालीबाट सर्वोच्च, उच्च र जिल्ला अदालतबाट पेसी तोक्ने व्यवस्था सुरु गरेपछि न्याय निरूपणमा सहज भएको र अदालतप्रतिको आलोचना घटेको उनको बुझाइ छ । कार्कीले अदालतमा सुधारको प्रक्रिया निरन्तर चलिरहने बताए । न्यायिक सुशासनका लागि अदालतमा हुन सक्ने अनियमितता र भ्रष्टाचारजन्य कार्यहरूप्रति शून्य सहनशीलता अवलम्बन गर्ने उनले बताए । सांसदहरूले कार्कीलाई सरकार पक्षको मुद्दामा किन सरकारको पक्षमा फैसला हुँदैन ? गरिबले न्यायालयमा सहज पहुँच कसरी पाउँछन् ? जटिल मुद्दामा बेञ्च छाडेर किन भाग्नुहुन्छ ? पुरानो मुद्दा कसरी फर्छ्योट गर्नुहुन्छ ? न्यायाधीश नियुक्तिमा हुने भ्रष्टाचार तपाईं आउनुभन्दा अघिदेखिको हो कि आएपछि हो ? भनी प्रश्न गरेका थिए । त्यस्तै, संसदीय सुनुवाइ समितिले पनि कार्कीलाई विभिन्न सवाल गरेको थियो । जसमा आफू मातहतका न्यायाधीशलाई अनुशासनमा राख्न सक्नुभएको छैन, कसरी न्यायालय व्यवस्थित गर्नुहुन्छ ? वर्षौं जेल बसेपछि निर्दोष ठहर हुन्छ, उसलाई राज्य वा अदालत कसले क्षतिपूर्ति दिने ? टीआरसीको मुद्दा अदालतको क्षेत्राधिकारभित्र पर्छ ? न्यायालयमा आउने बिचौलिया को हुन् ? अटोमेसन पद्धति किन लागू भएन ? बहालवाला न्यायाधीश नाराबाजीमा उत्रिएपछि न्यायालयमा देखिएको विकृतिलाई कसरी मर्यादित बनाउनुहुन्छ ? जस्ता प्रश्न सोधिएका थिए ।उजुरीकर्ताका कुरा पनि समितिमा सांसदहरूले प्रस्तावित प्रधानन्यायाधीशलाई सोधेका थिए । प्रधानन्यायाधीशमा अनुमोदित कार्कीले उच्च र जिल्ला अदालतका न्यायाधीश नियुक्तिमा संसदीय सुनुवाइ नहुने भएकाले सर्ट लिस्ट बनाएर वेबसाइटमा राखी उजुरी आह्वान गरेर सुनुवाइ गर्ने गरी प्रक्रिया अघि बढाइएको बताए । सांसदहरूले राखेको कतिपय विषय अदालतमा विचाराधीन रहेकाले टिप्पणी नगर्ने बताए । आफूविरुद्ध लगाइएको आरोप पुष्टि भएमा पदमा नबस्ने पनि उनले बताए । सांसदहरूले विकास निर्माणको कुरामा न्यायालयबाट आउने आदेश र त्यसले पार्ने असरका कुरा उठाएपछि जवाफमा कार्कीले भने, संविधानले नागरिकलाई दिएको मौलिक अधिकार संरक्षण गर्नु अदालतको कर्तव्य हो । त्यो नागरिकको सम्पत्तिको अधिकार उल्लंघन भएको छ कि छैन, त्यो हेर्ने हो । अन्तरिम आदेश, अल्पकालीन आदेश दिएर वर्षौंसम्म फैसला नहुने अवस्थाको अन्त्य भइसकेको उनले दाबी गरे । अन्तरिम आदेश दिएपछि एक हप्ताभन्दा बढीको तारिख नै नदिने नीति लिएको उनले प्रस्ट पारे । सांसदले निर्दोषलाई सजाय भएको भन्ने विषयमा कार्कीले प्राप्त प्रमाणका आधारमा फैसला गर्नुपर्ने बाध्यता रहेको बताएका छन् । सांसदहरूले जिल्ला, उच्च अदालतमा न्यायाधीश नियुक्तिमा ढिलाइ गरेको आरोप लगाएपछि उनले कानुनमन्त्री नहुँदा नियुक्ति प्रक्रिया लम्बिएको बताए । सर्वोच्च अदालतमा पनि साउनसम्म ६ जना न्यायाधीश रिक्त हुने उनले बताए । योग्य व्यक्ति मात्रै न्यायाधीश नियुक्ति गर्न यसका लागि न्यायाधीश बन्न आवश्यक कोर्स पूरा भएको हुनुपर्ने प्रावधान ल्याउन लागेको कार्कीले बताए । न्यायिक प्रतिष्ठानलाई कोर्स बनाउन भनिसकेको छु । उनले भने, न्यायाधीश नियुक्तिमा भ्रष्टाचार र अनियमितताभन्दा पनि नातावाद, कृपावाद, संरक्षणवादले नियुक्तिलाई प्रभावित गरेको छ भन्ने आम गुनासो छ । यसलाई सम्बोधन गर्न केही प्रक्रिया अपनाएका छौं ।"
महानगरले शैक्षिक मेला रोकेपछि संसद्मा प्रश्न,"(काठमाडौं)भृकुटीमण्डपमा सञ्चालित शैक्षिक मेला (एडुफेयर) काठमाडौं महानगरपालिकाले रोकिदिएपछि शुक्रबार प्रतिनिधिसभा बैठकमा सांसदहरूले प्रश्न उठाएका छन् ।बिनाकारण शैक्षिक मेला रोकिएको भन्दै उनीहरूले सरकारसँग जवाफ माग गरेका हुन् । सांसद दीपा शर्माले अचानक मेला रोकेर अवलोकनमा आएका विद्यार्थीलाई अलपत्र पारिएको बताइन् । हिसानले गरेको शैक्षिक मेला किन रोकिएको हो ? शिक्षा मन्त्रालयले स्वीकृति दिएको छ, हजारौं विद्यार्थी अवलोकनमा आइरहेका छन्, उनले भनिन्, संघीय मन्त्रालय अनुमति दिने, स्थानीय सरकार पुलिसको डन्डा लगाएर उठाउने । संघीय सरकार र स्थानीय सरकारको तालमेल किन भएको छैन ? काठमाडौं महानगरले मेला रोकेर विद्यार्थीलाई सूचनाको हकबाट वञ्चित गराएको उनले बताइन् । शिक्षा तथा स्वास्थ्य समितिका सांसद शर्माले सरकारको ध्यानाकर्षण गराउँदै शिक्षामन्त्रीको जवाफसमेत मागिन् । एमाले सचेतक महेश बर्तौलाले मेला रोक्दा विद्यार्थी मर्कामा परेको बताए । कार्यक्रम आयोजना भयो, काठमाडौं महानगरले रोक्यो, विद्यार्थी अलपत्र पारियो, यसमा सरकारको ध्यानाकर्षण गराउँछु, उनले भने । बिहीबार सभामुख देवराज घिमिरेले उद्घाटन गरेको मेला नगर प्रहरीले सञ्चालनमा रोक लगाएको थियो । सांसदहरूले मेलाबारे प्रश्न गर्दा विनियोजन विधेयकमाथि छलफल चलिरहेको थियो । सांसद गणेश पराजुली रोस्ट्रममा छलफलका लागि उभिएका थिए । त्यति नै बेला सांसदहरूले मेलाबारे प्रश्न उठाएपछि सांसद मनीष झाले शिक्षा नियमावलीअनुसार स्थानीय तहले मेला रोकेको बताए । मेला त रोकियो तर संसद् किन रोक्ने भन्दै उनले असन्तुष्टि जनाए ।मेला आयोजक उच्च शिक्षालय तथा माध्यमिक विद्यालय संघ (हिसान) का अध्यक्ष रमेश सिलवालले काठमाडौं महानगरपालिकाले कुनै कारण नदिई जबर्जस्ती गरेको बताए । हिसानका प्रतिनिधिलगायत स्टल राखेका शिक्षण संस्थाका सञ्चालक शुक्रबार दिनभर महानगरपालिकाको निर्णय कुरेर बसेका थिए । मेला स्थल बन्द गरेकाले अवलोकन गर्न आएका विद्यार्थी, अभिभावक बाहिरबाटै फर्किएका थिए । शैक्षिक संस्थाले सञ्चालन गरेको मेलामा सुराकी परिचालन गरेर त्रसित बनाइयो, नगर प्रहरी आएर घरघर जाऊ, यहाँ किन बसेको भन्दै धम्क्याए, मेलास्थलको बिजुलीसमेत काटेर आतंकित पारियो, अध्यक्ष सिलवालले भने । प्रहरी निरीक्षकको नेतृत्वमा ठूलो संख्यामा नगर प्रहरी परिचालन गरिएको थियो । मेला रोकेपछि आयोजकले महानगरलाई नियम पालना गरी सञ्चालन गर्न निवेदन दिएका थिए । त्यसको समेत कुनै जवाफ नआएको आयोजकको भनाइ छ । महानगरको जवाफ पर्खिबसेका छौं, कार्यालयमा जाँदा मेयरसँग पनि भेट भएन, सिलवालले भने, उपमेयर पनि मेयरको कुरा हो भन्दै पन्छिनुभयो, के कारणले रोकेको, कसैले भनेको छैन । काठमाडौं महानगरपालिकाले बर्बरशैली देखाएको उनले बताए । गृहमन्त्रीसमेतलाई जानकारी दियौं तर राज्य पक्षले धोका दियो, उनले भने, महानगरले प्रहरी पठाएर अवलोकनकर्तालाई त्रसित बनायो, यसका विरुद्ध आन्दोलनको घोषणा गर्छौं । शिक्षा मन्त्रालयको अनुमति लिएर जिल्ला प्रशासन कार्यालय काठमाडौं र महानगरपालिकालाई त्यसको जानकारी दिएपछि मेला उद्घाटन भएको थियो । मेला सञ्चालनमा हस्तक्षेप गरेपछि हिसान पदाधिकारीले गृहमन्त्री नारायणकाजी श्रेष्ठलाई भेटेर सुरक्षा माग गरेका थिए । गृह मन्त्रालय र काठमाडौं प्रशासनले शान्तिसुरक्षा दिन नसकेको हिसानको गुनासो छ । शालीनतापूर्वक धैर्य गरेका छौं, वार्ता छलफलमा पनि डाकिएन, राज्यलाई कर तिरेर, अनुमति लिएर काम गर्दा पनि राज्यले नै अवरोध गर्यो, सिलवालले भने, जनप्रतिनिधिको काम डन्डा चलाउने होइन, गल्ती नै भएको भए पनि डाकेर छलफल पो गर्ने हो ।महानगर शिक्षा विभागका प्रमुख सीताराम कोइरालाले भने नतिजा नै नआई विद्यार्थी भर्ना गर्न लोभ्याएकामा मेला रोकिएको बताए । मेयर बालेन्द्र शाहको निर्देशनमा मेला रोकिएको उनको भनाइ छ । मेला रोकिएपछि हिसान पदाधिकारीको बैठकले निजी शैक्षिक संस्थाको साझा सञ्जाल (अपिन) को बैठक राखी आगामी दिनको रणनीति बनाउने तयारी गरेको छ । महानगरले मेला स्थलमा लगाइएको तालाका कारण शिक्षण संस्थाले सामग्री पनि लैजान पाएका छैनन् । कक्षा ११ र स्नातक तहमा भर्नाको तयारीमा रहेका विद्यार्थीलाई लक्षित गरी कान्तिपुर हिसान शैक्षिक मेला सञ्चालन गरिएको थियो । मेला ७ वर्षदेखि हुँदै आएको थियो । यसपालि जेठ ३२ देखि असार ३ गतेसम्म सञ्चालन गर्ने कार्यक्रम थियो । मेलामा सहभागिताका लागि कक्षा ११ र १२ पठनपाठन गराउने विद्यालयदेखि काठमाडौं विश्वविद्यालय, त्रिभुवन, पोखरा, पूर्वाञ्चललगायत विश्वविद्यालयबाट सम्बन्धन पाएका ७५ कलेजले अनुमति पाएका थिए ।"
खाणको निलम्बनमा कांग्रेस अझै मौन,"(काठमाडौं)नक्कली भुटानी शरणार्थी प्रकरणमा जेल चलान भएपछि कांग्रेस केन्द्रीय सदस्य बालकृष्ण खाणको पदीय हैसियतमाथि नैतिक प्रश्न उठेको छ । अभियोग लाग्दाकै बखत गत वैशाख अन्तिम साता उनलाई केन्द्रीय सदस्यबाट निलम्बन गर्नुपर्ने आवाज उठे पनि कांग्रेस मौन बसेको थियो । नक्कली शरणार्थी प्रकरणमा काठमाडौं जिल्ला अदालतले शुक्रबार पूर्वगृहमन्त्री एवं कांग्रेस केन्द्रीय सदस्य खाण, पूर्वउपप्रधानमन्त्री टोपबहादुर रायमाझीसहित १६ जनालाई पुर्पक्षका लागि जेल चलान गरेको छ । एमाले सचिव रायमाझीलाई भने पार्टीले वैशाखमै पदबाट निलम्बन गरिसकेको छ । खाण पक्राउ परेपछि वैशाख २७ र २८ मा बसेको कांग्रेस पदाधिकारी बैठकमा उपसभापति धनराज गुरुङ, महामन्त्रीद्वय गगन थापा र विश्वप्रकाश शर्माले अनुसन्धानमा सहयोग पुर्याउन र पार्टीको छवि जोगाउन खाणलाई निलम्बन गर्नुपर्ने धारणा राखेका थिए । एमालेले अभियोग लागेकै कारण रायमाझीलाई पदबाट निलम्बन गरिसकेको अवस्थामा कांग्रेसले जोगाउन नहुने उनीहरूको तर्क थियो तर सभापति शेरबहादुर देउवाले नचाहँदा उनी निलम्बनमा परेनन् । अब त अदालतको आदेशबाट उहाँ जेलमै पुगिसक्नुभएको छ, एउटा व्यक्तिमात्र नभई केन्द्रीय सदस्य पद जेल परेको छ, एक पदाधिकारीले भने, भोलि अदालतबाट सफाइ पाएको अवस्थामा स्वतः पदमा फर्कने गरी निलम्बित गर्नुपर्ने हो, तर नेतृत्वले नचाहँदा पार्टीको छबिमाथि नै दाग लागेको छ ।अहिले सभापति देउवा उपचारको सिलसिलामा सिंगापुरमा छन् । देउवाले निकटस्थसँग खाण धरौटीमा रिहा हुन्छन् भन्ने गरेका थिए । वैशाखमा पार्टीभित्र खाणलाई निलम्बन गर्ने आवाज चर्को बन्दासमेत उनले धरौटीमा रिहा हुने सम्भावना औंल्याउँदै टारेका थिए । अब त खाण जेलमै परेपछि केन्द्रीय सदस्य हुनु र नहुनुको अर्थ पनि रहेन, त्यसैले निलम्बनको निर्णय गर्दा केही सहज होला, देउवानिकट एक केन्द्रीय सदस्यले भने, तर सभापति स्वदेश नफर्किएसम्म यसमा निर्णय हुँदैन ।नैतिक पतन देखिने फौजदारी अभियोगमा पक्राउ परेमा वा जेल परेमा केन्द्रीय सदस्य वा पदाधिकारीको पद के हुने भन्नेमा कांग्रेस विधान मौन छ । विधानको धारा १३ मा भने पार्टी सदस्यता नरहने अवस्थाबारे उल्लेख छ । नैतिक पतन देखिने फौजदारी अभियोगमा अन्तिम अदालतबाट दोषी ठहर भएमा पार्टी सदस्य नरहने धारा १३ (ङ) मा लेखिएको छ । कांग्रेसनिकट एक कानुन व्यवसायीले मुद्दा विचाराधीन रहेको अवस्थामा के हुने भन्ने उल्लेख नभए पनि फौजदारी अभियोगमा मुद्दा लागेर जेल पुगिसकेको अवस्थामा पार्टीले स्वतः निलम्बन गर्नुपर्ने बताए । पहिलो कुरा त अनुसन्धानका लागि पक्राउ पर्नेबित्तिकै निलम्बन गर्नुपर्ने थियो, अब त जेल नै गइसकेको अवस्था छ, ती कानुन व्यवसायीले भने, कांग्रेस जति मौन बस्छ, नैतिकताको प्रश्न पनि उत्तिकै पेचिलो भएर उठ्नेछ ।कांग्रेसका एक केन्द्रीय सदस्यका अनुसार वैशाख २७ मा खाण पक्राउ परेपछि सभापति देउवाले निलम्बनको विषयमा छलफल गर्न पदाधिकारी बैठक बोलाएका थिए । प्रमुख पदाधिकारीका साथै पार्टीभित्र र बाहिर निलम्बनका लागि आवाज उठ्दा देउवा दोधारमा परेका थिए । त्यहीबीच सहमहामन्त्री महेन्द्र यादवसहित संस्थापन पक्षीय केही नेताहरूले निलम्बन नगर्न देउवामाथि दबाब बढाए । खाण पक्राउ परेको भोलिपल्ट वैशाख २८ गते बिहान केही केन्द्रीय सदस्य र सांसदहरूले सभापति देउवालाई भेटेर निलम्बन नगर्न चेतावनी दिएका थिए । त्यसपछि सभापति देउवाले खाणको पदीय जिम्मेवारीबारे अनिर्णीत हुँदै पदाधिकारी बैठक अन्त्य गर्नुभयो, ती केन्द्रीय सदस्यले भने ।कांग्रेसमा विभिन्न सजायमा जेल सजाय भोगेर पनि पार्टी राजनीतिमा सक्रिय भएका थुप्रै नजिर रहेका छन् । पछिल्लो समय ललिता निवास प्रकरणमा अभियोग लागेका विजयकुमार गच्छदार उपसभापति मनोनीत भएका थिए । २०७८ मंसिरमा सम्पन्न १४ औं महाधिवेशनमा उपसभापति पराजित भए पनि उनलाई सभापति देउवाले केन्द्रीय सदस्य मनोनीत गरेका छन् । यसअघि भ्रष्टाचार आरोपमा जेल सजाय भोगेका खुमबहादुर खड्का (दिवंगत), गोविन्दराज जोशी र चिरञ्जीवी वाग्ले पार्टीको १३ औं महाधिवेशनमा केन्द्रीय सदस्य उम्मेदवार बनेका थिए । खड्का लोकप्रिय मत ल्याएर निर्वाचित भए पनि जोशी र वाग्ले पराजित भएका थिए । पार्टीको विधानमा कुनै अभियोग लागेमा वा जेल गएमा के गर्ने भन्नेबारे स्पष्टसँग नलेखिएको कारण उनीहरू पार्टीको पदमा रहने गरेका छन् । सर्लाहीको मनसुरा सिँचाइ आयोजनामा भ्रष्टाचार अभियोग प्रमाणित भएका सुरेन्द्रप्रसाद सिंह १४ औं महाधिवेशनमा सर्लाहीको जिल्ला सभापति निर्वाचित भएका छन् । उनले सर्लाही कांग्रेस हाँकिरहेका छन् । २०७१ पुसमा विशेष अदालतले सिंहलाई भ्रष्टाचारी ठहर गर्दै १ करोड २३ लाख रुपैयाँ जरिवाना र ९ महिना कैद सजाय तोकेको थियो ।पछिल्लोपटक २०७५ माघ १९ गते संशोधन भएको राजनीतिक दलसम्बन्धी ऐन२०७३ ले भने फौजदारी कसुरमा अदालतबाट दोषी ठहर भएको व्यक्ति पार्टीको सदस्य रहन नसक्ने व्यवस्था गरेको छ । ऐनको दफा १४ मा भ्रष्टाचार, जबरजस्तीकरणी, मानव बेचबिखन तथा ओसारपोसार, लागूऔषध बिक्री वितरण तथा निकासीपैठारी, सम्पत्ति शुद्धीकरण, अपहरणसम्बन्धी कसुर वा नैतिक पतन देखिने अन्य फौजदारी कसुरमा कैद सजाय पाएको व्यक्ति कुनै पनि पार्टीको सदस्य हुन नसक्ने उल्लेख छ । कांग्रेसका अनुशासन समिति संयोजक आनन्दप्रसाद ढुंगानाले राष्ट्रिय कानुनले नै अदालतबाट फौजदारी कसुर प्रमाणित भएको व्यक्ति पार्टीको सदस्य हुन नसक्ने भनेकाले खाणको हकमा पनि निलम्बन वा अन्य कारबाहीका लागि अदालतको अन्तिम फैसला पर्खिनुपर्ने बताए । संशोधनअघि राजनीतिक दलसम्बन्धी ऐनमा अदालतबाट फौजदारी कसुरमा जेल परे पनि पार्टीको सदस्य रहन सक्ने प्रावधान थियो, त्यसैले विगतमा जेल परेका व्यक्ति पार्टी राजनीतिमा सक्रिय रहन्थे, उनले भने, अहिले कानुनले नै राजनीतिमाथि बन्देज लगाइसकेको छ, त्यसैले अदालतको फैसला नआउँदासम्म हामीले हतारिएर कसैको राजनीतिक जीवनमाथि फैसला गर्नु उपयुक्त हुँदैन । पार्टी विधान पनि मौन रहेकाले जेल चलान हुँदैमा खाणलाई निलम्बन गर्न नहुने उनले बताए ।नक्कली शरणार्थी प्रकरणमै शुक्रबार जेल चलान भएका टोपबहादुर रायमाझीलाई भने एमालेले वैशाखमै केन्द्रीय सचिवबाट निलम्बन गरिसकेको छ । राज्यले गर्ने अनुसन्धानमा सहयोग पुगोस् भनेर पार्टीका केन्द्रीय सचिव टोपबहादुर रायमाझीलाई यससम्बन्धी अनुसन्धान र कानुनी कारबाहीको प्रक्रियाको अन्तिम टुंगो नलागेसम्म पदबाट निलम्बन गरिएको जानकारी गराइन्छ, महासचिव शंकर पोख्रेलले वैशाख २७ गते जारी गरेको प्रेस विज्ञप्तिमा भनिएको छ ।शुक्रबार पुर्पक्षका लागि जेल चलान भएसँगै रायमाझीको सांसद पनि पनि स्वतः निलम्बन भएको छ । प्रतिनिधिसभा नियमावलीमा कुनै पनि सांसद फौजदारी अभियोगमा पुर्पक्षका लागि कारागार चलान भएको अवस्थामा सांसद निलम्बनमा पर्ने प्रावधान छ । अब अदालतबाट यो मुद्दाको अन्तिम किनारा नलाग्दासम्म उनले सांसदको हैसियतमा कुनै गतिविधि गर्ने पाउने छैनन् । संसद्को यो कार्यकालभित्र मुद्दाको अन्तिम फैसला भएर उनी दोषी ठहर भए उनको पदै जान्छ र उनी निर्वाचित क्षेत्रमा उपनिर्वाचन हुन्छ । पूर्वउपप्रधानमन्त्रीसमेत रहेका रायमाझी गत संसदीय निर्वाचनमा अर्घाखाँचीबाट निर्वाचित भएका हुन् ।"
अनलाइन बेटिङको फैलँदो जालो,"नियमन गर्न कानुन फितलोअनलाइन बेटिङमा संलग्नलाई कारबाही गर्न समयानुकूल कानुन परिमार्जन हुनुपर्ने देखिएको छ । करोडौं रुपैयाँको अनलाइन जुवा खेलाएको आरोपमा केहीअघि पक्राउ परेका फुटबल खेलाडीसहित ५ जना एक साताभित्रै जनही दुई सय रुपैयाँ जरिवाना तिरेर छुटेका थिए । जुवा ऐनअन्तर्गत उनीहरूमाथि काठमाडौं जिल्ला अदालतमा मुद्दा चलाइएको थियो । त्यस्तै, ठगी मुद्दामा पक्राउ गरेका नागराज भनिने नथमल अग्रवाल उच्च अदालत पाटनको आदेशमा ४० लाख रुपैयाँ धरौटी बुझाएर छुटेका थिए । हामीले पुरानै कानुनले काम चलाउनुपरेको छ, ती कानुन बनाउने बेला अनलाइनबाट ठूला ठगी होला भन्ने कल्पनै गरिएको थिएन, एक अनुसन्धान अधिकारीले भने, अनलाइन बेटिङजस्ता क्रियाकलापहरू ठूला खेल प्रतियोगिताका बेलामा वा अन्य समयमा फाट्टफुट्ट मात्रै हुने घटनामा सीमित रहेनन् । दिनानुदिन बढिरहँदा रोक्ने कानुन भने अपडेट गरिएका छैनन् । प्रविधिको प्रयोग गरी हुने अपराधका किसिम र तिनमा संलग्नको संख्या बढिरहँदा कानुनमा भने आवश्यक सुधार नहुनु दुःखद भएको उनले बताए । प्रहरीले महिनौं लगाएर गरेको अनुसन्धान खेर जाने सम्भावना रहेकामा पनि उनले चिन्ता व्यक्त गरे । बेटिङमा संलग्नहरु निरुत्साहित नहुनुमा फितलो कारबाहीलाई प्रहरी अधिकारी मुख्य चुनौती मान्छन् । छिटो पैसा कमाउने लोभ र अनलाइनमा गर्न हुनेनहुने व्यवहारबारे पर्याप्त जानकारी नभएर पनि कतिपय मानिस यसमा संलग्न भइरहेको जिल्ला सरकारी वकिल कार्यालय, काठमाडौंका सहन्यायाधिवक्ता अच्युतमणि नेउपाने बताउँछन् । हामीकहाँ बेटिङमा संलग्नलाई ठगी मुद्दामा कारबाही गर्ने र अरू मुद्दासरह म्याद थप गरी अनुसन्धान गर्ने चलन छ, उनले भने । प्रहरीका अनुसार धेरैजसो धरौटीमै छुट्ने गरेका छन् । यही प्रवृत्तिलाई मध्यनजर गर्दै पछिल्लो समय प्रहरीले आरोपितहरूलाई जुवा, राष्ट्र बैंक, विज्ञापन नियमन, सम्पत्ति शुद्धीकरण निवारण लगायत ऐनहरूअन्तर्गत कानुनी दायरामा ल्याउन सक्रियता बढाएको छ । उपत्यका प्रहरी अनुसन्धान कार्यालयका प्रमुख एसएसपी मनोज केसी भन्छन्, अनुसन्धानको दायरा बढाएर हामीले निगरानी र कारबाही बढाएका छौं ।"
प्रधानमन्त्रीमन्त्रीका जिल्लामा बजेट बढाएर ठूला आयोजनामा कटौती,"सबैभन्दा बढी विकास निर्माणका काम हुने भौतिक पूर्वाधार तथा यातायात मन्त्रालयको बजेट नै ३० अर्ब रुपैयाँ घटाइएको छ । चालु वर्षमा १ खर्ब ६१ अर्ब ५६ करोड बजेट पाएको यस मन्त्रालयले ०८०८१ का लागि १ खर्ब ३१ अर्ब ५९ करोड रुपैयाँ पाएको हो । समग्र मन्त्रालयकै बजेट घटेर आएकाले आयोजनाहरूको पनि बजेट घटेको भौतिक मन्त्रालयका सहसचिव एवं प्रवक्ता भीमार्जुन अधिकारीले जनाए । आयोजनाहरूले बजेट खर्च गर्न नसकेर घटाइएको होइन, उनले भने, समग्र मन्त्रालयकै बजेट घटेर आएकाले आयोजनाहरूको पनि घटेको हो ।राष्ट्रिय योजना आयोगले बजेटको सिलिङ दियो, अर्थ मन्त्रालयसँग छलफल गरेर नै योजना आयोगले आयोजनाहरूको सिलिङ घटाएर पठाएको थियो, उनले भने, आयोगले नै गौरवका आयोजनालाई बजेट तोकेरै पठाएको थियो, त्यहीअनुसार बजेट विनियोजन गरिएको हो । मन्त्रालयले काम भइरहेका गौरवका आयोजनामा थप बजेट माग गरे पनि नसकिने बताउने गरेको मन्त्रालय स्रोतको भनाइ छ । गौरवका आयोजनामा पूर्ण रूपमा बजेट विनियोजन गर्न विषयगत मन्त्रालयलाई भनिएको अर्थ मन्त्रालयका सचिव अर्जुन पोखरेल बताउँछन् ।"
महँगोमा प्याज बेचे कारबाही,"काठमाडौं (कास) व्यवसायीहरूले प्याजको मूल्य दोब्बर बढाएपछि वाणिज्य, आपूर्ति तथा उपभोक्ता संरक्षण विभागले कारबाही गर्ने चेतावनी दिएको छ । विभागले शुक्रबार विज्ञप्ति नै जारी गरेर कानुनले तोकिदिएको दायित्व पूरा नगर्ने व्यवसायीलाई कडा कारबाही गर्ने जनाएको हो । आर्थिक वर्ष ०८०८१ को बजेटमार्फत प्याजमा भ्याट लगाएपछि व्यवसायीले प्याजमा अचाक्ली मूल्यवृद्धि गरेका हुन् । मूल्यवृद्धिको चौतर्फी विरोध भइरहेको छ । वस्तुको स्वाभाविक मूल्यभन्दा उच्च मूल्य कायम गरेर बिक्री गर्ने कार्य उपभोक्ता संरक्षण ऐन ०७५ अनुसार दण्डनीय अपराध हो । कर लागेको बहानामा नियमित आपूर्ति भइरहेको वस्तुमा स्वाभाविक मूल्यभन्दा उच्च मूल्यमा बेच्न पाइँदैन, विज्ञप्तिमा भनिएको छ, दैनिक आधारभूत आवश्यकताका वस्तुको आपूर्ति प्रणालीमा आबद्ध हुने पैठारीकर्ता, ढुवानीकर्ता, सञ्चयकर्ता तथा विक्रेताले तोकिदिएको दायित्व बहन गर्नुपर्छ । कानुनबमोजिम बिलबीजक जारी गरी कारोबार गर्न ध्यानाकर्षण गराइन्छ, दायित्व पूरा नगरे कडा कारबाही हुन्छ ।प्याजको मूल्यकै सन्दर्भमा विभागले शुक्रबार आयातकर्तासँग छलफल गरेको थियो । त्यस क्रममा बिचौलियाका कारण महँगो परेको व्यवसायीहरूले प्रतिक्रिया दिएका थिए । खुला सीमाका कारण भारतबाट चोरीको प्याज प्रशस्त भित्रिएको जानकार बताउँछन् । केही ठूला व्यापारीले आफ्नो गोदामको प्याज खुद्रामा पठाइसकेका छन् । तर त्यो प्याज महँगोमा बिक्री भइरहेको छ । छलफलमा विभागले भने मूल्य घटाउन आग्रह गरेको जनाएको छ । केही दिनयता अनुगमन टोली तरकारीमा केन्द्रित गरेको विभागका महानिर्देशक गजेन्द्रकुमार ठाकुरले बताए । शुक्रबार नै लगनखेल, चन्द्रागिरि, शान्तिनगरलगायत क्षेत्रमा अनुगमन गरिएको विभागले जनाएको छ । थोकमा बजार अनुगमन गर्दा केही घटेको पनि देखियो । ५ किलो किन्दा किलोको ५७ देखि ६५ रुपैयाँसम्म लिएको देखियो, ठाकुरले भने, अनुगमनका क्रममा शंकास्पद देखिएका केही व्यापारीसँग बयान लिइरहेका छौं । मूल्य केही दिनमा नियन्त्रण हुन्छ ।प्याजको मूल्य बढेपछि उपभोक्ता हित संरक्षण मञ्च नेपालले आलुप्याजमाथिको भ्याट तत्काल फिर्ता लिन आग्रह गरेको छ । आलुप्याज जस्ता उपभोक्तालाई अत्यावश्यक अनि दैनिक उपभोग हुने तथा पोषण र बाँच्न पाउने मौलिक हकसँग सम्बन्धित कृषि उत्पादनमा विगत वर्षदेखि नै आयात बिन्दुमै ९ प्रतिशत कृषि सेवा शुल्क र ५ प्रतिशत अग्रिम आयकर गरी १४ प्रतिशत कर असुल्दै आएको छ, मञ्चले जारी गरेको विज्ञप्तिमा भनिएको छ, आयातमा निर्भर भएको अवस्थामा थप भ्याट लाग्दा उपभोक्ताको हक, बाँच्न पाउने हक, पोषणयुक्त खाद्य पहुँचको हक समाप्त भएको छ । नेपालमा आलुप्याजको माग धान्न करिब ९५ प्रतिशत आयात गर्नुपर्छ । नेपालमा औसत २० हजार २ सय ५१ हेक्टरमा प्याज खेती हुने गरेको कृषि तथा पशुपन्छी विकास मन्त्रालयले जनाएको छ । औसतमा वार्षिक करिब ३ लाख टन उत्पादन हुन्छ । बाँकी आयातमै निर्भर हुनुपर्ने बाध्यता छ ।"
उपत्यकाबाहिर जाने सवारी नयाँ बसपार्कबाट मात्र,"काठमाडौं (कास) अब लामा, मध्यम तथा छोटा दूरीका सवारी नयाँ बसर्पाकबाट मात्र सञ्चालन हुने भएका छन् । काठमाडौं महानगरपालिकाले यो नियम लागू गरेसँगै लामा तथा छोटा दूरीका सवारी बसर्पाकबाट सञ्चालन हुने भएका हुन् । यातायात व्यवसायीले अव्यवस्थित यात्रालाई महानगरले व्यवस्थित गर्न खोजेको भन्दै यसमा समर्थन जनाएका छन् । अब लामा तथा छोटा दूरीका सवारीमा देखिएको समस्या बिस्तारै समाधान हुँदै जाने नेपाल यातायात व्यवसायी राष्ट्रिय महासंघका अध्यक्ष विजय स्वाँरले बताए । महानगरले अव्यस्थित टिकट काउन्टर हटाउन थालिसकेको छ, उनले भने, बिहीबार गठित कार्यदलले काठमाडौंको कुनकुन ठाउँमा यात्रु ओराल्नेचढाउने भन्नेबारे आइतबार अनुगमन गरेर निर्णय गर्नेछ । टिकट काउन्टर बसपार्कमा मात्र रहने, तोकिएको ठाउँमा मात्र बुकिङ कार्यालय खोल्ने र प्रविधिको प्रयोग बढाएर अनलाइनमार्फत टिकट काट्ने व्यवस्था गरिने बताइएको छ । केही यातायात व्यवसायीले महानगरको निर्णयको विरोध गरे पनि अन्य सबै सकारात्मक रहेको काठमाडौं महानगरका ट्राफिक विज्ञ जगतमान श्रेष्ठको भनाइ छ । केही यातायात व्यवसायीले आफ्नै बसपार्क बनाएर त्यसलाई वैधानिकता दिन खोजिरहेका छन्, उनले भने, तर महानगरले उनीहरूको नक्सापास गर्ने छैन । शुक्रबार ५० प्रतिशत हाराहारी सवारी नयाँ बसपार्कबाट विभिन्न जिल्लाका लागि छुटिसकेको श्रेष्ठले जनाए । शनिबार यो संख्या बढेर ८० प्रतिशतसम्म पुग्ने अनुमान छ, उनले भने, यातायात सम्बद्ध तीन वटै मजदुर संगठन र दुई वटा ठूला यातायात व्यवसायी संघ यस विषयमा सकारात्मक छन् ।कुनकुन ठाउँबाट यात्रु चढाउने र ओराल्ने भन्ने विषयमा ठाउँ तोकिनसकिएको उनको भनाइ छ । ट्राफिक व्यवस्थापन र ठगी नियन्त्रणका लागि महानगरले यस्तो नीति लिएको उनले सुनाए । काठमाडौंबाट कतै जाँदा एक हजार भाडा भएको ठाउँमा बिचौलियाले २५ सय रुपैयाँसम्म लिने गरेको भेटिएको छ, उनले भने, तर व्यवसायीको हातमा ८ सय मात्र पर्छ, महानगरको नीतिले बिचौलियाको ठग्ने प्रवृत्ति पनि नियन्त्रण हुनेछ । महानगरको यस्तो नीतिले सर्वसाधारणदेखि व्यवसायीसम्मलाई सहयोग पुग्ने उनको भनाइ छ । महानगरले बिहीबार श्रेष्ठकै संयोजकत्वमा १३ सदस्यीय कार्यदल गठन गरेको छ । कार्यदलले यात्रुहरू बीचमा चढाउने, उतार्ने विषयमा उपयुक्त स्थान तोक्नेछ । उपयुक्त स्थानमा व्यवस्थित टिकट बुकिङ कार्यालय स्थापना गर्ने जनाइएको छ ।"
अर्थ संक्षेप,"होन्डाको साइन मोटरसाइकलमा ४ हजार ५ सयसम्म क्यासब्याक काठमाडौं (कास) होन्डाको १२५ सीसीयुक्त साइन मोटरसाइकल किन्नेले ४ हजार ५ सय रुपैयाँसम्म क्यासब्याक पाउने भएका छन् । साइन मोटरसाइकल किन्दा १ प्रतिशत ब्याजदरमै फाइनान्सिङ सुविधासमेत दिइएको होन्डाको अधिकृत विक्रेता स्याकार ट्रेडिङले जनाएको छ । कम्पनीका अनुसार यो योजना जेठ १८ देखि असार १५ सम्म मात्र कायम रहनेछ । प्यारासुट स्किनप्योरले ल्यायो गोटमिल्क फेसवासकाठमाडौं (कास) प्यारासुट स्किनप्योर फेसवासले बजारमा गोटमिल्क फेसवास ल्याएको छ । घाम र प्रदूषणले छालामा पुर्याउन सक्ने हानिकारक प्रभावको चुनौतीसँग लड्न यो फेसवास उपयुक्त रहेको कम्पनीको दाबी छ । छालाको प्रभावकारी हेरचाह खोज्नेहरूलाई मुलायम, चम्किलो र स्वस्थ छाला प्रदान गर्न प्राकृतिक सामग्रीसँगै बाख्राको दूधको शक्ति प्रयोग भएको फेसवास सार्वजनिक गरिएको छ, कम्पनीद्वारा जारी विज्ञप्तिमा उल्लेख छ । चिल्लोपना नियन्त्रणका लागि प्यारासुट स्किनप्योर ब्राइटनिङ एलोभेरा फेसवास, चमकका लागि प्यारासुट स्किनप्योर ब्राइटनिङ गोटमिल्क फेसवास र एन्टी पिम्पलका लागि प्यारासुट स्किनप्योर ब्राइटनिङ ओरेन्ज फेसवास उपलब्ध रहेको कम्पनीले जनाएको छ । सञ्चालनमा आयो मिराया वेलनेस एन्ड गल्फ रिसोर्ट काठमाडौं (कास) सीजी हस्पिटालिटीले नवलपुरको देवचुलीमा मिराया वेलनेस एन्ड गल्फ रिसोर्ट सञ्चालनमा ल्याएको छ । शाश्वतधाम र सीजी इन्डस्ट्रियल पार्कसँगै खुलेको यो रिसोर्ट गल्फप्रेमीका लागि आकर्षक गन्तव्य बन्ने हस्पिटालिटीको भनाइ छ । अध्यात्म, शान्ति र आनन्ददायी वातावरणका लागि यो रिसोर्ट नेपालको उत्कृष्ट सावित हुने सीजी हस्पिटालिटी होल्डिङ्सका प्रमुख कार्यकारी अधिकृत राहुल चौधरीको दाबी छ । रिसोर्टमा स्विमिङ पुल, बास्केटबल र ब्याडमिन्टन कोर्ट छन् । साथै वाइन टेस्टिङ वर्कसप, क्युरेटेड स्पा, हाइड्रोथेरापी, वेलनेस थेरापी र नेचर ट्रेल जस्ता सुविधा उपलब्ध छन् । रमणीय जल र प्रकृतिले घेरिएको यस रिसोर्टले विभिन्न डाइनिङ विकल्प प्रदान गर्ने हस्पिटालिटीले जनाएको छ । रिसोर्टमा वेलनेस वेगनएलाइभ रेस्टुरेन्ट, नेपाली इन्डियन भेजिटेरियन कजाइन रेस्टुरेन्ट र स्पोर्ट्स बार एन्ड ग्रिल जस्ता विकल्प उपलब्ध छन्, कम्पनीले जारी गरेको विज्ञप्तिमा भनिएको छ । बजारमा पार्ले एग्रोको ॅबीफिज काठमाडौं (कास) भारतको पेय पदार्थ कम्पनी पार्ले एग्रोले नेपाली बजारमा बीफिज पेय पदार्थ ल्याएको छ । स्याउ र माल्ट स्वादयुक्त कार्बोनेटेड यस पेय पदार्थ नेपालमा पहिलो पटक ल्याइएको पार्ले एग्रोले जनाएको छ । यो पेय पदार्थ सबै उमेर समूहका उपभोक्ताका लागि रहेको कम्पनीले बताएको छ । बी फिज नयाँ स्पार्कलिङ फ्रुट ड्रिंक्स हो, कम्पनीले आफ्नो उत्पादनबारे विज्ञप्तिमार्फत जानकारी दिएको छ । यो पेय पदार्थ माल्ट स्वादमा भएका कारण बियरको स्वादसँग पारंगत परिपक्व जनमानसलाई पनि आकर्षित गर्ने कम्पनीको दाबी छ । उपभोक्ताका लागि स्वादमा नयाँ अनुभव दिलाउन कम्पनी सधैं अगाडि रहेको पार्ले एग्रोकी प्रबन्ध निर्देशक तथा सीएमओ नादिया चौहानले बताइन् । ३० रुपैयाँबाट नै यसको मूल्य सुरुवात गरिएको उनको भनाइ छ । सनराइज बैंकमा नगद तथा चेक जम्मा गर्ने मेसिन काठमाडौं (कास) सनराइज बैंकले मेसिनबाटै सोझै ग्राहकले नगद तथा चेक आफ्नो खातामा जम्मा गर्न सक्ने सेवा थालेको छ । एक कार्यक्रमबीच बैंकका प्रमुख कार्यकारी अधिकृत सुमन शर्माले उक्त सेवाको उद्घाटन गरे । यस सेवाअन्तर्गत ग्राहकले बैंक कर्मचारीको सहयोगबिना कुनै भौतिक फाराम नभरी केवल खाता नम्बरका आधारमा मेसिनबाट सोझै नगद जम्मा गर्न सक्ने र त्यस्तो रकम तुरुन्तै ग्राहकको खातामा जम्मा हुने बैंकले जनाएको छ । किसोक मेसिनको प्रयोग गरी ग्राहकले कुनै पनि समयमा बैंक कर्मचारीको सहयोगबिना आफै क्लियरिङ चेक जम्मा गर्न सक्ने बैंकले जनाएको छ । ग्राहकले खाता मौज्दात, खाताको जानकारी, मिनी स्टेटमेन्ट र स्टेटमेन्ट प्रिन्ट पनि यसै मेसिनबाट प्राप्त गर्न सक्नेछन्, बैंकले जारी गरेको विज्ञप्तिमा भनिएको छ । यी दुवै सेवा हाल गैरीधारा तथा न्युरोड शाखामा उपलब्ध छन् । कुसुन्तीमा एमजीको आधुनिक सर्भिस सेन्टरकाठमाडौं (कास) अटोमोटिभ ब्रान्ड एमजीका लागि नेपालको आधिकारिक आयातकर्ता तथा वितरक प्यारामाउन्ट मोटर्सले ललितपुरको कुसुन्तीमा आधुनिक सर्भिस सेन्टर सञ्चालनमा ल्याएको छ । नेपाली ग्राहकको बढ्दो आवश्यकतालाई सम्बोधन गर्न सर्भिस सेन्टर स्थापना गरिएको कम्पनीले जनाएको छ । सर्भिस सेन्टरले एमजीका नेपाली ग्राहकलाई बिक्रीपछिको सेवा प्रदान गर्दै उच्चतम अनुभव सुनिश्चित गर्ने लक्ष्य राखेको छ । ६ रोपनी क्षेत्रफलमा फैलिएको सर्भिस सेन्टरमा फराकिला वेटिङ लाउन्ज, कस्टमर सर्भिस डेस्क, सुसज्जित मेन्टेनेन्स र रिपेयर सेक्सन, पर्याप्त स्टोरेज स्थान र प्रशासनिक अफिस रहेको प्यारामाउन्टले जनाएको छ ।"
आवश्यकता र चाहनाले जन्माएको सपना,"(तिलोत्तमा)शारजहाँ क्रिकेट मैदान भन्नेबित्तिकै जोडिएर आउने नाम हो, अब्दुल रहमान बुखातिर । शेख परिवारमा जन्मिएका उनी अलिक फरक थिए । उनले पाकिस्तानबाट माटो लगेर आफ्नो स्वामित्वमा शारजहाँ क्रिकेट रंगशाला बनाए । एउटा व्यक्तिले बनाएको प्राइभेट क्रिकेट रंगशालाले सबैभन्दा बढी एकदिवसीय अन्तर्राष्ट्रिय खेल आयोजना गरिसकेको छ । सन् १९८२ मा निर्माण भएको शारजहाँमा २ सय ४६ एकदिवसीय अन्तर्राष्ट्रिय खेल आयोजना भइसकेको छ । अन्य कुनै मैदान भने २ सय खेल आयोजनाको छेउछाउ पुग्न सकेका छैनन् । दुई वर्षअघि त यही मैदानमा ट्वान्टी२० विश्वकप खेल नै आयोजना भयो । भारतपाकिस्तानबीचको क्रिकेटको रन्को पनि धेरै हदसम्म शारजहाँले तताएको थियो । भारत र पाकिस्तानबीचको खेल भन्ने बित्तिकै धेरैले पाकिस्तानी जावेद मियादादले अन्तिम बलमा चेतन शर्मालाई छक्का प्रहार गरेर विजयी रन बटुलेको सम्झन्छन् । दशकअघि गुल्मीका विनोद कुँवर हजारौं सपना लिएर अस्ट्रेलिया उडेका थिए । उनका धेरै ठूलो सपना भने थिएन । आफू पढ्ने र अलि अलि कमाइएछ भने पुर्ख्यौली थलो गुल्मीबाट तराई झरेर परिवारका लागि भए पनि एउटा कुटी खडा गरुँला । उनका यस्तै उद्देश्यमात्र थिए । तर, प्रवासको जीवन सोचेजस्तो कहाँ हुनु । अस्ट्रेलिया पुगेपछि उनले महिनौंसम्म ट्रेन स्टेसनमै रात बिताए । इमान्दारिता र मिहिनेत भने छाडेनन् । विस्तारै उनको कमाइले एउटा कोठाको भाडा उठ्न लाग्यो । अनि घरखर्च नेपाल पठाउन थाले । त्यसैबीच एकदिन आईटी कम्पनी हुटहुटी चल्यो, खोले पनि । त्यही कम्पनीको निरन्तरताले फेरि उनमा आफ्नै देशमा केही गर्ने लहड चल्यो । देशलाई चिनाइरहेको क्रिकेटका लागि एउटा रंगशाला बनाउनुपर्छ भन्ने दिमागमा खेलेपछि उनमा एक्कासि बुखातिरको भूत सवार भयो । मरुभूमिमा शारजहाँ क्रिकेट रंगशाला बन्न सक्छ भने रूपन्देहीको उर्जाशील भूमिमा किन क्रिकेट रंगशाला बन्दैन भन्ने जिज्ञासाले घेरिएका उनै विनोद कुँवर, उनको परिवार र कम्पनी एक्स्ट्राटेकले तिलोत्तमास्थित दरखसवामा अहिले क्रिकेट रंगशाला बनाउने सपनाले सुरुआती रूप लिएको छ । तिलोत्तमा नगरपालिकाका मेयर रामकृष्ण खाँड, उपमेयर जगेश्वरदेव चौधरी, सिद्धार्थ नगरपालिकाकी उपमेयर उमा अधिकारी, प्रदेश खेलकुद विकास बोर्ड लुम्बिनीका सदस्यसचिव जयप्रकाश भट्टराई, नेपाल ओलम्पिक कमिटीका सदस्य एवं एन्फाका उपाध्यक्ष दीर्घबहादुर केसी, नेपाल क्रिकेट संघ (क्यान) का सदस्य प्रशान्तविक्रम मल्ल, रूपन्देही जिल्ला क्रिकेट संघका हरिबहादुर थापा, पूर्वराष्ट्रिय खेलाडी शक्ति गौचनलगायतले निर्माणाधीन क्रिकेट रंगशालाको शिलान्यास गरेका थिए । तिलोत्तमा नगरपालिका वडा १७ स्थित पूर्वदरखसवामा यो मैदान छ । झन्डै दुई वर्षअघि जग्गा खरिद प्रक्रिया सुरु गरिएको थियो । पौने ४ विघा १३ कठ्ठा जग्गा किनेर मैदान निर्माण सुरु गरिएको छ । थप जग्गा खरिदको प्रक्रियामा एक्स्ट्राटेक जनाउँछ । गत दुई साता झन्डै ८ सय ट्रक माटो हालेर जग्गा सम्याउने कार्य सम्पन्न गरेपछि शिलान्यासबाट निर्माण प्रक्रिया अगाडि बढाइएको थियो । कस्तो बन्ने छ रंगशाला ?एउटा अर्को कोणबाट हेर्दा यो नेपालको पहिलो निजी क्रिकेट रंगशाला हुनेछ । एक्स्ट्राटेक ओभल प्रालि, यसका निर्देशक विनोद र चिफ अप्रेटिङ अफिसर सुदीक्षा गौतमसँग नवनिर्मित क्रिकेट रंगशालाको स्वामित्व रहनेछ । पहिलो वर्ष ५ हजार दर्शक क्षमताको रंगशाला बनाइने छ । प्रत्येक वर्ष ५ हजार दर्शक क्षमता थप्दै ४ वर्षभित्र २५ हजार दर्शक क्षमताको क्रिकेट रंगशाला बनाइने छ । एक्स्ट्राटेक ओभल क्रिकेट मैदानलाई रंगशालाको स्वरुपमा निर्माण सम्पन्न गर्दा ४० करोड रुपैंया लाग्ने अनुमान गरिएको छ । एक्स्ट्राटेकले पूर्वराष्ट्रिय खेलाडी शक्ति गौचनलाई ब्रान्ड एम्बासडर बनाएको छ । यो क्रिकेट रंगशाला होस्टलसहित एकेडेमी र ट्रेनिङ सेन्टर हुनेछ । शक्तिलाई यसको जिम्मेवारी दिइएको छ । रंगशाला कम्पाउन्डमा चार तलाको भवन बनाई १ सय जनालाई एकेडेमीमा राखेर प्रशिक्षण दिइने योजना एक्स्ट्राटेकको छ । यूएईमा लामो समय बसेर अबुधाबीको शेख जायेद अन्तर्राष्ट्रिय क्रिकेट रंगशालामा मैदानको कार्य गर्दै आएका माधव पाठकलाई एक्स्ट्राटेक ओभल क्रिकेट मैदान व्यवस्थापन र क्युरेटरको भूमिकामा दिइएको छ ।मैदान अभावको पीडारूपन्देही नेपाली क्रिकेटको मक्का जस्तै हो । राजु खड्कादेखि कुशल मल्ल यही क्षेत्रका हुन् । शक्तिसहित वसन्त रेग्मी, राहुल बिक, सागर पुन एक समय नेपाली टोलीका चार स्पिनर रूपन्देहीबाटै थिए । यसबाहेक वसन्त शाही, सञ्जय गुरुङ, जगत टमाटा, सञ्जिव जोशी, दुर्गा सेन, वासुदेव थापादेखि अमृत भट्टराई, अन्तिम थापा, सागर खड्का, लालबहादुर अधिकारी, कृष्ण कार्की, सुशन भारी, आकाश गुप्ता, सौरभ खनाल, देव खनालजस्ता खेलाडी उब्जाएका कारण नेपाली क्रिकेटमा रूपन्देही प्रायः शक्तिकेन्द्रको रूपमा रहँदै आएको छ । महिला क्रिकेटमा पनि पहिलो ब्याचकी नीतु थापादेखि वर्तमान उपकप्तान इन्दु वर्मालाई रूपन्देहीले जन्माएको हो । रूपन्देहीमा वेस्टर्न क्रिकेट एकेडेमी, त्तिलोत्तमा क्रिकेट एकेडेमी, स्टार क्रिकेट एकेडेमीसहित झन्डै दर्जन क्रिकेट एकेडेमी छन् । क्रिकेट संघमा दर्ता क्लब नै २४ वटा छन् । तर, स्तरीय मैदान रूपन्देहीको सधैं समस्या रहँदै आएको छ । सिद्धार्थ रंगशाला, नरेनापुर क्रिकेट मैदान बुटवल, देवदह क्रिकेट मैदान, गौतमबुद्ध अन्तर्राष्ट्रिय रंगशालाले रूपन्देहीको क्रिकेट थेगिँदै आएको छ । यत्ति धेरै क्रिकेट मैदान अरू जिल्लामा छैनन् । तर, यी मैदानहरू धेरै व्यवस्थित छैनन् । हामीसँग जति एकेडेमी र क्लब छन् त्यसका लागि यी क्रिकेट मैदान अपुग छ, रूपन्देही जिल्ला क्रिकेट संघका पूर्वउपाध्यक्ष एवं क्यानका केन्द्रीय सदस्य प्रशान्तविक्रम मल्लले भने । पाँच वर्षअघि तत्कालीन क्षेत्रीय संरचनामा मध्यपश्चिमले आठौं राष्ट्रिय खेलकुदका आयोजना गरेको थियो । त्यसमा पुरुषतर्फको क्रिकेट रूपन्देही र कोहलपुरमा भएका थिए । रूपन्देहीमा एकमात्र मैदान रहेकाले एउटा समूहको खेल भएको थियो भने अर्को समूहको खेलसहित सेमिफाइनल र फाइनल कोहलपुरमा गरिएको थियो । ५ वर्षअघिको त्यो घटनाले शिलान्यासमा सिद्धार्थ नगरपालिकाकी उपमेयमर उमा अधिकारीलाई घोचिरहेको थियो । मैदान अभावका कारण रूपन्देही एउटा राष्ट्रिय प्रतियोगिता आयोजना गर्नसक्ने स्थितिमा पनि छैन । राष्ट्रिय खेलकुदमा पनि एउटा समूहको खेलमात्र आयोजना गर्न सकिएको थियो, रूपन्देही जिल्ला क्रिकेट संघका सदस्य रहेकी तथा महिला क्रिकेटमा अग्रसरता देखाउँदै आएकी उनले भनिन्, एक्स्ट्राटेकले यो मैदानको निर्माण कार्य सम्पन्न गर्यो भने राष्ट्रिय प्रतियोगिता आयोजना गर्न रूपन्देहीबाहिर जानुपर्ने बाध्यता अन्त्य हुने आस लिएको छु ।सिद्धार्थकी उपमेयरको भनाइमा लय मिलाउँदै तिलोत्तमाकी उपमेयर जगेश्वरदेवले मैदान निर्माण भएपछि यही मैदानमा महिला उपमेयर कप हुने घोषणा गरिन् । उनले भनिन्, सबैजना सरकारले गरिदियोस् भनेर मुख ताकेर बसेका हुन्छन्, क्रिकेट रंगशाला बनाउने यो प्रयास एउटा उदाहरणको रूपमा आएको छ । मेयर रामकृष्ण खाँणले पनि यस रंगशाला तिलोत्तमाको गहनाको रूपमा रहने र नगरपालिकाले पूर्ण सहयोग गर्ने बताए । तिलोत्तमाको मणिग्रामबाट झन्डै ८ किलोमिटर भित्र लागेपछि निर्माण हुँदै गरेको यो मैदान आउँछ । क्यानका मल्ल पनि मैदानलाई क्यानको साथ रहने ढाडस दिन्छन् । ५ वर्षअघि अन्तर्राष्ट्रिय क्रिकेटबाट संन्यास लिएका नेपाली क्रिकेटका सफल खेलाडी शक्ति पनि नेपालकै एउटा राम्रो मैदानमा खेल्ने सपना पूरा हुन लागेको सुनाउँछन् । आईटीदेखि रंगशालासम्मएक्स्ट्राटेक अस्ट्रेलियाको सिड्नीमा अवस्थित आइटी ट्रेनिङ इन्स्टिच्युट हो । सिड्नीमा यसको कार्यालयमा १५ कर्मचारी रहेका छन् । यसको क्यानबेरा, ब्रिसवेन, मेलवर्नमा फ्रेन्चाइज रहेको छ । काठमाडौंको सुविधानगरमा यसको नेपाल शाखा छ । यही कम्पनीको आडमा विनोद र सुदीक्षा दम्पती निजी क्षेत्रको क्रिकेट रंगशालाको महत्त्वाकांक्षी योजनामा उभिएका छन् । यो ५ वर्षअघिकै योजना हो । नेपालमा क्रिकेट निकै लोकप्रिय छ । हामीले पनि नेपाली क्रिकेटलाई फ्लो गरिरहेका छौं, एउटा क्रिकेट रंगशालाको आवश्यकता देखेर यसमा लागेका छौं, सुदीक्षाले भनिन्, खुसी भनेको पैसामा मात्र सीमित हुँदैन । पैसा नम्बर मात्र हो । पैसाभन्दा फेम ठूलो हो, त्यो खुसी पैसाले भन्दा फेमले दिन्छ । आफूले मन पराएको क्षेत्रमा लगानी गर्दा नाफाघाटा हेरिँदैन ।उनी तीन वर्षमा खेल्न योग्य मैदान बनाएपछि थप प्यारापिट निर्माणको कार्य अगाडि बढाउने बताउँछिन् । एक्स्ट्राटेक मैदानमा फ्लडलाइट जडान पनि यहीक्रममा सुरु गर्ने योजना उनीहरूले बनाएका छन् । कुनै राष्ट्रिय प्रतियोगिता होस् वा नेपालले आयोजना गर्ने कुनै अन्तर्राष्ट्रिय प्रतियोगिता एक्स्ट्राटेक ओभलमा आयोजना भइरहेको सुदीक्षाको दिमागमा खेलिरहेको छ । धेरैले सपना देखेको तर पूरा गर्न नसकेको योजना लिएर आफूहरू अगाडि आएको ३६ वर्षे विनोद बताउँछन् । उनले भने सरकारलाई चुनौती दिन नभई सहयोग गर्न आएका छौं । सिड्नीको नेपाली समुदायमा एक्स्ट्राटेकको आफ्नै क्लब छ । यही क्रममा उनलाई आफ्नै देशमा क्रिकेटमा केही गर्न मन लाग्यो र क्रिकेट रंगशाला निर्माण उनको सपना बन्यो । चार वर्षअघिसम्म आफू अन्य नेपाली विद्यार्थीसरह रहे पनि कोभिड१९ पछि आफ्नो आईटी कम्पनी उकालो लागेपछि आर्थिक हिसाबमा केही सवल बनेको उनी बताउँछन् । नेपालले घरेलु मैदानमा सन् २०१० मा विश्व क्रिकेट लिग डिभिजन ५ को उपाधि जितेपछि पारस खड्का र ज्ञानेन्द्र मल्लको पोस्टर बोकेर काठमाडौंमा जुलुसमा हिँडेका विनोदले पछिल्लो समय नेपाली क्रिकेटलाई सहयोग गर्दै आएका थिए । गत वर्ष राष्ट्रिय टोलीमा परे पनि आफूसँग स्तरीय ब्याट नभएको अर्जुन साउदले मिडियामा बताएपछि त्यसको आर्थिक जोहो होस् वा शक्ति गौचनले गर्दै आएको खडकप्रसाद स्मृति कपमा विनोदले सघाउँदै आएका छन् । गत वर्ष नेपालले विश्वकप लिग २ अमेरिका गएर खेल्दा टेक्सासको ह्युस्टनमा अमेरिका र ओमानविरुद्धको खेल निजी क्रिकेट मैदानमा भएको समाचारले पनि विनोदलाई निजी क्षेत्रको क्रिकेट रंगशालाको महत्व बुझाइरहेको थियो । तर, उनी निजी शब्द टाढा राख्दै यो नेपाली क्रिकेटकै रंगशाला भएको जनाउँछन् । उनी भन्छन्, एक्स्ट्राटेक ओभल क्रिकेट मैदान देशको आवश्यकता अनि खेलप्रेमी नेपालीको चाहनाले जन्माएको सपना हो ।"
चिप वार : बदल्दै छ भविष्यको संसार,"विकासशील देशमा प्रभावविश्वका मुख्य आर्थिक र प्रविधि क्षेत्रका शक्तिहरू प्रत्यक्ष संलग्न देखिए पनि चिप वारको असर नेपालजस्ता विकासशील देशहरूले पनि प्रत्यक्षअप्रत्यक्ष भोग्नैपर्नेछ । प्रतिस्पर्धी देशले झैं विकासशील देशले झेल्नुपर्ने सबैभन्दा ठूलो चुनौती आपूर्ति संयन्त्रमा हुने अवरोध हो । अहिले एकआपसमा मात्रै सीमित प्रतिबन्ध र ट्यारिफ समस्या बढ्दै गए त्यो अन्य देशसम्म पनि पुग्नेछ । त्यसको प्रत्यक्ष प्रभाव निर्यात र प्रविधि प्रसारमा पर्नेछ । विकासशील देशहरूले अहिले पाइरहेको सेमिकन्डक्टर लगायत प्रविधिमाथिको पहुँच गुमाउन सक्ने र त्यसले साना तथा कम विकसित देशमा नवीनतम सोच आविष्कारको सम्भावनालाई सीमित गरिदिन सक्ने प्राध्यापक मिलरको ठहर छ । सकारात्मक दृष्टिले हेर्दा चाहिँ चिप वार र प्रविधिको दौडले विकासशील देशहरूमा लगानी र रोजगारीको अवसर बढाउन सक्छ । जसरी एप्पललगायत कम्पनीका आपूर्ति संयन्त्र कोभिड महामारीले प्रभावित हुँदा उनीहरू अन्य विकल्प र लगानीक्षेत्र खोज्न सुरु गरेका छन्, सेमिकन्डक्टरलगायत प्रविधिको हकमा पनि त्यस्तै अवसर सिर्जना हुन सक्छ । चिप वार बढ्दै जाँदा विकासशील देशलाई त्यसले दिने भूराजनीतिक टाउको दुःखाइ भने छँदै छ ।चिनियाँ राष्ट्रपति सी चिनफिङले गत अक्टोबरमा चिनियाँ कम्युनिस्ट पार्टी कंग्रेसलाई सम्बोधन गर्ने क्रममा चीनअमेरिकाबीच बढ्दो व्यापारिक तनावको एउटा कारण सेमिकन्डक्टर चिप पनि भएको स्पष्ट शब्दमै उल्लेख गरेका थिए । यो चिप वार अमेरिका र चीनबीचको एक प्रमुख रणनीतिक प्रतिस्पर्धा हो र यसले प्रविधिसँगै विश्वकै भविष्य निर्धारण गर्न मद्दत गर्नेछ, सीले भनेका थिए, यो हाम्रा लागि एक चुनौती हो, तर हामीले यसलाई अवसरका रूपमा लिएर अगाडि बढ्नुपर्छ । सीको भनाइको प्रत्युत्तरमा अमेरिकी उपराष्ट्रपति कमला ह्यारिसले सेमिकन्डक्टर चिपको अहिलेको अभाव नै यसको आपूर्ति संयन्त्र कति कमजोर छ भन्ने एक प्रमाण भएको बताएकी थिइन् । सेमिकन्डक्टर उद्योगमा अत्यन्तै कडा प्रतिस्पर्धा छ, तर हामीले यसको नेतृत्व अमेरिकाले नै गरोस् भन्ने पक्का गर्नुपर्छ, ह्यारिस भन्छिन्, हामीले आफ्ना मित्र देशहरूसँग मिलेर सेमिकन्डक्टरको भरपर्दो आपूर्ति सुनिश्चित गर्नुका साथै नयाँ प्रविधिको खोजमा पनि मिहिनेत गर्नुपर्ने देखिन्छ । सरसर्ती हेर्दा आगामी केही वर्ष प्रविधि र विश्वव्यापी अर्थतन्त्रका साथै भूराजनीतिका विषयमा चासो राख्नेहरूका लागि चिप वार एक उत्सुकतापूर्ण विषय हुने देखिन्छ । सन् १९८६ मा टम क्रुजको फाइटर जेटसम्बन्धी फिल्म टप गन रिलिज हुँदा सम्भवतः त्यो चीनमा प्रदर्शन भएन । तर, २०२२ सम्म आइपुग्दा चीनले हलिउडको टप गन माभेरिक को उत्तर उस्तै कथावस्तु र न्यारेटिभको चिनियाँ फिल्म बर्न टु फ्लाई ले दिने भइसकेको छ । प्रविधिमा आफू अमेरिकाभन्दा थोरै पनि कमजोर नरहेको देखाउन चीनले टप गन को चिनियाँ भर्सन बनाइरहँदा सैन्य शक्ति र अर्थतन्त्रसँगै अबका दिनमा प्रविधि र प्रभुत्वको दौड निकै जटिल बन्ने निश्चित छ ।"
एक विद्रोही रूखको मिथक,"रूख, विद्रोह र मान्छेआगोमा खाना पकाउँदै गर्दा सोच्छु, रूख नभएको भए के हुन्थ्यो ! फेरि आफैंलाई भन्छु, रूख नभएको भए आगो हुँदैनथ्यो । आगो नै नभएपछि हिमालतिरको जनजीवन सम्भव हुँदैनथ्यो । उहिलेउहिले मान्छेहरू बिरामी हुँदा औषधि खोज्न जंगल पस्थे । घुँडा, हात दुखेको ठाउँमा सल्लाको खोटा लगाउने चलन अझै छ । प्लास्टिक आउनुपहिले हिमालतिर भोजपत्रको प्रयोग व्यापक हुन्थ्यो । कोसेली ल्याउँदा, लैजाँदा भोजपत्रमा बेर्ने चलन थियो । खर्कमा घिउ जम्मा गर्दा भोजपत्रमै राखिन्थ्यो । खर्कबाट गाउँमा घिउ पठाउँदा अहिले पनि भोजपत्रमै बेरेर पठाउने चलन छँदै छ । घरहरू पनि भोजपत्रले छाइन्थ्यो । भोजपत्रसँग मेरो पनि रमाइलो याद जोडिएको छ । २०७० सालमा एसएलसीपछि म खर्क गएको थिएँ । खर्क जाँदा मसँग एउटा कापी र कलम थियो । जेठ लागिसक्दा पनि जाडो उस्तै थियो । सुकेका मुढाहरू बटुलेर राति सुत्दा बस्तुभाउका लागि आगो बालेर सुत्थ्यौं । राति आगोछेउ सुतेको गाई बिहान उठ्दा मेरो छेउमा हुन्थ्यो । आगो निभ्दै जाँदा जाडो छल्न धुपीको ढोका भत्काएर गाई भित्र पस्थ्यो सायद । एक बिहान म उठ्दा गाई मेरो छेउमा थियो । तर, भित्तामा कोचेर राखेको कापी त्यहाँ थिएन । लेख्दै गरेको मेरो प्रेमपत्र पनि गाईले खाइदियो । त्यसपछि भोजपत्रमा प्रेमपत्र लेखेको सम्झना मस्तिष्कमा आइरहन्छ । खैर, रूख र मान्छेको सम्बन्ध सधैं एकनास रहेन । पहिले सीमित मात्रामा प्रयोग हुन्थ्यो रूख । अहिले प्रकृतिमाथि मान्छेले धावा बोल्न थाले । वनजंगलको प्रयोग होइन ऊ शोषणमै उत्रियो । जंगल नांगिँदै गएपछि बढिरहेको तापक्रम अझै कतिसम्म पुग्ला ? मेरै गाउँमा पहिलेजस्तो हिउँ पर्न छाडेको पनि केही वर्ष भइसक्यो । सायद बढ्दो तामक्रमकै असर हुन सक्छ । अहिले हुम्लातिर रोग लागेर सयौं झोपा, झुमाहरू मरिसके, कत्ति बिरामी छन् । केही दिनपहिले आमाले भन्नुभयो, औषधि नपाएर, छटपटाएर मरिरहेको बस्तुभाउ देख्दा मन दुख्छ । तर, के गर्नु मान्छेलाई राम्रोसँग औषधि नपाउने ठाउँमा बस्तुभाउका लागि औषधि कहाँबाट ल्याउनु ? प्रतिफलको हिसाबै नगरी प्रकृतिमा गरिएको मनोमानीले प्राकृतिक सन्तुलन खलबलिन थाल्यो । दिगो विकासलाई जोड नदिई गरिएको जथाभावी विकासले बाढी, पहिरो निम्त्यायो । प्रकृतिमाथि मानव समाजको धावा कहालीलाग्दो छ । सोच्नुस् त सेजस्तै अरू रूख पनि साँच्चै विद्रोहमा उत्रिए भने के होला ? अझ सिंगो प्रकृतिले नै विद्रोह गर्न थाले कस्तो होला ?"
'बिमार निको पार्ने बाज्या,"उटे बस्तीका मूल धामी कर्णबहादुर शाही (९४) असलमा एक वैद्य थिए । उनको महाप्रस्थानपछि बस्तीमा शोक थपिएको छ । राउटेहरूमा अब एउटै चिन्ता छ अब बिमार भए कहाँ जाने ? कसलाई भन्ने ? प्रायः राउटेहरू आधुनिक चिकित्सा विज्ञान र औषधि उपचारमा विश्वासै गर्दैनन् । जति नै बिमार भए पनि ती स्वास्थ्य संस्था जाँदैनन् । बिमारहरूले वैद्य (डाक्टर) का रूपमा अथाह इज्जतसम्मान गर्ने कर्णबहादुरपछि राउटे बस्तीमा अर्का उस्तै अनुभवी र परिपक्व वैद्य अब छैनन् । गत २३ गते राति ४ बजे बस्तीमै अस्ताए शाही । उनलाई वृद्धदेखि बालबालिकासम्मले असाध्यै रुचाउँथे । दैलेख दारेघाट (भैरवी) को एक जंगलमा बस्दै आएका उनी दुई हप्ताअघि मात्रै नावीस्थानको जंगलबाट बसाइँ सरेका थिए । हिन्दु धर्म संस्कारअन्तर्गत उनलाई जमिनमा गाडिएको छ । बिमार निको पार्ने बाज्या कर्णबहादुरको पछिल्लो दुई वर्ष दुःखदायी बित्यो । बस्तीका १ सय ४० जनता बिमार पर्दा ठीक पार्ने उनी आफैं भने दुवै खुट्टा नचल्ने भएर थलिएका थिए । बिमार भएपछि धामी र जडीबुटीको भर थियो राउटेलाई । हाम्मा जनताकन खरखोच भयापन कर्णबहादुरकोमा डौडाइ हाल्ने गरेका थियौं, अब कस्कामा जाने हो ? धामी त छन्, तर उनीजस्ता विश्वासिला अरू छैनन्, २४ वर्षीय कमल शाही भन्छन्, राउटेको एउटा पुस्ता अन्त्य भयो । उनका अनुसार, सुत्केरी व्यथा लागे पनि धामीले टाढैबाट मन्तर फालिदिन्थे । सबैले निको भएको महसुस गर्दथे, उनले भने, हामी जनता धामीको आस र भरोसामा बाच्याका थियौं । राउटे महामुखिया मैनबहादुर शाहीमा अर्को चिन्ता सुरु भएको छ पहिलेका जस्ता कट्टर धामी नयाँ पुस्तामा पाउन गाह्रो छ । कर्णबहादुरका खुट्टा त चल्दैनथे, तर उनी हातै टेकेर भए पनि सबै जनता का घरघर पुगेर सन्चोबिसन्चो सोध्थे । राउटे युवती गाजलु शाही भन्छिन्, अबका धामीको विश्वास लाग्दैन । कर्ण धामीजस्तो धामी हाम्रा पुस्तामा छैनन्, उनी धामी मात्र हैन, दुःखी बिमारका भगवान् थिए ।दुई वर्षयता उनका दुवै खुट्टाले कामै गर्न छाडेका थिए । दुवै हात टेकेर बस्ती वरपर घुम्न निस्कन्थे । उठबस गर्न नसक्ने भएकाले राउटेहरूले छिटोछिटो बस्ती नसारेको भए हुने भन्दै पटकपटक आग्रहसमेत गर्थे । राउटेहरूले छिटोछिटो बस्ती सरे पनि धामीलाई ती बोकेरै लैजान्थे । उनलाई मानिसले बोकेको होइन, गाडी चढ्न मन पर्थ्यो । मैनबहादुर शाही पछिल्लो समय राउटेका वृद्धको संख्या बढेकाले हिँडडुल र बसाइसराइ पहिलेको तुलनामा कम भएको बताउँछन् । पहिलेपहिले त जनता घटेको दिन नै बस्ती सार्ने चलन थियो, अहिले त्यो हटेको छ । एकताका त राउटे समुदायमा हप्ता दिनमै बसाइँ सर्ने चलन थियो । तर, अहिले तीन महिनासम्म एकै ठाउँ बस्ने गर्छन् । आफ्ना जनताको मृत्यु भएकै दिन बस्ती सार्ने उनीहरू कर्णबहादुरको निधनको ६ दिनसम्म पनि बसाइँ सर्न खोजेका छैनन् । अर्का मुखिया सूर्यनारायण शाहीले बूढाबूढी र बालबच्चा बोक्नुपर्ने भएकाले उचित स्थान हेरेर मात्रै केही दिनमा बसाइँ सर्ने बताए । कर्णबहादुर शाहीका दुई छोरी दिलन र भान्टाको बिहे भइसकेको छ भने छोरा बलान शाहीको बिहे भएको छैन । २९ वर्षीय बलानले कर्णबहादुरको वास्ता नगरेपछि दुवै छोरी पालैपालो उनको रेखदेख गर्थे । राउटे समुदायमा पुरुषले जतिपटक पनि बिहे गर्न मिल्छ, तर महिलाले एकपटक श्रीमान् गुमाएपछि अर्को बिहे गर्न मिल्दैन । तर, कर्णबहादुरले भने श्रीमतीको मृत्युपछि पनि अर्को बिहे गरेनन् । अन्य राउटे दिनैभर वनजंगलमा जान्थे, सिकार गर्न र अन्नबाली जोहो गर्न । तर, कर्णबहादुर जंगल पस्थे, जडीबुटी खोज्न । उनमा जडीबुटीको अथाह ज्ञान थियो । बस्तीका मानिस बिरामी पर्छन् भन्ने चिन्ताले उनी आवश्यक औषधिमुलोको जोहो गरिरहेका हुन्थे । जनता अकालमा मर्नु नपरोस् भनेरै दिनैभर जंगल घुमिरहेका हुन्थे । प्रायः उनको दैनिकी झारफुक गरेरै बित्थ्यो । राउटे घट्दै गएकोमा उनलाई ठूलो चिन्ता थियो । कर्णबहादुरकी श्रीमतीको करिब २० वर्षअघि मृत्यु भएको थियो । छोराछोरी पालेरै बसेका थिए उनी । ९ वर्षको छोरा पाल्न उनले अर्को बिहे गरेनन् । तर, बुढेसकालमा त्यही छोरा सहारा भएन । छोराले नहेरेको दुखेसो अन्य राउटेलाई सुनाइरहन्थे । उनी बस्तीमै बनेको मदिरा खान्थे चाडपर्व, बिहे, वर्तमनमा । अहिले राउटे समुदायमा तीन जना मुखिया छन् । २०६९ सालयता रास्कोटी थरका सूर्यनारायण शाही, कल्याल वीरबहादुर शाही र सोमवंशी दिलबहादुर शाहीले राउटेनेतृत्व सम्हालेका छन् । २०६८ सालको जनगणनाअनुसार, राउटेको जनसंख्या ६ सय १८ थियो, अहिले १ सय ४१ जना छ । दैनिक राउटेको जनसंख्या घट्दै जाँदा मुखियाहरूले बस्तीमा मदिरा निषेध त गरेका छन्, तर राउटेहरूले मदिरा छोड्न सकेका छैनन् ।"
'निर्माताले फिल्मलाई ऐयासीको अखडा बनाए,"पछिल्लो समय तपाईं फिल्म निर्माणमा पनि होमिनुभयो । तर, तपाईंको फिल्म ॅसाइनो ले बक्स अफिसमा सफलता पाएन नि, होइन ?हो नि ! त्यो फिल्मबाट एक पैसा पनि फिर्ता आएन । म कर्मलाई मान्ने मान्छे ! सायद कर्ममै थिएन ।"
कनियाँ पुतराको पञ्चैती खेल,"योआँप पाक्ने मौसम हो । यो मौसमले मलाई मेरो गाउँले बाल्यकालतिरको स्मृतितिर लैजान्छ । हाम्रो गाउँ सप्तरीको दक्षिणी भेगमा छ । गाउँमा हाम्रो आँपको ठूलो बगैंचा थियो, हामी फूलबारी भन्थ्यौँ । गर्मीमा टोलभरिका बच्चाहरू दिनैभरि फूलबारीमा विभिन्न खेल खेल्थ्यौं । हाम्रो मन पर्ने खेल कनियाँ पुतरा । एक जना बेहुली बन्ने, अर्को बेहुला । एक जना आमा र अर्को बुवा । अर्थात् हामी घरपरिवार र समाजमा जे देख्थ्यौँ, त्यही नक्कल गर्थ्यौंँ । बेहुली बन्न आमाको साडी चोरेर ल्याउँदा कुटाइ पनि खान्थ्यौँ । समूहमा ६७ जना बालिका थियौँ, जसमध्ये एक जना दलित समुदायकी थिइन्, एक जना हजाम जातका, अरू सबै साह र यादव । कनियाँ पुतरा खासमा बिहेवारीसम्बन्धी खेल थियो, जसमा केटा पक्ष केटी हेर्न जान्थ्यो र मागी बिहे हुन्थ्यो । कहिलेकाहीं केटाकेटी आफैंले मन पराएर भागे वा अन्तरजातीय विवाह गरे भने तिनीहरूलाई ल्याएर पञ्चैती पनि गर्थ्यौँ । पञ्चैतीमा कसैले उनीहरूलाई छुटाउँथ्यो, जुवालीले पिटेर । (जुवाली एक प्रकारको कोर्रा हो, पशुको छालालाई पातलो डोरीजस्तो बनाएर लठ्ठीको एक टुप्पोमा बाँधिएको हुन्छ र गाई, गोरु पिट्न प्रयोग गरिन्छ । जुवाली किसान परिवारमा प्रयोग हुन्छ ।)पञ्चहरूमध्ये मुखियाको भूमिका निर्वाह गर्नेलाई हामी नाम दिन्थ्यौं मेदनी । त्यस क्षेत्रमा कसैले प्रेम वा अन्तरजातीय बिहे गरेको घटनामा पञ्चैती हुँदा एक जना मेदनी भन्ने व्यक्तिले तिनीहरूलाई छुटाएको थियो, जुवालीले पिटेर । त्यो घटना निकै चर्चित थियो । हामीले सानै छँदा सुनेका थियौं उनको क्रूरताको गाथा । त्यसैले हाम्रो खेलको मुखिया मेदनीलाई नै बनाउँथ्यौँ । खेलमा पनि दोषी महिलाबाहेक अरूलाई पञ्चैतीमा जान वञ्चित गरिन्थ्यो । उनीहरू झ्याल वा गोहाली (गोठ) को कुनामा कान थापेर पञ्चैती सुन्ने प्रयास गर्थे । अहिले सोच्छु, हामीले बाल्यकालमा खेलेको कनियाँ पुतराको खेल केवल खेल थिएन, समाजको यथार्थ थियो । हामीले नजानिँदो गरी समाजकै कथालाई नाट्य रूपान्तरण गरिरहेका थियौँ । त्यो समाजमा प्रेम, अन्तरजातीय विवाह बर्जित थियो । त्यो उल्लंघन गरे उनीहरूलाई पञ्चैतीमार्फत दण्डित गरिन्थ्यो । यस्तो अभ्यासलाई अनौपचारिक न्याय प्रणाली भनिन्छ । मधेशी समुदायमा हरेक टोल, बस्तीमा पञ्चहरू हुने व्यवस्था हुन्थ्यो ,जसले गाउँमा उत्पन्न विवाद, झगडामाथि न्याय गर्थे, मेलमिलाप गराउँथे । खासमा त्यो थियो एक अनौपचारिक न्यायलय । बाल्यकालदेखि नै अनेकौँ पञ्चैती देखेको छु, सुनेको छु । पञ्चैतीहरूमा कहिल्यै महिलाको उपस्थिति देखेको सम्झना मलाई छैन । मधेशी समुदायमा प्रत्येक जातको आफ्नै जातीय संगठन हुन्छ । जस्तै ः तेली समाज, यादव समाज, ब्राह्मण समाज आदि । जातीय संगठनका मान्यजन (माइनजन) को काम हुन्छ आफ्नो संगठनका सदस्यको घरमा हुने बिहे, मृत्यु आदि संस्कारबारे जानकारी लिने र कतिलाई खुवाउने, कति ठूलो भोज गर्ने भन्ने विषयमा निर्णय लिने । यदि कुनै युवायुवतीले अन्य जातको केटासँग बिहे गरेको वा प्रेम सम्बन्ध राखेको पाइए तिनीहरूलाई छुटाउने वा तह लगाउने जिम्मा पनि ती संगठनको मुखियाकै हुन्छ । तर, मुखिया पुरुषहरू नै हुन्छन् । अब पञ्चैतीको इतिहास हेरौं । मधेसी समुदायमा पञ्चैतीको सुरुवात धेरै पहिलेदेखि भएको थियो, जतिबेला राज्यमा औपचारिक न्याय प्रणालीको विकास भएकै थिएन । उतिबेला गाउँघरतिर यही व्यवस्थामार्फत समस्या छिनोफानो हुन्थ्यो । सबै जातिमा हुन्छ पञ्च वा मुखिया । पञ्चैतीमा प्रायजसो भोजभतेरको निर्णय हुन्छ, बिहेको छिनोफानो हुन्छ, मृत्यु संस्कारमा सहकार्यबारे विमर्श हुन्छ र जातीय द्वन्द्वमा साथ दिने विषयमा बहस हुन्छ । विशेषगरी प्रेमविवाह र अन्तरजातीय विवाहका घटना गाउँमै मिलाइन्छ र दण्डसजाय दिइन्छ । किनभने यस्ता घटना गाउँबाहिर गए गाउँ र जातकै इज्जत जाने सोच विद्यमान छ । पञ्चैतीमा महिलालाई निषेध गरिएको हुन्छ । यदि कुनै महिला दोषी छ भने मात्रै उसलाई उपस्थिति गराइन्छ नभए महिलाहरू पञ्चैतीमा जानु हुँदैन भने मान्यता छ । जब उपस्थिति नै वर्जित छ भने महिला नै पञ्च र मुखिया बन्ने विषय कोरा कल्पना मात्रै हो । राज्यमा औपचारिक न्याय प्रणाली नहुँदा पञ्चैती व्यवस्थाले न्याय निरूपण गर्नु ठीकै मानिन्थ्यो, तर यो व्यवस्था अहिले पनि मधेशको गाउँ घरमा व्याप्त छ । अचेल यस्तो पञ्चैती प्रहरी कार्यालयमा हुन थालेको छ । हालै सप्तरीको एक घटना हेरौं । महदेवा गाउँकी एक युवती नुहाइरहेको बेलाको फोटो खिचेर एक जना स्थानीय युवाले टिकटक बनाएर सार्वजनिक गरे । त्यसविरुद्ध युवती पक्षले प्रहरीमा उजुरी दियो । प्रहरीले दुवै पक्षलाई प्रहरी कार्यालयमा बोलायो । पीडक युवक स्थानीय एक नेताको छोरो थियो । उनीहरूले पीडित युवतीको परिवार र प्रहरीलाई पनि मिलापत्रका लागि दबाब दिन थालेपछि झडप भएर घटनाले ठूलै रूप लिएको थियो । पछि पीडकको अपराधलाई ढाकछोप गर्ने प्रयास भएको थियो । जबकि घटना साइबर अपराधको हो, जसको कानुन पनि बनेको छ । यस्तो घटनाको छिनोफानो कानुनमार्फत हुने हो कि पञ्चैतीमार्फत ? अझै मधेशी समाजमा अपराधका घटना लुकाउन पञ्चैतीको सहारा लिइन्छ । ०७७ सालमा सप्तरीकै डाक्नेश्वरी नगरपालिकामा घटेको एउटा घटना हेरौं । घाँस काट्न गएकी एक दलित युवतीलाई त्यही गाउँका चार युवकले सामूहिक बलात्कार गरे । प्रहरीकहाँ जान खोज्दा उजुरी दिए सामाजिक बहिष्कार गर्ने भन्दै गाउँकै पञ्चहरूले चेतावनी दिए । गाउँको घटना बाहिरिए गाउँकै बेइज्जती हुने बुझाइ थियो पञ्चहरूको । त्यसैले गाउँमै पञ्चैतीपछि छिनोफानो गर्ने निर्णय गरियो । पञ्चहरूको टिप्पणी थियो, केटी नै यस्ती रहेछ, उसैको व्यवहारले बलात्कार गर्न उकासी । र, पछि युवतीले विक्षिप्त भएर आत्महत्या गरिन् । यस्ता अनेकौ महिला हिंसाका घटना मिलाइन्छ पञ्चैतीमा । र, महिलाहरू न्याय पाउनुको सट्टा अन्यायमै रहन्छन् । पञ्चैतीमा पञ्चहरू पुरुषै हुन्छन् । पहिलेपहिले गाउँका जातीय संगठनका पञ्चहरू गाउँमै घटना मिलाउँथे, अचेल पञ्चैती र पञ्चको स्वरूप बदलिएको छ, बरु स्थानीय तहका राजनीतिक दलका नेताहरू र कहीँकतै प्रहरी प्रशासनले पनि पञ्चको भूमिका निर्वाह गरेको सुनिन्छ । गाउँका पञ्चैती दलका कार्यालय र प्रहरी कार्यालयमा हुन्छ । पञ्चहरू र पञ्चैतीमा केही बदलाव देखिए पनि आधारभूत विषयमा कुनै पनि परिवर्तन भएको छैन । पञ्चैतीहरूमा प्रायः बलियाकै पक्षमा निर्णय हुनेगर्छ । पीडितले न्याय पाउने सम्भावना न्यून हुन्छ । मधेशको जस्तै पञ्चैती अभ्यास भारतमा पनि छ । भारतको उत्तरी प्रान्त उत्तर प्रदेश, हरियाणा र राजस्थान लगायत क्षेत्रमा त्यो अभ्यास अझै छ, जसलाई खाप पञ्चायत भनिन्छ । खाप पञ्चायत एक प्रकारको सामाजिक संस्था हो, जसको मूल उद्देश्य हुन्छ समाजको पौराणिक मूल्यमान्यता कायम राख्नु । यदि कसैले त्यो तोडेमा उसलाई दण्ड दिनु । यसका केही मापदण्ड छन्, जस्तै ः बिहेअघि कसैले कुमारीत्व (भर्जिनिटी) गुमाए, एउटै गोत्रमा बिहे गरे, जातीय विहे गर्न अस्वीकार गरे, सम्बन्धविच्छेद गरे, सम्बन्धविच्छेदपछि पनि सन्तानमाथि हक जमाए, ती काममा संलग्न बालिका वा महिलामाथि खाप पञ्चायतले सजायस्वरूप फतवा जारी गर्छ । उनीहरूमाथि शारीरिकदेखि, मानसिक हिंसा र हत्यासम्म गरिन्छ । खाप पञ्चायतले बालिका र महिलाको हत्या गरेको प्रशस्त घटना सार्वजनिक भएका छन् । सन् २००७ मा हरियाणामा कैथल जिल्लाका करोडा गाउँका मनोज र बब्लीले एकै गोत्रमा बिहे गरेकै कारण खाप पञ्चायतले उनीहरूको हत्या गरेको थियो । सन् २०१० मा शक्ति बाहिणी नामको एक सामाजिक संस्थाले एक जनहित याचिका दर्ज गरेको थियो । त्यसमा भारतको सुप्रिम कोर्टले एउटा गाइडलाइन जारी गरेको छ । गाइडलाइन अनुसार, यस्तो जोडीलाई भारत सरकारले संरक्षण दिने जिम्मेवारी लिएको छ । परिणामतः अहिले खाप पञ्चायतको फतवाद्वारा हत्या र हिंसाको घटना धेरै कम भएको छ । भारतको खाप पञ्चायत र मधेसको पञ्चैती व्यवस्था एकै प्रकारको नभए पनि केही समानता छन् । यी दुवैमा अधिकांश महिला नै पीडित छन् । परम्परा, मूल्य, मान्यता र इज्जतका नाममा महिलालाई नै नियन्त्रण गरिन्छ । र, सजायको भागीदार मानिन्छ । जबकि यस्ता घटनाका लागि हाम्रो देशमा पर्याप्त कानुन छ । तर, कानुन बनाउने जनप्रतिनिधि र कानुनको पालना गर्ने प्रहरी प्रशासन नै पञ्चैतीको सहारा लिन्छ र औपचारिक न्याय प्रणालीमाथि नै प्रश्न तेर्सिन्छ । यस्ता पञ्चैती व्यवस्थालाई भारतको जस्तै कानुनी दायरामा ल्याउनु आवश्यक छ । जुन दिन यस्ता अनौपचारिक न्याय प्रणाली समाप्त भएर महिलाले न्याय पाउनेछिन्, त्यस दिन सायद बालिकाहरू कनियाँ पुतरामा पञ्चैतीको सट्टा अदालती खेल खेल्नेछन् । र, त्यहाँ कुनै मेदनीले जुवाली लिएर कुनै महिलालाई पिट्नेछैन, बरु न्यायाधीशको भूमिकामा महिलालाई न्याय दिनेछ ।"
मनमा फुलेको 'नीरफूल,"अचानक उभिएको धर्ती हल्लियो । नजिकै थियो ढुङ्गामाटोले ठडिएको घर, हेर्दाहेर्दै गर्ल्याम्म ढल्यो । हेर्दाहेर्दै छेउछाउका पहरा खसे । डाँडा र फाँट दुवैतिरका घरहरू ढल्न थाले । धूलोको कुहिरोले ढाक्यो संसार । कोलाहल छायो । अत्यासले अत्तालिए सबै । यी सब अचानक भएका थिए । योजनाबद्ध रूपमा त म पो हिँडेकी थिएँ, नुवाकोट । बाटोमा एकैछिन सुस्ताउन चियापसलमा छिरेकी थिएँ, त्यहीबेला आइपुग्यो भूकम्प । जमिनमा मात्र होइन हृदयमा पनि गयो । सारा संसारै बिर्सिएँ । केवल सम्झिएँ, काठमाडौंको घरमा छोडिराखेका छोराछोरी सकुशल छन् कि छैनन् ? आफू जीवित भएको ढुक्क भएपछि सबैभन्दा पहिले आफ्नै मुटुका टुक्रा सम्झिँइदोरहेछ । भूकम्पले केवल जमिन हल्लाएको थिएन, सिङ्गो संरचना पनि हल्लिएको थियो । नेटवर्क थिएन । सडक अवरुद्ध थियो । छटपटिको अन्त्यहीन शृंखला त्यसपछि सुरु भयो । काँपिरहेको धर्तीमा हल्लिँदै, अत्तालिँदै घर आइपुगेँ, ६ घण्टा पैदलै हिँडेर । अत्यास, अन्योल, भय र आमाको प्रतीक्षा अनुहारमा टाँसेर चौरमा टुक्रुक्क बसिरहेका छोराछोरी भेटेपछि बल्ल मनभित्रको १० रेक्टरको भूकम्प रोकियो । तर, पाङसाङ (रुबी भ्याली) की स्युरल्हामो (शान्ति वाइबा) को हदयको भूकम्प रोकिएन, गइरह्योगइरह्यो । ऊ त्यही महाभूकम्पमा घाइते भएकी छोरी पिङचावतीको खोजीमा काठमाडौंमा महिनौँ भौँतारिइरही । तैपनि पिङचावती फेला पारिन । बरु थप विपत्ति आइलागे । स्युरल्हामोको जीवनमा शृंखलाबद्ध थपिएका तिनै विपत्तिको बेलिबिस्तार हो, नीरफूल ।नीरफूल को पहिलो दृश्यमा म्हाने, लुङ्दर र सुन्दर खर्क देखिन्छन् । हरिया खर्कहरूमा भेडाका बथानसँगै देखिन्छन् चेन्जारोङ (दयाहाङ राई), जो स्युरल्हामोको लोग्ने हो । ती दम्पतीका एक छोरी छिन्, पिङ्चावती । चेन्जारोङको समय स्युरल्हामोसँग इत्रिनु, पिङचावतीको ध्यान राख्नु र भेडाका बथानसँगै कहिले खर्क, कहिले गाउँ गर्दै फुत्किरहन्छ । स्युरल्हामो भने समयलाई पोल्टोमै कैद गर्न चाहन्छिन् । हिउँदमा गोठसहित लेक उक्लनु अनि वर्षामा बेंसी झर्नु हिमाली भेगको जीवन हो जुन देख्न सुन्दर छ, भोगाइ कष्टकर । त्यसैले उनी त्यो कष्टबाट मुक्त हुन चाहन्छिन् । त्रिशूली बजारमा घर बनाएर अस्थिर जीवनशैलीलाई स्थायित्व दिन चाहन्छिन् । छोरीलाई स्याफ्रुबेंसी पढाउन चाहन्छिन् । थाहा छैन सपना र आकाङ्क्षाको छितिज कति परसम्म पुग्न सक्छ ? स्युरल्हामोको महत्त्वाकांक्षाको वेगले भने एक दिन भेडीगोठबाट चेन्जारोङलाई उडाउँदै मलेसिया पुर्याउँछ । यी दृश्यले मलाई बाल्यकालीन दिनमा पुर्याए । कुनै दिन म पनि फरफराइरहेको लुङदर, थपक्क बसेको चैत्य र असरल्ल छरिएका हरिया बुट्यान हुँदै लेक जाने बाटोमा चाक्ला ढुंगाको ससाना म्हाने बनाउँदै बासँगै लेक उक्लिन्थेँ । बेंसी ओर्लन्थेँ । स्युरल्हामोले जसरी मेरी आमाले पनि मलाई कुनै राम्रो स्कुलमा पढाउने सपना देखेकी थिइन् । सानै भए पनि डेरा सरिरहनुनपर्ने आफ्नै घर बनाउन चाहन्थिन् । बा भने लेकबेंसी गरेरै जिन्दगी गुजार्न चाहन्थे । तर, हठी थिइन् आमा । एक दिन मामाको साथ लागेर मलाई डँडाल्नोमा बोकेर लेक छोडिन् । पहिलो दिन पैदलैपैदल हिँडेपछि बल्ल गाडी चढ्ने ठाउँ आइपुग्यो । अर्को एक दिनभर बसको यात्रा गरेर हेटौंडा पुगिन् । राम्रो स्कुल खोजेर भर्ना गरिदिइन् । आमाको हठका अघि बाको रहर पराजित भयो । हारेका बा हेटौंडा झरे । मैले नीरफूल मा मेरी आमाजस्तै स्युरल्हामो भेट्टाएँ । सिनेमा हलको ठूलो स्क्रिनमा स्युरल्हामोको कथा चल्दै थियो । म भने स्मृतियानमा चढेर विगत विचरण गर्दै थिएँ । स्युरल्हामोमा मैले आमाको सपना र चेन्जारोङमा बाको बाध्यता भेटेँ । कथा मिलेपछि मन मिल्दोरहेछ । स्युरल्हामो, चेन्जारोङ र पिङचावतीबीचको तामाङ भाषाको संवादले द्रवित भइरहेँ । आखिर मेरो बाल्यकाल पनि त यस्तै ध्वनितरङहरूमा बितेको थियो । बाआमाको तामाङ वार्तालाप सुनेरै हुर्केकी थिएँ । यहाँसम्म नीरफूल को कथा र मेरो कथा उस्तैगरी बगिरह्यो । चेन्जारोङ मलेसिया गएपछि भने भूकम्पको प्रलयमा परेको नीरफूल को कथा र मेरो जीवनको कथा अलग भएर बग्न थाल्यो । भूकम्पमा पिङचावती घरभित्र पुरिन्छिन् । बारीमा काम गरिराखेकी स्युरल्हामो बेहोस हुन्छिन् । उद्धारकर्ताहरूले घाइते पिङचावतीलाई थप उपचारका लागि काठमाडौं पठाइदिन्छन् । यो नै फिल्मको ठूलो घुम्ती हो । अर्थात् फस्ट टर्निङ प्वाइन्ट । यहीँबाट सुरु हुन्छ नीरफूलको मूलकथा । आमा गाउँमा, छोरी काठमाडौंमा र बाउ मलेसियामा । तीनै जना पात्रहरूको एक्लाएक्लै संघर्षको कथा रफ्तारमा अघि बढ्छ । कथालाई अघि बढाउँछ पिङचावतीको अबोध चिच्याहट आमा निबा ले । आमा निबा अर्थात् आमा जाने । काठमाडौंमा उपचाररत पिङचावती पर्वते भाषा बोल्न जान्दिनन् । बुझ्दा पनि बुझ्दिनन् । उनी आमाबुबासँग, गाउँलेसँग तामाङ भाषाको ध्वनिबीच, लुङदरको लयसँगसँगै हुर्केबढेकी हुन् । बाटामा, देउरालीमा ससाना ढुङ्गाहरूको म्हाने बनाएरै उमेरका बात्सल्य सिँढीहरू उक्लेकी हुन् । अपरिचितका भीडमा उनी एकहोरो मातृभाषामा आमा निबा को रट लगाइरहन्छिन् । कसैले मातृभाषामा घर कहाँ ? सोध्दा पाङसाङ भन्छिन् । राज्यले बोल्ने भाषा र समुदायले बोल्ने भाषाबीचको यो द्वन्द्व नै फिल्मको आत्मा हो, जसले कथालाई नयाँ मोड दिन्छ । एकातिर भाषा नजान्दा पिङचावतीको परिचय खुल्दैन, अर्कोतिर गाउँघरमा परिचित स्थान पाङसाङ को नाम परिवर्तन भएर रुवी भ्याली बनिसकेको हुन्छ । यसरी पिङचावती याम्बु (काठमाडौं) को भीडमा कहिले कथित नेता त कहिले बालतस्करको फन्दामा परिरहन्छिन् । उता होसमा आइसकेपछि स्युरल्हामो छोरीको खोजीमा काठमाडौं झर्छिन् । स्वार्थी मानिसका बीचमा अनेकन् हन्डर खाँदै इज्जत दाउमा राखेर महिनौं भौंतारिरहन्छिन् याम्बुको अपरिचित भीडमाझ । यसैबीच चेन्जारोङ नेपाल फर्किन्छन् र आमाछोरीको खोजीमा लाग्छन् । अन्त्यमा चेन्जारोङले पिङचावतीलाई त भेट्टाउँछन्, तर स्युरल्हामोलाई फेला पार्न सक्दैनन् । स्युरल्हामो यो स्वार्थी दुनियाँको जालोमा बेरिएर निस्किन सक्दिनन् । पिङचावतीलाई लिएर चेन्जारोङ गाउँ फर्किन्छन् । बाटोमा भेटिने खोलामा तामाङ परम्पराअनुसार प्रार्थना गरेर नीलो रङको फूल बगाउन खोज्छन् । यो फिल्मको अन्तिम दृश्य हो । यतिखेर पिङचावती भन्छिन्, आबा चुराङबा म्हेन्दो लाता फुल्बा आता रो । (यस्तो रङको फूल देउतालाई चल्दैन रे ।) जवाफमा चेन्जारोङ भन्छन्, तारे चलाब लातोला । (अब चलाउनुपर्छ ।) फिल्मको मर्म यही संवादमा उच्चतम तहमा प्रवाह भएको छ । नेपालका विविध भाषा, संस्कृति, समुदायलाई नीरफूलजसरी नै मूलधारले लामो समय चल्दैन भनिरह्यो । अरू फूलजसरी नीरफूलको पनि अस्तित्व छ । के अब यो भगवान्लाई चल्नुपर्दैन ? ऐन, कानुन र कागजमा मात्रै चलाएर हुन्छ कि साँच्चिकै व्यवहारमा पनि चलाउने ? फिल्म हेरिसकेपछि सोचमग्न भएँ फिल्मको एक चौथाइ दृश्यमा तामाङ भाषाको संवाद, जनजीवन, संस्कृति पस्केर लेखक, निर्देशक फूलमान वलले किन यत्रो जोखिम लिए ? पिङचावतीको चरित्र निर्माणलाई विश्वसनीय बनाउन यो जरुरी पनि छ, पटकथाको संरचना अनुसार । यदि गाउँको दृश्यमा पर्वते भाषाको प्रयोग भएको भए भाषाकै कारण बच्ची हराउने सन्दर्भ र त्यसपछि विकास हुने केन्द्रीय द्वन्द्वको कुनै पुष्ट्याइँ हुने थिएन । तामाङ भाषीइतरकाले यसलाई कसरी स्विकार्लान् ? थाहा छैन । यत्ति थाहा छ, युगौंयुगदेखि राज्यले नचिनेको समुदायको अव्यक्त पीडा बोकेको छ यसले । सीमान्तमा पन्छाइएकाहरूले यसमा पक्कै पनि आफ्नो आवाज भेट्टाउनेछन् । जब दर्शकले फिल्ममा आफूलाई भेट्छ, तब त्यो फिल्ममा मात्रै सीमित रहँदैन । त्यो आफैंमा एउटा हुँकार बन्छ । वलले अर्को दुस्साहस पनि गरेका छन् । पहिचानको मुद्दाको समुदायगत परिधि फराकिलो पारेका छन् । र, आफ्नो समुदायको कथा भन्न कसरी बजारिया मनोरञ्जनको फर्मुलाबाट मुक्त छ ? त्यो नीरफूल मा देखिन्छ । पात्रहरूको नामकरणमा बोन र बौद्ध दुवै सभ्यता मिसाएका छन् । चेन्जारोङ बोन परम्पराको नाम, स्युरल्हामो हिमाली बौद्ध परम्पराको । आजको सिङ्गो तामाङ सभ्यता यही दुई परम्पराको फ्युजन हो । फिल्मको कथावाचन सरल र एकरेखीय छ, जसरी तामाङ समुदाय सरल, सोझा र एकरेखीय (एकलकाँटे) छ । फिल्मका धेरै पक्षमाथि थुप्रै समाजशास्त्रीय बहस गर्न सकिन्छ । अहिले यत्ति भनौं जब कसैले आफूले जस्तै कुरा गर्छ, मानिस खुसी हुन्छ । जब कसैले आफूले भन्न चाहेको तर नजानेको कुरा गरिदिन्छ, झन् खुसी हुन्छ । नीरफूल ले यही दोस्रो प्रकारको खुसी दिएको छ ।"
किनारको विशेष कुनो,"अचेल जे अमृत सेकेन्डरी बोर्डिङ स्कुल भनेर चिनिन्छ, त्यो एक साधारण प्राथमिक विद्यालय थियो विक्रम संवत् २०३६ सालताका, जतिखेर यसलाई सुकन्या वाइबा र उनकी दिदी पारिजातले स्थापना गरेका थिए । काठमाडौं उपत्यकाको त्यस कुनामा यो एक मात्र विद्यालय थियो । पातवाला अग्ला रूख र धान खेतले घेरिएको यो अनकण्टार विद्यालयलाई हम्मेसी फेला पार्न सकिन्नथ्यो । नयाँ बजारको कुनो राजधानीको किनारमा अवस्थित म्हेंपीनिर ठडिएको थियो यो । म्हेंपी आज आफैंमा घना आवादी भएको भीडभाडपूर्ण लोकप्रिय बस्ती भइसक्यो । रिङरोड र सुस्त बागमती छेउछाउ नयाँ बस्तीहरू फैलिएकाले म्हेंपी वरपर गाडीको लस्कर लागिरहेकै हुन्छ अचेल । त्यस विद्यालय र खोलाबीचको अहिलेको मोटर चल्ने बाटोलाई पारिजात मार्ग भनिन्छ । त्यहाँ तीस वर्षअघि लेखिकाको सम्मानमा निर्माण गरिएको पारिजात स्मृति केन्द्र पनि छ, जो आज काठमाडौंको एक सक्रिय साहित्यिक स्थल हुन पुगेको छ । अहिले नेपालमा टोलटोलमा खुलेका हजारौं निजी विद्यालय छन् । यसरी निजी विद्यालय छ्यापछ्याप्ती बढ्नुको एउटा कारण सरकारी विद्यालयमा शिक्षाको स्तर खस्किँदै जानु पनि हो । राज्यले विद्यालय र शिक्षकहरूमाथि मनग्यै पैसा खन्याउँदा पनि सरकारी शिक्षाको गुणस्तर गिर्दो क्रममै छ । त्यस बेला (पारिजातका दिदी बहिनीले स्कुल खोल्दा) यस्तो थिएन निजी विद्यालयहरू ज्यादा थिएनन् । जहाँसम्म मलाई याद छ, सरकारीको स्तर खस्केकाले सुकन्याले निजी विद्यालय खोलेकी थिइनन् । उनी र पारिजात आफ्नो छिमेकका बालबालिकाका लागि पढ्ने ठाउँ उपलब्ध गराउन चाहन्थे । ती बालबालिकालाई विद्यालयको साह्रै खाँचो पनि थियो । किनभने केही परिवार यस्ता थिए, जो आफ्ना छोराछोरीलाई सरकारी विद्यालयमा पनि पठाउन अक्षम थिए । यो तथ्यसँग पारिजातका दिदीबहिनी भलिभाँति जानकार थिए । आखिर, नेपालमा सबैका लागि सरकारी विद्यालय खुल्न थालेको पनि धेरै भएको थिएन तिनताक ।आफ्नो घरछेउ खोलाको पारितिर हेर्दा उनीहरू जीर्ण झुपडीका लहर देख्न सक्थे, जसले उपत्यकामा भर्खरै आएका गरिब परिवारलाई आश्रय दिइरहेको थियो । सहयोग नगरे ती झुपडीका बालबालिकाले पढ्न पाउनेछैनन् भन्ने उनीहरूलाई लाग्यो । त्यसपछि, दिदीबहिनीको समाजवादी आदर्शमा शैक्षिक लक्ष्य पनि थपिन पुग्यो । नेपालको शासन सत्ता सम्हालिरहेको राजतन्त्रले विद्यालय खोले पनि सुकन्या र पारिजातजस्ता अभियन्ता त्यसमा जोडिन सक्दैनथे । विद्यालय खोलेपछि वरपरका नानीबाबुलाई कक्षा कोठामा स्वागत गर्नुको अलावा, उनीहरूले राजतन्त्रको विरोध गर्ने आफ्नोजस्तै साहस भएका सहयोद्धाका छोराछोरीहरूलाई पनि भर्ना गरे । तीमध्ये कसैका आमाबाबु जेलमा थिए भने कसैका बाबुआमा भूमिगत थिए । दुवै दिदीबहिनी आफ्ना विद्यार्थीको आर्थिक र सामाजिक परिस्थितिबारे राम्रोसँग जानकार थिए । हामी सँगै बसेर कुरा गर्दा वा विद्यार्थीहरू हाम्राछेउ आइपुग्दा वा कुनै प्रसंगको सम्झना आउँदा सुकन्या ती बालबालिकाको व्यक्तिगत क्षमता र पारिवारिक जीवनका फेरिस्त प्रस्तुत गर्थिन् बाबुआमा हराएको, टुहुरो, एक बालक जसको बाबु परिवारलाई खुवाउन एक्लै परिश्रम गर्ने आमालाई कुट्ने गर्छ, एक बालिका जसकी आमा भागेकी छ, एक किशोर जसको एउटै अविभावक पनि जेलमा छ्, काकीसँग बस्न सहर पठाइएकी केटी, इत्यादि । विद्यालयको निर्देशकले जब ६, ७ वा ८ वर्षका केटाकेटीलाई छुट्याए मलाई अभिवादन गर्न तिनलाई उनले विद्यालय हातापारिबाटै बोलाइन् । केही खुकुलो तर सफा, नीलो लुगामा गर्वका साथ उभिएर भर्खरै सिकेका अंग्रेजी शब्दहरू प्रयोग गर्ने उत्सुकताका साथ प्रत्येक विद्यार्थी मुस्कुराए । विद्यालयको निर्देशक पदबाट हटेको केही वर्षपछि सुकन्या पाठशालाको प्राङ्गणपारि हेर्थिन् र कुनै बच्चालाई औंल्याउँदै तिनको शैक्षिक स्तर र पारिवारिक पृष्ठभूमि बारे मलाई बताउँथिन् (तिनको जातको होइन, घरको अवस्थाको) ।पारिजात शिक्षकको सहयोगी वा क्यान्टिनको कामदारलाई इसारा गरेर कसरी मलाई चिनाउँथिन् भन्ने सम्झन्छु । केही खतराबाट उम्किएर आश्रय र सान्त्वनाको खोजीमा ती महिला कसरी आफ्नो ढोकामा आइपुगेकी थिइन् वा कसरी त्यहाँ केही वर्ष पढेपछि उनी राम्रो जागिर पाउन सफल भइन् भनेर उनी मलाई भन्ने गर्थिन् । विद्यालय अप्ठेरोमा परेका र अलपत्रमा परेकाका लागि आश्रय, आँधीबेहरीमा परेकाहरूका लागि अडिने ठाउँ, तिनले अस्थायी रूपले काम गर्न सक्ने सुरक्षित स्थल, अनि तिनले सुत्ने र खाना पाउने ठाउँ बन्यो । परिवार नभएका वा आमाबाबुबाट टाढा बस्नेका लागि यी दिदीबहिनीले बास दिन्थे । कहिलेकाहीँ त बच्चाहरू महिनौंसम्म बसिदिन्थे । उनीहरूको कुटीमा जाँदा म आफैं पनि प्रायः दुई दिदीबहिनी र सुकन्या वाइबाकी छोरी निमासँग त्यस गृहस्थ विद्यालयमा बस्ने गर्थे । यो त्यहीँ ठाउँ हो, जहाँ मैले यी महिला र उनीहरूका विद्यार्थीहरूका बीचमा नेपालको राजनीतिक जीवनको असली यथार्थहरू बुझें ।म भाग्यमानी थिएँ । सामान्यतया, भ्रमण गर्ने विद्वान् वा पर्यटकहरूलाई यस्तो अवसर कहिल्यै जुर्दैन । ती वर्षहरूमा विदेशी आगन्तुकहरू वामपन्थी राष्ट्रवादीहरूसँग संगत गर्न डराउँथे । हामीलाई राजतन्त्रको आलोचना गर्ने जो कोहीबाट टाढै रहन चेतावनी दिइन्थ्यो । २० औं शताब्दीको प्रारम्भतिरकी कवि तथा विद्रोही योगमायाप्रति हाम्रो साझा लगावका कारण म त्यहाँ पारिजातलाई भेट्न पुगेकी थिएँ सुरुमा । हामी उनको साधारण रूपले सजाइएको कोठामा धेरै घण्टा बातचित गर्दा केटाकेटीहरू यताउता गइरहन्थे, तिनीहरूको पठन र हर्षोल्लासको आवाजले काठमाडौंको यो कुनाको आश्रयस्थलको परिदृश्यलाई उज्यालो बनाउँथ्यो । पहिलो पटक बच्चाहरूका लागि खोलिएको अमृतको त्यो सानो इँटाको टहरामा मात्र चार कोठा थिए । नदीको छेउको त्यो ठाउँ आज पनि तपाईं फेला पार्नुहुनेछ । खासमा दिदीबहिनीको घरभित्र विद्यालय स्थापना गरिएको थियो । उनीहरूले सुरुमा एउटा कोठा विद्यालयका लागि छुट्याएका थिए, पछि अर्को छुट्याए । कक्षा कोठा बनाउन केही साधारण बेन्चहरू राखेका थिए, सुकन्या र पारिजातले । मलाई के लाग्छ भने उनीहरू आफैं अमृतका प्रथम शिक्षिकाहरू थिए । उनीहरू र अरू शिक्षकशिक्षिका पनि विद्यालयप्रति समर्पित मानिस थिए जसलाई सुकन्या र पारिजातले आफ्नो सम्पर्क सञ्जालबाट ल्याएका थिए । गरिबतम मानिसमा शिक्षाको जरुरत झन् बढी छ भन्ने उनीहरूलाई बोध थियो । त्यसैले उनीहरूले आफ्नो समाजवादी राजनीतिक दर्शनको ज्ञान पनि बाँडे । फोर्ड फाउन्डेसनमा काम गरेर कमाएको निजी रकमले शिक्षकहरूलाई ठिकैको तलब दिएर र कुपोषित बालबालिकाका लागि खाना उपलब्ध गराएर सुकन्याले विद्यालय सुरु गरेकी थिइन् । उनको परिवारमा आफ्नै आवश्यकताहरू न्यून थिएः साधारण चिया, विशेष अवसरहरूमा मात्र मासु अनि खाजा र अतिरिक्त आपूर्तिहरू शून्य । ती दिनहरूमा स्कुलमा पाले राख्ने चलनै थिएन । सरकारी कार्यालय जानुपर्यो भने उनीहरू कहिले हिँडेरै जान्थे कहिले बस चढ्थे । घरमा जे जति थियो, ती सबै उनीहरू बाँडीचुँडी गर्थे । काठका फलेकलाई सहयोगीहरूले डेस्कमा बदलिदिएका थिए । विद्यालय वरपरको जग्गा दिदीबहिनीहरूकै थियो, जसको कुनै व्यावसायिक प्रयोजन थिएन तिनताक । अमृतका विद्यार्थीहरूले धान खेतबीच उभिएका हरिया रूखको ताजा हावामा अध्ययन गरे । बिस्तारैबिस्तारै विद्यालयको विस्तार हुँदै गयो र जब थप कक्षाकोठा, खेल मैदान, शौचालय र कार्यालय चाहियो, त्यसका लागि थोरैथोरै गर्दै ठाउँ खाली भर्नर् ेकाम भयो । कुनकुन घरमा खाँचोमा परेका बालबालिका छन् भनी थाहा पाउन छिमेकीहरू र अरूहरूकहाँ पुगेजस्तै यी अग्रगामी महिलाहरूले आफ्ना मित्रहरूलाई यो स्कुल चलाउने प्रयत्नमा सघाउन आग्रह गरे । यसका लागि सञ्चालक समिति गठन भयो । उनका साथीहरूले व्यक्तिगत रूपमा एक वा बहुविद्यार्थीहरूको विद्यालय शुल्क, कपीकलम र सायद स्कुलको पोसाकको खर्च बेहोरिदिए ।अचेल सुकन्या वाइबा २०, ३० र ४० वर्ष पहिले आफ्नो पढाइ सुरु गरेका धेरै तन्नेरीहरूबाट निरन्तर रूपले खबरहरू पाउँछिन् । यदि एक दर्जन, वा एक सय, वा एक हजार अमृत स्नातकहरूले आफ्नो विद्यालय र पारिजात तथा सुकन्या गुरुमाका सम्बन्धमा स्मृतिहरू लेखे भने तिनीहरूका शब्द नेपालको कथा बन्ने थिए सफलताको रंगीन गुच्छाजस्तो । ती विद्यार्थीहरू आधुनिक नेपालीको नयाँ पुस्ताका गौरवशाली अभिभावक बनेका छन् । हामीले उनीहरूका लागि नेपालको राष्ट्रिय क्षितिज खोज्यौं भने, सयौं अमृत स्नातकहरू भेट्टाउनेछौं, जो आफैं शिक्षक बनेका छन्, व्यवसाय चलाएका छन्, जो कुनै समय प्रवासी मजदुर थिए, जो नर्स र दन्तचिकित्सक भएका छन्, जो निजामती कर्मचारी, राजनीतिज्ञ, पार्टी कार्यकर्ता, लेखक र पत्रकार भएका छन् । उनीहरूले जे गरे पनि र जहाँ गए पनि अमृतले ती सबप्रति गर्व गर्नेछ ।"
उकुसमुकुस ती दिन,"इन्द्रेणीका रङझैं हुन्, हाम्रा मानवीय संवेदना । जीवन भोगाइका क्रममा व्यक्तअव्यक्त प्रत्येक भावलाई म फरकफरक रङ र फरकफरक टेक्स्चर का रूपमा महसुस गर्छु । कतै लैंगिक, सामाजिक, पारिवारिक, व्यक्तिगत त कतै राजनीतिक घटनाले हाम्रा चेतनअवचेतनमा प्रभाव पार्छ । ती प्रभावलाई म रङ र रेखाको भाषामा लेख्छु । ती रंगीन भावसँगै आउँछन्, बाधा अड्चन । ती बाधाहरू पनि मलाई काला रेखा हुन्झैं लाग्छ । जसरी हाम्रा भावना बन्धनमा बाँधिएका हुन्छन्, उसैगरी भावनारूपी रङहरू कालो रेखाले बाँधिएका हुन्छन् । म समसामयिक विषयमै केन्द्रित भई सिर्जना गर्न मन पराउँछु । हामीले भर्खरै भोगेको कोरोना कहरकै कुरा गरौं न । लकडाउनमा मृत्युको भय लिएर घरभित्रै गुम्सिनुपर्दा मानवीय संवेदनालाई मैले झन् नजिकबाट महसुस गरें । दिमागैभरि त्रासले डेरा जमाएका बेला, मान्छेका अनुहार मास्कले छोपिएका बेला कोरोनाले हामीलाई घेरेको चित्र बनाएँ । कोरोना झन्झन् त्रासदीपूर्ण हुँदै थियो । दिनरात शून्य महसुस गर्थें म । मजस्तै सारा मान्छे शून्य अनुभूति गरिरहेका थिए । अनि मभित्रका उकुसमुकुस भावना क्यानभासमा पोत्न थालें, जहाँ घडी छ, तर सुई छैन । मान्छेआकृतिको एउटा आँखा बन्द छ । रातो रङको पृष्ठभूमिमा बनेको मेरो अर्को चित्रले खतरापूर्ण समयको कुरा गर्छ । प्रतिकूल समयमा घरभित्रै थुनिएर बस्नुपर्दा मान्छेको रमाउने प्रयास प्रतिविम्बित गर्छ । कहरले अशान्त बनाएका ती क्षणमा गरिएका शान्तिका चाहना, उन्मुक्त हुने चाहनालाई पनि मैले यी चित्रमा लेख्ने प्रयास गरें । कहरको त्यो विस्फोटक समयमा पनि शान्त र स्थिर रहन गरिएका संघर्ष, उथलपुथलले पनि म चित्र बनाउन उत्सुक रहन्थें । अनेकौँ उतारचढाव र भोगाइ जीवनकै पाटा हुन् । तीनलाई मैले प्याटर्न को रूपमा क्यानभासमा व्यक्त गरेँ । सोच्थें भोगाइ जति नै तिता भएपनि हामी सकारात्मक सोचौं । मेरो एक चित्रमा रातो पृष्ठभूमिमा देखिएका कलात्मक अलंकारले रमाइलोपनको भाव व्यक्त गर्छ । खरानी र सेतो रङको सम्मिश्रणको पृष्ठभूमिबाट हामी बिस्तारै कोरोनाबाट सामान्यतातिर फर्कंदै छौं भन्ने संकेत गरेको छ । कोरोनाकहर बिस्तारै कम हुँदै गइरहेको थियो । हामी बिस्तारै सामान्य जीवनमा फर्किने कोसिस गर्दै थियौं । कोरोनाले उब्जाएका समस्या, पीडालाई पनि चित्रमा देखाउने प्रयास गरें । ती दिनको सम्झनाले म अझै डराउँछु । जीवनमा अचानक आइपर्ने ती उकालीओरालीले समाजलाई धेरै सिकाएर जाँदोरहेछ ।"
