शीर्षक,विवरण
प्रधानमन्त्रीको दिल्ली भ्रमण सद्भावनामै सीमित हुने सम्भावना,"नेपालका लागि दीर्घकालीन महत्त्वको सम्झौता भन्दै प्रधानमन्त्री दाहालले जोड गरेपछि डोभाल र क्वात्राले एकदुई सातापछि दुई देशका अधिकारीहरू भेटेर सम्झौता गर्न सकिने विकल्प राखेका थिए । तर दाहालले त्यस्तो अवस्थामा आफूले अन्य सम्झौता गर्न असहज हुने जानकारी गराएको नेपाली पक्षको भनाइ छ । तपाईंहरू प्रधानमन्त्री (मोदी) जीसँग कुरा गर्नोस्, सम्झौताको मिति सार्नुपर्ने कारण छैन, सार्ने हो भने अरू सम्झौता पनि सारौंला भनेर उहाँले भन्नुभएको छ, भारतीय पक्षले यसबारेमा बिहीबार जानकारी दिने जनाएको छ, अधिकारीले भने । प्रधानमन्त्री दाहालसँग डोभाल र क्वात्राको भेटपछि तल्लो अरुण र फुकोट कर्णाली जलविद्युत् विकाससम्बन्धी सम्झौता पनि अन्योलमा परेका छन् । ६७९ मेगावाटको तल्लो अरुण जलविद्युत् आयोजना बनाउन भारतीय कम्पनी सतलज जलविद्युत् निगम (एसजेभीएन) सँग सम्झौता हुने तयारी छ । आयोजनाबाट नेपालले २१९ अर्थात् १४८ मेगावाट बिजुली पाउने समझदारी भइसकेको छ । यो सम्झौतालाई अन्तिम रूप दिन बुधबार साँझ नै दिल्लीमा लगानी बोर्डका अधिकारीहरू भारतीय पक्षसँग वार्तामा थिए, तर वार्ता बिनानिष्कर्ष टुंगिएको छ । सम्झौताको अन्तिम टुंगो गर्न कागज पत्र फाइनल गर्दै थियौं, तर अरू विषय नेपालको अनुकूल हुने नदेखिएपछि हामी पनि पछि सरेका छौं, ४८० मेगावाटको फुकोट कर्णालीको विषयमा पनि हाम्रो पोजिसन यही हो, वार्तामा बसेका एक अधिकारीले भने ।ठूलो लगानी गरेर भैरहवा र पोखरामा क्षेत्रीय अन्तर्राष्ट्रिय विमानस्थल बनाएको नेपालले त्यसको निर्वाध सञ्चालनका लागि भारतीय पक्षको सद्भावना पर्खिएको छ । अहिले नेपाल प्रवेश गर्ने हवाई विन्दु सिमरा मात्र भएकाले उक्त रुटमा अत्यधिक चाप छ । भैरहवा र महेन्द्रनगरबाट नेपाल प्रवेश गर्ने रुटमा भारतले सहजीकरण गरोस् भन्ने हाम्रो प्रस्ताव हो, अहिले कम्तीमा महेन्द्रनगरको रुटमा मात्र भए पनि सहयोग गरोस् भन्ने हो, पर्यटन मन्त्रालयका एक अधिकारीले भने, भारत भने अहिले आफ्नो सुरक्षाको बहाना दोहोर्याइरहेको छ । बरु, नेपालगन्जबाट १५ हजार फिट (लो अल्टिच्युड) मा उडेर आवतजावत गर्न दिने भारतको प्रस्ताव छ । त्यसले साना विमानको उडान मात्र सहज बनाउँछ । हामीलाई ३० हजार फिटमाथि (हाई अल्टिच्युड) को रुट आवश्यक छ, यसमा पनि भारतले सकारात्मक संकेत दिएको छैन, उनले भने, भैरहवामा अन्तर्राष्ट्रिय उडान सहज हुने गरी आईएलएस (इन्स्ट्रुमेन्टल ल्यान्डिङ सिस्टम) सहज गराउन पनि हाम्रो पहल छ तर हाम्रो पूर्ण जोड हवाई रुट थप्ने नै हो, त्यो अन्तर्राष्ट्रिय अधिकार पनि हो ।२६ वर्षअघि भएको महाकाली सन्धि अहिलेसम्म अलपत्र छ । पञ्चेश्वर एकीकृत विकासका लागि भएको सन्धिअनुसारका परियोजना बनाउने विषयमा सम्झौता गर्ने तयारी भए पनि फेरि अनिश्चित भएको छ । महाकालीको पानी आधाआधा हो भन्ने स्पष्ट पार्ने, भारतले प्रयोग गरेको अधिक पानीको क्षतिपूर्ति नेपाललाई दिने र परियोजना अघि बढाउने विषयमा लगभग समझदारी भएको हो, अहिले त्यो विषयमा पनि अलमल हुने संकेत भारतले दिइसकेको छ, ऊर्जा मन्त्रालयका ती अधिकारीले भने । भारतको नवनिर्मित संसद् भवनमा राखिएको अखण्ड भारत को नक्साबारे पनि प्रधानमन्त्री दाहालले डोभाल र क्वात्रासँग चासो राखेका थिए । दुई देशबीच विश्वासको वातावरण बनिरहेको बेला तपाईंहरूले यो सब किन गर्नुपरेको ? हाम्रोतिर पनि मान्छेहरू ग्रेटर नेपाल भनेर नक्सा छाप्छन्, के हामीले बनाउँदै गरेको संसद् भवनमा ग्रेटर नेपालको नक्सा राख्ने ?, प्रधानमन्त्री दाहाललाई उद्धृत गर्दर् ैएक अधिकारीले भने । भारतीय अधिकारीहरूले भने अखण्ड भारत सांस्कृतिक भावना भएकाले यसलाई राजनीतिक अर्थमा नलिन आग्रह गरेका थिए । नेपालको मुख्य प्राथमिकतामा ठेस लागेपछि प्रधानमन्त्रीको भारत भ्रमणमा दीर्घकालीन महत्त्वका सम्झौता नहुने सम्भावना बढेको छ । डोभाल र क्वात्रासँगको भेटलगत्तै नेपाली दूतावासमा आयोजित कार्यक्रममा पुगेका प्रधानमन्त्री दाहालले यसको संकेत दिँदै भ्रमण सद्भावनामा केन्द्रित रहेको बताए । नेपाली प्रतिनिधिमण्डलका उच्च अधिकारीहरू बिहीबार बिहान भारतीय पक्षले ल्याउने जवाफको प्रतीक्षामा छन् । मध्यराति एक अधिकारीले कान्तिपुरसँग भने, भारतले चाह्यो भने धेरै विषयमा सम्झौता हुने सम्भावना अझै पनि छ, तर उसले चाहेन भने यो भ्रमण औपचारिकतामा सीमित हुनेछ ।"
पुरानो बाटोमा नयाँ राष्ट्रपति,"राष्ट्रपति कार्यालयबाट जारी विज्ञप्तिअनुसार मन्त्रिपरिषद्ले जेठ २ मा निर्णय गरी विधेयक प्रमाणीकरणका लागि जेठ १२ मा पठाएको थियो । विज्ञप्तिमा संविधानको धारा ६१ को उपधारा (२), (३), (४) र धारा ६६ एवम् सर्वोच्च अदालतबाट प्रतिपादित सिद्धान्तसमेत बमोजिम विधेयक प्रमाणीकरण गरेको उल्लेख छ । राष्ट्रपतिले जिकिर गरेका धारामा राष्ट्रपतिको व्यवस्था तथा तिनका काम कर्तव्य र अधिकारको उल्लेख भए पनि विधेयक प्रमाणीकरणको कुनै प्रावधान लेखिएको छैन । नागरिकता प्रमाणीकरणको व्यवस्था धारा ११३ मा प्रस्ट रूपले उल्लेख छ तर राष्ट्रपतिको विज्ञप्तिमा त्यो धाराको जिकिरै नभएको र असान्दर्भिक धारा उल्लेख गरेर विधेयक प्रमाणीकरण गरेको देख्दा आश्चर्य लागेको छ, पूर्वसभामुख सुवासचन्द्र नेम्वाङले भने, यो त सरासरी संविधानको उल्लंघन भयो ।धारा ११३ को उपधारा (१) मा धारा १११ बमोजिम प्रमाणीकरणका लागि राष्ट्रपतिसमक्ष पेस गरिने विधेयक उत्पत्ति भएको सदनको सभामुख वा अध्यक्षले प्रमाणित गरी पेस गर्नॅपर्नेछ भनिएको छ । पूर्वसभामुख नेम्वाङका अनुसार प्रमाणीकरणका लागि राष्ट्रपतिलाई विधेयक पठाउने एक मात्र हक कि सभामुखलाई छ कि राष्ट्रिय सभाको अध्यक्षलाई । संविधानमा भएको कुन अधिकारबाट मन्त्रिपरिषद्ले त्यो विधेयक पठायो ? कुन अधिकार प्रयोग गरेर राष्ट्रपतिले त्यसलाई प्रमाणीकरण गर्नॅभयो ? उनले भने । धारा ११३ को उपधारा (२) मा यस धाराबमोजिम प्रमाणीकरणका लागि राष्ट्रपतिसमक्ष पेस भएको विधेयक १५ दिनभित्र प्रमाणीकरण गरी त्यसको सूचना यथासम्भव चाँडो दुवै सदनलाई दिनुपर्नेछ भनिएको छ ।उपधारा (३) मा विधेयकमा पुनर्विचार हुनु आवश्यक छ भन्ने राष्ट्रपतिलाई लागेमा त्यस्तो विधेयक पेस भएको १५ दिनभित्र निजले सन्देशसहित विधेयक उत्पत्ति भएको सदनमा फिर्ता पठाउनेछ भन्ने उल्लेख छ । त्यसरी फिर्ता भएको विधेयक प्रस्तुत रूपमा वा संशोधनसहित पारित गरी पुनः पेस गरेमा त्यसरी पेस भएको १५ दिनभित्र राष्ट्रपतिले प्रमाणीकरण गर्नेछ भनी उपधारा ४ मा लेखिएको छ । दोस्रो पटक विधेयक पेस भएपछि प्रमाणीकरण गर्नुपर्नेमा तत्कालीन राष्ट्रपति भण्डारीले नगरेको नेम्वाङले बताए । मैले त्यतिबेला पनि भन्दै आएको थिएँ, संविधानमा स्पष्ट लेखिएको प्रावधान पालना नगरेर राष्ट्रपतिबाट गल्ती भयो, अहिले त्यही विधेयक संविधानमा हुँदै नभएको बाटो हिँडेर प्रमाणीकरण गर्दा संसद् र संविधान दुवैको मानमर्दन भएको छ, यो राम्रो होइन, उनले भने । राष्ट्रपतिबाट पटकपटक संविधान उल्लंघन हुँदा विधिको शासन र शक्ति सन्तुलनको सिद्धान्त थला परेको पूर्वप्रधानन्यायाधीश सुशीला कार्कीले टिप्पणी गरिन् । अघिल्लो पटक विधेयक प्रमाणीकरण नगरेर राष्ट्रपतिबाट संसद्को अपमान गरियो, अहिले संसद्लाई छलेर पुरानो विधेयक प्रमाणित गरेर राष्ट्रपतिबाट उही गल्ती दोहोर्याइयो, उनले भनिन्, दुवै राष्ट्रपतिबाट संविधान मिचिएको छ र विधिको शासनको उपहास गरिएको छ, जुन सह्य छैन । सत्तारूढ दल कांग्रेसकै नेताहरूले समेत नागरिकता विधेयक जरुरी भए पनि ल्याउने प्रक्रियामा संविधान उल्लंघन र जनभावनाको खेलबाड भएको प्रतिक्रिया दिएका छन् । संसद् चलिराखेको थियो । संसद्मा गठबन्धनको बहुमत थियो, कांग्रस सांसद रामहरि खतिवडाले भने, सरकारले विधेयक संसद्मा ल्याउनुपर्थ्यो, सजिलै पारित पनि हुन्थ्यो तर त्यसो नगरेर मन्त्रिपरिषद्ले राष्ट्रपतिलाई लेखी पठाउने र राष्ट्रपतिले सोचविचारै नगरी त्यसलाई पारित गरिदिने काम भयो, जुन संविधान र विधिको शासनविपरीत छ । नेतृत्व र गठबन्धनको दबाबमा राष्ट्रपति पौडेलबाट विधेयक प्रमाणीकरण गराएर विवादित बनाइएको खतिवडाको विश्लेषण छ । राष्ट्रपतिलाई सुरुको विधेयक संसद्मै विचार गर भनेर पठाइदिने सुविधा थियो । उहाँले यसमा सर्वोच्च अदालतको राय पनि लिन सक्नुहुन्थ्यो, उनले भने, तर, त्यसो नगरी प्रधानमन्त्री भारत जाने दिनमा हतारहतार यसलाई जसरी प्रमाणीकरण गरियो, त्यसले नागरिकताको पर्खाइमा बसिरहेका मानिसको मनोभावनामाथि खेलबाड गरेको छ । प्रधानमन्त्री दाहालको भारत भ्रमणको ठीकअघि संसद्मा पशुपतिको जलहरीमा ११ केजी कम सुन रहेको विषयमा उठेको प्रश्न रेकर्डबाट हटाउनु र भारत प्रस्थानकै दिन नागरिकता विधेयक प्रमाणीकरण गर्नॅलाई संयोग मान्न सकिए पनि विधिसम्मत मान्न नसकिने कांग्रेस सांसद खतिवडाको भनाइ छ । विधेयक राष्ट्रपतिबाट प्रमाणीकरण भए पनि प्रक्रिया संविधानसम्मत नभएको र लोकतन्त्रको आधारभूत मान्यताविरुद्ध पनि रहेको देखिएकाले कार्यान्वयनमा कठिनाइ आउन सक्ने संविधानविद्हरूको विश्लेषण छ । नागरिकता विधेयकको आवश्यकता र यो तत्काल ल्याउनुपर्नाको परिस्थिति आफ्नो ठाउँमा छ, संविधानविद् अधिवक्ता मोहनलाल आचार्य भन्छन्, तर संसद्लाई छलेर राष्ट्रपतिबाट जसरी यो प्रमाणीकरण गर्ने काम सत्तारूढ घटकले गरे, त्यो प्रत्युत्पादक हुने देखिन्छ किनभने अदालतमा यसलाई चुनौती दिने ठाउँ छ ।अघिल्लो संसद् र नवनिर्वाचित संसद्मा पुराना दलहरूको प्रतिनिधित्व उस्तै नरहेको र राष्ट्रिय स्वतन्त्र पार्टी, नागरिक उन्मुक्ति पार्टी, जनमत पार्टीजस्ता नयाँ दलहरूको उदय भएकाले नागरिकताका सम्बन्धमा विचारै पनि फरक आउन सक्ने आचार्य बताउँछन् । नयाँ जनादेश लिएर आएका दलहरूमाझ यसका प्रावधानहरूमाथि दफावार छलफल गराएर संसद्बाटै पारित गराउनुपर्ने महत्त्वपूर्ण विधेयक हो यो, उनी भन्छन्, तर राजनीतिक लाभहानिलाई ध्यानमा राखेर असंवैधानिक बाटोबाट विधेयक प्रमाणीकरण भयो ।सरकारले भने यो विधेयक जरुरी भएकाले संसद्मा नलगी सिधै प्रमाणीकरणका लागि पेस गरिएको भनी बचाउ गरेको छ । नागरिकता नपाएका लाखौं मानिसको अप्ठेरो हामीलाई थाहा छ, नागरिक उन्मुक्ति पार्टीकी अध्यक्ष एवं भूमि व्यवस्थापनमन्त्री रञ्जिता श्रेष्ठले भनिन्, त्यो अप्ठेरोलाई सकेसम्म सम्बोधन गर्न मन्त्रिपरिषद्ले पुरानो विधेयकलाई अघि बढाएको हो । विधेयक संसद्का दुवै सदनले पारित गरिसकेका हुन् ।राष्ट्रपतिबाट प्रमाणीकरण गरिएको विधेयकमा २०७२ असोज ३ अघि जन्मका आधारमा नेपालको नागरिकता प्राप्त गरेको नागरिकको सन्तानले बाबु र आमा दुवै नेपालको नागरिक रहेछन् भने निजको उमेर १६ वर्ष पूरा भएपछि वंशजका आधारमा नेपालको नागरिकता प्राप्त गर्ने उल्लेख छ । यस्तै, नेपालभित्र फेला परेको पितृत्व र मातृत्वको ठेगान नभएको प्रत्येक नाबालक निजको बाबु वा आमाको पत्ता नलागेसम्म वंशजको नाताले नेपालको नागरिक मान्ने, नेपालको नागरिक आमाबाट नेपालमा जन्म भई नेपालमा नै बसोबास गरेको र बाबुको पहिचान हुन नसकेको व्यक्तिले वंशजका आधारमा नेपालको नागरिकता प्राप्त गर्ने, विदेशी नागरिकसँग विवाह गरेकी नेपाली महिलाबाट नेपालमा जन्मिएको व्यक्तिले यहाँको नागरिकता लिँदाका बखत निजको आमा र बाबु दुवै नेपाली नागरिक रहे त्यस्तो व्यक्तिले वंशजका आधारमा नागरिकता प्राप्त गर्नेलगायतका प्रावधान पनि छन् ।"
किन चीन भ्रमणमा निस्किए माओवादी नेताहरू ?,"(बेइजिङ) प्रधानमन्त्री एवं माओवादी अध्यक्ष पुष्पकमल दाहालले भारत भ्रमण गरिरहेकै बेला पूर्वसभामुख एवं माओवादी उपाध्यक्ष अग्निप्रसाद सापकोटा नेतृत्वको टोलीले चीन भ्रमण गरिरहेको छ । चीनको करिब २ साता लामो भ्रमणमा रहेका सापकोटाले बेइजिङमा चिनियाँ कम्युनिस्ट पार्टी (सीपीसी) विदेश विभाग प्रमुख लिउ च्यान छाओसँग एक्लाएक्लै भेटवार्ता गरेका छन् ।तिब्बतपछि राजधानी बेइजिङ आएको नेपाली टोलीले सीपीसीका विदेश विभाग प्रमुख लिउसँग जेठ ११ मा भेटवार्ता गरेको थियो । उपाध्यक्ष सापकोटासँग एक्लै र त्यसपछि पदाधिकारीसहित भएको भेटवार्तामा दुई देश र दुई पार्टीको सम्बन्धका विषयमा छलफल भएको थियो । नेपालसँग विशेष सम्बन्ध विकास गर्न इच्छुक रहेको लिउको भनाइ थियो । उनले घुमाउरो पाराले नेपालको मधेश क्षेत्रमा उपस्थिति जनाउने, आधुनिकीकरण अनुभव बाँड्ने र नेपालको सुखदुःखको साथी बन्ने चीनको अभिलाषा सुनाएका थिए । लिउले व्यक्तिगत रूपमा आफ्नो नेपाल भावना गहिरो रहेको सुनाए । मैले पद सम्हाल्नेबित्तिकै पहिलो विदेश भ्रमण नेपालकै गरेको थिएँ, उनले भनेका थिए । बेइजिङमा तीन दिने भ्रमण गरेपछि सापकोटाको टोलीले ३ वर्षअघि कोरोना भाइरस विस्फोट भएको ठानिएको वुहान सहरको भ्रमण गरेको थियो । वुहानमा विभिन्न देशका कम्युनिस्ट नेताहरूको उपस्थितिमा आयोजित कार्यक्रममा माओवादी उपाध्यक्ष सापकोटाले चिनियाँ विकासको चमत्कार र चिनियाँ विशेषतायुक्त समाजवादको चर्चा गरे । कार्यक्रममा नाइजेरिया, रुस, पाकिस्तानलगायत १७ देशका वामपन्थी पार्टीका उपाध्यक्ष, सचिवलगायतका पदाधिकारी सहभागी थिए । टोलीले शयानस्थित चीनकै बृहत् परियोजनामध्ये एक मानव निर्मित जलाशयका साथै अटोमोबाइल कारखाना पनि भ्रमण गरेको थियो ।भ्रमणमा सहभागी माओवादी सचिव गणेश साहले यस भ्रमणले भावनात्मक सम्बन्ध बलियो भएको बताए । चीनले तिब्बतको हरेक घरमा बिजुली पुर्याएको र डाँडाकाँडामा समेत पानी बगाएको उल्लेख गर्दै उनले नेपालले अब चीनसँग व्यापार र रोजगारीको सवालमा बहस अघि बढाउनुपर्ने बताए । अरब र युरोपपछि अब नेपालले चीनसँग वैदेशिक रोजगारी विषय उठाउनुपर्छ, साहले भने, तिब्बत नेपालभन्दा धेरै अगाडि बढिसक्यो । ५१० वर्षमा तिब्बत समृद्ध स्वायत्त प्रदेश बन्ने बाटोमा प्रवेश गर्दै छ । यसबाट नेपालले फाइदा लिने उपाय सोच्नुपर्छ । झन्डै साढे तीन वर्षको अन्तरालपछि चीनले कोभिड१९ विरुद्धको बन्दाबन्दी खुकुलो पारेर अन्तर्राष्ट्रिय पाहुनालाई धमाधम चीन भ्रमणको निम्तो दिइरहेको छ । नेपाली नेताहरूको भ्रमण त झन् तीव्र हुँदै छ । यसअघि गत अप्रिल मध्यतिर चिनियाँ कम्युनिस्ट पार्टीको अन्तर्राष्ट्रिय विभागले वर्कसप फर थ्योरिटिकल लिडर अफ वर्ल्ड कम्युनिस्ट पार्टिज नामक कार्यक्रम आयोजना गरेको थियो । कार्यक्रममा एमालेका केन्द्रीय प्रचार विभाग उपप्रमुख विष्णु रिजाल र माओवादी नेता राम कार्की सहभागी भएका थिए । कोभिड महामारीका बेला चिनियाँ नेताले नेपालका वामपन्थीहरूलाई अनलाइन माध्यमबाट प्रशिक्षण दिने गरेका थिए । प्रधानमन्त्री दाहालको भारत भ्रमणअघि सत्तारूढ माओवादीले आफ्ना नेताहरूलाई चीन भ्रमणमा पठाएका अनेक कोणबाट टिप्पणी भइरहेको छ । प्रधानमन्त्री हुनेबित्तिकै भारतकै भ्रमण गर्ने परम्परामा क्रमभंग गर्न नसकेका दाहालले दूतका रूपमा सापकोटालाई चीन पठाएर आफ्नो सद्भाव र परिस्थिति बुझिदिन अपिल गरेको हुन सक्ने चर्चा छ । तर यो चिनियाँ कम्युनिस्ट पार्टीको पूर्वनिर्धारित कार्यक्रम भएकाले यसलाई संयोगका रूपमा मात्रै लिन सकिने माओवादी नेताहरूको भनाइ छ । नेपालसँग सीमा जोडिएको तिब्बतले विकासमा फड्को मारिरहेको छ । नेपाललाई दक्षिण एसियाको गेटवे बनाउन लागिरहेको चीनले अब तिब्बतको पूर्वाधार संरचना पनि तयारी हालतमा रहेको देखाउन खोजेको छ । बेइजिङबाट विभिन्न देशका राजदूत र विज्ञहरूको टोली ल्हासा पुगेका बेला नेपाली टोली पनि त्यहीं पुगेको थियो, जतिखेर तिब्बत विकास मञ्च लगायतका विकासका गोष्ठीसेमिनार तिब्बतमा भइरहेका थिए ।यस्तै, कैलाश मानसरोवर भारतीय र नेपाली तीर्थयात्रीको गन्तव्य हो । नेपालले दाबी गरेर नक्सामा समेटिसकेको तर चीन र भारत दुवैले तार्किक निष्कर्षमा पुर्याउन बाँकी रहेको त्रिदेशीय बिन्दु भएर भारतले पदमार्ग बनाएको छ । यही बेला नेपाली सत्तारूढ पार्टीका नेताहरूको तीर्थाटनले गहिरो सन्देश दिएको हुन सक्छ । बेइजिङमा सीपीसी विदेश विभाग प्रमुख र माओवादी टोलीबीचको कुराकानीले भाइचारा सम्बन्धको पटाक्षेप गरिसकेको छ । नेपालको सत्तारूढ पार्टीसँग आगामी सम्बन्ध र नेपाल सरकारले लिने विकास नीतिमा सहयोग गर्ने प्रतिबद्धता जनाउनु नै भेटवार्ताको मुख्य अन्तर्य रहेको माओवादी सचिव साहले बताए । उनका अनुसार विज्ञान, प्रविधि र आधुनिकीकरणको दिशामा तीव्र गतिमा अघि बढेको चीनले आफ्नो विकास देखाउन र नेपालप्रति सहयोगको प्रतिबद्धता जनाउन यो भ्रमण गराएकोहुन सक्छ । कुनै बेला कोरोना महामारीले आक्रान्त भएको हुपेई प्रान्तको वुहान सहर भ्रमण गराएर चीनले वुहान फेरि पूर्ववत् अवस्थामा फर्किएको र चीनकै सबैभन्दा गतिशील प्रविधि सहर भएको सन्देश दिएको छ । भ्रमणमा सहभागी अखिल क्रान्तिकारी विदेश विभाग प्रमुख जीपी मैनालीका अनुसार चीनले नेपालका वामपन्थी दलहरूलाई सीपीसीको शासन, तिब्बतको विकास, गरिबी निवारणको चिनियाँ शैली, पर्यटकीय खुलापन, सरसहयोगको चाहनालगायत प्रकट गर्नका लागि यो भ्रमण केन्द्रित रहेको हुन सक्छ ।माओवादी उपाध्यक्ष सापकोटाको नेतृत्वमा २० सदस्यीय टोली गत जेठ ५ मा चीन भ्रमणमा आएको थियो । टोलीमा पार्टी सचिवहरू हितमान शाक्य, गणेश शाह र डिलाराम आचार्य छन् भने सातै प्रदेश अध्यक्ष, ८ वटा जनवर्गीय संगठनका प्रतिनिधि र प्रधानमन्त्री सचिवालयका प्रतिनिधि संलग्न छन् । सिचुवान प्रान्तस्थित विमानस्थलमा अवतरण गरेको टोलीले तिब्बतबाट यात्रा प्रारम्भ गरेको थियो । गरिबी निवारणमा अद्भुत चमत्कार गरेको चीनले नेपाली टोलीलाई तिब्बतको गरिबी न्यूनीकरणसम्बन्धी दुईवटा नमुना गाउँ घुमाएको थियो । टोलीलाई कैलाश मानसरोवर घुमाएर चीनले पर्यटकीय खुलापनको सन्देश पनि दिएको हुन सक्ने भ्रमणमा सहभागी नेताहरूले बताए ।"
प्रधानमन्त्री दाहालचिनियाँ नेता भेट,"काठमाडौं (कास) प्रधानमन्त्री तथा माओवादीका अध्यक्ष पुष्पकमल दाहाल र नेपाल भ्रमणमा रहेका सिचुवान प्रान्तका चिनियाँ कम्युनिस्ट पार्टी (सीपीसी) सचिव वाङ सियाओहुईबीच बुधबार भेटवार्ता भएको छ । भारतको चारदिने भ्रमणमा निस्कनुअघि बुधबार बिहान दाहाल र वाङबीच बालुवाटारमा भेटवार्ता भएको हो । उहाँहरूबीच दुई पार्टीबीचको सम्बन्धलाई विस्तार गर्ने, भाइचारा बढाउने र भ्रमण आदानप्रदान गर्ने विषयमा कुराकानी भएको थियो, माओवादीका महासचिव देव गुरुङले भने । वाङ महासचिव गुरुङको निमन्त्रणामा १४ सदस्यीय टोली लिएर सोमबार काठमाडौं आएका हुन् । वाङ सीपीसीका केन्द्रीय सदस्य हुन् । चीनमा प्रान्तको सचिवको हैसियत भनेको नेपालको मुख्यमन्त्री सहर हुन्छ, गुरुङले भने । वाङ यसअघि सीपीसीका प्रोपोगान्डा विभाग उपप्रमुख थिए । महासचिव गुरुङले वाङसँग आफूले पनि भेटवार्ता गरेको र उक्त अवसरमा दुई पार्टीबीचको सम्बन्ध विस्तारबारे कुराकानी भएको जानकारी दिए ।"
"२४ ठाउँमा घरजग्गा खरिद, मुद्दाबाट जोगिन फर्जी आम्दानी पेस","(काठमाडौं)उपसचिवबाट अवकाश पाएका शशिभूषणकुमार यादवले भ्रष्टाचारबाट आर्जेको सम्पत्तिबाट २१ ठाउँमा जग्गा खरिद र तीन ठाउँमा घर निर्माण गरेको पाइएको छ । २०४६ सालमा नायब सुब्बाबाट सरकारी सेवा प्रवेश गरेका सर्लाहीका यादवले आफू सरुवा भएर गएको हरेक ठाउँमा जग्गा किनेको तथ्य अनुसन्धानबाट खुलेको हो ।गैरकानुनी आर्जनबाटै उनले भक्तपुरमा दुईवटा र सर्लाहीमा एउटा घर निर्माण गरेको भेटिएको छ । उनी र परिवारका सदस्यका नाममा स्रोत नखुलेको १ करोड ६२ लाख ६६ हजार रुपैयाँभन्दा बढी मौज्दात फेला परेको छ । सरकारी सेवामा रहँदा पद दुरुपयोग गरी करोडौं भ्रष्टाचार गरेको भन्दै यादवविरुद्ध २०७८ पुसमा अख्तियार दुरुपयोग अनुसन्धान आयोगमा उजुरी परेको थियो । त्यसपछि अघि बढेको अनुसन्धान टुंग्याउँदै अख्तियारले मंगलबार यादवविरुद्ध ४ करोड ४७ लाख ३४ हजार २ सय १२ रुपैयाँ बिगो कायम गरी त्यत्ति नै जरिवाना र कैद सजाय तथा स्रोत नखुलेको रकमबाट बढेबढाइएको चलअचल सम्पत्ति जफत गर्न मागदाबीसहित विशेष अदालतमा मुद्दा दायर गरेको छ । सम्पत्ति फिर्ता प्रयोजनका लागि यादवकी श्रीमती रीता रानी तथा दुई छोरा विकास र अविनाशलाई पनि अख्तियारले प्रतिवादी बनाएको छ ।अख्तियारका प्रवक्ता भोला दाहालले अनुसन्धानबाट खुलेका तथ्य र प्रमाणअनुसार आरोपितविरुद्ध बिगो, कैद र जरिवानाको मागदाबीसहित आरोपितविरुद्ध मुद्दा दायर गरिएको बताए । भ्रष्टाचारबाट कमाएको पैसाले बढेबढाइएको चलअचल सम्पत्ति पनि जफत गर्न मागदाबी लिइएको दाहालले बताए ।यादव २०४६ जेठ ८ मा सहायक निरीक्षक पद नियुक्त भएका थिए । उनको सुरु पोस्टिङ गुणस्तर तथा नापतौल कार्यालय वीरगन्जमा भएको थियो । सेवा प्रवेश गरेको केही वर्षबाटै पद दुरुपयोग गरी गैरकानुनी आर्जनमा सक्रिय बनेका उनी त्यसपछि निरन्तर जग्गा खरिद गर्ने ध्याउन्नमा लागेको देखिन्छ । अनुसन्धानमा संलग्न अधिकारीका अनुसार यादवले आफू कार्यरत रहेका ठाउँमा घूस र अरू गैरकानुनी आम्दानीबाट आर्जेको रकम जग्गामा लगानी गर्ने गरेको देखिन्छ । अनुसन्धानका क्रममा यादवले अख्तियारमा पेस गरेका कागजातको परीक्षणमापनि सम्पत्तिको दुई तिहाइ स्रोत पुष्टि नभएको अनुसन्धान प्रतिवेदनमा उल्लेख छ ।नापतौल तथा गुणस्तर कार्यालय वीरगन्ज, नेपालगन्ज, काठमाडौं, विराटनगर, धनगढी, पोखरालगायत ठाउँमा विभिन्न तहमा रहेर काम गरेका उनले सार्वजनिक सेवामा करिब ३२ वर्ष बिताएका थिए । उनी जहाँजहाँ जान्थे, व्यापारी र सेवाग्राहीबाट रकम असुल्ने र त्यो रकम जग्गामा लगानी गर्थे, स्रोतले भन्यो । यादवले २०५३ जेठदेखि २०७० जेठसम्ममा बाँके, सर्लाही, भक्तपुर, धनुषा, ललितपुरलगायत जिल्लाका २१ स्थानमा जग्गा खरिद गरेको देखिन्छ । त्यसमध्ये तीन ठाउँको मात्रै वैध स्रोत खुलेको देखिन्छ । यादवले मालपोत कार्यालयमा अत्यधिक कम (न्यून) मूल्य देखाएर जग्गा किनेको देखिन्छ । यसरी कम मूल्य देखाएर खरिद गरेको जग्गाको मूल्य २ करोड ७ लाख ५५ हजार ३ सय २४ रुपैयाँ छ । जबकि यो जग्गाको चलनचल्तीको भाउ ४० करोडभन्दा बढी पर्ने अनुसन्धानमा संलग्न अख्तियार स्रोतले जनाएको छ । यादवले विसं २०७०, २०७२ र २०७८ मा भक्तपुरका दुई ठाउँ र सर्लाहीमा एक ठाउँमा श्रीमती र छोराका नाममा घर बनाएका छन् । तीनवटै घरजग्गाको १ करोड ८६ लाख २८ हजार ५ सय ६५ रुपैयाँ लागत मूल्य देखाइए पनि यो न्यूनतम अंक हो । अहिले यसको मूल्य ५ गुणभन्दा बढी पर्ने स्रोतले जनाएको छ । यसको पनि एक तिहाइ मात्र स्रोत खुलेको देखिन्छ । आफू, श्रीमती र दुई छोराका नाममा विभिन्न बैंकमा रहेका ३३ वटा खातामा २ करोड ६ लाख २६ हजार ९ सय नगद मौज्दात देखिन्छ । यसको एकाधबाहेक वैध स्रोत खुलाउन पनि उनले सकेका छैनन् । यादव २०७८ मंसिर ५ सम्म सार्वजनिक सेवामा रहेबापत आर्जित आम्दानीमध्ये ३० प्रतिशत जीवन निर्वाहका लागि कटाएर बाँकीमा मात्रै बचत हुने अख्तियारले जनाएको छ । यसरी हिसाब गर्दा सेवामा रहेर अवकाशमा जाँदासम्म जीवन निर्वाहका लागि यादवले १९ लाख १३ हजार ५ सय ८८ रुपैयाँ खर्च देखिने र बाँकी ७० प्रतिशत अर्थात् ४४ लाख ६५ हजार ३८ रुपैयाँलाई मात्रै बचत कायम गरिएको छ ।यादवकी श्रीमती रीता सरकारी शिक्षकबाट अवकाशप्राप्त कर्मचारी हुन् । २०४७ बाट शिक्षण पेसामा रहेकी उनी २०७५ पुस ५ सम्म बहाल थिइन् । यस अवधिमा उनले आर्जन गरेको तलबभत्तामध्ये १५ प्रतिशत जीवन निर्वाह र ८५ प्रतिशत आम्दानी बचतमा जोडिएको छ । यो अनुपातमा ३ लाख ९२ हजार १ सय २२ जीवन निर्वाह र बाँकी ८५ प्रतिशत अर्थात् २२ लाख २२ हजार २७ रुपैयाँलाई बचतमा कायम गरिएको छ । यादव र उनकी पत्नी सरकारी सेवामा रहँदा जीवन निर्वाह खर्च कटाएर बाँकी रहेको करिब ६७ लाख मात्रै बचत देखिन्छ । केही वर्षयता छोराबुहारीको जागिरबाट प्राप्त केही रकम पनि यादवको आम्दानीमा जोडिएको छ । तर, त्यति गर्दा पनि उनले सेवा प्रवेशदेखि अवकाशसम्म गरेको खर्च र आम्दानीमा ठूलो अन्तर छ । यादवले अस्वाभाविक खर्च गरेर छोराछोरीलाई उच्च शिक्षा दिलाएका छन् । त्यसको पनि स्रोत खुलेको छैन । उनका छोरा अविनाशलाई नेपालगन्ज मेडिकल कलेज, छोरी रागिनी कुमारीलाई बिहारको सीतामढी र नेपालको मनमोहन मेमोरियल इन्स्टिच्युट अफ साइन्स र अर्का छोरा विकास युनिग्लोब कलेज काठमाडौंमा पढाएको उल्लेख छ । छोराछोरी पढाएको खर्च यादवले ३९ लाख २३ हजार ६ सय रुपैयाँ उल्लेख गरेका छन् ।गैरकानुनी रूपमा आर्जन गरेको सम्पत्ति वैध बनाउन यादवले कृषि र घरभाडा अत्यधिक देखाएका छन् । कृषितर्फ ५१ लाख ३४ हजार ६ सय ५८ र दुईवटा घरको भाडा करिब ३५ लाख देखाइएको छ । बालकोटमा रहेको घरको भाडा स्रोत ३ लाख ९३ हजार र सर्लाहीको घरको ६ लाख ६४ हजारको मात्रै वैध स्रोत खुल्छ । आरोपितले पेस गरेको कृषि र घरभाडाको रकम पत्याउने आधार नभएको र त्यसलाई पनि गैरकानुनी आर्जनकै सूचीमा समेटिएको अख्तियारले अदालतमा पेस गरेको आरोपपत्रमा उल्लेख छ ।यादवले गरेका आर्थिक कारोबार र सेवामा रहँदाको आम्दानीबचतमा ठूलो अन्तर देखिएको भन्दै स्रोत नखुलेको सम्पत्ति गैरकानुनी आर्जनबाट जोडेको उल्लेख गरी त्यसलाई नै बिगो कायम गरिएको छ । यस अवधिमा यादव र उनको परिवारका नाममा ७ करोड २४ लाख ५६ हजार २ सय ६३ रुपैयाँ देखिए पनि २ करोड ७७ लाख २२ हजार ५० रुपैयाँको मात्रै वैध स्रोत देखिएको छ । स्रोत नखुलेको ४ करोड ४७ लाख ३४ हजार २ सय १२ रुपैयाँ बिगो र जरिवाना असुलका लागि यादवका नाममा भएको जायजेथाबाट नपुग्ने भन्दै परिवारका अरू तीन सदस्यलाई सम्पत्ति फिर्ता प्रयोजनका लागि प्रतिवादी बनाइएको छ ।सर्लाहीको मलंगवा, भक्तपुरको बालकोट (सूर्यविनायक नगरपालिका) र भक्तपुरकै मध्यपुर थिमिस्थित घरको स्रोत नखुलेको भन्दै १ करोड ४६ लाख ४६ हजार ३ सय ५९ रुपैयाँ असुल्ने प्रयोजनका लागि जफत गर्न अख्तियारको मागदाबी छ । सर्लाही, भक्तपुर र ललितपुरका ६ ठाउँमा रहेका जग्गाको ८२ लाख ६३ हजार १ सय ५७ रुपैयाँको स्रोत नखुलेको भन्दै अख्तियारले त्यसलाई पनि जफत गर्न माग लिएको छ ।बैंकमा मौज्दात १ करोड ६२ लाख ६६ हजार ६ सय १२ रुपैयाँ पनि जफत गर्नुपर्ने मागदाबी छ । अनुसन्धानपछि यी सबै खाता अहिले रोक्का छन् । आरोपपत्रअनुसार यादवले खरिद गरेकामध्ये भक्तपुर, सर्लाही र धनुषाका तीन ठाउँका जग्गाको मात्रै स्रोत खुलेको देखिन्छ ।आरोपितले अनुसन्धानका क्रममा पेस गरेको सम्पत्ति विवरण फारम तथा बयान गर्दासमेत सम्पत्ति आर्जनको वैधानिक स्रोत भएको वस्तुनिष्ठ आधार प्रमाणहरू प्रस्तुत गरी आयभन्दा बढी देखिएका व्यय रकमको स्रोत पुष्टि गर्न सकेको पाइएन, अख्तियारले विशेष अदालतमा दायर गरेको आरोपपत्रमा भनिएको छ, तसर्थ आफ्नो हैसियतभन्दा बढी रकम बराबर आफू, श्रीमती छोरासमेतका नाममा घरजग्गा, सेयर खरिद लगायतका चलअचल सम्पत्ति खरिद गरेको, घर निर्माण गरेको, छोराछोराछोरीलाई हैसियतभन्दा बढी सुविधासम्पन्न महँगो खर्चमा अध्यापन गराएको तथा बैंकवित्तीय संस्थामा अस्वाभाविक कारोबार गरेको देखिँदा निजको वैधानिक आयको तुलनामा खर्च एवं लगानीसहितको सम्पत्ति विवरण अमिल्दो र अस्वाभाविक देखिन आयो ।"
कोशी सरकारबाट जसपा बाहिरियो,"(मोरङ)जनता समाजवादी पार्टी (जसपा) कोशी प्रदेश सरकारबाट बाहिरिएको छ । जसपाले बुधबार स्वास्थ्यमन्त्री निर्मला लिम्बूलाई फिर्ता बोलाएको हो । पार्टी प्रदेश कमिटीले गरेको निर्णयअनुसार लिम्बूले मन्त्रीबाट राजीनामा दिएकी छन् । उनले पत्रकार सम्मेलन गरी आफूले पहिचानका आधारमा प्रदेश नामकरणका लागि पटकपटक पहल गर्दा पनि बेवास्ता गरिएकाले सरकारबाट बाहिरिएको प्रस्टीकरण दिइन् । मुख्यमन्त्री हिक्मतकुमार कार्की नेतृत्वको सरकारबाट प्रदेशको पुनः नामकरणका विषयमा कुनै निकास ननिस्कने भन्दै मन्त्री लिम्बूलाई फिर्ता बोलाउने निर्णय गरिएको प्रदेश अध्यक्ष दीपक याक्खाले जानकारी दिए । कोशी नामकरणको विरोधमा भइरहेको पहिचान पक्षधरको आन्दोलनमा जसपाको समर्थन छ ।सरकारमा बस्ने, आन्दोलनमा पनि समर्थन गर्ने कुरा नमिलेको भन्दै आलोचना भएपछि जसपा बाहिरिएको हो । साथै, मन्त्री लिम्बूले सदनमा नामकरणका बेला विपक्षमा हस्ताक्षरसम्म नगरेको र मन्त्रालय सञ्चालनका क्रममा पार्टी नीतिअनुकूल काम नगरेकाले पार्टी नेतृत्व उनीसँग असन्तुष्ट रहेको जसपाको एक नेताले बताए । पुस ९ मा एमाले, माओवादी, राप्रपा र जसपाको गठबन्धन सरकार बनेपछि लिम्बू पुस २५ मा स्वास्थ्यमन्त्री नियुक्त भएकी थिइन् ।जसपाले समर्थन फिर्ता लिएकाले मुख्यमन्त्री कार्कीलाई अब ३० दिनभित्र प्रदेशसभाबाट पुनः विश्वासको मत लिनुपर्ने संवैधानिक व्यवस्था छ । माओवादीले सरकारको समर्थन फिर्ता नलिएका कारण सात वटा प्रदेशमध्ये कोशीमा मात्रै एमालेले सरकारको नेतृत्व गरिरहेको छ । मुख्यमन्त्री कार्की नेतृत्वको सरकारलाई अब माओवादी र राप्रपाको समर्थन छ । माओवादीबाट जीवन आचार्यले पर्यटन, वन तथा वातावरण र दुर्गा चापागाईंले सडक, पूर्वाधार तथा सहरी विकास मन्त्रालयको जिम्मेवारी सम्हालिरहेका छन् । कांग्रेसले निरन्तर औपचारिक तथा अनौपचारिक रूपमा माओवादीलाई एमालेको सरकारबाट बाहिरिन र समर्थन फिर्ता लिन आग्रह गर्दै आएको छ ।यस प्रदेशमा एमालेका ४०, कांग्रेसका २९, माओवादीका १३, राप्रपाका ६, एकीकृत समाजवादी) का ४ र जनता समाजवादी पार्टीको १ सांसद छन् । माओवादी र जनता समाजवादी पार्टीले मुख्यमन्त्री कार्की नेतृत्वको सरकारलाई दिएको समर्थन फिर्ता लिएको अवस्थामा मात्रै कोशी प्रदेशमा सरकार फेरबदल हुने अवस्था निर्माण हुनेछ । तर यो अवस्थामा माओवादीबाट सभामुख भएका बाबुराम गौतम निर्णायक हुनेछन् ।"
कंगनालाई सगरमाथाको चिन्ता,"मुम्बई (एजेन्सी) बलिउड अभिनेत्री कंगना रनावतले विश्वलाई मानिसबाट बचाउन अनुरोध गरेकी छन् । सामाजिक सञ्जाल ट्वीटरमा सगरमाथा क्षेत्रको भिडियो पोस्ट गर्दै रनावतले त्यसप्रति चिन्ता व्यक्त गरेकी हुन् । विश्वको सर्वोच्च शिखर क्षेत्रमा फोहोर जम्मा हुन निकै दुःखदायी भएको भन्दै उनले त्यसका लागि मासिनहरू जिम्मेवार रहेको बताएकी हुन् । उनले पोस्ट गरेको २० सेकेन्डको भिडियोमा सगरमाथा आधार शिविरमा रहेको टेन्टबाहिर फोहोर थुप्रिएको देखिन्छ । आफूलाई भगवान्को प्रिय सम्झने जोकोहीले यसको वास्तविकता जाँच्नुपर्छ । यो दृश्य हेर्नुस्, तपाईंलाई महसुस हुन्छ कि भगवान्का लागि मानिसहरू खासमा सबैभन्दा कम मनपर्ने हुन सक्छन् । मानिसहरू जहाँ जान्छन्, त्यहाँ आफ्नो दुर्गन्ध र फोहोरको पदचिह्न छाड्छन् । संसारलाई यस्ता व्यक्तिबाट बचाउनुहोस्, कंगनाले भिडियोको क्याप्सनमा लेखेकी छन् । तर उनलाई प्रतिक्रिया दिँदै कतिपयले भने मानिस भगवान्का लागि कहिल्यै पनि प्रिय नभएको बताएका छन् । तपाईंलाई कसले भन्यो कि भगवान्का लागि मानिस प्रिय हो, खेमराज नामका ट्वीटर प्रयोगकर्ताले प्रश्न गरेका छन् । कतिपयले भने निकै सान्दर्भिक र महत्त्वपूर्ण विषय उठान गरेको भन्दै कंगनालाई धन्यवादसमेत दिएका छन् । १९८७ को मार्च २३ मा हिमाचल प्रदेशमा जन्मिएकी कंगना हलिउडकी चर्चित अभिनेत्री हुन् । उनी ग्याङ्टर मार्फत २००६ मा फिल्म क्षेत्रमा प्रवेश गरेकी हुन् । उक्त फिल्मबाट उनले नवनायिकातर्फ फिल्मफेयर अवार्डसमेत हात पारेकी थिइन् । उनको पछिल्लो फिल्म इमरजेन्सी अक्टोबर २० मा रिलिज हुँदै छ । फिल्ममा उनले भारतीय पूर्वप्रधानमन्त्री इन्दिरा गान्धीको भूमिका निर्वाह गरेकी छन् ।"
बेलायतले कब्जा गरेको थियो बग्दाद,"सन् १९४१ मा आजकै दिन (जुन १) मा बेलायतले इराकी राजधानी बग्दाद कब्जा गरेको थियो । बेलायती फौज पर्सियन गल्फ र हब्बिनिया हवाई अड्डाबाट अप्रिल र मेमा इराक प्रवेश गरेको थियो । त्यसलगत्तै दुई देशका सेनाबीच भीषण संघर्ष चर्केको थियो । करिब एक महिनाको संघर्षपछि बेलायती फौजले बग्दाद कब्जा गरेको हो । त्यसलगत्तै प्रधानमन्त्री रसिद अली तथा नुरी अलसेदसहतिका प्रभावशाली इराकी नेताहरू देश छाडेर भागेका थिए । त्यसपछि बेलायतले इराकको यातायात सञ्जाल र सञ्चारमाथि आफ्नो नियन्त्रण कायम गरेको थियो । बेलायती स्वार्थमा १९४२ को जनवरीमा एक्सिस पावरविरुद्ध इराकले युद्धको घोषणा गरेको थियो । त्यसैगरी, प्रधानमन्त्री अलीका समर्थकलाई सेवाबाट हटाउनुका साथै बेलायतइराक युद्धका लागि जिम्मेवार ठानिएका चार जनालाई मृत्युदण्ड दिइएको थियो ।"
समस्यासँग जुध्न युवा सञ्जाल,"(लुम्बिनी)सामाजिक परम्परा भत्काएर अगुवा बन्न सहज छैन । वर्षौंदेखि चलिआएका संस्कार तोडेर समाजलाई सकारात्मक दिशामा अगाडि बढाउन चुनौती छ । त्यसमाथि एक्लै केही गर्न सक्ने अवस्था अझै छैन । पश्चिम नवलपरासीको रामग्राम१६ की साइदा निशा पठानले समाज परिवर्तनको अठोट लिएकी छन् । त्यो पनि मुस्लिम समुदायबाट अगुवा बनेर । स्नातकसम्म अध्ययन गरेकी २८ वर्षीया उनी अहिले सामाजिक कार्यकर्ताका रूपमा परिचित छन् । अहिले मलाई एकछिन पनि फुर्सद हुँदैन, उनले भनिन्, बिहान उठेदेखि साँझसम्म व्यस्त हुन्छु । उनलाई खुलेर सामाजिक गतिविधिमा संलग्न हुन सहज थिएन । त्यसका लागि सामाजिक विद्रोह नै गर्नु परेको उनी सुनाउँछिन् । सुरुवातमा गाउँमा गठन भएको संवाद समूहमा सदस्य बनें, उनले भनिन्, त्यसपछि वडास्तरमा किशोर किशोरीको सञ्जाल बनायौं । सञ्जालमा गाउँका किशोरकिशोरी र युवा आबद्ध भए । त्यसले आफ्ना गतिविधि सञ्चालन गर्न सघाएको उनले बताइन् । समूह बनेपछि समाजका समस्याबारे छलफल गर्न थाल्यौं, उनले भनिन्, छलफलबाटै समाधानका उपाय पहिल्यायौं । अहिले गाउँका समस्या र चुनौती हल गर्न भूमिका खेलिरहेको साइदाले सुनाइन् । कतिपय हाम्रा परम्परा नै बदल्नुपर्ने छन्, उनले भनिन्, त्यस्ता अप्ठ्यारा बुझाएर समाधानका लागि सम्झाउने गरेका छौं । स्थानीयको चित्त बुझाएर परिवर्तनका लागि राजी तुल्याउने गरेको उनले बताइन् । मुस्लिम समुदायबाट प्रतिनिधित्व गर्न सजिलो थिएन । उनको समुदायमा घरको दैलो काटेर हिँड्न, समाजमा सबैसँग निर्धक्क बोल्न सजिलो थिएन । आफू आबद्ध संस्थाबारे चिनाउन र किशोरकिशोरी जम्मा पार्नै समस्या भयो, उनले भनिन्, गाउँमा बिजुली बाल्न विद्युत् कार्यालयमा धर्ना, ज्ञापनपत्र बुझाउने र प्रशासनिक व्यक्ति, जनप्रतिनिधिलाई दबाब दिने काम मैले गरें । सुरुमा गाउँबाट बिजुलीका तार तानेर छिमेकी गाउँमा बत्ती बालिएको थियो । त्यो देखेर आफूलाई अन्याय महसुस भएको उनले बताइन् । त्यसपछि धर्ना दिएरै भए पनि गाउँमा बिजुली बालियो, उनले भनिन्, त्यसपछि मात्र गाउँलेले सामाजिक परिवर्तनका लागि युवा चाहिन्छ भन्ने बुझे । त्यसपछि सामाजिक रूपमा समर्थन मिलेको उनले बताइन् । उनले गठन गरेको सन्जालले बालविवाह रोक्न धेरै पटक प्रहरी प्रशासन, गाउँका अग्रजसँग बहस गरेको छ । लडेरै भए पनि बालविवाह रोकेका छौं, उनले भनिन्, त्यो कार्य देखेर मलाई गाउँलेले अगुवा मानेका छन् ।रूपन्देहीको कञ्चन२ की १८ वर्षीया गंगा सुनारलाई गाउँलेले अहिले उदाहरणीय छोरी को उपमा दिएका छन् । डेढ वर्षदेखि उनी गाउँमा गठन भएको गजेडी साथी सञ्जाल सदस्यका रूपमा काम गरिरहेकी छन् । सुरुमा संवाद समूहका दिदिहरूले हाम्रा समस्या पहिचान गर्न सिकाउनुभयो, उनले भनिन्, त्यसबाट सिकेर अहिले म किशोरीले भोग्नुपरेका समस्या पत्ता लगाएर उनीहरूको अधिकारका लागि लडिरहेकी छु । सञ्जालमा आबद्ध भएपछि नेतृत्व विकासको अवसर मिलेको उनले बताइन् । अहिले त ठूला पदमा बसेका व्यक्तिसित पनि महिलाका समस्याबारे बहस गर्न सक्ने भएँ, उनले भनिन्, जसरी हुन्छ समस्या समाधान गरिछाड्छौं । अहिले गाउँमा बिदाका दिन बैठक डाक्ने, समस्याका विषयमा छलफल गर्ने, बालबालिकालाई नैतिक शिक्षा दिने काम आएको गरेको उनले बताइन् । सुरुमा सामाजिक काम गर्न सहज थिएन । घरबाट राति अन्त जानु पर्दैन भन्थे । सञ्जाल र त्यसको कामबारे परिवारलाई बुझाउन नसक्दा परिवारका समस्या भोग्नुपर्यो, उनले भनिन्, समस्या खेप्नुपरे पनि अगाडि बढ्न छाडेन । अहिले आफ्ना हकअधिकारका विषयमा आवाज उठाउन सक्ने र आत्मनिर्भर बनेपछि परिवारको अवरोध हटेको उनले बताइन् । गाउँपालिकाभित्रका हरेक वडामा सञ्जाल विस्तार गरेर सामाजिक रूपान्तरण तथा किशोरकिशोरीको हकहितका निम्ति आफू खटिरहेको उनले बताइन् । लुम्बिनी प्रदेशका अधिकांश जिल्लामा किशोरकिशोरी सञ्जाल गठन अभियानकै रूपमा अघि बढाइएको छ । यसले उनीहरू आफ्नो अधिकारप्रति सचेत बनेका छन् । लागूऔषध, बालविवाहविरुद्ध अभियान सञ्चालन गरिरहेका छन् । गाउँमा सरकारी स्तरबाट हुने सेवाको ढिलासुस्ती र विभेदविरुद्ध क्रियाशील छन् । कपिलवस्तुको शिवराज१ का २१ वर्षीय सागर थारू यस्तै अभियानमा संलग्न युवा हुन् । पढ्दै सामाजिक काम गर्दै अगाडि बढिरहेको उनले बताए । अहिले उनी पालिकास्तरीय आशा सञ्जालका सचिव छन् । साथीभाइले नेता को संज्ञा दिएका छन् । त्यसले असहज लाग्ने गरेको उनले बताए । समस्याबारे छलफल गर्ने काम तिम्रो होइन भन्ने साथीहरू पनि छन्, उनले भने, केटाहरू त डुल्ने, बाहिरी काममा चासो दिने पो हो भन्छन् । त्यस्ता साथीहरूलाई नेतृत्व विकास र क्षमता अभिवृद्धिबारे सम्झाउने गरेको उनले बताए । समाजमा फरक काम गरिरहेकाले यसैलाई चिनारी बनाउन खोजेको उनले बताए । दुर्व्यसन न्यूनीकरणका लागि अभियान सञ्चालन गरिरहेका छौं, उनले भने, गाउँगाउँमा दुर्व्यसन मुख्य समस्या बनिरहेको छ । शिवराज नगरभित्र सञ्जालमा आबद्ध १ हजार ५ सय किशोरकिशोरी रहेको उनले बताए । उनीहरूको नेतृत्व गर्न पाउँदा खुसी लागेको उनले बताए । उनका अनुसार यसरी संगठित किशोरकिशोरीले हस्तकला, खानेकुराका विभिन्न परिकार आदि बनाई बिक्रीसमेत गर्ने र आफूहरूका लागि चिया खाजा खर्च जोहो गर्ने गरेका छन् ।सागरकै छिमेकी गुन्जा थारूको उद्घोषण कला प्रशंसनीय छ । अहिले लुम्बिनी प्रदेश स्तरीय किशोरकिशोरी तथा युवा सञ्जालकी उपाध्यक्ष छन् । चार वर्षदेखि सञ्जालमा आबद्ध भएर कार्यक्रम उद्घोषकको जिम्मा सम्हालिरहेकी छन् । आफ्नो गतिशीलता रोक्नछेक्न खोज्नेलाई बोलेरै तह लगाउने गरेको उनले बताइन् । घरबाट निस्कन मिले पनि मानिसले कुरा काटेर अगाडि बढ्नबाट रोक्छन्, उनले भनिन्, किशोरीको शरीरमाथि उसकै अधिकार हुन्छ भन्ने मान्यता स्थापित गर्न लागिपरेकी छु । सुरुसुरुमा परिवारका सदस्यलाई नै घरदेखि हिँड्दा, अन्य जिल्ला जाँदा वा छलफलबाट राति घर फर्कंदा सम्झाउन गाह्रो परेको उनले सुनाइन् । अहिले आफूले गरेका काम परिवारका सदस्यलाई बताउँदा राम्रो साथ पाइरहेकी छु, उनले भनिन् । अध्ययनसँगै अभियानलाई अगाडि बढाइरहेको उनले बताइन् । परिवारका बाँकी सदस्यले नेपाली नागरिकता प्राप्त गरिसके । तर, पश्चिम नवलपरासीको सुस्ता४ का २० वर्षीय आशिषकुमार गुप्ता नागरिकताविहीन छन् । नागरिकता टोली गाउँमा आउँदा पालिकाले गर्ने सिफारिसमा त्रुटि भएपछि उनी अधिकारविहीन बनेका हुन् । मेरो कान्छो भाइले नागरिकता पायो, आशिषले भने, बुबाआमाको नागरिकता छ, मेरो मात्रै छैन । नागरिकता नहुँदा सरकारी कामकाज र सेवा सुविधाबाट वञ्चित भइरहेको उनले दुखेसो पोखे । मैले मात्र होइन, गाउँका धेरै युवाले नागरिकता पाएका छैनन्, उनले भने, अहिले समूह बनाएर नागरिकताका लागि आवाज उठाइरहेको छु । कक्षा ५ मा पढ्दै गर्दा उनी संवाद सञ्जालमा आबद्ध भएका थिए । अहिले उनी सुस्तास्थित किशोरकिशोरी सञ्जालको अध्यक्ष छन् । १२ कक्षा पूरा गरेका छन् । निरन्तर नागरिकताको अधिकार तथा बालविवाह अन्त्यका लागि आवाज उठाइरहेको छु, उनले भने, सञ्जाल दर्ता गराउन, अन्तर्राष्ट्रिय तथा राष्ट्रिय कार्यक्रममा सहभागिता जनाउनसमेत नागरिकता चाहिने भएकाले आफ्नो सबै अधिकार खोसिएको महसुस गरेको छु । नागरिकताका लागि प्रशासनमा धर्ना, पालिकामा छलफल सबै गरेर थाकिसकेको उनले बताए । पुनः टोली आउने दिन कुर्नुबाहेक उपाय छैन, उनले भने, त्यतिन्जेल युवा के गरेर बस्ने ? अभियानकै रूपमा लागूऔषध सहजै ल्याउन सकिने खुला सिमाना रहेको सुस्तालाई यसबाट जोगाउनसमेत पहल गरिरहेको उनले बताए । यी उदाहरणीय पात्रबाहेक अन्य धेरै किशोरकिशोरीले लुम्बिनी प्रदेशभरि नै स्वावलम्बन, सामाजिक कुरीति अन्त्य तथा स्वस्थ समाज निर्माणमा आफ्नो भूमिका खेलिरहेका छन् । उनीहरू विभिन्न समयमा एकै ठाउँ जम्मा भएर सम्बन्धित निकायको ध्यानाकर्षण गराउने, झक्झकाउने तथा कार्यान्वयनका लागि दबाब दिने गरेका छन् । लुम्बिनीको रूपन्देही, पश्चिम नवलपरासी, कपिलवस्तु, दाङ, रोल्पा र प्यूठानमा गरी सञ्जालमा १३ हजार ४ सय किशोरकिशोरी आबद्ध छन् ।"
पदयात्रीको रोजाइमा च्छोरोल्पा,"(दोलखा)लामो समयदेखि सुस्ताएको दोलखाको मुख्य पर्यटकीय क्षेत्र रोल्वालिङमा आन्तरिक र विदेशी पर्यटकको चहलपहल बढ्न थालेको छ । यसअघि विदेशी पदयात्रीको बाहुल्यता देखिने रोल्वालिङ क्षेत्रमा आन्तरिक पर्यटक पनि आउन थालेका हुन् । तन्नेरी पुस्ताले यो क्षेत्रको पदयात्रामा रमाउने मात्र होइन, कपितयले भ्लग बनाउनसमेत आउन थालेका हुन् ।कुमारी पदमार्गको परिचय बनाएको रोल्वालिङ उपत्यकामा दैनिक २५ देखि ५० जनासम्म पदमार्गी हिँड्न थालेका छन् । रोल्वालिङ क्षेत्र घुम्नका लागि यो उपयुक्त मौसम पनि हो । रोल्वालिङ पदयात्रा पर्यटकको चहलपहल बढेपछि बेदिङ र नाका होटल व्यवसायीमा समेत उत्साह बढेको छ ।गौरीशंकर गाउँपालिका९ मा पर्ने रोल्वालिङ उपत्यकामा च्छोरोल्पा हिमताल तथा दूधकुण्ड घुम्न बढीमा एक साताको पदयात्रा गर्नुपर्छ । छोटो समयमा निकै आकर्षक पदयात्राका लागि च्छोरोल्पा छान्न सकिने जानकारहरूको भनाइ छ । फुर्सदको समयमा पदयात्रमा निस्कने विकास खड्काले पछिल्लो समयमा खासगरी युवाहरू च्छोरोल्पा पदयात्रामा रमाउन थालेको बताए । भ्लग बनाउने र प्रकृतिसँग रमाउने युवापुस्ता च्छोरोल्पामा पुग्ने गरेका छन्, उनले भने, पछिल्लो समयमा कम खर्चमा नजिकबाट हिमाल हेर्न जाने युवायुवती आकर्षित भएका छन् । रोल्वालिङ पदयात्रा गर्ने अधिकांशको अन्तिम गन्तव्य भने ४ हजार ५ सय ८० मिटर उचाइको च्छोरोल्पा हुने गरेको छ । घुम्ने हुटहुटीले एक्लै रोल्वालिङ पदमार्ग हुँदै च्छो हिमताल पुगेर आएका अर्जुन दाहालले कम खर्चमा हिमाल र हिमाली जनजीवन बुझ्न पाएको बताए । बासको चिन्ता गर्नु पनि नपर्ने र थोरै खर्चमा पदमार्ग घुम्न सकिने रहेछ, उनले भने, युवाहरूका लागि यो निकै आकर्षक गन्तव्य हो । खासगरी विदेशीहरूको रोजाइमा पर्ने यो पदमार्गमा पछिल्लो समय आन्तरिक पर्यटकको पनि चहलपहल बढेकोमा खुसी देखिन्छन्, स्थानीय होटल व्यवसायी दावाछिरिङ शेर्पा । कोभिड महामारीसँगै तीन वर्ष सुस्ताएको रोल्वालिङ क्षेत्र आन्तरिक र विदेशी पर्यटकको चहलपहल बढेको उनको भनाइ छ । दोलखाको चरिकोटदेखि बिगु गाउँपालिका१ छ्योछ्योतसम्म सार्वजनिक यातायातबाट सडक यात्रा गरेपछि सुरु हुन्छ, रोल्वालिङ पदमार्ग । पहिलो दिन हिँडेर सिमिगाउँ वा सुरमुचेमा बास बसेर भोलिपल्ट क्याल्चे, डोङखाङ, ठाङ्दीङमा हुँदै हिमाल आरोहण गर्नेहरूको गाउँ को परिचय बनाएको बेदिङ पुगिन्छ । बेदिङपछि तेस्रो दिन च्छोरोल्पा पुगेर घुमघाम गरी आन्तरिक पर्यटक ना गाउँमा बस्न सक्छन् । विगतमा धेर थोर विदेशी पर्यटक मात्रै यो पदमार्गमा आउने गरेका थिए, शेर्पाले भने, अहिले नेपालीहरू आउन थालेका छन्, व्यवसाय पनि फस्टाएको छ । हाल वर्षमा करिब ३ हजार ५ सय आन्तरिक पर्यटक रोल्वालिङ घुम्न आउँछन् । त्यसमा पनि खासगरी युवापुस्ताको बाहुल्यता छ । एकजना स्वदेशी पर्यटकका लागि रोल्वालिङ पदयात्रा गर्दा १० देखि १५ हजारले पुग्छ । विदेशी पर्यटकका लागि रोल्वालिङ पदमार्गले च्छोरोल्पा नजिकैबाट आरोहणका लागि विभिन्न हिमाल भएको ठाउँमा लैजान्छ । च्छोरोल्पा हिमतालबाटै पदयात्रा गरेर दूधकुण्ड पुग्न सकिन्छ । अझ पछिल्लो समय त रोल्वालिङ पदमार्ग हुँदै सगरमाथा जाने विदेशी पदयात्रीको संख्या पनि बढेको छ । रोल्वालिङ पदमार्गमा हरेक वर्षको असोज, कात्तिक, मंसिर र चैत, वैशाख, जेठमा च्छोरोल्पा हिमतालको जाने तथा ५ हजार ६३० मिटरको यलुङ री, ५ हजार ९२५ मिटरको रम्दुङ, ६ हजार मिटरमाथिको फर्छेम लगायतका हिमाल आरोहणका लागि विदेशी पर्यटक पुग्ने गरेका छन् । यस्तै, टासिलाप्चा पास छिचोलेर सगरमाथा पुग्ने विदेशी पर्यटक पनि बढेका छन् । पछिल्लो समय सरकारले विदेशी पर्यटकको साथमा गाइड अनिवार्य हुनुपर्ने भएपछि स्थानीयको आर्यआर्जन पनि बढ्न थालेको छ । जसका कारण बेदिङका अधिकांश युवाले विदशी पर्यटकका लागि गाइडको काम पनि पाएका छन् । गौरीशंकर संरक्षण क्षेत्रको तथ्यांकअनुसार सिजनको सुरुमै रोल्वालिङ पदयात्रामा ३ सय २७ जना विदेशी पदयात्री पुगिसकेका छन् । तीमध्ये सार्क मुलुकका २८ जना छन् । राजधानीबाट सिधै आएका पदयात्रीको तथ्यांक नभएकाले रोल्वालिङ क्षेत्र पुग्ने विदेशी पदयात्रीको संख्या बढी हुने संरक्षण क्षेत्रका सूचना अधिकारी तुलसीप्रसाद दाहालले बताए । अब भने आन्तरिक पर्यटकको पनि तथ्यांक राख्न थालेको उनले बताए । गत वर्ष यो सिजनमा ५६ देशका १ हजार १४४ विदशी पर्यटकले गौरीशंकर संरक्षण क्षेत्र घुमेका थिए ।"
सुर्तीजन्य पदार्थमा कर बढाउन माग,"(काठमाडौं)सुर्तीजन्य पदार्थ सेवनका कारण बर्सेनि २७ हजार नेपालीको मृत्यु हुने गरेको छ । नेपाल स्वास्थ्य अनुसन्धान परिषद्को नेपालमा नसर्ने रोगसम्बन्धी सर्वेक्षण (स्टेप्स सर्भे) २०१९ का अनुसार करिब २९ प्रतिशत वयस्कले धूमपान तथा सुर्तीजन्य पदार्थ सेवन गर्छन् । सुर्तीजन्य पदार्थको खेती गर्दा, उत्पादनका क्रममा र प्रयोगपश्चात् उत्सर्जन फोहोरले जल, वायु, जमिन प्रदूषित हुन्छ र मानव स्वास्थ्यका साथै समग्र वातावरणमा प्रतिकूल प्रभाव पार्छ । विश्व स्वास्थ्य संगठन (डब्लूएचओ) का अनुसार मुटु र श्वासप्रश्वाससम्बन्धी रोग, २० भन्दा बढी प्रकारका क्यान्सर र स्वास्थ्य अवस्था कमजोर बनाउने जोखिमको कारक सुर्तीजन्य पदार्थ नै हो । धूमपानले विश्वभर हरेक वर्ष ८० लाखभन्दा बढीको ज्यान लिने गरेको डब्लूएचओले जनाएको छ । त्यसमध्ये ७० लाखभन्दा बढीको मृत्यु सुर्तीजन्य पदार्थको सेवनले र धूमपान नगरे पनि अरूले फालेको धूवाँका कारण १२ लाखभन्दा बढीको मृत्यु हुने गरेको छ । विज्ञहरूका अनुसार सुर्तीजन्य पदार्थ सेवन गर्नेको स्वास्थ्यमा प्रत्यक्ष असर पर्ने तर धूमपान गरिरहेको व्यक्तिको नजिक हुनेहरूको स्वास्थ्य आफू सुर्तीजन्य पदार्थ उपयोग नगरे पनि निकोटिन युक्त विषाक्त धूवाँको प्रभावले चुरोट खाने व्यक्तिसरह नै नकारात्मक असर पर्छ । चिकित्सकहरूका अनुसार स्वास्थ्य समस्या भएर अस्पताल जानेमध्ये एक तिहाइमा सुर्तीजन्य पदार्थ सेवनको असरले निम्त्याउने रोग र जटिलता हुने गरेको छ । दिनहुँ ५० देखि सय जना विभिन्न प्रकारको समस्या लिएर अस्पताल पुग्ने बिरामी छन्, यसमध्ये सरदर एक तिहाइमा सुर्तीजन्य पदार्थ सेवनले गर्दा विभिन्न रोग र त्यसमा जटिलता थपिने गरेको छ, चिकित्सा विज्ञान राष्ट्रिय प्रतिष्ठान, वीर अस्पतालका वरिष्ठ फिजिसियन डा लोचन कार्की भन्छन्, चुरोट, सुर्तीजन्य पदार्थ सेवनले लाखौं व्यक्तिलाई गुणस्तरयुक्त जीवन बाँच्न दिएको छैन । सुर्तीजन्य पदार्थले स्वास्थ्यमा थपिने जटिलताबारे नेपालमा कुनै अध्ययनअनुसन्धान नभए पनि चिकित्सकको सम्पर्कमा आउनेमध्ये २५ देखि ३३ प्रतिशतले चुरोट, सुर्तीजन्य पदार्थ सेवन गर्ने गरेको उनी बताउँछन् । त्यसमध्ये ९९ प्रतिशत ज्येष्ठ नागरिकले चुरोट, बिँडी सेवन गर्ने पाइएको छ । राष्ट्रिय क्षयरोग नियन्त्रण केन्द्रका वरिष्ठ छाती रोग विशेषज्ञ डा नवीनप्रकाश शाहका अनुसार सुर्तीजन्य पदार्थ सेवन गर्नेमा जाडो मौसममा बढी समस्या देखिन्छ भने अन्य समयमा खोकी, ब्रोङ्काइटिसलगायत समस्या देखिन्छ । धूमपानले क्यान्सर, मुटुरोग, स्ट्र्रेक, फोक्सोसम्बन्धी रोग, मधुमेह र क्रोनिक अब्सट्र्रक्टिभ पल्मोनरी डिजिज (सीओपीडी) सँगै एम्फिसेमा र क्रोनिक ब्रोङ्काइटिसको समेत जोखिम रहने शाहले बताए । धूमपानले क्षयरोग र आँखामा पनि समस्या उत्पन्न गराउँछ, उनले भने । विज्ञहरूका अनुसार धूमपान गर्नेको सम्पर्क रहनेहरूमा हृदयघात, फोक्सोको क्यान्सर र कोरोनरी मुटु रोगको जोखिम रहन्छ । बालबालिकामा तीव्र श्वासप्रश्वासको संक्रमण, कानको रोग, गम्भीर प्रकृतिको दमलगायतका समस्या देखा पर्छ । स्वास्थ्य सेवा विभाग, इपिडिमियोलोजी तथा रोग नियन्त्रण महाशाखा (ईडीसीडी) का निर्देशक डा चुमनलाल दासका अनुसार सन् १९९० मा नसर्ने रोग कुल मृत्युको ३० प्रतिशत थियो भने सन् २०२२ मा त्यो बढेर ७१ प्रतिशत पुगेको छ । नेपालमा नसर्ने रोगबाट हुने मृत्युमध्ये करिब ३० प्रतिशत मुटु र रक्तनलीसम्बन्धी रोगबाट भइरहेको मुटुरोग विशेषज्ञ डा ओममूर्ति अनिल बताउँछन् । त्यसमा सुर्तीजन्य पदार्थको सेवन प्रमुख कारण रहेको उनको भनाइ छ । सुर्तीमा पाइने निकोटिनले रगतको धमनीलाई साँघुरो पार्नुका साथै कार्बन मोनोअक्साइडले धमनीको भित्तामा क्षति पुर्याउँछ । धूमपान वा सुर्तीजन्य पदार्थ सेवनले शरीरमा ट्र्राइग्लिसराइजको स्तरमा वृद्घि भई हृदयाघात र मधुमेहको जोखिमसमेत बढाउने डा अनिल बताउँछन् । कुनै पनि रूपमा लिइएको सुर्तीले रगतको धमनीमा अवरोध उत्पन्न गर्ने भएकाले यसले मुटुरोग र हृदयाघातको जोखिम बढाउने उनले बताए ।यसैबीच, सरोकारवालाहरूले सुर्तीजन्य पदार्थमा कर बढाउन माग गरेका छन् । विश्व धूमपानरहित दिवसका अवसरमा बुधबार एक्सन नेपालले आयोजना गरेको कार्यक्रममा सुर्तीजन्य पदार्थमा गत वर्षभन्दा करिब ५ प्रतिशतले करको दर घट्ने देखिएपछि उनीहरूले विरोध जनाएका हुन् । हरेक वर्ष मे ३१ का दिनमा विश्व धूमपानरहित दिवस मनाइन्छ । यो वर्ष डब्लूएचओले हामीलाई खाद्यान्न चाहिन्छ, सुर्तीजन्य पदार्थ होइन भन्ने मूल नारा राखेको छ । डब्लूएचओले सुर्तीजन्य पदार्थको प्रयोगलाई नियन्त्रण गर्न कम्तीमा ७५ प्रतिशत कर लगाउनुपर्ने भनेको छ । एक्सन नेपालका अध्यक्ष आनन्द चन्दले नेपालले बढाउनुपर्ने करको दर झन् घटाउन थालेको बताए । सरकारले कुपोषण, खाद्य सुरक्षा सुधार र थप पौष्टिक खाद्य उत्पादन गर्नेतिर ध्यान नदिई सुर्तीजन्य पदार्थको उत्पादन तथा उपभोगलाई संरक्षण गर्ने नीति अवलम्बन गरेको देखिन्छ, उनले चिन्ता व्यक्त गरे । सरकारले यस पटकको बजेट भाषणद्वारा अवलम्बन गरेको नीतिले खाद्यान्न झन् महँगो हुँदै जाने र सुर्तीजन्य पदार्थको मूल्य झन् सस्तिँदै जाने अवस्था सिर्जना गरेको छ, उनले भने, यसलाई सच्याइनुपर्छ ।"
किशोर मृत्युको छानबिन माग,धनकुटा (कास) धनकुटा सेउलेका १७ वर्षीय मनीष विष्टको मृत्युको छानबिन गर्न आफन्तले माग गरेका छन् । घर नजिकै झुन्डिएको अवस्थामा उनी मृत फेला परेका थिए । मृतकका दाजु मिलनले आत्महत्या दुरुत्साहनमा किटानी जाहेरी दिएका आधारमा एक जनालाई नियन्त्रणमा लिएको प्रहरीले जनाएको छ ।
माफी दिने राष्ट्रपतिको अधिकार स्वेच्छाचारी हुनबाट जोगाऊ,"आधुनिक विधिशास्त्रले न्यायको अन्तिम अधिकार सर्वोच्च अदालतलाई दिएको छ । कम्तीमा तीन तहका अदालत हुनु र सुरु अदालतले मुद्दाको किनारा लगाउँदा चित्त नबुझे त्यसलाई उच्चमा पुनरावेदन गर्न पाउनु वादीप्रतिवादी दुवैको न्यायिक अधिकार हो । उच्चको फैसला पनि चित्त नबुझे सर्वोच्चमा जाने बाटो हरेक देशको अदालतमा अनिवार्य रूपमा राखिएको त्यसै होइन । न्याय दिने क्रममा तल्लो अदालतबाट विस्तुर हुन गए त्यसभन्दा माथि बसेका बढी अनुभवयुक्त न्यायाधीशले र त्यहाँबाट पनि कहीँकतै भूलचूक भए कानुनकै व्याख्या गर्ने विशेष अधिकार पाएको सर्वोच्च अदालतले हेर्नुमा निर्दोषले कुनै हालतमा पनि सजाय नपाओस् र दोषी नउम्कोस् भन्ने सिद्धान्तले काम गरेको छ ।कहिलेकाहीँ, तीन तहबाटै पनि भूलचूक हुन सक्छ । आखिर न्याय सम्पादन मानिसबाटै हुने हो । सामाजिक न्यायका लागि लड्दा, कानुनको संकीर्ण व्याख्या हुँदा वा कुनै परिस्थितिजन्य कारणले अदालतबाट दोषी ठहर भएका तर वास्तविक रूपमा न्यायका हकदार मानिस कैदमा परेका छन् भने राष्ट्रप्रमुखबाट बाँकी सजाय मिनाह गर्न सकिन्छ । अथवा, फैसला भइसकेपछि कैदमा बसेको व्यक्ति निर्दोष ठहर्ने कुनै प्रमाण पछि फेला पर्न सक्छ । यस्तोमा पनि राष्ट्रपतिबाट माफी दिने चलन छ । तर, यो सर्वोच्चको फैसला अन्तिम हुन्छ भन्ने विधिशास्त्रीय मान्यताको बर्खिलाप होइन, सामान्य अपवाद मात्रै हो । नेपालमा पनि संविधान र कानुन दुवैमा यो नियम छ । तर, पछिल्लो समय संविधान दिवस, प्रजातन्त्र दिवस, गणतन्त्र दिवसलगायत अवसर पारेर राष्ट्रपतिबाट हुने गरेको माफीमिनाहका घटना र त्यसमा परेका पात्रहरूका अनुहार र संख्या हेर्दा विधिशास्त्रीय मान्यताको बर्खिलाप भएको छ । ज्यान मार्नेजस्तो जघन्य अपराध गरेका, डकैती अभियोगमा दण्ड पाएका र अरू यस्तै विशुद्ध अपराध कर्ममा तीनै तहका अदालतबाट दण्डित भएका १९ जनाले सोमबार गणतन्त्र दिवसका दिन मन्त्रिपरिषद्को सिफारिसमा राष्ट्रपति रामचन्द्र पौडेलले कैद माफी दिएपछि यसले जनमानसमा आक्रोश जन्माएको छ । निश्चय नै, राष्ट्रपतिलाई आफ्नो भूमिका सर्वोच्च अदालतको आदेश उल्टाउने होइन भन्ने थाहा छ । किनभने, न संविधानले न व्यवहारले सर्वोच्चभन्दा माथि अर्को कुनै निकाय रहने कल्पना गरेको छ । संविधान र व्यवहार दुवैमा नभएको कृत्यलाई राष्ट्रपतिबाट सर्वोच्चको पुनरावेदन भएजस्तो गरी फैसलाहरू उल्टाउनु लोकतान्त्रिक मर्मविपरीत हो । हो, राष्ट्रपतिको कार्यालयमा निहित क्षमाको शक्ति धेरै देशमा कानुनी रूपमै तय गरिएको छ । बेलायतदेखि अमेरिकासम्मका प्रथम विश्वमा यस अधिकारले राज्यप्रमुखलाई अपराधमा दोषी ठहरिएका व्यक्तिहरूलाई क्षमा वा माफी प्रदान गर्न अनुमति दिन्छ । कार्यपालिकामा अनुचित विश्वासलाई सच्याउने वा असाधारण अवस्थामा दया प्रदान गर्ने क्षमता हुनुपर्छ भन्ने विश्वासमा यो अवधारणा अडेको छ । यस शक्तिको मूलतः तीन उद्देश्य छन् । पहिलो न्यायिक त्रुटिहरू सच्याउने, दोस्रो जेलमा आनीबानी सुधार गर्ने मध्यम तहका कसुरका दोषीहरूलाई जीवनमा असल हुने अर्को अवसर दिने, अनि तेस्रो अत्यधिक मानिने सजायहरूलाई कम गर्ने । राष्ट्रपतिको माफीवरपरको न्यायशास्त्र विभिन्न क्षेत्राधिकारमा भिन्न हुन्छ । अमेरिकाजस्ता केही देशमा राष्ट्रपतिले कुनै पनि बाह्य जाँचबिना संघीय अपराधहरूका लागि कैदमा परेकाहरूलाई क्षमा गर्न सक्छन् । यसविपरीत, युरोपसहित अन्यत्र राष्ट्रप्रमुखको क्षमा दिने अधिकार कठोर सीमाहरूको अधीनमा हुन्छ जसका लागि कुनै स्वतन्त्र निकाय वा न्यायपालिकाको स्वीकृति आवश्यक पर्छ । क्षमाको शक्तिलाई अक्सर न्यायकै एक अंगका रूपमा ती देशले प्रयोग गर्दै आइरहेका छन्, न कि जघन्य अपराधमा तीन तहका अदालतले दण्डित गरेका आफ्ना कार्यकर्तालाई जोगाउने संयन्त्रका रूपमा । न्याय र दयाबीच झीनो सन्तुलन कायम गर्न राष्ट्रपतिको माफी दिने अधिकारलाई प्रयोग गरिन्छ । यद्यपि, विधिशास्त्रीहरूले विकसित देशमा सन्तुलित र विवेकपूर्ण रूपले प्रयोगमा आइरहेको क्षमाको अधिकारलाई पनि आलोचना गर्दै आइरहेका छन् । किनभने, यसले विधिको शासनमाथि दुर्व्यवहार गर्ने वा शक्तिको दुरुपयोग हुने सम्भावनालाई जहिल्यै जीवित राख्छ । सक्रिय राजतन्त्र वा तानाशाही शासन व्यवस्थामा ऐनकानुनमा अडिएर हुने अदालती फैसलामा होइन, हुकुम प्रमाङ्गीका भरमा न्याय सम्पादन हुने गर्छ । यस्तोमा, राजाले चाहेजस्तै निर्दोषलाई पनि पाता फर्काएर शूलीमा चढाउने र नचाहे जतिसुकै घोर अपराध गरे पनि दण्डको भागीदार बन्न नपर्ने नियतिबाट देशदुनियाँ प्रताडित हुन्थ्यो । टाढा किन जानु, हाम्रै देशमा जंगेले बोलेपछि बोल्योबोल्यो भन्ने जनउक्ति नै छ जसले उति बेलाको निरंकुश जहानियाँ शासनका प्रवर्तक जंगबहादुर राणा सनकमा न्याय सम्पादन गर्थे भन्ने तथ्यलाई उजागर गर्छ । अस्तिसम्म राजाहरू आफ्नो जन्मोत्सवमा कैदीहरूलाई माफी दिने गर्थे । हाम्रा राष्ट्रपति र प्रधानमन्त्रीले उनी पुरानो विरासतलाई जीवित राख्नका लागि संविधानको मर्मविपरीत जघन्य अपराधका दोषीलाई आम माफी दिइरहेका हुन् ? होइन भने, सर्वोच्चले फैसला गरिसकेको संगीन अपराधका दोषीहरूलाई चोख्याउन संविधानको यो उल्लंघन किन ? राजनीतिक उथलपुथल र संक्रमणकालको इतिहास बोकेको यो देशमा राष्ट्रपतिको माफी दिने अधिकार सुरुदेखि नै विवादास्पद बन्न पुग्यो । हत्या गरेको कसुरमा सजाय खेपिरहेका माओवादी नेता बालकृष्ण ढुंगेललाई तत्कालीन राष्ट्रपति विद्यादेवी भण्डारीले माफी दिँदा व्यापक आलोचनाको सिकार भएको शीतलनिवास अहिले त्यस्तै कसुरमा संलग्न जघन्य अपराधका १९ जनालाई कैदमुक्त गरेर नागरिक आक्रोशको तारो भएको छ । अब यो सिलसिला रोकिनुपर्छ ताकि यी माफीका तजबिजी अधिकारले भएका यस्ता निर्णय नजिरका रूपमा नबसून् । माफी दिने राष्ट्रपतिको अधिकारको स्पष्ट व्याख्या र त्यसको उचित मूल्याङ्कन गर्ने स्वतन्त्र संयन्त्र हुनु जरुरी छ । किनभने, लोकतान्त्रिक समाजमा कसैले पनि तजबिजी अधिकार प्रयोग गर्न पाउँदैन, चाहे त्यो राष्ट्रप्रमुख नै किन नहोस् । यस्तो स्वेच्छाचारी माफीले न्यायपालिका र कार्यपालिकामा जनताको विश्वासलाई धमिलो पार्छ । त्यसलाई रोक्न पनि माफी दिने कामलाई विधिशास्त्रीय मान्यताको घेरो नाघेर सम्पादन गर्नु सर्वथा अनुचित छ ।"
"अर्थको अदूरदर्शिता, शिक्षाको बेइमानी","१ आगामी आर्थिक वर्षको बजेट प्रस्तुत गर्ने क्रममा अर्थमन्त्रीले गुणस्तरीय शिक्षाको निकै गफ दिए पनि आफ्नै भनाइ काट्दै शिक्षाको गुणस्तरीयताको घाँटी निमोठेका छन् । २ गुणस्तरीय शिक्षाका लागि लगानी खोइ ? भएको लगानीले प्रतिविद्यार्थी प्रतिवर्ष आधारभूत तहमा १८ हजार र माध्यमिकमा २३ हजार छ, जुन निजी लगानीका विद्यालयले झन्डै प्रतिमहिना असुल्ने रकम हो ।३ कमसेकम सार्क तहको सरदर खर्च प्रतिविद्यार्थी ४६ हजार ८ सय रुपैयाँ पनि लगानी नगर्ने हो भने नेपालका सरकारी विद्यालय सबै बन्द गरिदिए हुन्छ । रक्षा, गृह, भौतिक योजनापछि चौथो प्राथमिकतामा शिक्षाको बजेट राखिनु देशकै लागि विडम्बना हो । स्मरण रहोस् शिक्षामा जम्मा ९१ करोड बजेट थप भएको छ ।४ किन हस्ताक्षर गरेको अन्तर्राष्ट्रिय सम्मेलनमा नेपालको शिक्षाको बजेट कुल बजेटको २० प्रतिशत खर्च गर्छु भनेर ? कसले पत्याउने हो यो देशका नेतालाई ? शिक्षामन्त्रीलाई ? अर्थमन्त्रीलाई ?५ सांसद विकास कोष ब्युँझाउने, राष्ट्रपति शैक्षिक सुधार कोषका नाममा भएका अनियमितता हटाउनुको सट्टा निरन्तरता दिने अनि शिक्षामा गरिने मूल लगानीमा निचोर्नसम्म निचोर्ने ?६ अर्थमन्त्रीप्रति सबैभन्दा दया लाग्ने कुरा त शिक्षाको सामान्य सिद्धान्त पनि थाहा नपाएका नेता रहेछन् भन्ने हो । बुँदा नम्बर २०७ अध्यापन अनुमतिपत्रको परीक्षामा सबै विषय अध्ययन गर्ने व्यक्ति सम्मिलित हुन पाउने कानुनी व्यवस्था मिलाइनेछ । यसको प्रमाण हो ।७ के हो अध्यापन अनुमतिपत्र भनेको ? के अर्थमन्त्रीले यसको मर्म बुझेका छन् ? के विश्वको प्रचलित व्यवस्थाले शिक्षण कला नभएकालाई अध्यापन अनुमतिपत्र दिन्छ ? धिक्कार छ अर्थमन्त्री, अर्थ मन्त्रालय र यस्तो बेइमानीमा साथ दिने शिक्षामन्त्री र शिक्षा मन्त्रालयलाई ।८ के नेपालको शिक्षा अब २०२८ सालपूर्व फर्काउन लागिएकै हो ? लगानी पनि नगर्ने, शिक्षक पनि खेलौना बनाउने ? त्यसो भए शिक्षाको बारेमा बोल्ने अधिकार न यो सरकारलाई छ न सरकारका सरोकार मन्त्रीलाई । अध्यापन अनुमतिपत्रबारेको यो बुँदा नहटाउने हो भने गुणस्तरीय शिक्षाका पक्षधरलाई कुनै पनि हालतमा यो मान्य हुनेछैन ।९ बरु हटाऊ ४ वर्षे बीएड र एकदेखि दुई वर्षको बीएड सञ्चालन गर ताकि अन्य संकायबाट विज्ञता हासिल गरेकालाई यो कार्यक्रममार्फत शिक्षक बनाऊ । विडम्बना, त्रिभुवन विश्वविद्यालयले एकवर्षे बीएड कार्यक्रम नै हटाउने निर्णय गरेको छ । कता जाँदै छ नेपालको शैक्षिक नेतृत्व ?१० एक्काइसौं शताब्दीको गफ दिने, अलपत्र र भद्रगोल सरकारी शिक्षाप्रति अझै बेइमानी गर्ने र नेपाललाई विकासको गतिमा ५० वर्षपछाडि धकेल्ने यस्ता निर्णयकर्ताहरू शिक्षा र विकासविरोधी मान्न कर लाग्छ । होसियार ! मनप्रसाद वाग्ले, मीनभवन, काठमाडौं"
गरिबीको चपेटामा परेकालाई सहयोग,"व्यस्त जीवनका बावजुद बादी समुदायको सहयोगार्थ एभरेस्ट म्याराथनमा भाग लिन आएकी लन्डनको नर्थहोल्टकी ४९ वर्षीया अञ्जु रेग्मी सिग्देल हाल भने प्रशिक्षण र चन्दा संकलनमा व्यस्त रहिछन् भन्ने समाचार पढ्न पाउँदा खुसी लाग्यो । नेपालमा हरेक वर्ष हुने एभरेस्ट म्याराथन मे २९ तारिखमा एभरेस्ट बेसक्याम्पदेखि नाम्चेबजार हुँदै लुक्लामा अन्त्य हुने गर्छ । अञ्जु भन्छिन्, खेलकुदले हाम्रो स्वास्थ्यमा खेल्ने अहम् भूमिकाका साथै प्रचारप्रसार र सीमान्तीकृत एवं गरिबीको चपेटामा परेर हातमुख जोड्न र शिक्षादीक्षा ग्रहण गर्नबाट वञ्चित बादी समुदायका बालबालिकाको सहयोगका लागि च्यारिटी रन गर्ने अठोट राखेकी हुँ । उनले सहयोग गर्न इच्छुकलाई गोफन्ड मी मार्फत सहयोग गर्न पनि अपिल गरेकी छन् । चितवनको भरतपुर४ पोख्रेली टोल लंकु घर भएकी अञ्जुले व्यस्तताका बावजुद हालसम्म सातपल्ट म्याराथन दौडिसकेकी रहिछन् । सम्पूर्ण दिदीबहिनीलाई हरेक हप्ता कुनै न कुनै शारीरिक व्यायाममा आबद्ध हुन आह्वान गर्दैर् उनले भनेकी छन्, राम्रो स्वास्थ्य नै व्यक्तित्व विकासको आधार भएको र त्यसको समय व्यवस्थापन त आफैं गर्ने हो । हामी महिला भए पनि गर्न नसकिने केही छैन । अठोट गर्नुस् । आफ्नो प्रगतिको बाटामा दृढ भएर अघि बढ्नुस् । उनले सम्पूर्ण पुरुष वर्गलाई पनि आआफ्ना दिदीबहिनी, आमा, भाउजू र बुहारी अनि श्रीमतीलाई केही गर्ने हौसला दिन आग्रह पनि गरेकी छन् । समाज परिवर्तन हरेक व्यक्तिको जिम्मेवारी हो । यो सचेत र स्वस्थ नागरिकले मात्र गर्न सक्छ जुन आजको सबैभन्दा ठूलो आवश्यकता हो, अञ्जु भन्छिन् । उनको विचार मननयोग्य, अनुसरणीय छ । वीरेन्द्र सुवाल, ब्यासी, भक्तपुर"
गणतान्त्रिक व्यवस्था सुधारिएको देख्न पाऔं,"गणतन्त्रलाई चुनौती अरूबाट होइन, सारथिहरूबाटै शीर्षकको सम्पादकीयमा १५ वर्षको गणतान्त्रिक अभ्यासको लेखाजोखा गरिनुका साथै यो व्यवस्थामाथि शासनको डाडुपन्यु चलाउनेहरूबाटै खतरा बढ्दै गएको सन्दर्भ जोडिएको छ । २०६५ जेठ १५ अर्थात् गणतन्त्र स्थापना भएको दिन सम्झेर फुरुंग नहुने कोही छैन । यथार्थमा शीर्ष नेतृत्वले छोटो समयमै विकास कार्यमा दक्षिण एसियाली मुलुकहरूलाई पछि धकेलेर नेपालले अग्रगामी छलाङ लगाउने, हजारौं मेगावाट बिजुली निर्यात गर्ने लगायत अनगिन्ती विकासका सपना सीधासादा जनतालाई देखाइरहे । तथापि विकासे गफ सर्वसाधारणका निम्ति मृगतृष्णाबाहेक केही हुन सकेन । सैद्धान्तिक कुरा गर्ने हो भने संविधानको जगमा उभिएको गणतान्त्रिक व्यवस्थाभित्र समावेशी राज्य संयन्त्रको प्रत्याभूति, बृहत् मौलिक हक र धर्मनिरपेक्षता लगायत मूलभूत विशेषता नभएका भने होइनन् । कुनै निरंकुश शासन व्यवस्थामा सम्भव नभएका महिला, मधेशी, आदिवासी, जनजाति, सीमान्तीकृत, उत्पीडित, दलित, अल्पसंख्यक लगायत समुदायको समानुपातिक प्रतिनिधित्वको प्रत्याभूति दिलाउने हाम्रो गणतान्त्रिक पद्धति विश्वमै उत्कृष्ट बन्दै आएको थियो । सामाजिक न्यायका निम्ति नागरिकबीचको व्यापक असमानता, विभेद, वञ्चितीकरणको अन्त गर्न उपर्युक्त व्यवस्था कोसेढुंगा साबित हुने ठानिए पनि राज्यले व्यवहारमा लागू गर्न नसक्दा १५ वर्षअघि घोषणा गरिएको संघीय लोकतान्त्रिक गणतन्त्र क्षतविक्षत हुने अवस्थामा पुगेको छ । शीर्ष नेतृत्व जिम्मेवार र उत्तरदायी बन्न नसकेको एवं व्यक्तिगत स्वार्थ, नातावाद, कृपावादमा लिप्त भई जनताबाट टाढिएको यथार्थ कसैबाट लुकेको छैन । उल्टै देशीविदेशी प्रतिक्रियावादी, दलाल, पुँजीपतिको अमूर्त छाया देखाएर जनता तर्साउनुÙ मपाईं बन्दै दन्तबझानमा रमाउनु र हुँकार गर्नु सन्दर्भ जिम्मेवार नेतृत्वको नियति बनेको हो । सम्पादकीयमा जोडिएको सारथिहरूबाटै भन्ने शब्दको विश्लेषण गर्दा धेरै नेताको कर्कश बोली, अकर्मण्यता, विकासमा असान्दर्भिक विचार, संवैधानिक व्यवस्था, कानुनको उल्लंघन भइरहँदा माझीले सल्लाह गर्दागर्दै सात गाउँ डुबे सरह बनेको छ लोकतान्त्रिक पद्धति । लखनउ लुट को संघारमा उभिन बाध्य हामीले अबका दिनमा सुधारिएको गणतन्त्र देख्न पाऔंला ? भुवनेश्वर शर्मा, चन्द्रागिरि२, काठमाडौं"
"प्रवास, आप्रवास, निर्वास र दोहोरो चेतना","दोहोरो चेतना परदेशी हुँदा हामीले जसरी आफ्नो ठाउँ, भाषा र समाज गुमाउँछौं, त्यसरी नै नयाँ भाषा, संस्कृति र समाज पनि प्राप्त हुन्छन् । बौद्धिक मनको दोहोरो चेतना साहित्य, राजनीति र सांस्कृतिक घुमन्ते अवस्था हो । बौद्धिक मन यहाँ पनि हुन सक्छ र त्यहाँ पनि हुन सक्छ, कतै नहुन पनि सक्छ । एकै समयमा सबै ठाउँमा हुन पनि सक्छ । दोहोरो चेतना मानवतावादी प्रकृतिको सार हो, अरूको पीडालाई महसुस गर्नु र त्यो हटाउन समानुभूति प्रयोग गर्नु हो । झुठो चेतना र विश्वासविरुद्ध दोहोरो चेतना सामाजिक बहसको विषय हो । भूमण्डलीकरण, स्थानीयवाद, अनिश्चितता र परिवर्तनको समयमा प्रवासन, आप्रवासन र निर्वासनबारे यथोचित चिन्तन गर्नु आवश्यक छ । यी विषयहरूमा दोहोरो चेतना को विन्दुबाट छलफल हुनुपर्छ । दोहोरो चेतनाले एकभन्दा बढी ठाउँका अनुभव र भावनालाई बुझाउँछ । एकातर्फ गुमाएको ठाउँ वा मुलुकको सम्झना, अर्कातर्फ अपनाएको मुलुकमा संघर्ष, भेदभाव र वञ्चिति वा सफलताको मिश्रित अनुभव । दोहोरो चेतनाले राम्रो ज्ञान दिन्छ । आफू जन्मेको ठाउँबाट विस्थापित हुने मानिसको जीवन, जीविका र जीवित समयको नष्ट हुन्छ । जन्मस्थानबाट विस्थापित हुँदा फरक स्थानमा बस्न बाध्य हुनुपर्छ । फरक स्थान र समाजमा बाँच्ने कला सिक्न बाध्य हुनुपर्छ । त्यस्तो कला सिक्ने प्रक्रियामा घर फर्कने आशा नष्ट हुन्छ । स्वदेशमा मातृभूमि त्याग्ने भनेर श्राप दिइन्छ, विदेशी भूमिमा तिमीहरू बाहिरिया भनेर निन्दा गरिन्छ । (विस्थापनको यस्तो त्रासदी, विरोधाभास र विडम्बना इराकीअमेरिकी लेखक र काउन्टरपन्च पत्रकार लुइस याको पुस्तक (बुलेट इन एन्भलप्स ः इराकी एकेडमिक्स इन एग्जाइल, सन् २०२१) बाट यहाँ उद्धृत गरिएको हो ।)बसाइँसराइपछिका सम्झनाहरू, सफलता र असफलता, जन्मस्थान फर्कने आशा र निराशाको विडम्बनापूर्ण परिस्थितिमा सृजना हुने दोहोरो चेतनाको अनुभूतिबारे साहित्य, राजनीति र सांस्कृतिक विधामा गम्भीर छलफल गाह्रो भए पनि फलदायी हुन सक्छ । अफ्रिकीअमेरिकी बौद्धिक डब्लूबीई डिबोइस (सन् १९०३) ले दोहोरो चेतनालाई अनौठो संवेदनाका रूपमा व्याख्या गरेका छन्, जसलाई दुई आत्मा, दुई विचार, दुई असंगत प्रयास, एउटै अँध्यारो शरीरमा दुई युद्धरत आदर्श शक्तिले च्यातिनबाट बचाउँछ । दोहोरो चेतना अब अफ्रिकीअमेरिकीहरूको जीवनमा सीमित छैन । विभिन्न अमेरिकीले आफ्ना विशिष्ट सांस्कृतिक सम्पदाहरूलाई प्रभावशाली तुल्याउने प्रयास गर्दा चेतनामा यो विभाजन अनुभव गर्छन् । डिबोइसको अवधारणामा मूल निवासीले अमेरिकी अनुभवलाई दोहोरो चेतनासाथ चित्रण गर्ने गर्छ । दोहोरो चेतनाका रूपहरू विभिन्न हुन सक्छन् । दोहोरो चेतनाको अभावमा विरोधाभासी पहिचानहरू गलत रूपमा चित्रण गरिएका हुन सक्छन् । डिबोइसले आफूलाई अरूका आँखाबाट हेर्ने दोहोरो चेतनालाई परिभाषित गरेका थिए । आफ्नो आत्मकथा आउट अफ प्लेस (सन् १९९९) र रिफ्लेक्सन अन एग्जाइल (सन् २०००) लेखमा एडवर्ड सइदले निर्वासनको अवस्थालाई रूपकका रूपमा प्रयोग गरेका छन् । निर्वासन जटिल, चिसो, रंगहीन र निराशाजनक स्थिति हो । तैपनि निर्वासनले नयाँ विचार जन्माउने अवसर दिन सक्छ । सइदका शब्दमा, सिमानाले हामीलाई परिचित क्षेत्रको सुरक्षाभित्र घेर्छ । राज्यको सिमाना जेलको पर्खालजस्तै हुन सक्छ । तसर्थ, मातृभूमिबाट टाढा हुँदा बिछोडको पीडा घटाउन निरन्तर जागरुक रहिरहँदा निर्वासनबारे सोच्न बाध्य होइन्छ ।निर्वासन छनोट होइन, मनको बौद्धिक अवस्था हो । दोहोरो चेतना हुन निर्वासनमा हुनु आवश्यक छैन । घरमै निर्वासनको अनुभूति गर्न सकिन्छ । यो बौद्धिक मनको अवस्था हो घरमा हुनु र घरमा नहुनु एकैसाथ महसुस गर्न सकिन्छ । संलग्नता र अलगाव एकै समयमा महसुस गर्न सकिन्छ । सांस्कृतिक उत्पादन सधैं सबैभन्दा उत्पादक र द्विविधापूर्ण हुन्छ । दोहोरो चेतना दुई समानान्तर रेखाका रूपमा दौडन्छ, ती रेखाले कहिलेकाहीँ एकअर्कालाई भेट्छन् भने कहिलेकाहीँ आफ्नै बाटामा दौडिन्छन् । जब तिनीहरू भेटिन्छन्, सहअस्तित्वको ठाउँ खोज्छन् ।"
गणतान्त्रिक संसद् कि राष्ट्रिय पञ्चायत ?,"एमाले संसदीय दलको बैठकमा सरकारको नीति तथा कार्यक्रम२०८०८१ लाई पारित गर्न नदिने उद्घोष गरेका प्रतिपक्षी नेता पूर्वप्रधानमन्त्री केपी शर्मा ओलीले संसद्मा दुई घण्टा लामो पट्यारलाग्दो टिप्पणी गरेका थिए । आफ्नो सरकार भ्रष्टाचाररहित रहेको दलिल दिँदै उनले वर्तमान सरकारको भ्रष्टाचार सम्बन्धी नीतिमाथि प्रश्न उठाएका थिए । उनले उठाएका विषयमा प्रतिप्रश्न गर्दै माओवादी सांसद लेखनाथ दाहालले महालेखा परीक्षकको प्रतिवेदनलाई आधार मानेर ओली सरकारका पालामा यती र ओम्नी लगायतका भ्रष्टाचारका अनेक काण्ड गराइएको, पशुपतिको जलहरी फेर्दा १० किलो सुन गायब पारिएको र त्यो भ्रष्टाचारमा छानबिन हुनुपर्ने कुरा राखेका थिए । त्यसको दुई दिनपछि मात्र दाहालको अभिव्यक्तिप्रति आपत्ति जनाउँदै एमाले सांसदहरूले संसद्को बेल घेराउसहित नाराबाजी गरे । संसद् स्थगित भयो ।त्यसको भोलिपल्ट शनिबार सिंहदरबारमा माओवादी, कांग्रेस र एमालेका शीर्ष नेताहरूको बैठक बस्यो । बैठकले संसद्को रेकर्डबाट पशुपतिको जलहरी प्रकरणबारे माओवादी सांसदले उठाएका कुरा हटाउन सभामुखलाई आग्रह गर्ने निर्णय गर्यो । शनिबार साँझ संसद् बैठक सुचारु भयो, जलहरी प्रकरणबारे प्रधानमन्त्री पुष्पकमल दाहालले आफ्ना कुरा राख्दै त्यो पशुपति विकास कोषको क्षेत्राधिकारको विषय रहेको र त्यसको छानबिन सम्बन्धित निकायले गर्ने भएकाले रेकर्डबाट हटाउन सभामुखलाई आग्रह गरे । लगत्तै सभामुखले रेकर्डबाट हटाउने निर्देशन दिए । पशुपतिनाथको जलहरीबारेको मात्र रेकर्ड हटाउन माग गरिएकामा कोभिडकालमा मागेभन्दा बढी स्वास्थ्य सामग्री खरिदमा २ अर्ब भ्रष्टाचार भएको भनिएको विषयसमेत हटाइयो । त्यति बेलै विवादमा रहेको उक्त प्रकरणमा तत्कालीन उपप्रधानमन्त्री ईश्वर पोखरेल र स्वास्थ्यमन्त्री भानुभक्त ढकालका नाम जोडिएका थिए । यसरी रहस्यमय शैलीमा आफ्नो क्षेत्राधिकारबाहिर गएर संसद्भित्रै कुनै बहालवाला प्रधानमन्त्रीले पूर्वप्रधानमन्त्रीको भ्रष्टाचार सम्बन्धी प्रकरणमा जमानी बस्ने निर्णय गरे । गणतन्त्र दिवसको पूर्वसन्ध्यामा गणतान्त्रिक संसद्को सार्वभौमिकतामाथि धावा बोलिएको यो घटना सामान्य घटना होइन । पार्टी ह्वीप नलाग्ने यस्ता विषयमा अभिव्यक्ति दिँदासमेत सांसदहरूको स्वतन्त्रताको हुर्मत लिइएको यो घटनाको दूरगामी नकारात्मक प्रभाव पर्नेछ । यो आलेख यही विषयमा केन्द्रित रहनेछ ।संविधानको धारा १०३ मा विशेषाधिकार अन्तर्गत संसद्का दुवै सदनमा पूर्ण वाक् स्वतन्त्रता रहनेछ र त्यहाँ व्यक्त गरेको कुनै कुरा वा दिएको मतलाई लिएर कुनै पनि सदस्यलाइ पक्राउ गरिने, थुनामा राखिने वा निजउपर कुनै अदालतमा कारबाही चलाइनेछैन भनिएको छ । त्यस्तै, सोही धाराको उपदफा २ मा संविधानको अधीनमा रही संघीय संसद्को प्रत्येक सदनलाई आफ्नो कामकारबाही र निर्णय गर्ने पूर्ण अधिकार रहनेछ एवं कुनै कारबाही नियमित छ वा छैन भनी निर्क्योल गर्ने अधिकार सम्बन्धित सदनलाई मात्र हुनेछ भनी प्रस्ट उल्लेख छ । उपदफा ३ मा संघीय संसद्को कुनै सदनको कुनै पनि कारबाहीमाथि त्यसको असल नियतबारे शंका उठाई कुनै टीकाटिप्पणी गरिनेछैन र कुनै सदस्यले बोलेको कुनै कुराको जानीजानी गलत वा भ्रामक अर्थ लगाई कुनै प्रकारको प्रकाशन वा प्रसारण गर्न पाइनेछैन भनिएको छ । संसद्मा बहसलाई बन्देजबारे धारा १०५ मा प्रस्ट उल्लेख छ नेपालको कुनै अदालतमा विचाराधीन मुद्दाहरूका सम्बन्धमा न्याय निरूपणमा प्रतिकूल असर पार्ने विषय तथा न्यायाधीशले कर्तव्यपालनको सिलसिलामा गरेको न्यायिक कार्यका सम्बन्धमा संघीय संसद्को कुनै सदनमा छलफल गरिनेछैन । माओवादी सांसद दाहालले संसदीय बहसमा बन्देज लागेको विषयमा रेकर्डबाट हटाइनुपर्ने गरी संविधान उल्लंघन गर्ने काम त गरेका थिएनन् । धारा १०५ ले निषेध नगरेको र धारा १०३ ले निर्दिष्ट गरेको एवं प्रतिनिधिसभा नियमावली२०७९ प्रतिकूल नहुने गरी विशेषाधिकारको प्रयोग गर्दा संसद्को रेकर्डबाट सांसदको अभिव्यक्ति हटाइनु बारम्बार प्रधानमन्त्री भइसकेका नेतात्रय (ओली, प्रचण्ड र देउवा) को दादागिरी हो । जेठ १३ गतेको कारबाही संविधानको विशेषाधिकार सम्बन्धी धारा १०३ अन्तर्गत तीनवटै उपधारामा सन्निहित अधिकार क्षेत्रको ठाडो उल्लंघन भएको पुष्टि हुन्छ । पहिलो, अबउप्रान्त संसद्मा दलका शीर्ष नेताहरूको अरुचिको विषयबारे पो बोलिन्छ कि भनेर सांसदहरूले सोच्नुपर्ने देखिन्छ । यसले सांसदहरूमा मनोवैज्ञानिक भय सृजना गरेको छ । दोस्रो, सदनको निर्णय गर्ने अधिकारलाई बाहिरबाट निर्देशित गरिएको छ किनकि नेतात्रयको बैठक संसद्भित्र नभएर अन्यत्र बसेको थियो । तेस्रो, कुनै पनि सांसदले असल नियतले सरकारी प्रतिवेदनमा आधारित रहेर गरेको प्रश्नको असल नियतबारे शंका उठाएर टीकाटिप्पणी गरिएको छ । यसरी सार्वभौम संसद्को विशेषाधिकार बलात् कुल्चिने, हनन गर्ने काम भएको छ । संविधानको धारा १०३(७) मा विशेषाधिकारको हननलाई संघीय संसद्को अवहेलना मानिनेछ भनी प्रस्ट किटान गरिएको छ । त्यस्तै, सोही धाराको उपधारा ८ मा कुनै सदनको अवहेलना गरेमा सम्बन्धित सदनको अध्यक्षता गर्ने व्यक्तिले सदनको निर्णयबाट सो व्यक्तिलाई सचेत गराउन, नसिहत दिन वा तीन महिना नबढ्ने गरी कैद गर्न वा दस हजार रुपैयाँसम्म जरिवाना गर्न सक्नेछ र त्यस्तो जरिवाना सरकारी बाँकीसरह असुलउपर गरिनेछ भनी उल्लेख छ । सदनको अवहेलना हुने काममा तीन ठूला दलका संसदीय दलका नेता, पूर्व र वर्तमान सभामुखको समेत प्रत्यक्ष संलग्नता हुनु संसदीय इतिहासमा दुःखद र लज्जास्पद घटना हो । यस्तो कार्य न २०४७ अन्तर्गतको संविधानमै भएको थियो, न त अन्तरिम संविधान२०६३ अन्तर्गत नै । नेपालको संविधान२०१९ जसलाई पञ्चायती संविधान मानिन्छ मा पनि राजपरिवारका सदस्यहरूको आचरणबारे बाहेक बोल्ने अधिकार कुण्ठित थिएन । तुलनात्मक रूपमा हेर्दा यो प्रकरणपछि प्रचण्ड, देउवा र ओलीले एकअर्कालाई संविधानभन्दा माथि राखेर एकै झमटमा अघोषित रूपमा गणतान्त्रिक संविधानलाई पञ्चायती संविधान करार गरिदिएका छन् । उनीहरूले गणतन्त्रका महाराज बनेर तत्कालीन राजपरिवारसरहको अधिकार सुरक्षित गरेका छन् । सदनको नेता स्वाभाविक रूपमा सभामुख हुन्छ । सदनको मर्यादामा प्रश्न उठ्ने सवालमा सभामुखले पार्टीका नेताहरूलाई खबरदारी गर्नुपर्थ्यो, सदन तपाईंहरूको रबरस्ट्याम्प थलो होइन भनी सचेत गराएर उनीहरूको कुत्सित नियतलाई रोक्नुपर्थ्यो तर सभामुखले दलका नेताहरूको सनक र लहडलाई अनुमोदन गरेर आफ्नो नूर गिराएका छन् । कानुनी पृष्ठभूमिका अन्य अनुभवी सांसदलाई बेवास्ता गर्दै देवराज घिमिरे ओलीको रोजाइमा पर्नुलाई यसै पनि एमाले पंक्तिभित्रबाटै शंकास्पद रूपमा हेरिएको थियो, सभामुख बनेको पाँच महिना नपुग्दै उनले त्यस्तो शंकालाई पुष्टि गरिदिएका छन् । एमालेले संसद् अवरुद्ध गर्दा पूर्वसभामुख सुवास नेम्बाङको अभिव्यक्ति रुन्चे, निरीह र हास्यास्पद थियोÙ तीनतीन पटक सभामुख भएर सदनको गरिमालाई उँचो गराउन सहायक हुनुपर्नेमा उनी भन्दै थिए सदनमा जिम्मेवार सांसदले बोलेपछि जनतामा प्रभाव पर्छ । त्यस्तो अभिव्यक्तिलाई रेकर्डबाट नहटाईकन संसद्को कारबाही अगाडि बढ्दैन भनेर एमालेलाई जिद्दी गर्न उक्साउने उनै थिए । त्यसो त नेम्बाङ पार्टी अध्यक्ष ओलीको लाचार छाया बनिसकेका छन् भन्ने वास्तविकता संसद् विघटनका बेला चरितार्थ भएकै थियो । माओवादी लडाकु शिविरको घोटालाबारे सदनमा प्रश्न उठ्दा प्रधानमन्त्री प्रचण्डले छानबिनमा आफू दोषी प्रमाणित भए सजाय भोग्न तयार भएको अभिव्यक्ति दिएका थिए । आफ्नाबारे त्यसरी अभिव्यक्ति दिएका प्रचण्डले ओलीलाई किन संसद्को गरिमामा आँच आउने काम नगरौं भन्न सकेनन् ? त्यो बजेट पेस गर्ने चटारो मात्रैले हो कि अरू केही थियो ? उनले त्यसमा जवाफदेह हुनैपर्छ । कम्युनिस्ट पृष्ठभूमिका नेताले संसद्को मर्यादा कायम गर्ने सवालमा आँखा चिम्लनु स्वाभाविक मान्न सकिएला तर संसद्को मर्यादा अनुल्लंघनीय मान्ने कांग्रेस नेता शेरबहादुर देउवाले यो प्रकरणमा मौन सम्मति किन दिए, जवाफ दिनैपर्छ । यसरी हेर्दा निर्वाचित तानाशाह को मनोदशाबाट मुक्त हुन नसकेका ओलीको फरमानलाई सदर गरेर प्रचण्ड र देउवाले आफ्नो चिन्तन, मनोदशा र कार्यशैली दिनानुदिन पश्चगामी बन्दै पञ्चायतीकरणतर्फ संक्रमित भइरहेको संकेत गरेका छन् । अनुभवका आधारमा समेत वर्तमान प्रतिनिधिसभाका वरिष्ठतम सदस्य अर्जुननरसिंह केसी नेतात्रयको कार्यशैलीले सदनलाई राष्ट्रिय पञ्चायतको गरिमाभन्दा तल पुर्याउनु सार्वभौम संसद्का लागि लोकलज्जाको विषय भएको बताउँछन् । राष्ट्रिय पञ्चायत सदस्यसमेत रहेका उनी कोही नेतालाई कुनै रापंसको अभिव्यक्ति चित्त नबुझ्नेबित्तिकै राष्ट्रिय पञ्चायतमा समेत संसद्को रेकर्डबाट भाषणका अंशहरू नै गायब पार्ने मनमौजी काम नगरिएको स्मरण गर्छन् ।गणतन्त्रका नयाँ महाराजहरूको उर्दी सभामुखले लुरुलुरु पालना गर्दा सदनमा उपस्थित राष्ट्रिय स्वतन्त्र पार्टी, राष्ट्रिय प्रजातन्त्र पार्टी लगायतका सदस्यहरूले पनि नियमापत्ति नगर्नुले उनीहरूको संसद्को गरिमाप्रतिको निष्ठामा पनि प्रश्न उठाउन मिल्ने ठाउँ दिएको छ । २०४८ सालयताका नेताहरूकै सम्पत्ति छानबिन गर्नुपर्ने माग लिएको नेता आफैं उपस्थित भएको संसद्को कामकारबाहीबारे सचेत नभएको प्रमाणले उनीहरूको नियत पनि ठीक नभएको मान्न सकिन्छ । संसद्को रेकर्डमा प्रवेश गरेकामा पनि अडान लिन नसक्ने र त्यस्तो गम्भीर विषयलाई अनदेखा गर्ने कार्य निन्दनीय छ । रवि लामिछाने दोहोरो नागरिकता र पासपोर्टमा सफाइ पाउन नेतात्रयको ढोका चहार्दाचहार्दा नेतात्रयकै पञ्चायती धङधङीमा सवार भएको यथार्थलाई यो प्रकरणमा उनको मौनताले छर्लंग पारेको छ । त्यसो त गत हप्ता संसद्मा रवि लामिछानेको नागरिकता प्रकरणबारे प्रश्न उठ्दा उनको पार्टीका सबै सांसदले नियमापत्ति गर्दै रेकर्डबाट हटाउन लगाएर मात्र सदन सुचारु हुन दिएका थिए ।सदनको गुमेको प्रतिष्ठा फिर्ता गर्न, सदनको विशेषाधिकार बहाल गर्न संसद्का आगामी बैठकहरूमा साहसी र गणतान्त्रिक मनचेतना भएका सांसदहरूले जेठ १३ गते संसद्मा सांसदले बोलेको कुरा रेकर्डबाट हटाउने निर्देशनले संसद्को गरिमामाथि प्रश्न उठेको भन्दै त्यसले भविष्यमा गलत नजिर बस्ने भएकाले त्यसलाई पुनः रेकर्डमा राखी पाऊँ भनेर नयाँ संघर्षको उद्घोष गर्नुपर्छ । प्रतिनिधिसभा नियमावली२०७९ को परिच्छेद २२ अन्तर्गत विशेषाधिकार समितिले संसद्को विशेषाधिकारको हननबारे तत्काल छानबिन अगाडि बढाउनुपर्छ । त्यो असम्भव छ भन्नेहरूलाई भन्न सक्नुपर्छ राजाले लहडमा भंग गरेको संसद् उनले जनआन्दोलनसामु घुँडा टेकेर पुनःस्थापना गर्नुपरेको थियो । तर आश्चर्य, वर्तमान प्रतिनिधिसभाले पहिलो गणतान्त्रिक संसद्मा जस्तै अहिलेसम्म विशेषाधिकार समितिको गठन गर्न सकेको छैन । यसमा लुकेको बदनियतले संसद्को विशेषाधिकारलाई कुण्ठित गर्नु सघाउनुबाहेक केही गर्दैन । यो समिति सरकारको हस्तक्षेपबाट मुक्त होस् भनेर मन्त्रीहरू यसको सदस्य हुन नपाउने व्यवस्था गरिएको छ । कुनै पनि लोकतान्त्रिक राजनीतिको प्राणवायु भनेको वाक् स्वतन्त्रता होÙ संसद्मा त वाक् स्वतन्त्रता बन्देज गर्ने र कुल्चनेहरूले संसद्बाहिर संविधानप्रदत्त बाँकी नागरिक स्वतन्त्रताको रक्षा गर्न सक्दैनन् । गणतन्त्र व्यक्तिविशेषको नभएर भुइँ मानिसहरूको हो । गणतन्त्रमा राजा बन्न खोज्नेहरूलाई जतिसक्दो छिटो जमिनमा ओराल्नुपर्छ । त्यसका लागि सदनभित्रबाटै कदम चाल्नुपर्छ । आफ्नो मर्यादा र हैसियत राष्ट्रिय पञ्चायतभन्दा पनि पतित हुन नदिन दोस्रो गणतान्त्रिक संसद्ले गुमेको साख फिर्ता गर्ने दिशामा कदम चाल्न सकोस् ।"
किन राजनीतिबाट संन्यास लिँदै छन् अस्ट्रेलियाका नेता ?,"(अस्ट्रेलिया)अस्ट्रेलियाका खरो प्रिमियर भनेर चिनिने मार्क म्यागवानले सोमबार राजनीतिबाट संन्यास लिए । ५५ वर्षीय उनले पश्चिम अस्ट्रेलियाको सरकार प्रमुख प्रिमियरमा दुई पटक निर्वाचन जितेका थिए । तर अर्को निर्वाचन हुन झन्डै २ वर्ष बाँकी छँदा उनले पदबाट मात्रै राजीनामा दिएनन्, राजनीतिक करियर नै बिट मारे । म्यागवानले जस्तै यही वर्ष पूर्वशिक्षामन्त्री एलन टजले पनि राजनीति छाडेका छन् । पछिल्लो समय अस्ट्रेलियाको राजनीतिमा आफू शक्तिशाली पदमा रहँदै राजीनमा दिने र राजनीतिबाटै संन्यास लिने क्रम सामान्य बन्दै गएको छ । दुई वर्षयता यहाँका ४ प्रिमियरका साथै करिब आधा दर्जन बढी राजनीतिज्ञ राजनीतिबाटै अलग्गिएका छन् । अझै केही वर्षको तथ्यांक हेर्ने हो भने मन्त्री र सांसद रहँदा नै यसरी राजनीतिक करियर अन्त्य गर्नेको संख्या झनै धेरै छ । अस्ट्रेलिया ६ राज्य र दुई टेरिटोरीमा फैलिएको छ । यहाँका राज्यमा सरकार प्रमुख प्रिमियर हुने गरेका छन् भने दुई टेरिटोरीमा मुख्यमन्त्री सरकार प्रमुख हुन्छन् । सामान्य आरोप वा गलत कार्यपछि राजीनामा दिने चलन विगतमा देखिए पनि पछिल्लो समय त्यस्ता आरोपबिनै विभिन्न राज्य तथा टेरिटोरीका प्रमुखले धमाधम राजीनामा दिएका छन् । सत्ताबाट बाहिरिनु र राजनीतिबाट संन्यास लिनुलाई अस्ट्रेलियामा सामान्य रूपले हेरिन्छ । राजनीतिज्ञले राजनीतिलाई कर्तव्य तथा जिम्मेवारीका रूपमा लिने गरेकाले समेत उनीहरूको बहिर्गमन अप्रत्याशित भए पनि अनौठो मानिँदैन । ३० वर्षसम्म राजनीति गरेर सांसद हुँदै विपक्षी दलको नेता र राज्यको प्रमुखका रूपमा दुई कार्यकालसम्म निर्वाचित म्यागवानको अप्रत्याशित राजीनामालाई अस्ट्रेलियामा आश्चर्य मानिएन । पश्चिम अस्ट्रेलियाका जनतालाई उनको राजीनामाले केही हदसम्म चकित बनाए पनि कार्यकाल सकिनुभन्दा २० महिनाअघि नै आएको उनको राजीनामाले भावी नेतृत्वको चयन गर्न भने प्रशस्त समय दिएको छ । यसका साथै कार्यकाल छँदै राजीनामा दिएपछि खाली निर्वाचन क्षेत्रमा उपनिर्वाचन हुनुपर्ने नियमका कारण सत्ता समीकरणमा भने कहिलेकाहीं समस्या पर्ने गरेको छ ।तर, अहिले रोचक कुरा के छ भने मन्त्री र प्रिमियरजस्ता पदबाट राजीनामा दिएका तथा पूर्णकालीन राजनीतिबाट संन्यास लिएका नेताहरू सबै कम उमेरका छन् । पारिवारिक कारण देखाउँदै पद छाडेका नर्दन टेरिटोरीका मुख्यमन्त्री माइकल गनर मात्र ४७ वर्षका मात्र हुन् । यस्तै, गतवर्ष मात्र तास्मानियाका ५९ वर्षीय प्रिमियर पिटर गट्विनले आफ्नो कार्यकाल रहँदै राजीनामा दिए । न्यु साउथ वेल्सकी प्रिमियर ग्लाडिस ब्यारिजिक्लियनले समेत भ्रष्टाचारको आरोप लाग्नेबित्तिकै आफ्नो पदबाट राजीनामा दिएकी छन् ।यसरी राजीनामा दिनुमा धेरैजसोले देशलाई दिनका लागि आफूसँग केही बाँकी नरहेको बताउँछन् । गट्विनले प्रिमियर बनिसकेपछि काममा १ सय १० प्रतिशत योगदान दिनुपर्ने र आफूले त्यो जिम्मेवारी पूरा गर्न नसकेकाले राजीनामा दिएको बताएका थिए । केही राजनीतिक करियरबाट थकित भएको त कसैले पारिवारिक कारण दिने गरेका छन् । अस्ट्रेलियाली राजनीतिमा निर्वाचनमा जित र पद सम्हाल्ने क्रम जति सहज रूपले चल्ने गर्छ, यहाँका राजनीतिज्ञले राजीनामा समेत त्यसरी अप्रत्याशित रूपमा दिने गरेका छन् । प्रिमियर मात्र नभएर शक्तिशाली मन्त्रालय सम्हालिसकेका व्यक्तिले समेत पदमा हुँदै राजनीतिबाट संन्यास लिने गरेका छन् । एकातिर परिवारलाई समय दिन नसक्नु र अर्कोतिर राजनीतिबाट दिक्क लागेर राजीनामा आउने गरेको विज्ञहरूको टिप्पणी छ । अप्रत्याशित रूपमा राजीनामा दिनेको सूची अस्ट्रेलियामा लामो छ । यसअघि रक्षामन्त्री बनिसकेका क्रिस्टोफर पाइन, शिक्षामन्त्री एलन टज, स्वास्थ्यमन्त्री ग्रेग हन्ट, महान्यायाधिवक्ता क्रिस्चियन पोर्टरलगायतले आफ्नो कार्यकाल छँदै राजीनामा र राजनीतिमा संन्यास लिने निर्णय गरेका थिए ।"
छोटकरी,"मणिपुर हिंसामा एक नेपालीभाषीको मृत्युझापा (कास) पूर्वोत्तर भारतीय राज्य मणिपुरमा तीन सातादेखि जारी हिंसात्मक आन्दोलनका क्रममा एक नेपालीभाषीको ज्यान गएको छ । रैथाने मणिपुरी र जनजाति कुकी समुदायबीचको हिंसामा परेर सेरोउ गाउँका नेपालीभाषी ५२ वर्षीय रोमनीकुमार पौडेलको मृत्यु भएको हो । पौडेलका ज्वाइँ लक्ष्मण अधिकारीका अनुसार गत सोमबार सेरोउमा मणिपुरीकुकीबीच गोली हानाहान हुने क्रममा ज्यान जोगाउन भाग्दा क्रसफायरमा परेर उनको मृत्यु भएको हो । पौडेलको मृत्युपछि त्यहाँका नेपालीभाषी थप त्रस्त बनेको भारतीय सञ्चारमाध्यमहरूले जनाएका छन् । सोमबारको भिडन्तमा केही सुरक्षाकर्मी र ४० आन्दोलनकारी मारिएका थिए । मणिपुरी र कुकीले एकअर्काका हजारौं घर जलाएका छन् । हिंसात्मक आन्दोलनका क्रममा आन्दोलनकारी, सुरक्षाकर्मी र सर्वसाधारणसहित ८० बढीको ज्यान गइसकेको छ ।उत्तर कोरियाको स्याटेलाइट प्रक्षेपण असफलसोल (एजेन्सी) उत्तर कोरियाले बुधबार गरेको स्याटेलाइट प्रक्षेपण असफल भएको छ । अमेरिकी सैन्य गतिविधिलाई निगरानी गर्ने उद्देश्यले प्रक्षेपण गरिएको उक्त स्याटेलाइट समुद्री क्षेत्रमा खसेर दुर्घटनाग्रस्त भएको हो । उत्तर कोरियाले छिट्टै नै अर्को स्याटेलाइट प्रक्षेपण गर्ने जनाएको छ । स्याटेलाइट प्रक्षेपणअघि छिमेकी देश जापानले आफ्नो ओकिनावा क्षेत्रका बासिन्दालाई सचेत रहन आग्रह गरेको थियो भने दक्षिण कोरियाको राजधानी सोलमा हवाई आक्रमणको साइरन बजेको थियो । तर, त्यसको २० मिनेटपछि मात्र त्रुटिपूर्वक उक्त साइरन बजेको प्रशासनले जनाएको थियो । घटनापछि अमेरिका, जापान र दक्षिण कोरियाले उक्त प्रक्षेपणको विरोध गरेका छन् । अमेरिकाले उत्तर कोरियालाई यस्ता उत्तेजक गतिविधि बन्द गर्न चेतावनी दिएको छ । अमेरिकी नेतृत्वको सामुद्रिक सुरक्षा गठबन्धनबाट यूएई बाहिरियोकाठमाडौं (एजेन्सी) यूएई अमेरिकी नेतृत्वको समुद्री सुरक्षा गठबन्धनबाट बाहिरिएको छ । आफ्नो सुरक्षा आवश्यकताको मूल्यांकन गर्दै उक्त गठबन्धनबाट बाहिरिएको यूएईको विदेश मन्त्रालयले जनाएको छ । यूएईले आफ्ना सबै साझेदारहरूसँग प्रभावकारी रक्षा सहयोगको मूल्यांकनका रूपमा दुई महिनाअघि संयुक्त समुद्री बलबाट फिर्ता लिएको थियो, यूएईको सरकारी समाचार एजेन्सी डब्लूएएम प्रकाशित विदेश मन्त्रालयको विज्ञप्तिमा उल्लेख छ । तर, अन्तर्राष्ट्रिय कानुनअनुसार क्षेत्रीय सुरक्षा र स्थायित्वको साझा लक्ष्य हासिल गर्न शान्तिपूर्ण वार्ता र कूटनीतिक सम्बन्ध कायम गर्न यूएई प्रतिबद्ध रहेको बताएको छ । समुद्री सुरक्षा गठबन्धनमा ३४ देशको सहभागिता छ, जसको मुख्यालय बहराइनस्थित अमेरिकी बेसक्याम्पमा छ । यो क्षेत्र पानीजहाज चल्ने विश्वकै प्रमुख रुट हो । सन् २०१९ मा अमेरिका र इरानबीच तनाव बढेपछि यही रुट भएर चल्ने मालवाहक जहाज धेरै पटक आक्रमण पनि भएको थियो ।फिलिपिन्समा रेडियो पत्रकारको हत्यामनिला (एएफपीरासस) फिलिपिन्समा बुधबार रेडियो पत्रकार ५० वर्षीय क्रेसेन्सियानो बुन्डुक्विनको गोली हानेर हत्या गरिएको छ । मध्य फिलिपिन्सको ओरिएन्टल मिन्डोरो प्रान्तको कालापान सहरमा मोटरसाइकल सवार बन्दुकधारीले ५० बुन्डुक्विनलाई उनको घरबाहिर गोली हानेर हत्या गरेका प्रहरी कर्नेल सामुएल डेलोरिनोले बताएका छन् । आक्रमणको प्रतिकार गर्दै पत्रकार बुन्डुक्विनका छोराले बन्दुकधारीहरूलाई आफ्नो गाडीले ठक्कर दिएपछि आक्रमणकारीमध्ये एक जनाको मृत्यु भएको छ । बाँकी आक्रमणकारी भने भाग्न सफल भएका छन् । उनीहरूको खोजी जारी रहेको कर्नेल डेलोरिनोले बताएका छन् । गत जुनमा राष्ट्रपति फर्डिनान्ड मार्कोसले कार्यभार सम्हालेपछि मारिने बुन्डुक्विन तेस्रो पत्रकार हुन् ।"
सडक निर्माणमा सिमेन्टले विस्थापित गर्ला अलकत्रालाई ?,"सरकारले आयातित सिमेन्टलाई निरुत्साहित गर्न आर्थिक वर्ष ०७६७७ देखि सिमेन्ट र क्लिंकर आयातमा प्रतिटन २२० रुपैयाँ अन्तःशुल्क कायम गरेको छ । यसअघि प्रतिटन २०० रुपैयाँ अन्तःशुल्क थियो । यो नीतिले विदेशी सिमेन्ट आयात कम हुनुका साथै नेपाली उत्पादन बढ्दा बजार पनि सुनिश्चित देखिएको छ । निर्यात पनि बढ्न थालेको हो ।चालु आर्थिक वर्षको १० महिनामा ५५ करोड ४४ लाख २५ हजार रुपैयाँ बराबरको ७ लाख ८९ हजार ७१० टन सिमेन्ट र क्लिंकर निर्यात भएकोमा आर्थिक वर्ष ०७८७९ मा १२ लाख ९३ हजार रुपैयाँ बराबरको १५ हजार १८९ टन निर्यात भएको तथ्यांक छ । आर्थिक वर्ष ०७७७८ मा ८३ हजार रुपैयाँ बराबरको ११ टन सिमेन्ट निर्यात भएको थियो । नेपालमा वर्षमा १ करोड टनभन्दा बढी सिमेन्ट खपत हुन्छ । तर कोरोना महामारीपछि ८० लाख टन मात्रै सिमेन्ट खपत भइरहेको छ । तीन सय अर्ब बराबरको सिमेन्ट उत्पादन गर्ने क्षमता मुलुकका ६५ वटा सिमेन्ट उद्योगसँग छ ।सरकारले निर्यातमा अनुदान प्रदान गर्नेसम्बन्धी (दोस्रो संशोधन) कार्यविधि, ०७९ मा सिमेन्टमा करिब ८ प्रतिशतसम्म निर्यात अनुदान दिने व्यवस्था छ । वार्षिक १० करोडभन्दा बढीको विद्युत् खपत गर्ने उद्योगलाई दुईदेखि १५ प्रतिशतसम्म महसुलमा छुट दिनेसमेत चालु आर्थिक वर्षको बजेटमा उल्लेख छ । त्यसकारण पनि सिमेन्ट निर्यात बढेको हो । आन्तरिक माग र सबैले निर्यात गर्न नसक्दा उपयोग हुन सकेको छैन, उत्पादक संघका अध्यक्ष थापाले भने, भारतमा निर्यात गर्न बजार बनाउनुपर्यो । त्यहाँको गुणस्तर चिह्न लिनुपर्यो । सरकारले नीतिगत पहल नगरिदिँदा सिमेन्ट आयात पूर्ण रूपमा नरोकिएको र नेपाली सिमेन्ट अपेक्षित रूपमा निर्यात हुन नसकिरहेको उद्योगीहरूको भनाइ छ ।चालु आर्थिक वर्ष २७ करोड ८८ लाख २६ हजार रुपैयाँ बराबरको सिमेन्ट र क्लिंकर आयात भएको तथ्यांक विभागमा छ । ०७८७९ मा ६८ करोड ९३ लाख ५३ हजार रुपैयाँ बराबरको सिमेन्ट र क्लिंकर आयात भएको थियो । ०७७७८ मा भने ३ अर्ब ९८ करोड ६५ लाख ७ हजार रुपैयाँ बराबरको सिमेन्ट र क्लिंकर आयात भएको विभागले जनाएको छ । आर्थिक वर्ष ०७६७७ मा ४ अर्ब ८६ करोड ८९ लाख ६९ हजार रुपैयाँ बराबरको सिमेन्ट र क्लिंकर आयात भएको थियो । आर्थिक वर्ष ०७५७६ मा १२ अर्ब ९९ करोड १६ लाख ६४ हजार सिमेन्ट र क्लिंकर आयात भएको विभागको तथ्यांक छ ।"
कस्टम यार्डसम्म बिहीबारदेखि कार्गो रेल चल्ने,"(विराटनगर)विराटनगरको एकीकृत भन्सार जाँच बिन्दु (आईसीपी) मा निर्माण भएको रेल्वे यार्डसम्म बिहीबारदेखि कार्गो रेल सेवा सञ्चालन हुने भएको छ । प्रधानमन्त्री पुष्पकमल दाहाल र भारतीय समकक्षी नरेन्द्र मोदीले नयाँदिल्लीमा कस्टम यार्डको संयुक्त रूपमा उद्घाटन गरेर कार्गो रेल सञ्चालनको अनुमति दिने तयारी गरेको विराटनगर भन्सार प्रमुख ज्ञानेन्द्र ढकालले बताए ।कार्गो रेल सेवा सञ्चालन भएपछि सुनसरीमोरङ औद्योगिक करिडोरका उद्योगमा कच्चा पदार्थको आयात र उत्पादित वस्तुको निर्यात कार्गो रेलबाट हुने उनले जनाए । यो करिडोरमा सानाठूला गरेर पाँच सयभन्दा बढी उद्योग छन् । उद्घाटनमा फलाम उद्योगको कच्चा पदार्थ कार्गो रेलबाट आयात हुने तयारी उद्योगीले गरेका छन् । ढकालका अनुसार यसअघि पनि फलाम उद्योगका कच्चा पदार्थ रेलबाट आयात हुन्थ्यो । जोगवनी आउने रेलमा आयात गरिने फलाम उद्योगको कच्चा पदार्थ बथनाहमा अनलोड गरेर ट्रकमार्फत कस्टम यार्ड ल्याउने गरिएको ढकालले प्रस्ट्याए ।कस्टम यार्डसम्म कार्गो रेल सेवाले औद्योगिक कच्चा पदार्थको ढुवानीमा कम्तीमा ४० प्रतिशत लागत न्यून हुने भएकाले उत्पादन लागत पनि कम हुने मोरङ व्यापार संघका अध्यक्ष नवीन रिजालको बुझाइ छ । आर्थिक मन्दीका कारण शिथिल हुँदै गएका यस क्षेत्रका उद्योगलाई राहत पुग्ने उद्योग संगठन मोरङका वरिष्ठ उपाध्यक्ष नन्दकिशोर राठीको भनाइ छ । भारतको बथनाहदेखि नेपालको कटहरीसम्मको १८६ किलोमिटर लम्बाइ रहेको ब्रोडगेज रेल्वे मार्ग करिब चार अर्ब भारुको लागतमा भारतको इरकोन कम्पनीले सन २०११ मा निर्माण थालेको थियो । सन् २०१७ मा निर्माण सकिनुपर्ने उक्त योजना नेपाल पक्षको कमजोरीका कारण अहिले पनि अधुरै छ ।निर्माण सुरु भएको १२ वर्षपछि बथनाहदेखि विराटनगर आईसीपीसम्मको साढे ७ किलोमिटर मात्रै रेलमार्ग सञ्चालनका लागि तयारी पूरा भएको छ । निर्माण सम्पन्न भएको क्षेत्र भारतीय पक्षले धेरै पटक जिम्मा लिन आग्रह गर्दा पनि नेपाल पक्षले नमान्दा कस्टम यार्डसम्म कार्गो रेल सेवा सञ्चालन हुन सकेको थिएन । भारतको बथनाहा रेल्वे स्टेसनबाट विराटनगरको बुधनगरस्थित कस्टम यार्डसम्मको रेल मार्गको भारतले पहिलो पटक २०७६ कात्तिकमा परीक्षण गरेको थियो । यो योजना भारततर्फ पाँच किलोमिटर र नेपालतर्फ साढे १३ किलोमिटर पर्छ । कस्टम यार्डदेखि कटहरीसम्मको करिब १० किलोमिटर क्षेत्रमा पर्ने रेलमार्ग निर्माण सम्पन्न हुन बाँकी छ ।कार्गो रेल्वे मार्ग निर्माणका लागि नेपाली पक्षले १ सय १९ बिघा जमिन अधिग्रहण गरेर निर्माण कम्पनीलाई उपलब्ध गराउनुपर्ने दुईपक्षीय सहमति थियो । तत्कालीन मुआब्जा निर्धारण समितिले प्रति कट्ठा दुई लाखका दरले जग्गा अधिग्रहण गरेको थियो । तर कटहरी गाउँपालिका१ का २२ जग्गाधनीले उक्त मुआब्जामा आफ्नो ६ बिघा जमिन अधिग्रहण गर्न नदिने भन्दै सर्वोच्चमा मुद्दा दायर गरेका थिए । अदालतले पाँच वर्षअघि प्रतिकट्ठा ८ लाखका दरले मुआब्जा उपलब्ध गर्न दिएको आदेशलाई सरकारले अहिलेसम्म कार्यान्वयन नगर्दा निर्माण कार्य अवरुद्ध भएको छ । सरकारले उक्त जमिनको मुआब्जा विवाद नसुल्झाउँदा निर्माण कार्य नै अवरुद्ध भएको रेल्वे विभागका इन्जिनियर रोशन देवको भनाइ छ । त्यो जमिनमा रेल्वे यार्ड, रेल्वे भवन र कर्मचारीको भवन निर्माण गरिनुपर्ने उनले बताए । निर्माण कम्पनीले त्यहाँ रेल्वे यार्ड र रेल्वे भवन निर्माण सुरु गरे पनि जग्गाधनीको अवरोधका कारण निर्माण कार्य अवरुद्ध छ ।"
"मछिन्द्र विश्वस्त, संकटमा संकटा",आजका खेलफ्रेन्ड्सविरुद्ध हिमालयन शेर्पाएनआरटीविरुद्ध पुलिसमनाङ मर्स्याङ्दीविरुद्ध पुलिस
करातेका ८ खेलाडी छनोट,"काठमाडौं (कास) चीनको हाङझाउमा हुने १९ औं एसियाली खेलकुदका लागि करातेबाट ८ खेलाडी छनोट गरिएको छ । सातदोबाटोस्थित कराते हलमा बुधबार सम्पन्न अन्तिम छनोट प्रतियोगिताबाट पुरुषमहिलामा ४४ खेलाडी छनोट भएको प्रमुख प्रशिक्षक तुलसी महर्जनले जनाएका छन् । पुरुष ६० केजीमुनि सन्तोष श्रेष्ठ, ६७ केजीमुनि मोहम्मद शेख आलाम, ८४ केजीमाथि विप्लव श्रेष्ठ र एकल कातामा स्वर्णिम मानन्धर छनोट भएका छन् । महिलातर्फ ६७ केजीमाथि आरिका गुरुङ, ६१ केजीमुनि निरुपा तामाङ, ५५ केजीमुनि सविना श्रेष्ठ र एकल कातामा एलिशा रास्कोटी छानिए । एसियाली खेलकुद असोज ६ देखि हुँदै छ ।"
भारतीय गल्फर च्याम्पियन,"काठमाडौं (कास) भारतीय गल्फर सुमित कोटवालले नवौं नेपाल एमेच्योर ओपन गल्फ प्रतियोगिताको उपाधि जितेका छन् । नेपाल नम्बर एक एमेच्योर गल्फर सुवास तामाङलाई एक स्ट्रोकले हराउँदै गोकर्ण गल्फ क्लबमा सुमितले उपाधि उचाले ।बुधबार १ अन्डर ७१ को स्कोरमा सुमितले समग्रमा १३ अन्डर २ सय ३ सहित उपाधि जितेका हुन् । अग्रता लिइरहेका सुवासले २ अन्डर ७० को कार्डसहित समग्रमा १२ अन्डर २ सय ४ स्कोर बनाए । उनी उपविजेता भए । युवा गल्फर सद्भाव आचार्यले दिनकै उत्कृष्ट ३ अन्डर ६९ को स्कोर बनाए । उनी समग्रमा १० अन्डर २ सय ६ सहित तेस्रो भए । भारतीय बरुण मुथाप्पाले इभन पार ७२ मा खेल टुंग्याएर समग्रमा २ अन्डर २सय १४ सहित चौथो स्थान भेट्टाए । समग्रमा १ ओभर २ सय १७ सहित भुटानका उर्गेन दोर्जी र नेपालका टासी छिरिङ संयुक्त पाँचौं भए । समग्रमा ३ ओभर २ सय १८ को स्कोरमा नेपालका वाङचेन ढोन्डुप सातौं हुँदा बंगलादेशका मोहम्मद सुमोन आठौं भए । उनले समग्रमा ३ ओभर २ सय १८ स्कोर गरे । १० ओभर २ सय २६ सहित भारतका सुरज जोशी, बंगलादेशका सफिकुल इस्लाम र पाकिस्तानका उमर सलिमले संयुक्त १० औं स्थान बाँडे । सुमितले फ्रन्टनाइन १ ओभर ३७ मा सकाए । पहिलो, तेस्रो र छैटौं होलमा एकएक शट बचाए । दोस्रो, पाँचौ, सातौं र आठौं होलमा बोगी खेपे । यो स्कोरमा सुमितलाई सुवासले फ्रन्ट नाइनमा एक स्ट्रोकले पछि पारेका थिए । तर यसपछि ब्याक नाइनमा सुमितले १२, १३, १४ र १५ औं होलमा बर्डीको सफलता पाए । १७ र १८ औं होलमा एकएक शट खेर फाले । ब्याक नाइन २ अन्डर ३४ मा पूरा गर्दै एक स्ट्रोकको जितसाथ च्याम्पियन बने । महिलामा कश्मिरा शाहले उपाधि जितिन् । बुधबार ४ ओभर ७६ को स्कोरमा उनले समग्रमा १८ ओभर २ सय ३४ सहित ५ स्ट्रोकको अग्रतामा उपाधि जितिन् । सुष्मा सिग्देल दोस्रो भइन् । ६ ओभर ७८ सहित समग्रमा २३ ओभर २ सय ३९ को स्कोर गरिन् । २ सय ७२ सहित आइन्स्टिना टण्डनले तेस्रो स्थान हात पारिन् । प्रतियोगितामा नेपाल, बंगलादेश, भुटान, भारत र पाकिस्तानका ५१ खेलाडीको सहभागिता थियो ।टिमतर्फ नेपालले स्वर्ण, भारतले रजत र भुटानले कांस्य जिते । प्रतियोगितामा सुवासले स्वर्ण र रजत तथा सद्भावले दुई रजत दिलाए ।"
विभागीयसहित गण्डकीको यात्रा,"(हेटौंडा)हेटौंडामा जारी खुला राष्ट्रिय भलिबल प्रतियोगितामा तीन विभागीय टिम र गण्डकी प्रदेश सेमिफाइनलमा पुगेका छन् ।त्रिभुवन आर्मी, एपीएफ र नेपाल पुलिस क्लबसँगै गण्डकी प्रदेशले सफलता पाउँदा घरेलु टोली मकवानपुर, झापाको पाथीभरा टाइगर भलिबल क्लब र स्याङ्जाको वालिङ भलिबल क्लब भने समूह चरणबाटै बाहिरिए ।बिहीबार हुने समूह चरणको अन्तिम खेलले मात्रै सेमिफाइनल समीकरण पूरा हुनेछ । बुधबार दोहोरो जित निकाल्दै आर्मी सेमिफाइनल पुगेको हो । एउटै समूहमा रहेका आर्मी र गण्डकी दुवै खेल जितेका थिए । दुवैका खेलमा मकवानपुर र वालिङ पराजित भए ।हेटौडा४ हुप्रचौरस्थित भलिबल कोर्टमा बुधबार आर्मीले मकवानपुर जिल्ला भलिबल टिमलाई २५१४, २५२२, २५२२ को सोझो सेटमा हरायो । म्यान अफ द म्याच आर्मीका शरण सामरी चुनिए । दोस्रो खेलमा गण्डकीले वालिङलाई ३१ सेटले हरायो । पहिलो र दोस्रो सेट २५१७, २५१० ले आफ्नो पक्षमा पारेको गण्डकीले तेस्रो सेट २३२५ ले गुमायो । चौथो सेट २५१८ ले आफ्नो पक्षमा पार्दै गण्डकी अन्तिम चारमा पुग्यो । बुधबारै पुलिस क्लबले पाथीभरालाई २८२६, २५१५, २५१८ को सोझो सेटमा पराजित गर्यो । म्यान अफ द म्याच पुलिसका कुलबहादुर थापा भए । अर्को खेलमा आर्मीले वालिङलाई २५१२, २५२१, २५२२ को सोझो सेटमा हरायो । म्यान अफ द म्याच वालिङका रोशन मगर घोषित भए । बिहीबार मकवानपुर र वालिङ, एपीएफ र पुलिस तथा आर्मी र गण्डकीबीच प्रतिस्पर्धा हुनेछ । स्व केशवलाल श्रेष्ठ स्मृति केन्द्रीय प्रतिष्ठान र मकवानपुर भलिबल संघको संयुक्त आयोजनामा भएको प्रतियोगिताको फाइनल शनिबार हुनेछ । विजेताले २ लाख र उपविजेताले १ लाख रुपैयाँ पुरस्कार प्राप्त गर्नेछन् ।"
छोटकरी,"रोड्स चितवन क्वाटरफाइनलमापाल्पा (कास) कर्णेल उजिरसिंह स्मृति पाल्पा गोल्डकप फुटबलमा बुधबा। चितवनको सेन्ट्रल कलेज रामपुर फुटबल क्लब रोड्स क्वाटरफाइनल पुगेको छ । रोड्सले न्यु युथ युनियन फुटबल क्लब पाल्पालाई टाइब्रेकरमा ४२ ले पराजित गर्यो । तानसेन टुँडिखेलमा निर्धारित समयमा दुवैले ११ गोल गरेका थिए । थप समयमा गोल हुन नसकेपछि खेल टाइब्रेकरमा पुगेको हो । खेलको चौथो मिनेटमा चितवनका विक्की राईले गोल गरेर टिमलाई अग्रता दिलाए । पाल्पाका मनीष तामाङले ३६ औं मिनेटमा बरबरी गोल फर्काए । टाइब्रेकरमा चितवनका विक्की, आकाश थापामगर, सन्तबहादुर गुरुङ र सचिन थापा मगरले गोल गरे । युथ युनियनका सुशील थापा र खमिर सिंजालीले गोल गरे भने सन्दीप राना र तारा थापा गोल गर्न चुके । म्यान अफ द म्याच चितवनका जितेश गुरुङ भए । उनले ३ हजार पाए । बिहीबार स्वयम्भू युथ क्लब काठमाडौं र विष्णु पादुका युथ क्लब पोखराबीच प्रतिस्पर्धा हुनेछ ।बीएमसीए विजयीकाठमाडौं (कास) आयोजक बूढानीलकण्ठ मोडेल कम्युनिटी एकेडेमी (बीएमसीए) बी बुधबार प्रथम बीएमसीए कप अन्तरस्कुल बास्केटबल प्रतियोगिताको सिनियर ब्वाइजमा विजयी भएको छ । बूढानीलकण्ठ नगरपालिका२ रुद्रेश्वर हाइटस्थित घरेलु कोर्टमा बीएमसीए बी ले सेन्ट जेभियर्सलाई २४१७ स्कोरले पराजित गर्दा सुजन तामाङले १४ स्कोर जोडे । सिनियरमै हिमालयन किङडमले मञ्जरीलाई २४१४ ले, सेन्ट जोसेफले मनास्लुलाई ३८२८ ले र स्कोलर्स होमले टेरेसा एकेडेमीलाई ३४२५ स्कोरले हराए । गर्ल्समा सेन्ट जोसेफले मनास्लुलाई १७११ ले, बीएमसीएले भद्रकालीलाई १९१४ ले र टेरेसाले सेन्ट जेभियर्सलाई १४१० ले हराए । जोसेफकी प्रीतिमा गुरुङले ६, बीएमसीएकी लक्ष्मी तामाङले ९ र टेरेसाकी अञ्जली श्रेष्ठले ५ स्कोर गरे । जुनियरमा बीएमसीएले भद्रकालीलाई १७१३ ले हराउँदा सन्देश तामाङले ७ स्कोर बटुले ।"
