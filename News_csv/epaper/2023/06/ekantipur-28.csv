शीर्षक,विवरण
फेरि खुल्यो 'ललिता निवास गेट,"मन्त्रिपरिषद् निर्णयकै अपव्याख्या मन्त्रिपरिषद्ले २०४७ जेठ १४ मा गरेको निर्णयमा २०१७ पछि प्रजातन्त्र पुनःस्थापनाका लागि भएका संघर्षमा संलग्न भएकै कारणबाट विभिन्न व्यक्तिको हरण भएको सम्पत्तिको विषयमा गृह मन्त्रालयले गर्दै आएको छानबिन प्रक्रियालाई तदारुकताका साथ अघि बढाउने साथै सोही सिलसिलामा रोक्का भएका विभिन्न व्यक्तिहरूको सम्पत्ति फुकुवा गर्ने भनिएको छ । साउन ८ मा जफत भएको घरजग्गा तथा अन्य सम्पत्तिमध्ये जग्गाको हकमा कानुनले दिएको हदसम्म मात्रै फिर्ता दिने, फिर्ता दिनुपर्ने सम्पत्तिमध्ये पत्ता लाग्न बाँकीका हकमा फिर्ता दिने कारबाहीको कामलाई गृह मन्त्रालयले अझ छिटो गर्ने भनियो । भदौ ३ मा तराईमा २८ बिघा, पहाडमा ९६ रोपनी र उपत्यकामा ५८ रोपनीभन्दा बढी जग्गा राख्न नपाउने हदबन्दीसम्बन्धी व्यवस्था लागू भयो । मन्त्रिपरिषद् निर्णयको अपव्याख्या गरेर डिल्लीबजार मालपोत कार्यालयले २०४९ कात्तिक २५ मा तत्कालीन भोगाधिकारीलाई जग्गा दिने कागजात बनायो । त्यसपछि सुवर्णशमशेरका हकवालाहरू सुनिती राणा, शैलजा राणा र रुक्मशमशेर राणाका नाममा २६ रोपनी ६ आना १ पैसा जग्गा नामसारी भयो । कात्तिक २५ मै मालपोतबाट शैलजा राणा, हेमनशमशेर र हाटकशमशेरका नाममा ४९ रोपनी ३ पैसा नामसारी भयो । २०४९ पुस २२ मा पुनः सुनिती राणा, शैलजा राणा र रुक्मशमशेरका नाममा २८ रोपनी १५ आना १ पैसा जग्गा फिर्ता भयो । भोलिपल्ट २३ गते ७ रोपनी १४ आना शैलजा राणा, हेमनशमशेर जबरा र हाटकशमशेर जबराका नाममा लगियो । त्यस क्रममा कागज बनाउने तत्कालीन शाखा अधिकृत सुधीरकुमार शाहकी पत्नी उर्मिला, पूर्वसहसचिव गेहनाथ भण्डारीकी पत्नी भुवनकुमारी चापागाईंलगायत कर्मचारी र दुई बिचौलियाका नाममा करिब २३ रोपनी जग्गा घूस दिइयो । राणा परिवारले आफ्नो बनाइसकेको जग्गामध्ये ५६ रोपनीमा भने शोभाकान्त ढकाल र रामकुमार सुवेदीको समूहको योजनामा मालपोतले फर्जी मोही कायम गरिदिएको प्रहरी अनुसन्धानमा देखिएको छ । छुटेको १२ आना जग्गा मालपोत कार्यालय डिल्लीबजारले २०६२ जेठ ३ मा राणा परिवारकी सदस्य सुनितीका नाममा दर्ता गरिदियो । यसका लागि राणा परिवारसँग मिलेर भूमाफियाद्वय सुवेदी र ढकालले सेटिङ गरेका थिए । जग्गा राणा परिवारले लिइसकेपछि भूमाफियालगायतलाई नै सस्तोमा बेचेका थिए । त्यसअघि २०५८५९ सम्म समरजंग कम्पनीका नाममा रहेको बाँकी ३३ रोपनी जग्गा नक्कली टिकिन्छा गुठीका नाममा लगेर फर्जी मोही बनाउन गुठी संस्थान, नापी, मालपोत, भूमिसुधार विभाग र भूमिसुधार मन्त्रालयको मिलेमतोमा खेल भयो ।तत्कालीन भूमिसुधार सचिव युवराज भुसालले मन्त्रालयबाट ३३ रोपनीलाई गुठीमा लैजाने प्रस्ताव सदर गरेका थिए । त्यसकै आधारमा २०६६६७ तिर बालुवाटारस्थित विशिष्ट व्यक्तिको निवास विस्तार गर्ने गुरुयोजनाको फाइल बनाएर करिब ३३ रोपनीमध्ये करिब आधामा १७ जनालाई मोही कायम गर्ने प्रपञ्च रचियो । त्यही सेटिङमा २०६६ चैत २९ र २०६७ वैशाख ३१ को मन्त्रिपरिषद् निर्णय गराएर मालपोतबाट २०६७ असोज १६ मा समरजंग कम्पनीको २७ रोपनी ७ आना २ पैसा जग्गामध्ये आधा हुने १३ रोपनी १५ आना १ पैसा नक्कली मोही कायम गरिएका श्रीकृष्ण महर्जनसहित १२ जनामा दर्ता गरियो । त्यसको १ महिना नबित्दै भूमाफियाले मालपोतबाट जग्गा आफ्नो नाममा ल्याएका थिए । यसमा भूमाफिया ढकाल र सुवेदी तथा व्यापारी मीनबहादुर गुरुङसहितका व्यक्तिको संलग्नता रहेको अनुसन्धानबाट खुलेको छ ।सरकारी जग्गामा मोही नलाग्ने कानुन भए पनि भूमाफिया र कर्मचारीले कागजात किर्ते र सरकारी छाप दस्तखत भएका कागजातमा अक्षर र अंक थपी जग्गा हडपेको अनुसन्धानमा संलग्न अधिकारीले जनाएका छन् । सट्टाभर्ना र नक्कली मोहीलाई जग्गा दिएर बाँकी रहेको ४ रोपनी १५ आना ३ दाम जग्गा पनि २०६९ असोज १८ मा नक्कली टिकिन्छा गुठीका नाममा लगेर भूमाफियाले हडपेका थिए । तत्कालीन प्रधानमन्त्री केपी शर्मा ओलीले २०७५ असारमा ललिता निवासको जग्गा हिनामिना खोजबिन गर्न पूर्वसचिव शारदाप्रसाद त्रिताल नेतृत्वको समिति बनाएका थिए । त्यसअघि कानुन व्यवसायी युवराज कोइरालाले तत्कालीन गृहमन्त्री रामबहादुर थापा, गृहसचिव प्रेमकुमार राईलाई पटकपटक भेटेर हिनामिना भएको जग्गा छानबिन गर्न दबाब दिएका थिए । त्रिताल नेतृत्वको समितिले तयार गरेको प्रतिवेदनको सुझावअनुसार मन्त्रिपरिषद् बैठकले हिनामिना र किर्तेमा संलग्नलाई अख्तियार दुरुपयोग अनुसन्धान आयोग र केन्द्रीय अनुसन्धान ब्युरोमार्फत अनुसन्धान गर्न जिम्मा दिएको थियो । ब्युरोले जग्गा व्यक्तिका नाममा लैजाने क्रममा पाँच पूर्वसचिव दीप बस्न्यात, युवराज भुसाल, छविराज पन्त, नारायणगोपाल मलेगो र दिनेशहरि अधिकारीको संलग्नता पहिल्यायो ।जग्गा सट्टाभर्नामा मन्त्रिपरिषद्बाट गैरकानुनी निर्णय गराएको आरोप लागेका पूर्वप्रधानमन्त्री माधवकुमार नेपाल र सरकारी जग्गा टिकिन्छा गुठीमा लगेर भूमाफियालाई मोही कायम गरिदिएको निर्णयमा अर्का पूर्वप्रधानमन्त्री बाबुराम भट्टराईविरुद्धको मुद्दा सर्वोच्च अदालतमा विचाराधीन छ ।"
प्राधिकरणका महानिर्देशकमाथि आर्थिक नोक्सानीको आरोप,"विमानस्थलहरूको उडान सुरक्षा नियमन गर्न स्थापित एरोड्रम सेफ्टी स्ट्यान्डर्ड विभागको प्रमुख र राष्ट्रिय गौरवका आयोजनाको प्रमुखको जिम्मेवारी एउटै व्यक्तिलाई बनाई उनकै नेतृत्वमा पोखरा अन्तर्राष्ट्रिय विमानस्थलको प्रमाणीकरण गरेको, फ्लाइट क्यालिब्रेसनको अन्तिम प्रतिवेदन प्राप्त नहुँदै तथा अन्तर्राष्ट्रिय विमानस्थल सञ्चालनका लागि उडान सुरक्षा मूल्यांकनलगायतका गर्नुपर्ने सम्पूर्ण पूर्वतयारी सम्पन्न नगरी विमानस्थल सञ्चालनमा ल्याएको विषयमा पनि प्रश्न सोधिएको छ । परीक्षण उडान गराई सोको प्रतिवेदन प्राप्त नगरी पोखरा विमानस्थलमा एयरबस ३२० (हिमालय एयरलाइन्स) विमानलाई उडान गर्न दिई उडान सुरक्षामा चरम लापरबाही केकति कारणले गर्नुभएको हो ? चौथो बुँदामा सोधिएको छ ।पाँचौं बुँदामा नियमविपरीतको उडानमाथि प्रश्न उठाइएको छ । मिति २०७९ पुस १७ गते पोखरा अन्तर्राष्ट्रिय विमानस्थल उद्घाटनको दिन तपाईंको आदेशमा पोखरा विमानस्थलको लास्ट ल्यान्डिङ भीएफआर समय समाप्त भइसकेपछि पनि नियमविपरीत विभिन्न वायु सेवा कम्पनीका ५ वटा उडान गराइएको पाइयो, स्पष्टीकरणमा भनिएको छ, नियामक निकायको प्रमुखको हैसियतले यस्तो कार्यलाई रोक्नुपर्नेमा उडान सुरक्षामा प्रतिकूल असर गर्ने चरम लापरबाहीपूर्ण कार्य किन र कसरी हुन गएको हो ?गौतम बुद्ध अन्तर्राष्ट्रिय विमानस्थल र पोखरा अन्तर्राष्ट्रिय विमानस्थलमा नियमित उडान हुन नसकेको विषयमा पनि महानिर्देशक अधिकारीलाई प्रश्न उठाइएको छ । राज्यले दातृ निकायहरूबाट अर्बौं रुपैयाँ ऋण लिएर बनाइएका अन्तर्राष्ट्रिय विमानस्थलहरू सञ्चालनमा ल्याउन नसक्नुमा विमानस्थल सञ्चालकको समेत मुख्य भूमिकामा रहनुभएका तपाईंको कार्यक्षमता कमजोर रहेको किन नमान्ने ?, स्पष्टीकरणमा भनिएको छ । स्पष्टीकरणको बुँदा नम्बर ७, ८ र ९ मा आर्थिक अनियमितता तथा हानिनोक्सानीका विषय समेटिएको छ । जसमा महालेखा परीक्षकको प्रतिवेदनमा उठाइएका प्रश्नलाई पनि उद्धृत गरिएको छ । महालेखा परीक्षकको ६० औं वार्षिक प्रतिवेदन, २०७९ मा पोखरा अन्तर्राष्ट्रिय विमानस्थल रनवेको सतह कम भएकाले पूर्वतपर्फ छिनेडाँडाको उचाइ ३० मिटर काट्नुपर्नेमा ४० मिटर काटिएको उल्लेख गरिएको छ । रनवे को उचाइ घटाउँदा निस्केको ग्राभेल मिसिएको ढुंगा, माटो निर्माण व्यवसायीले बाह्य डिस्पोज गरेको नदेखिएकाले उक्त रनवेमा नै प्रयोग गरेको अवस्था देखियो भन्ने उल्लेख छ, सोधिएको छ, रनवे को उचाइ घट्नुको कारण के हो ? रनवेको उचाइ घटाउँदा छिनेडाँडाको उचाइ बढी काट्नुपरेको र यसबाट आर्थिक नोक्सानी परेको देखिन्छ । हवाई सुरक्षामा समेत प्रतिकूल असर पर्ने देखिएकाले यस्तो कार्य किन गरिएको हो ?त्यस्तै महालेखाको प्रतिवेदनमा पोखरा अन्तर्राष्ट्रिय विमानस्थल निर्माणको सम्झौतामा परामर्श सेवाबापतको खर्चको व्यवस्था रहेको भए तापनि त्यसैबाट खर्च नगरी छुट्टै सम्झौता गरी प्राधिकरणको बजेटबाट खर्च हुने गरी डिजाइन रिभ्युका लागि परामर्श सेवाका लागि अर्को परामर्शदातासँग ३७ करोड ९५ लाख ९० हजारमा सम्झौता भएको उल्लेख छ । छुट्टै सम्झौताअनुसारको रकम पहिले गरेको अनुमानभन्दा ६५१५ प्रतिशतले बढी हुनुले निर्माणमा मितव्ययिता कायम नभएको दाबी गरिएको छ । छुट्टै सम्झौता गरी प्राधिकरणलाई गम्भीर हानिनोक्सानी किन पुर्याएको हो ? स्पष्टीकरणमा भनिएको छ । त्यस्तै खानेपानी ट्यांकी निर्माणको विषयमा समेत प्रश्न उठाइएको छ । महालेखा परीक्षकको ६० औं वार्षिक प्रतिवेदन, २०७९ मा पोखरा अन्तर्राष्ट्रिय विमानस्थलको रनवेको पूर्वतर्फ १५ किमिमा रहेको छिनेडाँडाको उचाइ ३० मिटर काट्नुपर्ने गरी व्यवस्था भएकामा ४० मिटर काट्नुपर्ने अवस्था सिर्जना भएजस्तै रनवेको उचाइ घटाउँदा सो पानीट्यांकीको समेत उचाइ घटाउनुपर्ने अवस्था सिर्जना भएको देखिन्छ, स्पष्टीकरणमा भनिएको छ, पानीट्यांकीको उचाइ घटाउनुपर्ने भएबाट राज्यलाई परेको र पर्न सक्ने नोक्सानीको जिम्मेवारी तथा जवाफदेहिता तपाईंले लिनु किन नपर्ने ?यो स्पष्टीकरण प्रकरणसँगै मन्त्री किराती र महानिर्देशक अधिकारीबीच भइरहेको विवाद सतहमा आएको छ । गत असार २ गते मन्त्री किरातीले महानिर्देशक अधिकारी कानुनको बाटोमा नहिँडे अब महानिर्देशक र मन्त्रीमध्ये एक जना मात्रै रहने बताएका थिए । यता, महानिर्देशक अधिकारीले आफूलाई स्पष्टीकरण सोध्ने अधिकार मन्त्रिपरिषद्लाई मात्रै भएको दाबी गर्दै मन्त्रालयको प्रश्नको जवाफ नदिने बताएका छन् । महानिर्देशकलाई मन्त्रिपरिषद्ले नियुक्त गर्ने भएकाले स्पष्टीकरण सोध्ने अधिकार मन्त्रिपरिषद्लाई मात्रै रहन्छ, अधिकारीले भने, स्पष्टीकरण पत्र कार्यालयमा आइनपुग्दै सामाजिक सञ्जालमा सार्वजनिक हुन्छ भने त्यो स्टन्टबाजी हो । हवाई क्षेत्र अत्यधिक संवेदनशील छ । स्वार्थ समूहबाट प्रभावित भई मन्त्रीले अपरिपक्व निर्णय लिनुभएको छ ।१२ दिनअघि (असार २ मा) अधिकारी युरोप जानु अघिल्लो दिन मन्त्री किराती र उनीबीच मन्त्रालयमा भनाभन भएको थियो । तपाईंले असहयोग गर्ने भए हामी साथसाथै जान सक्दैनौं भनेको थिएँ, मन्त्री किरातीले कान्तिपुरसँग भने, कानुनभन्दा माथि कोही छैन । सहयोग गर्नुहोस् भनेका थिए । सरकारको नीतिविपरीत काम नगरेको दाबी गर्दै अधिकारीले आफूलाई हटाउन मन्त्रीलाई चुनौती दिएर मन्त्रालयबाट निस्किएका थिए । मलाई पहिलो पटक माघ १८ मा पनि ३० बुँदामा स्पष्टीकरण सोधियो, त्यसमा पर्यटन मन्त्रालयसँग असम्बन्धित व्यक्तिबाट सादा कागजमा सोधिएको थियो, महानिर्देशक अधिकारीले भने, मन्त्रीले प्राधिकरण हेर्न परिचालन गरेका बिचौलियामार्फत पठाएको त्यो स्पष्टीकरण मलाई सोधिनुअघि सिनामंगलको रेस्टुरेन्टमा एक हवाई माफियाबाट पहिल्यै सार्वजनिक भइसकेको खबर पाए । यही कुरामा मैले युरोप जानुअघि असहमति जनाएको थिएँ ।मन्त्रीले प्राधिकरणलाई विभाजन गर्न प्राधिकरणको राय नलिई अघि बढेको अधिकारीको भनाइ छ । गत वर्ष पर्यटनमन्त्री जीवनराम श्रेष्ठकै कार्यकालमा मन्त्रिपरिषद्ले प्राधिकरणको कार्यविभाजन गरिसकेपछि विदेशी निकायहरूले हाम्रो निर्णयलाई स्विकारे तर मन्त्रीले बिचौलियालाई अघि सारेर विभाजनको विधेयक रायका लागि अघि बढाउनुभयो । मन्त्रालयको प्राविधिक विभागका रूपमा रहेको प्राधिकरणसँग एक पटक पनि छलफल गरिएन । यो असहमति राखेर म असार २ मा युरोप गएको थिएँ, अधिकारीले भने । प्राधिकरण विभाजन गर्न बनेको विधेयक तीन साताअघि मन्त्रिपरिषद्मा पुगिसकेको छ । अधिकारीले जवाफ नदिने भन्दै दिएको प्रतिक्रियामा मन्त्री किरातीको भनाइ छ, महानिर्देशक अधिकारीले स्पष्टीकरण नदिने भनेको मैले पनि सुनें, फेसबुकमा राखिएको स्पष्टीकरणको होइन, मन्त्रालयले सोधेको स्पष्टीकरणको जवाफ त दिनुपर्ला नि ।"
ज्याक मा काठमाडौंमा,"सन् २०१९ मा अलिबाबाको अध्यक्ष पद छाडेयता शिक्षणमा यो उनको पहिलो संलग्नता हो । उनले करिअरको सुरुवात अंग्रेजी शिक्षककै रूपमा गरेका थिए ।सन् १९६४ को सेप्टेम्बर १० मा एक परम्परागत संगीतकर्मी परिवारमा जन्मिएका उनको वास्तविक नाम मा युन हो । १२ वर्षको उमेरसम्म अंग्रेजी भाषाको स्वःअध्ययन गरेका उनले पर्यटकहरूलाई निःशुल्क गाइडेड टुर दिने गर्थे । पछि हाङझोउको टिचर्स कलेजबाट अंग्रेजी विषयमा स्नातक गरेपछि उनले मासिक १५ सय डलर बराबरको शिक्षकको जागिर पनि पाएका थिए । सन् २०१६ मा दिएको एक अन्तर्वार्तामा उनले जागिरका लागि दर्जन पटक असफल भएको र हार्बर्ड विश्वविद्यालयमा १० पटक आवेदन दिँदा पनि भर्ना नपाएको बताएका थिए ।सन् २०२० यताको झन्डै तीन वर्षपछि सार्वजनिक जीवनमा देखापरेका ज्याक पछिल्लो समय अनुसन्धान, शिक्षण, भ्रमण र नयाँ व्यवसाय विस्तारमा बढी केन्द्रित छन् । ज्याक मा फाउन्डेसनका प्रवक्ताले अन्तर्राष्ट्रिय समाचार संस्थाहरूलाई दिएको अभिव्यक्तिअनुसार ज्याक अबका केही समय चीन र विदेशमा प्रायः यात्रा गरिरहनेछन् । टोकियो विश्वविद्यालय जानुअघि चीनको दक्षिणपूर्वी सहर हाङझोउको युंगु विद्यालयका शिक्षकसँग उनले शिक्षा क्षेत्रबारे गफगाफ गरेका थिए । लगत्तै विश्व गणित प्रतियोगितामा सहभागी भई उनले प्रतिस्पर्धीलाई हौसला बढाएका थिए ।ज्याकलाई हङकङ विश्वविद्यालयले पनि आगामी तीन वर्षसम्म आफ्नो बिजनेस स्कुलमा अध्यापनका लागि आमन्त्रित गरेको छ । गत मेमा उनले एक चिनियाँ शिक्षाप्रविधि कम्पनीमा १ अर्ब डलर लगानी गरेका थिए । उक्त कम्पनीले यस्तो अनलाइन प्लाटफर्म विकास गर्दै छ, जसमार्फत विद्यार्थीहरूले विश्वका ठूला विश्वविद्यालयबाट पढ्न पाउनेछन् । लामै समय सार्वजनिक जीवनबाट हराए पनि उनको सम्पत्ति र वित्तीय अवस्थामा खासै धेरै परिवर्तन आएको छैन । उनको कुल सम्पत्ति ५० अर्ब डलरभन्दा माथि छ । सम्पत्ति व्यवस्थापनमा उनको भूमिका र व्यक्तिगत स्वभावमा भने पछिल्लो समय केही परिवर्तन देखिएको सञ्चारमाध्यमले जनाएका छन् ।निर्धक्क बोल्ने व्यवसायीका रूपमा प्रख्यात ज्याक आजभोलि खासैकुनै अभिव्यक्ति दिइरहेका छैनन् । सन् २०२० मा चिनियाँ सरकारले सुरु गरेको प्रविधि क्षेत्रमाथिको नियमनको प्रयासको आलोचना गरेपछि उनी रहस्यमय रूपमा सार्वजनिक जीवनबाट हराएका थिए । त्योसँगै उनले स्थापना गरेर अमेरिकी कम्पनी अमेजनको हाराहारीमा पुर्याएको चिनियाँ एन्ट ग्रुप (अलिबाबालगायत १३ कम्पनी) मा पनि धेरै अधिकार गुमाउनुपर्यो । पहिले ५० प्रतिशत भोटिङ अधिकार रहेकामा हाल उनीसँग ६२ प्रतिशत अधिकार मात्रै छ ।सन् २०२० को अक्टोबरबाट सार्वजनिक कार्यक्रममा देखापर्न छाडेका ज्याक सन् २०२२ को नोभेम्बरतिर बल्ल जापानको राजधानी टोकियोमा देखापरेका थिए । त्यसयता आक्कलझुक्कल सार्वजनिक रूपमा देखिने गरेका छन् । उनी केही समयपछि थाइल्यान्डको राजधानी बैंककस्थित एक बक्सिङ म्याचमा झुल्किएका थिए । २०२३ को मार्चमा भने उनी पहिलो पटक चीनको होङझोउमा भेटिए । अप्रिलमा अलिबाबा ६ वटा फरक निकायमा टुक्रिएको खबर आयो ।विभिन्न रिपोर्टका अनुसार सार्वजनिक जीवनबाट गायब भएदेखि नै ज्याक मा परिवार र एक व्यक्तिगत सेफका साथ टोकियो बस्दै आएका छन् ।सन् २०२० को सुरुका महिनादेखि चीन सरकारले प्रविधि क्षेत्रमा लागू गरेको नियमनको प्रयासबाट ज्याक समस्यामा पर्न थालेका थिए । त्यस वर्षको अक्टोबरमा एन्ट ग्रुप विश्व इतिहासकै सबैभन्दा ठूलो (३७ अर्ब डलर बराबरको) आईपीओ निष्कासन गर्ने तयारीमा थियो । त्यसअघि केही उच्च वित्तीय व्यक्तिसँगको बैठकमा ज्याकले विवादास्पद अभिव्यक्ति दिएका थिए । जसमा उनले चीनको वित्तीय प्रणालीको आलोचना गरेका थिए । ज्याक चिनियाँ कम्युनिस्ट पार्टर्कीा सदस्य हुन् । एकदमै सावधानीपूर्वक पटकपटक राष्ट्रपति सीका भनाइ समेत साभार गर्दै उनले आफ्ना भनाइलाई अपरिपक्व, त्रुटिपूर्ण र हाँसउठ्दो भन्दै चीनका राज्य नियन्त्रित बैंकहरूलाई कबाडी पसलेको मानसिकता भएको भनेर कडा प्रतिवाद गरेका थिए । उनको चिनियाँ अधिकारीहरूको डिजिटल अर्थतन्त्र व्यवस्थापन एयरपोर्ट व्यवस्थापन गर्न रेलवे व्यवस्थापनको तरिका अपनाएको जस्तो भन्ने समेतका अभिव्यक्तिलाई कतिपयले चिनियाँ राष्ट्रपति सी चिनफिङसँगको तिक्तताका रूपमा पनि परिभाषित गरेका थिए । बीबीसी रेडियो फोरको एक अध्ययनका अनुसार उक्त भनाइलगत्तै ज्याकसहित उच्च अधिकारीलाई सरकारी उच्च नियमनकर्ताले डाकेका थिए । त्यसपछि चीन सरकारले एन्ट ग्रुपको उक्त आईपीओ निष्कासन नै रोकिदियो । ज्याकको व्यावसायिक साम्राज्यमाथिको कडाइ पनि बढाउँदै झन्डै २८ अर्ब डलर बराबरको जरिवानासमेत लगाइदियो । यो भनाइपछि उनी २०२१ जनवरी अन्त्यसम्म कतै देखिएनन् । अलिबाबा र टान्सेन्टजस्ता प्रविधि कम्पनीहरू चीनमा असाध्यै शक्तिशाली हुँदै गएकोलगायत विविध कारणले चीनले प्रविधि कम्पनीहरूमा नियमन र कारबाही थालेको थियो । कोभिड महामारीलाई देखाएर चीनले विदेशी कम्पनीहरूलाई पनि कडाइ गर्यो । हाल आर्थिक मन्दी र बेरोजगारी बढ्दै गएपछि चीनले आफू पहिलाजस्तै खुला र व्यवसायीहरूका लागि उदार रहेको संकेत दिन खोजिरहेको छ । यही कारण पनि ज्याकलाई सार्वजनिक जीवनमा फर्किन दिएर चीनले प्रविधि कम्पनीहरूप्रति आफू सकारात्मक रहेको जनाउ दिन खोजेको बताइन्छ । यो वर्ष चीनमा अमेरिकाका ठूला प्रविधि कम्पनीका प्रमुखहरूको भ्रमण बाक्लिनुलाई यो सन्दर्भसँग पनि जोडेर हेर्ने गरिएको छ । गत अप्रिलमा सन् २०१६ पछि पहिलो पटक अलिबाबाको १० करोड कित्ता सेयर बेचेर १० अर्ब डलर आम्दानी गरेका ज्याक त्यसलाई अहिलेका नवीनतम प्रविधिमा आधारित उद्यम र स्टार्टअपहरूमा लगाइरहेका छन् । उनले नेपालमा पनि लगानीको वातावरणबारे बुझ्ने र केही रणनीतिक साझेदारीका योजना बनाएको हुन सक्ने अपेक्षा गरिएको छ ।"
चन्दलाई घर फिर्ता गराएर दोस्रो पुस्ताका नेतामाथि दबाब बढाउँदै दाहाल,"(काठमाडौं)समाजवादी मोर्चामार्फत सहकार्य थालेका माओवादी केन्द्र र नेत्रविक्रम चन्द नेतृत्वको नेकपाले राजनीतिक नीति तथा विचारमा सहमति जुटाएर पार्टी एकता गर्ने योजना बनाएका छन् । शान्ति प्रक्रियामा असन्तुष्टि जनाउँदै दशकअघि पार्टीबाट अलग्गिएका चन्दलाई फर्काउन माओवादी अध्यक्ष पुष्पकमल दाहालले नै अग्रसरता लिइरहेका छन् । दसवर्षे सशस्त्र विद्रोह अन्त्य गरेर माओवादी शान्ति प्रक्रियामा आएको ६ वर्ष नबित्दै पुष्पकमल दाहाल र नेत्रविक्रम चन्दले सम्बन्धविच्छेद गरेका थिए । ११ वर्षपछि भने उनीहरूबीच समाजवादी मोर्चामार्फत सहकार्य सुरु भएको हो । माओवादीको नेतृत्वमा गठित समाजवादी मोर्चामा नेकपाको सहभागिता पार्टी एकताका लागि आधार बन्ने नेताहरू बताउँछन् । समाजवादी मोर्चा बनाउने क्रममा शान्तिपूर्ण बाटो अँगाल्ने प्रतिबद्धता गरिएकाले अब माओवादी र नेकपाबीच राजनीतिक मतभेद पनि खासै नहुने उनीहरूको भनाइ छ । मोर्चा घोषणाका क्रममा दाहाल, चन्दलगायत नेताले हस्ताक्षर गरेको प्रतिबद्धतामा जनताको नागरिक र राजनीतिक अधिकारका साथै आर्थिक, सामाजिक र सांस्कृतिक अधिकारको प्रत्याभूति गराउँदै शान्तिपूर्ण, न्यायसंगत र समावेशी समाजको निर्माण गर्ने उल्लेख गरिएको छ । द्वन्द्वकालीन मुद्दाका सन्दर्भमा पछिल्लो समय चन्द सधैं दाहालको पक्षमा उभिँदै आएका छन् । माओवादी अध्यक्ष दाहाललगायत नेताविरुद्ध गत फागुनमा सर्वोच्च अदालतमा मुद्दा दर्ता भएपछि चन्दले द्वन्द्वकालीन मुद्दामा दाहाललाई छोए सह्य नहुने अभिव्यक्ति दिएका थिए । मुद्दा दर्तापछि दाहाल र चन्दबीच निकटता बढेको थियो । दाहालले चन्दलाई प्रधानमन्त्री निवास बालुवाटारमै बोलाएर पनि वार्ता गरेका छन् । दस वर्ष सशस्त्र युद्ध हाँकेको मुख्य नेता दाहाल भएकाले अझै पनि समाजवादी क्रान्ति अघि बढाउने मुख्य जिम्मेवारी उनकै भएको चन्दले बताउने गरेका छन् ।माओवादी महासचिव देव गुरुङले पूर्वमाओवादी एक ठाउँमा उभिन खोज्नु स्वाभाविक भएको बताए । समाजवादी मोर्चा बनेपछि एकताका लागि ढोका खुलेको छ, उनले भने, राजनीतिक विचार तथा नीतिमा छलफल हुँदै छ । राजनीतिक नीतिमा सहमति हुन गाह्रो नहुने उनको भनाइ छ । माओवादीको केन्द्रीय समिति बैठक असार तेस्रो साता बस्दै छ । बैठकमा अध्यक्ष दाहालले नेकपासँग पार्टी एकताका विषयमा प्रस्ताव पेस गर्ने सम्भावना रहेको उनीनिकट एक नेताले बताए । माओवादी सचिव गणेश शाह भने अध्यक्ष दाहालले चन्दसँग एकताका लागि प्रस्ताव राखे सहजै पारित हुने बताउँछन् । माओवादीका एक नेताका अनुसार नेकपाले समाजवादी क्रान्तिको मोडेलमा सहमतिसहित संगठनमा कम्तीमा ३० प्रतिशत हिस्सा दाबी गरेको छ । यो दाबीलाई भने माओवादीभित्र अस्वाभाविक रूपमा लिइएको छ । एकता भइहाले चन्द र उनका नेताको पद व्यवस्थापनमा पनि सहज हुने देखिँदैन । एकता भए पार्टीमा चन्दको कुन पद हुन्छ, अहिले भन्न सकिन्न तर अध्यक्षले चन्दका लागि महासचिव प्रस्ताव राख्नुभयो भने तत्काल विरोध हुने सम्भावना कम हुन्छ, दाहालनिकट ती नेताले भने, तर त्यसले पार्टीमा झन् असन्तुष्टि मौलाउनेछ ।महाधिवेशन भएको आठ महिनापछि गत भदौमा महाधिवेशनको म्यान्डेटअनुसार भन्दै दाहालले नेता गुरुङलाई महासचिव चयन गरेका थिए । महासचिवका मुख्य दाबेदार वर्षमान पुन र जनार्दन शर्मालाई भने उपमहासचिवको जिम्मेवारी दिएका थिए । अध्यक्षले एकअर्काविरुद्ध प्रयोग गर्न विप्लवलाई पद दिनुहुन्छ जस्तो लाग्दैन, माओवादी एक पदाधिकारीले भने, त्यसो भयो भने पार्टी एकजुट होइन, झन् विभाजन हुन्छ ।माओवादी सचिव दीनानाथ शर्माले माओवादी शक्ति अलग भएर केही गर्न नसकिने अवस्था भएकाले पहिलो चरणमा मोर्चाबन्दी गरिएको र त्यसको उद्देश्य पार्टी एकता नै रहेको बताए । समाजवादी क्रान्तिको तयारीका लागि मोर्चा बनेको हो, उनले भने, त्यसैबाट विप्लवजीसँग पार्टी एकताका लागि आधार तयार गर्ने हो । नेकपाका वरिष्ठ नेता सन्तोष बुढामगरले माओवादी शक्ति एक ठाउँमा नआए सकिने खतरा रहेकाले आन्दोलनलाई उचाइमा पुर्याउन समाजवादी मोर्चामा सहभागी भएको बताए । प्रतिगमनकारीहरू सक्रिय भइरहेका बेला माओवादी शक्ति एक ठाउँमा नआए सकिन्छन्, उनले भने, अबको आन्दोलन समाजवाद नै हो भन्न सक्नुपर्छ । समाजवादी मोर्चामा नेकपाको सहभागिता संसदीय व्यवस्थामा घुमिरहनका लागि भने नभएको बुढामगरले बताए । समाजवादी क्रान्ति हाम्रो साझा मुद्दा हो । छलफल गर्दै जाँदा हाम्रो दूरी घट्छ, उनले थपे । नेकपाका अर्का नेता असल क्षत्री भने पार्टी समाजवादी मोर्चासम्म मात्र अघि बढेको बताउँछन् । हामीले पार्टी एकताबारे सोचेका छैनौं, उनले भने । माओवादीमा दोस्रो तहका नेताहरू खासगरी उपमहासचिव वर्षमान पुन र जनार्दन शर्माबीचको अन्तरविरोधका कारण पार्टीले गति लिन नसकेको कतिपयको विश्लेषण छ । हालसम्म सत्तामा नपुगेका नेता चन्दको छविले माओवादीलाई गति दिन मद्दत गर्न सक्ने दाहालनिकट नेताको बुझाइ छ । दाहाल आफैं पनि माओवादीसँग अब नयाँ राजनीतिक मुद्दा बाँकी नरहेकाले चन्दको पार्टी नेकपासँग एकता गर्न सके नयाँ उत्साह ल्याउन सकिने बुझाइमा छन् । हरेक निर्वाचनमा जनमत घटिरहेका बेला पूर्वमाओवादी एक ठाउँमा उभ्याउँदा कार्यकर्तामा ऊर्जा दिने विश्वास उनले लिएका छन् । माओवादी उपमहासचिव पम्फा भुसालले समाजवादी मोर्चाले छरिएर रहेका कम्युनिस्टलाई नजिक ल्याउने बताइन् । एउटै कम्युनिस्ट पार्टी बन्नुपर्छ भन्ने मेरो मान्यता हो, उनले भनिन्, पार्टी एकता हुन नसकेको अवस्थामा मोर्चा बनाएर सहकार्य हुन्छ । एउटै माओवादीमा रहँदा भुसाल र चन्द मोहन वैद्य समूहमा थिए ।चन्दसँग सहमति जुटे विशेष महाधिवेशन गरेर एकता हुन सक्ने माओवादीका एक पदाधिकारी बताउँछन् । तर चन्दसँग एकता भए माओवादीमा अर्को गुट थपिने निश्चित छ । हाल माओवादीमा पूर्वएकता केन्द्र मसाल (वरिष्ठ उपाध्यक्ष नारायणकाजी श्रेष्ठ), वर्षमान पुन, जनार्दन शर्मा, क्रान्तिकारी माओवादीबाट आएको समूह (पम्फा भुसाल, कुलप्रसाद केसी), पूर्व सभामुख कृष्णबहादुर महरा र अग्निप्रसाद सापकोटाको आआफ्नो समूह छ । उपमहासचिव पुन, शर्मा र बस्नेतका समकालीन नेता चन्द पार्टी अध्यक्ष दाहालनिकट हुन थालेपछि नै माओवादीभित्र तरंग सिर्जना भएको छ । शर्मा र चीनमा चार महिना स्वास्थ्य उपचार गराएर फर्केका पुनबीच पछिल्लो समय मिलेर अघि बढ्न वार्ता चलिरहेको नेताहरूले जनाएका छन् । चन्दका पूर्वसहयात्री हेमन्तप्रकाश वली भने क्रान्तिकारी आवरणमा माओवादीसँग एकता गरी पद प्रतिष्ठा लिने रणनीतिमा चन्द लागेको बताउँछन् । विप्लवजीले सबै समाजवादी संसद्मा पुगे भने वैज्ञानिक समाजवाद आउँछ भनेर प्रतिवेदन नै लेख्नुभएको छ, उनले भने, गएको स्थानीय चुनावमा भाग लिनुभयो । अहिले माओवादीलगायत संसदीय पार्टीसँग मोर्चाबन्दी गर्नुभएको छ । अब माओवादीसँग मिसिने निश्चित छ । नेकपाका नेता बुढामगर भने चन्द आफैं महासचिव भएकाले पदप्रतिष्ठाको कुनै लोभ नभएको दाबी गर्छन् । विप्लवजीलाई २०६४ सालदेखि नै पटकपटक मन्त्री, सांसद हुन, अरू पद लिन आग्रह हुँदै आएको छ, उनले भने, हामी घुमिफिरी माओवादी केन्द्रमा आएका होइनौं । बरु हामीले समाजवादी क्रान्तिको उडान भर्न चक्कर लगाएका हौं । बाबुराम भट्टराईले नेतृत्व गरेको नेपाल समाजवादी पार्टीले एकताका लागि माओवादीलाई पठाएको लिखित प्रस्ताव भने अलपत्र परेको छ । जेठ अन्तिम साता बसेको केन्द्रीय कार्यसमितिको निर्णय अनुसार पार्टी एकताका लागि लिखित प्रस्ताव पठाइए पनि जवाफ नआएको नेसपा नेता गंगानारायण श्रेष्ठले जानकारी दिए । हामीले पार्टी एकताका लागि प्याकेजमै प्रस्ताव पठाएका छौं, उनले भने, माओवादीको केन्द्रीय समितिको बैठकपछि जवाफ आउला । उनले विचार, राजनीति, अर्थनीति, समाज, नेतृत्व सहित एकता प्रस्ताव माओवादीमा पठाइएको जानकारी दिए । आम निर्वाचनअघि माओवादी अध्यक्ष दाहाल र नेसपा अध्यक्ष भट्टराईले पार्टी एकता गर्ने सहमति गरेका थिए । त्यही सहमतिअनुसार भट्टराई उठ्दै आएको गोरखा२ मा दाहाल उम्मेदवार भएका थिए । भट्टराई भने चुनावी प्रतिस्पर्धामा उत्रिएनन् । चुनाव जितेपछि दाहालले पार्टी एकताका लागि चासो नदिएको गुनासो नेसपाका नेताको भनाइ छ । चुनावअघि दाहालले भट्टराईलाई पार्टीमा वैचारिक नेतृत्व दिन सकिने वचन पनि दिएका थिए । कार्यकारी भूमिकामा आफू भए पनि पार्टीको नीति, निर्माण र योजनामा भट्टराईको साथ लिने दाहालको भनाइ थियो । समाजवादी मोर्चामा समेत नेसपालाई नसमेटेपछि भट्टराई झस्किएका छन् । दाहालचन्द मोर्चाबन्दीको अन्तर्य २०६४ को संविधानसभा निर्वाचनमा सबैभन्दा ठूलो दल बनेको माओवादी चिराचिरा बन्दै जनमत पनि गुमाइरहेका बेला पुराना दुई सहयात्रीबीच सहकार्य सुरु भएको हो । माओवादीले सरकारसँग २०६३ मंसिर ५ मा गरेको विस्तृत सम्झौतालाई लिएर असन्तुष्टि राख्दै अन्ततः पार्टी नै छाडेका चन्दसँग माओवादी अध्यक्ष दाहालको सहकार्यसम्मको सम्बन्ध कसरी विकास भयो त ? माओवादी नेताहरूका अनुसार पार्टी उपाध्यक्ष कृष्णबहादुर महराले चन्दलाई मोर्चामा ल्याउन लामो समयदेखि कसरत गर्दै आएका थिए । महरा रोल्पामा शिक्षक छँदा चन्द विद्यार्थी थिए । माओवादीमा नरहेको अवस्थामा समेत चन्द महरालाई विश्वास गर्थे । माओवादी अध्यक्ष दाहाललगायतका नेताविरुद्ध गत फागुनमा सर्वोच्च अदालतमा मुद्दा दर्ता भएपछि चर्को प्रतिवाद चन्दले नै गरेका थिए । द्वन्द्वकालीन मुद्दा ब्युँताउन कोसिस गरिएको भन्दै माओवादी र पूर्वमाओवादी नेताहरू पनि एक ठाउँमा उभिए । शान्ति प्रक्रियाका बाँकी काम पूरा नभइरहेका बेला उनीहरूले सकेसम्म एक ठाउँमा उभिन खोजेका छन्, कम्तीमा मोर्चाकै रूपमा भए पनि । अदालतका दर्ता मुद्दाका कारण हिमचिम बढिरहेका बेला महरा र चन्दबीच चरणबद्ध वार्ता भएको थियो र त्यसैको परिणामस्वरूप मोर्चामा सहकार्य सुरु भएको हो । समाजवादी मोर्चा घोषणा कार्यक्रममा दाहालले चन्दलाई मोर्चामा सहभागी गराउनुमा भने ठूलो राजनीतिक महत्त्व भएको बताएका थिए । विप्लव (चन्द) ले नेतृत्व गरेको नेकपा पनि यो मोर्चामा सामेल भएको छ । यसको गुणात्मक र क्रान्तिकारी महत्त्व छ, उनको भनाइ थियो, हामी संसदीय राजनीतिमा भेला हुँदा धूलो जम्मा भएको छ । विप्लव आउँदा संसदीय राजनीतिमा लागेपछि हामीमा लागेको धूलोमैलो सफा गर्न मद्दत पुग्नेछ । चन्द नेतृत्वको नेकपा पनि पछिल्लो समय टुटफुटमा गुज्रँदै आएको थियो । चन्दको कार्यशैली व्यक्तिवादी भएको भन्दै हेमन्तप्रकाश वली, धर्मेन्द्र बाँस्तोला २०७८ वैशाखमा अलग भएका थिए । नेकपा बहुमत पार्टी गठन गरेको वली समूहले हालै वैद्यसँग पार्टी एकता गरी क्रान्तिकारी कम्युनिस्ट पार्टी नेपाल गठन गरेका छन् । माओवादीबाट २०६९ असारमा अलग भएपछि चन्दलगायतका नेताहरूले मोहन वैद्यको नेतृत्वमा जनविद्रोह गर्ने रणनीति लिएका थिए । जनविद्रोह हुन नसकेको निष्कर्षसाथ चन्द वैद्यबाट २०७१ मंसिरमा अलग भए र केही समयपछि हिंसात्मक गतिविधिसमेत गरे । सरकारले २०७५ फागुन २८ बाट चन्द नेतृत्वको नेकपामाथि प्रतिबन्ध लगायो । त्यसपछि चन्दलगायत नेताहरू भूमिगत भएका थिए । चन्द समूहको हिंसात्मक गतिविधिबाट प्रहरी, शिक्षक, सर्वसाधारणलगायत ६ जनाले ज्यान गुमाएका थिए । चन्द समूहका १२ कार्यकर्ताको मृत्यु भएको थियो । चन्द समूहले १ सय ९ ठाउँमा बम विस्फोट र २ सय ५७ स्थानमा आगजनी गराएको थियो । तत्कालीन केपी शर्मा ओली सरकार र नेकपाबीच २०७७ फागुन २१ मा तीनबुँदे सहमति भएपछि पार्टीको गतिविधिमा लगाइएको प्रतिबन्ध हटेको थियो । त्यसपछि नेकपा शान्तिपूर्ण राजनीतिमा सहभागी भएको थियो । त्यति बेलाको सहमतिमा उल्लेख छ, नेकपा आफ्ना सबै राजनीतिक क्रियाकलाप शान्तिपूर्ण रूपमा सञ्चालन गर्न सहमत भएको छ । नेपाल सरकार नेकपामाथि लगाइएको प्रतिबन्ध हटाउन, कारागारमा रहेका पार्टीका नेता तथा कार्यकर्ताको रिहाइ र सम्पूर्ण मुद्दा खारेज गर्न सहमत भएको छ । तीनबुँदे सहमतिअघि करिब २ हजार १ सय नेताकार्यकर्ता पक्राउ परेकामा १ सय ४० जना पुर्पक्षका क्रममा जेल चलान भएका थिए । तीमध्ये अधिकांश धरौटी र तारिखमा छुटिसकेका छन् भने ३५ जना अझै जेलमा छन् । समाजवादी मोर्चाको प्रतिबद्धतामा समेत नेताहरूलाई लगाइएका मुद्दा खारेजी र जेलमा रहेका बन्दी रिहाइका लागि पहल गर्ने उल्लेख छ । रोल्पाको परिवर्तन गाउँपालिका केउरीमा जन्मिएका चन्दको हाल स्थायी ठेगाना कपिलवस्तु शिवनगर हो । त्यहीं उनले सामूहिक खेती सुरु गरेका छन् भने एक सामुदायिक अस्पताल चलाएका छन् । पार्टी केन्द्रीय कार्यालय पनि शिवनगरमै निर्माण गरेका छन् । उनी आफूभन्दा कनिष्ठ नेताका लागि सहज र सरल रूपमा प्रस्तुत हुन्छन् । कार्यकर्तालाई जुरुक्क उचाल्न सक्ने क्षमता भएका उनी आफ्ना प्रतिस्पर्धी नेताप्रति भने अनुदार भएको आरोप लाग्ने गरेको छ । कार्यकर्तालाई संघर्षमा होमेर आफ्नो छोरालाई डाक्टर पढाएको आरोप पार्टीभित्र छ । उनका छोरा प्रकाशले चितवनको एक निजी कलेजबाट एमबीबीएस गरेका छन् ।"
मेयर शाहविरुद्ध अवहेलना मुद्दा दर्ता,"काठमाडौं (कास) काठमाडौं महानगरपालिकाका मेयर बालेन्द्र शाहविरुद्ध अदालतको अवहेलना मुद्दा दर्ता भएको छ । सर्वोच्च अदालतका न्यायाधीश तिलप्रसाद श्रेष्ठको मंगलबारको इजलासबाट मेयर शाहविरुद्ध अदालतको अवहेलना गरेकामा मुद्दा दर्ता गर्न आदेश भएअनुसार मुद्दा अगाडि बढेको छ । सर्वोच्चका प्रवक्ता विमल पौडेलले मुद्दा दर्ता गरेर लिखित जवाफ माग गर्न आदेश भएको बताए । हिन्दी सिनेमा आदिपुरुष रोक लगाउने निर्णय कार्यान्वयन नगर्न उच्च अदालत पाटनद्वारा जारी आदेश नमान्ने भनेर मेयर शाहले सामाजिक सञ्जालमा घोषणा गरेका थिए । उनले अदालतको अवहेलना गरेको भन्दै अधिवक्ता वर्षाकुमारी झाले सर्वोच्च अदालतमा निवेदन पेस गरेकी थिइन् । यसअघि उक्त निवेदन दुई पटक पेसी तोकिए पनि सुनुवाइको पालो आएको थिएन । मेयर शाह कानुन र अदालतको फैसलालाई अक्षरशः पालना गर्नेगराउने सार्वजनिक ओहदामा बसेकाले अदालतको अवहेलना हुने गरी व्यक्त धारणा क्षमायोग्य नहुने भन्दै अधिवक्ता झाले निवेदन दिएकी थिइन् । हिन्दी सिनेमा आदिपुरुष को प्रदर्शनीमाथि मेयर शाहले लगाएको प्रतिबन्धविरुद्ध सिनेमा हल सञ्चालकहरूले दिएको निवेदनमा सुनुवाइ गर्दै उच्च अदालत पाटनले महानगरको निर्णय कार्यान्वयनमा रोक लगाएको थियो । आफ्नो निर्णय रोक्न उच्च अदालत पाटनले रोक लगाएपछि मेयर शाहले सामाजिक सञ्जाल फेसबुकमा प्रतिक्रिया जनाएका थिए । शाहलाई नेपालको संविधानको धारा १२८ को उपधारा (४) र न्याय प्रशासन ऐन, २०७३ को दफा १७ र सर्वोच्च अदालत नियमावली, २०७४ को नियम ५९ बमोजिम अदालतको अवहेलनाजन्य कसुरमा हदैसम्मको सजाय गरिपाऊँ भन्ने माग रिट निवेदनमा छ । संविधानको धारा १२८ मा सर्वोच्चको आदेश सबैले पालना गर्नुपर्ने उल्लेख छ । सर्वोच्च अदालतले आफ्नो वा मातहतको अदालतको न्याय सम्पादनको कार्यमा कसैले अवरोध गरेमा वा आदेश वा फैसलाको अवज्ञा गरेमा कानुनबमोजिम अवहेलनामा कारबाही चलाई सजाय गर्न सक्नेछ भन्ने संवैधानिक व्यवस्था छ । अदालतको अवहेलनामा १ वर्षसम्म कैद र दस हजार रुपैयाँसम्म जरिवाना हुने व्यवस्था न्याय प्रशासन ऐनले व्यवस्था गरेको छ ।यस्तै, उच्च अदालत पाटनले शाहलाई भारतीय फिल्म काठमाडौं महानगरभित्रका हलमा प्रदर्शन रोक लगाउने कानुनी अधिकार नरहेको भनेको छ । मेयर शाहको निर्णयविरुद्ध नेपाल चलचित्र संघले दायर गरेको रिटमा उच्च अदालतका न्यायाधीशद्वय हरिप्रसाद पौडेल र नारायणप्रसाद पौडेलले मंगलबार निषेधाज्ञाको आदेश दिएका हुन् । असार १ देखि महानगर प्रहरीलाई भारतीय फिल्म प्रदर्शनमा रोक लगाउन सिनेमा हलहरूमा परिचालन गरिएको थियो । उच्च अदालत पाटनले मेयर शाहले कानुनी अधिकारबिना नै भारतीय फिल्म प्रदर्शनीमा रोक लगाउने कार्य गरेको भनेको छ ।"
भर्सेलिजको सन्धि,"सन् १९१९ मा आजकै दिन (जुन २८) मा भर्सेलिजको सन्धि भएको थियो । उक्त सन्धिसँगै प्रथम विश्वयुद्ध आधिकारिक रूपमा अन्त्य भएको थियो । १९१४ को जुलाई २८ मा सुरु भएको विश्वयुद्ध १९१८ को नोभेम्बर ११ मा सकिएको थियो । त्यसको केही महिनामा भर्सेलिज दरबारको मिरर्स हलमा जर्मनी र बेलायत, फ्रान्स, अमेरिकालगायतका अलाइड पावर्सबीच सन्धिमा हस्ताक्षर भएको थियो । १९१९ मा फ्रान्समा आयोजित पेरिस शान्ति सम्मेलनका क्रममा सन्धिको मस्यौदा तयार पारिएको थियो । प्रथम विश्वयुद्धमा हालका लगभग ७० देशहरू संलग्न भएका थिए । ती देशमा त्यतिबेलाको करिब आधा जनसंख्या थियो । सुरुमा करिब एक दर्जन राष्ट्र मात्र युद्धमा होमिएका थिए, तर बिस्तारै अन्य देशहरूले आआफ्नो पक्ष लिएका हुन् । त्यतिबेलाका शक्तिशाली इटाली १९१५ र अमेरिका १९१७ मा युद्धमा सामेल भएका थिए । करिब दुई दर्जन देश भने तटस्थ रहेका थिए । प्रथम विश्वयुद्धमा ९७ लाख सैनिकको मृत्यु भएको थियो । तीमध्ये सबैभन्दा बढी जर्मन र रुसी सेना थिए । युद्ध र यसको प्रभावबाट करिब एक करोड सर्वसाधारणको ज्यान गएको अनुमान गरिन्छ ।"
दिमाग खराब को सकियो छायांकन,"काठमाडौं (कास) निश्चल बस्नेत निर्देशित फिल्म दिमाग खराब को छायांकन ३६ दिनमा सकिएको छ । बस्नेतले सामाजिक सञ्जालमार्फत फेसबुकमार्फत केही तस्बिर सार्वजनिक गर्दै ३६ दिनमा फिल्मको छायांकन सकिएको जनाएका हुन् । काठमाडौंको पिंगलास्थानस्थित नेपाल फिल्म क्याम्पसमा सोमबार ३६ औं दिनको छायांकन गरिएको हो । जनता भर्सेस शक्ति को मुख्य विषयवस्तु बन्ने फिल्म को छायांकन सुसन प्रजापतिले गरेका हुन् । फिल्म सोसल ड्रामा जनरामा बन्ने निर्देशक बस्नेतको भनाइ छ । फिल्मको कथा आकाश बरालले तयार पारेका हुन् ।रौनकविक्रम कँडेलको निर्माण रहेको फिल्ममा स्वस्तिमा खड्का, खगेन्द्र लामिछाने, दयाहाङ राई, अर्पण थापा र विजय बरालले प्रमुख भूमिका निर्वाह गरेका छन् । दिमाग खराब कात्तिक २४ गते सार्वजनिक प्रदर्शनीमा आउने जनाइएको छ । लुट फिल्ममार्फत निर्देशनमा डेब्यु गरेका बस्नेत लूट२ पछि पुनः निर्देशनमा फर्किएका हुन् । उनको निर्देशकीय डेब्यु फिल्म लूट आर्थिक रूपमा निकै सफल फिल्म हो ।"
बेलायतका फिल्मकर्मीले बनाएको 'अन्तिम संस्कार,"लन्डन (कास) बेलायत सरकारको सर्वोच्च पदक भिक्टोरिया क्रस (भिसी) पाउने पहिलो नेपाली हुन् स्वर्गीय कुलवीर थापा । उनै थापाको जीवन संघर्षमा आधारित फिल्म गोर्खा बिनिथ द ब्रेभरी निर्देशनपछि फिल्म दुनियाँमा परिचय बनाए प्रदीप शाहीले । ७३ मिनेट लामो फिल्म दुई वर्षअघि बेलायतस्थित गोर्खा सन्तानहरूको संयुक्त प्रयासमा क्राउड फन्डिङ (चन्दा संकलन) गरी निर्माण गरिएको थियो । फिल्मले बेलायत र नेपालबीच सम्बन्ध थप प्रगाढ र युवा पुस्तालाई गोर्खा योगदान एवं साहसबारे अवगत गराउन सहयोग गरेको कतिपयको विश्वास छ । तिनै युवा निर्देशक शाही अहिले नितान्त फरक विषयवस्तुको चलचित्र अन्तिम संस्कार लिएर दर्शकमाझ आएका छन् । गत शुक्रबारदेखि नेपालमा प्रदर्शन भइरहेको फिल्म लामाहरूको संस्कारसँग जोडिएको सामाजिक तथा सांस्कृतिक कथावस्तुमा आधारित छ । मर्डर मिस्ट्री को कथा चलचित्रमा समावेश छ । फिल्म हिमाली जिल्ला मुस्ताङमा छायांकन गरिएको हो । सस्तो मनोरञ्जनभन्दा पनि कथाका पात्रमा केन्द्रित रहेर नयाँ प्रयोग गर्ने जमर्को गरिएको बताउँछन् एक जना निर्माता उत्सव विष्ट ।फिल्ममा विजय लामा, दिया पुन, रेश्मा घिमिरे, एवनराज उप्रेती, त्रिचन्द्र राई, विशाल पहारीलगायतको अभिनय छ । दिया बेलायतमै बसोबास गर्छिन् । निर्देशक शाहीसहित ५ जना निर्माताहरू भाइराजा थापा, राजुकुमार गुरुङ, सुमन राई, उत्सव विष्ट र रवीन्द्र श्रेष्ठ बेलायतकै सफल व्यवसायी हुन् । साई प्रोडक्सन्को ब्यानरमा तयार फिल्ममा ह्याम्सायर अकाउन्टेन्ट्सले सहकार्य गरेको छ । ह्याम्सायर अकाउन्टेन्ट्सका निर्देशक भाइराजा यही समूहले बर्सेनि एउटा फिल्म निर्माण गर्न सोच बनाएको बताउँछन् । हामी परम्परागत फिल्मभन्दा पनि केही पृथकशैली र सन्देश बोकेका चलचित्र निर्माणतिर जुटेका छौं, उनले भने । छिट्टै नै बेलायतमा प्रदर्शन गर्न लागिएको फिल्म नेटफ्लिक्स वा प्राइम अमेजनमा राख्ने तयारी भइरहेको उनको भनाइ छ ।"
राजधानीछेउमै छैन आधारभूत स्वास्थ्य सेवा,"(गोटीखेल, ललितपुर) िललितपुरको महांकाल गाउँपालिका३ गोटीखेलका ६३ वर्षीया मनमाया घिमिरे दीर्घरोगी हुन् । उच्च रक्तचाप र मधुमेहको प्रत्येक तीनतीन महिनामा रगत जँचाएर औषधि सेवन गर्नुपर्छ । गाउँको स्वास्थ्य चौकीमा रक्तचाप र मधुमेह जाँच हुन्छ । तर, रिपोर्ट हेर्ने चिकित्सक २०७४ यता छैनन् । उनी ६ वर्षदेखि रगत जाँचकै लागि ४० किमि यात्रा गरेर सहरको क्लिनिकमा धाउँदै आएकी छन् । िमहांकालकै ६४ वर्षीय राजकुमार भुलुन पनि मधुमेह जाँच गराउनकै लागि पाटन अस्पताल पुग्ने गरेका छन् । उनी १० वर्षदेखि मधुमेहको औषधि सेवन गर्दै आइरहेका छन् । उनलाई मधुमेह जाँच गराउन खाली पेट र खाना खाइसकेपछि रगत दिनुपर्छ । गाउँमा दैनिक बिहान ८ र दिउँसो २ बजे गरेर दुई पटक मात्र सार्वजनिक गाडी चल्छ, उनी भन्छन्, उपचार गराएर एकै दिन फर्कन सक्ने अवस्था छैन । हरेक पटक जँचाउन जाँदा बास बस्न आफन्तको कोठा खोज्दै जानुपर्ने बाध्यता छ । िमहांकालका ५५ वर्षीय बुद्ध तामाङलाई एक महिनाअघि एक्कासि छाती दुख्यो । उनी दमका बिरामी हुन् । यसअघि गोटीखेलकै स्वास्थ्य चौकीमा जाँच गराउँथे । त्यहाँको ६ वर्षअघि चौकीको एक्सरे मेसिनले काम गर्न छाडेयता उनी कष्टकर यात्रा गर्दै लेले टीकाभैरवको आनन्दवन अस्पतालमा पुग्ने गरेका छन् । यी प्रतिनिधि पात्रका कथाव्यथाले राजधानी सहरबाट नजिक रहेको बस्तीका सर्वसाधारणले आधारभूत स्वास्थ्य सेवाका लागि समेत सास्ती खेप्नु परिरहेको थाहा हुन्छ । ललितपुरको दक्षिण भेगको केन्द्रबिन्दु गोटीखेल सातदोबाटोबाट झन्डै ५० किलोमिटर दूरीमा पर्छ । यहाँका गाउँहरूमा अझै मोटर बाटो पुगेको सकेको छैन । सबभन्दा विकट चन्दनपुर र ठूलादुर्लुङ हुन् । यहाँका बासिन्दाले स्वास्थ्य चौकीसम्म पुग्न तीनदेखि पाँच घण्टासम्म पैदल यात्रा गर्नुपर्छ । सिम्ले गाउँवासीलाई गाडी गुड्ने सडकसम्म आइपुग्न दुई घण्टा पैदल हिँड्नुपर्छ । गाडीबाट टीकाभैरवको आनन्दवन अस्पताल आइपुग्न थप दुई घण्टा कष्टकर यात्रा गर्नुपर्छ । मकवानपुर बेतिनीकी ५० वर्षीया कान्छी तामाङलाई आनन्दवन अस्पताल पुग्न दुई दिन लाग्यो । अस्पताल पुग्न उनले एक रात गिम्दीमा बास बस्नुपरेको थियो । उनी दमकी बिरामी हुन् । उनीहरूजस्तै सबभन्दा बढी बालबालिका, महिला, अशक्त, ज्येष्ठ नागरिक र दुर्घटनामा पर्नेहरू मर्कामा छन् ।दक्षिण ललितपुरमा १८ वटा साबिक गाविस थिए । मुलुक संघीय लोकतान्त्रिक गणतन्त्रमा प्रवेश गरिसकेपछि कोन्ज्योसोम, वाग्मती र महांकाल गाउँपालिका बने । गाउँको भौगोलिक विकटकता र यहाँका बासिन्दाले पाएको दुःखलाई मध्यनजर गरेर २०६४ मा पाटन अस्पताल र तत्कालीन ललितपुर जिल्ला विकास समिति मिलेर स्वास्थ्य चौकीमा चिकित्सकसहितको सेवा दिने सम्झौता भएको थियो । त्यतिबेला साविक गोटीखेल, भट्टेडाँडा, आश्राङ र चौघरे गाविसको स्वास्थ्य चौकीमा पाटन अस्पतालले एकएक जना चिकित्सक खटाउने सम्झौता भएको थियो ।पाटन अस्पतालले गोटीखेलको स्वास्थ्य चौकीमा २०७४ असोजसम्म चिकित्सक पठायो । अन्य चौकीमा त्योभन्दा अगाडि नै चिकित्सक पठाउन छोडिसकेको थियो । गोटीखेल स्वास्थ्य चौकीका इन्चार्ज सीताराम बन्जाराले स्वास्थ्य चौकीमा पहिला हातखुट्टा भाँचिएको, पिलो आएको, सामान्य ट्युमर बढेको समेत अपरेसन हुने गरेको बताए । मानसिक बिरामीको पनि उपचार हुन्थ्यो । अहिले ल्याब छ । तर, रिपोर्ट जाँच गर्ने डाक्टर छैनन्, उनले भने, डाक्टरसहितको आधुनिक ल्याब सञ्चालनमा ल्याउन सकेमा धेरै दीर्घरोगीले गाउँमै सेवा पाउँछन् । डाक्टर भयो भने टेलिमेडिसिन (दूर चिकित्सा) मार्फत विशेषज्ञ सेवा पनि दिन सकिन्छ । सरकारले सन् २०१० मै दुर्गमका स्वास्थ्य संस्थालाई प्रादेशिक र केन्द्रीय अस्पतालसँग जोडेर बिरामीलाई यथास्थानबाट सेवा दिने उद्देश्यले टेलिमेडिसिन सेवा सुरु गरिसकेको थियो । तर, विडम्बना राजधानीसँग जोडिएको जिल्लामा समेत यो सेवा पुगेको छैन । बाबुराम भट्टराई सरकारको पालामा त जिल्लाको विकटतालाई ध्यान दिँदै गाउँमै सम्पूर्ण सेवा दिने उद्देश्यले गोटीखेलमा एकीकृत सेवा विस्तार केन्द्र सञ्चालनमा ल्याइएको थियो । तर, अहिले केन्द्र नाम मात्रैको छ । स्वास्थ्यकर्मी र कर्मचारी पुग्दैनन् ।जिल्ला समन्वय समिति ललितपुरका प्रमुख ऋषिदेव फुयालले गाउँमा चिकित्सक पठाउनेबारे पाटन अस्पतालसँग एक चरणको छलफल भएको बताए । तर अस्पतालले बजेट अभावका कारण देखाएर पठाउन मानिरहेको छैन, उनले भने, अस्पताललाई घरमा थला परेका बिरामीको उपचारमा सहयोग गर्न अनुरोध गरेका छौं । स्वास्थ्य मन्त्रालयका सूचना अधिकारी डा पवनकुमार साहले टेलिमेडिसिन सेवा सुरु गर्न सम्बन्धित स्थानीय स्वास्थ्य संस्थाले प्रदेश सरकारमार्फत मन्त्रालयमा पत्राचार गर्नुपर्ने बताए । त्यसपछि प्रदेशले प्रादेशिक अस्पताल र मन्त्रालयले केन्द्रीय अस्पतालका विशेषज्ञ चिकित्सकसँग समन्वय गराइदिन्छौं, उनले भने, अहिले यो सेवाबारे स्वास्थ्य विभागको उपचारात्मक महाशाखाले हेर्छ ।पछिल्लो समय महांकाल गाउँपालिकाको मानीखेलमा १० शय्या र वाग्मती गाउँपालिकाको प्युटारमा ५ शय्याको अस्पताल भवन बनेको छ । कोन्ज्योसोमको शंखुमा १० शय्याको बन्दै छ । प्रदेश सरकारले मानीखेल र प्युटारका लागि एकएक जना चिकित्सक पनि खटाएको छ । तर, अस्पतालको स्वीकृत दरबन्दीअनुसार जनशक्ति अभाव, फार्मेसी र पर्याप्त उपकरण नहुँदा बिरामीले सेवा पाउन सकेका छैनन् ।अस्पतालमा स्वास्थ्य बिमा कार्यक्रम लागू भए पनि बिरामीले पाउनुपर्ने निःशुल्क औषधि छैन । प्युटारमा वरिष्ठ डाक्टरसहित एकएक जना नासु, लेखापाल, सहायक कम्प्युटर अधिकृत र दुईदुई जना मेडिकल अधिकृत, अनमी, अहेव र हेल्थ असिस्टेन्ट गरी १२ कर्मचारीको दरबन्दी छ । मानीखेलमा २१ जना रहने व्यवस्था छ । मानीखेलका स्थानीय अगुवा बुद्धबहादुर नेगी भन्छन्, विडम्बना यही क्षेत्रबाट निर्वाचित भएका नेताहरू मन्त्रीसमेत बने । तर, नेताहरूले गम्भीर रूपमा नलिँदा राजधानीसँग जोडिएको जिल्ला भए पनि बत्तीमुनिको अँध्यारोजस्तो भएको छ ।महांकाल गाउँपालिकाका अध्यक्ष गणेश केसीले मानीखेल अस्पतालमा फार्मेसीको व्यवस्थापन गर्ने तयारीमा रहेको बताए । पहिलाका जनप्रतिनिधिले लथालिंग छोड्दा अहिले समस्या भएको हो, उनले भने, पाटन अस्पतालसँग सम्झौता गरेर टेलिमेडिसिन सेवा सञ्चालनमा ल्याउने योजना छ । वाग्मती गाउँपालिकाका अध्यक्ष वीरबहादुर लोप्चनले अस्पताल प्रदेश सरकारले स्थानीय तहलाई हस्तान्तरण गर्न खोजेको बताए । तर गाउँपालिकाले सञ्चालन गर्न सक्ने अवस्था नरहेकाले हस्तान्तरण गरेर लिएको छैन, उनले भने, दरबन्दीअनुसारको पदपूर्ति गर्न मन्त्रालयलाई पटकपटक ध्यानाकर्षण गरिरहेको छु ।"
त्रिविका ४० विभाग खारेज गरी १७ स्कुल बनाइने,"(काठमाडौं)त्रिभुवन विश्वविद्यालयले ४० केन्द्रीय विभाग गाभेर १७ वटा स्कुल स्थापना गर्ने भएको छ । त्रिविको आगामी वर्षको बजेट कार्यक्रममा विभाग खारेज गर्ने व्यवस्था गरिएको हो । कतिपय विभागका विद्यार्थीभन्दा अध्यापकहरूको संख्या धेरै छ । डिन कार्यालय र कतिपय विभागले मिल्दाजुल्दा विषयको पठनपाठन गराउँदै आएका छन् । विभाग खारेजीले खर्चसमेत कटौती हुने पदाधिकारीहरूको भनाइ छ । नयाँ खोलिने स्कुलमा आत्मनिर्भर शैक्षिक कार्यक्रम सञ्चालनमा एकरूपता दिइने रजिस्ट्रार पेशल दाहालले बताए । शिक्षाध्यक्ष शिवलाल भुसाल संयोजक रहेको कार्यदलले ५ वर्षअघि नै स्कुल मोडलमा जान सुझाव दिएको थियो । तर विभागीय प्रमुख र केही डिनहरूका कारण विभाग खारेज हुन सकेको छैन । जेठो र ठूलो त्रिविको पुनर्संरचना गर्न विज्ञहरूले विभाग बन्द गरेर स्कुल मोडेलमा जान सुझाव दिएका थिए । त्रिवि भिजन २०२०२०३० मा पनि उक्त प्रस्ताव गरिएको छ । मंगलबार त्रिवि सभामा २०८०८१ को बजेट कार्यक्रम प्रस्तुत गर्दै रजिस्ट्रार दाहालले विभागलाई १७ वटा शैक्षिक स्वायत्तता प्राप्त स्कुलमा समायोजन गरिने जानकारी गराए । त्रिविको ६४ औं वार्षिकोत्सवको अवसरमा कीर्तिपुरमा प्रधानमन्त्री तथा कुलपति पुष्पकमल दाहालसमेत उपस्थित सभाले सोमबार नै बजेट पास गरेको छ । बजेटमा शैक्षिक क्यालेन्डर लागू गरिने उल्लेख छ । विद्यार्थी र अभिभावकहरूको समय, खर्च र भविष्यको सुरक्षाका लागि शैक्षिक पात्रो आवश्यक रहेको प्रधानमन्त्री दाहालले बताए । क्यालेन्डरअनुसार पठनपाठन सम्पन्न गर्ने, परीक्षा नतिजा प्रकाशित गर्ने सुनिश्चितता हुनुपर्ने उनको भनाइ थियो । विश्वविद्यालय अनुदान आयोगले भदौदेखि लागू हुने गरी विश्वविद्यालयहरूको एकीकृत शैक्षिक क्यालेन्डर बनाउने काम गरिरहेको छ । प्रधानमन्त्री दाहालले जेठा र ठूलो विश्वविद्यालयको उन्नति र विकासका लागि अल्पकालीन र दीर्घकालीन योजना अगाडि बढाउन आवश्यक रहेको बताए । विश्वविद्यालयका समस्या समाधान संवाद र रचनात्मक सहयोगबाट गर्नुपर्छ, उनले भने, विश्वविद्यलायबाट पेस हुने कार्यक्रममा सरकारका तर्फबाट पूर्ण सहयोग रहनेछ । उपकुलपति धर्मकान्त बाँस्कोटाले चैतयता परीक्षा सकिएको एक सय दिनभित्र नतिजा सार्वजनिक गर्ने लक्ष्य लिएको जनाए । कक्षा १२ को नतिजा सार्वजनिक भएलगत्तै भदौमा त्रिविले स्नातक तहको भर्ना खुल्ला गरिने घोषणा गरिएको छ । परीक्षा प्रणालीलाई थप व्यवस्थित, पारदर्शी, विश्वसनीय र छिटोछरितो बनाउन क्षेत्रीय परीक्षा नियन्त्रण कार्यालयलाई थप अधिकार सम्पन्न बनाउने कार्यक्रम अघि सारिएको छ । मधेश प्रदेशको जनकपुरमा कार्यालय स्थापना गर्ने उनले बताए । त्रिविले गुणस्तर सुनिश्चितता तथा प्रत्यायन (क्यूएए) प्राप्त क्याम्पसलाई मात्र थप शैक्षिक कार्यक्रम सञ्चालन गर्न स्वीकृति दिने नीति अघि सारेको छ । त्रिविका १ हजार १ सय ४० क्याम्पसमध्ये करिब एक सयले मात्र क्यूएए प्राप्त गरेका छन् । यसअघि क्यूएए प्राप्तलाई मात्र कार्यक्रम थप गर्न लाग्दा निजी कलेज सञ्चालकहरूले अवरोध गरेका थिए । आंगिक ६२, सामुदायिक ५२९, निजी ५४९ क्याम्पस सञ्चालनमा रहेका छन् । गुणस्तर सुनिश्चितता पाउने निजी क्याम्पसको संख्या ४ वटा मात्रै रहेको छ ।विद्यार्थी संख्या न्यून भएका क्याम्पस समायोजन गरिने कार्यक्रम त्रिविले अघि सारेको छ । त्रिविका करिब ५ सय क्याम्पसमा एक सयभन्दा कम विद्यार्थी छन् । समायोजनमा जाने क्याम्पसलाई प्रोत्साहन गरिने बजेटमा उल्लेख छ । आयोगले समेत सामुदायिक क्याम्पस गाभ्ने नीति लागू गरिने जनाएको छ । त्यसका लागि त्रिविले आवेदनसमेत आह्वान गरिसकेको छ । लामो समय नवीकरण नभएका क्याम्पसलाई खारेज गरिने उपकुलपति बाँस्कोटाले बताए । अहिलेसम्म ८ सय ८३ क्याम्पसको मात्र नवीकरण भएको तथ्यांक छ । क्याम्पसमा रोजगारी उद्यमशीलता उन्मुख, व्यावसायिक, व्यावहारिक, सीपमूलक विषयका पठनपाठनमा जोड दिइने रजिस्ट्रार दाहालले जनाए । विदेशी विद्यार्थीलाई समेत त्रिविमा आकर्षित गर्न केही सिट छुट्टाउने बजेटमा उल्लेख छ । जर्नलमा प्रकाशित उत्कृष्ट पुरस्कृत गर्दै जाने विश्वविद्यालयले जनाएको छ । त्रिविले पदाधिकारी, प्राध्यापक र कर्मचारीले पाउँदै आएको सुविधा र भत्ता भने कटौती गर्ने भएको छ । त्रिवि शिक्षण अस्पतालबाट उनीहरूले निःशुल्कसहितको स्वास्थ्य उपचार सुविधा लिँदै आएका थिए । बजेटबाट स्वास्थ्य उपचार कोषलाई परिमार्जन गरिएको हो । अस्पताल र परीक्षामा काम गर्ने कर्मचारी, अध्यापकबाहेक अन्यको भत्ता र सुविधा कटौती गरिएको रजिस्ट्रार दाहालले बताए । अतिरिक्त पारिश्रमिकमा काम लगाउनुपरे केन्द्रीय कार्यालयको पूर्वअनुमति लिनुपर्ने व्यवस्था गरिएको छ । परिमार्जित व्यवस्थाअनुसार एक जनाले एक दिनमा एउटा बैठकको भत्ता मात्रै लिन पाउनेछन् । विश्वविद्यालयलाई व्ययभार पर्ने गरी वैदेशिक भ्रमण र गाडी खरिदमा समेत रोक लगाइएको छ ।सभाबाट २०८०८१ का लागि २६ अर्ब २४ करोड ९४ लाख बजेट विनियोजन गरिएको छ । त्यसमा विकास कार्यक्रमका लागि एक अर्ब र अनुसन्धानतर्फ ४१ करोड ६१ लाख छुट्टाइएको छ । अनुसन्धानका लागि विनियोजित रकम कुल बजेटको साढे १ प्रतिशत मात्रै हो । गतवर्ष त्रिविले अनुसन्धान केन्द्र, डिन कार्यालय, क्याम्पसमा रिसर्चका लागि ३८ करोड ७० लाख छुट्टाएको थियो । विश्वविद्यालय अनुदान आयोगसँग त्रिविले साढे १२ अर्ब माग गरेको छ । आयोगबाट १० अर्ब ८२ करोड मात्रै विनियोजन भएकाले १ अर्ब ६९ अर्ब ६९ करोड चालु खर्चका लागि अपुग हुने रजिस्ट्रार दाहालले बताए । त्रिविले १ अर्ब ४४ करोड आन्तरिक आय गर्ने लक्ष्य लिएको छ । सरकारले पर्याप्त रकम नदिँदा शिक्षक कर्मचारीलाई तलब सुविधासमेत उपलब्ध गराउन नसकेको उपकुलपति बाँस्कोटाले गुनासो गरे । दुई वर्षअघि सरकारको बजेटबाट वृद्धि भएको शिक्षक कर्मचारीको २ हजार तलब र गत वर्ष वृद्धि भएको १५ प्रतिशत रकम पनि उपलब्ध गराउन नसकिएको उनले जनाए । अर्थ मन्त्रालयले उक्त रकम नदिएको हो । अर्कोतर्फ त्रिविको बजेट र बेरुजु बराबरको अवस्थामा रहेको छ । २६ अर्ब ४९ करोड बेरुजु कायमै छ । ४ वर्षअघि २८ अर्ब ६७ करोड बेरुजु पुगेको थियो । त्यतिबेला बजेटभन्दा बेरुजु बढी थियो । यो अवधिमा १३ अर्ब बेरुजु सम्परीक्षणका लागि अनुरोध गरे पनि महालेखा परीक्षक कार्यालयबाट ८ अर्ब मात्रै सम्परीक्षण भएको उनले बताए ।सभाले विभिन्न संकाय र विषयका ७७ हजार १ सय ३ जना विद्यार्थीको ग्रेस लिस्टसमेत स्वीकृत गरेको थियो । २०७९ असार १ गते देखि २०८० जेठ मसान्तसम्म स्नातक, स्नातकोत्तर, एमफिल, विद्यावारिधि परीक्षा उत्तीर्ण गरी ट्रान्सक्रिप्ट लिएका विद्यार्थीको लिस्ट स्वीकृत भएको हो । उनीहरूलाई दीक्षान्त समारोहबाट दीक्षित गरिनेछ । सबैभन्दा धेरै व्यवस्थापन संकायबाट करिब साढे २८ हजार विद्यार्थी ग्रेस लिस्टमा समावेश भएका दाहालले जनाए ।"
ललिता निवास काण्डमा उन्मुक्ति दिने प्रपञ्च नदोहोरियोस्,"प्रहरीको केन्द्रीय अनुसन्धान ब्युरो (सीआईबी) ले मंगलबार भाटभटेनी सुपरमार्केटका सञ्चालक मीनबहादुर गुरुङ, पूर्वनिर्वाचन आयुक्त सुधीरकुमार शाहसहितलाई पक्राउ गरेसँगै ललिता निवास प्रकरणसम्बन्धी अनुसन्धानले पुनः गति लिने आशा पलाएको छ । बालुवाटारस्थित ११२ रोपनी सरकारी जग्गा हडप्न किर्ते गर्नेविरुद्ध तीन वर्ष लगाएर सीआईबीले तयार पारेको प्रतिवेदनलाई जिल्ला सरकारी वकिलको कार्यालयले डेढ वर्षअघि फिर्ता गरिदिएको थियो, सरकारी जालझेलमा फासफुस हुन लागेको काण्डको अनुसन्धान गृह प्रशासनले ब्युँताउनु आफैंमा सराहनीय छ । सार्वजनिक सम्पत्ति हिनामिनासम्बन्धी अहिलेसम्मकै ठूलो काण्डलाई अब सामसुम नपारियोस् भन्नेमा सबै सतर्क रहनुपर्छ । यो काण्ड नेपाली राजनीतिको नेतृत्व वर्गका दुइटा घातक प्रवृत्तिको प्रमाण हो । एउटा, यसले मुलुकमा राजनीतिक दलका शक्तिशाली नेतालगायतको मिलेमतोमा जस्तोसुकै जालसाजी गरेर पनि सार्वजनिक सम्पत्ति कब्जा गरिन्छ भन्ने देखाएको छ । अर्को, सम्पूर्ण दसीप्रमाण बोल्दाबोल्दै पनि प्रभावशाली पात्रहरूलाई कसरी ढाकछोप गरिन्छ भन्ने उजागर गरेको छ । कारण प्रस्टै छ ठूला दलका कुनै न कुनै नेताको यसमा मिलिभगत छ । लहरो तान्दा पहरो गर्जने डर छ । र, सबले सबलाई जोगाउनु छ । यही पृष्ठभूमिमा अनुसन्धानको बाटो फेरि अगाडि बढेको छ, जसलाई रोक्ने धृष्टता अब कतैबाट नहोस् भन्ने अहिलेको सबैभन्दा संवेदनशील सरोकार हो । दुई दशकअघि नै ललिता निवासबारे परेको उजुरीलाई अख्तियार दुरुपयोग अनुसन्धान आयोगले २०६० असारमा तामेलीमा राख्ने निर्णय गरेको थियो । निकै पछि तत्कालीन केपी शर्मा ओली नेतृत्वको सरकारले पूर्वसचिव शारदाप्रसाद त्रितालको संयोजकत्वमा अध्ययन समिति बनाई अनुसन्धान पुनः सुरु गराएको थियो । प्रतिवेदनको विवरण सञ्चारमाध्यममा आएपछि नेता, कर्मचारी र सरकारी जग्गा हडप्ने व्यक्तिहरूविरुद्ध अख्तियारले दायर गरेको भ्रष्टाचार मुद्दा विशेष अदालतमा विचाराधीन छ । पूर्वउपप्रधानमन्त्री विजय गच्छदार र तीन पूर्वमन्त्रीसहित १७५ जनाविरुद्ध विशेष अदालतमा विचाराधीन मुद्दामा अख्तियारकै पूर्वप्रमुखसमेत रहेको सरकारका पूर्वसचिव आयुक्त दीप बस्न्यात पनि प्रतिवादी छन् ।भ्रष्टाचारबाहेक यसमा अर्को कोण पनि छ, त्यो हो सरकारी कागजात किर्ते । सरकारी जग्गा व्यक्तिका नाममा सार्न र खरिदबिक्री गर्न संलग्न कर्मचारी तथा अन्य व्यक्तिलगायत ३०० जनाविरुद्ध प्रहरीको सीआईबीले छुट्टै अनुसन्धान गरेको थियो । चार दर्जनभन्दा बढी प्रहरी अधिकारीले तीन वर्षसम्म अनुसन्धान गरी गत वर्ष जिल्ला सरकारी वकिलको कार्यालयमा बुझाएको प्रतिवेदनलाई तत्कालीन महान्यायाधिवक्ता थम्मबहादुर खातीको निर्देशानुसार फिर्ता गरिएको थयो । त्यसपछि न्यूनतम बजार मूल्य १३ अर्ब ७६ करोड रुपैयाँ बराबर बिगो भएको मानिएको यो काण्ड हावामै हराउनेजस्तो भएको थियो । मुद्दा नचलाउने र संलग्न शक्तिशालीलाई बचाउने नियतले नै सरकारी वकिल कार्यालयले सीबीआईलाई थप अनुसन्धान गर भन्दै प्रतिवेदन फिर्ता गरिदिएको थियो । जबकि, जग्गा हडप्न सरकारी कागजात नै लोप पार्ने, कागजातका अंकअक्षरमा थपघट गर्ने तथा मन्त्रिपरिषद्बाट भएका निर्णयको अपव्याख्या गरी तलबाटै टिप्पणी उठाउने काम भएको सीआईबीको अनुसन्धानबाट पुष्टि भएको थियो । सरकारी वकिलको कार्यालयले मुद्दा दायर गरिसक्नुपर्ने हदम्यादको अघिल्लो दिन अर्थात् २०७८ पुस २६ मा प्रतिवेदन फर्काएर मुद्दा दर्ताको सम्भावनामा तुषारापात गरेको थियो । सीआईबीले अपराध संहिता२०७४ को दफा २७६ अनुसार सजाय माग गर्दै पुस २२ मा प्रतिवेदन पेस गरेकामा सरकारी वकिलको कार्यालयले अपराध हुँदाको कानुन आकर्षित हुने जिकिर गरेको थियो । जबकि, सरकारी जग्गा किर्ते गरी बेचेको भन्ने पुष्टि भएपछि कुन कानुन र कुन दफाअनुसार मुद्दा चलाउने भन्ने तपसिलको विषय थियो । फेरि, अपराध संहिता वा साबिकको मुलुकी ऐनअनुसार मुद्दा चलाउने भन्ने जिम्मेवारी स्वयं सरकारी वकिल कार्यालयकै थियो । आधारभूत इच्छाशक्ति भएको भए त्यही प्रतिवेदनमा टेकेरै तदनुरूप मुद्दाको विकास गर्न सकिन्थ्यो । तर, सरकारी निकाय नै कानुनको होइन, भूमाफियाको सुरक्षामा उत्रिएपछि जे हुन्छ, गत वर्ष त्यही भयो । भूमाफिया र पूर्वप्रशासकहरूलाई दोषी किटान गरिएको मुद्दा अगाडि बढाउन नचाहेर सरकारी वकिल कार्यालय आफैं राष्ट्रिय सम्पत्ति र विधिको शासनको विरुद्धमा उभिएको थियो । शंकै छैन, आरोपितहरूलाई सजिलो हुने गरी प्रतिवेदन फर्काएर मुद्दा दर्तालाई अनिश्चित तुल्याउनुमा जिल्ला सरकारी वकिल कार्यालयको एकल भूमिका थिएन । त्यसमा प्रत्यक्ष रूपमा महान्यायाधिवक्ताको भूमिका भएबाटै सोझै भन्न सकिन्छ त्यसमा सरकारकै हस्तक्षेप थियो । त्यति बेला सीआईबीले नै पनि राजनीतिक दबाब का कारण नेताहरूलाई प्रतिवादी नबनाई उन्मुक्ति दिएको थियो । अहिले अनुसन्धान अगाडि बढिरहँदा पनि सचेत हुनुपर्ने पाटो यही हो । सबै नागरिकले नियालिरहेको यस काण्डलाई न्यायिक निष्कर्षमा पुर्याउने बाटोमा अब कोही तगारो बन्न नसकोस् । पहिलेजसरी सरकारी वकिल कार्यालयलगायत राज्य संयन्त्रहरूले अभियुक्तको पक्ष नलिऊन् । न्यायालयमा मुद्दा प्रवेश गर्नै नदिने चलखेल नदोहोरियोस् । प्रहरी र सरकारी वकिलको कार्यालय एकअर्काका सहयोगी बनून् । मुद्दालाई बलियो बनाउन यी दुई निकायले अहं र एउटै उद्देश्यप्रेरित भूमिका खेलून् । जतिसुकै पहुँचवाला र जुनसुकै ओहदावाला भए पनि सबै दोषीविरुद्ध पर्याप्त प्रमाण पुर्याई मुद्दा चलाउने बन्दोबस्त होस् । सबैका आँखैअगाडि मुलुक र समाजबाट न्याय नअस्ताओस् ।"
भ्रष्टाचारको गुँड भत्काउने अवसर,"जलहरी नापजाँच शीर्षकको खबर पशुपतिनाथको मन्दिरमा जलहरी राख्दा ११ किलो सुनको अनियमितता भएको विषयसँग सम्बन्धित छ । अनियमितताको उजुरी परेको दुई वर्षपछि अख्तियार दुरुपयोग अनुसन्धान आयोगले पशुपतिनाथ मन्दिरको ज्योतिर्लिंगमा रहेको तथाकथित सुनको जलहरी परीक्षण गरेको छ । जाँचपडतालमा आयोग एक्लै भने छैन । गुणस्तर तथा नापतौल विभाग, पुरातत्त्व विभाग, खानी तथा भूगर्भ विभाग, नेपाल सुनचाँदी व्यवसायी महासंघ, पशुपति क्षेत्र विकास कोष र चारवटै सुरक्षा निकाय तथा स्थानीय जनप्रतिनिधिको रोहवरमा परिमाण, गुणस्तर एवं धातुको मात्रा परीक्षण भइरहेको स्थितिमा धेरैले निष्पक्ष ढंगबाट अनुसन्धान हुने आशा लिएका छन् । उक्तबाहेक परीक्षणको बेला सेना, प्रहरी र सशस्त्रले पहरा दिइरहेको अवस्थामा हूलदंगा, प्रत्यक्ष दबाब पर्ने सम्भावना पनि रहँदैन । यतिबेला अख्तियारले अनुसन्धान अधिकृत तोकेरै सूक्ष्म तरिकाबाट छानबिन गरिरहेको हुँदा पूरा मामिलाको पर्दाफास हुने अपेक्षा धेरैको छ । यथार्थमा केपी ओली प्रधानमन्त्री रहेका बेला राष्ट्रबैंकबाट ८० करोड ११ हजार रुपैयाँमा सुन खरिद गरेर कुल १ सय ८ केजी तौलको जलहरी बनाउनुपर्नेमा ११ केजी तौल कम गरेर मुचुल्का उठाउनु आफैंमा रहस्यमय बनेको विषयलाई लिएर २ वर्षअघि अख्तियारमा उजुरी परेको थियो । अहिले चारैतिरको दबाबसमेतका कारण अख्तियार पुनः सक्रिय भई जलहरी निर्माण प्रक्रियामा सामेल सबैसँग बयान लिएर प्रकरणको गहिराइमा पुग्ने कोसिस गरिरहेको छ । अनुसन्धानबाट कोषका पदाधिकारीको भूमिका शंकास्पद देखिएको बेला उनीहरूलाई संरक्षण गर्ने राजनीतिक शक्तिकेन्द्रले अनुसन्धान प्रभावित पार्न दबाब दिइरहेको अवस्थामा कसुरमा संलग्न जोसुकै भए पनि उम्कन नपाउने अठोट अनुसन्धानमा संलग्न अधिकृतले देखाउनुपर्छ । वस्तुतः सरकारले सक्रियता देखाउने हो भने अनुसन्धानमा दबाब दिइरहेको राजनीतिक शक्तिकेन्द्रका नायकहरूको कठालो समात्न नसक्ने स्थिति रहँदैन । सरकारकै सक्रियतामा विश्वभरका सवा अर्ब हिन्दु धर्मावलम्बीको उद्गमस्थल बनेको पशुपतिनाथको छवि बिग्रन पाउनेछैन भन्ने आशा राख्न सकिन्छ । भुवनेश्वर शर्मा, चन्द्रागिरि२, काठमाडौं यतिखेर पशुपतिनाथमा पूर्वप्रधानमन्त्री केपी शर्मा ओलीको पालामा चढाएको सुनको जलहरीको निकै चर्चा भैरहेको छ । संसद्देखि सडकसम्म यसको पक्षविपक्षमा कुरा उठेका छन् । कतिपयले त धर्मको मामलामा समेत राजनीति घुसेको टिप्पणी गरेका छन् । धर्मको कुरामा पनि भष्टाचार गर्न राजनीतिज्ञहरू पछि नपरेको भन्दै आलोचना पनि हुने गरेको छ । नेपालजस्तो गरिब देशले जलहरीमा ८० करोड खर्च गर्नु नै उदेकलाग्दो विषय भएको तर्क एकथरीले गरेका छन् । नेताहरूमा देशको प्राथमिकता छुटाउने विवेक नभएका कारण यस्तो अवस्था आएको भनाइहरू पनि सार्वजनिक भइरहेका छन् । अहिलेको प्रकरणमा यक्षप्रश्न दुईवटा छन् । पहिलो हो जलहरीको वजन मात्र हेर्ने कि त्यसमा मिसावट गरिएको अन्य धातुको प्रतिशत पनि हेर्ने ? अनि दोस्रो जलहरीमा लेखिएका नामहरू कुन प्रयोजनका लागि लेखिएको हो ? जलहरी फलानोफलानो मिली आफने व्यक्तिगत खर्चमा बनाएर पशुपतिनाथको मन्दिरमा चढाएको हो भने नाम लेख्नु ठीकै होला । होइन राष्ट्रको सम्पत्तिबाट सुन किनेर बनाएको हो भने त्यही विषय उद्घाटन वा शिलान्यास मात्र गरेर राष्ट्रपति वा प्रधानमन्त्रीले यो मितिमा गरेको भनेर लेखिने हो । जलहरीमा के भनेर लेखिएको छ ? किन १८ जना मान्छेको नाम लेखेको हो ? के नाम लेखिएका १८ जनाले नै उद्घाटन गरेका हुन् ? होइन भने कुन उद्देश्यले किन सबैको नाम लेख्नुपर्यो ? पशुपति विकास कोषले यसको तर्कसंगत जवाफ दिनुपर्छ । राष्ट्रको सम्पत्तिबाट किनिएको सुनमा आफनो व्यक्तिगत सम्पत्तिझैं गरेर जलहरी बनाएर चढाएको उल्लेख गरेको हो भने त्यो पद र ढुकुटीको ठाडो दुरुपयोग मात्र होइन, खेदजनक विषय पनि हो । अनि यति ठूलो रकमको सुन राष्ट्रको ढुकुटीबाट कुनै मन्त्री, प्रधानमन्त्रीको सनकमा चढाउने विषय पनि आलोचनाभन्दा टाढा रहन सक्दैन । १ सय ७ किलो वजन रहेको जलहरीमा सुन, पित्तल, तामा र अन्य धातु कतिकति छ ? सार्वजानिक गर्नर्पुर्छ । वजन त पुग्ला रे तर सुनको बदलामा तामापित्तलको अंश धेरै बनाएर वजन पुर्याएको छ कि ? अख्तियारले त्यसको छानबिन गरी अनियमितता गर्नेविरुद्ध मुद्दा चलाउनुपर्छ । राजनीतिज्ञ दोषी देखिए उनीहरूलाई पनि छोड्नु हुन्न । अनि मात्र यस्ता अनुत्पादक क्षेत्रमा राष्ट्रको ढुकुटी दुरुपयोग गर्ने प्रवृत्ति घट्छ । गोपाल देवकोटा, जोरपाटी, काठमाडौं"
रुसयुक्रेन संकट लम्बिनुको अन्तर्य,"लम्बिँदै गएको रुसयुक्रेन युद्धका कारण यतिखेर विश्वमा थप अनिश्चितता र अशान्ति बढ्ने चिन्ता एकातर्फ गरिएको छ भने, अर्कातर्फ यस युद्धले निर्माण गरेको विश्व राजनीतिक ध्रुवीकरणका कारण विश्वका साझा समस्या सम्बोधनमा विश्वसमुदायबीच एकबद्धता र सामूहिक प्रयास नरहने हो कि भन्ने सुर्ता छ । शक्तिराष्ट्रहरूले स्विकार गरेको साझा मान्यता के हो भने, साझा समस्याहरूको सम्बोधनमा सबै शक्तिराष्ट्रबीच सहमति र सहकार्य जरुरी छ । तर विडम्बना, शक्तिराष्ट्रहरूको आपसी बेमेल, वर्चस्ववादी चिन्तन र निषेध प्रवृत्तिले रुसयुक्रेन युद्धको समाधानमा अप्ठ्यारो सृजना भइरहेको छ, जसका कारण अन्य पेचिला मुद्दाहरूको सम्बोधनमा समेत ढिलाइ भइरहेको छ । २०२२ को फरवरीमा करिब २ लाख सैनिकसहित रुसले युक्रेनमाथि धावा बोलेपछि धेरैको अनुमान थियो, युक्रेनले चाँडै घुँडा टेक्नेछ र युद्ध केही दिनमै अन्त्य हुनेछ । तर आफ्ना मित्रराष्ट्रहरूको गुप्त सहयोगमा युक्रेनले रक्षात्मक पंक्ति बलियो बनाइदिँदा विश्व सैन्य क्षेत्रमा बलियो मानिएको रुस योजना अनुसार अगाडि बढ्न सकेन । रुसको गिर्दो साखबाट उत्साहित अमेरिकाले नेटो सदस्यहरू लगायतका पश्चिमा शक्तिहरूलाई युक्रेनलाई भरपूर सैन्य सहयोग गर्न आग्रह गरिरह्यो । पहिले केही हच्किएका जर्मनी र फ्रान्सले समेत विभिन्न किसिमबाट सहयोग गरे । युक्रेनको रक्षात्मक क्षमता बढ्दै जाँदा रुस चाँडै कमजोर हुनेछ र आर्थिक रूपमा चरम संकटको सामना गर्नुपर्दा रुसभित्र आन्तरिक अप्ठ्यारो बढ्दै गई भ्लादिमिर पुटिनको सत्ता पनि ढल्नेछ भन्ने आत्मविश्वास अमेरिकीहरूमा देखिएको थियो, तर स्थिति त्यस्तो पनि रहेन । विश्लेषकहरूका भनाइमा, गतिलो आर्थिक टिमको मिहिनेत र कुशल रणनीतिका कारण रुसी अर्थतन्त्रमा युद्धको असर पश्चिमाहरूले सोचेजस्तो भएन । चीन, भारत लगायतका मुलुकहरूसँग रुसको आर्थिक सहकार्य कायम रहँदा रुसी अर्थतन्त्रलाई थेगिइरहन सहयोग पुग्यो । युक्रेनमाथिको आक्रमण पुटिनका लागि निकै भारी पर्यो । हालसम्म २ लाखभन्दा बढी सैनिकले ज्यान गुमाइसकेका छन्, दर्जनभन्दा बढी उच्च सैनिक अधिकारीहरूको समेत मृत्यु भइसकेको छ । युक्रेनको पश्चिमा मुलुकहरूसँगको बढ्ता सामरिक हिमचिम र नेटो सदस्य बन्न गरिएका लगातारका प्रयासले रुसलाई बढ्ता चिढ्याएको थियो । यसलाई पुटिनसहितका पुरातनपन्थी रुसी अधिकारीहरूले रुसको अस्तित्वकै लागि खतरा भन्दै युक्रेनमाथिको आक्रमण सन् १८०० को दशकमा नेपोलियनद्वारा र १९४० ताका नाजी जर्मनीद्वारा रुसमाथि गरिएको आक्रमणपश्चात्को तेस्रो महान् देशभक्तिपूर्ण युद्धका रूपमा उल्लेख गर्दै आएका छन् । ब्रुकलिन इन्स्टिच्युटकी अध्येता फिओना हिलको भनाइमा, आफ्ना छिमेकीहरूसहित पूर्वी युरोपमा आफ्नो प्रभाव क्षेत्रलाई अमेरिका तथा पश्चिम युरोपले स्वीकार गर्नुपर्छ र आफूले इतिहासमा गुमाएका भूभागहरू फिर्ता पाउनुपर्छ भन्ने रुसको दाबी नै समस्याको जड हो, रुस यो धङधङीबाट मुक्त नभएसम्म पूर्वी युरोप शान्त हुन कठिन छ । पछिल्लो समय वाग्नर समूह र रुसी सैन्य कमान्डरहरूबीचको खटपट एवं पुटिनका भरपर्दा सहयोगी मानिएका वाग्नर प्रमुख येवगेनी प्रिगोजिनको आक्रोशले पुटिनको आन्तरिक कमान्डमा ठूलो संकट पैदा हुँदै गएको, रुसी नेतृत्वको आत्मबल कमजोर हुँदै गएको र पुटिनसँग स्पष्ट रणनीतिक खाका नरहेको देखिएको छ । यसले गर्दा पुटिन सत्तासामु यसअघि नदेखिएको भयानक अप्ठ्यारो र प्रहार आइपरेको आकलन रुसी मामिलाका जानकारहरूले गरेका छन् । र्यान्ड कर्पोरेसनका राजनीतिक वैज्ञानिक स्यामुएल चरप रुसयुक्रेन युद्ध अझै केही लम्बिन सक्छ भन्छन् । रुस र अमेरिकाबीचको तनावसमेत यसमा मिसिएकाले तत्काल सुसमाचार चाहनेहरू निराश हुनुपर्ने स्थिति रहेको उनी बताउँछन् । गत सेप्टेम्बरमा युक्रेनमा गरिएको सर्भेले रुसलाई आफ्ना केही भूभाग सुम्पिएर सम्झौता गर्ने हतार कदापि गर्न हुँदैन भन्ने जनमत बलियो रहेको देखाएको छ । युद्धमा रुसविरुद्धको प्रतिकार बलियो बन्दै गएपछि, उनीहरूको भनाइमा, रुस आजसम्म हडपेका सबै क्षेत्रबाट फिर्ता नभएसम्म वार्ता गर्नु हुँदैन भन्ने जनमत प्रबल बनिरहेको छ । रुसी सेना मुख्य गरी सन् १९९१ को सीमारेखाभन्दा बाहिरै बस्नुपर्ने उनीहरूको माग छ । तर यस प्रस्तावलाई वर्तमान रुसी नेतृत्वले सहजै स्वीकार गर्ला भनेर विश्वास गर्नचाहिँ गाह्रो छ ।रुसी राजनीतिलाई नजिकबाट नियालिरहेका सान डिएगो स्टेट युनिभर्सिटीका राजनीतिशास्त्रका प्राध्यापक मिखाइल अलेक्सी भन्छन् सैन्य विजयबिना रुस युद्धविरामका लागि राजी भयो भने मान्नुहोला, अर्को भयानक हमलाका लागि रुसले तयारी गरिएको छ । तर यो युद्धमा न रुसले चाहेजस्तो सफलता हासिल हुने अवस्था छ न त युक्रेनमा देखिएको केही हदसम्मको आत्मविश्वासले नै सकारात्मक नतिजा दिन सक्छ । युक्रेनी राष्ट्रपति भोलोदिमिर जेलेन्स्कीका हालसम्मका धारणा विश्लेषण गर्दा उनी रुसले चाहेजसरी सजिलै सम्झौतामा जानेछैनन् । रुसविरुद्धको जवाफी लडाइँमा उच्च आत्मविश्वास र अडानका साथ प्रस्तुत भएका उनी हाल विश्वभर लोकप्रिय छन् र विश्वसमुदायको सहानुभूति बटुलिरहेका छन् । जर्मनी, फ्रान्स र बेलायतको सहयोगले पनि उनको मनोबल थप बढाएको विश्लेषकहरू बताउँछन् । क्राइमियासमेत रुसबाट फिर्ता ल्याउने दाबी पनि जेलेन्स्कीले गरेका छन् । प्राध्यापक रोबर्ट एच वेड अनुसार, अमेरिका र रुसबीचको वैचारिक भिन्नता र एकअर्कोलाई कमजोर बनाउने प्रपञ्चले युक्रेन संकटलाई यो अवस्थामा ल्याइपुर्याएको हुँदा ती दुई राष्ट्रबीच नयाँ समझदारी हुनेबित्तिकै यस युद्धको अन्त्य हुन्छ । युक्रेन संकटका विभिन्न आयाम हेर्दा विश्वको हर क्षेत्रमा आफ्नो प्रभाव र दबदबा कायम रहनुपर्छ भन्ने अमेरिकी कुत्सित मनसाय एकातर्फ र अर्कातर्फ युरेसिया क्षेत्रको खास शक्ति आफू नै भएकाले आफ्नो प्रभावलाई सबैले स्वीकार गर्नुपर्छ भन्ने रुसी दृष्टिकोण नै अस्थिरता र द्वन्द्वको खास कारक भएको ठम्याउन सकिन्छ । अमेरिकी संस्थापन रुस र चीन कुनै पनि हालतमा क्षेत्रीय वा एकल शक्तिका रूपमा उदाउन नसकून् भन्ने चाहन्छ । र त रुसी सीमापारिका देशहरूमा नेटो विस्तारको कुरा होस् वा पूर्वी एसिया तथा दक्षिणपूर्वी एसियामा चीनविरुद्ध प्रतिद्वन्द्विता बढाउन होस्, अमेरिका अनेक रणनीतिक योजनासाथ आक्रामक रूपमा अगाडि बढेको छ । अन्तर्राष्ट्रिय मामिलाका कतिपय जानकारहरू रुसले पनि जित्न नसक्ने र युक्रेन पनि हार्न नहुने गरी समाधानको विकल्पमा जानुपर्ने सुझाव दिन्छन् । मिन्स्क सम्झौताजस्तै मध्यमार्गी बाटो खोजिनुपर्नेमा उनीहरूको जोड छ । रुसी एवं युक्रेनी राष्ट्रपतिका अहिलेसम्मका धारणा सुन्दा तत्काल समाधान निस्किहाल्ने स्थिति पनि देखिँदैन । पुटिन युक्रेनलाई पाठ पढाउँदै युरेसियामा आफ्नो प्रभाव रहेको सन्देश दिन चाहन्छन् भने जेलेन्स्कीचाहिँ क्राइमियासहितका भूभाग फिर्ता गराएरै छाड्ने अडानमा छन् । अमेरिकाचाहिँ रुसयुक्रेन तनावले रुसमा आन्तरिक राजनीतिमा संकट बढोस् र पुटिनसत्ता परिवर्तन होस् भन्ने चाहन्छ । हुभर डाइजेस्टको एउटा लेखमा इतिहासकार नियल फर्गुसनले रुसी आक्रमणविरुद्ध युक्रेनको सशक्त प्रतिकारले विभाजित रहेको युक्रेनी समाजलाई एक बनाएको र देशभक्तिपूर्ण भावना एकीकृत रूपमा प्रकट भएको बताएका छन् । त्यसो त पश्चिमा मुलुकहरूको व्यापक सामरिक सहयोगबिना युक्रेन आफ्नै बलबुताले लडिरहेको छ भन्नुचाहिँ बेतुकको कुरा हुने बताउँछिन् सेन्टर फर स्ट्राटेजिक एन्ड इन्टरनेसनल स्टडिजकी अध्येता इमिली हार्डिङ । अमेरिकी अधिकारीहरू रुसी आक्रमणलाई देखाएर रुसमाथि अनेक प्रतिबन्ध लगाउन पाए रुसभित्र आन्तरिक विद्रोह सुरु हुन सक्छ, अर्थतन्त्र गम्भीर अवस्थामा पुग्छ र रुसी सत्ताले कडा दबाबको सामना गर्छ भन्न भ्रममा थिए । । तर युद्ध सुरु भइसकेपछिका यी १६ महिनालाई हेर्ने हो भने रुसको हालत अमेरिकासहितका पश्चिमा शक्तिहरूले सोचेजस्तो खराब भएन । अप्ठ्यारो अवस्थाको सामना त पक्कै गरिरहेको छ तर कच्चा पदार्थहरू सस्तोमै सही निर्यात गरेर रुसले भयानक संकट टारिरहेको छ । यो अवस्था दीर्घकालीनचाहिँ नहुन सक्छ । हार्वर्ड प्राध्यापक स्टेफन वाल्टले टिप्पणी गरेजस्तो, पुटिनका लागि तत्कालको हिसाबले ठीकै त रहला तर रुसको दीर्घकालीन भविष्यका लागि चाहिँ कडा मूल्य चुकाउनुपर्ने हुन्छ । रुसविरुद्ध युक्रेनलाई प्रोत्साहन गरिरहेको अमेरिकाचाहिँ यस युद्धमा आफू प्रत्यक्ष सहभागी हुन चाहँदैन । जो बाइडेन प्रशासन रुससँग सीधा टकराव नहोस् भन्नेमा चाहिँ निकै होसियार देखिन्छ । आणविक अस्त्र प्रयोग गर्न सकिने पुटिनको धम्की एक किसिमको ब्ल्याकमेल मात्र भएको टिप्पणी गरिए पनि रुसविरुद्ध अमेरिका बढ्ता खुल्दै गएमा पुटिनले खराब विकल्प नलेलान् भन्न सकिन्न । हुन त जेलेन्स्कीमा पनि आत्मविश्वास उत्तिकै देखिएको छ । हतियार देऊ, बाँकी काम म गर्छु भन्ने किसिमको उनको टिप्पणी सन् १९४१ ताकाको साधनहरू उपलब्ध होऊन्, सबै काम म सिद्ध्याउँछु भन्ने विन्स्टन चर्चिलको उद्घोषजस्तो भएको कतिपयको भनाइ छ । तर त्यो बेलाको शक्तिशाली बेलायतका प्रधानमन्त्री र अहिलेको कमजोर युक्रेनका नेतामा देखिएको आत्मविश्वासको गहिराइमा पक्कै पनि समानता छैन । कमजोर युक्रेनको यथार्थ के हो भने, रुसविरुद्ध लड्ने आफ्नो आँत बलियो छैन, हरपल मित्रराष्ट्रहरूको सहयोग र आडभरोसामै टिकिरहनुपरिरहेको छ । रुस र युक्रेनसँग सौहार्दपूर्ण सम्बन्ध रहे पनि युद्ध समाधानमा गम्भीरता नदेखाएको आरोप खेपिरहेको चीनले युद्धको एक वर्षपश्चात् संकट समाधानको १२ बुँदे प्रस्ताव सार्वजनिक गर्दै दुवै पक्षसँग वार्ता गर्नका लागि विशेष दूतसमेत नियुक्त गरेको छ । सबै मुलुकको सार्वभौमिकताको सम्मान, शीतयुद्धकालीन मानसिकताको अन्त्य, तनाव अन्त्यका उपायहरू, शान्ति वार्ताको प्रारम्भ, मानवीय संकटको सम्बोधन, नागरिक एवं युद्धबन्दीहरूको रक्षा, आणविक केन्द्रहरूको सुरक्षा, औद्योगिक तथा आपूर्ति व्यवस्थाको स्थिरता लगायतका बुदाहरू चिनियाँ प्रस्तावमा समेटिएका छन् । चीनको धारणाबारेको प्रतिक्रियामा युक्रेनी राष्ट्रपति जेलेन्स्कीले वार्ताका लागि चीनको प्रयास सकारात्मक भएको र युद्ध अन्त्यका लागि चीनको प्रयासमा सहकार्य गर्न सकिने बताएका छन् । हामी सबैलाई जोड्न चाहन्छौं न कि कसैलाई निषेध गर्ने पक्षमा छौं, उनले भनेका छन् । रुसयुक्रेन दुवै पक्षलाई वार्ताको टेबलमा ल्याउने पहलकदमीका लागि बेइजिङले शान्तिदूत नियुक्त गरेका अनुभवी कूटनीतिज्ञ ली हुईले दुवै पक्षसँग संवादको थालनी गरिसकेका छन् । करिब एक दशक मस्कोमा राजदूत रहिसकेका लीको चयनलाई मस्कोले अत्यन्त उपयुक्त पात्रका रूपमा त लिएको छ नै, युक्रेनले समेत सकारात्मक सुरुआत भन्दै उनको गहन अध्यन र अनुभवले निष्पक्ष र प्रभावकारी काम गर्न सहयोग पुग्ने विश्वास लिएको छ । । शान्त र भद्र स्वभावका लीले युद्ध अन्त्य र शान्ति स्थापनार्थ कस्तो भूमिका खेल्न सक्छन्, त्यो हेर्न पक्कै पनि धेरै कुर्नुपर्दैन । कतिपय विश्लेषक पश्चिमा मुलुकहरूको पहलकदमीभन्दा चीनको प्रयास रहँदा रुसलाई पनि सहज हुने र युक्रेन पनि सकारात्मक हुने स्थिति रहेकाले चीनका लागि द्वन्द्व समाधानका लागि महत्त्वपूर्ण कूटनीतिक अवसर रहेको टिप्पणी गर्छन् । रुसयुक्रेन युद्ध अन्त्यका लागि आफूले सक्ने सामान्य प्रयाससम्म नगरेको भन्दै विभिन्न कोणबाट चीनको आलोचना पनि हुँदै आएको थियो । फ्रान्सका राष्ट्रपति इमानुल म्याक्रोन र जर्मन चान्सलर ओलाफ शोल्जले पनि रुसयुक्रेन संकट समाधानमा पहल गर्न चिनियाँ पक्षलाई आग्रह गरेका थिए । तर चीनको पहलकदमीमा चाहिँ अमेरिकी अधिकारीहरू विश्वास गर्दैनन् । रुसलाई चिढ्याउन नचाहने चीनको प्रयासले कुनै निष्कर्ष निकाल्न नसक्ने उनीहरूको दाबी छ । रुसयुक्रेन युद्ध तत्काल अन्त्य हुने संकेत देखिएको छैन । अमेरिकासहितका पश्चिमा देशहरू रुसवरपर नेटो विस्तारको अभियानलाई थप सक्रिय बनाउन लागिपरेका छन् । युक्रेनलाई मद्दत गर्न भन्दै नियमित भइरहेको आधुनिक हतियारहरूको सहयोगले पनि यस युद्धलाई थप जटिल बनाएको छ । युक्रेन हार स्वीकार नगर्ने स्थितिमा छ, रुस पनि पराजित हुन कदापि मान्दैन । ऊ कुनै पनि किसिमले आफ्नो हैसियत माथि नै हुनुपर्छ भन्ने चाहन्छ । युद्धको विश्व अर्थतन्त्रमा नकारात्मक असर पनि थप पेचिलो बनेको छ । यो युद्ध एक हिसाबले अन्तर्राष्ट्रिय आयामको रहेकाले जिम्मेवार शक्तिराष्ट्रहरूबीचको प्रयास र सहमतिबिना शान्तिपूर्ण समाधान सम्भव देखिँदैन । अनावश्यक रूपमा लम्बिरहेको युद्धको मानवीय क्षति र संकट कम्ती कहालीलाग्दो छैन । अर्को विडम्बना, यस युद्धको समाधान एवं मानवीय संकट सम्बोधनमा संयुक्त राष्ट्रसंघ लगायतका अन्तर्राष्ट्रिय निकायहरूको भूमिकालाई लिएर पनि धेरै आलोचना भइरहेको छ ।जितहारको नदेखिएको स्थितिमा कतिपय सामरिक विज्ञहरू कोरियाली प्रायद्वीपमा सन् १९५३ मा भएजस्तो युद्धविरामको मोडलमा जानुपर्ने सुझाउँछन्, जसले युद्धको औपचारिक अन्त्य नगरीकनै युद्धविरामको अवस्था ल्याउँछ । यसैको जगमा थप वार्ता प्रक्रियाहरूद्वारा दिगो समाधान पहिल्याउन त नसकिने होइन तर अमेरिकासहितका पश्चिमा शक्तिहरूले रुसलाई चिढ्याउने र अनुचित रूपमा मुठभेडमा ल्याउने प्रयासचाहिँ गर्नु हुँदैन । निष्कर्षमा, रुसयुक्रेन युद्ध समाधानका लागि शक्तिराष्ट्रहरूले विश्वसमुदायको चाहना, आफ्ना सीमाहरूको ज्ञान, एकले अर्कोलाई चिढ्याउने प्रवृत्तिको अन्त्य, वर्चस्वशाली मान्यताको निषेध, शीतयुद्धकालीन सोचको अन्त्य एवं अन्तर्राष्ट्रिय मूल्यमान्यताको सम्मानजस्ता महत्त्वपूर्ण विषयहरूलाई आत्मसात् गर्न सक्नुपर्छ । तर युक्रेन संकटको बहाना बनाएर एकअर्कोलाई ठेगान लगाउछु भन्ने ढंगबाट प्रस्तुत भइरहे यो युद्ध निकै लामो समयसम्म तन्किन सक्छ । अमेरिका जसरी पनि रुसलाई कमजोर बनाउने रणनीतिमा रहेकाले यस युद्धबाट उत्साहित त भएको हुन सक्छ तर यसबाट विश्वमञ्चमा पर्ने दीर्घकालीन असरबारे अमेरिकी रणनीतिकारहरू बेखबर हुनु पनि घातक साबित हुन सक्छ । यस युद्धको अन्त्य गराउन सक्ने क्षमता एकल शक्तिमा छैन, छ भने सुरक्षा परिषद्का स्थायी सदस्यहरू अमेरिका, रुस, चीन, बेलायत र फ्रान्स तथा अन्य केही मुलुक जर्मनी, ब्राजिल र भारतसहितको ठोस अग्रसरतामा मात्र सम्झव छ ।"
सर्भाइक क्वाड्रिप्लेजिया भएकालाई सहयोगी,"का ठमाडौंको गुर्जुधाराका विनोद श्रेष्ठ राष्ट्रिय प्रकृति संरक्षण कोषमा कार्यरत थिए । करिब दुई वर्षअगाडि चितवन राष्ट्रिय निकुञ्जमा गैंडा गन्ने क्रममा उनी धुर्बे हात्तीको आक्रमणमा परे, मेरुदण्डमा पक्षाघात भयो । पैंतीस वर्षीय उनी सर्भाइक क्वाड्रिप्लेजियाबाट पीडित भए । अर्थात्, घाँटीमुनिको कुनै पनि अंग चलाउन नसक्ने अवस्थामा पुगे । त्यसयता उनी दैनिक क्रियाकलापका लागि श्रीमती र आमाबुबामाथि आश्रित छन् ।स्वस्थ नागरिकलाई पुँजीका रूपमा लिइन्छ भने वृद्धवृद्धा, बालबालिका, अपांगता भएका व्यक्तिहरू परनिर्भर वर्गमा पर्ने भएकाले देशका लागि भार मानिन्छन् । सरकारले वृद्धवृद्धा, एकल महिला, लोपोन्मुख समुदाय, तोकिएका क्षेत्रमा पाँच वर्षमुनिका बालबालिका, अपांगता भएका व्यक्तिको आर्थिकसामाजिक आवश्यकताहरूको सम्बोधन गर्दै सामाजिक सुरक्षा भत्ताको व्यवस्था गर्दै आएको छ । राष्ट्रिय परिचयपत्र तथा पञ्जीकरण विभागका अनुसार, सामाजिक सुरक्षा सुविधा लिनेको संख्या बढेको छ । २०७८ को जनगणना अनुसार अपांगता भएका व्यक्तिहरूको संख्या बढ्दो छ । अपांगता भएका व्यक्तिको अधिकार सम्बन्धी ऐनको अनुसूचीमा उल्लेख भए अनुसार गाम्भीर्यका आधारमा नेपाल सरकारले अपांगतालाई चारवटा समूहमा वर्गीकरण गरेको छ पूर्ण अशक्त अपांगतालाई क वर्ग (रातो कार्ड), अति अशक्त अपांगतालाई ख वर्ग (नीलो कार्ड), मध्यम अपांगतालाई ग वर्ग (पहेंलो कार्ड) र सामान्य अपांगतालाई घ वर्ग (सेतो कार्ड) । सोही अनुरूप सामाजिक सुरक्षा भत्ता पनि दिने गरिन्छ । मेरुदण्डमा चोटपटक वा पक्षाघात, मांसपेशी सम्बन्धी समस्या वा विचलनजस्ता ढाड, हात, गोडा, कम्मर आदिले काम गर्न नसकी ह्वीलचियर प्रयोग गर्नुपर्ने व्यक्तिहरू ख वर्गमा पर्छन् । सर्भाइक क्वाड्रिप्लेजिया भएका विनोद यही वर्गमा पर्छन् ।सर्भाइक क्वाड्रिप्लेजियाजस्तो अति अशक्त अपांगता भएका व्यक्तिहरूको दैनिक क्रियाकलाप, हिँडडुल र सामाजिक सहभागिताका लागि व्यक्तिगत सहयोगीको आवश्यकता हुन्छ । राज्यले अपांगता भएका व्यक्तिहरूका लागि व्यवस्था गर्दै आएको सामाजिक सुरक्षा भत्ताको प्रावधान सराहनीय छ, तैपनि अपांगताको गाम्भीर्य हेरी सहयोगीको व्यवस्था गरिदिनुपर्छ । मेरुदण्डमा चोटपटक लागेका वा पक्षाघातले शरीरको ढाडभन्दा तल्लो भाग नचल्ने अति अशक्त अपांगता भएका व्यक्तिहरूको मर्यादाको सम्मान गर्नुपर्छ । यस्ता व्यक्तिहरू पूर्ण रूपले अशक्त हुँदैनन् । शरीरको केही हिस्सा नचले पनि उनीहरू बौद्धिक काम गर्न सक्षम हुन्छन् । शारीरिक रूपमा सहयोगीको आवश्यकता भए पनि यस्ता व्यक्तिहरू बौद्धिक रूपमा क्रियाशील हुन्छन् । सहयोगीको व्यवस्था मिलाउन सके उनीहरू सांग व्यक्तिले जस्तै काम गर्न सक्षम हुन सक्छन् र आर्थिक रूपले आत्मनिर्भर बन्न सक्छन् । यसरी केही हदसम्म राज्यमाथिको आर्थिक भार पनि घट्छ । आत्मनिर्भर हुन पाउँदा उनीहरूको मनोबल उच्च हुनुका साथै जीवनप्रतिको सोच सकारात्मक हुन्छ । आफू सर्भाइक क्वाड्रिप्लेजियाबाट पीडित भए पनि आर्थिक रूपले आत्मनिर्भर बन्न सकेका ज्वलन्त उदाहरण हुन् पाल्पाका कृष्ण खड्का । हाल उनी काठमाडौंको जोरपाटीस्थित खगेन्द्र नवजीवन केन्द्रमा बस्छन् । यस केन्द्रमा उनीसँगै अन्य ७६ जना बौद्धिकशारीरिक अपांगता भएका व्यक्तिहरू पनि छन् जसमध्ये ५२ देखि ५५ जनासम्मका लागि नेपाल सरकारद्वारा सहयोग मिलिरहेको छ । उनीहरूको दैनिकीका लागि २१ जना सहयोगीसहित स्वास्थ्यकर्मीहरूसमेत छन् । करिब दस वर्षअगाडि मलेसियामा कार्यरत हुँदा सर्भाइक क्वाड्रिप्लेजियाबाट पीडित भएका सैंतीस वर्षीय कृष्णका लागि अहिले देशविदेशमा रहेका साथीहरूसँग सामाजिक सञ्जालमार्फत जोडिन कठिन छैन । उनले टाउकाको सहाराले स्टाइलस प्रयोग गरी ट्याबलेट चलाउँछन् र टाउकाले नै भलिबल पनि खेल्छन् । उनले यस केन्द्रमा बसिरहेका अन्य साथीका लागि हाते ब्रासलेट बनाउने उद्यमशीलता पनि सृजना गरेका छन् र कैयौं ह्वीलचेयरका लागि पनि फन्ड जुटाउन सफल भएका छन् । जीवनमा संघर्ष भए पनि जीवनप्रति आफू सकारात्मक रहेको उनी बताउँछन् । सर्भाइक क्वाड्रिप्लेजिया भएका व्यक्तिहरूका लागि ठाउँठाउँमा इन्डिपेन्डेन्ट लिभिङ सेन्टर सञ्चालन हुनुपर्ने विनोद र कृष्ण बताउँछन् । सर्भाइक क्वाड्रिप्लेजियाका बिरामीहरूका लागि अस्ट्रेलिया, दक्षिण कोरिया, आइसल्यान्ड र बेलायतमा सरकारले पहुँचयुक्त वातावरण लगायत हरेक किसिमले सहयोग गरिरहेका छन् । कोरियामा सर्भाइक क्वाड्रिप्लेजियाका बिरामी डेन्टिस्टसम्म बनेका छन् । विश्वइतिहास हेर्दा, आत्मनिर्भर जीवन बाँच्न अपांगता भएका व्यक्तिहरूले पटकपटक आन्दोलन गरेको पाइन्छ । यसै सन्दर्भमा स्वतन्त्र जीवन आन्दोलन (इन्डिपेन्डेन्ट लिभिङ मुभमेन्ट) सन् १९७० को दशकमा एड रोबर्ट्सको नेतृत्वमा क्यालिफोर्नियाको बर्कले सेन्टर फर इन्डिपेन्डेन्ट लिभिङबाट थालिएको थियो । त्यस बेला एड र अन्य अपांगता भएका व्यक्तिहरू बर्कलेको क्यालिफोर्निया विश्वविद्यालयमा पढिरहेका थिए । एडको नेतृत्वमा उनीहरूले विश्वविद्यालयका संरचनाहरू थप पहुँचयोग्य हुनुपर्ने दबाब दिन थाले । एडले अमेरिका सरकारको सहयोगमा स्वतन्त्र जीवनका लागि पहिलो केन्द्र खडा गरे । केन्द्रमा अपांगता भएका व्यक्तिहरूलाई समुदायमा बस्नका लागि आवश्यक सम्पूर्ण सहयोग उपलब्ध थियो । इन्डिपेन्डेन्ट लिभिङ सेन्टर अहिले अमेरिकाभरि ४०० भन्दा बढी छन् जसले अति अशक्त अपांगता भएका व्यक्तिहरूलाई स्वतन्त्र जीवन बाँच्नका लागि अभ्यास गराउँछ । ती केन्द्रहरूको सुरुआत अपांगता भएका व्यक्तिहरूद्वारा सञ्चालित निजी तथा गैरनाफामूलक संस्थाहरूबाट भएको थियो ।अन्त्यमा, सर्भाइक क्वाड्रिप्लेजिया भएका व्यक्तिहरूलाई राज्यको बोझ र आर्थिक भारका रूपमा लिनु हुँदैन । उनीहरूका लागि उचित र पहुँचयुक्त वातावरण उपलब्ध गराइदिनुपर्छ । यसरी उनीहरूलाई राज्यको जिम्मेवार नागरिक भएको अनुभूति गराउन सकिन्छ ।"
कहिले बढ्ला स्वास्थ्यकर्मीहरूको दरबन्दी ?,"विश्व स्वास्थ्य संगठनको सबैका लागि स्वास्थ्य नारा सुनिएको धेरै भइसक्यो । गणतन्त्र नेपालको संविधानले स्वास्थ्यलाई मौलिक हक नै मानिसकेको छ । शारीरिक, मानसिक, सामाजिक अनि आध्यात्मिक गरी चार महत्त्वपूर्ण अवयवसहित स्वास्थ्य लाई परिभाषित गरिएको छ । केहीअघि नीति तथा कार्यक्रममा स्वास्थ्यका लागि भनेर बडेबडे योजनाहरू लिपिबद्ध गरिएका छन् । बर्सेनि यस्ता कर्मकाण्डहरू दोहोरिई नै रहन्छन् । तर प्रगतिचाहिँ कति भएको छ त ?केही पनि भएको छैन भनेर हरेसै खानुपर्ने अवस्था भने छैन । तीन दशकयता मातृ, नाबालक अनि बाल मृत्युदरमा उल्लेखनीय कमी आएको छ । गर्भवती एवं वृद्धवृद्धाको स्याहारसुसारमा सकारात्मक परिवर्तन भएको छ । खोप कार्यक्रमले सफलता पाएको छ । महिला सामुदायिक स्वास्थ्य स्वयंसेविका कार्यक्रमले विश्वव्यापी मान्यता पाएको छ । प्राथमिक स्वास्थ्य सेवामा आशानुरूप वृद्धि हुँदै गइरहेको छ । निःशुल्क पाइने औषधिहरूको संख्या पनि बढिरहेको छ । मापसे गरी सवारी चलाउँदा कारबाही, सार्वजनिक स्थलमा धूमपान निषेध, मदिराजन्य वस्तुहरूको विज्ञापनमा प्रतिबन्धजस्ता अभियानका कारण सडक दुर्घटनामा न्यूनीकरण एवं स्वास्थ्य चेतनामा अभिवृद्धि भएको छ । मेडिकल कलेजहरूको संख्यामा स्तरोन्नति भइरहेका कारण मुलुकभित्रै थुप्रै स्वास्थ्य जनशक्ति तयार हुने अवस्था आएको छ । भूकम्पपछिको पुनर्निर्माणमा पनि स्वास्थ्य क्षेत्रको योगदानलाई बिर्सन मिल्दैन । स्वास्थ्य बिमाको नीतिले पैसाकै कारण उपचारमा व्यवधान नआउनेमा केही जिल्लामा निश्चिन्तता दिलाएको छ । ज्येष्ठ नागरिक एवं मृगौलारोगीहरूलाई, अनि अर्बुदरोग, क्षयरोग, एचआईभीजस्ता रोगहरूमा पाइने सहुलियतसुविधाहरूको पनि सराहना नै गर्नुपर्छ । तर, यत्तिले मात्र भने पुग्दैन ।विश्व स्वास्थ्य संगठनले बारम्बार मुलुकको कुल बजेटको कमसेकम १० प्रतिशत स्वास्थ्यमा लगानी हुन सकेमा मात्र सबैका लागि स्वास्थ्यको महत्त्वाकांक्षी लक्ष्य पूरा हुन सक्छ भनिरहेको छ । तर हाम्रो देशमा हालसम्म यस्तो भएको छैन । बजेटमा स्वास्थ्य क्षेत्रले हरदम सानो हिस्सा मात्र पाउने गरेको छ । २०७५७६ यता छ आर्थिक वर्षका बजेट आँकडा नियाल्दा, कोभिड महामारीको समय (२०७७७८ अनि २०७८७९) लाई छोडेर स्वास्थ्य बजेट ५ प्रतिशतकै हाराहारी मात्र रहेको पाएँ मैले । हाल सालको अवस्था त झनै लज्जाजनक छ । २०८०८१ मा बजेटको आकारै घटेको छ, स्वास्थ्यका लागि त त्यसको पनि ४८ प्रतिशत मात्र छुट्टिएको छ । प्रतिसांसद ५ करोड छर्नेजस्तो अपारदर्शी कार्यक्रम ल्याउने सरकार मुलुक र जनताको स्वास्थ्यका खातिर अलिकति मुट््ठी फुकाउन पनि तयार देखिँदैन । चुनावमा अर्बौं खर्च गरेर बेहिसाब संसद्मा आएकाहरूलाई खुसी पार्न अर्बौं रकम लुटाउने अर्थमन्त्रीको नजरमा छ महिनादेखि नियमित पारिश्रमिकसम्म नपाएर दिनरात घोटिइरहेका स्वास्थ्यकर्मीहरू किन पर्दैनन् ?आफ्नो अनि परिवारको स्वास्थ्य समस्याका लागि व्यक्तिगत खर्च गर्नुपर्ने देशहरूको सूचीमा नेपाल अग्रपंक्तिमै छ । यसैका कारण, एकातिर प्रतिवर्ष गरिबीको रेखामुनि भासिने जनसंख्याको अनुपात बढ्दै गइरहेको छ भने अर्कातिर भ्रष्टाचारको डरलाग्दो माखेसाङ्लोमा जकडिँदै गइरहेका छन्, मुलुकका प्राशासनिक एवं व्यावसायिक संयन्त्रहरू । केही वर्षदेखि केही जिल्लामा स्वास्थ्य बिमा लागू गरिएको भए पनि प्रशासनिक, नीतिगत एवं व्यावहारिक समस्याहरूका कारण यसले उल्लेख्य प्रतिफल ल्याउन सकेको छैन । स्वास्थ्यबिमामा सहभागिता जनाएका स्वास्थ्यसंस्थाहरूमै स्वास्थ्यकर्मीहरूले नियमित तवरमा तलबभत्ता पाएका छैनन्, बिमारकमको परिपूर्ति गरिने विधिगत झमेलाहरूका कारण । अर्को महत्त्वपूर्ण विषय हो, स्वास्थ्य जनशक्तिको । जुनसुकै सरकार, नीतियोजनाको सार हुन्छ फलानो ठाउँमा यस्तो अस्पताल बनाउने, यहाँको अस्पतालमा यति संख्यामा बेडहरू थप्ने, यस्ता उपकरणहरू नयाँ किन्ने, ओपीडीको समय बिस्तार गर्ने  । कसैले पनि स्वास्थ्यकर्मीहरू थप्ने, तिनलाई तालिम दिने, पुनर्ताजगीकरण गराउने जस्ता कुरा गर्दैनन् । २०४८ मा जति सरकारी दरबन्दीहरू थिए, तीन दशकपछि पनि त्यत्ति नै छन् । संघीय, प्रादेशिक अनि स्थानीय तहका सरकारी स्वास्थ्यसंस्थाहरूमा चिकित्सकहरू अहिले केवल १,९१६ जना रहेछन् आठौं तहका मेडिकल अफिसरहरू ८८४, नवौंदसौं तहका विशेषज्ञ ८०८ अनि एघारौं तहका कन्सल्ट्यान्ट २२४ । विश्व स्वास्थ्य संगठनले प्रति १,००० जनसंख्या बराबर एक चिकित्सक हुनुपर्ने दिशानिर्देश गरिरहँदा हामीकहाँ १६,००० जनता बराबर एक चिकित्सक मुस्किलले पुगेको देखिन्छ । अन्य स्वास्थ्यकर्मीको संख्या पनि दयनीय नै छ । ३२,२०० जना रहेछन् देशभर संघमा २,६००Ù प्रदेशमा ३,६०० र स्थानीय तहमा २,६०० । तीमध्ये पनि कति बिदामा, कति अध्ययनकार्यमा अनि कति प्रशासनिक जिम्मेवारीमा छन् ? लेखाजोखा छैन । अनि, समायोजनका कारण चित्त नबुझाएर वा वास्तविक समस्या नै भएर हाजिरै नगरीकन या हाजिरै मात्र गरेर समय कटाउनेहरूको संख्या कति होला ? अनि ओपीडीमा यत्ति लामो लाइन, सर्जरीका लागि महिनौं कुर्नुपर्ने, चिकित्सकको लापरबाही जस्ता समाचार शीर्षकहरू किन नआऊन् त ?यस्तो पृष्ठभूमिमा फेरि नीति तथा कार्यक्रमहरूमा जग हँसाउने तर स्वास्थ्यकर्मीहरूको मनोबल गिराउने आदर्श योजनाहरू बन्छन् चिकित्सकहरू बिहान आठदेखि बेलुकी आठ बजेसम्म ओपीडीमा अनिवार्य बस्नुपर्ने । चिकित्सकहरूको संख्या नपुगेर विस्तारित ओपीडी अनि एक चिकित्सक ः एक अस्पताल जस्ता महावाणीहरू त कागजी योजनाका रूपमा तुहिएका छन्, फेरि अर्को अव्यावहारिकहावादारी योजना किन ? अन्तर्राष्ट्रिय श्रम ऐनहरूमा प्रतिहप्ता ४० घण्टा मात्र काम गर्नुपर्ने व्यवस्था रहेको अवस्थामा चिकित्सकहरू पनि आखिरमा मानिस नै हुन् भन्ने हेक्का रहन्छ कि रहँदैन होला ? एउटा चिकित्सककै काँधमा दैनिक सयौं बिरामी हेर्नुपर्ने विवशता आइपर्दा ती चिकित्सकहरूको शारीरिक, मानसिक, पारिवारिक अनि सामाजिक अवस्था कस्तो रहला ? बिरामीहरूले कति गुणस्तरीय उपचार पाउलान् ? अनि लापरबाहीका कारण बिरामीको मृत्यु जस्ता समाचार नबढ्लान् त ?विडम्बना, नेपाल मेडिकल काउन्सिलको तथ्यांकमा भने चिकित्सकहरूको संख्या कम छैन । हालसम्म ३२,२१८ जनाले लाइसेन्स पाइसकेका छन्, तीमध्ये १०,०८० विशेषज्ञ नै हुन् । त्यसैले स्वास्थ्यकर्मीहरूको दरबन्दी नबढाउने हो भने योग्य चिकित्सकहरूलाई बिदेसिनबाट कसैले पनि बचाउन सक्दैन । यसै त नेपालभित्रका चिकित्सा क्षेत्रका शैक्षिक कार्यक्रमहरूमा भर्ना हुनेहरूको संख्या सालिन्दा घट्दो छ ।रिसाल मनोचिकित्सक हुन् ।"
दुर्गमका ६३ खाद्यान्न बिक्री केन्द्रमा छैन अनाज,"१ हटियागोला, संखुवासभा२ नाम्चे, लुक्का, सोलुखुम्बु३ सोताङ, सोलुखुम्बु४ माछाखोला, गोरखा५ लोमान्थाङ, मुस्ताङ६ तकसेरा, रुकुम पश्चिम७ स्यालाखादी, रुकुम पश्चिम८ शोभागाउँ, रुकुम पश्चिम९ चामुण्डा, दैलेख१० ठाटिकाँट, दैलेख११ नौमुले, दैलेख१२ बेस्तडा, दैलेख१३ दशेरा, जाजरकोट१४ नलगाँड, जाजरकोट१५ काउले, जाजरकोट१६ जुनी चाँदे, जाजरकोट१७ टापुचौर, जाजरकोट १८ घरंगा कुशे, जाजरकोट१९ रजुतारा, जाजरकोट २० तागाँ, जाजरकोट२१ जुम्लाकोट, जुम्ला२२ धापा, जुम्ला२३ श्रीनगर, हुम्ला२४ खर्पुनाथ, हुम्ला२५ देउली, हुम्ला२६ तुम्च बालुकुना, हुम्ला२७ लिमी, हुम्ला२८ छप्रेला, हुम्ला२९ सार्केगाड, हुम्ला३० यलवाङ, हुम्ला३१ सोरुकोट, मुगु३२ कालै, मुगु३३ रातापानी, मुगु३४ पुलु, मुगु३५ श्रीकोट, मुगु३६ सर्मी, डोल्पा३७ काईगाउँ, डोल्पा३८ छकातोङ्सोङ, डोल्पा३९ साल्दाङ, डोल्पा४० तिन्जे, डोल्पा४१ सहरतारा, डोल्पा४२ लिकु, डोल्पा४३ खिन, धौलागोह, कालीकोट४४ बिसौना, बझाङ४५ तल्कोट, बझाङ४६ काँडा, बझाङ४७ कवाडी, बाजुरा ४८ कमलबजार, आछाम४९ रामारोशन, आछाम५० पुरचौडीहाट, बैतडी५१ कुलाउँ, बैतडी५२ गोठालापानी, बैतडी५३ मेलौली, बैतडी५४ राप्ला, दार्चुला५५ छाङरु, दार्चुला५६ पारीबगर, दार्चुला५७ सुनसेरा, दार्चुला५८ गोकुलेश्वर लेकम, दार्चुला५९ खण्डेश्वरी, दार्चुला६० घुसा दार्चुला६१ कुणी दार्चुला६२ नागु दार्चुला६३ सितोला दार्चुला"
'गल्ला बिनाको मन्डी,"(लुम्बिनी)एक समय परम्परागत अर्थतन्त्रको एउटा स्वरूप थियो, भैरहवाको गल्लामन्डी । रूपन्देही, कपिलवस्तु र नवलपरासीका सयौं किसान काठका पांग्रा भएका लडियामा धान, गहुँ, तोरी, आलस, दाल, मटर, चना बोकेर गल्लामन्डी आइपुग्थे । किसानबाट खरिद भएको खाद्यान्न व्यापारीले पहाडी जिल्ला पाल्पा, अर्घाखाँची, गुल्मी, तराईका विराटनगर, वीरगन्जलगायत काठमाडौं, पोखरासम्म पठाउँथे । तर ग्रामीण कृषिको स्वरूप फेरिएसँगै गल्लामन्डीको पुरानो चमकधमक मात्रै हराएन, भारतीय खाद्यान्नले रैथाने उत्पादन विस्थापित गर्दै लगेको दृश्य सामान्य हुन थाल्यो । बुटवल घर भएका गल्ला व्यापारी रामशंकर कान्दु ०१७१८ सालबाटै सिद्धार्थनगर६, स्थित गल्लामन्डी आउजाउ गर्थे । बाबु श्रीरामले हिँडेको बाटो पछ्याएर व्यापारमा लागेका उनले ०२२ सालमा गल्लामन्डीमै किराना पसल सुरु गरिसकेका थिए । कान्दुका अनुसार एक समय गाउँबाट दिनको सयदेखि २ सयसम्म लडिया गल्लामन्डी आइपुग्थे । धान, चामल, तोरीलगायतका खाद्यान्नको रासले गल्लामन्डी भरिन्थ्यो । तर यस्तो चित्र समयक्रममा फेरियो । गल्ला व्यापारको सान हरायो, संकट मोचन मोडर्न राइस एन्ड दाल मिलका सञ्चालकसमेत रहेका उनले भने, अहिले त छिटफुट मात्र कारोबार भइरहेको छ । कृषि उत्पादन घटेसँगै कैयौं परम्परागत जातका खाद्यान्न हराएको कान्दुको अनुभव छ । ०३६३७ सालतिर मन्डीमा कालानमक, जुहीबंगाल, बास्मती, गौरिया, नाजिर, तुलसीप्रसाद, कनक जिरा, डिढई, रामभोग, भन्सार, पढनी, सेथरी नामका चामलदेखि उसिना चामलमा सरया, बजरबग नामक चामल पाइने गरेको उनले बताए । अहिले त यीमध्ये धेरैजसो चामल पाइनै छाडे, उनले भने । गल्लामन्डी अहिले भैरहवा बजारकै एउटा भाग भइसक्यो । चमधमक, गाडीको ताँती र आधुनिक साजसज्जाका दोकानले गल्लामन्डीको इतिहास बिर्साइसके । लडियाका लस्कर, किसानको ताँती र काँटामा तौलिरहेकाहरूको हतारो सबै इतिहास भइसक्यो । ०३२३३ सालतिर सरकारले धानचामल निर्यात कम्पनी स्थापना गरेपछि किसानको उत्पादन बिचौलियामार्फत बिक्रीवितरण हुन थालेको र परम्परागत व्यापारको स्वरूप खुम्चिएको गल्लामन्डीकै स्थानीय व्यापारी तथा उद्योग वाणिज्य महासंघ लुम्बिनी प्रदेशका अध्यक्ष कृष्णप्रसाद शर्मा बताउँछन् । परम्परागत अर्थतन्त्रको एउटा स्वरूप थियो, सट्टापट्टा । पहाडी व्यापारीले भटमाससँग चामलतेल साट्थे, उनले भने । कुनै समय थियो, जुटका बोरामा धानचामल भरिरहेका, सियोले बोरा सिलाइरहेका दृश्य गल्लामन्डीमा सामान्य थिए । शर्माले हिजोआज प्लास्टिकका बोरामा चामल आउने गरेको बताए । पश्चिम नवलपरासीबाट गल्लमन्डीमा आएका त्रिलोकीप्रसाद गुप्ताले ०४७ देखि सालमा साल्ट ट्रेडिङको डिलर लिएर मन्डीमा ढिके नुनको व्यापार थालेका थिए । किसानलाई नुन दिएर उनले साट्ने गरेको चामल र दाल काठमाडौंदेखि बनेपासम्म पुग्थ्यो । हनुमानजी खाद्य भण्डार चलाइरहेका उनी एक समय खुदी, ब्रान (धानको ढुटो), कनिका पिसेर बेच्ने चलन रहेको बताउँछन् । अहिले त को धाउने गल्लामन्डी ? घरघरै सामान पुग्न थालिसक्यो, उनले भने । गल्लामन्डीको व्यापारिक स्वरूप कायम राख्न सकेको भए किसानले उत्पादनको धेरै मूल्य पाउने र यसले स्थानीय अर्थतन्त्रलाई पनि बलियो बनाइराख्ने गुप्ताको भनाइ छ । अहिले त गल्लामन्डीमा ८० प्रतिशत त भारतीय उत्पादन नै बिक्री भइरहेको छ, उनले भने । लडियाको युग सकिए पनि मन्डीमा खाद्यान्नको व्यापार उस्तै रहेको गल्लामन्डीका हार्डवेयर व्यवसायी सन्तोष शुक्लाले बताए । व्यापार उस्तै भए पनि त्यसको स्वरूप बदलिएको उनको भनाइ छ । अहिले नेपालको उत्पादनभन्दा भारतीय उत्पादनको बिक्रीमा जोडबल छ । नेपाली किसान घटे, उत्पादन घट्यो अनि भारतीय बजारले प्रोत्साहन पायो, उनले भने ।"
आशिषको फुटबल समर्पण,"(बेंगलुरु)नेपाली फुटबलका पछिल्ला गतिविधि देख्दा लाग्छ, यो जत्तिको लथालिंग अरू केही छैन । तर, पनि किन हो, फुटबल खेललाई माया गरिरहने धेरै छन् । यसको एउटै कारण हो, आशिष चौधरीहरू जस्ता खेलाडी निस्किरहेका छन् । फुटबलप्रतिको मायाले कोही हदसम्म समर्पणको नमुना पेस गर्छ भने त्यो वास्तवमै आशिष हो । उनी अहिले २३ वर्षका भए । उनकै गोल मदतमा नेपालले साफ च्याम्पियनसिप २०२३ को आफ्नो अन्तिम खेलमा मंगलबार पाकिस्तानलाई १० ले हरायो । आशिषले फुटबल खेल्न थालेको १२ वर्ष जति भयो । सुरुमा उनको सपना थियो, नेपालमा मूलधारको फुटबल खेल्ने । त्यसपछि उनी देशका लागि खेल्ने सपनाबाट लोभिए । त्यो पनि पूरा भएपछि उनलाई अझ लोभ थियो, नेपालबाट गोल गर्ने । त्यही सपना उनले पाकिस्तानविरुद्ध पूरा गरे अनि भने, अब भने म वास्तवमै धेरै खुसी छु । उनी अलि धेरै लजालु पाराका खेलाडी छन् । सकेसम्म सबैसँग खुल्दैनन् । त्यसैले उनलाई आफ्नो मनका कुरा खोल्न पनि गाह्रो हुन्छ । तर, जति बोल्छन्, ती मन छुने खालका छन् । यसक्रममा उनको अनुहारमा जुन भाव आउने गर्छ नि त्यो गजब हुने गर्छ । असाध्यै अमूल्य छ । उनले फुटबलका लागि केके मात्र गरेनन्, सबथोक गरे । मोरङका यी खेलाडीले फुटबल खेल्नकै लागि ट्याक्टरका सहचालक बने । बालुवा बोके, सिमेन्ट बोके । फुटबल खेल्नकै लागि भनेर बिहान ४ बजे उठ्थे । सानै उमेरदेखि उनको काँघमा परिवारको जिम्मेवारी पनि थियो । त्यसैले गुनासो नगरेर काम गर्न सुरु गरे । पढ्न धेरै पाएनन् । विदेश जान परिवारबाट चर्को दबाब थियो । संयोग कस्तो भनौं न, अहिले एकपछि अर्को फुटबल खेलाडी विदेशतिर पलायन हुँदै छन् । अहिलेको नेपाली टिमका प्रमुख खेलाडीहरू विदेश जाँदै छन् । तर, यही पृष्ठभूमिमा आशिष भन्छन्, मचाहिँ विदेश जाँदिनँ । फुटबल खेल्नकै लागि यति धेरै दुःख गरेको छु अनि यही फुटबल छाडेर म किन विदेश जाने । फुटबल भएन भने म कहाँ हुन्छु र ? भएको केभन्दा परिवारले उनलाई विदेश जान दबाब दिन थालेको अहिले होइन, धेरैअघिदेखि हो । तर, विदेश जानैपर्छ भनेर आशिषले पासपोर्ट पनि बनाएनन् । खासमा उनले नेपाली टिममा परेपछि मात्र पासपोर्ट बनाए । अब भने परिवारले नै भन्न थालेको छ, अब भने तिमी विदेश नजाऊ । नेपालमै बस्नु र फुटबल खेल्नु । सक्दो देशको नाम राख्ने काम गर्नु ।अब के त ? आशिष त्यत्तिकैमा रोकिन चाहँदैनन् । उनी थप्छन्, नेपालका लागि खेलिसक्दा पनि मलाई लागेको थियो, मेरो सपना अधुरै छ । मलाई नेपालका लागि गोल गर्नु थियो । गोल गरेपछि भने मलाई आफ्नो सपना केही हदसम्म पूरा भएको छ । तर अझ धेरै गर्नु छ मलाई । नेपालका लागि धेरै गोल गर्नु छ । अहिले त सुरुआत मात्रै हो । उनी यसैक्रममा आफ्नो खेलजीवनलाई यहाँसम्म पुर्याउन मदत गर्ने सबैलाई धन्यवाद व्यक्त गर्न चाहन्छन् । उनी सबैप्रति आभारी छन् । भन्छन्, मैले सबैलाई धेरै धेरै सम्झेको छु । विशेषतः आमाबुवालाई ।केही दिनअघि मात्र टुंगिएको सहिद स्मारक ए डिभिजन लिगमा उनी चम्किएका खेलाडीमध्ये एक थिए । उपाधि जितेका चर्च ब्वाइज युनाइटेडका प्रमुख खेलाडी हुन् । चर्च ब्वाइजले तय गरेको अद्वितीय यात्राका एक सारथि । क्लबले पनि उनका लागि धेरथोक गरेको छ । चर्च ब्वाइजले लगातार सी, बी र ए डिभिजन जित्दा उनको योगदान पनि त धेरै रह्यो । अझ उनी बी डिभिजन जित्दा प्रतियोगिताकै उत्कृष्ट खेलाडी भएका थिए । अहिले नेपाली फुटबलमा चारैतर्फ खेलाडी पलायनको रोग छ । तर, यही नेपाली फुटबलमा आशिषजस्ता खेलाडी पनि छन् । उनी भन्छन्, साँच्चै म विदेश जाँदिनँ, पलायन हुन्न ।"
नेपाल फर्कन्छु : एनिस,"(बेंगलुरु)साफ च्याम्पियनसिपमा जतिबेला नेपालको प्रदर्शन खराब हुन्छ अनि टिम सेमिफाइनल अगाडि नै प्रतियोगिताबाट बाहिरिन्छ, त्यतिबेला एकथरी घटना दोहोरिने गर्थ्यो । त्यो हो प्रशिक्षकको बिदाइ । साफ च्याम्पियनसिपमा नेपाली फुटबल टिमको अहिलेसम्मको प्रदर्शन आधार मान्ने हो भने यस्तै इतिहास दोहोरिएको देखिन्छ । यसपल्ट पनि प्रतियोगितामा नेपाल सेमिफाइनल पुग्न सकेन । समूह चरणमै रोकियो । पाकिस्तानसँगको जित त सान्त्वनामात्रै थियो । सुरुमै कुवेत र भारतसँग पराजित भएपछि नेपाल चाँडै घर फर्कने तय भइसकेको थियो । यस्तोमा एउटा गहन प्रश्न बन्छ, के अहिलेका मुख्य प्रशिक्षक भिन्सेन्जो अल्बर्टो एनिस नेपाल फर्कन्छन् अनि राष्ट्रिय टिमको प्रशिक्षक कायम रहने छन् त ? कान्तिपुरले पाकिस्तानसँग खेलेपछि उनीसँग कुराकानी अवसर पायो । प्रश्न उही थियो, के एनिस नेपालको फुटबल प्रशिक्षक रहिरहने छन् त ? उनको उत्तर थियो, हो, म नेपाल फर्कंदै छु । त्यसपछि वास्तवमै के हुनेछ, त्यो सबैले थाहा पाउने छन् । फेब्रुअरीसम्म मेरो नेपालसँग अनुबन्ध बाँकी छ । म यो अनुबन्धप्रति सम्मान गर्छु, प्रत्येक प्रशिक्षकले आफ्नो अनुबन्धलाई सम्मान गर्नुपर्छ ।उनी अबको फिफा विन्डोमा हुने अन्तर्राष्ट्रिय मैत्रीपूर्ण खेल र विश्वकप छनोटलाई लिएर भने उत्साही छन् । एनिसले एउटा स्थिति भने प्रस्ट पारिसकेका छन् । एक वर्षको अनुबन्धबीच प्रशिक्षकले गर्न सक्ने केही होइन, प्रशिक्षकले लामै समयका लागि मौका पाउनुपर्नेमा उनी प्रष्ट छन् । उनलाई पनि एकथरी विषयले भने साह्रै सताएको छ । यो हो, नेपाली खेलाडीको विदेश पलायन । यसबीच अहिले तत्काल नै नेपाली टिममा धेरथोर फेरबदल पनि गर्नुपर्छ । केही खेलाडी पुराना भए, त्यसमा पनि परिवर्तन गर्नुपर्छ । यसबारे एनिस भन्छन्, सबैभन्दा पहिले कति जना खेलाडी नेपालमै रहन्छन् र कति विदेश जान्छन्, त्यसबारे बुझ्नुपर्छ । त्यसपछि मात्र म टिम संरचना फेरबदलबारे बोल्न सक्छु ।फेरि उनी एक तथ्यमा निश्चित छन्, अबको नेपाली फुटबल युवा खेलाडीले भरिएको हुनुपर्छ र धेरैभन्दा धेरै खेलाडीले मौका पाउनुपर्छ । अहिलेको साफ च्याम्पियनसिपमा नेपालको प्रदर्शनबारे समग्रमा के धारणा राख्छन् त ? उनले भने, म खुसी छु, नेपाली फुटबलका लागि वास्तवमै खुसी छु । कुवेत र भारतविरुद्धको खेल गुमाएयता म राम्रोसँग सुत्न पनि सकिनँ । तर, अहिले नेपाल अन्तिम खेलमा विजयी भएको छ त्यसैले खुसी छु । समग्रमा भन्दा हामीले जति तयारी अवसर पायौं, त्यसअनुसार त राम्रो नै खेल्यौं ।उनले नेपाली खेलाडीमा पर्याप्त प्रतिभा रहेको सुनाए । पाकिस्तानसँगको खेललाई लिएर मात्र उनले भने, पहिलो हाफमा हाम्रो प्रदर्शन राम्रो रहेन । हामीले पाकिस्तानलाई कमजोर मानेर खेल्यौं । पहिलो हाफमा दुई मौका आए । सुरुमा हामीले ४२३१ शैलीमा खेल्यौं । बीच ४२२ पनि खेल्यौं । अन्त्यमा भने ४३३ खेल्यौं । पाकिस्तान राम्रो टिम हो । यो खेलमा हामीले धेरै गोल गर्न सक्नुपर्थ्यो । आशिष (चौधरी) ले महत्त्वपूर्ण समयमा गोल गरे । भविष्यमा नेपाली फुटबलका लागि यो जित र गोलको धेरै अर्थ हुनेछ । आशिषले अब पहिलो रोजाइका फरवार्डका रूपमा खेल्न सक्छन् । यसले प्रशिक्षकको तनाव कम हुन्छ ।एनिसका अनुसार पछिल्लो समय नेपालका लागि जति गोल भए, त्यसमध्ये आधा त अञ्जन विष्टले गोल गरेका छन् । तर, अब आशिष राम्रो विकल्प हुन सक्छन् । यो राम्रो पक्ष हो । प्रशिक्षक एनिसले नेपाली खेलाडीको विदेश पलायनबारे अझ खुलेर बोले । उनले भने, मैले कोही खेलाडीसँग प्रतियोगिताका क्रममा विदेश जानेबारे कुरा गरेको छैन । कुरा गर्दा सबैको ध्यान अन्यत्र जान सक्छ । खासमा म खेलाडी विदेश जानेबारे सुन्न पनि चाहन्नँ । तर, कोही खेलाडी आफ्नो भविष्यका लागि बाहिर जान चाहन्छन् र पैसा कमाउन चाहन्छन् भने त्यो उनीहरूकै कुरा हो, खेलाडीको जीवन राम्रो हुन सक्छ ।"
एसीसी यू१६ उपाधिमा ह्याट्रिक दाउ,"काठमाडौं (कास) नेपालले एसीसी यू१६ इस्ट जोनमा बुधबार आफ्नो पहिलो खेल थाइल्यान्डविरुद्ध खेल्दै छ । एसियाली क्रिकेट परिषद् (एसीसी) को आयोजनामा मलेसियामा सोमबार सुरु प्रतियोगितामा नेपाल र थाइल्यान्डसहित मलेसिया, सिंगापुर, हङकङ, माल्दिभ्स र इन्डोनेसिया रहेका छन् ।एसीसीले पहिलो पटक यो प्रतियोगिता आयोजना गरिरहेको जनाएको छ । तर क्वालालम्पुरको वाईएसडी यूकेएम ओभल मैदानमा थाइल्यान्डसँग प्रतिस्पर्धा गर्न उत्रँदा नेपाल ह्याट्रिक उपाधिको दाउमा हुनेछ । एसीसीले यसअघि एसीसी यू१६ इस्टर्न रिजनको नाममा सन् २०१७ र २०१९ मा आयोजित दुई संस्करण नै नेपालले जितेको थियो । थाइल्यान्डमा भएका दुवै संस्करणअन्तर्गत नेपालले २०१७ को फाइनलमा सिंगापुरलाई ७२ रन र २०१९ को संस्करण फाइनलमा मलेसियालाई ५९ रनले पराजित गरेको थियो । मलेसियामा यही सफलतालाई निरन्तरता दिन सके नेपालले एसीसी यू१६ को प्रतियोगिताको उपाधिमाथि ह्याट्रिक गर्नेछ । अभिषेक तिवारीको कप्तानीमा मलेसियामा खेल्ने नेपाली टोलीमा दीप भुजेल, कृतिक कामत, प्रतीक पोखरेल, नीरज यादव, रोहन शाह, सूर्यांशु कोइराला, आशिष लुहार, सन्तोष यादव, सागर गैरे, प्रतीक भट्टराई, अशोक धामी, सचिन मल्ल र नरेन भट्ट छन् । नेपाली टोली प्रशिक्षकमा दीपेन्द्र चन्द र सहायक प्रशिक्षकमा लाक्पा लामा छन् । नेपाल सम्मिलित समूह ए मा थाइल्यान्ड र मलेसिया छन् । समूह बी मा सिंगापुर, हङकङ, माल्दिभ्स र इन्डोनेसिया रहेका छन् । प्रतियोगितामा सिंगापुरले पहिलो दुई खेल जितिसकेको छ । सिंगापुरले सोमबार माल्दिभ्सलाई २ सय ४५ रन र मंगलबार इन्डोनेसियालाई १ सय ४ रनले पराजित गरेको थियो । इन्डोनेसिया पहिलो खेलमा हङकङसँग २ सय ९६ रनले पराजित भएको थियो । थाइल्यान्ड पहिलो खेलमा मंगलबार मलेसियासँग १ सय ८ रनले पराजित भइसकेको छ । पहिला ब्याटिङ गरेको मलेसिया निर्धारित ३५ ओभरको खेलमा ३४४ ओभरमा २ सय ८ रनमा अलआउट भयो । जवाफमा आएको थाइल्यान्ड २७५ ओभरमा ९० रनमै खुम्चिएको थियो । थाइल्यान्डलाई पराजित गरेमा नेपाल समूह चरणको अन्तिम खेल खेल्नु अगावै सेमिफाइनल पुग्नेछ ।"
नेपालले यूएईसँग प्लेअफ खेल्ने,"श्रीलंका र जिम्बावेको सम्भावना बलियो श्रीलंका र घरेलु टोली जिम्बावेको विश्वकपमा पुग्ने सम्भावना बलियो भएको छ । बिहीबारबाट सुपर सिक्सको खेल सुरु हुँदा यी दुवै टोलीसँग ४४ अंक हुनेछ । समूह ए बाट जिम्बावे, वेस्ट इन्डिज र नेदरल्यान्ड्स सुपर सिक्स पुगेका छन् । सुपर लिगमा एक समूहबाट गएको टोलीले अर्को समूहको तीन टोलीसँग खेल्नेछ । जिम्बावेले समूह चरणमा वेस्ट इन्डिज र नेदरल्यान्ड्समाथि विजय हात पारेको थियो, जसले टोलीको विश्वकप सम्भावना बलियो बनाएको हो । नेदरल्यान्ड्सले अघिल्लो दिन वेस्ट इन्डिजमाथि ३ सय ७५ रनको लक्ष्य पछ्याउँदा अविश्वसनीय जित हात पारेको थियो । सोही जितका कारण नेदरल्यान्ड्ससँग सुपर लिगमा २ अंक हुनेछ । सन् १९७५ र १९७९ को पहिलो दुई संस्करणको विश्वकप जितेको वेस्ट इन्डिजले विनाअंकबाट सुपर लिगमा श्रीलंका, स्कटल्यान्ड र ओमानसँग खेल्नुपर्नेछ । यी सबै तीन खेल जिते पनि वेस्ट इन्डिज विश्वकपमा नपुग्न सक्छ । श्रीलंकाले पनि शतप्रतिशत विजय हात पार्नेक्रममा मंगलबार स्कटल्यान्डलाई ८२ रनले हराएको थियो । समूह बी बाट श्रीलंका, स्कटल्यान्ड र ओमान सुपर सिक्समा प्रवेश गरेका थिए । स्कटल्यान्ड र ओमानमाथि विजय हात पारेकाले श्रीलंकासँग सुपर लिगमा ४ अंक हुनेछ । ओमानलाई पराजित गरेकाले स्कटल्यान्डसँग २ अंक हुनेछ भने ओमानसँग सुपर लिगमा कुनै अंक हुनेछ ।"
असार १५ मा विद्यालयस्तरीय पौडी,काठमाडौं (कास) दोस्रो संस्करणको टुसाल विद्यालय स्तरीय पौडी प्रतियोगिता हुने भएको छ । टुसाल मल्टीभेन्यु प्रालिले मंगलबार पत्रकार सम्मेलन गरी प्रतियोगिता असार १५ मा हुने मल्टीभेन्युका महाप्रबन्धक प्रविनमान सिंह बस्नेतले बताए । प्रतियोगिता २५ मिटरको फ्री स्टाइलमा हुनेछ । जुनियर ब्वाइज र गर्ल्स तथा सिनियर ब्वाइज र गर्ल्स गरी चार विधामा प्रतिस्पर्धा हुनेछ । प्रतियोगितामा एक सय खेलाडीको सहभागिता रहने आयोजकले जनाएको छ । हालसम्म २१ स्कुलले नाम दर्ता गरिसकेको छ ।
