शीर्षक,विवरण
वैकल्पिक सहायक राजमार्गको ५१ बजेट चार नेताको जिल्लामा,"पहिलाका प्रधानमन्त्री, अर्थमन्त्री र भौतिकमन्त्रीले कति बजेट विनियोजन गर्थे भनेर तुलना गर्नुपर्ने अर्थमन्त्री महतले बताए । प्रधानमन्त्री, पूर्वप्रधानमन्त्री, अर्थमन्त्री, भौतिकमन्त्रीको क्षेत्रमा पहिला राखिने गरेको बजेट हेरौं, सांसदले उठाएका प्रश्नको जवाफ दिँदै सोमबार उनले संसद्मा भने, त्यसको तुलनामा यो एकदमै कम हो । यसलाई ठूलो कुरा बनाउन जरुरी नरहेको उनको भनाइ छ ।प्रधानमन्त्री दाहालसहित गत जेठ २७ मा गृहजिल्ला नुवाकोटस्थित पञ्चकन्या गाउँपालिकाको प्रशासकीय भवन उद्घाटनमा पुगेका अर्थमन्त्री महतले अहिले जिल्लाले धेरै बजेट पाएको बताएका थिए । केही समययता नुवाकोटमा अत्यन्तै न्यून बजेट परिरहेको छ, धेरै वर्षपछि यहाँका विकास निर्माणका जुन आवश्यकता थिए, ती आवश्यकता पूर्तिका लागि हामीले सक्नेजति बजेट विनियोजन गरेका छौं, उनको भनाइ थियो ।वैकल्पिक सहायक राजमार्ग विकास कार्यक्रमअन्तर्गतका सडक योजना थोरै ठूला खालका भए पनि प्रायः कार्यकर्ता रिझाउने खालका रहेको भौतिक मन्त्रालयका एक अधिकारीले बताए । ८१० वटा राजमार्ग जोड्ने सडक भए पनि धेरैजसो स्थानीयस्तरका सडक हुन्, जुन प्रदेश र पालिका तहले नै हेर्न सक्छन्, उनले भने, तर यसलाई संघमा राखेर बजेट छुट्याउँदै आफ्नो क्षेत्रका कार्यकर्ता खुसी पार्ने गरिएको छ ।"
पानीसँगै झर्यो हर्कको आँसु,"धरानसम्म पानी ल्याउनका लागि करिब ४ करोड रुपैयाँ खर्च भएको छ । हजारौंले श्रमदान गरेका छन् ।धरान खानेपानी व्यवस्थापन बोर्डमा हाल २८ हजारभन्दा बढी उपभोक्ता भएको धरान नगर क्षेत्रमा दैनिक ३ करोड लिटर पानीको माग छ । तर सुक्खायाममा सुर्दुखर्दु जलाधारको सतहको पानी र चारकोसे जंगलको भूमिगत पानी दैनिक २ करोड लिटर पनि उत्पादन र आपूर्ति हुन नसक्दा खानेपानीको हाहाकार हुने गरेको छ । काकाकुल कतिपय उपभोक्ता ट्यांकरबाट पानी ढुवानी गर्न बाध्य हुने गरेका छन् । कोकाहाको पानी धरानसम्म ल्याउनका लागि मुहान पहिचान भएपछि पाइपलाइन विस्तारका लागि श्रम र सर्वे गर्ने काम एकसाथ भएको थियो । यसबीचमा पाइपलाइन बराहक्षेत्र नगरपालिकाको चावाचा क्षेत्र भएर ल्याउनुपर्ने भएपछि दुई स्थानीय तहबीच विवाद पनि भएको थियो । प्रमुख राईले कोकाहाको पानी धरानसम्म ल्याउन नदिन धेरैचोटि रोक्न खोजिए पनि आफ्नो अभियान सफल भएकामा स्वदेश र विदेशका दाताहरू, श्रमदानमा सहभागी व्यक्ति र संघसंसथा सबैलाई धन्यवाद दिँदै आभार व्यक्त गरे । उनले भने, खानेपानी ल्याउने श्रम अभियानलाई विभिन्न जालसाज गरेर तुहाउन खोजियो, तर आँधीका रूपमा हाम्रो श्रमदान अघि बढ्यो । कसैले छेक्न सकेन । उनका अनुसार बुधबार पाइपलाइनको एयर लिक (हावा फाल्ने) काम सकिएपछि झन् बढी फोर्समा पानी झर्ने र उक्त पानी बोर्डको सुम्निमा ट्यांकी र स्वस्तिका चोकको ट्यांकीमा झारिनेछ ।"
राष्ट्रपति अस्पताल भर्ना,काठमाडौं (कास) राष्ट्रपति रामचन्द्र पौडेल बाँसबारीस्थित सहिद गंगालाल राष्ट्रिय हृदय केन्द्रमा मंगलबार भर्ना भएका छन् । मुटुको एनजिओग्राम गरिएकाले त्यसको निगरानीका लागि २४ अस्पताल भर्ना गरिएको शीतलनिवास स्रोतले बताएको छ । गंगालालका निर्देशक डाचन्द्रमणि अधिकारीसहितको टोलीले पौडेलको स्वास्थ्य परीक्षण गरेको थियो । पौडेल भारतको राजधानी नयाँदिल्लस्थित अखिल भारतीय आयुर्विज्ञान संस्थान (एम्स) मा उपचार गरेर केही दिनअघि मात्रै स्वदेश फर्केका हुन् ।
भीर छिचोल्दै मह खोज्दै,"पूर्वी पहाडी जिल्ला खोटाङको केपिलासगढी१ फेदीका ३४ वर्षीय धनकुमार राईले भीर मौरीको मह निकाल्न थालेको १५ वर्ष भयो । उनीसँगै ३१ वर्षीय किशोर राई, २७ वर्षीय तिलक राई, २६ वर्षीय भैराज राई पनि यो काममा खप्पिस छन् । उनीहरू पर्याङबाट (डोरीको भर्याङ) अक्करे भीरमा चढेर जोखिमपूर्ण पेसा गर्दै आएका छन् । उनीहरूको साथमा सुमाहाङ, धर्मसिंलगायतले सुतारेका रूपमा र किरण राईलगायत अन्य सहयोगीले पनि साथ दिएका छन् । पछिल्लो समय भीरबाट मह निकाल्न साहसिक र मनोरञ्जनको विषय बनेकाले युवा जमात् आकर्षित छ । चोयाको डोरीबाट बनेको पर्याङ, सुता, छपिनी, डालो, दाबिलो, तसुरो, गादा (सेफ्टी) लगायतका सामग्रीको सहयोगमा मह सिकार गरिन्छ । पर्याङको माध्यमबाट चढ्ने, सुताको माध्यमबाट डालो, तसुरो र दाबिलोले मह निकालिन्छ । मह निकाल्नेलाई पर्याङे भनिन्छ भने सुताको माध्यमबाट पर्याङे, दाबिलो, जोतारो, डालोजस्ता सामग्री मह निकाल्ने पर्याङेसम्म पुर्याउँदै अपरेटरको काम गर्नेलाई सुतारे भनिन्छ । पर्याङेले भीरबाट निकालेको मह छान्ने र भाँडामा खन्याउनेलगायतका अन्य धूवाँ लगाउनेलाई सहयोगी भनिन्छ ।फेदीका विभिन्न भीरहरूमा मौरी बस्छ । स्थानीय फुङ्गालुङ सामुदायिक वनको रिप्दौलाको कुहिरे छाँगाभीर, चिलिम लाहुरे सामुदायिक वनको माखाम्लास्थित भीर झर्ना, तेराहास्थित तेराभीरलगायतमा भीर मौरी पाइन्छ । भीर मौरीले जडीबुटीजन्य फूलहरूबाट मह बनाउने भएकाले औषधीय गुण भएकाले यसको मूल्य किलोको दुई हजार रुपैयाँ पर्छ । यो गाउँमा पुस्तौंदेखि यसरी मह निकालिँदै आएको स्थानीय हस्तराम राई बताउँछन् । २०३५ देखि आफूलगायतले र पछिल्लो अवधिमा युवा पुस्ता यसमा आकर्षित भएको उनले सुनाए । अहिले तिनै युवाहरू पेसेवर बन्दा आफूलाई खुसी लागेको राईको भनाइ छ । यी युवाहरू गाउँबाहेक अन्य ठाउँहरूमा पनि भीर मौरीको सिकार गर्न जान्छन् । केपिलासगढी७ सुङ्देल र भोजपुरका विभिन्न ठाउँहरूमा भीर मह झिक्न जाने गरेको किशोर राईले बताए । यसबारे सुनेर काठमाडौंबाट गाउँ आएको फेदी शुक्रबारेका राजन राईले बताए । भीर मौरीको बासस्थान भएकैले यो क्षेत्र पर्यावरणका हिसाबले पनि उपयुक्त छ भन्ने प्रमाणित भएकाले स्थानीय, प्रदेश र संघ गरी तीनै तहका सरकारले पर्यटन प्रवर्द्धनमा जोड दिनुपर्ने स्थानीय लक्ष्मण राईको भनाइ छ । गाउँमा साहसिक र भरपूर मनोरञ्जन गर्न पाइने भीर मह सिकार गर्न पाइन्छ, उनले भने, यस्तो चाहना राख्नेहरूका लागि सरकारले विशेष योजना बनाएर पर्यटन प्रवर्द्धन गर्नुपर्छ । बगाले सामुदायिक वनको ओख्रे भीर, चिलिम लाहुरे सामुदायिक वनको थाकु भीर, जलजले भीर, छिमालुङ सामुदायिक वनको शब्द भीर, खर्सुडाँडा भीरलगायतमा भने यो वर्ष भीर मौरी नबसेको स्थानीय तीर्थमणि राईले बताए । जलवायु परिवर्तन तथा कागज उद्योगमा प्रयोग गरिने रासायनिक पदार्थका कारण नष्ट भएकाले उक्त भीरहरूमा मौरी नआएको उनको भनाइ छ । उक्त ठाउँको बगाले सामुदायिक वनले कागज उद्योग सञ्चालन गरेपछि मौरी नष्ट भएको स्थानीयवासी बताउँछन् । उँधौलीका बेला कात्तिकमंसिर उँभौलीका बेला जेठअसार गरी दुईचोटि भीर मह सिकार गरिन्छ । भीर मह सिकारलाई पर्यटनसँग जोड्ने योजना बनाइने उक्त वडाध्यक्ष नीरकुमार राईले बताए । यो मौरीले जडीबुटीजन्य फूलका रसबाट मह बनाउने भएकाले महको माग धान्न नसकेको उनको भनाइ छ । हामीले भीर मौरी संरक्षण गर्दै पर्यटन प्रवर्द्धन गर्ने योजना बनाउँदै छौं, उनी भन्छन्, महको माग पनि प्रशस्त भएकाले यसैबाट मनग्गे आम्दानी गर्ने योजना बनाउँछौं ।"
जलहरी प्रकरणको अनुसन्धान प्रभावित बनाउन रुवाबासी,"(काठमाडौं)पशुपतिनाथ मन्दिरमा चढाइएको सुनको जलहरी प्रकरण बाहिरिएको दुई वर्षपछि पशुपति क्षेत्र विकास कोषका सदस्य सचिव मिलनकुमार थापाले यसमा आफ्नो कुनै अनियमितता नभएको जिकिर गरेका छन् । जलहरी बनाउँदादेखि मन्दिरमा चढाउँदासम्मका प्रक्रिया शंकास्पद र सुन हिनामिना भएको विषय बाहिरिएपछि अख्तियार दुरुपयोग अनुसन्धान आयोगले अनुसन्धान गरिरहेको छ । जलहरी प्रकरणकै मुद्दा सर्वोच्च अदालतमा समेत विचाराधीन छ । सदस्य सचिव थापासँग नै अख्तियारले दुई वर्षअघि बयान लिइसकेको छ । जलहरीको तौल र त्यसको गुणस्तरको अनुसन्धान बाँकी रहेको अख्तियार स्रोत बताउँछ । त्यसको टुंगो लागिनसकेको अवस्थामा राष्ट्रिय सभाअन्तर्गतको राष्ट्रिय सरोकार तथा समन्वय समितिले जलहरी प्रकरणबारे बुझ्न थापालाई मंगलबारको बैठकमा डाकेको थियो । त्यस क्रममा थापाले जलहरी निर्माणमा अनियमितता नभएको र तौलसमेत तोकिएको परिमाणअनुसार नै रहेको जिकिर गरेका हुन् । नेपाल सरकारले दिएको ३० करोड र पशुपति क्षेत्र विकास कोषबाट ५० करोड खर्चिएर बनाइएको सुनको पूरा परिमाणमा जलहरी नबनाई हिनामिना गरेको भन्दै अख्तियारमा उजुरी परेको थियो । त्यसपछि अघि बढेको अनुसन्धान क्रममा जलहरीको मुचुल्का नै शंकास्पद देखिएको थियो भने जलहरीको निर्माणमा तामाको काम गर्ने कालिगड खटाइएका थिए । तोकिएको परिमाणमा जलहरी नबनाएको स्वयं कोषकै मुचुल्काबाट खुल्छ भने जलहरी बनाउँदा लगाइने अन्य धातुको मात्रा पनि तोकिएभन्दा बढी लगाइएको आरोप छ । अनुसन्धान प्रभावित बनाउने गरी थापाले जलहरीमा १० केजी सुन नपुगे आफू फाँसीको सजाय भोग्न तयार रहेको समितिमा जिकिर गरेका छन् । जलहरीको सुनको तौल लिन आफूले पटकपटक गरेको आग्रहलाई बेवास्ता गर्दै राज्यले चोर करार गर्न खोजेको भन्दै सदस्य सचिव थापा बैठकमै रोएका थिए । राज्यका माथिल्लो निकायबाट आएको निर्देशन आफूले पालना मात्र गरेको उनको भनाइ थियो । राज्यका प्रमुखहरूले जे निर्देशन दिनुहुन्छ, त्यो गर्नु के गलत हो ? त्यतिखेर सम्माननीय प्रधानमन्त्री केपी शर्मा ओली हुनुहुन्थ्यो । सम्माननीय राष्ट्रपति विद्यादेवी भण्डारीज्यू हुनुहुन्थ्यो । उहाँहरूको निर्देशनमा हामीलाई शिवरात्रिभरिमा त्यो सकाउनु भनिएको थियो, हामीले सकायौं । गल्ती के गर्यौं ?, उनले भने, नेपाली सेनालाई विश्वास गर्ने कि नगर्ने ? यो सुनको जलहरीमा नेपाली सेना २४ घण्टा ड्युटीमा रहेको भिजुअल अहिले यदाकदा अनलाइनमा आइरहेको छ । सुन हराएको हो भने सेनाले जिम्मा लिन पर्ने कि नपर्ने भनेर मैले प्रधानसेनापतिज्यूसँग पनि कुरा गरेको थिएँ । यति त्रुटिपूर्ण भएको हो कि हामीले त्यो सुनको जलहरी हाल्दै गर्दा हाम्रो प्रदेश सांसद नरोत्तम वैद्य र अधिवक्ता निकिता ढुंगानाले सुनको जलहरी हाल्नु हुन्न भनेर अदालतबाट अन्तरिम आदेश ल्याउनुभयो, सदस्य सचिव थापाले थपे, ९६ किलो ८ सय २२ ग्राम सुन तयार भइसकेको छ । १० केजी भएको छैन भनेपछि हामीले त्यो माइन्युटमा नलेखेको मात्रै हो । १० केजी सुन शिवले पहिरिराख्नुभएको छ । जलहरीमा ११ केजी सुन घोटाला भएको र त्यसमा कोषकै पदाधिकारी संलग्न रहेको समाचार कान्तिपुरले ०७८ भदौ २२ मा प्रकाशित गरेको थियो । ०७७ माघ १२ मा पत्नी राधिका शाक्य र सहयोगीका साथ पशुपतिनाथ मन्दिर पुगेर संकल्प पूजा गरेका तत्कालीन प्रधानमन्त्री ओलीले करिब १ अर्ब रुपैयाँ लागतमा जलहरी राख्ने घोषणा गर्दै त्यसका लागि सरकारले ३० करोड दिने बताएका थिए । लगत्तै पशुपति क्षेत्र विकास कोषले सरकारले दिने रकममा ५० करोड आफैं थपेर १ सय ८ केजीको जलहरी राख्ने निर्णय गरेको थियो । जलहरी राख्ने समग्र प्रक्रियामा सामेल सदस्य सचिव प्रदीप ढकाल चारवर्षे कार्यकाल पूरा गरेर ०७८ साउन ३१ मा बाहिरिएका थिए भने भदौ १२ मा तत्कालीन कोषाध्यक्ष थापाको पनि कार्यकाल सकिएको थियो । त्यसअघि असार २९ मा ओली प्रधानमन्त्रीबाट बाहिरिएसँगै शेरबहादुर देउवाको नेतृत्वमा सरकार बनेको थियो । करिब दुई महिना देउवाले संस्कृति, पर्यटन तथा नागरिक उड्डयनमन्त्रीको कार्यभार सम्हालेकै बेला निवर्तमान कोषाध्यक्ष थापा भदौ १८ मा सदस्य सचिव नियुक्त भएका थिए । अख्तियारले भदौ १७ गते नै जलहरी प्रकरणमा बयानका लागि बोलाए पनि अटेर गरेर बसेका थापालाई भोलिपल्टै देउवाले सदस्य सचिवमा नियुक्ति दिएका थिए । त्यसको तीन दिनपछि अख्तियारले थापासँग करिब ५ घण्टा बयान लिएको थियो । त्यसपछि जलहरी प्रकरणमा जोडिएका पर्यटन मन्त्रालय र कोषका पदाधिकारी, सदस्यलगायत २५ जनाभन्दा बढीसँग अख्तियारले बयान लिएको थियो । १ सय ३ केजी (२४ क्यारेटको गुणस्तर) सुनमा ३ प्रतिशत तामा र १ प्रतिशत चाँदी राखेर पगाल्ने भनिए पनि जलहरीमा तामाको परिमाण ९ प्रतिशतसम्म राखिएको आरोप छ । अरू धातु मिसाएपछि २२ क्यारेटको सुन बन्ने भनिएको थियो । सोहीअनुसार १ सय ८ केजीको जलहरी बनाइएको विवरण अख्तियारले बरामद गरेको कोषको कागजातमा उल्लेख छ । जलहरी भने ९६ केजी ८ सय २२ ग्रामको मात्रै राखिएको उल्लेख छ । त्यतिमात्र होइन, जलहरी बनाउँदा सेनाको सुरक्षा साक्षी राख्नुपर्नेमा गुपचुप बनाएर ओसारपसारमा मात्रै सेनाको गाडी प्रयोग गरिएको खुलेको छ । जलहरी बनाउन कोषले नेपाल राष्ट्र बैंकबाट करिब १ सय ३ केजी सुन खरिद गरेको थियो । २४ क्यारेटको सुन पगालेर २२ क्यारेटको बनाउन त्यसमा ३ प्रतिशत तामा र १ प्रतिशत चाँदी राखिएको अभिलेख छ । सुन, चाँदी र तामासहितको मिसावटमा २२ क्यारेटको १ सय ८ केजी तौलको जलहरी राख्ने भनिएको थियो । कोषको रेकर्डमा भने जलहरी बनाएको सुनको परिमाण ९६ केजी ८ सय २२ ग्राम भएको मुचुल्का उठाइएको छ । जुन मुचुल्कासहितका कागजात अहिले पनि अख्तियारको नियन्त्रणमा छ । करिब ११ केजी सुन कसले गायब पार्यो भन्ने विषय अनुसन्धानकै क्रममा छ । जलहरी निर्माणको प्रक्रियाबाट बाहिर राखिएका कोषका पाँच सदस्यले हिसाबकिताब माग्दा पदाधिकारीले नदिएपछि अनियमितताको विषय बाहिरिएको थियो । त्यहीबीच यो प्रकरणबारे अख्तियारमा उजुरी परेको थियो । सुन गायब पार्न कोषका पदाधिकारीले गुपचुप निकटका कालिगड मार्फत काम गराएर ढुवानीमा मात्रै सेनाको गाडी प्रयोग गरेका थिए । अख्तियारले यो विषयमा सेनाबाट पनि जानकारी लिएको स्रोत बताउँछ । त्यसलाई पुष्टि गर्ने आधार जलहरी राख्नुअघि तयार पारिएको मुचुल्कामा पनि केरमेट छ । उपस्थित नै नभएका मानिसको उपस्थिति देखाइएको छ । मुचुल्का गर्दा २८ जना उपस्थित भएको उल्लेख गरिएको छ । मूल पुजारी रावल गणेश भट्टसहित ६ भट्ट र भण्डारीले मुचुल्का कागजमा हस्ताक्षर नै गरेका थिएनन् । हस्ताक्षर नगर्नेसँग पनि अख्तियारले सोधपुछ गरिसकेको छ । मुचुल्कामै जलहरीको परिमाण सुरुमा अंक र अक्षर दुवैमा ९५ केजी ८ सय २२ ग्राम उल्लेख छ । त्यसलाई पछि सच्याएर ९६ केजी ८ सय २२ ग्राम बनाएको स्पष्ट देखिन्छ । बाँकी ११ केजी सुन त गायब नै छ । तर जलहरीका लागि ल्याइएको सुन सबै चढाइएको थापाको दाबी छ । जुन विषय अख्तियारले अनुसन्धान गरिरहेको छ ।"
सेवा आयोग अध्यक्षलाई दुर्व्यवहार,"मोरङ (कास) पूर्वाञ्चल विश्वविद्यालयमा २२ वर्षपछि विज्ञापन खुलाएर कर्मचारी भर्ना प्रक्रिया अघि बढाएका सेवा आयोग अध्यक्ष महेशराज दाहाललाई नेविसंघ, मोरङले दुर्व्यवहार गरेको छ । सुनसरीको इटहरी उपमहानगरको आँपगाछीस्थित आवासमा प्रवेश गरेर सोमबार नेविसंघका नेताहरूले दाहालको अनुहारमा मोसोजस्तो कालो पदार्थ पोखिदिएका हुन् । सेवा आयोगको अध्यक्ष भएपछि दाहालले अधिकृतदेखि श्रेणीविहीनसम्मका १ सय १५ कर्मचारी भर्ना गर्न २०७८ चैत १५ मा विज्ञापन खुलाएका थिए । पहिलो पत्रको परीक्षा २०७९ भदौ २६ देखि २८ सम्ममा लियौं, दाहालले भने, २०७९ असोज २४ मा परिणाम सार्वजनिक गरेदेखि विद्यार्थी आन्दोलनका कारण कुनै प्रक्रिया अघि बढ्न सकेको छैन ।पहिलो पत्रको परीक्षाको परिणाम सार्वजनिक भएपछि नेविसंघ, अखिल क्रान्तिकारी र अनेरास्ववियुले संयुक्त रूपमा विश्वविद्यालय, आयोगको कार्यालयलगायतमा तालाबन्दी गरेका थिए । विश्वविद्यालयको नियम, कानुनअनुसार लोक सेवा आयोगको प्रतिनिधिसमेत राखेर कर्मचारी भर्नाका लागि आवेदन खुलाउने, परीक्षा लिनेलगायतका प्रक्रिया मात्रै सञ्चालन गर्ने कार्यालय हो भने किन तालाबन्दी गरेको भनेर विद्यार्थीहरूलाई सोधेका थियौं, दाहालले भने । विश्वविद्यालयको पदपूर्ति प्रक्रिया रोकिएपछि गत जेठ १४ मा सुन्दरहरैंचा नगरस्तरीय सर्वपक्षीय भेला बोलाइएको थियो । भेलामा स्थानीय नेताहरूले निर्णय गरेर ताला फुटाएका थिए । नेविसंघका मोरङ सभापति शरद पोखरेलले विद्यार्थीको समस्यालाई बेवास्ता गरेपछि सोमबारको घटना निम्तिएको बताए । ताला फुटाएपछि विद्यार्थी नेताहरू सम्मलित टोलीले उपकुलपति यादव कोइरालासँग कुराकानी गर्न जाँदा बेवास्ता गरिएको उनको भनाइ छ । नेविसंघका केन्द्रीय सभापति दुजाङ शेर्पाले भने पूर्वाञ्चल विश्वविद्यालय सेवा आयोगका अध्यक्ष दाहाललाई मोसो दलेर दुर्व्यवहार गरेको घटनामा नेविसंघको कुनै संलग्नता नभएको दाबी गरेका छन् । विश्वविद्यालयका डिनहरूले संयुक्त विज्ञप्ति निकाली घटनाको भर्त्सना गरेका छन् । यस्तो गैरशैक्षिक क्रियाकलापले विश्वविद्यालयको गरिमामा आँच आउनुका साथै शैक्षिक गतिविधि सञ्चालन गर्ने सबै हतोत्साहित भएको विज्ञप्तिमा उल्लेख छ । यस्ता गतिविधिबाट सिर्जित समस्यालाई सम्बद्ध सबै पक्षबाट तत्काल समाधान गर्नुका साथै तालाबन्दी अबिलम्ब खुलाउन र परीक्षालाई नियमितता दिन डिनहरूले माग गरेका छन् । यस्तै, विद्यार्थी संगठनहरुले जेठ २८ देखि गरेको अनिश्चितकालीन तालाबन्दीले दैनिक कार्य सम्पादनमा अवरोध सिर्जना भएको र विद्यार्थीको परीक्षालगायत कार्य प्रभावित भएको उल्लेख गर्दै विश्वविद्यालयको परीक्षा व्यवस्थापन कार्यालयले सहज वातावरण बनाइदिन सार्वजनिक अपिल गरेको छ ।"
कोशीमा अध्यादेशमार्फत बजेट ल्याउने तयारी,"(मोरङ) कोशी प्रदेशमा अल्पमतमा परेका मुख्यमन्त्री हिक्मतकुमार कार्कीले अध्यादेशबाट बजेट ल्याउने तयारी गरेका छन् । प्रदेशसभाको बैठक बुधबार बस्दै छ । बजेट अधिवेशन अन्त्य गर्ने प्रदेश सरकारको तयारीका बीच दिउँसो १ बजेका लागि बैठक बोलाइएको हो । मुख्यमन्त्री कार्कीले अध्यादेशबाट बजेट ल्याउन बुधबार नै बजेट अधिवेशन अन्त्य गर्ने तयारी गरेको मुख्यमन्त्री तथा मन्त्रिपरिषद्को कार्यालयले जनाएको छ । प्रत्येक वर्षको पहिलो अधिवेशन प्रारम्भ भएपछि प्रदेशसभा बैठकलाई सम्बोधन गर्ने संविधानको धारा १८४ को उपधारा (२) को व्यवस्थाअनुसार प्रदेशसभा बैठकको कार्यसूची तय गरिएको छ । अध्यादेशबाट बजेट ल्याउन जटिल हुने देखेर प्रदेश सरकारले बुधबारको बैठकपछि बजेट अधिवेशन अन्त्य गर्ने तयारी गरेको एमालेका एक सांसदले बताए । प्रदेश सरकारले असार १ मा बजेट ल्याउनैपर्ने व्यवस्था छ । तर, आफ्नो पार्टी नेतृत्वको प्रदेश सरकार अल्पमतमा परिसकेकाले अध्यादेशको विकल्प नभएको एमाले सांसद लीलाबल्लभ अधिकारीले बताए । प्रतिपक्षी दल कांग्रेसका प्रमुख सचेतक भूपेन्द्र राई र माओवादी केन्द्रका नेता इन्द्रबहादुर आङ्बोले अल्पमतमा परिसकेको प्रदेश सरकारले संवैधानिक व्यवस्थाविपरीत अध्यादेशमार्फत बजेट ल्याउन नमिल्ने जिकिर गरे । संविधानको धारा २०७ मा प्रदेशको अर्थमन्त्रीले प्रत्येक आर्थिक वर्षको राजस्व र व्ययको अनुमान प्रदेशसभा समक्ष पेस गर्नुपर्ने व्यवस्था छ । त्यसैले आर्थिक मामिला तथा योजना मन्त्रालयको समेत जिम्मेवारी सम्हालेका मुख्यमन्त्री कार्कीले संवैधानिक व्यवस्थालाई छलेर अध्यादेशमार्फत बजेट ल्याउन नमिल्ने उनीहरूको तर्क छ । संविधानको धारा २०२ को उपधारा (१) अनुसार प्रदेशसभा चलिरहेको अवस्थामा बाहेक अन्य अवस्थामा तत्काल केही गर्न आवश्यक परेमा प्रदेश मन्त्रिपरिषद्को सिफारिसमा प्रदेश प्रमुखले अध्यादेश जारी गर्न सक्ने व्यवस्था छ । एमाले सांसद अधिकारीले संविधानको धारा २०२ ले प्रदेशसभा नचलेको अवस्थामा सरकारलाई तत्काल केही गर्न आवश्यक पर्दा अध्यादेश ल्याउन मिल्ने कि नमिल्ने भन्दै प्रतिप्रश्न गरे । मुख्यमन्त्री कार्कीले बजेट अधिवेशन अन्त्य गरेर अध्यादेशमार्फत असार १ मा बजेट ल्याए पनि असार १५ सम्ममा नै प्रदेशसभाबाट अस्वीकृत हुने अवस्था छ । उनले असार १५ भित्र प्रदेशसभाको हिउँदे अधिवेशन आह्वान गरेर विश्वासको मतका लागि प्रस्ताव राख्नैपर्ने बाध्यात्मक अवस्था छ । संविधानको धारा २०२ को उपधारा २ (क) मा अध्यादेश जारी भएपछि बसेको प्रदेशसभाको बैठकमा पेस गरिने र प्रदेशसभाले स्वीकार नगरेमा स्वतः निष्क्रिय हुने व्यवस्था छ । मुख्यमन्त्री कार्कीले प्रदेशसभामा बहुमत सिद्ध गर्न नसकेको अवस्थामा अध्यादेशमार्फत ल्याइएको बजेट अस्वीकृत हुन्छ । सांसद अधिकारीले प्रदेशसभाको बैठक बसेपछि अध्यादेश पेस गर्नैपर्ने हो तर बहुमत प्राप्त नहुने अवस्थामा मुख्यमन्त्रीले किन प्रदेशसभा बैठकको झन्झट फस्ने, त्यस्तो अवस्थामा राजीनामा दिएर हिँड्ने सहज विकल्प रहेको बताए । मुख्यमन्त्रीले राजीनामा दिएपछि अर्को सरकार बन्न र प्रदेशसभा बैठक बस्न समय लाग्ने हुँदा अध्यादेशबाट ल्याइएको बजेट कार्यान्वयनमा गइसक्ने उनको तर्क छ । ९३ सदस्यीय प्रदेशसभामा एमालेका ४० र राप्रपाका ६ गरी ४६ प्रदेश सांसदको मात्रै समर्थन रहेकाले मुख्यमन्त्री कार्की नेतृत्वको सरकार अल्पमतमा छ ।"
स्पेस एक्सका १४ वर्षीय इन्जिनियर,"(काठमाडौं)पटकपटक चर्चामा आइरहने अर्बपति हुन्, इलन मस्क । सामाजिक सञ्जाल ट्वीटर खरिद गरेपछि चर्चासँगै विवादको पनि पर्याय बनेका मस्क फेरि अन्तर्राष्ट्रिय सञ्चारमाध्यममा छाएका छन् । कारण हो, उनको अर्को कम्पनी स्पेस एक्सले गरेको पछिल्लो निर्णय । अन्तरिक्ष कम्पनी स्पेस एक्सका मालिक मस्कले सोमबार एक १४ वर्षीय किशोरलाई जागिर दिएका छन् । त्यो पनि सफ्टवेयर इन्जिनियरका रूपमा । उनी स्पेस एक्सका हालसम्मकै कम उमेरका कर्मचारी हुन् । र, अर्बपतिको कम्पनीमा जोडिन पाउने ती भाग्यमानी हुन्, अमेरिकाको सान फ्रान्सिस्कोका कैरान क्वाजी । ११ वर्षको उमेरमा कम्प्युटर साइन्स एन्ड इन्जिनियरिङ अध्ययनका लागि सान्टा क्लारा विश्वविद्यालय भर्ना भएका थिए क्वाजी । उनी यही महिना ग्य्राजुएट हुँदै छन् । विश्वविद्यालयको १७२ वर्षे इतिहासमा सबैभन्दा कम उमेरमै स्नातक सक्नेमा पर्छन् उनी । अंग्रेजीमा एउटा भनाइ छ एज इज जस्ट अ नम्बर (उमेर एउटा अंक मात्र त हो) । त्यसैलाई चरितार्थ गरिदिएका छन् क्वाजीले । फन र टेक्निकल्ली च्यालेन्जिङ अन्तर्वार्ता प्रक्रिया पूरा गरेपछि उनले कम्पनीसँग जोडिने मौका पाएको स्पेस एक्सले जनाएको छ । कम्पनीका अनुसार उनी मानिसलाई मंगलग्रहमा पठाउने स्पेस एक्सको परियोजनामा आबद्ध हुनेछन् । स्पेस एक्सले सोमबार मात्रै ५२ वटा स्टारलिंक स्याटेलाइट पृथ्वीको तल्लो कक्षमा छाडेको थियो । स्पेस एक्सको फाल्कोन९ बुस्टर रकेट ५२ वटा स्टारलिंक स्याटेलाइट बोकेर सोमबार बिहान फ्लोरिडास्थित प्रक्षेपण केन्द्रबाट लन्च गरिएको थियो ।रकेटको माथिल्लो भागमा रहेको स्टारलिंकका ५२ स्याटेलाइट पृथ्वीको तल्लो कक्षमा छाडिएको हो । स्पेस एक्सले हालसम्म ४ हजार ५ सयभन्दा बढी स्टारलिंक स्याटेलाइट कक्षमा राखिसकेको छ । तीमध्ये ४ हजार २ सय वटा सञ्चालनमा रहेको जनाइएको छ । इलन मस्कले स्टारलिंक मेघा कन्स्टिलेसन निर्माणका लागि १२ हजार स्याटेलाइट राख्ने अनुमति पाइसकेका छन् । थप ३० हजार वटा स्याटेलाइट राख्न स्पेस एक्सले अनुमति माग गरेको जनाइएको छ । म स्टारलिंक इन्जिनियरिङ टिममा सफ्टवेयर इन्जिनियरका रूपमा आबद्ध भएको छु, क्वाजीले भनेका छन् । उनले लिंक्डइनमा आफ्नो बायोडाटा अपडेट गर्दै स्पेस एक्सलाई पृथ्वीकै सबैभन्दा उत्कृष्ट कम्पनी को संज्ञा दिएका छन् । उमेरभन्दा पनि आफ्नो सीप र क्षमता हेरेर कम्पनीले जागिर दिएको क्वाजीको भनाइ छ । समसामयिक गतिविधिमा निकै चासो राख्ने क्वाजी सानै उमेरदेखि निकै जिज्ञासु र बौद्धिक थिए । लस एन्जलस टाइम्सका अनुसार उनले दुई वर्षको उमेरदेखि नै प्रस्टसँग पूरा वाक्य बोल्न थालेका थिए । त्यतिबेलैदेखि उनी सञ्चारमाध्यममा सुनेका समाचार साथीहरू र शिक्षकलाई सुनाउने गर्थे । उनी ९ वर्षको उमेरमा कक्षा तीनमा थिए । तर स्कुलको पढाइ उनलाई निकै सहज लाग्यो । १० वर्षको उमेरमा क्वाजीले सामुदायिक कलेजमा भर्ना पाएका थिए । त्यसपछि ११ वर्षको उमेरमा उनी कम्प्युटर साइन्स तथा इन्जिनियरिङ पढ्न सान्टा क्लारा विश्वविद्यालय पुगेका थिए । प्रतिष्ठित एसोसिएसन फर कम्प्युटर मेसिनरीको सदस्यसमेत भइसकेका क्वाजीले एसोसिएटेड स्टुडेन्ट गभर्नमेन्टमा सिनेटरको भूमिकासमेत निर्वाह गरिसकेका छन् । उनका शैक्षिक सल्लाहकार अहमेद अमेरले ज्ञानका लागि क्वाजीको तिर्खा अतृप्त रहेको बताउँछन् । पढाइमा अब्बल उनले फुर्सदको समयमा साइन्स फिक्सन पढ्ने र विभिन्न गेम खेल्ने गर्थे । खासगरी उनले फ्लिप डिक लिखित साइन्स फिक्सन र क्रिड सिरिज गेम निकै रुचाउँछन् । त्यसो त, सामाजिक सञ्जालहरू पनि बाक्लै चलाउँछन् उनले । त्यसै क्रममा २०२३ को सुरुवातमा क्वाजीले एउटा जागिरका लागि अन्तर्वार्ताको तयारी गरिरहेको भन्दै इन्स्टाग्राममा पोस्ट राखेका थिए । जागिरमा छनोट भएको केही साताअघि भने उनले आफ्नो आवेदन स्वीकृत भएको उल्लेख गरेका थिए । स्पेस एक्सको जागिरे भए पनि उनले आफ्नी आमा जुलियालाई लिएर क्यालिफोर्नियाबाट वासिङ्टनमा बसाइँ सर्ने जनाएका छन् । (एजेन्सीहरूको सहयोगमा)"
'गणपति भदौ १४ मा,"काठमाडौं (कास) नेपाली फिल्म गणपति आगामी भदौ १४ मा रिलिज हुने भएको छ । निर्माण पक्षले मंगलबार फिल्मका एक पोस्टरसमेत सार्वजनिक गरेको छ । त्यसका साथै, त्रिनेत्रम् डिस्ट्रिब्युसनले वितरणको जिम्मा छाडेपछि सुनील मानन्धरले जिम्मेवारी लिएका जनाइएको छ । त्यस्तै, फिल्ममा निर्माताका रूपमा रामप्रसाद रिजाल जोडिएका निर्माण पक्षले जनाएको छ । सविन अधिकारी निर्देशित फिल्मले सामाजिक विषयवस्तु उठान गरेको छ । कुनै बेला समाजको भगवान् बनेको व्यक्तिलाई कालान्तरमा त्यही समाजले कसरी नारकीय व्यवहार गर्छ भन्ने कथा फिल्ममा देखाइएको छ । फिल्ममा मुकुन भुसाल र मेनुका प्रधानको मुख्य भूमिका छ । त्यसका साथै, फिल्ममा प्रकाश घिमिरे, सूर्यमाला शर्मा, राजाराम पौडेल, जयनन्द लामा, पुष्कर गुरुङ, अंशु मानन्धर, सुशील पोखरेल, देवेन्द्र बब्लु, कालु राना, अनिश अधिकारी, कविता न्यौपानेलगायतले अभिनय गरेका छन् ।"
९ स्रष्टालाई लोक तथा दोहोरी गीत प्रतिष्ठानको सम्मानार्थ सदस्यता,"काठमाडौं (कास) राष्ट्रिय लोक तथा दोहोरी गीत प्रतिष्ठानले ९ जना लोक स्रष्टालाई सम्मानार्थ सदस्यता प्रदान गर्ने भएको छ । कास्कीको मादी गाउँपालिकाको ताङतिङमा भएको प्रतिष्ठानको केन्द्रीय कार्यसमितिको घुम्ती बैठकले उक्त निर्णय गरेको प्रतिष्ठानकी अध्यक्ष रीता थापामगरले जानकारी दिइन् । लोक स्रष्टा बमबहादुर कार्की, नन्दकृष्ण जोशी, प्रेमदेव गिरी, हरिदेवी कोइराला, कुमार बस्नेत, शम्भु राई, प्रेमराजा महत, कृष्ण गन्धर्व र रामप्रसाद खनाललाई प्रतिष्ठानको सम्मानार्थ सदस्यता प्रदान गर्ने निर्णय गरिएको हो । त्यसैगरी, बैठकले प्रतिष्ठानका सल्लाहकार नारायण रायमाझीको सांगीतिक साँझ आयोजना गर्ने निर्णय लिएको छ । उक्त कार्यक्रम आगामी भदौमा गरिने जनाइएको छ । बैठकको निर्णयअनुसार अब हरेक वर्ष एकजना लोक स्रष्टाको सांगीतिक साँझ आयोजना गरिनेछ ।"
कान्तिपुर हिसान एडुफेयर भोलिदेखि,"(काठमाडौं)आठौं कान्तिपुर हिसान एडुफेयर बिहीबारदेखि काठमाडौंको भृकुटीमण्डपमा हुने भएको छ ।मंगलबार पत्रकार सम्मेलन गरी आयोजकले शैक्षिक मेलाको तयारी पूरा भएको जनाए । एसईई परीक्षा दिएर कक्षा ११ मा भर्नाको तयारीमा रहेका र कक्षा १२ को परीक्षापछि उच्चशिक्षाको पर्खाइमा रहेका विद्यार्थीलाई लक्षित गरी जेठ ३२ गतेदेखि असार ३ गतेसम्म ४ दिने एडुफेयर हुन लागेको हो ।हिसानका उपाध्यक्ष तथा एडुफेयर संयोजक टंकराज आचार्यले विद्यार्थी, अभिभावकलाई शैक्षिक परामर्श दिने उद्देश्यले आयोजना गरिएको जानकारी दिए । नेपालमा सञ्चालित शिक्षालयहरूले दिने गुणस्तरीय र उत्कृष्ट शिक्षाका बारेमा उचित जानकारी एवं परामर्श नहुँदा कुन विषय किन पढ्ने, विषयको छनोट कसरी गर्ने भन्ने कुरामा अन्योलता साथै कतिपय विद्यार्थी तथा अभिभावकको विदेश मोहका कारणले शिक्षा प्राप्तिका लागि ठूलो धनराशी विदेशिएको छ, उनले भने, यस्ता समस्याबाट मुक्त हुन र ठूलो धनराशी विदेश जानबाट जोगाउन तथा विद्यार्थी, अभिभावक र शिक्षा क्षेत्रसँग सम्बन्धित व्यक्तिहरूलाई एकै छानामुनि गुणस्तरीय शिक्षाका बारेमा विस्तृत जानकारी दिने उद्देश्यले सञ्चालन गरिएको हो । मेलामा विद्यालय शिक्षा (कक्षा १११२) देखि विभिन्न विश्वविद्यालयबाट सम्बन्धन लिई कार्यक्रम सञ्चालन गरेका, प्राविधिक एवं उच्च प्राविधिक कार्यक्रम सञ्चालन गरेका संस्थाहरूको सहभागिता रहने आचार्यद्वारा जारी विज्ञप्तिमा उल्लेख छ । त्रिभुवन, काठमाडौं, पोखरा, पूर्वाञ्चल, मध्यपश्चिम र सीटीईभीटीको सम्बन्धन लिएका ७५ भन्दा बढी शैक्षिक संस्थाको मेलामा सहभागिता हुने जनाइएको छ । पहिलो पटक मेला काठमाडौं विश्वविद्यालयले समेत उपस्थिति जनाउन लागेको उनले बताए ।कान्तिपुर पब्लिकेशन्स् र उच्च शिक्षालय तथा माध्यमिक विद्यालय संघ (हिसान) ले संयुक्त रूपमा मेलाको आयोजना गरेका हुन् । भूकम्प र कोभिडका बेलाबाहेक निरन्तर कान्तिपुर हिसान एडुफेयर हुँदै आएको छ । विगतका वर्षमा २ लाखभन्दा बढीले अवलोकन गरेको तथ्यांक छ । मेलामा निःशुल्क प्रवेशको व्यवस्था गरिएको छ । मेलामा सहभागीमध्ये एक हजारभन्दा बढी विद्यार्थीले पूर्ण तथा आंशिक छात्रवृत्तिको अवसर पाउने आयोजकको भनाइ छ । स्वदेशी शिक्षाका बारेमा अन्योलमा रहेका विद्यार्थीलाई जानकारी र सूचना दिने उद्देश्यले मेला आयोजना गरिएको पब्लिकेशन्स्का सीईओ महेश स्वाँरले बताए । कहाँ पढ्ने कस्तो शैक्षिक संस्था चयन गर्ने, के विषय रोज्ने मेलाको अवलोकन गरेपछि विद्यार्थीअभिभावकले छान्न सक्छन्, उनले भने, शैक्षिक संस्था चिनाउन, नेपालमा पनि उत्कृष्ट र गुणस्तरीय शिक्षा छ भन्ने म्यासेज दिन खोजेका हौं ।हिसानका वरिष्ठ उपाध्यक्ष युवराज शर्माले यहाँका शिक्षण संस्थाहरूले उत्कृष्ट र गुणस्तरीय शिक्षा दिन सक्छौं भन्ने मेलाबाट प्रतिबद्धता जनाउने गरेको बताए । अहिले विद्यार्थी विदेशी लहर चलेको छ, विद्यार्थी नेपालमै पढ्नभन्दा पनि विदेश जाने तयारी छन्, उनीहरूलाई विदेशमा जत्तिकै शिक्षा यहाँ पनि पाइन्छ है भनेर सचेतना दिन खोजिएको हो, उनले भने, अभिभावक, विद्यार्थीलाई शिक्षण संस्था मेलामा चिनाउने हो । विद्यार्थीलाई पढ्ने विषयसंकाय, पाठ्यक्रम, शैक्षिक संस्था, भर्ना, शुल्क, छात्रवृत्ति लगायत विविध जानकारी दिइने आयोजकले जनाएको छ । शैक्षिक संस्थाका शिक्षक र पढिरहेका विद्यार्थीसँग मेलामा आउने विद्यार्थीले काउन्सिलिङ गर्न पाउने व्यवस्था गरिएको छ । मेलाको सभामुख देवराज घिमिरेले उद्घाटन गर्ने कार्यक्रम रहेको छ ।"
फोकल्यान्ड युद्धको अन्त्य,"सन् १९८२ मा आजकै दिन (जुन १४) मा फोकल्यान्ड युद्ध अन्त्य भएको थियो । अर्जेन्टिनाले फोकल्यान्ड टापु (बेलायती उपनिवेश) माथि आक्रमण गरेका कारण दुई देशबीच युद्ध सुरु भएको थियो । १९८२ को अप्रिल २ मा अर्जेन्टिनी सेनाले फोकल्यान्ड टापु अतिक्रमण गरेपछि भोलिपल्ट बेलायतले सेना पठाएर जवाफी कारबाही सुरु गरेको थियो । बेलायतमा राजनीतिक तथा आर्थिक संकट उत्पन्न भएको मौका छोपेर अर्जेन्टिनाले फोकल्यान्ड टापुमा आक्रमण गरेको थियो । बेलायतकी तत्कालीन प्रधानमन्त्री मार्गरेट थ्याचरले आफ्नै दलका नेताहरूको विरोधसँग जुध्दै अर्जेन्टिनाविरुद्ध फोकल्यान्डमा युद्ध लड्ने निर्णय लिएकी थिइन् । जसका कारण उनी १९८३ मा दोस्रो कार्यकालका लागि विजयी भएकी थिइन् । १९७९ को मे ४ देखि करिब ११ वर्ष बेलायतमा शासन गरेकी थ्याचर युरोपेली मुलुकको पहिलो महिला प्रधानमन्त्री हुन् । ७४ दिनसम्म चलेको युद्धपछि अर्जेन्टिना बेलायती सेनासमक्ष आत्मसमर्पण गर्न बाध्य भएको थियो । युद्धका क्रममा ६ सय ४९ अर्जेन्टिनी सेना, २ सय ५५ बेलायती सेना र तीन स्थानीयको ज्यान गएको थियो ।"
'लम्पी स्किन ले मरे साढे ९ हजार गाईभैंसी,"के हो लम्पी स्किन ?पशु सेवा विभागका अनुसार यो झिंगा (डाँस), भुसुना, लामखुट्टे, किर्नाको टोकाइबाट सर्ने संक्रामक रोग हो । गर्मीयाममा बढी संक्रमण हुने यो रोग लागेका गाई, भैंसीको छालामा साह्रो गिर्खा देखिन्छ र उच्च ज्वरो आउँछ । रोग लागेसँगै गाईभैंसीको दूध उत्पादन ह्वात्तै घट्छ । रोग देखिनेबित्तिकै गाईभैंसीलाई बथानबाट छुट्याएर अलग्गै राख्न विभागको सुझाव छ ।ज्वरो आएका पशुलाई जोत्ने, गाडा तान्ने काममा नलगाई आराम गराउने र प्रशस्त मात्रामा सफा पानी खान दिनुपर्छ । रोग लागेपछि ज्वरो घटाउन पारासिटामोल वा मेलोक्सिकेम प्रयोग गर्नुपर्छ । घाउको चिलाइ न्यूनीकरणका लागि औषधिको प्रयोग गर्ने, फुटेको तथा आलो घाउ सफा गरी एन्टिसेप्टिक मलम लगाउने गर्नुपर्छ । रोगका कारण शिथिल पशुलाई आवश्यकताअनुसार स्लाइन दिनुपर्छ । शरीरमा गिर्खाको संख्या अत्यधिक भएका पशुलाई आइभरमेक्टिन र घाउ पाकेको अवस्थामा प्राविधिकको सल्लाहअनुसार एन्टिबायोटिक्सको सुई लगाउनुपर्छ ।"
कार्कीको सुनुवाइमा उजुरीकर्ताको लबिइङ,"(काठमाडौं)प्रधानन्यायाधीशमा सिफारिस भएका हरिकृष्ण कार्कीको संसदीय सुनुवाइमा उजुरीकर्ताहरूले लबिइङ थालेका छन् । कार्कीविरुद्ध उजुरी दिएकाहरूले संसदीय सुनुवाइ समिति सदस्य र सचिवलाई फोन गरेर आफूहरू सबैलाई एकै पटक बोलाउनुपर्ने र कार्कीलाई प्रश्न गर्न पाउनुपर्ने माग गरिरहेका हुन् ।संसदीय सुनुवाइ समितिमा कार्कीविरुद्ध २९ उजुरी परेका छन् । तीमध्ये २० उजुरीकर्ता सम्पर्कमा रहेको समितिले जनाएको छ । समितिले बुधबार उजुरीकर्तालाई बोलाएको छ । प्रधानन्यायाधीशमा सिफारिस भएका कार्कीको सुनुवाइ बिहीबार गर्ने तयारी छ । सुनुवाइ नजिकिँदै गर्दा उजुरीकर्ताहरू कार्कीविरुद्ध एकजुट देखिएका छन् । उजुरी छुट्टाछुट्टै परे पनि उजुरीकर्ताले सामूहिक रूपमा दबाब दिइरहेका छन्, समिति सदस्य रहेका राष्ट्रिय स्वतन्त्र पार्टीका सांसद डोलप्रसाद अर्यालले भने, आज मलाई पनि फोन आएको थियो । रुल अफ ल भन्दा पनि हूल अफ ल लागू गर्न खोजेको देखिन्छ । समिति सचिव पद्मप्रसाद पाण्डेयले पनि उजुरीकर्ताबाट फोन आएको सुनाए । हामी सबै एकै पटक उपस्थित हुने र कार्कीलाई पनि प्रश्न सोध्ने निर्णय गरिसकेका छौं भनेर फोन गरेका थिए, उनले भने, तपाईंहरूको जे निर्णय भए पनि समितिको निर्णय लागू हुन्छ भनेको छु । उजुरीकर्ताले फोन गरेर सामूहिक नबोलाए छलफल बहिष्कार गर्ने चेतावनी दिएको समिति सदस्य ईश्वरी घर्तीले समितिको बैठकमा जानकारी गराएकी थिइन् । उजुरीकर्ताले समितिलाई आफूअनुकूल सञ्चालन गर्न खोजेको अर्का एक सदस्यले बताए ।समितिले विगतको अभ्यासलाई निरन्तरता दिँदै उजुरीकर्तालाई पालैपालो बोलाइने सचिव पाण्डेयले जानकारी दिए । उजुरीकर्तालाई बोलाउनुअघि समितिका सदस्यहरूबीच छलफल हुनेछ । समितिको बैठक बुधबार ११ बजे बस्दै छ । परेका उजुरीमध्ये कुन वास्तविक हो, कुन नियतवश हालेको हो भन्ने वर्गीकरण गरेर उजुरीकर्तालाई समय निर्धारण गरिनेछ, समितिका एक कर्मचारीले भने । एउटा उजुरीकर्तालाई कम्तीमा १० मिनेट समय दिन समिति सदस्यहरू एकमत छन् ।समिति सदस्य एवं एमालेका प्रमुख सचेतक पदम गिरीले उजुरीकर्ताको नियतका विषयमा समितिले सोच्नुपर्ने बताए । अहिले हामीलाई दिएको दबाब हेर्दा एकअर्काबीच सल्लाह गरेर उजुरी हालेजस्तो देखिन्छ, उनले भने । समिति सदस्य एवं कांग्रेसका प्रमुख सचेतक रमेश लेखकले आफूलाई पनि उजुरीकर्ताले फोन गरेको बताए । उजुरी हालेका छौं भनेर एकदुई जनाले फोन गरेका थिए । उजुरीबारे समितिमै छलफल गरौंला भनेर मैले फोनमा कुरा गरिनँ, उनले भने, उजुरीकर्ता र सुनुवाइ हुने व्यक्तिलाई सँगै राख्ने प्रस्ताव नै गलत हो । समिति सदस्य एवं माओवादी सांसद जगप्रसाद शर्माले पनि केही उजुरीकर्ताले आफूलाई सम्पर्क गरेको जानकारी दिए । उजुरीकर्तालाई हामीले समितिमा बोलाएका छौं, त्यहीं उहाँहरूको कुरा सुन्छौं, उनले भने ।कार्कीविरुद्ध उजुरी दिनेमा अधिवक्ता र जिल्ला न्यायाधीशसमेत छन् । उनीहरूले कार्कीलाई बिचौलियाका रूपमा काम गरेको, मुद्दामा त्रुटिपूर्ण फैसला दिएको र एमालेको कार्यकर्ता भएको आरोप लगाएका छन् । कार्कीबाट निष्पक्ष न्याय सम्पादन हुन नसक्ने उनीहरूको जिकिर छ । कार्की ६५ वर्षे उमेरहदका कारण साउन १९ मा पदबाट हट्ने भएकाले नाम लेखाउन मात्रै प्रधानन्यायाधीशमा नियुक्ति गर्न नहुने पनि उजुरीकर्ताको माग छ । प्रधानन्यायाधीश भएपछि उनलाई आजीवन सुविधा दिनुपर्ने उनीहरूको तर्क छ ।"
चौंरी गोठालो छाडेर गाडीको स्टेरिङ घुमाउँदै,"(ताप्लेजुङ)फक्ताङलुङ गाउँपालिका७ ओलाङचुङगोलाका पाटनमा चौंरी चराउँदै हिँड्ने गोम्बु शेर्पा यतिबेला इलाममा गाडी चलाउन सिकिरहेका छन् । जीवनका धेरै वर्ष चरन, खर्क र हिमपात हेर्दै गुफातिर चौंरीलाई उकालो ओरालो गराएका उनी गत जेठ ६ मा इलाम झरेपछि भने गाडीलाई उकालो ओरालो गराउन सिकिरहेका छन् । बिहान उठेदेखि सुत्नुअघिसम्म ड्राइभिङ सेन्टरमै अभ्यासरत भेटिन्छन् । चीनको तिब्बतसँग सिमाना जोडिएको ओलाङचुङगोलामा मोटरबाटो पुग्ने भएपछि यहाँका ९ युवक ड्राइभिङ सिक्न कस्सिएका हुन् । यसका लागि उनीहरूलाई वडा कार्यालयले सहयोग गरेको छ । यतिन्जेलसम्मको जीवन उनीहरूले चौंरीसँगै बिताए, अब गाडी चालक बनाउन खोजेका छौं, वडाध्यक्ष छेतेन शेर्पा लामाले भने, रोजगारीको सम्भावना भएकाले इच्छुकलाई तालिममा पठाएका हौं । उनीहरूका लागि वडाले ४ लाख रुपैयाँ खर्च व्यहोरेको छेतेनले सुनाए । उनीहरूले प्रतिव्यक्ति २० हजार तिरेर ड्राइभिङ सिकिरहेका हुन् । तालिममा पठाउनुअघि वडाले आवेदन मागेको थियो । आवेदन दिने सबै ९ जनालाई नै वडाले तालिममा पठाएको हो । चीनसँग सीमा जोडिएको फक्ताङलुङमा मोटरबाटो पुगेपछि बजारको बाटो पनि खुल्ने भएकाले चालकका रूपमा उनीहरूको रोजगारी पक्का भएको छेतेन बताउँछन् । सिमानादेखि एकअर्को देशको २० किलोमिटरभित्रसम्म आउजाउ गर्न पाउने व्यवस्था छ, छेतेनले भने, चीनले बाहिरका चालकलाई प्रवेश नदिन सक्छ, त्यसैले स्थानीयले नै काम पाउँछन् । अर्का प्रशिक्षार्थी टाँसी तेन्जिङ वालुङ भने अहिले नै सवारी अनुमतिपत्र (लाइसेन्स) निकालेपछि आफैंले गाडी किन्ने कि अरूको चलाउने भन्नेमा माथापच्ची गरिरहेका छन् । हाम्रोमा कस्तो गाडी चल्छ भनेर बुझिरहेका छौं, टाँसीले भने, बाबु, बाजेदेखि नै चौंरी धपाइयो, अब त गाडी कुदाइन्छ । तालिम सकेपछि गाडी चलाउने हतारोमा छन् उनी । तालिम सेन्टरका मुख्य प्रशिक्षक अर्पण गुरुङले नौ जनामध्ये पाँच अहिले नै गाडी लिएर सडकमा निस्कन सक्ने भइसकेको बताए । हिमाली बस्ती ओलाङचुङगोलामा चीनको तिब्बतबाट यसअघि नै मोटरबाटो आइसकेको छ । कोरोना संक्रमणअघिसम्म तिब्बतबाट सवारीसाधन पनि निरन्तर आउँथे । बस्तीदेखि १० किलोमिटर तल (सदरमुकामतर्फ) पनि मोटरबाटोको ट्र्याक खुलेको छ । सदरमुकाम फुङलिङदेखि पार्टीडाँडासम्म ट्र्याक पुगेको छ । उत्तर दक्षिण (मूलघाटदोभानओलाङचुङगोला) सडक योजनाका अनुसार अब करिब आठ सय मिटर मात्रै ट्र्याक खुल्न बाँकी छ । ट्र्याक खुलेपछि चीनसँगको सिमाना टिप्ताला भन्ज्याङसम्म नै सवारीसाधन चल्छ । आगामी असोजसम्ममा यातायात चल्ने गरी सडक निर्माणको काम भइरहेको मुख्य ठेकेदार पेम्बा शेर्पाले बताए । यहाँ एलाइट निर्माण कम्पनीले सडक निर्माण गरिरहेको छ । यातायात पुगेपछि ओलाङचुङगोला र चीनसँग जोडिएको टिप्ताला भन्ज्याङ पर्यटकीय दृष्टिकोणले पनि आकर्षणमा पर्ने यहाँका स्थानीयको विश्वास देखिन्छ । अहिलेसम्म यहाँका युवकले चौंरी गोठ सम्हाल्ने र महिलाले गलैंचा बुन्ने गर्दै आएका छन् । नेपाल र चीन आउजाउ गर्ने वातावरण भए तिब्बतका पर्यटक पनि यहाँ आउने सम्भावना देख्छन्, वडा सदस्य टाँसी शेर्पा । त्यसैले पनि वडाले अहिल्यैदेखि योजनाबद्ध तयारी गरेको छेतेन बताउँछन् । दक्ष चालक भएपछि उनीहरूले नै पनि गाडी किन्न सक्छन्, उनले थपे, नत्र भाडामा लिन पनि सकिन्छ । तिब्बतमा साना गाडी मात्रै चल्ने भएकाले १० देखि १४ जनासम्म अट्ने सवारी हाँक्न सक्ने भए हुने छेतेन बताउँछन् । स्थानीय नै चालक भए पथप्रदर्शकको पनि काम गर्ने भएकाले पर्यटकलाई पनि ढुक्क हुने बुझाइ वडाको छ । चीनको तिब्बतसम्मको जानकार स्थानीय नै चालक हुँदा यात्रु, पर्यटकलाई पनि सहज हुने वडाको बुझाइ छ । पर्यटक भित्र्याउन चालकको ठूलो हात हुने भएकाले ओलाङचुङ योजनाबद्ध ढंगले लागेको जनप्रतिनिधिको भनाइ छ ।"
असन्तुष्ट दललाई मनाउँदै प्रधानमन्त्री,"काठमाडौं (कास) प्रधानमन्त्री पुष्पकमल दाहालले बजेटमा असन्तुष्ट रहेका सत्तारूढ दलहरू एकीकृत समाजवादी र जनता समाजवादी पार्टीलाई मनाउन पहल थालेका छन् । सत्ता गठबन्धनको मंगलबार बिहान बसेको बैठकमा प्रधानमन्त्री दाहालले दुवै दलको चासो रहेका क्षेत्रलाई सम्बोधन गर्ने गरी गृहकार्य अघि बढाउने आश्वासन दिएका छन् ।एकीकृत समाजवादी र जसपाले प्रधानमन्त्री दाहाललाई भेटेर बजेट संशोधन नभए पारित हुन नदिने चेतावनी दिएका थिए । प्रधानमन्त्री दाहाल, अर्थमन्त्री प्रकाशशरण महत र कांग्रेस सभापति शेरबहादुर देउवाका गृहजिल्लामा ठूलो हिस्सामा बजेट विनियोजन गरेको भन्दै उनीहरू आक्रोशित छन् । बजेटकै कारण गठबन्धनमा खटपट परेपछि प्रधानमन्त्री दाहालले मंगलबार बिहान बालुवाटारमा बैठक बोलाएका थिए ।अर्थमन्त्री महत निकट स्रोतका अनुसार बजेटमा संशोधन गर्न नसकिने स्थिति रहेकाले असन्तुष्ट पक्षलाई मनाउन योजना समेट्ने तयारी छ । कानुनमन्त्री धनराज गुरुङले बजेट विनियोजनमा केही गुनासा आएको उल्लेख गर्दै यसमा मिलाउन अर्को मन्त्रिपरिषद् बैठकमा छलफल हुने बताए ।प्रधानमन्त्रीका प्रेस सल्लाहकार गोविन्द आचार्यका अनुसार गठबन्धनको बैठकमा कोशी प्रदेश सरकारमा देखिएको संकटबारे पनि छलफल भएको छ । एमाले नेतृत्वको कोशी प्रदेश सरकारको प्रदेशसभामा बहुमत नभएकाले संकट छ । सत्ता गठबन्धनको पनि बहुमत नपुग्ने अवस्था रहेकाले सरकारको नीति तथा कार्यक्रम र बजेट ल्याउन अप्ठ्यारो परेको छ ।"
यात्रुको सुरक्षा सुनिश्चित गरियोस्,"सवारीसाधन चलाउने लाइसेन्स लिएको छैन, झन् त्यसमाथि रक्सी टन्न खाएको छ अनि मनपरी सवारी चलाई बाटोपारि हिँडिरहेको मानिसलाई कुल्चेर मारेको छ । यस्तो जधन्य अपराधमा सजाय भने केवल ४ वर्ष ? अझ जिल्ला अदालतबाट त ६ महिना मात्र कैदको फैसला । के यस्तो पनि न्याय हुन्छ ? पृथ्वी मल्लले यसरी नै बाटो हिँड्ने लीला देवकोटाको ज्यान लिएका थिए । सवारीसाधन चलाउने अनुमतिपत्र पाएर (ड्राइभिङ लाइसेन्स) सवारी चलाउँदा कुनै दुर्घटना भएमा, मान्छे मरेमा त्यो कानुनको दृष्टिमा कर्तव्य ज्यानजस्तो ठूलो अपराध मानिदैन । तर सवारीसाधन चलाउने अनुमतिपत्र नै नपाएको व्यक्तिले सवारी चलाउँदा र त्यो सवारीबाट मानिसको मृत्यु हुन पुगेमा उसलाई कर्तव्य ज्यानअन्तर्गत मुद्दा चलाउने र जन्मकैदको व्यवस्था हुनुपर्छ । तर विडम्बना हाम्रो नेपालमा लाइसेन्सबिना, मादकपदार्थ खाएर मान्छे किचेर मार्नेलाई पनि केवल ४ वर्ष मात्र सजाय हुने गरेको छ । पृथ्वी मल्लको केस र त्यसमा भएको फैसलाले कस्तो नजिर बसाउँछ ? कस्तो गलत सन्देश समाजमा जान्छ ? के मुद्दा दर्ता गर्ने अभियोजन पक्ष र फैसला गर्ने न्यायाधीशले कहिल्यै यसबारे गम्भीर भएर सोचेका छन् । अन्यथा भोलिका दिनमा जोकोहीले पनि बिनाचालक अनुमतिपत्र जथाभावी सवारी चलाई कुनै पनि बेला कुनै फनि मानिसको ज्यान लिन सक्छन् । समाज र अल्लारे युवाहरूमाम के सन्देश जान्छ भने लाइसेन्स नभए पनि सवारी हाँक्न पाइन्छ र दुर्घटनामा परेर मानिसको ज्यानै गए पनि ४ वर्षपछि छुटिहालिन्छ । यसर्थ किन डर मान्ने ? यस्तो सन्देश, यस्तो भाष्य सृजना भएमा भोल सडकमा हिँड्ने कुनै पनि यात्रु सुरक्षित हुँदैन । न्यायालयले फैसलामा स्पष्ट रूपमा बोल्नैपर्छ कि कसैले पनि बिनाअनुमतिपत्र सवारी चलाउनु गम्भीर कानुनी अपराध हुनेछ र त्यसरी लाइसेन्सबेगर नै गाडी चलाएर मान्छे मरेमा उसलाई कर्तव्य ज्यान अन्तर्गत २० वर्ष जेल सजाय हुनेछ । यसरी कडा रूपमा न्यायलय प्रस्तुत नहुने हो भने आगामी दिनमा सडक दुर्घनना डरलाग्दो गरी बढ्नेछ । अहिलेको गलत फैसलालाई सर्वोच्च अदालतले पुनरावेदन वा पुनरवलोकनबाट सच्चाउनु जरुरी छ । र गलत फैसला गर्ने जिल्ला न्यायाधीश र उच्च अदालतका न्यायाधीशहरूलाई न्याय परिषद्मार्फत सचेत गराउनु जरुरी छ । यसका साथै महान्यायधिवक्ताको कार्यालयले पनि मुद्दालाई हल्का बनाउने, कम सजायको मागदाबी गर्ने सरकारी वकिललाई पनि नसिहत दिनु जरुरी छ । ३ देखि १० वर्षको कैद सजायको माग दाबी भनेको अनुमतिपत्र भएको तर लापरबाही किसिमले सवारी चलाई मानिस मर्न गएकामा आकर्षित हुने दफा हो । तर यहाँ त अनुमतिपत्र नै लिएको छैन । झन् त्यसमाथि मादकपदार्थ खाएर मानिस मारेको तथ्य पुष्टि भएको छ । यसर्थ यस्तो लाइसेन्स नै नलिएको केसमा मानिस मरेमा सिधै कर्तव्य ज्यानमा मुद्दा चलाउनुपर्छ । कानुन कडा नभए समाजमा अपराध र अराजकता झनै बढ्छ । यसमा सबै पक्ष संवेदनशील हुनु जरुरी छ । गोपाल देवकोटा, कामनपा७, गौरीनगर"
किसानको समस्या कसले बुझ्ने ?,"किसानको समस्या कसले बुझ्ने जुन जोगी आए पनि कानै चिरेको जसको सरकार बने पनि कृषकलाई केही राहत भएको छैन । हिजोदेखि आजसम्म हरेक दलले सरकार चलाएका छन् तर कुनै पनि दलको सरकारले किसानको समस्या बुझेन । कृषिप्रधान देश भनेर भाषणचाहिँ गर्छ तर कृषिप्रधान देशका जनता भोकभोकै बस्न बाध्य भएको प्रति सरकारको ध्यान जाँदैन । नेतालाई आफ्नै समस्याले गाँजेको छ, जनताको समस्या सुन्ने खोइ फुर्सद । गठबन्धनका प्रम प्रचण्डले मेरो यो अन्तिम पटक हो जनताले महसुस गर्ने गरी काम गर्छु भन्थे खोइ त उनले अहिलेसम्म के गरे ? भाषणले देश समृद्ध बन्दैन, त्यसका लागि भिजन चाहियो । भिजन भएका नेता नै देखिएन, सबका सब स्वार्थी । कृषिमा आत्मनिर्भर हुने के काम गर्यो सरकारले ? देशमा कति प्रतिशत जनता कृषिमा आश्रित छन् त्यसको रेकर्ड सरकारसँग छ ? के असली किसानले सरकारबाट राहत पाएका छन् ? कृषकको नाउँमा गैरकृषकले फाइदा लिएका छन् । गाउँघरतिर खेतबारी बाँझै किन छ भनेर सरकारले हेरेको छ ? सरकार जनताप्रति उत्तरदायी नभएकाले जताततै अराजकता मौलाएको छ । तीन तहको सरकार छ भन्ने आभास सर्वसाधारणले गर्न पाएका छैनन् । आलु र प्याजमा समेत कर रेट बढाएर जनताको दैनिकी झन् कष्टकर बनाउँदै छन् अर्थमन्त्री । कृषिप्रधान देश भन्ने कृषिमा बजेट छुट्याउने तर त्यो बजेट मनलागी वितरण गर्ने । सरकारले हरेक वर्ष कृषिमा करोडौं छुट्याएको छ अहिलेसम्म, त्यो रकम लक्षित वर्गसम्म पुग्न सकेको छैन । न समयमा मल, बीउबिजन छ न त सिँचाइको प्रबन्ध नै । कृषकले उत्पादन गरेको वस्तुले बजार नपाएर फाल्न पर्छ यो जति लाजमर्दो के होला । सरकार परिवर्तन हुन्छ तर जनताको समस्यामा कहिलै परिवर्तन आउँदैन । बाख्रापालनका लागि सरकारले अनुदान दिएको छ, त्यो अनुदानमा चलखेल भएको समचार आएको छ । अनुदान लिनका लागि कर्मचारीदेखि नेतासम्मलाई कमिसन दिनुपर्छ अनि मात्र अनुदान पास हुन्छ । हरेक सरकारी काम गर्दा कमिसन नदिई कामै हुँदैन । सरकार भन्छ भ्रष्टाचार रोक्छु, सरकारका मन्त्री बिनाकमिसन कामै गर्दैनन् अनि कसरी रोकिन्छ भ्रष्टाचार । अहिले एयरपोर्टमा हेर्ने हो भने दैनिक हजारौंको संख्यामा बिदेसिएका छन् किन बिदेसिए भन्दा यही पाहिलैपिच्छेको समस्या छ । एउटा पार्टीको साधारण सदस्यता लिन एक हजार रुपैयाँ शुल्क लाग्छ, यस्ता नेताले देश बनाउँछन् भनेर जनता पछि लाग्छन्, अनि देश कसरी बन्छ ? देशमै रोजगारी भएको भए कोही रहरले बिदेसिने थिएन होला, यहाँ त पाहिलैपिच्छे समस्या छ । पैसा अघि नसारी केही काम हुँदैन, बाध्यताले बिदेसिएका छन् । । पुरुषोत्तम घिमिरे, जोरपाटी, काठमाडौं"
बाटो बिराउँदै दलहरू,"संसदीय व्यवस्था बेलायती उपनिवेशवादको प्रभावका रूपमा भारत हॅुदै नेपाल भित्रिएको हो । लोकतन्त्र सामान्य रूपमा यही व्यवस्थालाई मानिन्थ्यो । तर अमेरिकाले बेलायती उपनिवेशबाट मुक्त भएपछि राष्ट्रपतीय प्रणाली अँगाली लोकतन्त्र सञ्चालनको अर्को विकल्प दिएको हो । बेलायती ढाँचाको संसदीय प्रणाली अति अस्थिर भएकाले फ्रान्सका राष्ट्रपति चार्ल्स देगलले मिश्रित प्रणाली अर्थात् संसदीय र राष्ट्रपतीय प्रणालीको वर्णसंकर व्यवस्था ( हाइब्रिड) चलाए र त्यहाँ आजपर्यन्त यही व्यवस्था चलिरहेको छ । यसले स्थिरता र लोकतन्त्र दुवै पक्षलाई सन्तुलन गरेकाले फ्रान्सका लागि यो उचित प्रमाणित भएको छ । अपवादका रूपमा स्विट्जरल्यान्डको प्रणालीलाई लिन सकिन्छ जस अन्तर्गत राष्ट्राध्यक्ष र सरकारका सात प्रमुखले पालैपालो भूमिका निर्वाह गर्छन् । नेपालको संसदीय व्यवस्था खाँटी बेलायती ढाँचाको नभए पनि धेरै संसदीय सिद्धान्त समावेश गरी निर्मित संविधानलाई संसदीय भनिएको छ । यो न भारतसित मिल्छ न बेलायतको कार्बन कपी नै मानिन्छ । आफ्नै अनुभव र परिवेश हेरी हालको संविधान निर्माण भएको छ । सार्वभौमसत्ता जनतामा निहित हुन्छ भन्ने मान्यता राखी संविधानसभाले बनाएको संविधान लागू गरिएको छ । सरकारका तीन अंग कार्यपालिका, व्यवस्थापिका र न्यायालयको सिद्धान्त र व्यवहार संसदीय व्यवस्थामा जस्तै भएको ठानिएको छ । चुनाव प्रणाली मिश्रित भए पनि राष्ट्राध्यक्ष, प्रधानमन्त्री, संसद् आदिलाई अरू संसदीय प्रणालीकै जस्तो बनाइएको छ । आफूअनुकूल संविधानको व्याख्या गरी संवैधानिक विकृति बढाइएको छ । संसदीय व्यवस्थाका केही आधारभूत मान्यता हुन् सरकार संसद्ले बनाउनु, सरकार संसद्प्रति उत्तरदायी हुनु, प्रधानमन्त्रीले सरकारको नेतृत्व गरी कानुनमा आधारित प्रणालीको विकास गर्नु । यसका अतिरिक्त विकासको जिम्मा पनि सरकारले लिने र जनमुखी कार्यक्रम लागू गरी समानता, स्वतन्त्रता र समृद्धि कायम गरी सबै जनताको हित गर्ने काम सरकारले गर्ने उद्देश्य संविधानको छ अनि यसले सबै जनताको साझा सम्पत्तिका रूपमा स्थापित व्यवस्थालाई लोकप्रिय र जनमुखी बनाउने अपेक्षा राखेको छ । लोकतान्त्रिक व्यवस्थाले यस्ता सबै ध्येय राखे पनि प्रत्येक देशले आफ्नै विशेषताअनुरूप लोकतन्त्रलाई ढालेको हुन्छ । नेपालको संविधानले लोकप्रिय सम्प्रभुता, उत्तरदायी सरकार, शक्तिको पृथकीकरण, समावेशिता, धर्मनिरपेक्षता र संघीयताजस्ता लोकतन्त्रका मूल सिद्धान्त अँगालेको छ । संघीयताको औचित्यबारे अनेक तर्कवितर्क भैरहेका छन् तर यसलाई हटाउने साहस मुख्य दलहरूले (केही साना अपवादबाहेक) देखाउन सकेका छैनन् । बरु यसलाई नेपालको केन्द्रीकरणको संस्कारविपरीत कसरी प्रभावकारी बनाउने भन्ने बहस चलेको छ । दलीय प्रणाली लोकतन्त्रको अपरिहार्य पक्ष भएकाले विगतमा चलाइएका निर्दलीय (नेपाल) वा निर्देशित प्रजातन्त्र (इन्डोनेसिया) वा आधारभूत प्रजातन्त्र (पाकिस्तान) सबै असफल भई दलीय व्यवस्थामै फर्किएको सर्वविदितै छ । तर एकभन्दा धेरै दलले व्यवस्था चलायमान पार्ने भएकाले र त्यसको विकल्प आजसम्म कसैले दिन नसकेकाले ती दलहरूको सकारात्मक र नकारात्मक भूमिकामाथि व्यवस्थाको सफलता र असफलता मापन गर्न थालिएको छ । अमेरिकाको जस्तो राष्ट्रपतीय प्रणालीमा भन्दा संसदीय व्यवस्थामा दलहरूको बढी जिम्मेवारी भएकाले दलहरूको उदय र पतनसित व्यवस्था जोड्ने परिपाटी विकास भइरहेको छ । आज एकातिर लोकतान्त्रिक परिपाटी अनुसार चुनिएको प्रधानमन्त्री वा राष्ट्रपति अधिनायकवादी हुने लक्षण देखिने र अर्कातिर दलहरू आफ्नै नेताका कारण स्खलित हुंँदै जाँदा न लोकतन्त्रको न त दलहरूको अस्तित्व यकिन हुन सकेको छ । दलीय भूमिका र जनचेतना परस्पर विरोधीजस्ता भएका छन् । र लाग्छ जनचेतनाकै बलमा नेपालको गणतन्त्र अडेको छ । जनदबाब कमजोर भए लोकतन्त्रको उच्चतम प्राप्तिमाथि घात हुन सक्ने लक्षण राजनीतिक दलहरूका नेताको भूमिकामा देखिएको छ । सिद्धान्तवादी र कर्तव्यनिष्ठ नभई जसरी पनि आफ्नो स्वार्थका लागि सत्ता प्राप्त गर्ने खेलमा लागेकाले उनीहरूप्रति जनआक्रोश व्यापक हुँदै गएको छ । के पनि साँचो हो भने, तिनै दलहरूले नै लोकतन्त्रका लागि त्याग र बलिदान दिँदै आएका हुन् । तर आज तिनीहरू नै जनआक्रोशको भुमरीमा पर्न थालेका छन्, जसले गर्दा दलहरूका नेताको अक्षमताका कारण व्यवस्था नै धराशायी हुने त होइन भन्ने चिन्ता पनि बढिरहेको छ । संविधानको आफूअनुकूल व्याख्या वा अपव्याख्याका कारण संवैधानिक अभ्यासमा नकारात्मक प्रभाव परेको छ ।नेपालको संसदीय व्यवस्थाको अभ्यास कसरी भइरहेको छ र दलहरूको भूमिका कस्तो छ भन्ने पक्षको विश्लेषण नगरी व्यवस्थाको यकिन मूल्यांकन गर्न सकिँंदैन । नेपालका दलहरू व्यवस्थाभित्रका उपज होइनन् । सबै दलको निर्माण अधिनायकवादविरुद्ध र लोकतन्त्र प्राप्तिका लागि भएको हो । सबैको सैद्धान्तिक लक्ष्य एकै प्रकारको नभएकाले तिनीहरूका रणनीति पनि आफ्नै खाले थिए र छन् । नेपाली कांग्रेस र नेपाल कम्युनिस्ट पार्टीको जन्म एकै समयमा भए पनि उद्देश्य केही फरक थिए । त्यतिखेरको साम्यवादको वेगले धेरैलाई प्रभाव पारेको भए पनि आफ्नो अवस्था र भूराजनीतिक बाध्यताले गर्दा साम्यवादी दलले नारा चर्का लगाए पनि व्यवहार फरक गर्ने गरेका थिए । फलस्वरूप नेपाल कम्युनिस्ट पार्टीले पनि राजाले दिएको संविधान मानी अर्धर्संसदीय व्यवस्थालाई स्वीकार गरेको थियो । निरंकुश राजतन्त्र चरमोत्कर्षमा पुगेपछि दलहरूको भूमिकामा परिवर्तन आयो । कतिपयले शाहीतन्त्र स्वीकार गरी प्रवेश गरे पनि धेरैले आफ्नै प्रकारले निर्दलीय व्यवस्थाको विरोध गरिरहे । निर्दलिय व्यवस्थालाई निर्विकल्प भनी राजाको नेतृत्वका बलमा केही समय अड्याइएको भए पनि त्यसको पतनको बाटो २०१७ पुस १ मै तय भएको थियो । जनमतसंग्रहताका अलिकति सुधारको आशा गर्नेहरू पनि सुधारिएको पञ्चायतका आडमा पुरानै राजनीति चलाउने प्रयास गरिँदा र सबै ढोका विपक्षीका लागि बन्द हुँदा बिस्तारै सबै विसंगति जनसमक्ष आउनाले यसको औचित्य समाप्त भयो अनि बहुदलीय व्यवस्था जनताले तीस वर्षपछि फर्काए । यो राजतन्त्रको हार थियो किनभने सेना लगाई ल्याएको व्यवस्था र राजाको सक्रिय नेतृत्वको अस्वीकृतिले नै परिवर्तनतिरको बाटो फराकिलो हुन थाल्यो । तर बहुदलीय व्यवस्था चलाउने संस्कार परम्परावादी भएकाले र नेताहरू व्यवस्था बलियो र दरिलो पार्नमा भन्दा दलीय र व्यक्तिगत झगडामा बढी अल्झिन पुगेकाले यसले एकातिर माओवादी जनयुद्धलाई बल दियो भने अर्कातिर राजतन्त्रले बहुदलीय व्यवस्थाको आवरणमा शाही अधिनायकवाद थोपर्दा अन्त्यमा सबै दललाई राजतन्त्रविरुद्ध एकजुट हुने मौका दियो र राजतन्त्रको अन्त्य भयो । नेपालमा गणतन्त्र १५ वर्षको भइसकेको छ तर राजनीतिक दलहरूको भूमिकामा खासै परिवर्तन आएको देखिँदैन । सबै दलका नेताहरूकै कारण संविधानसभाको दुईपल्ट चुनाव गराई नेपालीलाई गणतान्त्रिक संविधान प्रदान गरिएको तथ्यलाई भने नकार्न सकिँदैन । विकासक्रममा संसदीय र बाह्य भूमिकाले जनतालाई निराश र आक्रोशित पारे पनि तिनीहरू नेपाली जनताको कठघरामा उभिनुपरेको छ । पुराना भनिने दलहरूमा स्खलनको प्रवृत्ति देखिनु र नयाँ दलप्रति आकर्षण बढ्नुमा पुरानाहरूको सरकार चलाउनमा अक्षमता र लोकप्रियता बढाउन नसक्ने अकर्मण्यताले बल दिएको छ । त्यसैले संसद्भित्र र बाहिर दुवैतिर यी ठूला भनिने दलहरू निसानामा परेका छन् जसको मुख्य कारण दलहरूका नेताको अक्षमता, आत्मकेन्द्रित सोच र अहं हो । यस्तो हाँक वा दबाब आउनाले राजनीतिको शुद्धीकरणमा बल मिल्नेछ र उनीहरू कुनै विन्दुमा पुगी दल सुधार गर्न वा छोड्न बाध्य हुनेछन् । यसपल्टको संसद्को बैठक हेर्दा धेरै आशावादी हुने ठाउँ पाइँदैन । सदनमा वस्तुगत आधारमा प्रस्तुत नभई अति पक्षीय (बायस्ड) विचार प्रवाह गरिँदा राम्रा कामहरूको समेत तिरष्कार भएको पाइन्छ । सरकारले गरेका सबै कम नराम्रै देख्ता संसदीय अभ्यासले सकारात्मक बाटो लिन सक्तैन न त प्रतिपक्षको भूमिका रचनात्मक मान्न सकिन्छ । प्रधानमन्त्रीको मर्यादासम्म नराखी विषयभन्दा हल्ला बढी गरिँदा एक सांसदले अन्य सांसदको ध्यान मात्र तानेनन्, सबैलाई मर्यादित व्यवहार र संस्कार देखाउन आग्रहसमेत गरे । पछि राष्ट्रिय स्वतन्त्र पार्टीका अध्यक्षले संसदीय मर्यादाप्रति संवेदनशील भई आफ्नो दलका सदस्यहरूबाट बोल्दा त्रुटि भएकामा क्षमायाचना गरी मर्यादित संसदीय अभ्यासका लागि योगदान गरे । तर समग्रमा नेपालको संसदीय अभ्यास र यसप्रति देखिएको जनचेतनाले राजनीतिलाई सकारात्मक दिसामा बढाउन थालेको छ । दक्षिण एसियाका कतिपय देशका तुलनामा नेपालको लोकतन्त्र बलियो हुँदै गएको त छ तर राजनीतिक दलहरूका नेता बढी यथास्थितिवादी, व्यवस्थालाई भ्रष्ट पार्न अग्रसर र अति स्वार्थी हुन थाल्दा केही मानिस गणतन्त्रमाथि प्रहार गर्न उद्यत भएको पाइन्छ । समय र सन्दर्भले सबै तय गर्ने भएकाले यस्ता झिनामसिना कुरा त आइरहन्छन् । आफूलाई लोकतन्त्रको हिमायती भन्नेहरू असफल भइरहे पनि यस्ता दलहरूको विकल्पमा अन्य दल आउने संभावना बढिरहेको छ । तर कुनै घटना, खास व्यक्तिको क्षणिक लोकप्रियता र प्रतिक्रियामा जन्मेका दलहरूलाई संस्थागत गर्न नेतृत्वको सैद्धान्तिक धरातल, संगठनात्मक कुशलता, समन्वयकारी भूमिका एवं जनमुखी नीति र कार्यक्रमले मात्र सम्भव पार्छ । अतः यी नयाँ दल अरूभन्दा फरक भई कति टिक्न सक्छन्, तिनीहरूको अबका पाँच वर्षको भूमिकाले निर्धारण गर्नेछ ।"
संसदीय सुनुवाइको सान्दर्भिकता,"लामो अन्तरालपछि सर्वोच्च अदालतका कायममुकायम प्रधान न्यायधीश हरिकृष्ण कार्कीलाई संवैधानिक परिषद्बाट प्रधान न्यायाधीशका लागि सिफारिस गरेर संसदीय सुनुवाइ समितिले सुनुवाइको प्रक्रिया प्रारम्भ गरेको छ । तथापि यो समितिले आफ्नो अध्यक्ष चयन गर्न तथा राष्ट्रिय सभा र प्रतिनिधिसभाबाट कार्यविधि नियमावली पारित गर्नर् भने सकेको छैन । यद्यपि सिफारिस प्रधान न्यायाधीशउपर २६ गतेसम्म उजुरी दिन सकिने समयसीमा तोकिएकामा सो अवधिमा बहालवाला न्यायाधीशसहित २९ जनाको उजुरी परी जेठ ३२ गते बिहीबार सुनुवाइ हुुुुुुुने स्रोतले जनाएको छ । अब सुनुवाइ समितिले उल्लिखित उजुरीहरूको गम्भीरता, सत्यता, तर्क, आधार र कारणलाई वस्तुपरक ढंगले छानबिन गरेर स्वतन्त्र, निष्पक्ष र पारदर्शिता कायम गर्दै सही निकास दिनुपर्नेछ । स्वतन्त्र न्यायपालिकाको संवेदनशीलता र अस्मितामाथि प्रतिकूल प्रभाव पर्न नदिनेतर्फ सचेत र सजग हुुुँदै सुनुवाइ सम्पन्न गर्नु समितिका लागि गम्भीर चुनौती र अवसर दुवै भएकाले यसको सामना गर्न समिति लागिपर्नुपर्ने देखिन्छ । राणा शासन तथा पञ्चायतकालमा संवैधानिक निकायहरू (अंग) को व्यवस्था गरिएको भए पनि राणा र राजाहरूको बोली नै अन्तिम तथा निर्णायक हुने हुँदा यी तीन अंगको स्वतन्त्र हैसियत थिएन । २०४७ सालको संविधानले मात्रै शक्तिपृथकीकरणको विश्वव्यापी मान्यता र सिद्धान्तका आधारमा राज्यका तीन अंगबीच शक्ति बाँडफाँट गर्दै पहिलोपल्ट स्वतन्त्र न्यायपालिकालाई संविधानको आधारभूत विशेषताका रूपमा स्वीकार गर्यो । न्यायाधीशहरूको नियुक्ति सीधै राजाबाट हुने प्रचलन तोड्दै संविधानको धारा ८७(१) ले संवैधानिक परिषद्को सिफारिसमा नेपालको प्रधान न्यायाधीश र न्याय परिषद्को सिफारिसमा सर्वोच्च अदालतका अन्य न्यायाधीशको नियुक्ति श्री ५ बाट हुने व्यवस्था गर्यो । संवैधानिक परिषद् र न्याय परिषद्को व्यवस्था २०४७ सालको संविधानले मात्रै गरेको हो ।अन्तरिम संविधान२०६३ ले भने संसदीय सुनुवाइको नयाँ व्यवस्था गर्यो । धारा १५५(१) ले संविधान बमोजिम नियुक्ति हुने संवैधानिक पदहरूमा नियुक्तिपूर्व संसदीय सुनुवाइ हुनेछ भन्ने अस्पष्ट व्यवस्था गरेकामा २०६४ जेठ ३० गते भएको दोस्रो संशोधनले संवैधानिक परिषद्बाट सिफारिस भएका संवैधानिक निकायका पदाधिकारीहरू तथा सर्वोच्च अदालतमा न्यायाधीश र राजदूतहरूको पदमा नियुक्तिपूर्व संसदीय सुनुवाइ हुनेछ भन्ने व्यवस्था थप्यो । नेपालको संविधान२०७२ को धारा २९२(१) ले समेत यही प्रावधानलाई निरन्तरता दिँदै केही व्यवस्था परिमार्जन गरेको छ । भनेको छ, संवैधानिक परिषद्को सिफारिसमा नियुक्ति हुने प्रधान न्यायाधीश, संवैधानिक निकायको प्रमुख र पदाधिकारी, राजदूत तथा न्याय परिषद्का सदस्यहरू र सर्वोच्च अदालतका न्यायाधीशहरू पदमा नियुक्ति हुनुपूर्व संघीय कानुन बमोजिम संसदीय सुनुवाइ हुनेछ । धारा २९२(२) ले सुनुवाइ समितिमा दुवै सदन (राष्ट्रिय सभा र प्रतिनिधिसभा) का १५ सदस्य रहने तथा धारा १२९(२) ले संवैधानिक परिषद्बाट सिफारिस प्रधान न्यायाधीश तथा न्याय परिषद्बाट सिफारिस सर्वोच्च अदालतका न्यायाधीशको संसदीय सुनुवाइपश्चात् राष्ट्रपतिबाट नियुक्ति हुने व्यवस्था गरेका छन् ।संसदीय सुनुवाइ नेपालको मौलिक व्यवस्था होइन । विभिन्न देशका राम्रा व्यवस्थाहरूलाई कपी गर्ने क्रममा यो अमेरिकी व्यवस्था समेटिएको हो । यसको आवश्यकता, अनिवार्यता, मौलिकता, विज्ञता र औचित्यका सवालमा अझै पनि नेपाली विज्ञहरूबीच मतान्तर रहिआएको छ । वरिष्ठ अधिवक्ता डा शंकरकुमार श्रेष्ठका विचारमा, संसदीय सुनुवाइ समिति भनेको धृतराष्ट्रहरूको सभागृहजस्तै हो जसको कुनै अर्थ र औचित्य छैन । अर्का वरिष्ठ अधिवक्ता हरिप्रसाद उप्रेती भन्नुुहुुुन्छ, संविधानमै व्यवस्था भइसकेपछि यसको औचित्य छैन भन्न त मिलेन तर जति प्रभावकारी हुनुपर्ने हो त्यति हुन सकेको देखिँदैन । सम्बन्धित विषयविज्ञहरू रहनुपर्ने संसदीय सुनुवाइ समिति राजनीतिक दलका कार्यकर्ता भर्तीकेन्द्रजस्तो भएको छ । उनीहरूमा यो समितिमा रहनका लागि कस्तो विज्ञता र सूचना चाहिन्छ भन्ने जानकारी भएको देखिँदैन । विगत हेर्दा उनीहरूले सम्बन्धित व्यक्ति वा न्यायाधीशका बारेमा अरूसँग टेलिफोन वा अन्य माध्यमबाट सोध्ने, आफ्ना मान्छे वा आफ्नो पार्टीसम्बन्धी मुद्दामामिलामा कस्तो फैसला दिएको थियो, त्यसका आधारमा धारणा बनाएर असम्बन्धित प्रश्न गर्दै हुर्मत लिने गरेको देखिन्छ, जसमा सुधार हुनुपर्छ । नेपालमा संवैधानिक सर्वोच्चतामा आधारित संसदीय शासन प्रणाली छ । संवैधानिक परिषद्, न्याय परिषद्, न्यायाधीश नियुक्ति, अन्य समितिको पूर्णता, राजदूत नियुक्ति, संसदीय सुनुवाइ लगायतबारे संविधानमै व्यवस्था छ । वास्तवमा संवैधानिक अंगका प्रमुख तथा पदाधिकारीहरू, न्यायाधीश, न्याय परिषद्का सदस्य, राजदूत आदिका रूपमा नियुक्ति पाउने व्यक्तिहरू सार्वभौमसत्ता सम्पन्न जनताको अभिमतप्राप्त संसद्को सुनुवाइ समितिका माध्यमबाट परीक्षण हुनु उचित हुन्छ भन्ने मान्यताका आधारमा यो व्यवस्था राखिएको हो । अफसोस, जुन उद्देश्य, भावना र मर्मका साथ यो व्यवस्था राखियो, त्यसको मर्यादा, सीमा र औचित्य पुष्टि गर्न राजनीतिक नेतृत्व चुकेको देखिन्छ । विगतको सुनुवाइ समितिका सदस्यहरूको व्यवहार, बयान र सोधपुछ हेर्दा, समितिमा परेका नकारात्मक उजुरीलाई आधार मान्दै पेसासँग बिलकुलै असम्बन्धित, व्यक्तिको निजी जीवनसँग सरोकार राख्ने अनावश्यक प्रश्न गरेर सम्बन्धित व्यक्तिको हदैसम्म मानमर्दन गर्दै समितिको अस्तित्वलाई नै अमर्यादित बनाएको देखिन्छ । अर्थात् राजनीतिक नेतृत्वले समितिका सदस्यहरूमार्फत सम्बन्धित न्यायाधीश वा व्यक्तिमाथि प्रतिशोध साध्ने वा विगतको तुष मेटाउने अवसरका रूपमा लिएको जस्तो भान हुन्छ । नत्र त दलहरूले समितिका आफ्ना सदस्यहरूको यस्तो अमर्यादित व्यवहारप्रति खेद प्रकट गर्दै भविष्यमा त्यस्तो व्यवहार नदोहोर्याउने प्रतिबद्धता जाहेर गर्नुपर्ने हो । अफसोस यस्तो सुखद समाचार आजसम्म सुन्नमा आएको छैन । वास्तवमा, न्यायाधीश नियुक्ति योग्यता, क्षमता, दक्षता, नैतिकता, इमानदारी र अनुभवका आधारमा निष्पक्ष र पारदर्शी ढंगले गरिनुपर्छ भन्ने कुरामा दुईमत छैन । तर यो संसदीय सुनुवाइको प्रावधानले स्वतन्त्र न्यायपालिकामा व्यवस्थापिका र कार्यपालिकाको हस्तक्षेप निम्त्याएको छ । किनकि जिल्ला तथा उच्च अदालतमा नियुक्ति पाउने हरेक न्यायाधीशले आफू सर्वोच्च अदालत पुग्ने आकांक्षा राखेको हुन्छ । त्यो बेला आफू संसदीय सुनुवाइको अनावश्यक झमेलाबाट बच्न राजनीतिक दल वा तिनका नेताकार्यकर्तासँग न्यायाधीशले चाहेरनचाहेर राम्रो सम्बन्ध स्थापित गर्ने कोसिस गर्छ वा बाध्य हुन्छ । यसबाहेक अन्य विभिन्न कारणले जिल्ला तहदेखि नै न्यायपालिका राजनीतिको छत्रछायामा रहने, जो न्यायकर्मी स्वतन्त्र न्यायपालिकाको गरिमा र अस्तित्वलाई बचाउन लागिपर्छ उसप्रति राजनीतिक दल र कार्यपालिका पूर्वाग्रही बन्ने कुसंस्कारको विकास भएको छ । तसर्थ यस्तो खालको खतरनाक अवस्थाबाट बच्दै, स्वतन्त्र न्यायपालिकाको गरिमा र साखलाई अक्षुण्ण राख्नका निम्ति संसदीय सुनुवाइको व्यवस्थामा परिमार्जन गर्नु जरुरी देखिन्छ ।भण्डारी अधिवक्ता हुन् ।"
पहिचान नामांकन र सीमांकन मात्र होइन,"राष्ट्रिय राजनीतिक वृत्तमा पहिचानको मुद्दा फेरि एक पटक विशद चर्चाको विषय बनेको छ । पूर्वीय प्रादेशिक क्षेत्रको नामांकन कोशी प्रदेशका रूपमा रहने गरी निर्णय भएयता त्यसप्रति असहमति प्रकट गर्दै सडक तताउने काम भइरहेको छ । त्यस भूभागका रैथाने समुदायहरू एकत्रित रूपमा त्यस निर्णयविरुद्ध संघर्षरत छन् । उदेकलाग्दो कुरो, प्रदेशसभामा प्रतिनिधित्व गर्ने राजनीतिक दलहरू त्यस निर्णयका पक्षमा एकमत थिए, तर पनि रैथाने जनमत त्यस निर्णयलाई अनुमोदन गर्ने पक्षमा छैन । विरोधका स्वरहरू चर्किंदै छन् । प्रदेश सरकार अहिले वार्ताका लागि तयार भएको छ, तीनसदस्यीय वार्ता समितिसमेत गठन गरेको छ । यसले राजनीतिलाई कता पुर्याउने हो, अनुमान लगाउन सहज छैन ।त्यसो त नेपाली समाजमा पहिचानको मुद्दा नौलो होइन । समुदायहरूले आआफ्नो पृथक् अस्तित्वबोध गराउने क्रममा पहिचानजनित विविध प्रयत्न गर्दै आएका छन् । समय र परिस्थिति अनुसार ती कतिपय प्रसंगमा भाषासाहित्यका गतिविधिका रूपमा अगाडि देखा परे होलान्Ù कुनै संस्कृति, परम्परा र रीतिमा प्रकट भए होलान्Ù कुनै चाड, पर्व, जात्रा, मेला अनि कुनैकुनै क्षेत्रीयप्रादेशिक भिन्नतामा प्रस्तुत भए होलान् । एउटा कालखण्डमा रैथाने आदिवासीहरूले आफ्नो मौलिकता मंगोल, किरात, मगुराली, मधेशी, हिमालीका रूपमा पनि स्थापित गराउने चेष्टा गरे । तर पहिलो जनआन्दोलनपश्चात् पञ्चायती निरंकुश शासनको अन्त्य र लोकतान्त्रिक खुला परिवेशमा पहिचानको खोजीमा रैथानेहरू संगठित रूपमा अगाडि आएर आफूलाई आदिवासीजनजातिका रूपमा स्थापित गराए । त्यस्तै, क्षेत्रीय रूपमा मधेशी र सामाजिकसांस्कृतिक परिवेशमा दलितहरूले पनि आआफ्नो मौलिक पहिचानका झन्डा उठाए । सम्भवतः तत्पश्चात् नै पहिचानको सवाल राष्ट्रिय मूल प्रवाहको राजनीतिक वृत्तमा पनि सरोकारको विषय बन्यो । पहिचानलाई नै एउटा महत्त्वपूर्ण राजनीतिक मुद्दाका रूपमा लिएर सशस्त्र विद्रोहका लागि शक्ति सञ्चय गर्न सहज रणनीतिक उपाय पनि बनाइयो । पहिलो संविधानसभा गठनका लागि बन्दै गरेको चुनावी माहोल र त्यस पछाडिको विधायिकी गतिविधिसम्म आइपुग्दा त सबै राजनीतिक दलका लागि पहिचान एउटा अनिवार्य मुद्दा बन्यो । त्यही पृष्ठभूमिमा सर्वदलीय सहमतिमा राज्य पुनःसंरचना तथा शक्ति बाँडफाँटको संवैधानिक व्यवस्थापनका लागि पहिचानसहितका पाँच आधार तयार हुने स्थिति बन्यो । तर दोस्रो संविधानसभाको निर्णायक अवस्थामा पुग्दा भने ती राजनीतिक सहमति, प्रतिबद्धता तथा सिद्धान्तलाई तिलाञ्जली दिइयो । अन्ततः संघीय खाका कोर्नका लागि गरिएको राज्य पुनःसंरचनाका क्रममा पहिचानलाई अलिकति पनि सम्बोधन गरिएन, संघीयताको नाउँमा एक खाले प्रशासनिक विकेन्द्रीकरणका प्रादेशिक ढाँचाहरू मात्र तयार गरिए । कोशी प्रदेश त्यसैको पछिल्लो संस्करण थियो । यसो हुनुको मूल कारक हो दलगत राजनीतिक नेतृत्व कब्जा गर्दै आएका कथित सम्भ्रान्त जातसमुदायद्वारा लादिएको पहिचानबारेको विकृत भाष्य । उनीहरूले सुनियोजित रूपमा रचेको भाष्यले भन्दै आएको छ पहिचानको सवाल साम्प्रदायिक हो, जातीय हो, संकीर्ण र संकुचित होÙ यसले समाजमा विद्वेष, विग्रह र द्वन्द्व निम्त्याउँछÙ अन्ततः राष्ट्रलाई विखण्डनको स्थितिमा पुर्याउँछ । आफूलाई मार्क्सवादी पण्डित ठान्ने एक थरी जमातले त वर्गीय सम्बन्ध र संघर्षभन्दा पर सबै मिथ्या हो भन्ने शास्त्रीय सूत्रको मन्त्रणामा पहिचानको समग्र सवाललाई भुत्ते बनाउन आफ्नो बर्कत र विवेक खर्चियो । बहुलता र विविधतायुक्त मानवीय संरचना भएको नेपालजस्तो मुलुकमा पहिचानको मुद्दालाई सही रूपमा बुझ्नु र व्यवस्थापन गर्नु सामाजिक अन्तरसम्बन्ध र अन्तरद्वन्द्वको दीर्घकालीन समाधानको आधारभूत आवश्यकता हो । एकलजातीय अहंकारको धरातलमा बलपूर्वक सामाजिक सम्मिलीकरणको बाटो लाग्ने कि सहअस्तित्व र समानताको मान्यतामा समावेशीय समाजको निर्माण गर्ने, मूल प्रश्न यत्ति नै हो । यसको उद्देश्य बहुलता र विविधतामा एकता अनि राष्ट्रभित्र एकीकृत शक्तिको सबलीकरण हो । सही अर्थमा जनतामा आधारित गौरवशाली राष्ट्रियताको धरातल निर्माण गर्नु हो । प्रथमतः, पहिचानको अर्थ केवल नामांकन र सीमांकन होइनÙ यो त रूप पक्ष मात्र हो, सार होइन । पहिचानलाई सम्बोधन गर्नु भनेको मूलतः कुनै निश्चित मानवीय समुदायसँग गाँसिएको आदिकालदेखिको इतिहास, परम्परा, संस्कार, संस्कृति, रीति अनि भाषाप्रतिको सम्मान हो । तसर्थ यो प्रत्यक्षतः थातथलोभूमिसँग सम्बन्धित छ । अनि तत् भूमिमा सभ्यता विकासका लागि पुस्तौंपुस्तादेखि श्रम, सीप र ज्ञान खर्चिंदै आएको रैथाने समुदायको आस्था र जनजीविका निर्वाहका विभिन्न आयामसँग सम्बन्धित छ, जुन आधुनिक राज्यसत्ता अस्तित्वमा आउनुभन्दा धेरै अगाडिदेखि प्रचलनमा थिए र छन् । पहिचानको सवाल यथार्थमा तिनको सम्मान र मान्यताप्राप्ति हो । त्यसलाई कानुनी र संवैधानिक रूपमा सुनिश्चित गर्नु राज्यसत्ताको दायित्व हो । विशेषतः पहिचानलाई आदिवासी रैथानेहरूको दृष्टिकोणबाट सम्बोधन गर्नु भनेको ऐतिहासिक थातथलोभित्रका जल, जमिन र प्राकृतिक स्रोतसाधनको सदुपयोगमा समुदायविशेषको विशेषाधिकार सुनिश्चित गर्नु हो । त्यस अतिरिक्त राज्यका अन्य साधनस्रोतको परिचालनमा समेत सहज पहुँचको अवस्था हो, जसका लागि नीतिनिर्माणका सबै तहसम्म समानुपातिक प्रतिनिधित्व आधारभूत संवैधानिक आवश्यकता हो ।पाश्चात्य अनि वेस्टमिन्स्टर ढाँचाको संसदीय प्रणालीलाई मात्र असली लोकतन्त्र ठान्ने मानसिकताबाट ग्रस्त राजनीतिजीवीहरू केवल बहुमतीय सर्वोच्चताको कुरा गर्छन्, यही आधारमा गठन गरिने राज्य संरचनालाई नै निर्विकल्प ठान्छन् । बहुमतीय प्रणाली गणितीय शक्तिका आधारमा कायम गरिने राज्यशक्तिलाई वैधता दिने व्यवस्था हो । तर नेपालजस्तो बहुलतायुक्त समाजमा, जहाँ अधिकांश समुदाय ससाना छन् र जो गणितीय शक्तिका दृष्टिले निर्बल तथा निःसहाय छन्, ती कुनै पनि अवस्थामा राज्यशक्तिसम्म पुग्न सक्ने सम्भावना रहँदैन । परिणामतः, त्यस्ता ससाना समुदायहरू समाजका ठूलै समुदाय, वर्ग, तप्काबाट निरन्तर राष्ट्रिय राजनीतिक तहबाट बहिष्करणमा पारिन्छन् । अढाई सय वर्षदेखि सामन्ती राजशाहीले विभेद र उत्पीडनको यस्तै नीति अख्तियार गरिरह्यो । राजशाहीले बहुसंख्यक समुदाय र रैथानेहरूलाई रैती र मासिने जात ठान्यो । बहुलता र विविधतायुक्त समाजमा बहुमतीय पद्धति प्रकारान्तरले निषेधको अर्को नीतिबाहेक केही होइन । पहिचानको वर्तमान संघर्ष मुलुकमा लामो समयदेखि लादिएको बहुमतीय नामक निषेधात्मक प्रणालीको अन्त्य र समावेशीय राज्य निर्माणको प्रयत्न हो । अन्तर्राष्ट्रिय अनुभवले भन्छ समावेशीय राज्य निर्माणको आधारभूत तत्त्व राजनीतिमा सहमतीय मानसिकता हो । संख्या, गणित र अल्पमतबहुमतको समीकरणबाट सहमतीय समाज बन्न सक्दैन । सबैको राज्य र राज्यमा सबै मा रूपान्तरणका लागि आवश्यक छ सीमान्तकृत, पछाडि पारिएका, बहिष्कृत, अल्पसंख्यक, लोपोन्मुख जातिसमुदायको राज्यमा उचित सहभागिता । ती सबैको मूल आधार भनेको पहिचान हो, संख्या र शक्ति गौण ठहरिन्छ । बहुमतको गणितीय पुष्टिका लागि प्रतिस्पर्धा होइन, आवश्यकता अनि क्षमताको सापेक्षिक आधारमा सकारात्मक विभेद, आरक्षण, कोटा प्रणालीको व्यवस्था हुनुपर्छ । पहिचानको उचित सम्बोधन भन्नु नै नामांकनसीमांकनदेखि राज्यको नीतिनिर्माण तहसम्म प्रतिनिधित्व र पहुँचको सुनिश्चितता हो । तर यसका लागि कहाँ, को, कति, कुन क्षमतामा छन् भन्नेर संख्यात्मक आकार र परिणाममा पुष्टि गर्न खोज्नुभन्दा विगतको इतिहास, भूमिसँगको सम्बन्ध, समुदायको निरन्तर बसोबास, मूर्तअमूर्त सम्पदासँग जीवन्त सम्बन्ध अनि सभ्यता र संस्कृति निर्माणमा ऐतिहासिक योगदानको सही मूल्यांकन गरेर तिनलाई कदर गर्दै मान्यता दिनुपर्छ । विशेषतः हिजोको पुरातन एकात्मक राज्य व्यवस्थाको विघटन अनि संघीय मान्यता अनुरूप नयाँ राज्य पुनःसंरचनाको परिप्रेक्ष्यमा पहिचानको मुद्दा प्रत्यक्षतः अधिकारसँग सम्बन्धित हुन्छ । बहुलतायुक्त समाजमा समुदायहरू राजनीतिक रूपमा सबल होऊन्, आफ्ना सरोकारका मामिलामा आफैंले स्वविवेकपूर्ण निर्णय गर्न सकून् भनेर संघीयताले स्वायत्तता र आत्मनिर्णयका पक्षमा जोरदार वकालत गर्छ । त्यसैले संघीयताको कार्यान्वयनमा केन्द्रमा सबैको अपनत्व कायम हुने साझा नेतृत्वको सरकार र स्थानीय तहमा समुदायको स्वायत्त सरकारको अपेक्षा गरिन्छ । समुदाय अर्थात् ऐतिहासिक थातथलोको रैथाने समुदाय ।"
चीनले भारतीय पत्रकारको भिसा नथप्ने,नयाँदिल्ली (कास) चीनले त्यहाँ कार्यरत अन्तिम एक भारतीय पत्रकारको पनि भिसा अवधि नथप्ने बताएको छ । चिनियाँ प्रशासनको उक्त निर्णयपछि चीनमा कोही पनि भारतीय पत्रकार हुने छैनन् । मिडिया रिपोर्टहरूका अनुसार चिनियाँ विदेश मन्त्रालयका प्रवक्ता वाङ वेनबिनले सोमबार प्रेस ब्रिफिङमा भारतमा चिनियाँ पत्रकारसँग अनुचित र भेदभावपूर्ण व्यवहार गरिएको बताएका छन् । भारतीय मिडियाहरूले चीनले त्यहाँ रहेका भारतीय पत्रकारको भिसा नवीकरण नगरेको जनाएका छन् । न्युज एजेन्सी प्रेस ट्रस्ट अफ इन्डिया (पीटीआई) का एक जना भारतीय पत्रकार मात्रै यतिबेला चीनमा छन् । उनको भिसा अवधि जुनमा सकिँदै छ । चीनले उनको भिसा अवधि नथप्ने जनाइसकेको छ । उनी यो महिनाको अन्त्यमा भारत फर्किएपछि चीनमा कोही पनि भारतीय पत्रकार हुने छैनन् । हिन्दुस्तान टाइम्सका एक पत्रकारको भिसा अवधि ११ जुनमा सकिएपछि उनी भारत फर्किएका छन् । त्यसअघि अप्रिलमा बिदामा भारत आएका दुई पत्रकार चीन फर्किन पाएनन् । उनीहरूको भिसा फ्रिज गरिएको जानकारी दिइएको थियो । चीनमा भारतका चार पत्रकार थिए । १५ जुन २०२० दुवै देशबीच पूर्वी लद्दाखको गलवान घाँटी सीमामा तनाव भएको थियो । उक्त तनावमा २० भारतीय सैनिक र चीनका चार सैनिकको मृत्यु भएको थियो । त्यसयता दुई देशबीच पटकपटक वार्ता भए पनि स्थिति सामान्य हुन सकेको छैन ।
चीनमा १ लाख ८० हजारविरुद्ध वित्तीय ठगी मुद्दा,"बेइजिङ (सिन्ह्वा) वित्तीय ठगी तथा व्यवस्थापनमा बाधा पुर्याएको आरोपमा चिनियाँ सरकारी निकायले पाँच वर्षमा १ लाख ८० हजारभन्दा बढी व्यक्तिविरुद्ध मुद्दा दायर गरेको छ । २०१८ देखियता एक लाख १० हजारभन्दा बढीलाई अवैध कोष संकलनका लागि मुद्दा चलाइएको सुप्रिम पिपुल्स प्रोक्युरेटोरेट (एसपीपी) ले मंगलबार उल्लेख गरेको छ । एसपीपीले वित्तीय जोखिम नियन्त्रणका लागि अभियोजन तीव्र बनाएको हो । प्रायः यस किसिमका मुद्दामा अवैध कोष संकलन, जाली मुद्रा र गैरकानुनी व्यापार सञ्चालन गर्ने व्यक्ति छन् ।"
"असारमा निक्षेपको ब्याज स्थिर, कर्जाको घट्ने","ब्याजदर घट्दा उकालो लाग्यो नेप्से ब्याजदर घट्दै जाँदा सेयर बजारको परिसूचक नेप्से उकालो लागेको छ । केही दिनयता उकालो लागेको सेयर बजारको परिसूचक नेप्से २०२० अंकमा पुगेको छ । तीन दिनमा नेप्से ८१ अंक बढेको छ । गत साता १९३९ अंकमा रहेको नेप्से आइतबार ४०, सोमबार ७ र मंगलबार ३४ अंक बढेको हो । विगत एक महिनामा भने नेप्से २०२ अंक बढेको छ । जेठ १ मा १८१८ अंकसम्म झरेको सेयर बजार बढ्दै जाँदा लगानीकर्तामा उत्साह देखिन थालेको छ, जसले गर्दा कारोबार रकम बढ्न थालेको छ ।मंगलबार कुल ४ अर्ब १२ करोड रुपैयाँ बराबरको धितोपत्र कारोबार भयो । यो दैनिक कारोबार रकम औसतभन्दा बढी हो । कुल १९६ कम्पनीको सेयर मूल्य बढ्दा २२ को घट्यो भने ५ को स्थिर रह्यो । बैंकिङ ७, विकास बैंक ५८, फाइनान्स ३६, होटल तथा पर्यटन १०३, जलविद्युत् ४८, जीवन बिमा २७६, उत्पादन २२१, माइक्रोफाइनान्स ९६, निर्जीवन बिमा २२४, अन्य १५ र व्यापार उपसमूह ६१ अंक बढे । प्रतिशतका आधारमा उत्पादन उपसमूह सबैभन्दा धेरै ४३ प्रतिशत बढ्यो । पछिल्ला केही दिन बजार उकालो ट्रेन्डमा देखिए पनि विगत २२ महिनामा सेयर लगानीकर्ताको सम्पत्ति मूल्य १५ खर्ब झरिसकेको छ । ०७८ भदौ २ मा नेप्से परिसूचक हालसम्मकै उच्च बिन्दु ३१९९ अंकसम्म पुग्दा बजारको पुँजीकरण ४४ खर्ब ६८ अर्ब पुगेको थियो । तर हाल यस्तो मूल्य २९ खर्ब ५४ अर्ब रुपैयाँ छ । नेप्सेमा सूचीकृत कुल सेयरलाई तिनको पछिल्लो बजार मूल्यले गुणा गरेर कुल बजार पुँजीकरण निकालिन्छ, जसलाई सेयर बजारको आकार पनि भनिन्छ । सेयर मूल्य बढेको अवस्थामा कुल बजार पुँजीकरण पनि बढ्छ भने घटेको अवस्थामा पुँजीकरण पनि घट्छ ।"
गौतमबुद्ध विमानस्थलबाट नेपाल एयरलाइन्सको उडान सुरु,"(लुम्बिनी)राष्ट्रिय ध्वजावाहक नेपाल एयरलाइन्सले मलेसियाको क्वालालम्पुरबाट भैरहवाको गौतमबुद्ध अन्तर्राष्ट्रिय विमानस्थलमा मंगलबार पहिलो उडान गरेको छ । सञ्चालनमा आएको एक वर्षपछि विमानस्थलमा नेपाल एयरलाइन्सको नियमित अन्तर्राष्ट्रिय उडान सुरु भएको हो । १ सय ५८ सिट क्षमताको नेपाल एयरलाइन्सको न्यारोबडी विमानले भैरहवाको पहिलो उडानमा ९० जना यात्रु लिएर आएको विमानस्थलका महाप्रबन्धक हंसराज पाण्डेले बताए । ३२ जना यात्रु भैरहवामै अवतरण गरे भने अन्य काठमाडौं फर्किए । नेपाल एयरलाइन्सको मलेसियाभैरहवाकाठमाडौंको उडान टर्नअराउन्ड हो । हरेक मंगलबार हुने यस्तो उडानमा जहाजले यात्रु ओरालेर फर्किने, भैरहवाबाट यात्रु राख्न नपाइने, चालक दलका सदस्य पनि हेरफेर नहुने र इन्धन पनि भर्न पाउँदैन । ४ घण्टा ४५ मिनेटमा मलेसियाबाट भैरहवाको उडान तय हुन्छ भने भैरहवामा यात्रु ओरालेर निगमको जहाज काठमाडौं फर्किन्छ । निगमले अहिले मलेसियादेखि भैरहवा आएको दस्तुर एकतर्फी ११ हजार तोकेको पाण्डेले जानकारी दिए । यसलाई प्रमोसनल दस्तुरका रूपमा लिइएको उनले बताए ।गौतमबुद्ध अन्तर्राष्ट्रिय विमानस्थललाई निरन्तर प्रयोग हुने गरी सञ्चालन गर्नुपर्नेमा सरोकारवालाले माग गरेका छन् । सरकारले लगानी गरेको विमानस्थल सञ्चालनको जिम्मासमेत सरकारकै रहनेमा उनीहरूको जोड छ । विदेशबाट यात्रु ल्याएर यहाँ झार्ने मात्र र पुनः काठमाडौं जाने परिपाटीले भैरहवा विमानस्थलको विकास नहुने नेपाल टुर्स एन्ड ट्राभल एजेन्टका प्रबन्ध निर्देशक सञ्जय बजिमयले जनाए । दिल्ली, लखनउको उडान माग गरेकामा मलेसियाबाट उडान थालेको र त्यो पनि एकोहोरो मात्र रहेकाले फलदायी नहुने उनको भनाइ छ । यहाँदेखि यात्रु भर्ने जिम्मा हामी लिन्छौं, उनले भने, ५० हजार आउनेजाने भाडा कायम गरेर यहींदेखि दोहोरो चलाउन हाम्रो माग छ । विमानस्थलमा आउने ग्राहकलाई लिने ५ सय र १ हजार दरको ट्याक्सको समेत कुनै अर्थ नरहेकाले विमानस्थलको सदुपयोगलाई ध्यान दिन जरुरी रहेको उनले बताए । उनका अनुसार मलेसियाका केही टुर्स एन्ड ट्राभल्सका सञ्चालकसमेत भैरहवा आएका छन् । उनीहरूले यहाँका व्यवसायीसँग यस विषयमा थप छलफल गर्ने बजिमयले जनाए ।नेपाल एयरलाइन्सको विमानलाई स्वागत गर्दै मन्त्री किरातीले भैरहवादेखि नियमित उडान भर्ने विषयमा आफूहरूको ध्यान केन्द्रित भएको जनाए । भारतसँग हवाई रुट प्राप्तिका लागि सरकार मरिमेटेर लागेकाले छिट्टै विमानस्थलबाट नियमित उडान हुने उनको आश्वासन छ । मन्त्री किरातीले विमानस्थल नियमित र पूर्ण क्षमतामा सञ्चालनका लागि प्रचार र बजारीकरण १० गुणाले बढाउन कर्मचारीलाई निर्देशन पनि दिए । बौद्ध धर्मावलम्बीको बाहुल्य भएका थाइल्यान्ड, कम्बोडिया, श्रीलंकामा समेत गौतमबुद्ध अन्तर्राष्ट्रिय विमानस्थलमा सिधा हवाई उडानका लागि पहल भइरहेको उनको भनाइ छ । ठूलो लगानी भएको व्यवसाय संकटमा परेको हुँदा सरकार गम्भीर हुनुपर्नेमा रूपन्देही३ का प्रतिनिधिसभा सदस्य दीपक बोहराले जोड दिए ।"
'सर्वसाधारण सेयरधनीलाई प्रतिफल दिने निश्चिततासहित घोराही आएको छ,"घोराही सिमेन्टले यही जेठ ३२ देखि सर्वसाधारणका लागि प्राथमिक सेयर निष्कासन (आईपीओ) जारी गर्दै छ, यसमा सेयर लगानीकर्ताले किन लगानी गर्ने ?अब सेयरका लागि आवेदन आह्वान गर्न मात्र बाँकी रहेकाले सबै तयारी पूरा भएको छ । आम लगानीकर्ता र अन्य सरोकारवालाबाट पनि राम्रो प्रतिक्रिया पाएका छौं । जसको पुष्टि वैदेशिक लगानीकर्ताहरू र स्थानीयबाट पाएका छौं ।घोराही सिमेन्ट कम्पनीमा अधिकतम सेयर लगानी त्रिवेणी ग्रुप र विशाल ग्रुपको छ । नेपालको औद्योगिक क्षेत्रमा यी समूहको राम्रो ख्याति र प्रभाव छ । सन् २०१३ देखि हामी बजारमा छौं । सिमेन्टका लागि पश्चिम नेपालमा करिब ७० देखि ७५ प्रतिशत बजार हिस्सा घोराही सिमेन्टको छ । यद्यपि काठमाडौं उपत्यकामा हाम्रो बजार हिस्सा कम छ । काठमाडौं उपत्यका नजिकै धेरै सिमेन्ट उद्योग आइसकेका छन् । हाम्रो उद्योगबाट काठमाडौंमा ल्याउनका लागि पनि प्रतिबोरा १ सय ५० देखि २ सय रुपैयाँसम्म ढुवानी खर्च लाग्छ । त्यसकारण काठमाडौं उपत्यकामा घोराही सिमेन्टको उपस्थिति कम छ । तर पश्चिमको बजारमा हाम्रो राम्रो उपस्थिति छ । अहिले विभिन्न बैंक तथा वित्तीय संस्थामा कम्पनीका नाममा ऋण छ । हामीले आईपीओमार्फत सर्वसाधारणबाट संकलन गरेको पैसा बैंककै ऋण तिर्न प्रयोग गर्ने हो । बैंकको कर्जा भुक्तानी भएपछि कम्पनी ऋण र ब्याजको भार कम हुन्छ । त्यसपछि कम्पनीले कमाएको सबै आम्दानी सेयरधनीलाई वितरण गर्छौं । यसकारण आउँदा वर्षमा सेयरधनीलाई राम्रै प्रतिफल वितरण गर्ने कम्पनीको योजना छ, त्यसकारण लगानी गर्ने वा नगर्नेबारेमा लगानीकर्ता स्वयम्ले निर्णय गर्ने कुरा हो । घोराही सिमेन्ट उद्योगको पछिल्लो अवस्थाबारे बताइदिनुस् न ?नेपालको औद्योगिकीकरण र व्यापार प्रवर्द्धनमा उल्लेखनीय योगदान पुर्याउँदै राष्ट्रको उत्थान तथा विकासमा हातेमालो गर्ने लामो इतिहास बोकेको त्रिवेणी समूहबाट प्रवर्द्धित कम्पनी हो । घोराही सिमेन्ट इन्डस्ट्री लिमिटेड क्लिंकर र सिमेन्ट उत्पादन क्षमताका आधारमा स्वदेशी लगानीमा स्थापित उद्योग हो । उद्योगले ०६४ सालमा कम्पनीका रूपमा दर्ता भई ०६९ सालदेखि आफ्नै चुनढुंगा खानीमार्फत अन्तर्राष्ट्रियस्तरको नवीनतम प्रविधि प्रयोग गरी क्लिंकर उत्पादन गर्दै आएको छ । कम्पनीले ०७० सालदेखि सगरमाथा ब्रान्डमा सिमेन्ट पनि उत्पादन गर्दै आएको छ । हाल दुई वटा प्लान्ट बाट उद्योगले सिमेन्ट उत्पादन गरिरहेको छ । हाल कम्पनीको वार्षिक उत्पादन क्षमता क्लिंकर करिब १८ मिलियन टन र सिमेन्ट १ मिलियन टन छ ।निष्कासित सेयर बिक्री हुनेमा कत्तिको आशावादी हुनुहुन्छ ?घोराही सिमेन्ट चुनढुंगाबाट स्वयं क्लिंकर उत्पादन गरी सिमेन्ट उत्पादन गर्ने निजी क्षेत्रको नेपाली उद्योगमध्येको सुरुवातकालीन उद्योग हो । त्यस बेला उद्योगले दिने प्रतिफलमा आम जनतामा विश्वासको वातावरण बनिसकेको थिएन । सिमेन्ट उद्योगलाई नाफादायी प्रतिष्ठानका रूपमा स्थापित गर्न ठूलो लगानीको जोखिम उठाउनुपर्थ्यो । उद्योगलाई विश्वसनीय रूपमा स्थापित गरिसकेपछि मात्र स्थानीय र सर्वसाधारणलाई प्रतिफल हिस्सेदारीमा सहभागी गराउनु उपयुक्त ठानी अहिले आएर सार्वजनिक निष्कासन गर्न लागिएको हो । सिमेन्ट उद्योगमा सार्वजनिक सेयर निष्कासन गर्नुपर्ने नियामकीय बाध्यता छैन । उद्योगको भौतिक पूर्वाधारमा गर्नुपर्ने सम्पूर्ण लगानी गरिसकिएको र उद्योग पूर्ण रूपमा स्थापित भइसकेको छ । अब सर्वसाधारणलाई सहभागी गराउँदा राम्रो प्रतिफल तत्काल दिन सकिने निश्चिततासमेत भएकाले सेयर निष्कासनका लागि यो समय छानिएको हो । यो उद्योग ११ वर्षको अथक प्रयत्नका कारण प्रतिष्ठित रूपमा स्थापित भएकाले लगानीकर्ताले विश्वास गरेर सेयर खरिद गर्नेमा हामी पूर्ण आशावादी छौं ।हामीले कम्पनीको वित्तीय अवस्थाबारेमा आम सर्वसाधारणहरूलाई यथार्थ जानकारी दिने हो । हामीलाई आशा छ कम्पनीको वित्तीय विवरण अध्ययन गरेर लगानीकर्ताहरूले सही निर्णय लिनेछन् ।तपाईंले सबै सेयर बिक्री हुने दाबी त गर्नुभयो तर आयोजना प्रभावित क्षेत्रका बासिन्दा र वैदेशिक रोजगारीमा जानेका लागि निष्कासन गरेको सेयर त सबै बिक्री भएन नि ?वैदेशिक रोजगारीमा गएका नेपालीहरूका लागि जारी गरेको सेयरमध्ये ८६ प्रतिशत बिक्री भएको छ । तर स्थानीयका लागि जारी गरेको सेयर सबै बिक्री नभए तापनि उत्साहजनक सहभागिता हुनु पनि राम्रो कुरा हो । बचेको सेयरसमेत सर्वसाधारणलाई बिक्री गर्ने हो । हाम्रो वित्तीय अवस्था, हाम्रो मजबुद जगेडा कोष, हाम्रो पारदर्शिता र उच्च व्यावसायिक दक्षता भएका सञ्चालकहरूबाट सञ्चालित सिमेन्ट उद्योगले भोलिका दिनमा उच्च व्यापार वृद्धि गर्ने सम्भावना रहेको छ । कम्पनीको सेयर आम सर्वसाधारणले उत्साहजनक तथा उत्सुकताका साथ लगानी गर्नु हुनेछ । र, यसको अत्यधिक माग हुनेमा हामीले विश्वास लिएका छौं ।अन्य आयोजनाको आईपीओमा स्थानीयको लुछाचुँडी हुन्थ्यो, घोराहीमा किन हुन सकेन ?अहिले समग्र अर्थतन्त्रको अवस्था बिग्रेको छ । सिमेन्टको मूल्य पनि घटेको छ । व्यवसायीले लामो समयका लागि हेर्छन् । तर स्थानीयले तत्काल प्रतिफल चाहन्छन् । उनीहरूले दीर्घकालीन दृष्टिकोणले हेर्दैनन् । तर दीर्घकाललाई हेरेर लगानी गर्ने लगानीकर्ताका लागि हाम्रो कम्पनीको सेयर धेरै लाभदायक छ ।डेढ दशकदेखि निरन्तर उत्पादन गरिरहेको उद्योगले स्थानीयलाई पनि आश्वस्त पार्न नसकेका बेला आम सर्वसाधारणले सेयर खरिदका लागि कसरी विश्वास गर्लान् र ?उद्योगले स्थानीयलाई विश्वास दिलाउन नसकेको होइन । अहिलेको समयमा स्थानीयसँग पैसा नभएर सेयर किन्न नसकेका हुन् । हाम्रो कम्पनीमाथि कुनै दाग छैन । सरुदेखि नै नराम्रो रेकर्ड नहुँदा नहुँदै सेयर बिक्री नहुनु भनेको अहिलेको अर्थतन्त्रको कारण पनि हो । धेरै स्थानीय ग्रामीण भेगका छन् । उनीहरूमध्ये धेरैमा सेयरसम्बन्धी ज्ञान छैन । नेपालको पश्चिम क्षेत्रमा उद्योगबारे पनि राम्रो ज्ञान छैन । स्थानीयको हकमा यसअघि सिमेन्ट कम्पनीले जारी गरेका सेयर पनि सबै बिक्री नभएको देखिएको छ ।कम्पनीले स्थानीय बासिन्दा तथा सरोकारवालालाई उचित महत्त्व नदिएकाले सेयर खरिदमा पनि स्थानीयको रुचि नभएको भन्ने छ नि ?सबैभन्दा पहिले घोराही सिमेन्ट उद्योगमा कहिल्यै पनि बाधा नआएको प्रस्ट पार्न चाहन्छु । उद्योगको खानीदेखि काराखानासम्म चुनढुंगा ढुवानी गर्दा सडकको खराबीका कारण विभिन्न समयमा केही बाधा अवरोध आइपरेको हो, जुन नेपालमा सञ्चालन हुने धेरैजसो उद्योगले विभिन्न समयमा भोग्नुपर्ने समस्या हो, चुनढुंगाका खानी पहाडमा हुने र पहाडी सडकको स्तरको कारण अवरोध हुने हो । यस्ता अवरोधलाई हामीले सहज रूपमै लिने गरेका छौं । हाम्रा कम्पनीका प्रतिनिधिले सरोकारवाला पक्षहरूसँग विभिन्न चरणमा वार्ता तथा समन्वयद्वारा समयमै यस्ता समस्या समाधान गर्ने गरेका छौं ।आर्थिक वर्ष ०७९८० मा कम्पनीको प्रतिसेयर आम्दानी (ईपीएस) ०५० मात्र छ, त्यसअघिका आर्थिक वर्षमा पनि ईपीएस प्रायः न्यून छ, यस्तो अवस्थामा सेयरधनीलाई राम्रो लाभांश वितरण गर्छौं भनेर ग्यारेन्टी गर्न कसरी सक्नुहुन्छ ?जुनसुकै ठाउँमा पूर्वयोजना हुन्छ । पहिला कोभिड संक्रमण थियो । अहिले अलिअलि सुधार हुँदै छ । आउँदा दिनमा यो स्थिति सुधार हुन्छ । हाम्रो सिमेन्ट बिक्री भयो भने नाफा त कमाइहालिन्छ । पहिला पनि कमाएकै हो । हामीले कमाएर नै सिमेन्ट उद्योगको क्षमता बढाएका हौं । पहिले हाम्रो उद्योगको क्षमता १९ सयदेखि २ हजार टन मात्र थियो । हामीले सिमेन्ट बेचेर कमाएको पैसा लगानी गरेर अहिले उद्योगको क्षमता ४ हजार टन बनाएका छौं । भोलिका दिनमा व्यापार वृद्धि भई उचित मुनाफा आर्जन गरी लगानीकर्ताहरूलाई वितरण गर्न हामी सक्षम रहनेछौं । त्यसो भए विवरणपत्रमा उल्लेख भएका वर्षमा ईपीएस औसतभन्दा पनि कम हुनुको कारण के हो ?गएको दुई वर्ष कोभिडले गर्दा समस्या भयो । अहिले नेपालमा मात्रै हैन विश्वव्यापी आर्थिक मन्दीको समस्या छ । कोभिडअघि ८९ सय करोडको व्यापार थियो । अहिले सबै सिमेन्ट उद्योगको उत्पादन क्षमता र बिक्री पनि घटेको छ । निर्माण आयोजना सञ्चालन नहुँदा यस्तो अवस्था आएको हो । पहिला जताजतै घर बनेको देखिन्थ्यो, पूर्वाधार निर्माणको अवस्था पनि राम्रो थियो । अहिले त त्यस्तो छैन । निर्माण क्षेत्रमा कम चलिरहेको छ । बजारमा नगद प्रवाह (क्यासफ्लो) कम हुँदा गाह्रो भयो । यद्यपि, निराश हुनुपर्ने केही कारण छैन । सिमेन्ट उद्योग लामो अवधिका लागि हो । यो ५० वर्षसम्मका लागि हुन्छ । हामीसँग सञ्चित कोषमा ४ अर्ब रुपैयाँ छ । यसले पनि भविष्यमा राम्रो नाफा खुवाउन सक्ने क्षमता भएको पुष्टि हुन्छ ।कम्पनीले वित्तीय विवरणमा चलाखीपूर्ण तरिकाले ह्रासकट्टी (डिप्रिसिएसन) कम देखाएर बल्लबल्ल ०५० ईपीएस निकालेको आरोप छ नि ?यो आरोप सत्य होइन । वित्तीय विवरणमा हामीले कुनै चलखेल गरेका छैनौं । हामीले नेपाल फाइनान्सियल रिपोर्टिङ स्ट्यान्डर्स (एनएफआरएस) अनुसार नै वित्तीय विवरण निर्माण गरेका छौं ।यो हामीले मात्र गरेर हुने कुरा पनि भएन । सर्वसाधारणमा सार्वजनिक निष्कासन गर्न अनुमतिका लागि विभिन्न निकायहरूमा आफ्नो वित्तीय विवरणसहितको कागजातहरू पेस गरेका थियौं । सोको अध्ययनपश्चात् निष्कासन अनुमति प्राप्त हुने भएकाले यो विल्कुलै निराधार कुरा हो ।घोराही सिमेन्टले प्रिमियममा सेयर निष्कासन गर्न अनुमति लिन नेपाल धितोपत्र बोर्डमा मिलेमतो गरेको भन्ने सुनिन्छ, वास्तविकता के हो ?यो आरोप सरासर गलत भ्रामक र तथ्यहीन छ । यस्ता तथ्यहीन आरोपले भोलिका दिनमा ख्याति कमाएका वास्तविक क्षेत्रका कम्पनीलाई प्रिमियमसहितको सार्वजनिक निष्कासन गरी प्रतिफलमा सर्वसाधारणलाई सहभागी गराउने कार्य गर्न निरुत्साहित गर्छ । सार्वजनिक निष्कासन आफैंमा एउटा बृहत् तथा लामो प्रक्रिया हो, जसमा निष्कासक कम्पनी, निष्कासन तथा बिक्री प्रबन्धक, क्रेडिट रेटिङ संस्था, धितोपत्र प्रत्याभूतिकर्ता र नियामक निकायको भूमिका हुन्छ । हरेक तहमा उपलब्ध विवरणलाई विभिन्न संस्थाले प्रमाणित गरी प्रचलित ऐन कानुनअनुरूप रहे नरहेको सुनिश्चित गरेका हुन्छन् ।सेयर बजारमा अझै अपेक्षित सुधार हुन सकेको छैन, धेरै कम्पनीको सेयरमूल्य १ सय रुपैयाँकै हाराहारीमा छ तर यस कम्पनीले सर्वसाधारणलाई प्रतिकित्ता ४३५ रुपैयाँ सेयर बिक्री गर्दै छ नि ?बजारमा हाल अंकित मूल्य १ सयमा सार्वजनिक निष्कासनमा आएका धेरैजसो कम्पनी कि त नियामकीय आवश्यकताले, कि आफ्नो पुँजी र ऋणको सम्मिश्रण मिलाउन सार्वजनिक निष्कासन गरिरहेका छन् । हामीलाई यस्तो कुनै पनि बाध्यता थिएन । यो निष्कासन कम्पनी, सर्वसाधारण र स्थानीयलाई प्रतिफल वितरणमा सहभागी बनाउन गरिएको रणनीतिक निर्णय हो । कुनै पनि कम्पनीमा स्थापनाकालदेखि सार्वजनिक निष्कासन सेयर खरिदमार्फत लगानी गर्दा लगानीकर्ताले तुलनात्मक रूपमा उच्च जोखिम वहन गर्नुपर्ने हुन्छ । हाम्रो उद्योगमा अहिले जोखिम वहन गर्नुपर्ने अवस्था छैन । यो मूल्य कम्पनीको अहिलेको खुद सम्पत्ति (नेटवर्थ) को दुई गुणा पनि छैन, जुन नियामकीय व्यवस्थाले तोकेको उच्चतम मूल्य बिन्दुभन्दा कम नै हो । जब कि नेपाली र अन्तर्राष्ट्रिय पुँजी बजारमा उत्पादन तथा प्रशोधन क्षेत्रका विभिन्न सूचीकृत संस्था नेटवर्थको कैयौं गुणासम्म कारोबार भइरहेका छन् । त्यसैले यस दृष्टिकोणले हेर्दा निष्कासन मूल्य उचित नै देखिन्छ ।सिमेन्ट उद्योगमध्ये घोराही सेयर निष्कासन गर्ने दोस्रो कम्पनी हो, उत्पादनमूलक क्षेत्रका कम्पनीले सेयर निष्कासन गर्न किन अप्ठ्यारो मान्दा रहेछन् ?अब बिस्तारै वास्तविक क्षेत्रका कम्पनी पनि दोस्रो बजारमा आउन थालेका छन् । सरकारले पनि १ अर्ब रुपैयाँभन्दा बढी पुँजी भएका कम्पनीलाई अनिवार्य रूपमा सेयर जारी गर्नुपर्ने व्यवस्था गरेको छ । यस नीतिले पनि दोस्रो बजारमा वास्तविक क्षेत्रका कम्पनीको संख्या बढ्नेछ । सेयर जारी गर्न संस्थापक सेयरधनीहरूको इच्छाशक्ति पनि हुनुपर्छ । किनकि कम्पनीमा सर्वसाधारणलाई सामेल गरेपछि मुनाफा पनि भाग लगाउनुपर्छ । मुनाफा भाग लगाउने हिम्मत सबैमा नहुन सक्छ । हामीले त्यो आँट गरेका छौं ।यद्यपि वास्तविक क्षेत्रका कम्पनीहरू सर्वसाधारणमा जान खोज्न पनि उत्साहित गर्नुको सट्टा विभिन्न भ्रामक प्रचारप्रसार गर्दा केही हदसम्म निरुत्साहित पनि भएका छन् ।लगानीकर्तालाई के भन्न चाहनुहुन्छ ?लगानीकर्ताले सेयर किन्ने भनेको मुनाफाका लागि हो । हाम्रो उपस्थिति बैंक, इन्स्योरेन्स कम्पनीलगायतको पुँजीबजारमा छ । दोसो बजारमा पहिलो पटक हाइड्रोपावरको सेयर आउँदा पनि मान्छेहरू किन्न डराएका थिए । यो सिक्दै जाने हो । उत्पादनमूलक उद्योग बल्ल पुँजीबजारमा आउन थालेका छन् । पहिला शिवम् सिमेन्ट आयो, अब घोराही आउँदै छ । यसपछि सर्वोत्तम सिमेन्ट पनि लाइनमा छ । हाम्रो कम्पनीको डिपोजिट र सम्पत्तिको मूल्य राम्रो छ । सेयरधनीलाई राम्रो प्रतिफल दिने वाचा गरेका छौं । घोराही सर्वसाधारण सेयरधनीलाई प्रतिफल दिने निश्चिततासहित आएको छ ।नेपाल आयातित अर्थतन्त्रमा निर्भर रहेको अवस्थामा सिमेन्ट उद्योग जस्तो स्वदेशी उत्पादनमा आत्मनिर्भर भइसकेको छ । यस्तो उद्योगलाई प्रोत्साहित गर्नुपर्छ । लाञ्छना लगाउनुको सट्टा गुणस्तरीय उत्पादनमा प्रोत्साहित गर्नुपर्छ । निर्यात गर्न सक्ने क्षमतामा परिणत गर्नेतर्फ ध्यान दिन जरुरी छ । यसका लागि सरोकारवाला निकायको ध्यान आकर्षित गराउन चाहन्छु । साथै लगानीको निर्णय गर्ने आम लगानीकर्ताले हो । कम्पनीका विवरणहरूको अध्ययन गरी लगानीकर्ताहरूले निर्णय लिनुहुनेछ भन्ने विश्वास छ ।"
बिम्स्टेक बिजनेस फोरम गठन गर्न महासंघको प्रस्ताव,"काठमाडौं (कास) भारतको कोलकातामा भएको बिम्स्टेक बिजनेस कन्क्लेभको अन्तर्राष्ट्रिय व्यापार मञ्च विशेष सत्रमा नेपाल उद्योग वाणिज्य महासंघले बिम्स्टेक बिजनेस फोरम गठन गर्न प्रस्ताव गरेको छ । महासंघका अध्यक्ष चन्द्रप्रसाद ढकालले कन्क्लेभमा मंगलबार बिम्स्टेक राष्ट्रहरूमा अन्तरक्षेत्रीय व्यापार र लगानी प्रवर्द्धन गर्न बिमस्टेक बिजनेस फोरम गठन गर्नुपर्ने प्रस्ताव गरेका हुन् । क्षेत्रीय व्यापार र लगानी प्रवर्द्धन गर्न राम्रा र प्रभावकारी सडक, जलमार्ग, रेलमार्ग जस्ता पूर्वाधारको आवश्यकता रहेको उनको भनाइ छ । हवाई तथा डिजिटल कनेक्टिभिटी बढाउन, विद्यमान कनेक्टिभिटी पूर्वाधारमा सुधार गर्न र नयाँ पूर्वाधार निर्माण गर्न बिम्स्टेकमा रहेका देशले संयुक्त रूपमा लगानी गर्न आवश्यक छ, उनले भने । ऊर्जासँग सम्बन्धित पूर्वाधारको विकास र ऊर्जा व्यापारमा क्रस बोर्डर सहयोग प्रवर्द्धनले क्षेत्रीय मूल्य शृंखलाहरूमा बढी मात्रामा ऊर्जा आवश्यक पर्ने उद्योगको विकासलाई सहयोग पुग्ने उनको भनाइ छ । नेपाल, बंगलादेश र भारतले नेपालको जलविद्युत् बंगलादेशसम्म निर्यात गर्न जलविद्युत् प्रसारण लाइनमा काम गरिरहेका छन्, ढकालले भने, यसले नेपालमा उत्पादित बिजुली भारत हुँदै बंगलादेशसम्म पुग्नेछ, बिम्स्टेकका अन्य राष्ट्र र त्यसभन्दा बाहिर पनि विस्तार गर्न सकिन्छ । बिम्स्टेक देशहरूले क्षेत्रीय व्यापार र लगानीलाई सहज बनाउन व्यापारमा लाग्ने विभिन्न गैरभन्सार अवरोध हटाउनु आवश्यक रहेको उनको भनाइ छ ।"
पाकिस्तानलाई नेपालको कडा टक्कर,"(काठमाडौं)अन्तिम समयमा वुमन्स इमर्जिङ टिम्स एसिया कपमा प्रतिस्पर्धा गर्न पाएको नेपालले मंगलबार पाकिस्तान ए विरुद्ध साहसिक प्रर्दशन गरे पनि ९ रनको झिनो हार सामना गरेको छ । थाइल्यान्डले आन्तरिक कारण देखाउँदै प्रतियोगितामा सहभागी नहुने निर्णय गरेपछि आयोजक एसियाली क्रिकेट परिषद् (एसीसी) ले साताअघिमात्र नेपाललाई खेल्न प्रस्ताव गरेको थियो । नेपालले मंगलबार हङकङको मोङकक क्रिकेट मैदानमा टस हारेर ब्याटिङमा आएको पाकिस्तान ए लाई १९२ ओभरमा ८७ रनमै अलआउट गरेर सनसनी मच्चाएको थियो । जवाफमा नेपालले ६ विकेट गुमाई ७८ रनमात्र बनाउन सक्यो । पाकिस्तानी बलिङसामु नेपाली ब्याटरले खुलेर खेल्न सकेनन् । पहिलो ५ ओभरमा नेपालले विनाक्षति ८ रनमात्र बनाउन सकेको थियो । छैटौं ओभरमा सीता रानामगरले आफ्नो पहिलो चौका प्रहार गरिन् । त्यसको अर्को ओभरमा सीता २० बल खेल्दै ६ रनमात्र बनाएर आउट भइन् । विन्दु रावलले १० बलमा ३, इन्दु बर्माले ९ बलमा ४ र कप्तान रुबिना क्षेत्रीले १३ बलमा ६ रन बनाएका थिए । सम्झना खड्काले ८ बलमा एक चौकासहित ७ रन बनाइन् । ओपनर कविता कुँवरले ३२ बलमा २ चौकासहित २० रन बनाइन् । कविता जोशी १७ बलमा १ चौकासहित १५ र ज्योति पाण्डे ११ बलमा ९ रनमा अविजित रहे । पाकिस्तानबाट स्येदा शाहले ४ ओभरमा १६ र तुबा हसनले ४ ओभरमा २४ रन खर्चेर २२ विकेट लिए । यसअघि नेपालले पनि बलिङबाट पाकिस्तानलाई नियन्त्रणमा राखेको थियो । नेपालको धारिलो बलिङपछि पाकिस्तान १५ ओभरमा ६५७ को स्थितिमा पुग्यो । १८ औं ओभरमा तुबाले रुबिनालाई छक्का र फातिमा सानाले चौका प्रहार गरेपछि पाकिस्तानको स्कोर हेर्नलायक बनेको हो । तर, १९ औं ओभरमा इन्दुले तुबा र स्येदालाई लगातार बलमा र कविता कुँवरले फातिमालाई बोल्ड गर्दै पाकिस्तानी इनिङ्स टुंग्याएका थिए । ओपनर सावल जुल्फिकरले सर्वाधिक २८ रन बनाइन् । उनले ३६ बल खेल्दा १ चौका प्रहार गरिन् । फातिमाले १६, सदाफ साम्सले १२ र गुल फेराजाले ११ रन बनाए । इन्दुले ३ विकेट लिइन् । अन्तिम ४ मध्ये ३ विकेट लिनेक्रममा उनले ३ ओभरमा १ मेडन राख्दै ६ रन खर्चिन् । कविता कुँवर, कविता जोशी र सीताले २२ विकेट लिए । प्लेयर अफ द म्याचमा चुनिएका कविता कुँवरले ३२ ओभरमा १२ रन खर्चिन् । कविता जोशी र सीताले ४ ओभरमा समान १६ रन खर्चिएका थिए । मंगलबारै अर्को खेलमा भारत ए ले हङकङलाई ९ विकेटले पराजित गर्यो । भारतले टस जितेपछि ब्याटिङ निम्तो पाएको हङकङ १४ ओभरमा ३४ रनमै अलआउट भयो । ओपनर मारिको हिलले १४ बाहेक अन्यले दोहोरो स्कोर बनाउन सकेनन् । भारतकी श्रेयन्का पाटिलले ५ विकेट लिइन् । भारतले ५२ ओभरमै विजय लक्ष्य पूरा गरेको थियो । बुधबार बंगलादेश ए र श्रीलंका ए तथा मलेसिया र यूएईबीच खेल हुनेछ । नेपालले बिहीबार भारत ए सँग खेल्नेछ ।"
एपीएफ र आर्मी विजयी,"सुनसरी (कास) सशस्त्र प्रहरी बलको एपीएफ क्लब इटहरीमा जारी मुख्यमन्त्री कप राष्ट्रिय महिला भलिबल प्रतियोगिताको सेमिफाइनल पुगेको छ । समूह चरणका दुवै खेलमा शतप्रतिशत जित निकाल्दै एपीएफले अन्तिम चार सुरक्षित गरेको हो । मंगलबार एपीएफले आयोजक कोशी प्रदेशमाथि ३० को सोझो सेटको जित पायो ।एपीएफले २५६, २५६, २५४ को सहज नतिजा निकाल्यो । यसअघि सोमबार राति उद्घाटन खेलमा एपीएफले वाग्मती प्रदेशलाई ३१ को सेटले हराएको थियो । एपीएफ २ खेलबाट ६ अंकसहित समूह ए विजेता भएको छ । सेमिफाइनल बुधबार हुनेछ । मंगलबार दोस्रो खेलमा त्रिभुवन आर्मी क्लबले जित निकालेको छ । इटहरी रंगशालामा लुम्बिनी प्रदेशमाथि ५१२, २५१९, २५१८ को सोझो सेटमा आर्मीले नतिजा निकाल्यो । पहिलो खेलमा अर्को विभागीय टोली नेपाल पुलिस क्लबसँग पराजित भएको थियो । फाइनल जेठ ३२ मा हुनेछ । विजेताले ३ लाख र उपविजेताले १ लाख ५० हजार रुपैयाँ पुरस्कार प्राप्त गर्नेछन् । सर्वोत्कृष्ट खेलाडीले ५५ हजार पाउनेछन् । विधा उत्कृष्टले जनही १५ हजार पाउनेछन् ।प्रदेश खेलकुद विकास बोर्ड कोशी प्रदेशको आयोजना तथा जिल्ला भलिबल संघ सुनसरीको संयोजनमा प्रादेशिक रंगशाला इटहरीमा सुरु प्रतियोगितामा तीन विभागीयसहित ६ टिमको सहभागिता रहेको बोर्डका सदस्यसचिव हंशराज वाग्लेले बताए । २५ लाख रुपैयाँ खर्च हुने प्रतियोगितामा प्रत्येक टिमका १२ खेलाडी, एक प्रशिक्षक र एक व्यवस्थापक गरी १४ जनालाई यातायात खर्च र नियमअनुसार दैनिक भ्रमणभत्ता उपलब्ध गराइने आयोजकले जनाएको छ ।"
टेबलटेनिसका चार खेलाडी छनोट,काठमाडौं (कास) चीनको हाङझाउमा हुने १९ औं एसियाली खेलकुदका लागि टेबलटेनिस खेलाडी छनोट गरिएको छ । २२ पुरुषमहिला गरी ४ खेलाडीको अन्तिम छनोट गरिएको अखिल नेपाल टेबलटेनिस संघले जनाएको छ । पुरुषमा संयोग कपाली र रुविन महर्जन तथा महिलामा नविता श्रेष्ठ र शिखा सुवाल श्रेष्ठले एसियाड सहभागिता पक्का गरे । राष्ट्रिय टेबलटेनिस प्रशिक्षण केन्द्रमा भएको छनोटमा पुरुषमहिलामा ६६ खेलाडी प्रतिस्पर्धी थिए ।
