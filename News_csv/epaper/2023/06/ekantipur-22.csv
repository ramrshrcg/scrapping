शीर्षक,विवरण
नयाँ समीकरण बनाउन कांग्रेस र एमालेका दोस्रो तहका नेता संवादमा,"बजेटप्रति सत्तारूढ सांसदले देखाइरहेको चरम असन्तुष्टिले पनि वर्तमान सत्ता गठबन्धन के हुने भन्ने खालका चर्चा छ । राजनीतिमा सबै खालका सम्भावना हुन्छन्, पछिल्लो पटक कांग्रेस नेताहरूसँग खुलेर संवाद हुन्छ, हार्दिकता देखिन्छ । के तपाईंहरूले कांग्रेस सभापति देउवालाई प्रधानमन्त्री बनाउने गरी समीकरण बनाउन खोज्नुभएको हो भन्ने प्रश्नमा नेम्वाङले थपे, त्यो त मलाई थाहा भएन तर के हो भने सामान्य ढंगले कुरा गर्दा देशको पहिलो पार्टी छ, बाहिर बस्दै, खालि काँध मात्रै थाप्ने हो त ? काँधमा चढ्नेले अलि राम्रै काम गरेको भए त हुने थियो, १० वटा बदनामी कुराहरू उठिरहने, अनि अर्कोले काँधमा बोकेर हिँडिरहने भए । त्यसैले यस्ता कुराहरू भइहाल्छन् । आकार देखिएको छैन, तर भित्रभित्र चर्चाहरू चलिरहेका छन् ।कांग्रेस नेताहरू पनि अहिलेको संवादले आकार नलिएको बताउँछन् । भन्छन्, दोस्रो तहमा संवाद जारी छ । तर, माथिल्लो तहमा विश्वासको वातावरण बनिसकेको छैन । खासगरी गत पुस १० मा बालुवाटार आउँछु भनेका एमाले अध्यक्ष केपी शर्मा ओलीले माओवादी अध्यक्ष दाहाललाई बालकोट बोलाएर प्रधानमन्त्री बनाएकामा देउवाले एमालेको प्रस्तावलाई भरपर्दो मान्नुभएको छैन ।एमाले पहलमा प्रधानमन्त्री भएका दाहाललाई कांग्रेसले विश्वासको मत दिएपछि तथा राष्ट्रपतिमा कांग्रेस उम्मेदवारलाई माओवादीले समर्थन गरेपछि एमालेमाओवादी गठबन्धन टुटेको थियो । त्यसपछि देउवा, दाहाल र एकीकृत समाजवादी अध्यक्ष माधवकुमार नेपालले आलोपालो सरकार चलाउने समझदारीसमेत गरेका छन् । सहमतिअनुसार दाहालले दुई वर्ष, नेपालले एक वर्ष र देउवाले अन्तिम दुई वर्ष सरकारको नेतृत्व गर्नेछन् । सत्ता गठबन्धनभित्र पनि प्रधानमन्त्रीले समाजवादी गठबन्धन (मोर्चा) बनाएका छन् । कांग्रेसमाथि दबाब बनाइराख्न दाहालले यो कदम लिएका हुन् भन्ने कांग्रेस नेताहरूको भनाइ छ । यद्यपि दाहालले कांग्रेसलाई आश्वस्त पार्न खोजेका छन् । बुधबार साँझ कान्तिपुर टीभीमा प्रसारित टफ टकमा प्रधानमन्त्री दाहालले भनेका छन्, समाजवादी मोर्चा बनाउने कुरामा कांग्रेसका नेताहरूको पनि सहमति छ । तपाईंहरू, लेफ्टहरू आफ्नो विचारको धरातल भएका पार्टीहरू छिटो मोर्चा बनाउनु, त्यसले नेपालको राजनीतिलाई अलि सहज बनाउँछ भन्नेछ । शेरबहादुर देउवाजीसमेत भएका बेलामा पहिलोचोटि समाजवादी मोर्चा बनाउनुपर्छ भनेर उपेन्द्रजी, माधव नेपालजी र मैले हस्ताक्षर गरेका थियौं । देउवाजी चाहनुहुन्थ्यो कि छिटो तपाईंहरूको मोर्चा बनोस् । उहाँलाई विश्वास थियो । उहाँ भनिरहनुहुन्थ्यो कि छिटो मोर्चा बनाउनुस् भनेर । भुटानी शरणार्थी प्रकरणलगायतमा सरकारको नेतृत्व गरेको दलबाटै कांग्रेसलाई बदनाम बनाउने काम भइरहेको र यसले सत्ता हस्तान्तरण हुने कुरामा पनि अविश्वास बढेको भन्दै कांग्रेसका कतिपय नेताहरू एमालेसँग समीकरणको पक्षमा देखिएका छन् । पछिल्ला दिन दाहाल र देउवाबीच पनि भेटघाट पातलिएका छन् । निकट नेताहरूका अनुसार खासगरी नक्कली शरणार्थी प्रकरणमा सरकारले पूर्वगृहमन्त्री एवं कांग्रेस नेता बालकृष्ण खाणलाई छानबिन दायरामा तानेपछि देउवा दाहालसँग असन्तुष्ट छन् । दाहाल र देउवाबीच सुषुप्त रूपमा रहेको खटपट अहिलेको गठबन्धनको भविष्यसँग जोडिएको र सोही कारण दुवै पक्षले आआफ्नो तयारी थालेको स्रोतहरू बताउँछन् । चुनावी वर्षमा सरकारको नेतृत्व लिँदा प्रभावकारी काम देखाउन नपाइने तर्क गर्दै कांग्रेस नेताहरूले देउवालाई एमालेसँग मिलेर सरकारको नेतृत्व गर्न सुझाइरहेका छन् भने कतिपयले गठबन्धनलाई धोका दिँदा बुमर्याङ हुने तर्क गरिरहेका छन् । पुस १० गते गल्ती गर्यौं भनेर दाहाललाई प्रधानमन्त्री स्वीकार्ने तर अहिले आएर एमालेसँगको समीकरणमा प्रधानमन्त्री हुन खोज्दा राजनीतिक बुमर्याङ हुन्छ भनेर सिंगापुर जानुअघि हामी केही नेताहरू गएर भनेका हौं, देउवानिकट नेताले भने, तर वरिपरिका केही नेता शेरबहादुर देउवा प्रधानमन्त्री भइदिए राइँदाइँ गर्न सकिन्छ भनेरै गठबन्धन भत्काउन लागिरहनुभएको छ । प्रधानमन्त्रीका राजनीतिक सल्लाहकार हरिबोल गजुरेलले सरकारका बारेमा विभिन्न चलखेल बढिरहे पनि कांग्रेस र माओवादीबीच आशंका बढ्नुपर्ने कुनै कारण नभएको बताए । सरकारको नीति र कार्यक्रम आउने बेलातिर एक खालको तरंग भएको थियो, अविश्वास थियो तर देउवाको सिंगापुर भ्रमण र अहिले भइरहेका चलखेलले सत्ता समीकरणलाई असर पुर्याउँछ भन्ने मलाई लाग्दैन, उनले भने, पहिला नेकपा फुट्दाजनतामा धेरै निराशा बढ्यो । त्यसबाट पार भएर आशा जगाउने ठाउँमा आइपुगेका छौं । अहिले कांग्रेस र माओवादीबीच अविश्वास बढ्नु दुवैका लागि घाटा हो ।माओवादी सचिव देवेन्द्र पौडेल पनि यो सरकार नै निरन्तर चलिरहने वातावरण रहेको दाबी गर्छन् । सरकार निरन्तर चल्छ, गठबन्धनको सहमतिअनुसार नै तोकिएको समयसम्म चल्छ, प्रधानमन्त्री उत्पादन गर्ने ठाउँ भनेको प्रतिनिधिसभा हो, त्यहाँ जबसम्म गठबन्धनको बहुमत चलिरहन्छ, तबसम्म यो सरकार चलिरहन्छ, उनले भने, सहमतिअनुसार काम नभए मात्रै बहुमत टुट्ने हो, अहिलेसम्म सहमतिअनुसारै काम भइरहेकाले यो सरकार चलिरहन्छ ।संस्थापन पक्षका नेतासमेत रहेका कांग्रेस केन्द्रीय प्रचार विभागका प्रमुख मीन विश्वकर्मा भने सत्तासमीकरण बदलिने र नबदलिने कुरा प्रधानमन्त्री दाहालकै हातमा रहेको बताउँछन् । दाहाललाई काँध फेर्न मन लाग्यो भने फेर्न सक्नुहुन्छ तर कांग्रेस यही गठबन्धनको पक्षमा छ, गठबन्धनका बीचमा भएका सझौता, सहमति उल्लंघन गरेर कांग्रेस अर्को गठबन्धनमा जाँदैन, उनले भने । समाजवादी मोर्चाप्रति कांग्रेसको आशंका नभएको उनले बताए । मोर्चा गठन नहुँदा केही दल एमालेतिर जान्छन् अथवा माधव नेपाल नै जाने र एकदुईवटा स्वतन्त्र सांसदलाई समेत तान्दा एमाले ठूलो पाटी हुने हो कि भन्ने शंका थियो, मोर्चा गठनपछि त्यो शंका रहेन, कांग्रेसका लागि त झनै राम्रै भयो, विश्वकर्माले भने । नीतिगत रूपमा एमालेसँगको समीकरणमा जानुपर्ने पक्षमा रहेका कांग्रेस नेता मीनेन्द्र रिजाल गठबन्धनका बीचमा भएको सम्झौता नाघेर नयाँ समीकरण बन्ने सम्भावना नभएको बताउँछन् । एमाले र कांग्रेस मिल्दा धेरै काम गर्न सकिन्छ भन्ने मेरो चाहना हो तर सभापति र महामन्त्री सबैले यो गठबन्धनलाई पाँचै वर्ष लैजाने सहमति भएको हो भन्नुभएको छ । संस्थागत सम्झौता भएको हो भने त्यसलाई भत्काउन कसरी सहज हुन्छ ? सम्झौता गरेको हो भने त्यसको इमानदारीपूर्वक पालना गर्नुपर्छ, रिजालले भने, कांग्रेस र एमालेबीच समीकरण बनाउने कुरा मेरो तहमा भएको छैन । मभन्दा माथिको तहबाट भएको भए थाहा छैन ।संघीय लोकतान्त्रिक गणतन्त्रको रक्षा र सुदृढीकरण गर्दै नेपाली समाजवादका विशेषताहरू पहिचान गरी समाजवादको नेपाली बाटो तय गर्ने मोर्चाको मुख्य उद्देश्य रहेको दाबी गरिएको छ । यसका लागि मोर्चाले १५ बुँदे वैचारिक एवं राजनीति प्रतिबद्धता सार्वजनिक गरेको छ तर सत्ता राजनीतिमा उसको गहिरो चासो छ । मोर्चामा आबद्ध तीन दलसँग प्रतिनिधिसभामा ५४ सांसद छन् । यो संख्या जुनसुकै बेला हुन सक्ने सत्ता संघर्षको खेलमा निर्णायक बन्न सक्छ । कांग्रेस सभापति देउवा उपचार का लागि देशबाहिर रहेका बेला सरकारको नेतृत्व गरेका प्रधानमन्त्री दाहालको अगुवाइमा मोर्चा गठन गरिनु बहुआयामिक रणनीतिमा केन्द्रित रहेको नेताहरू बताउँछन् ।२ सय ७५ सदस्यीय प्रतिनिधिसभामा सरकार बनाउन चाहिने बहुमत अंक भनेको १ सय ३८ हो । यस्तो अवस्थामा मोर्चाबाहेक कांग्रेस र एमाले मिलेर मात्रै सरकार बन्ने विकल्प हुन्छ । अहिलेको सरकार सुरक्षित गर्न वा भविष्यमा सहमतिअनुसार अर्को सरकार बनाउन ५४ सिटसहितको मोर्चा संसद्मा निर्णायक रहनेछ । तर, मोर्चा गठनपछि संसद्को सत्ता समीकरणका विभिन्न विकल्पलाई साँघुरो बनाउने काम गरे पनि कांग्रेस र एमालेका दोस्रो तहका नेताहरूबीच भइरहेका संवादले दाहाललाई झस्काएको छ ।"
"ट्यांकीमा लाखौं लगानी, धारा न पानी","अवधेशकुमार झा (राजविराज), भरत जर्घामगर (सिरहा) र भूषण यादव (वीरगन्ज)"
बगान मा एकल महिलाको कथा,"काठमाडौं (कास) अभिनेता सरोज खनालको निर्देशनमा बनेको नेपाली फिल्म बगान को टिजर सार्वजनिक भएको छ । फिल्मको टिजरमा अभिनेत्री करिश्मा मानन्धरलाई एकल महिलाका रूपमा चित्रण गरिएको छ । आगामी असार २९ गते रिलिज हुने बगान मा एकल महिलाका इच्छा, चाहना, उनलाई परिवारले गर्ने व्यवहारलगायत विषयवस्तु प्रस्तुत गरिएको छ । फिल्ममा करिश्मासँगै सरोज खनाल, नीर शाह, बसुन्धरा भुसाल, मिथिला शर्मा, आकाश श्रेष्ठ, प्रमिला कार्कीलगायतको अभिनय रहेको छ । स्वप्न नीरवको कथामा आधारित फिल्मबाट अभिनेता खनालले निर्देशनमा डेब्यु गरेका हुन् ।नेपाली वेबसाइट डटकमको प्रस्तुति रहेको बगान का निर्माता सुरेश वाग्ले र कार्यकारी निर्माता विनोद मानन्धर हुन् । यसमा गौरीशंकर धुजुको डीओपी, उत्सव दाहाल र नारायण जीसीको छायांकन, अर्जुन जीसी, राजेश शाह र सन्देश शाहको सम्पादन, समीर मियाँको भीएफएक्स तथा रेनिश फागोको कलर करेक्सन रहेको छ । ब्याकग्राउन्ड स्कोर सुजिल कर्माचार्य र साउन्ड मिक्सिङ मुकेश शाहको रहेको छ ।फिल्म नेपाल र अमेरिकासहित नेपालीको बसोबास रहेका विभिन्न देशमा प्रदर्शन गर्ने योजना रहेको निर्माण पक्षले जनाएको छ । बगान को वितरण काठमाडौंमा रिच इन्टरटेन्मेन्ट र डीसीएनले तथा उपत्यकाबाहिर एफडी कम्पनीले गर्दै छ ।"
म्याराडोनाको 'ह्यान्ड अफ गड,"सन् १९८६ मा आजकै दिन (जुन २२) मा फिफा विश्वकपमा अर्जेन्टिनी खेलाडी डिएगो म्याराडोनाले इंग्ल्यान्डविरुद्ध हातले गोल गरेका थिए । उनको त्यो विवादास्पद गोल ह्यान्ड अफ गड ले चर्चित छ । मेक्सिकोमा आयोजित विश्वकप फुटबलअन्तर्गत क्वार्टरफाइनल खेल चलिरहेको थियो । अर्जेन्टिना र इंग्ल्यान्डबीचको खेल तनावपूर्ण थियो । कारण दुई देशबीच चार वर्षअघि मात्रै फोकल्यान्ड युद्ध भएको थियो । त्यसैले पनि दुवै देशले उक्त खेल जसरी पनि जित्न चाहन्थे । रोमाञ्चक र तनावपूर्ण खेलमा ५१ मिनेट बितिसकेको थियो । तर कुनै पनि टिमले गोल भने गर्न सकेका थिएनन् । त्यही समय म्याराडोना विपक्षी टिमका गोलकिपर पिटर सिल्टनतर्फ उफ्रिए र उनले फुटबललाई आफ्नो हातले गोलपोस्टमा छिराए । हातको प्रयोग भएको भन्दै विवाद सुरु भयो । तर रेफ्रीले त्यसलाई गोलको मान्यता दिए र खेल अघि बढ्यो । उक्त विवादित गोलको चार मिनेटपछि म्याराडोनाले अर्को उत्कृष्ट गोल गरे जसलाई शताब्दीको गोल भनिन्छ । खेलको ५५ मिनेटमा उनले इंग्ल्यान्डका पाँच खेलाडी र अन्तिममा गोलकिपर सिल्टनलाई छलाउँदै गोल गरेका थिए । पछि इंग्ल्यान्डले ८१ मिनेटमा एक गोल गर्यो र खेल २१ ले अर्जेन्टिनाले जित्यो । उक्त खेलपछि म्याराडोनाले भनेका थिए, त्यो गोल थोरै आफ्नो टाउकोले र थोरै भगवानको हातले गरेको थियो । त्यस बेलादेखि नै उक्त गोललाई ह्यान्ड अफ गड भन्न थालिएको हो । उक्त खेलपछि इंग्ल्यान्ड विश्वकपबाट बाहिरिएकोमा अभूतपूर्व खुसी मनाएको अर्जेन्टिनाले फाइनलमा पश्चिम जर्मनीलाई ३२ ले पराजित गर्दै विश्वकप जितेको थियो ।"
मास्टर सेफको मिथिला व्यन्जन,"(जनकपुर)जनकपुरको रामानन्द द्वारबाट थोरै उत्तर लागेपछि एउटा नौलो प्रकारको रेस्टुरेन्ट खुलेको छ । भित्र पस्नेलाई मिथिला आर्टको कुनै ग्यालरीमा पसेजस्तो भान गराउन भित्ताभरि पेन्टिङ छन् । प्रवेशद्वार नजिकै छ, मिथिला चित्र कोरिएका माटोका चारवटा मग, त्यसमा छन् जिब्रोपड्काउने चार थरी आचार । मिथिलाको कुनै गाउँको झलक दिने रेस्टुरेन्टभित्र पलङ छ, परालको गुन्द्री ओछ्याइएको । बेलायती सञ्चार संस्था बीबीसीको पाककला प्रतियोगिता यूके मास्टरसेफ प्रोफेसनल्स रिम्याच २०२१ का विजेता मास्टर सेफ सन्तोष साहले मिथिलाको ८४ व्यञ्जन पस्कन बुधबारदेखि सञ्चालनमा ल्याएको यो मिथिला थाली रेस्टुरेन्ट हो । जनकपुरसँग सन्तोषको बेग्लै सामीप्यता थियो । सिरहा कर्जन्हाका साह बाल्यकालमा जानकी मन्दिर दर्शनका लागि जनकपुर आइरहन्थे । मास्टरसेफमार्फत पाककलाको ख्यातिमा उचाइ चुमेपछि उनी जनकपुर आउँदा उनलाई ५४ किलोको माला लगाएर स्वागत गरिएको थियो । बारम्बारको जनकपुर आउजाउमा उनलाई एउटै कुरा खड्केको थियो, यहाँ रैथाने स्वादको प्रवर्द्धनको खाँचो छ । गतवर्ष जनकपुरमै हुँदा दिउँसो उनलाई भोक लाग्यो । साथीसँग एउटा होटल पुगेर उनले जिरा राइस अर्डर गरे । एक गाँस मुखमा हाल्दै उनले चाल पाइहाले, यो त बासी भात भुटेर ल्यायो । त्यसपछि उनलाई लाग्यो, जनकपुरमा मिठो खाना खुवाउने ठाउँको खाँचो छ । यस्तै अर्को तीतो घटना पनि उनीसँग छ । एक पटक उनले जनकपुरमा रिक्सावालालाई सोधे, यहाँ मिठो खाना कहाँ पाइन्छ ? रिक्सावाला एकछिन गम खाए तर केही बोलेनन् । यी दुई अनुभवले उनलाई केही गर्न घचघच्यायो । जनकपुरका लागि एउटा राम्रो एडिसन हो मिथिला थाली, मास्टर सेफ साहले भने, जनकपुरको खाना अन्डररेटेड थियो । त्यसैले मेरो पहिलो रेस्टुरेन्ट जनकपुरमा खोलेका छौं । मिथिला थालीको उद्घाटन सन्तोष र उनकी आमालेगरे । २४ थरीका परिकार बनाइएका पहिलो दिन खाना खान र फोटो खिचाउन आउनेको भीड लाग्यो । भीड धेरै भएपछि खानपिनको व्यवस्थापनका लागि निकै गाह्रो परेको थियो । सुरुवातमै मिथिलाको खानालाई माया गर्नेको भीड देखेर म उत्साहित छु, उनले भने ।उनका अनुसार मिथिला थालीमा पस्किने खानाका १५ थरीका परिकार नियमित हुनेछन् । बिरियाको साग (मधेशको गुन्द्रुक), करीबरी, आलु चोखा, आलुको भुजिया, चार किसिमको तरुवा (आलु, परवल, भान्टा, लौका), तिरौलीफुलौरी, माछा, मिथिलामै उत्पादन हुने चामलको भात, तरकारी र रहरको दाल । त्यसमाथि आगोमा तताएर ल्याएको घिउ । हामीले खानाको परिकारमा कुनै सम्झौता गर्दैनौं, सेफ सन्तोषले भने, खानाको गुणस्तर र स्वादलाई उत्तम बनाउन भान्सामा ८ जना सेफ छन् । मिथिला थालीमा दुईवटा भान्सा छ । एउटा भान्सा मिथिलाको देहातमा हुनेजस्तै बनाइएको छ । माटोको चुलोमा दाउरामा पकाइन्छ खाना । सिलौटोमा पिसिन्छ मसला । मिथिला खाना बनाउनका लागि भान्सामा ५ जना छन् । मिथिला थाली सस्तो र मिठो छ । ननभेज र भेजको अलगअलग भान्सा छ, सन्तोषले भने, मिथिला खानाको भान्सामा एकल महिलालाई प्राथमिकता दिएको छु । उनको बच्चालाई हामी नै पढाउँछौं र मिथिला खानाको बिक्री हुने हरेक थालीको ३ रुपैयाँ अनाथालयलाई दिन्छौं । हिमालय ग्लोबल इन्भेस्मेन्ट कम्पनीमार्फत करिब दुई करोडको लगानीमा सन्तोषले मिथिला थालीको पहिलो आउटलेट जनकपुरमा खोलेका हुन् । मिथिला थालीमा उनले यहाँका महिलालाई जोड्न खोजेका छन् । अदौरी, कुम्रौरी, बिरिया, तिलौरी साहको टिमले गाउँगाउँबाट संकलन गरेर ल्याउँछ । मिथिलाको यो परिकार बनाउन साहले गाउँगाउँमा महिला समूह बनाएर आयआर्जनका लागि काममा लगाएको छ । ती महिला समूहबाट मिथिला थाली रेस्टुरेन्टले बिरिया १ हजार ७ सय रुपैयाँ किलो र तिलौरी ५ सय रुपैयाँ किलो खरिद गर्छन् । हामीले बजार भाउभन्दा बढी नै मूल्य दिएका छौं, सन्तोषले भने, स्टोरेज बनाएर तरकारी, बिरिया, तिलौरी सबै राखिएको छ । मिथिला थालीमा यो परिकार खान पनि पाइन्छ । कोसेली लिएर जान पनि पाइन्छ ।मास्टर सेफ सन्तोषको लक्ष्य महत्त्वाकांक्षी छ । उनले आगामी ५ वर्षमा आफ्नो रेस्टुरेन्टका मिथिला थालीका एक सय शाखा सञ्चालनमा ल्याउने घोषणा गरेका छन् । अब, उनी दोस्रो आउटलेट कतारको दोहामा खोल्दै छन् । मिथिला थालीलाई विश्वव्यापी गर्ने उनको अभियानमा हिमालय ग्लोबल इन्भेस्टमेन्ट कम्पनीका दीपक श्रेष्ठ, रोबट विश्वकर्मा र सविन महर्जनले साथ दिएका छन् । दोहामा मिथिला थालीको डिमान्ड छ । त्यसैले अर्को ब्रान्च छिट्टै दोहामा खोल्दै छौं, सन्तोषले भने, काठमाडौंमा थकाली खानाको मात्र हजारजति होटल छ । अब काठमाडौंलाई पनि मिथिला थाली खुवाउनेछौं । कतारको दोहामा नेपाल, भारत, पाकिस्तान, श्रीलंका र बंगलादेशका कामदार प्रशस्त छन् । उनीहरूले खाने दालभात नै हो । दोहामा साताको एक पटक मात्रै यी देशहरूका कामदार खाना खान आए पुग्छ, उनले भने, दोहामा २ देखि ३ डलरमा मिथिला थाली बेच्ने हाम्रो योजना छ ।दोहा, पोखरा, मुग्लिन, काठमाडौं, वीरगन्ज, विराटनगरलगायत ठाउँमा ५ वर्षमा मिथिला थालीका शाखा सञ्चालनमा ल्याउने दाबी उनले गरे । मिथिलाको रेसेपी विश्वव्यापी बनाउने अभियान रहेको उनले बताए । मलाई धेरैले धेरै ठाउँबाट एप्रोच गर्छन् रेस्टुरेन्ट खोलौं भनेर, उनले भने, म चाहेको भए जहाँ खोल्न सक्थें । तर, जनकपुरमा पनि मिठो खाना पाइन्छ भनेर पहिलो आउटलेट यहाँ खोलेको हुँ । अब अरू ठाउँमा मिथिला थाली खुल्दै जान्छ ।"
मौरीघार उद्योगले फेरियो जीवन,"(सल्यान)शारदा नगरपालिका१० नयाँगाउँका बालु कवर कक्षा तीनमा पढ्दै गर्दा बाबुको निधन भएपछि आर्थिक अभावमा पढाइ छाडेर १३ वर्षको उमेरमा कमाउन भारतको कालापहाड गए । बाबुको निधनले आमा तथा भाइबहिनीको लालनपालनको जिम्मेवारी थपिएपछि उनले दुई दशकभन्दा बढी भारतका विभिन्न ठाउँमा मजदुरी गरे । मजदुरी गर्दा कमाएको रकम उनलाई घर खर्च चलाउनभन्दा खानबस्नमै ठिक्क भयो । स्वदेशमै केही गर्नुपर्छ भन्ने सोचेर उनी २०७२ मा घर फर्किए । उनले घरमै मौरीघार उद्योग सञ्चालन गरे । उद्योग सञ्चालन गरेको दुई वर्षजति घाँटामा गए तर हार मानेनन् । उनै कवर अहिले जिल्लाको राम्रो उद्योगीका रूपमा परिचित भएका छन् । प्रत्येक वर्ष हजारभन्दा बढी मौरीघार बिक्री गरेर उनले वार्षिक ३० लाखको कारोबार गर्दै आएका छन् । झन्डै एक लाख ऋण लिएर उद्योग सञ्चालन गरेका उनी अहिले अरूलाई ऋण दिन सक्ने हैसियतमा पुगेका छन् । विगतमा कसैले नचिन्ने मान्छे उद्योगबाटै जिल्लाभरि चिनिन थालेका छन् । उद्योग सञ्चालनपछि प्रत्येक वर्ष प्रतिगोटा ३ हजारका दरले एक हजारभन्दा बढी मौरीघार बिक्री गर्दै आएका छन् उनले । विगतमा बेरोजगारको समस्याले मजदुरीका लागि भारतका विभिन्न ठाउँमा पुग्ने गरेका कवर उद्योग सञ्चालन गरेपछि अहिले सिजनअनुसार ३४ जनालाई घरमै रोजगार दिँदै आएका छन् । भारतका विभिन्न स्थानमा लामो समय बसेर काम गर्दा कमाइभन्दा खर्च बढी भएकै कारण आफ्नै ठाउँमा केही गर्नुपर्छ भन्ने पाठ सिकेर मौरीघार निर्माण उद्योग सञ्चालन गरेको उद्योगी बालु कवरले बताए । मौरीघार बनाउन मलाई कसैले तालिम दिएको थिएन । कालिमाटीका एक किसानले काठमाडौंबाट घार किनेर ल्याई बिक्री गरेको देखेको र शिवशक्ति मौरीघार उद्योग दाङबाट प्रेरित भएर मैले २०७३ मा उद्योग सञ्चालन गरे, उनले भने, तालिम नलिएको हुँदा सुरुमा धेरै गाह्रो भयो । करिब एक महिनाको प्रयासपछि बल्ल मौरीघार बनाउन सिके । सुरुसुरुमा उत्पादित वस्तु बिक्री गर्नका लागि विभिन्न स्थानमा गरी पाँच ठाउँमा उद्योग सारेको र अहिले घर नजिकै जग्गा भाँडामा लिई सञ्चालन गरिरहेको उनले बताए । गत वर्ष दुई लाखमा घर नजिकै जग्गा किनेकाले अब आफ्नै जग्गामा उद्योग सारेर सञ्चालन गर्ने सोचमा छु, उनले भने । गत वर्षदेखि सल्यानबाट मात्र नभई रुकुम, जाजरकोटबाट पनि मौरीघारका लागि माग आउन थाल्यो । कृषि विकास कार्यालय सल्यानले मौरीघार निर्माणका लागि युवा लक्षित कार्यक्रमअन्तर्गत ५० प्रतिशत अनुदानमा आधुनिक मेसिन उपलब्ध गराएपछि अहिले दैनिक एक देखि दुईवटा घार बनाउँदै आएको उनको भनाइ छ ।"
३ लाख चौपाया संक्रमित हुँदा नियन्त्रणको पहल खोइ ?,"कृषिप्रधान देश नेपालमा पेसागत रूपमा सबैभन्दा बढी उपेक्षित पनि किसानहरू नै छन् । खेतीपातीमा मलखाद, बीउदेखि बजारसम्म समस्या भएजस्तै पशुपालनमा पनि त्यत्तिकै व्यथा छन् । पछिल्लो समय लम्पी स्किन अर्थात् गिर्खे रोगको संक्रमण देशैभर फैलिँदा कैयौं किसानले आफ्नो पशुधन गुमाइरहेका छन् । अहिलेसम्म झन्डै १० हजार चौपाया मरिसकेका छन् । कम्तीमा साढे ३ लाख संक्रमित छन्, कर्णालीमा मात्रै यो संख्या डेढ लाखजति छ । रोग नियन्त्रणका लागि पूर्वतयारी नहुँदा अवस्था भयावह हुने जोखिम छ । गर्मीका कारण रोग थप फैलिने चिन्ता अधिक छ । विशेष गरी गाईगोरु र भैंसीमा प्रकोप फैलिँदा कैयौं स्थानमा गोठै रित्ता बनेका छन् । राम्रो दूध दिने लैनो गाईभैंसी एउटैको लाख रुपैयाँभन्दा बढी पर्ने भएकाले किसानले ठूलो आर्थिक क्षति बेहोरिरहेका छन् । व्यावसायिक रूपमा पशु पाल्नेले नियमित आम्दानीको स्रोत नै गुमाएका छन् । निर्वाहमुखी किसानको पनि वर्षौंको मिहिनेत र पसिना खेर गएको छ । भान्सा निस्तो भएको छ । असार मास जोत्ने गोरु मर्दाबिरामी हुँदा खेती चलाउनै सकस परेको छ । कति किसानलाई त आफूसित भएको एक मात्र पुँजी गोठका गाईबस्तु नै मासिएपछि सर्वस्व गुमेझैं भएको छ । रोग देखिएका चौपायामा घाँटी, पुच्छरवरिपरि, पेट र थुनसहित शरीरमा गिर्खा देखिन्छन् । घाउ बन्ने र फुटेर पानी निस्कने, १ सय ५ डिग्रीसम्म ज्वरो आउने, कचेरा र सिँगान बग्ने तथा मुखबाट धेरै फिँज निस्कनेजस्ता यसका थप लक्षण हुन् । यो रोग लागेपछि ८० प्रतिशतसम्म दूध घट्ने किसानको अनुभव छ । यही कारण राष्ट्रिय रूपमै दूध उत्पादन घट्ने आकलन छ, जसको प्रभाव उपभोक्तासम्मै पर्नेछ । लामखुट्टे, झिँगा र किर्नाको टोकाइबाट रोग सर्ने भएकाले किसानले पर्याप्त सतर्कता अपनाउनुपर्छ । संक्रमित पशुलाई सार्वजनिक स्थलमा चराउन लैजानु हुँदैन । अरू पशुसँग सम्पर्कमा आउन र जुठो खान दिनु हुँदैन । गोठको सरसफाइमा ध्यान दिनुपर्छ । ज्वरो आएको पशुलाई जोत्ने, गाडा तान्ने काममा लगाउनु हुँदैन । त्यस्ता पशुलाई आराम गराउनुपर्छ र प्रशस्त मात्रामा सफा पानी खान दिनुपर्छ । ज्वरो घटाउन पारासिटामोल (वा मेलोक्सिकेम) खुवाउनुपर्छ । घाउ चिलाउन कम गर्न पशु स्वास्थ्य प्राविधिकको सल्लाहअनुसार उचित औषधि प्रयोग गरिदिनुपर्छ । फुटेको तथा आलो घाउ सफा गरी एन्टिसेप्टिक मल्हम लगाइदिनुपर्छ । यो रोग दक्षिण एसियामा तीन वर्षअघि भारत र बंगलादेशमा देखिएको थियो । लगत्तै नेपालमा पनि आठ जिल्लाका ११ पालिकामा फैलिएको थियो । झन्डै १५ सय गाईभैंसी संक्रमित हुँदा १३ वटा मरेका थिए । पछिल्लो समय पनि फागुन अन्तिमतिरैदेखि संक्रमण देखिएको थियो तैपनि सरकारले बेलैमा नियन्त्रण प्रयास नगर्दा अहिले देशभर फैलन पाएको हो । सुरुदेखि नै सरकारले उचित तयारी गरेको भए यो दुरवस्था आउँदैनथ्यो । कतिसम्म भने, रोग फैलन थालिसकेपछि आएको नीति तथा कार्यक्रम र बजेटमा पनि सरकारले यसबारे केही बोलेको छैन, जुन किसानप्रति चरम बेवास्ताको द्योतक हो । सरुवा रोग भएकाले यसको नियन्त्रणको प्रभावकारी उपाय खोप हो । त्यसैले सरकारले खोपसहित व्यवस्थित र प्रभावकारी अभियान चलाउनुपर्छ । यसका निम्ति कृषि तथा पशुपन्छी विकास मन्त्रालयले स्थानीय तह, प्रदेश र अरू सरोकारवालासित उचित समन्वय गर्नुपर्छ । चौपायालाई सुरक्षित राख्न जैविक सुरक्षाको विधि पनि अपनाउनुपर्छ, त्यसका लागि विदेशबाट आयात गर्दा केही दिन क्वारेन्टिनमा राखेर अध्ययन गर्नुपर्छ । देशभित्रै पनि एकबाट अर्को ठाउँ लैजाँदा यो पक्षमा ध्यान पुर्याउनुपर्छ । प्रकोप नियन्त्रणका अतिरिक्त मर्कामा परेका किसानलाई क्षतिपूर्ति दिन सरकारले गृहकार्य गर्नुपर्छ । यकिन विवरण संकलन गरी समानुपातिक रूपमा राहत तथा क्षतिपूर्ति दिनुपर्छ । पशु बिमा गरिसकेका किसानको भुक्तानी प्रक्रियामा अलमल हुन नदिन सरकारले विशेष भूमिका निर्वाह गर्नुपर्छ । भविष्यमा यस्तो जोखिमबाट किसानहरूलाई जोगाउन पशु बिमालाई पनि अभियानकै रूपमा अगाडि बढाउनुपर्छ । खोपलगायत सहायताका लागि सरकारले दाताको मुख ताकेको छ । दातृ निकायले बेलैमा सघाए त बेसै होला तर सरकारले अरूको मात्र भर पर्नु हुँदैन । आफ्नै बुतामा पशुधन जोगाउन अग्रसक्रियता देखाउनुपर्छ ।"
जनतालाई भोकै मार्ने रणनीति,"बजेटले जनतामा कहिल्यै कुनै आशा र उमंग ल्याउन सकेको छैन । बिचौलिया र व्यापारीहरूको स्वार्थपूर्तिमा केन्द्रित रहने गरेको छ बजेट । त्यही भएर बजेट भाषणपछि जहिल्यै महँगीले जनताको ढाड झन् सेक्न थाल्छ । यस पालिको बजेटले त झन् लाज पनि लजाएर भाग्ने अवस्थामा पुर्याएको छ । रक्सी, चुरोट जस्ता अनावश्यक र हानिकारक वस्तुमा होइन कि आलु र प्याजमा कर थपेर सरकारले जनताको भान्सामै धावा बोलेको छ । यस्तो जनतामारा, गरिबमारा सरकारबाट आम नेपालीको समृद्धिको अपेक्षा गर्नु भनेको मरुभूमिमा पानी खोज्नु जस्तै हो ।कृषि उत्पादन बढाउने, किसानको हित हुने योजना कहिल्यै ल्याउनु छैनÙ भएका कलकारखाना बन्द गरेर आयातलाई बढावा दिनु छ अनि करमाथि कर थोपरेर त्यसै त गरिब जनतालाई झन् गरिबीतिर धकेल्नमा रमाएको छ सरकार । सत्तासीनहरूलाई निमुखा जनताका दुःखको न कहिल्यै मतलब थियो, न त भविष्यमा हुने छाँटकाँट नै छ । अनेक किसिमका करका माध्यमले जनतालाई चुसेर रमाउन पल्केका सत्तासीनहरूले आलुप्याजमा धरि सहुलियत नदिनु भनेको यो मुलुकमा जनताको सरकार छैन भन्ने प्रमाणित हुनु हो । कर बढ्नु भनेकै महँगी बढ्नु हो । महँगी बढ्नु भनेको कोभिड महामारीयता अनेक समस्यामा पर्दै आएका जनतालाई विद्रोही बन्न प्रेरित गर्नु हो । समयमा मल नपाएर र सिँचाइको अभावले किसानले राम्रो उत्पादन गर्न सकिरहेका छैनन् । अलिअलि भएका उत्पादन पनि बिचौलियाको दबदबाले बजार नपाएर मिल्काउनुपरेको छ । भरखरै काठमाडौंको कालीमाटीमा किसानहरूले सडकमा गोलभेंडा फ्याँके । यसरी किसानहरू आन्दोलित भइरहेका बेला सरकार भने कानमा तेल हालेर उल्टो बाटो हिँड्न उत्सुक भएको छ ।नुनतेल, दालचामल, आलुप्याज, सागसब्जी जस्ता जीवन धान्न अनिवार्य वस्तुमा विलासिताका सरसामानमा जस्तो कर बढाएर सरकार जनतालाई भोकभोकै मार्ने रणनीतिमा त लागेको छैन ? पहिले देशभित्रैबाट आपूर्तिको सञ्जाल दुरुस्त पार्ने कि, कृषि उत्पादन बढाउने उपाय लगाउने कि सत्तासीनहरूको मोजमस्तीका लागि राजस्व जोहो गर्न भान्सामा कर थोपर्ने ? जनताबाट चुसेको कुनै करको सदुपयोग भएको छ ? सांसद विकास कोषका नाममा अर्बौं रुपैयाँ उडाउन खोज्नुभन्दा जनतालाई कर छुट दिनु समयोचित हुन्नथ्यो ? तर, हाम्रो सरकारबाट यस्तो अपेक्षा गर्नु नै मूर्खता हो । जनताको सरकार भए पो ! रोशन भट्टराई, इनरुवा३, सुनसरी"
बालेनका पक्षमा,"सहमत हुन या नहुन सबै स्वतन्त्र हुनुहुन्छ, स्थानीय निर्वाचनको परिणाममा चक्मा दिँदै उदाएका बालेन नेपाली राजनीतिको एउटा आशाको उज्यालो दियो हुन् । दशकौंदेखि थुपारिएको राजनीतिक विसंगति र विकृति उनको उदयले एकै पटक निर्मूल हुन्छ भन्ने हुँदै होइन तर प्रमुख राजनीतिक पार्टीको शासकीय प्रवृत्तिबाट वाक्क र निराश भएका जनता स्वतन्त्र उमेदवारप्रति आकर्षित हुनु कुनै नौलो होइन । बालेनको हरेक निर्णय चर्चा हुने गरेका छन् र विवादरहित पनि छैनन् । केशव दाहालको गत मंगलबार प्रकाशित एक देशभक्तको बयान मा भनेझैं जनतालाई पृथक् राखेर गरिने देशप्रेम फगत जालसाजी हो । यो वाक्यांशले विगत र अहिलेका शासकको क्रियाकलापलाई निर्देशित गर्छ न कि बालेनको कदमलाई । चर्चामा रहेको ग्रेटर नेपाल को नक्सा बालेनको आफ्नो कार्यकक्षमा राख्ने काम कुनै लहडीपनमा आएको होइन, यो देशप्रेम नै हो । ग्रेटर नेपालको नक्सा आफ्नो कार्यकक्षमा राख्दा गुमेको भूमि सबै नेपालको भैहाल्ने पनि होइन, यो त एउटा वीरताको इतिहासको स्मरण मात्र हो । बालेनले अहिलेसम्म गरेका सुकुम्बासी समस्या, फुटपाथ व्यापार, हस्पिटलमा निःशुल्क उपचार कोटा, निजी विद्यालयमा छात्रवृत्ति कोटा, यातायात व्यवस्थापन सबै जटिल काम हुन् । विगतका शासकहरूकै कारण कान्तिपुरले ढल, प्रदूषण, सरकारी जग्गा कब्जा, जाम, अनियन्त्रित बसोबास, व्यवस्थापनबिनाको सहरीकरण र कंक्रिटको जंगलको उपमा पाएको सत्य हो । वर्तमानका बालेनले गरेका कामले नेपाली जनताले दुःख त भोग्नुपरेको छ तर खासमा यो समस्या विगतको शासन व्यवस्थाको लहडीपन, योजनाविहीनता र अकर्मण्यताको कारण उत्पन्न भएको हो । चर्चामा आएका नयाँ नेता रवि र हर्कसँग पनि बालेनको तुलना हुन सक्दैन । बालेन शान्त छन् । अहिले उनी एक्लो छन् । तर एक्लो हुँदाहुँदै पनि उनका कदम र निर्णय सान्दर्भिक छन् । यथार्थमा दाहालले भनेझैं आफू सामर्थ्यवान बन्नु एउटा अपरिहार्य कुरा हो तर देश र जनतालाई सुशासनको अनुभूति दिलाउन सक्नु अर्को कुरा हो । नागरिक जन्मेपछि आधारभूत आवश्यकता शिक्षा, स्वास्थ्य, रोजगारी आदि पाउन नेता वा तिनका नातेदार र आसेपासे हुनुपर्ने कस्तो शासन व्यवस्थाको परिकल्पनामा हामी रमाउँदै छौं भन्ने मूल प्रश्नलाई पन्छाउन मिल्दैन । सुन्दर तिवारी, मध्यविन्दु नपा १, पूर्व नवलपरासी"
सरकार कहिलेसम्म रमिते ?,"आज आम जनताले सोधिरहेका छन् सरकार छ कहाँ ? खासमा जनताले सरकारलाई खोजिरहेका छन् । तीन तहको सरकार हुँदा पनि जनताका न्यूनतम समस्या हल किन भैरहेको छैन भनेर जान्न चाहेका छन् । अर्बौं खर्च गरेर निर्वाचित गरेर पठाएका जनप्रतिनिधि जनताका लागि हुँदैनन् भने तिनलाई जनप्रतिनिधि किन भन्ने, अहिले सबैले सोधिरहेका छन् । नेताहरूको काम भनेको तलबभत्ता खाने, सरकार कसरी टिकाउने वा गिराउनेभन्दा अरू देखिएको छैन । जनताको हितमा काम गर्ने असल नेताको भने अभाव छ । प्रजातन्त्रलोकतन्त्र जे आए पनि एउटा दलले पाँच वर्ष सरकार चलाएको रेकर्ड छैन । सत्तामा मात्र ध्यान दिँदा नेतालाई सर्वसाधारणको पीरमर्काबारे मतलब छैन । ताप्लेजुङका जनता बाढीपहिरोका समस्यामा छन् । कर्णालीका जनता पानी खान नपाएर भौंतारिएका छन् । देशैभरका जनता महँगीले आक्रान्त छन् । सरकारका दलहरू मोर्चा बनाउन व्यस्त छन् । किनभने, जसरी भए पनि तिनलाई निर्वाचन जित्नु छ, सरकारमा पुग्नु छ । संविधानमा उल्लिखित गाँस, बास, कपास, शिक्षा र स्वास्थ्य जस्ता मौलिक अधिकारप्रति उनीहरूको वास्ता छैन । वास्तवमा देशै बिचौलियाले चलाएका छन् । अर्थमन्त्रीले प्याज र आलुमा कर लगाउने उद्घोष गरेपछि दुई गुना भाउ बढाए । यता, किसानले बारीमा उत्पादन गरेको गोलभेंडा फाल्न विवश छन् । यस्तो अवस्थामा नागरिकको प्रश्न स्वाभाविक छ सरकार कहिलेसम्म रमिते बन्ने हो ? पुरुषोत्तम घिमिरे, जोरपाटी, काठमाडौं"
भ्रमण सार्थकताका सर्तहरू,"प्रधानमन्त्री पुष्पकमल दाहालको दुई हप्ताअघिको भारत भ्रमण सफल या असफल भन्नेमा बहस अझै सकिएको छैन । संसद् र सडकमा यसबारे सकारात्मक र नकारात्मक दुवै खाले टिप्पणी भइरहेका छन्, जुन लोकतान्त्रिक समाज र मुलुकमा स्वाभाविक हो । तर कसले स्वागत गरे भन्ने जस्ता सडकमा उठ्ने सतही प्रश्नको समेत प्रधानमन्त्रीकै तहबाट उत्तर दिने प्रचलन भने अलिक प्रतिरक्षात्मक देखियो । त्यस्तै, नेपालका हजारौं भैंसीपालक र दुग्ध व्यवसायी किसानको आय र व्यवसायसँग जोडिएको र त्यो समुदायका सन्दर्भमा दुई देशका कृषि तथा पशुपक्षी मन्त्रालयले गरेको तयारीका आधारमा आउने भनिएका केही उन्नत राँगासम्बन्धी टीकाटिप्पणीहरू असान्दर्भिक मात्र देखिएनन् कि हामी नेपालीको कृषि र किसानमाथि कायम पुरानो हेय दृष्टिसमेत सतहमा अरू छरपस्ट भयो । पहिलो सन्दर्भमा, विदेशी पाहुनालाई राजकीय भ्रमणमा स्वागत गर्ने विश्वव्यापी परिपाटी र सम्बन्धित देशको नीति र परम्परा चाल नपाएझैं किसिमले गरिएका प्रतिक्रियामा प्रधानमन्त्रीको आफ्नै सहभागितामा सफाइ आवश्यक छैनÙ परराष्ट्र मामिला बुझ्ने जोकसैले थाहा पाएर पनि गरिटोपल्ने बहसलाई बेवास्ता गर्नु नै राम्रो हो । राँगाका नाममा कृषि र पशुपालन अनि समग्र दुग्ध व्यवसायकै अपमान हुने गरी आएका र आउने प्रतिक्रियामा चाहिँ यो सरकारले आफूलाई किसान र किसानको प्रतिनिधि ठान्छ भने डटेर प्रतिकार गर्दै भन्नुपर्थ्यो, एउटा झोलुङ्गे पुल, केही जिप या बस या एम्बुलेन्स नै मागेर हैरान बनाउने हाम्रो चलनलाई चिर्दै समग्र किसानका पक्षमा हुने यस्ता सहयोग पनि उच्चस्तरीय भ्रमणका एजेन्डा बन्नुले अब देश कृषि र त्यसमा आधारित रोजगारीका सन्दर्भमा काम गर्न लागेको सन्देश दिन चाहन्छ । तर यो आलेख सफल भनिएका विगतका भ्रमणहरू किन परिणाममुखी बन्न सकेनन् र यस पालिको भ्रमणपश्चात् के गर्दा यसलाई परिणाममुखी मान्न सकिएला भन्नेमा केन्द्रित रहनेछ । सर्वप्रथम हामीले आफ्नै विगतलाई हेर्नुपर्ने हुन्छ । हरेक प्रधानमन्त्रीले भारतबाट फर्कंदा भ्रमण सफल भएको, नेपालभारत सम्बन्धमा अब कुनै समस्या बाँकी नरहेको, सम्बन्धले नयाँ उचाइ प्राप्त गरेको भन्न नछुटाउने तर त्यसपछिको भ्रमणको तयारी गर्दैगर्दा पुराना र प्रधानमन्त्री तहमा या उनलाई साक्षी राखेर भएका सहमति र सम्झौता कागजमा मात्रै सीमित रहने गरेका हुनाले परिणाम केही नआएका कारण त्यसपछिको यस्तै उच्चस्तरीय भ्रमण या बैठकमा पनि तिनै विषय फेरि सहमति र सम्झौतामा पर्ने गरेको यथार्थ हो । बहुआयामिक रहेको नेपालभारत सम्बन्धका केही सन्दर्भ उच्च तहका यस्ता भ्रमण र बैठकमा प्रयोग हुने शब्द, त्यहाँ नेताहरूले प्रदर्शन गर्ने जेस्चर र बडी ल्याङ्ग्वेज आदि पनि सम्बन्धको भाष्यलाई सकारात्मकता या नकारात्मकतातर्फ लैजानमा उत्तिकै महत्त्वपूर्ण हुन्छन् । त्यसभन्दा महत्त्वपूर्ण कुरा, नेपाल र भारत दुवै पक्षले हालसम्म गर्न नसकेको चाहिँ सफल भएर सम्पन्न बैठक या भ्रमणले कोरेका मार्गचित्रमा गर्नुपर्नेर् यथेष्ट गृहकार्य हो । यसो र त्यसो गरिनेछ भनी उठाउनुपर्ने विषयलाई भविष्यको रोडम्यापसहित प्रस्तुत गर्नुपर्ने अनि गहन छलफल र तयारी हुनुपर्ने कतिपय पक्षलाई दुई नेताले बोलेपश्चात् स्वतः कार्यान्वयनमा आइहाल्छ भनेझैं गरी उठाइदिने र त्यसपछि गर्नुपर्ने यावत् तयारीका लागि दुवै देशका प्रशासनिक निकायहरूले आवश्यक काम नगर्ने, अनि नागरिक तहले समेत खबरदारी नगर्ने गरेका कारण प्रधानमन्त्री तहको एक भ्रमण र अर्को भ्रमणका एजेन्डामा खास फरक नदेखिने गरेको हो । भ्रमण वरिपरिका बैठक र छलफलमा गरिएका सहमति र उठाइएका विषयलाई परिणाममुखी बनाउन राजनीतिक र प्रशासनिक पक्ष गम्भीर चासो र सक्रियताका साथ लाग्नुपर्ने हुन्छ । यस्तो नहुँदा भ्रमणमा उठेका एवं छलफल र सहमति भएका भनिएका विषयले पनि पार नपाउने परिस्थितिमा नेपालभारत सम्बन्ध अल्झिएको छ । र, सहमति राम्रो भए पनि, भ्रमण र छलफल सकारात्मक भए पनि, नेतृत्वले भ्रमण र छलफल अभूतपूर्व भने पनि जनताले नपत्याउने, खासै चासो नदिने, कतिपय अवस्थामा खिल्ली उडाउने गरेको अवस्था छ । परिणामस्वरूप, पाहुना बनेर विदेश गएका आफ्ना नेतालाई विमानस्थलमा कसले स्वागत गर्छ र समकक्षी या निम्ता दिनेले कहाँकसरी भेटसम्मान दिने हो, कहाँकसरी घुमाउन लग्ने हो भन्ने जस्ता सतही बहसमा जनता केन्द्रित हुन्छन् । हरेक एकदुई वर्षको अन्तरालका यस्ता भ्रमणहरूको खास सन्दर्भ बिर्सेर परिणामकेन्द्रित बनाउनेÙ विषयगत, वस्तुनिष्ठ र सिर्जनशील मन्थन गर्नेभन्दा पनि प्रक्रियाकेन्द्रित क्रियाप्रतिक्रियामा उत्रने अनि यिनै पक्षलाई भ्रमण मूल्यांकनको मुख्य मानक मान्ने परम्परा बस्दै गएको छ । हरेक भ्रमणमा दोहोरिने ऐतिहासिक, बहुआयामिक, विशेष सम्बन्ध लाई परिभाषित गरे मात्र नेपालभारत सम्बन्धमा ताजापन आउने थियो, सम्बन्ध बढी मजबुत भएर र बदलाव आएर नयाँ शिरामा पुग्न सक्थ्यो, एकअर्काका देशमा हुने आन्तरिक परिवर्तन र विकासक्रम वा मुद्दाविशेषले द्विदेशीय सम्बन्धमा उतारचढाव ल्याउने सम्भावनै रहँदैनथ्यो । सम्बन्धलाई थप जीवन्त, आत्मीय, दिगो बनाउन हरेक मुद्दा र एजेन्डामा इमानदार भएर काम गर्नुपर्ने हुन्छ । त्यसैले यस पटकको भ्रमणलाई विगतका तुलनामा फरक र साँच्चिकै सफल बनाउने हो भने द्विपक्षीय सहमतिका बुँदाले मार्गनिर्देश गरेका विषयहरूमा त्यसै दिनदेखि गृहकार्य सुरु गरिहाल्न आवश्यक हुन्छ । अर्को शब्दमा, विगतका अरू भ्रमणले झैं केही महत्त्वपूर्ण सन्देश बोकेको भनिएको यो भ्रमणलाई सन्देशमा मात्र सीमित नगर्ने हो भने आजैदेखि काम गर्नुपर्छ । दुवै देशका कर्मचारीतन्त्रमा सञ्चारित ऊर्जालाई परिणाममा रूपान्तरण गर्न ढिलो नगरेमा मात्र भविष्यमा पनि यो भ्रमणलाई चाहिँ परिणामदायीका रूपमा उद्धरण गर्न सकिन्छ । उदाहरणका लागि पञ्चेश्वरको डीपीआर तीन महिनामा बनाउने सहमतिलाई लिऔं । यसअघि प्रधानमन्त्रीका रूपमा शेरबहादुर देउवाले २०७४ भदौमा गरेको भारत भ्रमणका क्रममा एक महिनाको समयमा यो काम सम्पन्न गर्ने भनिएको थियो । तर उक्त काम जस्ताको तस्तै रहेका कारण त्यसपछिका प्रधानमन्त्री तहका भ्रमणहरूले पनि यो एजेन्डा जस्ताको तस्तै रहिरहेको यथार्थबीच फेरि समय किटेर यो बुँदा राखिँदै आएको छ । मतलब, २७ वर्षदेखि प्रायः सफल भ्रमणका एजेन्डामा पञ्चेश्वरको डीपीआर एउटा सन्देशका रूपमा परिरहेकै छ । अतीतलाई छिट्टै बिर्सने, खास नपछ्याउने वा नकोट्याउने र तत्काल भएका ससाना कुराबाट पनि फुरुङ्ग हुने या ठुस्स पर्ने हामी नेपालीको बानीको फाइदा उठाएर एउटै विषयलाई सकारात्मक सन्देशका रूपमा विगतमा धेरै पटक प्रयोग गरियो । अब पनि परिस्थिति फरक होला भन्न सकिन्न, किनकि दुई प्रधानमन्त्रीलाई साक्षी राखेर डीपीआर तीन महिनामा सक्ने भनिएकै २२२३ दिन भइसकेको छ र त्यसतर्फ अझै कुनै पहल सुरु भएको देखिन्न । तयारी गरे तीन महिनामा असम्भव नै चाहिँ नदेखिने यो सन्दर्भले नेपाल र भारत दुवै पक्षको सघन सक्रियताको माग गरेको छ । डीपीआरमा पञ्चेश्वर आयोजनाको न्यूनतम उत्पादन क्षमता अर्थात् फर्म एनर्जीको सन्दर्भ पनि लामो समयदेखि छलफलमै देखिन्छ भने तल्लो शारदा नहरमार्फत भारतले उपयोग गर्दै आएको पानी अर्को पेचिलो विषय हो । उत्तराखण्ड राज्यको उदयभन्दा अघि भएको यो सम्झौता अनुसारका कतिपय विषय त समय घर्किंदै जाँदा भारतका उत्तरप्रदेश र उत्तराखण्ड राज्यबीच विवादको बीउ बन्ने अवस्थालाई समेत ध्यानमा राखेर नेपालले यसबारे आन्तरिक गृहकार्य गर्नुपर्ने त छँदै छ, ती राज्यहरूसँगको सम्बन्ध र संवादमा पनि इङ्गेज भएर समय खर्चिन पनि आवश्यक देखिन्छ ताकि उनीहरूको आन्तरिक विवादका कारण दुई देशले विकसित गर्न लागेको डीपीआरमा असर नपरोस् । त्यसो त बारम्बारको ताकेता पनि काम लाग्छ भन्ने पुष्टि २७ वर्षअघिको सहमति अनुसार नेपालले पाउने पानी गत वर्ष जुलाईदेखि नेपाल आउन थालेकोबाट हुन्छ । महाकाली सन्धिको धारा २(२) अनुसार, नेपालले वर्षायाममा २८३५ घनमिटर र सुक्खायाममा ८५० घनमिटर प्रतिसेकेन्ड पानी पाउनुपर्छ । त्यसका लागि टनकपुरदेखि नेपाल सीमासम्मको १,२०० मिटर लामो नहर बनाइदिएर भारतले सहमति अनुसारको काम गत वर्ष मात्र पूरा गरेको छ । तर तत्पश्चात्को ४७ किलोमिटर मूल नहर बनाई गोदावरीमा पानी खसाल्ने गरी गर्नुपर्ने नेपाली तयारी पूरा नहुँदा टनकपुरबाट आफैंमा अति ढिलो गरी पाएको उक्त पानी पनि नेपालका किसानले प्रयोग गर्न पाएका छैनन् । यसले दिने सन्देश हो, आफ्नो हितअनुकूलको तयारी पूरा गरेर विषय उठाउँदा जति परिणाम प्राप्त हुन्छ, आफैंमा तयारी भएन भने त्यो विषय अरूले पनि हल्का रूपमा लिन्छन् । टनकपुरको के कुरा, ७० वर्षअघिको गण्डक सम्झौता अनुसार नेपालले पाउने पानीका लागि ४० हजार क्युसेक क्षमताको नहर बनाउनुपर्ने थियो, तर २५ हजार क्युसेक क्षमताको मात्र बनायो । आफ्नो हकको उपलब्धि हात पार्न पूर्वाधार निर्माण गर्न नसकेपछि प्रयोगमा हकदाबीको रटान आन्तरिक उपयोगका लागि मात्र लगाइएको हो भनी बुझ्न गाह्रो छैन ।यस पटकको भ्रमणको उपलब्धि नेपालले कल्पना गरेभन्दा एक कदम अघि बढेर भारतीय प्रधानमन्त्री मोदीद्वारा व्यक्त यो भनाइ हो, नेपालसँगको सम्बन्धलाई हिमालजत्तिकै उचाइ प्रदान गर्नका लागि काम गरिरहनेछौं र यही भावना अनुसार सबै मुद्दा, चाहे सीमाका होऊन् या अन्य कुनै पनि विषय समाधान गर्नेछौं । यो सन्देश आफैंमा महत्त्वपूर्ण यसकारण छ कि, यसमा अडेर आपसी सम्झौतासहमतिलाई परिणाममा बदल्ने सानोभन्दा सानो पहलबाट पनि दुवै देश लाभान्वित हुनेछन् । तर त्यसको भोलिपल्टैदेखि यसका लागि गर्नुपर्ने गृहकार्यमा हामी कता छौं त ? यसका लागि काम गर्ने दुई देशका सर्भेयर समूह, परराष्ट्र सचिवस्तरको संरचना र परराष्ट्रमन्त्रीस्तरको सन् १९८७ देखि कार्यरत संयुक्त आयोगका बैठकहरू भइसक्नुपर्ने थियो । तर आजसम्म यीमध्ये कुनै एक संरचनाले पनि यस विषयमा छलफल सुरु नगर्नु निराशाजनक छ । केही गरौं र दुई देशबीचको सम्बन्धलाई अरू कमजोर हुन नदिऔं भन्ने हो भने यसमा ढिलाइ गर्ने छुट दुवै देशलाई छैन । सीमा समस्या समाधानकै वरिपरि रहेर भ्रमण सम्पन्न भएपश्चात् नेपाल फर्किएर प्रधानमन्त्री दाहालले भूमि स्वाप को प्रसंग उठाएका छन् । भूमि स्वाप उठानको समय, अवस्था र भारतबंगलादेश प्रसंग कति सान्दर्भिक छ, बहसको विषय होला, तर यो अनुभव नेपालका लागि नौलो होइन । नेपालकै उत्तरी छिमेकी चीनसँग तिब्बतसम्बन्धी विवाद सल्टाउन पछिल्लो पटक सन् १९६० को दशकमा हामीले नै लेनदेनमा आधारित प्रयोग गरेका थियौं । साथै भारतमा अंग्रेज शासन रहेकै बेला नेपालले सन् १९२० मा महाकाली नदीमा बाँध बनाउने प्रयोजनका लागि आवश्यक ४ हजार एकड नेपाली भूमि प्रयोग गर्न दिएको, त्यसबापत नेपालले वर्षायाममा ४६० देखि अधिकतम १,००० क्युसेकसम्म र हिउँदमा १५० क्युसेक सिँचाइका लागि पानी पाउने सहमति भएको थियो । त्यस बेलाको सहमतिअनुसार भारतको लखनउ फैजाबाद डिभिजनअन्तर्गत खिरी, बहराइच र गोन्डा जिल्लाबाट नेपालले जग्गा सट्टाभर्ना पाएको विभिन्न दस्तावेज र जानकार बताउँछन् । सो कुरा, सन् १९२४ मा नेपाल र भारतबीच नयाँ सीमास्तम्भ कायम भएको र सन् १९३५ मा नेपाल र भारतबाट प्रमाणित नक्साबाट स्पष्ट हुने महाकाली अभियानमा लामो समयदेखि क्रियाशील ऋषिराज लम्सालीले आफ्नो पुस्तकमा उल्लेख गरेका छन् । नेपाल र भारतबीच भएको उक्त सम्झौता अनुसार नै भारतले महाकाली नदीमा शारदा बाँध बनाएको थियो । उपर्युक्त विषयहरूमाथि अरू छलफलका लागि केकस्तो वातावरण बनाइँदै छ ? यी मामिलामा विज्ञहरू र स्वदेशमा उपलब्ध परराष्ट्र मामिला अध्ययन प्रतिष्ठान, विश्वविद्यालयहरू लगायतका सामाजिक अनुसन्धान केन्द्रहरूलाई सक्रिय बनाउन प्रधानमन्त्रीको भ्रमणपश्चात् केके नीति र कार्यक्रम आए त भनेर हेर्दा कतै केही देखिन्न । खोला तरेर लौरो बिर्सने परम्पराकै निरन्तरताबीच सफल भनिएको भ्रमणमा सहमतिमा पुगिएका पुराना विषयहरूलाई अर्को भ्रमणमा सोही अवस्थामा दोहोर्याउने पृष्ठभूमि यथावत् राख्ने छुट अब सरकारलाई छैन । यसमा सरकारको ध्यान केन्द्रित होस् ।"
बहुरूपिया सत्ताले थिचिएको भुइँतह,"सत्तासँग प्रश्न गर्नुपर्छ भन्न सजिलो छ । सत्तालाई प्रश्नको कठघरामा उभ्याउनैपर्छ, यसमा कसैको विमति छैन । समाजमा शक्ति कोसँग छ ? निर्वाचित सत्ता, प्राकृतिक स्रोत दोहनकर्ताको सत्ता, धार्मिक कर्मकाण्डमार्फत आर्जेको सत्ता, मिटरब्याजीको सत्ता, सामाजिक सत्ता, दलीय सत्ता जस्ता बहुरूपका सत्ताले गाँजिएको छ भुइँतह । यी सत्ताहरू एकअर्कालाई भरथेग गरिरहेका छन् । केन्द्रीकृत सत्तासँग जुझ्न तुलनात्मक रूपमा सहज छ किनभने त्यसको पहिचान भैसकेको छ । तर यो नवस्थापित स्थानीय सत्ताको संरचनामा कुनकुन शक्ति संलग्न छन्, पहिचान खुल्न सकेको छैन । त्यसको अनुमान र आकलनसम्म गर्न सकिन्छ ।संविधानले प्रत्येक नागरिकको अभिव्यक्ति स्वतन्त्रतालाई प्रत्याभूत गरेको छ । तर के भुइँमान्छे आफ्ना उकुसमुकुस, आफ्ना अप्ठ्यारा वा असहमति सहजसँग राख्न पाउने अवस्थामा छन् ? जवाफ संविधानको धारा जस्तो सरल छैन । भुइँतहबाट जसले संगठित रूपमा आफ्नो कुरा राख्न सक्दैनन् वा त्यसलाई अभिप्रेरित गर्ने कुनै संस्था वा व्यक्ति छैन भने तिनको उकुसमुकुसले सम्प्रेषणको स्पेस पाउँदैन । स्थानीयस्तरमा सञ्चालित मिडियाले यिनका कुरालाई मुखरित गरिदिनुपर्ने हो तर मिडिया स्वयं सेल्फ सेन्सरको सिकार भएको छ । मिडिया सत्तालाई असहज बनाउन चाहँदैन । भुइँमान्छे प्रश्न गर्न डराएको अवस्थामा मिडियाले त्यो काम गरिदिनुपर्ने हो, तर त्यो अवस्था छैन ।स्थानीय मिडियाको संख्या बढेको छ तर त्यो समुदायबाट दूरीमा छ । सीमित घेरामा अल्झिएको छ । निश्चित लाभग्राही वर्गको सेवामा समर्पित छ । यस्तोमा मिडिया प्रश्न गर्न किन हच्किएको छ भन्नु मुनासिब छैन । स्थानीयस्तरको मिडियाले त्यही बोल्छ जुन स्थानीयस्तरका बहुरूपिया सत्ताले संकेत गर्छन् । त्यसैले भुइँमान्छेहरू भन्छन्, मिडियाले स्थानीय सत्ताको पालकीलाई काँध दिएको छ । मिडियाको काम सत्ताको दलाली गर्ने हो कि ग्राउन्ड जिरोको अभिव्यक्ति प्रस्तुत गर्ने हो ? मिडियाको प्राथमिकतामा भुइँमान्छेको सत्तासँगको सम्बन्धका कुरा छैनन् । जो संगठित भएर आफ्नो थातथलोबाट मार्चपास गर्दै केन्द्रसम्म पुग्दैनन् वा कुनै मजबुत राजनीतिक दलको शरणमा छैनन्, त्यस्ताहरूको आवाज कतै अरण्यरोदन भएको छ त कतै दबाइएको छ भने कतै चुपचाप आँसु पिउन बाध्य पारिएको छ । सामान्य नागरिक बोल्न खोज्दा स्थानीय सत्ताका हर्ताकर्ताहरूले मुख बन्द गर्न लगाउँछन् । सत्ताहरूले चाहेको आवाज मात्र सुनिन्छ, स्थानीय परिवेशमा एउटै आवाजको प्रतिध्वनि सुनिन्छ । अमुक ठाउँको मिडियाबाट त्यहाँका सत्ताहरूको सही तस्बिर आउन सकेको छैन ।भुइँमान्छे यति दबाइएका छन्, उनीहरू बोल्न पनि सकिरहेका छैनन् । झट्ट हेर्दा, बहुतहका सरकार छन्Ù स्थानीय सरकार त घरआँगनकै सरकार हो, त्यहाँ त तिनका कुराको सुनुवाइ हुनुपर्ने हो, समस्या र सरोकारबारे बोल्न तिनीहरू हौसिनुपर्ने हो । स्थानीय सरकारभन्दा अलि पर प्रदेश सरकार छ, जसले मिडियालाई आफ्नो अनुकूल बनाउन कोसिस गर्दै छ कि हिजोसम्म बोल्न नसक्नेलाई स्वर दिन प्रेरित गरिरहेको छ ? विचारणीय छ । स्थानीय सरकार र प्रदेश सरकार अस्तित्वमा आइसकेपछि भुइँतहमा निर्वाध बोल्न पाइने स्वतन्त्रता हुनुपर्ने हो तर अवस्था संविधानले सोचेको जस्तो छैन ।साना मान्छेहरूका समस्या सानै छन् । तर ती ससाना दुःखहरू घनीभूत हुँदै आएका छन् । छरिएर रहेका ससाना दुःखहरूले अहिलेका बहुरूपका सत्ताको कान समाउन सकिरहेका छैनन् । यी दुःखहरूको आहाल यसरी नै फैलिँदै गयो भने यसमा कुनै पनि सत्ता डुब्ने निश्चित छ । सामान्य मान्छेको साधारण जस्तो देखिने समस्या, सरोकार वा सहभागिताले राज्यसँग तिनको सम्बन्धलाई अर्थ्याउन खोजिरहेको हुन्छ । जोसँग कुनै पनि रूप र रंगको सत्ता छ, उसले त आफ्ना कुरा जसरी पनि बाहिर ल्याउँछ । संविधानले त्यस्ता उपेक्षित एवं सीमान्तकृत वर्गसमेत बोल्न सकून् भनेर मौलिक हकमार्फत त्यसको प्रत्याभूति गरेको हो ।भुइँमान्छेले किनारामा ठेलेर पठाइएका मान्छेहरूले अझै स्थानीय सत्तालाई आफ्नो मान्न सकिरहेका छैनन् । स्थानीय बासिन्दाहरूको सुखदुःख सुन्ने र उनीहरूको विश्वास संस्थागत गर्ने राज्यको प्रारम्भिक संरचना स्थानीय सरकार हो । स्थानीय तहले लोकतन्त्रका अवसरहरूलाई चुलाचौकासम्म पुर्याउने हो । घरछेउमा कुनै संस्था छ जसले सुनुवाइ गर्छ भन्ने भरोसा स्थानीय सरकारहरूले दिनुपर्ने हो । जनमुखी स्थानीय सरकारले नै स्थानीयस्तरमा टुसाएका गैरराज्यसत्ता संरचनालाई भत्काउन सक्छ । यसले भुइँमान्छेलाई लोकतन्त्रसँग जोड्छ ।तर सत्य के हो भने, प्रत्येक गाउँको दलित टोल सवर्णहरूको उपनिवेश जस्तो छ । त्यस्ता टोलहरूमा सवर्णहरूकै जमिनदारी र तिनकै कब्जा रहँदै आएको छ । अबको दलित पुस्ताले सवर्णहरूले जस्तो लैंगिक वा जातिसूचक गाली ओकल्दैन, तर पुस्तौंदेखि सुन्दैभोग्दै आएको अपमान र अस्वीकार्यता मनको सन्दुकमा छोपेर राखेको छ । मनको बह पोख्ने अवस्था अझै आइसकेको छैन । कहींकतै प्रतिरोध पनि गुन्जिन्छ । गाउँ त आज पनि छ, टोलहरू छन् । पालिकाको पगडी पाए पनि त्यसको राजनीतिक भूगोलभित्रका गाउँहरू आफैंमा साझा एकाइ बन्न सकेका छैनन् न त तिनको संस्कृति साझा छ । त्यहाँ अझै पनि जातिको पर्खाल खडा छ, जसले कथित उपल्लो र तल्लो जातिबीच अनुल्लंघनीय सीमा कोरेको छ । कथित उपल्लाहरूको साम्राज्य अझै भत्किएको छैन ।वर्तमान राजनीतिक व्यवस्थाको एउटा मुख्य अंग र त्यसको प्रमुख पहिचान हो नवब्राह्मणवाद । यसको अर्थ जातिविशेषको एकाधिकार होइन, त्यस्तो सामाजिक व्यवस्था जसमा सम्पूर्ण अवसरमा प्रभुत्व कायम गरिन्छ । पुरानो जातिप्रथाबाट यो भिन्न छैन तर बाहिरी रूपमा थोरै आधुनिकताको आडम्बर (छुवाछूतको विरोध, दलितहरूको प्रतीकात्मक प्रतिनिधित्व) योसँगै आएको छ । नवब्राह्मणवाद पुँजीवाद र जातिप्रथाको संयुक्त मोर्चाकै अर्को नाम हो । जातिप्रथा र पुँजीवाद दुइटै राष्ट्रिय विकास र जनताको विकासमा बाधक छन् ।भूमिहीन दलित, भूमिहीन सुकुम्बासी र अव्यवस्थित बसोबासीको समस्या समाधान राज्यको अनिवार्य दायित्व हो । संविधान र ऐनकानुनले स्पष्ट व्यवस्था गरे पनि यसको समयमै कार्यान्वयन नहुँदा समस्या ज्युँका त्युँ छ । भूमिहीनताले मधेशी दलितहरूमा उत्पन्न संकट अन्य दलितको भन्दा पृथक् छ । एउटै सानो कोठामा सासूससुरा र छोराबुहारी सुत्न बाध्य छन् । कोठाभित्र अटाउन नसके आधा जीउ बाहिर निकालेर सुत्नेहरू पनि छन्, कतैकतै । चर्को गर्मी, चिसो र वर्षाबाट जोगिन सुरक्षित छानो छैन । मधेशको कुनै दलित बस्तीमा गएर सोध्नुस्, स्थानीय सरकारवालाहरू गाह्रोसाह्रो बुझ्न आउँछन् त ? सबैजसोले दिने जवाफ हुने गर्छ, चुनावपछि फर्किएका छैनन् । आखिर यी मेयरउपमेयरहरूले, अध्यक्षउपाध्यक्षहरूले कसको हित संरक्षण गर्छन् ?अर्कातिर, नागरिकता पाउनैपर्नेले नपाएर दुःख पाइरहेका छन् । एक थरीका लागि नागरिकता पाउन कानुनमै संशोधनको आवश्यकता छ । यस्ताहरू पनि कम छैनन् जो कानुनबमोजिम पाउनुपर्नेमा कुनै निकायको हेलचेक््रयाइँ, पूर्वाग्रह वा प्रतिशोधले गर्दा वञ्चित छन् । यस्ताहरूका समस्या एकै थरीका छैनन् । स्थानीय सरकारहरूले यस्ता जटिलताहरूको पहिचान गर्नुपर्ने हो तर मुखियाजी हरू केन्द्रीकृत शासन प्रणालीकै कार्य व्यवहारको भद्दा अनुसरण गर्न व्यस्त छन् ।बस्दै आएको ऐलानी जग्गामा, त्यो चाहे नदी वा पोखरीकिनारकै किन नहोस्, बहुरूपका सत्ताको नजर पुगेको छ । स्थानीय सरकारसँग मिलेर मन्दिर, पार्क वा मार्केट बनाउने प्रवृत्ति बढेको छ । विकासका नाममा भूमिहीन दलितहरूलाई उठीबास लगाइँदै छ । संविधान र कानुनमा व्यवस्था भएअनुरूप नागरिकको आवासको अधिकार सुनिश्चित हुन सकेको छैन । उता, ढलान बाटो बनाइन्छ जसले दलित बस्तीलाई डुबानमा पार्छ । तर उपभोक्ता समितिमा सरोकारवालाका नाममा नवस्थापित सत्ताका मुखुन्डाहरू राखिन्छन् । स्थानीय आवश्यकता, रैथाने ज्ञान, सहभागितामूलक विकासको संरचनालाई उपेक्षा गरिएको छ । त्यसैले त बनिबुतो गरेर बाँच्नेहरूलाई झन्झन् दुःख हुँदै गएको छ । खेतीमा बाह्रै महिना रोजगारी छैन । बाहिर गएर कमाउन सक्ने अवस्था सबैको छैन । स्थानीयस्तरमा हुने विकासनिर्माणमा मेसिनको प्रयोगले वा ठेकेदारले सस्तोमा बाहिरबाट ल्याउने श्रमिकहरूले गर्दा रोजगारीबाट तिनको दूरी बढ्दै गएको छ । यता किसानहरू पनि धानगहुँ रोप्ने बेला त श्रमिकहरूलाई काममा लगाउँछन्, काट्ने बेला भने मेसिनको प्रयोग गर्छन् । यसरी परम्परादेखि पाइँदै आएका मजदुरीका अवसरहरू खुम्चिएका छन् । कृषिकार्यमा मेसिनको प्रयोगबारे आआफ्ना तर्क होलान्, तर पारम्परिक रोजगारीका क्षेत्रहरू साँघुरिएपछि उत्पन्न रोजगारीको संकटबारे सुनिदिने कोही छैन ।अचेल इँटाभट्टा उद्योगहरू घरआँगनमा रोजगारीका नयाँ क्षेत्र भएका छन् । त्यहाँ पनि मजदुरी गर्ने पीँधका मान्छेहरूको शोषण र दोहन कम छैन । इँटाभट्टामा सिंगो परिवार मिलेर काम गर्छन् जसले गर्दा महिला र बालबालिकाको अवस्था कमजोर हुन पुगेको छ । कतिपय साहुले चर्को ब्याजमा अग्रिम ऋण दिएका हुन्छन् जसले गर्दा मासिक रूपमा कमाएको पैसाको ठूलो हिस्सा केवल ब्याज तिर्नमै कट्टा हुन्छ । एक पटक ठेकेदारको पासोमा फसेको श्रमिक झन् अल्झिँदै जान्छ । उसले लिएको मूल राशिको थोरै मात्र हिस्सा मासिक रूपमा कट्छ, अधिक त ब्याजमै जान्छ । यसरी सिंगो महिना काम गरिसक्दासमेत ब्याजको रकम मात्र चुकाउन पाउँछ । अहिले साहुहरू ऋणको चक्रव्यूहलाई मधेशको परम्परा हो भनेर चित्रित गर्न खोज्दै छन् । मोडर्न स्लेभरी को अनन्त कथा कसले सुन्ने ? मोडर्न स्लेभरी बहुतहका सरकार आएपछि निर्मित अर्थराजनीतिको एउटा हिस्सा हो । भुइँमान्छेका अनेक अव्यक्त कथा छन् । स्थानीय सरकारले गरिदिनुपर्ने काम गरिदिनुपर्यो । त्यो काम गराउन हेलचेक््रयाइँ र झन्झट एवं बिचौलियाको भूमिका हुनुभएन । समयमै हुनुपर्यो, सहज हुनुपर्यो । गैरराज्यसत्ताको थिचोमिचोबारे सुनुवाइ हुनुपर्यो ।"
बजेटमा सधैं उपेक्षित खेलकुद,"सरकारले खेलकुदलाई प्राथमिकतामै राखेन, पर्याप्त बजेट नै छुट्याएन, खेलकुद बुझ्ने राजनीतिज्ञ नै भएन लगायतका बहस खेलकुद जगत्मा नयाँ होइनन् । खेलकुदलाई प्राथमिकतामा राखेर बहस गर्दैगर्दा नेपाली जनताको आर्थिकसामाजिकसहित समग्र अवस्थालाई पनि भुल्नु हुँदैन । सरकार र जनताको पहिलो प्राथमिकता भनेको पक्कै पनि गाँस, बास र कपास नै हो । त्यसपछि मात्र खेलकुदलगायतका पर्ने गर्छन् र सोहीअनुरूप विश्वको जुनसुकै सरकारले आफ्नो नीति तथा कार्यक्रम बनाउने गर्छ । त्यसैले त प्रायः समृद्ध राष्ट्रहरू खेलकुदमा पनि अगाडि नै देखिन्छन् ।समृद्ध राष्ट्रमा उच्च ओहदाका व्यक्तिहरूका तुलनामा खेलाडीको इज्जत, प्रतिष्ठा र सम्मान बढी नै हुने गर्छ । ती राष्ट्रका खेलाडीको हैसियत संसारको कुनै राजनीतिज्ञभन्दा कम हुन्न । छिमेकी मुलुक भारतमै क्रिकेट खेलाडीप्रति सम्मान कुनै राजनेताभन्दा कम हुन्न । युरोपेली र अफ्रिकी देशका फुटबल खेलाडीको लोकप्रियता अझ बढी हुने गर्छ । बजेट सरकारको खर्च र आम्दानीको प्रारम्भिक रूप हो । सरकारले विगतमा गरेका कार्यहरूको समीक्षा र वर्तमान स्थितिको अध्ययन गरी भावी कार्यक्रम र कार्यदिशासहितको आय र व्ययको अनुमानित योजना नै बजेट हो । यसले आम्दानी तथा खर्च कति गर्ने भन्ने निर्धारण गर्छ । आगामी वर्षमा कुन क्षेत्रमा के गर्ने र कसरी गर्ने आदिबारे आम्दानी र खर्चसहितको विस्तृत विवरण बजेटमा समावेश गरिएको हुन्छ । प्रत्येक आर्थिक वर्ष प्रारम्भ हुनुभन्दा अगाडि सरकारले ल्याउने बजेटमा निर्धारित अवधिभित्र आवश्यकताका आधारमा विभिन्न क्षेत्रमा केकति खर्च गर्ने भनी विनियोजन गर्ने र सोको स्रोत पनि अनुमान गर्ने गरिन्छ ।विश्व नै आर्थिक मन्दीबाट गुज्रिरहेको र नेपालमा पनि त्यसको प्रभाव देखिन थालेको अवस्थामा समेत नेपाल सरकारले चालु वर्षकै हाराहारीमा १७ खर्ब ५१ अर्ब ३१ करोडको बजेट ल्याएको छ । मनोरञ्जनात्मक र खेलकुद सेवाहरूतर्फ भन्ने शीर्षकमा २ अर्ब ७४ करोड ३५ लाख बजेट विनियोजन गरिएको छ, जुन कुल बजेटको ० दशमलव १६ प्रतिशतभन्दा कम हो । यसलाई खेलकुद विकासका निम्ति पर्याप्त मान्न सकिँदैन ।नेपालमा क्रिकेटको बढ्दो लोकप्रियता र अन्तर्राष्ट्रिय प्रतियोगिताहरूमा हालैका दिनहरूमा प्राप्त सफलतालाई हेर्दा यसपालिको बजेटमा सरकारले क्रिकेटलाई विशेष प्राथमिकता दिएको देखिन्छ । त्रिवि क्रिकेट मैदानसहित विभिन्न ठाउँका क्रिकेट रंगशालाको पूर्वाधार निर्माणमा बजेट छुट्याइएको छ । खेलाडीहरू स्वरोजगार बन्न चाहेमा युवा स्वरोजगार कोषमार्फत सहुलियतपूर्ण कर्जा प्रदान गर्ने र खेलकुद क्षेत्रको विकासमा निजी क्षेत्रलाई प्रोत्साहन गर्ने नीतिगत विषयलाई यो बजेटको सकारात्मक पक्ष मान्न सकिन्छ ।नेपालमा खेलकुदलाई अतिरिक्त क्रियाकलापका रूपमा मात्र लिने गरिएको छ, जसमा परिवर्तन ल्याउनुपर्ने देखिन्छ । राष्ट्रको इज्जत, प्रतिष्ठा र गौरव भनिए पनि पढाइभन्दा खेलमा रुचि देखाउने बालबालिकालाई नकारात्मक भावले हेर्ने प्रवृत्ति यथावतै छ । यस्तो चेतनाले खेलकुदको विकास र विस्तारमा अवरोध खडा गरेको छ । खेलकुदलाई व्यावसायिक बनाउन विद्यालयविश्वविद्यालयको पठनपाठनमा तत्काल समावेश गर्नुपर्छ जसले गर्दा धेरै खेलकर्मीले रोजगारी पाउन सक्छन् ।मुलुकका अरू क्षेत्रमा जस्तै खेलकुदमा पनि राजनीतिक हस्तक्षेप चुलिएको छ, जसका कारण प्रतिभा पलायन बढ्दो छ । कतिपय खेलाडीले सधैं अवसर पाइरहने तर कतिपय खेलाडी प्रतिभावान् भईकन पनि ओझेलमा पर्ने गरेका उदाहरण प्रशस्त छन् जसले गर्दा समग्र खेलाडीको मनोबल घट्दै गएको छ । केही समयपहिले मात्र अत्यन्तै सक्षम, सफल र करियरको उच्चतम बिन्दुमा रहेका ख्याति प्राप्त थुप्रै राष्ट्रिय फुटबल खेलाडी नेपालमा भविष्य सुनिश्चित नदेखेर अस्ट्रेलिया पलायन भएका थिए ।अर्कातिर, नेपाली खेलकुदले नैतिकतावान् र इमानदार खेलकुदकर्मीको अभाव झेलिरहेको छ । कतिपय व्यक्ति सदाबहार रूपमै खेल क्षेत्रमा स्थापित छन् । कतिसम्म भने, एउटै व्यक्तिले धेरै वटा खेलकुद संस्थाको नेतृत्वमा हैकम जमाइरहेको देख्न सकिन्छ । नियम, विधानले अवरोध गरेको अवस्थामा एउटा संघमा नेतृत्व गरिरहेको व्यक्तिलाई एकरत्ति ज्ञानै नभएको अर्को संघको नेतृत्वमा पनि हामीले देखेका छौं । आफू नेतृत्वमा पुगिसकेपछि विभिन्न बखेडा झिकी त्यसैमा टाँसिइरहने स्वभावले नेपाली खेलकुदमा धेरै सक्षम व्यक्तिले अवसर पाउन सकेका छैनन्, चाकडी र चाप्लुसी बढ्दै गएको छ । त्यस्ता व्यक्तिले खेल र खेलाडीको उन्नतिभन्दा आफ्नो फाइदालाई प्राथमिकतामा राख्दा नेपालको खेल क्षेत्र अन्य पेसाव्यवसायभन्दा पछाडि त परेको छ नै, आम जनताले दिने मानसम्मान, इज्जतमा पनि कमी हुँदै गएको छ । राजनीतिक पार्टी र राजनीतिज्ञहरूले पनि खेल क्षेत्रलाई त्यत्ति महत्त्वका साथ हेर्ने गरेको पाइँदैन । त्यसैले त सरकार गठनका क्रममा मन्त्रालय बाँडफाँटमा युवा तथा खेलकुद मन्त्रालय सधैं ओझेलमा पर्ने गरेको छ । सबै राजनीतिक पार्टीहरू अरू मन्त्रालय नपाएको अवस्थामा मात्र खेलकुदको जिम्मा लिन तयार हुन्छन् । सरकारले उच्च प्राथमिकतामा राख्नुपर्ने खेलकुद क्षेत्र सधैं उपेक्षित हुँदै आएको छ । पर्याप्त बजेट छुट्याउन सकेमा खेलकुद क्षेत्रको उन्नति हुनुका साथै राष्ट्रको इज्जत, प्रतिष्ठा र गौरव बढाउने खेलकुद र खेलकर्मीप्रति न्याय गरिएको महसुस हुनेछ ।प्रजापति पूर्वबक्सिङ खेलाडी तथा आइबा रेफ्री हुन् ।"
भिन्न राजनीतिज्ञ रूपचन्द्र,"असार ७ गते, थाहा आन्दोलनअभियानका सर्जक रुदाने अर्थात् रूपचन्द्र विष्टको २४ औं स्मृति दिवस । जनमुखी राजनीतिज्ञ, तत्कालीन राष्ट्रिय पञ्चायत सदस्य तथा आफ्नो राजनीतिक कालखण्डभर विभिन्न कारणले चर्चामा रहेका उनी मकवानपुरे जनताका असल प्रतिनिधि थिए । उनको थाहा अभियान कै सम्झनास्वरूप अहिले उत्तरी मकवानपुरको एउटा नगरपालिकाको नाम नै थाहा नगरपालिका राखिएको छ । उत्तरी मकवानपुरको घर्तीखोलामा १९९० पुस २६ मा जन्मिएका रूपचन्द्रको २०५६ असार ७ गते वीर अस्पतालमा उपचारका क्रममा निधन भएको थियो । उनी एक औसतभन्दा फरक विद्रोही जनप्रतिनिधि थिए । उनले आजीवन मान्छे जगाउने यात्रामा आफूलाई होमे । राजनीति गरिब, निमुखा, झुप्रे र छाप्रेहरूका लागि हुनुपर्छ भन्ने उनको धारणा थियो । श्रमिकको राजनीति पुँजीपतिले गरिदिएर हुँदैन, गरिबको राजनीति धनीले गरिदिएर हुँदैन, महिलाको राजनीति पुरुषले गरिदिएर हुँदैन, उनी भन्थे, आफ्नो राजनीति आफैंले गर्नुपर्छ । त्यसका लागि जनता जाग्नुपर्छ, जाग्नका लागि थाहा चाहिन्छ ।रूपचन्द्र तत्कालीन परिवेशमा आर्थिक रूपमा सम्पन्न परिवारमा जन्मिएका हुन् । उनका बुबा नेपाली सेनामा मेजर थिए । तर कलिलो उमेरमै रूपचन्द्रले घरपरिवारको कडा अनुशासन, सुखसयलको जिन्दगी त्यागी नेपाल कम्युनिस्ट पार्टीको सदस्यता लिए । कम्युनिस्ट पार्टीका तत्कालीन महासचिव पुष्पलालको अंगरक्षक एवं काठमाडौं जिल्ला समिति सदस्य भएर रूपचन्द्रले काम गरे । निर्मल लामा लगायतसँग उनको घनिष्ठता थियो । उनलाई लामाले काठमाडौंको पश्चिमी इलाका कीर्तिपुर, पाँगा, नैकाप, थानकोट लगायतमा किसान जागरण अभियानको जिम्मेवारी दिएका थिए । उनी विद्रोही स्वभाव र दार्शनिक सोचका कारण अरूभन्दा फरक देखिए । आफ्ना केही स्वभावजन्य कारणले उनी २०११ सालमा पुष्पलाल र लामासँग पनि बसिरहन सकेनन् । पार्टीको संगठन नभए पनि जनता जगाउन सकिन्छ भन्ने दृढ मान्यता राख्ने उनी कम्युनिस्ट सिद्धान्तबाट भने जीवनकालभरि विचलित भएनन् । २०१५ सालको आम निर्वाचनमा रूपचन्द्र स्वतन्त्र कम्युनिस्टको परिचयमा उम्मेदवार भए । त्यस बेलाका कम्युनिस्ट कार्यकर्ताले उनका पक्षमा खुलेर प्रचार गरेका थिए । राजनीतिमा लागे पनि उनले आफ्नो प्राज्ञिक स्वाध्ययनलाई छाडेनन् । उमेर ढल्केपछि पनि उच्च शिक्षा हासिल गर्न स्नातकमा भर्ना भए । उनले कानुनमा स्नातक परीक्षा दिईवरी उत्तीर्ण भए पनि सबैको रोहबरमा ती प्रमाणपत्रहरू जलाइएको उनका अत्यन्तै नजिकका राजनीतिक चेला वरिष्ठ अधिवक्ता एवं संविधानसभा सदस्य रामनारायण बिडारी बताउँछन् । ती प्रमाणपत्रहरू समाजलाई धोका दिन मात्र काम लाग्ने र असल मान्छे हुन त अनुभव, अनुभूति र साक्षात्कार अर्थात् थाहा हुनुपर्छ भन्ने मान्यताका कारण रूपचन्द्रले जलाएको बिडारीको भनाइ छ । रूपचन्द्रले साविकको दामन गाउँ पञ्चायतमा प्रधानपञ्चको उम्मेदवार भई निर्वाचन जिते । यसअघि उनी वडाध्यक्षसमेत भएका थिए । उनले २०१९ सालमा काठमाडौंको कालीमाटी ग्राममा पनि निर्वाचन जितेका थिए । रूपचन्द्रले कम्युनिस्टको अभ्यासव्यवहार र त्यसलाई साथर्कता दिने काम प्रधानपञ्चकालमै गरेका थिए, जसका कारण उनलाई सार्वजनिक सुरक्षा ऐन लगाएर सरकारले कारागारमा राख्यो । त्यो बेलै उनले धेरै नमुनाका विकास र जनमुखी कामहरू गरेका थिए । यही समयमा पालुङ उपत्यकामा हाइस्कुल खुल्यो । ३८ वटा बिहानी साक्षर कार्यक्रम सञ्चालनमा आए । विकासघर निर्माण भयो । आधुनिक खेती चल्यो । निर्दलीय व्यवस्थाविरुद्ध जनचेतना बढ्दै गयो । सामन्त, जाली, फटाहाहरू र शासकबाट गरिने सबै ज्यादतीविरुद्ध जनता जागरुक भए । यसै अवधिमा उनले आफैंलाई नमुनाका रूपमा प्रस्तुत गर्दै क्रान्तिकारी तवरले विवाह गरे । कालान्तरमा सो विवाह र परिवार अस्तव्यस्त भयो । तर पनि उनी हरपल जनता जगाउने कार्यमा सक्रिय भइरहे ।निर्दलीय दबदबाका कारण आफैंले स्थापना गरेको हाइस्कुलको प्रधानाध्यापक पद छाडेर दामनमा उनी नौ वर्ष बाख्रा पालन गरेर बसे । आफ्नै खाना पसल र लज खोली आफैंले सबै काम गरेर दामनको टावरमा पर्यटकलाई घुमाउने काममा समेत उनी संलग्न भए । यसले मकवानपुरको दामनलाई पर्यटकीय क्षेत्रका रूपमा चिनाउन असाध्यै मद्दत पुगेको थियो ।खासमा २०२० देखि २०३७ सालसम्मै उनको जनमुखी अभ्यासकाल थियो । आफ्नो ज्ञान र अनुभूतिलाई थाहा दर्शनका रूपमा २०३८ सालको दोस्रों आम निर्वाचनदेखि बाचुञ्जेल सम्प्रेषण गरे । थाहा आन्दोलन वास्तवमा अहिले चल्तीमा आएको सूचनाको हककै अभियान थियो । थाहा आन्दोलनले निर्दलीय व्यवस्था र राजतन्त्र समाप्त पार्न ठूलो बल दिएको थियो । थाहासँग प्रेम गर, थाहा तिमीसँग आउँछ, उनी भन्ने गर्थे । बलिष्ठ शरीर, गहिरो अध्ययन, अपार ज्ञान भण्डार भएका उनमा अदम्य साहस पनि थियो । शासकहरू उनीदेखि सधैं आतंकित हुन्थे । राष्ट्रिय पञ्चायत सदस्य हुँदा उनलाई जेल हालियो । राजाका दूत जेलमा गएर भने, जीवन जेलमै बिताउने कि महाराजले दिएको सबै मन्त्रालय हेर्ने गरी मन्त्री बन्ने वा प्रधानमन्त्री ? वा रोजेको मन्त्री ? रूपचन्द्रले ती दूतलाई लेखेर दिए, तिम्रा यस्ता बेठीक व्यवस्थामा हामीजस्तालाई मन्त्री पदमा पाइँदैन । मेरो ज्यान बाहिरभन्दा यही जेलमा राख्न उपयुक्त छ । किनकि, यहाँ मारिँदा त दोष अरूलाई लगाउन मिल्दैन होला नि ! उनले एउटा प्रसंगमा भनेका थिए, जिउँदो मान्छे अदालतमा लडिरहेको मुद्दा हो, यसको फैसला चिहानमा पुगेपछि मात्र हुन्छ ।कसैले माननीय भनेर सम्बोधन गर्दा उनी सोध्थे, जनता जाननीय भए ? यदि जनता जाननीय भएका छैनन् भने उनीहरूको प्रतिनिधि माननीय हुँदैन । जब जनता जाननीय हुन्छन्, तब उनीहरूको प्रतिनिधि माननीय हुन्छ । २०३९ सालमा उनले जनतालाई सार्वजनिक प्रश्न गरे, जात ठूलो कि जनता ? नाता ठूलो कि न्याय ? स्वार्थ ठूलो कि सत्य ? यो प्रश्न अहिलेका दलहरू र नेताका लागि पनि उत्तिकै महत्त्वको छ । यसैगरी एउटा पर्चामा उनले भनेका थिए, केटाकेटी बिग्रे आमाबाबु दोषी, जनता बिग्रे सरकार दोषी, सरकार बिग्रे व्यवस्था दोषी, व्यवस्था बिग्रे अगुवा दोषी अनि यथार्थमुखी कर्तव्यमुखीबाहेक पछुवाभगुवा सारा दोषी । त्यो व्यवस्था बिग्रेको थियो । त्यो सरकार बिग्रेको थियो । जनता बिग्रेका थिए । व्यवस्थाका अगुवा राजा थिए । तसर्थ, दोषी राजा नै हुन् भनी किटान गरिएको थियो । जीवनको उत्तरार्धमा रूपचन्द्र नराम्ररी थाकेका थिए । आफ्नो निधनअघि वीर अस्पतालमा उनले आफ्ना निकटस्थहरूसँग भनेका थिए, मान्छे या त जाग्दै जागेनन्Ù जे जति जागे, जालीफटाहालाई काम लागे । अब मेरो कुनै काम रहेन, बाँच्नुपर्ने कुनै कारण रहेन । रूपचन्द्र आफैंजस्ता थिए, मौलिक । उनीसँग कसैले सक्दैनथ्यो । वागमती प्रदेशका पूर्वमुख्यमन्त्री डोरमणि पौडेल एकताका विद्यालयका शिक्षक थिए भने रूपचन्द्र राष्ट्रिय पञ्चायतका सदस्य । रूपचन्द्र त्यति बेला हेटौंडाको महेन्द्र चोकमा पर्चा बेच्दै थिए । त्यो देखेपछि पौडेलले पर्चा लैजाने कुरा गरेछन् । रूपचन्द्रले सायद हिसाब गरेर पैसापछि दिने सर्तमा पौडेललाई ३५ रुपैयाँको पर्चा दिए । पैसा दुईचार दिनभित्र दिने प्रतिबद्धतापछि पौडेल हिँडे ।बीचबीचमा भेट्दा पनि पौडेलले पैसा नदिएपछि रूपचन्द्रलाई रिस उठेछ । तीनचार महिनासम्म पनि पैसा नपाएपछि उनी पौडेलको नवलपुरस्थित घर गएछन् । उति बेला पौडेल न्यून आय भएका सामान्य मान्छे नै थिए । घरमै पुगेर रूपचन्द्रले खै ले त भाते, त्यो ३५ रुपैयाँ भनेछन् । पौडेलले पैसा दिन आलटाल गरेपछि रूपचन्द्र आफैं घरभित्र छिरेर खाटमा हालिराखेको राम्रो तन्ना टिपेर हिँडेछन् । रूपचन्द्रले सो तन्ना ल्याएर चौतारोका वरपीपलमा झुन्ड्याएर र कागजको टुक्रामा लेखेछन्, यो डोरमणि पौडेलको तन्ना हो, रु ३५ मा लिलाम बढाबढ छ ।त्यहाँ धेरै मान्छे जम्मा भए । त्यो सुनेपछि पौडेल पनि हस्याङफस्याङ गर्दै पुगेछन् । अनि गोजीबाट ३५ रुपैयाँ निकालेर थमाउँदै तन्ना लिएछन् । बिडारी रत्नराज्य लक्ष्मी क्याम्पसका पत्रकारिता विषयका अध्यापक तथा नेपाल पत्रकार महासंघका केन्द्रीय सदस्य हुन् ।"
वाक् स्वतन्त्रताका लागि प्रदर्शन,अर्जेन्टिनाको सान साल्भाडोरमा मंगलबार प्रदर्शनकारीलाई रोक्दै सुरक्षाकर्मी । प्रदेशको संवैधानिक सुधारका लागि केन्द्र सरकारले ल्याएको नयाँ प्रावधानबाट विरोधको अधिकार खोसिने भन्दै प्रदर्शन चर्किएको छ । तस्बिर : एपी
भोकमरीको मारमा इथियोपिया,"नैरोबी (एजेन्सी) संयुक्त राष्ट्रसंघ र अमेरिकी अन्तर्राष्ट्रिय विकास नियोग (यूएसएआईडी) लगायत दातृ निकायले खाद्यान्न आपूर्ति बन्द गरेपछि अफ्रिकी मुलुक इथियोपियामा भोकमरीको समस्या देखिएको छ । दातृ निकायले दिएको खाद्यान्नमा अनियमितता भएपछि तत्कालका लागि सहयोग रोकिएको राष्ट्रसंघको विश्व खाद्य कार्यक्रम (डब्लूएफपी) ले जनाएको हो । यूएसएआईडीले पनि केही दिनअघि मात्र इथियोपियालाई खाद्यान्न सहयोग रोकेको थियो । खाद्यान्न चोरीमा इथोपियन सरकारका अधिकारी वा विद्रोही पक्ष संलग्न थिए भन्ने स्पष्ट नभएसम्म सहयोग रोक्ने उनीहरूले बताएका हुन् ।लक्षित वर्गलाई दिइएको खाद्यान्न अन्यत्र दिने कार्य स्वीकार्य छैन । यद्यपि, यस मामिलामा जाँच र जिम्मेवार व्यक्तिलाई कारबाही गर्ने इथोपियन सरकारको प्रतिबद्धतालाई स्वागत गर्छौं, डब्लूएफपीका कार्यकारी निर्देशक सिन्डी म्याकेनले भने । १२ करोड जनसंख्या भएको इथियोपियामा करिब २ करोड नागरिक सुक्खा र द्वन्द्वका कारण भोकमरीको चपेटामा छन् । उनीहरूलाई धेरैजसो सहायता यूएसएआईडी र डब्लूएफपीबाट हुँदै आएको छ । यी निकायले सहयोग बन्द गरेपछि अफ्रिकाकै दोस्रो धेरै जनसंख्या भएको उक्त देशमा फेरि कुपोषण बढ्ने अनुमान गरिएको छ । यूएसएआईडी, डब्लूएफपी र इथोपियन सरकार कसैले पनि खाद्यान्नमा भएको अनियमितताको जिम्मेवार को हो भन्ने स्पष्ट पारेका छैनन् । चालु वर्षको सुरुवातमै यूएसएआईडीकी अधिकारी सामन्था पवारले अमेरिकी विदेशी सम्बन्ध समितिमा इथियोपियाको उत्तरी टिग्रे क्षेत्रमा मिलेमतोमा खाद्यान्नमा अनियमितता भएको जनाएकी थिइन् । यूएसएआईडीको साथ संयुक्त विज्ञप्ति जारी गर्दै इथियोपियाको विदेश मन्त्रालयले यसबारे अमेरिकासँग मिलेर अनुसन्धान गरिने स्पष्ट पारेको छ । उनले खाद्यान्नमा यस प्रकारको अनियमिततामा संलग्नलाई कारबाही गर्ने पनि दाबी गरेको छ । खाद्यान्न अनियमितता देखिएको टिग्रे क्षेत्र लामो समयदेखि द्वन्द्वग्रस्त स्थान हो । त्यहाँ खाद्यान्न चोरीको खबर आएपछि दातृ निकायले अघिल्लो महिनादेखि नै सहयोग स्थगित गरिएको थियो । उक्त क्षेत्रका ६० लाख मानिसमध्ये ५४ लाख दातृ निकायको सहायतामा निर्भर छन् । उत्तरी इथियोपियाको एक चर्चका पादरी टेस्फा किरोस मेरेस्फा केही दिनयता खाद्यान्न माग्दै हिँडेका छन्, जबकि उक्त क्षेत्रमा दुई वर्षदेखिको युद्धका कारण थुप्रै व्यक्ति भोकमरीको चपेटामा छन् । यो पीडाका बारेमा बयान गर्न मसँग कुनै शब्द छैन, टेस्फाले भने । टिग्रे क्षेत्रमा सहयोग रोकिँदा भोकमरीका कारण मृत्युका घटना सार्वजनिक भइरहेको समाचार संस्था एपीले जनाएको छ । द्वन्द्वबाट पीडित सयौं मानिसहरूसँग एउटा विद्यालय परिसरमा बस्ने टेस्फाले खाद्यान्नको समस्या भोगिरहेको बताए । हामी धेरैजसो दिन खान नपाई सुत्नुपर्ने बाध्यतामा छौं, उनले भने ।गत वर्ष सन् २०२२ मा इथियोपियाको मानवीय सहायता क्षेत्रमा यूएसएआईडी ले १८ अर्ब अमेरिकी डलर सहयोग दिन ढिलाइ गर्दा र खाद्यान्न समयमै आपूर्ति नहुँदा ठूलो समस्या देखिएको थियो । लाखौं व्यक्ति भोकमरीको मारमा परेका थिए भने मौज्दात रहेका खाद्यान्न लुटपाट भएको थियो । राष्ट्रसंघका अनुसन्धानकर्ताले भोकमरीसँग जोडिएको युद्ध अपराधको चेतावनी दिएका थिए । अहिलेको भोकमरीलाई भने भ्रष्टाचारसँग जोडिएर हेरिएको छ । टिग्रेका अधिकारीले आफ्नो क्षेत्रमा सहयोगस्वरूप प्राप्त ७ हजार मेट्रिक टन गहुँ लुटिएको जनाएका छन् । अन्य क्षेत्रमा खाद्यान्न लुटपाटको यकिन विवरण अझै सार्वजनिक भएको छैन । खाद्यान्न अनियमिततामा सरकारी निकायका अधिकारी संलग्न हुने गरेको दातृ निकायका पदाधिकारी बताउँछन् । इथियोपियाका सरकारी निकायका कर्मचारीले लाभग्राहीको संख्या बढाउने र आफ्ना लागि खाद्यान्न सुरक्षित गर्ने गरेको पनि आरोप छ ।इथियोपियामा अहिले कृषि उत्पादनको मौसम सकिएको छ । अबको मौसममा कम उत्पादन हुने गर्छ । त्यसैले ठूलो संख्यामा स्थानीय भोकमरी चपेटामा पर्ने भएका छन् । टिग्रेको मुख्य अस्पतालले पनि मार्चदेखि अप्रिलसम्म कुपोषणको समस्या लिएर भर्ना हुने बच्चाको संख्या २८ प्रतिशतले वृद्धि भएको जनाएको छ । तर, यूएसआईडीका वरिष्ठ अधिकारीहरूले इथियोपियामा पुनः सहयोग सुरु गर्न सुधारको सम्भावना कम देखेको उल्लेख गरेका छन् । केही साताअघि विज्ञप्ति जारी गर्दै डब्लूएफपीले इथियोपियाका बच्चा, आमा, सुक्खाबाट प्रभावित पशुपालकका लागि गर्दै आएको सहयोगमूलक कार्यक्रम भने जारी रहने जनाएको थियो ।"
छोटकरी,"टाइटनिकको अवशेष हेर्न गएको पनडुब्बी चार दिनदेखि बेपत्तालन्डन (एजेन्सी) टाइटनिकको अवशेष हेर्न पाँच यात्री बोकेर एटलान्टिक महासागरमा गएको पनडुब्बी चार दिनदेखि बेपत्ता भएको छ । गत आइतबार यात्रा सुरु गरेको १ घन्टा ४५ मिनेटमा नै पनडुब्बीको आफ्नो जहाज पोलार प्रिन्ससँगको सम्पर्क टुटेको थियो । विशेषज्ञले सोमबार पनडुब्बीमा चार दिनका लागि मात्र अक्सिजन बाँकी रहेको अनुमान गरेका छन् । टाइटनिकको अवशेष क्यानडाको न्युफाउन्डल्यान्डस्थित सेन्ट जोन्सको दक्षिणतर्फ ४३५ माइल गहिराइमा छ । यद्यपि, पनडुब्बीको खोजी अमेरिकाको बोस्टनबाट चलिरहेको छ । ओसियन गेट कम्पनीले पाकिस्तानी मूलका अर्बपति शहजादा दाउद, उनका छोरा सुलेमान दाउद, बेलायतका अर्बपति व्यवसायी हामिस हर्डिङ, फ्रेन्च एक्स्प्लोरर पल अनरी नर्जलेट र स्कटल्यान्डका रस भीलाई यात्रामा लगेका थिए । ॅअमेरिकामा ब्याजदर वृद्धि आवश्यकवासिङ्टन डीसी (राससएएफपी) अमेरिकी केन्द्रीय बैंक फेडरल रिजर्भका अध्यक्ष जेरोम पावेलले उच्च मुद्रास्फीतिलाई नियन्त्रण गर्न अमेरिकी ब्याजदरमा थप वृद्धि आवश्यक पर्ने बताएका छन् । बैंकको फेडरल ओपन मार्केट कमिटी (एफओएमसी) ले एक वर्षभन्दा केही बढी समयको अन्तरालमा लगातार १० पटक ब्याजदर वृद्धि गरेपछि ब्याजदर स्थिर राख्ने पक्षमा अमेरिकी संसद्मा मतदान गरेको केही समयपछि पावेल हाउस र सिनेट समक्ष उपस्थित भएका हुन् । प्रतिनिधिसभाको वित्तीय सेवासम्बन्धी समितिका लागि तयार पारिएको टिप्पणीमा उनले यस वर्षको अन्त्यसम्ममा ब्याजदरलाई केही हदसम्म बढाउनु उपयुक्त हुने जनाएका छन् । फेडले २०२२ मार्चदेखि आफ्नो महत्त्वपूर्ण कर्जा दरलाई ५ प्रतिशत अंकले बढाइसकेको छ, जुन शून्यको नजिकबाट ५० देखि ५२५ प्रतिशतको दायरामा पुगेको छ । तर यी आक्रामक कदमहरूको बाबजुद, मुद्रास्फीति फेडको दुई प्रतिशतको दीर्घकालीन लक्ष्यभन्दा धेरै माथि छ, उनले भने । अमेरिकामा यस वर्षको औसत मुद्रास्फीतिको अपेक्षा ३२ प्रतिशतमा झरेको छ भने अस्थिर खाद्य र ऊर्जा मूल्यहरू समावेश नगर्ने आन्तरिक मुद्रास्फीतिको प्रक्षेपण वार्षिक ३९ प्रतिशतको दरले वृद्धि भएको फेडले जनाएको छ ।होन्डुरसको महिला कारागारमा झडप हुँदा ४१ को मृत्युतेगुसिगाल्पा (राससएएनआई) मध्य होन्डुरसको महिला कारागारमा भएको हिंसामा परी ४१ जना कैदीको मृत्यु भएको छ । सरकारी वकिलको कार्यालयका प्रवक्ता युरी मोराका अनुसार अधिकांश मृतकलाई जलाइएको छ भने अन्यलाई गोली लागेको छ । मोराका अनुसार अनुसन्धानकर्ताहरूले राजधानी तेगुसिगाल्पा नजिकैको तमारामा रहेको सुधार केन्द्रको अवलोकनपछि मृत्यु हुनेको संख्या अझै बढ्न सक्ने अनुमान गरिएको छ । होन्डुरसका सुरक्षा उपमन्त्री तथा होन्डुरस पेनिटेन्टरी सिस्टमका प्रमुख जुलिसा भिल्लानुएभाले भने, मानवीय क्षतिबाट हामी मर्माहत भएका छौं । हाम्रो देशको दण्ड प्रणालीलाई संगठित अपराधले अपहरण गरेको छ । होन्डुरसमा यस्तै घटना सन् २०१९ मा पनि भएको थियो, जहाँ दुई पुरुष जेलमा भएको झडपमा गिरोहका ४० सदस्यको मृत्यु भएको थियो । होन्डुरसमा दुई प्रतिद्वन्द्वी आपराधिक संगठनहरू एट्टिन्थ स्ट्रिट गिरोह र एमएस१३ गिरोहका महिला सदस्यहरूबीचको मुठभेडका क्रममा धेरै कैदीहरूको हत्या गरिएको छ ।"
पोखरामा ड्रागन पाइला,"कार्यक्रमकै अवसरमा दुवै देशका सांस्कृतिक प्रस्तुति र खाद्य प्रदर्शनी पनि हुनेछन् । पोखरामा अन्तर्राष्ट्रिय विमानस्थल निर्माण सम्पन्न भएर बसेको अवस्थामा यस प्रकारका कार्यक्रमले विदेशीलाई पोखरामा आमन्त्रण गर्न र विमानस्थलबाट अन्तर्राष्ट्रिय उडान सञ्चालन गर्न पनि सघाउ पुग्नेछ, उनले भने । कोभिड१९ अघि नेपाल आउने पर्यटकमध्ये सबैभन्दा बढी पर्यटक आउने मुलुकमा चीन थियो । अहिले कोभिडपछि यो संख्या घटेको छ । चीनले नेपाललाई पनि खुला गरेकोले पछिल्लो दिनमा नेपालमा आउने पर्यटकको संख्या बढ्दै गइरहेको छ । सन् २०२३ को मे महिनामा नेपाल आउने पर्यटकमा भारत, अमेरिकापछि चीन तेस्रो स्थानमा छ । मे महिनामा ४ हजार ६ सय ६७ जना चिनियाँ पर्यटकले नेपाल भ्रमण गरेका थिए । कोरोना अघि पोखरा आउने पर्यटकमध्ये ४० प्रतिशत चिनियाँ रहेको नेपाल एसोसियसन अफ टुर एन्ड ट्राभल एजेन्ट्स (नाट्टा) गण्डकीका अध्यक्ष हरिराम अधिकारी सम्झन्छन् । नेपाल आउने चिनियाँमध्ये ९० प्रतिशत पोखरा आउँछन्, उनले भने, चिनियाँ पर्यटक बढाउन सके पोखराको पर्यटन थप उकासिन्छ । पोखरामा व्यवसाय गर्ने चिनियाँ संगठित भएर ओभरसिज चाइनिज एसोसिएसन नामक संस्था नै गठन गरेका छन् । पर्यटन व्यापार विस्तारकै लागि पोखरा र चीनका विभिन्न सहरबीच भगिनी सम्बन्ध पनि कायम भएका छन् । अन्तर्राष्ट्रिय सहरका रूपमा स्थापित भइसकेका सहरबाट विभिन्न विकास निर्माण तथा आर्थिक, भौतिक सहयोग भित्र्याउने उद्देश्यसाथ सम्बन्ध कायम गरिएको हो । अहिले पोखरा महानगरपालिका र चीनको कुनमिङ, गोन्जाओ र तिब्बतस्थित लिन्जी सहरबीच भगिनी सम्बन्ध स्थापित भएर सहयोगसमेत आइसकेका छन् । पहिलोपल्ट लिन्जीसँग २०६४ मा सम्बन्ध गाँसिएको थियो । सन् २०१३ मा नेपालमा छायांकन भएको चिनियाँ फिल्म अप इन द वाइन्ड प्रदर्शनमा आयो । सांघाइमा काम गर्ने महिला पत्रकारले नेपाल यात्राबारे लेख्न काठमाडौं, चितवन र पोखरा घुमेको कथा फिल्ममा छ । काठमाडौंका पुरातात्त्विक स्थल, चितवनको जंगल सफारी र पोखराका साहसिक गतिविधि र सुन्दर दृश्य फिल्ममा देखाइएको छ । तेङ हुआताओको निर्देशनमा बनेको फिल्ममा नि नि र जिङ बोरान मुख्य भूमिकामा छन् । सन् २०१९ मा चर्चित चिनियाँ अभिनेत्री सुछिङसमेत पोखरा भ्रमणमा आएकी थिइन् । उक्त फिल्ममा देखाइएको लोभलाग्दा दृश्यले चिनियाँ पर्यटक पोखरा भित्र्याउन सहयोग पुगेको व्यवसायी बताउँछन् । फिल्ममा पोखराको सराङकोटबाट गरिने प्याराग्लाइडिङसमेत समावेश भएपछि साहसिक पर्यटनले थप फड्को मारेको नेपाल हवाई खेलकुद संस्था (ना) का पूर्वअध्यक्ष कृष्ण भण्डारीले बताए । उनका अनुसार कोभिड महामारी अघि प्याराग्लाइडिङ गर्ने पर्यटकमध्ये ५० प्रतिशत चिनियाँ हुने गर्थे । प्याराग्लाइडिङ धानेकै चिनियाँ पर्यटकले थियो, उनले भने, पोखरा आउनेमध्ये ८० प्रतिशत चिनियाँले प्याराग्लाइडिङ गर्छन् । अब चिनियाँ पर्यटक बढ्दा प्रत्यक्ष फाइदा साहसिक गतिविधिमा हुनेछ । प्याराग्लाइडिङबाहेक अल्ट्रालाइट, बन्जीजम्प, जिपलाइन, र्याफ्टिङमा पनि चिनियाँ पर्यटकको योगदान रहेको उनी सुनाउँछन् । पछिल्लो समय पदयात्रा गर्ने चिनियाँ पर्यटकको संख्या बढिरहेको ट्रेकिङ एजेन्सिज एसोसिएसन अफ नेपाल (टान) गण्डकीका अध्यक्ष धर्मराज पन्थीले बताए । चिनियाँहरू छोटो पदयात्रा गर्न रुचाउँछन्, उनले भने, अहिले अन्नपूर्ण आधार शिविर, मर्दी, घोरेपानीपुनहिल पदयात्रामा चिनियाँ देखिएका छन् ।"
विकास भन्दा सावाँब्याज भुक्तानीमा बढी बजेट चाहिने,"(काठमाडौं)सरकारले तिर्न बाँकी कुल सार्वजनिक ऋण २१ खर्ब ७३ अर्ब २४ करोड रुपैयाँ पुगेको छ । सार्वजनिक ऋण व्यवस्थापन कार्यालयको गत जेठसम्मको सार्वजनिक ऋणको संक्षिप्त प्रगति विवरणले यस्तो देखाएको हो । सरकारले तिर्न बाँकी कुल ऋणमध्ये बाह्यभन्दा आन्तरिक ऋण करिब २६ अर्बले बढी छ । गत जेठसम्म १० खर्ब ९९ अर्ब ७२ करोड आन्तरिक ऋण र १० खर्ब ७३ अर्ब ५२ करोड बाह्य ऋण तिर्न बाँकी छ । गत जेठसम्म सरकारले तिर्न बाँकी सार्वजनिक ऋण हेर्दा अहिले हरेक नेपालीको भागमा ७४ हजार ४ सय ४५ रुपैयाँ बराबर ऋण छ । जेठसम्मको सार्वजनिक ऋण नेपालको कुल गार्हस्थ्य उत्पादन (जीडीपी) को अनुपातमा करिब ४०३८ प्रतिशत हो । राष्ट्रिय तथ्यांक कार्यालयले चालु आर्थिक वर्षमा जीडीपी ५३ खर्ब ८१ अर्ब रुपैयाँ पुग्ने प्रक्षेपण गरेको छ ।सरकारले हरेक वर्ष घाटा बजेट ल्याउने प्रवृत्ति बढ्दै गएकाले मुलुकलाई सार्वजनिक ऋणको भार बढ्दै गएको छ । अहिलको सरकारले पनि आगामी आर्थिक वर्षको बजेटमा स्रोत अपुग हुने ४ खर्ब ५२ अर्ब ७५ करोड रुपैयाँ ऋणमार्फत पूर्ति गर्ने लक्ष्य लिएको छ । जसअनुसार वैदेशिक ऋणबाट २ खर्ब १२ अर्ब ७५ करोड र २ खर्ब ४० अर्ब आन्तरिक ऋणबाट स्रोत जुटाइने सरकारी लक्ष्य छ । जसको अर्थ आगामी आवमा करिब साढे ४ खर्ब रुपैयाँ सार्वजनिक ऋण थपिने निश्चित छ । यद्यपि उक्त अवधिमा पुरानो ऋणको सावाँब्याज भुक्तानी कति हुन्छ, त्यसले कुल सार्वजनिक ऋणको अवस्था देखाउँछ । आगामी आर्थिक वर्षका लागि सरकारले कुल १७ खर्ब ५१ अर्ब ३१ करोड बजेट सार्वजनिक गरेको छ । कुल विनियोजनमध्ये ११ खर्ब ४१ अर्ब ७८ करोड (२० प्रतिशत) चालु खर्च, ३ खर्ब २ अर्ब ७ करोड (१७२५ प्रतिशत) पुँजीगत र वित्तीय व्यवस्थाका लागि ३ खर्ब ७ अर्ब ४५ करोड (१७५५ प्रतिशत) छुट्याइएको छ । वित्तीय व्यवस्थापनका लागि विनियोजन गरेको बजेट पुँजीगत खर्चभन्दा बढी हो । यसले पछिल्ला वर्षमा राज्यलाई ऋणको भार बढ्दै गएकाले सरकारले विकास निर्माणमा भन्दा ऋणको सावाँ भुक्तानीलाई बढी प्राथमिकता दिएको पुष्टि हुन्छ । गत फागुनसम्म सरकारले तिर्न बाँकी सार्वजनिक ऋण २० खर्ब ८० अर्ब रुपैयाँ थियो भने वैशाखमा आइपुग्दा बढेर यो २१ खर्ब ५४ अर्ब १२ करोड रुपैयाँ पुगेको हो । वैशाखदेखि आन्तरिक ऋणले बाह्य ऋणलाई उछिनेको हो । गत वर्षको तुलनामा चालु आवमा सरकारले तिर्न बाँकी ऋण करिब साढे २ खर्ब रुपैयाँले बढेको छ । सार्वजनिक ऋण व्यवस्थापन कार्यालयका अनुसार चालु आवको ११ महिनामा सरकारले तीन खर्ब ६ करोड ऋण उठाएको छ भने दुई खर्ब पाँच अर्ब १७ करोड बराबर सावाँब्याज भुक्तानी गरेको छ । उक्त अवधिमा सरकारले गरेको पुँजीगत खर्चभन्दा सार्वजनिक ऋणको सावाँब्याज भुक्तानीमा गरेको खर्च करिब ५२ अर्ब रुपैयाँले बढी हो । पछिल्ला वर्षमा आन्तरिक ऋणको हिस्सा बढ्दै गएको छ भने बाह्य ऋणको अंश क्रमशः घट्दै गएको चालु आर्थिक वर्षको आर्थिक सर्वेक्षणमा पनि उल्लेख छ । गत फागुनसम्म सार्वजनिक ऋण दायित्वमा आन्तरिक ऋणको अनुपात ४८६ प्रतिशत र बाह्य ऋणको अनुपात ५१४ प्रतिशत छ, चालु आर्थिक वर्षको आर्थिक सर्वेक्षणमा भनिएको छ । पछिल्लो ५ वर्षमा सरकारको ऋण दोब्बर भएको सरकारी तथ्यांक छ । आव २०७४७५ मा यस्तो ऋण ९ खर्ब १७ अर्ब बराबर थियो । त्यसयता सार्वजनिक ऋण ०७५७६ मा १० खर्ब ४८ अर्ब, ०७६७७ मा १४ खर्ब ३३ अर्ब, ०७७७८ मा १७ खर्ब ३७ अर्ब, ०७८७९ मा २० खर्ब १३ अर्ब रुपैयाँ बराबर पुगेको छ । हरेक वर्ष ऋण बढेसँगै तिर्नुपर्ने सावाँ र ब्याज पनि बढ्दै गएको छ । चालु आर्थिक वर्षको फागुनसम्म सरकारले ८० अर्ब ९९ करोड सावाँ र ४० अर्ब ६८ करोड ब्याज भुक्तानी गरेको छ ।"
लम्पी स्किनका कारण रोपाइँ नै प्रभावित,"गण्डकीका ११ मध्ये मनाङबाहेक अन्य जिल्लामा गाईगोरु तथा भैंसीमा लम्पीको संक्रमण फैलिएको छ । गण्डकीको पशुपन्छी तथा मत्स्य विकास निर्देशनालयका सूचना अधिकारी राजेशकुमार चौधरीका अनुसार जेठ मसान्तसम्म प्रदेशमा १९ हजार १ सय ६८ चौपाया लम्पीबाट संक्रमित भएका छन् । त्यसमध्ये ४ सय ५४ को मृत्यु भएको छ । हालसम्म २२ हजारभन्दा बढी गाईबस्तुलाई खोप लगाइएको छ । लम्पीबाट मर्नेमा अधिकांश गोरु छन् । संक्रमितमा पनि गोरु नै बढी देखिएको छ, चौधरीले भने, संक्रमित भएको गोरु निको हुन साता दिनदेखि एक महिनासम्म लाग्न सक्छ । यस्तो अवस्थामा गोरुलाई जोत्न लगाउनु भएन । किसानलाई समस्या परेको छ । गाईभैंसीमा ज्वरो आउने, तौल घट्ने, दूध उत्पादन घट्ने, छालामा १ देखि ५ सेन्टिमिटरसम्मको गोलाइका गिर्खा हुने लम्पीका मुख्य लक्षण हुन् । प्रदेशमा ३ देखि ७ प्रतिशत गाईभैंसीमा संक्रमण रहेको र शून्य दशमलव ५ देखि १ प्रतिशतसम्म मृत्युदर रहेको छ । निर्देशनालयका अनुसार गण्डकीमा साढे ५ लाख गाईगोरु छन् । लामखुट्टेको टोकाइ, किर्ना र झिँगाबाट यो सर्छ । साथै कृत्रिम गर्भाधान, संक्रमित दानापानीको सेवन, संक्रमित उपचार औजारको प्रयोग, संक्रमित चौपाया ओसारपसारका कारण पनि यो सर्ने गर्छ । पुनका अनुसार संक्रमित गाईभैंसीको दूध उत्पादनमा तीव्र गिरावट आउँछ । प्रजनन क्षमतामा पनि ह्रास आउन सक्छ । लम्पीको प्रभावकारी उपचार नभएकाले लाक्षणिक आधारमा उपचार गर्नुपर्छ । प्रकाश बराल (बागलुङ), हरिराम उप्रेती (गोरखा), सम्झना रसाइली (तनहुँ), अगन्धर तिवारी (पर्वत) र आश गुरुङ (लमजुङ)"
३ रुपैयाँमा पनि बिकेन बन्दा,"(धनकुटा)छथर जोरपाटी गाउँपालिका२ का लाक्पा शेर्पालाई अघिल्लो वर्ष यसै सिजनमा बन्दाको बिक्री भ्याइनभ्याई थियो । बारीमै पुगेर व्यापारी मोलमोलाइमा थिए । तर यस वर्ष उनको बारीमा न व्यापारी पुगे, न बेच्न नै सकेका छन् । बरु तरकारी बारीमै कुहिने अवस्थामा छ । शेर्पाको जस्तै यस वर्ष अधिकांश कृषकको अवस्था उस्तै छ । गत वर्ष यही सिजनमा प्रतिकिलो २० रुपैयाँमा बेचेको बन्दा यस वर्ष ३ रुपैयाँमा पनि बिक्री हुन नसकेको कृषकको भनाइ छ । विगत वर्षमा नेपालका मुख्य बजारसहित भारतका विभिन्न प्रान्तसम्म यहाँको तरकारी पुग्थ्यो । बेमौसमी तरकारी उत्पादनमा अब्बल दह्रिएको यस क्षेत्रका कृषक यति बेला उत्पादित तरकारी नबिकेपछि चिन्तित छन् ।बारीभरि कुहिएको तरकारी देखाउँदै शेर्पाले भने, बीउको मूल्य पनि नउठ्ने भयो, यस्तो अवस्था कहिल्यै भोग्नुपरेको थिएन । उनले १२ रोपनी क्षेत्रफलमा लगाएको ४० टन बन्दा बिक्री नभएपछि नष्ट भएको छ । मल, बीउसहित खेती गर्दाको अढाई लाख लागतसमेत डुबेको उनले बताए । यस क्षेत्रमा २०७४ मा केही समस्या भोगे पनि थोरै मूल्यमा भए पनि बिक्री गर्न सकेका थिए । कृषकले त्यो बेला यस वर्ष जस्तो बिक्री नै नहुने समस्या भोग्नु नपरेको बताउँछन् । स्थानीय पेम्दी शेर्पाको २२ रोपनी क्षेत्रफलमा लगाएको तरकारी पनि बिक्री भएन । यस्तै लाक्पा छेदी शेर्पाको ३२ रोपनी क्षेत्रफलमा लगाएको बन्दा कामै नलाग्ने गरी बिग्रिएको छ । स्थानीय पासाङ शेर्पाको पनि अवस्था उस्तै छ । स्थानीय कृषकले बन्दाको बीउ प्रतिग्राम १ हजार रुपैयाँमा खरिद गर्छन् । मल र श्रम सबै जोड्दा प्रतिकिलो कम्तीमा १५२० रुपैयाँसम्ममा बेच्नुपर्छ । तर, ३ रुपैयाँमा पनि बिक्री नभएपछि मारमा परेको अगुवा कृषक प्रेम दर्लामीले बताए । १५ रोपनीमा लगाएको तरकारी बेचेरै अघिल्लो वर्ष ४ लाख रुपैयाँ कमाइ गरेका दर्लामीले यस वर्ष रित्तो हात भएको सुनाए । हाम्रो पीडा सुन्ने कोही भएनन्, उनले भने, यस वर्ष त लगानी नै डुब्यो । स्थानीय देवकुमार लिम्बूको पनि समस्या उस्तै छ । उनी मार्गादेवी तरकारी सहकारी संस्थाका अध्यक्षसमेत हुन् । त्यहाँ यस वर्ष कुनै पनि कृषकले तरकारी संकलनका लागि ल्याएका छैनन् । सामान्यतः वार्षिक रूपमा २ देखि १० लाख रुपैयाँसम्म बेमौसमी तरकारी उत्पादनबाटै आम्दानी लिने अधिकांश कृषक रहेको उनले बताए ।छथर जोरपाटीको सिधुवा कृषि सहकारी भण्डारका अध्यक्ष मेघेन्द्र गुरुङका अनुसार भारतका दार्जिलिङ, सिक्किमलगायतका क्षेत्रमा यस वर्ष तरकारी बढी उत्पादन भएकाले पनि यहाँको तरकारी निर्यात हुन कठिन भएको हो । उनले भने, उत्पादित तरकारी स्थानीय बजारमा मात्र खपत हुनै सक्दैन । जोगबनी र काँकडभिट्टा हुँदै भारतका खासगरी कोलकाता र असमलगायत मुख्य सहरसम्म यहाँको तरकारी पुग्छ । महालक्ष्मी नगरपालिका र छथर जोरपाटी क्षेत्रबाट मात्रै वार्षिक झन्डै ४० करोड बढीको कारोबार हुने गरेको गुरुङले बताए । सिधुवास्थित प्रधानमन्त्री कृषि परियोजनाका प्राविधिक सहायक कमला संग्रौलाले बन्दा बिक्री नभएको बताइन् । उनले नेपालको तुलनामा भारतमा तरकारीको मूल्य कम भएकाले निर्यात हुन कठिन भएको जनाइन् । यसबारे कृषि ज्ञान केन्द्र भने अनभिज्ञ छ ।"
माथिल्लो अरुणमा विश्व बैंकको ५० करोड डलर प्रतिबद्धता,"(काठमाडौं)सरकारले रूपान्तरणकारी आयोजनाका रूपमा राखेको १०६१ मेगावाट क्षमताको माथिल्लो अरुणमा विश्व बैंकले ५० करोड डलर प्रतिबद्धता जनाएको छ । यस्तै बाँकी ५० करोड डलर ऋणका लागि स्रोत जुटाउन अग्रसरता लिने भएको छ । बाँकी लगानी जुटाउन अन्य दातृ निकाय ओपेक, एसियाली विकास बैंक, युरोपेली लगानी बैंक लगायतसमक्ष विश्व बैंकले नै अग्रसरता लिने भएको हो । माथिल्लो अरुणको लागि अर्थ मन्त्रालयमार्फत छलफल चलिरहेको र चाँडै टुंगोमा पुग्ने माथिल्लो अरुण हाइड्रो इलेक्ट्रिक लिमिटेडका प्रबन्ध निर्देशक फनेन्द्रराज जोशीले जानकारी दिए । १७५० मिलियन अमेरिकी डलर (करिब २ खर्ब ३० अर्ब) अनुमानित लागत रहेको माथिल्लो अरुण आयोजनाको निर्माणको लगानी जुटाउन अर्थ मन्त्रालयले विश्व बैंक र अन्य दातृ निकायसँगको छलफललाई तीव्रता दिएको छ । विश्व बैंकको डिजाइनअनुसार आयोजनाको अध्ययन भइरहेको र मापदण्ड पूरा भएमा अन्य दातृ निकायहरू पनि सहमत हुने जोशीले बताए । विश्वै बैंकले सन् २०२४ जुनसम्ममा बोर्डबाट फाइनान्सियल क्लोजर गर्ने तालिका दिएको र २०२५ अप्रिलदेखि आयोजनाको बोलपत्र आह्वान गर्ने तालिका रहेको जोशीले बताए । नेपाल विद्युत् प्राधिकरणको अगुवाइमा निर्माण हुने माथिल्लो आयोजनामा नेपाल सरकार, प्रदेश सरकार, आयोजना प्रभावित जिल्लाका स्थानीय तह, आयोजना प्रभावित जिल्लावासी, सर्वसाधारणको सेयर लगानी, अन्तर्राष्ट्रिय बहुपक्षीय विकास साझेदारको सहुलितपूर्ण ऋण र स्वदेशी बैंक तथा वित्तीय संस्थाको ऋण लगानी रहने छ । आयोजना निर्माण गर्न स्थापना गरिएको अपर अरुण हाइड्रोइलेक्ट्रिक कम्पनीमा प्राधिकरणको सबैभन्दा बढी सेयर स्वामित्व रहनेछ । ३० प्रतिशत स्वपुँजी र ७० प्रतिशत ऋण रहने आयोजनाका लागि करिब १ अर्ब डलर विदेशी निकाय र हाइड्रोइलेक्ट्रिसिटी इन्भेस्टमेन्ट एन्ड डेभलपमेन्ट कम्पनी (एचआईडीसीएल) को नेतृत्वमा स्वदेशी बैंक तथा वित्तीय संस्थाबाट सहवित्तीयकरणमार्फत लगानी हुने जोशीले जनाए । कम्पनीले एचआईडीसीएलसँग गत भदौमा नै यससम्बन्धी सम्झौता गरिसकेको छ । संखुवासभाको भोटखोला गाउँपालिकामा पहिचान भएको १ हजार ६१ मेगावाटको अर्धजलाशययुक्त माथिल्लो अरुण जलविद्युत् आयोजनालाई जनताको जलविद्युत् कार्यक्रम समेत राखेको थियो । माथिल्लो अरुण प्राधिकरणले निर्माण गर्न लागेको सबैभन्दा ठूलो आयोजना हो । विद्युत् बढी माग हुने हिउँदका ६ महिनामा दैनिक ६ घण्टा पूर्ण क्षमतामा चलाउन सकिने र आयोजनाबाट वार्षिक ४ अर्ब ५३ करोड युनिट ऊर्जा उत्पादन हुनेछ । प्राधिकरणले माथिल्लो अरुणकै अंग रहने गरी ३० मेगावाटको इखुवा जलविद्युत आयोजना पनि अगाडि बढाएको छ । इखुवा पनि जनता जलविद्युत् कार्यक्रममा समावेश भएको आयोजना हो । आयोजनाका लागि आवश्यक पर्ने निजी जग्गा यसै वर्षदेखि अधिग्रहण र करिब २४ किलोमिटर पहुँच सडक निर्माण सुरु गर्ने लक्ष्य राखिएको छ । आयोजनालाई आवश्यक पर्ने १ सय ८० हेक्टर जग्गामध्ये १ सय २० हेक्टर अधिग्रहण गर्नुपर्नेछ । आयोजनाबाट २५ घरपरिवार विस्थापित हुनेछन् । आयोजनाको निर्माणका लागि पूर्व चरणको कार्य सम्पन्न गरी २०८१ अन्तिममा आयोजना निर्माणमा जाने प्रबन्ध निर्देशक जोशीको भनाइ छ । उनले आयोजनाको सम्भाव्यता अध्ययन सम्पन्न भई टेन्डर डिजाइन तथा निर्माण सुपरिवेक्षणका लागि परामर्शदाता छनोट कार्य भइरहेको बताए ।"
अर्थ संक्षेप,"२५ हजारमाथिको सामसङ फोन किन्दा शून्य ब्याजमा कर्जा काठमाडौं (कास) सामसङले शून्य प्रतिशत ब्याजदरको वित्तीय सुविधायुक्त नयाँ सुलभ कार्यक्रम इन्स्टा फाइनान्स सुरु गरेको छ । अब २५ हजार रुपैयाँभन्दा बढी मूल्यका सामसङ स्मार्टफोन खरिद गर्ने ग्राहकले शून्य प्रतिशत ब्याजमा फाइनान्सिङ सुविधा पाउनेछन् । ग्राहक तथा खुद्रा व्यापारी दुवैले फाइनान्सिङ सुविधामा फोन खरिद गर्न सक्ने सामसङ नेपालले जनाएको छ । ग्राहकले सामान्य प्रक्रियामा नै तत्काल कर्जा पाउन गर्न सक्छन्, कम्पनीले भनेको छ, ग्राहकले ग्यारेन्टी बस्नेको सहित नागरिकता प्रमाणपत्र, फोटो तथा आफ्नो आयस्रोत खुलेको पत्रसहित सेवा लिन सक्नेछन् । कागजात प्रमाणीकरणपछि ग्राहकले चाहेको स्मार्टफोन प्राप्त गर्न सक्ने कम्पनीले जनाएको छ । कम्पनीका अनुसार नेपालका प्रमुख बजारका दुई सय वटाभन्दा धेरै सामसङ सोरुममा यो इन्स्टा फाइनान्स सुविधा उपलब्ध हुनेछ । ईसेवाको रकम अब एटीएमबाटै काठमाडौं (कास) भुक्तानी सेवा प्रदायक ईसेवाका प्रयोगकर्ताले अबदेखि खातामा रहेको रकम एटीएममार्फत पनि सहजै झिक्न पाउने भएका छन् । ईसेवाले हाल एभरेस्ट बैंकसँगको सहकार्यमा यो सेवाको सुरुवात गरेको हो । एटीएमबाट ईसेवामा भएको पैसा निकाल्दा कुनै किसिमको कार्ड प्रयोग गर्नुपर्ने छैन, ईसेवाले भनेको छ, प्रयोगकर्ताले आफ्नो मोबाइलमा आउने ओटीपीमार्फत सहजै नगद झिक्न सक्नेछन् । यसअघि ईसेवामा रहेको रकम झिक्न आफ्नो खाता रहेको बैंकमा ट्रान्सफर गर्नुपर्थ्यो । तर अबदेखि एटीएममार्फत पनि रकम झिक्न सकिने भएपछि प्रयोगकर्तालाई झनै सहज हुने कम्पनीका प्रमुख कार्यकारी अधिकृत जगदीश खड्काले बताए ।"
अवकाशपछि आफैं विज्ञ हुने गरी शिक्षाका कर्मचारीले फेरे निर्देशिका,"(काठमाडौं)शिक्षा सेवाबाट अवकाश प्राप्त निश्चित कर्मचारी र शिक्षकले मात्र विद्यालय स्रोत विज्ञको नियुक्तिसहित अधिकृतस्तरको जागिर पाउने गरी शिक्षा, विज्ञान तथा प्रविधि मन्त्रालयले निर्देशिका जारी गरेको छ । मन्त्रालयका कर्मचारीले अवकाशपछि आफैंले स्थानीय तहमा करारको जागिर पाउने गरी विद्यालय सुपरिवेक्षण तथा पेसागत सहायता निर्देशिका२०८० बनाएका हुन् । निर्देशिका शिक्षामन्त्री अशोक राईले स्वीकृत गरी लागू गरेका छन् । २०८००८१ को बजेटमा ५ वर्षअघि खारेज १ हजार ५३ वटा विद्यालय स्रोत केन्द्रलाई नयाँ स्वरूपमा पुनःस्थापना गर्ने घोषणा गरिएको छ । अर्थमन्त्री प्रकाशशरण महतले संसद्मा बजेट प्रस्तुत गर्दै शैक्षिक गुणस्तर सुधारका लागि शिक्षण अवलोकन, नमुना शिक्षण, पुनर्ताजगीलगायत कार्यक्रम सञ्चालन गर्न स्रोत व्यक्ति खटाउने बताएका थिए । संसद्बाट बजेट पास नहुँदै शिक्षा मन्त्रालयले त्यससम्बन्धी निर्देशिका जारी गरेर शिक्षा सेवाबाट अवकाश प्राप्त व्यक्तिले मात्र स्रोत केन्द्रमा जागिर पाउने व्यवस्था गरेको हो । पाँच वर्ष अघिसम्म बहालवाला शिक्षकलाई स्रोत व्यक्ति नियुक्ति गरेर विद्यालयको अनुगमन, नियमन खटाइन्थ्यो । निर्देशिका स्थानीय तहले पालना गरे प्रतिस्पर्धाबाट स्रोत विज्ञ नियुक्ति गर्ने भनिए पनि त्यसका व्यवस्थाभित्र अवकाश प्राप्त व्यक्तिबाहेक अन्यले अवसर नपाउने निश्चित छ । पूर्वप्राध्यापक लक्ष्मण शर्माले ५८ वर्षमा अवकाश हुने शिक्षा सेवाका कर्मचारी र ६० वर्षमा अवकाश हुने शिक्षकलाई जागिर दिने गरी निर्देशिका जारी गरिएको जनाए । निर्देशिकामा २१ देखि ६५ वर्षको व्यक्ति प्रतिस्पर्धाका लागि उम्मेदवार हुन पाउने उल्लेख छ । तर, त्यसका लागि शिक्षा सेवामा अधिकृतस्तरको पदमा कम्तीमा दस वर्ष सेवा गरेको वा माध्यमिक शिक्षकको स्थायी पदमा कम्तीमा दस वर्ष अनुभव हासिल गरेको हुनुपर्छ । निर्देशिकाअनुसार अनुभवबापत प्रतिस्पर्धीले सोझै २० नम्बर पाउँछन् । एक सय पूर्णाङ्कमा हुने छनोट विधिमा अनुभवको अंक छनोट समितिले घटाउन पाउँदैन । तर, प्रस्तावना लेखन प्रस्तुतीकरण, नेतृत्व सीप, समूह छलफल, समस्या समाधान सीप, अन्तर्वार्तामा उत्कृष्ट प्रस्तुति गरे पनि ७० प्रतिशतभन्दा बढी अंक दिनुपरे आधार, कारण र पुस्ट्याइँसमेत उल्लेख गर्नुपर्नेछ । प्रस्तावनामा १५, प्रस्तुतीकरण १०, शैक्षिक योग्यता १०, नेतृत्व सीप १०, कार्य अनुभव २०, समूह छलफल ५, समस्या समाधान सीप १० र अन्तर्वार्तामा २० पूर्णाङ्क छुट्याइएको छ । क्षमता, योग्यता भए पनि अनुभव नभएका कारण नयाँ पुस्ताले अवसर नपाउने भन्दै निर्देशिकाको आलोचना भएको छ । नेपाल राष्ट्रिय शिक्षक संगठनका पूर्वअध्यक्षसमेत रहेका शर्माले अवकाशपछि पनि जागिरको सुनिश्चितता हुने गरी मन्त्रालयबाट निर्देशिका जारी गरिएको बताए । विद्यालयको निरीक्षण, सुपरिवेक्षण गर्ने काम कर्मचारीको होइन, यो काम त प्राध्यापकले पो गर्न सक्छन्, उनले भने, विद्यालयमा शासक ब्युरोक्रेट चाहिएको होइन, शिक्षकलाई जुरुक्क उचाल्न सक्ने क्षमता भएको व्यक्ति आवश्यक छ । शिक्षक छनोट गर्ने शिक्षक सेवा आयोगबाट प्रतिस्पर्धाका आधारमा स्रोत विज्ञ चयन गर्न उपयुक्त हुने उनले सुझाए । एक जना शिक्षक छान्दा एउटा विषयको मात्र छानिन्छ, सरकारले विज्ञको एउटा रोस्टर नै बनाएर गर्नुपर्ने हो, उनले भने, प्रशासक नियुक्ति गरेर विद्यालयको शैक्षिक गुणस्तर सुधार हुनै सक्दैन, उनीहरूको काम त शिक्षकलाई दबाउने मात्र हुन्छ । पाँच वर्षअघि स्रोत केन्द्र हटाउने र अहिले राख्ने बेलामा समेत शिक्षा प्रशासनका कर्मचारीले विवादास्पद भूमिका देखाएको उनको ठम्याइ छ । स्थानीय सरकारलाई विज्ञ चाहिएको छ तर अवकाश प्राप्तलाई त्यो जिम्मेवारी दिने निर्देशिका उपयुक्त छैन, उनले भने ।शिक्षा ऐन २०२८ को दफा १९ को अधिकार प्रयोग गरेर निर्देशिका जारी भएको मन्त्रालयले जनाएको छ । अधिकृत द्वितीयस्तरको तलब सुविधा विज्ञलाई दिनुपर्ने उल्लेख छ । तर, पारिश्रमिक स्थानीय तहले आफैंले व्यवस्था गर्नुपर्नेछ । प्रत्येक स्थानीय तहमा कम्तीमा एक जना स्रोत व्यक्ति नियुक्ति गर्न लागिएको हो । ३० भन्दा बढी सामुदायिक विद्यालय रहेका पालिकाले भने अर्को स्रोत व्यक्ति पनि नियुक्ति गर्न सक्ने निर्देशिकामा उल्लेख छ । यस हिसाबले देशभर करिब १ हजार विज्ञ नियुक्ति हुनेछन् । करारमा विज्ञ नियुक्ति गर्न शिक्षा विकास तथा समन्वय इकाई प्रमुख, पालिका प्रशासकीय अधिकृत, शिक्षा शाखा प्रमुख र माध्यमिक तहका वरिष्ठतम शिक्षक सम्मिलित ३ सदस्य रहेको छनोट समिति रहने व्यवस्था गरिएको छ । विज्ञको शैक्षिक योग्यता स्नातकोत्तर तोकिएको छ । जसले शिक्षा संकायमा स्नातक वा १० महिने सेवाकालीन तालिम लिएको अनिवार्य हुनुपर्दछ ।अनुभवी व्यक्तिलाई विद्यालयको अनुगमन, नियमनमा खटाएर गुणस्तर सुधार गर्न यस्ता प्रावधान राखिएको मन्त्रालयका प्रवक्ता दीपक शर्माले जनाए । यो पेसागत सहयोग गर्ने विषय हो, अनुभवी मान्छेले मात्र सुपरिवेक्षण गरोस् भन्ने हो, अन्य क्षेत्रमा ६५ वर्षसम्म काम गरिरहेका छन्, उनले भने, सबै कर्मचारी आउँदैनन्, अवकाश पाएका शिक्षक नै धेरै आउन भनेर हेरिएको हो । विज्ञले नगर, गाउँ शिक्षा समिति, शिक्षा शाखा, इकाईप्रति उत्तरदायी भएर काम गर्नुपर्ने निर्देशिकामा उल्लेख छ ।महिनामा कम्तीमा १० विद्यालयको निरीक्षक गर्नुपर्ने तोकिएको छ । मन्त्रालयले नयाँ निर्देशिका जारीपछि स्रोतव्यक्ति व्यवस्थापन निर्देशिका २०७१ खारेज गरेको छ ।माध्यमिक शिक्षासम्मको अधिकार स्थानीय तहमा गएपछि संघीय मामिला तथा सामान्य प्रशासन मन्त्रालयको सिफारिसमा विद्यालय स्रोत केन्द्र खारेजीमा परेका थिए । केन्द्र खारेज हुँदा विद्यालय शिक्षाको नियमन र अनुगमन हुन नसकेको गुनासो बढ्दो छ । तर माध्यमिक शिक्षाको अधिकार स्थानीय तहमा रहेका बेला संघ सरकारको स्रोत केन्द्र पुनःस्थापना गर्ने घोषणाले दुविधा उत्पन्न भएको थियो । पछिल्लो समय कतिपय पालिकाले स्रोत व्यक्ति नियुक्ति गरेर विद्यालयको रेखदेखमा परिचालन गरेका छन् । शिक्षाकर्मी अभिषेक घिमिरेले नयाँ निर्देशिका जारी गरेर अवकाश प्राप्त कर्मचारीलाई फेरि जागिर खुवाउने प्रपञ्च गरिएको आरोप लगाए । सुधार गर्नेले हिजो सेवाकालीन अवस्थामा गरिहाल्थे नि, उनले भने ।"
उपप्राध्यापक चलाउने सर्वोच्चमा,"काठमाडौं (कास) ज्यान मार्ने उद्योगको मुद्दा फिर्ता लिने सरकारको निर्णय बदरको माग गर्दै उपप्राध्यापक प्रेमबहादुर चलाउने निवेदन लिएर सर्वोच्च अदालत गएका छन् । उनको निवेदन बुधबार दर्ता भएको र बिहीबार पेसी तोकिएको सर्वोच्च अदालतले जनाएको छ । चलाउनेमाथि भएको आक्रमणको मुद्दा सरकारले गत जेठ ३० मा फिर्ता लिने निर्णय गरेको थियो । सरकारी निर्णय कानुनसम्मत नभएको र आरोपितहरूको संरक्षण गर्न खोजिएको भन्दै चलाउनेले निर्णय खारेजीको माग गरेका हुन् । त्रिभुवन विश्वविद्यालयका उपप्राध्यापक चलाउने सरकारको निर्णयपछि सोमबारदेखि कीर्तिपुरस्थित उपकुलपति कार्यालयमा अनशन बसेका छन् । उनलाई ३ वर्षअघि त्रिभुवन विश्वविद्यालय परिसरमा नेविसंघका कार्यकर्ताले आक्रमण गरी घाइते बनाएका थिए । आक्रमणमा संलग्न हरि आचार्य, योगेन्द्र रावललगायत ७ जनाविरुद्ध जिल्ला अदालत काठमाडौंमा ज्यान मार्ने उद्योगमा मुद्दा दर्ता भएको थियो । धरौटीमा छुटेका आरोपितलाई उन्मुक्ति दिने गरी सरकारले मुद्दा फिर्ताको निर्णय लिएको छ । तर, सरकारको निर्णयको जिल्ला अदालतमा सुनुवाइ भएको छैन । सरकारको निर्णयसहितको निवेदन अर्को पेसीमा पेस गर्न न्यायाधीशले आदेश दिएका छन् । सरकारको निर्णयको प्राध्यापक, विद्यार्थी, नागरिक समाज र सर्वसाधारणले विरोध गर्दै आएका छन् । प्रतिपक्षी एमालेले चलाउनेको मागमा ऐक्यबद्धता जनाएको छ । बुधबारको संसद् बैठकमा बोल्दै एमाले सचेतक महेश बर्तौलाले न्यायको आन्दोलनमा आफूहरूको ऐक्यबद्धता रहेको बताए । पूर्वउपकुलपतिहरूले पनि चलाउनेको अनशनमा ऐक्यबद्धता जनाएका छन् । केदारभक्त माथेमासहित ९ पूर्वउपकुलपतिले संयुक्त विज्ञप्ति जारी गर्दै शैक्षिक संस्थाभित्र अपराधलाई प्रोत्साहन हुने गरी सरकारले गरेको निर्णय अमर्यादित एवं गैरजिम्मेवार भएको भन्दै त्यसको भर्त्सना गरेका छन् । शैक्षिक संस्थामा अनुशासनहीनता, अमर्यादित, आपराधिक कार्यलाई प्रोत्साहन गर्ने मन्त्रिपरिषद्को निन्दनीय निर्णयबाट सरकार स्वयं अपराधको पक्षपाती भएको देखिन्छ । मुद्दा फिर्ता लिने निर्णय तुरुन्त फिर्ता लिइयोस्, विज्ञप्तिमा भनिएको छ । पूर्वउपकुलपति माथेमा, अर्जुन कार्की, कमलकृष्ण जोशी, त्रिरत्न मानन्धर, खगेन्द्र भट्टराई, तोरणबहादुर कार्की, नवीनप्रकाशजंग शाह, महेशकुमार उपाध्याय र हीराबहादुर महर्जनले संयुक्त विज्ञप्ति जारी गर्दै मुद्दा फिर्ताको विरोध गरेका हुन् । यस्तै, प्राध्यापक डा गोविन्द केसीले सरकारको निर्णय अनैतिक, लज्जास्पद र अमानवीय भएको जनाएका छन् ।"
'अब कोहीसँग डराएर खेल्नुपर्दैन,"नेपाली टिमकिरण लिम्बु, सनिश श्रेष्ठ, अनन्त तामाङ, रोहित चन्द, विमल पाण्डे, पुजन उपरकोटी (नवीन लामा६६), एरिक विष्ट, लाकेन लिम्बु (आभाष लामिछाने८३), अञ्जन विष्ट, नवयुग श्रेष्ठ (आयुष घलान४६), मनीष डाँगी (आशिष चौधरी७३) ।"
मछिन्द्रले पारोविरुद्ध खेल्ने,"काठमाडौं (कास) सहिद स्मारक ए डिभिजन लिगको उपविजेता मछिन्द्रले एएफसी कप २०२३ प्लेअफ छनोटको प्रारम्भिक चरणमा भुटान प्रिमियर लिग च्याम्पियन पारो एफसीविरुद्ध खेल्ने भएको छ ।एसियाली फुटबल महासंघ (एएफसी) द्वारा जारी गरिएको ड्र अनुसार मछिन्द्रले पारोविरुद्ध अगस्ट ८ मा प्रतिस्पर्धा गर्ने छ । फिफा वरीयतामा अगाडि रहेको देशले खेल आयोजना गर्न पाउने नियमानुसार मछिन्द्रले फेरि घरेलु मैदानमा खेल्ने अवसर पाउने छ । मछिन्द्रले पहिलोपल्ट एएफसी कपको छनोट गत सिजन खेलेको थियो । तर, दशरथ रंगशालामा श्रीलंकाको ब्लु स्टारविरुद्ध २१ ले हारेपछि मछिन्द्रको महादेशीय प्रतियोगिताको डेब्यु प्रारम्भिक चरणमै टुंगिएको थियो ।यसपालि सहिद स्मारक ए डिभिजन लिग च्याम्पियन चर्च ब्वाइजले एएफसी क्लब लाइसेन्सको मापदण्ड पूरा नगरेपछि उपविजेता भए पनि मछिन्द्रले एएफसी कपमा देशको प्रतिनिधित्व गर्ने अवसर पाएको हो । चर्च ब्वाइजले डेब्युमै ए डिभिजन लिगको उपाधि जित्नुअघि लगातार दुई सिजन मछिन्द्र च्याम्पियन भएको थियो ।मछिन्द्रले पारोलाई पराजित गर्न सके प्रारम्भिक चरणको दोस्रो खेलमा इन्डियन सुपर लिग क्लब मोहन बगानविरुद्ध अगस्ट १५ मा प्रतिस्पर्धा गर्ने अवसर पाउने छ । त्यसैले प्रारम्भिक चरणमा दुई खेल जितेपछि मात्रै मछिन्द्र प्लेअफमा पुग्न सक्छ । दक्षिण एसियाबाट प्लेअफमा सफलता हात पार्ने एक टिमले एएफसी कप २०२३ को समूह चरणमा स्थान पाउने छ ।एएफसी कपको समूह चरणमा प्रतिस्पर्धा गरेको नेपालको एक्लो टिम मनाङ मर्स्याङ्दी हो । मनाङले सन् २०१९ को एएफसी कपको समूह चरणमा अबहानी लिमिटेड (बंगलादेश), चेन्नई एफसी (भारत) र मिनेरवा पन्जाव (भारत) विरुद्ध होम एन्ड अवेका आधारमा प्रतिस्पर्धा गरेको थियो । तर, मनाङ समूहको अन्तिम स्थानमा रहँदै प्रतियोगिताबाट बाहिरिएको थियो ।"
एपेक्स कलेज क्रिकेट भदौमा,"काठमाडौं (कास) एपेक्स इन्टर कलेज क्रिकेट कप प्रतियोगिता हुने भएको छ । एपेक्स कलेजको आयोजनामा मूलपानीको तल्लो क्रिकेट मैदानमा भदौ २४ देखि असोज ३ सम्म हुने स्पर्धामा १२ कलेजले सहभागिता जनाउने आयोजकले जनाएको छ ।सहभागी कलेजको अन्तिम निर्णय हुन बाँकी रहेको जनाइएको छ । सहभागी टोलीलाई चार समूहमा विभाजन गरिएको छ । प्रत्येक समूहका शीर्ष २ टोली क्वाटरफाइनल पुग्नेछन् । विजेताले १ लाख ५० हजार र उपविजेताले ७५ हजार रुपैयाँ पाउनेछन् । त्यस्तै प्लेयर अफ द सिरिजले १५ हजार, उत्कृष्ट बलर र ब्याटरले जनही १० हजार बराबरको क्रिकेट किट पाउनेछन् । प्रत्येक प्लेयर अफ द म्याचले २ हजार ५ सय बराबरको किट पाउनेछन् । प्रतियोगिता एपेक्स कलेजका विद्यार्थीको पहल हुन लागेको एपेक्सका हेड अफ स्ट्राटेजी सन्देश कटुवालले बताए । एपेक्स कलेजले आफ्ना विद्यार्थीलाई प्रोत्साहन गर्न र हौस्याउन यो प्रतियोगिता आयोजना गरिरहेको छ, कटुवालले भने, व्यवस्थापनको पनि कलेज भएकाले प्रतियोगिताको सम्पूर्ण व्यवस्थापनको जिम्मेवारी हामीले विद्यार्थीलाई दिएका छौं । बिजिनेस कलेजमा एपेक्स एउटा उदाहरण हो, त्यही भएर हामी विद्यार्थीलाई जिम्मेवारी दिएर उनीहरूलाई आफ्नो भूमिका बोध गराउँछौं ।लामो समयदेखि कलेजस्तरीय प्रतियोगिता हुन नसकेको तथा खेलाडीहरूले स्तरीय प्रतियोगिता खेल्न पाउन भन्ने उद्देश्यले पनि प्रतियोगिता गरिएको उनले बताए । प्रतियोगितामा खेल्ने खेलाडीहरू सोही कलेजको हुनुपर्नेछ भने नेपालबाट अन्तर्राष्ट्रिय स्तरमा यू१९ वा सोभन्दा माथि खेलिसकेका खेलाडीले प्रतियोगितामा खेल्न नपाउने प्राविधिक समितिका संयोजक एवं अम्पायर रवीन्द्रगुप्ताले जनाए । प्रोजेक्ट म्यानेजर अस्मिता पौडेलले सहभागी सबै कलेजलाई आयोजकले जर्सी प्रदान बताइन् । उनले प्रतियोगितालाई हरेक वर्ष निरन्तरता दिने योजना सुनाइन् ।"
पब्जी टिम मकाउतिर,"काठमाडौं (कास) नेपाली पब्जी मोबाइल र एओभी (एरिना अफ भेलोर) टिमले १९ औं एसियाली खेलकुदको वरीयताका लागि मकाउमा हुने प्रतियोगिता खेल्ने भएको छ । पब्जी टिम बुधबार मकाउ गएको छ भने एओभी टिम शनिबार जानेछ । टोलीका खेलाडी सुविनकुमार प्रजापति, दीपेश गुरुङ, साहस भण्डारी, समीर गुरुङ र संगीन भट्टराई छन् । असार ८११ सम्म प्रतिस्पर्धा हुनेछ ।"
छोटकरी,"स्क्वासको एसियाड छनोटकाठमाडौं (कास) नेपाल स्क्वास एन्ड राकेट्स सघले बुधबार १९ औं एसियाली खेलकुदका लागि ६ खेलाडी छनोट गरेको छ । चीनको हाङझाउमा हुने १९ औं एसियाली खेलकुदका लागि ३३ पुरुषमहिला खेलाडी छनोट भएको संघले जनाएको छ । पुरुषतर्फ अरहन्तकेशर सिंह, अमृत थापामगर र अमिर ब्लोन तथा महिलातर्फ विफना ब्लोन, वृष्णा थापा र स्वस्थानी श्रेष्ठ छनोट भएका छन् । असोज ६ देखि हुने एसियाडमा नेपालले स्क्वासतर्फ एकल र टिम इभेन्टमा प्रतिस्पर्धा गर्नेछ । प्रशिक्षकमा हीराबहादुर थापा र म्यानेजरमा किशोर महर्जन रहनेछन् ।छैटौं राष्ट्रिय स्केटबोर्ड हुनेकाठमाडौं (कास) नेपाल स्केटिङ तथा स्केट बोर्डिङ संघको आयोजनामा छैटौं राष्ट्रिय स्केटबोर्ड प्रतियोगिता शनिबार हुने भएको छ । प्रतियोगिताको पुरुषमा १ सय ५० पुरुष र महिलामा ४० गरी १ सय ९० खेलाडीको सहभागिता रहने आयोजक संघका अध्यक्ष अच्युत खनालले बुधबार पत्रकार सम्मेलनमा बताए ।फाइनल नाथम कलेजमा हुनेछ । शुक्रबार सातदोबाटोस्थित अन्तर्राष्ट्रिय खेलकुद परिसरमा खेलाडीको छनोट स्पर्धा हुनेछ । छनोटबाट १०१० पुरुषमहिला खेलाडी फाइनल चरणलाई छानिनेछन् । पुरुषमहिलामा ११ गरी २ स्पर्धामा खेल हुनेछ । दुवैमा फ्रिस्टायल बेस्ट रनमा प्रतिस्पर्धा हुने आयोजक संघका महासचिव सत्य थापाले बताए । दुवै समूमा शीर्ष तीन स्थान हात पार्नेले क्रमशः २० हजार, १५ हजार र १० हजार नगद पुरस्कार प्राप्त गर्नेछन् । काठमाडौंमा राष्ट्रिय प्रतियोगिता हुने लागेको यो तेस्रो पटक हो । बाँकी तीन संस्करण पर्यटकीय नगरी पोखरामा भएको थियो ।गोल्डेनगेट र ग्रान्ड विजयीकाठमाडौं (कास) गोल्डेनगेट कलेज र ग्रान्ड स्पोर्ट्स सेन्टरले पीसीपीएस कप थ्री बाई थ्री बास्केटबल प्रतियोगिताको उपाधि जितेका छन् । गोल्डेनगेट ब्वाइज र ग्रान्डले गर्ल्सको उपाधि जिते । आयोजक पाटन कलेज फर प्रोफेसनल स्टडिजको कोर्टमा भएको फाइनलमा गोल्डेनगेटले द इन्साइट भिजन कलेजलाई २११३ स्कोरले हरायो । विजेताले ३० हजार र उपविजेताले १५ हजार रुपैयाँ पुरस्कार पाए । गर्ल्सको उपाधि भिडन्तमा ग्रान्डले बलर्स एकेडेमीलाई १०६ ले हरायो । ग्रान्डले १५ हजार र बलर्सले १० हजार पुरस्कार पाए । विजेतालाई ललितपुर महानगरकी उपप्रमुख मञ्जली शाक्य, लर्डबुद्ध एजुकेसन फाउन्डेशनका पंकज जलान र आयोजकका चिफ अपरेटिङ अफिसर सुनन्द रेग्मीलगायतलेपुरस्कृत गरे ।"
