शीर्षक,विवरण
जन्मसिद्ध नेपालीका सन्तानलाई अब नागरिकता,"प्रजातन्त्र पुनर्बहाली भएपछि २०४७ सालमा जारी भएको नेपाल अधिराज्यको संविधानमा यही व्यवस्थालाई अझ सरल बनाएर भनियो, नेपाली नागरिकसँग वैवाहिक सम्बन्ध भएकी विदेशी महिलाले विदेशको नागरिकता त्याग्ने कारबाही चलाएपछि नेपालको नागरिकता प्राप्त गर्न सक्नेछिन् । संविधानको यही व्यवस्थालाई व्याख्या गर्दै नागरिकता संशोधन ऐन २०४९ मा भनिएको थियो, नेपाली नागरिकसँग वैवाहिक सम्बन्ध भएकी विदेशी महिलाले नेपालको नागरिकता प्राप्त गर्न चाहे नेपाली नागरिकसित भएको वैवाहिक सम्बन्धको र आफूले विदेशी नागरिकता त्याग्ने कारबाही चलाएको निस्सापेस गर्नुपर्नेछ ।यसरी नेपाली पुरुषसँग बिहे गरेकी विदेशी महिलाले उताको नागरिकता त्याग्ने प्रक्रिया सुरु गरेको निस्सा पेस गरेमा नेपालको नागरिकता पाउने प्रस्ट व्यवस्था त्यतिबेला पनि थियो । त्यही व्यवस्थालाई नागरिकता ऐन, २०६३ ले पनि अनुसरण गरेको थियो, नेपाली पुरुषसँग विवाह गरेकी विदेशी महिलाले नेपालको नागरिकता प्राप्त गर्न चाहे विदेशी नागरिकता त्याग्ने कारबाही चलाएको निस्सा पेस गर्नुपर्नेछ । त्यस्तै नेपालको संविधान २०७२ ले पनि यही व्यवस्था दोहोर्याएको छ, नेपाली नागरिकसँग वैवाहिक सम्बन्ध कायम गरेकी विदेशी महिलाले चाहे संघीय कानुनबमोजिम नेपालको अंगीकृत नागरिकता लिन सक्नेछिन् ।२०७२ मा जारी भएको संविधानअनुसार बनेको नागरिकता संशोधन ऐन २०७९ ले वैवाहिक अंगीकृत नागरिकता पाउने सम्बन्धमा कुनै व्यवस्था थपघट गरेको छैन । यसको अर्थ नेपाली नागरिकसँग वैवाहिक सम्बन्ध कायम गरेकी विदेशी महिलाले नागरिकता पाउने विषयमा पुरानै अर्थात् २०६३ कै कानुन लागू हुनेछ, २०६३ को कानुन पनि वस्तुतः २०४९ कै व्यवस्था हो । यस्तै कानुन पञ्चायतकालमा पनि थियो । वरिष्ठ अधिवक्ता ज्ञवालीले वैवाहिक अंगीकृतका विषयमा ऐनले नयाँ व्यवस्था नगरेकाले २०६३ सालको नागरिकता ऐनमै रहेको अवस्था यथावत् रहेको बताए । वैवाहिक अंगीकृतको व्यवस्था राख्नुपर्थ्यो तर त्यो परिवर्तन यसमा गरिएन, उनले भने, नागरिकता ऐन २०६३ ले नै नेपाली पुरुषसँग विवाह गर्ने महिलाले चाहिन् भने जतिखेर पनि अंगीकृत नागरिकता पाउने व्यवस्था गरेको थियो । त्यसमा सर्त थिएन, अहिले पनि त्यही व्यवस्था यथावत् छ ।यो नयाँ कानुनले जन्मसिद्ध नेपाली नागरिकका सन्तानले नागरिकता पाउने बाटो खुला गरेको छ । २०४६ चैतसम्म नेपालभित्र जन्मिएका व्यक्तिले २०६४ को संविधानसभा निर्वाचनअघि निवेदन दिएका आधारमा नेपालको जन्मसिद्ध नागरिकता पाएका थिए । तर, त्यतिबेला तिनका सन्तानको विषयमा कुनै व्यवस्था गरिएको थिएन, यो ऐनले जन्मसिद्धका नागरिकका सन्तानलाई वंशजको नागरिकता दिने व्यवस्था गरेको छ ।गृह मन्त्रालयका प्रवक्ता जितेन्द्र बस्नेतले सर्वोच्च अदालतको बिहीबारको आदेश लिखितमा आएपछि ऐन कार्यान्वयन हुने बताए । यसअघि पनि ऐनअनुसार कार्य अगाडि बढाएका थियौं । ऐनमा स्पष्ट भएअनुसार तुरुन्तै नागरिकता वितरणको काम हुन्छ, तोकिएबमोजिम हुने भनिएका व्यवस्थाका लागि नियमावली बनाउने हो । नियमावली निर्माण पनि भइरहेको छ, उनले भने ।नागरिकता ऐनमा गरिएको नयाँ व्यवस्थाअनुसार करिब ५ लाखले नागरिकता लिने अनुमान गृह मन्त्रालयले गरेको छ । यति नै संख्यामा नागरिकता लिनेहरू छन् भन्ने त छैन तर करिब ५ लाखले नागरिकता प्राप्त गर्ने अनुमान गरिएको छ । त्यहीअनुसार तयारी गरिराखेका छौं, बस्नेतले भने, एकै पटक भीड लाग्दा कसरी व्यवस्थापन गर्ने भन्नेबारेमा सोचिरहेका छौं । उनका अनुसार तराईका २२ जिल्ला र काठमाडौं उपत्यकाका जिल्लामा सुरुमा भीड लाग्ने अनुमान गरिएको छ । जन्मसिद्ध नागरिकका सन्तानले वंशजको नागरिकता पाउने स्पष्ट व्यवस्था ऐनमा रहेकाले त्यसका लागि नियमावली कुर्नु नपर्ने प्रवक्ता बस्नेतले बताए । ऐनमा २०७२ असोज ३ अघि जन्मका आधारमा नेपालको नागरिकता प्राप्त गरेको नागरिकको सन्तानले बाबु र आमा दुवै नेपालको नागरिक रहेछन् भने निजको उमेर सोह्र वर्ष पूरा भएपछि वंशजको आधारमा नेपालको नागरिकता प्राप्त गर्नेछ भनिएको छ । नयाँ ऐनले आमाका नामबाट पनि नागरिकता प्राप्त गर्ने बाटो खुकुलो गरेको छ तर त्यसका लागि बाबुका विषयमा आमाले स्वघोषणा गर्नुपर्ने विभेदकारी व्यवस्था पनि राखेको छ । यो कानुनअनुसार नेपालको नागरिक आमाबाट नेपालमा नै जन्म भई नेपालमा नै बसोबास गरेको र बाबुको पहिचान हुन नसकेको व्यक्तिका हकमा निजको बाबुको पहिचान हुन नसकेको व्यहोराको निज र निजको आमाले तोकिएबमोजिमको स्वघोषणा गर्नुपर्नेछ । यसरी आमाका नामबाट नागरिकता प्रदान गर्दा स्वघोषणा गर्नुपर्ने व्यवस्थाको विरोध सडक र संसद्मा भइरहेको छ । नागरिकता ऐनले नेपालभित्र फेला परेको पितृत्व र मातृत्वको ठेगान नभएको प्रत्येक नाबालकलाई नागरिकताबाट वञ्चित नगर्ने व्यवस्था गरेको छ, जसअनुसार सडक बालबालिका र विभिन्न संघसंस्थाको संरक्षणमा रहेका बाबु वा आमा पत्ता नलागेकाले वंशजको नागरिकता प्राप्त गर्नेछन् । विदेशी नागरिकसँग विवाह गरेकी नेपाली महिला नागरिकबाट नेपालमा जन्मिएको व्यक्तिले नेपाली नागरिकता लिँदाको बखत निजको आमा र बाबु दुवै नेपाली नागरिक रहेछन् भने वंशजको नागरिकता पाउने व्यवस्था पनि राखिएको छ । नयाँ नागरिकता ऐनले संविधानले व्यवस्था गरेको गैरआवासीय नेपाली नागरिकता प्राप्तिको बाटो पनि खोलेको छ । सार्क राष्ट्रबाहेकका देशमा बसोबास गरेको र साविकमा वंशज वा जन्मका आधारमा निज वा निजको बाबु वा आमा, बाजे वा बज्यै नेपालको नागरिक रही पछि विदेशी मुलुकको नागरिकता प्राप्त गरेको व्यक्तिले आर्थिक, सामाजिक र सांस्कृतिक अधिकार उपभोग गर्न पाउने गरी गैरआवासीय नेपाली नागरिकता प्राप्त गर्न सक्ने व्यवस्था ऐनमा छ । गैरआवासीय नेपालीले प्राप्त गर्ने नागरिकताका विषयमा नियमावली बनाउनुपर्ने अवस्था रहेको गृह प्रवक्ता बस्नेतले बताए । वरिष्ठ अधिवक्ता चन्द्रकान्त ज्ञवालीले नागरिकता ऐन सर्वोच्चको आदेशसँगै कार्यान्वयनमा जाने र त्यसको जसअपजस सरकारले बेहोर्ने बताए । नागरिकता विधेयकको जसअपजस सरकारले लिने हो, राष्ट्रपतिले होइन । विधेयक संसद्मा भए निष्क्रिय हुन्छ । दुवै संसद्ले दुई पटक पारित गरेर पठाएको विधेयक प्रमाणीकरण गर्न राष्ट्रपतिलाई बाध्यकारी थियो, उनले भने, त्यतिबेलाको संसद्ले तत्कालीन राष्ट्रपतिलाई महाभियोग लगाउनुपर्थ्यो, त्यो गरिएन । मन्त्रिपरिषद्को सिफारिसमा राष्ट्रपतिले विधेयक प्रमाणीकरण गर्नु पनि त्रुटिपूर्ण नरहेको जिकिर ज्ञवालीले गरे । संवैधानिक राष्ट्रपति सरकार वा कुनै निकायको सिफारिसमा चल्ने हो, उनले भने, सरकारले प्रस्ताव नगरी राष्ट्रपतिले स्वीकृत गरेको वा संसद्मा पठाएको भए शक्तिको केन्द्र राष्ट्रपति संस्था हुन्थ्यो । संवैधानिक राष्ट्रपति हुँदैनथ्यो, त्यो खतराबाट देश बचेको छ । उनले नयाँ ऐनले बुबा र आमाबीचको विभेद अन्त्य गरेको प्रतिक्रिया पनि दिए । नागरिकता विधेयक प्रमाणीकरण प्रक्रिया र त्यसमा राखिएका व्यवस्थालाई लिएर प्रमुख प्रतिपक्षी एमालेले विरोध गर्दै आएको छ । एमालेका सचेतक महेश बर्तौलाले नागरिकता विधेयक प्रमाणीकरण ताजा जनादेश र संसद्को विशेषाधिकार हनन भएको तर सर्वोच्चले गरेको आदेश मान्ने बताएका छन् । उनले नेपाली पुरुषसँग विवाह गर्ने विदेशी महिलालाई अंगीकृत नागरिकता दिन निश्चित समय राख्नुपर्ने व्यवस्था नगरेकामा पनि विरोध जनाए । यो संविधानमा गैरनेपालीले सहज रूपमा नागरिकता पाउने कुरालाई व्यवस्थित गर्नुपर्छ भनेर हामीले कुरा उठाउँदै आएका हौं । कम्तीमा पनि नागरिकता ऐन बनाउँदा त्यो पाटोलाई ख्याल गर्नुपर्थ्यो, उनले भने, एक हातमा सिन्दूर अर्को हातमा नागरिकता दिने प्रचलन अन्त्य गर्नुपर्थ्यो । संघीय संसद्का दुवै सदनले गत वर्ष दुईदुई पटक पारित गरेपछि नागरिकता विधेयक शीतल निवास पठाइएको थियो । पहिलो पटक २०७९ साउन १५ मा प्रमाणीकरणका लागि आएको विधेयकलाई तत्कालीन राष्ट्रपति विद्यादेवी भण्डारीले पुनर्विचारका लागि संसद्मा फिर्ता गरिदिएकी थिइन् । संघीय संसद्ले पुनः हुबहु पारित गरेर २०७९ भदौ २० मा प्रमाणीकरणका लागि शीतल निवास पठायो । दोस्रो पटक संसद्बाट कुनै विधेयक पारित भएर आए १५ दिनभित्र राष्ट्रपतिले प्रमाणीकरण गर्नैपर्ने संवैधानिक व्यवस्था रहे पनि भण्डारीले प्रमाणीकरण नगरेर थन्क्याइदिएकी थिइन् । त्यही विधेयकलाई गत जेठ १७ मा राष्ट्रपति रामचन्द्र पौडेलले प्रमाणीकरण गरेका थिए । त्यति बेला मन्त्रिपरिषद्को सिफारिसमा विधेयक प्रमाणीकरण गरिएको राष्ट्रपति कार्यालयले जनाएको थियो । विधेयक प्रमाणीकरण भएपछि सर्वोच्चमा रिट दायर भएको थियो ।संविधानमा संसद्बाट दोस्रो पटक पारित भएर शीतल निवास पुगेको विधेयक १५ दिनभित्र प्रमाणीकरण नगरिए के हुने भन्ने व्यवस्था छैन । यसबारे व्याख्या सर्वोच्च अदालतले अन्तिम सुनुवाइमा गर्नेछ । संविधानको संरक्षक भए पनि राष्ट्रपतिलाई संसद्बाट पारित विधेयक अस्वीकार गर्ने वा प्रमाणीकरण नगर्ने अधिकार संविधानले दिएको थिएन । विधेयकलाई त्यत्तिकै राख्ने ठाउँ पनि संविधानले दिएको छैन, अधिवक्ता मोहना अन्सारीले भनिन्, संविधान संशोधन नै संसद्बाट पारित भयो र प्रमाणीकरणका लागि पठाइयो तर राष्ट्रपतिले मान्दिनु भएन भने के गर्ने भन्ने प्रश्न छ, व्याख्या अन्तिम सुनुवाइमा होला ।"
वन्यजन्तुको तिर्खा मेटाउन पोखरी,"यहाँ निर्मित पोखरी बाघ अवलोकन गन्तव्य बनेको ठाकुरद्वाराका भीम चौधरीले बताए । दिनमा एक पटक बाघ पोखरीमा पानी पिउन आउँछ, उनले भने, पोखरीकै कारण बाघ अवलोकन सहज भएको छ । निकुञ्जको मुख्यालय ठाकुरद्वाराबाट चिसापानीतर्फ फाँटामा प्रशस्त पोखरी छन् । उक्त क्षेत्रमा रहेका बघौरा, लामीताल, लम्कोइली फाँटामा पोखरी छन् । धनेश र खोदाउ तालमा प्रायः वन्यजन्तु भेटिने गरेको उनले बताए ।निकुञ्जका सूचना अधिकारी आशिष न्यौपानेका अनुसार निकुञ्जको ठूलो हिस्सा चुरेअन्तर्गत छ, जसले गर्दा बाढी आएका बेला खोला पुरिने गरेका छन् । निकुञ्जअन्तर्गत कर्णाली र बबई नदी छन्, उनले भने, वन्यजन्तुको बासस्थानबाट नदी टाढा छन् ।न्यौपानेका अनुसार मानव निर्मित पोखरीमध्ये ४५ वटामा बाह्रैमास पानी उपलब्ध गराउन बोरिङ राखिएको छ । बोरिङ चलाउन सोलार (सौर्य ऊर्जा) जडान गरिएको छ । यसबाहेक वर्षात्को पानी संकलन गर्न पोखरी निर्माण गरिएको उनले बताए । यस्ता पोखरी ५० देखि १ सय मिटर लम्बाइका छन् । दुई मिटर गहिरा छन् । धेरैजसो पोखरी कर्णाली फ्लड प्लेनमा छन्, उनले भने, यसपालिदेखि बबई उपत्यकामा केन्द्रित भएका छौं । आगामी आर्थिक वर्ष बबई उपत्यका, लामी दमार, गुठी र रम्बाभार क्षेत्रमा पोखरी निर्माण गरिने उनले जनाए । एउटा पोखरी निर्माणमा १५ देखि १७ लाख रुपैयाँसम्म खर्च भइरहेको उनले बताए । उनका अनुसार अहिले पोखरी निर्माण र घाँसे मैदान व्यवस्थापनका लागि निकुञ्ज, तराई भूपरिधि कार्यक्रम (ताल), प्रकृति संरक्षण कोष, जेडएसएल नेपाल र एकीकृत भूपरिधि योजना (इलम) ले आर्थिक र प्राविधिक सहयोग गरिरहेका छन् । वन्यजन्तुका लागि पानी प्रथम र अपरिहार्य हो, निकुञ्ज विभागका महानिर्देशक डा महेश्वर ढकालले भने, पानी भएन भने प्राण रहँदैन, मान्छे र वन्यजन्तुका हकमा समान आवश्यकता हो । यस्तै पर्सा राष्ट्रिय निकुञ्जमा पनि वन्यजन्तुलाई कृत्रिम पोखरीबाट पानीको व्यवस्था गरिएको छ । सातायता एक पटक पनि पानी नपरेपछि दैनिक ट्यांकरबाट कृत्रिम पोखरीमा पानी हालेर वन्यजन्तुको प्यास मेट्ने गरिएको निकुञ्जका सहायक संरक्षण अधिकृत सन्तोष भगत बताउँछन् । निकुञ्ज कार्यालय रहेका आधाभार क्षेत्रवरपर तथा भेडाहा खोलादेखि महादेव खोलासम्मको क्षेत्रमा पानीको चरम अभाव छ । अमलेखगन्जआधाभार क्षेत्रभन्दा बाहिर केही वर्षा भएको छ, उनले भने, साताअघि हल्का वर्षा भएको थियो तर वन्यजन्तुको बढी बसोबास भएको क्षेत्रमा भने सातायता पानी परेको छैन ।निकुञ्जमा ३० आरसीसी र ५० माटोका गरी ८० पोखरी बनाइएको छ । माटोका पोखरीमा हल्खोरिया, मिनी हल्खोरिया तथा काली दहलाई पनि गणना गरिएको छ । निकुञ्ज कार्यालय रहेको आधाभार क्षेत्र तथा भेडाहा खोलादेखि महादेव खोलासम्मको क्षेत्रका पोखरीमा पानी हाल्ने गरिएको छ । चुरेको फेदमुनि पानीको समस्या नभए पनि फायर लाइनदेखि ५७ किमी दूरीको क्षेत्रमा भने पानीको चरम अभाव छ । सिमेन्टबाट बनाएका पोखरीमा लामो समय पानी सञ्चय हुने भएकाले केही वर्षयता निकुञ्जमा सिमेन्टकै पोखरी बनाउने गरिएको भगत बताउँछन् । माटोको पोखरीमा सुक्खायाममा लामो समय पानी भण्डारण हुन नसक्ने भएकाले लामो समय पानी जोगाइराख्न सिमेन्टकै पोखरी निर्माणमा जोड दिएको उनले बताए । पर्सा, बारा र मकवानपुरमा गरी ६ सय २७ दशमलव ३९ वर्गमिटरमा फैलिएको निकुञ्जमा राप्ती र भाठा खोलाबाहेक अन्य खहरे खोलामा वर्षैभरि पानी उपलब्ध हुँदैन ।निकुञ्जमा लौकी, कामिनी, हल्खोरिया र काली गरी चार प्राकृतिक दह छन् । वन्यजन्तुले पानी पिउन पनि लामो यात्रा गर्नुपर्ने भएकाले निकुञ्ज प्रशासनले केही वर्षयता कृत्रिम पोखरी निर्माणलाई प्राथमिकतामा राखेको उनले बताए । निकुञ्जको महादेव पोस्टनजिक महादेव खोलाबाट केही पोखरीमा पाइपबाट पानीसमेत लगिएको छ । निकुञ्जमा ३७ प्रजातिका स्तनधारी, ४ सय ९० प्रजातिका चराचुरुंगी, १३ प्रजातिका सरिसृप र ३१ प्रजातिका पुतली पाइन्छन् ।"
अर्को विपद्को जोखिममा २ सय परिवार,"छैन व्यवस्थित तथ्यांकपछिल्लो जनगणनाले झन्डै ४० प्रतिशत दलित भूमिहीन छन् भने पनि स्थानीय तहमा त्यसको विस्तृत तथ्यांक भेट्न मुस्किल छ । खासगरी भूमिहीन दलित तथा अन्य सीमान्तकृत समुदाय जोखिम मोलेर कस्ता ठाउँमा बसोबास गर्छन् भन्नेमा स्थानीय तहलाई सामान्य जानकारी मात्रै छ । बराहताल२ का अध्यक्ष भीमबहादुर साउदलाई नै आफ्नो पालिकाका वडामा कति दलित छन् भन्ने जानकारी छैन । हामी भर्खर आएका हौं, त्यसरी काम गर्न पाएका छैनौं, उनले भने, पहिलाका जनप्रतिनिधिले पनि तथ्यांक निकालेनछन् । गाउँपालिका वा वडामा रहेका दलित समुदायको जनसंख्या मात्र होइन, २०७१ को बाढीबाट पीडित समुदायको तथ्यांकसमेत दुरुस्त छैन । बराहतालमा ४ सय घरधुरी विस्थापित भएका थिए भने २५ जनाको मृत्यु भएको थियो । त्यसमध्ये २ सय घरपरिवार अझै अस्थायी बसोबास गरिरहेका छन् । बाँकी २ सयमध्ये कति भारत पसे, कति पुरानै ठाउँमा फर्के भन्ने तथ्यांक गाउँपालिकासँग छैन । स्थानीय तहमा एक जना दलित महिला वडा सदस्य अनिवार्य गरिए भए पनि निर्णायक तहमा पहुँच नभएको दलित अधिकारकर्मी मित्र परियारले बताए । प्राकृतिक विपत्तिमा स्थानीय तहले बजेट छुट्याएको देखिन्छ, तर दलितहरूको आवश्यकता कति हो, कति लाभान्वित भए भन्ने तथ्यांक छैन, उनले भने, किनभने यो समुदाय कार्यकारी जनप्रतिनिधिको प्राथमिकतामै पर्दैन, वडासदस्यको भनाइ बिक्दैन । जलवायु विज्ञ अजय दीक्षितले स्थानीय तहले तथ्यांक व्यवस्थापन गर्नुपर्नेमा जोड दिए । आफ्नो क्षेत्रभित्र बाढी, पहिरोलगायत प्राकृतिक विपत्तिमा पुरुष, महिला, वृद्धवृद्धा, बालबालिका, अपांगता भएका व्यक्ति तथा प्रभावित समुदायको जीविकोपार्जन स्रोतबारे जानकारी राख्नुपर्ने उनले बताए । यसले जलवायु परिवर्तनको प्रभाव, क्षेत्र र प्रभावित व्यक्तिबारे बुझ्न, उनीहरूको आवश्यकताअनुसार काम गर्न र राहत पुनःस्थापनाको प्रभावकारी कार्यान्वयन गर्न मद्दत पुग्छ, उनले भने । स्थानीय तहसँग तथ्यांक नहुँदा विपद्का बेला दिने राहत, सहयोग सामग्री र व्यवस्थापनका कार्यमा अनियमितता हुने उनको भनाइ छ । संविधानले स्थानीय तहलाई सम्पूर्ण अधिकार दिए पनि तिनले दलित तथा सीमान्तकृत समुदायअनुकूल काम नगरेको उनले बताए ।(तथ्यांक पत्रकारिता केन्द्र नेपालका लागि)"
अदालतलाई भारतको गुलाम भन्दै संविधानलाई समेत चुनौती,"(काठमाडौं)काठमाडौं महानगरपालिकाका प्रमुख बालेन्द्र शाह (बालेन) ले अदालतको आदेश नमान्ने घोषणा गरेका छन् । हिन्दी सिनेमा आदिपुरुष को प्रदर्शनीमाथि उनले लगाएको प्रतिबन्धविरुद्ध हल सञ्चालकहरूले दिएको निवेदनमा सुनुवाइ गर्दै उच्च अदालत पाटनले महानगरको निर्णय कार्यान्वयन तत्कालका लागि रोकेपछि शाहले बिहीबार फेसबुकमा लेखेका छन्, अदालत र सरकार भारतको गुलाम भएको बुझिन्छ । जुनसुकै सजाय भोग्न तयार छु तर फिल्म चल्दैन र चल्न दिइने छैन ।सीता भारतकी छोरी थिइन् भन्ने हुँदै नभएको संवादका कारण सिनेमालाई प्रतिबन्ध लगाएका शाहले अदालतको आदेश नमान्ने प्रतिक्रिया दिनु संविधानविपरीत भएको कानुनविद्हरूको भनाइ छ । उनीहरूका अनुसार संविधानको धारा १२६ को उपधारा २, धारा १२८ को उपधारा ४, धारा १३९ को उपधारा २ र धारा १५१ को उपधारा १ बमोजिम व्यवस्था भएको कानुनअनुसार बालेनको अभिव्यक्ति अवहेलनाको मुद्दा चलाउन पर्याप्त छ ।धारा १२६ को उपधारा २ मा मुद्दामामिलाको रोहमा अदालतले दिएको आदेश वा निर्णयको सबैले पालना गर्नुपर्नेछ भनिएको छ । यसको अर्थ हो अदालतले गरेको निर्णय मान्दिन भन्ने छुट कसैलाई छैन । त्यस्तै, धारा १२८ को उपधारा ४ मा मुद्दामामिलाका रोहमा सर्वोच्च अदालतले गरेको संविधान र कानुनको व्याख्या वा प्रतिपादन गरेको कानुनी सिद्धान्त सबैले पालना गर्नुपर्ने उल्लेख छ । उक्त धारामा लेखिएको छ, सर्वोच्च अदालतले आफ्नो वा मातहतको अदालतको न्यायसम्पादनमा कसैले अवरोध गरेमा वा आदेश वा फैसलाको अवज्ञा गरेमा कानुनबमोजिम अवहेलनामा कारबाही चलाई सजाय गर्न सक्नेछ ।सर्वोच्चको मातहतमा उच्च, जिल्ला र अरू सबै किसिमका विशिष्टीकृत अदालतहरू छन् । उच्च अदालतको आदेशलाई निर्वाचित नगर प्रमुखले मान्दिन भन्नु अवहेलनाजन्य क्रिया भएकाले सर्वोच्च अदालत आफैंले पनि उनीविरुद्ध अवहेलना मुद्दा चलाउन सक्छ । त्यस्तै, संविधानको धारा १३९ को उपधारा २ मा उच्च अदालतले आफ्नो र आफ्ना मातहतका अदालत वा न्यायिक निकायहरूबाट हुने न्यायसम्पादनको कार्यमा कसैले अवरोध गरेमा वा आदेश वा फैसलाको अवज्ञा गरेमा संघीय कानुनबमोजिम अवहेलनामा कारबाही चलाई सजाय गर्न सक्नेछ भनिएको छ ।सिनेमा प्रदर्शनमा रोक लगाउने महानगरको निर्णयविरुद्ध नेपाल चलचित्र संघले दायर गरेको रिटमा सुनुवाइ गर्दै उच्च अदालतका न्यायाधीश धीरबहादुर चन्दले महानगरको निर्णयमा तत्कालका लागि रोक लगाउन आदेश गरेका थिए । न्यायाधीश चन्दले लिखित आदेश जारी नगर्दै महानगर प्रमुख शाहले अदालत भारतको गुलाम भएको गम्भीर आक्षेप लगाएर सामाजिक सञ्जालमा पोस्ट गरे । यति मात्रै होइन, अदालतले चल्न दिनू भने पनि कुनै हालतमा सिनेमा चल्न नदिने पनि उनले बताएका छन् । शाहको यो अभिव्यक्ति आफैंमा अवहेलनाका लागि मुद्दा चल्न पर्याप्त भएको वरिष्ठ अधिवक्ता शम्भु थापाको टिप्पणी छ । निर्वाचित भएँ भन्दैमा कानुनभन्दा मेयर माथि हुन सक्दैनन्, थापा भन्छन्, अदालतलाई महानगरको निर्णयविरुद्ध परेका मुद्दामा सुनुवाइ गर्ने अधिकार संविधानले दिएको छ, जसबाट भएको निर्णयको अवज्ञा गर्ने छुट उनलाई छैन ।जुन संविधानले व्यवस्था गरेको चुनावी प्रक्रियाबाट शाह नगर प्रमुख पदमा निर्वाचित भए, त्यही संविधानले गरेको व्यवस्थाबाट स्थापित अदालतले भनेको मान्दिन भन्नु संविधानको मर्मविपरीत भएको थापाको विश्लेषण छ । यसमा अदालत स्वयंले पनि मुद्दा चलाउन सक्छ, उनी भन्छन्, मुद्दाको सीमित परिणाममा अवहेलनामा कारबाही हुन्छ भने बृहत् परिणाममा पदै पनि जान सक्छ, योचाहिँ अदालतको व्याख्यामा भर पर्ने विषय भयो । अदालतको अवहेलनामा अहिलेसम्म नेपालमा कसैको पद भने नगएको उनले बताए । अहिलेसम्म गएको छैन भन्दैमा अब पनि कहिल्यै जाँदै जाँदैन भन्ने होइन, नेपाल बारका पूर्वअध्यक्षसमेत रहेका थापा भन्छन्, सजायको मात्रा केकति हुन्छ, अदालतको व्याख्या र बुझाइमा भर पर्ने कुरा हो तर उनको अभिव्यक्ति अवहेलनायोग्यचाहिँ प्रथम दृष्टिमै छ किनभने अदालतलाई मान्दिन भनेर कसैले पनि भन्न पाउँदैन ।देशको सार्वभौमिकता र स्वाधीनताको सवाल आउँदा कुनै कानुन र अदालतलाई मान्नेवाला छैन भन्दै बालेनले फेसबुकमा लेखेको स्टाटस दुई घण्टामै अढाई लाखले लाइक गरेका थिए भने तीस हजारभन्दा बढीले प्रतिक्रिया दिएका थिए ।यति ठूलो मात्रामा मानिसले पछ्याउने जनप्रतिनिधिले अदालतविरुद्ध जथाभावी टिप्पणी गर्दा जनआस्था खलबलिने हुनाले उनको अभिव्यक्तिलाई गम्भीरतासाथ लिइनुपर्ने कानुनविद्हरू बताउँछन् । नयाँ भनिएका आशालाग्दा नेताले विधिको शासनलाई मान्दिन भन्दा त्यसले ठूलो मात्रामा अराजकता निम्त्याउँछ, त्यसैले पनि उनको यस्तो गैरसंवैधानिक टिप्पणी कारबाहीयोग्य छ, संविधानविद् मोहनलाल आचार्य भन्छन्, राजामहाराजाले पनि अदालतको निर्णय मान्दिन भन्न पाउँदैनन्, निर्वाचित मेयरलाई त यो सुविधा छँदै छैन ।तत्कालीन राजा ज्ञानेन्द्रले शाही आयोग खारेज गरेर नेताहरूमाथि भ्रष्टाचार मुद्दा लगाइरहेका बेला सर्वोच्च अदालतले त्यसलाई गैरसंवैधानिक भन्दै खारेज गरिदिएको थियो । त्यतिबेला राजाले अदालतको आदेश मान्दिन भनेर न्यायाधीशलाई थुन्न सक्दैनथे होला ? भर्खरै पाकिस्तानका प्रधानमन्त्री इमरान खानलाई सैनिक शासकले पक्राउ गर्दा अदालतले छाड्न आदेश दियो, त्यसलाई अटेर गरेर सेनाले अदालतको आदेश नमानौं भन्न सक्दैनथ्यो होला ? आचार्य भन्छन्, मुद्दामामिला अनन्तसम्म नलम्बियोस् भन्नका लागि र देशमा अराजक अवस्था नआओस् भन्नका लागि अदालतको आदेश र फैसला मान्नैपर्ने विधिशास्त्रको मान्यता त्यसै विकसित भएको होइन । संसद् विघटन गरेका तत्कालीन प्रधानमन्त्री केपी शर्मा ओली पनि अदालतको परमादेशपछि बालुवाटार छाडेर बालकोट गएका थिए । तर, महानगर प्रमुखले भने अदालतको आदेशभन्दा आफ्नो इगो लाई ठूलो बनाएको कानुनविद्हरूको भनाइ छ । तानाशाही सैनिक शासन र निरंकुश राजाले पनि अनादर गर्न नसक्ने अदालतको आदेश र फैसलालाई जनप्रतिनिधिले मान्दिन भन्न कुनै पनि हालतमा नमिल्ने आचार्यको तर्क छ । अदालतको आदेश चित्त नबुझे त्यसलाई पुनरावेदन गर्ने बाटो कानुनमा छँदै छ नि, उनी भन्छन्, त्यसलाई प्रयोगमा नल्याउने तर पपुलिस्ट हुनका लागि अदालतको फैसला मान्दिन भन्ने गर्न कहाँ पाइन्छ ?अदालतको अवहेलना गरेबापत पाकिस्तानमा प्रधानमन्त्री युसुफ राजा गिलानीलाई त्यहाँको सर्वोच्च अदालतले सार्वजनिक पदका लागि अयोग्य ठहर गर्दै पदबाट हटाउन आदेश गरेको थियो । नगर प्रमुख शाहका सन्दर्भमा पनि अदालतले आवश्यक ठाने यस्तै कारबाही गर्न सक्ने अवस्था रहेको आचार्यको जिकिर छ ।"
रास्वपाको पहिलो वर्ष : दलहरूलाई चर्कै घण्टी,"(काठमाडौं)परम्परागत राजनीतिक दलहरूको नेतृत्व र कार्यशैलीमाथि प्रश्न गर्दै उदाएको राष्ट्रिय स्वतन्त्र पार्टी (रास्वपा) ले उतारचढावपूर्ण पहिलो वर्ष पूरा गरेको छ । स्थापनाको वर्ष नै मुलुकको राष्ट्रिय राजनीतिमा चौथो शक्ति बनेर राजनीतिक दलले विरलै मात्र प्राप्त गर्ने सफलता रास्वपाले छोटो अवधिमा हासिल गरेको छ ।स्थापनाको पहिलो वर्ष पूरा भएको सन्दर्भमा सभापति रवि लामिछानेले पार्टीको परिपक्वताको यात्रा क्रमशः अघि बढिरहेको बताए । इतिहास पढ्ने विषय मात्रै होइन, रच्ने विषय पनि हो । हामी सम्भव छ, गर्न सकिन्छ भन्ने आशा राखेरै यहाँसम्म आइपुगेका छौं, बालाजुस्थित पार्टी कार्यालयमा आयोजित पत्रकार सम्मेलनमा लामिछानेले भने, पार्टी संगठनलाई कसरी मजबुत बनाउने ? कसरी बढीभन्दा बढी नागरिकसम्म पुग्ने भनेर लागिरहेका छौं ।पार्टीसंगठनमा पेसा, व्यवसाय र सामाजिक क्षेत्रमा अब्बल सावित भइसकेकालाई आबद्ध गराएको रास्वपाले युवाको ध्यान खिचेको देखिन्छ । राजनीतिक विश्लेषक भेषराज घिमिरे पुराना राजनीतिक दलले जनअपेक्षाअनुसार काम नगर्दा रास्वपा वैकल्पिक शक्तिका रूपमा उदाएको बताउँछन् । पुराना राजनीतिक दलले जनताको चाहनालाई सम्बोधन गर्न नसकिरहेका बेला रविजीले पार्टी खोल्नुभयो, उहाँ सञ्चारकर्मीका रूपमा लोकप्रिय हुनुहुन्थ्यो, त्यसैको बलमा रास्वपा यो अवस्थासम्म आएको हो, विश्लेषक घिमिरे भन्छन्, अहिले मुलुकमा परिवर्तन चाहने, पेसाव्यवसायमा लोकप्रियता हासिल गरेका युवा त्यतातिर आकर्षित भएको देखिन्छ । नागरिकले खोजेको विकल्प उहाँ नै बन्न सक्नुहुन्छ कि हुन्न ? त्यो परीक्षण हुन बाँकी छ ।छोटो समयमा ठूलो समर्थन र सफलता पाएजस्तै बोली र व्यवहारको तालमेल मिलाउन नसकिरहेका लामिछानेले एक पटक नागरिकको मत जिते पनि मन नजितेको घिमिरेको भनाइ छ । विश्लेषक घिमिरेले रास्वपाको विचारधारा, सिद्धान्त, विदेश नीति, अर्थ नीति र देशका समस्यालाई कुन विचारको धरातलमा टेकेर कसरी सम्बोधन गर्ने भन्नेमा प्रस्टता नभएको बताए । एउटा परिस्थितिमा विरोधको स्वर गुन्जाएर हो, यसरी सधैंभरि राजनीति हुन्छ भन्ने लाग्दैन, उनले भने, रास्वपाले तत्कालका लागि कराएर, गाली गरेर तत्काल प्राप्त गर्ने चीज पायो तर उहाँहरूप्रति नागरिकमा अझै पनि आशंका कायम छ ।सञ्चार क्षेत्रमा काम गरेर राजनीतिमा आएका लामिछानेले गत वर्ष असार ७ मा समर्थकको भेला बोलाएर काठमाडौंको राष्ट्रिय सभागृहबाट पार्टी घोषणा गरेका थिए । पार्टीको नामकरण नै प्रश्नको घेरामा परेपछि दल दर्ता प्रक्रिया र उम्मेदवार जुटाएर हतारमा चुनावमा होमिएको रास्वपाको त्यसबेला न संगठन थियो, न कार्यकर्ता । तर, गत मंसिर ४ मा भएको निर्वाचनमा रास्वपाले प्रत्यक्षमै ७ सिट जित्यो, समानुपातिकमा देशभरिबाट ११ लाख ३० हजार ३ सय ४४ मत ल्याएर १३ सिट पायो ।लामिछाने चितवन२ बाट उम्मेदवार बनेका थिए । त्यसबेला उनीविरुद्ध उनको नागरिकताका विषयमा निर्वाचन आयोगमा उजुरी परे पनि आयोगले कुनै कारबाही गरेको थिएन । पछि उनको पदै गयो । तर, फेरि नागरिकता लिएर उपचुनाव लडेका लामिछानेले सर्वाधिक मतान्तर बनाएर चुनाव जिते । प्रतिनिधिसभामा २० सिटसहित पहिलो पटकमै चौथो शक्ति बनेर संसद् प्रवेश गरेको रास्वपा त्यतिमै रोकिएन, कुर्सी र सत्ताका लागि जे पनि गर्ने पुराना राजनीतिक दलको चरित्रमाथि प्रश्न गर्ने दल निर्वाचनपछि भने सत्ताकै खेलमा लाग्यो ।एमाले, माओवादी र राप्रपासमेतको गठबन्धनबाट सरकार बन्दा रास्वपा पनि सामेल भयो । संसद्का दोस्रो, तेस्रो, चौथो र पाँचौं शक्तिहरू एक ठाउँमा हुँदा माओवादी केन्द्रका अध्यक्ष पुष्पकमल दाहाल १० पुसमा प्रधानमन्त्री नियुक्त भए । गठबन्धनमा मन्त्रालय भागबन्डाको बहस चल्यो । रास्वपा सभापति लामिछानेको दाबी थियो उपप्रधानसहित गृह । त्यसअघि उनीविरुद्ध परेको उजुरीमा निर्वाचन आयोगले छानबिन र कारबाही नगरेपछि पद खारेजीको माग गर्दै सर्वोच्च अदालतमा रिट परेको थियो । एकातिर सत्ता गठबन्धनको भागबन्डामा गृह मन्त्रालयको दाबी, अर्कोतिर नागरिकता र राहदानीसम्बन्धी कसुरमा आफैंविरुद्धको मुद्दा अदालतमा । लामिछानेले गठबन्धनमा बार्गेनिङ गरेरै स्वार्थ बाझिने गरी गृह मन्त्रालय भागमा पारेर ११ पुसमा दाहाल सरकारको उपप्रधान तथा गृहमन्त्री नियुक्त भए ।जानाजान अदालतमा चलेको नागरिकता र राहदानीसम्बन्धी मुद्दामा अनुसन्धान गर्ने तालुकदार मन्त्रालयको हाकिम हुन पुगेका लामिछानेले स्वार्थ बाझिने गरी मन्त्रालय लिएपछि अनुसन्धान प्रभावित पार्न खोजिएको भन्दै चर्को आलोचना भयो । त्यही सरकारमा रास्वपाबाट शिशिर खनाल (शिक्षा), डोलप्रसाद अर्याल (श्रम रोजगार तथा सामाजिक सुरक्षा) र डा तोसिमा कार्की (स्वास्थ्य राज्यमन्त्री) भए ।अदालतको फैसलाले १३ माघमा लामिछाने गृहमन्त्री, सांसद र पार्टीको सभापतिबाट समेत पदमुक्त भए । २०५० सालमा जिल्ला प्रशासन कार्यालय काठमाडौंबाट वंशजका आधारमा नागरिकता लिएका लामिछाने रोजगारीको सिलसिलामा अमेरिका पुगेका थिए । अमेरिका गएपछि उनले २०७० सालमा अमेरिकी नागरिकता र राहदानी प्राप्त गरे । अमेरिकामा नागरिकता पाइसकेपछि कानुनअनुसार उनको नेपाली नागरिकता कायम थिएन । अदालतले अमेरिकाबाट फर्किएपछि पुरानै नागरिकता लिएर हिँडेका लामिछानेले नेपाली नागरिकता पुनः प्राप्ति नगरेको ठहर गरेको थियो, जसकारण उनी सबै पदबाट मुक्त भएका थिए । अदालतको फैसला आउनेबित्तिकै राजीनामा दिएर गृहबाट बाहिरिएका लामिछानेले दुई दिनपछि नै नागरिकता पुनः प्राप्ति गरेर फेरि गृहमन्त्री बन्न चाहेका थिए तर प्रधानमन्त्री दाहालले इन्कार गरेपछि रास्वपाले आफ्ना मन्त्री फिर्ता बोलाएर सरकारलाई दिएको समर्थनसमेत फिर्ता लिएको थियो । माघ २२ मा रास्वपा सरकारबाट बाहिरियो, त्यही दिन लामिछानेले पार्टी कार्यालयमा पत्रकार सम्मेलन गरेर मूलधारका सञ्चारमाध्यमप्रति आफूविरुद्ध समाचार लेखेको भन्दै आक्रोश पोखेका थिए । उनले त्यसबेला दिएको अभिव्यक्तिको समेत चर्को आलोचना भयो ।लामिछाने पदमुक्त भएपछि चितवन२ सहित राष्ट्रपति रामचन्द्र पौडेल र उपराष्ट्रपति रामसहायप्रसाद यादव निर्वाचित भएका क्षेत्रहरू तनहुँ१ र बारा२ मा १० वैशाखमा उपनिर्वाचन तोकियो । उपनिर्वाचन नजिकिँदासम्म पनि लामिछाने र रास्वपाको चर्चा घटेको थिएन, कहिले मन्त्री बन्नका लागि रास्वपाका सांसद ढाकाकुमार श्रेष्ठले दुई करोड मागेको अडियो सार्वजनिक त कहिले लामिछानेले मन्त्री हुँदा पदको दुरुपयोग गरेका प्रकरण । त्यही बेला दशकदेखि नेपाली कांग्रेसमा आबद्ध रहेका अर्थशास्त्री स्वर्णिम वाग्ले रास्वपा प्रवेश गरे । लोकप्रियताको आडमा दल खोलेर अपरिपक्वता प्रदर्शन गरिरहेका लामिछानेलाई अर्थशास्त्री वाग्लेको प्रवेशले भरथेग गर्यो । उपनिर्वाचनमा चितवन२ बाट लामिछाने पुनः निर्वाचित भए भने वाग्ले तनहुँ१ बाट विजयी भए ।आमनिर्वाचनमा २० सिट जितेको रास्वपाले उपनिर्वाचनबाट एक सिट बढाएर २१ पुर्यायो । हाल संसद्मा रास्वपाका २१ सांसद छन् । मन्त्री छनोट चलिरहेका बेला व्यवसायी दुर्गा प्रसाईंलाई फोन गरेर सभापति लामिछानेको टिमलाई बुझाउनुपर्ने भन्दै दुई करोड सहयोग मागेको अडियो सार्वजनिक भएपछि पार्टीबाट निष्कासन भएका ढाकाकुमार श्रेष्ठको ठाउँमा रास्वपाले विन्दाबासिनी कंसाकारलाई निर्वाचित गरेको थियो ।संसद्मा भने रास्वपाले सक्रिय भूमिका निभाइरहेको छ । संसद्मा हाम्रो राम्रो प्रस्तुति छ, गहिरो अध्ययन, खोज र पूर्वतयारीसहित साथीहरूले संसद्मा बोल्नुभएको छ, संसद्भित्रको भूमिका हामी थप बलियो बनाउँदै अघि बढ्छौं, सभापति लामिछानेले भने । राजनीतिक विश्लेषक घिमिरे पनि संसद्मा रास्वपाले खेलिरहेको भूमिकाको प्रशंसा गर्छन् । बुढापाका मात्रै देखिने संसद्मा अहिले युवा जोस देखिएको छ, पूर्वतयारीसहितको प्रस्तुतिले संसद्मा रास्वपाको भूमिका सक्रिय देखिन्छ, विश्लेषक घिमिरेले भने, तर अहिले संगठन विस्तार हुँदै जाँदा रास्वपामा महत्त्वाकांक्षीहरूको भीड लाग्दै छ, त्यसको व्यवस्थापन कसरी हुन्छ ? नागरिकमाझ गरेको वाचा कसरी पूरा हुन्छ ? त्यो हेरेर जनताले भविष्य निर्धारण गर्लान् ।"
ट्रेन्डिङमा भिखारी,"काठमाडौं (कास) मायाप्रेममा आधारित नयाँ गीत भिखारी युट्युबको म्युजिकतर्फ ट्रेन्डिङमा एक नम्बरमा आएको छ । गायक ओसिस थापाको भिखारी १२ दिनअघि सार्वजनिक भएको हो । बिहीबार साँझसम्म गीत १३ लाख ३० हजार पटकभन्दा बढी हेरिसकिएको छ । गीतको रचना ओसिस थापा स्वयंले गरेका हुन् । गीतको भिडियोमा मध्यमवर्गीय युवायुवतीको मौन प्रेम देखाइएको छ । आकाश नेपाली र सरिता कठायतको अभिनय रहेको भिडियो स्वर्णिमा श्रेष्ठको निर्देशनमा तयार भएको हो । भिडियोको छायांकन तथा सम्पादन रिसब श्रेष्ठले गरेका हुन् । गीतको क्रिएटिभ डिरेक्टर गौरव तामाङ हुन् । ओसिका जुनीभरिलाई, अपरिचित भावनामा लगायत गीत चर्चित छन् । ती गीतले युट्युबमा करोडभन्दा बढी भ्युज पाएका छन् ।"
वेस्ट इन्डिजलाई विश्वकप क्रिकेट उपाधि,"सन् १९७९ मा आजकै दिन (जुन २३) मा वेस्ट इन्डिजले विश्वकप क्रिकेट उपाधि जितेको थियो । दोस्रो विश्वकप प्रतियोगिताको फाइनलमा आयोजक इंग्ल्यान्डलाई ९२ रनले हराएर वेस्ट इन्डिजले उपाधि जितेको थियो । प्रुडेन्सियल एसुरेन्स कम्पनीले प्रायोजन गरेको प्रतियोगितामा इंग्ल्यान्ड, अस्ट्रेलिया, भारत, पाकिस्तान, वेस्ट इन्डिज, न्युजिल्यान्ड, श्रीलंका र क्यानडा गरी आठ राष्ट्र सहभागी थिए । यीमध्ये क्यानडाबाहेक अन्य राष्ट्रले पहिलो विश्वकप खेलेका थिए । सहभागी टिमलाई २ समूहमा विभाजन गरी प्रत्येक टिमलाई सबैसँग खेल खेलाइएको थियो । ६० ओभरको निर्धारित खेलपछि हरेक समूहका दुईदुई उत्कृष्ट टिम सेमिफाइनल पुगेका थिए । सेमिफाइनलका विजेता दुई टिमबीच फाइनल सम्पन्न भएको थियो । त्यसअघि १९७५ मा पहिलो विश्वकप क्रिकेट प्रतियोगिता सम्पन्न भएको थियो । लर्डसमा भएको फाइनलमा अस्ट्रेलियालाई १७ रनले पराजित गर्दै वेस्ट इन्डिजले पहिलो उपाधि हात पारेको थियो । पहिलो (१९७५) र तेस्रो (१९८३) विश्वकप क्रिकेट प्रतियोगिता पनि इंग्ल्यान्डमै भएका थिए । भारतले तेस्रो विश्वकप आयोजनाका लागि दाबी पेस गरेको भए पनि आईसीसीले पर्याप्त स्रोत साधनका कारण देखाउँदै इंग्ल्यान्डमा नै प्रतियोगिता आयोजना गर्ने निर्णय लिएको थियो । १९८७ को विश्वकप क्रिकेट भने भारत र पाकिस्तानले संयुक्त रूपमा आयोजना गरेका थिए । उक्त प्रतियोगितादेखि खेल ५० ओभर खेलाउन थालिएको हो ।"
सेवामा समर्पित भिक्षु,"(लुम्बिनी)बुद्ध अनुयायीहरू भन्छन् बौद्ध शिक्षा ग्रहण गर्न सकियो भने व्यक्ति, परिवारमात्र होइन, पूरै समाज सेवाभावमा समर्पित हुन्छ । यही विश्वास बोकेर केही युवाहरू अहिले बौद्ध शिक्षा फैलाउन लुम्बिनीमा तल्लीन छन् । शान्ति, सद्भाव, करुणा र मैत्रीको कुरा गर्दै उनीहरूले बौद्ध शिक्षा फैलाइरहेका देखिन्छन् । तिनैमध्येका एक हुन्, रूपन्देहीको लुम्बिनी सांस्कृतिक नगरपालिका१० महिलवारका ३६ वर्षीय भिक्षु सुमंगलो । मधेशी हिन्दु परिवारमा जन्मिएका उनी हुनेखाने नै थिए । परिवारको खर्चमा उनले कान्तिपुर कलेज अफ मेडिकल साइन्स काठमाडौंमा डिप्लोमा इन फार्मेसी पढे । अन्तिम वर्षमा पढ्दै गर्दा एक दिन भ्यागुता मारेर त्यसलाई चिरफार गरेर अध्ययन गर्नुपर्ने भयो, उनले भने, भ्यागुताको मृत्यु देखेर मन आत्तियो । सानैदेखि प्राणी हिंसा गर्नु हुन्न भन्ने मान्यता राख्ने उनलाई भ्यागुतो चिरफार ले भित्रैदेखि बिथोलिदियो । त्यसपछि आयो उनको जीवनको टर्निङ प्वाइन्ट । त्यो घटनाले उनलाई अहिंसाको अभियानमा जोडिन उत्प्रेरित गर्यो । पढाइ पूरा नगरी काडमाडौंबाट बुद्ध जन्मस्थल लुम्बिनीमा रहेको घर फर्के । अनि थाले, ध्यान साधना गर्न । यो सबै पूर्वजन्मको संस्कारजस्तो लाग्यो, उनले भने, ममा अहिंसा, माया र प्रेमको संस्कार भरिएको थियो । सायद त्यसैले मलाई भिक्षु बन्न मन लाग्यो । २१ वर्षको उमेरमा एकाएक घर छोडेर मुनि विहार भक्तपुरमा गई श्रामनेर (भिक्षु) जीवनमा प्रवेश गरे । गेरुवस्त्र लगाएपछि उनको यात्रा शान्ति र शिक्षा फैलाउनमै खर्चिएको छ । थप जान्ने, बुझ्ने र बुद्ध शिक्षा अनुसरण गरेर परिवार, समाज र मुलुकलाई अनुशासित र सभ्य बनाउने ध्याउन्नमै उनी दत्तचित्त छन् । भिक्षु बन्नका लागि बुवाआमालाई धेरै कभिन्स गर्न पर्यो, उनले भने, बुवाआमाबाट स्वीकृति पाउँदाको त्यो क्षण अविस्मरणीय छ । दुःखबाट मुक्त हुन सक्ने बुद्धको उपदेशशिक्षा सुन्ने, सिक्ने मौका पाएर व्यवहारमा उतारी साँच्चै नै मानव बन्न सकिन्छ जस्तो लागेर गेरुवस्त्र धारण गरेको उनले सुनाए । चित्तलाई राम्रो पार्न सके बुद्धसमेत बन्ने क्षमता भएको मानव जीवनलाई सानो उमेरदेखि नै ठूलो परिवर्तन ल्याइदिन्छ भन्ने लागेर यसतर्फ आकर्षित भएँ, उनले भने । बुद्ध शिक्षा अध्ययन गर्न उनी २००९ मा थाइल्यान्ड गए । राजधानी बैंकक नजिक रहेको महामुकुट बुद्धिष्ट विश्वविद्यालयमा पाँच वर्ष लगाएर बुद्धिस्ट फिलोसिपमा डिप्लोमा गरे । २०१३ मा लुम्बिनी फर्कें, उनले भने, यहीं केही गर्नुपर्छ भन्ने मनमा लागेकाले लुम्बिनी फर्केको हुँ । बालबालिकालाई सानैदेखि शान्ति र शिक्षाको ज्ञान सिकाइयो भने राम्रो प्रभाव पर्छ भनेर उनले लुम्बिनी थाई विहारको सूचना केन्द्रमा बालबालिकालाई पढाउन थाले । झन्डै तीन वर्षसम्म यहीं काम गरे । बौद्ध शिक्षाको उद्देश्य मानिसलाई मानवताको महत्त्व बुझाउनु हो, उनले भने, आफूमात्र होइन, अरूलाई पनि असल व्यक्ति बन्न प्रेरित गर्नु हो । लुम्बिनीको प्रचारप्रसार गर्दै बुद्ध शिक्षा फैलाउन उनले बुद्धको जीवनी र उपदेश पुस्तक प्रकाशन गरेका छन् । नेपालीसहित अंग्रेजी र चिनियाँ भाषामा प्रकाशित उनको पुस्तक अब हिन्दी, थाई र बर्मेली भाषामा प्रकाशनको तयारी छ । ललितपुर महानगरपालिका पेप्सीकोलाका श्रीवजिर प्रेम सानैमा भिक्षु बने । बुवाआमा ध्यान साधना गर्ने हुनुहुन्थ्यो, ३७ वर्षीय उनले भने, म पनि उहाँहरूसँगै ध्यान बस्थें । ९१० वर्षको उमेरमै एक जना चिनेजानेका भिक्षुको साथ लागेर भिक्षु बने । २७ वर्षअघि कीर्तिपुर विहारमा भिक्षु भएका उनले श्रीलंकाको क्यान्डीमा रहेको पेरादेनी विश्वविद्यालयबाट बुद्ध धर्म र पाली भाषामा एमफिल गरेका छन् । थारू हिन्दु परिवारमा जन्मेहुर्केका उनी बुद्ध शिक्षा र ज्ञानमा परिपक्व भएपछि श्रीलंकाको क्यालेनिया र श्री जयवर्द्धनपुर विश्वविद्यालयमा प्राध्यापनमा संलग्न भए । उनले कोलम्बोमा रहेको श्री उपतिस धम्म स्कुलमा १८ वर्ष सहायक प्रधानाध्यापकका रूपमा काम गरे । गृहस्थी जीवनभन्दा सयबार बढी भिक्षु जीवन सुखी र खुसी छ, उनले भने, बुवाले काठमाडौंकै राम्रो स्कुलमा मलाई पढाउनुभएको थियो । त्यसकारण त्यो जीवन पनि सफल हुन्थ्यो । तर, मेरो भिक्षु जीवन त्योभन्दा सय गुणा बढी सार्थक र उपलब्धिमूलक छ । जीवनको मूल्य समाजलाई कति सेवा गर्न सकिन्छ भन्नेमा केन्द्रित हुने उनले सुनाए । श्रीलंकामा पढाउँदा उनले बुद्ध पूर्णिमाका बेला चार पटक राजधानी कोलम्बोमा नेपाल चिनाउने काम गरे । गंगारामयमा हुने सप्ताहव्यापी कार्यक्रममा बुद्ध जन्मस्थल लुम्बिनीको प्रतिरूप (रिप्लिका) बनाएर प्रदर्शन गरे । उनले मायादेवी मन्दिर, मायादेवी गर्भवती भएपछि नुहाएको कमलको फूल फुलेको पुष्करणी पोखरी र चारैतिरको हरियाली वातावरण बनाएर नेपालको लुम्बिनी रिप्लिकामा हुबहु उतारेर देखाएका थिए । यसले लुम्बिनी आउन नसकेका श्रद्धालुले जन्मस्थलको श्रीलंकामै दर्शन गरेको उनले सुनाए । बुद्ध नेपालमा जन्मेका हुन् भन्ने सन्देश दिई पर्यटकीय गन्तव्य बनाउने यसको खास उद्देश्य थियो, उनले भने, त्यसमा हामी सफल भयौं । उनी चार वर्षयता भने लुम्बिनी बौद्ध विश्वविद्यालयमा प्राध्यापन पेसामै संलग्न छन् । धनगढी उपमहानगरपालिका१५ उर्माका ३० वर्षीय भिक्षु कोलिय विशुद्धीले बुद्ध धर्मलाई धर्मका रूपमा मात्र नभएर शिक्षा र ज्ञान दिने ज्योतिका रूपमा अँगालेको बताए । उमेर अनुसार बौद्ध शिक्षा सबैलाई औषधीय गुण भएको उनको दाबी छ । मानिस जन्मेपछि के गर्नुपर्छ, युवा, वयस्क वृद्ध भएकाले के गर्ने, समाजसेवा कसरी गर्ने, मानव सेवा र कल्याण कसरी गर्ने लगायतका सबै जिज्ञासाको उत्तर बुद्ध धर्ममा समेटिएको उनले बताए । सानैदेखि बुद्ध शिक्षा सुनेको र जानेको थिएँ । पुस्तक खोज्दै पढ्न थालें, उनले भने, बुद्ध शिक्षाप्रति आस्था र ज्ञान बढ्दै गयो । उनी १८ वर्षको उमेरमा बुद्ध जन्मस्थल लुम्बिनीमा भिक्षु जीवनमा प्रवेश गरेका थिए । ८ वर्ष भयो पूर्ण भिक्षु (उपसम्पदा) भएको, उनले भने, अब शान्ति शिक्षा देशना गरेर जनहितमा काम गर्छु । कक्षा ६ देखि श्रीलंकामा बौद्ध शिक्षा अध्ययन गर्दै आएका उनी श्रीलंकाको कोलम्बोमा रहेको क्यालेनी विश्वविद्यालयबाट पाली भाषामा स्नातक हुन् । डेढ वर्षदेखि लुम्बिनीमा बस्दै आएका उनी छिट्टै श्रीलंका गएर पढाइ पूरा गरेर नेपाल आएर पुनः मानव सेवा गर्ने सोचमा छन् । ३० वर्षीय भिक्षु पियरत्न १६ वर्षअघि श्रामनेर अर्थात् भिक्षु जीवनमा प्रवेश गरेका हुन् । अध्ययन, अनुशासन र ज्ञानशिक्षा बाँड्दै पाको भएपछि उनी उपसम्पदा अर्थात् पूर्ण भिक्षु भएको पनि ९ वर्ष बितिसकेको छ । २००६ मा श्रीलंका पढ्न गए । श्रीलंकाको प्रिभेना स्कुलमा कक्षा ६ देखि १२ कक्षासम्म अध्ययन गरे । तर, जे काम गरे पनि नेपालमै गर्ने हुटहुटीले नछाडेपछि आफू लुम्बिनीमै फर्किएको उनले बताए । यता आएर लुम्बिनी बौद्ध विश्वविद्यालयबाट स्नातक गरें, उनले भने, अहिले बुद्धिस्ट स्टडिजमा एमएको थेसिस बुझाउने तयारीमा छु । धनगढीको थारू परिवारमा जन्मेका उनी सुरुमा हिन्दु संस्कारमा हुर्किए । त्यसपछि केही समय क्रिश्चियनको अभ्यास थाले । तर, मन, वचन र चित्त शुद्ध एवं संयमित हुन सकेन । त्यसपछि बुद्ध धर्म अभ्यास थालेका उनी अहिले निकै खुसी र सुखी छन् । पूर्वजन्ममा राम्रै कर्म गरेको रहेछु, उनले भने, अहिले बुद्धको अनुयायी बन्न पाएँ । लुम्बिनी घुम्न आउने सबैले अहा कति राम्रो लुम्बिनी ! भन्दा यहीं बस्न पाउने आफू ज्यादै भाग्यमानी भएको सम्झेर खुसीको सीमा नरहने उनले सुनाए । बुद्ध शिक्षा अन्य धर्मभन्दा निकै व्यावहारिक, वैज्ञानिक, ज्ञान र सीपमूलक रहेको उनको जिकिर छ । लुम्बिनी सांस्कृतिक नगरपालिकास्थित लक्ष्मीपुरमा रहेको लुम्बिनी ज्ञानप्रभा आधारभूत विद्यालयको सहायक प्रधानाध्यापक हुन् उनी । उनी कम्प्युटर र परियती शिक्षा पढाउँछन् । परियती बुद्ध शिक्षा र नैतिक आचरणको विषयवस्तु भएको उनले बताए । कक्षा १, २ र ३ का विद्यार्थीलाई कथा सुनाएर पुस्तकरहित ढंगले परियती शिक्षा पढाउँदा छुट्टै आनन्द मिल्ने उनले बताए । कक्षा ४ र ५ मा पुस्तकमार्फत परियती शिक्षा पढाउँछन् ।"
टिकटकमा डेटिङ !,"यो टिकटक लाइभका होस्ट हुन् झापाको बिर्तामोडका ३१ वर्षीय शिशिर शर्मा । उनलाई लाइभमा देख्नासाथ सहभागीले एकोहोरो कमेन्ट लेख्न थालिहाल्छन्, जीएफ (गर्लफ्रेन्ड) चाहियो र बीएफ (ब्वाइफ्रेन्ड) चाहियो । लाइभमा जोडिएकाहरू यतिमै चुप बस्दैनन् बरु आफूलाई सुहाउने जोडी खोजिदिन होस्टलाई अनुरोध गर्छन् । जवाफमा शिशिरले भने गर्लफ्रेन्ड र ब्वाइफ्रेन्ड मात्रै नभएर विवाहका लागि जोडी खोजिदिने नै आफ्नो काम भएको पटकपटक दोहोर्याइराख्छन् । अनौठो त यो छ कि, यो लाइभमा जोडिने अधिकांश फर्जी नाम वा निक नेम भएको टिकटक आईडीबाट जोडिएको देखिन्छ । आफ्नो टिकटक लाइभमा जोडिनेको संख्या बढिरहेका बेला होस्ट शर्माले डकुचा नामकी केटीलाई गेस्ट बनाउँछन् । अनि होस्ट र डकुचाबीच कुराकानी सुरु हुन्छ । होस्टरले डकुचा र इसारालाई गेस्टमा कुर्न लगाएर अरू युवतीलाई पनि क्रमशः गेस्ट बनाउँछन् र उनीहरूसँग यस्तै शैलीको कुराकानी गर्छन् । यसपछि उनले सल्यानकी २५ वर्षीय गीता भण्डारीसँग कुरा सुरु गरे । होस्ट शर्माको टिकटक लाइभमा प्रत्येक ५ मिनेटको अन्तरमा सहभागी हुनेहरूको संख्या बढिरहेको थियो । यही समयमा टिकटकमा अर्को पनि लाइभ चलिरहेको थियो । जसमा भने १३ सय जना प्रत्यक्ष रूपमा सहभागी थिए । यो टिकटक लाइभलाई होस्ट गरिरहेकी थिइन् आफूलाई अश्ना राई बताउने युवतीले । अश्नाले पनि शिशिरले जस्तै आफ्नो काम जोडी खोजिदिने रहेको बताइन् । उनले जोडी खोज्न चाहने इटहरीकी १२ कक्षा पढ्ने १८ वर्षीया आर्या राईलाई गेस्ट बनाएर कुराकानी सुरु गरिन् । उनले बिहे गर्नका लागि केटा चाहिएको हो कि ब्वाइफ्रेन्ड मात्र भनेर सोधिन् । जवाफमा आर्याले भनिन्, पहिले ब्वाइफ्रेन्ड बनाउने, मन मिल्यो, विचार मिल्यो भने बिहे पनि गर्ने । आर्याले आफूलाई लिम्बू थरको केटा चाहिने बताएपछि अश्नाले लाइभमा जोडिएमध्ये कोही लिम्बू छ भनेर सोधिन् । यत्तिकैमा इलामका लिम्बू लोइस नामक टिकटक अकाउन्टबाट एक युवा लाइभमा जोडिए । उनले आफू सिंगल भएको र केटी साथी खोजी दिनुहुन्छ भनेर तपाईंको लाइभमा आएको बताए । उनले त्यही बेला आर्या राई र लोइस लिम्बूलाई कुरा गराइदिइन् । लाइभबाटै उनीहरूले एकअर्कालाई फलो गरे अनि म्यासेन्जरमा कुरा सुरु गरे । होस्ट अश्नाले कुरा मिल्यो भने अगाडि बढ्ने र मिलेन भने फेरि लाइभमा आएमा अर्को खोजिदिने भन्दै यो जोडीको काम टुंग्याइन् ।यी दुई घटना प्रतिनिधि लाइभ मात्रै हुन् । कान्तिपुरले गरेको खोजीनितीमा नेपालका विभिन्न ठाउँबाट करिब ५० भन्दा बढी लाइभ यसरी प्रत्येक दिन सञ्चालन हुने गर्छन् । जसमा हजारौं युवायुवती सहभागी भएर गर्लफ्रेन्ड र ब्वाइफ्रेन्ड खोजिरहेका छन् । उनले आफ्नो कामको महत्त्व बुझाएजसरी भने, हेर्नुस् मान्छेहरू बेरोजगार छन् । काम पनि केही छैन । हामीले यसरी लाइभ चलाउँदा रमाइलो पनि हुन्छ । कसैको उद्धार पनि हुन्छ । हाम्रो कमाइ पनि हुन्छ । उनले टिकटक लाइभबाट जोडी बन्छौं भनेर गएका कतिपय एकअर्कासँग जोडिने, अन्तरंग कुरा गर्ने, पैसाको लेनदेन गर्ने र अन्त्यमा धोका भयो भन्दै रुँदै आफूकहाँ आउने गरेको बताए । भने, हाम्रै माध्यमबाट जोडिएकाहरू ठगियौं भनेर पनि आएका छन् । हामीले त एकअर्कालाई भेटाइदिने हो । बाँकी सम्बन्ध बढाउने नबढाउने त उनीहरूको हातको कुरा हो नि । अन्य विषयमा टिकटकमा लाइभ बसेर कुरा गर्दा कसैले पनि नसुन्ने र यस्ता विषयमा बहस गर्दा धेरै मान्छे जोडिने र गिफ्ट पाइने भएकाले आफूले जोडी खोज्ने काम सुरु गरेको उनले बताए । उनका अनुसार अहिले टिकटकमा यसरी लाइभ चलाउनेको प्रतिस्पर्धा नै हुन थालेको बताउँदै भने, मैले किराना पसल सञ्चालनमा ल्याएको छु । फुर्सदमा हुनेबित्तिकै लाइभ बसिहाल्छु । गिफ्ट आयो भने कमाइ पनि राम्रो हुन्छ ।"
"बजेट संशोधन गर्दा होइन, नगर्दा सरकारले जनविश्वास गुमाउँछ","आगामी आर्थिक वर्षको बजेटमाथि संसद्मा तीन सातादेखि बहस जारी छ । प्रतिपक्षको विरोध स्वाभाविक हो, यसपालि सत्ताधारी सांसदहरूले नै चर्को विरोध गरेका छन् । सत्तारूढ दलका चार नेताका क्षेत्रमा मात्र अनियन्त्रित रकम बाँडेर बाँकी क्षेत्रलाई उपेक्षा गरिएको भन्दै सहयात्री दल एकीकृत समाजवादी र जसपाले त बजेट संशोधन नभए पारितै हुन नदिने चेतावनी दोहोर्याइरहेका छन् । तर, हाम्रो राजनीतिक कति रूढ छ भने बजेट ल्याउने अर्थमन्त्रीले नै कमजोरी स्वीकार गरे पनि संशोधन गर्ने अभ्यास छैन, कुनै अमूर्त उदाहरणका भरमा यो परम्परा बनेको छ । बजेट संशोधनलाई सरकारमाथिको अविश्वाससँग जोडेर हेर्ने प्रचलित अभ्यासका कारण संसद्मा हुने बहस केवल प्रक्रिया पूरा गर्ने कर्मकाण्ड मात्रै बन्दै आएको छ । बजेटमाथि दलका धारणा र अडान पक्कै पनि आग्रहपूर्वाग्रहबाट निर्देशित होलान् । ती कति वस्तुगत होलान्, कति राजनीतिक स्वार्थप्रेरित पनि । त्यसको छिनोफानो पनि बहस र मतादेशबाटै गर्ने हो । तर, सरकारले प्रस्तुत गरेको बजेटमा संसद्ले अल्पविरामपूर्णविराम केही पनि चलाउन नपाउने हो भने महिना, डेढ महिनाको बहस मञ्चन गर्नुको अर्थ छैन । बजेटमाथि उठेको सबै प्रश्न ग्राह्य हुन्छन् भन्ने छैन । हरेक सांसदको अडान बजेटमा समेट्न सम्भव छ भन्ने पनि होइन । तर, सरकार स्वयंलाई महसुस भएका पक्ष हेरफेर गर्न भने हिचकिचाउनुपर्ने केही छैन । संसद्का रचनात्मक सल्लाहसुझावलाई सकारात्मक रूपमा ग्रहण गरी बजेट संशोधनको अभ्यास बसाल्नु वाञ्छनीय छ । किनकि आखिर संसद्बाट त्यति मात्र पारित हुन्छ, जति सरकार चाहन्छ । किनकि त्यहाँ सत्ताधारीकै बहुमत हुन्छ । बजेट संशोधनको अभ्यास गर्दा सत्ता गठबन्धनभित्रकै दलहरूबीच पनि धम्की दिने, तर्साउने र सौदाबाजीका लागि बाध्य बनाउने प्रथा बस्न सक्छ भन्ने कतिपय विज्ञहरूको धारणा छ । हो, गठबन्धनको राजनीतिमा जहिले पनि आन्तरिक शक्ति सन्तुलन बिग्रने जोखिम हुन्छ तर सत्ता बलियो बनाउने नाममा देशकै ढुकुटी वितरणको आधारभूत सिद्धान्त कमजोर बनाउन पनि मिल्दैन । सवाल यहाँ सत्ता राजनीतिको हुँदै होइन, बजेटमा संसदीय भूमिकाको हो, त्यहाँ हुने छलफलको उपादेयताको हो । सत्ता राजनीति त सरकारका हरेक कदममा चलेको हुन्छ, आपसमा विश्वास छैन भने सरकार टिकिराख्न वाञ्छनीय पनि हुँदैन ।संसद्को प्राथमिक काम विधेयकमाथि बहस गर्ने र तार्किक निष्कर्षमा पुर्याउने हो । संसद्का हरेक अधिवेशनमा दर्जनौं विधेयक आउँछन्, सम्बन्धित समितिहरूका प्रतिवेदनका आधारमा सदनमा पर्याप्त छलफल भएर आवश्यक परिमार्जनसहित पारित हुन्छन्, यो संसदीय व्यवस्थाको रीतै हो । बजेट पनि आफैंमा विधेयक हो, सरकारका कार्यक्रम कार्यान्वयनको खाका भएकाले आर्थिक र विनियोजन विधेयक केही फरक होलान् तर बजेटसम्बन्धी विधेयक फरक हो भन्दैमा संसदीय विवेकलाई तिलाञ्जली दिइनु हुँदैन । फेरि बजेटलाई सरकार आफैंले अक्षरशः पालना गरेको इतिहास पनि कहाँ छ र ? जथाभावी रकमान्तर गर्ने, करका दरहरू घटबढ गर्ने, आयोजनाहरूको बजेट घटाउने तथा बढाउने काम वर्षैभरि भइरहेकै छन् ।राज्य स्रोतको समुचित वितरण गर्नुपर्ने दायित्व भएका प्रधानमन्त्री, अर्थमन्त्री, पूर्वाधारमन्त्री र मुख्य सत्ताधारी दलका शीर्षस्थ नेताले विकास बजेटको ठूलो हिस्सा आफ्नै जिल्ला र निर्वाचन क्षेत्रमा केन्द्रित गरेर सन्तुलित विकासको अवधारणामाथि नै धावा बोल्दा संसद्ले सच्याउन किन नहुने ? मध्यम आय भएका नागरिकले खरिद गर्ने आधारभूत क्षमताका गाडीमा कर बढाउनु र महँगा मूल्यका विलासी गाडीमा चाहिँ कर घटाउनु कसरी युक्तिसंगत हुन्छ ? यस्तो कर व्यवहारलाई संसद्ले सच्याउनु पर्दैन ? पब्लिक लिमिटेड कम्पनीले विगतमा फर्दर पब्लिक अफरिङ (एफपीओ) जारी गर्दा प्राप्त गरेको नाफामा अहिले कर थप्न भूतप्रभावी व्यवस्था लागू गर्नु गैरकानुनी कदम हो, यो कानुनी अराजकता हो । यस्तै, महिलाले प्रयोग गर्नैपर्ने सेनिटरी प्याडको भन्सार वृद्धि, बचतको ब्याजमा कर निर्धारण, इन्टरनेटमा कर वृद्धिलाई पनि मुनासिब मान्न मिल्छ ? यी विषय जायज होइनन् भने संशोधनका भागीदार छन् । स्मरणीय छ, अर्थमन्त्री प्रकाशशरण महतले नै पनि सोमबार मोरङ व्यापार संघको ६६ औं वार्षिक साधारणसभालाई विराटनगरमा सम्बोधन गर्दै बजेटलाई समय र आवश्यकताका आधारमा संशोधन गर्न सकिने बताएका छन् । बजेट निर्माण गर्दा त्रुटि नै भएन भन्न नसकिने उनको स्विकारोक्ति थियो । तर, भूतप्रभावी व्यवस्था संशोधनको माग राख्ने उद्योगीव्यवसायीसँगको भेटमा भने उनै अर्थमन्त्रीले बजेट संशोधन गर्न नमिल्ने भन्दै अदालतको ढोका खुला रहेको सन्देश दिएका छन् । जिम्मेवार अर्थमन्त्रीलाई यसरी विरोधाभास फैलाउने छुट छैन । महसुस भइसकेको आवश्यकतालाई सरकारले अतिरिक्त प्रतिष्ठाको विषय बनाइरहनु हुँदैन । बजेट संशोधन गर्न नहुने कुनै पनि संवैधानिक वा कानुनी व्यवस्था नभएको र विरलै सही, विश्वका अन्य लोकतान्त्रिक मुलुकहरूमा पनि संशोधनको अभ्यास हुने गरेकाले वस्तुगत आधारमा संसद्लाई बजेट संशोधन गर्न दिने अधिकारबाट वञ्चित गरिरहन हुन्न । बजेट प्रस्तुत गरेपछि छलफल मात्र होइन, नीति तथा कार्यक्रम र बजेटमाथिका पूर्वबहसलाई पनि सहभागितामूलक र ग्रहणीय बनाइनुपर्छ । सांसदहरूको रचनात्मक सुझाव समेटेर बजेट लेख्ने अभ्यास बसाल्नुपर्छ । तर, बजेट संशोधन गर्दा सरकारमाथि संकट आइलाग्छ भन्ने रूढि बोक्ने हो भने सरकारले बुझ्नुपर्छ रचात्मक सुझाव सम्बोधन गर्दा होइन, नगर्दा सरकारमाथि आपत् आइलाग्ने हो, इतिहास त्यही भन्छ ।"
सरकारको राजधर्म के हो ?,"जुनसुकै सरकारको पनि एउटा राजधर्म हुन्छ । त्यो हो राष्ट्रियताप्रति कुनै प्रश्न उठे तत्कालै राष्ट्रको हितमा बोल्ने । राष्ट्रप्रतिको बफादारी दर्शाउन नसक्ने हो भने त्यो सरकारले आफ्नो राजधर्म ननिभाएको ठहर्छ । अहिले नागरिकले सरकारले आफ्नो राजधर्म ननिभाएको महसुस गरेका छन् । सरकार विदेशीको इसारामा चलेको महसुस गर्न थालेका छन् । सरकारले भारतीय चलचित्रमा रहेको नचाहिँदो सन्दर्भको गम्भीर प्रतिवाद नगरेकै कारण यस्तो परिस्थिति बन्दै गएको हो । भारतको नयाँ संसद्मा लुम्बिनी र कपिलवस्तुसमेत समेटेर राखिएको नक्सामा कूटनीतिक नोट पठाइसक्नुपर्थ्यो । तर राष्ट्रवादको यस्तो गम्भीर विषयमा सरकार सचेत नभएको देखिएको छ । सरकारले राष्ट्रवादप्रति बेवास्ता गरेको छ । यसमा सबैले गम्भीर भएर सोच्ने बेला आएको छ । राष्ट्र, राष्ट्रियता र संस्कृति जगेर्नामा काठमाडौं महानगर प्रमुख बालेन शाहले लिएको अडानमा नेपाल चलचित्र वितरक संघ र नेपाल सरकारले किन साथ दिइरहेका छैनन् ? के राष्ट्रियता र संस्कृतिको सवालमा बालेनको मन मात्र दुख्नुपर्ने हो ? किन बालेनले बोल्नुअगावै त्यो चलचित्रका निर्मातालाई सच्याउन लगाइएन ? त्यसरी नसच्याए नेपालमा त्यो चलचित्र वितरण गर्दैनौं वा चलाउँदैनौं किन भनिएन ? सरकारले चलचित्र चलाउन भने पनि ऐतिहासिक त्रुटि नसच्याएसम्म हामी चलाउँदैनौं भन्न सक्नुपर्थ्यो । राष्ट्रियता र संस्कृति जगेर्नाको सवालमा राष्ट्रभक्ति देखाउन सक्नुपर्थ्यो । त्यसमा न चलचित्र वितरक संघ इमानदार देखियो न त सिनेमा हलका मालिकहरू सही ठहरिए । यसमा सरकार पनि इमानदार देखिएन । राष्ट्रियता र संस्कृतिबाट च्युत हुने सरकारलाई राष्ट्रको सरकार भनेर दाबी गर्ने अधिकार हुँदैन । कसैलाई खुसी पार्ने नाममा राष्ट्रियतालाई गौण ठान्न थालियो । अहिले सीताजानकीलाई आफ्नो भन्नेले भोलि जनकपुर र लुम्बिनी नै आफ्नो भूभाग रहेको दाबी गर्न सक्छ । संस्कृति अतिक्रमणले राष्ट्र अतिक्रमित हुने प्रमाणित भइसकेको छ । तर, सरकार बोलेको छैन । राष्ट्रियताले सबैलाई एकसाथ पोलेमा मात्र राष्ट्रको भविष्य रहन्छ । यसैले, यो विषयलाई सबैले गम्भीरतापूर्वक लिऔं । गोपाल देवकोटा, गौरीनगर, कामनपा७"
यी त अझै गन्हाउनेछन्,"कहिले मोर्चा टुटाउँछन्, कहिले मोर्चा बनाउँछन् पद, कुर्सी, भागबन्डाले आखिरीमा गन्हाउँछन् ।आज यता ठिक्क पार्छन्, भोलि उता ठिक्क पार्छन्ढाँट र छलको खेती गर्छन्, आखिरीमा गन्हाउँछन् ।आज एउटा नारा ल्याउँछन्, भोलि अर्कै नारा ल्याउँछन्आफ्नै भुँडी भर्दाभर्दै आखिरीमा गन्हाउँछन् ।हिजो हिँडे खाली खुट्टा, आज कुद्छन् पजेरोमाअत्तर, पाउडर दली हिँड्छन् तर ह्वास्स गन्हाउँछन् ।देशवासीमा आशा थियो, देश यिनले बनाउनेछन्चालामाला यही रहे यी त अझै गन्हाउनेछन् । कृष्ण कुम्पुरे, आदमटार, धादिङ"
ठूला दल मिलेर सरकार बनाऊ,"देश बनाउने होइन, प्रधानमन्त्री बनाउने होडबाजीले राजनीतिक अस्थिरता बढेको छ । प्रधानमन्त्रीको कुर्सी एउटा छ, सबैलाई प्रधानमन्त्री नै बन्नु छ । त्यसैले प्रस्ट भन्न सकिन्छ नेता देश बनाउन आएका होइनन् । नेतामा भिजन प्रस्तुत गर्ने होइन, मन्त्री र प्रधानमन्त्री बन्ने मात्र सोच देखिन्छ । विगतदेखि नै स्थिर सरकार नबन्नुको कारण पनि यही हो । मन्त्री र प्रधानमन्त्री बनेर के गर्न सकिन्छ, पहिले त्यो सोच बनाऔं । माओवादी, कांग्रेस र साना दल मिलेर बनेको सरकार टिक्छ कि टिक्दैन, यकिन गर्न नसकिने अवस्था छ । प्रधानमन्त्री साझेदार दलहरूसँग सहकार्य नगरी अघि बढिरहेका कारण गठबन्धनमा चिसोपन देखिन थालेको छ । गठबन्धनको एउटा घटक सीके राउतले त सरकारलाई समर्थन गरिरहन नसक्ने बताइसकेका छन् । बजेट चार जना नेताको पकडमा भएको भन्दै असन्तुष्टि जाहेर भएको छ भने अर्थमन्त्रीले बजेटमा एक इन्ची पनि हेरफेर नहुने बताइसकेका छन् । पाँच वर्ष स्थिर सरकार चल्न नदिएपछि देशमा स्थिरताको राजनीति सम्भव छैन । दल र त्यसका नेताहरूले अनेक कुरा गरेर नागरिकलाई बेवकुफ बनाउनुभन्दा दुई ठूला दल मिलेर सरकार बनाए भएन ? भागबन्डाले देशलाई सही दिशा दिन सक्दैन । साना दलहरू आफ्नो स्वार्थ मिलुन्जेल सरकारलाई समर्थन गर्छन्, स्वार्थ नमिल्नेबित्तिकै सरकारबाट बाहिरिन्छन् । कति दललाई चित्त बुझाएर सरकार चलाउने ? नेतालाई गाली गर्ने रहर होइन तर भिजन नभएको नेतृत्वका कारण यो समस्या भएको हो । कर्तव्य नबुझ्ने नेतृत्वलाई कहिलेसम्म नेता मानेर बस्ने ? संघ र प्रदेशमा कति बेला सरकार बन्छन्, कति बेला ढल्छन्, टुंगो हुन्न । सधैंको अस्थिरता । त्यसैले ठूला दलहरू मिलेर सरकार बनाऊ । पुरुषोत्तम घिमिरे, जोरपाटी, काठमाडौं"
दलितलाई उपेक्षा नगरियोस्,"निष्कर्षसंघीय कानुनले विकासनिर्माणका धेरै अधिकार स्थानीय सरकारलाई दिएको छ तर लक्षित कार्यक्रम तथा समानुपातिक विकासका लागि पालिकाहरूका प्राथमिकता हेर्दा दलित समुदायका लागि विकास अझै पनि एकादेशको कथा बनिरहेको छ ।मुलुक सञ्चालन गर्ने मुख्य दस्ताबेज संविधानले, त्यो पनि प्रस्तावनामै राज्यका सम्पूर्ण निकाय समावेशी र समानुपातिक हुने उल्लेख गरिसकेपछि कुनै पनि ठाउँमा यसलाई नजरअन्दाज गर्न मिल्दैन । तर, मुलुकको नीति, कानुन कार्यान्वयन गर्ने जिम्मेवारी पाएका सरकार हरू नै संविधान मान्दैनन् भने यो मुलुक कसरी विधिमा चलेको मान्न सकिन्छ ? त्यसैले सर्वप्रथम संविधान उल्लंघन गर्नेहरूलाई कारबाही थालेर सुधारको प्रक्रिया आरम्भ गरिनु आवश्यक छ । नत्र दलित समुदायले अझै सयौं वर्ष दयनीय जीवन जिउन बाध्य भइरहनुपर्नेछ ।पासवान दलित अधिकारकर्मी हुन् ।"
अमेरिकाले सैन्य विमानको इन्जिन भारतमा बनाउने,"(नयाँदिल्ली) अमेरिकाले भारतीय वायु सेनाका लागि लडाकु जेटको इन्जिन भारतमै बनाउने भएको छ । अमेरिकाले जेट इन्जिनको प्रविधि भारतसँग साझा गर्ने निर्णय गरेको हो, जसलाई सैन्य क्षेत्रमा दुई देशबीचको महत्त्वपूर्ण उपलब्धि मानिएको छ । भारतीय प्रधानमन्त्री नरेन्द्र मोदीको जारी अमेरिका भ्रमणका क्रममा यस्तो सहमति भएको हो । अमेरिकाको जनरल इलेक्ट्रिक (जीई) र भारतको सरकारी स्वामित्वको हिन्दुस्तान एयरोनटिक्स लिमिटेडबीच सम्झौतापत्रमा हस्ताक्षर भएको छ । मोदी र अमेरिकी राष्ट्रपति जो बाइडेनबीचको सहमतिपछि दुई कम्पनीबीच सम्झौता भएको हो । अमेरिकामा निजी कम्पनीहरूले सैन्य सुरक्षा सामग्री उत्पादन गर्दै आएका छन् । मोदी २१२३ जुनसम्म अमेरिकाको राजकीय भ्रमणमा छन् । पहिलो दिन न्युयोर्कमा संयुक्त राष्ट्रसंघको मुख्यालयमा आयोजित अन्तर्राष्ट्रिय योग दिवस समारोहमा मोदी सहभागी भएका थिए । त्यसपछि वासिङ्टन पुगेका मोदीलाई ह्वाइट हाउसमा अमेरिकी राष्ट्रपति बाइडेनले स्वागत गरेका छन् । बाइडेन दम्पतीले दिएको रात्रिभोजमा मोदी सहभागी भएका थिए । ९ वर्षको आफ्नो कार्यकालमा मोदीले पहिलो पटक अमेरिकाको राजकीय भ्रमण गरेका हुन् । मोदी र बाइडेनबीच भएका सहमति र सम्झौताको साझा दस्ताबेज आउन बाँकी छ । बिहीबार राति मात्रै दुई नेताबीच औपचारिक वार्ता हुने तय भएको छ ।दुई देशबीच हिन्द महासागर क्षेत्रकै सुरक्षा सवाल र चुनौतीहरू वार्ताको मुख्य एजेन्डा रहनेछ । विश्व शक्तिका रूपमा उदाउँदै गरेको चीनको चुनौतीलाई कम गर्न अमेरिकाले भारतको साथ खोजेको छ । त्यस्तै, आफ्नो सैन्य शक्तिलाई बढाउन भारतले पनि अमेरिकाको साथ खोजिरहेको छ । भारत सुरक्षा क्षेत्रमा अमेरिकाको अत्याधुनिक प्रविधिहरू प्राप्तिका लागि प्रयासरत छ । दुई देशबीच स्वास्थ्य, प्रविधि, नवीकरणीय ऊर्जा, शिक्षा र रक्षा क्षेत्रका सम्बन्धमा सहकार्य हुने बताइएको छ । सैन्य क्षेत्रमा भारतको ठूलो निर्भरता रुसमाथि छ । रुस र युक्रेनबीच युद्ध चर्किएयता अमेरिका र पश्चिमा मुलुकहरूले रुसमाथि विभिन्नखाले प्रतिबन्ध लगाएका छन् । तर, सैन्य सामग्रीमाथिको निर्भरताले भारत रुससँग टाढिन सकेको छैन । बरु, रुससँगको व्यापार झनै बढाएको छ । अमेरिकाले रुसमाथि भारतको निर्भरतालाई कम गराउन सैन्य क्षेत्रमा सहकार्यको हात बढाएको हो । अमेरिकाले भारतलाई हतियारले सुसज्जित ड्रोन बेच्नेसमेत सहमति जनाएको भारतीय सञ्चारमाध्यमले जनाएका छन् । अमेरिकाले भारतको अहमदाबाद र बेंगलरुमा आफ्नो कन्सुलेट कार्यालय खोल्ने सहमति भएको भारतीय पत्रिका टाइम्स अफ इन्डियाले लेखेको छ । अमेरिकामा मोदीले त्यहाँका प्रतिष्ठित विभिन्न कम्पनीका प्रमुख तथा सीईओहरूसँग पनि भेटघाट गरेका छन् । मोदीसँगको भेटमा एलन मस्कले टेस्ला गाडीको उद्योग भारतमा खोल्ने बताएका छन् ।"
बजार सुनिश्चित नहुँदा जलविद्युत् आयोजनाबाट पछि हट्दै चिनियाँ कम्पनी,"उनले थपे, निजी लगानी व्यापारिक प्रयोजनकै लागि हुने हुँदा बजार नभएको अवस्था र जुन देशको बजार छैन, त्यसमा कसले लगानी गर्छ ? भूराजनीतिक रूपमा भारतले उठाएको कदमलाई शंका गर्नुपर्दैन । बजार नदेखेपछि चिनियाँले जलविद्युत्को लगानी छाड्दै जाने र छोडाउँदै लाने गर्छन् । बजार नदेखेपछि चिनियाँ लगानीकर्ता जलविद्युत्बाट बाहिरिन थालेको ऊर्जाविद् रामप्रसाद धिताल बताउँछन् । नेपालको बिजुलीको बजार आन्तरिक खपत भारतबाहेक अन्य नरहेको अवस्थामा आन्तरिक खपतबाट बढी भएको अवस्थामा भारतमा बेच्नुपर्ने र उसले चिनियाँ लगानी नलिने भनेकाले पनि चिनियाँ बाहिरिएका हुन् । भारतको नयाँ गाइडलाइनले चिनियाँ लगानीकर्ता समस्यामा परेको उनको भनाइ छ । नेपालले भारतको गाइडलाइन परिवर्तनका विषयमा कुरा उठाउनुपर्नेमा जलस्रोतविज्ञ सूर्यनाथ उपाध्यायको जोड छ । जलविद्युत् क्षेत्रबाट चिनियाँ लगानीकर्ता हट्दै जानुमा भारतको नीति र सरकार दुवैको कारण रहेको जलविद्युत्विज्ञ सूर्य अधिकारी बताउँछन् । सरकारको जलविद्युत्सम्बन्धी नीति त समस्या छँदै थियो, भारतले आफ्नो नीति परिवर्तन गरेपछि चिनियाँ पछि हटेका हुन्, उनले भने ।"
१५ ले घट्यो व्यापार घाटा,"काठमाडौं (कास) चालु आर्थिक वर्षको ११ महिनामा मुलुकको व्यापार घाटा १३ खर्ब ३७ अर्ब ३९ करोड पुगेको छ । भन्सार विभागले सार्वजनिक गरेको तथ्यांकअनुसार यो व्यापार घाटा गत आर्थिक वर्षको सोही अवधिको तुलनामा भने १५२१ प्रतिशत कम हो । गत आर्थिक वर्षको पहिलो ११ महिनामा व्यापार घाटा १५ खर्ब ७७ अर्ब ३८ करोड रुपैयाँ थियो । सरकारले मुद्रा सञ्चिति बढाउन विलासिताका वस्तु आयातमा बन्देज लगाएपछि आयात केही घटेको छ । फलस्वरूप व्यापार घाटामा पनि केही कमी देखिएको हो । सरकारले विदेशी मुद्राको सञ्चिति घट्दै गएपछि १० वस्तुको आयात बन्देज गरेको थियो । सरकारले मदिरा, तास, महँगा मोबाइल, टीभी, मोटरसाइकललगायत १० वस्तुको आयात प्रतिबन्ध लगाएको थियो । मुद्रा सञ्चितिमा झिनो सुधार आएपछि आयात बन्देज खुकुलो पार्दै गत मंसिर मसान्तबाट बन्देज हटाएको थियो । विलासिताका वस्तुको आयात बन्देज हुँदा आयात र घाटामा कमी भएको हो । गत वर्षको ११ महिनाको तुलनामा आयात व्यापार १६ प्रतिशतले घटेको भन्सार विभागको तथ्यांक छ । आर्थिक वर्ष ०७८७९ मा १७ खर्ब ६३ अर्ब २२ करोडको आयात भएकामा ०७९८० मा १४ खर्ब ८० अर्ब ९८ करोडको आएको छ । स्वदेशमै उत्पादन हुन सक्ने कृषि वस्तुको आयात बढेको विभागले जनाएको छ । तुलनात्मक लाभ घोषणा गरिएका वस्तुबाट पनि सरकारले पर्याप्त लाभ उठाउन सकेको छैन, जसले गर्दा आयात बढ्दै गएको हो । चालु आर्थिक वर्षको पहिलो ११ महिनामा निर्यात २२७४ प्रतिशतले घटेको विभागको तथ्यांक छ । आर्थिक वर्ष ०७८७९ मा १ खर्ब ८५ अर्ब ८३ करोडको निर्यात भएकामा अहिले घटेर १ खर्ब ४३ अर्ब ५८ करोडमा सीमित भएको छ । निर्यात बढाउनकै लागि सरकारले व्यापार घाटा न्यूनीकरणसम्बन्धी राष्ट्रिय कार्ययोजनासमेत ल्याएको छ । यसमा १५ जिम्मेवार निकायले गर्नुपर्ने कामका अतिरिक्त निर्यात वृद्धिदेखि गार्हस्थ्य उत्पादन बढाउनेसम्मका योजना छन् । निकासी बढाउन ढुवानी सेवामा प्रयोग हुने साधनलाई एक्सपोर्ट एम्बुलेन्सका रूपमा निर्बाध सञ्चालन गर्न दिने, प्रत्येक प्रदेशमा निर्यात सम्भावना भएका कम्तीमा दुई वस्तु पहिचान गरी वस्तुको परिमाणात्मक उत्पादनका लागि प्रदेश र स्थानीय तहसँग साझेदारी गरिने, प्रदेश र स्थानीय तहमा तुलनात्मक लाभका वस्तु तथा सेवाको पहिचान तथा वस्तु विकास गर्न एक स्थानीय तह, एक विशिष्ट उत्पादन कार्यक्रम सञ्चालन गर्नेलगायत दर्जनौं कार्ययोजना उल्लेख छन् । यसका लागि विभिन्न मन्त्रालयले निर्वाह गर्नुपर्ने भूमिकासमेत उल्लेख गरिएको छ । उत्पादन बढाउनेदेखि निर्यातमा सबै मन्त्रालयको छुट्टाछुट्टै भूमिका रहने जानकार बताउँछन् । तर यी मन्त्रालयबीच समन्वयकारी भूमिका नहुँदा उत्पादनदेखि निर्यात बढाउन नसकिएको उनीहरूको भनाइ छ । राष्ट्रिय कार्ययोजना कार्यान्वयन भए मुलुकको व्यापारमा धेरै सुधार हुने उनीहरूको दाबी छ । मुलुकको व्यापार घाटा बढ्नुको प्रमुख कारण पेट्रोलियम पदार्थ, सुन, मोबाइल टेलिफोनलगायत वस्तु आयातले हो । यी वस्तु आयातमा अर्बौं रुपैयाँ खर्च भएको विभागको तथ्यांक छ । निर्यात व्यापारमा भने तेलको व्यापारले धानेको छ । निर्यात हुनेमा सबैभन्दा अगाडि प्रशोधित पाम र भटमासको तेल छ । यी वस्तु स्वदेशमै उत्पादन भएर निर्यात भएका भने होइनन् । तेस्रो मुलुकबाट कच्चा पदार्थका रूपमा आयात हुने गरेका छन् । यहाँ प्रशोधन गरेर व्यवसायीले निर्यात गर्ने गरेका हुन् ।"
सिमकोटमा सडक कुरिरहेका हुम्लावासीलाई सेनाको भर,"(सुनखाडा, हुम्ला)हुम्लाको खार्पुनाथ१ स्थित सुनखाडाको कर्णाली किनारमा यताउति घर खोजे भेट्न मुस्किल छ । कर्णालीको एउटा पाखामा नेपाली सेनाको बराहदल गुल्म छ, अलि परको खोंचमा छत्रबहादुर बुढाको पसल छ । सानो किराना पसल चलाउँदै आएका उनले डेढ वर्षअघि कर्णाली करिडोरको ट्र्याक खुलेसँगै सामान थपे । खच्चडमा बोकाएर मुगु, जुम्लाबाट उनले सामान ल्याउँछन् । ०५० सालदेखि यहाँ बसोबास गर्दै आएका उनी सम्भावना देखेर पसल खोलेको सुनाउँछन् । उनी अब हुम्ला राष्ट्रिय सडक सञ्जालमा जोडिने दिनको पर्खाइमा छन् । गत सोमबार राष्ट्रिय सभाका सांसद सुनखाडा पुग्दा उनको परिवार दंग देखिन्थ्यो । राष्ट्रिय सभाअन्तर्गतको राष्ट्रिय सरोकार तथा समन्वय समिति सभापति दिलकुमारी रावल थापा (पार्वती) सहितको टोली कर्णाली करिडोरको निर्माण अवस्थाबारे बुझ्न सुनखाडा पुगेको थियो । छत्रबहादुरले सेनामार्फत सांसद आउने कुरा अघिल्लो दिन साँझ मात्र थाहा पाए । सेनाको हेलिकोप्टरबाट क्याम्पमा सांसद अवतरण गर्दै गर्दा छोरी तारालाई अक्षता र फूलको गुच्छा तयार गर्न लगाए । सेनाको क्याम्प हुँदै छत्रबहादुरको घर पुग्नै लाग्दा सांसद र सेनाको टोली परिवारको घेराबन्दीमा परे । टोलीको अगुवाइ गरेकी सभापति थापालाई छोरी ताराले टीका लगाउँदै भनिन्, यस्तो ठाउँमा घर भए पनि हामी दुःखी छैनौं तर सिमकोटसम्म गाडी चढेर जान नपाउँदा भने धेरै दुःखी छौं, तपाईंहरूले हाम्रो अवस्था देख्नुभयो, यहाँको दुःखपीडा सिंहदरबारसम्म पुर्याइदिनुहोला । सेनाको क्याम्प बसेर बाटो बनाउन थालेपछि सडक बन्नेमा धेरै आशा पलाएको उनले सुनाइन् । विकटमा सडक बनाउनुपर्ने भएकाले ठेकेदार आफैंले काम गर्दा कहिले बीचैमा छाडेर हिँड्लान् भन्ने डर हुन्थ्यो, छत्रबहादुरले भने, आउने वर्ष सिमकोट जोड्ने गरी सडकको ट्र्याक खुल्छ भन्नेमा ढुक्क छौं । सुनखाडाबाट सदरमुकाम पुग्न पैदल एक दिन लाग्छ । नागरिकता बनाउनदेखि उपचार गर्नसम्म पैदल हिँडेर सदरमुकाम पुग्नुपर्छ । बिरामी पर्दा डोकोमा बोकेर बिरामीलाई सदरमुकाम पुर्याउनुपर्छ । त्यहाँ नभए जहाज चढेर सुर्खेत, नेपालगन्ज जानुपर्छ । भाडा धानिनसक्नु छ । सेनाले काममा नढाँट्ने भएकाले आउने वर्ष सडक सञ्जालमा सिमकोट जोडिनेमा आशावादी रहेको उनपानीकी दूरदर्शिला फडेराले बताइन् । सरमुकाम जाने काम परे घामपानी भन्न पनि पाइन्न, सदरमुकामबाट एक दिन लगाएर लुगा किनेर फर्किएकी उनले भनिन् । बिरामी पर्दा तत्काल उपचार गर्ने ठाउँ नभएको खार्माका जनलाल जैसीको गुनासो छ । मुख्य सडक बनेपछि सहायक सडक गाउँसम्म पुग्ने आसमा छौं, उनले भने, सडक बनाउने नाममा बजेट खेर नजाओस् । सिमकोटवासीलाई खुला आकाशको बन्दीजस्तो बनाइएको सिमकोट गाउँपालिकाका अध्यक्ष विजय भण्डारीको टिप्पणी छ । ७७ जिल्लामा अहिलेसम्म हुम्ला सदरमुकाम राष्ट्रिय सडक सञ्जालमा जोडिएको छैन, यो कति दुःखदायी कुरा हो, तपाईंहरू आफैं मनन गर्नुस् त, सांसदहरूसँगको भेटमा उनले भने, त्यसैले यस कुरालाई गम्भीरतासाथ लिँदै सिंहदरबारमा बस्नेहरूलाई हाम्रा दुःख, पीडा पुर्याइदिनुहोला । करिब दुई दशक भयो, सरकारले आफ्नो नीति तथा कार्यक्रम होस् या बजेट, बर्सेनि हुम्ला सदरमुकामलाई सडक सञ्जालबाट जोड्ने भनेर उल्लेख गर्दै आएको छ । तर, नीति तथा कार्यक्रम र बजेटमा सजिलै उल्लेख गरिए जसरी यहाँ सडक सञ्जाल पुग्न सहज बनेको छैन । सुरुमा आर्थिक वर्ष ०६३६४ को बजेटमा सरकारले हुम्लालगायत जिल्ला सदरमुकामलाई राष्ट्रिय सडक सञ्जालसँग जोड्ने भनेर उल्लेख गरेको थियो । तर, अरू सबै जिल्ला सदरमुकाम सडक सञ्जालसँग जोडिए पनि हुम्लाको सिमकोट जोडिन सकेको छैन । चीनको सीमा क्षेत्र हिल्साबाट सिमकोटसम्म ९५ किमि सडकको ट्र्याक खोलिए पनि राष्ट्रिय सडक भने पुग्न नसकेको हो । चालु आर्थिक वर्ष ०७९८० मा पनि हुम्लालाई राष्ट्रिय सडक सञ्जालमा जोड्ने भन्दै कर्णाली करिडोरअन्तर्गत बजेट विनियोजन गरिएको थियो । तर, यस आर्थिक वर्षमा पनि हुम्ला सडक सञ्जालमा नजोडिने भएको छ । सडक विभागले काम गर्न नसकेपछि अप्ठ्यारो भीर निर्माणको जिम्मा सेनाले पाएको छ । ०७९८० को नीति तथा कार्यक्रममा चालु वर्षमै सिमकोटमा सडक पुर्याउने उल्लेख छ । ०८०८१ को नीति तथा कार्यक्रममा पनि आगामी आर्थिक वर्षमा हुम्ला राष्ट्रिय सडक सञ्जालसँग जोडिने दाबी गरिएको छ । अहिलेसम्म सर्केगाड गाउँपालिका१ को सरिसल्लासम्म सडक पुगेको छ । खार्पुनाथ र सर्केगाड गाउँपालिकाको बीचमा ठूला चट्टान भएकाले त्यहाँ नेपाली सेनाले काम गरिरहेको छ । कर्णाली करिडोरमा सेनाले २२०५ किलोमिटर ट्र्याक निर्माणको जिम्मा पाएको छ । जसमध्ये हुम्लाको लालीबगरदुल्लीकुना खण्ड ११ किमि र कालीकोट र बाजुरा जोड्ने घाटपारी चौरबद्रीगाउँभुक्का खोला खण्ड ११५ किमि छ । लालीबगरदुल्लीकुना खण्डमा कडा चट्टानसहितको पहाड भएकाले आगामी आर्थिक वर्षभित्र उक्त चट्टान काटेर ट्र्याक खोल्दै हुम्लालाई राष्ट्रिय सडक सञ्जालमा जोडिने सेनाले जनाएको छ । कालीकोटको खुलालुदेखि सिमकोट हुँदै हिल्सासम्मको कर्णाली करिडोरको दूरी २६९ किमि छ । यसमध्ये २४६ किमि सडक विभाग र २२५ किमिमा सेनाले काम गरिरहेका छन् । अहिले निर्माणमा ९१ जना सेना, २ सय जना कामदार, ३ वटा एक्स्काभेटर र २० वटा कम्प्रेसर मेसिन प्रयोगमा रहेको बराह दल गुल्मका प्रमुख अनुप पोखरेलले जनाए । निर्माणमा खटिने सकलदर्जालाई जोखिम भत्ता उपलब्ध गराए काममा प्रोत्साहन मिल्ने र लक्ष्यअनुसार काम गर्न सजिलो हुने सेनाले जनाएको छ । सांसदसँगै सैनिक प्रवक्ता एवं सहायक रथी कृष्णप्रसाद भण्डारी, विकास निर्माण निर्देशनालय प्रमुख एवं सहायक रथी विकास पोखरेल, कर्णेल विश्वबन्धु पहाडी र कर्णेल निशान्त क्षत्री करिडोरको अवस्थाबारे बुझ्न पुगेका थिए । अप्ठ्यारो भूगोलमा कठिन काम गरिरहेका सेनालाई जोखिम भत्ता उपलब्ध गराउन सरकारको ध्यानाकर्षण गरिने राष्ट्रिय सरोकार तथा समन्वय समिति सभापति दिलकुमारी रावल थापा (पार्वती) ले बताइन् । आगामी आर्थिक वर्षभित्रै हुम्लालाई राष्ट्रिय सडक सञ्जालमा जोड्ने गरी सेनाले काम गरिरहेको सैनिक प्रवक्ता भण्डारीको भनाइ छ । अप्ठ्यारो खण्ड निर्माणको जिम्मा नेपाली सेनालाई दिइएको उत्तरदक्षिण व्यापारिक मार्ग विस्तार आयोजना निर्देशनालयका आयोजना निर्देशक श्यामबहादुर खड्काले जनाए ।"
'निजी क्षेत्रका मुद्दामा भरपर्दो लबिइङ गर्ने संस्थामा परिसंघ स्थापित भयो,"नेपाल उद्योग परिसंघको २०औं वार्षिक साधारणसभा शुक्रबार हुँदै छ, यस पटकको साधारणसभा के विषयमा केन्द्रित छ ?साधारणसभाको मुख्य नारा मन्दीदेखि समृद्धि लगानीमा अभिवृद्धि भन्ने छ । अहिले अर्थतन्त्रमा समग्र माग घट्दो छ । यद्यपि पछिल्ला महिनामा माग बढ्न थाले पनि पर्याप्त छैन । अर्थतन्त्र पूर्ण चलायमान हुन धेरै समय लाग्ने देखिन्छ, यस्तो स्थिति आउँछ भन्नेबारे परिसंघले गत वर्षको मंसिरमा अनुसन्धानका आधारमा प्रक्षेपण गरेको थियो । त्यसयता अर्थतन्त्र हामीले प्रक्षेपण गरेकै दिशामा अघि बढेको छ । यस्तो स्थितिबाट बाहिर आउन लगानीको वातावरण बनाएर उद्योगी व्यवसायीलाई प्रोत्साहन गर्नुपर्छ । परिसंघले अर्थतन्त्रको वर्तमान अवस्थाबारे एउटा कार्यपत्र तयार गरेको छ । त्यसमा अर्थतन्त्रका महत्त्वपूर्ण क्षेत्रको अवस्था, सम्भावना, चुनौतीलगायत पक्षबारे विश्लेषण गरिएको छ । यसले कुन क्षेत्रमा लगानी गर्दा अर्थतन्त्रलाई मन्दीको अवस्थाबाट बाहिर ल्याउन सकिन्छ भन्नेबारे कार्यदिशा निर्देश गरेको छ । नेपालमा ६ वटा विशेष औद्योगिक क्षेत्र तोकिए पनि कार्यान्वयनमा आएका छैनन् । ती औद्योगिक क्षेत्र सार्वजनिक, निजी र साझेदारी (पीपीपी) मोडलमा शीघ्र कार्यान्वयन गर्नुपर्छ । अनि लगानी प्रोत्साहन गर्न उद्योगीलाई विशेष प्याकेजसहितका कार्यक्रम ल्याउनुपर्छ । आन्तरिक उत्पादन बढेपछि एकातिर आयात प्रतिस्थापन हुन्छ भने अर्कोतिर निर्यात क्षमता बढ्छ । अहिले उद्योगहरूको ठूलो लगानी जग्गामा गइरहेको छ । औद्योगिक क्षेत्रमा उद्योग सञ्चालन भएपछि जग्गाको लागत कम हुने भएकाले समग्र उत्पादन लागतमा कमी आउँछ । यसले अर्थतन्त्रमा सकारात्मक प्रभाव पर्छ । जग्गामा हुँदै आएको खर्च उद्योगीले प्रविधिलगायत क्षेत्रमा उपयोग गर्न पाउँछन् । हामीले ऊर्जा उपभोग बढाउने सम्बन्धमा पनि लबिइङ गरिरहेका छौं । प्रधानमन्त्री पुष्पकमल दाहालको भारत भ्रमणमा भारतले नेपालबाट १० हजार मेगावाट बिजुली किन्ने सहमतिपत्रमा हस्ताक्षर भएको छ । यसले ऊर्जा उत्पादकलाई पनि उत्साहित गरेको छ । अब उक्त सम्झौतालाई कार्यान्वयनमा लैजान सरकारले निर्माणाधीन १० हजार मेगावाटभन्दा ठूला जलविद्युत् परियोजनामा विद्युत् खरिद सम्झौता (पीपीए) गर्नुपर्छ । यसले निकट भविष्यमै करिब ३ खर्ब रुपैयाँ बराबर लगानी बढाउँछ । करिब ४ खर्ब रुपैयाँ बराबरको बिजुली निर्यात गर्न पनि सकिन्छ । सूचना प्रविधिमा पनि लगानीको राम्रो अवसर छ । अन्य राष्ट्रको तुलनामा नेपालमा सूचना प्रविधिमा लगानी सस्तो छ, दक्ष जनशक्तिको उपलब्धता पनि राम्रो छ । यद्यपि हामीले यसको भरपूर उपयोग गर्न सकेका छैनौं । फिलिपिन्सले सूचना प्रविधिबाट मात्र करिब २७ अर्ब अमेरिकी डलर कमाउँदै आएको छ । विश्व बजारमा सूचना प्रविधिको राम्रो सञ्जाल र माग छ । त्यसबाट नेपालले पनि धेरै लाभ लिन सक्छ । यस क्षेत्रमा हाम्रो प्रतिस्पर्धात्मक क्षमता पनि उत्कृष्ट छ । आईटी पार्कका अवधारणामा अघि बढ्न सक्यौं भने ठूलो परिमाणमा विदेशी मुद्रा भित्र्याउन सक्छौं । शिक्षा र स्वास्थ्यमा पनि हाम्रो सम्भावना राम्रो छ । विकसित र विकासशील राष्ट्रलाई हेर्दा आवश्यक पूर्वाधार निर्माणका लागि तोकिएको समय र लागतमा निर्माण गर्न सक्ने क्षमता तिनको देखिन्छ, जुन नेपालमा छैन । अब हामीले पनि त्यो क्षमता विकास गर्नुपर्छ । यसले समग्र अर्थतन्त्रको विकास तथा विस्तारमा सघाउँछ । सम्भावना रहेको अर्को क्षेत्र पर्यटन हो । हामीले अहिले वार्षिक १० लाख वा २० लाख पर्यटक भित्र्याउने कुरा मात्र गरिरहेका छौं । हाम्रो सोच साँघुरो भयो । कम्तीमा ५०६० लाख पर्यटक भित्र्याउने सोच बनाउनुपर्छ । सरकारले बजेटमार्फत पर्यटकका लागि २ प्रतिशत कर लगाउने नीतिगत व्यवस्था गरेको छ । त्यसको साटो धेरैभन्दा धेरै पर्यटक भित्र्याउन विशेष कार्यक्रम ल्याउन सके राज्यले २ प्रतिशत करमार्फत प्राप्त राजस्वभन्दा धेरै गुणा बढी आय प्राप्त गर्न सक्छ । अहिले लगानीकर्ताको मनोबल घटेको छ । यस्तो अवस्थामा उनीहरूलाई प्रोत्साहन गर्न हामीले साधारणसभाको नारा नै मन्दीदेखि समृद्धि, लगानीमा अभिवृद्धि राखेका हौं ।सीएनआईको नेतृत्वबाट बाहिरिँदै हुनुहुन्छ, आफ्नो कार्यकाललाई कसरी मूल्यांकन गर्नुहुन्छ ?सीएनआईको मुख्य उद्देश्य हामीसँग आवद्ध उद्योगी व्यवसायीका समस्या, आवश्यकतालगायतलाई निश्पक्ष ढंगले लबिइङ गर्नु नै हो । सम्भावना र चुनौतीका कुरा नीति निर्मातालाई बताएर सरकारसँग विश्वासको वातावरण स्थापित गर्न सक्नुपर्छ । अहिले परिसंघ उद्योगी र सरकारबीचको एउटा बलियो भरपर्दो र विश्वासिलो लबिइङ संस्था बन्न सफल भएको छ । संस्थागत सुधार, क्षमता अभिवृद्धि, अध्ययन अनुसन्धानका साथै अर्थतन्त्रका विभिन्न क्षेत्रमा विशिष्टीकृत ज्ञान प्राप्तिका लागि पनि परिसंघले धेरै काम गरेको छ । हाम्रो अनुसन्धान विभाग पनि निकै बलियो छ । केही महिनाअघि अर्थतन्त्रमा मागमा कमी आइरहेका बेला परिसंघले नै पहिलो पटक १ सय ४० जना सहभागीबाट सर्वेक्षण गरेर कुन कुन क्षेत्रमा मागमा कति कमी आएको छ भनेर प्रतिवेदन तयार पार्यो । त्यही प्रतिवेदनका तथ्यांक अहिले सरकार, नीति निर्माता, सञ्चारमाध्यमलगायत विभिन्न क्षेत्रमा उपयोग भइरहेको छ । उद्योगी व्यवसायीका समस्याबाट निकास पाउन के गर्न सकिन्छ भन्ने सम्बन्धमा परिसंघले अनुसन्धान गरेर प्रतिवेदन तयार पारेको छ । सरकार, राष्ट्र बैंकलगायत निकायमा पनि सुझाव दिएका छौं । हामीले करिब पाँच महिना अघिदेखि बजेटका लागि सुझाब संकलनमा जुट्छौं । परिसंघ मातहत र सबै सरोकारवाला निकायसँग छुट्टाछुट्टै छलफल गरेर प्राप्त सुझाव सम्बन्धमा विज्ञसँग अन्तरक्रिया गरेर मात्र सरकारलाई सुझाव तयार पार्छौं । पछिल्ला दुई आर्थिक वर्षका बजेटले परिसंघले दिएका ४० प्रतिशतभन्दा बढी सुझाव आंशिक वा पूर्ण रूपमा सम्बोधन गर्नुले पनि यसलाई पुष्टि गर्छ । आफ्नो कार्यकालमा परिसंघलाई ॅलबिइङ गर्ने विश्वासिलो संस्था बनाएँ भन्नुभयो, विगतमा यस्ता काम भएका थिएनन् र ?विगतमा पनि परिसंघमार्फत लबिइङ का काम भएका थिए । मेक इन नेपाल कार्यक्रम म नेतृत्वमा आउनुअघि नै सुरु भएको हो । म आएपछि काम झनै प्रभावकारी र स्थापित भए । पूर्वाधार सम्मेलन पनि परिसंघको अर्को महत्त्वपूर्ण कार्यक्रम हो । यसमार्फत पूर्वाधार निर्माणको समय र लागत कसरी घटाउन सकिन्छ भन्ने सम्बन्धमा लबिइङ गरेका छौं । पीपीपीको अवधारणा पूर्वाधारमा कसरी अघि बढाउने भन्नेमा पनि प्राथमिकता दिएका छौं । स्टार्टअपलाई प्रोत्साहन गर्न विभिन्न काम गरेका छौं । परिसंघको नेतृत्वमा आउँदै गर्दा गरेका प्रतिबद्धतामध्ये कति पूरा गर्नुभयो ? दुर्भाग्य भन्नुपर्छ म परिसंघको नेतृत्वमा रहँदा अर्थतन्त्रमा मन्दी आयो । तर, मैले प्रतिबद्धता व्यक्त गरेकामध्ये धेरै काम पूरा गरेको छु । पहिलो, मेरो कार्यर्कालको महत्त्वपूर्ण उपलब्धि परिसंघलाई विश्वासिलो र भरपर्दो लबिइङ संस्थाका रुपमा स्थापित गर्न सक्नु हो । दोस्रो, हाम्रो उद्देश्यसँग सम्बन्धित विषयमा विभिन्न कार्यक्रम गरेका छौं । मेक इन नेपाल, पूर्वाधार सम्मेलन, महिला उद्यमीलगायत सम्मेलन नामका लागि मात्र गरिएका होइनन् । मेक इन नेपाल सम्मेलनमार्फत नेपालमा एउटा औद्योगिक वातावरण सिर्जना गर्ने उद्देश्य थियो, जुन केही हदसम्म सफल भएको छ । यसलाई सरकारले अपनत्व पनि लिएको छ । पछिल्ला बजेटमा मेक इन नेपाल का धेरै कार्यक्रम समेटिनु र बजेट विनियोजन हुनुले पनि यो पुष्टि हुन्छ । कार्यक्रममा १ सय १७ उद्योग सहभागी भएका छन् । अर्थतन्त्रलाई मन्दीबाट निकास दिने सम्बन्धमा विभिन्न नीतिको माग गरेका थियौं । त्यो काम गर्न सकिएन । यसका लागि लबिइङ मार्फत धेरै प्रयास गरिए पनि त्यो काम हुन सकेन । बजेटमा कार्यक्रम आउँदैमा खुसी हुनुपर्ने कुनै कारण छैन । त्यसको कार्यान्वयनको अवस्था हेर्नुपर्छ । त्यसका लागि हामीले बजेट वाच कार्यक्रम ल्याएका छौं । बजेटमा घोषित करिब ६३ वटा बुँदा पहिचान गरेर हरेक महिना ती कार्यक्रमका उपलब्धि मूल्यांकन गर्दै आएका छौं । दुर्भाग्य भन्नुपर्छ, १६ प्रतिशत कार्यक्रम मात्र कार्यान्वयनमा आएका छन्, ३५ प्रतिशत कार्यान्वयनको प्रक्रियामा छन्, बाँकी ४९ प्रतिशत कार्यक्रम कार्यान्वयनमै आउन सकेका छैनन् । परिसंघको नेतृत्व हस्तान्तरण गरिरहँदा उत्तराधिकारी कसरी तयार पार्नुभएको छ ? परिसंघमा वरिष्ठ उपाध्यक्ष स्वतः अध्यक्ष (नेतृत्व) मा आउने प्रचलन छ । त्यही पद्धतिअनुसार मैले परिसंघको नेतृत्व अहिलेका वरिष्ठ उपाध्यक्ष आरएमसी ग्रुपका राजेश अग्रवाललाई हस्तान्तरण गर्दै छु । वरिष्ठ उपाध्यक्षसँग पछिल्लो तीन महिना सँगै काम गर्ने अवसर पाएको छु । उहाँ क्षमता, दक्षता र अनुभव सबै हिसाबले सक्षम हुनुहुन्छ । उहाँको नेतृत्वमा संस्था अझ थप बलियो र प्रभावकारी बन्ने अपेक्षा छ ।निजी क्षेत्रका संस्थाको नेतृत्वमा जाने अनि आफ्नो कर्पोरेट हाउस वा व्यवसायलाई प्रोत्साहन गर्ने गरी नीतिगत ॅलबिइङ गर्ने प्रवृत्ति छ, यसले निजी क्षेत्रका संस्था तथा नेतृत्व बदनाम हुँदै आएका छन्, यसबारे के भन्नुहुन्छ ? यो कुरा मेरो हकमा लागू हुँदैन । म परिसंघमा रहँदा आफ्नो व्यावसायिक भूमिका बिर्सेको हुन्छु । हाम्रो पहिलो प्राथमिकता समग्र उद्योगीहरूको हित, लगानीमैत्री वातावरण निर्माणकै लागि साझा लबिइङ गरिरहेका हुन्छौं । अर्थतन्त्रको विकास तथा विस्तार र लगानी वृद्धि एवं विस्तारको पक्षमा हामीले ध्यान दिएका हुन्छौं । परिसंघमा अध्यक्ष भइरहँदा मेरो यो व्यवसाय छ, त्यसको प्रवर्द्धन र प्रोत्साहनका लागि नीतिगत लबिइङ गरूँ भन्ने सोच पनि आएन । मेरा सबै प्रयास परिसंघका सदस्यका समस्या समाधान गर्न, औद्योगिकीकरणको विकास गर्न, अर्थतन्त्रको वृद्धिका लागि खर्चेको छ । मलाई विश्वास छ, यी कुरा भएपछि मेरो व्यवसाय पनि विकास र विस्तार हुनेछ । नेपाल उद्योग वाणिज्य महासंघ, नेपाल उद्योग परिसंघ, चेम्बर अफ कमर्सलगायत निजी क्षेत्रका छाता संगठनबीच आन्तरिक द्वन्द्व पनि देखिन्छ, यसमा तपाईंको अनुभव कस्तो रह्यो ?यी निकायबीच कुनै द्वन्द्व छैन । हरेक संस्थाको प्रकृति फरक छ । निजी क्षेत्रका साझा समस्याका विषयमा हामी तीन संगठन एक ठाउँ उभिएर संयुक्त रूपमा नीतिगत लबिइङ (सहकार्य) गरेका छौं । आगामी वर्षको बजेटका कतिपय कार्यक्रम र करका दरमा सत्तापक्ष, प्रतिपक्ष, विज्ञ र निजी क्षेत्रबाट पनि विरोध आएको छ, तपाईंको टिप्पणी के छ ?बजेट सम्बन्धमा परिसंघले आफ्नो धारणा राखिसकेको छ । बजेटमा सुधारका धेरै कार्यक्रम घोषणा भएका छन् । तिनलाई तत्काल कार्यान्वयनमा लैजानुपर्छ । अर्थतन्त्रको अवस्था हेर्दा सञ्चालनमा रहिरहेका उद्योग व्यवसायमा करका दर बढाएर धेरै राजस्व संकलन गर्नुभन्दा तिनको व्यवसाय विस्तार गरेर स्वतः धेरै राजस्व आर्जन हुनेतर्फ सरकारका कार्यक्रम केन्द्रित हुनुपर्थ्यो । त्यस्ता कार्यक्रम बजेटमा छैनन् । बजेटका केही कार्यक्रम र करका दरमा हाम्रो असन्तुष्टि छ । तिनलाई परिसंघले औपचारिक धारणा राखिसकेको छ । आर्थिक विधेयकमार्फत सरकारले फरदर पब्लिक अफरिङ (एफपीओ), गाभ्ने गाभिने तथा प्राप्तिमा हुने मोलमोलाइको लाभ (बार्गेन पर्चेज गेन), सेयर र घरजग्गाको नियमित कारोबारलगायतमा करका दर लगाएको छ, जुन सबैतिर विवादित छन्, यसमा तपाईंको धारणा के हो ?सरकारले कुनै पनि करलाई भूतप्रभावी रूपमा लागू गर्नु हुँदैन । उल्लिखित कर भूतप्रभावी रूपमा आएका छन्, जुन कर नीतिको सिद्धान्तविपरीत छ । सरकारले भूतप्रभावी रूपमा कर लगाए उद्योगी, व्यवसायी र लगानीकर्ताको मनोबल खस्किन्छ । यी करले कुनै न कुनै रूपमा लगानी निरुत्साहित गर्ने काम गरेका छन् । यसमा पुनर्विचार गर्न मेरो आग्रह छ । लगानी विस्तारका लागि अर्थतन्त्रको विद्यमान अवस्था बाधक भन्नुभयो, अहिले अर्थतन्त्रको अवस्था कस्तो छ, यसबाट निकास पाउन के गर्नुपर्छ ?अर्थतन्त्रको मुख्य समस्या मागमा कमी हो । अर्थतन्त्रका धेरै क्षेत्रमा मागमा संकुचन आएको छ । ब्याजदर पनि निकै महँगो छ, जसले लगानी प्रोत्साहन हुन सकेको छैन । अर्थतन्त्रका केही क्षेत्रलाई राष्ट्र बैंकले मौद्रिक नीतिमार्फत पनि निरुत्साहित गरेको छ । यी कारणले लगानीकर्ताको इच्छाशक्तिमा कमी आएको छ । लगानी नहुँदा पैसाको प्रवाह चक्र (क्यास फ्लो साइकल) मै समस्या देखिएको छ । अर्थतन्त्रमा क्यास फ्लो निरन्तर हुने काम सरकारले गरिदिनुपर्थ्यो, जुन बजेटमार्फत हुन सकेको छैन । यसका लागि लगानी विस्तारका लागि केही खुकुलो नीतिगत व्यवस्था आवश्यक देखिन्छ । राष्ट्र बैंकले मौद्रिक नीतिमार्फत ती समस्या सम्बोधन गर्नेमा हामी आशावादी छौं ।विगतमा वित्तीय र मौद्रिक नीति खुकुलो हुँदा अर्थतन्त्र यो अवस्थामा आएको भन्ने कतिपयको धारणा छ, अन्तर्राष्ट्रिय मुद्रा कोषलगायत दातृ निकायले अझै खुकुलो मौद्रिक नीति ल्याउने बेला भएको छैन भन्दै आएका छन्, निजी क्षेत्र खुकुलो मौद्रिक नीति भन्दै छ, कुरा बाझिएन र ?हाम्रा नीति कहिले निकै कसिलो र कहिले निकै खुकुलो हुने गरेका छन् । तिनको मध्यमार्गी बाटो पनि त हुन सक्छ । निकै खुकुलो नीतिले समस्या ल्याउँछ भने कम खुकुलो नीति ल्याउन सकिन्छ । अहिले अर्थतन्त्रको संकटबाट निकास पाउन लगानीको वातावरण बनाउनु आवश्यक छ, यसका लागि मध्यमार्गी नीति आवश्यक छ । उद्योगी व्यवसायी चल्नै नसक्ने गरी कसिलो र विकृति आउन सक्ने गरी खुकुलो नीति नबनाऔं । विगतमा सेयर र घरजग्गामा धेरै लगानी जाँदा अर्थतन्त्रमा समस्या आएको त सत्य हो नि ? फेरि खुकुलो किन गर्ने ?विगतमा केही हदसम्म गल्ती भएकै हो । तर, अहिले हामी चल्नै नसक्ने अवस्थामा छौं । कम्तीमा उद्योग व्यवसाय चलायमान हुन सक्ने अवस्था त चाहियो । हामीले तुलनात्मक रूपमा खुकुलो तर मध्यमार्गी मौद्रिक नीति खोजेका हौं । वित्तीय प्रणालीमा करिब ४ खर्ब रुपैयाँ लगानीयोग्य रकम छ, ब्याजदर पनि घट्दो छ, उद्योगी व्यवसायी बैंकमा पैसा लिन गएनन् भनिएको छ, खास के भएको हो ?ब्याजदर घट्दो रहे पनि घटिसकेको छैन । लगानी विस्तारका लागि ब्याज मात्र कारण होइन । बजारमा माग पनि बढ्नुपर्यो । माग बढेन भने लगानी थप्नुको अर्थ रहन्न । समग्र मागमा वृद्धि गर्न सरकारले पुँजीगत लगानी पनि बढाउनुपर्छ । अहिले पनि निर्माण व्यवसायीको ठूलो भुक्तानी बाँकी छ, त्यो पैसा भुक्तानी भएपछि बजारमा माग बढ्छ । त्यसपछि निजी क्षेत्रलाई लगानी गर्न प्रोत्साहन मिल्न सक्छ ।विगतका धेरै उद्योगी व्यवसायीको घरजग्गालगायत स्थिर सम्पत्ति लिलाम पनि भएको छ, कालोसूचीमा पर्नेको संख्या पनि बढेको छ । यद्यपि अप्ठ्यारो परिस्थितिमा उद्योगी व्यवसायीलाई निरुत्साहित नगर्न सरकारसँग पनि लबिइङ गरिरहेका छौं । परिसंघको नेतृत्वबाट बाहिरिएपछि तपाईंका आगामी योजना केके छन् ?परिसंघको नेतृत्वमा रहेर मैले धेरै अनुभव र अवसर पाएँ । मेरो व्यक्तिगत क्षमता अभिवृद्धि पनि भयो । राम्रा सम्बन्ध स्थापित भए । आगामी दिनमा यी अनुभव र सम्बन्धलाई सदुपयोग गर्दै आफ्नो व्यवसाय विस्तारमा लाग्नेछु ।"
'आलुप्याजको कर हटाइयोस्,"काठमाडौं (कास) हचुवाका भरमा आलुप्याज र फलफूल तथा अत्यावश्यक सामग्रीमा लगाइएको कर हटाउन उपभोक्ता हित संरक्षणमा सक्रिय सरोकारवाला संस्थाले सरकारसँग माग गरेका छन् । काठमाडौंमा बिहीबार उपभोक्ता हित संरक्षण मञ्च नेपाल, राष्ट्रिय उपभोक्ता मञ्च र उपभोक्ता अधिकार अनुसन्धान मञ्चले संयुक्त पत्रकार सम्मेलनमा सरकारको पछिल्लो बजेट, नीति तथा कार्यक्रमले उपभोक्ता अधिकार कुण्ठित भएको दाबी गरियो । आन्तरिक उत्पादनले अपुग हुने आलुप्याजलगायत वस्तुमा कर लगाउँदा आपूर्ति व्यवस्था अस्तव्यस्त भएको पनि उनीहरूको भनाइ छ । संविधान प्रदत्त उपभोक्ताको हक तथा खाद्यसम्बन्धी हकलाई बेवास्ता गरी यस्ता दैनिक अत्यावश्यकीय वस्तुमा बजेटको इतिहासमै नलगाइएको हचुवाको भरमा भ्याटमा समावेश गर्दा यसबाट आपूर्ति व्यवस्था अस्तव्यस्त भई उपभोक्ता कालोबजारी र नाफाखोरी व्यापारीको चर्को मूल्यको मारमा पर्न गर्न बाध्य भएका छन्, तीनवटै संस्थाले जारी गरेको संयुक्त विज्ञप्तिमा भनिएको छ ।मूल्य अभिवृद्धि कर ऐन, ०५२ अनुसार मूल्य अभिवृद्धि कर (भ्याट) छुट हुने वस्तु तथा सेवाको सूचीमा आलु, प्याजलगायत आधारभूत दैनिक उपभोग्य कृषि उपज रहे पनि अर्थमन्त्री प्रकाशशरण महतले बजेट वक्तव्यमा विगतमा भ्याट छुट दिँदै आएका १७० वस्तु हटाइएको घोषणा गरेको मञ्चहरूले जनाएका छन् । बजेटका कारण आयातित तरकारी, फलफूल तथा खाद्यवस्तुमा उपभोक्तामा परेको १३ प्रतिशत भ्याटका अतिरिक्त आर्थिक भार पर्ने नीति तत्काल खारेज गर्नसमेत उनीहरूको माग छ । कृषि बजारमा बिचौलिया हाबी रहेको र त्यसलाई रोक्दै नेपाली किसानले आफ्नो उत्पादनको उचित मूल्य पाउने व्यवस्था हुनुपर्नेसमेत उनीहरूको आग्रह छ । स्वदेशी उत्पादन बढेपछि आयातित तरकारी, फलफूलमा भ्याट मात्रै होइन, आयात प्रतिबन्ध नै लगाउनुपर्छ । तर आयातमै निर्भर वस्तुमा भ्याटले उपभोक्ताको भान्सा महँगिएको छ, उपभोक्ता अधिकार अनुसन्धान मञ्चका अध्यक्ष माधव तिमिल्सिनाले भने ।"
बहुप्रतीक्षित खेलमा सम्मानजनक प्रदर्शन,िवेस्ट इन्डिजले नेपालविरुद्ध एकदिवसीय अन्तर्राष्ट्रियमा सबैभन्दा बढी रन बनाउने कीर्तिमान बनाएको छ । वेस्ट इन्डिजले ३३९७ को स्कोर बनाएको थियो । मार्चमा यूएईले विश्वकप लिग २ को खेलमा नेपालविरुद्ध कीर्तिपुरमा ३१०६ को स्कोर बनाएको थियो । िकरण केसीले वेस्ट इन्डिजविरुद्ध १० ओभरमा ८१ रन खर्चेका थिए । नेपाली बलरले एकदिवसीय अन्तर्राष्ट्रियमा सबैभन्दा बढी रन खर्चेको नकारात्मक कीर्तिमान करणले बराबरी गरेका छन् । गत वर्ष पपुवा न्युगिनीविरुद्ध सोमपाल कामीले कीर्तिपुरमा ९ ओभरमा८१ रन नै खर्चेका थिए । िवेस्ट इन्डिजसँग भोगेको १ सय १ रनको हार एकदिवसीय अन्तर्राष्ट्रियमा रन अन्तरको हिसाबमा नेपालको सबभन्दा ठूलो हार हो । गत वर्ष लिग २ मा यूएईविरुद्ध दुबईमा भोगेको ९९ रनको हार यसअघिको ठूलो थियो । उक्त खेलमा २ सय ३ रनको लक्ष्य लिएर आएको नेपाल १ सय ३ रनमा अलआउट भएको थियो ।
फिफाको 'कन्ट्रोल फन्डिङ चाँडै हट्नेमा नेम्वाङ विश्वस्त,"राष्ट्रिय टिममा केन्द्रितउनले एन्फा नेपाली राष्ट्रिय टिम बलियो बनाउनमै केन्द्रित रहेको बताए । यसका लागि केही योजना रहेको सुनाए । उनका अनुसार युरोपका केही टिमसँग मैत्रीपूर्ण खेल खेल्ने योजना छ । एकपछि अर्को राष्ट्रिय खेलाडी पलायन भइरहेकामा चिन्ता पोख्दै यसका लागि घरेलु फुटबल १० महिना सक्रिय राख्ने उनले सुनाए । अध्यक्ष नेम्वाङले पुरुष र महिला दुवैको राष्ट्रिय टिमका लागि प्रायोजक खोज्ने काम सकिएको र यसबारे घोषणा हुनमात्र बाँकी रहेको पनि बताए । नेम्वाङ महिला राष्ट्रिय टिमको थप विकासका लागि अझ मिहिनेत गर्ने बताए । उनको भनाइ थियो, मलाई लाग्छ, हाम्रो महिला टिमले विश्वकप खेल्ने सम्भावना बढी छ । अझ भनौं, महिला फुटबलमा हाम्रो सम्भावना बढी छ । हामीले महिलाकै लागि भनेर चाँडै तीन एकेडेमी सुरु गर्दै छौं हेटौडा, रौतहट र च्यासलमा । चरणबद्ध रूपमा काम भइरहेको छ । उनले दुवै राष्ट्रिय टिमलाई अझ मजबुत बताउन ट्यालेन्ट हन्ट कार्यक्रम सुरु गर्ने पनि सुनाए ।"
भुटान हराउन माल्दिभ्सलाई गाह्रो,"बेंगलुरु (कास) धेरैले भन्ने गर्छन्, भुटानी फुटबलको स्तर बढेको छ । यसकै एउटा नमुना फेरि एकपल्ट देखिएको छ, साफ च्याम्पिनसिप २०२३ मा । कान्तिभरा मैदानमा बिहीबार भएको खेलमा माल्दिभ्सले भुटानलाई २० ले त हरायो, तर यो जितका लागि दुईपल्टको विजेता माल्दिभ्सले पूरा संघर्ष गर्नुपरेको थियो । स्कोर मात्रले भने पछि फरक कथा भन्ने छ । यो जितपछि प्रतियोगिताको समूह बी बाट माल्दिभ्सको सेमिफाइनल प्रवेशको सम्भावना बलियो भएको छ । खेलको पहिलो गोल छैटौं मिनेटमा भयो । यो पेनाल्टीबाट सम्भव भएको थियो । हाम्जा मोहम्मदले तीव्र गतिमा कलात्मक ढंगले अगाडि बढाएको बलमा पेनाल्टी जिते र उनले नै निर्णायक गोल पनि गरे । दोस्रो गोल दोस्रो हाफको ९० औं मिनेटमा भयो । नयज हसनले कलात्मक रूपले बल अगाडि बढाए र बललाई पोस्टको दिशा दिए । खेलमा भुटानलाई भाग्यले साथ पनि दिएन । दोस्रो हाफको अन्त्यतिर निमा वाङ्दीको प्रहार पोस्टमा लागेको थियो । पूरा खेल अवधिमा भुटानले एकपछि अर्को अवसर सिर्जना गरे पनि त्यसलाई निर्णायक भने बनाउन सकेन । त्यस अगाडि यसै समूहको पहिलो खेलमा अर्को आमन्त्रित टिम लेवनानले बंगलादेशलाई २० ले हराएको थियो । लेवनानका लागि ७९ औं मिनेटमा हसन माटुकले गरे । उनले बंगलादेशी डिफेन्डरको गल्तीको फाइदा उठाए । दोस्रो गोल भने खलिल बदारले दोस्रो हाफको इन्ज्युरीमा गरे । बंगलादेशी आक्रमणलाई निस्तेज पार्दै बुनेको काउन्टर आक्रमणमा बदारले गोल गरेका हुन् । पहिलो हाफको गोलरहित बराबरीमा बंगलादेशले राम्रो खेल पनि त्यसलाई दोस्रो हाफमा दोहोर्याउन सकेन । यो जितपछि लेवनानले ३ अंकसहित समूहमा सुरुआती अग्रता लिएको छ । समान ३ अंकमै माल्दिभ्स दोस्रो स्थानमा रह्यो । समूहको आइतबार हुने खेलमा माल्दिभ्सले बंगलादेश र लेवनानले भुटानको सामना गर्नेछन् ।"
छोटकरी,"आईओसीले बक्सिङलाई हटायोलन्डन (बीबीसी) अन्तर्राष्ट्रिय ओलम्पिक कमिटी (आईओसी) अन्तर्राष्ट्रिय बक्सिङ संघ (आईबीए) लाई सम्बन्धित खेलको सर्वोच्च संस्थाको रूपमा दिइएको मान्यतालाई हटाउने पक्षमा मतदान गरेको छ । संस्थाको स्वरुप र भ्रष्टाचारलाई लिएर सन् २०१९ मा लगाइएको निलम्बनपछि आईबीए त्यसमा सुधार गर्न असफल हुँदा आईओसी कार्यसमितिले गत जुन महिनामै मान्यता नदिन सिफारिस गरेको थियो । यसमा बिहीबार भएको मतदानमा ७० मध्ये ६९ मत उक्त सिफारिसको पक्षमा रह्यो । गत अप्रिलमा विश्व बक्सिङको अन्तर्राष्ट्रिय महासंघ स्थापना गरिएको थियो ।आईबीएका अध्यक्ष रसियाका उमर क्रेमलेभ छन् । उनको नेतृत्वमा आईबीएको आर्थिक पारदर्शिता, शासन प्रणाली, अनुशासनमा आईओसीको ध्यानाकृष्ट भएपछि टोकियो ओलम्पिक २०२० मा आफैंले बक्सिङ खेल सञ्चालन गरेको थियो । आईओसीले फेरि पेरिस ओलम्पिक २०२४ मा पनि बक्सिङ आफैंले आयोजना गर्दै छ । लस एन्जल्समा २०२८ मा हुने ओलम्पिकको प्रारम्भिक सूचीबाट पनि बक्सिङलाई हटाइएको छ । तर, आईओसीको १४० औं सेसनमा आईओसी महानिर्देशक क्रिस्टोफ डे किपरले आगामी पाँच वर्षसम्म आफ्नो कार्यक्रममा बक्सिङमा स्थान सुनिश्चित भएको बताएका छन् । लस एन्जल्स ओलम्पिकमा हुने खेलको निर्णय अक्टोबरमा गरिनेछ ।एसियाडलाई फेन्सिङको छनोटकाठमाडौं (कास) १९ औं एसियाली खेलकुदका लागि फेन्सिङबाट ६ नेपाली खेलाडी छनोट गरिएको छ । चीनको हाङझाउमा असोजमा हुने एसियाडका लागि नेपाल फेन्सिङ संघले महिला र पुरषमा ३३ खेलाडीले भाग लिनेछन् । बिहीबार राजधानीमा सम्पन्न अन्तिम चरणको छनोटबाट पुरुषतर्फ साबरमा उपेन्द्र शाही (आर्मी), राजेन्द्र गजुरेल (एपीएफ) र पायस योञ्जन (वाग्मती प्रदेश) तथा महिलातर्फ फोयलमा गोमा आचार्य (वाग्मती प्रदेश), अनिता अधिकारी (एपीएफ) र मन्दिरा थापा (एपीएफ) छानिएका छन् । अन्नपूर्ण र कीर्तिपुर फाइनलमाकाठमाडौं (कास) अन्नपूर्ण गाउँपालिका र आयोजक कीर्तिपुर नगरपालिका कीर्तिपुर नगरपालिका अन्तर नगरपालिका मेयर कप यू१८ पुरुष बास्केटबल प्रतियोगितामा बिहीबार फाइनल पुगेका छन् । पहिलो सेमिफाइनलमा अन्नपूर्णले ललितपुर महानगरपालिकालाई ९५७० स्कोरले हरायो । अन्नपूर्णका राजु परियारले २३ स्कोर गरे । सुरुको क्वाटरमा २५१८ को अग्रता लिएको अन्नपूर्णले अन्तिमसम्म अग्रतालाई जोगाउँदै २९२०, २११६ र २०१६ को प्रदर्शन गर्यो । अर्को सेमिफाइनलमा आशिष थापा मगरको ३४ स्कोर मदतमा कीर्तिपुरले नागार्जुन नगरपालिकालाई ७९६५ ले हरायो । १२१८ ले पछि परेको कीर्तिपुर दोस्रोमा २३१२ ले अगाडि रह्यो । तेस्रोमा कीर्तिपुरले २९१५ को अग्रता बनायो । चौथोमा नागार्जुन २०१५ ले अगाडि रह्यो । फाइनल शनिबार हुनेछ ।"
