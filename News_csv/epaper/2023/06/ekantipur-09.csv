शीर्षक,विवरण
सार्वजनिक बोलपत्र छल्न ६ करोडको बजेट १०६ टुक्रा,"संसद्मा नियमविपरीत भएको अर्को काम हो करारमा कर्मचारी नियुक्ति । निवेदनका आधारमा विज्ञ, मर्यादापालक, स्वास्थ्य सहायक, कार्यालय सहयोगी गरी १ सय २२ जना कर्मचारी करारमा नियुक्त गरिएको छ । सार्वजनिक खरिद नियमावलीको नियम ९५ मा सार्वजनिक निकायको दैनिक कार्य सञ्चालन गर्न आवश्यक पर्ने सेवा लिनुपरेमा कुनै व्यक्ति, फर्म र संस्थासँग करार गरी सेवा लिनुपर्ने हुन्छ । नियमावलीको प्रावधानविपरीत निवेदनका आधारमा बिनाप्रतिस्पर्धा सभामुख, अध्यक्ष र पदाधिकारीले आफन्त र कार्यकर्तालाई नियुक्ति गर्दै आएका छन् । यी सबै पदमा प्रतिस्पर्धाबिना निवेदनको भरमा करारका कर्मचारी भर्ती गरिएको छ । यसका लागि मात्र वार्षिक ३ करोड ६५ लाख २९ हजार खर्च हुन्छ । महालेखाले पदाधिकारी र सदस्यको सचिवालयका कर्मचारीको योग्यता र पदपूर्ति प्रक्रियाविपरीत नियुक्ति दिएकामा भने आपत्ति जनाएको छ । ३ सय ९२ जनालाई शैक्षिक योग्यता नहेरी नियुक्ति गर्दा वार्षिक १७ करोड १५ लाख २५ हजार रुपैयाँ खर्च हुन्छ ।शैक्षिक योग्यता र पदपूर्ति प्रक्रियाको मापदण्ड तयारी गरेर नियुक्ति दिनुपर्ने महालेखाले संसद्लाई सुझाव दिएको छ ।संविधानसभाका बेला तत्कालीन सभासदहरूले लिएको पेस्की अझै फर्स्योट गरेका छैनन् । पेस्की लिने सांसदको नामसमेत गुपचुप राख्ने गरिन्छ । संविधानसभाका ३१ जना सभासदको १६ लाख ८ हजार ७ सय २१ रुपैयाँ पेस्की बाँकी छ । पारिश्रमिक, दैनिक भ्रमण भत्ता, औषधि उपचार, मर्मत र रायसुझाव संकलन गर्न लिएको पेस्की १४ वर्षसम्म पनि फर्स्योट भएको छैन । राय सुझाव संकलनका लागि भन्दै पेस्की लिएर नतिर्नेमा चन्दा देवी, इन्द्रमती यादव, श्यामसुन्दर गुप्ता, अर्जुन राई, विश्वनाथप्रसाद यादव र परी थापा छन् । पेस्की बाँकी हुनेमा गोविन्दविक्रम शाह, दीनबन्धु श्रेष्ठ, राजकुमार नाल्वो, रामजीप्रसाद शर्मा र गोविन्दराम प्रजा छन् । त्यस्तै सविना बराम, सञ्जयकुमार साह, तुलसी सुब्बा, बुद्धिराम गुरुङ, खड्गबहादुर विश्वकर्मा, सरोजकुमार यादव, पुरन राना थारू, वीरबहादुर तामाङ, शारदा नेपाली, भैरे कामी, शम्भु हजरा पासवान, रीता रावल, अम्बिका खवास राजवंशी, सुरेन्द्रप्रसाद चौधरी, पेम्बा गुरुङ, वर्तमान धिमाल, रमणी राम, मानबहादुर चौधरी र जयप्रकाश थारूले संसद्बाट लिएको पेस्की अझै बाँकी छ । संसद् सचिवालयले पेस्की लिने सांसदको नाम चुपचुप राखेकै कारण उठ्न सकेको छैन, एक कर्मचारीले भने । पेस्की नतिर्ने सांसदको नाम कुनै पनि वर्ष सार्वजनिक हुँदैन । यसले पनि संसद् र महालेखा परीक्षकको कार्यालयको नेतृत्वबीचको मिलेमतोले संसद् सचिवालयको अनियमिततालाई ढाकछोप गर्ने गरेको पुष्टि हुन्छ ।"
"बैंकमा थुप्रियो ३ खर्ब, कर्जा प्रवाह अझै न्यून","बजारमा माग नै नभएकाले कर्जा प्रवाह न्यून रहेको डेभलपमेन्ट बैंकर्स संघका अध्यक्ष सुयोग श्रेष्ठले बताए । तरलताका हिसाबले निकै सहज छ तर माग धेरै कम छ, नयाँ कर्जाको त माग नै छैन भन्दा हुन्छ, उनले भने, अर्थतन्त्रको अवस्था शिथिल छ । यस्तो अवस्थामा कोही ऋण लिन आयो भने पनि बैंकले शंकाले हेर्नथालेका छन् । पछिल्ला महिनामा बैंकहरूको ब्याजदर भने घट्दो क्रममा छ । राष्ट्र बैंकले बैंक दर घटाएको, बैंकहरूको आधार दर घटेको, तरलता बढेकोलगायत कारण ब्याजदर घट्न थालेको हो । ०७८ चैतसम्ममा वाणिज्य बैंकहरूको औसत आधार दर १०४८ प्रतिशत छ । ०७९ चैतसम्म औसत आधार दर ९१७ प्रतिशत थियो । ०७९ चैतमा वाणिज्य बैंकहरूको निक्षेपको भारित औसत ब्याजदर ८२६ प्रतिशत र कर्जाको भारित औसत ब्याजदर १२८४ प्रतिशत छ । अघिल्लो वर्षको सोही महिनामा यस्ता दर क्रमशः ७११ र १०७८ प्रतिशत थिए ।अर्थतन्त्रमा देखिएको मन्दीको असर लघुवित्त वित्तीय संस्थामा पनि परेको लघुवित्त बैंकर्स संघका कार्यवाहक अध्यक्ष मीनबहादुर बोहराले जनाए । अर्थतन्त्रमा सुस्तता आएपछि उपभोक्ताको क्रयशक्तिमा आएको कमीले कर्जा असुलीमा समस्या भएको छ, उनले भने, आक्रामक रूपमा कर्जा प्रवाह गर्न समस्या भए पनि आफ्ना ग्राहकलाई ससानो कर्जा दिन अप्ठ्यारो छैन । संस्थाहरूले ससानो कर्जा प्रवाह गरिरहेका छन् ।लघुवित्तको कामकारबाहीमा कडाइ गर्ने राष्ट्र बैंकको नीतिले भने समस्या ल्याएको उनले बताए । अहिलेको आर्थिक मन्दी र कसिलो नीतिगत व्यवस्थाले निकै समस्या पारेको छ, उनले थपे, राष्ट्र बैंकले हार्ड एन्ड फास्ट कडाइको निर्णय गर्यो । यसले लघुवित्तमा झनै समस्या ल्यायो । लघुवित्तमा कर्जा असुली नहुने मात्र नभएर कर्मचारी र कार्यालयको सुरक्षा जोखिम पनि बढेको उनको भनाइ छ ।वित्तीय प्रणालीमा तरलताको अवस्था सहज रहेको र विस्तारै कर्जा प्रवाह बढिरहेको राष्ट्र बैंकका प्रवक्ता गुणाकर भट्टले जनाए । वित्तीय प्रणालीमा पर्याप्त फन्ड छ, अब बिस्तारै कर्जा प्रवाह होला, उनले भने ।घट्दो आयात र बढ्दो रेमिट्यान्सले अर्थतन्त्रका बाह्य सूचक सकारात्मक छन् तर आन्तरिक अर्थतन्त्रमा मन्दी छ । सरकारको पुँजीगत खर्च कम भएकाले पनि त्यसको प्रभाव अर्थतन्त्रमा विस्तार भएको छ । उपभोक्ताको क्रयक्षमतामा ठूलो ह्रास आएकाले उद्योगहरू आधाभन्दा कम क्षमतामा सञ्चालन भएका छन् । घरजग्गा र सेयर कारोबार बढ्न सकेको छैन । निर्माण ठप्प छ । व्यवसाय अधोगतिमा छ । सहकारी र लघुवित्तमा तरलता यथावत् छ । निजी क्षेत्रको एक छाता संगठनले गरेको सर्वेक्षण भन्छ, निर्माण क्षेत्रअन्तर्गत सिमेन्ट, फलामे छडलगायत उद्योग औसत ३० प्रतिशत क्षमतामा चलिरहेका छन् । सरकारले अटोमोबाइल आयातमा प्रतिबन्ध लगाउँदा त्यस क्षेत्रको कारोबार करिब ७५ प्रतिशतले घटेकामा आयात खुले पनि व्यापार सुधार भएको छैन ।पर्यटन सिजनमा ठूला होटलहरूको कारोबारमा सुधार देखिए पनि देशभरिकै औसत अकुपेन्सी ३० देखि ४० प्रतिशत मात्रै छ । चालु आर्थिक वर्षको सात महिनामा घरजग्गा कारोबारमा करिब ५० प्रतिशत र पुँजी बजारमा ६० प्रतिशतले गिरावट आएको छ । खासगरी साना व्यवसाय उभिन नसक्ने गरी आर्थिक संकटमा छन् । दैनिक उपभोग्य सामानको बिक्री १८ प्रतिशतले घटेको छ । यसमा नीतिगत सुधारका धेरै काम बाँकी रहे पनि पुँजीगत खर्चमा सुधार अपरिहार्य रहेको सबै बैंकरहरूको भनाइ छ ।"
महिला स्वास्थ्य,"हुम्लाको सदरमुकाम सिमकोटमा निःशुल्क स्वास्थ्य शिविरमा जाँचका लागि लामबद्ध स्थानीय महिलाहरू । हुम्लाका विभिन्न गाउँबाट घण्टौं पैदल हिँडेर आएका स्थानीयले शिविरबाट लाभ लिएका थिए । ३ दिनसम्म चल्ने उक्त शिविर प्रारम्भ सामाजिक संस्था र सिंगापुर रेडक्रसको आर्थिक तथा प्राविधिक सहयोगमा सिमकोट, नाम्खा, खार्पुनाथ गाउँपालिकाको आयोजनामा राखिएको हो । शिविरको पहिलो दिन पाँच सय महिला र चार सय पुरुषले सेवा लिएका थिए । उक्त क्षेत्रमा यो स्वास्थ्य शिविर कोभिडपछिको पहिलो हो । तस्विर ः केशव थापाकान्तिपुर"
मलाई नै सभापतिमा अघि सार्ने सम्भावना छ,"राजनीतिबाट हराउनुभयो ? छाड्नेतिर जान लाग्नुभएको हो र ? राजनीतिबाट हराउने वा छाड्ने कुरा हुन्न । पदमा नभइएला तर राजनीति छाडेर अलग बस्ने कुरा हुन्न । अबको मुख्य लक्ष्य भनेको पार्टीको १५ औं महाधिवेशन नै हो । शेरबहादुरजीको यो अन्तिम कार्यकाल हो । कांग्रेसको अवस्था राम्रो छैन । संगठनलाई दुरुस्त पार्ने भ्रातृ संस्थाका अधिवेशन भएका छैनन् । सबै लथालिंग छन् । अब एउटा खाका बनाएर अघि बढ्ने सोचमा छु । राष्ट्रिय राजनीतिमा पनि तपाईंको कहीँ कतै भूमिका देखिएन । अब किनारा लाग्दै जानुभयो भनिन्छ नि । म गुटमा विश्वास गर्दिनँ । कुनै गुट पनि छैन । र, गुटको अन्त्य हुनुपर्छ भनेर आफ्नो दृष्टिकोण राख्दै आएको छु । देउवाले उत्तराधिकारीका रूपमा अघि सार्न लाग्नुभएको हो ? त्यो पनि सम्भावना छ । पटकपटक यो पार्टी बीपीले बनाएको हो, तिमी बीपीकै छोरा हौ । तिमी जत्तिको उपयुक्त अरू छैनन् भनेर मलाई भन्दै आउनुभएको छ । ठोकुवा त गर्न सक्दिनँ । तर, उहाँले उत्तराधिकारी बनाउने सम्भावना छ । शेखरजीलाई अघि बढाउन खोजेको जस्तो संकेत देख्नु हुन्न ? त्यसमा कुरै छैन, सोझै मलाई रोज्नु हुन्छ । त्यो विश्वास मलाई छ । त्यसको आधार ?शेरबहादुरजी बेलायतमा बस्दादेखि नै मेरो सम्बन्ध हो । २०४६ को जनआन्दोलनपछि मैले नै उहाँलाई देशमा लोकतन्त्र आइसक्यो, अब फर्कनुहोस् भनेपछि फर्कनुभयो । भारतको बनारसमा छँदा पनि हामी सँगै सिनेमा हेर्न जान्थ्यौं । गहिरो मित्रता थियो । उहाँको दृष्टिमा के छ भन्न सक्दिनँ । तर, मलाई विश्वास छ, सबै दृष्टिले मलाई नै सहयोग गर्नु हुन्छ । पार्टी सभापतिको पछिल्लो कार्यशैलीलाई कसरी हेर्नुभएको छ ? शेरबहादुरजीले सक्नु भएन । यसरी भएन भनेर धेरै पटक भनें । भ्रातृ संस्था बनाउनु भएन । संगठनलाई चुस्त, दुरुस्त बनाउनुपर्छ । कुनै पनि जिल्ला जाँदा त्यहाँ महिला संघ, नेविसंघ, दलित संघ, मुस्लिम संघ सबैको उपस्थिति देखिनुपर्यो । तर, अहिले यस्तो छैन । संगठन कमजोर भयो । पार्टी सभापतिको स्वार्थ त अहिले आरजुको सुनिश्चित भविष्यलाई लिएको देखिन्छ । त्यसका लागि तपाईं तयार हुनुहुन्छ ? आरजुलाई पनि समेट्नुपर्छ । राजनीति भनेकै सम्झौता हो । सम्झौतामा जान सकिन्छ । तर, आरजुको पार्टीमा कति देन हो ? पार्टीभित्रको महत्त्वपूर्ण पदमा स्थापित गर्ने कुरा जबर्जस्तीबाट मात्रै हुन्न । महत्त्वपूर्ण पोर्टफोलियो दिएर जान सक्ने सम्भावना मैले त देखिरहेको छैन । आरजुलाई नेतृत्वमा अघि बढाउने कुरा त्यति सहज छैन ।"
केन्द्रको प्रभावले अस्थिर बन्दै प्रदेश राजनीति,"नीतिगत स्थायित्वको प्रश्नप्रदेश संरचनामा गएपछि २०७४ को चुनावपछि मधेश प्रदेश र सुदूरपश्चिममा एउटै सरकार पाँच वर्षसम्म चल्यो । अन्य ५ वटामा सरकारको नेतृत्व फेरबदल भयो । २०७७ सालमा प्रतिनिधिसभाको विघटन र पुनःस्थापनाको सिलिसलामा केन्द्रीय सत्ता समीकरण बदलिने र दलहरू टुक्रिने घटनाक्रमले प्रदेश सरकारको नेतृत्व पनि बदलियो । त्यसैले पहिलोपटक चुनावबाट बनेका प्रादेशिक सरकारमै अस्थिरताको अभ्यास सुरु भइसकेको थियो । २०७९ को प्रदेशसभा चुनावबाट त झन् प्रदेशसभाको संरचना नै त्रिशंकु बन्यो । यसले प्रदेशहरूमा ठूलो नीतिगत अस्थिरता निम्त्याएको पूर्वसचिव मानबहादुर विश्वकर्माको बुझाइ छ । केन्द्रबाट प्रशासनिक नेतृत्व फेरबदल गरिरहँदा प्रदेशमा प्रशासनिक अस्थिरता धेरै थियो । त्यसमा राजनीतिक नेतृत्व पनि धेरै बदलिइरहने हुँदा झन् स्थिति बिग्रने उनले बताए ।प्रशासनिक अस्थिरता भइरहेका बेला राजनीतिक नेतृत्वमा पनि फेरबदल आउँदा त्यसले प्रदेशहरूलाई शक्तिशाली बनाउन सकिरहेको छैन, प्रादेशिक मन्त्रालयहरूमा समेत काम गरेको अनुभव सँगालेका पूर्वसचिव विश्वकर्माले भने, राजनीतिक र प्रशासनिक नेतृत्वमा छिटोछिटो हुने गरेको परिवर्तनले सेवा प्रवाह र विकास निर्माणलाई असर गरेको छ । उनका अनुसार विगत पाँच वर्षमा संघ, प्रदेश र स्थानीय तहमध्ये सबैभन्दा कम पुँजीगत खर्च प्रदेशमै भएको छ । त्यसैले प्रदेशहरूलाई खर्च गर्न सक्ने अवस्थामा पुर्याउनुपर्नेछ । कतिपय संरचनालाई प्रदेशलाई बलियो बनाउने गरी विकसित गर्नुपर्नेछ, उनले भने, यसका लागि राजनीतिक वातावरण राम्रो हुनुपर्ने हो तर राजनीतिक उतारचढाव भइरहँदा हाम्रा संरचनामाथि पनि प्रश्न उठ्न सक्छ, यसतर्फ ध्यान जान जरुरी छ ।"
गण्डकीको नीति तथा कार्यक्रम बहुमतले पारित,"५ वर्षसम्म गरेर देखाउँछौं ः मुख्यमन्त्री गण्डकी प्रदेशका मुख्यमन्त्री सुरेन्द्रराज पाण्डेले ५ वर्षे कार्यकाल बोलेर भाषणमै सीमित नहुने बताएका छन् । बिहीबार प्रदेशसभाको बैठकलाई सम्बोधन गर्दै उनले प्रतिपक्षलगायतका दलले सरकारले केही काम नगर्ने भन्दै टिप्पणी गरे ेतापनि आफ्नो कार्यकाल देख्न र सम्झनयोग्य हुने दाबी गरे । नीति तथा कार्यक्रममाथि उठेका प्रश्नमाथि जवाफ दिँदै मुख्यमन्त्री पाण्डेले समृद्धि प्रदेश बनाउन सत्ता र प्रतिपक्ष एकै ठाउँमा उभिनुपर्ने बताएका थिए । मुख्यमन्त्री पाण्डेले एकल अधिकारका कानुन, संघीय सरकारले कानुन नबनाउँदा आइपरेका अप्ठ्यारा, प्रदेशको मातहतमा जग्गाको स्वामित्व नआउँदा भोग्नुपरेका समस्यालगायतका विषयमा बोलेका थिए । उनले प्रदेशको सोच तथा दृष्टिकोण मूलतः नेपालको संविधान, पन्ध्रौं आवधिक योजना, प्रदेशको प्रथम पञ्चवर्षीय योजना, दिगो विकास लक्ष्य र प्रदेशसभाको मार्गदर्शनबमोजिम नीति तथा कार्यक्रम तय भएको बताए । उनले जनताको स्वास्थ्यमा सरकार प्रतिबद्ध रहेको भन्दै प्राथमिकता पनि स्वास्थ्यलाई नै दिएको बताए । उत्पादन, वितरण तथा उपभोग प्रणालीमा असन्तुलनलाई सही अवस्थामा ल्याउन प्रदेश सरकारले क्षमताअनुसार प्रयास भइरहेको उनको भनाइ थियो । सहकारिता, सहअस्तित्व र समन्वयको भावनालाई आत्मसात् गर्दै ३ तहका सरकारबीचको अन्तरसम्बन्धलाई प्राथमिकतामा राखेर नीति तथा कार्यक्रम तयार गरेको उनले प्रस्ट्याए ।"
राहदानी खरिदमा किन आलटाल ?,"(काठमाडौं)सरकारको लापरबाहीले थप राहदानी खरिद प्रक्रिया लम्बिने देखिएको छ । विद्युतीय राहदानीको मौज्दात सकिन ४ महिना मात्र बाँकी छ । राहदानी विभागमा अहिले करिब ५ लाख प्रति मात्र राहदानी छ । विभाग, सबै जिल्ला, इलाका र विदेशस्थित नियोगबाट गरी मासिक करिब सवा लाख राहदानी वितरण हुन्छ ।खरिद ऐनअनुसार खुला प्रतिस्पर्धामा गएर राहदानी ल्याउन अब सरकारलाई कम्तीमा तीन महिना लाग्छ । समय थोरै भएकाले सरकारले अब खरिद ऐनमै टेकेर दुई विकल्पअनुसार राहदानी खरिद गर्नुपर्ने हुन्छ । भेरिएसन र जीटूजी (सरकारसरकार) बीचको सहमतिका आधारमा खरिद गर्न सकिने विकल्प छ । भेरिएसन गर्दा पहिले खरिद गरेको २० लाखमा १५ देखि २० प्रतिशत राहदानी तुरुन्त ल्याउन सकिन्छ । तर, जीटूजी गर्दा भने दुई तरिकाबाट काम हुन्छ । पहिलो, स्थानीय एजेन्टको सहयोगमा र सिधै दुई मुलुकका सरकारबीच सम्झौता गरेर । परराष्ट्रमन्त्री साउदले सरकारले जीटूजी प्रक्रियामार्फत पारदर्शी रूपमा समयमै राहदानी ल्याउने दाबी गरे । राहदानी खरिदका बारेमा गृहकार्य भइरहेको छ, अब छिट्टै निर्णय गर्छौं, उनले भने । मन्त्रालयले राहदानी खरिद प्रक्रिया अघि बढाउन प्राविधिक समिति र वार्ता समिति बनाएको थियो । भेरिएसन अन्तरिमका लागि अति नै आवश्यक परेपछि गरिने प्रक्रिया हो । दुवै समितिका संयोजक राहदानी विभागका महानिर्देशक सुरेन्द्र यादव हुन् । भेरिएसनका लागि वार्ता समिति र खरिदका लागि प्राविधिक समिति बनाएर काम गरे पनि मन्त्रालयमा दक्ष प्राविधिक जनशक्ति छैनन् । वार्ता समितिले २०७९ भदौ २६ मै भेरिएसनमार्फत तीन लाख राहदानी ल्याउन मन्त्रालयलाई सिफारिस गरेको थियो । तर परराष्ट्र सचिव भरतराज पौड्यालले आफू प्राविधिक सचिव नभएको भन्दै वार्ता समितिको रिपोर्ट बुझेका छैनन् । मन्त्रीस्तरीय निर्णयबाट समिति गठन भएकाले मन्त्रीले नै उक्त रिपोर्ट बुझ्नुपर्ने सचिवको अडान छ । मन्त्री साउदले पनि हालसम्म रिपोर्टमा चासो राखेका छैनन् । मन्त्री र सचिवले नै आफूले गर्नुपर्ने काम प्रधानमन्त्री तथा मन्त्रिपरिषद् कार्यालयतिर सोझ्याएको परराष्ट्रका अधिकारीहरू बताउँछन् । मुख्यसचिव शंकरदास बैरागीले राहदानीको विषयलाई लिएर छलफल र संवाद राखे पनि प्रक्रियालाई टुंगोमा पुर्याउन सकेनन् । मुख्यसचिव बैरागी र सचिव पौड्याल छिट्टै राजदूत बनेर विदेश लाग्ने तयारीमा छन्, त्यसैले जानुअघि उनीहरू खरिद प्रक्रियामा अल्झन चाहँदैनन्, परराष्ट्र स्रोतले भन्यो, अर्कोतर्फ मन्त्री साउद खरिद प्रक्रिया ढिलो गर्दै जीटूजी प्रक्रियामार्फत राहदानी ल्याउने कोसिसमा हुनेछन्, जसले पारदर्शीको प्रश्न उठ्न सक्छ । मन्त्री र सचिवले एकअर्कालाई देखाउँदै जिम्मेवारीबाट पन्छिँदा राहदानी खरिद प्रक्रिया लम्बिँदै गएको हो । राहदानी विभागका महानिर्देशक यादवले भने जनतालाई राहदानी अभाव नहोस् भनेर तत्कालका लागि थप खरिद ठेक्काको गृहकार्य भइरहेको बताए । तत्कालीन परराष्ट्रमन्त्री विमला राई पौड्यालको छोटो कार्यकालमा सहसचिवको नेतृत्वमा विशेषज्ञ समिति बनाएर काम सुरु गरिएको थियो । सार्वजनिक खरिद ऐनलाई टेकेर विशेषज्ञ टोलीको प्रस्ताव २०७९ फागुन अन्त्यमा मन्त्रिपरिषद्मा लगे पनि प्रस्ताव फिर्ता भयो । भेरिएसनमा २८ लाख संख्या सिफारिस भएको थियो । परराष्ट्रले मन्त्रिपरिषद्मा प्रस्ताव लाँदा अर्थ मन्त्रालयबाट आर्थिक स्वीकृतिसमेत लिएको थियो । राहदानी अभाव हुन नदिन मन्त्रिपरिषद्मा उक्त निर्णय लिएर गएका थियौं, तत्कालीन मन्त्री पौड्यालले भनिन्, त्यसबेला किन निर्णय भएन मलाई पनि अचम्म लाग्यो । विशेषज्ञ समितिले फागुन २ मा दिएको सिफारिसमा अन्तरिमकालका लागि २८ लाख भेरिएसनमा ल्याउने र भविष्यमा अन्तर्राष्ट्रिय बोलपत्रमार्फत खरिद गर्न विभागलाई सैद्धान्तिक सहमति दिने निर्णय भएको थियो । जुन काम पनि अघि बढ्न सकेन । सरकारले २०७८ मंसिर १५ देखि ईपासपोर्ट (विद्युतीय राहदानी) जारी गरेको हो । परराष्ट्रले पहिलो चरणमा २० लाख विद्युतीय राहदानी खरिद गरेको थियो । यसअघि राहदानी विभागले २०६७ पुस ११ देखि हस्तलिखित पासपोर्टलाई हटाएर मेसिन रिडएबल पासपोर्ट (एमआरपी) लागू गरेको थियो । परराष्ट्रले त्यसबेला सरकारलाई सुरुआतमा ५० लाख विद्युतीय राहदानी किन्न सुझाव दिएको थियो । केपी शर्मा ओली प्रधानमन्त्री र गोकुल बाँस्कोटा सञ्चार तथा सूचना प्रविधिमन्त्री हुँदा नेपालले नै राहदानीलगायत सरकारी सामग्री छाप्ने गरी सेक्युरिटी प्रिन्टिङ प्रेस ल्याउने घोषणा गरे । ७० करोड घूस प्रकरणमा जोडिएपछि बाँस्कोटाले मन्त्री पदबाट नैतिकताका आधारमा राजीनामा दिनुपर्यो । सरकारले त्यसबेला १२ महिनाका लागि मात्र पुग्ने गरी राहदानी खरिद गरेको थियो । अहिले सरकारले फ्रान्सको आइडिमिया कम्पनीमार्फत राहदानी ल्याएको हो । उक्त कम्पनीसँग सरकारले गरेको सम्झौता आउँदो पुस ७ मा सकिँदै छ । सम्झौताअनुसार इन्ड टु इन्ड सोलुसन (सुरुआतदेखि अन्त्यसम्म) मा काम भइरहेको छ । नेपालले एउटा राहदानीका लागि १०४५ डलर बुझाउँछ ।यसैबीच, मौज्दात राहदानी थोरै भएकाले बुधबार बसेको मन्त्रिपरिषद् बैठकले ६४ पृष्ठको राहदानीलाई ३४ पृष्ठकै राहदानीको मूल्यमा दिने निर्णय गरेको छ । ६४ पृष्ठको राहदानी जिल्लामा ५ हजार र विभागमा छिटो लिन आए १२ हजारमै पाइनेछ । राहदानी विभागमा यसअघि ६४ पृष्ठकोलाई २० हजार पर्थ्यो । यसले सरकारलाई राजस्वमा घाटा लाग्ने देखिन्छ । सरकारले ६४ पृष्ठको राहदानी ४ लाख छापेको थियो, जसमा ५ हजार मात्र वितरण भएको छ । ३४ पृष्ठको भने अहिले करिब एक लाख मात्र बाँकी छ ।"
परस्त्री मा प्रेम र रोमान्स,"काठमाडौं (कास) असार १५ गते रिलिज हुने नेपाली फिल्म परस्त्री को ट्रेलर सार्वजनिक भएको छ । काठमाडौंमा बिहीबार आयोजित एक कार्यक्रममा फिल्म निर्माण पक्षले ट्रेलर सार्वजनिक गरेको हो । फिल्मको ट्रेलरमा प्रेम र रोमान्ससँगै र बदलाका दृश्यहरू समावेश छन् । विवाहेत्तर सम्बन्धले परिवारमा आइपर्ने समस्या र त्यसपछिका जटिलताहरू ट्रेलरमा देख्न सकिन्छ । सुरज पाण्डे निर्देशन र शर्मिला पाण्डेको निर्माण रहेको फिल्ममा कोसिस क्षेत्री, शिल्पा मास्के, गौरव विष्टलगायतका कलाकारले मुख्य भूमिका निर्वाह गरेका छन् । फिल्मको छायांकन नीरज कँडेल र सम्पादन दीर्घ खड्काले गरेका हुन् । फिल्मको कथा दीपेन्द्र के खनालले लेखेका हुन् । पछिल्लो समय नेपाली समाजमा देखिएको विवाहेत्तर सम्बन्ध र त्यसले परिवारमा पारेको असर फिल्मको मुख्य विषयवस्तु हो । भारतमा पनि रिलिज हुने फिल्म हिन्दीमा समेत डब गरिएको निर्माण पक्षले जनाएको छ । यसअघि फिल्मको हिन्दी गीत पनि रिलिज गरिएको थियो । फिल्मका हिन्दी गीत अमित मिश्र, सोनल प्रधान र कुनाल गान्जावालाले गाएका थिए ।"
थ्याचरलाई भारी बहुमत,सन् १९८३ मा आजकै दिन (जुन ९) मा बेलायती प्रधानमन्त्री मार्गरेट थ्याचर नेतृत्वको कन्जरभेटिभ दल भारी बहुमतले आमनिर्वाचनमा विजयी भएको थियो । चुनावी परिणामसँगै थ्याचर दोस्रो कार्यकाल प्रधानमन्त्री बनेकी थिइन् । उनी १९७९ को मे ४ मा पहिलो पटक प्रधानमन्त्री बनेकी थिइन् । १९७८७९ मा मजदुरहरूले तलब वृद्धिको माग गर्दै गरेको आन्दोलनका कारण तत्कालीन प्रधानमन्त्री जेम्स कालाघानले विश्वासको मत जुटाउन नसकेपछि मे ३ मा भएको चुनावबाट थ्याचर पहिलो पटक प्रधानमन्त्री भएकी थिइन् ।तर १९८२ मा फकल्यान्ड टापु (बेलायती उपनिवेश) माथि अर्जेन्टिनाले आक्रमण गरेपछि थ्याचरको राजनीतिक संकट सुरु भएको थियो । देशको अर्थतन्त्र निराशाजनक थियो भने बेरोजगारी दर निकै खराब थियो । बेलायतकी पहिलो महिला प्रधानमन्त्रीमाथि आफ्नै मन्त्रिपरिषद्का सदस्य तथा आममानिसहरूले गम्भीर प्रश्न उठाएका थिए । तर उनले देशभित्रको समस्यासँग जुध्दै अर्जेन्टिनाविरुद्ध फकल्यान्डमा युद्ध लड्ने निर्णय लिएकी थिइन् । फलस्वरूप बेलायती सेनाले ७४ दिनपछि अर्जेन्टिनालाई आत्मसमर्पण गर्न बाध्य बनाएको थियो । जसका कारण उनी १९८३ मा पुनः विजयी भएकी थिइन् । थ्याचरले १९७९ को मे ४ देखि करिब ११ वर्ष बेलायतमा शासन गरिन् । १९२५ मा इंग्ल्यान्डको ग्रानथाममा जन्मिएकी थ्याचरको २०१३ अप्रिल ८ मा ८७ वर्षको उमेरमा निधन भएको थियो ।
पहाडमा फुटबल क्रेज,"(धनकुटासोरुकोट मुगु) धनकुटाको चौबिसे गाउँपालिकाको मुकाम राजारानी बजारको फुटबल मैदानमा हिजोआज बाक्लै चहलपहल हुन्छ । पूर्वी पहाडको यो सानो बजारमा फुटबलका फ्यान कति छन भनेर बुझ्न त्यही मैदानको डिलमा उभिए पुग्छ । गरा, कान्ला र स्थानीय सीपबाट बनाइएका बाँसका प्याराफिटमा बसेर फुटबलको मज्जा चाखिरहेकालाई हेर्दा थाहा हुन्छ, पहाडी भूबनोटमा पनि फुटबलको क्रेज गज्जबकै छ । राजारानीमा मात्रै होइन, इलामका अन्य पहाडी बजारमा पनि मेला, महोत्वस र चाडपर्वका बहानामा फुटबल प्रतियोगिताहरू भइरहेका छन् । जिल्लाका कतिपय पालिकाले एक वडा, एक फुटबल मैदान नारा अघि सारेपछि त यहाँ कान्ला र बारी सम्याएर फुटबल मैदान बनाउने होड नै चलेको छ । यस्ता मैदानमा धेरैजसो स्थानीय टिमहरूकै प्रतिस्पर्धा हुन्छ । धनकुटा बजारस्थित तल्लो टुँडिखेलमा आयोजना हुने सहिद भीमनारायण गोल्ड कप फुटबल प्रतियोगितामा भने विदेशी टिमसमेत सहभागी हुँदै आएका छन् । प्रतियोगिताका संस्थापक राजेश्वरबहादुर श्रेष्ठले २०५५ सालमा १० हजार रुपैयाँमा सुरु गरेको प्रतियोगिता अहिले जिल्लाकै सबैभन्दा बढी राशिको भइसकेको छ । पछिल्लो समय प्रतियोगिताको लागत नै २० लाखभन्दा बढी रहेको उनले बताए । हालै राजारानीमा आयोजित रारा गोल्डकपको फाइनल खेल हेर्न आइपुगेका थिए, राष्ट्रिय फुटबल टिमका गोलकिपर तथा कप्तान किरण चेम्जोङ । खेलप्रति लगानी बढ्नु र नियमित रूपमा प्रतियोगिता हुन थालेपछि जिल्लामा फुटबलको क्रेज बढेको उनको बुझाइ छ । पालिका अध्यक्ष राजकुमार चेम्जोङले फुटबल मैदान निर्माणका लागि चौबिसे गाउँपालिकाले हालसम्म एक करोड बढी रकम लगानी गरिसकेको सुनाउँदै चौबिसेका बोधे, मुक्तारा, त्रिवेणी, पाथी पोखरी, सोक्रोप्पा, मौनाबुधुक र सुरुङ्गीमा खेल मैदान निर्माण भइसकेका जनाए । पालिकाले बोधे खेल मैदानका लागि ४८ लाख र सुरुङ्गीमा ३ लाख तथा अन्य सबैमा १० लाखको दरले रकम लगानी गरेको छ । फुटबल संघका निवर्तमान अध्यक्ष गोविन्द राईका अनुसार धनकुटा नगरपालिकाको स्वामित्वमा रहेको टुँडिखेल धनकुटा फुटबल संघले २५ वर्षका लागि लिजमा लिएर आकर्षक प्याराफिट बनाउनुका साथै सजिसजाउ पार्ने गरेको छ । मैदानको व्यवस्थापन र नियमित फुटबल खेल सञ्चालन भइरहेको उनले बताए । खेल मैदान स्तरोन्नतिमा धनकुटा नगरपालिकाले समेत रकम विनियोजन गर्दै आएको छ । नगर प्रमुख चिन्तन तामाङले पालिकाका अलवा सांसद विकास कोष र राष्ट्रिय खेलकुद परिषद्ले समेत जिल्लामा फुटबल मैदान स्तरोन्नतिमा रकम विनियोजन गरिरहेको बताए । फुटबल संघका जिल्ला अध्यक्ष मणि चेम्जोङका अनुसार अहिले जिल्लाका सातवटा पालिकामध्ये सहिदभूमि, साँगुरीगढी, छथर जोरपाटी गाउँपालिका र धनकुटा, पाख्रिबास तथा महालक्ष्मी नगरपालिका सबैले नियमित खेल आयोजना गर्दै आएका छन् । खासगरी युवा पुस्तामा फुटबल खेलको आकर्षण तीव्र रूपमा बढ्दै गएको छ, उनले भने, खेल मैदान थपिँदै जाँदा खेल आयोजनाको क्रमसमेत तीव्र बन्दै गएको छ ।चौबिसे६ शिखरबासस्थित हात्तीटारमा रहेको फुटबल मैदानका लागि स्थानीय जनकसेन लिम्बूले त आफ्ना बाबुआमाको नाममा ९ लाखको अक्षयकोष नै स्थापना गरिदिएका छन् । लिम्बूले जय दगलसेन लिम्बू थेगिम स्मृति अक्षयकोष स्थापना गर्दै नियमित प्रतियोगिता सञ्चालन गरिँदै आएको स्थानीय ज्ञानेन्द्र सुवेदीले बताए । खेलाडी रत्न राईले जिल्लाभर आलोपालो रूपमा फुटबल प्रतियोगिता आयोजना भइरहँदा खेलाडीहरूसमेत उत्साही भएको बताए । कोशीको धनकुटामा जस्तै कर्णालीको मुगुमा पनि फुटबलको क्रेज बढ्दो छ । स्थानीय क्लबहरूको सक्रियता र स्थानीय तहको प्रोत्साहनका कारण फुटबल खेलाडीहरू मात्रै होइन, क्रेजी फ्यानहरू पनि जन्मिन थालेका छन् । जस्तो कि, सोरु गाउँपालिका४ का ७१ वर्षीय रनवीर शाही मंगलबार ३ घण्टा उकालो चढेर सोरुकोट पोग्रीमा फुटबल हेर्न आइपुगेका थिए । खेलको नियम राम्ररी थाहा नभए पनि रहरले आइपुगेका उनी खेल हेर्दा हुने उत्साहले आफूलाई तानेको बताए । उनले भने, गाउँघरतिर हामी यसलाई भकुन्डो खेल भन्छौं, २३ दिनअघि छिमेकीले पोग्रीमा भकुन्डो खेल हुँदै छ भनेका थिए, त्यसैले घरमा बस्न मन लागेन । भीईगाउँका ६० वर्षीय दलबहादुर बूढा पनि गाउँबाट चार घण्टा हिँडेर फुटबल हेर्न आएका भेटिए । अहिले त गाउँका तन्नेरीभन्दा पनि हामीहरू भकुन्डो खेल हेरेर रमाउँछौं, उनले भने । सोरु गाउँपालिकाले गत सोमबारदेखि सोरुकोटको पोग्रीचौरमा प्रथम उपाध्यक्ष गोल्ड कप फुटबल प्रतियोगिता सुरु गरेको छ । जसमा १७ टिमका झन्डै २ सय खेलाडी सहभागी छन् । बढ्दो गर्मीका कारण पालिकाले दैनिक दुई खेल खेलाइरहेको छ । स्थानीय सरकार गठनयता पालिकाले सबैभन्दा ठूलो जिल्लास्तरीय फुटबल प्रतियोगिता आयोजना गरेको हो । शनिबार सम्पन्न हुने प्रथम उपाध्यक्ष गोल्ड कप फुटबल हेर्न आसपासका गाउँबाट ज्येष्ठ नागरिक, महिला र बालबालिकाको घुइँचो देखिन्छ । पशु चौपाया चर्ने चौरमा प्रतियोगिता गरिएपछि स्थानीय महिला पनि घरधन्दाको काम छोडेर फुटबल हेर्न आएका देखिन्छन् । सोरुकोटका दलबहादुर कार्कीले दलका नेताले गर्ने राजनीतिक कार्यक्रमभन्दा खेलाडीको फुटबल हेर्न पाएर स्थानीय उत्साहित भएको बताए । पहिले पाग्रीचौरमा देउडा मेला लाग्थ्यो, अहिले फुटबलले रौनक बढायो, उनले भने । जिल्ला खेलकुद विकास समितिका अध्यक्ष वीरेन्द्र मल्लले अहिले मुगुका विभिन्न गाउँमा आयोजना हुने विभिन्न मेला पर्वमा फुटबल प्रतियोगिता अनिवार्यजस्तै भएको बताए । उनका अनुसार सदरमुकाम गमगढीस्थित महाकाली माविको चौरमा अहिले सदरमुकाम आसपासका झन्डै तीन दर्जन युवाले दैनिक फुटबल अभ्यास गर्छन् । कुनै बेला गाउँगाउँमा भलिबलको माहोल हुन्थ्यो, अहिले फुटबलको रौनक बढिरहेको छ, उनले भने, युवापुस्तामा फुटबलको आकर्षण बढ्यो, खेलका दर्शक भने ज्येष्ठ नागरिक र महिला बढी हुन्छन् ।गमगढीमा नयाँ वर्ष, कात्तिक पूर्णिमा र दसैंको बेला जिल्लास्तरीय प्रतियोगिताको आयोजना हुने गरेको उनले बताए । त्यस्तै सोरुकोट र खत्याडमा पनि दसैं र कात्तिक पूर्णिमामा फुटबल प्रतियोगिता हुन्छ । मुगुमकार्मारोङ गाउँपालिकाको पुलुमा भने ल्होसारको समयमा बर्सेनि फुटबल प्रतियोगिता गरिन्छ । चारवटै स्थानीय तहमा आयोजना हुने राष्ट्रपति रनिङ सिल्डमा फुटबल प्रतियोगिता समावेश गरिएपछि भने बालबालिकामा पनि फुटबलप्रति आकर्षण निकै बढेको हो । व्यवस्थित खेल मैदान नभए पनि धूले चौरमा खेलाडी उत्तिकै जोसका साथ खेलिरहेका भेटिन्छन् । समर्थकहरूको हुटिङ पनि उत्तिक चर्को । भामबाडा फुटबल टिमका कप्तान गणेश सेजुवालले धुलाम्य मैदानमा भए पनि फुटबलमा निकै उत्साह जागेको बताए । कुनै पनि कुराको सुरुवात सुविधाबाट हुन सक्दैन, सबै कुरा जटिलबाट सरल हुँदै जान्छ, उनले भने । सदरमुकामस्थित छायानाथरारा नगरपालिका१० का १९ वर्षीय बिक्की विक भामबाडा फुटबल टिमबाट खेल्न सोरुकोटको पाग्री आएका छन् । अभिभावकले मजदुरी गरेरै घर खर्च चलाए पनि उनी जिल्लामा फुटबलका राम्रा खेलाडी हुन् । सुर्खेतमा पनि अर्को प्रतियोगिता हुँदै थियो, तर मलाई गाउँ आउन मन लागेर यता आएको हुँ, उनले भने, धूलोधूवाँमा फुटबल खेलेको खेलाडीले जहाँ पनि प्रतिस्पर्धा गर्न सक्छ ।१० औं राष्ट्रिय प्रतियोगिता कर्णाली प्रदेशमा आयोजना हुन लागेकाले खेलप्रति युवा आकर्षण बढाउन र खेल क्षेत्रको विकासका लागि प्रतियोगिता आयोजना गरिएको सोरु गाउँपालिकाका उपाध्यक्ष केशरबहादुर शाहीले बताए । पछिल्लो पुस्तामा फुटबलप्रति क्रेज बढिरहेको छ, यस्ता प्रतियोगिताले खेलाडीलाई थप परिष्कृत बनाउँछन्, उनले भने, भौतिक पूर्वाधार मात्र विकास होइन, खेलकुदको विकास पनि समाज रूपान्तरणको पाटो हो । गाउँपालिकालाई खेलकुद हब बनाउने गरी खेल पूर्वाधार निर्माण र प्रतियोगिताको आयोजना गर्ने कार्ययोजना बनाइएको उनले बताए ।"
प्रतिवेदन भन्छ बुढीगण्डकीमा माछा छैन,"(काठमाडौं)वातावरणीय प्रभाव मूल्यांकन प्रतिवेदन (ईआईए) ले बुढीगण्डकी नदीमा माछा नै नभएको निष्कर्ष निकालेपछि सरोकारवाला तथा विज्ञहरूले शंका व्यक्त गरेका छन् । वन तथा वातावरण मन्त्रालयले आफ्नो वेबसाइटमा राखेको ईआईएमा आयोजना क्षेत्रमा पर्ने नदीमा माछा नै नपाइएको उल्लेख गरेको छ । प्रतिवेदन ऊर्जा मन्त्रालयबाट सदर भएर स्वीकृतिका लागि मन्त्रालयमा पठाइएको थियो । त्रिभुवन विश्वविद्यालय वातावरण विज्ञान केन्द्रीय विभागका उपप्राध्यापक एवं अनुसन्धानकर्ता डा दीपनारायण शाहले झरना नभएको क्षेत्रमा माछा नै पाइँदैन भन्ने कुरा पत्याउन नसकिने बताए । परियोजना १९ सय २३ मिटरदेखि २१ सय ७६ मिटरको उचाइमा छ भने तापक्रम २७ डिग्रीदेखि न्यूनतम शून्य डिग्रीसम्म छ । यो उचाइका नेपालका नदीमा माछा पाइन्छ । उचाइलाई मात्रै आधार मान्दा माछा पाउनुपर्ने हो, शाहले भने । माछा विज्ञ टेकबहादुर गुरुङ पनि नेपालको उच्च भूभाग भएको क्षेत्रमा माछा पाइने बताउँछन् । बुढीगण्डकी पहाडी भेग नै पर्छ, यहाँ असला माछा पाइन्छन्, उनले भने, अलिअलि र बुदुना पनि भेटिन्छन् । वातावरणीय अध्ययनमा विज्ञहरूको नाम राख्ने तर विद्यार्थी वा सिकारुलाई पठाउने गर्दा यो क्षेत्र बद्नाम बन्दै गएको एक विज्ञले बताए । नेपाल वातावरण समाजले केही दिनअघि काठमाडौंमा आयोजना गरेको परिसंवादमा यस क्षेत्रको नियमनका लागि वातावरण काउन्सिल स्थापना गर्नुपर्नेमा जोड दिइएको थियो । वातावरणीय अध्ययन टोलीका प्रमुख मातृकाप्रसाद जोशीले भने आफूहरूले अध्ययन गर्दा माछा नभेटिएको दाबी गरे । अध्ययन क्रममा मानिसहरूसँग कुरा गर्दा माछा नै भेटिएन भन्नुभयो । त्योभन्दा तलचाहिँ भेटिएको छ, उनले भने । टोलीमा माछा तथा जलचर विज्ञ सुशनमणि शाक्य र जयराज मिश्र पनि छन् । माछा नभेटिनुमा त्यसको अध्ययन विधिमा कमजोरी हुन सक्ने विज्ञहरूले औंल्याएका छन् । अध्ययनका लागि ८ वटा नमुनास्थानमा जाल हानेर माछा खोजिएको उल्लेख छ । जसमध्ये एउटा वेयर हाउसको माथिल्लो क्षेत्रमा, ३ वटा वेयर हाउस र विद्युत् गृहको बीचमा तथा ४ वटा विद्युत् गृहभन्दा तल्लो क्षेत्रमा माछा खोजिएको प्रतिवेदनमा उल्लेख छ । प्रत्येक नमुना स्थल २ सय मिटर लम्बाइका थिए । ५ मिलिमिटरको कास्ट नेट प्रयोग गरिएको थियो भने प्रत्येक नमुना स्थलमा २० पटक कास्टिङ (जाल हानिएको) गरिएको उल्लेख छ । जबकि माछाको अध्ययन गर्न एउटा नमुना स्थलमा सय पटकसम्म कास्टिङ गर्नुपर्ने अनुसन्धानकर्ता शाह बताउँछन् । माछाको बसाइँसराइ, खानाको खोजी र प्रजननका लागि ओहोरदोहोर गर्ने भएकाले वार्षिक कम्तीमा ३ पटक अध्ययन गर्नुपर्ने अर्का माछा विज्ञ गुरुङले बताए । अध्ययन २०७८ चैत ७ देखि १७ गतेसम्म र २०७९ मंसिर २२ देखि पुस ७ सम्म गरिएको थियो । अध्ययन टोलीका सदस्य सुशनमणि शाक्यले त्रिशूली एसेसमेन्ट टुल्सको प्रोटोकोलअनुसार माछा खोजिएको दाबी गरे । यसअघिको अध्ययनमा पनि उक्त क्षेत्रमा माछा नपाइएको उनले बताए । नेपाल वातावरण समाजका अध्यक्ष अनिल केसी अध्ययन विधि नपुग्दा यस्तो भएको बताउँछन् । वन तथा वातावरण मन्त्रालयकी वातावरणीय प्रभाव अध्ययन शाखाकी प्रमुख मधु घिमिरेले बुढीगण्डकीमा माछा नभेटिएको विषय आफूहरूको नोटिसमा परेको बताइन् । तर, उनका अनुसार ईआईए प्रतिवेदनबारे मन्त्रालयमा छलफल नै भएको छैन । यो विषय धेरैको चासो भएकाले प्रतिवेदन तयार गर्नेले चित्तबुझ्दो प्रमाण पेस गर्नुपर्छ र हाम्रो मूल्यांकन समितिको बैठकमा पेस गर्न सक्नु भएन भने पुनः अध्ययन गर्नुपर्ने हुन्छ, उनले भनिन् ।"
"जलसम्पदामा पकड होइन, प्रतिस्पर्धा होस्","नेपालमा जलविद्युत् उत्पादनमा भारतीय कम्पनीको बढ्दो पकडले बहस निम्त्याएको छ । त्यसै खेर गैरहेको जलस्रोत उपयोगमा आउने र भारतीय कम्पनीहरू नै उत्पादनमा अग्रसर हुँदा भोलि निर्यातबजारको दुःख पनि नहुने भएकाले यसलाई सकारात्मक रूपमा लिन पक्कै सकिन्छ । परन्तु, यसका चिन्तनीय पाटा त्यत्तिकै छन्, जसलाई बेवास्ता गरेर अघि बढेमा नेपाल थप पाखुरा फैल्याउनै नसक्ने गरी भारत निर्भर हुने जोखिम अधिक छ । एकातिर, बिनाप्रतिस्पर्धा नेपालको जलसम्पदा भारतीय पोल्टामा पर्दै जाने र अर्कातिर, अरूको लगानीका उत्पादनलाई किन्न नयाँदिल्ली अहिलेझैं अनिच्छुक नै देखिएमा नेपाल एकल परनिर्भरताको नियोजित फन्दामा फस्न सक्छ । यसर्थ, बिजुली विकासमा एक पक्षले मात्र जित्ने जिरोसम गेम को सम्भावित खतरालाई नेपालले सावधानीपूर्वक पन्छाउनुपर्छ । र, दुवै पक्ष लाभान्वित हुने विनविन गेम को प्रारूपमा अघि बढ्नुपर्छ । आफ्ना जलसम्पदामाथि व्यावहारिक रूपमा पनि आफैंले निर्णय गर्न सक्ने शक्तिलाई नेपालले कालान्तरसम्म जोगाइराख्नुपर्छ । भारतले सन् २०१८ मा जारी सीमापार विद्युत् व्यापार निर्देशिका मार्फत ऊर्जा सम्झौता नभएका मुलुकको लगानी भएका आयोजनाबाट बिजुली खरिद नगर्ने सर्त राखेको छ । यही कारण, नेपालमा भारत, बंगलादेश, भुटानबाहेक मुलुकका लगानीकर्ताले निर्माण गरेका आयोजनाको बिजुली भारतले लाँदैन । त्यति मात्र होइन, नेपाल आफैंले लगानी गरेको तर विश्वप्रतिस्पर्धाका माध्यमबाट तेस्रो देशका ठेकेदारहरू निर्माणमा संलग्न भएका आयोजनाका बिजुली किन्न पनि भारत अनिच्छुक देखिएको छ । नयाँदिल्लीको यस्तो नीति र व्यवहारका कारण नेपालमा अरू देशका लगानी खुम्चिने निश्चितप्रायः छ । अहिल्यै चिनियाँ कम्पनी बाहिरिँदै छन् । नर्वे लगायत तेस्रो देशका अरू कम्पनीले त मन मार्न थालेको निकै भैसक्यो । नेपालमा औद्योगिकीकरण भएर आन्तरिक रूपमै अत्यधिक बिजुली खपत भए बेग्लै कुरा, नत्र निर्यात सम्भाव नै नभएपछि भारतबाहेक कोही किन आओस् पनि ! हाललाई नेपाली बिजुली निर्यातका लागि चीन जोड्ने प्रसारण लाइन अध्ययनकै चरणमा रहेकाले बजार सुनिश्चितताका लागि पनि भारतीय लगानी एक मात्रै सर्तजस्तो बनेको छ । परिणामतः नेपाली जलसम्पदामा भारतीय एकाधिकार बढ्दो छ । अहिल्यै नेपालका सात ठूला परियोजना भारतीय कम्पनीका हातमा पुगेका छन्, जसबाट ४ हजार ६ सय ३९ मेगावाट विद्युत् उत्पादनको लक्ष्य छ । प्रधानमन्त्री पुष्पकमल दाहालको भ्रमणका क्रममा भारतका प्रधानमन्त्री नरेन्द्र मोदीले आगामी १० वर्षमा १० हजार मेगावाट बिजुली नेपालबाट लैजाने घोषणा गरिसकेका छन् । थप आयोजनामा पनि भारतको चासो छ । ७ सय ५६ मेगावाटको तमोर जलविद्युत् आयोजना चिनियाँबाट खोसेर भारतीय कम्पनीले लैजाने निश्चितजस्तै देखिन्छ । कारण, तमोरबाट पावर चाइनालाई हटाउन एकमहिने स्पष्टीकरण सोधिएको छ । भारतीय लगानी अनिवार्यजस्तै बनेको परिस्थितिमा आयोजनाहरू उसैलाई सुम्पिएर सहज रूपमा रोयल्टी लिने एउटा बाटो भए पनि त्यसको जोखिम निकै छ । २५ वर्षसम्म बिजुली व्यापारको सम्झौता गर्न आनाकानी गरेबाटै पनि भारतसित आजै सम्पूर्ण रूपमा ढुक्क भैहाल्न सकिन्न । भारतको निजी कम्पनी जीएमआरले जिम्मा लिएको माथिल्लो कर्णाली अलपत्रजस्तै छ । यही नियति अरू आयोजनामा पनि नदोहोरियोस् र नेपाली जलसम्पदा ओगट्ने कार्य मात्र नहोस् भन्नेमा नेपाल सजग रहनुपर्छ । कबुल अनुसारका काम समयमा नसकेमा कारबाही गर्न खुट्टा कमाउन हुँदैन । यी आयोजनाहरू समयमै बनेछन् भने पनि भारतीय एकाधिकारबाट उत्पन्न हुन सक्ने खतरालाई नजरअन्दाज गर्न मिल्दैन । महत्त्वपूर्ण जलविद्युत् आयोजनाहरूमा भारतीय प्रभुत्वसँगै नेपालको परनिर्भरता अझ बढ्ने निश्चित छ । यस्तोमा नेपालले कूटनीतिक लबिइङ बलियो बनाएर भारतले खुला रूपमै बिजुली किन्ने प्रबन्ध मिलाउन लगाउनुपर्छ । र, पारदर्शिता र प्रतिस्पर्धालाई पन्छाएर सितिमिति कसैलाई पनि नेपाली जलस्रोत सुम्पिने भूल गर्नु हुँदैन । नेपाली जलसम्पदामाथि आँखा लगाइरहँदा भारतीय कार्यव्यापार पनि सुसंगत हुन जरुरी छ । नेपालका जलस्रोतमाथि पकड जमाउँदै जाने र विद्युत् व्यापारको संकुचित नीतिले पनि कस्दै जाने शैली ठाडै एकपक्षीय छ । खुला अर्थतन्त्र अँगालेको तीन दशकपछि पनि भारतले बिजुली व्यापारमा यति संकुचित नीति बनाउनु आफैंमा विरोधाभासपूर्ण र हास्यास्पद पनि छ । नयाँदिल्लीले बिजुलीलाई रणनीतिक औजारभन्दा पनि विकासको सेतुकै रूपमा बुझ्दा मात्रै नेपाल मात्र होइन, भारत र भारतीय जनताको पनि हित हुन्छ । कारण, स्वच्छ ऊर्जा त भारतकै पनि ठूलो आवश्यकता हो । नयाँदिल्लीका शासकको तुष्टीकरणका निम्ति भारत राष्ट्र र भारतीय जनताको हितलाई बेवास्ता गर्नु मुनासिब हुन्न । थप बिर्सनु हुँदैन, चन्द्रशमशेरकालीन फर्पिङ हाइड्रोपावर बनेको झन्डै एक शताब्दीसम्म बिजुली विकासमा बामे मात्रै सरेको नेपाल अब अडिएर टुकुटुकु हिँड्न सक्ने भएको छ । घरेलु लगानीमै बनेको माथिल्लो तामाकोशीजस्तो ठूलो आयोजनाले उत्पादन थालिसकेको छ । निजी क्षेत्रले उत्साहजनक लगानी गर्न थालेको छ । यस्तोमा भोलिका सन्ततिलाई सोचविकास र निर्णय गर्ने ठाउँ नै नछाड्ने गरी वर्तमान सत्ता सञ्चालकहरूले कुनै गल्ती गर्नु हुँदैन । द्विदेशीय रूपमा जेजति सम्झौताहरू हुन्छन्, ती सबै परस्पर लाभमा मात्र आधारित हुनुपर्छ ।"
प्रधानमन्त्रीको भारत भ्रमण : सफल कि असफल ?,"प्रधानमन्त्री पुष्पकमल दाहालको भारत भ्रमण सफल कि असफल रह्यो ? यसमा बौद्धिक व्यक्ति विभाजित भएका छन् । कोही व्यापार र विकासको दृष्टिले भ्रमण अत्यन्तै सफल भएको भन्छन् । असफल भएको मान्छन् । विद्युत् व्यापर सम्झौतामा हस्ताक्षर भएन । त्यही भएर यसलाई असफल मान्ने छन् । तिनीहरूको तर्क छ अन्य एजेन्डामा उदार भएर के गर्नु ? न भारतसँग नयाँ हवाई रुट लिन सकियो न त महाकाली र पञ्चेश्वर योजना नै अघि बढे । न भारतीय सेनाले कालापानीको भूभाग अतिक्रमण गरी बनाइरहेको बाटो निर्माण नै रोक्न सकियो न त ईपीजी प्रतिवेदन नै बुझ्न भारतलाइै सहमत गराउन सकियो । आखिर सकियो के त ? मोदीले आफ्नो भाषणमा १० हजार मेगावाट किन्छु भने पनि कति मूल्यमा बिजुली किन्ने हो ? कुन देशले बनाएको बिजुली किन्ने हो ? कि पहिलेझैं भारतबाहेक अन्य देशको लगानीमा बनेको विद्युत् किन्दिनँ भनेर पुनः नयाँ बखेडा झिक्ने हुन् कि ? यसको कुनै ठेगान छैन । यसबारे न भारतीय मन्त्रिपरिषद्बाट निर्णय पारित भएको छ न त दुई देशबीच लिखित सम्झौता नै भएको छ । यसैले हतारमा ठूलो उपलब्धि भयो भन्नु विषयको गहिराइमा नपुग्नु हो । भोलि गएर भारतले लागत मूल्यमा मात्र किन्छौं वा भारतको लगानी भएको जलविद्युत् मात्र किन्छौं भन्यो भने नेपाललाई कसरी फाइदा हुन सक्छ प्रधानमन्त्रीज्यू ? नेपाललाई अहिले चाहिएको प्रमुख कुरा हो नयाँ हवाई रुट । ४५ अर्बमा बनेको भैरहवा र २२ अर्बमा बनेको पोखरा अन्तर्राष्ट्रिय विमानस्थललाई निर्बाध चलाउन नयाँ हवाई रुट चाहिएको छ । त्यो हुनासाथ नेपालको पर्यटन क्षेत्र घेरै फस्टाउँथ्यो । अन्तर्राष्ट्रिय यात्रुहरूको २० मिनेट समय र ११ हजार खर्च (प्रतियात्रु बचत) जोगिन्थ्यो । तर भारतले नयाँ हवाई रुट दिनै चाहेन । न प्रचण्डले मनाउन सके न त मोदीले नै माने । यस्तो पनि मित्रराष्ट्र हुन्छ ? मित्र भन्ने तर शत्रुको व्यवहार गर्ने ? मित्रलाई चाहिएको कुरा नदिने तर मित्रराष्ट्र हौं भनिरहने ? यो ओठेभक्तिबाहेक केही होइन । ३० हजार फिटको उचाइमा चाहिने हवाई मार्गको सट्टा १५ हजारको मार्ग मात्र दिन्छु भनेको तिमी अन्तर्राष्ट्रिय विमानस्थल नचलाऊ भन्न खोजेको होइन ? के त्यो २ विमानस्थलबाट उही ७०८० जना मात्र उड्न मिल्ने साना जहाज चलाएर नेपालमा पर्यटक ल्याउन सकिन्छ ? चीनले बनाइदिएको भन्दै यतिखेर भारतले ती विमानस्थललाई सौतेनी व्यवहार गर्दै छ । जुन मित्रताको नाममा धब्बा हो । उता माहोल बिग्रन्छ भनेर आफूले ईपीजी रिपोर्टबारे मोदीसँग कुरा नउठाएको प्रस्टोक्ति प्रचण्डले दिएका छन् । योजस्तो लज्जास्पद र कायरता अरू के नै होला ? सीमा विवाद नसकिएसम्म कालापानी लिपुलेकमा भारतीय सेनाले बनाइरहेको सडक निर्माण रोक्नुहोस् भन्न नसक्ने प्रचण्डलाई कसरी नेपाली जनताले निडर र इमानदार नेता मान्न सक्लान् ? पेट्रोलियम पाइप ल्याउनु भनेको भारतको एकाधिकार व्यापारलाई थप फाइदा पुर्याउनु हो । यसले नेपालभन्दा भारतलाई बढी फाइदा हुन्छ । नेपालको इन्धन र विद्युत् योजनाहरू सबै एउटै देशले कब्जा गर्दा भोलिका दिनमा अनिष्ट पनि हुन सक्छ । बेलैमा विचार पुर्याऔं । गोपाल देवकोटा, गौरीनगर, कामनपा७"
हामी आफूलाई किन प्रश्न गर्दैनौं ?,"पत्रकार प्रश्न सोधिरा छन् । प्रतिपक्ष प्रश्न सोधिरा छन् । सत्तापक्ष पनि प्रश्न सोधिरा छन् । छिमेकी राष्ट्र प्रश्न सोधिरा छन् । नागरिक समाज प्रश्न सोधिरा छन् । मन्त्रीहरू पनि प्रश्न सोधिरा छन् । विद्यार्थी प्रश्न सोधिरा छन् । शिक्षक पनि प्रश्न सोधिरा छन् । बालेनहर्क पनि प्रश्न सोधिरा छन् । गोकुल, गगन रवि सबै प्रश्न सोधिरा छन् । सबै जना प्रश्न सोधिरा छन् । तर उत्तर दिने प्रधानमन्त्री । मन्त्रिमण्डल मात्र ? अदालत मात्र ? त्यो हुन सक्दैन । यसरी देश बन्दैन । प्रश्न त जसले पनि गर्न सक्छ, औंला त जसले पनि उठाउन सक्छ, तर सच्चा नागरिक त्यो हुन्छ जो आफ्नो उसको केही नभनी आफूले गर्न सक्ने सहयोग राष्ट्रलाई गर्छ ।सडकमा फोहोर देखे, फोहोर उठाउने काम नगरपालिकाको मात्र हो र ? हाम्रो पनि केही दायित्व छैन र ? के नेताले मात्र भ्रष्टाचार गर्या छन् र ? हामीले काममा ढिलो उपस्थित भएर, अल्छी मानेर, बिदा लिएर र कार्यालयप्रति वफादार नभएर र अन्य नीतिगत भ्रष्टाचार गर्या छैनौं र ? हामी सबै केही न केही रूपमा भ्रष्टाचारी हौं । राम्ररी पढेनौं, पढ्ने बेला कुलतमा फस्यौं, विदेश जानुपर्यो र दोष देशलाई दियौं, राजनीतिलाई दियौं । हामीलाई मिहिनेत गर्नु छैन । तलब भने बेसी चाहिएको छ । पढ्नु छैन तर परीक्षामा राम्रो अंक चाहिएको छ । डाक्टर, इन्जिनियरमा चाह छैन तर बसीबसी पैसा कमाउनु छ । अरूलाई जानीजानी होच्याएर, दबाएर आफ्नो मनलाई ढाँटेर आफू उत्कृष्ट देखिनु छ । हामीलाई गफ जोत्ने जागिर गर्नु छ । यस्तै संस्कार चलिराख्यो भने, हामीले जहाँको त्यहीँ हुन्छौं, अगाडि बढ्न सक्दैनौं । देशले जस्तो प्रधानमन्त्री पाए पनि, जस्तो मन्त्रिमण्डल पाए पनि गल्ती औंलाउनुका साथसाथै, हामीले राम्रो ढंगले काम गर्न दिने वातावरण बनाउनुपर्छ । यसरी समस्या छ भन्दैमा प्रश्न मात्र उठाएर केही हुन्न । समाधान खोज्नुपर्छ । झगडा गरेर हामी एक दिन अवश्य सकिन्छौं । हामी त एक भएर समाधान खोज्नु छ । नेतालाई गाली गर्दागर्दै हामीले देश बनाउने जिम्मा हाम्रो पनि हो है भन्ने बिर्सियौं । यसरी ऐनामा फोहोर छ भनेर ऐनालाई मात्र दोष नदिऔँ, फोहोर आफ्नो अनुहारमा पो छ कि ? हेरौं । कम बोलौं र समाधान खोजौं । देशले हाम्रा लागि के गर्छ भन्ने भन्दा पनि हामीले देशलाई के गर्न सक्छ, त्यो आफैंलाई सोधौं । दीपन्द्र घिसिङ तामाङ, बौद्ध, काठमाडौं"
'बिजुली गाडीको विरोधाभास हटाऊ शीर्षक सम्पादकीयमा  बाट लिइएका टिप्पणी :,बजेट भाषण सुनियो । बजेटमा जनताको व्यक्तिगत आय बढ्ने कार्यक्रम शून्य छ । महँगी नियन्त्रणको कार्यक्रम शून्य छ । जनताको लगानी संरक्षण गर्ने कार्यक्रम शून्य छ । अनुत्पादक खर्च प्रशस्त छ । आर्थिक गतिविधि बढ्ने कार्यक्रम शून्य छ । जनचाहनाका कार्यक्रम शून्य छन् । खर्च गर्दा कमिसन र अन्य भ्रष्टाचार नियन्त्रणका कार्यक्रम शून्य देखिए । माथिका सबै कुराहरू बजेटले अनिवार्य समेटेकै हुनुपर्छ तर समेटेन । तसर्थ यस वर्षको बजेटलाई मृत भनेर नामकरण गर्नुपर्यो । कि कसो हो ? रामनाथ दाहाल
पहिचान आन्दोलनको विस्तार,"आन्दोलनको लहर ?अन्य जातिराष्ट्रमा पनि नयाँ संगठन तथा संरचना निर्माण र विस्तार भएको छ । तिनले जनचेतना फैलाउने, आन्दोलनमा सहयोग पुर्याउने या आन्दोलनका लागि पूर्वाधारहरू भटाभट निर्माण गर्ने गरिरहेका छन् । तर मिडिया, प्राज्ञिक क्षेत्र र तिनका सहयोगीहरू आन्दोलनका विभिन्न पक्षलाई नहेरी अर्धतथ्यका आधारमा पहिचानको आन्दोलन सेलायो भन्ने एकलजातीय भाष्य निर्माण गर्न सफल भए । उक्त भाष्यले केहीलाई झुक्यायो तर पहिचानवादीहरू न्याय र समानताका लागि कटिबद्ध भएर लागिरहे । त्यसको प्रतिफल विभिन्न समयकालमा देखियो हिजो मधेशी आन्दोलनका रूपमा विस्फोट भयो, पश्चिमका थारूहरूको चुनावी विजयका रूपमा देखियो र अहिले प्रदेश १ मा आन्दोलन भइरहेको छ । शासकको गलत भाष्यले न्याय र समानताको लडाइँलाई कहिल्यै लामो समय रोक्न सकेको छैन । न्याय र समानता नपाएमा अन्य क्षेत्रका जाति र समुदायहरू, जो आवश्यक संरचनाको निर्माण र जनचेतनाको विस्तारमा लागेका छन्, उचित मौकामा आन्दोलित हुने सम्भावना धेरै छ ।"
समकालीन महत्त्वको भारत भ्रमण,"प्रधानमन्त्री पुष्पकमल दाहाल प्रचण्ड को भारत भ्रमणको चर्चा जारी नै छ । भ्रमणपछि सत्ता र प्रतिपक्ष दुवैतिरका दलहरू एकैनासको तरंगमा डुबेका देखिन्छन् । भारत भ्रमणमा प्रचण्डले नराम्रोसँग मात खाने हिसाबकिताब गरेर बसेका नेपाली राजनीतिका अत्यन्त चालु खेलाडीका रूपमा परिचित नेपाली कांग्रेसका सभापति तथा पूर्वप्रधानमन्त्री शेरबहादुर देउवा र नेकपा एमालेका अध्यक्ष तथा पूर्वप्रधानमन्त्री खड्गप्रसाद शर्मा ओली दुवैले मात खाएका छन् । देउवाले प्रचण्डको भारत भ्रमण असफल भएका खण्डमा आफू एक पटक फेरि हावी हुने परिकल्पना बुनेका थिए, मनमनै । यस पटकको प्रचण्डको भारत भ्रमण परम्परागत किसिमले भन्ने गरिएको जस्तो ऐतिहासिक महत्त्व को नभएर समकालीन महत्त्व को थियो । प्रचण्डको भ्रमण तालिकामा राष्ट्रवादको मुलम्मा चढाइएको थिएन । दुवै देशका नेताहरूका मनमा आआफ्ना संशय थिए । तर, भारतका प्रधानमन्त्री नरेन्द्र मोदी र नेपालका प्रधानमन्त्री प्रचण्डबीच संवाद र विश्वासको संकट देखिएन । भारत सरकारका निर्धारित नीतिनियमको व्याख्या प्रधानमन्त्री मोदीका सुरक्षा सल्लाहकार अजीत डोभाल र विदेशसचिव विनयमोहन क्वात्राले गरेका थिए । त्यतिले मात्र वातावरण सम्हालिएको होइन । नेपाल र भारतबीच विश्वासको संकट हटाउन प्रधानमन्त्री मोदी आफैं अग्रसर भएपछि कुरा सल्टिन थाल्यो । दुवै प्रधानमन्त्रीले सीमाभूमि साटासाटसम्मको परिकल्पना पनि गर्न भ्याए । सन् १९६२ मा भारत र चीनबीच भएको युद्धमा राजा महेन्द्रले कालापानी, लिपुलेक र लिम्पियाधुराका नेपाली भूभाग भारतले सुरक्षा सुविधाका लागि प्रयोग गर्न पाउने गरी आँखा झिम्क्याइबक्सिए देखि नै त्यस क्षेत्रमा भारतीय चलखेल सुरु भएको थियो । त्यस बेलादेखि नै नेपालमा चर्चामा थियो यो भूमि । यस पटकको सर्वाधिक महत्त्वपूर्ण घटना यस भूखण्डको बदलामा नेपाल र बंगलादेशको सीमामा रहेको भारतीय भूभाग भारतले नेपाललाई उपलब्ध गराउने कुरा उठ्यो, भारत र नेपालका प्रधानमन्त्रीबीच । सीमाविद् बुद्धिनारायण श्रेष्ठका अनुसार, यो असम्भव र नहुने कुरा होइन । अतीतमा पनि चीन, भारत र नेपालबीच जमिन साटासाटको चलन छ ।समकालीन नेपाली राजनीतिमा बुझ्नुपर्ने के छ भने, प्रचण्ड काकताली परेर प्रधानमन्त्री भएका होइनन् । हालै सम्पन्न संसदीय, प्रादेशिक र स्थानीय चुनावमा नेपाली कांग्रेस र एमालेपछि चुनाव जित्ने तेस्रो राजनीतिक दलका रूपमा देखा परेको माओवादी केन्द्रको आकार सानो भए पनि खिरिलो थियो । यसका अध्यक्ष प्रचण्डमा सानो दलको नेता भए पनि राजनीतिक खेलका माध्यमबाट प्रधानमन्त्री बन्ने अभिलाषा थियो । प्रचण्ड देउवा र ओलीका कृपाले प्रधानमन्त्री भएका पनि होइनन् । देउवा र ओलीका मनमा प्रचण्डप्रति माया हुँडलिएर आएकाले प्रचण्ड प्रधानमन्त्री बनेका पनि होइनन् । कांग्रेस र एमाले दुवैका सर्वोच्च नेताहरू बदलिँदो समयअनुरूप देशको नेतृत्व गर्न पूर्णतः असफल भए । यिनीहरूको शासनकालमा देश आर्थिक, नैतिक र सामाजिक रूपले अत्यधिक जीर्ण भयो । यिनको आचरण लोकतान्त्रिक गणतन्त्र नेपालका नेताको नभएर सामन्तवादी सत्ताका महासामन्तको जस्तो देखियो । समकालीन समयमा नेपालजस्तो कमजोर देशलाई सबल बनाउन भरपर्दो व्यक्तिको आवश्यकता थियो । छरछिमेकका देशहरू मात्र होइन, सुदूरको शक्तिराष्ट्र अमेरिका पनि नेपालमा दह्रो र काम गर्न सक्ने सरकारको खोजीमा थियो । इन्डोप्यासिफिक स्ट्राटेजीसँग जोडिएको एमसीसीको सक्रिय कार्यान्वयन अमेरिकाको अभीष्ट थियो । भारतका आफ्नै सुरक्षाचिन्ताहरू थिए । तर, नेपाली कांग्रेस र एमालेमा त्यस्तो दह्रो नेतृत्व देखिन सकेको थिएन । कांग्रेसका देउवामाथि अमेरिकीहरूको जुन भरोसा थियो, त्यो लगातार चुक्न थालेको थियो । धर्मपत्नी आरजु आर्थिक विवादमा फसेका समाचारहरू आउन थालेपछि देउवाप्रति छरछिमेक र समुद्रपारको शक्तिपुञ्जहरूको भरोसा टुट्न थालेको थियो । आरजुले देउवाको सभापति पदको चीरहरण गरेपछि भारत र अमेरिकामा रहेका देउवाका मित्रहरू रुष्ट भएका हुन् । यस कालखण्डमा देउवाप्रतिको मात्रै होइन, ओलीप्रतिको जनभरोसा पनि लगातार टुट्न थालेको थियो । ओली वाक्कलामा निपुण छन्, तर उनको ज्ञानको घेरो संकीर्ण छ । उनले आफ्नो कार्यकालमा एउटै पनि वाचा पूरा गर्न सकेनन् । देउवा बोल्दै बोल्दैनन् । उनी नबोलीकन अाफ्ना विरोधी सिद्ध्याउनमा माहिर छन् ।यस्तो परिस्थितिमा, जनयुद्धको दृढतापूर्वक नेतृत्व गरेका प्रचण्डले शक्तिराष्ट्रहरूको समर्थन पाउनु अस्वाभाविक होइन । नेपाललाई द्वन्द्वको द्विविधाबाट मुक्ति दिलाउन सक्ने एक मात्र पात्रका रूपमा प्रचण्ड यति बेला विश्वसमुदायमा उपस्थित छन् । जति गाली गरे पनि जति तारिफ गरे पनि त्यसलाई उनले सहजतापूर्वक लिने गरेका छन् । उनी शारीरिक हिसाबले मात्र होइन, मानसिक हिसाबले पनि, देशको हितमा काम गर्न प्रतिबद्ध देखिएका छन् । त्यसो नहुँदो हो त आफ्नै पिताजीको शव अग्नि विसर्जन गर्दासमेत धार्मिकसामाजिक मान्यता नमान्ने प्रचण्ड भारतको धार्मिक नगर उज्जैनको महाकालेश्वर मन्दिरको अन्तःपुरमा टकटकाउँदो पीत वस्त्रमा किन देखिन्थे होलान् र ?निश्चय पनि, कम्युनिस्ट प्रचण्डले यो ठूलै आँट गरेका हुन् । उनलाई थाहा नभएको होइन, देशका कम्युनिस्टहरूले उनको नाममा कति मुर्दावादको नारा लगाउनेछन् । तर, उनको त्यो एउटा कार्यले उत्तरप्रदेशका मुख्यमन्त्री योगी आदित्यनाथको सामीप्य पाएर पुलकित भएका महाराज ज्ञानेन्द्र शाहको निराशा बढ्यो । महाराज ज्ञानेन्द्रले बुझ्नुपर्छ, ज्योतिषीले जे भविष्यवाणी गरे पनि जनताको वाणीका अगाडि त्यो टिक्दैन ।सानो देशका नागरिकहरू आफ्नो देशको गुणगान गर्दा कतै चर्किन्छन् त कतै सेलाउँछन् । तर, देशको गरिमालाई सधैं स्विकार्छन् । हाम्रो देशको अवस्था त्यस्तो छैन । हामी भन्न पनि चाहन्छौं र लुकाउन पनि चाहन्छौं । भुटानी शरणार्थीका नाममा आएको तेस्रो मुलुक पठाउने कोटाको समेत अपचलन गरी मानव व्यापार गर्ने हाम्रा कथित राजनीतिक र निजामती सेवाका सबै पदका कर्मचारीलाई भ्रष्ट मात्र भनेर पक्कै पुग्दैन । प्रचण्डले यो मामिलामा खुट्टा कमाएनन् भने भ्रष्टाचारीहरू निरुत्साहित हुनेछन् । यसपछि आउँछ विद्युत् व्यापारको कुरो । सफा ऊर्जाको व्यापारका लागि बाटोको व्यवस्थापन परिकल्पनामा आएको छ । बाटो र ऊर्जा उत्पादन उद्योगको प्रारम्भ सँगसँगै हुन सक्यो भने नेपाल, भारत, बंगलादेश र चीन कसैको पनि अहित हुनेछैन ।नेपालको विकासमा इन्डोप्यासिफिक स्ट्राटेजी खतराले भरिएको अनौठो अवसर हो । चीनको गुह्य र अन्तर्यको अध्ययन गर्न अमेरिका दार्जिलिङ र भुटानमा होइन, नेपालको हिमाली भेकमै आउँछ । भारतको स्वार्थ पनि त्यसैमा छ । त्यसैले भारत प्रचण्डप्रति लचिलो देखिएको छ । भारत लचिलो भएकाले अमेरिका ढुक्क छ । आजको जमानामा जुनसुकै देशलाई पनि पञ्चशील र असंलग्नताको नाराले होइन, व्यापारले निर्देशित गर्छ । खुलापन आजको दुनियाँको माग हो । नेपालमा खुलापनका लागि सबभन्दा ठूलो अवरोध बनेका छन् आन्तरिक राजनीतिक कारणहरू । देशमा नीति छैन, न्याय छैन, प्रशासन छैन, राजनीतिक आचरण छैन । दलमा आबद्ध भएका मानिस जंजीरमा बाँधिएका जनावरजस्ता छन् । एमाले अध्यक्ष ओलीले बडो कुटिलतापूर्वक दल विभाजन सम्बन्धी कानुनमा उल्लिखित चालीस प्रतिशतको संख्यालाई बीस प्रतिशतमा झारेका थिए । तर, उनले त्यो टिकाउन सकेनन् । पछि, देउवाले त्यो बीस प्रतिशत लागू गर्न अध्यादेश ल्याए । अध्यादेश लागू भयो । तर, त्यसलाई संसद्ले पासै गरेन । अहिले देशमा राजनीतिक दल विभाजन सम्बन्धी कानुन नै छैन ।यो अनुभवसिद्ध कुरा हो एकतन्त्रीय शासन प्रणालीले एक व्यक्तिको इच्छा, सुख र सुविधालाई प्रधानता दिन्छ । तर, ठीक यसको विपरीत लोकतन्त्रमा जनताको इच्छा अनुसार, उनीहरूको सुख र सुविधाको रेखा कोर्नुपर्छ सरकार चलाउनेले । एकतन्त्रीय र लोकतान्त्रिक शासनबीचको मौलिक अन्तर यही नै हो ।लोकतन्त्रमा राज्यसत्तामाथि जनताको पूर्ण नियन्त्रण हुन्छ । जनतामाथि कुनै व्यक्ति, परिवार, जाति र वर्गको आधिपत्य रहन सक्दैन । जनताको सरकार जनताद्वारा र जनताकै लागि हुन्छ । लोकतन्त्रमा कुनै व्यक्ति, परिवार, जाति, वर्ण र वर्गलाई तबसम्म मात्र छुट हुन्छ जबसम्म र जुन हदसम्म उसले समाज (समूह) को हितविरुद्ध कुनै काम गर्दैन । कसैको स्वेच्छाचारिता, उद्दण्डता र उच्छृङ्खलतालाई प्रजातन्त्रले सहन सक्दैन । लोकतन्त्रले सबैसँग आत्मनियन्त्रण र समाजसेवाको अपेक्षा राखेको हुन्छ । प्रत्येक व्यक्तिको संरक्षण र कल्याणको जिम्मेवारी लिन्छ । तर, जुनसुकै हिसाबले पनि अहिले देशको राजनीतिक अवस्था जटिल छ । कांग्रेस र एमालेजस्ता राजनीतिक दलहरूको प्रतिगामी चिन्तनले संविधानलाई भीरको चिन्डोमा पुर्याएको छ । देशमा गणतन्त्र स्थापनापछिका दुई संसदीय कार्यकाल बरबादीतिर गैसकेका छन् । यस कुराको स्मरण गर्नुपर्छ सबैले । यही परिप्रेक्ष्यमा लिनुपर्छ प्रधानमन्त्री प्रचण्डको भारत भ्रमणलाई । नेपालभारत सम्बन्धमा पहिलो पटक भ्रमणले ऐतिहासिक महत्त्व को बोझ बोकेन । समकालीन महत्त्वका विषयमा केन्द्रित रह्यो ।"
वातावरण संरक्षणमा जनप्रतिनिधि,"धरानका मेयर हर्क साम्पाङले गत वर्ष श्रमदानबाट ६ लाख बिरुवा रोपेको कुरा सामाजिक सञ्जालमार्फत जनसमक्ष ल्याए । यो वर्ष २५ लाख बिरुवा रोप्न उनले व्यक्ति तथा संघसंस्थालाई आह्वान गरेका छन् । उनले आफ्नो कार्यकालमा १ करोड बिरुवा रोप्ने पनि बताएका छन् । यसरी उनले सर्वसाधारणलाई श्रमदान गर्न प्रोत्साहित गर्दै आएका छन् । उनलाई धरानवासीले मात्र हैन, छिमेकी जिल्लाहसहित देशविदेशबाट वृक्षरोपण लगायत अन्य विकासनिर्माणका लागि आर्थिकभौतिक सहयोग प्राप्त भइरहेको छ । देशीविदेशी सञ्चारमाध्यमहरूले समेत उनले गर्दै आएका विकासनिर्माणलाई प्राथमिकताका साथ प्रचारप्रसार गरिरहेका छन् । धरानका मेयर साम्पाङजस्तै काठमाडौं महानगरपालिकाका मेयर बालेन्द्र शाह (बालेन) ले यो वर्ष १ लाख बिरुवा रोप्न सुरु गरेको जानकारी केही समयअघि सामाजिक सञ्जालमार्फत सार्वजनिक गरेका छन् । उनले रत्नपार्क र कोटेश्वरबाट वृक्षरोपण थालेको श्रव्यदृश्य सामाजिक सञ्जालमा भेटिन्छन् । यसरी दलहरूमा आबद्ध जनप्रतिनिधिभन्दा स्वतन्त्र साम्पाङ र बालेनले अन्य विकासनिर्माणसँगै वातावरण संरक्षणका क्षेत्रमा थालेका अनुकरणीय कामले जनमुखी शासन व्यवस्था सुरु भएको अनुभूति दिलाउन थालेका छन् । हुन पनि हो, दलहरूका जनप्रतिनिधिहरूले विगतमा जस्तै अहिले पनि जनमुखी शासन व्यवस्थाको अनुभूति दिलाउन सकेका छैनन् । यस्ता बहुसंख्यक जनप्रतिनिधिहरूको प्राथमिकतामा भौतिक विकास अन्तर्गत पर्ने साबिकका काम (जस्तै भवन निर्माण, बाटानाला र कल्भर्ट निर्माण) मै बजेटको ठूलो हिस्सा खर्च हुँदै आएको छ ।अपवादका रूपमा कांग्रेसबाट निर्वाचित विराटनगरका मेयर नागेश कोइरालाले महानगरलाई सफासुन्दर र व्यवस्थित बनाउन भनेर गत वैशाख १ देखि नगरक्षेत्रमा सुर्तीजन्य पदार्थ उपभोग तथा बिक्री वितरणमा रोक लगाउन अभियान सुरु गरेका छन् । उक्त अभियानकै कारण नगरक्षेत्रमा सुर्तीजन्य पदार्थको उपभोग र बिक्रीवितरणमा कमी आएको छ । यसका लागि केही दिनअघि स्वास्थ्य मन्त्रालयले विराटनगर महानगरपालिकालाई ५० हजार रुपैयाँ नगद पुरस्कारसमेत प्रदान गरेको छ । विडम्बना, निर्वाचनताका सबैजसो दलका घोषणापत्रमा आफ्नो निर्वाचनक्षेत्र सफासुन्दर तथा हरियालीपूर्ण बनाउन वृक्षरोपण गर्ने लगायतका वाचाहरू गरे, तर निर्वाचित भएपछि अधिकांशले तिनलाई बिर्सिए । यसो हुनुमा जनप्रतिनिधिहरूको भन्दा पनि दलहरूको स्कुलिङको महत्त्वपूर्ण भूमिका रहँदै आएको छ । किनभने उम्मेदवार छान्नमा दलहरूले योग्यता र विषयविज्ञतालाई भन्दा व्यक्तिविशेषले कार्यकर्ताका रूपमा कति समय र ऊर्जा खर्चिएको छ भन्ने पक्षलाई मापदण्ड बनाएकाले त्यस्ता अधिकांश जनप्रतिनिधि सन्तुलित विकासबारे कुहिरोको काग जस्तै छन् ।त्यसो त स्थानीय तहको के कुरा गर्नु, यसपालि संघले जनसमक्ष ल्याएको बजेटमा वातावरण भन्ने शीर्षक अन्तर्गत वातावरण अध्ययनपछि ढुंगागिट्टी निकासी मात्र उल्लेख गरेको छ ! यस्तै, सर्वत्र विरोधका बावजुद सांसद विकास कोषका नाममा भने प्रतिसांसद ५ करोड रुपैयाँ विनियोजन गरिएको छ । कानुन निर्माणका साथै नीतिनियम बनाउन सांसद बनेका हाम्रा जनप्रतिनिधिहरूले आफ्नो निर्वाचन क्षेत्रको विकासनिर्माणका लागि कोषको माग गर्नु समयसापेक्ष देखिँदैन । किनभने विगतको अनुभव हेर्ने हो भने यस्ता सांसद विकास कोषको ठूलो हिस्सा विद्यालय भवन तथा मठमन्दिर निर्माणमा गएको सर्वविदितै छ । यसरी विगतको अभ्यास हेर्दा यसपालि पनि विनियोजित रकमको ठूलो हिस्सा सामाजिक विकासका कार्यभन्दा यस्तै भौतिक संरचना निर्माणमा खर्च हुने निश्चितप्रायः छ । सन्तुलित विकासको अवधारणालाई स्वतन्त्रबाट हर्क साम्पाङ र बालेनले बुझे पनि दलहरूका जनप्रतिनिधिले बुझेको देखिँदैन । यी र यस्ता कतिपय कारणले गर्दा पनि दलबाट निर्वाचित जनप्रतिनिधिहरू जनमुखी शासन व्यवस्थाबारे अनभिज्ञजस्तै देखिएका छन् । सन्तुलित विकासमा सामाजिक विकास अन्तर्गत पर्ने वातावरण संरक्षण, शिक्षा, स्वास्थ्य, फोहोरमैलाको उचित व्यवस्थापन पर्छ । तर अफसोस सन्तुलित विकासको अवधारणाबारे अनभिज्ञ बहुसंख्यक जनप्रतिनिधिहरूको कार्यकाल भौतिक संरचना निर्माण गर्दै बित्ने गरेको देखिन्छ । अझ दुःखलाग्दो त, बहुसंख्यक पालिकाहरूमा वातावरण संरक्षण गर्नेजस्ता शीर्षकमा बजेटसमेत विनियोजन गरेको पाइँदैन । विडम्बना, अधिकांश स्थानीय तहमा सामाजिक विकास अन्तर्गत पर्ने वातावरण संरक्षणजस्ता मुद्दाहरू ओझेलमा परेका छन् । यसरी तीनै तहका हाम्रा जनप्रतिनिधिहरूको सोच लगायत विगत र वर्तमानको कार्यशैली सरसर्ती हेर्दा, उनीहरूको विकासप्रतिको बुझाइ नै जनमुखी देखिँदैन । हुन पनि हो, जनमुखी शासन व्यवस्थाले मात्र समृद्ध समाजको परिकल्पना गर्न सकिन्छ । समृद्ध समाजको परिकल्पना भौतिक संरचना निर्माणले मात्र पूरा हुँदैन, यसका लागि सामाजिक विकास अपरिहार्य छ । वातावरण संरक्षण अन्तर्गत पर्ने वृक्षरोपण तथा ठोस फोहोरको वैज्ञानिक र स्थायी व्यवस्थापन गर्ने विषयमा हाम्रा जनप्रतिनिधिहरू संवेदनशील हुन जरुरी छ । आफू बस्ने टोल तथा वडाहरू वातावरणमैत्री बनाउन यही क्षेत्रमा काम गर्दै आएका सरकारी तथा गैरसरकारी संघसंस्थासँग सहकार्य र समन्वयसमेत जरुरी छ । हाम्रा स्थानीय तहहरूले अनुसन्धानमा आधारित वातावरण संरक्षणको क्षेत्रमा विभिन्न कार्य गर्दै आएका संस्थाहरूसँग सहकार्य र समन्वय गरी वर्षभरि नै काम गर्न सके आफू बस्ने समाज समृद्ध हुन धेरै वर्ष कुर्नुपर्दैन । हाम्रा जनप्रतिनिधिहरूले यस्ता विषयमा चासोचिन्ता लिनुपर्छ ।"
डढेलोले क्यानडा र अमेरिकामा वायु प्रदूषण,"न्युयोर्क (एजेन्सी) केही दिनयता क्यानडाका जंगलमा डढेलो लाग्दा उक्त देशसहित अमेरिकाका विभिन्न सहरमा वायु प्रदूषण बढेको छ । क्यानडाको पूर्वी राज्य क्यबुेकमा डढेलो लाग्दा दुवै देशका लाखौं मानिसहरू प्रभावित भएका हुन् । डढेलो लागेको क्षेत्रका हजारौं स्थानीयलाई सुरक्षित स्थानमा सारिएको छ । क्यानडाको इन्टरएजेन्सी फरेस्ट सेन्टरका अनुसार बिहीबार बिहानसम्म यहाँका ४ सयभन्दा बढी स्थानमा डढेलो लागेको छ, जसमा २३६ स्थानको डढेलो नियन्त्रणबाहिर छ । हालसम्म ४० लाख हेक्टरमा डढेलो फैलिएको अनुमान गरिएको छ । जंगलमा लागेको आगोको धूवाँ पूरै देशभरि फैलिरहेको छ । ओटावा र टोरन्टोको अवस्था झनै खराब भएको अधिकारीहरूले जनाएका छन् । क्यानडाका अधिकारीहरूले अहिलेको डढेलो हालसम्मकै ठूलो भएको बताएका छन् । टोरन्टोकी यिली माले वायु प्रदूषणका कारण बाहिरी घुमघामको योजना रद्द गरेको बताइन् । मैले कोरोनाका कारण लगाएको मास्क एक वर्षदेखि हटाएको थिएँ, अहिले फेरि लगाउन सुरु गरेको छु, उनले भनिन् । अमेरिकी अधिकारीहरूले उत्तरी अमेरिकाका लाखौं स्थानीयलाई घरबाहिर रहँदा अनिवार्य मास्क लगाउन आग्रह गरेका छन् । गत बुधबार अमेरिकाको न्युयोर्क र क्यानडाको ओटावामा वायु प्रदूषण भयावह रूपमा देखिएको थियो, जुन सिलसिला अझै रोकिएको छैन । डढेलोका कारण भएको वायु प्रदूषण यस साताभरि नै रहने अनुमान गरिएको छ । वायुमण्डलमा फैलिएको धूवाँले कम भिजिबिलिटी हुँदा हवाई उडानहरू पनि स्थगित भएका छन् । अमेरिकाको फिलडेल्फियाको अन्तर्राष्ट्रिय विमानस्थल बन्द गरिएको छ भने अर्को गार्डिया विमानस्थलमा पनि उडानहरूमा ढिलाइ भएको थियो । अमेरिकाको संघीय उड्डयन प्रशासनले उडानहरूमा ढिलाइ हुने जानकारी दिएको थियो । न्युयोर्क, वासिङ्टन डीसी, फिलडेल्फिया, न्युजर्सी र सेराल्टमा यस्तो समस्या भएको प्रशासनले जनाएको हो । क्यानडामा डढेलो फैलिएको क्षेत्रका २० हजारभन्दा बढी स्थानीयलाई सुरक्षित स्थानमा लगिएको छ । जसमध्ये ११ हजार ४ सय जना क्युबेकको बासिन्दा भएको स्थानीय सञ्चारमाध्यमले जनाएका छन् । क्यानडाका प्रधानमन्त्री जस्टी ट्रुडोले बुधबार अमेरिकी राष्ट्रपति जो बाइडेनसँग वायु प्रदूषणबारे फोन वार्ता गरेका छन् । प्रधानमन्त्री ट्रुडोले सहकार्यका लागि बाइडेनलाई धन्यवाद दिँदै जलवायु परिवर्तनको असरबारे मिलेर काम गर्नुपर्नेमा जोड दिएको उनको सचिवालयले उल्लेख गरेको छ ।वैज्ञानिकहरूले जलवायु परिवर्तनका कारण सुक्खा र गर्मी बढ्दा क्यानडाको डढेलोलाई झनै मद्दत मिलेको बताएका छन् । यस्तै प्रशान्त महासागरमा एल निनो सक्रिय भएकाले आगामी सिजन झनै खराब हुन सक्ने वैज्ञानिकहरूको भनाइ छ । एल निनो प्रशान्त महासागरबाट बहने हावासँग जोडिएको मौसमी घटना हो । यस्तो अवस्था हरेक २ देखि ७ वर्षको बीचमा आउने गर्छ, जसले क्यानडामा अधिक गर्मी र सुक्खा बनाउने अनुमान गरिएको छ । सन् २०१४१६ को बीचमा लामो समय सुक्खा हुनुको कारण एल निनोलाई मानिएको थियो । अमेरिकी वैज्ञानिकहरूले एल निनोको प्रभावका कारण सन् २०२४ हालसम्मकै सबैभन्दा धेरै गर्मी भएको वर्ष बन्न सक्ने बताएका छन् । यसका कारण डढेलो बढ्ने पनि उनीहरूको भनाइ छ । यसको सबैभन्दा बढी असर अस्ट्रेलियामा पर्ने र विश्वको तापमान पनि बढाउने वैज्ञानिकहरूले जनाएका छन् ।"
छोटकरी,"बाँध भत्किएको क्षेत्रमा पुगे जेलेन्स्कीयुक्रेन (एजेन्सी) युक्रेनका राष्ट्रपति भोलोदिमिर जेलेन्स्की खेरसोन सहरस्थित बाँध भत्किएको क्षेत्रको भ्रमणमा पुगेका छन् । बाँध भत्किएपछि आएको बाढीमा शवहरू तैरिरहेको उनले बताएका छन् । उनले युक्रेनी उद्धारकर्तालाई रुसी सैन्य बलले गोली हानेको पनि आरोप लगाएका छन् । मंगलबार दक्षिण युक्रेनको निप्रो नदीमा रहेको नोभा काखोभ्का नामको विशाल बाँधमा विस्फोट भएको थियो, जसका कारण त्यहाँका हजारौं स्थानीय विस्थापित भएका छन् । बाँध भत्किनुमा रुस र युक्रेनले एक अर्कालाई दोष दिएका छन् । हालसम्म उक्त घटनामा मृत्यु हुनेको यकिन संख्या सार्वजनिक भएको छैन ।भारतीय कुस्ती खेलाडीको प्रदर्शन स्थगितनयाँदिल्ली (एजेन्सी) भारतमा आन्दोलनरत कुस्ती खेलाडीको प्रदर्शन स्थगित भएको छ । गत अप्रिल २३ देखि आन्दोलन गर्दै आएका खेलाडीहरूले खेलमन्त्रीसँग भेट गरेपछि केही दिनका लागि प्रदर्शन रोक्ने निर्णय गरेका हुन् । भारतीय कुस्ती महासंघका अध्यक्ष बृजभूषण शरण सिंहले यौन दुर्व्यवहार गरेको भन्दै उनीहरूले कारबाहीको मागसहित आन्दोलन थालेका थिए । भारतका खेलमन्त्री अनुराग ठाकुरले आरोपित सिंहविरुद्ध जुन १५ भित्र आरोपपत्र दायर गर्ने आश्वासन दिएपछि प्रदर्शन रोकिएको हो । सरकारले यस मामिलामा अनुसन्धान गर्नका लागि जुन १५ सम्मको समय मागेको छ, तबसम्म खेलाडीले प्रदर्शन गर्ने छैनन्, आन्दोलनरत कुस्ती खेलाडीले साक्षी मलिकले पीटीआईसँग भनेकी छन् । सिंह सत्तारूढ भाजपाबाट लोकसभा सांसद हुन् । उनीमाथि यौनहिंसाको आरोप लगाई कुस्तीका चर्चित खेलाडीहरू साक्षी मलिक, विनेश फोगाट र बजरंग पुनिया धर्नामा बसेका थिए । प्रहरीले सिंहविरुद्ध उजुरीसमेत लिन नमानेपछि धर्ना बस्नुपरेको खेलाडीहरूको भनाइ थियो । फ्रान्समा बालबालिकामाथि छुरा प्रहारपेरिस (एएफपीरासस) फ्रान्सेली आल्प्सको एन्नेसी सहरमा एक जना वयस्कसहित छ जना बालबालिकामाथि छुरा आक्रमण भएको छ । बिहीबार बिहान सहरको ताल नजिकैको उद्यानमा चक्कु बोकेर हिँडेका एक व्यक्तिले एक जना वयस्क र तीन वर्ष उमेर समूहका बालबालिकामाथि अन्धाधुन्ध आक्रमण गरेर घाइते बनाएको एएफपीलाई जनाएको छ । आक्रमणकारीलाई पक्राउ गरिएको छ । आक्रमणमा घाइते भएकामध्ये तीन जनाको अवस्था गम्भीर रहेको सुरक्षा स्रोतले बताएको छ । फ्रान्सेली सञ्चारमाध्यममा आक्रमणको खबर सार्वजनिक भएपछि राष्ट्रिय संसद्का सदस्य एक मिनेट मौन भएका थिए । आक्रमणकारी फ्रान्समा शरण चाहने सिरियाली नागरिक भएको बताइएको छ । यसैबीच, राष्ट्रपति इम्यानुएल म्याक्रोंले आक्रमणको निन्दा गर्दै घाइतेहरूको शीघ्र स्वास्थ्यलाभको कामना गरेका छन् ।"
नश्ल सुधार गर्न डेढ वर्षमा विदेशबाट १०७ गाईसाँढे,"(काठमाडौं)नश्ल सुधार गर्न उद्देश्यले डेढ वर्षमा १ सयभन्दा बढी बाच्छी र साँढे आयात गरिएको छ । सरकारसँग पुरानो अभिलेख नभए पनि पछिल्लो डेढ वर्षमा १ सय ७ बाच्छी र साँढे आयात गरिएको हो । भारतले निःशुल्क दिने भनिएका १५ मुर्रा राँगो आएपछि सरकारी तथ्यांकमा आयातको संख्या १ सय २२ पुग्नेछ । उन्नत नश्ल सुधारका लागि पछिल्लो समय दक्षिण कोरियाबाट १ सय १ बाच्छी र साँढे र अमेरिकाबाट ६ वटा साँढे आयात भएका छन्, कृषि तथा पशुपन्छी विकास मन्त्रालयका प्रवक्ता प्रकाशकुमार सञ्जेलले भने, भारतबाट पनि मुर्रा जातका १५ वटा राँगो आउनेछन् ।गत पुसमा दक्षिण कोरियाले नेपाल सरकारलाई साढे ५६ करोड बराबरका एक सय बाच्छी र २० वटा साँढे उपहार दिएको थियो । यसमा हेफर इन्टरनेसनल नेपाल र हेफर इन्टरनेसनल कोरियाले सहयोग गरेका थिए । तीमध्ये १ सय १ वटा आइसकेका छन् । डेढ वर्षअघि (०७८ फागुन) मा अमेरिकाबाट बाच्छी र साँढे आयात गरिएको थियो । व्यावसायिक गाईपालन गरी किसानको जीवनस्तर अभिवृद्धि गर्न भन्दै विश्व बैंकको सहयोगमा नेपाल लाइभस्टक सेक्टर इनोभेसन आयोजना अमेरिकाबाट ती बाच्छी र साँढे ल्याइएको थियो । एउटा साँढेको मूल्य १८ लाखभन्दा बढी परेको थियो । अमेरिकाबाट ल्याइएका साँढेबाट होलस्टिन, जर्सी र स्थानीय जातका गाईलाई कृत्रिम गर्भाधान गराई उत्पादित सिमेन किसानलाई वितरण गर्ने जनाइएको थियो । अमेरिकाबाट आयात भएकामध्ये ६ वटा राष्ट्रिय पशु प्रजनन कार्यालय पोखरामा राखिएको छ । ४ मध्ये ३ वटाले सिमेन उत्पादन सुरु गरेको प्रजनन कार्यालय पोखरा प्रमुख जगदीश पाण्डेयले बताए । गत बैशाख (२ महिना) यता सिमेन संकलन थालेका छौं । १० हजार डोज भण्डार भएपछि किसानलाई वितरण सुरु गर्छौं, पाण्डेयले भने, सिमेनको डोज काठमाडौं, धनुषा र पाल्पाको रुटमा पठाउनेछौं । कोरियाबाट उपहारस्वरूप आएका ६ वटा बहर (साँढे) र ९ वटा बाच्छी पोखरामा राखिएको छ । ती बाच्छी र साँढे प्रजननका लागि योग्य हुने क्रममा रहेको कार्यालयले जनाएको छ । बहर पनि योग्य हुँदै छ, अहिले १०११ महिनाका भए । १८ महिनापछि सिमेनका लागि तालिम सुरु हुन्छ, उनले भने । अमेरिकाबाट आयात भएका दुइटा साँढे राष्ट्रिय पशु प्रजनन कार्यालय लहानमा राखिएका छन् । तीबाट सिमेन संकलन सुरु भइसकेको छ । अमेरिकाबाट आयात भएका साँढेबाट डेढ महिनामा करिब ५ हजार डोज सिमेन संकलन भएको छ । कोरियाबाट आएका साँढेबाट भने भर्खर सिमेन संकलन सुरु भएको छ, यसमा करिब १५ सय डोज संकलन भएको छ, राष्ट्रिय पशु प्रजनन कार्यालय लहान प्रमुख शिवनाथ महतोले भने, ती सिमेन सिराहादेखिका पूर्व १६ जिल्लामा बाँड्छौं । बारा र पर्सासम्म पनि वितरण गरिने उनले जनाए । लहानमा मुर्रा जातका राँगा पनि छन् । ती भारतकै हुन् । खुला सीमाका कारण तराईका केही किसानले मुर्रा पालेका छन् । भारतबाट सर्टिफाइड भएका मुर्रा राँगो लागेका भैंसीले एक बेतमा ४ हजार लिटरभन्दा बढी दिन्छन् । त्यही भएर भारत सरकारबाट माग गरेका थियौं, महतोले भने । एक दशकअगाडि पनि साँढे, बेयर बोकालगायत पशु आयात गर्ने गरिएको थियो । तर यस विषयमा सरकारी आँकडामा रेकर्ड छैन । ०३३३४ सालमा कृषि वर्ष मनाइयो, त्यस बेला पनि भारतबाट ठूलो संख्यामा जर्सी गाई, साँढे, भैंसी, राँगो, बोकालगायत पशु आयात गरिएको थियो, पशुसेवा विभागका सूचना अधिकारी चन्द्र ढकालले भने, तर त्यो इतिहास भइसक्यो । रेकर्डमा छैन । सन् २००० मा पाकिस्तानबाट रेड सिन्धी गाई आयात गरिएको थियो । तर, संख्या यकिन नभएको ढकालले बताए । नेपालमा मुर्रा राँगो नभएका होइनन् । केही किसानले पालेका छन् । खुला सीमाका कारण भारतबाट भैंसी ल्याएर पालेको पनि देखिन्छ । ०६९७० बाट भने नश्ल सुधार प्रयोजनकै लागि आयातको प्रयास भएको छ, उनले भने । नश्ल सुधारकै लागि अस्ट्रेलियाबाट एक बोयर बोका र अमेरिकाबाट १० वटा सानान जातका बाख्रा पनि आयात गरिएको थियो । ती बाख्रा र बोकालाई नार्क, कैलाली, बन्दीपुर, नेपालगन्ज आदि स्थानमा पठाइएको बताइएको छ । राम्रो परीक्षण गरिएका पशु आयात हुँदा उत्पादन र उत्पादकत्व बढ्छ, सूचना अधिकारी ढकालले भने । भारतबाट उपहारस्वरूप आउन लागेका मुर्रा राँगो भने पहिलो पटक हो । यसको सिमेन प्रयोग भएको भैंसीको दूध उत्पादन र उत्पादकत्व बढ्नेमा आशावादी हुन सकिने विभागले जनाएको छ ।वस्तुगत सहायतास्वरूप प्राप्त हुने उच्च प्रजनन मानका १५ राँगोबाट ३ वर्षपछि वार्षिक कम्तीमा १५ लाख डोज वीर्य उत्पादन हुने जनाएको छ । यसले कम्तीमा १ लाख भैंसीमा कृत्रिम गर्भाधान गराई नश्ल सुधार हुने दाबी छ । मन्त्रालयका अनुसार पछिल्लो समय दूध दिने गाई, भैंसीको संख्या र दूध उत्पादन बढेको छ । आर्थिक वर्ष ०७७७८ मा गाईको संख्या १२ लाख ९ हजार ४१ थियो । ०७८७९ मा यस्तो संख्या बढेर १२ लाख २३ हजार ६१ पुगेको छ । आर्थिक वर्ष ०७७७८ मा १६ लाख ३० हजार ६ सय ४२ भैंसी रहेकामा ०७८७९ मा १६ लाख ६६ हजार ८ सय २७ पुगेको जनाइएको छ । संख्या बढेसँगै दूध उत्पादनमा पनि केही सुधार भएको मन्त्रालयको तथ्यांक छ । ०७७७८ मा १० लाख ६० हजार ४ सय ८७ टन गाईको दूध उत्पादन भएकामा ०७८७९ मा ११ लाख १ हजार ८ सय १२ टन पुगेको मन्त्रालयले जनाएको छ । भैंसीको दूध पनि १४ लाख १९ हजार ४ सय १२ टनबाट बढेर १४ लाख ६४ हजार ८ सय २ टन उत्पादन भएको छ । तर खपत बढेकै कारण हरेक वर्ष दूध अभाव भइरहेको छ ।"
सिमेन्ट र क्लिंकर निर्यातले व्यवसायीमा थप्यो उत्साह,"अहिले बजार विस्तार हुँदै भारतको उत्तर प्रदेशका गोरखपुर, कानपुर, लखनउ, बनारसलगायतका सहरमा पुगेको छ । बिहारको पटनादेखि मेरुसरायसम्म बिक्री विस्तार भएको छ । नेपालको चुरे पहाडमा उपलब्ध चुनढुंगाबाट उत्पादित सिमेन्टको गुणस्तर भारतबाट आयातित क्लिंकरको भन्दा धेरै राम्रो मानिएको छ । भारतको उत्तर प्रदेश र बिहारका सिमेन्ट उद्योगलाई कच्चा पदार्थ क्लिंकर बनाउन नेपालको चुनढुंगा प्रयोग गरी उत्पादन गर्ने उद्योगलाई भन्दा धेरै ढुवानी भाडा लाग्नाले उत्पादन लागत महँगो पर्छ । नेपाली क्लिंकर पनि नेपालसँगको सिमानादेखि झन्डै ४ सय किमि पर भारतमा रहेको सिमेन्ट उद्योगसम्म बिक्री हुने गरेको छ । उत्तर प्रदेशको गोरखपुर, बनारस, कानपुर र बिहारको पटनामा सिमेन्ट उद्योग सञ्चालनमा छन् । ती उद्योगले आफ्नो देशको नजिकको खानीबाट उत्पादित क्लिंकर ल्याउँदा टाढा पर्ने र नेपाल नजिक भएका कारण ढुवानी सस्तो भई लागत कम पर्ने भएकाले नेपालबाट मगाउने गरेका हुन् । सिमेन्टको कच्चा पदार्थ क्लिंकर उत्पादन गर्न आवश्यक चुनढुंगा खानी भारतमा नेपालभारत सिमानादेखि सबैभन्दा नजिक भनेको उत्तर प्रदेशको उद्योगका लागि मध्यप्रदेशको सतना स्थानमा रहेको व्यवसायी बताउँछन् । यो स्थान सिमानादेखि झन्डै ७ सय किमिको दूरीमा छ । बिहारका उद्योगका लागि नजिकको चुनढुंगाको खानी लगभग उत्तिकै दूरीमा रहेको छत्तिसगढमा छ । नेपालसँग जोडिएको भारतको पश्चिम बंगालमा पनि नजिकको खानी मेघालयमा मात्र छ । नेपालमा भने नजिकको चुनढुंगाको खानी सिमानादेखि २५ देखि ४० किमिसम्मको दूरीमा छन् । भैरहवा नाकामा निर्माणाधीन आईसीपी (एकीकृत भन्सार जाँच चौकी) लाई रेलवेबाट जोड्ने हो भने ढुवानी भाडा अझ सस्तो पर्ने भएकाले भारतीय टाढाका बजारसम्म बिक्री गर्न सकिने अवसर अझ बढी छ, अग्रवालले भने, यसका लागि सरकारी पहल जरुरी छ । एक दशकअघिसम्म नेपालमा वार्षिक ६५ अर्ब रुपैयाँभन्दा धेरै मूल्यको क्लिंकर आयात हुने गरेको भन्सार विभागको तथ्यांक छ । ०७४०७५ मा ३५ अर्ब रुपैयाँभन्दा धेरैको आयात भएको थियो । नेपालमा क्लिंकर उत्पादन सुरु भएसँगै भारतबाट आयात घट्दै गएर ०७६०७७ देखि क्लिंकरमा नेपाल आत्मनिर्भर भएको हो । भैरहवा भन्सार हुँदै ०७३७४ मा ९ अर्ब ८ करोड ४२ लाख रुपैयाँ बराबरको क्लिंकर आयात भएको थियो भने ०७४७५ मा यो परिमाण घटेर ५ अर्ब ६८ करोड ८४ लाख रुपैयाँ बराबरको आयात भएको थियो ।अर्का निर्यातकर्ता पाल्पा सिमेन्ट उद्योगका सञ्चालक राजेश अग्रवाल पनि आफ्नो उत्पादन भारतीय गुणस्तर मापदण्डअनुरूपको कायम भएकाले निर्यातमा कुनै समस्या नभएको दाबी गर्छन् । सुरुवाती समयमा कम परिमाणमा गरिएको निर्यातलाई क्रमशः त्यहाँ बजार विस्तार हुँदै गएपछि बढाउँदै छौं, उनले भने, निकासीको प्रक्रिया उत्साहजनक छ ।"
घोराही सिमेन्ट पनि निर्यात हुँदै,"नौ वर्षदेखि सञ्चालनमा आएको दाङको घोराहीस्थित घोराही सिमेन्ट उद्योगले पनि आफ्नो उत्पादन भारत निकासीको तयारी थालेको छ । उद्योगले सिमेन्ट र क्लिंकर दुवै उत्पादन गर्छ । छ साताअघि परीक्षणका लागि क्लिंकर भारत निकासी गरिसकिएको उद्योगले जनाएको छ । परीक्षणका रूपमा १ हजार २ सय टन क्लिंकर निर्यात गरिएकामा त्यसको माग अत्यधिक मात्रामा भारतबाट आउन थालेको उद्योगको भनाइ छ । आउदो असारभित्रै आफ्नो ओपीसी सिमेन्ट भारत निकासीको तयारीमा रहेको उद्योगका सञ्चालक आदित्य संघईले जनाए । हामी सिमेन्ट निकासीको तयारीमा जुटेका छौं, उनले भने, भारतको गुणस्तर विभागबाट अनुमतिपत्र आउना साथ निकासी सुरु हुन्छ । भारतको गुणस्तर विभागबाट अनुमतिपत्र आउने क्रममा रहेको पनि उनले प्रस्ट्याए । नेपालस्थित गुणस्तर विभागबाट गुणस्तर चिह्न लिएका उद्योगले भारतमा सिमेन्ट निकासी गर्नुपरे उताबाट पनि गुणस्तर चिह्न लिनुपर्छ । कृष्णनगर वा नेपालगन्ज नाका हुँदै प्रारम्भमा भारतको उत्तरप्रदेशका विभिन्न स्थानमा त्यहाँका व्यापारीमार्फत सिमेन्टको बिक्री सुरु गरिने संघईले जनाए । हाम्रो क्लिंकर परीक्षणकालमै भारतबाट माग बढ्नुले उत्साहित बनाएको छ, उनले भने, नेपाली क्लिंकर र सिमेन्ट दुवैको गुणस्तर राम्रो छ । सीमावर्ती भारतीय भूभाग नजिकमा क्लिंकर खानी नभएकाले नेपाली उत्पादनले भारतमा बजार पाउन सहज भएको हो ।"
माथिल्लो अरुणमा लगानी गर्न विश्व बैंक सकारात्मक,"(काठमाडौं)माथिल्लो अरुण आयोजनामा लगानी गर्न विश्व बैंक सकारात्मक देखिएको छ । १०६१ मेगावाट क्षमताको अर्धजलाशययुक्त आयोजना माथिल्लो अरुणमा लगानीका लागि विश्व बैंक सकारात्मक देखिएको हो । आयोजनामा लगानी जुटाउन बिहीबार अर्थ मन्त्रालयमा छलफल भएको छ । अर्थ मन्त्रालयले विश्व बैंक, एसियाली विकास बैंक (एडीबी), जापान सहयोग नियोग (जाइका), जर्मनी सरकार, ओपेक फन्ड, युरोपियन युनियन, युरोपियन लगानी बैंक, कुवेत फन्ड, साउदी विकास फन्डलगायत दातृ निकायका प्रतिनिधिसँग छलफल गरेको हो । छलफलमा विश्व बैंक दक्षिण एसिया क्षेत्रका उपाध्यक्ष मार्टिन रेजर र पूर्वाधार क्षेत्र हेर्ने उपाध्यक्ष वांग्जी चेनको पनि सहभागिता थियो ।छलफलमा अर्थमन्त्री प्रकाशशरण महतले विश्व बैंक माथिल्लो अरुणमा लगानी गर्नु सकारात्मक भएको प्रतिक्रिया दिए । हामीले अरुण तेस्रोमै विश्व बैंकको लगानी चाहेका थियौं । विश्व बैंक पनि लगानी गर्न तयार थियो । तर विविध कारणले लगानी हुन सकेन, मन्त्री महतले भने, अहिले माथिल्लो अरुणमा लगानीका विषयमा सकारात्मक छलफल हुँदा निकै खुसी लागेको छ ।महतले जलाशययुक्त दूधकोशी जलविद्युत् परियोजनामा एडीबीले चासो राखेको भन्दै लगानीको प्रक्रिया छिटो अगाडि बढाउन आग्रह गरे । अहिले पनि नेपालले सुक्खायाममा भारतबाट बिजुली आयात गर्नुपरेको छ, महतले भने, त्यसैले हामीलाई धेरै जलाशययुक्त योजना आवश्यक छन् । प्रधानमन्त्रीको भारत भ्रमणले पनि नेपालमा उत्पादित १० हजार मेगावाट बजार सुनिश्चित गरेको छ । हामी आन्तरिक बजार बढाउँदै पेट्रोलियम पदार्थको उपभोग घटाउने क्रममा छौं । त्यसैले जलविद्युत् उत्पादन र निर्यातलाई बढाएर व्यापार घाटा घटाउने योजनामा छौं । छलफलमा ऊर्जामन्त्री शक्ति बस्नेतले नेपालमा जलविद्युत् उत्पादन र यसको प्रभावबारे चर्चा गरे । छलफलमा एडीबी, जाइका र साउदी फन्डका प्रतिनिधिले माथिल्लो अरुणमा लगानी गर्न इच्छुक रहेको बताएका थिए । जर्मनी सरकारका प्रतिनिधिले भने परियोजनामा हुने प्रगतिका आधारमा ट्रान्समिसन लाइनमा लगानी गर्न आफूहरू इच्छुक रहेको बताएको मन्त्रालयले जानकारी दिएको छ । माथिल्लो अरुण जलविद्युत् परियोजनाको काम सम्पन्न गर्न १ अर्ब ८० करोड अमेरिकी डलर लागत लाग्ने अनुमान छ । त्यसमध्ये ८५ करोड डलर आन्तरिक स्रोतबाट जुटाउने योजना छ । परियोजना निर्माणका लागि गर्नुपर्ने तयारीका जग्गा अधिग्रहण, रूख कटानलगायत धेरैजसो काम सकिएका छन् । सन् २०२५ जुलाईबाट परियोजना निर्माण सुरु गर्ने गरी काम अगाडि बढिरहेको मन्त्रालयले जारी गरेको विज्ञप्तिमा उल्लेख छ । अब प्रत्येक इच्छुक दातृ पक्षसँग वित्तीय योजना र ऋणका सर्त तथा ब्याजदरबारे आन्तरिक छलफल गर्ने तयारी रहेको मन्त्रालयले जनाएको छ ।"
साढे ३ अर्ब लगानीमा बुटवलमा केबलकार,"(रूपन्देही)आन्तरिक र भारतीय पर्यटकलाई लक्ष्य गर्दै तराईसँग पाल्पाको पहाड जोड्ने गरी बुटवलमा लुम्बिनी केबलकार सञ्चालनमा आएको छ । प्रधानमन्त्री पुष्पकमल दाहालले बिहीबार केबलकार उद्घाटन गरे । एक साताअघिदेखि नियमित सञ्चालनमा आएको केबलकारले बुटवलमाथिको पाल्पाको वसन्तपुर डाँडामा आन्तरिक पर्यटकको भीड लाग्न थालेको छ । केबलकार र डाँडोमा स्थापित कामाख्यादेवीको मन्दिरले वसन्तपुर पर्यटकीय गन्तव्य पनि बनेको छ ।भारतीय पर्यटक भित्र्याउन र भारतसँगको सम्बन्ध विस्तार गर्न पनि केबलकारले सहयोग गर्ने प्रधानमन्त्री दाहालले बताए । हामीले केबलकारको माध्यमबाट भारतीय पर्यटक भित्र्याउने, उनीहरूको बसाइ लम्ब्याउने र जनस्तरको सम्बन्ध कायम गर्ने प्रयासमा लाग्नुपर्छ, उनले भने, बुटवलमा त्यस्ता काम केबलकारले गर्नेछ । लुम्बिनी केबलकार प्रालिले साढे ३ अर्ब रुपैयाँ लागतमा बुटवल उपमहानगरपालिका३ बमघाटमा तल्लो र पर्यटकीय स्थल तिनाउ गाउँपालिका३ वसन्तपुर पाल्पामा माथिल्लो स्टेसन निर्माण गरेर लुम्बिनी केबलकार सञ्चालनमा ल्याएको हो ।०६० सालदेखि प्रक्रिया अघि बढेको केबलकारको ०७७ फागुन १ मा केपी शर्मा ओलीले शिलान्यास गरेका थिए । लुम्बिनी केबलकार प्रालिमा आईएमई ग्रुपको ७५ प्रतिशत र बुटवलका उद्योगी व्यवसायीको २५ प्रतिशत लगानी छ । निर्माण सकेर सबै प्राविधिक परीक्षणपछि केबलकार सञ्चालनमा ल्याइएको लुम्बिनी केबलकार आयोजनाका प्रोजेक्ट म्यानेजर गोकुल साउदले बताए । केबलकारको टप स्टेसनमा कामाख्यादेवीको मन्दिर, खाजा नास्ताका लागि रेस्टुरेन्टलगायतका संरचना तयार भएका छन् । जिपलाइन, स्विमिङ पोखरी, पाँचतारे होटललगायत संरचना दोस्रो चरणमा निर्माण हुनेछन् । वसन्तपुरमा भारतको गुवाहाटीमा रहेको कामाख्यादेवीको मन्दिरलाई त्यहाँकै शैली र आकृतिमा निर्माण गरिएको छ । गुवाहाटीबाटै ल्याएर देवीको मूर्ति प्राणप्रतिष्ठा गरिएको हो । मुख्य मन्दिरको माथि रहेको गजुर शक्तिको प्रतीकका रूपमा छ भने गुम्बा आकारको स्वरूपलाई शिवको प्रतीकका रूपमा निर्माण गरिएको छ । बिहीबार केबलकार उद्घाटनका अवसरमा भारतको उत्तर प्रदेशका पूर्वमुख्यमन्त्री जगदम्बिका पाल पनि आएका थिए । उत्तर प्रदेशको २० करोड जनसंख्यामध्ये आधासँग बुटवलले जनस्तरको सम्बन्ध विस्तार गर्नु जरुरी रहेको उनले बताए । प्रधानमन्त्री दाहालले पनि कामाख्यादेवी मन्दिरमा पूजाआजा गरेका थिए ।निर्माणका सबै काम सकेर केबलकार सञ्चालनमा आएको छ, साउदले भने, बुटवलबाट १० मिनेटको केबलकार यात्रामा तराई, पहाड तथा हिमालको अनुभव र दृश्यावलोकन सम्भव भएको छ । बुटवलको ४० डिग्री गर्मीबाट १० मिनेटमै २५ देखि ३० डिग्रीसम्मको चिसोमा पुग्न सकिने भएकाले आन्तरिक पर्यटकको भीड लाग्न थालेको उनले बताए । मनोकेबल डिट्याचेबल गोन्डुला (बाकस) सिस्टम रहेको केबलकारले २४ गोन्डुलामा प्रतिगोन्डुलामा ८ जनाका दरले दैनिक ६ हजार यात्रुलाई ओसारपसार गर्ने उनको भनाइ छ । साढे २ किलोमिटरको दूरीमा केबलकारका ९ वटा टावर छन् । सरकारले केबलकार सञ्चालनका लागि ६२७ हेक्टर वन क्षेत्र २५ वर्षसम्म भोगाधिकार दिएको छ ।लुम्बिनी केबलकारको स्टेसन रहेको बमघाट तराई र पहाडको संगमस्थल हो । केबलकारको तल्लो स्टेसन समुद्री सतहबाट २ सय ३० र माथिल्लो स्टेसन ९ सय ४० मिटरको उचाइमा छ । पहाडकै फेदीमा रहेको बमघाटदेखि बेलहिया नाका २९ किमि दूरीमा छ । बेलहियादेखि भारतको गोरखपुरसम्मको दूरी १ सय ७४ किमि छ । चैतदेखि असोजसम्म भारत, भैरहवा र बुटवलमा प्रचण्ड गर्मी हुन्छ । तर, पहाडको फेदीमा रहेको बुटवलको बमघाटबाट १० मिनेटमा साढे २ किमि दूरीमा रहेको वसन्तपुर डाँडामा चढ्दा शीतलता अनुभूति हुन्छ । भारतदेखि भैरहवा र बुटवलको गर्मी छल्न केबलकारको टप स्टेसन नेपालकै उत्कृष्ट गन्तव्य बन्ने नेपाल उद्योग वाणिज्य महासंघका अध्यक्ष एवं लुम्बिनी केबलकार प्रालिका अध्यक्ष चन्द्र ढकालले बताए । लुम्बिनी केबलकार ढकालको स्वामित्वमा रहेको आईएमई ग्रुपको अगुवाइमा सञ्चालन भएको हो । भारतबाट गर्मी छल्न आउने र लुम्बिनीमा विभिन्न देशबाट आउने पर्यटकको बसाइ लम्ब्याउन केबलकार र वसन्तपुर डाँडालाई उत्कृष्ट पर्यटकीय क्षेत्र बनाउने गरी हामी अघि बढिरहेका छौं, उनले भने ।"
अर्थ संक्षेप,"ग्लोबल आईएमई बैंकलाई इनोभेसन अवार्ड काठमाडौं (कास) इन्फोसिस फिनाकल इनोभेसन अवार्ड२०२३ बाट ग्लोबल आईएमई बैंक सम्मानित भएको छ । फिनाकल १० कोर बैंकिङको कार्यान्वयनपछि बैंकले ग्राहक केन्द्रित सेवामा नवीनतम सोचका साथ उत्कृष्ट प्राविधिक रूपान्तरण (डिजिटल ट्रान्सफर्मेसन) गरेकामा बैंकलाई ट्रान्सफर्मेसन एक्सिलेन्स विधाअन्तर्गत सर्वोत्कृष्ट घोषित गरिएको हो । इन्फोसिस फिनाकल इनोभेसन अवार्ड बैंकिङ टेक्नोलोजी क्षेत्रको एक प्रतिष्ठित अन्तर्राष्ट्रिय पुरस्कार हो । प्राविधिक रूपान्तरण, यसको सही प्रयोग तथा टेक्नोलोजीमा सिर्जनशीलताजस्ता विषयलाई आधार मानेर यो अवार्ड प्रदान गर्ने गरिएको बैंकले जनाएको छ । ग्लोबल आईएमई बैंकका देशका सबै जिल्लामा कुल ३५७ शाखा कार्यालय सञ्चालनमा छन् । त्यस्तै ३५७ एटीएम, ३२२ शाखारहित बैंकिङ सेवा सञ्चालनमा छन् । मेटलाइफको बिमा शुल्क संकलनका लागि डिजिटल स्ट्यान्डिङ इन्स्ट्रक्सन काठमाडौं (कास) मेटलाइफ नेपालले बिमा शुल्क संकलनका लागि क्लियरिङ हाउस र स्ट्यान्डर्ड चार्टर्ड बैंकसँगको सहकार्यमा डिजिटल स्ट्यान्डिङ इन्स्ट्रक्सन (ईम्यान्डेट) सुविधा ल्याएको छ । क्लियरिङ हाउसको राष्ट्रिय भुक्तानी इन्टरफेससँग आफ्नो प्रणालीलाई एकीकृत गरी कम्पनीले यो सेवा सञ्चालनमा ल्याएको हो । यस व्यवस्थासँगै, मेटलाइफ नेपालका ग्राहकले आफ्नो बिमा शुल्क भुक्तानीका लागि डिजिटल स्ट्यान्डिङ निर्देशनमा आधारित ईम्यान्डेट सुविधाको सदस्यता लिएर झन्झटमुक्त तरिकाले भुक्तानी गर्न सक्ने कम्पनीले जनाएको छ । यस सुविधाको सदस्यता लिएर ग्राहकले बिमा शुल्क भुक्तानीको निर्धारित मितिमा बैंक खाताबाट रकम प्रत्यक्ष भुक्तानी गर्न अनुमति दिन सक्नेछन्, मेटलाइफले जारी गरेको विज्ञप्तिमा भनिएको छ, मेटलाइफ नेपालको पोर्टलमा लगइन गरेपछि ग्राहकले आवश्यक अनिवार्य जानकारी (भुक्तानी अन्तराल र रकम) समावेश गराई, दर्ता भएपछि सुविधाको प्रक्रिया पूरा हुनेछ ।"
टाइमकार्डले यात्रुलाई सास्ती,"(रामेछाप)दुर्घटना कम गराउने बहानामा प्रहरीले बीपी राजमार्गका ठाउँठाउँमा लगाएको टाइमकार्डले सार्वजनिक सवारीसाधनका यात्रु अनावश्यक कष्ट व्यहोर्न बाध्य छन् । यो सुनकोशी किनारको मार्ग हो । ३५ डिग्री तापक्रमको उखरमाउलो गर्मीमा बिरामी, अशक्त र वृद्धवृद्धालाई लिएर हुइँकिने भाडाका गाडी टाइमकार्डका कारण ठाउँठाउँमा रोकिएका देखिन्छन् । राजमार्गमा असीमिति गतिमा हुइँकिने सार्वजनिक सवारीसाधनलाई सम्भावित दुर्घटना कम गर्न प्रहरीले टाइमकार्ड लागू गर्दै आएको छ । टाइमकार्डको बेवास्ता गर्दै तोकिएको समयभन्दा चाँडो गन्तव्यमा पुगेमा चर्को जरिवाना लगाउने गरिएको छ । नदीतीरको प्रचण्ड गर्मीमा सडकछेउमा समय गुजार्नुपर्दा सर्वसाधारण यात्रुले सास्ती व्यहोर्नुपरेको छ । निजी र सरकारी साधनलाई भने निर्बाध कुद्न दिइएको छ । प्रहरीको उक्त व्यवहारको सर्वत्र निन्दा हुन थालेको छ । यो हदैसम्मको ज्यादती भयो, वाग्मती प्रदेशका सांसद आनन्दकुमार श्रेष्ठले भने, कोही मजाले यात्रा गर्ने अनि जो निम्सरो छ, जसले भाडाको गाडी प्रयोग गर्नुपर्छ, जो अशक्त छ, त्यसैले थप पीडा हुने व्यवहार सहनुपर्ने ? यो भएन । उनले खुर्कोटबाट सामान्यतया ३ घण्टा लाग्ने काठमाडौंको यात्रा टाइमकार्डर्कै कारण ४ घण्टाभन्दा बढी लाग्ने बताए । बीपी राजमार्गका व्यवसायीसँगको मिलेमतोमा प्रहरीले विभिन्न ३ ठाउँमा टाइमकार्ड लगाएको हो । सिन्धुलीको खुर्कोटबाट नेपालथोकसम्म, काभ्रेको मंगलटारदेखि भकुन्डेबेंसीसम्म र भकुन्डेबेंसीदेखि काभ्रे भन्ज्याङसम्म टाइमकार्ड लागू छ । टाइमकार्डमा समय नलेखाई यात्रा गर्ने भाडाका यात्रुवाहक साधनले एक पटकमा १ हजार ५ सय रुपैयाँसम्म जरिवाना तिर्नुपर्ने बाध्यता छ । कुनै बेला हामी बिरामी बोकेर हिँडिरहेका हुन्छौं, सवारी चालक रमेश अधिकारी भन्छन्, त्यस्तो बेलामा पनि प्रहरीले जरिवाना लिन छोड्दैन । बिरामीको चित्कार सुनेर सडकमा बस्नुपर्छ । कार्यालयको काम भ्याउने, विदेशको यात्रा गर्नेलगायतलाई पनि टाइमकार्डकै कारण यात्रा असहज बनेको उनको कथन छ । राजमार्गमा पर्ने काभ्रेको भकुन्डेबेंसीबाट काभ्रे भन्ज्याङको दूरी जम्मा १३ किलोमिटर छ । उक्त सडक पार गर्नका लागि सार्वजनिक सवारीसाधनलाई ३५ मिनेटको समय तोकिएको छ । त्यसैगरी मंगलबाटबाट भकुन्डेसम्म १८ किलोमिटर यात्राका लागि ४० मिनेट तोकिएको छ । यी दुवै सडक दूरी पार गर्न करिब ५० मिनेट लाग्ने चालक बताउँछन् । चालक रामहरि खड्का भन्छन्, खुर्कोटदेखि नेपालथोकसम्मको यात्राका लागि १ घण्टा १० मिनेट तोकिएको छ । जतिसुकै बिस्तारै गाडी चलाउँदा पनि २० मिनेट जति त्यसै बिसाउनुपर्छ ।प्रहरीले राजमार्गका ठाउँठाउँमा खुलेका होटलरेस्टुरेन्टबाट अनुचित लाभ लिने गरी टाइमकार्ड लगाएको आरोप प्रदेशसभा सदस्य श्रेष्ठको छ । जबरजस्ती गाडी रोकिएपछि यात्रुले त्यहाँका होटलमा खाना, खाजा खानुपर्ने बाध्यता सिर्जना गरिएको छ । होटल अगाडि सडकमा लगेर गाडी रोक्छ, भोक लागेको छैन भने पनि कोही खाइरहँदा अर्कोले पनि खानुपर्ने अवस्था आउँछ, सांसद श्रेष्ठले भने । जिल्लावासीले बीपी राजमार्गमा लगाउने टाइमकार्ड हटाएर निर्बाध सवारीसाधन सञ्चालनको व्यवस्था गर्न पटकपटक प्रहरीका उच्च अधिकारीलाई याचना गर्दै आएका छन् । यही साता रामेछाप पुगेकी वाग्मती प्रदेश प्रहरी प्रमुख किरण राणालाई रामेछापका नागरिक अगुवाले ध्यानाकर्षण गराएका छन् । बीपी राजमार्गको टाइमकार्डका कारण सर्वसाधारणको यात्रा असहज भएकाले हटाउनुपर्ने उनीहरूको आग्रह छ । राणाले पनि उक्त समस्याका बारेमा चाँडै निर्णय दिने बताएकी थिइन् । दुर्घटना कम गराउने उद्देश्यले प्रहरीले टाइमकार्ड लगाए पनि सडकमा गुड्ने भाडाका साधनले आफ्नो गति सीमित गर्दैनन् । कुद्न सक्ने जति कुदेर एउटा होटलको अगाडि रोक्छन् । होटलवालाले त्यसरी गाडी रोकिदिने सवारी चालकलाई नियमित रकम दिने गरेका छन् । जिल्ला प्रहरी कार्यालय सिन्धुलीका प्रहरी उपरीक्षक राजकुमार सिलवालले बीपी राजमार्गमा टाइमकार्डका कारण यात्रामा असहजता पैदा भएको गुनासो बारम्बार आएकाले यसबारेमा सुधारका लागि आवश्यक परामर्श भइरहेको बताए । हामी टाइमकार्डका कारण सर्वसाधारणलाई अहिले भइरहेको जस्तो समस्या नहोस् भन्ने पक्षमा छौं, सिलवालले भने, एउटा समिति बनाएर अध्ययन गर्ने र त्यसको प्रतिवेदनका आधारमा निर्णयमा पुग्नेछौं । यो विषय प्रहरीको मात्र जिम्मेवारी नभएकाले सडक विभागले समेत चासो दिनुपर्ने उनले बताए ।"
तेक्वान्दो लिग आजदेखि,"काठमाडौं (कास) नेपाल तेक्वान्दो संघको आयोजनामा पहिलो एनटीए ओपन ग्यारोगी लिग तेक्वान्दो च्याम्पियनसिप हुने भएको छ । शुक्रबार सुरु हुनेछ । तीनदिने प्रतियोगितामा करिब १ हजार खेलाडीले भाग लिने आयोजकले जनाएको छ । सिनियरतर्फ १८ तौल समूह, जुनियर र क्याडेटतर्फ ६६ र चिल्ड्रेनतर्फ ८ तौल समूहमा प्रतिस्पर्धा हुने प्रतियोगिता संयोजक बब्लु सिवाकोटीले जानकारी गराए । प्रतियोगितामा आर्मी, पुलिस, एपीएफसहित सातै प्रदेशका खेलाडीले भाग लिनेछन् । आयोजक समितिका अध्यक्ष भानबहादुर चन्दले प्रतिभावान र सम्भावित खेलाडी पहिचान गर्दै प्रतियोगिताबाट उत्कृष्ट खेलाडी छनोट गर्ने लक्ष्य रहेको बताए ।"
इटहरीमा रात्रिकालीन राष्ट्रिय महिला भलिबल,"(इटहरी)इटहरीमा मुख्यमन्त्री कप रात्रिकालीन राष्ट्रिय महिला भलिबल प्रतियोगिता जेठ २९ देखि ३२ सम्म हुने भएको छ । प्रदेश खेलकुद विकास बोर्ड कोशीको आयोजना र जिल्ला भलिबल संघ सुनसरीको संयोजनमा प्रादेशिक रंगशाला इटहरीमा प्रतियोगिता हुँदै छ । विजेताले ३ लाख र उपविजेताले १ लाख ५० हजार रुपैयाँ पुरस्कार पाउने बिहीबार पत्रकार सम्मेलनमा जनाइयो । सर्वोत्कृष्ट खेलाडीले ५५ हजार पाउने छन् । विधागत उत्कृष्ट स्पाइकर, ब्लकर, सर्भर, सेटर र डिफेन्डरले जनही १५ हजार पाउनेछन् । प्रतियोगितामा तीन विभागीयसहित ६ टिमले भाग लिने बोर्डका सदस्यसचिव हंशराज वाग्लेले जानकारी दिए । आर्मी, पुलिस र एपीएफसहित वाग्मती, लुम्बिनी र कोशी प्रदेश टिमले भाग लिने निश्चित गरेको उनले बताए । कुल २५ लाख रुपैयाँ खर्च हुने प्रतियोगितामा प्रत्येक टिमका १२ खेलाडी, एक प्रशिक्षक र एक व्यवस्थापक गरी १४ जनालाई यातायात खर्च र नियमअनुसार दैनिक भ्रमण भत्ता उपलब्ध गराइने आयोजकले जनाएको छ । गर्मीको मौसम रहेकाले प्रतियोगिता रातिको समयमा गर्न लागिएको संघका अध्यक्ष विक्रमबाबु थापाले बताए । यो प्रतियोगिता जेठ १८ देखि २१ सम्म इटहरीमै आयोजना गर्ने कार्यतालिका रहे पनि सदस्यसचिव बर्खास्त प्रकरणले ढिलाइ भएको हो । मुख्यमन्त्री पुरुष राष्टिय भलिबल प्रतियोगिता भने गत वैशाख १४ देखि १७ सम्म झापाको दमकमा सम्पन्न भइसकेको छ ।"
प्रिन्स र रसिला च्याम्पियन,"काठमाडौं (कास) १६ औं राष्ट्रव्यापी कृष्णमोहन स्मृति खुला ब्याडमिन्टन प्रतियोगितामा आयोजक एपीएफ क्लबका प्रिन्स दाहाल र त्रिभुवन आर्मी क्लबका रसिला महर्जनले उपाधि जितेका छन् । दुवैले डबल्सतर्फ पनि उपाधि जितेका थिए । हल्चोकस्थित एपीएफ कभर्डहलमा पुरुष एकल फाइनलमा प्रिन्सले आर्मीका रुकेश महर्जनलाई २१११, २१११ को सोझो सेटमा हराएर उपाधि जिते ।महिला एकल फाइनलमा रसिलाले एपीएफकी जेसिका गुरुङलाई २११९, १५२१, २११७ ले पराजित गरी उपाधि जितिन् ।१९ वर्षमुनिका ब्वाइजतर्फ एपीएफका क्षितिज खनालले आफ्नै क्लबकै रोशन साउदलाई १३२१, २११७, २११८ ले हराएर उपाधि जिते । यू१२ ब्वाइजको फाइनलमा आर्मीका रिजन मगरले आफ्नै क्लबकै सुदेश राजकोटीलाई २४२२, २११८ ले हराए ।पुरुष डबल्सतर्फ प्रिन्सले विजीत थापामगरसँग मिलेर पुलिस क्लबका जीवन आचार्य र विष्णु कटुवाललाई २११८, २११३ ले पराजित उपाधि जिते । महिला डबल्सको उपाधि रसिलाले अनुमाया राईसँग मिलेर एपीएफका जेसिका गुरुङ र सुनैना मुखियालाई २११६, २११२ ले हराएर जितिन् । मिक्स डबल्सतर्फ प्रिन्स र जेसिका गुरुङले एपीएफकै विजीत र शोभा गौचनलाई २३२१, २२२० ले पराजित उपाधि जितेका छन् । भेट्रान ५५ वर्षमाथि चितवनका बुद्धि चौधरी र धादिङका विष्णुलाल श्रेष्ठले बैतडीका पूर्णचन्द्र जोशी र कीर्तिपुरका राजु महर्जनलाई २३२१, २२२० ले पराजित गरी उपाधी जिते । ४५ वर्षमाथि एपीएफका सञ्जय कपाली र अनिल थाम्सुङको जोडी विजयी भयो । उनीहरूले कास्की पोखराका विशाल हिराचन र शम्भुकुमार श्रेष्ठलाई २११३, २२२० ले हराए । सिनियर अधिकृततर्फ टेलिकमका शोभाखर भण्डारी र हरिकृष्ण शर्माले एपीएफका धिरेन्द्र चन्द र सुधीर सुवेदीलाई २२२०, २११२ ले पराजित गरी उपाधि जिते । प्रतियोगिताका सबै इभेन्टका विजेताले नगद पुरस्कार पाए । कुल पुरस्कार राशि ८ लाख ६५ हजार रुपैयाँ रहेको आयोजक सशस्त्र प्रहरी बल खेलकुद समितिले जनाएको छ । विजेतालाई उपप्रधानमन्त्री एवं गृहमन्त्री नारायणकाजी श्रेष्ठले पुरस्कृत गरे ।"
नेपाललाई महिला एसिया कप खेल्ने मौका,"(काठमाडौं)नेपालले हङकङमा हुने महिला इमर्जिङ टिम्स एसिया कपमा प्रतिस्पर्धा गर्ने भएको छ । थाइल्यान्डले आन्तरिक कारण देखाउँदै प्रतियोगितामा सहभागी नहुने निर्णय गरेपछि आयोजक एसियाली क्रिकेट परिषद् (एसीसी) ले नेपाललाई खेल्न प्रस्ताव गरेको थियो ।प्रतियोगिता जुन १२ देखि २१ सम्म हङकङमा आयोजना हुँदै छ । समूह ए मा भारत र पाकिस्तान ए टोलीसहित आयोजक हङकङ र नेपाल तथा समूह बी मा बंगलादेश र श्रीलंका ए टोलीसहित यूएई र मलेसिया रहेका छन् । नेपालले जुन १३ मा पाकिस्तान ए, जुन १५ मा भारत तथा जुन १७ मा हङकङसँग समूह चरणका खेल खेल्नेछ । एसोसिएटको शीर्ष टोली थाइल्यान्डले नखेल्ने निर्णय गरेपछि नेपाललाई चिठ्ठा परेको हो । नेपाल क्रिकेट संघ (क्यान) का कोषाध्यक्ष रोशन सिंहका अनुसार बुधबार राति एसीसीले नेपाली महिला टोलीलाई इमर्जिङ टिम्स एसिया कप खेल्न प्रस्ताव गरेको थियो । शुक्रबारसम्म नेपाली टोलीको भिसा आइसक्ने अपेक्षा लिएको उनले जनाए । त्यसो भएमा नेपाली महिला टोली शनिबार वा आइतबार हङकङ लाग्ने छ । प्रतियोगिताका लागि गत वर्ष जुनमा भएको छनोटमा नेपाल चुकेका कारण सहभागी हुन वञ्चित भएको थियो । यूएई र मलेसिया फाइनल खेल्दै इमर्जिङ टिम्स कपका लागि छनोट भएका थिए । फाइनलमा पुग्ने दुई टोली इमर्जिङ टिम्स कपलाई छनोट हुने प्रावधान रहे पनि नेपाल सेमिफाइनलमै रोकिएको थियो । नेपालले सेमिफाइनलमा यूएईलाई ८१ रनमै अलआउट गरेको थियो । तर, वर्षाका कारण थप खेल हुन नसेकपछि यूएई समूह विजेता भएर फाइनल पुग्दै उपाधि जितेको थियो ।नेपाललले गत साता मलेसियासँग पाँच खेलको ट्वान्टी२० क्रिकेट शृंखलामा ३२ को सफलता हात पारेको थियो । यो मलेसियाकै भूमिमा भएको थियो ।"
प्रशिक्षक र युवाको मनोनयन सार्वजनिक,"धनगढी (कास) धनगढीमा हुने चौथो सुदूरपश्चिम स्पोर्टस अवार्डको वर्ष प्रशिक्षक र युवा वर्ष खेलाडी विधाको मनोनयन सार्वजनिक गरिएको छ । आयोजक नेपाल खेलकुद पत्रकार मञ्च कैलालीले बिहीबार जनाएअनुसार प्रशिक्षकमा कुस्तीका राजेन्द्र चन्द, भारोत्तोलनका जीवन गौतम र क्रिकेटका जगत टमाटा मनोनयनमा परेका छन् । चन्दको प्रशिक्षणमा सुदूरपश्चिमले नवौं राष्ट्रिय खेलकुदमा ५ स्वर्ण जितेको थियो । उनकै प्रशिक्षणमा १३ औं सागमा संगीता धामीले ३६ वर्षपछि नेपाललाई कुस्तीमा स्वर्ण दिलाएकी थिइन् । नवौं राष्ट्रिय खेलकुदमा गौतमको प्रशिक्षणमा भारोत्तोलनबाट सुदूरपश्चिमले तीन स्वर्ण जितेको थियो । क्रिकेटका टमाटाको नेतृत्वमा नेपाल यू१९ विश्वकपका लागि ८ वर्षपछि छनोट भएको छ । युवामा भारोत्तोलनका हेमन्त पाल, क्रिकेटबाट अनु कठायत र हेमन्त धामी मनोनयनमा परे । हेमन्तले नवौं राष्ट्रियमा स्वर्ण जितेका थिए । अनुले उमेर समूहको राष्ट्रिय तथा अन्तर्राष्ट्रिय क्रिकेटमा उत्कृष्ट प्रदर्शन गरिन् । धामीले नेपाललाई यू१९ विश्वकपमा छनोट गराउन उत्कृष्ट प्रदर्शन गरेका थिए ।"
छोटकरी,"साफ फुटबल टोली घोषणाकाठमाडौं (कास) नेपाली राष्ट्रिय फुटबल टिमका मुख्य प्रशिक्षक भिन्सेन्जो अल्बर्टोले भारतमा हुने साफ च्याम्पियसिपका लागि बिहीबार २३ सदस्यीय टिम घोषणा गरेका छन् । प्रतियोगिता सुरु हुनु दुई साताअगाडि टिम घोषणा गरिएको हो । प्रतियोगितामा नेपाल समूह ए मा छ । यस समूहमा भारत, पाकिस्तान र कुवेत छन् । घोषित टिममा गोलरक्षकतर्फ किरण लिम्बु, दीप कार्की र विशाल श्रेष्ठ, डिफेन्डरमा विमल पाण्डे, सनिश श्रेष्ठ, अनन्त तामाङ, देवेन्द्र तामाङ, निशान्त खड्का, रोहित चन्द र सीमान्त थापा छन् । मिडफिल्डरमा पूजन उपरकोटी, एरिक विष्ट, नवीन लामा, मणिकुमार लामा, लाकेन लिम्बु र आभाष लामिछाने तथा फरवार्डमा आयुष घलान, दीपकराज सिंह ठुकरी, नवयुग श्रेष्ठ, अञ्जन विष्ट, मनीष डाँगी, आशिष चौधरी र विमल घर्तीमगर रहेका छन् ।चीनसँग फराकिलो हारकाठमाडौं (कास) एएफसी यू२० महिला छनोटको दोस्रो चरणमा नेपाल बिहीबार चीनसँग फराकिलो अन्तरले पराजित भएको छ । म्यानमारको याङ्गुनस्थित थुवुन्ना स्टेडियममा चीनले नेपालमाथि ५० को जित रचेको हो । दोस्रो चरणको छनोटमा नेपालको यो लगातार दोस्रो हार हो । चीनले लगातार दोस्रो जित निकालेको छ । यसअघि नेपाल आयोजक म्यानमारसँग पराजित भएको थियो । अब नेपालले आफ्नो अन्तिम खेलमा शनिबार चाइनिज ताइपेईको सामना गर्नेछ ।वडा ११ र १५ फाइनलमाहेटौंडा (कास) हेटौंडा११ बिहीबार तेस्रो हेटौंडा मेयर कप फुटबल प्रतियोगिताको फाइनलमा पुगेको छ । पिप्ले क्याम्पा रंगशालामा सम्पन्न सेमिफाइनलमा वडा नम्बर १३ लाई टाइब्रेकरमा ३१ ले हराउँदै वडा नम्बर ११ फाइनल पुग्यो । निर्धारितसमय गोलरहित भएपछि खेल टाइब्रेकरमा धकेलियो ।म्यान अफ द म्याच वडा ११ का गोलरक्षक शेख अर्शद घोषित भए । वडा ११ ले शनिबार हुने फाइनलमा वडा १५ सँग खेल्नेछ । विजेताले २ लाख र उपविजेताले १ लाख ५० हजार रुपैया प्राप्त गर्नेछन् । सेमिफाइनल पराजितले समान ५० हजार पाउनेछन् । विधागतले ५५ हजार प्राप्त गर्नेछन् ।लालीगुराँस नेसनल विजयीकाठमाडौं (कास) लालीगुराँस नेसनल एकेडेमी (एलएनए) र एन्जल्स हार्टले प्रथम तार्केश्वर नगर प्याब्सन अन्तरस्कुल बास्केटबलको जुनियर ब्वाइजमा विजयी सुरुआत गरेका छन् । एलएनएले सेक्रेट हार्टलाई १९१२ ले हरायो । साहिल पुनले १२ स्कोर गरे । आदित पुनको ८ स्कोरमा एन्जल्स हार्टले लालीगुराँस विद्याकुञ्जलाई २७२० ले हरायो । एलएनए कोर्टमा जुनियर ब्वाइजतर्फ स्प्रिङ भ्याली, सिर्जना ज्ञानसागर र सिद्धार्थ मोडल विजयी भए । सिनियर गर्ल्सतर्फ न्यु एरा, स्प्रिङ भ्याली, एलएनए र नर्थ प्वाइन्ट विजयी भएका छन् ।"
