शीर्षक,विवरण
साउदी जान कामदारलाई शैक्षिक प्रमाणपत्र अनिवार्य,"अध्यक्ष भण्डारीले साधारण लेखपढ गर्न जान्नेहरूले शैक्षिक प्रमाणपत्र पेस गर्न निकै झन्झट हुने बताए । परराष्ट्र मन्त्रालयको कन्सुलर विभागले शिक्षा मन्त्रालयबाट शैक्षिक प्रमाणपत्रलाई प्रमाणीकरण गरेपछि मात्रै आफूले प्रमाणीकरण गर्ने गर्छ । शिक्षा मन्त्रालयले पनि त्रिभुवन विश्वविद्यालय र उच्चशिक्षा परिषद्बाट प्रमाणीकरण भएपछि मात्रै प्रमाणीकरण गर्ने गर्छ । प्राथमिक, निम्नमाध्यमिक र माध्यमिक तहको शैक्षिक प्रमाणपत्रको प्रमाणीकरण सम्बन्धित विद्यालयले गरेपछि प्रमाणीकरणका लागि शिक्षा मन्त्रालयमा आउनुपर्ने शिक्षा मन्त्रालयका प्रवक्ता दीपक शर्माले बताए । शिक्षाले प्रमाणीकरण गरेपछि कामदारले आफ्नो शैक्षिक योग्यताको प्रमाणपत्रलाई परराष्ट्र मन्त्रालयको कन्सुलर विभागबाट प्रमाणित गराउनुपर्नेछ । त्यसपछि काठमाडौंमा रहेको साउदी दूतावासमा गएर त्यसलाई प्रमाणीकरण गर्नुपर्छ । साउदी दूतावासले प्रमाणीकरण गरेपछि मात्र कामदारले भिसा प्रक्रिया सुरु गर्न पाउनेछन् । पहिला आफू पढेको विद्यालयबाट प्रमाणीकरण गराएपछि आफ्नो पालिका वा जिल्ला समन्वय इकाइमा जानुपर्छ । त्यहाँबाट प्रमाणीकरण गराएपछि बल्ल शिक्षा मन्त्रालयमा आउनुपर्छ । शिक्षाले प्रमाणीकरण गरेपछि परराष्ट्र पठाइदिन्छौं, उनले भने । अब एउटा कामदारले आफ्नो शैक्षिक प्रमाणपत्रको प्रमाणीकरण गर्न ५ वटा तह पार गर्नुपर्छ । साउदीको राजधानी रियादस्थित नेपाली दूतावाससँग शैक्षिक योग्यता नभई भिसा नदिने साउदीको नीतिबारे औपचारिक जानकारी छैन । भिसा पाउनका लागि शैक्षिक योग्यता चाहिने नीतिबारे साउदी सरकारले औपचारिक रूपमा केही बताएको छैन, साउदीका लागि नेपाली राजदूत नवराज सुवेदीले भने, काठमाडौंबाट जारी गरिएको सूचनाबारे प्रारम्भिक रूपमा जानकारी भने छ । यसमा परराष्ट्र र श्रम मन्त्रालयबीचको समन्वयमा खाडीका सबै राजदूतबीच छलफल हुनुपर्ने आवश्यकता देखेको छु । दोहोरो प्रमाणीकरणको व्यवस्थाले कामदारले झन्झटको सामना गर्नुपर्छ । श्रम, रोजगार तथा सामाजिक सुरक्षा सचिव एकनारायण अर्यालले साउदी अरबसँग छलफल र समन्वय गर्न परराष्ट्र मन्त्रालयलाई आग्रह भइसकेको बताए । यो व्यवस्था किन गर्न लागिएको हो भनेर बुझ्न जरुरी छ, उनले भने, हामी पनि सीपयुक्त जनशक्ति पठाउन चाहन्छौं । तर, यो एकै रातमा हुने होइन । खाडीमा हुने नेपाली कामदारहरूको मृत्युमध्ये सबैभन्दा बढी साउदीमै हुने गरेको छ । २०२२ मा मात्रै साउदी अरबमा २ सय ६ जना (जेद्दा क्षेत्रबाहेक) नेपाली कामदारको मृत्यु भएको थियो । जसमा प्राकृतिक (हृदयाघात र मस्तिष्कघातसहित) ९९ जना, आत्महत्या ३४, सडक दुर्घटना ३३, कार्यस्थल दुर्घटनासहित २०, कोभिड ६ र हत्याका कारण २ जनाको मृत्यु भएको थियो । साउदीमा कार्यस्थल दुर्घटनाबाहेक अन्य कारणले मृत्यु भएमा क्षतिपूर्ति दिने व्यवस्था छैन । साथै साउदी जाने कामदारको न्यूनतम तलब अझै कम छ । कतार सरकारले कामदारको न्यूनतम तलब एक हजार रियाल निर्धारण गरेको छ । साउदीले भने अझै कामदारको न्यूनतम तलबसमेत तोकेको छैन । साउदीमा झन्डै चार लाख नेपाली कार्यरत छन् । कोभिडअघि साउदीबाट ३८१५ अर्ब रुपैयाँ रेमिट्यान्स भित्रिएको थियो । उक्त वर्ष नेपाल भित्रिएको कुल रेमिट्यान्सको १२५ प्रतिशत थियो । त्यसपछिका वर्षमा साउदीबाट आएको रेमिट्यान्स सार्वजनिक गरिएको छैन । श्रम बजारसम्बन्धी साउदीको कानुन र नीतिगत व्यवस्थामाथि पनि प्रश्न उठ्दै आएको छ । एउटा करारपत्रमा सम्झौता गरेर कामदारसँग रोजगारदाताले करारपत्र नै फेरबदल गर्ने अभ्यास छ । यस्तो रोजगारदातामाथि साउदी सरकारले कारबाही गर्न सकेको छैन । साउदीमा कफला प्रणाली भएका कारण कामदारलाई बाध्यकारी श्रममा लगाइएको छ, आप्रवासी कामदारको अध्ययन गर्ने इक्विडेम फाउन्डेसनका दक्षिण एसियाका निर्देशक रामेश्वर नेपालले भने, साउदीले कामदारको हितका लागि आफ्ना कानुनहरू सुधार गर्नुको सट्टा अदक्षको पनि शैक्षिक प्रमाणपत्र खोज्नु थप हैरानी दिने काम हो । यस्तो व्यवस्था कुनै पनि देशले गरेको छैन । शैक्षिक प्रमाणपत्र खोज्नुको सट्टा अभिमुखीकरणमा जोड दिनुपर्ने उनले बताए । साउदी जाने कामदारलाई नेपाल सरकारले अभिमुखीकरण तालिम दिने गर्छ । यस्तो तालिम दिने जिम्मेवारी नेपालको मात्रै होइन । साउदीको पनि उत्तिकै जिम्मेवार छ, उनले भने, साउदी पुगेपछि त्यहाँको श्रम व्यवस्था, रहनसहन, परिवेशलगायतका विषयमा रोजगारदाता वा साउदी सरकारले नै तालिम दिइनुपर्छ ।"
नजिकिँदै देउवा र कोइराला,"यता, देउवालाई कोइरालाको पनि साथ छ । किनकि पार्टीबाट मन्त्री छनोट गर्दा गगनले भागबन्डाको निहुँ खोजेर महिना दिन नै रोके, तर पछि कोइरालाको सिफारिसमा देउवाले नाम टुंग्याइदिए । कोइरालाको साथ पाएपछि सभापतिले महामन्त्रीद्वयको आवाज दबाइदिएका छन् । देउवाले सार्वजनिक मञ्चबाटै अबको महाधिवेशनबाट नेतृत्व छाड्ने बताउँदै पनि आएका छन् । तर, त्यतिन्जेल कुरेर बस्दा पार्टी र आफूहरूको भविष्यसमेत जोखिममा पर्ने ठानेर महामन्त्री थापाले नेतृत्व बदल्ने लक्ष्यसहित जिल्ला अभियानको उद्घोष गरिसकेका छन् । यही बेला देउवाप्रति नरम नीति अख्तियार गरेर कोइरालाले संस्थापन र इतरपक्ष दुवै खेमामा हलचल पैदा गराइदिएका छन् ।नेता कोइराला भने गलत न्यारेटिभ बनाएर पार्टीभित्र अनावश्यक संशय खडा गराउन खोजिएको बताउँछन् । उनले गगनसँग आफ्नो सम्बन्ध नबिग्रिएको र देउवासँग पनि चर्को द्वन्द्वमा जान नचाहेको बताए । कोइराला परिवारमा हुर्केकाले मसँग एउटा संस्कार छ । चर्को शैलीमा म विरोध गर्न सक्दिनँ । पार्टीभित्र द्वन्द्व बढाएर कुनै फाइदा पनि छैन, अहिले त पार्टीको अवस्था यस्तो छ भने द्वन्द्व बढायो भने झनै के हुन्छ ? कोइरालाले भने, तर, म देउवासँग लडेर आएको हो । देउवाको उत्तराधिकारी बन्न म किन जाने ? केही व्यक्तिले गलत भाष्य बनाएर पार्टीभित्र संशय र विवादको बीउ रोप्न खोजेका छन् । यी सबै बाहिर आएका चर्चामा कुनै सत्यता छैन ।पार्टीका सहमहामन्त्री बद्री पाण्डे पार्टीमा देउवा समूहको उत्तराधिकारी कोइराला बन्ने चर्चामा सत्यता नभएको दाबी गर्छन् । शेखर दाइले अहिले जुन समूहको नेतृत्व गर्नुभएको छ, त्यही नै कोइराला परिवारको विरासत बोकेको समूह हो, छाडेर जानुहोला भन्ने त म कल्पनै गर्न सक्दिनँ, उनले भने, हिजो शशांकले त्यसो भन्दाभन्दै अन्तिममा कसैको साथ नपाएको कुरा शेखर दाइलाई राम्रोसँग थाहा छ । एजेन्डाको हिसाबमा उहाँ ठीक ठाउँमा हुनुहुन्छ तर हामीबीचमा बोल्ने कुरामा सबैको एउटै दृष्टिकोण छैन । रणनीतिक रूपमा के बोल्ने, के नबोल्ने भन्नेबारेमा भने छलफल गर्नुपर्ने भएको छ । संस्थापन पक्षीय केन्द्रीय सदस्य नैनसिंह महर पार्टीको आन्तरिक विषयमा कम बोले पनि सरकारका विषयमा कडा आलोचना गरेर कोइरालाले फरक विचारको नेतृत्व नछाडेको बताउँछन् । पार्टी सभापतिले आफ्नो उत्तराधिकारीका रूपमा शेखरलाई अघि बढाउने कुरामा उनी पनि विश्वस्त छैनन् । बलियो पक्षलाई हात लिएर पार्टी सहज रूपमा सञ्चालन गर्ने सभापतिको स्वाभाविक रणनीति हुन सक्छ, उनले भने, शेखर दाइले पनि पार्टीमा आफू नरम भएको क्षतिपूर्ति सत्ताको विरोध गरेर लिन खोजेको देखिन्छ ।शेखर कोइरालासँग निकट सम्बन्धमा रहेका विश्लेषक पुरञ्जन अचार्यको दाबीमा शेखर देउवाका फोटोकपि हुन सक्दैनन् । उनका अनुसार शेखर र गगन विभाजित भएर छुट्टै समूह पनि हुँदैनन् । उनी भन्छन्, शेखर र गगन दुवै एकअर्काका लागि आवश्यक छन् । कांग्रेसको सुधारको एजेन्डा न शेखर एक्लैले गर्न सक्छन् न त गगनले नै गर्न सक्छन् । दुई जना एकै ठाउँमा आउँदा नयाँ पार्टीमा जान खोजेका कांग्रेस कार्यकर्तालाई रोक्न सक्छन्, शेखर र गगन विभाजित भए भने कांग्रेसको भविष्य कसैले सम्हाल्न सक्दैन । अर्का विश्लेषक गेजा शर्मा वाग्ले सत्ता र आगामी महाधिवेशनलाई केन्द्रमा राखेर देउवा र कोइराला दुवैले उपयोगिताको सिद्धान्तअनुसार सम्बन्ध विकसित गर्न खोजेको बताउँछन् । राजनीतिक सन्देश कस्तो जान्छ र गणितीय प्रभाव कस्तो पर्छ भन्ने देउवा र कोइरालाजस्ता चतुर खेलाडीले हिसाबकिताब नगर्ने कुरै भएन तर कोइरालाका लागि यो जोखिमपूर्ण रणनीति हुनेछ, उनी भन्छन् ।देउवाले १४ औं महाधिवेशनअघि यो पार्टी बीपीले बनाएको हो, मैले छाड्नु पर्दा बीपीकै छोरालाई छाड्ने हो भनेर शशांकलाई भनेका थिए । जुन कुरा शशांकले केही दिनअघिको कान्तिपुरसँगको कुराकानीमा समेत स्मरण गराएका छन् । संस्थापन पक्षकै एक नेताका अनुसार देउवा आफू पछि आरजुको राजनीतिक भविष्य सुनिश्चित गर्न सक्ने उत्तराधिकारीको खोजीमा छन् । त्यसका लागि शेखर, शशांक वा पूर्णबहादुर को हुन सक्छ, यसबीचमा देउवाले तौलिनेछन्, ती नेता भन्छन्, जोबाट बढी सुरक्षित ठान्छन्, उसैलाई अघि बढाउन सक्ने स्थिति रहन सक्छ ।विश्लेषक वाग्लेका अनुसार भने कांग्रेसको भविष्यका लागि देउवा र कोइरालाको परम्परागत स्थायी गुटको विघटन अनिवार्य आवश्यकता बनिसकेको बताउँछन् । परम्परागत गुटको अन्त्य भएमा मात्रै कांग्रेस नयाँ शिराबाट रूपान्तरणको बाटोमा जान सक्ने उनको भनाइ छ । दुवैका स्थायी गुटको अन्त्य गरेर सैद्धान्तिक तथा वैचारिक आधारमा नयाँ ध्रुवीकरण र समीकरण गर्नु कांग्रेसको भविष्यका लागि अपरिहार्य छ, उनले भने, देउवाकोइराला निकटताले नयाँ ध्रुवीकरण र समीकरणको मार्ग प्रशस्त गरेको छ, जुन कांग्रेसको भविष्यको दृष्टिले सकारात्मक छ ।"
"मुहान सुक्यो, दमकलबाटै पानी","नगरपालिकाका अनुसार नगर क्षेत्रमा करिब ३ हजार ५ सय उपभोक्ता छन् । वितरण सहज हुँदा दैनिक ६ लाख लिटर पानी चाहिन्छ । दमकल र ट्यांकरबाट थालिएको वितरणमा पालो मिलाएर एक परिवारलाई करिब ३५ लिटर पानी दिने गरिएको छ । वितरणको अस्थायी उपायले पार नलाग्ने आकलन भइरहँदा ट्यांकीमा ल्याएर जम्मा गर्ने र पालो मिलाएर धाराबाटै आपूर्ति सहज बनाउन उपायमा पनि काम भइरहेको नगर प्रमुख थपलियाले बताए । स्थानीय होटल व्यवसायी फडीन्द्र श्रेष्ठ वितरणको यो अस्थायी प्रयासले नगरवासीको दैनिक जीवन केही सहज भएको बताउँछन् । धारामा पानी नआएको एक महिना भयो, उनले भने, पानी नआउँदा बोकेर होटल चलाउने कुरा त भएन, धेरै समस्या थियो । पानी अभाव भएपछि स्थानीयले सभाखोलाको धमिलो पानी एक रुपैयाँ लिटरमा किनेर दैनिकी धानिरहेका थिए । जेठमा धारामा पानी २ पटक मात्र आयो, उनले भने,दैनिक पानी किनेर खाजाघर चलाउन परिरहेको छ । गर्मीको समय भएकाले पानीको खपत धेरै हुने गरेको श्रेष्ठले बताए । खोलाको पानी ल्याएर होटल चलाउन सक्ने अवस्था छैन, उनले भने, शौचालय जानलाई समेत पर्याप्त पानी छैन । नगरमा आपूर्ति गर्ने स्रोत सुकेकाले पानी वितरण गर्न नसकेको खाँदबारी साना सहरी खानेपानी उपभोक्ता समितिले जनाउँदै आएको छ । समितिका कार्यालय प्रमुख महेन्द्र श्रेष्ठका अनुसार खाँदबारी ल्याइएका पानीका मूल सुक्खायामका कारण सुकेको हो । खडेरीले मूल सुकेको छ, उनले भने, खाँदबारीका पानीट्यांकी खाली छन् । ट्यांकीमा थोरथोरै संकलन गरेर उपभोक्तालाई हरेक साता एक पटक पानी दिने गरेको उनले बताए । हामीले टोलटोल छुट्याएर सातामा एक पटक भए पनि पानी दिने व्यवस्था मिलाएका छौं, उनले भने, यो पटक जेठमा पनि खडेरी लागेको छ । वर्षा लाग्नासाथ पानीको समस्या नहुने उनले बताए ।"
माओवादी आधार क्षेत्रमा अफिम खेती,"(रोल्पापश्चिम रुकुम)एकाबिहानै परिवर्तन गाउँपालिका४ पाखापानीको खोलागाउँतर्फ सुरक्षाकर्मीको हुल हान्नियो । गत चैत २७ गते जिल्ला प्रहरी कार्यालयबाट ३० जना प्रहरी हातहतियारसहित गाउँ पसेको खबरले धेरैलाई माओवादीको सशस्त्र द्वन्द्वको समयको झल्को दिलाइदियो । नदिलाओस् पनि किन, यो गाउँ द्वन्द्वकालमा माओवादीको आधार क्षेत्रजस्तै थियो । छापामारका बढ्दो गतिविधिबीच उनीहरूलाई पक्राउ गर्न सेना र प्रहरी गाउँ पस्ने क्रम नियमितजस्तै थियो । तर शान्ति प्रक्रियाको १६ वर्षपछि यसपटक चैतको अन्तिम साता प्रहरी गाउँ पस्नुको कारण बेग्लै थियो । बस्ती पनि नरहेको र हिँडेर ४ घण्टामा पुगिने २५ सय मिटर उचाइको विकट डाँडामा अफिम खेती भइरहेको छ भन्ने सूचना प्रहरीले पाएको थियो । पूर्वी रुकुमसँग सीमा जोडिएको उक्त ठाउँमा २० रोपनी क्षेत्रफलमा लगाइएको १८ हजार वटा अफिमका बोट प्रहरीले आगो लगाएर नष्ट गर्यो । भोलिपल्ट नै प्रहरीले परिवर्तन४ खोलागाउँ नजिकैका जैरेनी, तातोपानीको पाखोबारी र वडा नम्बर ५ को बजेनीमा करिब ८ रोपनी क्षेत्रफलमा लगाइएका ७ हजार ५ सय वटा अफिमका बोट नष्ट गर्यो । २०७९ वैशाख १ मा भने प्रहरीले परिवर्तन४ सिंजाखोलामा करिब ९ कट्ठामा लगाइएको अफिम खेती नष्ट गरेको थियो । स्थानीय तहको पुनर्संरचनाका बेला यो पालिकाको नाम दुईखोली गाउँपालिका राखिएको थियो । तर माओवादीकै स्थानीय नेताहरूले सशस्त्र द्वन्द्वको आधारभूमि भन्दै माओवादी नेता नेपबहादुर केसी परिवर्तन को नामबाट परिवर्तन गाउँपालिका राखे । तर यही परिवर्तन गाउँपालिका अहिले अफिम खेती सुरु भएको छ । जिल्ला प्रहरी कार्यालय रोल्पाका डीएसपी श्यामकुमार सारुमगरका अनुसार प्रहरीले अफिम फाँडेको यो पहिलो घटना थिएन । जिल्ला प्रहरीका अनुसार आर्थिक वर्ष २०७९८० मा मात्रै प्रहरीले जिल्लाका विभिन्न स्थानबाट ४ सय २० रोपनी क्षेत्रफलमा लगाइएको अफिम खेती नष्ट गरिसकेको छ । माओवादीले विधि र व्यवस्था बदल्न भन्दै मध्यपश्चिमका पहाडी जिल्ला रोल्पा र रुकुमबाट सुरु गरेको सशस्त्र द्वन्द्वका आधार क्षेत्रहरूमा पछिल्ला वर्षहरूमा अफिमको खेती सुरु भएको देखिन्छ । कानुनी रूपमा प्रतिबन्धित भए पनि विकट पहाडी बस्तीका अति विकट पाटन र खर्कहरूमा संगठित शैलीमा कसले अफिम खेती गरिरहेको छ र यसको कारोबारको जालो कहाँसम्म फैलिएको छ भनेर प्रहरीले निष्कर्ष निकालिसकेको देखिन्न । तर रोल्पा, पूर्वी रुकुम, पश्चिम रुकुम र डोल्पासम्मै अफिम खेती फैलिरहेको देखिन्छ । प्रहरीका अनुसार अफिम खेती भएका अधिकांश स्थान बस्तीभन्दा एकाध घण्टाको दूरीमा छन । खेती भएको जग्गा कसको नाममा छ र संगठित रूपमा त्यतिका धेरै अफिम खेतीको लगानीकर्ता को हो भन्ने पनि सजिलै खुल्ने देखिन्न ।जिल्ला प्रहरी कार्यालय रोल्पाका अनुसार जिल्लाको उत्तरी र उत्तर पूर्वी गाउँमा अफिम पर्याप्त मात्रामा खेती गरिएको पत्ता लागेको छ । डीएसपी सारुमगरले सुनाए, अफिम खेती भएका अधिकांश स्थान पाटन र खर्क देखिन्छन् । न मान्छेहरू भेटिन्छन् न त त्यो खेती रेखदेख गर्ने को हो भनेर खुल्छ ।रोल्पामा पछिल्ला वर्षहरूमा अफिम खेती भेटिएका अधिकांश स्थानहरू विकट मात्रै छैनन्, ती बस्तीको पृष्ठभूमि सशस्त्र माओवादी द्वन्द्वसँग जोडिएका छन् । पूर्वी क्षेत्र सुलिचौरदेखि थबाङ पुग्ने सडक आसपासमा पर्ने साविकको उवा गाविसदेखि थवाङका विभिन्न गाउँसम्ममा अफिम खेती भएको देखिन्छ । गत वैशाख १३ मा प्रहरीले थबाङ४ उवाको गुराँसेमा १० रोपनी क्षेत्रफलमा लगाइएको अफिमका बोट नष्ट गरेको थियो । त्यसको भोलिपल्ट सोही ठाउँको अर्को क्षेत्रमा १६ रोपनी क्षेत्रफलमा लगाइएको करिब २२ हजार ३ सय बोट नष्ट गरेको थियो । डीएसपी मगरले चार दिनसम्म प्रहरी अनवरत खटेर अफिम खेती नष्ट गरेको सुनाए । विगतमा ती क्षेत्रमा माओवादीले सशस्त्र तालिम सञ्चालन गर्दै आएका थिए । तत्कालीन माओवादीको बाक्लो गतिविधि सञ्चालन भएको क्षेत्रमा यतिबेला अफिमको खेती हुनु कस्तो संयोग हो भन्ने शंका उब्जिएको छ । प्रहरीले स्थानीय तहका जनप्रतिनिधिले पनि अफिम खेतीबारे बोल्न नसकेको जनाएको छ । जनप्रतिनिधिले प्रहरीलाई साथ दिनुपर्ने हो । त्यसमा खास चासो देखाइएको छैन, प्रहरीका एक अनुसन्धान अधिकृतले भने । अफिम खेतीमा संग्लनहरू कोही पक्राउ नपरे पनि प्रहरीले अफिम ओसारपसारको अभियोगमा केहीलाई पक्राउ गरिरहेको देखिन्छ । ओसारपसारको यो प्रवृत्तिले रोल्पा अफिम उत्पादनको केन्द्र बन्दै जाने त होइन भन्ने शंका पनि बढाएको छ । प्रहरीले २०७७ असोज ५ मा थबाङ२ छेर्लोबाङमा हिँडिरहेका दुई महिलाबाट ९ किलो ८ सय २० ग्राम अफिम बरामद गरेको थियो । पक्राउ परेका थबाङ२ की ४५ वर्षीया मुली झाँक्रीमगर र विन ज्योति रोकामगरविरुद्ध प्रहरीले मुद्दा चलाइसकेको छ । ििि२०७७ असोज १७ मा सुनिलस्मृति गाउँपालिका२ खुंग्रीस्थित चौकीबाट खटिएका प्रहरीले उक्त सडक हुँदै दाङ जाने क्रममा बा१५च ३७७६ नम्बरको स्कोर्पियो गाडीको डिक्कीमा लुकाइरहेको अवस्थामा ८ किलो ३ सय ग्राम अफिम बरामद गरेको थियो । त्यतिबेला प्रहरीले अफिम ओसारेको आरोपमा ज्योति घर्तीमगर, निशा पुन, मतिलाल परियार र दिलप्रभा बुढामगरलाई पक्राउ गरेको थियो । २०७७ चैत २० मा कारोबार गरिरहेको आशंकापछि प्रहरीले रामधन बुढामगरलाई उनको घर रोल्पाको थबाङ३ मिरुलबाट र अफिम उपलब्ध गराउने परिवर्तन१ कुरेलीका शुकलाल घर्तीमगरलाई नियन्त्रणमा लिएको थियो । उनीहरूको साथबाट ५ किलो १ सय ग्राम अफिम बरामद भएको थियो । एकपछि अर्को अफिमसहित पक्राउका घटनाले जिल्लामा भित्रभित्रै अफिम खेती भइरहेको तथ्यलाई मात्रै बल पुर्याउँदैन, माओवादी द्वन्द्वको आधारक्षेत्र लागूऔषध अफिम खेतीको केन्द्र बन्दै गइरहेको तथ्यलाई पनि पुष्टि गर्छ । प्रहरीले यो वर्ष अफिम खेतीमा संग्लन भएको आरोपमा कसैलाई पक्राउ नगरे पनि २०७८ मा यस्तै घटनामा एक जना पक्राउ परेका थिए । २०७८ वैशाख १२ मा रोल्पाको त्रिवेणी७ गैरीगाउँ भित्रीखोलामा कुमारी बुढामगरको स्वामित्वमा रहेको जग्गामा अफिम खेती गरिएको भन्दै प्रहरीले माडी२ पारिबाङ बस्ने ३० वर्षीय पर्शुराम बुढामगरलाई पक्राउ गरेको थियो । त्यतिबेला उनले लगाएको १२ सय ३० वटा अफिम प्रहरीले नष्ट गरेको थियो । २०७८ वैशाख १० मा परिवर्तन६ ओहस्थित अर्जुन बुढाको डेढ रोपनी क्षेत्रफल र २०७७ चैत ६ मा थवाङ१ याङचबाङमा ऐलानी २ कट्ठा जग्गामा लगाएको अफिम खेती पनि नष्ट गरेको थियो । यी घटना रोल्पामा अफिम खेती कसरी मौलाइरहेको छ भन्ने विगत बुझाउन काफी छन् ।िििरोल्पाका छिमेकी जिल्ला पूर्वी रुकुम र पश्चिम रुकुममा पनि अफिम खेती भइरहेको खुलेको छ । पछिल्लो दुई महिनामा प्रहरीले रुकुम पश्चिमका आठविसकोट नगरका बिभिन्न स्थानबाट ९० रोपनी क्षेत्रफलमा लगाइएको अफिम फँडानी गरिसकेको छ । अनकन्टार ठाउँमा अफिम लगाएको भेटिए पनि खेती गर्नेको पहिचान भइनसकेको जिल्ला प्रहरी कार्यालय रुकुम पश्चिमका प्रमुख नमराज भट्टराईले बताए । उनले भने घना जंगलको बीचमा र ऐलानी तथा सार्वजनिक जग्गामा लगाएको पाइन्छ । कसले लगाएको भन्ने खुलेको छैन ।एक वर्षयता पश्चिम रुकुमका ८ स्थानका १ सय ३ रोपनी क्षेत्रफलमा लगाइएको अफिम नष्ट गरे पनि प्रहरीले कसैलाई पक्राउ गरेको छैन । फरक अवस्था पूर्वी रुकुमको पनि छैन । जिल्ला प्रहरी कार्यालय रुकुम पूर्वका सूचना अधिकारी कृष्णबहादुर खत्रीका अनुसार अघिल्लो आर्थिक वर्ष २०७८७९ जिल्लाका बिभिन्न स्थानमा गरी २ सय ७३ रोपनी क्षेत्रफलमा लगाइएको अफिम नष्ट गरिएको थियो भने चालु वर्षको जेठ १५ गतेसम्म ८ सय ३२ रोपनी क्षेत्रफलमा लगाइएको अफिम प्रहरीले नष्ट गरेको छ । प्रहरीले गत चैत २७ मा भुमे९ चन्बाङमा आफ्नै बारीमा लगाएको अफिमको चोप संकलन गरिरहेको अवस्थामा स्थानीय कर्णबहादुर पुनलाई पक्राउ गरी मुद्दा चलाएको थियो । यो घटनाले स्थानीयवासी पनि अफिम खेतीमा आकर्षित हुँदै गएका त छैनन् भन्ने प्रश्न खडा गरेको छ । पूर्व डीआईजी हेमन्त मल्ल मध्यपश्चिम पहाडमा मात्रै नभएर धादिङ, मकवानपुर र चुरेको तल्लो भेगमा पनि अफिम खेती भइरहेको सूचना आफूले पाएको बताउँछन् । अफिम खेतीलाई माओवादी द्वन्द्वको विगतसँग जोड्न नहुने बरु यसलाई भारतमा राज्य संरक्षित अफिम खेतीमा आइरहेको संकुचन र ओसारपसारमा भइरहेको कडाइको प्रतिफलका रूपमा बुझ्नुपर्ने उनको भनाइ छ । मध्यपश्चिम भेगसँग जोडिएका भारतको उत्तर प्रदेशका भूभागमा भइरहेको अफिम खेती र उक्त भेगसँगको जनस्तरको सम्बन्ध यतिबेला जोडिएको उनको तर्क छ । उनले भने, लागूऔषधका भारतीय कारोबारीहरूले नै नेपालका विकट भूभागहरूमा अफिम खेतीमा लगानी गरेर नेपालीलाई प्रयोग गरिरहेका छन् । यस्तो अवैध खेतीले स्थानीय प्रशासनिक संयन्त्रलाई भ्रष्ट बनाउन सघाउने, संगठित अपराधको चेन निर्माण हुने र यस्तो अपराधबाट सजिलै आर्जन हुने पैसाले समुदायलाई पनि भ्रष्ट बनाउने उनले बताए । भारतमा नेपालीहरू अफिमसहित पक्राउ पर्नुका घटनाहरू रहेको बताउँदै उनले भविष्यमा यस्तो घटना बढ्न नदिन सचेत हुनुपर्नेमा जोड दिए ।"
डोल्पामा पनि भित्रभित्रै,"(सुर्खेत) डोल्पास्थित इलाका प्रहरी कार्यालय त्रिपुरासुन्दरीका सई रुद्रबहादुर शाही नेतृत्वको टोली गत वैशाख २६ मा काम विशेषले त्रिपुरासुन्दरी६ लाहा जाँदै थियो । बाटोमै अफिम खेती देखियो । त्यसयता टोलीले गाउँमा तीनपल्ट अफिम अप्रेसन गरिसकेको छ । जेठ २ सम्म प्रहरीले २९ रोपनी क्षेत्रफलमा लगाएका अफिमका बोट नष्ट गरिसकेको छ । तर खेतीमा संलग्न अझै फेला परेका छैनन्, डीएसपी शिवकुमार बुढाथोकीले भने, बस्तीदेखि धेरै टाढा, जंगल आसपासका क्षेत्रमा अफिम खेती गरिएको पाइयो, गाउँमा सोध्यो कसैले पनि थाहा भएन भन्छन् ।डोल्पास्थित त्रिपुरासुन्दरीको लाहा, काइके गाउँपालिकास्थित सहरतारा, कोला, ठूलीभेरी नगरपालिकास्थित ताली, माझखाललगायत ठाउँमा अफिम खेती मौलाएको देखिन्छ । धेरै आम्दानीको आशामा स्थानीयले पाखोबारीमा गहुँ, जौ, तोरीलगायत खेती लगाउन छाडेर अफिम खेती गर्ने गरेका हुन् । प्रहरी गस्ती नपुग्ने विकट र वन क्षेत्रमा रहेका पाखोबारीमा अफिम खेती भइरहेको सहरताराका कमल बुढाले बताए । उनका अनुसार सिँचाइ अभावका कारण पाखोबारीमा अन्नबाली उत्पादन घटिरहेको छ । अन्न उत्पादनले वर्षभरि खान नपुग्ने किसानले अफिमबाट लाखौं आम्दानी गरिरहेका छन्, उनले भने, स्थानीय प्रहरी चौकीले बेवास्ता गर्दा अवैध खेतीमा बल पुगिरहेको छ । उनका अनुसार पाखोबारीमै प्रतिकिलो ५६ लाख रुपैयाँमा अफिम बिक्री हुन्छ । दुई रोपनी पाखोमा दुई किलोसम्म अफिम उत्पादन हुन्छ । व्यापारी बारीमै आउँछन्, बिक्रीको समस्या पनि छैन, जसका कारण पनि यो अवैध हो भन्ने थाहा हुँदाहुँदै लुकीछिपी खेती भइरहेको छ, उनले भने, आम्दानीको लोभले धेरैले लुकेरै खेती गरिरहेका छन् । स्थानीयले असोजकात्तिकमा लगाएको अफिम वैशाखभित्र भित्र्याउँछन् । अफिमबाट प्रत्येक सिजनमा प्रतिघर एक लाखदेखि १० लाखसम्म आम्दानी हुने खुलेको उनको भनाइ छ । डोल्पा सीमास्थित जाजरकोटको नलगाड३, टट्टा, चाउलेचौर, नहकुली, भदाले, करुवा, सानावन, द्वारेलेखे, काडा किटेनी र ओबैडाडीमा पनि लुकीछिपी अफिम खेती भइरहेको एक शिक्षकले बताए । उनका अनुसार ४ नम्बर वडाको लँह, चच्चुलाइना, फुलचाउली, भाच्चिउरा, प्यारधारा, ५ नम्बरको लविसा, ऐरारी, ६ को थाप्ला र गर्छिनामा पनि अफिमखेती मौलाएको छ । नलगाडका एउटै किसानले १० रोपनीसम्म पाखोबारीमा अफिमखेती गरिरहेको उनले जानकारी दिए । एक रोपनी अफिम खेती गरेका परिवारले न्यूनतम ३ लाख रुपैयाँ आम्दानी गर्ने उनको भनाइ छ । उनका अनुसार केही व्यापारीले खेती गर्नुअघि किसानलाई पैसा दिने गरेका छन् । मातहतका निकायलाई कतै खेती गरेको थाहा पाए तुरुन्तै नष्ट गर्न निर्देशन दिइसकेको छु, डोल्पाका डीएसपी बुढाथोकीले भने, कतिपयले गाँजा तथा अफिम अवैध हो भन्ने थाहा नपाएर पनि खेती गरेको पाइएको छ । गाँजा र अफिम खेती गर्नेको पहिचान नहुँदा कानुनी दायरमा ल्याउन नसकिएको उनको भनाइ छ ।कर्णालीमा लागूऔषधको कारोबार बढिरहेको कर्णाली प्रदेश प्रहरी कार्यालयको तथ्यांकले समेत देखाउँछ । चालु आर्थिक वर्षको १० महिनामा प्रहरीले लागूऔषध दुर्व्यसनी तथा अवैध बेचबिखनमा संलग्न १ सय २३ जनालाई पक्राउ गरेको छ । उनीहरूबाट करिब १ सय ७ ग्राम मिलिग्राम ब्राउन सुगर र २ किलो २ सय १३ ग्राम अफिम बरामद भएको छ । उनीहरूमध्ये ९१ जनालाई मुद्दा चलाइएको प्रहरी तथ्यांक छ । कार्यालयका अनुसार गत वर्ष १ सय ७ जनालाई लागूऔषध कारोबारमा मुद्दा चलाइएको थियो । ५ वर्षको अवधिमा अफिम र अन्य लागूऔषध मुद्दामा ५ सय ६ जनामाथि मुद्दा चलाइएको छ । कर्णालीका प्रदेश प्रहरी प्रमुख डीआईजी भीमप्रसाद ढकालले लागूऔषध कारोबारसहितका अन्य अपराध न्यूनीकरण गर्न वैशाख अन्तिम सातादेखि सुरक्षित कर्णाली विशेष अभियान सुरु गरिएको बताए । यो अभियानको मुख्य उद्देश्य नै सबैखाले सामाजिक अपराध न्यूनीकरण गर्ने र कर्णालीवासीलाई सुरक्षित बनाउने हो, उनले भने, लागूऔषधबाट कर्णालीवासीलाई बाहिर ल्याउन प्रदेशभरिका २ सय ४४ वटै प्रहरी इकाइलाई परिचालन गरी कारोबारीलाई कानुनी दायरामा ल्याउने, खेती भइरहेको भए नष्ट गर्ने र आवश्यक सचेतनामूलक कार्यक्रम सञ्चालनको काम एकैसाथ भइरहेको छ ।"
स्वास्थ्य संस्थामा ६३ हजार स्वास्थ्यकर्मी अपुग,"(काठमाडौं)देशभरका स्वास्थ्य संस्थामा ६३ हजार २ सय २६ स्वास्थ्यकर्मी अपुग रहेको पाइएको छ । हालै गरिएको एक सरकारी अध्ययनले दुर्गमका स्वास्थ्य चौकीदेखि सहरका अस्पतालसम्ममा एमबीबीएस र विशेषज्ञ डाक्टरसहितका स्वास्थ्यकर्मीको अभाव रहेको देखाएको हो । चिकित्सा शिक्षा आयोगले आर्थिक वर्ष २०७७७८ लाई आधार मानेर उक्त अध्ययन गरेको हो । अध्ययनले मुलुकमा आवश्यक स्वास्थ्य जनशक्ति र त्यसको उपलब्धताको प्रक्षेपण गरेकोमा देशभरका स्वास्थ्य संस्थाअनुसार जनशक्ति कम देखिएको हो । २ लाख ७५ हजार २ सय ३ स्वास्थ्य जनशक्ति आवश्यक पर्नेमा २ लाख ११ हजार ९ सय ७७ जना मात्रै कार्यरत रहेको पाइएको आयोगका उपाध्यक्ष तथा जनशक्ति प्रक्षेपण अध्ययन कार्यदलका संयोजक श्रीकृष्ण गिरीले बताए । एमबीबीएस डाक्टर २ हजार ९ सय ४ जना र विशेषज्ञ चिकित्सक ५ हजार ७ सय ७९ थप आवश्यक रहेको प्रतिवेदनमा औंल्याइएको छ । देशभर पाँच बेडदेखि ५ सय बेड क्षमताका अस्पताललाई सञ्चालन स्वीकृति दिए पनि सरकारले आवश्यकताअनुसार दरबन्दी भने थप्न सकेको छैन । प्रतिवेदनमा जनशक्तिको उत्पादन र मागको तालमेलसमेत नमिलेको औंल्याइएको छ । मानव स्वास्थ्यसम्बन्धी विधामा कार्यरत जनशक्तिलाई १२ तह र क्षेत्रमा वर्गीकरण गरेर अध्ययन गरिएको थियो । विशेषज्ञ चिकित्सक, एमबीबीएस डाक्टर, नर्सिङ, वैकल्पिक चिकित्सा र सहायकस्तरका स्वास्थ्यकर्मीमध्ये सबैभन्दा बढी नर्सिङ (पीसीएल) र प्रसूति सहायकसम्बन्धी जनशक्तिको उत्पादन बढी रहेको पाइएको छ । तर नर्सिङ, आयुर्वेदलगायत वैकिल्पक चिकित्सा र सहयोगीस्तरका तर विशेषज्ञ सेवा दिने जनशक्तिको उत्पादनमै कमी रहेको प्रतिवेदनमा औंल्याइएको छ । पछिल्ला वर्षमा स्नातक, स्नातकोत्तर तहमा नर्सिङ, आयुर्वेद कोटामा विद्यार्थी भर्नामा कमी आएको छ । उच्च शिक्षामा नर्सिङ अध्यापन गराउन पाउने मेडिकल कलेजका ४० सिट कटौती गरेर आयोगले २० सिटमा झारेको छ । सरकारी स्वास्थ्य संस्थाले विशेषज्ञ सेवाका लागि दरबन्दी कायम नगर्ने, निजीले पनि विशेषज्ञभन्दा तल्लोस्तरकै कर्मचारीलाई रोजगारीमा अवसर दिने भएकाले आकर्षण घटेको हो, उपाध्यक्ष गिरीले भने । प्रतिवेदनमा विशेषज्ञ चिकित्सक र विशेषज्ञ नर्सिङ जनशक्ति उत्पादनको तुलनामा माग नै कम रहेकाले रोजगारीको अवस्था कम रहेको तथा स्टाफ नर्स, अनमी उत्पादन बढी भएकाले रोजगारीको अवसर कमको असमान अवस्था रहेको औंल्याइएको छ । पछिल्लो समय डिप्लोमा (पीसीएल) नर्सिङ अध्यापन गराउने अधिकांश शिक्षण संस्था बन्द भए पनि र अनमी कार्यक्रम फेजआउट भए पनि हाल मौज्दात जनशक्ति नै मागभन्दा बढी छ । तल्लो तहको जनशक्ति उत्पादनमा कमी र माथिल्लो तह अध्ययनमा अरुचिका कारण अझै अभाव बढ्ने चिकित्सकहरूको भनाइ छ । नयाँ रोग, ज्ञान र प्रविधिको विस्तारअनुसार नेपालमा मेडिकल क्षेत्रमा पठनपाठनमा कमी रहेको पनि औंल्याइएको छ । ज्ञान एवं प्रविधिको विकास र विस्तारसँगै विषयगत नयाँ विधामा जनशक्तिको माग हुने सम्भावना देखिन्छ । ट्रपिकल मेडिसिन, क्लिनिकल जेनेटिक्स, मेडिकल अंकोलोजी, मिड्वाइफरी, आयुर्वेदजस्ता विधाहरूमा विशेष जनशक्तिको माग भएअनुरूप उत्पादन हुन सकेको छैन, प्रतिवेदनमा भनिएको छ । स्वास्थ्य क्षेत्रको जनशक्ति उत्पादन, रोजगारी र परिचालनमा विश्वविद्यालय र स्वास्थ्य विज्ञान प्रतिष्ठानमा नयाँ ज्ञानको विकास तथा त्यसअनुसार शैक्षिक कार्यक्रम विस्तार गर्न आवश्यक रहेको सुझाव दिइएको छ । उक्त अध्ययन प्रतिवेदन आयोगका अध्यक्ष तथा प्रधानमन्त्री पुष्पकमल दाहालले स्वीकृत गरी कार्यान्वयनमा लैजान प्रतिबद्धता जनाएका छन् ।स्वास्थ्य सेवा प्रवाहका निमित्त विभिन्न प्रकारका जनशक्ति आपूर्ति अवस्था तथा तिनका उत्पादनबीचमा तालमेलको संरचनागत प्रबन्ध गर्न सुझाव दिइएको छ । रोजगार र बजार मागको तुलनामा कुनै विषयमा बढी उत्पादन र कुनैमा न्यून उत्पादन हुने अवस्था रहेको औंल्याइएको छ । माग बढी भएका चिकित्साशास्त्रका विषयमा भर्ना क्षमता बढाउन र माग कम भएकामा घटाउन सिफारिस गरिएको छ । चिकित्सक रामेश कोइरालाले ३० औं वर्षदेखि सरकारी स्वास्थ्य संस्थामा दरबन्दी थप हुन नसकेको बताए । स्वास्थ्यकर्मी अभाव रहेको विषयमा स्वास्थ्य मन्त्रालय पनि जानकार छ, उनले भने, दुर्गमका सरकारी अस्पताल र प्राथमिक स्वास्थ्य केन्द्रमा छात्रवृत्तिमा पढेका विद्यार्थी सेवामा छन्, दरबन्दीका डाक्टर छैनन् । नर्सिङलगायत उपचारमा सहयोगी जनशक्तिको विशेषज्ञ सेवाको नेपालमा पठनपाठन नै हुन नसकेको उनले औंल्याए । आईसीयू नर्सिङ, अपरेसनमा काम गर्ने नर्सिङ वा बालबालिकालाई हेर्ने नर्सिङ भनेर विशेषज्ञता छुट्याएर पढाइ नै हुन सकेको छैन, कोइरालाले भने, त्यस्ता जनशक्ति सरकारी अस्पताल दरबन्दी नभएकाले माग पनि गर्दैनन् ।सरकारले हरेक स्थानीय तहमा कम्तीमा ५ देखि १५ बेड क्षमताका अस्पताल सञ्चालन गर्ने कार्यक्रम अघि बढाए पनि जनशक्ति र पूर्वाधारको अभावमा यसले पूर्णता पाउन सकेको छैन । आधारभूत स्वास्थ्य केन्द्रदेखि विशिष्टीकृतविशेषज्ञ सेवासहितका अस्पताल गरी १० हजार १ सय ३९ स्वास्थ्य सेवा केन्द्र सञ्चालनमा छन् । सरकारी र निजी स्वास्थ्य संस्थामा आवश्यकताअनुसार जनशक्ति अपुग रहेको आयोगको प्रतिवेदनमा उल्लेख छ । सरकारी अस्पतालमा दरबन्दी नहुँदा र निजीले विशेषज्ञको सट्टा न्यून तहका जनशक्तिलाई काममा लगाउँदा अपुग देखिएको हो । देशभर ७ हजार ८ सय ८९ (७८ प्रतिशत) सरकारीसहित १० हजार १ सय ३९ संस्था सञ्चालनमा छन् । मन्त्रालयको तथ्यांकअनुसार उत्पादित जनशक्तिमध्ये ६१ प्रतिशत सरकारी र ३९ प्रतिशत निजीमा खपत हुने गर्दछ । यसले सरकारी स्वास्थ्य संस्थामा स्वास्थ्यकर्मीको अभाव चरम रहेको औंल्याउने कार्यदलका एक सदस्यले बताए । सरकारको स्वास्थ्य नीति, स्वास्थ्य संस्थाका क्षमता र बेड संख्याका आधारमा विभिन्न तह र विधाको जनशक्ति प्रक्षेपण गरिएको हो ।"
प्रधानमन्त्री कार्यालयमा सचिवको भीड,"(काठमाडौं)पूर्वसचिव लक्ष्मण अर्यालको संयोजकत्वमा बनेको कार्यदलले प्रधानमन्त्री कार्यालयमा मुख्यसचिवबाहेक दुई जना मात्र सचिवको दरबन्दी कायम गर्न दिएको सुझाव एक वर्ष बित्दा नबित्दै सुझाव कार्यान्वयन हुनु त परको कुरा, सचिवहरूलाई प्रधानमन्त्री तथा मन्त्रिपरिषद् कार्यालयमा थुपार्ने क्रम जारी छ । मुलुकको समग्र नीति निर्देशन कार्यान्वयनमार्फत सुशासन कायम गराउने दायित्व बोकेको प्रधानमन्त्री कार्यालयमा नै बिनाकाम सचिवहरूको भीड जम्मा पारी हाजिर गराएर राख्ने गरिएको छ । गत शुक्रबार मन्त्रिपरिषद्ले पाँच जना सचिव सरुवा गरेकामा दुई जना मणिराम गेलाल र एकनारायण अर्याललाई प्रधानमन्त्री कार्यालयमा पठाइएको छ । पाँच जना सचिवको दरबन्दी रहेकामा शुक्रबारको निर्णयपछि प्रधानमन्त्री कार्यालयमा सचिवको संख्या ८ पुगेको छ । प्रधानमन्त्री कार्यालयबाट रामअवतार शाहलाई खानेपानी मन्त्रालयमा सरुवा गरेर उनको ठाउँमा गेलाललाई ल्याइएको हो । अर्याललाई भने प्रधानमन्त्री कार्यालयमा अतिरिक्त समूहमा सरुवा गरिएको छ । गेलाल र अर्यालसहित प्रधानमन्त्री कार्यालयमा सचिवहरू विनोदप्रकाश सिंह, उदयराज सापकोटा, गणेशप्रसाद पाण्डेय, बैकुण्ठ अर्याल, यादवप्रसाद कोइराला र खगेन्द्रप्रसाद नेपाल रहेका छन् । एकनारायणलाई असार पहिलो साता निवृत्त हुँदै गरेका बैकुण्ठको स्थानमा ल्याइएको प्रधानमन्त्री कार्यालय स्रोतले जनायो । बैकुण्ठलाई गत चैतमा सञ्चार तथा सूचना प्रविधि मन्त्रालयबाट प्रधानमन्त्री कार्यालयमा सरुवा गरिएको थियो । सचिव कोइराला पनि असारमा सेवा निवृत्त हुँदै छन् । सचिव राख्नकै लागि प्राविधिक सचिवको दरबन्दी सिर्जना गरिएको थियो भने एक जनालाई विशेष दरबन्दीमा राखिएको छ । बेलाबेला अतिरिक्त समूहमा सचिव थुपारेर ९ जनासम्म पुर्याउने गरिएको छ । महालेखाले आफ्नो ६० औं वार्षिक प्रतिवेदनमा प्रधानमन्त्री तथा मन्त्रिपरिषद् कार्यालयमा विशिष्ट श्रेणी (सचिव) को दरबन्दी ५ जनाबाट बढाएर ९ जना पुर्याएको भन्दै प्रश्न उठाएको छ । २०७८ पुसमा प्रधानमन्त्री कार्यालयमा दरबन्दीभन्दा दोब्बर सचिव थुपारिएको थियो । प्रधानमन्त्री कार्यालयमा सचिवको दरबन्दी धेरै भएको सार्वजनिक रूपमा आलोचना भएपछि गठित अर्याल संयोजकत्वको कार्यदलले मुलुकभर ४९ जना सचिव भए पुग्ने सुझाए दिएका थिए । प्रधानमन्त्री कार्यालयको वेबसाइटअनुसार अहिले मुलुकभर ७४ जना सचिव छन् । वास्तवमा कामकै मात्र कुरा गर्ने हो भने प्रधानमन्त्री कार्यालयमा तीन जनाभन्दा बढी सचिव नै चाहिँदैन, मन्त्रिपरिषद् कार्यालयका एक उपसचिव भन्छन्, कसैलाई जागिर खुवाउने उद्देश्यले दरबन्दी सिर्जना गर्ने चलन भएपछि मुलुकको ढुकुटी कसरी नोक्सान भइरहेको छ, त्यसको अनुमान गर्न कठिन छैन । उनी मुख्यसचिव नै प्रधानमन्त्री कार्यालयको मुख्य मान्छे भएकाले प्रशासन हेर्ने सचिव र कानुन सचिवको दरबन्दी भए पुग्ने बताउँछन् । भन्छन्, अरूले त फाइल ओसारपसार गरेर जागिर खाइरहेका छन् । त्यस्तै प्रधानमन्त्री कार्यालयका एक सचिवले पूर्वसचिव अर्यालको संयोजकत्वमा बनेको कार्यदलले गरेको सिफारिसबारे आफूलाई जानकारी नभएको र यदि त्यस्तो सिफारिस गरिएको भए पनि कार्यान्वयन हुनेमा विश्वास नरहेको बताए ।"
केयूबाट ७३ विदेशीसहित १२ सय दीक्षित,"काठमाडौं (कास) काठमाडौं विश्वविद्यालय (केयू) ले आइबार ७३ विदेशीसहित एक हजार दुई सय ४० जना विद्यार्थीलाई दीक्षित गरेको छ । विश्वविद्यालयको २८ औं दीक्षान्त समारोहमा भारत, श्रीलंका, अमेरिका र बेनिन गरी चार देशका विदेशी विद्यार्थी दीक्षित भएका हुन् । केयूले स्थापनाको ३२ वर्षमा विभिन्न संकायमा ४१ हजारभन्दा बढी विद्यार्थी उत्पादन गरेको जनाएको छ । तीमध्ये ५५ देशका ५ हजार १ सय १२ जना विदेशी विद्यार्थी छन् । आइतबार दीक्षित हुनेमा पीएचडीका ९, एमफिलका ४१, स्नातकोत्तरका ९८ र स्नातक तहका एक हजार ९२ जना विद्यार्थी छन् । तीमध्ये ६ सय २८ जना (५०६५ प्रतिशत) छात्रा र ६ सय १२ जना (४९३५ प्रतिशत) छात्र छन् । संकायगत आधारमा मानविकीका ३५, शिक्षाबाट ५७, इन्जिनियरिङतर्फ ३ सय ६५, कानुनका १, व्यवस्थापन संकायबाट ५०, मेडिकल साइन्सका ५ सय ६५ र विज्ञान संकायका १ सय ६७ जना छन् । विश्वविद्यालयले पहिलो पटक स्कुल अफ इन्जिनियरिङअन्तर्गत ब्याचलर अफ आर्किटेक्चरमा २९ जनालाई उपाधि प्रदान गरिएको छ । केयूका उपकुलपति भोला थापाले विदेशी विद्यार्थी र प्राध्यापकको संख्या अझै वृद्धि गर्ने नीति विश्वविद्यालयले अघि सारेको बताए । प्रधानमन्त्री तथा कुलपति पुष्पकमल दाहालले उच्च सीप, दक्षता र मानवीय गुण सम्पन्न जनशक्ति उत्पादन गरी मुलुकको विकासमा केयूले योगदान पुर्याएको बताए । गुणस्तरीय शिक्षाका लागि मुलुकको अग्रणी र दक्षिण एसियाकै एक प्रतिष्ठित विश्वविद्यालयका रूपमा केयू स्थापित भएको बताए । दाहालले विश्वविद्यालय अनुदान आयोगले एकीकृत क्यालेन्डर बनाउन प्रारम्भिक काम सुरु गरेको जानकारी दिए ।"
८७ वर्षपछि उदय को विश्राम,"काठमाडौं (कास) भारतको बनारसबाट ८७ वर्षअघि प्रकाशन सुरु भएको साहित्यिक पत्रिका उदय ले आफ्नो विश्राम अंक प्रकाशनमा ल्याएको छ । साहित्यिक पत्रकार काशीबहादुर श्रेष्ठले संवत् १९९३ माघबाट प्रकाशन सुरु गरेको उदय २०२४ सालपछि उनका छोरा एवं साहित्यकार दुर्गाप्रसाद श्रेष्ठले सम्पादनप्रकाशन गर्दै आएका थिए । गत वैशाखमा उदय को पछिल्लो अंक १८३ प्रकाशन गरेर आफ्नो उमेर र अवस्थाका कारण यो साहित्यिक पत्रिकाले विश्राम लिएको सम्पादक दुर्गाप्रसाद श्रेष्ठले जानकारी दिएका छन् ।रत्न पुस्तक भण्डारमा आयोजित एक समारोहमा उदय को विश्राम अंक घोषणा गरिँदा उपस्थित स्रष्टा र पाठकले अपसोच मानेका थिए । विश्राम अंकमा उदय पत्रिका तथा यसका संस्थापक काशीबहादुर श्रेष्ठ (१९६८२०४६) का बारेमा प्राध्यापक महादेव अवस्थी र डा तुलसी भट्टराईले लेखेका दुई सामग्री प्रस्तुत गरिएको छ । लेखन र सिर्जनाको जगत्मा म सक्रिय रहनेछु तर उदय प्रकाशनमा भने समय दिन तथा आर्थिक प्रबन्ध गर्न पनि मुस्किल भएकाले बन्द गरिएको हो, गत वर्षका जगदम्बा पुरस्कार विजेता ८५ वर्षीय श्रेष्ठले भावुक हुँदै समारोहमा भने । उदय को ऐतिहासिकता र सम्पादक दुर्गाप्रसादको साधनामाथि समालोचक गोविन्दराज भट्टराईले मन्तव्य राखेका थिए ।"
बोरिस यल्तसिन रुसको पहिलो राष्ट्रपति,"सन् १९९१ मा आजकै दिन (जुन १२) मा रुसको पहिलो राष्ट्रपतिमा बोरिस यल्तसिन निर्वाचित भएका थिए । उनले १९९९ सम्म पदभार सम्हालेका थिए । यल्तसिन रूसमा लोकतन्त्रको जग बसाल्ने महान् नेताका रूपमा परिचित छन् । रुसमा १९९१ को मार्च १७ मा भएको जनमतसंग्रहले राष्ट्रपति पदको व्यवस्था गरेको थियो । त्यसपछि भएको पहिलो निर्वाचनमा यल्तसिन विजयी भएका थिए ।आफ्नो दोस्रो कार्यकाल बाँकी छँदै उनले १९९९ को डिसेम्बर ३१ मा राजीनामा दिएका थिए । दोस्रो कार्यकाल निर्वाचित भएपछि क्रमशः लोकप्रियता गुमाउँदै गएका यल्तसिनको राजीनामाले अधिकांश रुसी नागरिकहरू खुसी भएको सर्वेक्षणहरूले उल्लेख गरेका थिए ।टेलिभिजनमार्फत सम्बोधन गर्दै यल्तसिनले आफ्नो प्रशासनले रुसमा सांस्कृतिक, राजनीतिक र आर्थिक स्वतन्त्रताको प्रत्याभूति गरेको दाबी गरेका थिए । १९३१ को फेब्रुअरी १ मा जन्मिएका यल्तसिनको २००७ को अप्रिल २३ मा ७६ वर्षको उमेरमा निधन भएको थियो ।"
गाउँमा ज्ञान छर्दै स्वयंसेवी शिक्षक,"(काठमाडौं)विद्यालयदेखि उच्च शिक्षासम्म भारतमा पढेकी झापा भद्रपुरकी मनिका सिंह सिन्धुपाल्चोकको हिमाली भेगको कक्षाकोठामा रमाइरहेकी छन् । मानविकीमा स्नातकोत्तर उनलाई नेपालको शिक्षा प्रणालीबारे जान्ने उत्सुकताले एक वर्षअघि भोताङ देवी माध्यमिक विद्यालय पाँचपोखरी गाउँपालिकासम्म डोर्यायो । शिक्षकको जागिरका लागि होइन । स्वयंसेवी शिक्षण गर्न उनी भद्रपुर र सिन्धुपाल्चोक ओहोरदोहोर गरिरहेकी छन् ।अंग्रेजी साहित्य र मनोविज्ञान अध्ययन गरेकी उनले सामुदायिक विद्यालयको वास्तविक अवस्था खुट्याउन थालेकी छन् । स्नातकोत्तर गरेपछि अनलाइन कक्षाबाट विद्यार्थी पढाउँथें, सानैदेखि भारतमा बसेकाले आफ्नो देशको शिक्षा र भूगोल कस्तो छ, जान्न मन लाग्यो, २९ वर्षीया सिंहले भनिन्, नेपाली समाज बुझ्न पनि हिमाली क्षेत्र रोजेर गएँ । एक दशकदेखि सामुदायिक विद्यालयमा स्वयंसेवक शिक्षक परिचालन गर्दै आएको टिच फर नेपाल नामक संस्थाले ४ सयभन्दा बढी युवा स्वयंसेवी शिक्षक खटाइसकेको छ । सिंह पनि त्यहीमध्येकी एक हुन् । देशभरका विद्यालयमा ५८ हजारभन्दा बढी शिक्षकको अभाव छ । शिक्षक दरबन्दी अभावमा सरकारले समेत स्वयंसेवक परिचालन गर्ने कार्यक्रम सञ्चालन गर्दै आएको छ । तर उक्त कार्यक्रम प्रभावकारी हुन नसकेको गुनासो छ ।स्वयंसेवामा खटिएका शिक्षकले सामुदायिक विद्यालयमा शिक्षक अभाव भएकै कारण गुणस्तरमा सुधार हुन नसकेको औंल्याएका छन् । शैक्षिक सत्र पूरा नहुँदै शिक्षक सरुवा हुँदा विद्यार्थीको पठनपाठनमा असर पुग्ने गरेको सिंहले सुनाइन् । सरकारी स्कुलमा पढ्ने विद्यार्थीले घरमा पढ्ने मौका नै पाउँदैन, स्कुलकै मात्र भर हो, उनले भनिन्, शिक्षक नहुँदा सिकाइबाट वञ्चित हुनुपर्छ, धेरै बिदा हुँदा विद्यालयका शिक्षकले पाठ्यक्रम पाठ्यपुस्तक पढाइ सक्दैनन् । शिक्षकलाई जिम्मेवार बनाउन सके मात्र कक्षाकोठाको पठनपाठनमा गुणस्तर हुने उनको सुझाव छ । पर्साको नेपाल राष्ट्रिय मावि जिरा भवानी गाउँपालिकामा स्वयंसेवा गरिरहेका २९ वर्षीय अमूल्य श्रेष्ठले मधेशका सामुदायिक विद्यालयको अवस्था कहालीलाग्दो पाएको सुनाए । १३ सय विद्यार्थी पढ्ने विद्यालयमा १५ जना मात्रै शिक्षक रहेको उनले देखे । सामुदायिक विकास अध्ययनमा स्नातकोत्तर अमूल्य समुदाय बुझ्ने उद्देश्यले फेलोसिप रोजेर काठमाडौंदेखि मधेश झरेका थिए । एउटै शिक्षकले ५ वटा विषयसम्म पढाउनुपर्ने अवस्था छ, शिक्षक नभएपछि सामुदायिक विद्यालयको पढाइ कसरी सुधार हुन्छ ? उनले प्रश्न गरे । निजी स्कुलमा पढेका उनले वास्तविक समाज सामुदायिक विद्यालयमा भेटेको अनुभव सुनाए । शिक्षक छैनन्, छोराछोरीलाई पढ्न पठाउनुपर्छ भन्ने चेतना अभिभावकमा देखिँदैन, बालविवाह, छुवाछूत, बालदुर्व्यवहार, दुर्व्यसनको समस्या छ, श्रेष्ठले थपे, एकजोर पोसाक किन्न नसक्ने, विषयपिच्छेका कापी किनिदिन नसक्ने अभिभावकका छोराछोरी पढ्न आउँछन् ।स्वयंसेवी दुई वर्षका लागि खटिएका हुन् । उक्त अवधि पूरा गरेपछि शिक्षा प्रणालीको दयनीय अवस्था देखेर भविष्यमा सोही क्षेत्रमा काम गर्ने अठोट गरेको उनीहरूले बताए । सरकारले दिवा खाजा, सेनेटरी प्याड, छात्रवृत्ति दिए पनि पढ्नुपर्छ भन्ने चेतना नै छैन, अमूल्यले भने, खाजा खान, छात्रवृत्तिको पैसा लिन मात्रै पनि विद्यार्थी भर्ना भएका छन् । छात्रालाई पनि पढ्न पठाउने संस्कार मधेशमा सुरुमा भएकामा उनी खुसी छन् । मधेश अन्य प्रदेशको तुलनामा शिक्षाका सूचकमा सबैभन्दा पछि छ । दरबन्दीका शिक्षक व्यवस्था गरेर पुस्तकालय, ल्याबलगायत भौतिक पूर्वाधार विकास गर्न सके मात्र सामुदायिक विद्यालयले लय समात्ने उनको ठम्याइ छ । शिक्षक, विषय शिक्षक मात्र हेरेर पनि नपुग्दो रहेछ, समाज, बालबालिकाको परिवार, विद्यार्थीको अवस्थाले पनि सिकाइमा प्रभाव पार्छ, सर्वपक्षीय रूपमा हेरेर मात्रै सुधारको योजना कोर्नुपर्छ, उनले भने । स्वयंसेवीले कक्षा ६ देखि १० कक्षासम्मका विद्यार्थीलाई पढाउनुपर्ने व्यवस्था छ । तर सय जनामा मुस्किलले २० जना विद्यार्थी मात्रै परीक्षामा पास हुने उनले बताए । शिक्षा क्षेत्रमा सुधार गर्नुपर्ने धेरै पक्ष छ, एक जना विपन्न विद्यार्थीले छात्रवृत्ति पाउनु पनि ठूलो कुरा हुन्छ, उनले भने ।ललितपुरबाट स्वयंसेवक शिक्षक भएर धनुषा पुगेकी २४ वर्षीया मनीषा डंगोलले पनि त्यहाँको सामुदायिक विद्यालयका अवस्था विकराल देखिन् । एउटै कक्षामा १ सय ५० जना विद्यार्थी राखेर पढाउनुपरेको उनले चर्चा गरिन् । सुरुका दिनमा कक्षाकोठामा पस्दा विद्यार्थी उभिएको देखेपछि आफ्नो ठाउँमा बस भन्दा विद्यार्थीले बस्ने ठाउँ पनि नभएको गुनासो गरे, उनले भनिन्, गणित पढाउने शिक्षकले सामाजिक विषय पनि पढाउनुपर्ने बाध्यता छ । शिक्षकको कमीले एउटै कक्षामा धेरै विद्यार्थी भए पनि सेक्सन विभाजन हुन नसकेको उनले सुनाइन् । बीएसडब्लूमा स्नातक डंगोल एक वर्षदेखि मिथिला बिहारी नगरपालिकाको श्री सेकेन्डरी स्कुल मिथिलेश्वरमा अंग्रेजी विषयको शिक्षण गर्छिन् । सामुदायिक विद्यालय समाजलाई बुझ्ने सबैभन्दा उपयुक्त थलो रहेछ, सोसल वर्क पढ्दाताका फिल्डमा जाँदा सन्तुष्ट थिइनँ, अहिले मधेशी, मुस्लिम, दलित विद्यार्थीको सेवा गर्न पाउँदा निकै खुसी छु, उनले भनिन् । मनीषाले पढाउँदै आएको विद्यालयमा १२ सय विद्यार्थीलाई पढाउने शिक्षक भने १६ जना छन् । त्यसमा उनीसहित २ जना स्वयंसेवी हुन् । मनीषाले भनिन्, विद्यालय व्यवस्थापन समिति भद्रागोल छ, विद्यालय पठनपाठनसँगै सुधार गर्न समुदायलाई उत्प्रेरित गर्छौं । स्वयंसेवी शिक्षकको शिक्षणबाहेक समुदाय भेटघाट कार्यक्रमसमेत दैनिकमा पर्छ । परिचालन गर्ने संस्थाले विद्यालयमा असल प्रभाव छाड्न र सुधारका प्रयास गर्न उनीहरूलाई सिकाएको हुन्छ । शैक्षिक सत्रको सुरुवाती महिनामा भरिभराउ हुने कक्षाकोठा क्रमशः रित्तिँदै जाने प्रवृत्ति रहेको उनले सुनाइन् । छात्रवृत्ति पाइन्छ भनेर विद्यार्थी भर्ना हुन्छन्, दिउँसो दिवाखाजा खाएपछि धेरै विद्यार्थी घर हिँड्छन्, उनले थपिन्, भर्ना भए पनि गयल हुने विद्यार्थीको संख्या धेरै हुन्छ ।टिच फर नेपालले ५ जिल्लाका सामुदायिक विद्यालयमा स्वयंसेवी स्नातक युवालाई दुईदुई वर्षका लागि खटाउँदै आएको छ । डोटीका २४ वर्षीय स्पन्दन बलायर दाङको तुलसीपुरस्थित श्री मावि प्रतापकोटमा स्वयंसेवी शिक्षण गर्दै आएका छन् । बीबीए गरेर उनी कर्पोरेट क्षेत्रको बन्धनमा बस्न मन नभएर शिक्षक बनेको बताउँछन् । उच्चशिक्षा पूरा गरेपछि करिअरको आरम्भ गर्ने बेला समाजमा केही दिन सकियोस् भन्ने अभिप्रायःले स्वयंसेवक शिक्षकका रूपमा खटिएको उनले सुनाए । समुदायले महत्त्व नदिँदा सामुदायिक स्कुलको स्तर खस्केको स्पन्दनको बुझाइ छ । उनी गणित पढाउँछन् । साँझ, बिहान र छुट्टीको दिन विद्यार्थीसँगै प्रतापकोटको डाँडापाखा डुल्छन् । हामीले जानेको कुरा विद्यार्थी, अभिभावकलाई सिकाउँछौं, उनीहरूबाट हामी सिक्छौं, उनले भने, विद्यार्थीको प्रतिभा प्रस्फुटन हुने अवसर दिन्छौं । शिक्षकले १० देखि ४ बजेसम्म जागिर पकाउने मानसिकता र प्रवृत्तिले सिकाइमा गुणस्तर आउन नसकेको उनको अनुभव छ । स्थानीय तहले शिक्षक छनोट, नियुक्ति र टिकाउमा ध्यान दिनुपर्छ, बलायरले थपे, अभिभावकले पनि विद्यालय कस्तो छ, के पढाइ भइरहेको छ, शिक्षक कस्ता छन्, सोधीखोजी गरे धेरै सुधार हुन सक्छ । तर अभिभावक सचेत छैनन् । सामुदायिक विद्यालय बदल्ने जोस बोकेर स्वयंसेवी शिक्षक बनेकामध्ये करिब ५८ प्रतिशतले भविष्यमा शिक्षणलाई कार्यक्षेत्र बनाएको तथ्यांक छ । कतिपय स्थायी शिक्षक बनिसकेका छन् । दाङ, सिन्धुपाल्चोक, धनुषा, पर्सा, तनहुँका गाउँगाउँमा विद्यालयमा खटिने स्वयंसेवक शिक्षकलाई टिच फर नेपालले मासिक१९ हजार ५ सय निर्वाह भत्ता उपलब्ध गराउँछ । कोभिडअघि स्वयंसेवी बन्न ५ हजारभन्दा बढी युवाले आवेदन दिन्थे । त्यसपछिका वर्षमा भने३ हजार हाराहारीले मात्रै आवेदन दिने गरेकाछन् । आवेदकमध्येबाट छनोट गरेर सामुदायिक विद्यालयमा पठाइन्छ ।"
राइनासमा साइकल सरर,"(लमजुङ)लमजुङको राइनास नगरपालिकामा साइकल ट्रेलसहितको पदमार्ग निर्माण गरिएको छ । यसले होमस्टेलाई समेत जोडेको छ । नगरपालिकाले अघि सारेको गौरवको योजनाअन्तर्गत वडा ९ को भक्तिपार्क मोहोरियाकोटदेखि वडा १० को प्यारजुङ भन्ज्याङ जोड्ने साइकल ट्रेल तथा पदमार्ग निर्माण गरिएको हो । यो ट्रेल तथा पदमार्ग ८ किलोमिटर लामो छ । पदमार्गमा शनिबार पोखरा, बेंसीसहर, सुन्दरबजारलगायत क्षेत्रका २२ जनाले साइकल कुदाएका छन् । उनीहरूले प्यारजुङ भन्ज्याङदेखि जोगीगुफा, साल्मेकोट, लामागाउँ, गोरखनाथ मन्दिर, कोकेगाउँ, घुरसापे, दरबारगढी, पात्लेपानी, राइनासकोट हुँदै सिद्ध गुफा भएर भक्तिपार्क मोहोरियाकोटसम्म साइकल दौडाएका हुन् । भक्तिपार्कमा राइनासले यसअघि नै सरदार वीर भक्ति थापाको सालिक निर्माण गरिसकेको छ ।पर्यटनको माध्यमबाट स्थानीयको जीवनस्तर उकास्न साहसिक खेल साइकल ट्रेल सञ्चालनमा ल्याएको नगरप्रमुख खड्गबहादुर गुरुङले बताए । उनका अनुसार साइकल ट्रेल र पदमार्गको शनिबार उद्घाटन गरिएको छ । साइकल ट्रेल यो क्षेत्रकै नयाँ अभ्यास हो । हामीले हिँड्न चाहनेका लागि पदमार्ग पनि निर्माण गरेका छौं, उनले भने । ऐतिहासिक एवं पर्यटकीय दृष्टिकोणले राइनासकोट प्रख्यात छ । यसैमा हामीले साइकल ट्रेल र पदमार्ग निर्माण गर्यौं । यसले ग्रामीण पर्यटनमा नयाँ आयाम थपेको छ, उनले भने । नगरपालिकाका प्रमुख प्रशासकीय अधिकृत गोकर्णराज सुयलले साइकल पर्यटनको माध्यमबाट ग्रामीण अर्थतन्त्रलाई माथि उकास्न खोजिएको दाबी गरे । तल्लो क्षेत्रमा कृषि र पशुपालन गर्दै माथिल्लो क्षेत्रलाई पर्यटकीय क्षेत्र बनाउन जुटेका छौं, उनले भने । राइनास नगरपालिका ९ को १० लाख र वडा १० को ६ लाख रुपैयाँ गरी १६ लाख रुपैयाँ लागत र स्थानीयको १० प्रतिशत जनश्रमदानमा साइकल ट्रेल र पदमार्ग निर्माण गरिएको हो । माउन्टेन बाइक राइडरसमेत रहेका वडा १० को साइकल ट्रेल तथा पदमार्ग निर्माण समितिका अध्यक्ष ध्रुव गुरुङका अनुसार पर्यटन प्रवर्द्धनका लागि लमजुङमा नयाँ कार्यको थालनी भएको छ । यो क्षेत्रबाट धौलागिरि हिमालदेखि माछापुच्छ्रे, अन्नपूर्ण, लमजुङ, मनास्लुलगायत दर्जन हिमशृंखला देख्न सकिन्छ । सूर्योदय र सूर्यास्तको रमणीय दृश्य पनि देख्न सकिन्छ । पदमार्ग हिँड्दै वा साइकल कुदाउँदै राइनासकोट होमस्टेमा बस्न सकिन्छ । राइनासकोटमा भूकम्पले भत्काएको घर पुनर्निर्माण गरी १४ घरमा होमस्टे सञ्चालन गरिएको छ ।"
'नेपालमा चीन कता छ र ! जताततै भारत देख्छु,"भर्खरै प्रधानमन्त्री पुष्पकमल दाहालले भारत भ्रमण गर्नुभयो । यो भ्रमण कति उपलब्धिमूलक रह्यो ? मैले अनुभव गरेअनुसार यसपालिको भ्रमण उपलब्धिपूर्ण भएको छ । पहिलापहिला हामी द्विपक्षीय छलफलमा धेरै कुरा उठाउँथ्यौं तर ती बिस्तारै हराउँथे । यसपालि भएका सम्झौतासमझदारी, उद्घाटन र शिलान्यास धेरै दृष्टिकोणबाट उपयोगी छन् । काठमाडौंमा त विपक्षी दलले प्रधानमन्त्री दाहाल राँगा मात्रै लिएर आउनुभयो भनिरहेका छन् नि ?राँगा वास्तवमा गइसकेकै छैन । हुन त यो पहिला नै छलफल भइसकेको कुरा हो । यसपालि त्यो छिरेको मात्रै हो । त्यसलाई पनि राम्रो दृष्टिकोणले लिनुपर्छ किनभने त्यसबाट नयाँ भेराइटीका राँगा र भैंसी उत्पादन हुन सक्छ । राँगाको विषय सामान्य मात्रै हो । मुख्य कुरा अरू छन् । नेपालले पाएको मुख्य कुराचाहिँ के हो त ? खासगरी चार वटा क्षेत्रमा ब्रेक थ्रु भएको छ । यताका न्युजपेपरहरूले तिनको चर्चा गरेका छन् । पहिलो, १० हजार मेगावाट बिजुली १० वर्षमा लिने भारतको प्रतिबद्धता आएको छ, त्यो महत्त्वपूर्ण छ । दोस्रो, बंगलादेशलाई विद्युत् निर्यात गर्ने विषय छ । बंगलादेश र नेपाल दुवैले चाहिरहेको विषय हो यो । यसले बंगलादेशका तर्फबाट लगानीको बाटो खुल्ने, नेपालीले पनि लगानी बढाउने र अन्ततः पछि गएर म्यानमार र श्रीलंकापट्टि पनि विद्युत् निर्यात गर्ने सम्भावनाको ढोका खोलेको छ । तेस्रो विषय बैंकिङसँग सम्बन्धित छ । एकअर्को देशमा पैसा बोकेर जाँदा जोखिम हुने स्थिति छ । सिमानामा लुटपाटका कुरा आउँछन् । यहाँबाट पैसा पठाउँदा पनि धेरै समस्या आइरहने, पर्यटकलाई पनि खर्च गर्न समस्या हुने, फेरि नेपालमा एक सय भारुभन्दा माथिका नोट नचल्नेजस्ता विषयलाई डिजिटल कनेक्टिभिटी बढाएर समाधान गर्ने कुरा भएको छ । अर्को, सीमासम्बन्धी विषयमा भारतका प्रधानमन्त्री नरेन्द्र मोदीजीले कोअपरेसन र डायलगबाट अगाडि जानुपर्छ भन्नुभएको छ । त्यसबाहेक पारवहन सन्धि अड्केको थियो । यसमा पनि नयाँ केही कम्पोनेन्ट थपिएका छन् । गत वर्ष प्रधानमन्त्रीको भ्रमणमा रहेका थुप्रै एजेन्डालाई पनि यसपालि सम्बोधन गरिएको छ । नेपालमा उत्पादित बिजुलीको भारतीय बजार सुनिश्चित भएको हो ? त्यो हामीले गर्नै खोजेको हो । कारण के भने, प्रत्येक प्रोजेक्टका लागि भारत जानुपर्ने स्थिति छ । भारतले कतिसम्म लिन्छ भन्ने पनि हामीलाई थाहा छैन । त्यसैले यसमा दीर्घकालीन सम्झौता गर्न कोसिस गरिरहेका छौं । अल्पकालीनमा पिक टाइममा मूल्य बढी भएका बेला बेच्न पाउँछौं तर दीर्घकालीनमा केही न केही अलिकति नेगोसिएसन गर्नुपर्ने हुन सक्छ । बिजुली निर्यातको दीर्घकालीन सम्झौताको कुरा कहाँ पुगेको छ ? उच्चस्तरमा हस्ताक्षर भइसकेको छ । त्यसको आफ्नै प्रक्रिया हुन्छ । क्याबिनेटमा जानुपर्ने होला । प्रधानमन्त्री मोदीले नै पत्रकार सम्मेलनमा भनिसक्नुभएकाले केही समयभित्रै त्यो अगाडि बढ्छ । नेपालले भारतको प्रसारण लाइनबाट बंगलादेश विद्युत् निर्यात गर्ने विषयमा त भ्रमणका बेला केही सार्वजनिक भएन नि ? यसमा तीन देशबीच सहमति हुनुपर्छ । यसका गाइडलाइनहरू बनिसकेका छन् । तीन देशका मानिस बसेर त्यो गाइडलाइनलाई फाइनल गर्न मात्र बाँकी छ । यसमा भारतले दिनुपर्ने सुविधा, त्यसलाई बंगलादेश वा हामीले केही तिर्नुपर्ने कुरा हुन सक्छ । बंगलादेशले केही अपेक्षा गरेको हुन सक्छ । तीनै थरी बसेर फाइनल गरिसकेपछि यहाँको प्रसारणलाइनले कतिसम्म धान्न सक्छ भन्ने कुरा आउँछ ।नेपालको बिजुली कहिलेसम्म बंगलादेश पुग्ला त ? काम भइरहेको छ । यही बर्खायाममै सम्भावना छ । बंगलादेशका तर्फबाट ४०५० मेगावाटसम्म अहिले लिन सक्ने भनिएको छ । गाइडलाइन फाइनल हुनासाथ बिजुली जान सक्छ । नेपाल र भारतबीच क्रसबोर्डर डिजिटल भुक्तानीका विषयमा पनि समझदारी भएको छ । यसले नेपाललाई के फाइदा हुन्छ ? भुक्तानी र लेनदेनमा पहिलेदेखि नै समस्या आइरहेका छन् । यहाँ रहेका नेपालीले २५ हजारभन्दा बढी एकचोटिमा पठाउन मिल्दैन । बोर्डरबाट पनि क्यास लान पाइँदैन । क्यास लाँदा पनि सयसयका नोट बोक्नुपर्ने । नेपालबाट मेडिकल, व्यापार वा विभिन्न प्रयोजनले आउँदा सय रुपैयाँको बन्डल बोक्नुपर्ने । त्यसैले डिजिटल अप्सनमा जाने कुरा भएको हो । सीमा विवादका सन्दर्भमा अब वार्ताको ढोका खुलेको हो ?त्यो त पक्कै खुलेको हो । सीमा विषयमा छलफल गर्न द्विपक्षीय संयन्त्र पनि छ । यसलाई अगाडि बढाउन फेरि राजनीतिकस्तरमा थप छलफल हुन जरुरी छ । यस पटकको भेटवार्तामा ईपीजीले बनाएको प्रतिवेदनको प्रसंग नै उठेन । अब यसको सन्दर्भ कमजोर भएको हो ?हुन सक्छ । यसमा कुनै पक्षलाई केही कुरा मन नपरेको हुन सक्छ । दुई मुलुकका सरकारबीचको समझदारीपछि गठन भएको समूहले सहमतिमा तयार गरेको प्रतिवेदन हो । त्यसको भ्यालु त केही न केही हुन्छ नै । एग्रिमेन्ट एकातर्फबाट भनेर मात्रै हुँदैन, दुईतर्फी नै हुनुपर्छ । त्यसकारण हामीलाई चाहिने कम्पोनेन्ट केके हुन्, त्यसलाई एजेन्डामा राखेर अगाडि जाँदै गर्नुपर्छ । नेपालमा भारतको चासो केमा पाउनु हुन्छ ? भारतको मुख्य चासो सुरक्षा मामिलामा छ । नेपाली भूमिबाट कुनै किसिमको सुरक्षा चुनौती नहोस् भन्ने उसको चाहना छ । आतंकवादको ब्रिडिङ ग्राउन्ड नहोस् भन्नेमा नेपाल सचेत रहनुपर्छ भन्नेमा चासो छ । दोस्रो, प्रत्यक्ष वा अप्रत्यक्ष रूपमा हाम्रो मार्केट इन्डियाका लागि ठूलो हो, टप टेनभित्रै पर्छ । खासगरी मार्केट र इकोनोमीमा सरकारको मात्रै होइन, निजी क्षेत्रको पनि उत्तिकै चासो छ । तेस्रो, राजनीतिक सम्बन्ध राम्रो भइराखोस् भन्ने छ । त्यसले खासगरी राजनीतिक नेतृत्वसँग काम गर्न सजिलो हुन्छ । नेपाली राजदूतलाई भारतमा उच्च तहसँगको भेटघाटमा धेरै समस्या देखिन्छ । तपाईंले १४ महिनापछि भर्खरै मात्र विदेशमन्त्री एस जयशंकरसँग औपचारिक भेटको मौका पाउनुभयो नि ?त्योचाहिँ अलिअलि छ । समय लाग्ने रहेछ । हुन त मैले आवश्यकताअनुसार सबैजसो विषयगत मन्त्रीलाई भेटें । अनौपचारिक भेटघाट पनि भइरहन्छ तर यहाँ भेटघाटले मात्रै काम गर्दैन । अलि गहन छलफल, औपचारिकअनौपचारिक बैठकले सहयोग गर्ने रहेछ । अलिकति विश्वासको वातावरण भयो भने पनि त्यसले मद्दत गर्छ । भेटघाटले एउटा ढोका खोल्ने मात्रै हो । तपाईं स्वयं अर्थशास्त्री पनि हुनुहुन्छ । यहाँका उद्योगी व्यवसायीसँग पनि धेरै पटक अन्तरक्रिया गर्नुभएको छ । उहाँहरू नेपालमा कुन क्षेत्रमा लगानी गर्न इच्छुक रहेको पाउनु हुन्छ ?अहिले सबैभन्दा धेरै हाइड्रो सेक्टरमा यहाँका लगानीकर्ताको इन्ट्रेस्ट देखिएको छ । नेपालमा टोटल स्टकको एक तिहाइ लगानी भारतकै हो । ५६ वटा हाइड्रो प्रोजेक्टले त्यो अझ बढाउँछ पनि । धेरैको भनाइ छ, ठूल्ठूला प्रोजेक्ट चाहे एयरपोर्ट होस् वा हाइवे, दुईतीन वर्षमा काम गरेर देखाएकै छौं, नेपालमा ब्युरोक्रेसीको व्यवहारले काम एकदमै ढिलो भइरहेको छ । अलि फास्ट ट्र्याक गर्ने हो भने अझ प्रगति हुन्थ्यो । लगानीकर्तालाई नेपालमा सहजीकरण गरिदिए अझ राम्रो हुन्थ्यो भन्ने उनीहरूको भनाइ छ । हामीले अलिकति इनोभेटिभ भई लगानीकर्तालाई रेड कार्पेट ओछ्याएर आकर्षित गर्नुपर्छ ।भारतसँग व्यापार घाटा ठूलो छ । त्यसलाई घटाउन के गर्नुपर्छ ? व्यापार घाटालाई कम गर्ने मुख्य साधन विद्युत् निर्यात नै हो । अर्को, हाम्रो प्राइमरी प्रोडक्टको म्युच्युअल रिकग्निसन अफ क्वारेन्टाइन सर्टिफिकेट भएपछि काम गर्न सकिन्छ । त्यो कुरा हामीले यहाँका उद्योग वाणिज्यमन्त्री पीयूष गोयललाई पनि भनेका छौं । त्यसमा काम अगाडि बढेको छ । तेस्रो कुरा, हामीले देशभित्र विद्युत्को खपत बढाएर पेट्रोलियम आयातलाई घटाउने कोसिस गर्नुपर्छ । अलिकति निर्यात विस्थापन गर्ने खालका उद्योगले पनि व्यापार घाटा कम गर्न मद्दत गर्छ । नेपाल चीनतिर गयो, चीनको प्रभाव नेपालमा धेरै भयो भनेको दिल्लीमा अलि बढी सुनिन्छ । त्यस्ता प्रश्नको सामना कति गर्नुपर्छ ?खासगरी नेपाली समुदायसँगको अन्तरक्रिया वा यता पढ्न आएका विद्यार्थी र स्कलरसँग कुराकानी भयो भने उहाँहरूले पनि यो सवाल सामना गर्नुपरेको सुनाउनु हुन्छ । यस्तो चर्चा बढी हुनुको कारण मिडिया हो । मिडियाले भनेपछि आम मानिससम्म पुग्दो रहेछ । माथिल्लो तहमा पनि त्यस्तो बुझाइ पुग्ने रहेछ । मैले के भन्ने गरेको छु भने नेपालमा चीन कता छ र, जताततै भारत नै देख्छु । उदाहरणका लागि हाम्रो दुई तिहाइ व्यापार भारतसँग छ, चीनसँग जम्मा १३ प्रतिशत छ । निर्यात पनि ७५ प्रतिशत भारतमै छ । चीनमा एक प्रतिशतभन्दा पनि कम निर्यात हुन्छ । विदेशी लगानीमा भारतको ३२ प्रतिशत, चीनको १६ प्रतिशत हिस्सा छ । पर्यटनमा पनि बाहुल्य भारतकै छ । भारतसँग नेपालको खुला सिमाना छ, जहाँबाट लाखौं मानिसको ओहोरदोहोर हुन्छ । नेपालको त्यो किसिमको परिस्थिति चीनसँग छैन । चिनियाँहरूले त भिसा, पासपोर्ट लिएर आउनुपर्छ । म नेपालमा चिनियाँको त्यस्तो प्रभाव देख्दिनँ । प्रतिस्पर्धात्मक प्रक्रियाबाट चिनियाँ कम्पनीले पाएका केही परियोजनाबाहेक म त नेपालमा भारत नै भारत देख्छु । तर, यहाँ कन्सर्न एकदमै ठूलो छ । त्यसमाथि थपिएको कुरा हो चीनको बीआरआई । बीआरआईले लोन दिन्छ, त्यसका सर्तहरू पनि राम्रो हुँदैनन् र धेरै देश त्यो डेड ट्र्यापमा पर्छन् भन्ने कुराको चर्चा संसारभरि छ । यो कुरा नेपालले पनि राम्रोसँग बुझेको छ ।अहिलेको भूराजनीति उथलपुथलमा नेपाललाई कुन स्थानमा पाउनु हुन्छ ? नेपालले कस्तो भूमिका खेल्नुपर्छ जस्तो लाग्छ ? हालसालै मेरो केही राजदूतसँग छलफल भएको थियो । उहाँहरू सबैले नेपाल अलि गाह्रो पोजिसनमा छ भन्ने रियलाइज गर्दै हुनुहुन्थ्यो । युक्रेनरुस युद्ध तथा चीनसँग पश्चिमा मुलुक र भारतको प्रतिस्पर्धाजस्ता परिस्थितिमा नेपालको चर्चा हुँदै थियो । अब हाम्रो सबैसँग राम्रो सम्बन्ध भएका कारण कति ब्यालेन्स गर्न सक्छौं भन्ने कुरामा उहाँहरूको चासो थियो । किनभने नेपाललाई सबैतिरको प्रेसर हुन्छ । नेपालले त्यसलाई राम्ररी ब्यालेन्स गर्न सक्नुपर्छ भन्ने कुरा आएको थियो । हाम्रो जवाफ के हो भने नेसनल इन्ट्रेस्टलाई प्रायोरिटीमा राखेर र हाम्रो फरेन पोलिसीलाई ब्यालेन्समा राखेर जाने हो । भारतको नयाँ संसद् भवनमा राखिएको नक्साका सन्दर्भमा तपाईंले के बुझ्नुभएको छ ? विदेश मन्त्रालयका प्रवक्ताले त्यस विषयमा सार्वजनिक रूपमा बताइसकेका छन् । विदेशमन्त्री एस जयशंकरले पनि त्यसबारे प्रस्ट्याउनुभएको छ । सांस्कृतिक र ऐतिहासिक भनेर त्यहाँ लेखिएकै छ । हुन त त्यसका बारेमा अध्ययन गर्नैपर्छ । त्यतिखेरको सांस्कृतिक र आध्यात्मिक हिसाबले पनि कति जस्टिफाई गर्न सकिन्छ, यस्तो नक्सालाई हामीले विचार पनि गर्नुपर्छ । अहिले कन्टेम्पररी मोडर्न बाउन्ड्री छ, त्यसलाई त कुनै इफेक्ट गर्ने कुरा रहँदैन । हामीले हेर्नुपर्ने त आजको दिनको कुरा हो नि ।(विस्तृत अन्तर्वार्ता इकान्तिपुर डटकममा)"
"निःशुल्क उपचार कोटा उपकार होइन, अधिकार हो","नेपालको संविधानमा उल्लिखित समाजवादोन्मुख राज्य को परिकल्पनालाई सबैभन्दा बढी गिज्याइरहने दुई क्षेत्र छन्, एक शिक्षा, अर्को स्वास्थ्य । स्वास्थ्य पूर्वाधार, जनशक्ति र औषधिको अवस्था यस्तो छ, दूरदराजका नागरिक सानो व्यथा लाग्दा पनि ऋणधन गरेर ठूला सहर धाउन बाध्य छन् । यता, सहरका कथित ठूला सरकारी अस्पतालहरूमा पनि आधारभूत स्रोतसाधन छैन । यी अस्पतालमा अस्पतालको होर्डिङ बोर्ड भए पनि न बहिरंग सेवा सुलभ छ न बिरामीले समयमै शल्यक्रिया पाउँछन् । संघीय राजधानीका यस्ता अस्पतालमा मात्रै करिब १० हजार बिरामी महिनौंदेखि शल्यक्रियाको पालो कुर्दै छन् । निरूपाय भएपछि घरखेत बेचेर भए पनि निजी अस्पतालमा उपचार गराउन अभिशप्त छन् । बिल तिर्न नसकेर आत्महत्या गरेका दुःखद् दृष्टान्तहरू दोहोरिइरहेका छन् । उपचार खर्चका नाममा राज्यकोषबाट मोटो रकम लिएर विदेशमा समेत सेवा पाएकैले हुनुपर्छ, नेतृत्वगणले सार्वजनिक स्वास्थ्य सेवा सुधारमा ठोस चासो कहिल्यै देखाएको छैन । सरकारी अस्पतालहरूलाई सुदृढ तुल्याउनु त परैको कुरा, निजी स्वास्थ्य संस्थाहरूमा विपन्नलाई निःशुल्क उपचारका लागि कोटा छुट्याउनुपर्ने प्रावधान लागू गराउन पनि सरकार विफलप्रायः छ । जब कि, स्वास्थ्य संस्था सञ्चालन मापदण्ड२०७७ अनुसार अस्पतालमा उपचार गराउन आउने विपन्न, असहाय, बेवारिसे बिरामीका लागि कुल शय्याको १० प्रतिशत छुट्याई निःशुल्क उपचार गराउनुपर्छ । ५० शय्या वा सोभन्दा बढी क्षमताका अस्पतालले सामाजिक सेवा एकाइको अनिवार्य व्यवस्था गर्नुपर्छ, जुन अपांगतामैत्री हुने गरी भुइँतलामा चौबीसै घण्टा उपलब्ध हुनुपर्छ । निःशुल्क तथा आंशिक सेवा लिने बिरामीको अभिलेख राख्ने र सोको मासिक, चौमासिक र वार्षिक प्रतिवेदन तयार गरी सम्बन्धित निकायमा पेस पनि गर्नुपर्छ । तर, देशभरका निजी अस्पतालले यी कुनै पनि व्यवस्थाको पालना नगरी सरकारी मापदण्डको खिल्ली उडाइरहेका छन् । अपवादबाहेक सबैजसो अस्पतालले निःशुल्क शय्या छुट्याएकै छैनन् । अति सीमित अस्पतालले यस्तो व्यवस्था गरे पनि सर्वसाधारणले थाहा पाउने गरी बडापत्रमा जानकारी दिएका छैनन्, बिरामीको मासिक प्रतिवेदन सम्बन्धित स्वास्थ्य कार्यालयमा बुझाउने गरेका पनि छैनन् । काठमाडौं महानगरपालिकाले ६८ स्वास्थ्य संस्थाले मापदण्ड कार्यान्वयन नगरेको भन्दै स्वास्थ्यमन्त्री मोहनबहादुर बस्नेतलाई भेटेर ध्यानाकर्षण गराइसकेको छ । मन्त्रालयले कारबाही नगरे स्थानीय सरकार सञ्चालन ऐन२०७४ दफा ११ बमोजिम स्वास्थ्य संस्थाको नियमन गर्ने अधिकार प्रयोग गरी आफैं कारबाही गर्ने महानगरको तयारी देखिन्छ । यही सेरोफेरोमा स्वास्थ्य मन्त्रालयले पनि मापदण्ड कार्यान्वयनका लागि सूचना प्रकाशन तथा परिपत्र गरी अनुगमन गरिरहेको छ । ढिलै सही, मन्त्रालयको यो तदारुकता स्वागतयोग्य छ । यसलाई सार्वजनिक खपत अर्थात् प्रचारबाजीमा मात्रै सीमित नराखी परिणाममूलक बनाइनुपर्छ । आइन्दा निजी अस्पतालमा व्यवस्थित रूपमा विपन्नले कोटाअनुसार निःशुल्क उपचार गर्न पाउने अवस्था सिर्जना गर्नुपर्छ । निजी अस्पतालले दिने निःशुल्क उपचार कुनै उपकार होइन, यो त सर्वसाधारणको अधिकार हो । किनकि यो अधिकार सुनिश्चित गर्न सरकारले निजी अस्पतालले आयात गर्ने स्वास्थ्य सामग्री तथा उपकरणमा राजस्व छुट दिने गरेको छ । तर कर्तव्य पूरा नगर्ने व्यवसायीलाई सुविधा दिनु स्वाभाविक होइन । त्यसैले मापदण्ड अनिवार्य पालना गराउन सरकारले देशैभरका निजी अस्पतालमा नियमित अनुगमनको प्रबन्ध मिलाउनुपर्छ । अटेर गर्ने स्वास्थ्य संस्थालाई यथोचित कारबाही गर्नुपर्छ, उनीहरूलाई दिइने भन्सार छुट दिन रोक्नुपर्छ । बरु, यो स्थिति आउनुअघि निजी अस्पतालहरूले सरकारलाई सघाउनुपर्छ । निजी अस्पतालले मापदण्ड कार्यान्वयन नहुनुमा विपन्नताको आधार खुल्ने कागजपत्र नभएको बहाना गर्दै आएका छन् । विपन्न परिचयपत्र पूर्णतः लागू नहुँदासम्म यो एउटा समस्या अवश्य हो, तर यसैलाई देखाएर आफ्नो दायित्वबाट टकटकिने छुट अस्पतालहरूलाई छैन । पालिका र वडाको सिफारिसलगायत आधारमै उनीहरूले मापदण्ड पालना गर्नुपर्छ । स्थानीय सरकारले पनि यस्तो सिफारिसलाई सहज र विश्वसनीय बनाउनुपर्छ । सबैको यथोचित प्रयासमा निजी अस्पतालहरूमा विपन्नका निम्ति कोटाअनुसार निःशुल्क उपचार सुनिश्चित गर्नुपर्छ । यसमा केही द्विविधा छ भने सरकार र सरोकारवालाहरू मिलेर थप प्रस्ट पार्नुपर्छ, आवश्यक परेमा मापदण्डलाई थप विस्तृत तुल्याउनुपर्छ । तर, निजी अस्पतालहरू कुनै पनि बहानामा आफ्नो अनिवार्य दायित्वबाट च्युत हुनुहुँदैन र सरकारले पनि त्यस्तो मौका उपलब्ध गराउने गल्ती गर्नु हुन्न ।"
स्वास्थ्य बिमा बोर्ड र अस्पतालको बेथिति,"जेठ २१ को कान्तिपुरमा प्रकाशित सरकारी अस्पताल नै बनाउँछन् फर्जी बिल शीर्षकको समाचारले गुनासो गर्नैपर्ने भयो । किनभने त्रिवि शिक्षण अस्पताल, मोरङ, पोखरा, डडेल्धुरा लगायतका कतिपय सरकारी, धुलिखेलजस्ता सामुदायिक तथा निजी अस्पतालले स्वास्थ्य बिमा कार्यक्रमबाट बिरामी लाभान्वित हुनबाट वञ्चित घटनाले मुलुककै प्रतिनिधित्व गर्छ । अस्पतालको बहिरंग विभागमा पस्नासाथ बिरामीलाई विभिन्न आवश्यक तथा अनावश्यक परीक्षणसमेतको सिफारिस गरिने, अस्पतालभित्रै भएका सुविधा नदिई बाहिर परीक्षण (एक्सरे, एमआरआई, अल्ट्रा सोनोग्राफी आदि) गर्न लगाउने र अस्पतालले नै त्यसको फर्जी बिल बनाएर स्वास्थ्य बिमा बोर्डसँग भुक्तानी माग गर्ने, अस्पतालभित्रै उपलब्ध सेवा बन्द गरेर अन्यत्र प्रेषण गर्ने प्रचलनले स्वास्थ्य सेवाग्राहीलाई अत्यन्त मर्का परेको छ । एकातिर अस्पतालको फर्जी बिलबाट गरिएको अनियमितता र अर्कोतर्फ स्वास्थ्य बिमा बोर्डको बेथितिले बिमित सेवाग्राहीले स्वास्थ्य सेवा पाउन सकेका छैनन् । खर्च नगरे पनि खर्च भएको भनी बिल पेस गर्ने अझ भुक्तानी नपाएको भनी स्वास्थ्य सेवा बन्द गर्ने अस्पतालहरूको अनियमितताभ्रष्टाचार गर्ने यस्ता अस्पतालको आचरण कस्तो हो ? र समयमै उचित दाबी रकम भुक्तानी नगरेर रोकिराख्ने स्वास्थ्य बिमा बोर्डको चालचलनले थुप्रै प्रश्न उब्जिएका छन् भने अनियमित काम गर्ने अस्पतालको घानमा सही किसिमले सेवा गर्ने अस्पताल पनि पिसिएका छन् । तर अनियमित, फर्जी बिल प्राप्त भएको शंका लाग्नासाथ त्यस्ता अस्पताललाई बोलाएर बहस, छलफल गर्नुपर्ने, नियमित अनुगमन गर्नुपर्ने स्वास्थ्य बिमा बोर्डको अनुगमन कागजमा सीमित हुन्छ । फलस्वरूप उपलब्ध भएका औजार तथा मेसिन बिग्रनासाथ सानोतिनो मर्मत पनि नगरेर थन्काएर राख्ने र औजार, मेसिन बिग्रेर कामै नलाग्ने भएकाले नयाँ माग गरी चिठी लेखेर पठाएपछि आफ्नो दायित्व र कर्तव्य पूरा गरेको ठानेपछि सम्बन्धित अस्पताल र बोर्डको अन्तरद्वन्द्व देखिन्छ र खराब पद्धतिले प्रश्रय पाएको छ । नेपालमा कार्यक्रम सुरु गर्दा बिमा बोर्डले करारमा लिएका कर्मचारी (दर्ता अधिकारी) ले उल्लेखनीय काम गरेका थिए, तर बोर्डले स्वास्थ्य सेवाका स्थायी कर्मचारीलाई काजमा ल्याएर काम न साम, भ्रमण भत्ताको मोहमा पारेपछि स्वास्थ्य बिमा कार्यक्रमको अधोगति सुरु भएको हो । गरिब, ज्येष्ठ नागरिक, बिमित बिरामीलाई स्वास्थ्य सेवा पुर्याउने पवित्र उद्देश्य लिएर लामो समयदेखिको प्रयासबाट ८ वर्षपहिले सुरु भएको स्वास्थ्य बिमा कार्यक्रमलाई निहित स्वार्थ, लापरबाही र बेथिति बनाइनु कदापि क्षम्य हुँदैन । दक्षिण कोरियामा अत्यन्त सफलता र सहयोगमा सुरु गरिएको कार्यक्रमको सुपरिवेक्षण, अनुगमन पटक्कै भएको छैन भन्दा फरक नपर्ला । त्यसकारण अब आइन्दा बिमा बोर्डको अध्यक्षको शीघ्र पदपूर्ति गरी कार्यकारी निर्देशक र अध्यक्षसँगको सल्लाह, सुझाव अनुसार बिमा ऐनबमोजिम सञ्चालन गर्नु, समयमै दाबी भुक्तानीको छिनोफानो गर्नु र बरु आजसम्म दिलोज्यान दिएर काममा खटिएका दर्ता अधिकारीलाई नियम र प्रक्रिया पुर्याएर स्थायी गर्नु श्रेयस्कर हुनेछ । गंगाराज अर्याल, पाणिनि८, पाली, अर्घाखाँची"
ठ्याहा र मठ्याहा !,"राणाहरूको शासनकालमा शासन शैलीमा मात्र होइन जीवनका हरेक कुराहरूमा विलासिता हुन्थ्यो । उनीहरूको जीवन जति यशआरामले बित्थ्यो त्यति नै आफन्तहरूबाटै खतरा पनि थियो । श्रीमती बढी हुने हुनाले सन्तान त त्यसै पनि धेरै हुने नै भए । त्यस्तै श्री ३ जंगबहादुर राणाका धेरै नै श्रीमतीहरू थिए । उनका ब्याइतेतिरभन्दा ल्याइतेतिर सन्तान धेरै थिए । त्यस समयमा ब्याइतेका सन्तानहरूलाई ठ्याहा र ल्याइतेका सन्तानहरूलाई मठ्याहा भन्ने चलन थियो ! उनले देशको शासन सत्ताको बागडोर त आफ्नो कब्जामा पारेका थिए नै तर नेपाली परम्परा अनुसार ल्याइतेभन्दा ब्याइतेको सन्तानमा पारिवारिक हरेक कुराहरूमा बढी हक अधिकार हुन्थ्यो तर उनका ल्याइतेतिरका सन्तान बढी भएकाले परिवारमा हालीमुहाली उनीहरूकै हुने र ब्याइतेका सन्तानहरू भने केही तिरष्कृत भएको महसुस गर्थे । ल्याइतेतिरका सन्तानहरूको हरेक कुराहरूमा वर्चस्व कायम रहेको भन्दै बाहिर राम्रो देखिए तापनि उनको पारिवारिक झैझगडाले भुसको आगोजस्तो अवस्था पनि देखिन्थ्यो ताकि निभ्न समय लाग्ने नै भयो । हो, त्यस्तै अहिले नेपालको राजनीतिमा पनि हरेक दलमा यस्ता ठ्याहा र मठ्याहाको बीचमा आन्तरिक द्वन्द्व चर्केर भित्रभित्र दलका कार्यकर्ताहरूमा व्यापक वैमनश्यता कायम रहेको छ । जीवनभरि पार्टीमा समर्पित कार्यकर्ताहरूको योगदान र कदर हुँदैन तथापि दुई दिनअगाडि बुद्धिजीवी कहलिएर नेताको चाकरी गरेपछि पार्टी प्रवेश हुन्छ अनि जनताको असल प्रतिनिधि पात्र भनेर चुनावमा टिकट उसैले पाउँछ । त्यति मात्र कहाँ हो र पार्टीको अन्तरिक संगठनमा बढुवा र महत्त्वपूर्ण जिम्मेवारीको भागीदार पनि उही हुन्छ र जंगबहादुरका मठ्याहा सन्तानका जस्तै हरेक कुराहरूमा वर्चस्व उनीहरूकै हुन्छ । अनि पार्टीमा आन्तरिक संघर्षको कथा सुरु हुन्छ जसले गर्दा चुनावमा आफ्नै पार्टीभित्रको अन्तर्संघर्षको महाभारतले शकुनि र धृतराष्ट्रजस्ता पात्रहरू जन्माउँछ । अहिले पुराना दलहरूमा देखिएको यो रोगले गर्दा नयाँनयाँ दलहरूको आगमन भएको हो र पछि तिनीहरूको हालत पनि आखिर त्यही नै हो आन्तरिक संघर्ष, पद, प्रतिष्ठा, मान, मर्यादा ! अनि राष्ट्रका लागि सोच्ने कसले र कहिले ? खिमराज गिरी, काठमाडौं"
महँगो भान्छा कसरी टार्ने ?,"दिनहुँ बजार भाउ आकासिएको छ । दुई महिनाअघि हजार पाँच सयमा पाउने चामल अहिले तीन हजार सात सय पुगेको छ के कारण पुग्यो थाहा छैन । पहिला पहिला बजेट भाषण गर्दा व्यापारीले सामान लुकाएर बजार भाउ बढाउने गर्थे, अहिले त हरेक दिन बजार भाउ बढेको छ । एउटै सामानको भाउ पसलैपिच्छे फरकफरक छ यस्तो हुँदासमेत उपभोक्ता सहन बाध्य छन् । उपभोक्ताको समस्या कसले बुझ्ने ? ठूलालाई समस्या छैन, सानाको समस्या समस्या नै होइन, कसले बुझ्ने ? जति बजार भाउ बढे पनि अनुगमन गर्नुपर्ने निकाय मौन छ । कहीँकतै अनुगमन गरे पनि पहिला नै खबर गरेर जान्छ । कहीँकतै त व्यापारीले विरोध गरेर अनुगमन गर्न दिँदैनन् । सरकार निरीह छ बिचौलियाको घेराबन्दीमा सरकार छ । ज्यालामजदुरी गरेर खानेका लागि बिहानबेलुकाको छाक टार्न हम्मेहम्मे परेको छ । बालबच्चालाई शिक्षादीक्षा औषधि उपचारको कुरै छाडौं । सरकार चलाउनेलाई समस्या छैन, जनताको समस्याप्रति के मतलब । हिजो त्यही जनताको भोटले राजा भए, आज राजा भएपछि त्यही जनतालाई नचिन्ने भए । जनताले मालिक बनाएका नेता पदलोलुप भएपछि के गर्नु ? स्थानीय सरकार छ, केन्द्रीय सरकारको भर पर्न पर्दैन । जनतासँग जोडिएको स्थानीय सरकारले जनताप्रति उत्तरदायी बन्नुपर्ने होइन ? जनताको न्यूनतम समस्या भनेको गाँस, बास, कपास, औषधि उपचार, शिक्षा हो । यसप्रति स्थानीय सरकारले ध्यान दिनुपर्छ । सरकार कहाँ छ भन्ने अवस्था आउनु राम्रो होइन । अनेक बहानामा बजेट सक्नुको साटो किसानले तरकारी उत्पादन गर्छ, बजार नपाएर खोलामा फाल्न बाध्य हुन्छन् । यस्ता समाचारप्रति सरकारको ध्यान जान सक्दैन । तीन तहको सरकार छ तर जनतालाई सरकार भएको अनुभूति छैन । पाँचखालका किसानले उत्पादन गरेको गोलभेंडा दुई रुपैयाँ किलोमा पनि बिकेन भनेर खोलामा फालेको समाचार आएको छ । भरखर किसानले उत्पादन गरेको बन्दाकोपीले बजार नपाउँदा बाख्रा चराएको दृश्य पनि देखियो । भारतबाट दैनिक बिषादी मिसाएको तरकारी भित्रिन्छ । त्यो किनेर खान उपभोक्ता बाध्य छन् । तर आफ्नै देशमा उत्पादन भएको तरकारी बजारसम्म आइपुग्दैन, यो जति विडम्बना के होला ? पुरुषोत्तम घिमिरे, जोरपाटी, काठमाडौं"
भूसांस्कृतिक जटिलतातर्फ नेपाल,"भूसांस्कृतिक जटिलता भूराजनीतिक रूपमा संवेदनशील अवस्थितिमा रहेको नेपाल यति बेला थप संकटोन्मुख छ किनभने आफ्ना विश्व आकांक्षा र चाहनालाई प्राप्त गर्न चीन, भारत र अमेरिकाले नेपालमा क्रियाकलाप केन्द्रीकृत गरिरहेका छन् । आर्थिक सहयोग र साझेदारीमार्फत नेपालमा प्रभाव बढाउन, कायम राख्न र आफ्नो प्रभावबाहिर नजाओस् भन्न भारतको छिमेकी पहिला, पूर्व हेर नीतिदेखि चीनको बीआरआई र अमेरिकाको एमसीसी जस्ता कार्यक्रम अघि सारिएका छन्, जसको अंग नेपाल बनिसकेको छ । नेपालमाथि अमेरिकी सुरक्षा रणनीति (आईपीएस) र चिनियाँ विश्व सुरक्षा पहल (जीएसआई) को सदस्य बन्न दबाब छ । भारतले नेहरूकालीन प्रभावक्षेत्र सिद्धान्त कायमै राखे पनि त्यसको नयाँ संस्करण ल्याएर दबाब भने दिएको छैन ।तर अब विश्व राजनीतिक र कूटनीतिक व्यवस्थामा केही प्रवृत्तिगत परिवर्तन देखिँदै छन्, जसमा साझा पहिचान, परम्परा र धार्मिक विश्वासको समुच्च रूप सांस्कृतिक सम्बन्ध हावी हुँदै छ । राजनीतिक विचारधारा र वादबाहिर प्राचीन धार्मिक, सांस्कृतिक र सभ्यतासहितको भौगोलिक पहिचानको खोजी हुँदै छ, जसको अगुवाइ गर्ने नेतृत्व लोकप्रिय बन्दै छ । दक्षिणतिरको हिन्दु राष्ट्रवाद, उत्तरतिरको कन्फुसियसवादमा आधारित सभ्यताको विस्तार अभियान र अमेरिकी इसाई राष्ट्रवादको नजानिँदो चपेटामा नेपाल पर्न सक्छ । किनकि राष्ट्रिय स्वयंसेवक संघ (आरएसएस) निर्देशित सत्तारूढ भाजपाले सीधै भाषामा नेपाल हिन्दु राष्ट्र हुनुपर्छ भनेको छैन, तर नेताहरूको दीर्घकालीन सोच यता निर्देशित देखिन्छ । करिब ८१ प्रतिशत हिन्दु रहेको नेपालको भूसांस्कृतिक समानता भारतसँग छ, त्यस अर्थमा भाजपाले थालेको भारतभित्रको हिन्दु राजनीति र हिन्दुत्वको संरक्षणको नेपाली हिन्दुजनले खुला विरोध गर्न सक्दैनन् । यही बेला चीनले विश्व सभ्यता पहलमा समेटिन नेपाललाई आग्रह गर्दै आइरहेको छ भने इसाई समुदायको संरक्षण गर्न नेपालमाथि अमेरिकी र बेलायती चर्को दबाब छ । नेपालमा अनुदान र सहयोगमार्फत सक्रिय भएको अमेरिकी शक्ति बढ्दा त्यसले धार्मिक र सांस्कृतिक रूप धारण नगरोस् भन्नेतर्फ नेपाल सजग रहनुपर्छ । त्यसका लागि राष्ट्रिय एकता बलियो बनाउनुपर्छ ।"
बढ्दो गर्मीले जोखिममा बालबालिका,"नेपाली बालबालिकाका लागि शिक्षाका मुख्य अवरोधहरूमा गरिबी, जातीय विभेद, शारीरिक अस्वस्थता, आप्रवासन, बालश्रम, बाल विवाह, बेचबिखन, जड सामाजिक मूल्यमान्यता, लैंगिक पक्षपात, विद्यालयको पूर्वाधार, कर्मचारीको कमजोर अवस्था, भाषिक अवरोध, बन्दहडताल, कमजोर सुशासन तथा आर्थिक स्थिति आदि रहे पनि हालसालै जलवायु परिवर्तनका कारण अत्यधिक गर्मी हुनुजस्ता प्राकृतिक विपत्तिलाई पनि एक महत्त्वपूर्ण कारण मान्न थालिएको छ । मौसम परिवर्तन, धूवाँधूलो तथा तापक्रम वृद्धिजस्ता कारणले गर्मी मौसममा बालबालिकामा विभिन्न स्वास्थ्य समस्या देखा पर्छन् । अन्य मानिसका तुलनामा बालबालिकालाई गर्मीले बढी सताउने गर्छ । किड्सराइट्स सूचकांकले विश्वका एकतिहाइभन्दा बढी बालबालिका (करिब ८२० मिलियन) हाल गर्मीको चपेटामा परेको जनाएको छ । पानीको अभावले विश्वभर ९२ करोड बालबालिकालाई असर गरेको छ, जबकि मलेरिया र डेंगुजस्ता रोगहरूले झन्डै ६० करोड बालबालिका प्रभावित भएको डच एनजीओ किड्सराइट्सले जनाएको छ । सूचकांक अनुसार, १८५ देशमध्ये आइसल्यान्ड, स्विडेन र फिनल्यान्डलाई बालबालिकाको अधिकारका लागि उत्कृष्ट मानिएको छ भने सिएरा लियोन, अफगानिस्तान र चाडलाई सबैभन्दा खराब ।केही दिनयता तराईमा बढ्दो गर्मीका कारण तराई मधेश क्षेत्रका अधिकांश सरकारी तथा निजी विद्यालयहरू धमाधम बन्द गर्न थालिएको छ । अत्यधिक गर्मीले पठनपाठनमै समस्या भएपछि अधिकांश विद्यालयले वर्षे बिदाबाट कट्टा हुने गरी विद्यालय बन्द गर्नु सराहनीय भए पनि अभिभावक घरमा नहुने बच्चाहरूलाई विशेष निगरानी र स्याहार चाहिनेमा पनि सबै पक्ष गम्भीर हुन जरुरी देखिन्छ । गर्मीबाट बच्न बालबालिका खोला वा तालमा जमेको पानीमा पौडी खेल्न मन पराउँछन्, जसका कारण विभिन्न संक्रमणको सम्भावना बढ्छ । यो समयमा बालबालिकामा ज्वरो, झाडापखाला, घमौरा, ठेउलो लगायत भाइरल ज्वरोजस्ता समस्या देखा पर्छन् । फ्रिजको चिसो खानेकुरा र अन्य चिसो पेयपदार्थ खाइरहँदा हाडे आउने सम्भावना पनि प्रबल हुन्छ । नियमित खानपानसँगै धूलोधूवाँबाट जोगिएमा यस्ता समस्याबाट बालबालिकालाई जोगाउन सकिन्छ । बालबालिकाको सुरक्षामा मुख्य रूपमा अभिभावक स्वयं जिम्मेवार रहने हुँदा बिदाको बखत आफ्ना बालबच्चा कुन अवस्थामा छ भन्नेबारे अभिभावक सचेत हुनुपर्छ । बिदामा अभिभावकको साथ नपाएका बच्चाहरू टीभी, मोबाइल र ससाना बन्दुक, गुलेली तथा पब्जीजस्ता आक्रमक शैलीका खेलौनामा रमाइरहेका हुन्छन् । ती खेलौनाको नकारात्मक प्रभाव बालमस्तिष्कमा कसरी परिरहेको हुन्छ भन्ने ख्याल अभिभावक वर्गलाई हुँदैन । केही क्षणको आनन्दका लागि या टीभीमा देखिएको काल्पनिक घटनालाई यथार्थमा उतार्न खोज्दा अपरिपक्व सोच र बालबिज्याइँका कारण हत्या र बलात्कारका घटनाहरू हुन सक्छन्, भएका पनि छन् । यस्तो बेला बालबालिका विशेष रूपमा बालयौन दुर्व्यवहार, साइबर अपराध, लागूऔषध दुर्व्यसन, मानव बेचबिखन लगायतका हिंसामा पर्न सक्ने उच्च सम्भावना हुन्छ । अभिभावक बन्नु प्राकृतिक नियम हो, तर अभिभावकत्व निभाउनु सबैभन्दा ठूलो चुनौती हो । अभिभावकले आफ्ना अनगिन्ती खुसी, इच्छा, चाहना तथा समस्याहरूलाई व्यवस्थापन गर्दै बालबालिकाको विकास र सर्वोत्तम हितका लागि सधैं प्रयासरत रहनुपर्छ ।विडम्बना, हामीमध्ये धेरैजसोले आफ्ना सन्तानहरूलाई समयको साटो आवश्यक भौतिक सुविधा जुटाइदिने गरेका छौं । यसरी अभिभावकले विलासितामा समय बिताउन खोज्दा बच्चासँग सम्बन्ध तोडिन गई मानवीयता स्वतः समाप्त भएर जान थालेको छ । अहिले अभिभावक वर्गबाट बालबालिकालाई बालबालिकाका रूपमा नहेरेर सम्झौताका रूपमा हेर्न थालिएको छ । हामीले हाम्रा बालबालिकालाई असल होइन धनी बनाउनेमा केन्द्रित गरेका छौं । अभिभावकले आपसी मतभेदबारे बालबालिकाहरूका अगाडि कुरा गर्नु हुँदैन । आफ्ना कुराहरू बालबालिकालाई भनेर उनीहरूबाट सहानुभूति लिने कोसिस गर्नु हुँदैन । अभिभावकले एकअर्कालाई सम्मान गर्नुपर्छ र बालबालिकालाई पनि सम्मान गर्न सिकाउनुपर्छ ।यस्ता कुराले बालबालिकालाई खास गरेर अहिले गर्मी यामको बिदाको बखत असर गर्ने हुँदा अभिभावक वर्ग आफ्ना बच्चा घरमा कुन अवस्थामा छन् भन्नेबारे सदैव जानकार हुनुपर्छ । यदि बालबालिकामा रिसाउने, कराउनेजस्ता व्यवहार देखियो भने सजग हुनुपर्छ । आफूमा नियन्त्रण राख्नुपर्छ । त्यसपछि पनि बालबालिकामा कुनै परिर्वतन आएन भने कुनै राम्रो काउन्सिलरलाई भेट्नुपर्छ । साथै गर्मी मौसममा संक्रमण चाँडो फैलने भएकाले बालबालिकाको उचित हेरचाह गर्नुपर्छ । भीडभाडमा जाँदा मास्क लगाउन लगाउने, घाममा धेरै खेल्न नदिने, फोहोर पानीको सम्पर्कबाट टाढा राख्ने र खानपानमा ध्यान दिने हो भने बालबालिकालाई स्वास्थ्य समस्याबाट जोगाउन सकिन्छ । बालबालिकाको मनोभावलाई अभिभावकहरूले सही सम्बोधन गर्न सकेको खण्डमा मात्र उनीहरूको आत्मविश्वास र आत्मसम्मान बढ्छ । यसका लागि राज्यका संयन्त्रहरूले अभिभावक शिक्षामा जोड दिनुपर्छ ।झा अधिवक्ता हुन् ।"
सांसद विकास कोषको मारमा लोकतन्त्र,"स्रोतदोहनको साधन सांसद विकास कोषजस्ता पैसा बाँड्ने कार्यक्रमहरूमा कुनै सांसदको भूमिका निर्णायक हुनेबित्तिकै उसको दल, वर्ग, जात, धर्म, राजनीतिक पृष्ठभूमिगत आग्रहपूर्वाग्रह हावी हुन पुग्छ । व्यक्तिगत सोच, विवेक निर्णायक हुने परिवेशमा नीतिनियमको पालना तथा वैज्ञानिक आधारलाई मान्नेभन्दा आफ्नो निर्वाचन क्षेत्रको कार्यकर्ता पाल्ने र मतदाताको समर्थन जोगाउन अनि दलीय पकड कायम राख्ने ध्याउन्न प्रभावी हुन्छ । यस्ता बेथिति चरम र निरन्तर रहेको सरकारकै निकाय महालेखा परीक्षकको प्रतिवेदनले औंल्याएको छ । तथापि यस्ता कार्यक्रम नरोकिनु राजनीतिक दलबाट द्रुत गतिमा भइरहेको स्रोतदोहनको अर्को निरन्तरता हो । तसर्थ, यस कार्यक्रमले संघीयतामा स्रोतको समुचित वितरणको आधारभूत मागलाई अनर्थ तुल्याएको छ । दोहनको लहरो राजनीतिक दलका नेताकार्यकर्ता पाल्नेमा मात्र सीमित छैन । सांसद विकास कोषलाई दलहरूका नेताकार्यकर्ताले निर्वाचन र सांसदको टिकट वितरणमा आम्दानी गर्ने सहज साधन पनि बनाइएको छ । पंक्तिकारद्वयले नेपालको संघीयता कार्यान्वयनबारे गरेको अध्ययनको सिलसिलामा ठूला भनिने दलहरूका प्रतिनिधिले कतिपय व्यक्तिलाई निश्चित रकम बुझाए सांसद बनाइदिने र त्यसको सट्टा कोषबाट यति करोड रकम हातलागी हुने भनेर मोलमोलाइ गरेको सूचना पाएका थिए । मधेश प्रदेशका सप्तरी, बारा र पर्सामा भेटेका कतिपय महिला उम्मेदवारले समानुपातिक सांसदको आकांक्षा राख्दा आफूलाई यस्ता मोलमोलाइमा सहभागी गराइएको अनुभव सुनाएका थिए । अन्तमा, संसद्लाई संसद्जस्तो बनाउन, सांसदलाई आफ्ना मुख्य जिम्मेवारीमा फर्काउन र जनताका सच्चा वारेस बनाउन एवं दोहन उपक्रमलाई केही मत्थर तुल्याउन सांसद विकास कोष खारेज गर्नुपर्छ । विभिन्न बहानाबाजी गरेर यसलाई चालु राख्नु लोकतन्त्र एवं समग्र दलीय अभ्यासलाई पूर्णतया कमजोर बनाउनु हो । भट्टराई र चलाउने डेमोक्रेसी रिसोर्स सेन्टर नेपालमा आबद्ध अनुसन्धानकर्ता हुन् ।"
'रुसविरुद्ध युक्रेनको जवाफी आक्रमण,"काठमाडौं (एजेन्सी) युक्रेनका राष्ट्रपति भोलोदिमिर जेलेन्स्कीले रुसी सेनाविरुद्ध जवाफी कारबाही गरिरहेको बताएका छन् । तर यसबारे उनले कहाँ के भएको भन्नेबारे खुलस्त प्रतिक्रिया दिएका छैनन् । क्यानेडियन प्रधानमन्त्री जस्टिन ट्रुडोको भ्रमणका क्रममा राजधानी किभमा आयोजित पत्रकार सम्मेलनका क्रममा जेलेन्स्कीले यस्तो बताएका हुन् । युक्रेनी सेनाले बेहोर्नुपरेको क्षति तथा रुसी राष्ट्रपति भ्लादिमिर पुटिनले दिएको अभिव्यक्तिबारे सोधिएको प्रश्नको जवाफ दिँदै जेलेन्स्कीले शनिबार जवाफी आक्रमणबारे बताएका थिए । तर म यो कारबाही कुन चरणमा पुगेको छ भन्नेबारे भन्दिनँ, जेलेन्स्कीले भने, म विभिन्न क्षेत्रमा रहेका हाम्रा कमान्डरहरूसँग हरेक दिन नियमित सम्पर्कमै छु । युक्रेनका पाँच उच्चस्तरीय सैन्य अधिकारीको नाम उच्चारण गर्दै उनले यसबारे प्रतिक्रिया दिएका थिए । यसैबीच बेलायती रक्षा मन्त्रालयले युक्रेनले पछिल्लो ४८ घण्टामा धेरै पूर्वी र दक्षिणी भागहरूमा महत्त्वपूर्ण कारबाही सञ्चालन गरेको पनि जनाएको छ । युक्रेनले जवाफी कारबाहीका लागि पश्चिमबाट प्रशिक्षित र हतियारबाट सुसज्जित हजारौं सेनाहरू प्रयोग गर्ने अपेक्षा गरिएको छ । हालै युक्रेनको खेरसोन क्षेत्रमा रहेको जलविद्युत् बाँधलाई विस्फोट गरी भत्काइँदा रुसयुक्रेन युद्ध थप पेचिलो बनेको छ । उक्त बाँध भत्काएको विषयमा दुई देशका अधिकारीहरूले एकअर्कालाई आरोप प्रत्यारोप लगाइरहेका छन् ।"
इराकको कुर्दिस्तानमा हजारौं नेपाली 'ओभरस्टे,"(काठमाडौं)सिन्धुपाल्चोककी रीना तामाङ इराकको कुर्दिस्तानबाट स्वदेश नफर्केको १० वर्ष भइसक्यो । कुर्दिस्तान इराकको स्वशासित राज्य हो, जहाँ इराकको राजधानी बग्दाद र आसपासको क्षेत्रजस्तो डरत्रास छैन । उनलाई रोजगारदाता (घरको साहु) ले स्वदेश फिर्न भने नदिएको होइन । उनी आफ्नै इच्छाले कुर्दिस्तानको सुलेमानीमा घरको काममा रमाएर बसिरहेकी छन् ।सुलेमानी मलाई बिरानो लाग्दैन, गाउँघरका धेरै दिदीबहिनी यतै छन्, डरत्रास केही छैन । काम गर्न ढुक्क छ । हरमहिना चार सय डलर तलब थापिरहेको छु । काठमाडौंमा राखेर दुई छोरीलाई पढाउन सकेको छु, उनले टेलिफोनमा भनिन्, म घर आउनु भनेको मेरो छोरीहरूको पढाइमा बाधा पुर्याउनु हो ।रीनालाई सुलेमानीबाट बिदामा आउन चिन्ता छैन । तर, बिदामा आइसकेपछि फेरि उही काममा इराक फर्कन पाइने सुनिश्चित छैन । इराक भन्नेबित्तिकै नेपाल सरकारको सातो जान्छ । हामीलाई यहाँ सामान्य लाग्छ । सधैं १९ वर्ष अगाडिकै घटना देखाएर हाम्रो यात्रालाई कागजी प्रतिबन्ध लगाएर बसेको छ । हाम्रो बाटो छेकिदिएको छ, उनले भनिन्, यो प्रतिबन्धलाई हटाइदिए हामी जाने आउने बाटो खुल्थ्यो ।अहिले भने रीनाको मेसिन रिडेबल पासपोर्ट (राहदानी) को म्याद समाप्त भइसकेको छ । विद्युतीय राहदानी (ईपासपोर्ट) बनाउन नसक्दा भने उनको मनमा चैन छैन । नयाँ पासपोर्ट नहुँदा उनी दुई महिनादेखि गैरकानुनी हैसियतमा छिन् । इराकी आवासीय कार्ड (परिचयपत्र) नवीकरण हुन सकेको छैन । प्रत्येक दिन २० हजार इराकी दिनारका दरले जरिवाना बढिरहेको छ । एमआरपीको समय सकियो भन्छ । ईपासपोर्ट बनाउन आफैं जानुपर्छ । कुर्दिस्तानमा नेपाली दूतावास छैन । कुवेत जानुपर्छ । जरिवाना बढिरहेको छ, उनले भनिन् ।राहदानी विभागले २०७८ मंसिरदेखि एमआरपी राहदानीलाई हटाएर विद्युतीय राहदानी दिन सुरु गरेको हो । विद्युतीय राहदानी लिन राष्ट्रिय परिचयपत्रको नम्बर र बायोमेट्रिक लिनुपर्ने बाध्यकारी छ । यो दुवै सुविधा लिइहाल्ने अवस्था इराकमा छैन । गैरआवासीय नेपाली संघ, इराकका अध्यक्ष विनोद श्रेष्ठका अनुसार सन् २०१३ अगाडि इराकमा प्रवेश गरेका नेपाली कामदारको राहदानी समाप्त भइसकेको छ । अहिले कुर्दिस्तान राज्यको अर्विल, सुलेमानीलगायत ठाउँमा मात्रै ३० हजार नेपाली कार्यरत छन्, श्रेष्ठले भने, राहदानीको म्याद समाप्त भई जरिवाना तिर्नेहरू मात्रै ३ सय जना हाम्रो सम्पर्कमा छन् ।सन् २०१५ देखि नै नेपालीहरूको कुर्दिस्तान प्रवेश गर्नेक्रम बढेको हो । श्रेष्ठका अनुसार ३० हजारमा ७५ प्रतिशत त महिलाहरू नै छन् । तीमध्ये सबैभन्दा बढी घरेलु कामदारका रूपमा कार्यरत छन् । घरमा काम गर्नेहरूले राहदानीको म्याद हेर्ने गरेका छैनन् । उनीहरूको हामी र दूतावाससँग पनि पहुँच छैन । जहिले मालिकले आवासीय कार्ड नवीकरण गर्न लैजाने बेला मात्रै राहदानीको म्याद समाप्त भएनभएको थाहा हुन्छ, उनले भने । इराकमा पुग्नेहरू कसैको पनि श्रम स्वीकृति छैन । उनीहरू नेपाल सरकारको अभिलेखमा पनि छैनन् । प्रवासी नेपाली एकता समाज कुर्दिस्तानका अध्यक्ष सलाम सिंहले सरकारले राहदानीको सुविधा यथासक्य छिटो दिन जरुरी भइसकेको बताए । हामीले एमआरपीको नवीकरण गर्न पनि निकै समस्या थियो । फाराम सकलन गरेपछि महँगो कुरियर तिरेर कुवेत पठाउने गरेका थियौं । अब त लाइभ इनरोलमेन्ट गर्नुपर्छ भन्ने छ । हामी आफैं उपस्थिति हुन त कि नेपाल जानुपर्यो, कि दूतावास नै कुर्दिस्तान आउनुपर्यो, उनले भने ।राहदानी बनाउनकै लागि नेपाल जान सम्भव नभएको कुर्दिस्तान प्रवासी नेपाली समाज, सुलेमानीका उपाध्यक्ष ठुलकान्छा शेर्पाले बताए । अन्य देशमा काम गर्नेहरूलाई कार्यथलोमा नै गएर विद्युतीय राहदानी बनाइरहेका देखेका छौं । हजारौं नेपाली रहेको कुर्दिस्तानमा पनि दूतावास आउनुपर्छ । राहदानी बनाउन नेपाल नै जानु भनेको हाम्रो रोजगारी गुम्नु हो, उनले भने, सरकारले हामी नेपाल जाँदा श्रम स्वीकृति दिने भयो भने मात्र जान सक्छौं । गैरआवासीय नेपाली संघ, अन्तर्राष्ट्रिय समन्वय समितिका उपाध्यक्ष आरके शर्माको टोलीले प्रधानमन्त्री पुष्पकमल दाहाल, परराष्ट्रमन्त्री एनपी साउद र श्रम, रोजगार तथा सामाजिक सुरक्षामन्त्री शरदसिंह भण्डारीलाई भेटेर इराकमा रहेको राहदानी समस्या हटाउनका लागि तत्काल पहल गर्न आग्रह गरेका थिए । उनले कुर्दिस्तान राज्यमा कार्यरत नेपाली सुरक्षित रहेकाले श्रम स्वीकृतिसमेत दिने व्यवस्था मिलाउन आग्रह गरे । परराष्ट्र मन्त्रालयले भने विद्युतीय राहदानीका लागि आवेदन संकलन गर्न मोबाइल किट पठाउने तयारी गरिरहेको जनाएको छ । यसबारे कुवेतस्थित नेपाली दूतावासलाई पनि जानकारी दिइसकेको छ । तर, दूतावासले कहिले मोबाइल किट पठाउने भनेर टुंगो लगाउन सकेको छैन ।"
करका दर हेरफेरमा सत्तापक्षका सांसदले पनि चर्काए विरोध,"यो रकम आफ्नो निर्वाचन क्षेत्रमा बाँडिने भएकाले न्यायिक नहुने उनको भनाइ छ । विकासका हिसाबले मात्र होइन, समग्र हिसाबले पछि पारिएको प्रदेश कर्णाली हो, यहाँ सडक पूर्वाधार, बिजुली बत्ती पुगेको छैन, शिक्षा, स्वास्थ्यमा पनि यो प्रदेश पछि छ, उनले भने, कर्णाली, सुदूरपश्चिममा किन बजेटमा परेन, सिंहदरबारभित्र रहने पहुँच भएका मान्छेमा मात्र बजेट केन्द्रित भयो, त्यसैले मन्त्री केन्द्रित बजेटले विकृति सिर्जना गर्छ, यो सच्याउन जरुरी छ ।स्टार्ट अप र इनोभेसनका विषय सराहनीय भए पनि बजेटको अनुमान प्रस्ट नभएको रास्वपाका सांसद शिशिर खनालले बताए । गत असारको हाराहारीमै सरकारले राजस्व उठायो भने पनि मुस्किलले यस वर्षको राजस्व १० खर्ब हुन्छ, तर यस्तो अवस्थामा नपुग्ने स्थिति अहिलेको तथ्यांकले देखाउँछ, उनले भने, तर हामीले साढे १२ खर्बको अनुमान गर्दैगर्दा थप ३० प्रतिशत राजस्व उठाउनुपर्ने चुनौती छ । आम्दानीको जुन अनुमान छ । त्यो त्यति तर्कसंगत र विश्वास गर्न सकिने लायकको नभएको उनको दाबी छ । बजेटका सबै प्रक्षेपणमा कसरी विश्वास गर्ने भन्ने प्रश्न उठेको छ । कर्णालीका राजमार्गलाई मृत्युमार्ग भन्ने गरिएकाले यसको सुधारका लागि बजेटमा थप प्राथमिकता दिन जरुरी रहेको कांग्रेस सांसद कान्तिका सेजुवालले बताइन् ।"
आर्थिक विधेयकका केही बुँदा खारेज नगरे झन् मन्दी,"काठमाडौं (कास) सरकारले आर्थिक विधेयक ०८० मा राखेका केही बुँदाले हालको अर्थतन्त्रको आर्थिक मन्दीलाई झन् असर गर्ने भएकाले त्यसलाई सच्याउन बैंक तथा वित्तीय संस्था परिसंघ नेपाल (सिबिफिन) ले माग गरेको छ । विधेयक ०८० का बुँदा नं २६, २७ र २९ लाई तत्काल खारेज गर्न सिबिफिनको माग छ । आर्थिक विधेयकको बुँदा नम्बर २६ मा फर्दर पब्लिक अफरिङ (एफपीओ) जारी गरी प्राप्त रकमबाट लाभांशबापत वितरित बोनस सेयरको रकम आयमा समावेश नगरेका निकायलाई शुल्क र ब्याज मिनाहासम्बन्धी विशेष व्यवस्था, बुँदा नम्बर २७ मा मर्जर वा एक्विजिसनको लाभमा लाग्ने करमा शुल्क र ब्याज मिनाहासम्बन्धी विशेष व्यवस्था र बुँदा नम्बर २९ धितोपत्र जग्गा तथा घरजग्गाको व्यावसायिक कारोबार गर्नेलाई छुटसम्बन्धी विशेष व्यवस्थामा उल्लिखित विषयले अर्थतन्त्रमा गम्भीर असर पार्ने र अर्थतन्त्रको आर्थिक मन्दीलाई झन् गहिर्याएर अन्ततोगत्वा समग्र अर्थतन्त्र नै धराशायी बनाउने सिबिफिनको दाबी छ ।सरकारले गरेका उल्लिखित व्यवस्था गैरकानुनी तथा राष्ट्रिय एवं अन्तर्राष्ट्रिय मान्यताविपरीत भएकाले यसलाई कुनै पनि हालतमा स्वीकार नगर्ने सिबिफिनको भनाइ छ । दशकौंअघि नै भएगरेका कामलाई समेत प्रभाव पार्ने गरी आर्थिक विधेयकमा गरिएका व्यवस्थाले संविधानले सुनिश्चित गरेको मौलिक हकको ठाडो हनन हुने, पुँजी योगदानमा कर नलाग्ने अन्तर्राष्ट्रिय मान्यताअनुरूप नै एफपीओबाट प्राप्त हुने प्रिमियम तथा मर्जर एवं प्रप्तिबाट सिर्जना हुने बार्गेन पर्चेज गेन लाई कुनै पनि कानुनी धरातलमा सम्बन्धित संस्थाको आम्दानी मानी कर लगाउने नियम आयकरसम्बन्धी कानुनले गरेको व्यवस्थाविपरीत हुने गरी आयकर ऐन ०५८ को दफा ५६(३) को अपव्याख्या गरिएको सिबिफिनले आइतबार जारी विज्ञप्तिमा उल्लेख छ ।कुनै कानुनी धरातलबिना र राष्ट्रियअन्तर्राष्ट्रिय अभ्यासविपरीत कर दायित्व थोपर्दा अर्थतन्त्रमा अकल्पनीय क्षति पुग्ने, यसबाट पुँजीबजारमा आबद्ध ५६ लाखभन्दा बढी लगानीकर्ताको हकहित कुण्ठित भई देशको पुँजीबजार धराशायी हुने पनि सिबिफिनको दाबी छ ।"
नेप्से ४८ अंकले बढ्यो,"यो कारोबार रकम पछिल्ला दिनको औसतभन्दा बढी हो । आइतबारको कारोबार रकम गत बिहीबारको तुलनामा झन्डै सवा १ अर्ब रुपैयाँले बढी हो । गत बिहीबार २ अर्ब ३० करोड रुपैयाँ बराबरको सेयर कारोबार भएको थियो ।नेपालको सेयर बजार अझै पनि परिपक्व हुन नसकेकाले हरेक दिन लगानीकर्ताले संयमतापूर्वक लगानी निर्णय गर्नुपर्ने सेयर बजारका विज्ञ एवं नेपाल धितोपत्र बोर्डका पूर्वकार्यकारी निर्देशक नीरज गिरीले बताए । चारपाँच दिनयता बजारमा सकारात्मक प्रभाव परिहाल्ने कुनै परिवर्तन भएका छैनन् तर पनि बजार बढिरहेको छ । यसले पनि बजारको अपरिपक्वता पुष्टि हुन्छ, उनले भने, यसकारण बजार बढ्दा होस् वा घट्दा लगानीकर्ताले हल्लाको भरमा नलागी राम्रा कम्पनी छानेर मात्र निर्णय गर्नुपर्छ । कम्पनीबारे बुझेर लगानी गर्दा नोक्सान हुने जोखिम कम हुने भएकाले यस विषयमा लगानीकर्ता जहिल्यै सचेत हुनुपर्ने उनको सुझाव छ । आइतबार कारोबार भएका मध्ये कुल २ सय १२ कम्पनीको मूल्य बढ्यो भने ६ वटाको घट्यो । यस दिन ५ वटा कम्पनीको सेयर मूल्य भने स्थिर छ । बैंकिङ ८८, विकास बैंक १ सय ६५, फाइनान्स ९१, होटल तथा पर्यटन ५२, जलविद्युत् ५६, जीवन बिमा १ सय ८७, उत्पादन १ सय ७१, माइक्रोफाइनान्स ८२, निर्जीवन बिमा १ सय ६५, अन्य २७ र व्यापार उपसमूहको परिसूचक ९५ अंक बढे । नेप्से बढेसँगै सेयर बजारको आकार कुल बजार पुँजीकरण पनि बढेर २८ खर्ब ९३ अर्ब रुपैयाँ पुगेको छ । अघिल्लो कारोबार दिनको तुलनामा करिब ६० अर्ब रुपैयाँले बढी हो । आइतबारको नेप्से परिसूचक १ हजार ९ सय ८० हालसम्मको उच्च बिन्दु ३ हजार १ सय ९९ अंकको तुलनामा करिब १२ सय अंकले कमी हो । यसअघि ०७८ भदौ २ मा नेप्से परिसूचक हालसम्मकै उच्च बिन्दुमा पुगेको थियो । एक साताअघि अर्थमन्त्री प्रकाशशरण महतले साढे १७ खर्बको बजेट घोषणा गरेलगत्तै केही दिन सेयर बजार निरन्तर उच्च अंकले घटेको थियो । अर्थमन्त्री महतले बजेटमा बियरिस प्रवृत्तिमा रहेको सेयर बजारमा करसम्बन्धी थप व्यवस्था गरेकाले लगानीकर्ताको मनोबल झनै खस्किएको बताइएको थियो । सरकारले बजेटमार्फत सेयर कारोबारको आय विवरण बुझाउनुपर्ने र सोमा आयकर लाग्ने आशय बजेटमा राखिएपछि लगानीकर्ताले तीव्र असन्तुष्टि जनाएका थिए । लगानीकर्ताका संघहरूको विरोधपछि अर्थ मन्त्रालयले सेयर लगानीकर्ताले हाल तिर्दै आएको छोटो अवधिको कारोबारमा साढे ७ प्रतिशत र लामो अवधिकोमा ५ प्रतिशत पुँजीगत लाभकर नै अन्तिम भएको प्रस्ट्याइसकेको छ । यही प्रस्टीकरणसँगै लगानीकर्ताहरूले आन्दोलनका कार्यक्रम पनि फिर्ता लिएका छन् ।"
रिपब्लिक मिडियाको आईपीओ मंगलबारसम्म,कम्पनीले वैशाख ३१ देखि जेठ १४ सम्म वैदेशिक रोजगारीमा रहेका नेपालीका लागि ४ लाख ३५ हजार ३ सय कित्ता आईपीओ बिक्री गरेको थियो । यसअनुसार जेठ २४ मा बाँडफाँट गरेको हो । कम्पनीले प्रतिकित्ता १ सय रुपैयाँ अंकित मूल्यका ४३ करोड ५३ लाख रुपैयाँ बराबरका ४३ लाख ५३ हजार कित्ता सेयर बिक्री गर्न अनुमति पाएको हो । हाल कम्पनीको जारी पुँजी ९६ करोड ७५ लाख रुपैयाँ छ । आईपीओ खरिदका लागि लगानीकर्ताले न्यूनतम १० देखि अधिकतम ५ सय कित्तासम्म माग गर्न सक्नेछन् । कम्पनीको सेयर निष्कासन तथा बिक्री प्रबन्धकमा मेगा क्यापिटल मार्केट्स लिमिटेड छ । कम्पनीले ०६६ वैशाख ११ देखि नागरिक दैनिक र रिपब्लिका दैनिक पत्रिका प्रकाशन थालेको थियो ।
कोशी सरकार अल्पमतमा परेपछि सिकारमा बजेट,"एकीकृत समाजवादी एमालेमा नफर्किने अवस्थामा मात्रै प्रदेशसभाको बजेट अधिवेशन अन्त्य गरेर अध्यादेशमार्फत बजेट ल्याउने प्रक्रिया सुरु गर्ने मानसिकतामा मुख्यमन्त्री कार्की देखिएको ती सांसदले सुनाए । संविधानको धारा २०२ को उपधारा (१) अनुसार प्रदेशसभा चलिरहेको अवस्थामा बाहेक अन्य अवस्थामा तत्काल केही गर्न आवश्यक परे प्रदेश मन्त्रिपरिषद्को सिफारिसमा प्रदेश प्रमुखले अध्यादेश जारी गर्न सक्ने व्यवस्था छ । मुख्यमन्त्री कार्कीले बजेट अधिवेशन अन्त्य गरेर अध्यादेशमार्फत असार १ मा बजेट ल्याए पनि असार १५ सम्ममै प्रदेशसभाबाट अस्वीकृत हुने अवस्था छ । असार १५ भित्र प्रदेशसभाको हिउँदे अधिवेशन आह्वान गरेर कार्कीले विश्वासको मतका लागि प्रस्ताव राख्नैपर्नेछ । संविधानको धारा २०२ को उपधार (२) को (क) मा अध्यादेश जारी भएपछि बसेको प्रदेशसभा बैठकमा पेस गरिने र प्रदेशसभाले स्वीकार नगरे स्वतः निष्क्रिय हुने व्यवस्था छ । मुख्यमन्त्री कार्कीले प्रदेशसभामा बहुमतसिद्ध गर्न नसकेको अवस्थामा अध्यादेशमार्फत ल्याइएको बजेट अस्वीकृत हुने निश्चित रहेको प्रदेशसभा सचिवालयका पूर्वसचिव चन्द्रमणि पोखरेलले बताए । मुख्यमन्त्री कार्कीले बहुमत कायम गर्न सफल भएको अवस्थामा यही बजेट प्रदेशसभाबाट पारित हुन्छ । त्यसपछि कुनै समस्या रहँदैन, उनले भने, बहुमत प्रदेश सांसदको समर्थन प्राप्त गर्न नसकेको अवस्थामा प्रदेशसभाबाट मुख्यमन्त्री कार्कीले विश्वास पनि गुमाउने भएकाले नयाँ बन्ने सरकारले तत्काल बजेट ल्याएर पारित गरेपछि कुनै समस्या रहँदैन । दलको बैठकले निर्णय गरेरै कांग्रेसले माओवादीलाई बजेट आउने दिनभन्दा ३० दिनअगावै मुख्यमन्त्री कार्की नेतृत्वको सरकारबाट समर्थन फिर्ता लिन पटकपटक लिखित र मौखिक रूपमा आग्रह गरेको कांग्रेसका प्रमुख सचेतक भूपेन्द्र राईले जनाए । बजेट आउने मनस्थितिमा सबै रहेको बेला हठात् माओवादीले समर्थन फिर्ता लिएपछि संवैधानिक व्यवस्थाअनुसार बजेट नआउने भएको छ, उनले भने, माओवादीले ३० दिनअगावै समर्थन फिर्ता नलिएकाले बजेट ल्याएरै समर्थन फिर्ता लिँदा संघीयताप्रति वितृष्णा फैलाउनेहरूले अवसर पाउँदैनथे । तर अब जे हुनु थियो, भइसक्यो । अब सत्ता गठबन्धन दलको बन्ने नयाँ सरकारले नै आउँदो वर्षका लागि बजेट ल्याउने अवस्था सिर्जना भएको छ । अहिलेको आर्थिक मन्दीको स्थितिमा संघीय सरकारले ल्याएको बजेटले आम नागरिकमा आशा जगाउन सक्ने हुनाले प्रदेश सरकारले संयमित भएर सन्तुलित बजेट ल्याउनुपर्ने बेला भएको अर्थविद् वेदराज आचार्यले बताए । प्रदेशवासीलाई राहत पुग्ने बजेट ल्याउनुपर्ने बेला प्रदेश सरकारले जनताको प्रतिनिधि रहेको सदनलाई छलेर ल्याएको बजेट आसलाग्दो हुनेमा कसैको विश्वास छैन, उनले भने, अल्पमतको सरकारले संसद् छलेर ल्याएको बजेट न कार्यान्वयन हुने अवस्थामा छ, न त केही । सरकारले बजेट निर्माणका नाममा खर्च मात्रै बढाउने अवस्था छ । मुख्यमन्त्री कार्कीले भने ९३ सदस्यीय प्रदेशसभामा ४० प्रदेश सांसदसहित सबभन्दा ठूलो दल भएको हैसियतमा बहुमत प्राप्त गर्न प्रदेशसभामा रहेका सबै दलभन्दा अगाडि रहेको दाबी गरे । माओवादी केन्द्रको सुझावअनुसार बजेटको नीति तथा कार्यक्रम बुधबार प्रदेशसभामा प्रदेश प्रमुख पर्शुराम खापुङले प्रस्तुत गर्ने तयारी थियो, कार्कीले भने, तर माओवादी केन्द्रले बजेट ल्याउने मुखमै हठात समर्थन फिर्ता लिएको अवस्था छ । त्यसले बजेट, नीति तथा कार्यक्रम ल्याउन जटिलता छ तर त्यसको संवैधानिक र कानुनी समाधान पनि नभएको होइन । उनले संवैधानिक र कानुनी व्यवस्थाअनुसार नै आव ०८०८१ को बजेट आउनेमा सबैलाई विश्वस्त रहन आग्रह गरे । आम प्रदेशवासीलाई अहिलेको आर्थिकमन्त्रीबाट राहत महसुस हुने गरी कृषि क्षेत्रलाई पहिलो प्राथमिकतामा राखेर प्रदेशको आर्थिर्क वृद्धि, उत्पादन र उत्पादकत्व बढाउने बजेट ल्याउने मुख्यमन्त्री कार्कीले जनाए । संघीय सरकारले पठाएको बजेटको सिलिङअनुसार नै प्रदेशको बजेट यस वर्ष चालु आर्थिक वर्षभन्दा एकचौथाइ खुम्चिने अवस्था छ । यस प्रदेशमा आउँदो वर्षका लागि करिब ३० अर्ब हाराहारीमा बजेट आउँछ । कृषि क्षेत्रलाई प्रदेशको आर्थिक क्रियाकलापको मेरुदण्डका रूपमा विकास गर्ने गरी बजेट निर्माण भइरहेको उनको भनाइ छ । प्रदेशको आन्तरिक आयलाई सुदृढ बनाउन प्रदेश सरकारको राजस्व अधिकार क्षेत्रभित्र पर्ने स्रोतहरूको खोजी गरी दायरा विस्तार गर्ने, राजस्व परिचालनलाई थप सुदृढ बनाउन सूचना प्रविधिमा आधारित राजस्व प्रशासन सञ्चालन गर्ने, संघीय कार्यालय तथा स्थानीय तहबाट संकलन हुने राजस्व परिचालनलाई थप प्रभावकारी बनाउन आधुनिक प्रविधिको प्रयोग, अन्तर निकाय समन्वय एवं सूचनाको आदानप्रदान गर्ने व्यवस्था बजेटमा गरिने मुख्यमन्त्री कार्कीले जनाए ।"
"'हामी एउटै डुंगामा छौं, डुबे सबै डुब्छौं","पछिल्ला घटनाक्रमले पार्टी सभापति शेरबहादुर देउवाबीच सम्बन्ध बढ्दै जान थालेको देखिन्छ । अब सहकार्य गर्नुपर्छ भन्ने ठाउँमा पुग्नुभएको हो ?कोको मिल्ने ? न त शेरबहादुरजीलाई मैले भेट्छु, न भेटघाटमा उहाँले नै बोलाउनुहुन्छ । उहाँसँग भेटिरहनेलाई नै थाहा होला । शनिबार भक्तपुर र शुक्रबार चितवनमा हामी सँगै थियौं, त्यो बेग्लै कुरा हो तर मैले शेरबहादुरजीसँग छुट्टै नभेटेको एक महिनाभन्दा बढी भइसक्यो ।एकातिर पार्टी रूपान्तरणको मुद्दा अघि सारेर तपाईंकै पक्षका नेताहरू अभियानमा लाग्नुभएको छ, अर्कोतर्फ पार्टी सभापतिसँग सम्बन्ध पनि बढाउन खोजिरहनुभएको छ, भनिन्छ नि ?यसमा शेरबहादुरजीले नै नबुझ्नुभएको भन्छु । साथीहरू जिल्लाजिल्ला जान थालेपछि शेरबहादुरजीले फोन गर्नुभयो । मैले उहाँलाई तपाईं जानुभएको छैन, हामी गइरहेका छैनौं, पार्टीले कार्यक्रम दिएको छैन, साथीहरू जान्छन् भने तपाईंले किन चिन्ता गर्नुपर्यो भनेको छु । जो रूपान्तरणको मुद्दा लिएर गएका छन्, उनीहरू जुनसुकै गुटका हुन्, घरघरमा गएका छन्, साथीहरूलाई आउनुहोस् भनेका छन् । पार्टीका धेरै मान्छे राष्ट्रिय स्वतन्त्र पार्टी र जनमत पार्टीमा जान थालिसके । यस्तो बेलामा केही गर्दा पार्टी बलियो हुन्छ, पार्टी छाड्न खोजेकालाई रोक्न मद्दत पुग्छ भने किन विरोध गर्ने ? घरमा बसिरहेर पार्टीर् बलियो हुन्छ र ?चितवन र भरतपुरका कार्यक्रममा सभापति शेरबहादुर देउवा र तपाईंलाई सँगै देखेपछि दुई नेताबीच सहकार्य भएछ भनेर चर्चा चल्न थालेको छ नि ?सहकार्य पनि भएको छैन । खराब पनि भएको छैन । डीएलएले बोलाउँदा विशिष्ट अतिथि भनेर शेरबहादुरजीपछि आयोजकले मलाई बोलाए । योभन्दा अरू कुनै सहकार्यको कुरा छैन ।भक्तपुरमा त तपाईं र पार्टी सभापतिको फोटो राखेरै ब्यानर बनाइयो, यसलाई कतिपयले शेरबहादुर देउवाको उत्तराधिकारीका रूपमा तपाईंलाई अघि सार्न खोजिएको भनेर पनि बुझेका छन् । तपाईं के भन्नुहुन्छ ?फोटो राखिदिए त के गर्ने ? शेरबहादुरजीले मलाई उत्तराधिकारी किन बनाउनुहुन्छ ? त्यो केही मान्छेले न्यारेटिभ बनाएका हुन् । शेरबहादुरजीबाट पार्टी चल्दैन भनेर नै म अहिलेसम्म लडेको हो नि । शेरबहादुरजीको साथ पाइएला भनेर लडेको होइन । केही मान्छेले जानीबुझीकन प्रचार गरेका हुन् । दिने अवस्था बन्यो भने तपाईं के गर्नुहुन्छ ?म खोज्न जान्न, खोजेको पनि छैन । शेरबहादुरजीबाट पार्टी चल्दैन भनेर लड्दै आएको मान्छेलाई उत्तराधिकारी बनाउने कुरा कसैले पत्याउन सक्ने कुरा हो ?तपाईंकै समूहका महामन्त्री गगन थापा सभापतिको कार्यशैलीलाई लिएर कडा रूपमा प्रस्तुत भइरहँदा तपाईं सफ्ट हुनुले शंका त उब्जायो नि ?होइन । कोइराला भएको नाताले हाम्रो एउटा संस्कार पनि हो जथाभावी नबोल्ने । गाली गरेर के फाइदा हुन्छ ?हिजो पार्टीभित्र परिवर्तनको एजेन्डा बोक्दा चर्को भएको शेखर कोइराला आज किन एकाएक मत्थर भयो भन्छन् नि ?अहिले जिल्लाजिल्लामा रूपान्तरणको मुद्दा बोकेर जानुभएका साथीहरूलाई मैले नै पठाएको भनेर भनेको छु । कसैसँग पनि सोधेको छैन । हाम्रै समूहमा पनि कसैसँग सल्लाह गरेको होइन । जाऊ, आफ्नो हिसाबले गर भनेर भनेको हो । उनीहरूले आफैं मिलाए, कोको जाने भनेर । आफैं गएका हुन् । त्यो खराब होइन । पार्टीलाई राम्रै काम गरेको छ । एउटा जबर्जस्त न्यारेटिभ आइरहेको छ, पार्टी कमजोर भएको छ भनेर । त्यो होइन ।तपाईं र महामन्त्री थापाबीच अविश्वास बढ्दै गएको हो ?गगन र मेरो कुरा भइरहेको छ । भेटघाट भइरहेको छ । चितवन र त्यसभन्दा पहिला मेरै अफिसमा पनि भेटघाट भइरहेको छ ।तपाईंलाई वरिष्ठ नेता दिने भनेर मिलाउन खोजिएको हो र ?भएको छैन । म त शेरबहादुरजीसँग गएर यस्तो दिन पर्यो भन्दिनँ । शेरबहादुरजीले दिनुहुन्छ भने ठिकै छ । तर्क र एउटा परम्परा के बसेको छ भने गिरिजाबाबुले शेरबहादुरजीलाई वरिष्ठ नेता दिनुभएको हो । १२ औं महाधिवेशनपछि सुशील दाले शेरबहादुरजीलाई वरिष्ठ नेता नै बनाउनुभएको हो । १३ औं महाधिवेशनपछि शेरबहादुरजीले रामचन्द्रजीलाई हारेपछि वरिष्ठ नेता बनाउनुभयो । साथी भएर दिएको होइन । इमिडेट एराइभल जो हो, त्यसलाई दिने हो । त्यो हिसाबले दिनुहुन्छ भने ठीक छ, दिनुहुन्न भने पनि ठीक छ । म माग्दै गएको छैन । शेरबहादुरजीलाई भनेको पनि छैन ।पार्टीको आगामी १५ औं महाधिवेशनलाई हेरेर पार्टीभित्र ध्रुवीकरण हुन खोजिरहेको हो ?१५ औं महाधिवेशनमा ध्रुवीकरण गर्न खोजेको होइन भनेर भन्न सक्दिनँ तर असर गर्दैन । शेरबहादुरजी र उहाँका पक्षमा रहेका साथीहरू अहिले रूपान्तरणको मुद्दा लिएर जिल्लाजिल्ला गएका टोलीसँग बढी चिन्तित हुनुहुन्छ ।विशेष महाधिवेशनसम्म जान सक्छ भन्ने हिसाबले संस्थापन पक्षले गम्भीर रूपमा लिएको भन्ने छ नि ?विशेष महाधिवेशन २५ प्रतिशतले माग्न पाइन्छ । २५ प्रतिशतले सभापतिविरुद्ध अविश्वास ल्याए पनि दुई तिहाइले पारित गर्नुपर्छ । हामीले ०७४ को निर्वाचनपछि नै कोसिस गरेको हो तर सजिलो छैन । जेसुकै होस्, जस्तोसुकै होस्, सभापति शेरबहादुरजी नै हो । त्यसलाई स्वीकार गर्नुपर्छ । पार्टीलाई चलायमान बनाउनुहोस् भन्ने मात्रै हाम्रो मुद्दा हो ।तपाईंको मुख्य ध्येय पार्टीभित्र द्वन्द्व नबढाउने भन्ने मात्रै हो कि, अरू केही हो ?पार्टीमा द्वन्द्व बढाएर कहाँ पुगिन्छ ? पार्टी कहाँ पुगिसक्यो ? हाम्रो एउटा संस्कार छ, धेरै चर्को बोल्न हुन्न भन्नेछ । हामी सबै एउटै डुंगामा छौं, डुबे सबै डुब्छौं । कसैलाई गाली गरेर, कसैलाई होच्याएर हामी लक्ष्यमा पुग्छौं भन्ने होइन ।"
"शिलान्यास भयो, निर्माण भएन सन्थाल बस्ती","(सुनसरी)सन्थाल समुदायका लागि एकीकृत बस्ती शिलान्यास गरेको दुई वर्ष बित्दा पनि काम सुरु हुन सकेको छैन । २०७७ फागुन १८ गते तत्कालीन प्रधानमन्त्री केपी शर्मा ओलीले मन्त्रीहरूसहित तामझाम साथ मोरङको उर्लाबारी८ मा सन्थाल समुदायका एकीकृत बस्तीको शिलान्यास गरेका थिए । चिटिक्क परेका घर बनाएर सन्थाल समुदायलाई राख्ने बताएका उनले भाषण गरेको दुई वर्षपछि पनि घर बन्ने टुंगो लागेको छैन । बस्ती निर्माणस्थल रहेको उर्लाबारीस्थित रातो होली खेल्सीको उत्तरदक्षिण क्षेत्रफलमा फैलिएको ७ सय ८० मिटर लम्बाइ क्षेत्रफल रहेको छ । त्यसभित्र पर्ने ५२ हजार ८ सय २८ वर्गमिटर जग्गामध्ये ३१ हजार ७ सय ६८ वर्गमिटरमा बस्ती विकास गर्ने भनिएको थियो एकीकृत बस्ती विकाससम्बन्धी कार्यविधि २०७५ अनुसार स्थानीय प्रविधि, सीप र सामग्री प्रयोग गरी प्रत्येक परिवारका लागि दुई कोठा, एउटा भान्सा घर र एक शौचालयसहित संरचना निर्माण गर्ने योजना सामेल छ । सडक, खानेपानी, मनोरन्जन स्थल, खोल्सी संरक्षण, सरसफाइ, बाल विकास केन्द्र, विद्यालय, स्वास्थ्य चौकी, सामुदायिक भवनलगायतको निर्माण गरी चाँडै हस्तान्तरण गर्ने तत्कालीन प्रधानमन्त्री ओलीले आश्वासन दिएका थिए । निर्माण गर्न लागिएको बस्तीका लागि छुट्याइएको जग्गाको विवाद नसुल्झाई हतारहतार शिलान्यास गरिएकाले काम अगाडि बढ्न नसकेको उर्लाबारी नगर प्रमुख गंगाप्रसाद खरेलले बताए ।चार दशकदेखि जोतभोग गर्दै आएको जग्गामा स्थानीयसँग छलफल नगरी जबर्जस्ती शिलन्यास गरिएकाले काम अघि बढाउन समस्या भएको उनको भनाइ छ । खरेलले भने, शिलान्यासकै बेला नापजाँच गरेर स्थानीयसँग कुरा मिलाउनुपर्ने थियो तर त्यो बेला विवादकै बीच प्रहरी प्रशासनको बलमा शिलान्यास गरियो । त्यसपछि काम अघि बढ्न सकेको छैन । ऐलानी जग्गा भए पनि वर्षौंदेखि भोगचलन गर्दै आएकाले सरकारले सम्बोधन गर्नुपर्ने भन्दै शिलान्यासकै बेला स्थानीयले विरोध गरेका थिए । जग्गाको विषयलाई लिएर कुरा नमिल्दा बस्ती निर्माणका लागि ठेक्का लाग्नेबाहेक कुनै पनि काम हुन नसकेको नगरप्रमुख खरेलले बताए । जग्गा नापजाँचका लागि शनिबार नगर प्रहरीसहित पुगे पनि स्थानीयको अवरोधले काम गर्न नपाएको उनले बताए । खरेलले वडाअध्यक्षसँगको छलफलपछि निर्माणस्थलको वास्तविकता बुझ्न गए । स्थानीयको अवरोधले झडप हुने अवस्था आउने देखेर फर्किएको बताए । १८ करोडको लागतमा डेढ वर्षभित्र निर्माण सम्पन्न गर्ने लक्ष्य राखिएको उक्त बस्तीमा अहिले जग्गा चर्चेर सन्थाल समुदायबाहेकका व्यक्तिको बसोबास छ । जोतभोग गर्दै आएका आफूहरूले घर नपाउने भएपछि अवरोध गरेको स्थानीय नन्दलाल धामीले बताए । उर्लाबारी८ र ९ को खोला किनारमा ७० सन्थाल घरपरिवार दयनीय अवस्थामा गुजारा चलाइरहेका छन् । उनीहरूलाई नै लक्षित गरेर उक्त बस्ती शिलान्यास गरिएको थियो । सीमान्तकृत सन्थाल समुदायको पूर्वी नेपालको झापा र मोरङमा मात्रै बसोबास छ । १ सय ६ घर सन्थाल र २६ घर उराव समुदायका लागि गरी उक्त बस्तीमा १ सय ३२ घर बनाउने योजना समेटिएको छ । बस्ती शिलान्यासका बेला पूर्वराष्ट्रपति विद्यादेवी भण्डारीकी देउरानी लक्ष्मी भण्डारी उर्लाबारी नगर उपप्रमुख थिइन् । मोरङ पूर्वराष्ट्रपति भण्डारीको गृहजिल्ला पनि हो ।"
मलेसियाबाट भैरहवा उडान गर्दै निगम,"(काठमाडौं)भैरहवास्थित गौतम बुद्ध अन्तर्राष्ट्रिय विमानस्थल सञ्चालनमा आएको एक वर्षपछि राष्ट्रिय ध्वजावाहक वायुसेवा नेपाल एयरलाइन्सले पहिलो पटक मलेसियाभैरहवाकाठमाडौं व्यावसायिक उडान गर्ने निश्चित भएको छ । १ सय ५८ सिटे न्यारोबडी मलेसियाको राजधानी क्वालालम्पुरबाट गौतम बुद्ध अन्तर्राष्ट्रिय विमानस्थलमा मंगलबार बिहान साढे ७ बजे अवतरण भई काठमाडौं आउने निगमका अध्यक्ष युवराज अधिकारीले बताए । सय हाराहारी यात्रु मलेसियाबाट नेपाल आउने अपेक्षा छ, उनले भने, तीमध्ये मलेसियाका पर्यटन व्यवसायीहरूसहित ८१० जना भैरहवामा अवतरण गर्ने यात्रु छन् । बाँकी काठमाडौं ओर्लनेछन् । निगमले गरेको पहिलो भैरहवा उडानमा निम्त्याइएका मलेसियाका पर्यटन व्यवसायीहरू भने भैरहवामा अवतरण भएपछि लुम्बिनी भ्रमण गरी काठमाडौं आएर आफ्नो मुलुक फर्कनेछन् । निगमका सहप्रवक्ता गणेश घिमिरेका अनुसार निगमले जेठ पहिलो साता मलेसियाभैरहवा उडानको घोषणा गर्दै सुरुमा प्रवर्द्धनात्मक हवाई भाडा ११ हजार रुपैयाँ घोषणा गरेको थियो । सुरुमा प्रवर्द्धनात्मक भाडा ११ हजार रुपैयाँ थियो, अहिले मलेसियाभैरहवा ३१ हजार र मलेसियाकाठमाडौं ५६ हजार रुपैयाँ दरमा एकतर्फी टिकट बिक्री गरिरहेका छौं, उनले भने । मलेसियाबाट भैरहवाको उडान समय ४ घण्टा ४५ मिनेट हाराहारीको छ । भैरहवामा यात्रु ओरालेर निगमको जहाज त्यहाँबाट काठमाडौं आउनेछ । न्यारोबडी विमानका लागि भैरहवाबाट काठमाडौं उडान समय २५ मिनेट हाराहारी लाग्छ । आइतबार राति ९ बजेको उडानमा जाने चालकदलको टोलीले क्वालालम्पुरबाट मंगलबार बिहान भैरहवाका लागि उडान गर्नेछ । भैरहवाका लागि नेपाली वायुसेवाको पहिलो व्यावसायिक अन्तर्राष्ट्रिय उडान भएकाले यात्रुहरूको स्वागत गर्न पर्यटनमन्त्री सुदन किराती भैरहवा जाँदै छन् । कार्यक्रम तयारीका लागि आइतबारै निगमका उपनिर्देशक रमेश पौडेलसहितको टोली भैरहवा पुगिसकेको छ । पहिलो चरणमा न्यारोबडीबाट सातामा एउटा उडान गर्नेछौं, अध्यक्ष अधिकारीले भने, भारतले अनुमति दिइहाले चाँडै मलेसियाभैरहवादिल्लीकाठमाडौं उडान गर्ने योजना छ । २०७९ जेठमा तत्कालीन प्रधानमन्त्री शेरबहादुर देउवाले उद्घाटन गरेको कम्तीमा १० अर्ब रुपैयाँ लगानीमा बनेको मुलुककै दोस्रो अन्तर्राष्ट्रिय विमानस्थल भैरहवामा निगमका न्यारोबडी र वाइडबडी विमानले परीक्षण उडान गरे पनि व्यावसायिक उडान गर्नेमा कुबेतको जजिरा एयरलाइन्स मात्रै थियो । जजिरापछि नेपाली लगानीकर्तासमेत रहेको कम्पनी हिमालय एयरलाइन्सले गत कात्तिकमा मलेसिया चार्टर उडान गरेको थियो । हाल यी दुवै वायुसेवाले नियमित तथा चार्टर उडानलाई निरन्तरता दिएका छैनन् । यसैबीच भैरहवामा व्यावसायिक उडान गर्न राष्ट्रिय ध्वजावाहक निगम पुगेको हो । यात्रुको संख्या बढे नियमित उडानलाई निरन्तरता दिने योजना निगमको छ । भैरहवा विमानस्थलका महाप्रबन्धक हंसराज पाण्डेका अनुसार निगमले मलेसियाबाट भैरहवा हुँदै काठमाडौंका लागि गर्ने उडानलाई टर्नअराउन्ड भनिन्छ । यस्तो उडानमा जहाजले यात्रु ओरालेर फर्किहाल्छ । त्यहाँबाट यात्रु चढाउन पनि पाइँदैन । अनि चालकदलका सदस्यहरू पनि हेरफेर हुँदैनन् न त इन्धन नै भरिन्छ ।"
साफअघि मनिलामा केन्द्रित,"अर्कै स्तरको साफ च्याम्पियनसिपकप्तान किरण टिममा सम्मिलित खेलाडीमध्येका सबैभन्दा बढी साफ खेल्ने दोस्रो खेलाडी हुन् । उनले भन्दा एक बढी संस्करणको साफ च्याम्पियनसिप रोहित चन्दले खेलेका छन् । रोहित अहिले इन्डोनेसियामा छन् । त्यतैबाट फिलिपिन्स जानेछन् । किरण यसपल्टको प्रतियोगिता अर्को स्तरको हुने मान्छन् । उनकै भाषामा नेक्स्ट लेभल को हुनेछ, किनभने यसपल्ट कुवेत र लेवनानले खेल्दै छ । त्यसैले माथिल्लो स्तरको प्रतिस्पर्धा हुनेछ, उनी भन्छन् । उनले प्रतिवद्धता जनाए, यसपल्टको साफ च्याम्पियनसिपमा हाम्रा लागि ठूलै चुनौती हुनेछ । हाम्रा आफ्नै टिम पनि नयाँ खेलाडीले भरिएको छ । राम्रो तालमेल बसेको छैन । त्यसैले फिलिपिन्सविरुद्धको खेलपछि हामी पूरा ध्यान साफ च्याम्पियनसिपमा लगाउने छौं । एउटा परिवार भएर खेल्नेछौं । राम्रो नतिजाका लागि संघर्ष गर्नेछौं । साफ च्याम्पियनसिप जित्ने मेरो मात्र होइन, सबै नेपाली फुटबलप्रेमीको सपना हो । साफ च्याम्पियनसिप जित्ने सपना अझै टाढिएको छैन । कप्तान किरणले पछिल्लो समय एकपछि अर्को खेलाडीको विदेश पलायनलाई लिएर पनि चिन्ता पोखे । यस्तो भन्दा गम्भीर देखिएका किरणले भने, परिस्थिति गाह्रो छ । दिनप्रतिदिन खेलाडी विदेश पलायन भइरहेका छन् । समय परिस्थितिअनुसार खेलाडी विदेश गए । यति सम्झिँदा पनि दुःख लाग्छ । पीडा हुन्छ । प्रशिक्षकले विश्वास गरेर टिम बनाएको छ, तर, त्यही टिमका खेलाडी विदेश जाने डर छ । कता के हुने हो, त्यसमा डर लाग्छ ।"
ब्याडमिन्टन र टेनिसको छनोट,"बक्सिङ टोलीमा विदेशी प्रशिक्षक एसियाड तयारीमा रहेका २६ नेपाली बक्सिङ खेलाडीलाई प्रशिक्षण दिनका लागि भारतीय प्रशिक्षक शिव सिंह नेपाल आएका छन् । भारतका पूर्वप्रमुख प्रशिक्षक रहिसकेका सिंहले मेरी कोम, विजेन्द्र सिंहलगायत थुप्रै विश्व च्याम्पियन बक्सर उत्पादन गरेका छन् ।सिंहले एसियाडको नेपाली बक्सिङ टिम तयारीमा मुख्य प्रशिक्षकको भूमिका निर्वाह गर्नेछन् । उनीसँगै प्रशिक्षणमा नेपालका मुख्य प्रशिक्षक प्रचण्ड शर्मा, वरिष्ठ प्रशिक्षक प्रवीण तुलाधर, आईबा थ्रीस्टार प्रशिक्षक दीपक महर्जन, पूर्वमुख्य प्रशिक्षक प्रकाश थापामगर र राष्ट्रिय प्रशिक्षक राज श्रेष्ठ रहेका छन् । प्रशिक्षण बिहान र बेलुका दशरथ रंगशालामा भइरहेको छ ।"
अस्ट्रेलिया बन्यो विश्व टेस्ट च्याम्पियन,"लन्डन (एएफपी) स्कट बोलान्डको घातक बलिङ मदतमा अस्ट्रेलियाले आइतबार भारतलाई २ सय ९ रनले पराजित गर्दै विश्व टेस्ट च्याम्पियनसिपको उपाधी जितेको छ । टेस्टको पाँचौं तथा अन्तिम दिन भारत आफ्नो दोस्रो इनिङ्समा २ सय ३४ रन मात्र बनाएर अलआउट भयो । भारतले जितका लागि ४ सय ४४ रनको लक्ष्य पाएकामा ३ विकेट गुमाएर १ सय ६४ रनबाट खेल्न सुरु गरेको थियो । तर, भारतीय टोली नाटकीय पतनको सिकार बन्यो । भारतले २४ ओभरभित्र ७० रन बनाउँदा ७ विकेट गुमाएको थियो । भारत लञ्चअगाडि नै अलआउट भयो । बोलान्डले एकै ओभरमा दुई विकेट लिनेक्रममा विराट कोहलीलाई आउट गरे । उनले ४६ रनमा ३ विकेट लिए । अफ स्पिनर नथान लियोनले ४१ रनमा ४ विकेट लिए । उनले तल्लोक्रमका भारतीय ब्याटरलाई आउट पारे । अस्ट्रेलियाले अहिलेसम्म जित्न नसकेको एकमात्र प्रतियोगिता विश्व टेस्ट च्याम्पियनसिप पनि आइतबार जित्दै त्यसलाई पूरा गरेको छ । अब अस्ट्रेलियाले इंग्ल्यान्डविरुद्ध अर्को साता सुरु हुने एसेज सिरिज खेल्नेछ । भारत यसअघि अघिल्लो वर्षको विश्व टेस्ट च्याम्पियनसिप फाइनलमा पनि न्युजिल्यान्डसँग पराजित रहेको थियो ।"
युरोपमा सिटीको सान,"इस्तानबुल (एएफपी) रोड्रीले दोस्रो हाफमा गरेको एकमात्र गोलमा म्यानचेस्टर सिटीले शनिबार राति इन्टर मिलानलाई १० ले पराजित गरी युरोपेली च्याम्पियन्स लिग फुटबलको उपाधि जितेको छ । योसँगै पेप ग्वार्डिओलाको सिटीले एकै सिजन तीन ठूला उपाधि हत्याएको छ । बर्नार्डो सिल्भाले बनाएको अवसरमा रोड्रीले ६८ औं मिनेटमा गरेको गोल नै निर्णायक बन्यो । सिटीले यसअघि इंग्लिस प्रिमियर लिग र एफए कप जितेको थियो । सन् १९९९ मा म्यानचेस्टर युनाइटेडले एकै सिजन तीन उपाधि जितेयता सिटीले अहिले त्यही उपलब्धि दोहोर्याएको हो । इंग्लिस फुटबलमा लगातार वर्चस्व कायम गरेयता सिटीले पहिलो पटक युरोपेली क्लब फुटबलको सबैभन्दा ठूलो उपाधि जितेको छ । प्रशिक्षक ग्वार्डिओला तेस्रोपल्ट च्याम्पियन्स लिग जित्न सफल रहे । यसअघि उनले बार्सिलोनाका लागि यो उपाधि जितेका थिए । उपाधि जितेपछि प्रशिक्षक ग्वार्डिओलाले आफ्नो टिम विजेता हुने यसअघि नै लेखिएको दाबी गरे । उनले आफ्नो प्रशिक्षक जीवनमा जितेको यो ३५ औं उपाधि हो । उनले बार्सिलोनाका लागि १४, बायर्न म्युनिकका लागि सात र सिटीका लागि १४ उपाधि जितिसकेका छन् ।"
बास्केटबल लिग कान्तिपुर टीभीमा,काठमाडौं (कास) असोजमा हुने राष्ट्रिय बास्केटबल लिग (एनबीएल) नेपालको कान्तिपुर टेलिभिजनले प्रत्यक्ष प्रशारण गर्ने भएको छ । नेपालका बास्केटबल संघले बास्केटबल लिगका आइतबार आधिकारिक प्रशारण र मार्केटिङ साझेदारको रूपमा कान्तिपुर टेलिभिजनसँग सहकार्य गरेको हो । नेपालमा बास्केटबललाई राष्ट्रियकरण गर्नुका साथै व्यावसायिक बनाउन र ग्रासरुट तहमा पुर्याउन यो सहकार्यले महत्त्वपूर्ण भूमिका खेल्ने अपेक्षा गरिएको छ । संघका अध्यक्ष भीमसिंह गुरुङको उपस्थितिमा कान्तिपुर टेलिभिजनका सीईओ शिशिर पछाईं र लिगको इभेन्ट व्यवस्थापन गरिरहेको डिजीफ्लाईका सीईओ युकेश लोहनीले आइतबर सम्झौतापत्रमा हस्ताक्षर गरे । असोजमा हुने एनबीएलमा आठ फ्रेन्चाइज टोलीले प्रतिस्पर्धा गर्नेछन् । पहिलोपल्ट बास्केटबलको फ्रेन्चाइज लिग हुन लागेको हो । त्यसका लागि अक्सनबाट खेलाडी लिइने छ ।
छोटकरी,एसियाली खुला जुडोमा पुनमलाई कांस्यकाठमाडौं (कास) नेपालकी जुडो खेलाडी पुनम श्रेष्ठले बिस्केक एसियाली सिनियर खुला जुडो च्याम्पियनसिपमा कांस्य पदक जितेकी छन् । किर्गिस्तानको बिस्केकमा भएको महिला ७० केजीमुनिको प्रतिस्पर्धामा पुनमले रिपिचेजमा किर्गिस्तानकी गुल्नुरलाई पराजित गरी कांस्य जितेको नेपाल जुडो संघका महासचिव धर्मकुमार श्रेष्ठले जनाएका छन् । पुनम १३ औं साग स्वर्णधारी खेलाडी हुन् । प्रतियोगितामा पुरुष ६६ केजीमुनि सहभागी इन्द्रबहादुर श्रेष्ठ दोस्रो चरणमा किर्गिस्तानका खेलाडीसँग पराजित भएका थिए । पहिलो चरणमा किर्गिस्तानकै खेलाडीलाई हराएर उनी अघि बढेका थिए ।स्वर्णिम र पूर्णिमा च्याम्पियनकाठमाडौं (कास) अन्नपूर्ण उमाविको आयोजनामा भएको अन्नपूर्ण राष्ट्रिय बुद्धिचाल प्रतियोगिताको यू१७ छात्रतर्फ प्रभात इन्जिनियरिडका स्वर्णिम दुवाल च्याम्पियन भए । सोही इभेन्टमा आयोजक अन्नपूर्णका प्रवेश लामा दोस्रो र अर्या श्रेष्ठ तेस्रो भए । सोही उमेरको छात्रातर्फ तिलिङटार स्कुलका पूर्णिमा गुरुङले उपाधि जितिन् । त्रियोगकी रिया श्रेष्ठ दोस्रो भइन् । यू१५ छात्रतर्फ नेसनल क्रेडिभिटीका रिदम घिमिरे विजेता भए । अल्पाइनका सुलभ पौडेल र पञ्चायनका अध्ययन काफ्ले दोस्रो र तेस्रो स्थानमा रहे । छात्रातर्फ यू१३ मा ग्रिनहिलका एन्जेल महर्जन विजेता भइन् । पुष्पसदनका शिवानी रिजाल दोस्रो र केएमसीका प्रविज्ञा तेस्रो भए । यू१३ को छात्रतर्फ बीएन एकेडेमीका अविन पाण्डे विजेता रहे । वासु सेकेन्डरीका माणिक ख्यामली दोस्रो र त्रिपुरा ग्लोरियसका सप्राण श्रेष्ठ तेस्रो भए । यू११ छात्रमा त्रियोगका आभाष रिमालले उपाधि जिते । सरल थापा दोस्रो र प्रत्युश श्रेष्ठ तेस्रो स्थानमा रहे । छात्रामा बीएन एकेडेमीकी बबिसा तामाङ विजेता भए त्रियोगकी परिधि खत्री दोस्रो र दीपज्योतिकी इसिका श्रेष्ठ तेस्रो भए । यू९ तर्फ सूर्योदयका अग्रिम सैजु र अन्नपूर्णकी ओजस्वी श्रेष्ठले उपाधि जिते । विजेता खेलाडीलाई आइतबारै काठमाडौं आइपुगेका विश्व बुद्धिचाल महासंघका निर्देशक तथा सुपर ग्रान्ड मास्टर निगेल डेभिड शर्टले पुरस्कृत गरे ।
