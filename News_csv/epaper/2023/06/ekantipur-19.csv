शीर्षक,विवरण
२ रुपैयाँको गोलभेंडालाई कसले पुर्याउँछ ४५ ?,"संकलनकर्तामा सिन्डिकेट छ, सस्तोमा नदिने किसानको सामान उठाउँदैनन् । सस्तोमा बिक्री नगरे तरकारी बिग्रने डरले सस्तै भए पनि बिक्री गर्छन्, दाहालले भने, त्यसमाथि कलेक्टरको पनि सिन्डिकेट हुन्छ । लगानीकर्ता नै कलेक्टर हुन् । किसानलाई मलबीउ दिन्छन्, मूल्य पनि आफूखुसी तोक्छन् ।किसानको बारीबाट होलसेल बजार (कालीमाटी फलफूल तथा तरकारी बजार विकास समिति) मा आइपुग्दा फेरि मूल्यमा फरक पर्छ । जानकारका अनुसार साना व्यापारी बिहानै होलसेल बजार पुग्न सक्दैन । त्यसका लागि बिचौलियाहरूले ढुवानीको व्यवस्था गरिदिन्छन् । होलसेल बजारबाट खुद्रा पसलसम्म ढुवानी गर्दा प्रतिकिलो १० रुपैयाँ लिन्छन् । त्यसपश्चात् खुद्राले थप मनोमानी असुल्छन्, दाहालले भने । विभागले बनाएको प्रतिवेदनले उत्पादनपश्चात् स्थानीय संकलकमध्यस्थकर्ता, ठूला थोक बिक्रेता, साना थोक बिक्रेता, खुद्रा बिक्रेता र उपभोक्ताको तह देखाएको छ ।राजधानीमा सामान्यतः काभ्रे, नुवाकोट, धादिङ, चितवन, मकवानपुर र सर्लाहीदेखि तरकारी आउँछ । अहिले यी जिल्लाका किसानले गोलभेंडाको मूल्य औसतमा २ रुपैयाँ पाउँछन् । अझ काभ्रेका किसानले त २ रुपैयाँ पनि नपाएको गुनासो गरेका छन् ।किसानलाई औसत २ रुपैयाँ दिएर गोलभेंडा किन्ने बिचौलियाहरूले दोब्बर नाफा खाएर संकलन केन्द्र पुर्याउँछन् । ४ रुपैयाँमा संकलन केन्द्रमा झरेको गोलभेंडा संकलन केन्द्रले ढुवानीवाला बिचौलियालाई ६ रुपैयाँमा बेच्छ । ढुवानीकर्ताले तरकारी काठमाडौं ल्याएर ८ रुपैयाँमा थोक बिक्रेतालाई बुझाउँछ । कालीमाटीमा बस्ने थोक बिक्रेताले त्यही गोलभेंडा खुद्रा थोकवालालाई १२ रुपैयाँमा बेच्छ । खुद्रा थोकवालाले त्यसमा दोब्बर बढाएर खुद्रा व्यापारीलाई औसत २२ देखि २५ रुपैयाँमा बेच्छन् । सबै खुद्रा व्यापारी कालीमाटी पुग्दैनन्, उनीहरूको पसलसम्म पुर्याइदिने व्यापारीले मूल्य ३२ सम्म पुर्याउँछन् । खुद्रा व्यापारीले औसत १०१३ रुपैयाँ नाफा लिएर ४५ रुपैयाँसम्म पुर्याउँछन् । यसरी खनजोत, मलबीउ, सिँचाइ र सुसारमा महिनौं पसिना बगाउने किसानलाई मर्कामा पारेर दुईदुई घण्टा समय दिने व्यापारीले दोब्बर मूल्य बढाउँदै लग्छन् । किसानले २ रुपैयाँ मात्र हात पार्दा उपभोक्ताले भने ४५ रुपैयाँ तिर्छन् । यसरी २४ घण्टाको चक्रमा २० गुणाभन्दा बढी मूल्य अन्तर हुन्छ । ०७७ भदौमा वाणिज्य विभागले गरेको अध्ययनमा राजधानीमा तरकारीको खुद्रा मूल्यमा १० देखि १५ प्रतिशतसम्म फरक रहेको पाइएको थियो । त्यसमा पनि गोलभेंडाको मूल्य प्रतिकिलो ६० देखि १२० रुपैयाँसम्म फरक परेको अध्ययनले देखाएको थियो ।बजार मूल्यको सन्दर्भमा अनुगमन तथा नियमन गर्ने दायित्व स्थानीय निकाय, नगरपालिकाको हो । प्रमुख दायित्व वाणिज्य आपूर्ति तथा उपभोक्ता संरक्षण विभागको पनि हो, तर यी क्षेत्रमा प्रभावकारी अनुगमन छैन । यही कारण उपभोक्ता चर्को मूल्य तिर्न बाध्य भएका हुन् । कृषक दनुवारका अनुसार पाँचखालका किसानको बारीमा गोलभेंडा लटरम्मै पाकेको छ । तर, व्यापारीले भाउ दिँदैनन् । बिक्री नभएपछि पाँचखालका किसानले दुई पटक गरी १ सय ६५ क्रेट गोलभेंडा फालेको बताए । प्रतिक्रेट २५० रुपैयाँबाट झारेर ५० रुपैयाँसम्ममा पनि बिक्न छाड्यो, दनुवारले भने, बिक्री नभएपछि बाध्य भएर बाटोमा फाल्ने, खोलामा फाल्ने गरेका हौं । किसानले उत्पादन गरेका तरकारीको मूल्य छैन । उत्पादन भए पनि बजार पाइँदैन, जसले गर्दा किसानहरू सस्तोमा बिक्री गर्न बाध्य भइरहेको उनले बताए ।भाउ नपाएको भन्दै आइतबार पनि केही किसानले गोलभेंडा फालेर विरोध जनाएका छन् । उनीहरूले कालीमाटी तरकारी बजारमा गोलभेंडा फालेर विरोध गरेका थिए । हामीले व्यावसायिक खेती गरिरहेका छौं तर प्रतिकिलो २ रुपैयाँ पनि पाउन मुस्किल भयो, कालीमाटी बजारमा राति २३ बजेदेखि बस्दा पनि एक सय क्रेट बिक्री भएन, कालीमाटीमा विरोध गरिरहेका भक्तपुरका किसान रमेश फ्यालले भने, भाउ नपाएपछि बाध्य भएर गोलभेंडा फालेका छौं ।गोलभेंडाको भाउ बढाउन ३ दिन होल्ड गरेर मात्रै बजारमा बिक्री गर्ने तयारी भएको उनले बताए । किसानले मूल्य पाएका छैनन्, अब ३ दिनसम्म बिक्री नगर्ने निर्णय भएको छ, उनले भने, केही अभाव भएपछि मूल्य बढ्ने आशा छ, त्यसले लागत उठ्ने अनुमान छ ।कालीमाटी फलफूल तथा तरकारी बजार विकास समितिले आइतबार भारतीय टमाटर (ठूलो) को भाउ प्रतिकिलो न्यूनतम ४० र अधिकतम ५० रुपैयाँ निर्धारण गरेको छ । नेपाली टमाटर सानोको भाउ न्यूनतम ६ र अधिकतम १० रुपैयाँ तोकेको छ । समितिका सूचना अधिकारी विनय श्रेष्ठका अनुसार पछिल्लो समय स्वदेशी उत्पादनकै खपत बढी भएकाले भारतबाट आयात भएको छैन । स्वदेशी उत्पादन अत्यधिक बढेकाले गोलभेंडाको भाउ नपाएको उनले बताए । सामान्यतया दैनिक ६०७० टन गोलभेंडा भित्रिने गरेकामा अहिले ९५ टन भित्रिएको छ, उत्पादन बढ्दै गएपछि मूल्य पनि घटेको हो, उनले भने, अन्य बजारमा खपत नभएपछि किसानले कालीमाटीको होल्डिङ यार्डमा राखे । त्यसपश्चात् विरोधस्वरूप फालेका हुन् ।कृषि तथा पशुपन्छी विकास मन्त्रालयका अनुसार मुलुकमा २२ हजार ६ सय हेक्टरमा खेती हुन्छ । औसतमा ४ लाख ३२ हजार ६ सय १६ टन उत्पादन हुन्छ । माग धान्नकै लागि भारतबाट समेत आयात हुन्छ । भन्सार विभागका अनुसार चालु आर्थिक वर्षको पहिलो १० महिनामा ५५ करोडको गोलभेंडा आयात भएको छ ।त्यस्तै, २०७८७९ मा ६३ करोड ११ लाख ९३ हजार रुपैयाँको आयात भएको थियो । पछिल्लो एकडेढ महिनायता भने आयात नभएको व्यवसायी स्वयं बताउँछन् । स्वदेशमै पर्याप्त उत्पादन हुँदा पछिल्लो महिना आयात भएको छैन । उत्पादन बढी भएपछि लागतसमेत उठेन, किसान फ्यालले भने ।पछिल्लो समय टनेल खेती र व्यावसायिक खेती गर्नेको संख्या बढेको समितिले जनाएको छ । विगतमा तराईमा उत्पादन थिएन । उपत्यका आसपासका जिल्लाको उत्पादनले तराईको माग धार्न्थ्यो । यसपालि तराईमा पनि उत्पादन बढेको छ । तर, उपभोग गर्ने संख्या बढेन, समितिका सूचना अधिकारी श्रेष्ठले भने, एक साताकै होलसेल मूल्य हेर्दा प्रतिकिलो ३० रुपैयाँदेखि १२ रुपैयाँमा झरेको छ । यद्यपि, गोलभेंडा फालेर समस्या समाधान नहुने उनले बताए ।"
१५ करोड क्षतिपूर्ति माग्दै निजी शिक्षण संस्था अदालतमा,"चार दिनसम्म पनि मेयर बालेन्द्र शाह र महानगरपालिकाले मेलामा रोक लगाउनुको कारण नखुलाएकामा शिक्षण संस्था सञ्चालकले असन्तुष्टि जनाएका छन् । शिक्षा समर्पित प्राज्ञिक वर्ग, विद्यार्थी र अभिभावकको कार्यक्रममा बर्दिधारी प्रहरी परिचालन गरेर शैक्षिक क्षेत्रमा त्रासदी फैलाउने काम गरिएको विज्ञप्तिमा उल्लेख छ । शिक्षा मन्त्रालयबाट अनुमति लिएर र जिल्ला प्रशासन कार्यालय काठमाडौं तथा काठमाडौं महानगरलाई जानकारी दिएर सुरु भएको मेला महानगरका कर्मचारी र सुरक्षाकर्मीले बिनाजानकारी बन्द गराए, विज्ञप्तिमा भनिएको छ, विधिवत् ढंगले महिनौंदेखि सुसूचित कार्यक्रमलाई बिथोल्नु, सूचना नदिनु, संवाद नगर्नॅ, आयोजकले दिएको निवदेनको लिखित जानकारी नगराउनु आदि हिसाबले महानगरका तर्फबाट भएको गैरन्यायिक हस्तक्षेपप्रति क्षमायाचना र आर्थिक क्षतिपूर्तिसहित निर्वाध शैक्षिक मेला सञ्चालन गर्न दिन माग गर्दछौं । अभिभावकीय संस्थाले राज्यका निकायबाट स्वीकृत स्वदेशी शिक्षाबारे परामर्श र सूचना दिने संस्थालाई संरक्षण र संवर्द्धन गर्नॅपर्नेमा त्रसित र आतंकित पार्न खोजिएको विज्ञप्तिमा उल्लेख छ । मेला आयोजक हिसानसहित प्याब्सन, एनप्याब्सन, स्वास्थ्य विज्ञान तथा प्रविधि मञ्च, पोखरा विश्वविद्यालयअन्तर्गतको ओपेन, पूर्वाञ्चल विश्वविद्यालयको पीयूक्यान, ईकोन, स्वास्थ्य विज्ञान शिक्षालय संघ (एसिया), निजी प्राविधिक शिक्षालय महासंघले संयुक्त विज्ञप्ति जारी गरेका हुन् । मेलास्थलबाहिर पत्रकार सम्मेलन गरेर उक्त जानकारी दिएको थियो । आइतबार पनि मेला रोक्न नगर प्रहरी तैनाथ थिए । उक्त मेला नरोकिएको भए आइतबार सकिने कार्यक्रम थियो । महानगरले बन्द गराएका कारण मेलामा स्टल राखेका ७५ भन्दा बढी शिक्षण संस्थाले सामग्री पनि लैजान पाएका छैनन् ।कारणबिनै नगर प्रहरी परिचालन गरेर मेलामा हस्तक्षेप गरेपछि मेयर शाह सम्पर्कविहीन बनेर कुनै निर्णय नदिएको हिसान अध्यक्ष रमेश सिलवालले पत्रकार सम्मेलनमा बताए । यो कक्षा १०१२ सम्मको मात्र मेला थिएन, विश्वविद्यालय र सीटीईभीटीका कलेज पनि सहभागी थिए, उनले भने, अघिल्लो वर्ष पनि मेयर बालेन्द्र शाह नै हुँदा यस्तै मेला गरेका थियौं, यसपालि किन रोकतोक भयो ? अहिलेसम्म केही जानकारी पाएका छैनौं । महानगरका कर्मचारी मेयरको आदेश हो भन्दै पन्छिने गरेको हिसान पदाधिकारीले जनाए । पञ्चायतकालमा पनि कार्यक्रम गर्न रोक लगाउँदा पुर्जी दिइन्थ्यो, के कारणले बन्द गरेको हो, महानगरले चिठीपत्र, पुर्जी केही दिएको छैन, उनले थपे, उपप्रमुख (सुनिता डंगोल) न्यायिक समितिको प्रमुख पनि हुनुहुन्छ, उहाँसँग कुरा गर्दा महानगरपालिकाको निर्णय होइन, मेयरको निर्णय हो भन्नुहुन्छ ।छलफल र संवादका लागि मेयर शाह सम्पर्कमा आउन नचाहेको सिलवालले गुनासो गरे । हामीले के अपराध गर्यौं ? अपराधी समात्दा त पक्राउ पुर्जी दिनुपर्छ, प्राज्ञिक निकायमाथि हस्तक्षेप भयो, गुन्डाराज चल्यो, उनले भने । मेयर शाह विदेशी कलेजका कसल्टेन्सीको बहकाउमा फसेको हुन सक्ने उनले आशंका गरे । केही जवाफ नदिएपछि उहाँको नियतमाथि पनि प्रश्न उठेको छ, विदेशी कलेजले १२ महिना विद्यार्थी भर्ना गर्न पाउने, बाह्रैमास विद्यार्थी ओसार्न पाउने, स्वदेशी शिक्षण संस्थाले मेलासमेत गर्न नपाउने ? जवाफ दिनुको सट्टा मेयर भागेर हिँड्नुभएको छ, उनले भने ।गल्ती भएको भए कानुनी रूपमा सजाय भोग्न तयार रहेको तर बल प्रयोग मान्य नहुने सिलवालले प्रस्ट्याए । रिजल्ट अगाडि मेला गर्न नपाइने भए, नेताहरूले पनि चुनावपछि चुनाव प्रचारप्रसारमा गए हुन्छ, उनले थपे । मेलास्थलको भाडा, विज्ञापन, सञ्चालन खर्च गरेर ३० करोड क्षति पुगेको उनले सुनाए । मेला चलाउन समाज कल्याण परिषद्बाट पनि स्वीकृति लिएका थियौं, रोकिएपछि गृहमन्त्री र शिक्षामन्त्रीलाई पनि अनुरोध गर्यौं तर सबैतिरबाट हाम्रो समय मात्र बर्बादी पार्ने काम भयो, उनले भने ।महानगरको शिक्षा शाखाले नतिजाअघि नै मेला आयोजना गरेकाले रोक लगाएको जनाएको छ । विद्यार्थी भर्ना, शुल्क र छात्रवृत्तिको प्रलोभनमा विद्यार्थी र अभिभावकलाई पार्न नपाइने शिक्षा प्रमुख सीताराम कोइरालाको भनाइ छ । मेयरको सचिवालयले पनि शाहकै निर्देशनमा मेलामा रोक लगाइएको प्रतिक्रिया दिँदै आएको छ । कक्षा ११ र स्नातक तहमा भर्नाको तयारीमा रहेका विद्यार्थीलाई लक्षित गरेर मेला आयोजना गरिएको थियो ।मेलामा काठमाडौं विश्वविद्यालय, त्रिभुवन, पोखरा, पूर्वाञ्चल विश्वविद्यालय र सीटीईभीटीबाट सम्बन्धन पाएका गरी ७५ शिक्षण संस्था सहभागी थिए । पत्रकार सम्मेलनमा प्याब्सन अध्यक्ष डीके ढुंगानाले मेला रोक्नुको कारण महानगरले दिनुपर्ने माग गरे । स्वदेशी शिक्षण संस्थालाई प्रोत्साहन गर्न मेला गर्दा के बिग्रियो ? लाखौं विद्यार्थी विदेश जाँदा कति पैसा बाहिरिएको छ ? उनले भने, निजी शिक्षण संस्थालाई मासेर शैक्षिक सुधार गर्छॅ भन्ने सोच राख्नु गलत हो । निजी शिक्षण संस्था सञ्चालक सञ्जालको शनिबार बसेको बैठकले मेला रोकेको विषयमा साझा धारणा तय गरेको थियो ।"
"५ को मृत्यु, २८ बेपत्ता","दीपेन्द्र शाक्य (संखुवासभा), आनन्द गौतम (ताप्लेजङ) र लक्ष्मी गौतम (पाँचथर)"
भोकमरीपीडित जनतालाई परमाणु दौडमा लगाउँदै उत्तर कोरियाली शासक,"(काठमाडौं)उत्तर कोरियाली जनता कसरी भोकमरी र गरिबीको चपेटामा छन् भन्ने लामो समाचार रिपोर्ट बेलायती समाचार संस्था बीबीसीले गत मंगलबार बाहिर ल्यायो । लामो समयदेखि गोप्य रूपमा उत्तर कोरियाका तीन जनासँग सम्पर्कमा रहेर उनीहरूले भोगिरहेको कथाव्यथा बीबीसीले उतारेको छ । पछिल्लो तीन वर्ष कोभिड१९ का कारण किम जोङ उनको सरकारले सीमा क्षेत्रमा आवतजावतलाई नै प्रतिबन्ध लगाएपछि कसरी समस्या भइरहेको छ भन्ने पनि प्रस्ट रूपमा बाहिर ल्याएको छ । उत्तर कोरियामा गरिबी, भोकमरी, औषधिको अभाव र सीमा पार गरेर औषधि ल्याउनसमेत कठिन रहेको उक्त रिपोर्टमा भनिएको छ । उक्त रिपोर्टमा म्योङ सुक, चान हो र जी येओनले भोगेका दुःखबाट कहिलेको उत्तर कोरियाका अवस्था कस्तो छ भन्ने झलक दिन्छ । अब यहाँ प्रश्न उठ्छ, उत्तर कोरियाको शासन व्यवस्थालाई निकृष्ट देखाउने रिपोर्ट पश्चिमा मिडियाहरूले गलत लेख्नु स्वाभाविक नै हो । पश्चिमा मिडिया मात्र होइन, स्वयं उत्तर कोरियाको राजधानी प्याङयोङ पुगेका नेपालीले समेत त्यहाँ रहेको भोकमरी र गरिबीको बारेमा आफ्नो भोगाइ बाहिर ल्याएका छन् । चीनका लागि आवासीय राजदूत तथा उत्तर कोरियाका लागि गैरआवासीय राजदूत रहेका राजेश्वर आचार्य सन् २००० नोभेम्बर २१२५ का ५ दिन ओहोदाको प्रमाणपत्र बुझाउन बेइजिङबाट प्योङयाङ गएका थिए । पूर्वराजदूत आचार्यले त्यसबेला उत्तर कोरियामा भोगेका, अवलोकन गरेका र विभिन्न घटनाहरूलाई आफ्नो पुस्तक कूटनीतिक डायरी मा समेटेका छन् । मैले उनीहरूको अर्थतन्त्रको अवस्था के छ भनेर जान्न उनीहरूको बजार हेर्न खोजेको थिएँ तर उनीहरूले बजारमा लगेनन् । त्यहाँ विदेशीहरूले खरिद गर्न मिल्ने वस्तु के छ भनेर सोधेको हुँदा उनले एउटा डिपार्टमेन्ट स्टोर पनि देखाए । तर त्यहाँ क्रेताको उपस्थिति शून्य थियो भने सामानहरू पनि ठिकठिकै थिए, उनले पुस्तकमा लेखेका छन्, त्यहाँ मैले उत्तर कोरियाका लागि भारतीय राजदूत र चिनियाँ राजदूतसँग पनि भेटवार्ता गरें । भेटघाट र कुराकानीबाट उत्तर कोरियामा कति धेरै गरिबी र भोकमरी छ भन्ने कुरा थाहा भयो । भोकमरीबाट बच्नका लागि सर्वसाधारणले मकैको ढोडको नुडल्स, पात र बोक्रा पनि खाई गुजारा गर्दा रहेछन् । त्यहाँ अनावृष्टि र अतिवृष्टिका कारण बारम्बार खाद्यान्न संकट हुँदो रहेछ र संयुक्त राष्ट्रसंघलगायत अन्य दातृ राष्ट्रबाट प्राप्त खाद्यान्नबाट खाद्य संकट टार्ने काम हुँदोरहेछ । उत्तर कोरियामा भोकमरी र आर्थिक संकटको विषयमा अहिले मात्र होइन, लामो समयदेखि चर्चा हुँदै आएको छ । साथै, केही अन्तर्राष्ट्रिय रूपमा अनुसन्धान गर्ने संस्था तथा लेखकहरूले पनि उत्तर कोरियाको अवस्थाबारे लामो समयदेखि उल्लेख गर्दै आएका छन् । सन् २०१६ को ग्लोबल हंगर इन्डेस मा उत्तर कोरियाले २८६ अंक पाएको थियो, जसलाई अन्तर्राष्ट्रिय खाद्य नीति अनुसन्धान संस्थाले गम्भीर भन्दै व्याख्या गरेको छ । साथै, सन् २०१३ मा कोरिया इन्स्टिच्युट फर नेसनल युनिफिकेसनले उत्तर कोरियामा करिब २ करोड ४० लाख जनसंख्या चरम गरिबीमा रहेको उल्लेख गरेको थियो । उनीहरूलाई खाना पकाउन इन्धन र विद्युत्को अभाव रहेको भनिएको थियो । सन् १९६० को दशकसम्म तत्कालीन सोभियत युनियनसँग सहयोग प्राप्त गर्ने उत्तर कोरिया त्यसपछि चीनसँग नजिक हुन पुग्यो । तर उत्तर कोरियाको जुचे नीति ले त्यहाँका जनतालाई थप संकटमा पार्यो । जुचे नीति भनेको उत्तर कोरियाको एकल नेताले शासन गर्ने राजनीतिक विचारधारा, बलियो सेना र आर्थिक आत्मनिर्भरताको खोजीमार्फत राष्ट्रिय स्वायत्तता प्राप्त गर्ने लक्ष्य हो । यसले नागरिकको स्वतन्त्रताको कदममा काम गर्दैन । त्यसका बाबजुत उत्तर कोरियाले त्यसबेला दुई ठूला कम्युनिस्ट शक्तिहरू बेइजिङ र मस्कोसँग आर्थिक र सैन्य सहयोग लिएको थियो । उत्तर कोरियामा सन् १९९४ देखि १९९८ सम्ममा पनि चरम गरिबी रहेको मानिन्छ । त्यसबेला आफ्नो अर्थतन्त्रलाई बलियो बनाउन दुई कोरिया (उत्तर र दक्षिण) को एकीकरणको कुरा पनि गरेको थियो । जसले गर्दा अन्य मुलुकसँग आर्थिक सहायता दिँदै किम जोङ उनका बाबु किम जोङ इलले आन्तरिक रूपमा उत्तर कोरियालाई आणविक शक्तिका रूपमा विकास गरिरहेका थिए । देङ सियाओपिङको नेतृत्वमा चीनले सन् १९७९ मा अर्थतन्त्रको पुनःसंरचना गरेको थियो । सोभियत युनियनले सन् १९८५ मा अर्थतन्त्रको पुनःसंरचना गरेको थियो । तर आफ्नो दुई सहयोगीहरूले अर्थतन्त्रको पुनःसंरचना गर्दा उत्तर कोरिया उही अवस्थामा रह्यो र आर्थिक संकटमा परिरह्यो । शीतयुद्धपछि पूर्व र पश्चिमी जर्मनी एक भए, यसले दुई कोरिया पनि एक हुने चर्चा चल्यो । सन् २००० को जुनमा अन्तर कोरियन समिट उत्तर कोरियाको राजधानी प्याङयोङमा भयो । दुवै कोरियाले स्वतन्त्र रूपमा कोरिया एकीकरणमा सहमति जनाएका थिए । तर सन् २००८ मा उत्तर कोरियाली सैनिकहरूले दक्षिण कोरियाका पर्यटकको गोली हानेर हत्या गरेपछि सम्बन्ध चिसियो । उत्तर कोरियाले सन् २००६ को अक्टोबर ९ मा पहिलो पटक मिसाइल परीक्षण गर्यो । साथै, लगातार रूपमा लामो दूरीको मिसाइल हतियार तथा हातहतियार बढाउन लागिरह्यो । मिसाइल देखाएर अरूलाई डराउने रणनीति प्याङयोङको रह्यो । उत्तर कोरिया संसारको सबैभन्दा बढी सैनिक हुने मुलुकहरूको सूचीमा पनि पर्छ । त्यहाँ करिब १३ लाख सैनिक छन् । विगत एक दशकमा, उत्तर कोरियाले आफ्नो ब्यालिस्टिक मिसाइलको दायरालाई निरन्तर विस्तार गरेको छ, सायद अर्को महादेशमा रहेको अमेरिकालाई आणविक हमलाको धम्की पनि दिएको छ । यो डर छ कि उत्तर कोरियाले, शासनसमापनको संकटको स्थितिमा, नियन्त्रण पुनः प्राप्त गर्न पर्याप्त आर्थिक र औद्योगिक सहायता सुरक्षित गर्न परमाणु युद्धको धम्की दिन सक्छ, लेखक ओवेन रस्टले द कलेक्टरमा लेखेका छन्, दुर्भाग्यवश, यसले निकट भविष्यका लागि कोरियाको शान्तिपूर्ण पुनः एकीकरणको कुनै पनि राजनीतिक प्रयासलाई असम्भव बनाउँछ । परमाणु निर्माण कार्यलाई नरोकेका कारणले गर्दा संयुक्त राष्ट्रसंघले उत्तर कोरियालाई नाकाबन्दी लगाइरहेको छ । उत्तर कोरियाले २००६, २००९, २०१३, २०१६ र २०१७ मा आणविक परीक्षण गरेपछि यूएनको सुरक्षा परिषद्को प्रस्ताव पारित गर्दै आर्थिक तथा प्रतिबन्धहरू हतियारमा नाकाबन्दी लगाएको हो । जुन अहिले पनि जारी छ । जसले गर्दा पनि उत्तर कोरियाको अर्थतन्त्र कमजोर भएको छ । परिषद्कै निर्णयअनुसार नेपालमा रहेका उत्तर कोरियाका कामदार तथा व्यापारीहरूलाई नेपाल सरकारले पनि फिर्ता पठाएको थियो । नेपाल यूएनको सदस्य मुलुक भएको कारणले गर्दा निर्णयलाई पालना गरेको हो । सन् २०१७ मा डोनाल्ड ट्रम्प अमेरिकाको राष्ट्रपति भएलगतै उत्तर कोरियाका शासन किम जोङ उनलाई रेक म्यान भन्दै ट्वीट गरे । ट्रम्पले किम जोङ उनले आणविक हतियार निर्माण कार्यलाई रोक्न आग्रह गर्दै त्यसो नगरे आक्रमण गर्ने पनि चेतावनी दिए । सन् २०१८ को जुन १२ मा उनीहरूबीच सिंगापुरमा भेटवार्ता भएको थियो । त्यसपछि सन् २०१९ को जुलाई १ मा दक्षिण कोरिया र उत्तर कोरियाबीचको क्षेत्र डिमेलिटराइज जोन मा पुगेर ट्रम्प र किम जोङ उनले हात पनि मिलाए । तर त्यसपछि पनि प्याङयोङले मिसाइल निर्माण गर्न रोकेको छैन । जापानलाई लक्षित गरेर त्यसयता उत्तर कोरियाले पटकपटक मिसाइल परीक्षण गरेको छ । पहिलो मिसाइल परीक्षण गरेको किम जोङ इलदेखि उनका छोरा किम जोङ उनसम्म आउँदा उत्तर कोरियाले लगातार रूपमा मिसाइल परीक्षण गरिरहेको छन् र संसार ठूला शक्तिहरूलाई धम्क्याइरहेका छन् । उत्तर कोरियाको मिसाइल प्रविधिका बारेमा पूर्वराजदूत आचार्यले पुस्तकमा लेखेका छन्, उनीहरू (उत्तर कोरियाली) मिसाइल प्रविधि विकास गर्न पनि सक्षम भएका छन् । भोकमरी र गरिबी भए पनि उत्तर कोरियाको शक्ति भनेको परमाणु शक्ति नै हो । पाकिस्तानलाई परमाणु प्रविधि हस्तान्तरण गरेको उत्तर कोरियाले नै हो भन्ने गरिन्छ । सिरियालाई परमाणुयुक्त देश बनाउन उत्तर कोरियाले गुप्त सहयोग गरिरहेको आरोप पनि कतिपय जानकारहरूले लगाउने गर्छन् । उनीहरूले रक्षा र प्रविधिको विकासमा ठूलो लगानी गरेका छन् । उनीहरू सधैं युद्धकै अवस्थामा सचेत एवं सजग भई बसेका देखिन्छन् । उत्तर कोरिया स्थापनापछिको पहिलो नेता किम इल सुङका नाति हुन्, किम जोङ उन । सन् १९९४ मा बाबु किम इल सुङको मृत्यु भएपछि किम जोङ इलले उत्तर कोरियाको नेतृत्व गरे । इलले मेलिटरी फर्स्ट नीति ल्याए, जसले जनताको अवस्थाभन्दा पनि कसरी सैन्य रूपमा शक्तिशाली बने बाटो लियो । देशको अर्थतन्त्रलाई डामाडोल बनायो । किम जोङ इलको सन् २०११ को डिसेम्बरमा मृत्यु भएको थियो । त्यसपछि किम जोङ उन युवा अवस्थामै पार्टी र देशकै सर्वोच्च नेता भए । वर्कर्स पार्टी अफ कोरियाका नेता किम जोङ उनले नेतृत्व सम्हाल्दा सन् २०१२ मा ३० वर्षका मात्र थिए । उनी अहिले ३९ वर्षका भए । चीनको पूर्वी उत्तर क्षेत्रमा रहेको कोरियालाई सन् १९१० मा जापानले उपनिवेश बनाएको थियो । त्यस बेलाका जापानका शासकहरूले चीन र कोरियामा शासन गरेर जनतालाई दुःख दिए । सन् १९४५ मा जापानका दुई सहर हिरोसिमा र नागासाकीमा अमेरिकाले बम झारेसँगै दोस्रो विश्वयुद्धले पनि बिट मार्यो । रोचक के रह्यो भने त्यसबेलासम्म कोरियाको उत्तरी क्षेत्रमा सोभियत युनियनको प्रभाव थियो भने दक्षिण क्षेत्रमा अमेरिकाको अधिपत्य थियो । कम्युनिस्ट विचारधारा भएको क्षेत्र उत्तर कोरिया भने प्रजातान्त्रिक विचारधारा रहेको स्थानलाई दक्षिण कोरिया भनियो । सोभियत युनियन र अमेरिका दुई कोरियालाई विभाजन गर्न तयार भए । सन् १९४५ को अगस्ट १० मा दुई जना युवा अमेरिकी सैनिक अधिकारीहरूले अमेरिकाको नियन्त्रणमा रहेको क्षेत्र र सोभियन युनियनको नेतृत्वमा रहेको क्षेत्रबीचमा ३८ समानान्तर खम्बाहरू खडा गरिदिए, जसले उत्तर कोरिया र दक्षिण कोरिया जन्मायो । सन् १९५० देखि १९५३ सम्म दुई कोरियाबीचमा युद्ध भयो । उत्तर कोरियाको सोभियत युनियन, सिरिया, इरान, भेनेजुयला, क्युवालगायत मुलुकले साथ दिए । उनीहरूले प्रत्यक्षअप्रत्यक्ष रूपमा उत्तर कोरियालाई साथ दिइरहेका हुन् । सोही कारणले गर्दा अमेरिकासहित पश्चिमा मुलुकको साथ हुँदासमेत दक्षिण कोरियाले उत्तर कोरियामाथि जित हात पार्न सकेन । यो युद्धपछि पहिले कोरिएका १८ समानान्तर लाइनलाई नै आधार मानेर दुई देशबीचमा डिमेलिटराइज जोन पनि खडा गरियो । त्यसयता दुई मुलुकको एकीकरणका बारेमा बेलाबेला चर्चा भए पनि हुन सकेको छैन । भूराजनीतिक शीतयुद्धकालमा उत्तर र दक्षिण कोरियाबीचको लडाइँमा सोभियत युनियन र अमेरिका लडेका थिए भने पछिल्लो समय चीन र अमेरिका लडिरहेका छन् । चीनका लागि छिमेकी उत्तर कोरिया असाध्यै महत्त्वपूर्ण क्षेत्र हो । दक्षिण कोरियाको अमेरिकी प्रभाव सियोलबाट प्याङयोङसम्म पर्न चिनियाँ रणनीति छ । भूराजनीतिक जानकार चन्द्रदेव भट्ट उक्त क्षेत्रको भूराजनीतिक कारणले गर्दा पनि दुई कोरियाली मुलुक एक हुन नसक्ने मान्छन् । उत्तर र दक्षिण कोरियाबीच एकीकरण भयो भने कोरिया बलियो देश हुन्छ । त्यसको प्रत्यक्ष असर चीनलाई पर्छ, त्यसपछि जापान र अमेरिकालाई पर्छ, उनले टिप्पणी गरे । उक्त क्षेत्रको भूराजनीतिक कारणले गर्दा पनि उत्तर कोरियालीको शासन प्रणाली परिवर्तन नहुने उनले प्रस्ट पारे । उत्तर कोरियाका जनता विकास र समृृद्धि चाहन्छन् । तर राज्य भने हतियार, परमाणु र सैन्य शक्तिमा लगानी गरिरहेको छ, उनले भने, उत्तर कोरिया एक्लिएको मुलुक भएको छ । संसारका राज्यहरूले उसलाई फरक रूपमा हेर्छन् । त्यहाँको शासकमा जनताभन्दा सत्ता र जमिन बढी ध्यान छ । जसको बीचमा जनता परेका छन् ।"
द्वन्द्वका यौन हिंसापीडितले प्रधानमन्त्रीलाई पठाए पञ्जाछाप,"घटना २संकटकालकै समय । सादा पोसाक लगाएका र बन्दुक बोकेका मानिस माओवाद जिन्दावाद भन्दै गाउँमा आए र सहयोग मागे । सोझा गाउँलेले उनीहरूलाई स्वागत गरे, जसको नेतृत्व स्थानीय विद्यालयका प्रधानाध्यापकले गरेका थिए । तर, उनीहरू रहेछन्, छद्म भेषमा आएका सैनिक । फूलमाला लगाइसकेपछि उनीहरूले गाउँका पुरुष सबैलाई पक्रेर हतकडी लगाइदिए । उनीहरूकै अगाडि महिलालाई बलात्कार गरे । पक्राउ परेकामध्ये २१ जनालाई तीन घण्टा पर लगेर गोली हानी मारे । यो त्रासद घटनापछि गएको गाउँको सातो अझै फर्किएको छैन । घटना ३ मध्यराति घरमा सेना पस्यो । पतिपत्नी सुतिरहेको ठाउँमा उनीहरू पुगे । पतिको कञ्चटमा बन्दुकको नाल राखियो, पत्नीलाई निर्वस्त्र पारेर उनकै अघिल्तिर सामूहिक बलात्कारको नांगो नाच नाचियो । त्यस घटनाले मानसिक रूपमा विक्षिप्त बनेका पतिको हालत अहिले पनि उस्तै छ । त्यस दिनदेखि उनी पत्नीको अनुहारमा हेर्न सक्दैनन्, घरमा फर्केर जान सकेका छैनन् । मैले तिमीलाई बचाउन सकिनँ नि भनेर रातबिरात छाती पिटेर रोइराख्छन् । पत्नी बरु त्यो आघातबाट सामान्य अवस्थामा आउने क्रममा छिन् तर पतिको दुर्दशा निको भएको छैन ।यी केही प्रतिनिधि उदाहरण हुन्, द्वन्द्वमा बलात्कारपीडित महिलाको राष्ट्रिय संगठनकी संयोजक देवी खड्का भन्छिन्, सशस्त्र द्वन्द्वका बेला यौनहिंसाको अत्याचारमा परेका यस्ता सयौं मानिस छन्, जसको कथा कतै लेखिएकै छैन ।कहिल्यै पीडितका रूपमा पनि पहिचान नपाएका र राज्यले दिने न्यायको प्राथमिकतमै नपरेका पाँच प्रदेशका सयौं यौनहिंसा पीडितसँग जेठ महिनाभरि भेटेर संयोजक खड्का र उनको संगठनका अभियन्ता काठमाडौं फर्केका छन् । सत्यनिरूपण तथा मेलमिलाप आयोगका लागि संशोधन विधेयक संसद्मा छलफलका लागि अघि बढिरहँदा संगठनले देशभरका पीडितसँग गरेको परामर्शका क्रममा माथि उल्लेखितजस्ता अत्यासलाग्ने यौन अपराधका घटना ठूलो संख्यामा फेला परेका छन्, जसको कहीँ अभिलेख छैन । संकटकाल लागेपछि बलात्कारका घटना देशभरका गाउँघरमा भएको रहेछ, खड्का भन्छिन्, तर कानुनी झन्झट, समाजको डर र पीडितको विक्षिप्त मानसिकताका कारण त्यसको कुनै रेकर्ड रहन सकेन ।पीडितका लागि पीडित नै भन्ने नाराका साथ संगठनले बलात्कारको चपेटामा परेका महिलाको अभिलेख संकलन गर्ने र उनीहरूलाई संगठित पार्ने अभियान सुरु गरेको छ । त्यसक्रममा तीन हजारजति महिला तथा बालबालिका बलात्कारको सिकार भएको खड्का बताउँछिन् । संगठनका अनुसार ९० प्रतिशत बलात्कारका घटना सेनाबाट भएका छन् भने १० प्रतिशत माओवादीबाट । यसअघिको हाम्रो खोजमा बलात्कारमा परेकामध्ये सबैभन्दा कम उमेर १२ वर्षका बालिका थिए, यसपालिको खोजबिनमा ७ वर्षमै बलात्कारमा परेका थुप्रै घटना फेला परे, उनी भन्छिन्, श्रीमान्का अघिल्तिर श्रीमतीको बलात्कार भएका, बलात्कारबाट गर्भ रहन गई बच्चाहरू जन्मिएका र आमाछोरीलाई एकैसाथ एकअर्काले देख्ने गरी सामूहिक बलात्कार गरिएका घटना हरेक प्रदेशमा ठूलो संख्यामा हामीले भेटेका छौं, यत्रो ठूलो संख्यामा यौन अपराध हुँदा पनि राज्य केही भएको छैनझैं किन चुप लागेर बसिरह्यो ?सेनाले माओवादीको बेसमा पहाडको एउटा अनकन्टार गाउँमा २१ जनाको हत्या गरेको र ४३ महिला तथा बालबालिकाको सार्वजनिक स्थलमा सामूहिक बलात्कार गरेको घटना अहिलेसम्म पनि बाहिर आएको छैन । त्यो घटनाबारे हामीलाई पनि गत सातासम्म थाहा थिएन, देवी भन्छिन्, जब त्यस गाउँबाट केही महिला हामीलाई गोप्य रूपमा भेट्न आए, तिनले सबै घटना रुँदै बताए ।भतिजलाई पक्रेर काकीलाई बलात्कार गर्न लगाइएको घटना पनि पीडितसँगको भेलाका क्रममा खुल्न आएको संगठनले जनाएको छ । हालसम्म के भनिँदै आएको थियो भने यौन हिंसाबाट महिलामात्रै पीडित छन्, संगठनकी एक सदस्यले भनिन्, तर आफ्नै अघिल्तिर श्रीमतीको बलात्कार हुँदा श्रीमान्हरूमा परेको मानसिक असर र काकीलाई बलात्कार गर्न लगाउँदा भतिजोमा भएको छटपटी हेर्दा पुरुष पनि ठूलो मात्रामा पीडामा परेको देखिएको छ ।अधिकांश पीडितको मनोदशा विषादपूर्ण रहेको, शारीरिक रूपले बिरामी अवस्थामा भेटिएको र लगभग सबैको पाठेघरमा समस्या देखिएको संगठनको खोजबिनबाट देखिएको छ । अपराधीलाई पक्राउ गरेर कानुनी कारबाहीमा ल्याउने त पछिको कुरा हो, खड्का भन्छिन्, अहिले उनीहरूलाई औषधोपचार र मानसिक परामर्शको असाध्यै ठूलो खाँचो छ ।कतिपय संघसंस्थाले परामर्शको नाममा पुराना कुराबाट पीडितको व्यथा बल्झेका घटना पनि देखिएको उनले बताइन् । मनोपरामर्शको छोटो तालिम लिएका र धेरै लामो अनुभव नभएका परामर्शदाताले पीडितलाई विगत घटना सम्झन लगाएछन्, भन्छिन्, यसले त खाटा बसेको घाउ बल्झाएजस्तो भयो, त्यसपछि पीडित थप विक्षिप्त भएका छन् ।तत्काल औषधोपचार र पुनःस्थापनाका अलावा सरकारले आफूहरूलाई पीडितका रूपमा स्वीकार गर्नुपर्ने, सत्यनिरूपण तथा मेलमिलाप आयोगले उजुरी लिनुपर्ने, कानुनमा बलात्कारपीडितको हक स्थापित हुनुपर्ने उनीहरूको माग छ । सत्यनिरूपण तथा मेलमिलाप आयोगमा बलात्कार र यौनजन्य हिंसाका घटनाको छानबिन गरी सत्यतथ्य स्थापनाका लागि एक विशिष्टीकृत एकाइ गठन गर्न र उक्त एकाइमा पीडितमैत्री अनुसन्धान विज्ञ अनिवार्य रहने व्यवस्था गर्न माग गर्दै संगठनले देशभरिका पीडितको पञ्जाछाप बटुलेर सोमबार प्रधानमन्त्री पुष्पकमल दाहाललाई बुझाउँदै छ । द्वन्द्व यौनहिंसा उन्मूलनको अन्तर्राष्ट्रिय दिवस पनि हो सोमबार, खड्का भन्छिन्, यही बेला संसद्मा विधेयक संशोधनको प्रक्रिया अघि बढिरहेको छ, सरकारले हाम्रो समस्या गम्भीर भएर सुनोस् भन्नका लागि सबै प्रदेशबाट पीडितको पञ्जाछाप ल्याएका छौं, ताकि यसमा राज्यको ध्यान जाओस् ।"
बलात्कृत लाई नै जेल सजायको फैसला उल्टियो,"(अछाम)न्याय माग्न जिल्ला अदालत अछाम पुगेकी एक किशोरीलाई उल्टै ३ वर्ष ६ महिना कैद फैसला सुनाइएको फैसला उच्च अदालत दिपायलले उल्टाइदिएको छ । २०७८ फागुन १० मा आफूमाथि बलात्कार भएको भन्दै न्याय माग्न गएकी अछाम कमलबजार नगरपालिकाकी किशोरीले मुद्दा प्रक्रियाको अन्त्यमा बयान फेरेपछि तत्कालीन जिल्ला न्यायाधीश नवीनकुमार जोशीले उक्त फैसला सुनाएका थिए । मुलुकी फौजदारी कार्यविधि संहिता २०७४ को दफा ४४ को उपदफा २ को ९ क १० बमोजिम भन्दै न्यायाधीश जोशीले ३ वर्ष ६ महिना कैद सजाय फैसला गरेका थिए, जबकि कानुनमा यस्तो दफा नै थिएन । ०७९ वैशाख २१ मा जिल्ला सरकारी वकिल कार्यालय अछामले ती किशोरीलाई न्यायका लागि उच्च अदालत दिपायलमा मुद्दा दर्ता गराएको थियो । ६ पटक हेर्न नभ्याइने, ६ पटक स्थगित, ४ पटक आदेश र १ पटक हेर्न नमिल्ने गरी रोकिएको उक्त मुद्दा आइतबार १८ औं पटकको पेसीमा फैसला भएको उच्च अदालत दिपायलका सूचना अधिकारी नरबहादुर नेगीले बताए । न्यायाधीशद्वय देशबहादुर सार्की र गणेश ठाकुरको इजलासले केटा पक्षका लागि जिल्ला अदालतबाट भएको फैसला यथावत् राख्दै ती किशोरीलाई सुनाइएको ३ वर्ष ६ महिना कैद भएको फैसला उल्टाएको हो । एकल आमाको संरक्षणमा रहेकी ती किशोरीलाई विवाह गर्ने भनेर आफ्नो घरमा ल्याउने बेला अछामको रामारोशनका एक पुरुषले बाटोमै बलात्कार गरेर अलपत्र छाडेका थिए । विवाह गर्ने भनेर घरबाट ल्याएको र बीच बाटोमा आफूलाई बलात्कार गरेर छाडेपछि ती किशोरी प्रहरीको सहायतामा न्यायका लागि अदालत पुगेकी थिइन् । जिल्ला अदालतले पीडकलाई पुर्पक्षका लागि थुनामा पठाएको थियो । त्यही बेला पीडक पक्षले फेरि ललाइफकाइ गरी प्रलोभनमा पारेर आफूलाई बयान फेर्न लगाएको ती किशोरीले बताएकी थिइन् । आफू थुनामुक्त भएपछि विवाह गरेर भारत लैजाने र आफू जेल बाहिर जानेबित्तिकै आर्थिक सहयोग गर्ने भन्ने आश्वासन पाएपछि ती किशोरीले अन्त्यमा बयान फेरेको बताएकी थिइन् । यही बयान फेरेको आधारमा उनलाई साढे ३ वर्ष कैद फैसला गरिएको थियो । तत्कालीन जिल्ला न्यायाधीश जोशीले मुलुकी फौजदारी कार्यविधि संहिता संशोधन गर्न ल्याइएको अध्यादेशका आधारमा साढे ३ वर्ष कैद सजाय तोकेको बताएका थिए । तर २०७८ मंसिर २३ मा संसद्मा दर्ता भएको अध्यादेश ६० दिन अर्थात् २०७८ माघ २३ मै निष्क्रिय भइसकेको थियो । ती किशोरीले आफूलाई कैद फैसलापछि आफ्नोतर्फबाट पनि पुनरावेदनका लागि जान सबैसँग सहयोगका लागि अनुरोध गरेकी थिइन् । मुलुकी फौजदारी कार्यविधि (संहिता) २०७४ को दफा १३७ मा १० वर्षभन्दा कमको कैद सजाय पाएको व्यक्तिले थुनामा नबसी पुनरावेदन गर्न पाउने व्यवस्था छ । जसअनुसार आफूलाई भएको सजायबापत फैसला गर्ने वा पुनरावेदन गर्ने अदालतमा धरौटी वा जमानत राख्नुपर्छ । प्रतिदिन तीन सय रुपैयाँका दरले धरौटी राख्नुपर्ने हुन्छ, जसअनुसार साढे तीन वर्षको कैदबापत ती किशोरीले ३ लाख ७८ हजार रुपैयाँ धरौटी राख्नुपर्ने थियो । आर्थिक अभावका कारण ती किशोरी आफ्नातर्फबाट पुनरावेदनका लागि उच्च अदालत जान सकेकी थिइनन् । अन्ततः उनको पक्षमा सरकारी वकिलले गरेको पुनरावेदनबाट फैसला भएको छ । फैसला भएको एक वर्षसम्म भने पीडितलाई जेल चलान गरिएको थिएन । पीडितलाई नै जेल चलानको फैसलाविरुद्ध सर्वाधिक विरोध, पीडितलाई राज्यको सहानुभूति र जिल्ला न्यायाधीशको फैसलामै त्रुटि भएको भन्दै ती किशोरीलाई जेल चलान गरिएको थिएन, अदालत स्रोतले भन्यो ।"
काँडेतार शिवरात्रीमा,"काठमाडौं (कास) नवल खड्काको निर्देशनमा बनेको फिल्म काँडेतार फागुन २५ मा प्रदर्शनमा आउने भएको छ । खड्काले एक पोस्टर सार्वजनिक गर्दै फागुन २५ गते शिवरात्रीमा फिल्म रिलिज हुने जनाएका हुन् । फिल्ममा नेपाल र भारतबीचको सीमा काँडेतार लगाएर व्यवस्थित गर्नुपर्ने आवाज उठाइएको छ । फिल्ममार्फत् आफूले उठाएको विषय गम्भिर रहेको र त्यसमा सरकारले कर छुट लगायतका अनुदान दिनु पर्ने उनको माग छ ।काँडेतारलाई राज्यद्वारा आर्थिक अनुदान, करमा छुट, स्वदेशमा सिंगल प्रर्दशन गर्नै वातावरण र विदेशमा प्रदर्शन गर्न कुटनैतिक पहल होस्, उनले सामाजिक सञ्जालमा लेखेका छन् । यसअघि सेन्सर बोर्डले फिल्मका केही दृश्य र संवादमा आपत्ति जनाउँदै सेन्सर पास रोकेको थियो । तर केही दृश्य हटाइएपछि फिल्मले सेन्सर प्रमाणपत्र पाएको छ । फिल्ममा नवलका साथमा गौरव पहारी, रेविका गुरुङ, सुरबिना कार्की, मुरलीधर, प्रेम सुब्बा, परशुराम चौधरी, सञ्जय खतिवडा, राजेन्द्र भगत, पन्नालाल सिकदार, प्रकाश गिरी लगायले अभिनय गरेका छन् । नवल स्वयंम्सँगै माकिको राई र अञ्जु केसी फिल्मको निर्माता हुन् भने सत्यकला राई कार्यकारी निर्माता हुन् । सौरभ लामाको छायांकन रहेको फिल्म तारा थापा किम्भे र बन्दे प्रसादले सम्पादन गरेका हुन् । फिल्ममा मणि थापा र दीपक शर्माको संगीत छ ।"
मार्टिन लुथरको बृहत् र्याली,सन् १९६८ मा आजकै दिन (जुन १९) मा मार्टिन लुथर किङको र्यालीमा ५० हजार जना सहभागी भएका थिए । नश्लीय विभेदसम्बन्धी संघीय तथा राज्यस्तरीय कानुनको व्यवस्था अन्त्यको माग गर्दै अमेरिकामा सन् १९५५ देखि १९६८ सम्म आन्दोलन भएको थियो । माग पूरा गराउन शान्तिपूर्ण आन्दोलन तथा नागरिक अवज्ञामा लुथर किङले नेतृत्वदायी भूमिका खेलेका थिए । उनको नेतृत्वमा १९५० को मध्यदशकमा आन्दोलन सुरु भएको थियो । आन्दोलन चर्कंदै गएपछि १९६८ को मे १४ देखि जुन २४ सम्म हरेक दिन र्याली आयोजना गरिएको थियो । अश्वेत अमेरिकीका लागि शिक्षा र रोजगारीको समान अधिकार स्थापित गरेको थियो ।सन् १९२९ को जनवरी १५ मा जन्मिएका मार्टिन लुथर किङ जुनियर आइ ह्याभ अ ड्रिम भाषणबाट चर्चित छन् । भाषणमार्फत उनले अमेरिकी संघीय सरकारलाई नश्लीय विभेद स्वीकार गरी समानताको पक्षमा कानुन ल्याउन प्रभावित पारेका थिए । नागरिक अधिकार र सामाजिक न्याय स्थापित गर्न पुर्याएको योगदानको कदर गर्दै उनलाई सन् १९६४ को नोबेल शान्ति पुरस्कार प्रदान गरिएको थियो । आन्दोलनका क्रममा लुथर किङले २ हजार ५ सयभन्दा बढी भाषण दिएका थिए । त्यसक्रममा उनी १५ पटक पक्राउ परेका थिए । उनको सन् १९६८ को अप्रिल ४ मा गोली हानी हत्या गरिएको थियो । त्यसको एक दशकअघि भएको हत्या प्रयासबाट भने उनी बचेका थिए ।
काठमाडौंमा रोकियो 'आदिपुरुष,"बालेन्द्र शाहप्रमुख, काठमाडौं महानगरपालिका"
बिनाखर्च ७७ जिल्ला घुम्दै किशोर,"(ओखलढुंगा)हाते गिम्बलमा मोबाइल, पिठ्युँमा झोला । झोलामा नेपालको झन्डा । कालो टिसर्ट र नीलो जिन्समा ओखलढुंगासोलुखुम्बु सडकमा हिँडिरहेका भेटिए सुशील कवर योगी । रुकुम पश्चिम चौरजहारी नगरपालिका९ कोटजहारीका योगी १८ वर्षका भए । पछिल्लो समय परिवारसँगै चितवनको भरतपुर महानगर११ नीलगिरिटोल बस्ने योगीले १२ कक्षाको परीक्षा दिइसके । नतिजा आउने अवधिको सदुपयोगका लागि उनी मुलुकको भ्रमणमा निस्किएका हुन् । त्यो पनि बिनापैसा (खर्च) ।जेठ १७ मा घरबाट निस्किएका उनी सुरुमा ट्रकलाई अनुरोध गरेर काँकडभिट्टा पुगे । त्यहाँबाट इलाम, पाँचथर, ताप्लेजुङ, संखुवासभा, तेह्र्रथुम, धनकुटा, सुनसरी, मोरङ, सप्तरी हुँदै सिरहा छोएर उदयपुरतर्फ लागे । उदयपुरबाट खोटाङको दिक्तेल हलेसी भएर १४ दिनमा ओखलढुंगा आइपुगेका हुन् । उनी सोलुखुम्बु हुँदै वाग्मती प्रदेशका जिल्लातिर लाग्ने सोचमा छन् । कोशी प्रदेशमा भने भोजपुर छुटेको छ । त्यसलाई पछि पूरा गर्ने सोच बनाएका छन् । म पुरै पैदल भने हिँडेको होइन । जहाँ गाडी, मोटरसाइकलले लिफ्ट दिन्छ त्यहाँ सवारीबाटै हिँडेको छु, सुशीलले भने, केही नपाइने ठाउँमा दैनिक १३ घण्टासम्म पैदल हिँडेको छु । नेपाल घुम्ने मेरो सानैदेखिको चाहना हो । यो पूरा गर्न धेरै पैसा लाग्ने भएपछि बिनापैसा घरबाट निस्केको हुँ । बाटोमा प्रायः सबैले सहयोग गर्नुभएको छ ।प्रायःले उनलाई गाँसबासका लागि सहयोग गरिरहेका छन् । कसैकसैले दुईचार पैसा नगद पनि दिएका छन् । घुम्न निस्कनुका पछाडि उनका दुई उद्देश्य छन् । पहिलो, नेपालको भूगोल, समाज र मान्छे चिन्ने र दोस्रो, घुमिसकेपछि यात्रा संस्मरण समेटेर पुस्तक लेख्ने । त्यसैले यात्राका क्रममा भेटिएका चाखलाग्दा कुरा डायरीमा नोट गरिरहेका हुन्छन् । नेपालको भूगोल, समाज र मान्छे कति फरकफरक हुने रहेछ, उनले भने, मैले केही जिल्ला घुम्दा नै धेरै कुरा थाहा पाइसकें । भ्रमणका क्रममा सबै भूभाग घुम्न नसके पनि चर्चित ठाउँ र त्यस जिल्लाको सदरमुकाम भने पक्कै पुग्छन् । कतिपयले बाटोमा सहयोग माग्दा निकै नमिठो वचनसमेत पाएको उनले बताए । सबै कुराले आफूलाई सिकाइ भएको र त्यसले जीवनमा ठूलो सहयोग पुग्ने उनको आशा छ । त्यसो त घुम्नका लागि उनलाई सानैदेखि खुबै रहर लाग्थ्यो । परिवारले नमान्दा नमान्दै पनि लुम्बिनी, पोखरा जस्ता विभिन्न ठाउँमा उनी घुम्न गएका थिए ।उनका बुबा नरेन्द्र कवर योगी मजदुरीका लागि भारतमा छन् । आमा भर्दशिला चितवनमै भाडाको जमिनमा कृषि गरिरहेकी छन् । एक दाजु लोक सेवाको तयारी गर्दै छन् । उनले जब नेपाल घुम्न प्रस्ताव राखे बुबाआमा कसैले सहमति जनाएनन् । त्यही पनि उनले धेरै विश्वास दिलाएर घरबाट निस्किए । म घरबाट हिँडेको तेस्रो दिन आमाले फोन गरेर रुनुभयो । म बाटो खर्च पठाउँछु । फर्केर आइज भन्नुभयो, उनले भने, आमा रोएको सुन्दा निकै दुःख लाग्यो । तर मैले फेरि सम्झाएँ र उहाँ मान्नुभयो । जसरी भए पनि ७७ जिल्ला घुमिसक्ने मेरो योजना छ ।विज्ञान संकाय लिएर १२ को जाँच दिएका उनले भविष्यको खाकासमेत बनाइसकेको बताए । विज्ञान विषयमै स्नातक गर्ने चाहना छ । त्यसपछि नेपालमै केही गर्ने र अरूलाई रोजगारी दिने किसिमको योजना उनले बनाएका छन् । घुम्नका लागि इच्छा शक्ति भए पुग्छ, त्यसका लागि पैसा नै चाहिन्छ भन्ने छैन, उनले भने, घुम्नका लागि सबैभन्दा उपयुक्त मेरो उमेर यही हो भनेर घरबाट निस्किएको हुँ । यो यात्राले सबैभन्दा बढी मलाई भोक के रहेछ भन्ने सिकाएको छ ।"
५४ सांसदसहित ४ पार्टीको मोर्चा !,"(काठमाडौं)सत्तारूढ गठबन्धनमा रहेका नेकपा (माओवादी केन्द्र), जनता समाजवादी पार्टी, नेकपा (एकीकृत समाजवादी) र सत्ताबाहिर रहेको नेत्रविक्रम चन्द नेतृत्वको नेपाल कम्युनिस्ट पार्टी मिलेर समाजवादी मोर्चा घोषणा गर्ने भएका छन् । राजनीतिक स्थिरताका लागि भन्दै सत्तारूढ गठबन्धन र सत्ताबाहिरको कम्युनिस्ट पार्टीबीच मोर्चाबन्दी हुन लागेको हो । साझा प्रतिबद्धतासहित सोमबार ३ बजे काठमाडौंको राष्ट्रिय सभागृहमा मोर्चा घोषणा हुँदै छ । आलोपालो नेतृत्व गर्दै संसद् र सडकमा समान विचार भएका मुद्दामा एकताबद्ध भएर अगाडि बढ्नका लागि समाजवादी मोर्चा बनाइएको नेताहरूको प्रतिक्रिया छ ।मोर्चा सञ्चालन गर्न तत्कालका लागि दुई तहको संरचना बनाउने तयारी छ । शीर्ष नेताहरू रहने संयोजन समिति र प्रत्येक राजनीतिक दलबाट प्रतिनिधित्व हुने गरी सचिवालय घोषणा गर्न लागिएको छ । प्रतिनिधिसभामा समाजवादी मोर्चाका ५४ सांसद हुनेछन्, जसमा माओवादीका ३२, जसपाका १२ र एकीकृत समाजवादीका १० जना छन् । मोर्चामा समान विचार भएका अन्य दल थपिने बाटो खुला राखिएकाले संख्या बढ्न सक्ने नेताहरूले बताएका छन् । प्रधानमन्त्री निवास बालुवाटारमा आइतबार बिहान बसेको चार दलको बैठकले समाजवादी मोर्चा घोषणा कार्यक्रमका लागि उद्देश्य तथा नीतिगत प्रतिबद्धतामा समझदारी गरेको छ । माओवादी महासचिव देव गुरुङले समाजवादी क्रान्तिका लागि मोर्चाको आवश्यकता परेको बताए । अहिलेको सन्दर्भमा समाजवादी क्रान्तिका लागि समाजवादी मोर्चाको आवश्यकता देखेर यो गर्न लागेका हौं, उनले भने ।जसपाका नेता राजेन्द्र श्रेष्ठका अनुसार समाजवादी मोर्चाको उद्देश्य तथा नीतिगत प्रतिबद्धता तय भएका छन् भने साझा न्यूनतम कार्यक्रम घोषणापछि संयोजन समिति र सचिवालयले तय गर्नेछ । मुख्यतः हामीले लोकतान्त्रिक मूल्य, मान्यता, सुशासन, समृद्धि र समतामूलक समाज निर्माण गर्ने उद्देश्य लिएर मोर्चा गठन गर्न लागेका हौं, उनले भने, संघीय शासन प्रणालीमा अगाडि बढ्ने । संघीयता, गणतन्त्र, धर्म निरपेक्षता, समानुपातिक, समावेशिता, आर्थिक, विकासका मुद्दालाई लिएर एकठाउँमा आएका हौं, उनले भने ।यसअघि स्वार्थका लागि गठबन्धन बनेको तर यो मोर्चा विचार मिल्नेहरूको भएको श्रेष्ठको दाबी थियो । एकीकृत समाजवादीका प्रवक्ता जगन्नाथ खतिवडाले संसद् पाँच वर्ष टिकाउनका लागि मोर्चा गठन गरिएको बताए । संसद्लाई पाँच वर्षसम्म टिकाउन, वामपन्थी जनमतलाई एकीकृत गरिराख्न, एकताबद्ध र प्रभावकारी रूपमा जनताका आवाज अगाडि सार्न मोर्चा गठन गर्न लागिएको हो, उनले भने ।समाजवादी मोर्चाको सम्बन्ध सत्तारूढ गठबन्धनसँग नरहेको माओवादी महासचिव गुरुङले बताए पनि त्यसमा सकारात्मक प्रभाव पर्ने खतिवडाको भनाइ थियो । सत्ता गठबन्धनमा हाम्रो सकारात्मक प्रभाव पर्छ । सत्तामा रहेका ५४ सांसदहरू एकताबद्ध भएर अगाडि बढ्छौं । हामी संसद्मा रहेका दलहरूको एउटै आवाज हुन्छ, उनले भने । श्रेष्ठले भने संविधानमा मिश्रित निर्वाचन प्रणाली रहेकाले पनि विचार मिल्ने राजनीतिक दलहरू एकताबद्ध हुनुपरेको बताए । एउटै राजनीतिक दलको बहुमत आउने सम्भावना नरहेकाले यो मोर्चामा जानुपरेको उनको भनाइ थियो । राजनीतिक स्थिरता र अर्थतन्त्र मजबुद बनाउनका लागि समाजवादी मोर्चा हो, उनको तर्क थियो । समाजवादी मोर्चाबारे सरकारमा रहेको प्रमुख दल कांग्रेससँग पनि परामर्श गरिएको श्रेष्ठले बताए । उनले आगामी दिनमा कांग्रेस र मोर्चा सहकार्य गरेर अगाडि बढ्ने उनले जानकारी दिए ।समाजवादी मोर्चामा चन्द नेतृत्वको नेकपा पनि सहभागी हुने भएको हो । वर्तमान राजनीतिक दलबाट राष्ट्रलाई अगाडि बढाउन सम्भव नभएको भन्दै क्रान्तिमार्फत सत्तामा जाने भनेको नेकपा समाजवादी मोर्चामा जान लागेको हो । यसका लागि चन्द र प्रवक्ता खड्गबहादुर विश्वकर्मा पनि बालुवाटार पुगेका थिए । मुलुक अप्ठ्यारो अवस्थामा परेकाले समाजवादी मोर्चा बनाउनुपरेको विश्वकर्माको भनाइ छ । देश र जनताको जीवनमा इतिहासमा यति धेरै अप्ठ्यारा आएका थिएनन् । नेपाली जनता यसबाट उन्मुक्ति चाहन्छ, समाधान चाहन्छ । विदेशी चलखेल अत्यधिक बढेका छन् । यो बेलामा राष्ट्रको अस्तित्व र स्वाधीनताको कुरा छ । देशमा राष्ट्रिय राजनीतिक, आर्थिक, सामाजिक, जनजीविकाको दृष्टिले डरलाग्दो अवस्था छ । यसको समाधान गर्नका निम्ति अहिलेको राज्यव्यवस्थालाई समाजवादी व्यवस्थासम्म नपुर्याउने हो, राष्ट्रिय पहल नलिने हो भने केही भन्न सकिन्न, उनले भने । समाजवादी मोर्चा सुरुवाती चरणमा रहेको विश्वकर्माको भनाइ छ । उनले सुरुवाती चरणमा कम्युनिस्टहरूलाई एक ठाउँमा ल्याउने र भविष्यमा लोकतान्त्रिक पार्टी, नेता र कार्यकर्तालाई पनि जोड्दै जाने बताए । समाजवादी मोर्चा कुनै एक नेताको नभई सामूहिक सोचको उपज भएको विश्वकर्माको भनाइ थियो । उनले सामूहिक सोच र प्रयासको अभिव्यक्ति समाजवादी मोर्चा रहेको बताए । सत्तारूढ दलहरूसँग मिलेर समाजवादी मोर्चामा नेकपा आउने कुरा कसरी मिल्यो ? भन्ने प्रश्नको जवाफमा उनले भने, २०६२६३ पछि राष्ट्रिय राजनीतिमा ठूलो मिस्टेक भयो । त्यही मिस्टेकको परिणाम अहिले देश र जनता भोग्दै छन् । अहिले आफ्नै जीवनमा छताछुल्ल हुने गरी आयो । यो वस्तुस्थितिले के भयो भने सबैले गम्भीर भएर सोच्नुपर्ने भयो । सबैले आत्मसमीक्षा गर्नुपर्ने र आफूलाई नयाँ ढंगले सोच्नुपर्ने, आफ्नो हित र अस्तित्वका निम्ति, देश र जनताका समस्या हल गर्नका निम्ति ।समाजवादी मोर्चाको प्रमुख उद्देश्य संघीयता, लोकतान्त्रिक व्यवस्था, सुशासन, आर्थिक समृद्धि रहेको बताइएको छ । मोर्चाले अर्थतन्त्र, रोजगारी, आत्मनिर्भरताका विषयलाई प्राथमिकताका साथ अगाडि बढाउने भनेको छ । स्वास्थ्य, शिक्षालगायतका विषयलाई राज्यले सञ्चालन गर्नुपर्ने उद्देश्य राखिने नीति लिने भनिएको छ । संघीयता कार्यान्वयनका लागि संघ, प्रदेश र स्थानीय तहहरूको क्षेत्राधिकार स्पष्ट पार्ने र समन्वयमा काम गर्ने नीतिमा भनिएको छ । संयुक्त राष्ट्रसंघको बडापत्र र पञ्चशीलको सिद्धान्तका आधारमा स्वतन्त्र, असंलग्न र सन्तुलित परराष्ट्र नीति लिने भनिएको छ । यसका अलावा सामाजिक र सांस्कृतिक क्षेत्रलाई कसरी अगाडि बढाउने भन्ने नीतिगत प्रतिबद्धता घोषणा सभामा प्रस्तुत गरिने भएको छ ।"
उपप्राध्यापक आक्रमणको मुद्दा फिर्ता लिने निर्णय,"(काठमाडौं)त्रिभुवन विश्वविद्यालयका उपप्राध्यापक प्रेम चलाउनेविरुद्ध ज्यान मार्ने उद्योग आरोपमा मुद्दा खेपिरहेका नेपाल विद्यार्थी संघका कार्यकर्ताविरुद्धको मुद्दा सरकारले फिर्ता लिने निर्णय गरेको छ । मन्त्रिपरिषद् निर्णय कार्यान्वयनका लागि काठमाडौं जिल्ला सरकारी वकिल कार्यालयले आइतबार जिल्ला अदालत काठमाडौंमा निवेदन दर्ता गरेको छ । सरकारको निर्णयअनुसार महान्यायाधिवक्ता कार्यालयले लेखिपठाएपछि आज (आइतबार) निवेदन दर्ता गराएका छौं, काठमाडौंका जिल्ला न्यायाधिवक्ता अच्युतमणि न्यौपानेले भने । समाजशास्त्रका उपप्राध्यापक चलाउनेमाथि २०७७ असोज २० मा त्रिवि परिसर कीर्तिपुरमा आक्रमण गरेको आरोप लागेका नेविसंघका हरि आचार्य, योगेन्द्र रावलसहित ५ जनाविरुद्ध जिल्ला अदालत काठमाडौंमा मुद्दा छ । एक वर्षअघि शेरबहादुर देउवा नेतृत्वको सरकारले मुद्दा फिर्ता लिने प्रक्रिया सुरु गरे पनि विरोधका कारण रोकिएको थियो । अहिले यसरी फिर्ता लग्ला भन्ने लागेको थिएन तर भित्रभित्रै खिचडी पाकिरहेको रहेछ, चलाउनेले भने । सरकारले जिल्ला अदालतमा विचाराधीन र सम्पूर्ण अंग पुगिसकेको मुद्दा चोर बाटोबाट फिर्ता लिएर अपराधको राजनीतीकरण गरेको उनले बताए ।मुलुकी फौजदारी संहिताको दफा ११६ मा सरकारले अदालतमा दर्ता भएको मुद्दा फिर्ता लिन सक्ने व्यवस्था छ, जसअनुसार गम्भीर प्रकृतिका मुद्दाबाहेक अन्य फिर्ता लिने कानुनी अधिकार सरकारलाई छ । सरकारले महान्यायाधिवक्तासँग परामर्श गरी मुद्दा फिर्तासम्बन्धी निर्देशिकाबमोजिम निर्णय गर्न सक्छ । मुद्दा फिर्ता लिने निर्णय गरेपछि महान्यायाधिवक्ता वा सरकारी वकिलमार्फत सम्बन्धित अदालतमा कारणसहितको निवेदन दिनुपर्ने कानुनी व्यवस्था छ । अदालतले मुद्दा फिर्ता लिने आदेश दिनुअघि सुनुवाइ गराउनुपर्नेछ । त्यसपछि कारण खुलाई अदालतले मुद्दा फिर्ताको आदेश दिन्छ । अदालतले यस्तो आदेश नदिए मुद्दा फिर्ता हुँदैन ।नेविसंघ कार्यकर्ताको आक्रमणबाट उपप्राध्यापक चलाउनेको टाउको, छाती, घाँटी, तिघ्रामा चोट लागेको थियो । एक महिना अस्पतालमा भर्ना भएर उपचार गराएका चलाउने पूर्ण रूपमा निको भइसकेका छैनन् । आरोपितलाई जिल्ला अदालतले सामान्य धरौटीमा छाडेको भन्दै चलाउनेले उच्च अदालत पाटनमा पुनरावेदन दिएका थिए । उच्च अदालतले ५ लाख धरौटीमा छाड्न र पीडितलाई तत्काल राहत दिन आदेश दिएको थियो । एक वर्षअघि गृह मन्त्रालयले जिल्ला प्रशासन कार्यालय काठमाडौंलाई मुद्दा फिर्ताको प्रतिवेदन तयार पार्न लगाएको थियो । आरोपितले मुद्दा फिर्ताको निवेदन दिनुपर्नेमा कांग्रेस जिल्ला कार्यसमिति काठमाडौं र नेविसंघ केन्द्रीय कार्यालयले २०७८ माघ ५ मा गृह मन्त्रालयमा मुद्दा फिर्ताको निवेदन दिएको प्रतिवेदनमा उल्लेख छ ।उपप्राध्यापक चलाउनेका अनुसार मंगलबार अदालतमा मुद्दाको अन्तिम सुनुवाइ थियो । अब मसँग कुनै विकल्प बाँकी रहेन, भोलिदेखि अदालतमा आमरण अनशन बस्दै छु, चलाउनेले भने, सरकारप्रति विश्वास टुट्यो, सिंगो राज्य मविरुद्ध लाग्यो ।समाजशास्त्र विभागमा प्रमुखको नियुक्तिलाई लिएर ५२ दिनसम्म तालाबन्दी भएको थियो । विश्वविद्यालयमा तालाबन्दी नगर्न सर्वोच्च अदालतले आदेश दिएपछि प्रहरीले ताला फुटाए पनि नेविसंघले तालाबन्दी गरेका थिए । चलाउनेलगायत तालाबन्दीको विपक्षमा थिए । त्यही कारण नेविसंघका तत्कालीन त्रिवि इकाई अध्यक्षसमेत रहेका आचार्य र सचिव रावललगायतले आक्रमण गरेको चलाउनेको भनाइ छ ।"
'सीताका नाममा भएको विवादले जनकपुरवासी आहत,"जनकपुर (कास) कांग्रेस नेता तथा प्रतिनिधिसभा सांसद विमलेन्द्र निधिले भारतीय फिल्ममा सीतालाई भारतीय छोरीका रूपमा चित्रण गरिएकामा आपत्ति जनाएका छन् । सीता जनककी छोरी हुन्, जनक मिथिलाका राजा थिए, मिथिलाको राजधानी जनकपुर थियो, जनकपुर नेपालमा भएकाले सीता नेपालकी छोरी भएकामा विवादै छैन, उनले कान्तिपुरसँग भने ।सीता र बुद्धको विषयमा केही भारतीय मिडियाले पटकपटक विवाद झिकेर दुवै देशका नागरिकलाई तरंगित बनाउने गरेको उनले बताए । नेपाल र भारतबीच राजनीतिकमात्र होइन, रोटीबेटीको सम्बन्ध छ, यसलाई अझ प्रगाढ बनाउनुपर्छ, यस्ता अभिव्यक्तिले हाम्रो सम्बन्धलाई आहत बनाउन सक्छ, उनले भने ।जनकपुरवासीको नाताले मिथिला, जनक र सीताप्रति आफ्नो विशेष सम्मान र अपनत्व रहेको उनले बताए । यहाँ रामसीतालाई देवीदेवताका रूपमा मात्र होइन, छोरीज्वाईंका रूपमा समेत स्नेह गर्ने चलन छ, जानकी मन्दिर यसको ज्वलन्त उदाहरण हो, उनले भने ।फरक प्रसंगमा निधिले एमालेको दोहोरो चरित्रका कारण लाखौं युवाले अनागरिकको जीवन बिताउनुपरेको आरोप लगाए । नागरिकता विधेयकमाथि संसद्मा बहस हुँदा विरोध गर्ने र सम्मानित राष्ट्रपतिजीले प्रमाणीकरण गर्दा विरोध गर्ने एमाले सुरुदेखि नै नागरिकताको विषयमा अनुदार छ, उनले भने ।तत्कालीन राष्ट्रपति विद्यादेवी भण्डारीले प्रमाणीकरण गर्न इन्कार गरेको नागरिकता विधेयक जिउँदै रहेको र वर्तमान राष्ट्रपति रामचन्द्र पौडेलले संविधानअनुसार नागरिकता विधेयक प्रमाणीकरण गरेको उनको तर्क थियो । म एमालेका साथीहरूसँग सोध्न चाहन्छु ल भन्दिनोस्, दुवै सदनबाट दुईदुई पटक पारित भएको विधेयक राष्ट्रपतिले प्रमाणीकरण नगर्ने र प्रमाणीकरण नगरेको विधेयक शून्यमा जाने कुन संविधानमा लेखिएको छ ? उनले भने ।"
सामुदायिक विद्यालय बन्द फिर्ता,"(काठमाडौं)सरकारले वार्तामा डाकेपछि सामुदायिक विद्यालय बन्दको कार्यक्रम कर्मचारीले फिर्ता लिएका छन् । सरकारले शिक्षा विकास तथा मानवस्रोत विकास केन्द्रका महानिर्देशक चूडामणि पौडेलको संयोजकत्वमा वार्ता समिति बनाएर आन्दोलनरत पक्षलाई वार्तामा डाकेको हो । वार्ता समितिमा अर्थ, संघीय मामिला मन्त्रालय र नेपाल शिक्षक महासंघका प्रतिनिधि छन् ।उचित पारिश्रमिक र दरबन्दीको माग गर्दै जेठ २१ यता सामुदायिक विद्यालयका कर्मचारी (लेखापाल र कार्यालय सहयोगी) आन्दोलनमा छन् । माइतीघर, भद्रकालीलगायतका स्थानमा धर्ना दिँदै आएका उनीहरूले आइतबारदेखि सामुदायिक विद्यालय बन्द घोषणा गरेका थिए । त्यसको प्रभाव आंशिक परेको थियो । विद्यालय बन्दको कार्यक्रम फिर्ता भएपछि धर्नाको कार्यक्रमलाई निरन्तरता दिँदै वार्तामा बसेको विद्यालय कर्मचारी परिषद्का महासचिव शान्तिनाथ योगीले बताए । माग पूरा भएपछि मात्र काममा फर्कन्छौं, उनले भने । देशभर ३५ हजार लेखापाल र कार्यालय सहयोगी छन् । सरकारले लेखा शाखामा काम गर्नेलाई मासिक साढे १३ हजार र कार्यालय सहयोगीलाई ८ हजार रुपैयाँ मात्रै पारिश्रमिक उपलब्ध गराउँदै आएको छ । पारिश्रमिकमा असुन्तष्टि जनाउँदै उनीहरूले गत वर्ष पनि विद्यालय बन्दसम्मको आन्दोलन गरेका थिए । त्यतिबेला शिक्षा मन्त्रालयसँग बजेटमार्फत पूरा गर्ने सहमति भएको थियो । तर आर्थिक वर्ष २०८००८१ को बजेटमा उक्त विषय सम्बोधन नभएपछि आन्दोलन घोषणा गरिएको महासचिव योगीले जनाए । राष्ट्रपति रामचन्द्र पौडेलले संसद्मा प्रस्तुत गरेको नीति तथा कार्यक्रममा भने विद्यालय कर्मचारीको सेवा सुविधा सम्बोधन गरिने उल्लेख छ ।विद्यालय कर्मचारीको माग बजेटमा समावेश नभएपछि संसद् बैठकमा समेत सांसदहरूले कुरा उठाएका थिए । पूर्वशिक्षामन्त्री देवेन्द्र पौडेल, कांग्रेस महामन्त्री तथा सांसद विश्वप्रकाश शर्मा, सांसद पदम गिरीले यस विषयमा सरकारको जवाफ माग गरेका थिए । राष्ट्रपतिले नीति तथा कार्यक्रममा बोल्नुभयो, बजेटमा चटक्कै बिर्सियो, बजेटले भुइँमान्छेको कुरा हेक्कामा राख्न सकेन, शर्माले भनेका थिए । पूर्वशिक्षामन्त्री शिशिर खनालले धर्ना स्थलमा पुगेर उनीहरूको मागप्रति ऐक्यबद्धता जनाएका थिए । अर्थमन्त्री प्रकाशशरण महतले संसद्मा जवाफ दिँदै साधन स्रोतको कमीले सेवा सुविधा दिन नसकिएको बताएका थिए । कर्मचारीले शिक्षा विकास तथा समन्वय इकाईमा धर्ना दिँदै जेठ २१ मा आन्दोलन सुरु गरेका थिए । त्यसअघि उनीहरूले प्रधानमन्त्री पुष्पकमल दाहाललाई भेटेर माग सुनाएका थिए । आन्दोलन चर्केपछि सरकारले असार १ मा शिक्षा विकास तथा मानवस्रोत विकास केन्द्रका महानिर्देशकको संयोजकत्वमा वार्ता समिति गठन गरेको हो । शिक्षक महासंघले पनि वार्तामा आउन कर्मचारीलाई आह्वान गरेको थियो । सरकारले वार्ताबाट माग पूरा नगरे पुनः आन्दोलनमा जुट्ने परिषद्का अध्यक्ष गंगाराम तिवारीले बताए । सर्वोच्च अदालतले समेत २०६७ मा सामुदायिक विद्यालयका कर्मचारीको सेवा, सर्त, सुविधा उल्लेख भएको सर्भिस ल बनाई कार्यान्वयन गर्न आदेश दिएको थियो । ६ महिनाभित्र कार्यान्वयन गर्नु भन्ने आदेश सरकारले पालना नगरेको कर्मचारीहरूको भनाइ छ । परिषद्का अध्यक्ष तिवारी, नेपाल सामुदायिक विद्यालय कर्मचारी संघका अध्यक्ष राशिकुमार केसी र नेपाल विद्यालय कर्मचारी युनियनका अध्यक्ष कमलप्रसाद खतिवडाले आइतबार विज्ञप्ति जारी गरेर विद्यालय बन्दको कार्यक्रम तत्कालका लागि फिर्ता भएको जनाएका हुन् । विद्यालय कर्मचारीको मागमा विभिन्न सरोकारवाला निकायले ऐक्यबद्धता जनाए पनि विद्यालय बन्द घोषणाको विरोध गरेका थिए ।"
संघीय सरकारको वित्तीय बेथितिको संक्रमणमा प्रदेश,"केन्द्रभन्दा फरक कहाँ छन् प्रदेश ? शैली र अनुशासनमा नवीनता खोइ ? योजना र कार्यक्रममा प्रयोगधर्मिता खोइ ? पूर्वाधार विकास र सार्वजनिक सेवा सुधारमा रचनात्मकता खोइ ? देशले लगातार प्रश्न गरिरहेका बेला नीति तथा कार्यक्रम र बजेटबाट आफ्नो भूमिका र अपरिहार्यता प्रमाणित गर्ने अवसर थियो तर प्रदेश सरकारहरू यसपालि पनि चुकेका छन् । प्रदेशलाई बलियो बनाउने र नागरिकलाई उत्साही तुल्याउने उपाययोजना अघि सार्न विफलप्रायः प्रदेशहरूले संघकै जसरी सांसद विकास कोषजस्ता विवादास्पद कार्यक्रम ल्याउन भने प्रतिस्पर्धा नै गरेका छन् । राजनीतिक खिचातानीमा मात्रै होइन, वित्तीय विचलनमा पनि प्रदेशहरू संघबाट संक्रमित भएका छन् । बजेटमा परिणाममुखीभन्दा पनि सस्तो लोकरिझ्याइँले प्रेरित वितरणमुखी कार्यक्रम अधिक छन् । अर्थतन्त्रको मन्दीलाई सम्बोधन गर्ने योजना गायब छन् । आन्तरिक राजस्व स्रोत खुम्चिरहेको र खर्च क्षमता नबढिरहेको पृष्ठभूमिमा पनि प्रदेशले आगामी आर्थिक वर्षका लागि पुरानै शैलीको र खासमा औसतभन्दा पनि कमजोर बजेट ल्याएका छन् । कुनै पनि प्रदेशको बजेटको ध्यान आर्थिक सुधारमा केन्द्रित छैन । उल्टो सबैले वित्तीय विचलनको बाटो रोजेका छन् । खासगरी सांसदहरूको तजबिजमा खर्च हुने प्रदेश निर्वाचन क्षेत्र विशेष कार्यक्रमलाई सबैले रकम वृद्धिसहित निरन्तरता दिएका छन् । यो कार्यक्रमको बजेट दुरुपयोग भएको भन्दै यसअघि लुम्बिनी सरकारले खारेज गरेको थियो । अरू केही प्रदेश पनि खारेजीकै बाटामा थिए । तर यस पटक लुम्बिनीसहित सबै प्रदेशले ठूलो रकमका साथ सांसदलक्षित कार्यक्रम दोहोर्याएका छन् । प्रतिनिर्वाचन क्षेत्र ३ करोड रुपैयाँसम्म छुट्याएका छन् । संविधान र संघीयताको मर्मविपरीत, सांसदहरूलाई वडाध्यक्षको भूमिकामा झारिदिने यस्तो कार्यक्रम रोजेर प्रदेशहरू आफैंले संघीयताको साख गिराएका छन् । संविधानअनुसार हरेक तहका आआफ्ना अधिकारक्षेत्र छन् । पालिका तहका विकास कार्य गर्न स्थानीय सरकारहरू क्रियाशील छन् । तर, संघीय सरकारले पनि प्रतिसांसद ५ करोड रुपैयाँ छुट्याउने र प्रदेश सरकारहरूले पनि त्यही शैली ३ करोडसम्म छुट्याउने प्रतिस्पर्धा गर्दा जनताको करमाथि अत्याचार भएको छ । संघीयताका सारथिका रूपमा भूमिका खेल्नुपर्ने प्रदेशहरू नै यस्ता बेथितिमा हौसिनु दुर्भाग्यपूर्ण छ । बजेटको आकार तय गर्दा पनि प्रदेशहरू विचलित भएका छन् । कर्णालीबाहेक ६ वटा प्रदेशले चालु आर्थिक वर्षको तुलनामा आकार घटाएका छन् तर खर्च क्षमता र आन्तरिक राजस्वका दृष्टिकोणले बजेटको आकार स्वाभाविक छैन । कर्णालीले ३३ अर्ब ३७ करोड ५७ लाख ७ हजार रुपैयाँको बजेट प्रस्तुत गरेको छ, जबकि कर्णालीसँग आफ्नै आन्तरिक स्रोत अर्थात् राजस्व भने ८३ करोड ६२ लाख १२ हजार रुपैयाँ मात्रै छ । कुल बजेटको अढाई प्रतिशत मात्रै आन्तरिक राजस्व भएको प्रदेशले बजेटको आकार पौने अर्बले बढाउनु तार्किक छैन । सबै प्रदेशले आन्तरिक राजस्व र खर्च क्षमताको ख्याल गरेर मात्र बजेट ल्याउने थिति बसाल्नु अपरिहार्य छ । प्रदेश बजेटका सन्दर्भमा यसपालि अर्को गलत अभ्यासको पनि बीजारोपण भएको छ । सरकार अल्पमतमा परेपछि कोशी प्रदेशले प्रदेशसभा बैठक स्थगित गरी अध्यादेशबाट बजेट ल्याएको छ । वित्तीय संघीयता कार्यान्वयन भएपश्चात् पहिलो पटक प्रदेशमा अध्यादेशबाट बजेट आएको हो । बहुमत जुटाउन नसक्दा वैकल्पिक सरकार गठनका लागि मार्गप्रशस्त गर्नुको सट्टा प्रदेशसभालाई छलेर ल्याइएको अध्यादेशबजेटको कार्यान्वयनमा थप झमेला हुने निश्चित छ । यसरी बजेटमार्फत आर्थिक सुधार होइन, राजनीति गरिएको छ । आगामी वर्षहरूमा अन्यत्र पनि यस्तो बेथिति दोहोरिन सक्ने सम्भावना छन् । प्रदेशहरूले केही सकारात्मक पहल नगरेका भने होइनन् । खासगरी पूर्वाधार विकास, कृषि, रोजगारी, उत्पादन वृद्धि र प्रदेशस्तरका सर्वसाधारणका ससाना समस्या सम्बोधन गर्ने केही कार्यक्रम बजेटमा छन् । तर, यिनको भार वित्तीय विचलनलाई बिर्साउने तहको छैन भने, अर्कातिर कार्यान्वयन पक्षमा पनि स्वाभाविक प्रश्न बाँकी नै छ । असल मनसायले ल्याइएका यस्ता आवश्यक कार्यक्रमहरू कार्यान्वयनमा प्रदेशहरूको अर्जुनदृष्टि अवश्य रहनुपर्छ । भोलि कहीँकतै, सरकार वा अर्थमन्त्री फेरिए पनि सर्वसाधारण लक्षित कार्यक्रम कार्यान्वयन प्रभावित हुनु हुँदैन । किन्तु, वित्तीय अनुशासन भुलेर ल्याइएका कार्यक्रम भने यिनै सरकार रहे पनि कार्यान्वयन गर्नु अन्यथा हुनेछ । समग्रमा, संघीयतालाई बलियो बनाउन अब प्रदेशहरूले संघीय बजेटका विकृत पक्षको सिको गर्न छाडिदिनुपर्छ । बजेटमार्फत रचनात्मक कार्यक्रमहरू अघि सारी प्रदेशको औचित्य र गरिमालाई उजिल्याउनुपर्छ ।"
पालिकाको सनकमा जे पनि गर्न पाइन्छ ?,"कान्तिपुर राष्ट्रिय दैनिक पत्रिकामार्फत संघीय तथा सुदूरपश्चिम प्रदेश सरकारको वनमन्त्रीज्यूहरूको ध्यानाकर्षण गराउन चाहन्छु । धनगढीका मेयर गोपाल हमालले संघीय सरकारमातहत रहेको देवहरिया वनस्पति उद्यानले निर्माण सम्पन्न गर्न लागेको पर्खाल गत शुक्रबार डोजर लगाई भत्काएको तस्बिर सहितको समाचार एक अनलाइनमा प्रकाशित छ । समाचार धनगढीका मेयर गोपाल हमाल लाई वन मुद्दा लगाउने तयारी शीर्षक अनुसार ३ गते शनिबार संस्करणमा प्रकाशित छ । उक्त पालिकाले केही वर्षअघिदेखि नै वन अतिक्रमण सुरु गरेका समाचार यसअघि पनि निकै पटक प्रकाशित भइसकेको छ । पछिल्लो समाचर पढेपछि धनगढी वनस्पति विभागका कार्यालय प्रमुख गंगादत्त भट्टसँग यसबारे सत्यतथ्य के भएको हो भनेर सोधें । त्यहाँ जंगलभित्र गौशाला निर्माण गरेर थप वन अतिक्रमण गरिएको रहेछ । प्रकाशित समाचार अनुसार २०५६ साल जेठ ५ गते तत्कालीन प्रधानमन्त्री गिरिजाप्रसाद कोइरालाको पालामा कैलालीको देवहरियामा १०० हेक्टर वनको भोगाधिकार वन विभागलाई दिई वनस्प्ति उद्यान विकास गर्ने निर्णय भएको हो । सोही निर्णय अनुसार वन मन्त्रालय अन्तर्गतको वनस्पति अनुसन्धान केन्द्र कैलालीले देवहरियामा वनस्पति उद्यानको व्यवस्थापन गर्दै आएको रहेछ । उक्त उद्यानबाट हुने कुल आम्दानीको ५० प्रतिशत धनगढी उपमहानगरपालिका र सुदूरपश्चिम प्रदेश सरकारले लिँदै आएको रहेछ । पालिकाले वन अतिक्रमण गर्न केन्द्र सरकारमातहतको कामलाई ठाडै नकार्नु शोभनीय होइन । पालिकाको सनकमा जे पनि गर्न पाइन्छ ? राज्यको कानुन मेयरलाई लाग्दैन ? कमल मादेन, काठमाडौं"
सांसदहरू नीति निर्माता कि विकास निर्माणका ठेकेदार ?,"यो बजेटले पनि कर्णालीका जनताको चीत्कार छुन सकेन । यो बजेट पनि गरिब निमुखा जनतालाई राहत दिने हुन सकेन । केवल ठूला दलका ठूला नेताको हालीमुहालीमा बजेट बन्यो । यसपालिको बजेट जम्मा चार जना मन्त्री र नेताको पकडमा बन्यो । जनताको भन्दा पनि नेतामुखी बजेट बन्यो । सबैले खान पाउने भएपछि बोल्ने को सबैले त्यसलाई स्वीकार गरे । पांँच करोड आउँछ एउटा सांसदलाई बजेट पास किन नगर्ने । बजेट भाषण गर्न विदेशले कति ऋण दिन्छ, कति अनुदान दिन्छ भनेर हात फैलाउनुपर्छ । त्यै पनि सरकार भने उदारता देखाउँछ । सांसद विकास कोषको चौतर्फी विरोध भएपछि अघिल्लो सरकारले त्यो विधेयक खारेज गरेको दियो, अहिलेको गठबन्धन सरकारले फेरि त्यो विधेयक ल्याएको छ । अर्थमन्त्री भन्छन् सांसदले जनतालाई यसो गर्छु भनेका हुन्छन् । त्यसकारण बजेट छुट्याउनुपर्छ भनेको सुन्दा अचम्म लाग्यो । अहिलेसम्म कुनचाहिँ सांसदले जनहितमा काम गरेका छन् मन्त्रीज्यू ? आफना कार्यकर्ता पोस्ने मात्र हो जनताका लागि होइन । देशमा आम्दानीको स्रोत बढाउन उद्योगधन्दा खोल्नुपर्छ भन्ने सोच छैन । देशका आर्थिक अवस्था के छ भन्ने थाहा हुँदाहुँदै सांसद रिजाउन सरकारले सांसद विकास कोषको नाउँमा ५ करोड बजेट छुट्याएको छ । संघीय सांसदलाई मात्र नभएर प्र्रदेश सरकारले पनि सांसदलाई बजेट छुट्याएको छ । उठेको कर राजस्व जति सांसद र मन्त्रीलाई बाँड्न पनि नपुग्ने भएपछि कर्मचारीलाई तलब कहाँबाट दिने, विपन्न परिवारलाई राहत कसरी दिने, सरकारको योजना छ ? सरकार भनेको सांसदको मात्र नभएर सारा नेपालीको हो । जनताको सरकार भएर जनहितमा काम गर्नुपर्छ । देश र जनहितमा काम नगर्ने जनमुखी सरकार हुन सक्दैन । योभन्दा अघि खारेज भइसकेको विधेयक फेरि ब्युँताएर सांसद पोस्ने काम सरकारले गरेको देख्दा अचम्म लाग्छ । जनता सिटामोल खान नपाएर मर्ने सरकार भने सांसदलाई राज्यकोषबाट पैसा दिने कस्तो राम्रो काइदा । सांसदलाई बेजट दिनु भनेको उनीहरूका कार्यकर्तालाई पालनपोषण गर्न हो भन्ने विगतको दृष्टान्तले देखाएको छ । नीति निर्माण गर्न गएका सांसदहरू विकास खर्च चाहियो भनेर माग गर्छन्, सरकार हस् भनेर बजेट विनियोजन गर्छ । पुरुषोत्तम घिमिरे, जोरपाटी, काठमाडौं"
विष फैलाउने सरकार,"भयावह बन्दै विषयात्रा अहिले नाम चलेका तरकारीहरूको उत्पादनमा अत्यधिक मात्रामा विषहरूको प्रयोग भइरहेको छ । यिनको बेचबिखन वा प्रयोगको प्रभावकारी मापदण्ड छैन, भएकै समेत पालना गरिँदैन । पशुपन्छीमा दिइने औषधिमा जति पनि मापदण्डको पालना गरिँदैन । औपचारिकताका लागि औषधि विभागले नियमित निरीक्षण गर्छ । यसको ध्येय नियमनभन्दा पनि चियापानी खर्च असुल्नमा मात्र सीमित छ । विषादी व्यापारीहरू यस्ता विषको प्रयोगमा कुनै रोकतोक छैन भनी सजिलै स्वीकार गर्छन् । जनस्वास्थ्यमा यस्ता विषादीको गम्भीर असर पर्ने पुष्टि धेरै अध्ययनले गरेका छन् । यिनको प्रत्यक्ष असरले किसानहरू सबैभन्दा बढी स्वास्थ्य जोखिम झेल्न बाध्य छन् । विषाक्त खानाका कारण क्यान्सर, श्वासप्रश्वास र मिर्गौला सम्बन्धी रोगÙ मानसिक रोग, जन्मजात अपांगता र हर्मोनमा फेरबदलबाट बल्झिने नसर्ने दीर्घरोगहरू दिनदिनै थपिएका छन् । यिनको दुष्प्रभाव मानिसमा मात्र सीमित छैनÙ हावा, पानी र वातावरण विषाक्त बनाउन यिनको अहं भूमिका छ । विषादीका कारण परागसेचन गराउने मौरी र कीराहरू मासिएका छन् । एकातिर सानाठूला जीव हराएसँगै खाद्यचक्र नै प्रभावित भएको छ भने अर्कातिर माटाको जैविक जीवन तहसनहस हुँदा खानाको पोषणमा व्यापक कमी आएको छ । अन्त्यमा, अहिले स्वस्थ खानेकुरा र वातावरणका लागि हाम्रो कृषि विकासको प्राथमिकता र ढाँचा के हो भनी बहस गर्ने बेला भएको छ । स्वस्थ खानेकुरा हाम्रो अधिकार हो भने स्वस्थ वातावरण हाम्रो दायित्व । आउनुहोस्, विषादीमुक्त र स्वस्थ खानेकुराको बहस यहीँबाट सुरु गरौं । मानिस र समग्र प्रकृतिको भविष्य बचाउन यो सत्यलाई आत्मसात् नगरी धर छैन ।"
मातृभाषा शिक्षामा लिपि बाधक,"बागलुङको निसी खोला गाउँपालिका६ र ७ मा खाम मगरको बसोबास बाक्लो छ । त्यहाँका बासिन्दाले घरव्यवहारमा मातृभाषा मगर खाम भाषा नै बोल्ने गर्छन् । तर, स्थानीय बालबालिकाले मातृभाषामा शिक्षा लिन पाइरहेका छैनन् । संविधानले मातृभाषामा शिक्षा लिन पाउने मौलिक हकको व्यवस्था गरेसँगै स्थानीय तहले सम्बन्धित पाठ्यक्रम र पाठ्यपुस्तक तयार गर्ने गृहकार्य त सुरु गरेको छ, तर लिपि बाधक बनिरहेको छ । खाम मगरको आफ्नै लिपि नहुँदा देवनागरी लिपिमै मातृभाषाको पाठ्यक्रम तयार पार्नुपरेको मातृभाषा पाठ्यक्रम निर्माण समितिका संयोजक हेमबहादुर बुढामगरको भनाइ छ । कतिपय स्थानीय तहले मातृभाषाको पाठ्यक्रम लागू गरिसकेका छन्, कतिपय चाहिँ त्यसको तयारीमा छन् । नेपालमा मातृभाषामा शिक्षा कार्यक्रम २०५५ सालदेखि सुरु भएको हो । लागू भएको झन्डै दुई दशक पुगिसक्दा पनि यसको कार्यान्वयनको पाटो भने चुनौतीपूर्ण बन्दै गएको छ । मातृभाषामा पाठ्यपुस्तक तयार पार्ने भनिए पनि कतिपय भाषाको लिपि छैन । लिपि भएका भाषाका पाठ्यपुस्तक पनि देवनागरी लिपिमै बनाउनुपरेको स्थानीय तहका शिक्षा अधिकृतहरूको भनाइ छ । कतिपय विद्यालयमा फरकफरक भाषा प्रयोग गर्ने विद्यार्थी पढ्ने हुँदा पनि मातृभाषा पाठ्यक्रममा लागू गर्न समस्या देखिएको छ । एउटा मातृभाषाका पाठ्यपुस्तक हुँदा अन्य भाषाभाषीका विद्यार्थीका वैकल्पिक विषयको व्यवस्थापन गर्नुपर्ने चुनौती छ । पछिल्लो पुस्ताले मातृभाषा खासै प्रयोगमा ल्याएको पाइँदैन । पढाइको सिलसिलामा थातथलो छोडेर बाहिर बसेका एवं रोजगारीका लागि घर छोड्ने बाध्यता भएकाहरूले मातृभाषाको प्रयोग घटाउँदै लगेका हुन्छन् । अंग्रेजी र अन्य भाषाप्रतिको आकर्षणका कारण विद्यार्थीहरूले नै मातृभाषा शिक्षामा रुचि नदिने समस्या पनि छ । प्रविधिको प्रयोग र बसाइँसराइका कारण मातृभाषाको प्रयोगमा कमी हुँदै गएको छ ।हाल नेपालमा बोलिने १२४ भाषामध्ये २९ वटामा मातृभाषाको शिक्षा दिइन्छ । यद्यपि पाठ्यपुस्तक नहुनु, सम्बन्धित शिक्षकको व्यवस्था नहुनु, मातृभाषा पढाउन झन्झटिलो हुनु लगायतका कारण यो चुनौतीपूर्ण बन्दै गएको छ । मातृभाषाको शिक्षा भनिए पनि देवनागरी लिपिमै पाठ्यपुस्तक तयार पार्नुपर्दा यसको औचित्य पूरा हुन नसकेको विज्ञहरूको भनाइ छ । भाषाविज्ञहरू मातृभाषामा पाठ्यपुस्तक लागू गर्नुलाई भाषा संरक्षणका रूपमा पनि लिने गर्छन् । उनीहरू लोपोन्मुख हुन लागेको भाषालाई विद्यालयस्तरमा मातृभाषाका पाठ्यपुस्तकले जगेर्ना गर्ने बताउँछन् । भाषा आयोगले समेत मातृभाषा शिक्षा प्रवर्द्धन कार्यक्रममा जोड दिएको छ । पाठ्यक्रम विकास केन्द्रले हाल २९ मातृभाषामा पाठ्यक्रम तयार पारेको छ । प्रयोगमा रहेका कतिपय मातृभाषामा पाठ्यक्रम लागू गर्न सहज भएको छ भने कतिपयको लिपि नहुँदा अन्योल बढेको छ । पाठ्यक्रम विकास केन्द्रका महानिर्देशक वैकुण्ठ अर्याल संविधानमा व्यवस्था भए अनुरूप विभिन्न स्थानीय तहले मातृभाषामा पाठ्यक्रम र पाठ्यपुस्तक लागू गर्ने तयारी गरे पनि लिपि बाधक बनेको बताउँछन् । सबै मातृभाषाको लिपि नहुँदा चाहिने पाठ्यक्रम लागू गर्ने तयारी गरे पनि देवनागरी लिपिमै प्रकाशन गर्नुपरेको छ, उनी भन्छन् । केन्द्रले बोलीचालीको भाषाको देवनागरी लिपिमै विभिन्न भाषाका पाठयपुस्तकसमेत तयार पारेको छ । कुनै पनि विद्यालयमा एउटै मात्र भाषाको बाहुल्य भएको विद्यार्थी नभएकाले मातृभाषामा पाठ्यपुस्तक वितरण प्रभावकारी हुन सकेको छैन । नेपालमा धेरै भाषा भए पनि तिनको यथोचित संरक्षण हुन सकेको छैन । धेरै भाषा क्रमशः लोप हुँदै गएकाले संरक्षणका लागि विद्यालयदेखि नै मातृभाषामा शिक्षा दिनुपर्छ । लोपोन्मुख अवस्थामा पुगेका भाषाहरूलाई जोगाउनका लागि विद्यालयदेखि नै मातृभाषा शिक्षा दिनु जरुरी छ । मातृभाषाको जगेर्नाका लागि सरोकारवाला संघसंस्थाले कार्यक्रमहरूको गति बढाउनु पनि अपरिहार्य छ । भाषालाई मर्नबाट बचाउन भाषाप्रयोगको क्षेत्र बढाउनु राम्रो उपाय हुने पाठ्यक्रम विकास केन्द्रका महानिर्देशक अर्यालको भनाइ छ ।"
देश विकास गर्ने कि गफ मात्रै ?,"नेपालजस्तो देशमा ठूला परियोजना र विकास त्यति सहज छैन । कानुनी व्यवधानदेखि प्रक्रियागत झन्झट एकातिर छ, अर्कोतिर प्राविधिक र वित्तीय व्यवस्थापनको चुनौती छ । सरकारी बजेटबाट कार्यान्वयन हुने परियोजनाका थप समस्या छन् । सरकार पुँजीगत खर्च बढाउने भनेर कहिल्यै थाक्दैन । यसकै निम्ति संविधानमै जेठ १५ मा बजेट घोषणा गर्ने मिति तोकियो । तैपनि पुँजीगत खर्च बढ्न सकेको छैन । लक्ष्यअनुरूप विकास खर्च नहुनुका कारणबारे केलाउनुको सट्टा परम्परागत रूपमा बजेट छुट्याउने तर कार्यान्वयनमा चासो नदेखाउने रोग कायम छ । प्रायः विकास परियोजनाका लागि सम्बन्धित निकायले पर्याप्त अध्ययन र सरोकारवालासँग छलफल गरेकै हुँदैनन् । यदाकदा परामर्श भए पनि परियोजनाको उपादेयता र सम्बन्धित निकायको कार्यान्वयन क्षमताबारे पर्याप्त विश्लेषण गरिँदैन । यही कारण कार्यान्वयनको समयमा विकास खर्चको हिस्सा सोचेभन्दा निकै कम हुन्छ । काम गरौं भन्ने भावनाले राखिएका असल कार्यक्रमहरू पनि कार्यान्वयन हुन सक्दैनन् । एकातिर विकासको गति अगाडि बढाउन महत्त्वाकांक्षी भएर योजनाहरू तय गर्नुपरेको छ, अर्कोतिर हाम्रो कार्यान्वयन क्षमता निकै कम छ । यी दुवै वास्तविकताबीच पनि योजना कार्यान्वयनलाई गति दिन नसकिने भने होइन । तिनै उपायबारे यहाँ चर्चा गरिएको छ । परियोजनाको योजना र अध्ययन ः कुनै निकायले छनोट गरेको योजना देशको लक्ष्य र प्राथमिकतासँग मिल्छ कि मिल्दैन, हेर्नुपर्छ । अध्ययनबाट योजनाको सम्भाव्यता देखिएपछि मात्र त्यसमा अघि बढ्नुपर्छ । यस क्रममा प्राविधिक, वित्तीय, सामाजिक, वातावरणीय र कानुनी पक्षको गहन अध्ययन गर्नुपर्छ । नेपालका परियोजनाहरू कुनै प्राविधिक त कुनै वित्तीय, कुनै सामाजिक वा वातावरणीय र कानुनी पक्षले अघि बढ्न नसकेका देखिन्छन् । प्रारम्भिक अध्ययनले सम्भव देखाएपछि मात्र विस्तृत परियोजना प्रतिवेदन (डीपीआर) तयार गर्नुपर्छ । डीपीआरका आधारमा वातावरणीय र सामाजिक प्रभाव मूल्यांकन गर्नुपर्छ, र त्यसबारे व्यवस्थापन गर्ने प्रस्ट योजना चाहिन्छ । सामाजिक विषय नेपालका सन्दर्भमा निकै पेचिलो हुँदै गएको छ । साथै, परियोजना अगाडि बढाउन वित्तीय व्यवस्थापनको ग्यारेन्टी गर्नुपर्छ । खरिद प्रक्रिया ः परियोजना विकासको महत्त्वपूर्ण पक्ष हो खरिद । खरिद प्रक्रिया योजना बनाएर र समय लिएर गर्नुपर्छ । र, खरिद ऐन र खरिद नियमावली अनुसारै खरिद प्रक्रिया गर्नुपर्छ । योजनाबद्ध र रणनीति राम्रोसँग नबनेको खरिद प्रक्रिया असफल हुने सम्भावना बढी हुन्छ । तयारी नपुगी गरिएका खरिद प्रक्रिया सफल नहुने सम्भावना बढी हुन्छ । यस्तो भएमा धेरै उजुरी पर्छ, जसका कारण खरिद प्रक्रिया लम्बिन्छ । वित्तीय व्यवस्थापन ः धेरै परियोजनामा निर्माण व्यवसायीलाई करार सम्झौता अनुसारको रकम उपलब्ध गराउन नसक्दा काम प्रभावित हुने गरेको छ । निर्माण व्यवसायीले तोकिएको काम समयमै सक्दा पनि रकम पाउन नसक्नु भनेको वित्तीय व्यवस्थापन नहुनु हो । अतः, करार सम्झौता अनुसार समयमै काम सक्न वित्तीय व्यवस्थापन राम्ररी गर्नुपर्छ । प्राविधिक जनशक्ति व्यवस्थापन ः सबैजसो कार्यालयले योजनाका लागि ठेक्का लगाउने हुँदा आवश्यक प्राविधिक जनशक्ति सोही अनुसारको प्रबन्ध हुनुपर्छ । खरिद प्रक्रिया गर्ने कार्यालयमा खरिद सम्बन्धी ज्ञान र अनुभव भएका दक्ष कर्मचारी हुनुपर्छ । प्राविधिक जनशक्तिको व्यवस्थापन नहुँदा खरिद प्रक्रिया व्यवस्थित नहुने, कार्यान्वयनमा ढिलाइ हुने, प्राविधिक समस्या समयमै पहिचान हुन नसक्ने समस्या देखा पर्न सक्छन् जसले गर्दा काममा निकै ढिलासुस्ती हुने गर्छ । आवश्यक प्राविधिक जनशक्ति नहुँदा भएका कामको गुणस्तर नियमन गर्नसमेत कठिनाइ हुन्छ । खरिद प्रक्रिया सम्बन्धी अधिकार ः नेपालमा विभिन्न निकायका आआफ्नै नियमावली र विनियमावली हुन्छन् । कुनै कार्यालयनिकायमा प्रमुखलाई खरिद सम्बन्धी धेरै अधिकार दिइएको हुन्छ भने कुनैमा निमित्त मात्रै । खरिद प्रक्रियामा त्यस कार्यालयनिकायको कार्यकारीलाई जिम्मेवार बनाई आवश्यक अधिकार दिएमा काम तत्काल अगाडि बढाउन सजिलो हुन्छ । कार्य सम्पादन सम्झौता भए अनुसार सम्बन्धित निकाय प्रमुख नै जिम्मेवार हुने हुन्छ । अधिकार नहुँदा निर्णयका लागि माथिल्लो निकायमा जानुपर्दा समय लाग्ने हुन्छ । अनि काम ढिलो सुरु हुन्छ । निर्माण व्यवसायीलाई कारबाही ः काम नगर्ने निर्माण व्यवसायीलाई कारबाही गर्ने प्रक्रिया लामो हुने गरेको छ । कारबाही गर्दा निर्माण व्यवसायी अदालत जाने र त्यसले गर्दा अदालती प्रक्रियामा धेरै समय व्यतीत हुँदा निर्माणमा झन् ढिलाइ हुने गरेको छ । त्यसैले खराब निर्माण व्यवसायीलाई तत्काल कारबाही अगाडि बढाउने बाटो खोलिनुपर्छ नत्र अदालती प्रक्रिया कुर्ने हो भने योजना कार्यान्वयन समयमै अगाडि बढ्न सक्दैन ।राज्यबाट निर्माण व्यवसायीलाई सहजीकरण ः निर्माण व्यवसायीले गर्ने काममा राज्यले सहयोग र सहजीकरण गर्नुपर्ने हुन्छ । जस्तै बेलाबेला परियोजनाको डिजाइन सम्बन्धी निर्णय गर्नुपर्ने हुन्छ जसमा ढिलाइ हुँदा कार्यान्वयन पनि पर सर्छ । राज्यको संयन्त्रभित्रका कर्मचारीहरू चाँचाँडो सरुवा हुने र मन्त्री पनि त्यसरी नै फेरिने समस्या निकै पुरानो हो । यसबाट प्रत्यक्ष रूपमा परियोजना सम्बन्धी निर्णय र तिनको कार्यान्वयनमा निकै समस्या पर्ने गरेको छ । राज्यले आफ्नो संयन्त्रलाई चुस्त बनाई परियोजना विकास तथा कार्यान्वयनका लागि आवश्यक सहजीकरण गर्नुपर्छ, जसले गर्दा परियोजनाहरू छिटै कार्यान्वयनमा जान सक्छन् । राज्यका निर्णयहरूको व्यावहारिकता ः कतिपय अवस्थामा राज्यले गर्ने निर्णयहरू अव्यावहारिक भएका कारण पनि परियोजना कार्यान्वयनमा व्यवधान आउने गरेको छ । बेलाबेला राज्यले स्रोतसाधन (ढुंगा, बालुवा) प्रयोगमा रोक लगाउनाले परियोजना निर्माण सामग्रीको अभाव हुने गर्छ, जसका कारण काममा ठूलो असर पर्छ । त्यसैले यस्ता निर्णयहरू व्यवस्थापनको विकल्पसहित कार्यान्वयन गर्नुपर्छ । परियोजना विकासमा धेरै पक्ष जोडिने भएकाले एकातिर मात्र हेरेर निर्णय गरिएमा त्यसले अरू पक्षलाई नकारात्मक असर पर्न सक्छ । नियमनकारी निकायहरूको भूमिका ः परियोजना विकासमा जोडिएका राज्यका नियमनकारी निकायहरूले आफ्नो अधिकारक्षेत्रभित्रको जिम्मेवारी सही तरिकाले निभाउने हो भने पनि कतिपय समस्या समाधान हुन्छन् । कुनै उजुरीउपर नियमनकारी निकायहरूले कारबाही अगाडि बढाउँदा सम्बन्धित कर्मचारीसँग छलफल गर्ने, सोधपुछ गर्ने, विवरण उपलब्ध गराउने, बयान लिने गर्छन् । यसबाट काम गर्नेलाई फसाइने सोच कर्मचारीहरूमा विकसित हुने हुनाले दुःख दिने नियतले यस्तो गरिनु हुन्न । काम गर्नेलाई पुरस्कृत गर्ने र नगर्नेलाई दण्डित गर्ने गर्दा राम्रो सन्देश जान्छ । गजुरेल पूर्वाधारविज्ञ हुन् ।"
कलिलैमा श्रम,पाकिस्तानको पेसावर सहरमा आइतबार इँटाभट्टामा काम गर्दै बालश्रमिक । पाकिस्तानमा लाखौं बालबालिका श्रम गर्न बाध्य रहेको र कोभिड महामारीपछि यस्तो संख्या अझै बढेको अन्तर्राष्ट्रिय श्रम संगठन (आईएलओ) ले जनाएको छ । तस्बिर ः एएफपी
पाँच वर्षपछि चीनमा अमेरिकी उच्चस्तरीय भ्रमण,"बेइजिङ (एजेन्सी) अमेरिकी विदेशमन्त्री एन्टोनी ब्लिंकन दुईदिने भ्रमणका लागि आइतबार चीन पुगेका छन् । पछिल्लो ५ वर्षमा चीनमा अमेरिकाबाट भएको यो सबैभन्दा उच्चस्तरीय भ्रमण हो । ब्लिंकन सन् २०२१ मा जो बाइडेन राष्ट्रपति भएपछि उनको मन्त्रिपरिषद्बाट चीन भ्रमण गर्ने पहिलो मन्त्री पनि बनेका छन् । विदेशमन्त्री ब्लिंकनले गत फेब्रुअरीमा चीनको भ्रमण गर्ने कार्यक्रम तय भए पनि अमेरिकी आकाशमा चीनसँग जोडिएको शंकास्पद बेलुन देखिएपछि यात्रा रद्द भएको थियो । त्यसको पाँच महिनापछि भएको भ्रमणका क्रममा उनले आफ्ना समकक्षी चिनियाँ विदेशमन्त्री किन गाङसँगै चिनियाँ उच्च अधिकारीसँग भेटवार्ता सुरु गरेका छन् । विश्वका दुई शक्तिशाली देश अमेरिका र चीनबीच लामो समयदेखि व्यापार, प्रविधि र क्षेत्रीय सुरक्षालगायत विभिन्न क्षेत्रमा तनाव छ । त्यही तनाव शान्त पार्नु नै ब्लिंकनको भ्रमणको उद्देश्य हो । यद्यपि, दुई देशबीचका मतभेदहरू झनै बढिरहेकाले द्विपक्षीय सम्बन्धमा तत्काल सुधार हुने सम्भावना भने न्यून रहेको समाचार संस्था एपीले उल्लेख गरेको छ । ब्लिंकनले भ्रमणका क्रममा चिनियाँ हिरासतमा रहेका अमेरिकी नागरिकको रिहाइका लागि पनि छलफल गर्नेछन् । पछिल्लो समय अमेरिका र चीनबीच हिन्द प्रशान्त क्षेत्रमा उपस्थिति, ताइवान र रुसयुक्रेन युद्धको विषयमा मतभेद रहँदै आएको छ । हिन्द प्रशान्त क्षेत्रमा चीनको बढ्दो उपस्थितिलाई अमेरिकाले अन्य देशहरूको सहयोगमा रोक्ने प्रयास गर्दै आएको छ । अर्कोतर्फ ताइवान र अमेरिकाको बढ्दो सम्बन्धप्रति चीनले आपत्ति जनाउँदै आएको छ । रुसयुक्रेन युद्धमा भने चीनले रुसलाई साथ दिइरहेको छ, जब कि अमेरिकासहित पश्चिमा देशहरू भने युक्रेनको पक्षमा छन् । दुवै पक्षले भ्रमणबाट द्विपक्षीय सञ्चार सुधार र द्वन्द्व रोक्न सफल हुनेमा जोड दिएका छन् ।"
अमेरिका भ्रमणमा मोदीका पाँच एजेन्डा,"(नयाँदिल्ली)भारतका प्रधानमन्त्रुी नरेन्द्र मोदीले पाँचवटा क्षेत्रलाई मुख्य एजेन्डा बनाई मंगलबारदेखि अमेरिका भ्रमण थाल्ने भएका छन् । दुई देशबीच स्वास्थ्य, प्रविधि, नवीकरणीय ऊर्जा, शिक्षा र रक्षा क्षेत्रमा सहकार्यलाई प्राथमिकतामा राखिएको हो । अमेरिका यात्रामा प्रधानमन्त्री मोदी र अमेरिकी राष्ट्रपति जो बाइडेनबीच हिन्द प्रशान्त महासागर क्षेत्रको सुरक्षा सवाल र चुनौतीको विषयमा पनि वार्ता हुने भएको छ । त्यसक्रममा दुई देशबीच सैन्य सुरक्षा सामग्री र अत्याधुनिक प्रविधिका सम्बन्धमा सम्झौता हुने सम्भावना छ । अमेरिकाका लागि भारतका राजदूत तरजनजित सिंहले मोदीको भ्रमणको पूर्वसन्ध्यामा सञ्चारमाध्यमसँगको साक्षात्कारमा दुई देशबीच हुने विभिन्न सहकार्यबारे जानकारी दिएका हुन् । मोदीको अमेरिका भ्रमणबाट महत्त्वपूर्ण परिणाम बाहिर आउने भारतीय विदेशमन्त्री एस जयशंकरले बताएका छन् । पत्रकारलाई प्रतिक्रिया दिँदै उनले अमेरिकामा प्रधानमन्त्री मोदीले पाउन लागेको सम्मान विश्वका थोरै नेताहरूले मात्रै प्राप्त गर्न सकेको समेत बताए । एउटै व्यक्तिले अमेरिकी कांग्रेसलाई दुई पटक सम्बोधनको मौका पाउनु सम्मानको विषय हो, यस्तो अवसर विश्वभरिका थोरै मात्र नेताले पाएका छन्, उनले भने, यो यात्राले कतिपय महत्त्वपूर्ण परिणामहरू दिनेछन् । उनले त्यो परिणामहरू अहिले नै बताउन नमिल्ने उल्लेख गरेका छन् ।अमेरिकी राष्ट्रपति बाइडेन र उनकी श्रीमती जिल बाइडेनको निमन्त्रणामा मोदी अमेरिका भ्रमण जान लागेका हुन् । त्यस क्रममा अमेरिकाले मोदीलाई राजकीय सम्मान दिने भएको छ । प्रधानमन्त्री भएको ९ वर्षमा मोदीले अमेरिकाको पहिलो राजकीय भ्रमण गर्न लागेका हुन् । जुन २१ देखि २३ तारिखसम्म उनले अमेरिका भ्रमण गर्नेछन् । भारतको विदेश मन्त्रालयले सार्वजनिक गरेको कार्यक्रमअनुसार मोदीको अमेरिका यात्रा न्युयोर्क सहरबाट सुरु हुनेछ । २१ जुनमा संयुक्त राष्ट्रसंघको मुख्यालयमा आयोजित इन्टरनेसनल योग डे कार्यक्रममा उनी सहभागी हुनेछन् । संयुक्त राष्ट्रसंघले सन् २०१४ देखि प्रत्येक वर्ष जुन २१ का दिनलाई अन्तर्राष्ट्रिय योग दिवसका रूपमा घोषणा गरेको छ । त्यहाँबाट मोदीले वासिङटन डीसीको यात्रा गर्नेछन् । अमेरिकी राष्ट्रपति बाइडेनसँग उनको त्यसै दिन भेटवार्ता हुने कार्यक्रम छ । त्यही बेलुका बाइडेन दम्पतीले मोदीको सम्मानमा ह्वाइट हाउसमा रात्रिभोजको आयोजना गरेका छन् । त्यही दिन अमेरिकी कंग्रेसको संयुक्त सत्रलाई मोदीले सम्बोधन गर्ने कार्यक्रम छ । भारतीय प्रधानमन्त्रीहरूमा मोदी पहिलो प्रधानमन्त्री हुनेछन्, जसले अमेरिकी कंग्रेसमा दुई पटक सम्बोधन गर्ने मौका पाएका छन् । यसअघि ८ जुन २०१६ मा उनले अमेरिकी कंग्रेसलाई सम्बोधन गरेका थिए । भ्रमणको तेस्रो दिन मोदीले अमेरिकी उपराष्ट्रपति कमला ह्यारिस र विदेशमन्त्री एन्टोनी ब्लिंकनसँग भेटवार्ता गर्ने तय छ । विदेश मन्त्रालयले सार्वजनिक गरेको कार्यतालिकामा भारतीय प्रधानमन्त्री मोदीले लिडिङ बिजनेस अर्गनाइजेसनका सीईओ, पेसागत व्यक्तिहरू तथा अन्य धेरै क्षेत्रका सरोकारवालाहरूसँग भेटवार्ता गर्नेछन् । अमेरिकाको भ्रमण टुंग्याएर जुन २४ मा उनी इजिप्ट प्रस्थान गर्नेछ । मोदीले पहिलो पटक इजिप्ट भ्रमण गर्न लागेका हुन् । त्यहाँ उनले राष्ट्रपति अब्दुल फतेह अल सीसीसँग भेटवार्ता र अन्य विभिन्न कार्यक्रममा सहभागी भएर जुन २५ मा फर्किनेछन् । मोदी आफ्नो ९ वर्षको कार्यकालमा ८ औं पटक अमेरिका यात्रामा जान लागेका हुन् । अमेरिकाले यसलाई राजकीय भ्रमणको दर्जा दिएपछि मोदी तथा भाजपा समर्थकहरूले यसलाई विशेष महत्त्व दिएर प्रचारप्रसार गरेका छन् । मोदीभन्दा अगाडि तत्कालीन प्रधानमन्त्री मनमोहन सिंहले पनि सन् २००९ नोभेम्बरमा अमेरिकाको राजकीय भ्रमण गरेका थिए । राजकीय भ्रमणमा आएका पाहुनालाई २१ तोपको सलामी र स्टेट डिनर दिएर सम्मान गरिन्छ । पछिल्ला वर्षमा भारतले अमेरिकासँगको सम्बन्ध बलियो बनाउँदै लगेको छ । रुसको परम्परागत मित्र भारतले हिन्द महासागर क्षेत्रमा चिनियाँ प्रभावलाई सन्तुलनमा राख्न अमेरिकासँगको मित्रतालाई प्राथमिकता दिएको देखिन्छ । अमेरिकाले पनि भारतसँगको मित्रतालाई महत्त्व दिँदै आएको छ । रुसले युक्रेनमाथि आक्रमण गरेपछि अमेरिकासहित पश्चिमा मुलुकहरू युक्रेनको साथमा उभिएका मात्रै छैनन्, रुसमाथि अनेकौं प्रतिबन्धहरू लगाएका छन् । तर, भारतले भने पश्चिमाहरूको दबाबलाई सन्तुलनमा राख्दै रुससँगको आफ्नो मित्रता निर्वाह गर्दै आएको छ भने रुसबाट कच्चा इन्धन आयात अझ बढाएको छ । त्यसलाई अमेरिकाले भने मन पराएको छैन । अर्कोतिर, विश्व शक्ति राष्ट्र बन्ने होडमा अमेरिकालाई उछिन्ने तयारी गर्दै गरेको चीनसँग भारतको राम्रो छैन । अमेरिका र चीनबीच पनि तनाव छ । त्यसले अमेरिका र भारतलाई नजिक ल्याएको छ । तीन वर्ष अगाडि २०२० जुन १५ मा भारतको उत्तरी सीमा क्षेत्रको गलवान घाँटीमा चिनियाँ र भारतीय सैनिकबीच भिडन्त भएयता दुई देशको सम्बन्ध अझै पनि ट्र्याकमा फर्किसकेको छैन । चीनलाई सन्तुलनमा राख्न भारतले क्वाड देशहरूको साथ लिँदै आएको छ । हिन्द प्रशान्त महासागर क्षेत्रमा चीनको दबदबालाई कम गर्न र लोकतान्त्रिक देशबीच सुरक्षा, अर्थव्यवस्था र स्वास्थ्य जस्ता कैयन् मुद्दामा क्वाडका देशहरूबीच सहकार्य छ । क्वाडमा अमेरिका, जापान, अस्ट्रेलिया र भारत सदस्य छन् । मोदी अमेरिका प्रस्थान गर्नुभन्दा एक साता अगाडि मात्र अमेरिकाका राष्ट्रिय सुरक्षा सल्लाहकार जेक सुलिविनले नयाँदिल्लीको यात्रा गरेका थिए । उनले प्रधानमन्त्री मोदी, विदेशमन्त्री जयशंकर र भारतका राष्ट्रिय सुरक्षा सल्लाहकार अजित डोभलसँग भेटवार्ता गरी यात्राको तयारीलाई अन्तिम रूप दिई फर्किएका छन् । सेमीकन्डक्टर उद्योगमा चीनको प्रभावलाई कम गर्न अमेरिकाले भारतमा माइक्रोन टेक्नोलोजीको क्षेत्रमा लगानी गर्न सक्ने सम्भावना छ । त्यस्तै, जनरल इलेक्ट्रिक जेट इन्जिन एसेम्बलका क्षेत्रमा पनि सम्झौता हुने आस भारतले गरेको छ । सैन्य क्षेत्रमा अमेरिकी प्रविधिमा सहकार्यको सम्भावना रहेको सञ्चारमाध्यमले जनाएका छन् । डिफेन्स टेक्नोलोजी क्षेत्रमा अमेरिकासँगको सहकार्यलाई भारतले बढी महत्त्व दिएको छ ।"
लाखका योजनालाई पनि संघकै बजेट,"(काठमाडौं)खानेपानी मन्त्रालयले आगामी आर्थिक वर्षमा खानेपानीको गुणस्तर सुधार कार्यक्रमअन्तर्गत १ हजार ४ सय १४ आयोजना कार्यान्वयन गर्दै छ । कार्यक्रमअन्तर्गत १ लाख रुपैयाँ विनियोजन गरिएका १७ आयोजना छन् । भौतिक पूर्वाधार मन्त्रालयले पनि रणनीतिक सडक र पुल निर्माणअन्तर्गत ७ सय ७ वटा आयोजना कार्यान्वयनका लागि बजेट छुट्याएको छ । तीमध्ये ७६ वटा योजना १ देखि २ लाखका छन् । मन्त्रालयले २ देखि ५ लाख रुपैयाँसम्मका ३ सय १३ वटा योजनाका लागि बजेट छुट्याएको छ । सहरी विकास मन्त्रालयले धादिङको एउटै सडकको चार खण्ड निर्माणका लागि १ लाख विनियोजन गरेको छ । युवा तथा खेलकुद मन्त्रालयले ४ वटा खेलकुद संरचना बनाउन ११ लाख रुपैयाँ छुट्याएको छ । उल्लिखित कार्यक्रम र विनियोजित बजेट संघीय सरकार आफैंले कार्यान्वयन गर्ने योजनाका केही उदाहरण मात्र हुन् । यस्ता अरू पनि उदाहरण छन् । स्थानीय तहमा पठाएको ससर्त अनुदानतर्फ चितवनको माडी नगरपालिकामा हुँदै नभएको १० नम्बर वडालाई स्यालो ट्युबवेल जडानका लागि १० लाख छुट्याइएको छ । वैदेशिक रोजगारीमा जान चाहनेलाई अभिमुखीकरण कार्यक्रम सञ्चालन गर्न पोखरा र भरतपुर महानगरपालिका अनि हेटौंडा तथा टीकापुर उपमहानगरपालिकामा ३३ हजार बजेट विनियोजन गरिएको छ । ससर्त अनुदानतर्फ पशुपन्छी विकास मन्त्रालयले तानसेन नगरपालिकामा १२ हजारको योजनाका लागि छुट्याएको छ । संघीय सरकारले प्रदेश र स्थानीय तहमा गरेको वित्त हस्तान्तरण र योजना छनौटले संघीयताको मर्मलाई बेवास्ता गरिरहेको संघीयताका जानकार तथा राष्ट्रिय सभा सदस्य खिमलाल देवकोटा बताउँछन् । गाउँपालिका राष्ट्रिय महासंघ र नेपाल नगरपालिकाले काठमाडौंमा आइतबार संयुक्त रूपमा आयोजना गरेको कार्यक्रममा देवकोटाले संविधानले दिएको अधिकार क्षेत्र नाघेर संघ सरकारले संघीयताप्रति वितृष्णा जगाउने काम गरेको प्रतिक्रिया दिए । स्थानीय तहमा पठाउने समानीकरणको अनुदान बढ्दै जाने र ससर्त अनुदान घट्दै जानुपर्ने सिद्धान्तविपरीत संघ सरकारको गतिविधि रहेको उनको दाबी छ । मन्त्रालय १ लाखका योजना सञ्चालनमा आफैं अग्रसर हुनुले राजनीतिक नेतृत्व संघीयताको संस्थागत विकासमा लाग्न नचाहेको देखिन्छ, उनले भने । संविधानतः स्थानीय तह र प्रदेशलाई अधिकार दिइए पनि विभिन्न बहानामा संघ सरकारले केन्द्रमा संरचना थुपार्न खोज्दा वित्तीय हस्तान्तरणका नीति र सिद्धान्त लागू हुन सकेका छैनन् । अर्थमन्त्री प्रकाशशरण महतले बजेट भाषणको बुँदा नम्बर ३० र विनियोजित विधेयकको बुँदा नम्बर २३ मा स्रोतसाधन छर्ने प्रवृत्तिमा सुधार गरी क्षेत्रगत तथा रणनीतिक महत्त्वका योजनालाई प्राथमिकता दिइएको बताएका थिए । प्रधानमन्त्री अध्यक्ष रहेको विकास परिषद्को गत चैत २३ को ५०औं बैठकले ससाना कार्यक्रम, दोहोरोपन जस्ता प्रवृत्तिले भौतिक पूर्वाधारमा नतिजा नदेखिएको निष्कर्ष निकालेको थियो । तर आगामी आर्थिक वर्ष ०८०८१ को बजेटमा भौतिक पूर्वाधार मन्त्रालयका २ हजार ८ सय २९ योजनामध्ये २ लाखसम्मका १ सय ५९ योजना आफैंले कार्यान्वयनका लागि बजेट विनियोजन गरिएको छ । खानेपानी मन्त्रालयमा २ लाखमुनिका १ सय ५६, सहरी विकास मन्त्रालयमा ७६ र खेलकुद मन्त्रालयमा ११ वटा छन् । मन्त्रिपरिषद्ले ०७६ जेठमा राष्ट्रिय लोकमार्ग संघीय सरकार, प्रदेश लोकमार्ग प्रदेश सरकार र स्थानीय सडक स्थानीय सरकारबाट मर्मतसम्भार गर्ने निर्णय गरेको थियो । मुलुकका ८० राजमार्ग संघीय सरकारको कार्यक्षेत्रमा राखी बाँकी प्रदेश र स्थानीय तहमा हस्तान्तरण गर्ने पनि भनेको थियो । तर उक्त निर्णय कार्यान्वयनभन्दा पनि विपरीत ढंगले योजना छनोट र बजेट विनियोजन गरिएको छ । शीर्ष नेताहरूकै रबैयाले संघीयताप्रति वितृष्णा फैलिएको संघीय संसद्मा प्रतिनिधित्व गर्ने सत्तापक्ष र प्रतिपक्षी दलका सचेतक एवं सांसद बताउँछन् । मुलकको राजनीतिक नेतृत्व र केन्द्रीय सरकारको रवैया यस्तै रहने हो भने संघीयताविरोधी नारा अझ लोकप्रिय बन्ने एमाले सांसद रघुजी पन्तले बताए । के ८१० वर्षपछि दुई तहको संघीयता मात्र रहने त होइन ? उनले प्रश्न गरे । सिंगो देशको असफलता संघीयतासँग जोडिने खतरा ननिम्त्याउन एमाले संसदीय दलकाका प्रमुख सचेतक पदम गिरीको आग्रह छ । कतै हामीले संघीयता भन्ने नै बिर्सेका त छैनौं, उनले भने । प्रतिनिधिसभा र प्रदेशसभाको संयुक्त समिति बनाएर संघीयता कार्यान्वयनको अवस्थाबारे अनुगमन गर्नुपर्नेमा कांग्रेस सहमहामन्त्री तथा सांसद बद्री पाण्डेले जोड दिए । ०७२ सालमा संविधान जारी भएदेखि नै संघीयताको मर्म र भावनाअनुसार केन्द्रीय सरकार चल्न नसकेको माओवादीका सचेतक हितराज पाण्डेको भनाइ छ ।"
गौरवका आयोजनाको प्राथमिकता तोकेर काम गरौं,"गौरवका सिँचाइ आयोजनामा मुद्दामामिला बढी भएको, ठेकेदारले काम नगरेर ठेक्का तोडिएको र ठेक्का तोडेपछि ठेकेदारहरू मुद्दामा जाने गरेका कारण काममा ढिलाइ र आयोजना अलपत्र बन्ने गरेको समिति सचिव रोजनाथ पाण्डेले बताए । आयोजनामा हुने मुद्दामामिलालाई छिटो किनारा लगाउनेतर्फ पहल गर्न जरुरी रहेको उनको भनाइ छ । धेरैजसो आयोजनामा निकुञ्जको समस्या देखिएको छ, पूर्वाधार निर्माणमा रूख काट्न अवरोध हुने गरेको छ, उनले भने, अन्तरमन्त्रालय र निकायसँग समन्वय नहुँदा आयोजनामा प्रगति हुन सकेको देखिन्न । हुलाकी राजमार्गअन्तर्गत निकुञ्जबाट सडक र पुल बनाउनुपर्ने भएकाले त्यसका लागि समन्वय आवश्यक रहेको उनको भनाइ छ । धेरै गौरवका आयोजना समस्याग्रस्त रुपमा अगाडि बढेका र समयमै सम्पन्न हुन नसकेका छन्, उनले भने, माथिल्लो तामाकोशी जलविद्युत् आयोजनाबाहेक अन्य आयोजना सकिए भनेर गर्व गर्ने दिन कहिले आउने हो ? यस सम्बन्धमा छलफल गर्नुपर्ने अवस्था छ ।देशको आर्थिकसामाजिक विकासमा महत्त्वपूर्ण योगदान पुर्याउने भन्दै ०६८६९ सालमा गौरवका आयोजनाका रुपमा कार्यान्वयन प्रक्रिया अघि बढाइएको प्रधानमन्त्री तथा मन्त्रिपरिषद् कार्यालयका सचिव मणिराम गेलालले बताए । सरकारले राष्ट्रिय गौरवका आयोजना बनिसकेपछि अन्यत्रबाट बजेट रकमान्तर गरेर भएपनि यसमा स्रोतको अभाव हुन नदिने सिद्धान्त बनाएको थियो, उनले भने, अहिले देशको अर्थतन्त्रको अवस्थाले हुन सक्छ, सिद्धान्तलाई पूर्ण रूपमा पालना गर्न सकिएको छैन । समिति सदस्यहरूको सुझावलाई गम्भीरतापूर्वक लिँदै गौरवका आयोजनाको अनुगमन गर्ने, बजेटसम्बन्धी समस्यालगायतबारे अर्थ मन्त्रालय र सम्बन्धित मन्त्रालयका सचिव, सरोकारवालालाई प्रधानमन्त्री कार्यालयमा बोलाएर सम्बोधन गर्ने उनको भनाइ छ । गौरवका आयोजना गेम चेन्जर बन्न नसकेको दिगो विकास तथा सुशासन समिति सभापति प्रकाश पन्थले बताए । बल्लबल्ल सम्पन्न भएका आयोजनामा पनि समस्या देखिएको छ, उनले भने, उदाहरण गौतम बुद्ध अन्तर्राष्ट्रिय र पोखरा क्षेत्रीय अन्तर्राष्ट्रिय विमानस्थल हुन्, भोलि निजगढ अन्तर्राष्ट्रिय विमानस्थलमा पनि त्यो समस्या नहोला भन्न सकिन्न । गौरवका आयोजनामा देखिएका समस्या समाधान गर्न कार्ययोजना तयार पार्न प्रधानमन्त्री तथा मन्त्रिपरिषद्को कार्यालयलाई उनले निर्देशनसमेत दिएका छन् । अहिलेसम्म २४ वटा गौरवका आयोजनामध्ये तीन मात्र सकिएका छन् । केही आयोजनाको लगानी ढाँचासमेत तयार हुन सकेको छैन ।"
नयाँ ब्रोकरबारे छलफल गर्न अर्थ समितिले बोलायो,"पत्रमा थपिएको छ, धितोपत्र दलाल तथा धितोपत्र व्यापारीको अनुमति प्रदान गरिएको सम्बन्धमा न्यूनतम मापदण्ड पूरा गरेनगरेको विषयमा समितिले छानबिन गरी निष्कर्षमा नपुगेसम्म इजाजतसम्बन्धी सम्पूर्ण प्रक्रिया तत्काल स्थगन गर्न निर्देशन दिने । अर्थ समितिको आगामी बैठकमा अर्थ मन्त्रालय र नेपाल धितोपत्र बोर्डका पदाधिकारीसँग छलफल गर्ने निर्णय पनि समितिले गरेको छ । यसअघि प्रधानमन्त्री दाहालले निजी लगानीको स्टक एक्सचेन्जलाई लाइसेन्स वितरण गर्दा आर्थिक चलखेल हुन सक्ने र त्यसले नकारात्मक प्रभाव पार्ने निष्कर्षसहित उक्त प्रक्रिया रोक्न निर्देशन दिएका थिए । धितोपत्र बोर्डले बिचौलियाको सेटिङमा लाइसेन्स दिने प्रक्रिया अघि बढाएको आरोप लाग्दै आएको थियो । यो विषय प्रतिनिधिसभामै पनि उठेको थियो । सरकारी स्टक एक्सचेन्ज (नेप्से) हुँदाहुँदै निजी क्षेत्रलाई नयाँ लाइसेन्स वितरण गर्न उचित नहुने भन्दै प्रधानमन्त्रीले प्रक्रिया रोक्न निर्देशन दिएका थिए । त्यति बेला प्रधानमन्त्रीले ब्रोकरको लाइसेन्सबारे भने केही उल्लेख गरेका थिएनन् । अहिले समितिले धितोपत्र दलाल तथा धितोपत्र व्यापारीसँगै स्टक एक्सचेन्जको अनुमति प्रक्रिया रोक्न निर्देशन दिएको हो । यसअघि निजी स्टक एक्सचेन्जको लाइसेन्स वितरणका लागि धितोपत्र बोर्डले नीतिगत व्यवस्था गरेर अनुमतिपत्र वितरण प्रक्रिया अघि बढाएको थियो । नयाँ लाइसेन्स वितरणका लागि शेरबहादुर देउवा प्रधानमन्त्री र जनार्दन शर्मा अर्थमन्त्री भएकै बेला प्रक्रिया सुरु भएको हो । विवादास्पद व्यापारी दीपक भट्टको सेटिङमा ठूलो रकम उठाएर निजी क्षेत्रलाई स्टक एक्सचेन्जको लाइसेन्स दिने तयारीसाथ प्रक्रिया अघि बढेको अधिकारीहरूको भनाइ थियो । लाइसेन्स वितरण प्रक्रियामा संस्थागत रूपमै भ्रष्टाचार भएको दाबी गर्दै सांसदहरूले त्यसलाई रोक्न माग गर्दै आएका थिए । प्रतिनिधिसभा बैठक र सार्वजनिक समारोहमा उनीहरूले नयाँ लाइसेन्स दिनुको साटो सरकारी स्वामित्वको नेपाल स्टक एक्सचेन्ज (नेप्से) लाई आधुनिकीकरण गर्दै त्यसमा निजी क्षेत्र भित्र्याउनुपर्ने धारणा राखेका थिए ।सर्वोच्च अदालतमा रिट परेकाले केही महिना स्टक एक्सचेन्जको नयाँ लाइसेन्स वितरणको काम रोकिएको थियो । उक्त रिट सर्वोच्चले खारेज गरिदिएसँगै बोर्डले प्रक्रिया अघि बढाएको थियो । लाइसेन्सका लागि हिमालयन स्टक एक्सचेन्ज, नेसनल स्टक एक्सचेन्ज अफ नेपाल र अन्नपूर्ण स्टक एक्सचेन्ज लिमिटेडले आवेदन दिएका छन् । सबै कम्पनीमा व्यापारिक घरानाको ठूलो लगानी छ । परेका आवेदनमध्ये एउटा कम्पनीलाई मात्र लाइसेन्स दिने बोर्डको तयारी थियो ।"
पोखरामा सिचुवानको पहिलो अन्तर्राष्ट्रिय उडान,"काठमाडौं (कास) पोखरा अन्तर्राष्ट्रिय विमानस्थल सञ्चालनमा आएको ६ महिनापछि बुधबार चीनको छेन्दुतियान्फु अन्तर्राष्ट्रिय विमानस्थलबाट पहिलो अन्तर्राष्ट्रिय चार्टर उडान हुने भएको छ । सिचुवान एयरलाइन्सको एयरबस ए३१९ विमानले असार ६ मा चीनको छेन्दुतियान्फु अन्तर्राष्ट्रिय विमानस्थलबाट पोखरामा सिधा उडान गर्न लागेको हो । पोखरा अन्तर्राष्ट्रिय विमानस्थल सञ्चालनमा आएपछि विदेशी वायुसेवाले गर्न लागेको यो पहिलो उडान हो, सहप्रवक्ता भुलले भने । सिचुवान एयरले पोखरामा असार ८ र ९ मा नेपालचीन फ्रेन्डसिप ड्रागन बोट फेस्टिभलका लागि चिनियाँ पर्यटक तथा खेलाडीहरूलाई चार्टर उडानबाट ल्याउन लागेको हो । चीनबाट उक्त विमानमा राष्ट्रिय सभाका अध्यक्ष गणेशप्रसाद तिमिल्सिनासहित १ सय ३० जना यात्रु पोखरा ओर्लिनेछन् । उक्त विमान त्यही दिन पोखराबाट त्रिभुवन अन्तर्राष्ट्रिय विमानस्थल काठमाडौंमा अवतरण भई काठमाडौंबाट नियमित उडानमार्फत छेन्दु फर्किने सहप्रवक्ता भुलले जनाए । यो विमान उत्तरतिरको ब्राभो ३४५ हवाई रुटबाट संखुवासभामाथिको नोनिम बिन्दुबाट नेपाल छिर्नेछ । र काठमाडौंको आकाश हुँदै पोखरा जानेछ । पर्यटन बोर्ड र पोखरा महानगरसँग सहकार्य गर्दै नेपालस्थित चिनियाँ दूतावासले आयोजना गरेको कार्यक्रममा प्रधानमन्त्री, पर्यटनमन्त्री र पर्यटन राज्यमन्त्री सहभागी हुने कार्यक्रम छ । ५० भन्दा बढी मुलुकमा आयोजना हुँदै आइरहेको यो कार्यक्रम दक्षिण एसियामै पहिलो पटक हुन लागेको काठमाडौंस्थित चिनियाँ दूतावासका डेपुटी चिफ अफ मिसन (डीसीएम) वाङ जिनले जनाए । पोखरा अन्तर्राष्ट्रिय विमानस्थलमा हिमालय एयरलाइन्सको जेट विमान यसअघि २०२३ जनवरी १ मा अवतरण भएको थियो । हिमालयले पहिलो डेमो उडानमा एयरबस ए३२० विमान काठमाडौंबाट उडाई पोखरामा अवतरण गराएको थियो ।"
पूर्वी पहाडमा 'धेरै भारी वर्षा,"१६ जलविद्युत् आयोजनामा क्षति बाढीपहिरोले संखुवासभा, ताप्लेजुङ र पाँचथरमा निर्माणाधीन र बिजुली उत्पादन गरिरहेका १५ वटा जलविद्युत् आयोजनामा क्षति गरेको छ । संखुवासभामा अपर हेवा खोला (८५ मेगावाट), हेवा खोला (४५ मेगावाट), सुपर हेवा खोला (६ मेगावाट), अपर पिलुवा खोला (४ मेगावाट), डाउन पिलुवा (९९ मेगावाट), पिलुवा खोला (१ मेगावाट), सभा खोला (४ मेगावाट), मेन्छियाम (४७५ मेगावाट) र माया खोला (१४९ मेगावाट) जलविद्युत् आयोजनामा क्षति पुगेको छ । यस्तै, ताप्लेजुङ र पाँचथरको सिमानामा रहेका इङ्वा खोला (१० मेगावाट), काबेली बी१ (२५ मेगावाट), काबेली बी क्यास्केड (१० मेगावाट), रैराङ (९९), पाँचथरमा हेवा खोला ए (१५ मेगावाट), हेवा खोला (५ मेगावाट) र लोअर हेवा खोला (२२ मेगावाट) मा पनि बाढीले क्षति भएको छ । स्वतन्त्र ऊर्जा उत्पादक संघ (इप्पान) ले विज्ञप्ति निकाल्दै जलविद्युत् आयोजनामा अर्बौंको क्षति भएको जनाएको छ ।"
अनुभवी जिम्बावेसँग नेपालको हार,"(काठमाडौं)विश्वकप छनोटमा जिम्बावेसँगको खेल नेपालको टेस्ट खेल्ने राष्ट्रविरुद्ध एकदिवसीय अन्तर्राष्ट्रियमा पहिलो थियो । नेपालले एकदिवसीय अन्तर्राष्ट्रियमा आफ्नो तेस्रो उच्च स्कोर बनाउने क्रममा २ सय ९० रन जोडे पनि आइतबार अनुभवी जिम्बावेसँग ८ विकेटको हार बेहोरेको छ । कप्तान क्रेग इर्भिन र सिन विलियम्सले शतक बनाएपछि जिम्बावेले विश्वकप छनोट क्रिकेटमा नेपालमाथि ८ विकेटको सानदार जित हात पारेको छ । यी दुईले तेस्रो विकेटमा २१ ओभरभित्र १ सय ६४ रनको अविजित साझेदारी गरेपछि नेपालले छाडेको २ सय ९१ रनको लक्ष्य जिम्बावेले ४४१ ओभरमा पूरा गर्यो । जिम्बावे एकदिवसीय अन्तर्राष्ट्रिय वरीयतामा १२ औं र नेपाल १४ औं स्थानमा छन् । जिम्बावे एकदिवसीय वरीयतामा शीर्ष ८ स्थानभित्र पर्न नसकेपछि तथा नेपाल विश्वकप लिग२ मा शीर्ष ३ भित्र पर्दै विश्वकप छनोटमा पुगेको थियो । तर जिम्बावेले अनुभवी प्रदर्शन गर्दै नेपालको चुनौतीलाई पन्छाएको हो । २०१८ को विश्वकप छनोटको पहिलो खेलमा जिम्बावेले नेपाललाई १ सय १६ रनले पराजित गर्दा सिकन्दर राजा र कप्तान ब्रेन्डन टेलरले शतक बनाएका थिए ।त्यसैलाई निरन्तरता दिँदै आइतबार इर्भिन १ सय २१ र सिन विलियम्स १ सय २ रन बनाई अविजित रहे । ३७ वर्षे इर्भिनले १ सय २८ बल खेली १५ चौका र १ छक्का तथा १ सय ५० औं एकदिवसीय अन्तर्राष्ट्रिय खेलिरहेका विलियम्सले ७० बल खेली १३ चौका र १ छक्का प्रहार गरे । इर्भिनको यो पाँचौं र ३६ वर्षे विलियम्सको यो तेस्रो शतक हो । जोयलर्ड गुम्बी २९ बलमा २५ रन बनाई सोमपाल कामीको बलमा आउट भए । प्लेयर अफ द म्याच इर्भिनले त्यसपछि दोस्रो विकेटमा वेस्ली माधेभेरेसँग ८२ रनको साझेदारी गरे । माधेभेरे ३८ बल खेली २ चौकासहित ३२ रन बनाई आउट भए पनि अनुभवी इर्भिन र विलियम्सले ठूलो लक्ष्यमा जिम्बावेलाई सजिलै पुर्याए । माधेभेरे २० रनमा हुँदा करण केसीले क्याच छाड्न पुगेका थिए । बलिङ र ग्राउन्ड फिल्डिङ नेपालको निकै कमजोर देखिएको थियो । सन्दीप लामिछानेले १० ओभरमा ७७ रन खर्चे । उनी ३३ खेलयता एकदिवसीयमा पहिलो पटक र कुल तेस्रो पटक विकेटविहीन भए । करणले ४ ओभरमा २६ रन खर्चेका थिए । सोमपाल कामी आफ्नो छैटौं ओभर बलिङका क्रममा घाइते भएपछि मैदान छाडेका थिए । ब्याटिङका लागि सुहाउँदो पिचमा मुख्यतः ब्याटरको भूमिकामा रहेका कप्तान रोहित पौडेलले आफैं बलिङ गर्दै २१ ओभरमा १४ रन खर्चेका थिए । यसअघि कुशल भुर्तेल एकदिवसीय अन्तर्राष्ट्रियमा दोस्रो शतक बनाउने पहिलो नेपाली खेलाडी बन्ने मौकाबाट चुके पनि नेपालले जिम्बावेलाई विश्वकप छनोटमा ठूलो लक्ष्य दिएको थियो । घरेलु टोलीले टस जितेपछि ब्याटिङको निम्तो पाएको नेपालले निर्धारित ५० ओभरमा ८ विकेट गुमाई २ सय ९० रन बनाएको थियो । सानदार सुरुआत गरे पनि नेपालको त्यो अनुरूपको फिनिसिङ हुन सकेन । हरारे स्पोर्ट्स क्लबमा कुशल ९९ रन बनाएपछि बोल्ड हुन पुगे । वेलिङटन मासाकाद्जाले बोल्ड गरेपछि कुशल नर्भस ९९ को सिकार भए । कुशलले ९५ खेल्दै १३ चौका र २ छक्का प्रहार गरे । कुशलले आसिफ शेखसँग पहिलो विकेटमा १ सय ७१ रनको साझेदारी गरे । एकदिवसीय अन्तर्राष्ट्रियमा नेपालको यो सबैभन्दा ठूलो साझेदारी हो । आसिफ र ज्ञानेन्द्र मल्लले नामिबियाविरुद्ध फेब्रुअरीमा दोस्रो विकेटमा १ सय ३९ रन जोडेका थिए । कुशल ३२ औं ओभरमा आउट भए । कुशलले यसअघि फेब्रुअरी १४ मा नामिबियाविरुद्ध विश्वकप लिग२ मा यसअघि १ सय १५ रन बनाएका थिए । यसअघि पारस खड्का, दीपेन्द्रसिंह ऐरी, रोहित, आसिफ शेख र कुशल मल्लले एकदिवसीय अन्तर्राष्ट्रियमा शतक बनाएका थिए । कुशलले १ रनमै जीवनदान पाएका थिए । चौथो ओभरमा रिचर्ड नगराभाको बलमा पहिलो स्लिपमा सिकन्दर राजाले क्याच छाडेका थिए । त्यसपछिको अर्को ओभरमा कुशलले टेन्डेइ चतारालाई दुई चौका प्रहार गरे । आसिफले ६६ रन बनाए । १ सय बल खेलेका उनले ७ चौका प्रहार गरे । उनलाई पनि मासाकाद्जाले आउट गरे । कुशल मल्ल र रोहितले तेस्रो विकेटमा १० ओभरभित्र ७२ रनको साझेदारी गरे । रोहितले २९ बल खेली ५ चौकासहित ३१ रन बनाए । मल्लले ४२ खेली २ चौका र ३ छक्कासहित ४१ रन बनाए ।आरिफ शेख १०, गुल्सन झा १३ र दीपेन्द्र ६ रनमा आउट भए । करण २ र सोमपाल शून्य रनमा अविजित रहे । नगराभाले ४ विकेट लिँदै एकदिवसीय अन्तर्राष्ट्रियमा आफ्नो उत्कृष्ट प्रदर्शन गरे । उनले ९ ओभरमा १ मेडन राख्दै ४३ रन खर्चे । मासाकाद्जाले नेपालका ओपनरद्वयलाई आउट गर्नेक्रममा १० ओभरमा ४२ रनमात्र खर्चेका थिए । नेपालले मंगलबार अमेरिकासँग खेल्नेछ । समूह ए मा नेपाल, जिम्बावे, अमेरिकासहित वेस्ट इन्डिज र नेदरल्यान्ड्स रहेका छन् । समूहको शीर्ष ३ टोली सुपर लिगमा प्रवेश पाउने प्रावधानअनुरूप जिम्बावेका लागि यो विजय निकै महत्त्वपूर्ण रहेको छ । यसै समूहको अर्को खेलमा अर्को टेस्ट राष्ट्र वेस्ट इन्डिजले अमेरिकालाई ३९ रनले पराजित गरेको छ । जोहनसन चार्ल्सको ६६, कप्तान साइ होपको ५४, रोस्टोन चेजको ५५ र जेसन होल्डरको ५६ रनमा पहिला ब्याटिङ गरेको वेस्ट इन्डिज ४९३ ओभरमा २ सय ९७ रनमा अलआउट भयो । गजानन्द सिंहले अविजित १ सय १ रन बनाए पनि अमेरिकाले ७ विकेट गुमाई २ सय ५८ रनमात्र बनाउन सक्यो ।"
नुबैरद्वारा उपाधि रक्षा,"काठमाडौं (कास) भारतीय आईएम (इन्टरनेसनल मास्टर) मोहमद नुबैर शाह शैखले नवौं तथा अन्तिम चरणमा नेपालका एफएम (फिडे मास्टर) क्षितिज भण्डारीलाई पराजित गर्दै आइतबार गोदावरीमा सम्पन्न दक्षिण एसियाली चेस च्याम्पियनसिपको उपाधि रक्षा गरेका छन् ।पाँच देशका १० खेलाडी सहभागी च्याम्पियनसिपमा २५ वर्षीय नुबैरले अपराजित रहँदै ८५ अंक बनाएर क्षेत्रीय चेस प्रतियोगिताको दुवै उपाधि कब्जा गरेका हुन् । हाल २४१५ रेटेड नुबैरले चार वर्षअघि ढाका (बंगलादेश) मा भएको पहिलो संस्करणमा ७५ (नौ चरण) अंकसहित ट्रफी हात पारेका थिए । यसपालि सबैभन्दा उच्च रेटेड २५०८ का जीएम (ग्रान्ड मास्टर) सयन्तन दास ७५ अंकसहित दोस्रोमा रहे । उनी पनि भारतीय खेलाडी हुन् । नेपाल च्याम्पियन एमएम रुपेश जैयसवाल अन्तिम चरणमा सूरवीर लामाको चुनौती समाप्त पार्दै ६ अंक बटुल्दै तेस्रो भए ।च्याम्पियन नुबैरविरुद्ध अंक खोस्ने प्रतियोगिताकै एक्लो खेलाडी रहे रुपेश । २१४६ रेटेड उनले चौथो चरणमा नुबैरविरुद्ध बराबरी गरेका थिए । उनले जीएम सयन्तनसँगको सातौं चरणको खेल पनि बराबरीमा टुंग्याएका थिए । २५ वर्षीय उनले भने, मैले धेरै राम्रो प्रदर्शन गरेजस्तो लाग्छ । भुटानी खेलाडीविरुद्ध सहज लिँदा गाह्रो भएको थियो तैपनि खेल जितें । क्षितिजसँग बराबरी गर्ने खेल जित्ने प्रयास गर्दा हार्न पुगें । आईएमसँग सुरुबाटै राम्रो खेलेको थिएँ, हार्छु भन्ने कहिल्यै भएन । जीएमसँग सुरुमा खास राम्रो नगरे पनि पछि पुनरागमन गर्दै बराबरी गरेको थिएँ । समग्रमा राम्रै भयो ।नुबैरसँग हारेपछि एफएम क्षितिज ५५ अंकसहित चौथो स्थानमै रोकिए । त्यसैले रुपेशले चार जना घरेलु खेलाडीमध्ये सबभन्दा अगाडि रहने अवसर पाएका हुन् । पाकिस्तानी एफएम करिम अमेर ५ अंकसहित शीर्ष पाँचमा रहे । नेपालका १४ वर्षीय पुरुषोत्तम सिलवाल ३ र सूरवीर २५ अंकसहित भुटानी खेलाडी दोर्जी देछेन (सबै खेल हारेपछि अंकविहीन) भन्दा अगाडि रहे । नुबैरले १ लाख ५० रुपैयाँ प्राप्त गरे । सयन्तनले १ लाख र रुपेशले ५० हजार रुपैयाँ हात पारे ।महिलातर्फ पनि भारतकी डब्लूआईएम साक्षी चित्लांगेले अन्तिम चरणको खेल बाँकी छँदै अघिल्लो दिन उपाधि पक्का गरेकी थिइन् । उनले अन्तिम तथा सातौं चरणमा बंगलादेशकी डब्लूसीएम फेरडोस जन्नातुललाई हराएर शतप्रतिशत जितसहित ७ अंक बनाइन् । बंगलादेशकी अहमद वाहिदा ५५ अंकसहित दोस्रो भइन् । अन्तिम चरणमा उनीसँग पराजित भएर पनि सुजना लोहनी (४५ अंक) तेस्रोमा रहिन् । चार अंक जोडेकी फेरडोसलाई साक्षीले पराजित गरेपछि तेस्रो स्थानमा नेपाल च्याम्पियन सुजनाको भाग्य खुलेको हो । साक्षीले १ लाख, वाहिदाले ६० हजार र सुजनाले ४० हजार रुपैयाँ प्राप्त गरे । नेपाली खेलाडीहरू शान्ति धिमालले ३, रिया श्रेष्ठ र सुशीला गुरुङले २२ अंक जोडे ।चार वर्षअघि ढाकामा भएको च्याम्पियनसिपमा दुई जीएम (ग्रान्ड मास्टर) र ६ आईएमसहित सात देशका ८७ खेलाडी सहभागी थिए । नेपाल चेस महासंघद्वारा आयोजित दोस्रो संस्करणमा एक जीएम, एक आईएम, पाँच एफएमसहित पाँच देशका १० खेलाडीले प्रतिस्पर्धा गरे । महिलातर्फ एक डब्लूआईएम, दुई डब्लूएफएम, एक डब्लूसीएम (वुमेन क्यान्डिडेट मास्टर) सहित चार देशका आठ खेलाडी थिए, जसमा माल्दिभ्सका खेलाडीले नाम दर्ता गरे पनि काठमाडौं नआएपछि उनका प्रतिद्वन्द्वीलाई वाकओभरका आधारमा विजयी घोषित गरिएको थियो ।"
नेपाललाई गाह्रै हुने साफ च्याम्पियनसिप,"अफगानिस्तानअब त अफगानिस्तान क्षेत्रीय रूपमा साफ च्याम्पियनसिपमा खेल्ने टिम रहेन । तर जति बेला खेल्यो, उसले एक प्रकारको सनसनी नै मच्चाएको थियो, भारतसम्मलाई टक्कर दिएको थियो । जति बेलासम्म अफगानिस्तान यस क्षेत्रमा रह्यो, उसले तीनपल्ट नेपालको सामना गरेको छ । यी तीन खेलमा पनि अफगानिस्तान हाबी रहेको छ । नेपाल सन् २००९ मा भएको पहिलो भेटमा अफगानिस्तानलाई हराएयता त्यसपछिका दुई खेलमा भने लगातार पराजित रह्यो ।"
