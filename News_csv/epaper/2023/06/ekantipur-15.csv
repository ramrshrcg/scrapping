शीर्षक,विवरण
नेपाली र अमेरिकी ठग्ने दुई गिरोहको साँठगाँठ,"त्यस्तै यही गिरोहले वर्ल्ड एक्सपोर्ट एन्ड इन्पोर्ट प्रालि, वर्ल्डवाइड रेमिट, वर्ल्ड ट्राभल एन्ड इन्भेस्टमेन्ट, हन्टिङ रिजर्भ अफ नेपाल, कैलाश एक्जिम, माउन्टेन अपार्टमेन्ट र रोयल न्युल्यान्ड भेन्चर पनि चलाएको थियो । यी कम्पनीका नाममा भित्रिएको ६३ करोड ४८ लाख रुपैयाँ ठगीको भन्दै अमेरिकाको फाइनान्सियल क्राइम्स इन्फोर्समेन्ट नेटवर्क (फिनसेन) ले नेपाल राष्ट्र बैंकलाई पत्र पठाएको थियो । उक्त रकम भुक्तानी नदिन, अनुसन्धान गरी अमेरिका नै पठाउन फिनसेनको आग्रह आएपछि राष्ट्र बैंकको वित्तीय सूचना केन्द्र (एफआईयू) ले खाता रोक्का गरिदिएको थियो । अनुसन्धान जारी रहेकै बेला यो रकम खुलाउन भन्दै तत्कालीन अर्थमन्त्री जनार्दन शर्माले चैत २०७८ मा राष्ट्र बैंकलाई सोझै पत्र लेखेका थिए । राष्ट्र बैंकको स्वायत्ततामा अर्थमन्त्रीको अनधिकृत हस्तक्षेपबारे कान्तिपुरले समाचार लेखेपछि उत्तेजित शर्माले सार्वजनिक कार्यक्रममै भनेका थिए, मन्त्री भएपछि मलाई मर्का पर्यो, मलाई अन्याय भयो भन्दै मानिस आउँछन्, अन्याय पर्यो भने बोलिदिने काम हाम्रो होइन ? अनुसन्धान प्रभावित गर्ने गरी विज्ञप्ति जारी गरेर उनले शाहले ल्याएको पैसा वैदेशिक लगानी भएको दाबी गर्दै नेपालमा लगानीको वातावरण बिगार्न समाचार लेखिएको आरोपसमेत लगाएका थिए । अनुसन्धान रोक्न र गिरोहले ल्याएको रकम खुलाउन आतुर देखिएका शर्माले राष्ट्र बैंकका गभर्नर महाप्रसाद अधिकारीलाई मन्त्रिपरिषद्बाट निलम्बन नै गराएका थिए । उनलाई बर्खास्तसमेत गर्ने उद्देश्यले शर्माका दाजु नाता पर्ने पूर्वन्यायाधीश पुरुषोत्तम भण्डारीको नेतृत्वमा छानबिन समितिसमेत गठन गरिएको थियो । तर, सर्वोच्च अदालतले कारबाही गैरकानुनी भन्दै अधिकारीलाई काममा फर्कन निर्देशन दिएको थियो । अनुसन्धान अघि बढेपछि प्रहरीको केन्द्रीय अनुसन्धान ब्युरो (सीआईबी) ले शाहलाई पक्राउ गरी संगठित अपराधमा मुद्दा दायर गरेको हो । सोही कसुरमा सानुकी पत्नी अञ्जना फरार छिन् । आवरणमा अञ्जना देखिए पनि सानुले नै शाहसँग कारोबार गरेको पाइएको प्रहरी अधिकारीको भनाइ छ । गैरकानुनी धन्दामा संलग्न व्यक्तिमाथि सम्पत्ति शुद्धीकरणमा समेत अनुसन्धान भइरहेको छ । सीआईबीका एसएसपी दिनेश आचार्यले कान्तिपुरसँग भने, सम्पत्ति शुद्धीकरण विभागले पनि वित्तीय अपराधमा संलग्नको सम्पत्ति अनुसन्धान गर्न पत्र पठाएको छ, त्यहीअनुसार हामीले पनि अनुसन्धान अघि बढाइसकेका छौं । शाहसहितको गिरोहले कम्पनी खडा गरी अवैध धन लगानी गरेको अनुसन्धानबाट खुलेको छ । पृथ्वी, उनका भाइ विजयविक्रम, अञ्जनासहितका व्यक्तिले १६ करोड ३० लाख ८० हजार मूल्य देखाएर १३ ठाउँमा जग्गा किनेका थिए । त्यसबारे अनुसन्धान जारी रहेको ब्युरोले जनाएको छ ।तर, सम्बन्धित देश (अमेरिका) को सरकारी निकायले धोकाधडीको पैसा भनेर पत्राचार गर्दागर्दै पनि अनुसन्धान रोकेर तथा गभर्नरलाई कारबाही गरेर समेत पैसा छुटाउन शर्माले लिएको अग्रसरताका बारेमा अहिलेसम्म अनुसन्धान भएको छैन । त्यतिबेला उनी आफैं अर्थमन्त्री थिए, अहिले पनि माओवादी नेतृत्वको सरकार छ, त्यसैले उहाँमाथि अनुसन्धान भएको छैन । यो सरकारको जवाफदेहिताको प्रश्न हो, निर्देशन नपाएसम्म प्रहरीले केही गर्न सक्दैन, प्रहरीका एक उच्च अधिकारीले भने ।"
प्रस्तावित प्रधानन्यायाधीशविरुद्ध सुनुवाइ समितिमा न्यायाधीश,"वरिष्ठ अधिवक्ता र अधिवक्ताहरूसमेत प्रस्तावित प्रधानन्यायाधीशविरुद्ध उजुरी लिएर जनप्रतिनिधिहरूको सर्वोच्च थलो पुगेका थिए ।सांसद र संसदीय सुनुवाइ समितिका पदाधिकारीका अनुसार नै उजुरी दिनेमा सधैं उजुरी गर्ने उजुरीकर्ता र मुद्दा हारेको रिस पोख्नेहरू पनि थिए । संसदीय सुनुवाइ समितिको जेठ २९ को बैठकमा उजुरी खोल्ने क्रममा सांसद र संसदीय समितिका पदाधिकारीले उजुरीकर्ता र उनीहरूको मनसायमाथि आशंका व्यक्त गरेका थिए । उजुरीकर्ताहरूले सामूहिक रूपमा बैठक गरी समितिको सुनुवाइलाई प्रभावित पार्न खोजेको र त्यसको जानकारी उजुरीकर्ताहरूले फोन गरेर दिएको समिति सदस्यहरू र समितिका सचिव पद्मप्रसाद पाण्डेयले बताएका थिए । संसदीय सुनुवाइ समितिमा बुधबार दिउँसो १२ बजे उजुरीकर्तालाई बोलाइएको थियो । पहिलो चरणमा समितिमा पत्रकारहरूलाई पनि बस्न दिइएको थियो । उजुरीकर्ताहरूलाई भने गोप्य बैठक मा उजुरीबारे कुरा राख्ने व्यवस्था गरिएको थियो । समितिका अधिकारीले उजुरीकर्ताहरूलाई पालैपालो बोलाउने तरखर गरिरहेका थिए । त्यसै बेला सामूहिक रूपमा समितिमा बस्न पाउनुपर्ने सन्देश उनीहरूले समितिमा पुर्याए ।समितिले एक्लाएक्लै उजुरीकर्तासँग छलफल गर्ने विधि तय भएको जानकारी दिएपछि उनीहरू रुष्ट भए । उजुरीकर्ताहरूले समितिको बैठक बसिरहेको हलबाहिर होहल्ला गर्न थाले । उनीहरूले भित्र जान चाहने उजुरीकर्तालाई पनि नजान भन्दै रोकिरहेका थिए । उजुरीकर्ताको अग्रपंक्तिमा बहालवाला जिल्ला न्यायाधीश श्रीकृष्ण भट्टराई, वरिष्ठ अधिवक्ता ध्रॅवलाल श्रेष्ठ, अधिवक्ता अमृत खरेल, उत्तमबहादुर श्रेष्ठलगायत थिए । सामूहिक रूपमा संसदीय सुनुवाइ समितिमा कुरा राख्न पाउनुपर्ने माग राखेका उनीहरूले संसदीय सुनुवाइ समितिको वैधानिकतामाथि नै प्रश्न उठाउन थाले । यसैबीचमा उजुरीकर्ताहरूले प्रस्तावित प्रधानन्यायाधीश कार्कीलाई पनि अगाडि राख्नुपर्ने माग गरे । एकपछि अर्को माग बढ्दै जाने, समितिमा आफ्ना कुरा राख्न चाहने उजुरीकर्ताका कारण बैठक नै प्रभावित हुने भएपछि समिति सचिव पाण्डेयले उजुरीकर्तासँग अर्थसमितिको बैठक हलमा सल्लाह गरे । त्यसभन्दा पहिल्यै उजुरीकर्ताहरू माथिल्लो तल्लामा सामूहिक रूपमा छलफल गरेर उक्त हलमा पुगेका थिए । अर्थ समितिको बैठक हलमा उजुरीकर्ता र सचिव पाण्डेयबीच समिति सञ्चालनको विधिबारे छलफल भएको बताइएको थियो । समितिमा कसरी अगाडि बढ्ने भन्नेबारे जिल्ला न्यायाधीश भट्टराई, वरिष्ठ अधिवक्ता श्रेष्ठ र अधिवक्ता खरेलले कुरा राख्ने सहमति भएको थियो । सो सहमतिअनुसार २० जनालाई सामूहिक रूपमा संसदीय समितिको बैठकमा प्रवेश गराइयो ।संसदीय सुनुवाइ समितिको बैठकको सुरुवात ज्येष्ठ सदस्य राप्रपाका सांसद पशुपतिशमशेर जबराले गरेका थिए । उजुरीकर्ताहरूसँग विवाद बढेसँगै नियमित औषधि सेवन गर्नॅपर्ने भन्दै जबरा बाहिरिए । त्यसपछि कांग्रेस सांसद ज्ञानेन्द्रबहादुर कार्कीले बैठकको अध्यक्षता गरे । उजुरीकर्ताहरूका अनुसार कार्कीले सचिव पाण्डेयसँग भएको समझदारीअनुसार बैठक सञ्चालन गरेनन् । उनले भट्टराई, श्रेष्ठ र खरेललाई १०१० मिनेट समय तोकेर उजुरीबारे आफ्ना कुरा राख्न भने । त्यसपछि न्यायाधीश भट्टराई, वरिष्ठ अधिवक्ता श्रेष्ठ र अधिवक्ता खरेलले संसदीय सुनुवाइको विधि आफूहरूको उपस्थितिमा तय हुनुपर्ने भन्दै अड्डी कसे । सचिवबाट बोलावट भयो । दुई ठाउँमा मिटिङ भयो । सचिवले सबै जना भित्र जाने र मोडालिटीका बारेमा छलफल गर्ने भन्ने समझदारी भयो । विधि तय गरेपछि मात्रै एकएकजना उजुरीकर्तालाई प्रश्नको जवाफ दिन लगाउने भनियो, वरिष्ठ अधिवक्ता श्रेष्ठले भने, तर एकैचोटि जालसाझमा गरी प्रश्नोत्तरमा फसाउने प्रयास भयो । यो बदमासीपूर्ण काम भयो ।त्यसपछि वरिष्ठ अधिवक्ता श्रेष्ठले सांसदहरूमाथि गम्भीर आरोप लगाए । माननीयहरू, सांसदहरू भ्रष्ट छन्, यिनीहरू राष्ट्रद्रोही छन् भन्ने मलाई थाहा थियो । तर यति अनैतिक छन् भन्ने मलाई थाहा थिएन, समिति बैठक बसिरहेको बेला ढोकाबाहिर उनले भनेका थिए । अर्का उजुरीकर्ता डिल्लीरत्न शाही भने समितिमा रहेका सांसदहरूको नामसूची खोजिरहेका थिए । संसदीय समिति बैठक बहिष्कार गरेपछि अधिवक्ता खरेल संसदीय सुनुवाइ समितिमा भएको अनुभवबारे नेपाली र अंग्रेजीमा पुस्तक लेख्नुपर्ने बताइरहेका थिए ।संसदीय समितिको हलबाट माओवादीका सांसद जनार्दन शर्मा बाहिरिएपछि उजुरीकर्तामध्येका एक अधिवक्ताले रोक्न खोजे । शर्मा कुरा मिलाएरै अगाडि बढ्ने हो भन्दै बाहिरिए । उजुरीकर्ता ती अधिवक्ता भने सिंहदरबारमा नै बम पड्काइन्छ, मान्छे मारिन्छ भनेर ठूल्ठूलो स्वर गरिरहेका थिए । उनको उग्रता देखेपछि उजुरीकर्ता न्यायाधीश भट्टराईलगायतले आवेशमा नआउन, संयमता अपनाउन भनिरहेका थिए । उजुरीकर्ताहरूसँग अनधिकृत व्यक्तिहरू पनि संसदीय समितिको ढोकासम्म पुगेका थिए । सांसद र मेरो हैसियत समान हो भनेर उनीहरू बैठक कक्ष बाहिरको होहल्लामा सहभागी भइरहेका थिए । त्यसपछि समितिले छलफलमा सहभागी हुन चाहने उजुरीकर्तालाई बोलाएर कुरा सुनेको थियो । अधिकांश उजुरीकर्ता भने बाहिरिएका थिए । यो विवादसँगै जिल्ला न्यायाधीश, वरिष्ठ अधिवक्ता र अधिवक्तासमेत रहेका उजुरीकर्ताले आफ्नो कुरा समितिमा राख्न पाएनन् । संसदीय समितिले पनि उजुरीको सत्यता सुन्ने मौका गुमायो । समितिमा उजुरी नपर्दा जनचासो नभएको ठान्ने समिति धेरै उजुरी पर्दा व्यवस्थापन गरी शान्तिपूर्वक सुनुवाइ प्रक्रिया अगाडि बढाउन चुक्यो ।संसदीय समितिको वैधानिकताबारे प्रश्न उठाएका उजुरीकर्ताको कुरामा कत्तिको कानुनी आधार र सत्यता छ भन्ने निर्क्योल पनि हुन सकेन । समितिले पनि त्यो आरोप बेवास्ता गर्दै अगाडि बढ्यो । उजुरीकर्ताहरूले संघीय संसद्को संयुक्त बैठक र संयुक्त समिति कार्यसञ्चालन नियमावली, २०८० राजपत्रमा प्रकाशित नगरिएकाले सोही नियमावलीमा टेकेर बैठक अगाडि बढ्न नसक्ने दाबी गरिरहेका थिए, त्यसको निर्क्योल निस्किएन ।संसदीय समितिको अध्यक्षता गरेका सांसद कार्कीले ७ उजुरीकर्तासँग एकल र बाँकीसँग सामूहिक छलफल भएको भन्दै बिहीबार बिहान ८ बजे प्रस्तावित प्रधानन्यायाधीश कार्कीलाई सुनुवाइका लागि बोलाउने निर्णय सुनाए । विवादमा उनी प्रवेश नै गर्न चाहेनन् । कार्कीको टिप्पणी थियो, जननिर्वाचित भएर आएको संसद् छ । यसलाई पनि हुँदै होइन भन्ने कुराको जवाफ दिनुपर्छ भन्ने मलाई लाग्दैन । आज २९ जना उजुरीकर्तामध्ये ७ जनाले व्यक्तिगत रूपमा र अरूले सामूहिक रूपमा आफ्नो भनाइ राख्नुभएको छ, ती भनाइबारे हामीले छलफल गरेका छौं ।"
नक्कली शरणार्थी प्रकरणमा थुनछेक बहस सकिँदै,"पूर्वगृहमन्त्री खाणका पक्षमा पूर्वमहान्यायाधिवक्ता खम्मबहादुर खातीले बुधबार बहस गर्दा भिन्न शैली अपनाएका थिए । उनले पक्षविपक्षमा ज्यादा बहस गरेनन्, न इजलासतिरै केन्द्रित भए । बहसका क्रममा खाती यहाँ पत्रकार साथीहरू पनि हुनुहुन्छ भन्दै सुरुमै पछाडि फर्केर बोलेका थिए । त्यस क्रममा उनले हामीलाई भ्रष्टाचारी बचाउने मान्छे भनेर फोटोसहित छापिदिनुहुन्छ अनि त्यो टिकटकमा भाइरल भएर हेरिनसक्नुको गाली आउँछ भनेका थिए । त्यसपछि उनले खाणविरुद्ध प्रहरीले गरेको अनुसन्धानलाई जिल्ला सरकारी वकिलको कार्यालय काठमाडौंले पेन ड्राइभमा सारेर कपिपेस्ट गरी अभियोजन गरेको भन्दै भाषणकै शैलीमा आपत्ति प्रकट गरे, त्यो पनि पत्रकारतिरै हेरेर । उनको शैली देखेर इजलासमा उपस्थित अरू वकिलले अचम्म मानेका माने, अभियुक्तहरूले मुखामुख गरे । खातीले जेसुकै भने पनि र जता हेरिरहे पनि न्यायाधीश प्रेमप्रसाद न्यौपानेले सुनिमात्रै रहे । पूर्वमन्त्री खाणका पक्षमा बहस गर्न जम्मा भएका ३४ वकिलमध्ये पन्ध्रौं नम्बरमा खातीले बहस गरेका थिए । उनले अन्त्यमा न्यायाधीश न्यौपानेलाई बाँकी वकिलले बहस नगरे पनि वकालतनामा दिएकाले आदेशमा नाम भने टिपाइदिनुहोला भनेर बहस टुंग्याए । त्यसअघि खाणका पक्षमा पूर्वमहान्यायाधिवक्ता रमण श्रेष्ठ तथा वरिष्ठ अधिवक्ताहरू सुरेन्द्रकुमार महतो, गोपालकृष्ण घिमिरे र पूर्वराष्ट्रपति रामवरण यादवका कानुनी सल्लाहकारसमेत रहेका ललित बस्नेतले बहस गरेका थिए । उनीहरूले पूर्ववर्ती अधिवक्ताले झैं खाण निर्दोष रहेको र राज्यले षड्यन्त्रपूर्वक मुद्दा चलाएको जिकिर मात्रै गरेनन्, मिडिया ट्रायल गरेर खाणलाई दुःख दिएको समेत दाबी गरे ।हिरासतमा परेपछि गृहसचिव टेकनारायण पाण्डेले खाणका स्वकीय सचिव नरेन्द्र केसीमार्फत ओली बा र देउवाले प्रधानमन्त्रीलाई भनेर जाहेरीमा मुख्य प्रतिवादीहरूलाई मात्र मुद्दा दायर गर्ने र अब थप आरोपित व्यक्तिलाई पक्राउ नगर्ने हो भने मुद्दाले सहज रूप लिन्छ, नभए जटिल मोडमा राजनीति पुग्ने अवस्था छ भनेर लेखेको चिट खाण पक्राउ भएको भोलिपल्ट प्रहरीले बरामद गरेको थियो । खाणका वकिलले त्यसलाई बनिबनाउ झूट भएकाले प्रमाणका रूपमा प्रयोग गर्न नमिल्ने जिकिर गरेका छन् । उनीहरूको यो जिकिर चलिरहँदा लामो समयदेखि धुम्म परेको खाणको अनुहारमा केही प्रसन्नता छाएको देखिन्थ्यो । खाणका वकिलहरूले गरेको बहसप्रति नेपाल बार एसोसिएसनका पूर्वमहासचिव लीलामणि पौडेलले सामाजिक सञ्जालमा कटाक्ष गरेका छन्, बहस् कि हस् ? पक्षलाई सुनाउने कि बेन्चलाई ?धेरै लम्बिएको भन्दै न्यायाधीश न्यौपानेले खाणका बाँकी अधिवक्तालाई बहस गर्न रोकेर खाजापछि नेपाल हज समितिका अध्यक्ष शमशेर मियाँका कानुन व्यवसायीलाई प्रतिरक्षा गर्न पालो दिएका थिए । कोभिड महामारीका बेला २०७६ जेठ अन्तिम साता मियाँको गाडीमा सन्देश शर्माले दुई बोरा पैसा काठमाडौं ओसारेको हुनाले राज्यविरुद्धको अपराधमा उनी पनि संलग्न भएको अभियोजनपत्रमा उल्लेख छ । यो अभियोजनमा तथ्यको अभाव छ श्रीमान्, मुद्दाको संक्षिप्त व्यहोरा भनिसकेपछि अधिवक्ता मन्दिरा अधिकारीले इजलासमा तर्क गरिन्, कसैले गाडी प्रयोग गरेकै भरमा मियाँले राज्यविरुद्धको अपराध कसरी गरेको ठहर्छ ? अनि गाडीचाहिँ किन प्रयोग गर्न दिएको त ? न्यायाधीश न्यौपानेले प्रतिप्रश्न गरे ।जवाफमा अधिवक्ता पौडेलले कोभिड महामारीका बेला भइरहेको मानवीय आपत् र जोखिमलाई सन्दर्भमा लिन आग्रह गरिन् । मानवीय नाताले त्यो बेला जसले जतिबेला जसलाई पनि सहयोग गर्नॅपर्ने अवस्था थियो, निज सन्देश शर्मा मियाँको चिनजानका मानिस भएको र उनले श्रीमती बिरामी हुनाले उपचारका लागि काठमाडौं लौजान पर्यो भनी गाडी मागेपछि कसरी नदिने श्रीमान् ? मानवीय नाताले मियाँले गाडी दिनुपरेको तर्क पौडेलले गर्दा न्यायाधीश न्यौपानेले त्यसलाई नोट गरे । अरू दुई अधिवक्ता ऋषि घिमिरे र रवीन्द्र भट्टराईले पनि मियाँ निर्दोष रहेको जिकिर गरे ।"
५२ वर्षदेखि आमैको चिया,"(रौतहट)पूर्वपश्चिम राजमार्गको यात्रामा निस्केका चियाका पारखीलाई तलतल लाग्न सक्छ । चन्द्रनिगाहपुर चोकभन्दा केही पश्चिम इलाका प्रहरी कार्यालयको आडैमा रोक्किनुस् । ८५ वर्षीया नरकुमारी गुरुङको चुलोमा भकभक उम्लिरहेको चियामा थप स्वाद भर्न तल्लीन भेटिन्छिन् । मधेशको गर्मी चढ्दो छ । एकैछिन बाहिर उभियो भने तरतरी पसिनाले भिजाइहाल्छ । देहाती शैलीमा काँधमा राखेको गम्छाले पनि पुछी नभ्याउने पसिना भए पनि आगन्तुकहरूलाई आमाको चियापसलमा बाफ उडिरहेको तातो चियाको स्वाद लिइरहेको भेट्न सकिन्छ । हपक्क तातोको पर्वाह नगरी दाउराको चुलोमा भकभकी चिया उमालिरहेकी भेटिन्छिन, नरकुमारी आमा । पसलमा आउने जोकोहीसँग उनी बस्नुस्, चिया खानुहुन्छ ? भनेर सोध्न भ्याइहाल्छिन् । अनि चिया खाइसकेकालाई आमाले सोध्न भुल्दिनन्, बाबु चिया कस्तो भयो होला ?खपडा र टायलले छाएको सानो टहरोमा छ नरकुमारीको चिया पसल । पसलको न कुनै होर्डिङबोर्ड छ न त नाम । तर मासिक ७ हजार भाडा तिर्नुपर्ने यो टहरोलाई आमाको चियापसल भनेर धेरैले चिन्छन् । २०२८ सालदेखि निरन्तर चिया बेचेर उनले यो नाम स्वाद पारखीहरूबाट पाएकी हुन् । आमाले पकाएको चियाको स्वाद चाख्न को आउँदैनन् ? स्थानीय नेता, पार्टी कार्यकर्ता, व्यापारी, किसान, गैरसरकारी संस्थाका कर्मचारीदेखि राजमार्ग हुँदै पूर्वपश्चिम यात्रामा हिँडेकाहरू पुगेका हुन्छन् । आमाको पसलमा दैनिक २५२६ लिटर दूधको चिया खपत हुन्छ । उनी दैनिक १५० देखि १७० कप चिया बिक्री गर्छिन् । बुढ्यौलीको उपल्लो बिन्दुमा पनि आमाको जाँगर देखेर सबै छक्क पर्छन् । नपरून् पनि किन आमा बिहान ४ बजे नै उठ्छिन् । चुलोमा दाउरा झोस्छिन् र केटली बसालिहाल्छिन् । आफ्नो हातले बनाएको चियाको स्वाद सम्झेर वर्षौंदेखि टाढाटाढाबाट आइपुग्ने ग्राहक देखेर आमाको बुढ्यौली कायामा जोस भरिन्छ । सारा जिन्दगी चियामै बित्यो । चियाका पारखीहरू बढेको देख्दा खुसी लाग्छ, उनी भन्छिन्, मेचीदेखि महाकालीसम्मका मान्छेले यहाँ चिया खाएका छन् । नरकुमारीको विगत थाहा पाउनेहरूले उनलाई हवल्दार्नी आमा भनेर बोलाउँछन् । भारतीय सेनामा जागिरे उनका श्रीमान्ले हवल्दारबाट अवकाश पाएका थिए । श्रीमान्को निधनको दुई दशक भइसक्दा पनि उनको जागिरे जीवनको परिचयले आमालाई पछ्याइरहेकै छ । २०४९ सालमा हवल्दार बा (कमानसिंह) बितेपछि विगतदेखि उनी एकल जीवन बिताइरहेकी छन् । नरकुमारी आमाले मधेशको धुप पचाउन थालेको ५२ वर्ष भयो । लमजुङको चिसो हावापानीमा जन्मेहुर्केकी उनी ३२ वर्षको उमेरमा चन्द्रनिगाहपुर आइपुगेकी थिइन् । मधेश झरेकै वर्ष उनले गौरचन्द्रनिगाहपुरस्थित मुख्य रोडमा चिया बेच्न थालेकी हुन् । सुरुमा उनले गौर रोडमा माइला दर्लामीको जग्गाको झुपडीमा मासिक ५० रुपैयाँ भाडा तिरेर चियापसल सुरु गरिन् । त्यसको एकाध वर्षपछि उनी अहिलेको ठाउँमा आइपुगिन् । आमालाई अझै सम्झना छ, त्यतिबेला प्रतिलिटर ५ रुपैयाँ पर्ने दूध किनेर २५ पैसा कप चिया बेचिन्थ्यो । दिनको २३२४ लिटर दूधको चिया पाक्थ्यो । चिया बेचेर आमाले कमाएको सबैभन्दा ठूलो सम्पत्ति भनेको विश्वास र तारिफ गर्ने ग्राहकहरूको माया हो । अहिले पनि भाडाको घरमा बस्दै आएकी उनी पसलनजिकै जोडेको १६ धुर जग्गामा घर बनाउने सोचमा छिन् । चिया बेचेरै दैनिक ५ देखि ७ हजार रुपैयाँ आम्दानी गर्दै आएकी उनले सुनाइन्, अब चिया बेचेर जम्मा भएको पैसाले घर बनाउँछु । वर्षौंदेखि आमाले पकाएको चिया खाएकाहरूले स्वादको त तारिफ मात्रै गर्दैनन्, वर्षौंदेखि उही र उस्तै शैलीको चिया पकाउने आमाको सीपलाई जादुकै रूपमा अर्थ्याउँछन् । कांग्रेस सांसद देवप्रसाद तिमल्सेना आमाको चिया पकाउने जाँगर र चियाको स्वादमा कत्ति कमी नआएको देखेर जिल पर्छन् । आमाको चिया पकाउने आफ्नै काइदा छ । त्यो हो, दूध धेरै बेरसम्म भकभकी पकाउने । पहिले पहिले गाउँबाट आउने दूध बाक्लो हुन्थ्यो, अनि उनी एक गिलास दूधमा ३४ कपसम्म चिया बनाउँथिन् । अहिले २ कप पनि बन्न मुस्किल हुन्छ, उनले भनिन्, अहिलेको दूध नै पातलो हुन्छ । त्यही पनि धेरैबेर पकाएर स्वादिष्ट बनाउँछु । चियाको स्वादमा कमी हुन नदिन आमाको चनाखो आँखा हरदम उम्लिरहेको दूधको कराहीमा हुन्छ । किनकि उनलाई छिटोछिटो दूध उमालेर त्यसको चिया बनाउनु छैन । बीचका केही वर्ष उनले ग्यासको चुलोमा चिया बनाएर बेच्न पनि खोजेकी थिइन् । तर धेरैले उनलाई दाउराको चुलोमा पकाएको जस्तो स्वाद आएन भनेपछि उनले ग्यास बाल्न छाडिन् । तीन छोरा र तीन छोरी हुर्केर आफ्नो जिन्दगीमा आफैं स्वाद भर्न सक्ने भइसके । कान्छी छोरी कलावतीले भने अझै पनि आमालाई चिया पसलमा सघाइरहेकी छन् । बिहानको पहिलो लट चिया आमा आफैंले पकाउँछिन् । त्यसपछि आमाको सरसफाइ र पूजापाठ सुरु हुन्छ । त्यतिबेला भने कलावती चिया पकाउन अघि सर्छिन् । आफ्नो काम सकेपछि फेरि आमा नै चियाको केट्ली समाउन आइहाल्छिन् । बिहान ४ बजेबाट सुरु हुने उनको सक्रियता राति १० बजे बल्ल सकिन्छ ।चन्द्रनिगाहपुर चोकमा चिया उमालेर आमाले यो बजारको भाउ उक्लेको मात्रै देखेकी छैनन्, यो बजारको उतारचढाव पनि देखेकी छन् । घर बढे, बस्ती घना भयो, सडक फराकिलो भयो । गाडी बढे, बजार विस्तार भयो । सँगै महँगी पनि उकालो लाग्यो । ५० रुपैयाँ भारी दाउरा किन्ने उनी अहिले एक ठेला दाउराको २४ सय तिर्छिन् । २ रुपैयाँ लिटर दूधको अहिले सय रुपैयाँ हाल्छिन् । अनि २५ पैसा कप बेच्ने चियाको नै मूल्य २५ रुपैयाँ पुगिसक्यो । १५ वर्षदेखि आमाको चिया पसलमा नियमित आइरहेका चन्द्रपुर४ का जगन्नाथ अधिकारी धेरै ठाउँका चिया चाखे पनि आमाले पकाएको जस्तो स्वाद अन्त कतै नभेटेको बताउँछन् । उनले सुनाए, धेरैबेरसम्म दूध उमालेपछि आउने कुराउनीको स्वाद भएको चिया मैले अन्त कतै भेटिनँ । नेपाली सेनाका पूर्वप्रधानसेनापति राजेन्द्र क्षत्री मकवानपुरस्थित बाहिनीमा जर्नेल हुँदा पूर्वको मातहत निरीक्षण गर्ने क्रममा जाँदा होस् वा फर्किंदा, आमाको चियापसलमा फर्केर थपीथपी चिया खान्थे । आमाको चियाको स्वाद पारखी धेरैलाई उनको पसलका यस्ता हाइप्रोफाइल चिया पारखीहरूको सम्झना छ । आमालाई केहीअघि साहित्य सञ्जाल रौतहटले सम्मान गर्यो । आमाले खुसीको भावमा सुनाइन्, मिठो चिया खुवायो भनेर सम्मान गरेको हो क्या ?"
रास्वपाको सैद्धान्तिक मस्यौदामा मतभेद,"के छ मस्यौदामा ?संविधानवाद, समाजवाद र संवैधानिक समाजवाद पार्टी विचारधाराप्रत्यक्ष निर्वाचित प्रधानमन्त्री, १५ सदस्यीय मन्त्रिपरिषद्१० वर्षसम्म राजनीतिक दलको सदस्य नभएको व्यक्ति राष्ट्रपतिराष्ट्रिय सभा ३५ सदस्यीय, प्रत्येक प्रदेशबाट ५ जना गैरदलीय व्यक्तिप्रदेश प्रमुख, प्रदेशसभा र प्रदेश मन्त्रालय खारेज, प्रदेशमा गभर्नर र प्रदेश परिषद्संवैधानिक परिषद् खारेज, राष्ट्रिय सभाको सिफारिसमा संवैधानिक नियुक्तिसंवैधानिक आयोगको संख्या ७, एउटा राष्ट्रिय सामाजिक न्याय आयोग"
कति भौंतारिने द्वन्द्वको घाउ लिएर ?,"द्वन्द्वको घाउ मुटुमा लिएर भौंतारिएको वर्षौं भयो । जसले त्यो पीडा भोगेन वा आफन्त गुमाएन उसलाई यो विषयमा चासो छैन । आफन्त गुमाउनेलाई यो घाउनले दुखाउनुसम्म दुखाएको छ । त्यसमा पनि सुरक्षाकर्मी परिवारको कथा बेग्लै छ । २०५२ फागुन १ देखि देशमा सशस्त्र द्वन्द्व सुरु भयो । द्वन्द्वमा तत्कालीन विद्रोहीले मूलतः सुरक्षा निकायका ब्यारेक, चौकी थानामा आक्रमण गरे । थुप्रै सुरक्षाकर्मी मारिए । राज्यले २०५८ मा आतंककारी तथा विध्वंसात्मक कार्य (नियन्त्रण तथा सजाय) अध्यादेश जारी गर्यो । ऐन बनाएरै सुरक्षाकर्मीलाई राज्यले हातहतियार बोकायो र माओवादीसँग भिड्न पठायो । लडाइँमा मृत्यु भए परिवारलाई राज्यले हेर्ने लालच देखायो । कर्तव्यपालक सुरक्षाकर्मी लडे । यसै सिलसिलामा १ हजार ५ सय २७ नेपाल प्रहरी, १ हजार १८ नेपाली सेना, ३ सय १८ सशस्त्र प्रहरी र २३ जना राष्ट्रिय अनुसन्धानमा कार्यरत सुरक्षाकर्मीले ज्यान गुमाए । करिब २ हजार ५ सय सुरक्षाकर्मी घाइते भए । त्यसपछि मात्र सशस्त्र युद्धले विश्राम पायो । सशस्त्र माओवादी र सात दलका बीच दिल्लीमा १२ बुँदे समझदारी भयो । सम्झौता भए तापनि राजनीतिक चलखेल र कुर्सीको हानाथापले पीडितले आजसम्म न्याय पाउन सकेका छैनन् । विस्तृत शान्ति सम्झौतामा सशस्त्र द्वन्द्वको क्रममा मानव अधिकारको गम्भीर उल्लंघन गर्ने तथा मानवताविरुद्धको अपराधमा संलग्न व्यक्तिहरूका बारेमा सत्य अन्वेषण गर्न र समाजमा मेलमिलापको वातावरण निर्माण गर्न आपसी सहमतिबाट उच्चस्तरीय आयोगको गठन गर्ने कुरा उल्लेख छ । यसै गरी नेपालको अन्तरिम संविधान, २०६३ को धारा ३३ मा सशस्त्र द्वन्द्वको क्रममा बेपत्ता पारिएका व्यक्तिहरूको सम्बन्धमा गठित छानबिन आयोगको प्रतिवेदनका आधारमा पीडित परिवारहरूको पहिचान तथा उनीहरूलाई राहत उपलब्ध गराउने कुरा उल्लेख थियो । उल्लिखित अवस्थामा हाल बेपत्ता पारिएका व्यक्तिहरूको छानबिन आयोगमा २ हजार १ सय ९७ उजुरीहरू दर्ता हुन आएको बुझिएको छ । उक्त आयोगले ५५ जिल्लामा उजुरी अनुसन्धान गरिरहँदा बेपत्ता पारिएको भनी परेका मध्ये १२ जना सकुशल आफ्नै घरमा भेटिएको, १ हजार ६ सय ८३ उजुरीहरूमा विस्तृत छानबिन भइसकेको र अन्य उजुरीहरूमा पनि कारबाही सुरु भइसकेको जनाएको छ । राष्ट्रिय मानव अधिकार आयोगमा परेका उजुरीहरूमध्ये ६ सय ४२ जनाको अवस्था हालसम्म पनि सार्वजनिक हुन सकेको छैन । अन्तर्राष्ट्रिय रेडक्रस संस्थाले १ हजार ३ सय ३३ जना व्यक्ति बेपत्ताको सूचीमा रहेको उल्लेख गरेको छ । सत्य निरूपण तथा मेलमिलाप आयोगमा पनि ६३ हजारभन्दा बढी उजुरीहरू दर्ता भएका सातवटै प्रदेशमा मुकाम खडा गरी अनुसन्धान कार्य प्रारम्भ गरेको बुझिएको छ । तर पनि पीडितहरूको परिपूरण र आर्थिक तथा सामाजिक पुनःस्थापनाले अझै गति लिन सकेको छैन, नेपाल सरकारले १ हजार ५ सय ३० जना बेपत्ता पारिएका व्यक्तिका हकदारलाई राहत उपलब्ध गराए तापनि लामो समयसम्म आफन्तहरूको अवस्थाको यथार्थ जानकारी पाउन नसक्दा बेपत्ता पारिएका परिवारले गम्भीर पीडा बेहोरिरहनुपरेको अवस्था छ । यस सम्बन्धमा मानवाधिकार आयोगले सरकारलाई गराएको ध्यानाकर्षण हालसम्म कार्यान्वयन हुन सकेको छैन । सशस्त्र द्वन्द्वको समयमा भएका मानवताविरुद्धका अपराधहरू र गम्भीर मानव अधिकार उल्लंघन तथा नियन्त्रणमा लिएर वा गैरन्यायिक तवरबाट गरिएका हत्याका घटनाहरूलाई सम्बोधन गर्नका लागि बेपत्ता पारिएका व्यक्तिको छानबिन, सत्य निरूपण तथा मेलमिलाप आयोग ऐन, २०७१ मा नै संशोधन हुनुपर्छ । सो अवस्था नहुँदासम्म विस्तृत शान्ति सम्झौताले निर्देश गरेबमोजिम द्वन्द्वपीडितहरूको न्याय तथा परिपूरण प्राप्तिको विषय जटिल बन्न सक्ने देखिन्छ । तर सरकारले हाल सालै तेस्रो संशोधन विधेयक सदनमा पेस गरेको छ । त्यो एकपक्षीय छ । विधेयकले द्वन्द्वका सबै पीडितलाई समेट्न सकेको छैन । प्रधानमन्त्री पुष्पकमल दाहालले आफू उन्मुक्ति पाउने गरी सुरक्षाकर्मीलाई पीडक बनाएर ल्याइएको यो विधेयक न्यायोचित छैन । प्रधानमन्त्री दाहाललाई प्रश्न प्रधानमन्त्रीज्यू खै तपाईंको समझदारी अनुसार कार्यान्वयन भएको ? सुरक्षाकर्मीहरू यो देशका अंग हुन् कि होइनन् ? पीडितले न्याय पाउनुपर्छ कि पर्दैन ? अम्बिका पोख्रेल कार्की, सर्लाही"
ध्यान पर्यटनको सम्भावना,"हेलम्बु गाउँपालिका१ डुपु पुग्नुभयो भने दर्जनौं ध्वजापताकाले सजिएका पहाडी ढुंगाबीच मानेछ्रर्योतेन गुम्बा र सुन्दर गुफा, लोभलाग्दा हिमाल, हिमालकै काखमा टलपलाइरहेका ताल अनि वरपर बौद्ध मन्त्र लेखिएका ठूला ढुंगाजस्ता मनमोहक दृश्य देखेपछि कसको मन नरमाउला ? हेलम्बुको पवित्र स्थान डुपु (करिब ४५ सय मिटर) बाट सेमिसिदाङसहित गाङछाम्बो, गौरीशंकर, दोर्जे लाक्पाजस्ता अनेक हिमशृंखला आँखैअघि देखिँदारहेछन् । यो पवित्र स्थान डुपु पर्यटकीय भन्दा ध्यानभूमिका रूपमा चर्चित रहेछ । हेलम्बु क्षेत्रको पुराना पदमार्गमध्ये पर्यटकीय गाउँका रूपमा परिचित मेलम्चीघ्याङ, तार्केघ्याङ, सेर्माथाङ हुँदै आमायांग्री, डुपुको पर्यटकीय पदमार्ग भएर लाङटाङ क्षेत्र पुग्ने पर्यटकका लागि यो क्षेत्र ध्यानको केन्द्र नै रहेछ । हेलम्बु गाउँपालिकाका अध्यक्ष निमाग्याल्जेन शेर्पाका अनुसार ह्योल्मो जातिको उद्गमस्थल मानिने हेलम्बुको तार्केघ्याङमा पद्मसम्भवले ध्यान गरेको पवित्र स्थानमा स्वदेशी र विदेशी पर्यटक आमायांग्री हुँदै डुपु ध्यान गर्नका लागि पुग्दा रहेछन् । शेर्पाका अनुसार ध्यान साधना गर्नेका लागि डुपु नपुगे सिद्धि अधुरो हुन्छ भन्ने एउटा मान्यता पनि बनिसकेको रहेछ । हाल सालै सगरमाथा आरोहीद्वय माया गुरुङ, कलाकार शैली बस्नेत र एक्सपोल हब नेपालकी सजना भडेल एकैसाथ हेलम्बुको डुपु पुगेपछि यहाँको सुन्दरताबाट मोहित भएछन् र हिमाल र ताल हेरेपछि, डुपु गुफामा ध्यानमा बसे । उनीहरू हेलम्बुको आमायांग्री हुँदै ध्यान गर्नकै लागि पाँच घण्टा पैदल हिँडेर केही दिनअघि नै डुपु आएका रहेछन् । अमेरिकामा स्टयान्डअप कमेडीमा जमेकी शैलीका अनुसार यदि धर्तीमा स्वर्ग कहीं छ भने त्यो यही हो । शैली बेलाबेलामा समय निकालेर ध्यान गर्नकै लागि डुपु आइरहँदिरहिछन् । डुपुको धार्मिक इतिहास बज्रयान सम्प्रदायका महान् गुरु तथा निङ्मा सम्प्रदायका प्रवर्तक गुरु रेन्पोछे (पद्मसम्भव) सँग सम्बन्धित रहेछ । आठौं शताब्दीका तिब्बती राजा ठ्रिसोङ देहुचेनको निम्तोमा उनी नेपाल हुँदै तिब्बत जाँदा काठमाडौं लगायत धेरै ठाउँमा ध्यान साधना गरेका थिए । त्यही क्रममा नेपालीमा पनि धेरै ठाउँमा ध्यान साधनाको विस्तार भएको थियो । ह्यल्मो संस्कृतिका अनुसन्धानकर्ता टासी दोङ्बाका अनुसार त्यही क्रममा गुरु पद्मसम्भवले विशेष ध्यान गरेको ठाउँ नै हो डुपु । उनका अनुसार उक्त क्षेत्रमा दसैं शताब्दीका भुटानका राजासहित १०८ बौद्ध भिक्षुले तीन वर्ष तीन महिना तीन दिन ध्यान गरेका र तीमध्ये धेरैले बुद्धत्व प्राप्त गरेका थिए भन्ने मान्यता रहेछ । हाम्रो नेपालमा यस्ता अनगिन्ती प्राकृतिक स्थानहरू छन् जसले संसारभरका मानिसहरूलाई ध्यानमा डुबाउन सक्षम छ । त्यसैले ध्यान पर्यटनको प्रवर्द्धन गरी मानसिक शान्ति र आध्यात्मिक उन्नतिका चाहने संसारभरिका ध्यान साधनाप्रेमीहरूलाई नेपालमा स्वागत गरौं । वीरेन्द्र सुवाल, ब्यासी, भक्तपुर"
उखरमाउलो गर्मी,"१५ डिग्री सेल्सियसको थ्रेसहोल्डएल निनो चरण सुरु हुने अनुमानसँगै यस वर्ष पृथ्वीको तापमान थप उच्च हुनेÙ दक्षिण अमेरिका, अफ्रिका र मध्यएसियाका केही भूभागमा साबिकभन्दा बढी वर्षात हुनेÙ तर मनसुनी एसिया, अस्ट्रेलिया लगायतका भूभागमा खडेरी पर्ने अडकल गरिएको छ । साथै, समुद्री सतहको तापमान एल निनो चरणभरिमा सरदर १ डिग्री सेल्सियसले बढ्ने आकलन छ । थप, यतिखेर रेकर्ड तोड्ने गरी बढिरहेको समुद्रको तापमान र एल निनोले थप बढाउन सक्ने समुद्री तापमानले ल्याउने असरबारे अझै निर्क्योल हुन सकेको छैन । तथापि त्यसको असर नकारात्मक हुने पक्का छ, किनभने पछिल्ला एल निनोहरूको विध्वंस ऐतिहासिक थियो ।भारतको मौसम निकायले यस वर्षको मनसुन सामान्य हुने बताए पनि नेपालमा सरदरभन्दा कम वर्षात हुने भविष्यवाणी छ । नेपालको भविष्यवाणी सत्य साबित हुन सक्छ किनभने मनसुन र एल निनोको सहसम्बन्ध पहिलेका एल निनो चरणहरूमा पनि देखिएको थियो । गत सात दशकमा १५ एल निनो चरण देखिएकामा ६ वटामा भारतमा सामान्य वा सामान्यभन्दा बेसी पानी परेको थियो । तर सन् २००९ को एल निनो चरणमा त्यहाँ वर्षातको मात्रामा ७८ प्रतिशतले गिरावट आएको थियो, जुन पछिल्ला एल निनो चरणहरूमा समेत निरन्तर रह्यो । जलवायुबारे पूर्वानुमान गर्ने विभिन्न मोडलले यस पटकको एल निनो चरण सशक्त हुने जनाएकाले यो वर्ष र आगामी वर्ष सुक्खा र गर्मी असामान्य रूपमा बढ्न सक्ने अनुमान गर्न सकिन्छ । त्यसो भएमा पृथ्वीमा औद्योगिक क्रान्तिपछि वृद्घि भएको ११ डिग्री सेल्सियसको तापक्रम झनै उचालिनेछ । विश्व मौसम संगठनले एक महिनाअघि जारी गरेको वक्तव्यले त्यसैको संकेत गर्छ । उक्त वक्तव्य अनुसार, सन् २०२३ देखि २०२७ बीच पृथ्वीको वार्षिक औसत तापक्रम वृद्धिले १५ डिग्री सेल्सियसको थ्रेसहोल्ड छुने सम्भावना ६० प्रतिशतले छ । उक्त वक्तव्यमा आगामी पाँच वर्ष पृथ्वीको इतिहासमै सबैभन्दा गर्मी कालखण्ड हुने सम्भावना ९८ प्रतिशतले रहेको जनाइएको छ । हुन त पृथ्वीको औसत तापक्रमले १५ डिग्री सेल्सियस थ्रेसहोल्डलाई छोए पनि त्यो स्थायी रूपमा नबस्ने र फेरि झर्ने अनुमान छ । जसरी ला निनाको अवधिले तापमान वृद्घिलाई अघिल्ला वर्षहरूमा थोरै कम गरेको थियो ।१५ डिग्री थ्रेसहोल्ड किन पनि महत्त्वपूर्ण छ भने, पृथ्वीको तापमान औद्योगिक क्रान्तिताकाको तुलनामा १५ डिग्री सेल्सियसमा सीमित राख्ने वा २ भन्दा बढ्न नदिने प्रतिबद्धता पेरिस जलवायु सम्झौतामा गरिएको थियो । तर विश्व मौसम संगठनको पछिल्लो भविष्यवाणी ठीक ठहरिएमा पहिलो पटक दुर्भाग्यवश पृथ्वीको तापमानले उक्त थ्रेसहोल्डलाई छुनेछ । हाल पृथ्वीमा कार्बन उत्सर्जन बढिरहेकाले तापमान वृद्घिमा तत्कालै ब्रेक लाग्ने सम्भावना देखिँदैन । यसरी निरन्तर तापमान वृद्घि भइराखेमा आगामी एल निनो चरणहरू थप विषम र खतरनाक बन्न सक्ने अध्ययनहरूले देखाएका छन् । पीएनएस जर्नलमा प्रकाशित एउटा लेख अनुसार, जलवायु परिवर्तनले एल निनो अवधिलाई थप चरम बनाउनेछ । त्यसै गरी, नेचर जर्नलमा प्रकाशित एउटा लेख अनुसार, जलवायु परिवर्तनसँगै आगामी समयमा पृथ्वीको हावापानी सामान्यभन्दा पनि दुई असामान्य परिस्थिति एल निनो र ला निनाबीचमै रुमलिरहनेछ । र, यी दुई असामान्य परिस्थितिहरू बारम्बार दोहोरिनेछन् र शक्तिशाली पनि हुँदै जानेछन् । यतिखेर देखिएका हावापानी सम्बन्धी नयाँ रेकर्डहरू, विश्वमा कार्बन उत्सर्जन घटाउनमा भइरहेको ढिलासुस्ती र उपलब्ध वैज्ञानिक तथ्यहरूले हामी जलवायु संकटको नयाँ भुमरीमा पसिसकेको संकेत गर्छन् । तर नेपालजस्तो विकासशील र कमजोर राष्ट्रसामु सीमित स्रोतसाधनले जलवायु संकटसँग जुध्ने र अनुकूलन हुनेबाहेक अन्य विकल्प कम छन् । तथापि विकसित देशहरूसँग जलवायुजन्य हानिनोक्सानीको तिरो भराउने, उत्सर्जन कटौतीमा दबाब दिने काम भने निरन्तर गरिराख्नुपर्छ । अहिले नै सुक्खाका कारण चुरेका पानीका मुहानहरू सुकेर बस्तीहरू सार्नुपरेको छ, गर्मीका कारण विद्यालयहरू बन्द गर्नुपरेको र जनजीविका प्रभावित बनेको छ । नेपालजस्तो हावापानीमै बढी आश्रित जीविका र अर्थतन्त्र भएको देशलाई जलवायु परिवर्तनले पार्ने असरबारे दोहोर्याइरहनुपरेन तर आगामी दिनमा उखरमाउलो गर्मी, लामो खडेरी र भारी वर्षातहरूले ल्याउने चुनौतीसँग जुध्ने हाम्रो तयारी भने फितलो देखिन्छ ।"
कांग्रेसमुक्त भारत कि भाजपामुक्त दक्षिण भारत !,"यति बेला देशविदेशमा मुद्दाहरू छिचिमिराझैं उडिरहेछन्, जताततै । राजनीतिक दलहरू जुरेली, रुप्पी, भँगेरा, काग र अन्य थुप्रै चराजस्तै आआफ्ना इलाकामा छिचिमिराको भोजमा मस्त छन् । अब रूसयुक्रेन युद्धमा आम मानिसको उस्तो उत्साह छैन । सुरुसुरुमा मानिसहरू मारेको खबरमा जुन संवेदना थियो, अब त्यो सामान्य आँकडामा परिणत भइसकेको छ । दया, माया, आक्रोश, डर सबैको एउटा निश्चित ग्यारेन्टी पिरियड हुँदो रहेछ । तर अब बिस्तारै साइड इफेक्ट हरू देखा परिरहेका छन् । रूससित पहिल्यैदेखि सीमाविवाद भएको जापान आफ्नो सुरक्षालाई लिएर चिन्तित देखिन्छ । केही समयअघि छापामा जापानले नाटो कार्यालय खोल्न बातचित सुरु गरेको विषयमा पढियो । जापानलाई केही भन्न नसके पनि युक्रेन नाटोको सदस्य भए रूसलाई खतरा हुने अनि त्यस्तो सम्भावना प्रबल देखिए तेस्रो विश्वयुद्ध धेर टाडो छैन भन्ने संकेत दिएर पुटिन पश्चिमी राष्ट्रलाई चेतावनी पठाइरहेका छन् । रूसबाट निर्यात गरिने पेट्रोलियम पदार्थमाथि युरोपियन युनियनले प्रतिबन्ध जारी गर्यो । रूससँगको पुरानो अनि ऐतिहासिक सम्बन्धलाई ध्यानमा राखेर भारतले उक्त प्रतिबन्धको वास्ता गरेन अनि तेल आयात जारी राख्यो । केही दिनअघिको कुरा, रूसले तेलको रकम भारतीय मुद्रामा लिन अस्वीकार गर्यो । कारण थियो भारतीय मुद्राको गिर्दो मूल्य । यता वर्तमान भाजपा सरकारका राष्ट्रिय प्रवक्ता सम्बित पात्रा भने राष्ट्रिय च्यानलहरूमा भारत ५ ट्रिलियन डलर इकोनोमी तिर अग्रसर भएको रट लगाइरहेका थिए ।सर्वोच्च न्यायालयमा अडानी मामिलाको सुनुवाइ हुन दुई दिनअघि अचानक राष्ट्रिय च्यानलहरूमा मरिससका वित्तमन्त्री देखा परे । हिन्डेनबर्ग रिपोर्टलाई खारेज गर्दै तिनले मरिससमा कुनै सेल कम्पनी हुँदै नभएको अनि त्यसैले उक्त रिपोर्ट फर्जी हो भन्ने घोषणा गरे । रिपोर्ट वास्तवमै फर्जी भएको भए माननीय वित्तमन्त्री यत्तिका दिन किन चुप लागेर बसे त ? त्यही रिपोर्टका कारण सेयर बजारमा जुन भुइँचालो गयो, त्यो जाने थिएन । अडानी विश्वको दोस्रो धनाढ्यदेखि उछिट्टिएर कता पुगे, त्यो हुने थिएन । रिपोर्ट छापिनासाथ स्वयं अडानी मरिसस किन गएनन्, छानबिन गरेर यथार्थ तथ्य संसार अघि ल्याउनलाई ? प्रश्न थुप्रै छन् । अझ सर्वोच्च न्यायालयमा सुनुवाइ हुनुभन्दा दुई दिनअघि स्वयं वित्तमन्त्री सञ्चारमाध्यम अघि आउनुले त्यसको अवश्यै पनि बेग्लै पृष्ठभूमि छ अनि कतै मरिससका वित्तमन्त्री अचानक मञ्चमा देखा पर्नुको उद्देश्य अडानीको सुनुवाइलाई खुकुलो पार्नु त होइन भन्ने शंकाको दिशातिर निश्चय नै इंगित गर्छ । शंका अझ गहिरो किन हुन्छ भने यति बेला भारतमा अमृतकाल चलिरहेको छ । हाल भारतमा आतंकवादको परिभाषामा व्यापक परिवर्तन आएको छ । सरकारसित आफ्नो अधिकार माग्नेहरू सबै आतंकवादीको परिभाषाभित्र अन्तर्भुक्त हुन थालेका छन् । लगभग दुइ वर्षअघि आफ्नो फसलको न्यूनतम मूल्य माग्ने किसानहरू आतंकवादी भए । त्यसपछि एनआरसीको विरोधमा धर्नाप्रदर्शन गर्ने आम मानिस आतंकवादी भए । अहिले त्यही पगरी गुथाइएको छ ती पहलवानहरूलाई जसले देशका निम्ति अन्तर्राष्ट्रिय स्तरमा पदकहरू जितेका थिए । भारतमा किसान आन्दोलन चलिरहेका बेला माननीय प्रधानमन्त्री मोदीले आन्दोलनरत किसानहरूलाई आन्दोलनजीवी को संज्ञा दिएका थिए । सत्तामा आउनुअघि कति चोटि स्वयं भाजपाले राम मन्दिर निर्माणका निम्ति देशभरि रथयात्रा गरेको थियो । त्यस समयको कांग्रेस सरकारले कहिल्यै भाजपालाई आन्दोलनजीवी भनेन । यहाँसम्म कि, बेरोजगारी अनि ग्यासको दाम बढ्दा मनमोहन सिंह, देशका प्रधानमन्त्रीलाई बाईं (चुरा) पठाउने अनि रित्तो सिलिन्डर लिएर धर्ना बस्ने भाजपा नेत्री स्मृति इरानीलाई पनि आन्दोलनजीवी भनेन । आफू प्रधानमन्त्री भएपछि मोदीले उटपट्याङ गरी हिँडे । डिजिटल क्यामेरा लिएर म्यान भर्सेस वाइल्ड का हिरोसित जंगलतिर क्यामेरा ताक्दै हिँडे । समुद्रको किनारतिर प्लास्टिकका बोतलहरू टिप्दै हिँडे । गुफामा ध्यानको मुद्रामा बसे तर आँखा खुला अनि पूर्ण रूपले क्यामेराकेन्द्रित । सोसियल मिडियामा यस्तो छवि देखेपछि कति व्यक्तिहरूले त्यसमुनि क्यामेराजीवी लेखे पनि विपक्षी राजनीतिक दलले कहिल्यै त्यस्तो टिप्पणी गरेन । दिनरात सञ्चारमाध्यमहरूमा छाइरहने प्रधानमन्त्रीले एउटा सभामा भने, मलाई कुनै माध्यमको आवश्यकता छैन । माध्यमकै आधारमा बाँचेको व्यक्तिले त्यसो भन्दा पनि देशले थप्पडी नै मारिरह्यो । यस्तो घटनाले मलाई हिन्दी सिनेमाको याद आयो । सिनेमामा हिरो चोरको भूमिकामा छ भने दर्शकहरू पुलिसलाई खलनायकका रूपमा हेर्छन् । चोरले पुलिस पिट्दा खुशी हुन्छन् । कतै देशको अवस्था त्यस्तै त भइरहेको छैन भन्ने चिन्ता प्रत्येक सचेत नागरिकलाई हुनुपर्ने हो । भारतमा उद्योगपतिहरूले न्युज च्यानलमा लगानी गर्न थालेपछि सञ्चारमाध्यमहरूले सरकारको साटो विपक्षीलाई प्रश्न गर्न सुरु गरे । कतैकतै सामाजिक सञ्जालहरूतिर केही सचेत व्यक्तिले जनतालाई खबरदारी गर्ने पोस्ट हाल्न सुरु गरेको त्यही समयदेखि हो । एनडीटीभीमा रहँदा रवीश कुमार भन्थे, मेरा आप लोगों से अनुरोध है कि टेलिभिजन मत देखिए । यह आपके बच्चों को दंगाई बना रही है । कुरा बुझ्नेहरूले फेसबुकमा लेख्न सुरु गरे, आप के घर में एक सरकारी एजेन्ट है वह है टेलिभिजन । मत देखिए ।आज भारतमा खबरका निम्ति रवीश कुमार, पुण्यप्रसून बाजपेयी, अरफा खानम र अभिसार शर्माहरूलाई युट्युबमा सुन्छन् अनि प्रोपगान्डा मन पराउनेहरू टीभी हेर्छन् । सरकार अनि उद्योगपतिहरूको षड्यन्त्रको अन्तिम सिकार एनडीटीभी भयो । नाम जोगाउन इनाम लत्याउने अन्तिम पत्रकार थिए रवीश ।सन् २०१४ अघि राजनीति बलिउडमा पसेको थिएन । अक्षय कुमार अनि प्रधानमन्त्री मोदी भारतमा त्यो प्रथा सुरु गर्ने कोलम्बस नै भए । ९ वर्ष प्रधानमन्त्री भएर पनि एउटै पत्रकार सम्मेलन नगर्ने मोदीले अक्षय कुमारलाई अन्तर्वार्ता दिए । आँप खाने तरिकाहरू बताए । त्यसपछि त किरण खेर र अनुपम खेरजस्ता कलाकारहरूको खेती नै सुरु भयो । द कश्मीर फाइल्स जस्तो सिनेमा बन्यो ।कश्मीरी पण्डितहरू कसरी कश्मीर छाडी भाग्न बाध्य भए अनि कस्तो प्रकारको अत्याचारको सिकार भए भन्ने विवरण फिल्ममार्फत देखाउने प्रयास कलाकार अनुपम खेर अनि तिनका साथी कलाकारहरूले दक्षतासित गरे । आम मानिसलाई प्रभावित गर्ने प्रत्येक दलको प्रयास हुन्छ । कश्मीरी पण्डितहरू पलायन हुँदा केन्द्रमा भाजपा सरकार थियो भन्ने कुरा आम मानिसको स्मरणमा रहने कुरै होइन । जसलाई त्यो थाहा थियो, तिनीहरूले आफ्नो कुरा जनतासमक्ष ल्याउने माध्यम नै पाएनन् किनकि माध्यम सरकारको हातमा बन्धकी थियो । भाजपाशासित राज्यहरूमा द कश्मीर फाइल्स लाई ट्याक्स फ्री घोषित गरियो । कोरोनाको समस्या चरममा हुँदा केन्द्र सरकारले देशलाई ताली र थाली बजाए कोरोना भाग्छ भन्ने सन्देश हो कि आदेश जारी गरेका बेला यी कलाकारहरू ताली र थालीको प्रथम पंक्तिमा थिए । असंख्य लास गंगा नदीमा बगेको देख्दा पनि देशले कोरोनाको उपचारका निम्ति आदिम युगको अन्धविश्वासलाई नै उपचारका रूपमा प्रयोग गर्यो । सञ्चारमाध्यमहरू भारतमा होइन तर पाकिस्तान र चीनमा कति मानिस मरे भन्ने प्रचारमै व्यस्त रहे । सरकारलाई त्यस समय देशको साटो देशबाहिर के भइरहेको छ भन्ने कुरा धेर महत्त्वको थियो । कर्नाटकमा चुनाव हुनुअघि फेरि अर्को ट्याक्स फ्री सिनेमा आयो द केरला स्टोरी । यस सिनेमाको सार थियो केरलामा हजारौंको संख्यामा हिन्दु महिलाहरू इस्लाम धर्म अपनाउँछन् अनि त्यसपछि इराक र सिरिया जस्ता देशहरूमा आईएसआईएस झैं कट्टर इस्लामिक आतंकीमा परिणत भएर काम गर्छन् । मुस्लिम सम्प्रादायविरुद्ध सुनियोजित षड्यन्त्रसिवाय यस्तो प्रोपगान्डाको कुनै आधार थिएन । उत्तर प्रदेशले सबैभन्दा पहिले यो फिल्म ट्याक्स फ्री घोषणा गर्यो । पश्चिम बंगालमा तृणमूल सरकारले यस फिल्ममाथि प्रतिबन्ध लगायो । सर्वोच्च न्यायालयमा पनि यस फिल्ममाथि प्रतिबन्ध लगाउने मुद्दा दायर भएको थियो । भारतका वरिष्ठ वकिल एवं लोकसभा सांसद कपिल सिब्बलले यसलाई घटिया स्तरको, विद्वेष अनि घृणा फैलाउने प्रोपगान्डा बताएका थिए तर सर्वोच्च न्यायालयले मुद्दा उच्च न्यायालयमार्फत गरिनुपर्ने सुझाव दियो ।अटलबिहारी बाजपेयी प्रधानमन्त्री हुँदा वित्तमन्त्री रहेका यशवन्त सिन्हाले भने, देशमा थुप्रै नयाँ कुराहरू दुर्भाग्यवश देख्न पाइरहेका छौं । २०१४ पछि पहिला त गोदी मिडियाको मार लोकतन्त्रले झेल्नुपर्यो । अहिले गोदी फिल्म पनि सुरु भएको छ । द केरला स्टोरी अनि द कश्मीर फाइल्स त्यसैका नमुना हुन् । यसबीच गुजरातमा ४०,००० किशोरी हराएको खबर छापामा आयो । अनि देशका सामु प्रश्नहरूको रास लाग्न थाल्यो यी लापता किशोरीहरूबारे कहिले बन्छ गुजरात फाइल्स ? गोधरा काण्ड हुँदा हजारौं यात्री ट्रेनभित्रै जलाइए । गोधरा फाइल्स किन बन्दैन ? जन्तरमन्तरमा हाल देशका पहलवानहरू धर्नामा छन् । त्यहाँ उनीहरूका लागि शुभचिन्तकहरूले म्याट्रेस पुर्याएको थाहा पाउने सरकारले पुलवामामा पुगेको २०० किलो आरडीएक्सबारे कसरी थाहा पाएन ? पुलवामा फाइल्स खोइ ? भारतीय कुस्ती फेडरेसनका अध्यक्ष तथा सांसद बृजभूषण सिंहले महिला पहलवानहरूको यौन शोषण गरेको प्रमाण हुँदाहुँदै पनि पुलिसले प्राथमिकीसम्म दर्ता गर्न मान्दैन अनि प्राथमिकी गर्ने आदेश सर्वोच्च न्यायालयले दिनुपर्छ तर दिल्लीका शिक्षामन्त्री मनीष सिसोदियालाई बिनाप्रमाण पुलिसले पक्राउ गर्छ अनि दुई महिनाभन्दा अधिक समयदेखि तिनी जेलमा छन् । कहिले बन्छ त्यसको फाइल ? कुलदीप सेंघर, चिन्मयानन्द र आशारामहरूमाथि फाइल किन बन्दैनन् ?यस्ता प्रश्नहरू सामाजिक सञ्जालमा उठिरहेका बेला देशका राष्ट्रिय च्यानलहरू पाकिस्तानका पूर्वप्रधानमन्त्री इमरान खानको गिरफ्तारीको खबर प्रसारण गर्नमा व्यस्त रहे । ठीक त्यही परिप्रेक्ष्यमा भर्खरै ब्रसेल्समा फ्रिडम अफ प्रेस डे मा पुरस्कृत भारतीय पत्रकार रवीश कुमारले अन्तर्राष्ट्रिय मञ्चमा त्यही कुराको उठान गर्दै भने, आज भारतको अवस्था प्रेसको स्वाधीनताको सन्दर्भमा कस्तो छ भने, त्यहाँ फसलको न्यूनतम मूल्यको दाबी गर्ने किसानलाई सरकारले आतंकवादी घोषणा गर्ने गर्छ अनि सरकारसित प्रश्न गर्ने प्रत्येकलाई देशद्रोही ।वर्षौंअघि कलकत्ता आएका बेला अटलबिहारी बाजपेयीले एउटा गीत गाउन लाएका थिए जालना खुले देना, बातास लागुक काने । तर आज तिनको दल सरकारमा भए पनि अनि तिनलाई आफ्नो पथप्रदर्शकका रूपमा घोषणा गरे पनि यथार्थमा तिनीहरू सबै खिड्की बन्द गरेर एउटै मात्र खुला राख्ने प्रयासमा देखिन्छन् जहाँबाट केवल गेरु रङ देखियोस् । दिल्लीको चुनावअघि गृहमन्त्री अमित शाहले चुनाव प्रचारमा भनेका थिए, ईभीएम का बटन जोर से दबाना ताकि करेन्ट शाहीन बाग तक लगे । शाहीन बागमा त्यस समय मुस्लिम महिलाहरू एनआरसी (नेसनल रजिस्टर फर सिटिजन्स) अनि सीएए (सिटिजनसिप एमेन्डमेन्ट एक्ट) विरुद्ध धर्नामा बसेका थिए । पूरै बल प्रयोग गरेर केन्द्र सरकारले प्रचार गरेको भए पनि मतदाताहरूले भाजपालाई पूर्ण रूपले नकारिदिए । विश्वगुरु हुने गणतान्त्रिक गुण देशको नागरिकमा पर्याप्त मात्रामा भएको प्रमाण दिए । पश्चिम बंगालको विधानसभा चुनावमा पनि केन्द्र सरकार मात्र होइन तर विभिन्न राज्यका मुख्यमन्त्रीहरू भएर ममता बनर्जीलाई पदच्युत गर्ने सानो जमर्को गरेका होइनन्, तर उनीहरूको केही चलेन । विश्वगुरुको अर्को दृष्टान्त ! भर्खरै कर्नाटकमा भएको चुनावमा पनि प्रधानमन्त्री मोदीले नाटकीय अन्दाजमा मतदाताहरूलाई भनेका थिए, जब बटन दबाना तो जय बजरंगबली बोलना ।कांग्रेसमुक्त भारतको एजेन्डा लिएर काम गरिरहेको भाजपाले दलको रणनीति अन्तर्गत राहुल गान्धीमाथि मानहानिको मुद्दा दर्ता गराएर तिनको सांसद पद खारेज गरिछाड्यो । राहुलले आफ्नो सांसदको घर खाली गर्नुपर्यो । त्यसपछि देश जोड्ने यात्रामा निस्केका राहुलले अपार जनसमर्थन पाए । नफरत के व्यापारियों के बीच मैं मोहब्बत की दुकान खोल रहा हूँ । पदयात्राको समय अन्तर्वार्ता लिने पत्रकारहरूलाई राहुलले भन्दै हिँडे । कर्नाटकमा भाजपाको पराजयपछि सामाजिक सञ्जालमा जताततै देखियो, देशमा जहाँजहाँ चुनाव हुन्छ, अब हामी सबै मिलेर त्यहाँत्यहाँ मोहब्बतको दोकान खोल्नुपर्छ ।बजरंगबली त अझ संकटमोचक हुन् । को ठीक अनि को बेठीक भन्ने कुरा तिनलाई मान्छे जाबोले बताइदिनुपर्ने दरकार कहिले पो पर्थ्यो र ? त्यसमाथि प्रधानमन्त्री मोदीले पवनपुत्रको तुलना बजरंग दलसित गरेको अञ्जनीपुत्रलाई पक्कै पनि मन परेको थिएन । त्यो कुरा चुनावको परिणामले प्रमाण गरिदियो । हुन पनि बजरंग दल कुनै सामाजिक क्रियाकलापमा लिप्त भएको खबर पढ्न या देख्न पाइँदैन, लभ जेहाद अनि गौरक्षकका रूपमा उपद्रवमै लिप्त देखिन्छ । आफू गाई पाल्दैनन् तर गौमाताको रक्षाका नाममा लठ्ठी लिएर टार्गेट खोजी हिँडेकै धेर भेटिन्छन् । व्यंग्यकार परसाईले लेखेका छन्, देशमा गाईको भन्दा धेरै दूध त भैंसीकै खाइन्छ । दूध भैंसीको खाएपछि आरती चैं सधैं किन गाईकै गाउनुपर्ने ? गाईलाई आमा भन, मेरो कुनै आपत्ति छैन तर भैंसीलाई छ्यामासम्म त भन !भाजपाको ९ वर्षे शासनकालमा यो एउटा महत्त्वपूर्ण घटना थियो कर्नाटकका मानिसहरूले जनसभा होइन, आधारभूत आवश्यकताका आधारमा भोट हाले । सरकार भनेको जनताको हातको कठपुतली हो भन्ने प्रमाणित गर्न भोट हाले । तमासा कोहीकोही बेला राम्रो लागे पनि जीवनलाई नै तमासा बनाउने राजनीति देशको स्वास्थ्यका निम्ति राम्रो होइन भन्ने प्रमाणित गर्न भोट हाले । सुशासनको आश्वासन दिएर जनताको जीवन नै अस्तव्यस्त बनाउनेहरूलाई पाठ सिकाउन भोट हाले । देशलाई विश्वगुरु बनाउने क्षमता नेताको हातमा होइन, जनतासित मात्र हुन्छ भन्ने सत्य स्थापित गर्न भोट हाले । कांग्रेसमुक्त भारतको नारा दिने भाजपालाई दक्षिण भारतले भाजपामुक्त दक्षिण भारतमा परिणत गरिदियो । भारतको कालेबुङ निवासी छेत्री पश्चिम बंगाल राज्यका पूर्वविधायक हुन् ।"
जनशक्ति प्राथमिकतामा नपर्ने विकासनिर्माण,"काठमाडौंस्थित टेकुको शुक्रराज सरुवा रोग अस्पतालको हालको भवन भएकै ठाउँमा ३०० शय्याको भव्य छतले भवन बन्दै छ । त्यसमा हामी करदाताको ३ अर्ब ८६ लाख रुपैयाँ खर्च हुने भनिएको छ । यो ठूलो अस्पताल आवश्यक परेरै बनाइन लागेको हुनुपर्छ । तर, यो अस्पताल बनाउन निर्णय गर्ने पदाधिकारीलाई केही प्रश्न गर्नैपर्ने भएको छ । अहिले अनुमान गरिएको तीन वर्षपछि यो आलिसान भवन त ठडिएला, तर उपचारमा नभई नहुने जनशक्ति उत्पादन गर्ने योजना कहिले बन्छ ? विशेषज्ञ चिकित्सक, सरुवा रोग विशेषज्ञ, नर्स कति जना चाहिन्छन् नयाँ अस्पतालका लागि मात्र ? ती विशेषज्ञ चिकित्सक तयार हुन कम्तीमा आठ वर्ष लाग्छ । आठ वर्षपछि तयार हुने जनशक्तिको योजना पहिले बनाउने कि तीन वर्षपछि तयार हुने अस्पताल भवनको ? यो प्रश्नको उत्तर सहजै छ आठ वर्षपछिको जनशक्ति उत्पादन पहिले । तर हाम्रो नेपालमा तीन वर्ष लाग्ने योजना पहिले सुरु हुन्छ तर अर्को आठ वर्षपछिको योजनाबारे सोद्धा कसैले जवाफ दिँदैन । आफ्नै खर्चमा पढेका विशेषज्ञहरूलाई अति न्यून तलब सुविधा दिने सरकारी सेवाले तान्दैन । लोक सेवाको विज्ञापनमा मागेजति आवेदन पनि पर्दैनन् । सरकारी अस्पतालमा ती विशेषज्ञको सेवासुविधा कसैको एजेन्डामा पर्दैन । यस लेखमा ती मान्छेभन्दा भवन किन प्यारो हुन्छ भन्नेबारे चिरफार गर्ने प्रयास गरेको छु । सरकारी कार्यालयका, खास गरी खरिद विभागका कर्मचारी, मन्त्री वा राजनीतिक दलहरूका मान्छेलाई वर्षौं घुँडा धसेर पढ्ने डाक्टर र विशेषज्ञ चिकित्सकभन्दा सिमेन्ट, इँटा, रडले बन्ने भवन प्यारा लाग्छन् । कारण हो भवनको ठेक्का दिँदा पाइने मोटो कमिसन । काम हुँदै जाँदा रनिङ बिलमा फेरि निरन्तर शुभलाभ आइरहन्छ । भुक्तानी दिने कर्मचारीदेखि नेतासम्मलाई त्यसको भाग नछुट्याए बिल पास नगरेर हलो अड्काएका कथाहरू सार्वजनिक खरिदबारे समाचार लेख्ने क्रममा मैले आफैंले सुनेको छु । विशेषज्ञ चिकित्सकले कमिसन बुझाउन सक्दैनन्, ठेकेदारले जसरी । उल्टो मध्यम आय भएका परिवारले त सम्पत्तिको ठूलै हिस्सा बेचेर मात्र पढेका हुन्छन् डाक्टरी । टेकु अस्पतालको यो भवन बनाउँदा हुने फाइदाबारे अर्थशास्त्रीले मिठासपूर्वक बेलीविस्तार लगाउँछन् बजारमा सिमेन्ट, डन्डी, इँटाको माग बढ्छÙ अर्थतन्त्र चलायमान हुन्छÙ ती सामग्री उत्पादनबाट रोजगारीको सृजना हुन्छ अनि भवन बनाउने काममा पनि रोजगारी मिल्छ । तर कुरा उनीहरूले भनेजस्तो पनि भेटिँदैन । काठमाडौंजस्तो सहरका निर्माणक्षेत्रमा धेरैजसो भारतीय छन् । आर्थिक वृद्धिदरको अंकमा आधारित विकासलाई छाडेर रोजगारी सृजनालाई विकासको मानक नबनाएसम्म हुने यस्तै हो । पेसा नै विशेषज्ञ चिकित्सकको बनाउँछु भनेर पढेको मान्छे तयार भएर आए पनि करारमा नियुक्ति दिने गरेको सुनिन्छ । भएकै दरबन्दीमा पनि लोकसेवा खोलिएको छैन, वर्षौंसम्म । ठूला र आकर्षक भवनभित्रका निजी अस्पताल देख्नलाई मात्र ठूला हुन्Ù त्यहाँ पेसागत स्वतन्त्रता नहुने मात्र होइन, शोषणमा परेका छन् चिकित्सकहरू नै । सरकारी र निजी सबैतिरबाट लखेटिएका विशेषज्ञ यसरी खेदिन्छन् अनि बिदेसिन्छन् । त्यस्तो विशेषज्ञ जनशक्तिलाई आर्थिक वृद्धिदरको मात्रै गणना गर्ने हाम्रो अर्थशास्त्रको आँखाले देख्दैन । त्यही भएर त्यो जनशक्तिबारे अर्थशास्त्रीले बोलेको प्रायः सुनिएको छैन । हाम्रो देशको पंगु अर्थशास्त्रले मान्छे देख्दैन, जसरी सरकारी कर्मचारी र नेताले मान्छेलाई मान्छे देख्दैनन् । देखिहाले भने भोटर मात्रै । मान्छे नै पाखा लगाइएको छ गणतन्त्रमा । आर्थिक वृद्धिदरले स्वास्थ्य सेवा नपाउने बिरामीको कथा गणना गर्दैन । भएकै सार्वजनिक भवनहरू मर्मतसम्भार हुन नसकेर लथालिंग छन् । तर नयाँ भवन बनाइहाल्ने यो निर्णय आफ्नै पालामा कार्यान्वयन गर्ने र आजै गर्ने भन्नेमा भित्रभित्रै बुझिनसक्नुको हतारो छ । कारण हो त्यही कमिसन । सर्वोच्च अदालतको नयाँ भवन बनाउँदाको गुलियोमा प्रधान न्यायाधीश भुलेको समाचार त पढ्नुपर्यो, अरूको के कुरा ! यो कथा विशेषज्ञ चिकित्सकको मात्रै होइन । देशैभरि हरेक स्थानीय तहमा ५ देखि १५ शय्यासम्मका अस्पताल बनाउने योजना २०७७ मा सुरु भयो । केही वर्षभित्रै ५८ अर्ब खर्च गर्ने योजनाको धुमधाम शिलान्यास भयो तर त्यसका लागि त्यहाँ नभई नहुने एमबीबीएस जनशक्ति कति चाहिन्छ, कोही बोल्दैन । २०४६ सालयता जनसंख्या ९० लाखभन्दा बढी थपिएको छ, तर अहिले पनि चिकित्सकको दरबन्दी चाहिँ ३० वर्षअघिकै छ । भएकै दरबन्दीहरू पनि रित्तै छन् । अब कुरा गरौं विद्यालय भवनका । २०७२ सालको भूकम्पले करिब ८ हजार विद्यालय भवनहरू कामै नलाग्ने गरी भत्किए । विदेशीसँग थोरै दान र धेरै ऋण लिएर ती विद्यालयका लगभग सबैजसो भवन ठड्याइए । भवन आकर्षक बनेका छन् । कतैकतै त सिंहदरबारजस्तै भव्य अनि सुविधासम्पन्न । सबैभन्दा बढी प्रभाव परेका १४ जिल्ला र थप भूकम्पको आंशिक प्रभाव परेका अरू जिल्लामा पनि विद्यालय भवनहरू बनाइए । तर ती जुनसुकै जिल्लाका मावि वा आधारभूत विद्यालयमा कक्षा अनुसार पढाउने दरबन्दीका विज्ञान र गणित शिक्षक विरलै भेट्टाइन्छन् । किनभने ती विद्यालयमा त्यस्ता शिक्षकको दरबन्दी नै छैन । भए पनि पद रिक्त छ । त्यहाँ संविधानमा लेखिएको निःशुल्क विद्यालय शिक्षा मौलिक हकमा पाइँदैन । करदाताले तिरेको करबाट तिनकै छोराछोरीले पढ्न पाउँदैनन् । त्यस्ता सुविधासम्पन्न भवनमा राम्रो पढाइ हुन्छ भनेर अपवादबाहेक भर पर्ने अवस्था छैन । खर्च गर्न सक्नेहरू भूकम्पपछि निजी शिक्षा र अवसर खोज्दै सहर पसेका छन् । ती भवनहरूमा अहिले विद्यार्थी संख्या घट्दो छ । विकासले जनताको माग र चाहनालाई पक्रिन सकेको छैन । त्यहाँबाट बसाइँसराइ गर्न नचाहेका वा नसकेकाहरूका लागि विद्यालयले निजी स्रोतको शिक्षक राख्छ र विद्यार्थीलाई शुल्क तिराउँछ । सोझै वा घुमाएर त्यस्ता शिक्षकको तलब अभिभावकले तिरिरहेका हुन्छन् ।अनि ती निजी स्रोतका शिक्षकमध्ये धेरैजसोले नातावाद र राजनीतिक पहुँचका आधारमा नियुक्ति पाएका हुन्छन् । अलि योग्य त सहर पसिहाल्छन् । त्यति ठूलो भवन बनाउँदा राम्रो पढाउने शिक्षक चाहिन्छ, गणित शिक्षक चाहिन्छ, विज्ञान शिक्षक चाहिन्छ भनेर प्रशासक र मन्त्री, नेताले कसैले कहिल्यै कुरा गर्दैनन् । संसद्मा विद्यालयमा दरबन्दी थप्न पर्यो भनेर सुनिएको पनि छैन । यसै वर्ष १,५४७ शिक्षकको भर्ती खोल्दा १,१८२ अर्थात् ७५ प्रतिशत मात्रै उत्तीर्ण भएका थिए । त्यसमा पनि वरिष्ठ पत्रकार राजेन्द्र दाहालले पोखरामा गत पुसमा आयोजित एउटा कार्यक्रममा पेस गरेको प्रसंग त झन् रोचक छ । तीमध्ये ८ जना त शिक्षक सेवा आयोगले नियुक्ति प्रक्रिया गर्दागर्दै नियुक्ति लिनै गएनन् । किन ? उनीहरू कता गए त ? खरिदार पद तथा तलबका हिसाबले तीन तह तलको पदको जागिर खान गएछन् उनीहरू । मासिक ४३,६८९ रुपैयाँको जागिर छाडेर लगभग ३२,९०२ रुपैयाँको जागिर । अर्थात्, माविको शिक्षकभन्दा खरिदारको पद किन यति आकर्षक ? किनभने, तिनै खरिदार हुन् भोलि निजामती सेवाको उपल्लो पदमा पुग्नेहरू । तिनै उपल्लो तहमा पुगेकाहरूले निर्णय गर्ने हुन्, विद्यालय वा अस्पताल भवनको निर्माणबारे । स्रोतको डाडुपन्यु उनीहरूकै हातमा हुन्छ । अनि माविका शिक्षक र विशेषज्ञ डाक्टरको सरुवाबढुवाको हिसाबकिताब राख्ने पनि तिनै हुन् । दुवैको सरुवाको टिप्पणी उठाउने हैसियतमा हुन्छन् उनीहरू । अनि समाजले तिनै खरिदार लाई महान् मान्छ न कि माध्यमिक तहको शिक्षकलाई । जन्मदर्ता र मृत्युदर्ता गर्न हरेक वडा कार्यालयमा सरकारले लोकसेवा पास गरेको खरिदार खटाएको छ । तर सोही वडाको विद्यालयमा गएर खोज्नुस्, अक्सर सरकारले प्राथमिक शिक्षकको दरबन्दी नै दिएको छैन । भएकै दरबन्दीहरू पनि पहुँचको भरमा सहरतिर सारिएका छन् । दरबन्दी भए पनि नियुक्ति हुँदैन । पहुँच नभएका परिवारका बालबालिकाले पढ्ने स्कूल न हुन् यी ! सरकारी पद्धति बसाउने ठाउँमा बसेकाहरूले जन्मदर्ता गर्ने कर्मचारी अनिवार्य राखेका छन्, तर शिक्षकचाहिँ नभए पनि चलिहाल्छ भन्ने सोचले जरा गाडेको छ । नेपाल सरकारलाई मात्र होइन, नेपालको समग्र विकासमा सघाउन लगानी गर्ने, विज्ञहरूको समूहलाई परिचालन गर्ने, अध्ययनअनुसन्धान गराउने दाताहरूलाई पनि बालबालिका र शिक्षकभन्दा भवन नै प्यारो लाग्छ । विद्यालय भवन बनाउन ठूलो धनराशिको ऋण स्वीकृति गर्न पाइन्छ । भूकम्प प्रभावित जिल्लामा विदेशी ऋण लिएर भव्य विद्यालय बनाउन थालियो । भूकम्पमा भत्केका भवन पुनर्निर्माण आवश्यक थियो । तर त्यही अनुपातमा भवन बनाउने ऋण परिचालन सुरु भयो, देशैभरि । एसियाली विकास बैंक, विश्व बैंक लगायत पछिल्लो समय यस्तै परियोजनामा ऋण भिडाउन कम्मर कसेर लागेका छन् । २०७४ सालयता ४२२ विद्यालयलाई नमुना बनाउने नाउँमा १२ अर्ब रुपैयाँ ऋण (धेरै ऋण, नगन्य अनुदान) खर्च भइसकेको छ । ९० प्रतिशतभन्दा बढी रकम भवन बनाउनमै खर्च भएको हो । भवन निर्माण विद्यालय व्यवस्थापन समितिलाई पनि औधी गुलियो लाग्छ । विद्यालय भवन बनाउन बजेट पार्न पहल गर्ने नेताहरूलाई पनि प्रत्यक्ष वा अप्रत्यक्ष रूपमा लाभ भइहाल्छ ।ऋण लिने प्रक्रियामा सहभागी सबैले ऋणको महिमा गाउँछन् । प्रतिपक्षी पनि यसका मतियार हुन् । यो ऋणले समस्या निम्तिने कुरा गर्यो भने सुन्न पनि तयार हुन्नन् । अनि अर्थमन्त्रीहरूले पनि त्यस्तो ऋण पाउनु वा ल्याउनुलाई प्रगति विवरणहरूमा सुनौला अक्षरमा लेख्छन्, भलै उनीहरूले त्यसलाई ऋण नभनेर वैदेशिक सहायता मात्रै भनेर झुक्याउँछन् । नेपालले लिएको विदेशी ऋण गत दस वर्षमै दोब्बर भएको छ । विकासको खास माने राख्ने काममा नभई छिटछिटो खर्च गर्न सकिने परियोजनामा ऋण बगिरहेको छ । आज लिएको वैदेशिक ऋण २५ देखि ३५ वर्षसम्म तिरिरहनुपर्छ । अहिले स्कुलमा पढ्दै गरेको पुस्ताले समेत तिर्नुपर्छ भन्ने कुरा थोरैले हेक्का राखेका छन् । तर यो पुस्ताको पढाइ सुधार्न राम्रो शिक्षक भर्ती गर्न, आवश्यक शैक्षिक सामग्री जुटाउन अनि शिक्षकलाई राम्ररी पढाउने वातावरण बनाउनमा ध्यान गएकै छैन । उता हाल दरबन्दीकै शिक्षकको सीप विकास कार्यक्रम पनि लगभग छैन भन्दा हुन्छ । २०५७५८ सालयता शिक्षक दरबन्दी थपिएको छैन । सरकारी प्रतिवेदनले नै विद्यालय तहमा मात्रै ६०,००० शिक्षक थप गर्न सुझाव दिएको थियो चार वर्षअघि, तर आजसम्म कुनै निर्णय भएको छैन । नयाँ शिक्षकको दरबन्दी सृजना गरेर हरेक करदाताका छोराछोरीलाई राम्रो पढाउने शिक्षक नियुक्ति गर्ने योजना बनाउन खोजिएको छैन । कारण हो त्यसरी नियुक्ति हुने शिक्षकले पनि निर्णयकर्ता वा नेतालाई कमिसन नबुझाउनु । मैले विभिन्न जिल्लाका आधा दर्जन नमुना विद्यालयका शिक्षकसँग कुरा गर्दा थाहा पाएँ नमुना विद्यालय भनेको भवन बनाउने बहाना मात्रै हो । मैले कुरा गरेका सबै विद्यालयमा खर्चमा पारदर्शिता छैन । नमुना विद्यालयको नाउँमा लिइएको ऋणको गुलियोमा सबै भुलेका छन् । महलजस्तो विद्यालय भवन भएपछि सबै थोक हुन्छ भन्ने गलत सोच पाल्नु अर्को दुर्भाग्य बन्दै आएको छ । अनि देशैभरि सभाहलदेखि भ्युटावरसम्म बनाउने क्रम त्यसै चलेको होइन । जनताको कर उडाउनमा सरम नभएकै कारण नेपालको विकासको यो दुरवस्था भएको हो । जसरी विकासनिर्माण गर्दा वातावरणीय मुद्दाको सम्बोधन हुनुपर्छ, त्यसरी नै मान्छेलाई प्राथमिकतामा राखेर काम गर्न ढिलो भइसकेको छ ।"
'ओ हो नि मा गरिमा र प्रभात,"काठमाडौं (कास) गायक आशिष अविरल र गायिका सुशीला पाठकको स्वरमा रहेको गीत ओ हो नि को भिडियो सार्वजनिक भएको छ । गीतमा शिव हमालको शब्द र संगीत, आशिष अविरलको सहायक संगीत र आशिषकै मिक्सिङ, मास्टरिङ छ ।भिडियोमा प्रभात ठकुरी, गरिमा शर्मा, सुमिन गुरुङ र प्रतीक गौतम फिचर्ड छन् । भिडियोमा सन्जु मगरको कोरियोग्राफी, सुप्रिम पराजुलीको कलर, विकास प्रसाईंको सम्पादन, उत्सव दाहालको छायांकन र विकास प्रसाईंको निर्देशन छ । गीतको भिडियो आशिष अविरलको युट्युब च्यानलबाट सार्वजनिक गरिएको हो ।"
करणले ल्याए सिमाना,काठमाडौं (कास) द भ्वाइस अफ नेपाल सिजन ४ का विजेता करण राईले सिमाना बोलको नयाँ गीत सार्वजनिक गरेका छन् । गीतको शब्द लीला सेलिङ माबोको शब्दमा रहेको गीतमा देवेश राईले संगीत भरेका छन् । गीतको भिडियोमा भ्वाइस अफ नेपाल बाट चर्चामा आएकी गायिका नीतु पुनको अभिनय छ । नीतु र करणको स्टेज जोडीलाई गायन प्रतियोगिताको मञ्चमा निकै रुचाइएको थियो । शान थापाको निर्देशन र बुद्ध थापाको छायांकनमा गीतको भिडियो तयार भएको छ । सुप्रिम पराजुलीले सम्पादन गरेको गीतको भिडियोमा प्रेम र बिछोडको कथा समेटिएको छ ।
बेलायतका राजाद्वारा म्याग्नाकार्टामा हस्ताक्षर,"सन् १२१५ मा आजकै दिन बेलायतका राजा जोनले म्याग्नाकार्टामा हस्ताक्षर गरेका थिए । स्वतन्त्रताको महान् चार्टरका रूपमा समेत चिनिने म्याग्नाकार्टा बेलायतमा राजा र उनको सरकार कानुनभन्दा माथि नरहेको उल्लेख गरिएको पहिलो दस्ताबेज हो । राजा जोनको पोपसितको विवाद, युद्धपछि फ्रेन्च भूभागमा रहेको स्वामित्व गुमाएको अवस्था तथा निरंकुशताका कारण बेलायतका ब्यारोन, पादरी तथा सर्वसाधारण असन्तुष्ट थिए । जसका कारण राजा जोनले ब्यारोनहरूमाथि दुर्व्यवहार गर्नुका साथै विभिन्न कर लगाए ।गुमेको फ्रेन्च भूभाग पुनः प्राप्त गर्न युद्ध गर्ने राजाको निर्णयको ब्यारोनहरूले विरोध गरे । फलस्वरूप दुवै पक्षबीच आपसी तनाव र द्वन्द्व बढ्यो । फलस्वरूप ब्यारोन तथा पादरीहरूले तयार पारेको ६३ बुँदे चार्टरमा लन्डन नजिकैको रनीमेडमा जोनले हस्ताक्षर गरी स्वीकृति दिन बाध्य भएका थिए । दस्ताबेजले जनतामाथि राजा तथा सरकारको शोषण अन्त्य गर्ने र कानुनी राज्य स्थापना गर्ने उद्देश्य राखेको थियो । म्याग्नाकार्टामा हस्ताक्षर गर्दै राजा जोनले कानुनी प्रक्रियाको पालना गर्ने र कानुनको सीमाभित्र रहन स्वीकार गरेका थिए । राजा जोनको मृत्युपछि १२१६, १२१७ र १२२५ मा पुनः जारी गरिएको म्याग्नाकार्टा कालान्तरमा इंग्लिस स्वतन्त्रताको मुख्य आधार बन्यो ।"
वाइल्डलाइफ फोटोग्राफीमा करिअर,"(रुकुम पश्चिम)मुसीकोट नगरपालिका१ का विनय रावल भर्खर २५ वर्षका भए । किशोर अवस्थादेखि नै फोटोग्राफीमा सक्रिय उनले आफ्नो परिचय बनाइसकेका छन् । बाइल्डलाइफ फोटोग्राफीमा जम्दै गरेका विनय सुरुमा भने रहरैरहरमा यस क्षेत्रमा लागेका थिए । तर पछिल्लो समय भने उनले आफ्नो भविष्य अब यसैमा देखेका छन् ।१६ वर्षको उमेरमा एसएलसी उत्तीर्ण गरेर विज्ञान पढ्न काठमाडौं हानिएका थिए विनय । तर हातमा कलेजको पुस्तकभन्दा पहिला साथीको क्यामरा पर्यो । एक दिन, दुई दिन गर्दागर्दै पढाइभन्दा क्यामराको रहर बढ्यो । अरूले फोटो खिचेको देखेर रहर जाग्यो अनि म यस पेसामा आकर्षित भएँ, उनले भने । रहर बढ्दै गएपछि क्यामराको आवश्यकता खड्कियो । पढाइका लागि घरबाट पठाएको पैसा जोगाएर क्यामरा किनें, उतिबेलाको अवस्था सम्झिँदै विनयले भने, अनि म त्यही क्यामरा बोकेर फोटोग्राफीसम्बन्धी एकमहिने तालिम लिएँ ।तालिम लिएपछि भने उनको रहरमा आँट थपियो, अनि क्यामरामा रमाउन थाले । सुरुमा जे भेटिन्छ त्यसैलाई क्यामरामा कैद गरेका विनयले सिकाइमै तीन वर्ष काठमाडौंमा बिताए । त्यसपछि एक दिन चितवन जाने अवसर जुर्यो । केही दिन चितवनमा बसेपछि फोटो खिच्न त काठमाडौंभन्दा यता रमाइलो होला भन्ने लाग्यो उनलाई । अनि, उतै रमाएँ, रावल भन्छन्, चितवनमा मान्छेको हैन वन्यजन्तुको फोटो खिच्नुपर्छ भन्ने लाग्यो अनि त्यता तानिएँ । मैले यहींबाट हो वाइल्डलाइफ फोटोग्राफी थालेको ।काठमाडौंबाट चितवन पुगेका विनय करिब ५ वर्ष त्यहीं रमाए । तस्बिर खिच्ने विभिन्न आइडिया फुराउँदै वाइल्डलाइफ फोटोग्राफीको जग बसाएको चितवन छोडेर हाल उनी बर्दिया राष्ट्रिय निकुञ्जमा छन् । घरमा आमा हुनुहुन्छ । श्रीमती र मचाहिँ यता छौं । अब त व्यावसायिक रूपमै फोटो खिच्न थालेको छु । सँगसँगै यहाँ आएका पर्यटकहरूलाई वन र वन्यजन्तुका बारेमा पनि बताउँछु, उनले भने ।फोटो खिच्न हिँडिरहने उनले वन्यजन्तुको भाषासमेत अड्कल काट्न थालिसके । विभिन्न वन्यजन्तु र चराचुरुंगीको भाषा र भाकाबारे बुझ्न थालेको छु । त्यसैले पनि हो, फोटो खिच्न झन् रमाइलो लाग्छ । १८ वर्षको हुँदा बुवा गुमाएका विनय परिवारका कान्छा सन्तान हुन् । उनका एक दाजु र एक दिदी छन् । उनीहरू वैदेशिक रोजगारमा भए पनि सबैको राम्रो साथ र माया पाएको विनयको भनाइ छ ।घरमा रहेकी आमा लक्ष्मीले घरबाट पढ्छु भनेर काठमाडौं गएको छोरो क्यामरा बोकेर फर्किंदा सुरुमा रिस उठेको बताइन् । अहिले भने उनी छोराको लगनशिलता र मिहिनेतको कदर गर्छिन् । सुरुमा त फोटो खिच्ने पनि पेसा हुन्छ र भन्ने लाग्थ्यो । पछि छोराको मिहिनेत देखेर विश्वास गरे । अहिले खुसी लाग्छ । पर्यापर्यटनका बारेमा जानकारी हासिल गरेर यसलाई तस्बिरमा उतार्दै महिनाको ५० हजारदेखि एक लाखसम्म आम्दानी गरिरहेको बताउँदै विनय भन्छन्, मैले मेरो प्यासनलाई प्रोफेसन बनाए । यसमा घरपरिवार र साथीभाइको राम्रो साथ छ । अब म यसैमा गरेर खान्छु भन्ने विश्वास छ ।एउटा क्यामरामा १८ देखि ६ सय मिलिमिटर लामो लेन्स बोकेर सैनिकले लगाउने जस्तै पोसाक लगाएर वनजंगल चहारिरहेका विनयलाई उनकी जीवनसाथी ममताको पनि दरिलो साथ छ । उनी भन्छिन्, यताउता हिँडिरहनुहुन्छ । आफ्नो काममा दत्तचित्त भएर लागेको देखेर खुसी लाग्छ । विभिन्न प्रकारका ग्याजेट र अपडेटेट प्रविधिको पनि ख्याल गर्नुपर्ने भएकाले फोटोग्राफी महँगो पेसा भएको विनयको भनाइ छ । तर पनि आफूले सकेको मिहिनेत गरेर यसमा भविष्य निर्माण गर्न लागिपरेको उनको भनाइ छ ।विनयले खिचेका विभिन्न तस्बिरले देशभित्र भएका फोटो प्रतिस्पर्धामा पुरस्कारसमेत जितेका छन् । तीन वर्षअघि रुकुम आएका बेला पानीमाथि टाउको निकालेको सर्पको तस्बिरले उनलाई दुई वर्षअघि नेपाल बिम्ब फोटो प्रतियोगिता को वाइल्डलाइफ विधामा उत्कृष्ट पुरस्कारसमेत दिलायो । त्यसपछि गत असोजमा रिसाएको चितुवाको तस्बिरबाट पनि उनले प्रिजेन्टिङ नेपाल फोटो प्रतियोगितामा प्रथम स्थान हासिल गरे । दुई पुरस्कार पाएपछि थप हौसिएका विनय फोटोग्राफीमा आफ्नो भविष्य देख्छन् । पहिला घरपरिवार, साथी तथा शुभचिन्तकले यो क्षेत्रमा भविष्य नभएको भन्दै विभिन्न विकल्प सुझाएका थिए । वाइल्डलाइफ फोटोग्राफी गर्न साहस र धैर्यता दुवै चाहिन्छ । जो मसँग छ जस्तो लाग्छ । यसैकारण पनि मैले आफ्नो रहरलाई धैर्यताका साथ कायम राख्न सकेको छु, उनले भने ।आफूले मिहिनेत गरेपछि सफलताको मार्गमा हिँड्न सकिन्छ भन्ने विश्वासका साथ कर्ममा डटिरहेका विनयलाई तस्बिरमा झैं प्रकृतिमा पनि सुन्दरता भइरहोस् भन्ने लाग्छ । यसका लागि उनी वनपर्यावरण संरक्षणका लागि युवाको सक्रियता जरुरी ठान्छन् । प्रकृति सुरक्षित रहे न यहाँ रहेका हामी जीवात्माहरू सुरक्षित छौं । यसकारण वनवातावरणको संरक्षण एकदम जरुरी छ, विनय भन्छन्, अहिले वन र वन्यजन्तु देखेर मान्छे डराउने तर मौका पाएपछि भने मास्न लाग्ने अवस्था छ । तर एकअर्कामा मैत्रीपूर्ण सम्बन्ध जरुरी छ । यो सम्भव पनि छ । यसका लागि मान्छेमा वन्यजन्तुप्रति प्रेमभाव हुनुपर्यो । त्यसका लागि जनचेतना जगाउन आफू लागिपर्ने योजना बनाइरहेको विनयको भनाइ छ । साथै फोटोग्राफीमा आफूले सिकेको ज्ञान र सीप अरूलाई सिकाउने रहर पनि ।"
पूरा हुँदै 'साम्बा सपना,"(काठमाडौं)नेपाली फुटबलले अब घमण्ड गर्न सक्नेछ, हाम्रा खेलाडीले पनि युरोपेली फुटबलमा खेल्नेछन् । त्यो पनि युरोपको माथिल्लो डिभिजनमा । खासमा यो सबै नेपाली फुटबलप्रेमीको सपना हो अनि सावित्रा भण्डारीको पनि । उनी तिनै भाग्यमानी खेलाडी हुन्, जसले अब युरोपको माथिल्लो डिभिजनमा खेल्दैछिन् । पुरुष होस् वा महिला, यस्तो उपलब्धि हात पार्ने उनी नै पहिलो नेपाली खेलाडी हुनेछिन् । बुधबार दिउँसो पूर्णतः अभ्यासमा व्यस्त रहेकी सावित्रा एक महिनापछि इजरायल जानेछिन् । एसियामा रहेको इजरायल युरोपेली फुटबल महासंघको सदस्य छ । अभ्यासपछि केही थाकेकी तर अनुहार खुसीले भरिएकी सावित्राको पहिलो प्रतिक्रिया थियो, म त के के मात्र भनौं, यो त खासमा मेरो सपना पूरा हुन लागेको हो । सबै नेपाली फुटबलप्रेमीको सपना पूरा हुन लागेको हो । यसका लागि पुरुष नेपाली टिमका मुख्य प्रशिक्षक भिन्सेन्जो अल्बर्टो एनिसलाई धन्यवाद दिनैपर्छ । सावित्राको खेलबाट प्रभावित एनिसले सावित्रालाई युरोपेली फुटबलका एक एजेन्टसँग भेटाउने काम गरे । अघिल्लो दिनमात्रै यसैबारे एउटा खुसीको सामाचार के आएको थियो भने सावित्रालाई इजरायलको महिला फुटबलको माथिल्लो डिभिजन लिगाट नसिममा खेल्ने हापोइल रानानाले अनुबन्ध गरेको छ । क्लबको सामाजिक सञ्जालबाट त्यसबारे औपचारिक घोषणा भएको हो । उनलाई प्रायः साम्बा उपनामले बेलाउने गरिन्छ । यसमा उनी उत्तिकै खुसी हुन्छिन् । उनी भन्छिन्, हामीमध्ये धेरैले युरोपेली फुटबल नजिकबाट नियाल्छौं । धेरैले युरोपेली च्याम्पियन्स लिग र इंग्लिस प्रिमियर लिगको कुरा गर्छौं । म त्यही युरोपमा खेल्नेक्रममा छु ।दक्षिण एसियाली महिला फुटबलमै सावित्रा सबैभन्दा ठूलो नाममध्ये एक हो । एपीएफ क्लबबाट खेल्नेक्रममा उनले नेपालको घरेलु लिगमा आफूले सक्दो कीर्तिमान बनाइसकिन् । छिमेकी भारतकै महिला फुटबलमा पनि उनी सबैभन्दा ठूला स्टारमध्ये एक बनेकी छन् । उनकै गतिलो योगदानका क्रममा हालै मात्र गोकुलम केरलाले त्यहाँको महिला लिग जितेको छ । त्यसक्रममा उनले एकपछि अर्को गोल गरिन् । अब वास्तवकै कति उम्दा खेलाडी हुन् त ? त्यसको वास्तविक नाप भने अब हुनेछ । यो मेरा लागि अवसर हो, चुनौती पनि हो, उनी भन्छिन्, मैले अहिलेसम्म नाम र ख्याति सबै फुटबल खेलेर नै पाएको छु । त्यसलाई अझ माथिसम्म लैजाने काम पनि मेरै हो । म माथिल्लो स्तरको फुटबलमा खेल्न चाहन्छु । केही समय अगाडिसम्म उनको गुनासो थियो, आफूले फुटबलको एक सही एजेन्ट भेट्न नसकेकोमा । त्यस्तो एजेन्ट हो, जसले उनलाई युरोपसम्म पुर्याउन सकोस् । अहिले त्यो पूरा भएको छ । यसको धेरै श्रेय केही साताअगाडि मात्र सकिएको वुमेन्स आई लिगलाई पनि जान्छ । उनी भन्छिन्, यसपल्टको लिगमा मैले सक्दो राम्रो खेलें र हाम्रो टिम च्याम्पियन पनि भयो । यसपल्टको लिग यसअघिका प्रतियोगिताभन्दा स्तरको आधारमा धेरै माथि थियो । हामी यसपल्ट वास्तविक विजेता रह्यौं, किनभने हामीले उपाधि जित्नेक्रममा धेरै मिहिनेत गरेका थियौं । त्यही सफलताले गर्दा धेरैले मेरो खेलबाट रूचि राख्न सुरु गरे । अब त उनी के पनि भन्छिन् भने युरोपमा जति पनि मौका प्राप्त हुनेछ, त्यसमा शतप्रतिशतभन्दा बढी राम्रो खेल्ने प्रयास गर्नेछु ।"
नेपाली घरेलु श्रमिकलाई न्यूनतम तलब ५२ हजार दिन यूएई तयार,"(काठमाडौं) संयुक्त राष्ट्र इमिरेट्स (यूएई) ले नेपालका घरेलु श्रमिक (हाउसमेड) का लागि न्यूनतम तलब ४ सय डलर (१४ सय ६९ दिराम) दिन सकारात्मक देखिएको छ । योसँगै नेपालबाट घरेलु श्रमिक लैजाने यूएईको ६ वर्षदेखिको निरन्तर पहल सफलता नजिक पुगेको छ ।नेपाल र यूएईबीच बुधबार काठमाडौंमा सम्पन्न उच्चस्तरीय श्रम बैठकले घरेलु श्रमिकको न्यूनतम तलब, सुरक्षा र तालिमलगायतको विषयलाई टुंग्याएको हो । बैठकमा नेपालका तर्फबाट श्रम, रोजगार तथा सामाजिक सुरक्षा मन्त्रालयका सहसचिव राजीव पोखरेल र यूएईका तर्फबाट समकक्षी अब्दुला अलि अल नुएमीले नेतृत्व गरेका थिए । नुएमी घरेलु श्रमिक मामिलाका प्रमुख पनि हुन् । नेपालले राखेको न्यूनतम तलब अन्य देशको तुलनामा सबैभन्दा बढी हो । अहिलेसम्म घरेलु श्रमिकको लागि सबैभन्दा बढी फिलिपिनीलाई १४ सय दिराम दिने गरेको छ । त्यसपछि भारतीयलाई एक हजार, श्रीलंकाली ८ सय २५, इन्डोनेसियाली ८ सय र बंगलादेशीको ७ सय ५० दिराम तोकिएको हो । नेपालले भने सबैभन्दा बढी १४ सय ६९ दिराम (५२ हजार रुपैयाँ) दिनुपर्ने प्रस्ताव राखेको हो । यसमा नुएमीको ५ सदस्यीय टोली सहमत देखिएको छ । जब कि औपचारिक क्षेत्रमा यूएईमा जाने नेपाली श्रमिकको न्यूनतम तलब ८ सय दिराम मात्रै छ । यूएई जसरी पनि नेपालबाट घरेलु श्रमिक लैजाने गरी बैठकमा सहभागी भएको थियो । नेपालले राखेको सबै सर्तहरूलाई पूरा गर्ने पक्षमा देखियो, बैठकमा सहभागी एक अधिकारीले कान्तिपुरलाई भने, नेपालले राखेको न्यूनतम तलब दिन तयार देखियो । श्रम सम्झदारी भएको नेपाल र यूएईबीच काठमाडौंमा बसेको ३४ नोभेम्बर २०१९ को उच्चस्तरीय बैठकमा घरेलु श्रमिकसँग सम्बन्धित प्रोटोकल बनाउने सहमति भएको थियो । जसअनुसार घरेलु श्रमिक ल्याउने जिम्मेवारी पाएको तडविर सेन्टर ले धरौटीबापत नेपाली दूतावासमा १५ हजार अमेरिकी डलर राख्ने सहमति भएको थियो । बैठकमा नुएमीले पहिलो बैठकमा गरिएको सहमतिअनुसार अब नेपालले घरेलु श्रमिक पठाउनुपर्नेमा जोड दिएका थिए । यूएईले घरेलु श्रमिकका सबै सुरक्षालाई सम्बोधन गर्छ । त्यसअनुसारको नीति पनि बनाइसकेको छ, नुएमीको भनाइ उद्धृत गर्दै ती अधिकारीले कान्तिपुरलाई भने, नेपालले कहिलेदेखि घरेलु श्रमिक पठाउने हो । त्यो मिति तोक्नुपर्यो । यूएईले २०२२ मा घरेलु श्रमिकसम्बन्धी कानुन ल्याएको छ । जसअनुसार घरेलु श्रमिक ल्याउने रोजगारदाता (स्पोन्सर) को न्यूनतम तलब १५ हजार दिराम हुनुपर्ने छ । तडविर सेन्टरको स्पोन्सरमा भएको घरेलु श्रमिक लैजाने भए स्पोन्सरको न्यूनतम तलब १० हजार दिराम तोकिएको छ । रोजगारदाताले तलब सुरक्षा प्रणालीअनुसार बैंकमार्फत पहिलो महिनाको १० दिनभित्र तलब दिनुपर्ने, साप्ताहिक बिदा, १२ घण्टा काम, वर्षमा ३० दिनको भुक्तानी बिदा, ३० दिनको बिरामी बिदा, स्वास्थ्य बिमा, मर्यादित आवास, दुई वर्षमा दोहोरो हवाई टिकटलगायतको सुविधा दिनुपर्ने बाध्यकारी नियम बनाएको छ । नेपालबाट घरेलु श्रमिक नखोल्दा मानव तस्करी भइरहेको छ । यसमा हामीले प्रोत्साहन दिइरहेको जस्तो भयो, नुएमीले बैठकमा भने, हामी नैतिक भर्नाबाट घरेलु श्रमिक आपूर्ति गर्न चाहन्छौं । घरेलु श्रमिकको सुरक्षाको जिम्मेवारी यूएईले लिन्छ । अन्तर्राष्ट्रिय श्रम संगठन (आईएलओ) को घरेलु श्रमिकसम्बन्धी प्रतिवेदन२०२१ को अनुसार यूएईमा ८ लाख ९० हजार ३२ जना घरेलु श्रमिक कार्यरत थिए । जुन यूएईमा भएको कुल आप्रवासी श्रमिकको १२३ प्रतिशत हो । यसमध्ये नेपाली घरेलु श्रमिक कति छन् भन्ने खुलाइएको भने छैन । भिजिट भिसामार्फत यूएई पुगेको महिलालाई घरेलु भिसामा परिवर्तन गरी काम लगाइरहेको छ । यूएई नेपाली महिला कामदारको पहिलो गन्तव्य मुलुक हो । गत आर्थिक वर्षमा श्रम स्वीकृति लिई जानेमध्ये ३९ प्रतिशत महिला यूएई गएका थिए ।श्रम सहसचिव पोखरेलले घरेलु श्रमिक खोल्ने विषय सहमतिको नजिक पुगेको बताए । हामीले राखेको सबै चासोहरूलाई यूएईले सम्बोधन गरेको छ । बैठकमा छलफलका विषयहरू माथिल्लो तहमा राख्नेछौं, उनले भने, घरेलु श्रमिक खोल्ने विषय संसदीय चासोको विषय पनि छ । त्यसलाई पनि हामीले ध्यान दिनुपर्नेछ । २०७३ मा पहिलो पटक यूएईमा संस्थागत रूपमा (म्यानपावर) ले घरेलु श्रमिक पठाउने प्रक्रियालाई संसदीय समितिले श्रम सम्झौता नभएसम्मका लागि भन्दै रोकिएको थियो । बुधबारको बैठकले भने शून्य लागतमा श्रमिक जान पाउने गरी नेपाल र संयुक्त अरब इमिरेट्स (यूएई) बीच चार वर्षअघि भएको श्रम सम्झौतालाई नवीकरण भएको छ । जुन बुधबार नै सकिँदै थियो । यूएईसँगको श्रम सम्झौताले रोजगारदाता पे मोडललाई स्वीकार गरेको छ । रोजगारदाताको कमीकमजोरीका कारण कामदार बेरोजगार हुनुपर्ने अवस्था आएमा कामदारले वैकल्पिक रोजगारीको खोजी गर्ने सक्ने व्यवस्था छ । बुधबारको बैठकमा यूएई पक्षले श्रमिक रोजगारविहीन भएमा तीन महिनासम्मको बेरोजगार भत्ता पाउने गरी श्रमिकको अनिवार्य २४ घण्टाको बिमा नीति लागू गरिएको जानकारी दिइएको छ । बैठकमा नेपालले श्रम सम्झौताको प्रभावकारी कार्यान्वयनको पक्षलाई जोड दिइएको थियो । हामीले सेवा शुल्क र दोहोरो करारपत्रको अन्त्यको विषयलाई उठायौं, उनले भने, दोहोरो करारपत्र अन्त्यका लागि सहजीकरण गर्न यूएई सकारात्मक छ ।"
अध्यादेशबाटै बजेट ल्याउँदै कोशी सरकार,"मोरङ (कास) (कोशी प्रदेशको मन्त्रिपरिषद्को निर्णयअनुसार प्रदेश प्रमुख पर्शुराम खापुङले चालु वर्षे अधिवेशन अन्त्य गरेका छन् । वर्षे अधिवेशन अन्त्य भएसँगै अल्पमतमा परेका एमालेका मुख्यमन्त्री हिक्मतकुमार कार्की नेतृत्वको सरकारलाई अध्यादेशबाट आउँदो आर्थिक वर्ष २०८००८१ को बजेट ल्याउन बाटो खुलेको छ । प्रदेश मन्त्रिपरिषद्को बुधबारको बैठकले प्रदेश प्रमुख खापुङसमक्ष चालु वर्षे अधिवेशन अन्त्यका लागि सिफारिस गर्ने निर्णय गरेको थियो । उक्त सिफारिसका आधारमा खापुङले प्रदेशसभाको वर्षे अधिवेशन बुधबार राति १२ बजेदेखि लागू हुने गरी अन्त्य गरिएको विज्ञप्ति प्रदेश प्रमुख कार्यालयका निमित्त सचिव नरेन्द्र श्रेष्ठले जारी गरेका छन् ।संविधान र कानुनअनुसार सरकारले असार १ सम्ममा प्रदेशसभामा बजेट पेस गर्नुपर्ने बाध्यात्मक व्यवस्था छ । तर, सरकारले प्रदेशसभाको अधिवेशन नै अन्त्य गरेर प्रदेशसभालाई छलेर अध्यादेशबाट बजेट ल्याउने तयारी गरेको हो । प्रमुख प्रतिपक्षी दल कांग्रेसका प्रमुख सचेतक भूपेन्द्र राई र प्रतिपक्षी दल माओवादी केन्द्रका नेता इन्द्रबहादुर आङ्बोले अल्पमतमा परिसकेको प्रदेश सरकारले संवैधानिक व्यवस्थाविपरीत अध्यादेशमार्फत बजेट ल्याउन नमिल्ने जिकिर गरे । संविधानको धारा २०७ मा प्रदेशको अर्थमन्त्रीले प्रत्येक आर्थिक वर्षको राजस्व र व्ययको अनुमान प्रदेशसभासमक्ष पेस गर्नुपर्ने व्यवस्था छ । त्यसैले आर्थिक मामिला तथा योजना मन्त्रालयको समेत जिम्मेवारी सम्हालेका मुख्यमन्त्री कार्कीले संवैधानिक व्यवस्थालाई छलेर अध्यादेशमार्फत बजेट ल्याउन नमिल्ने उनीहरूको तर्क छ ।संविधानको धारा २०२ को उपधारा (१) अनुसार प्रदेशसभा चलिरहेको अवस्थामा बाहेक अन्य अवस्थामा तत्काल केही गर्न आवश्यक परेमा प्रदेश मन्त्रिपरिषद्को सिफारिसमा प्रदेश प्रमुखले अध्यादेश जारी गर्न सक्ने व्यवस्था छ । एमालेका प्रदेश सांसद लीलाबल्लभ अधिकारीले संविधानको धारा २०२ ले प्रदेशसभा नचलेको अवस्थामा सरकारलाई तत्काल केही गर्न आवश्यक पर्दा अध्यादेश ल्याउन मिल्ने कि नमिल्ने भन्दै प्रतिप्रश्न गरे । अध्यादेशमार्फत बजेट ल्याउने अभ्यास संघीय सरकारले संसद्मा गरिसकेकाले यो विषयमा धेरै तर्क आवश्यक नभएको उनको भनाइ थियो । संविधानको धारा २०२ को उपधारा (२) को (क) मा अध्यादेश जारी भएपछि बसेको प्रदेशसभाको बैठकमा पेस गरिने र प्रदेशसभाले स्वीकार नगरेमा स्वतः निष्क्रिय हुने व्यवस्था छ । मुख्यमन्त्री कार्कीले प्रदेशसभामा बहुमत सिद्ध गर्न नसकेको अवस्थामा अध्यादेशमार्फत ल्याइएको बजेट अस्वीकृत हुनेछ । ९३ सदस्यीय प्रदेशसभामा एमालेका ४० र राप्रपाका ६ गरी ४६ प्रदेश सांसदको मात्रै समर्थन रहेकाले मुख्यमन्त्री कार्की नेतृत्वको सरकार अल्पमतमा परेको छ । प्रदेशसभामा रहेका कांग्रेसका २९, माओवादी केन्द्रका सभामुखसहित १३, नेकपा (एकीकृत समाजवादी) का ४ र जनता समाजवादी पार्टीका १ गरी ४७ प्रदेश सांसदमध्ये कम्तीमा एक जना प्रदेश सांसद आफ्नो पक्षमा ल्याउन मुख्यमन्त्री कार्कीले जोडबल लगाइरहेका छन् ।"
घोराही सिमेन्टको आईपीओ आजदेखि,"काठमाडौं (कास) सर्वसाधारणले घोराही सिमेन्टको प्राथमिक सेयर (आईपीओ) बिहीबारदेखि भर्न पाउने छन् । निष्कासन तथा बिक्री प्रबन्धक हिमालयन क्यापिटल र नबिल इन्भेस्टमेन्ट बैंकिङले आह्वान पत्र सार्वजनिक गर्दै असार ४ सम्म भर्न पाउने जानकारी दिएका हुन् । वैदेशिक रोजगारमा रहेका, स्थानीय प्रभावित, सामूहिक लगानी कोष तथा कर्मचारीका लागि छुट्याइसकेपछि बाँकी ६९ लाख ११ हजार ६७० कित्ता सेयर निष्कासन गर्न लागिएको हो । बिक्री प्रबन्धकका अनुसार अंकित मूल्य १ सयमा ३ सय ३५ रुपैयाँ प्रिमियम थप गरी प्रतिकित्ता ४ सय ३५ रुपैयाँका दरले सर्वसाधारणले आवेदन दिन सक्नेछन् । न्यूनतम १० कित्ता र अधिकतम १० लाख कित्तासम्मका लागि आवेदन दिन सकिनेछ । केयर रेटिङले कम्पनीको आईपीओलाई बीबीबी माइनस रेटिङ प्रदान गरेको छ । यसले कम्पनीको वित्तीय दायित्व वहन गर्ने सुरक्षा क्षमताको मध्यम आधार रहेको जनाउँदछ । दाङको घोराही४ मा रहेको उद्योगले क्लिंकरका साथै सिमेन्ट पनि उत्पादन गर्दछ । हाल दुई वटा प्लान्ट बाट सिमेन्ट उत्पादन भइरहेको घोराही सिमेन्ट इन्डस्ट्री लिमिटेडका अध्यक्ष पुरुषोत्तमलाल संघईले जानकारी दिए । घोराही सिमेन्ट कम्पनीमा अधिकतम सेयर लगानी त्रिवेणी ग्रुप र विशाल ग्रुपको छ । आईपीओमार्फत सर्वसाधारणबाट संकलन गरेको पैसा बैंकको ऋण तिर्न प्रयोग गर्ने संघईले बताए । बैंकको कर्जा भुक्तानी भएपछि कम्पनीमा ऋण र ब्याजको भार कम हुन्छ, त्यसपछि कम्पनीले कमाएको सबै आम्दानी सेयरधनीलाई वितरण गर्छौं, उनले भने, हामीसँग सञ्चित कोषमा ४ अर्ब रुपैयाँ छ ।"
सशस्त्रका निरीक्षकसहितको टोलीद्वारा १५ सहकर्मी कुटिए,"(झापा) सशस्त्र प्रहरीका वरिष्ठ हबल्दार पासाङ तामाङ मंगलबार राति ८ बजेतिर झापाको मेचीनगर४ माता चोकमा ड्युटीमा थिए । उनी बसेको पोस्टनजिकै आएका अपरिचित तीनमध्ये एकले भनेछन्, ड्युटीवाला हो तँ ? पासाङले हो भनेछन् । ती अपरिचितले थपेछन्, तेसो भए अगाडि घुँडा टेक् । अनि पासाङले सोधेछन्, तर तपाईंहरू को हो ? मैले त चिनिनँ । किन घुँडा टेक्ने ?तँलाई हाम्रो परिचय दिनुपर्ने ? भन्दै सादा पोसाकका सशस्त्र प्रहरी निरीक्षक नवलप्रभात राईले कुटपिट गर्न थाले । उनीसँगै सादा पोसाकमा खटिएका सशस्त्र प्रहरी जवान रामसुन्दर तामाङ र जीवन बाँस्तोलाले पनि थपे । केही समयअघि पासाङ ड्युटी बसेको पोस्ट मास्तिरबाट नाका तर्दै गरेका ६ वटा गोरुलाई उनीहरूले फर्काएका थिए । स्थानीयका अनुसार राई, तामाङ र बाँस्तोला मंगलबार दिउँसैदेखि त्यो क्षेत्रमा ओहोरदोहोर गरिरहेका थिए । उनीहरूले साँझमा मादक पदार्थ पनि सेवन गरेको आशंका स्थानीयको छ । राम्ररी ड्युटी नगरेको र तस्करसँग मिलेर गोरु मेची तारेको आरोप पासाङलाई लगाइएको थियो । बोर्डर आउटपोस्ट (बीओपी) नकलबन्दासहित ६ वटा पोस्टका करिब १५ जना ड्युटीका सशस्त्र प्रहरीलाई एकै ठाउँ जम्मा गरेर मेचीघाट पुर्याएपछि निरीक्षकसहितको टोलीले पानीको दहमा चोबल्दै भाटाले कुटेको थियो । राति करिब साढे ९ बजे भएको कुटपिटबाट पासाङ तामाङ, सशस्त्र प्रहरी जवान रामबहादुर कार्की, गणेश तामाङ, शान्तकुमार राई र उत्तम राजवंशीलगायत घाइते भएका छन् ।सादा पोसाकका मान्छेले पोसाक लगाएको प्रहरीलाई निर्घात कुट्दै गरेको देखेपछि दौडेर पुगेका प्रहरी चौकी नकलबन्दाका इन्चार्ज नायब प्रहरी निरीक्षक नरबहादुर खड्काले को हो ? किन कुटेको प्रहरीलाई ? भनेर सोध्दा हाफपाइन्ट र भेस्ट लगाएका निरीक्षकले हाम्रो अभ्यास भइरहेको छ भनेका थिए ।मान्छे मार्यो भन्दै हल्लीखल्ली सुरु भएपछि कुटपिटमा संलग्नहरू भाग्ने खोजेका थिए तर स्थानीयले उनीहरूलाई हातपात सुरु गरिहाले । स्थानीयले आक्रमण गरेपछि ज्यान जोगाउन उनीहरू बीओपी नकलबन्दाको क्याम्पमा छिरे ।स्थानीयको हुल क्याम्पमै पुगेर ढुंगामुढा गर्न थाल्यो । त्यही क्रममा सशस्त्रको गाडी पनि तोडफोड भयो । करिब ५ घण्टा तनावग्रस्त बनेको नकलबन्दा क्षेत्र मध्यराति सशस्त्र प्रहरी नम्बर २ हेडक्वार्टरका एसपी देवराज अर्यालसहितको टोली आएपछि मत्थर भएको थियो । एसपी अर्यालले आफ्नै कर्मचारी कुट्ने सादा पोसाकका प्रहरीहरूलाई कारबाही गर्ने प्रतिबद्धता जनाएपछि घटना साम्य भएको हो । राईसहितको टोलीले सहकर्मीविरुद्ध उद्दण्ड व्यवहार देखाएपछि तल्लो दर्जाका सशस्त्र प्रहरीहरू आक्रोशित बनेका छन् । सशस्त्र प्रहरी बल मुख्यालयका प्रवक्ता एसएसपी राजेन्द्र खड्काले घटनाबारे विस्तृृत छानबिन सुरु गरेको र दोषीहरूलाई कडा कारबाही गर्ने जनाए । बराह बाहिनीबाट खटिएका इन्स्पेक्टर राई, सशस्त्र जवानहरू तामाङ र बाँस्तोलालाई सशस्त्र प्रहरी बल नेपाल नम्बर २ गण झापामा झिकाएर विभागीय कारबाही प्रक्रिया बढाइएको अर्यालले जनाए । चोरी तस्करी भइरहेको सूचनापछि सशस्त्र प्रहरी बल नम्बर १ बराह बाहिनीका डीआईजी अञ्जनीकुमार पोखरेलले केही समययता सादा पोसाकमा प्रहरी खटाएका थिए । घटनापछि बराह बाहिनी मुख्यालय सुनसरीका एसपी विक्रम हुमागाईंको नेतृत्वमा छानबिन समिति गठन भएको छ ।"
एपीएफ र पुलिस फाइनल भिड्ने,"सुनसरी (कास) विभागीय टोलीद्वय एपीएफ र नेपाल पुलिस क्लब इटहरीमा भइरहेको मुख्यमन्त्री कप राष्ट्रिय महिला भलिबल प्रतियोगिताको उपाधिका लागि प्रतिस्पर्धा गर्ने भएका छन् ।बुधबार साँझ सम्पन्न पहिलो सेमिफाइनलमा एपीएफले अर्को विभागीय टोली त्रिभुवन आर्मी क्लबलाई २५१२, २५१२, २५१९ को सोझो सेटमा हराउँदै फाइनलमा स्थान बनाएको छ । दोस्रो सेमिफाइनलमा पुलिसले वाग्मती प्रदेशमाथि ३० कै सोझो सेटमा सफलता पाएको थियो । इटहरी रंगशालामा पुलिसले न्यु डायमण्ड क्लबका अधिकांश खेलाडीसम्मिलित वाग्मतीविरुद्ध २५१९, २५१७, २५१९ को नतिजा निकालेको थियो । यस खेलमा प्लेयर अफ द म्याच पुलिस क्लबकी कोपिला राना भइन् । पहिलो खेलमा एपीएफलाई सहज जित दिलाएकी सरस्वती चौधरी प्लेयर अफ द म्याच भइन् । दुवैले समान २ हजार ५ सय रुपैयाँ पुरस्कार पाए ।फाइनल बिहिबार हुनेछ । विजेताले ३ लाख र उपविजेताले १ लाख ५० हजार रुपैयाँ जित्नेछन् । सर्वोत्कृष्ट खेलाडीले ५५ हजार पाउने छन् ।"
इतिहास पुनर्लेखन आवश्यक छ ?,"नेपाल र फिलिपिन्सबीच अहिलेसम्म औपचारिक रूपमा ५ खेल नै भएका छन् । केहीले ६ खेल भएको तथ्य पनि मान्छन् । तर, समस्या कहाँनिर छ भने त्यही ६ खेलको तथ्य मान्नेले नेपालका लागि पहिलो औपचारिक गोल गर्ने खेलाडी भने वाईबी घले मान्छन् । विरोधाषापूर्ण तथ्य यहींनिर छ । फिलिपिन्सविरुद्ध सन् १९८२ मा भएको खेललाई पनि औपचारिक मान्ने हो भने नेपाली फुटबलको इतिहास पुनर्लेखन गर्नुपर्ने हुन्छ अनि पहिलो गोल गर्ने खेलाडी सूचीबाट घलेको नाम हट्ने छ । सन् १९८२ को फेब्रुअरीमा नेपालले फिलिपिन्सविरुद्ध बैंककमा खेलेको थियो । नेपाल १० ले विजयी भयो । निर्णायक गोल गरेका थिए गणेश थापाले । समय थियो १३ औं मिनेट । प्रतियोगिता थियो किंग्स कप । यो नेपाली राष्ट्रिय टिमले खेलेको त्यस्तो दोस्रो प्रतियोगिता हो, जसको प्रतिद्वन्द्वी पनि राष्ट्रिय टिम नै थियो । नेपालले प्रतिद्वन्द्वीका रूपमा अर्को राष्ट्रिय टिमको पहिलोपल्ट सामना गरेको भने सन् १९८२ कै काइदे आजममा हो । यो मे महिनामा भएको थियो । यी दुवै प्रतियोगितामा गरेर नेपालले पाकिस्तान, बंगलादेश, ओमान, इरान, सिंगापुर र थाइल्यान्डसँग खेलेको थियो । यसरी ६ खेल भए । यिनलाई पनि नेपालले खेलेको औपचारिक प्रतिस्पर्धा नै मान्ने हो भने नेपाली टोलीका लागि पहिलो औपचारिक गोल गर्ने खेलाडी विदुर विष्ट हुनेछन् । उनले बंगलादेशविरुद्ध कराँचीमा गोल गरेका थिए । अनि नेपालका लागि थापाले गरेको अन्तर्राष्ट्रिय गोलको संख्या १२ पुग्नेछ । अहिलेसम्म नेपालका लागि थापाको गोलसंख्या ९ मानिएको छ । घलेले कुवेतविरुद्ध सन् १९८२ को एसियाली खेलकुदमा गोल गरेका थिए । नयाँ दिल्लीमा भएको एसियाडमा नेपालको पहिलो खेलमै घलेले गोल गरेका हुन् । महिना थियो नोभेम्बर । एउटा तथ्य के निश्चित छ भने एसियाडको खेललाई नै आधिकारिक र औपचारिक मान्ने आधार धेरै छन् । होइन, काइदे आजम र किंग्स कपलाई औपचारिक मान्ने हो भने इतिहास फेरि एकपल्ट नयाँ ढंगले लेख्नुपर्ने हुन्छ ।"
एसियाडलाई जुडो खेलाडी छनोट,"काठमाडौं (कास) जुडोबाट १९ औं एसियाली खेलकुदका लागि ८ खेलाडी छनोट गरिएको छ । नेपाल जुडो संघले बुधबार बहुउद्देश्यीय मार्सल आर्ट्स केन्द्रमा आयोजना गरेको छनोट प्रतिस्पर्धाबाट पुरुष र महिलामा समान ४ खेलाडीको अन्तिम छनोट गरेको हो ।पुरुष ६० केजीमुनि लुम्बिनी प्रदेशका विकास बिक, ६६ केजीमुनि पुलिसका इन्द्रबहादुर श्रेष्ठ, ८१ केजीमुनि आर्मीका जंगबहादुर सारु र १०० केजीमाथि आर्मीकै रन्जेश गोले छनोट भए ।महिला ५२ केजीमाथि वाग्मती प्रदेशकी देवकीमाया श्रेष्ठ, ५७ केजीमुनि पुलिसकी मनिता श्रेष्ठ प्रधान, ७० केजीमुनि पुनम श्रेष्ठ र ७८ केजीमाथि आकृति श्रेष्ठले एसियाड सहभागिता निश्चित गरे । इन्द्र र देवकी दाजुबहिनी हुन् । इन्द्र, देवकी र मनिता बन्दी सहायता नियोग (पाम) बाट उत्पादित जुडो खेलाडी हुन् ।"
रुपेशको जित,काठमाडौं (कास) दक्षिण एसियाली बुद्धिचाल च्याम्पियनसिपको पहिलो चरणमा नेपाली खेलाडीले प्रदर्शन गरेका छन् । नेपाल च्याम्पियन तथा फिडे मास्टर रुपेश जैसवालले बंगलादेशका २११३ रेटेड अब्दुल मलेक मोहमदलाई हराए । निकै राम्रो खेलेका रुपेशले अब्दुललाई खेलको २८ औं चालमा निराश पारे । १४ वर्षीय किशोर पुरुषोत्तम सिलवाल (१८३४ रेटेड) ले भुटानका अनरेटेड डिक्चेन दोर्जीलाई ३४ औं चालमा जित निकाल्न सफल भए ।
