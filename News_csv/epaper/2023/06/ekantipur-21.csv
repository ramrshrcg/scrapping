शीर्षक,विवरण
भूतप्रभावी कानुन ल्याएर लगानी वातावरण बिगार्दै सरकार,"तेस्रो, यससम्बन्धी विवाद आन्तरिक राजस्व विभाग तथा ठूला करदाता कार्यालयले निरूपण गरिसकेको छ । आयकर निर्देशिका ०६६ को बुँदा नं १३९ मा नै कर नलाग्ने भनी स्पस्ट उल्लेख गरिएको सम्बद्ध अधिकारीहरूको भनाइ छ । यसका साथै आन्तरिक राजस्व विभागले ठूला करदाता कार्यालयलाई कर नलाग्ने निर्णय गरी पत्राचार गरिसकेको छ । ठूला करदाता कार्यालयले पनि कर नलाग्ने किटान गरेर संशोधित कर तोकिसकेको छ । चौथो, संविधान, कानुन र अन्तर्राष्ट्रिय मान्यताविपरीत गरिएको यस्तो व्यवस्थाले वैदेशिक लगानी निरुत्साहित हुने निजी क्षेत्रको दाबी छ ।भूतप्रभावी करसम्बन्धी व्यवस्थाले अर्थतन्त्रमा नै अकल्पनीय क्षति पुग्ने नेपाल बैंकर्स संघका पूर्वअध्यक्ष ज्ञानेन्द्रप्रसाद ढुंगाना बताउँछन् । एक त नेपालमै भइरहेका बैंक, बिमासहित पब्लिक लिमिटेड कम्पनीहरूको लगानी नै जोखिममा परेको छ । पुँजी बजारमा आबद्ध लगानीकर्ताको हकहित कुण्ठित भएको छ, उनले भने, दशकौंअघि नै भएगरेका कामलाई समेत प्रभाव पार्ने गरी आर्थिक विधेयकमा गरिएको व्यवस्थाले संविधानले सुनिश्चित गरेको मौलिक हक पनि हनन गरेको छ । महालेखा परीक्षकको कार्यालयले पुराना कारोबारको करका विषयमा प्रश्न उठाएपछि नै कर तिर्नुपर्नेनपर्ने भन्ने विवाद भइरहेका बेला सरकारले आगामी आर्थिक वर्षका लागि ल्याएको विधेयकमा कर लाग्ने व्यवस्था गरेको हो । महालेखा कार्यालयले प्रश्न उठायो भन्दैमा १०१५ वर्षअघि भएको कारोबारमा अहिले सरकारले कर तिर भन्न हुँदैनथ्यो । महालेखाको प्रतिवेदनमा कसरी यो विषय समेटियो भन्नेबारे पनि अध्ययन अनुसन्धान हुनुपर्थ्यो, ढुंगानाले भने, सरकारले कर लगाउने निर्णय नै गरेको भए अबदेखि लाग्छ भन्नुपर्थ्यो, यसअघिका सबै कारोबारमा कर तिर भन्न मिल्दैन ।एफपीओ र बार्गेन पर्चेज गेन (सौदाबाजी गर्दा आउने लाभ) मा कम्पनीले प्राप्त गरेको रकम आय नभई पुँजी भएको उल्लेख गर्दै नेपाल चार्टर्ड एकाउन्टेन्ट्स संस्था (आईक्यान) का अध्यक्ष भाष्कर सिंह लालाले पुँजीमा कर लगाउने कानुनी व्यवस्था नेपालमा नरहेको र आर्थिक विधेयकमार्फत लगाउनु उचित नभएको बताए । कर लाग्ने आयमा हो, पुँजीमा कर लगाउन पाइँदैन, उनले भने, राज्यलाई नयाँ कर लगाउने अधिकार छ । तर, नयाँ कर लगाउँदा विगतमा भएका कारोबारमा पनि कर तिर भन्नु न्यायिक होइन ।नेपाल चार्टर्ड एकाउन्टेन्ट संघले पनि सरकारले लगाएको कर कानुनसम्मत नभएको जनाएको छ । सेयर प्रिमियम कर्पोरेट शब्द हो, कर शब्द होइन । यो पुँजी योगदानमा समावेश हुन्छ । मुनाफाबाट सेयर प्रिमियममा थपिए त्यो लाभांश हुन्छ, संघले भनेको छ, सेयर प्रिमियमबाट बोनस सेयर जारी गर्ने गरी पुँजीकरण गरिए कर लेखांकनका लागि त्यो पुँजी योगदानबाट पुँजी योगदानमै रहन्छ, अर्थात् कर लेखांकनको कारोबार नै हुँदैन । कर लेखांकनमा असरै नगर्ने हुनाले कर लाग्ने वा नलाग्ने भन्ने बहस नै भएन । एक व्यक्तिको पुँजी योगदान अर्को व्यक्तिमा सर्ने मात्र भएकाले यसबाट निकायलाई कुनै लाभ नहुने उल्लेख गर्दै संघले कर लगाउनु न्यायोचित नभएको तर्क गरेको छ । सेयर प्रिमियमबाट बोनस सेयर जारी गर्ने गरी पुँजीकरण गरिए उक्त कारोबार आयकर ऐनको ५६ (३) ले कल्पना गरेको लाभांशका रूपमा मुनाफाबाहेकको लाभांश वितरण नहुने हुँदा सम्बन्धित निकायलाई कर लाग्ने कुनै अन्य दफा भेटिएन, संघले भनेको छ । वित्तीय कानुनविज्ञ एवं अधिवक्ता विद्याकान्त अधिकारीले पनि आर्थिक विधेयकमार्फत एफपीओ र बार्गेन पर्चेज गेनमा लगाउनु ठीक नभएको बताए । एफपीओमार्फत प्राप्त भएको प्रिमियम रकम पुँजी हो कि आय भन्नेमा स्पष्ट व्यवस्था छैन । कर लगाउने आयमा मात्र हो, पुँजीमा होइन, उनले भने, आन्तरिक राजस्व विभागले लिखित रूपमै यी विषयमा कर नलाग्ने बताइसकेको छ । केही वर्षयता महालेखाले प्रश्न उठाएपछि सरकारले पनि आर्थिक विधेयकमा समेटेको देखिन्छ । अहिले सरकार यी विषयमा यसरी बोल्न हुन्थेन ।बार्गेन पर्चेज गेनमा पनि कुनै कम्पनीले नाफा र कुनैले नोक्सान व्यहोर्नुपर्दैन । मानौं, एक अर्ब र ६० करोड पुँजी भएका दुई कम्पनी गाभिँदा कसैले लाभनोक्सान प्राप्त गरेको हुँदैन । बरु गाभिएपछि बनेको कम्पनीको पुँजी बढेर एक अर्ब ६० करोड पुगेको हो । यसरी ठूलो बनेको पुँजी कसरी आय बन्यो र सरकारले कर लगायो भन्ने प्रश्न उठेको वित्तीय कानुनविज्ञ अधिकारीले बताए । बैंक तथा वित्तीय संस्थाको मर्जरपछि पनि कम्पनीको वित्तीय विवरण हरेक वर्ष नेपाल राष्ट्र बैंकले स्वीकृति गर्छ, उनले भने, राष्ट्र बैंकले के हेरेर वित्तीय विवरण स्वीकृत गर्यो त ? आन्तरिक राजस्व विभागले कर लाग्दैन भनेको र कानुनले स्पष्ट नगरेको हुनाले सरकारले भूतप्रभावी रूपमै कर तिर भन्न नसक्ने अधिकारीले बताए । सरकारले आगामी दिनदेखि कर लाग्छ भन्न सक्छ, तर हालसम्मकै कर तिर भन्नु उचित होइन, उनले थपे, कानुनले स्पष्ट रूपमा किटान गरेका बाहेकमा कर उठाउन मिल्दैन । शंकाको सुविधा करदातालाई दिनुपर्छ ।सरकारले एफपीओ, मर्जर तथा प्राप्ति प्रक्रियामा भएको बार्गेन पर्चेज गेन, सेयर र घरजग्गाको नियमित व्यावसायिक कारोबार लगायतमा तय गरेको करसम्बन्धी व्यवस्था आधारभूत लेखा सिद्धान्त, राष्ट्रिय तथा अन्तर्राष्ट्रिय मान्यताविपरीत भएको बैंकर्स संघका अध्यक्ष सुनिल केसीले बताए । कुनै पनि नियम कानुन भूतप्रभावी हुन नहुने राष्ट्रिय तथा अन्तर्राष्ट्रिय मान्यता छ । त्यसविपरीत पहिल्यै भएगरेका कार्यलाई समेत प्रभाव पार्ने गरी सरकारले आर्थिक विधेयकमा व्यवस्था गर्यो, यो हामीलाई मान्य छैन, उनले भने । पुँजी योगदानमा कर नलाग्ने अन्तर्राष्ट्रिय मान्यताअनुरूप नै एफपीओबाट प्राप्त हुने प्रिमियम तथा मर्जर तथा प्राप्तिबाट सिर्जना हुने बार्गेन पर्चेज गेनलाई सम्बन्धित संस्थाको आम्दानी मानी कर लगाउने व्यवस्था आयकर ऐन ०५८ को दफा ५६(३) को अपव्याख्या रहेको केसीको भनाइ छ । बैंक तथा वित्तीय संस्था परिसंघका अध्यक्ष पवनकुमार गोल्यानले पनि भूतप्रभावी करसम्बन्धी व्यवस्था संविधानले सुनिश्चित गरेको मौलिक हकको ठाडो हनन भएको बताए । पूर्वअर्थ सचिव रामेश्वर खनाल सरकारले पर्याप्त मूल्यांकन गरेर मात्र नयाँ क्षेत्रमा कर लगाउनुपर्ने बताउँछन् । कानुनबमोजिमको कर सबैले तिर्नुपर्छ । तर, सरकारले नयाँ क्षेत्रमा कर लगाउँदा आर्थिक दृष्टिकोणले ठीक हुन्छ कि हुँदैन भन्नेबारेमा मूल्यांकन गर्नुपर्ने थियो, उनले भने, आर्थिक विधेयकमार्फत गरिएको मूल्यांकन ठीकबेठीकबारे अर्थ मन्त्रालयसँग सोध्नुपर्छ ।बैंकर्स संघका अनुसार विगतमा भारतमा पनि प्रिमियममा आयकर लाग्ने वा नलाग्ने विवाद थियो । पछि मुम्बई आयकर पुनरावेदन न्यायाधिकरणले प्रिमियम व्यवसायको आय नभई पुँजीको अंश भएकाले सो आम्दानीमा कर नलाग्ने भनी व्याख्या गर्यो । भारतको आयकर ऐन १९६१ मा सूचीकृत कम्पनी एवं तिनका सहायक कम्पनीबाहेकका बासिन्दा व्यक्तिलाई प्रिमियमा सेयर जारी गरे उक्त सेयरको बजारमूल्यभन्दा यसरी प्राप्त प्रिमियम मूल्य बढी भए बढी भएको रकमलाई अन्य स्रोतको आयमा समावेश गर्नुपर्ने व्यवस्था छ । सन् २०२३ को आर्थिक अध्यादेशमा उक्त व्यवस्थालाई संशोधन गरी गैरबासिन्दा व्यक्तिबाट प्राप्त गरिने यस्ता प्रिमियमसमेत उक्त दफाको प्रयोजनका निम्ति २०२४ अप्रिल १ देखि लागू हुने गरी प्रस्ताव गरिएको छ ।बंगलादेशको आयकर ऐन १९८४ मा सन् २०१० मा संशोधन गरी प्रिमियम थप हुने गरी सेयर जारी भएको अवस्थामा थप प्रिमियम मूल्यमा ३ प्रतिशतका दरले पुँजीगत लाभ कर लाग्ने व्यवस्था गरिएको थियो । सन् २०१३ मा उक्त व्यवस्था खारेज गरियो । सेयर बिक्री गरेको अवस्थामा भने लाभ (कारोबार मूल्य एवम् परल मूल्यको फरक) मा पुँजीगत कर लाग्ने व्यवस्था छ । पाकिस्तान र श्रीलंकामा सेयर प्रिमियममा कर लाग्ने प्रावधान नदेखिएको र सेयर बिक्री गरेको अवस्थामा भने लाभ (कारोबार मूल्य एवम् परल मूल्यको फरक) मा पुँजीगत कर लाग्ने व्यवस्था रहेको संघले जनाएको छ ।सरकारले जारी गरेको आर्थिक विधेयकको दफा २६ मा कुनै निकायले एफपीओबाट प्रिमियम मूल्यमा सेयर जारी गरी प्राप्त रकममध्ये ०७८७९ सम्म हिताधिकारीलाई बोनस सेयरका रूपमा वितरण गरेको लाभांश रकमलाई आयकर ऐन ०५८ को दफा ५६ (३) बमोजिम आयमा समावेश गरी कर दाखिला नगरेको भए उक्त रकममा लाग्ने कर ०८० मंसिरसम्म भुक्तानी गरे त्यसमा लाग्ने शुल्क तथा ब्याज मिनाहा हुने भनिएको छ । यसअघि राजस्व अनुसन्धान विभागले पनि एफपीओ निष्कासन गर्ने बैंकहरूलाई पत्र काटेर कर तिर्न ताकेता गर्दै आएको थियो । बैंकहरूले भने कानुनअनुसार आफूहरूले कर तिर्नु नपर्ने दाबी गर्दै आएका छन् ।यस्तै, विधेयकको दफा २७ मा निकायहरू आपसमा गाभिँदा वा प्राप्तमा सौदाबाजी गर्दा आउने लाभ (बार्गेन पर्चेज गेन) बापतको आयलाई कर प्रयोजनका लागि दाखिला नगरेको भए ०७८७९ सम्मको त्यस्तो आयमा लाग्ने कर ०८० मंसिरसम्म दाखिला गरे शुल्क तथा ब्याज मिनाहा हुने व्यवस्था छ । मर्जर (गाभिँदा) तथा एक्विजिसन (प्राप्ति) का हकमा ०६७ मंसिरमा कानुनमै नयाँ व्यवस्था गरेर कर छुट दिइएको छ । त्यसमा मर्जर तथा एक्विजिसनमा जाने बैंक तथा वित्तीय संस्था र बिमा कम्पनीलाई कर छुट दिने भनेर तोकिएको छ । यो व्यवस्थाअनुसार ०७९ अघिको बार्गेन पर्चेन गेनमा अहिले कर तिराउन नमिल्ने कानुनका जानकारहरू बताउँछन् ।आर्थिक विधेयकको दफा २९ मा धितोपत्र, जग्गा तथा घरजग्गाको व्यावसायिक कारोबार गर्नेलाई छुटसम्बन्धी व्यवस्था छ । विधेयकमा नियमित व्यवसायका रूपमा धितोपत्र, जग्गा तथा घरजग्गाको कारोबारको आय विवरण तथा कर दाखिला गर्न बाँकी रहेको भए ०७६७७ देखि ०७८७९ सम्मको त्यस्तो कारोबार घोषणा गरी आयकर ऐन ०५८ बमोजिम लाग्ने करको ५० प्रतिशत रकम ०८० चैतभित्र दाखिला गरे सोमा लाग्ने बाँकी कर शुल्क तथा ब्याज मिनाहा हुने भनिएको छ । यसरी कर दाखिला गर्ने व्यक्तिको सोभन्दा अघिल्ला वर्षको कर शुल्क र ब्याज मिनाहा हुने व्यवस्था पनि विधेयकमा छ । यो व्यवस्थाका सम्बन्धमा विरोध भएपछि सेयर लगानीकर्ताले विद्यमान कानुनी व्यवस्थाअनुसार भुक्तानी गर्दै आएको छोटो अवधिको कारोबारमा साढे ७ प्रतिशत र लामो अवधिकोमा ५ प्रतिशत पुँजीगत लाभकर नै अन्तिम भएको अर्थ मन्त्रालयले जनाएको थियो ।"
दुर्घटनामा प्रदेश मन्त्री सिंहसहित ३ को मृत्यु,बझाङ (कास) बझाङको केदारस्युँ गाउँपालिका धारछडामा भएको दुर्घटनामा सुदूरपश्चिमका आन्तरिक मामिला तथा कानुनमन्त्री पृथ्वीबहादुर सिंहसहित तीन जनाको मृत्यु भएको छ । डडेलधुराबाट चैनपुर आइरहेको सुपप्र ०१००१झ४८० नम्बरको टोयटा फर्चुनर गाडी मंगलबार दिउँसो सडकबाट करिब ५० मिटर तल कालंगा खोला किनारमा बजारिएको थियो । मन्त्री सिंहको उपचारका क्रममा नेपालगन्ज मेडिकल कलेजमा तथा भाउजू जयादेवी र पत्नी अमृताको घटनास्थलमै मृत्यु भएको हो । बझाङकै बित्थडचिरमा आयोजना भएको बधाई तथा शुभकामना कार्यक्रमपछि सिंहले केदारस्युँको देउरामा पनि कार्यकर्ता भेट्ने कार्यक्रम थियो । पहिलो पटक जिल्ला आएका मन्त्रीलाई बधाई दिन जिल्ला सदरमुकामलगायत विभिन्न ठाउँमा कार्यक्रम आयोजना गरिएका थिए । दुर्घटनामा घाइते उनका पीएसओ सहायक प्रहरी हवल्दार दीपक भण्डारी र चालक धर्मराज जोशीको नेपालगन्जमा उपचार भइरहेको छ । तीव्र गतिमा रहेको गाडीले घुम्तीमा नियन्त्रण गुमाउँदा दुर्घटना भएको स्थानीयले बताएका छन् । यसैबीच सुदूरपश्चिम प्रदेश सरकारले सिंहको निधनमा बुधबार प्रदेशभर शोक बिदा दिने निर्णय गरेको भौतिक पूर्वाधारमन्त्री प्रकाश देउवाले बताए । प्रदेशसभा१ बाट निर्वाचित सिंह एक महिनाअघि जेठ ६ गते मन्त्री नियुक्त भएका थिए ।
पर्यटनमन्त्रीले बजेट पुस्तकबाट फेरि हटाइदिए प्रदेशका नाम,"प्रतिनिधिसभाको आइतबारको कार्यसूचीमा संस्कृति, पर्यटन तथा नागरिक उड्डयन मन्त्रालयसहित तीन मन्त्रालयको विनियोजन विधेयकमाथिको छलफल थियो । छलफलको सुरुमै एमाले सांसद महेशकुमार बर्तौलाले पर्यटन मन्त्रालयले वितरण गरेको वार्षिक विकास कार्यक्रम समावेश भएको पुस्तकमा प्रदेशसभाको नामकरण उल्लेख नगरी प्रदेश नम्बर मात्रै लेखेको भन्दै विरोध जनाए । पुस्तकमा प्रदेशको वास्तविक नाम उल्लेख भएपछि मात्रै मन्त्रालयको विनियोजन शीर्षकमाथिको छलफल हुने गरी आइतबारको कार्यसूचीबाट हटाउनुपर्ने माग राखे ।संसद्मा विरोध भएपछि सभामुख घिमिरेले पर्यटनमन्त्री किरातीलाई यस विषयमा स्पष्ट पार्न समय दिए । पुस्तकमा प्रदेशको नाम उल्लेख गरेर सच्याएपछि पुनः वितरण गरिने किरातीले संसद्लाई जानकारी गराए । उनको प्रतिबद्धतापछि सभामुखले बैठक अघि बढाउन खोज्दा एमाले सांसद बर्तौलाले पुस्तिका सच्चिएर नआएसम्म छलफल हुन नसक्के अड्डी राखे । सभामुखले पनि पर्यटन मन्त्रालयको छलफललाई कार्यसूचीबाट हटाए । प्रदेशको नाम नभएको उक्त पुस्तक प्रतिनिधिसभाले फिर्ता पठायो ।आइतबार संघीय मामिला र स्वास्थ्य मन्त्रालयको मात्रै छलफल भयो । मन्त्रालयले अर्को पुस्तक छापेर सोमबार संघीय संसद् सचिवालयलाई उपलब्ध गरायो । मंगलबार सांसदको हातहातमा नयाँ पुस्तक पुग्यो । बैठकको कार्यसूचीमा पर्यटन मन्त्रालयको छलफल नभए पनि एमाले सांसद थापाले प्रदेशको नामै हटाएको भन्दै विरोध जनाएका हुन् । प्रदेशको नाम उल्लेख नगरी १, २, ३७ राख्नेमा सहरी विकास मन्त्रालयसमेत छ । मंगलबारको बैठकको छलफलको कार्यसूचीमा सहरी विकास मन्त्रालय थियो ।मन्त्रालयको वार्षिक कार्यक्रम पुस्तकमा प्रदेशको नाम उल्लेख नभएको भन्दै मंगलबारको बैठकमा सांसदहरूले विरोध जनाए । एमाले सांसदले बजेट पुस्तिक नसच्याएसम्म बैठक चलाउन नहुने अडान लिएपछि बैठक नै स्थगित गर्नुपरेको थियो । सहरी विकास मन्त्रालयले योजना सञ्चालन हुने स्थानमा समेत प्रदेशको नामको सट्टा नम्बर लेखेपछि सत्तारूढ दलका सांसदहरूले विरोध जनाएका हुन् । बैठकको सुरुमै एमाले सांसद थापाले सहरी विकास मन्त्रालयको पुस्तकमा समेत प्रदेशको नाम नराखी नम्बर लेखेको भन्दै विरोध जनाएका थिए । उनले खासगरी लुम्बिनी प्रदेशलाई प्रदेश ५ राखेकामा आपत्ति जनाएका थिए । मन्त्रालयको योजनाको नाम रहेको स्थानमा अरू प्रदेशको पनि नम्बर लेखिएको छ । सहरीको पुस्तकमा पर्यटनको जस्तो प्रदेशको नामै नभएको भने थिएन । सहरी विकासमन्त्री सीता गुरुङले त्रुटि सच्याउने प्रतिबद्धता जनाएकी थिइन् । नाम नसच्याए त्यो मन्त्रालयको बजेट छलफल नहुने अडानमा एमाले छ । एमाले सांसद छविलाल विश्वकर्माले पनि प्रदेशको नाम नराखेकामा आपत्ति जनाए । हामी मन्त्रालयगत छलफलमा अगाडि बढेका छौं । आज लुम्बिनी प्रदेशलाई सरकारले बिर्सन मिल्छ कि मिल्दैन ? संविधानविपरीत गएर यो छलफललाई अगाडि बढाउन सक्छौं कि सक्दैनौं, उनले भने, पर्यटन मन्त्रालयको पुनर्वितरण गरिएको पुस्तकसमेत सही हुन सकेन । संविधान र कानुनविपरीत काम भएको छ । संविधान कानुनसम्मत गरेर अगाडि बढ्नुपर्छ । सत्तारूढ कांग्रेसका प्रमुख सचेतक रमेश लेखकले प्रदेशको नाम समावेश नहुनु सरकारको त्रुटि भएकाले सच्याउनुपर्ने जनाए । सरकारले यस्ता त्रुटि गरेर विधेयक ल्याउनु हुन्न । त्रुटि छ भने सरकारले नै सच्याउनुपर्छ, उनले भने । एमाले सांसद रघुजी पन्त सहरी र पर्यटन मन्त्रालयको पुस्तक फिर्ता पठाउनुपर्ने माग राखे । सभामुख घिमिरेले पर्यटन मन्त्रालयको पुस्तक सच्याएर ल्याउन रुलिङ गर्नुका साथै छलफलको कार्यसूचीबाट हटाएको जनाएका थिए ।सहरी विकास मन्त्रालयको भने सच्याउने सर्तमा छलफल अघि बढाउन लागेको भन्दै एमाले सांसदहरूले सभामुखको समेत विरोध गरेका थिए । मन्त्रालयको वार्षिक बजेट पुस्तकमा नाम नभएपछि बैठक स्थगित गरेर सभामुखले प्रमुख सचेतकहरूसँग छलफल गरेका थिए । छलफलपछि सभामुखले मन्त्रालयलाई कमजोरी सुधार गर्न रुलिङ गर्ने सर्तमा बैठक सुचारु भएको थियो । मन्त्रालयहरूबाट वार्षिक रूपमा सम्पादन हुने कार्यक्रम समावेश पुस्तिकामा उल्लेखित केही विषय खासगरी प्रदेशसभाबाट पारित प्रदेशको नाम उल्लेख हुनुपर्नेमा सो नभएको विषयमा ध्यानाकर्षणसहित सच्याउनका लागि यसअघि निर्देशन भइसकेको छ, सभामुखले रुलिङ गर्दै भने, कुनै त्रुटिहरू भएमा तत्काल सच्याउन म पुनः निर्देशन गर्छॅ ।"
खोर्लागाउँकी कटुवाल बज्यै,"गाउँमा हुने कार्जे होस् वा कुनै सरकारी तथा गैरसरकारी संस्थाले गर्ने कार्यक्रम, गाउँभर खबर गर्ने जिम्मा शिरमायाकै हुन्छ । २ सय १५ घर रहेको गोरखाको धार्चे गाउँपालिका३ खोर्लागाउँका अधिकांश बासिन्दाको हातहातमा मोबाइल छ । फोरजी इन्टरनेटको सुविधा पनि छ । देशविदेशको खबर स्थानीय एफएम रेडियोबाट सुन्छन् । तर गाउँमा हुने कार्जे र कार्यक्रमबारे शिरमायाले डाँडाबाट नचिच्याएसम्म गाउँलेले पत्याउँदैनन् । मोबाइल होस् कि रेडियो वा अरू मान्छेले भनेको कुरा झट्टै विश्वास गरिहाल्दैनन्, शिरमाया भन्छिन्, यहाँ त कतिपयले नेपाली भाषा नै राम्रोसँग बुझ्दैनन्, त्यसैले म कटुवाल कराउँदा हाम्रो भाषामा कराउँछु । कटुवाल कराउँदा आफूखुसी कराउन मिल्दैन । जे आदेश आएको छ, त्यही भन्ने हो, उनले भनिन् । गोठ समिति, आमा समूह, महिला समूह, जनप्रतिनिधिले भनेबमोजिमका खबर मात्रै परवाह गर्न पाइन्छ ।उत्तरी गोरखाका चुमनुव्री र धार्चे गाउँपालिकाका अधिकांश बस्तीमा अझै कटुवाल प्रथा कायम छ । सबैजसो गाउँमा कटुवालको भूमिकामा पुरुषहरू छन्, शिरमाया भने गोरखाको उत्तरी भेगकै एक मात्र महिला कटुवाल हुन् । उनले कटुवालको काम गर्ने जिम्मेवारी आफैंले रोजेर पाएकी भने होइनन् । पञ्चायतकालदेखि नै उनका ससुरा रमन गुरुङ कटुवाल थिए । २०६० पछि कटुवालको जिम्मेवारी शिरमायाका श्रीमान् प्रेमबहादुरले पाए । प्रेमबहादुर बिरामी पर्दा वा घरायसी कामले बाहिर जाँदा शिरमायाले जिम्मेवारी सम्हाल्थिन् । बूढोलाई पालो दिँदादिँदै म आफैं कटुवाल बन्न पुगें, उनले भनिन् । उनले कटुवालको सूचना बाँड्ने काम थालेको दुई दशक बितेको छ । गाउँलेलाई सूचना छर्दाछर्दै उनको पहिचान नै फरक बनेको छ । उनलाई वृद्धवृद्धादेखि बालबच्चासम्मले कटुवाल्नी बज्यै भनेर चिन्छन् । कामप्रति उनको लगाव देखेर गाउँले पनि प्रसन्न छन् । भैपरी आउँदा उनले रातको समयमा पनि कटुवाल कराएकी छन् । भन्छिन्, कहिलेकाहीँ बिरामी परेर नसकेका बेला झ्याउ लागेजस्तो हुन्छ, फेरि मनले आफ्नै काम हो भन्ने सम्झन्छु, सकिनसकी कराउँछु । गाउँबस्तीमा सूचना पुर्याउने भरपर्दो माध्यमका रूपमा रहेका कटुवाललाई विगतका वर्षमा गोठ समितिले मासिक एक हजार रुपैयाँ दिने गरेको थियो । केही वर्षयता गाउँपालिकाले मासिक १५ सय रुपैयाँ पारिश्रमिक उपलब्ध गराउँदै आएको छ । उक्त आम्दानी घर खर्च हुने शिरमाया बताउँछिन् । महँगीको हिसाब लगाउँदा आफूले पाउने मासिक ज्याला भने उनलाई चित्त बुझेको रकम छैन । जिम्मेवारी पन्छाउन नमिलेकाले कटुवालको काम बाध्यताका रूपमा छ । शिरमाया खेतीपातीमा प्रेमबहादुरलाई सघाउँछिन् । खेती भनेको धान, कोदो हो, त्यही पनि बाँदरले खाएर हैरान छौं । आम्दानीको अरू बाटो पनि छैन, प्रेमबहादुर भन्छन् । गाउँमा कटुवाल कराउने चलन वर्षौंदेखि चल्दै आएको स्थानीय सूर्यबहादुर गुरुङले बताए । परापूर्वकालदेखि नै हँॅदै आएको काम हो, उनले भने, मुखियाकै पालादेखि यसरी नै कटुवाल कराउने परम्परा छ । धार्चे गाउँपालिकाले चालु आर्थिक वर्षको अन्त्यमा पालिकाभरिका कटुवाललाई पारिश्रमिकस्वरूप एकमुष्ट रकम उपलब्ध गराउने तयारी पनि गरिरहेको छ । अहिले कटुवालको तथ्यांक संकलनको काम भइरहेको गाउँपालिकाका प्रमुख प्रशासकीय अधिकृत काजीमान सुनारले बताए । उनका अनुसार कटुवालको काम गर्नेलाई दिइने पारिश्रमिक थोरै भए पनि वितरणमा नियमितता दिने निर्णय भएको उनको भनाइ छ । पहिले दिने ज्यालामा एकरूपता थिएन । गत फागुन ७ को कार्यपालिका बैठकले हाम्रा ७ वटै वडाका कटुवाललाई मासिक १५ सयका दरले पारिश्रमिक उपलब्ध गराउने निर्णय गरेको हो, उनले भने, कटुवालको रेकर्ड फेरि लिँदै छौं, बाँकी भएकालाई एकमुष्ट रूपमा भुक्तानी गर्ने तयारीमा छ । गाउँगाउँमा कटुवाल प्रथा कायमै रहेको र यो प्रभावकारी पनि देखिएको उनले बताए ।"
वामपन्थी दाहालको धार्मिक अवतार,"(काठमाडौं)माओवादी अध्यक्ष एवं प्रधानमन्त्री पुष्पकमल दाहालले जेठ तेस्रो साता भारतको उत्तरप्रदेशको उज्जैनस्थित महाकालेश्वर मन्दिरमा गेरुवस्त्र लगाएर पूजा गर्दा कम्युनिस्ट खेमाबाट चर्को आलोचना भयो । द्वन्द्वात्मक भौतिकवादी सिद्धान्त अँगालेर पनि धर्मकर्ममा आशक्त बनेको भन्दै उनकै टीकाटिप्पणी चल्यो । भ्रमण सकेर त्रिभुवन विमानस्थलमा उत्रनेबित्तिकै दाहालले मैले गेरुवस्त्र लगाउँदिन भनेको भए एक अर्ब मान्छेको मनमा चिसो पस्थ्यो भनेर स्पष्टीकरण दिए । कतिपयले आफ्नै मुलुकको पशुपतिनाथमा नगएर दाहालले हिन्दुत्वको राजनीति गरिरहेको भारतको सत्तारूढ भारतीय जनता पार्टीलाई खुसी बनाउन अहिले महाकालेश्वर मन्दिरमा पूजा गरेको भनेरसमेत टिप्पणी गरेका थिए । त्यस्ता टिप्पणीप्रश्नलाई मत्थर पार्न भ्रमणबाट फर्केको एक सातामै दाहालले पशुपतिनाथ मन्दिरको दर्शन गरे । अनि पशुपतिनाथको दर्शन र अवलोकनले आफू प्रसन्न भएको बताए । दाहाल पहिलो पटक प्रधानमन्त्री भएका बेला २०६५ मा पशुपतिनाथको मूल पुजारीमा नेपाली नियुक्ति गरेपछि विवाद उत्पन्न भएको थियो । उक्त नियुक्तिले धार्मिक आस्था खल्बल्याएको गुनासोसमेत आएको थियो । पछि उक्त निर्णय उल्टिएको थियो ।दाहाल धार्मिक पथ तिर लम्किएको विश्लेषण भइरहेका बेला उनले बुधबार आफ्नो वंश उत्पत्ति भएको दैलेखको दुल्लु१० मा कुल शिरोमणि दासुको सालिक अनावरण गरे । त्यहाँ उनले आफू सानो छँदा दाहाल बन्धुको पुर्खा दैलेखबाट आएको सुन्दा कौतूहल लागेको र अहिले त्यही थलो आइपुग्दा गर्व लागेको बताए । धर्मकर्ममा पछिल्लो समय देखिएको लगावका विषयमा माओवादीभित्रै प्रश्न उठे पनि त्यसलाई प्रधानमन्त्री दाहालले महत्त्व दिएका छैनन् । आफू अहिले प्रधानमन्त्री रहेकाले सबैलाई समेटेरै जानुपर्ने अवस्था रहेको उनको भनाइ छ । दाहालले उज्जैनमा गेरुवस्त्र लगाउनुलाई सांस्कृतिक कूटनीतिको एउटा रूपमा व्याख्या गरेका छन् । भारतको सत्तारूढ दल भाजपाले हिन्दुत्वको राजनीति गरिरहेको सन्दर्भमा प्रधानमन्त्री दाहालले सांस्कृतिक कूटनीति भन्नुको गहिरो अर्थ रहेको विश्लेषकहरूको बुझाइ छ । २०५२ बाट दस वर्ष सशस्त्र विद्रोह गर्दा माओवादी कट्टर नास्तिक थिए । उनीहरू आफ्नो प्रभाव क्षेत्रमा धार्मिक गतिविधिलाई निषेधसमेत गर्थे । सर्वसाधारणले प्रतिकार गर्न थालेपछि माओवादीले धार्मिक गतिविधिमा रोक हटाएका थिए । शान्ति प्रक्रियामा आएपछि माओवादी बिस्तारै धार्मिक आस्थाप्रति खुकुलो हुँदै आयो । संविधान निर्माणका बेला माओवादीले अडान राखेकै कारण मुलुक धर्मनिरेपक्ष भएको छ । आफूले रोजेको धर्म मान्ने छुट जसलाई पनि छ । राप्रपाबाहेक अरू दलले कुनै धर्म विशेषको मुद्दा लिएर राजनीति गरेका छैनन् ।माओवादीले सशस्त्र द्वन्द्व उत्कर्षमा पुगेको बेला २०५७ माघमा मार्क्सवाद, लेनिनवाद, माओवादी र प्रचण्डपथ पथप्रदर्शक सिद्धान्तका रूपमा अघि सारेको थियो । अहिले दाहाल आफैं प्रचण्डपथ भुलेर धार्मिक पथमा लागेको आरोप लाग्न थालेको छ । माओवादीको सिद्धान्त र विधानले भने धर्मको राजनीतिलाई निषेध गर्छ । समाजवादी क्रान्तिको रणनीतिअन्तर्गत सामन्तवादका अवशेषहरूको अन्त्य एवम् जनवादी क्रान्तिका बाँकी कार्यभार पूरा गरिनेछ, विधानको प्रस्तावनामा उल्लेख छ, १० वर्षको महान् जनयुद्ध, विभिन्न समयमा चलेका सशस्त्र आन्दोलन, ऐतिहासिक संयुक्त जनआन्दोलन एवम् मधेशी, आदिवासी जनजातिलगायत सबै प्रकारका उत्पीडित वर्ग र समुदायद्वारा सञ्चालित आन्दोलनहरूको परिणामस्वरूप प्राप्त भएको संघीय लोकतान्त्रिक गणतन्त्र, धर्मनिरपेक्षता, समानुपातिक समावेशीकरण एवम् सामाजिक न्यायलगायत उपलब्धि रक्षा गर्दै उत्पीडित वर्ग र जनसमुदायका अधिकार प्राप्तिका लागि पार्टी निरन्तर संघर्षरत रहनेछ । हरेक निर्वाचनमा पार्टीका मत घट्दै गइरहेको सन्दर्भमा दाहालले कट्टर धार्मिक समुदायको मतलाई ध्यान दिएर धर्मकर्ममा लागेको अनुमान पनि गरिएको छ । एक विश्लेषकका अनुसार माओवादीले विगतमा उठाएका क्रान्तिकारी मुद्दाले आम मतदाताको मन जित्न मुस्किल हुने बुझाइ हुन सक्छ । केही जिल्लामा राम्रो पक्कड रहे पनि संघ, प्रदेश र स्थानीय निर्वाचनमा माओवादीले बनाएको समग्र हैसियत अरू दलसँग तालमेलकै कारण सम्भव भएको हो । त्यसैले दाहाल विगतको नास्तिक राजनीतिलाई रूपान्तरण गर्ने प्रक्रियामा छन् । भारतीय जनता पार्टीसँग सम्बन्ध विस्तार गर्ने उनको नीति पनि देखिन्छ ।माओवादी सरकारमा सहभागी भएपछि भने पार्टी सिद्धान्त, नीति र विधि, विधानमा उल्लेख भएका विषय ओझेलमा पर्ने माओवादी नेता लेखनाथ न्यौपानेको भनाइ छ । प्रचण्ड (दाहाल) ले हामीलाई राजनीति वर्गीय हुन्छ भनेर पढाउनुभएको हो । वर्गीय राजनीतिमा धार्मिक गतिविधि गर्ने झन् पढाउने कुरै भएन, उनले भने, पार्टीले सरकारको नेतृत्व गरेपछि वर्गीय राजनीति कतै देखिँदैन । बरु धूमिल हुँदै गएको छ ।उनको बुझाइमा कम्युनिस्ट पार्टीले आफ्नो वर्ग भुल्नु भनेको बाटो बिराउनु हो । माओवादीले जित्दा निम्न मध्यम वर्ग खुसी हुनुपर्छ । खुसी हुनुको कारण हो आफ्नो वर्गको हित हुन्छ भनेर हो, उनले थपे, माओवादीले सरकारको नेतृत्व गरेको छ तर हाल कुन वर्ग खुसी छ ? कुरा स्पष्ट छ । प्रधानमन्त्रीका रूपमा धार्मिक पूजाआजामा सहभागी भए पनि दाहाल माओवादी अध्यक्ष रहेको उनको भनाइ छ । धर्मको सम्मान गर्नु एउटा कुरा हो, त्यसलाई मानेर, लागू गरेर जानु कम्युनिस्टका लागि अनौठो कुरा हो, न्यौपानेले भने ।माओवादीको मूल नेतृत्वले आफ्नो वर्गलाई विश्वासमा लिन नसक्दा पहिचान संकटमा पर्दै गएको माओवादी नेता न्यौपानेको बुझाइ छ । हाम्रो आधारभूत वर्ग भासिँदै तल पर्दै गएको छ, उनले थपे, बरु हाम्रा नेताको वर्ग उत्थान भएको छ । उनका अनुसार माओवादीको वर्ग राजनीति लिपपोत का भरमा चले पनि नेताहरूले स्वीकार गर्न सकेका छैनन् । माओवादीको सशस्त्र द्वन्द्वको जस्तो कठोर राजनीतिक सिद्धान्त रूपान्तरण हुनु स्वाभाविक भए पनि उसले आफ्नो आधारभूत वर्गलाई ध्यान नदिएको राजनीतिकशास्त्रका प्राध्यापक गेहन्द्रलाल मल्लले बताए । माओवादी जुन वर्गका लागि लडेको थियो, त्यो वर्ग उत्थानमा माओवादीले नेतृत्व गरेको सरकारले विशेष नीति लिएको देखिँदैन, उनले भने, सिद्धान्त नमिल्ने दलसँग सत्ता गठबन्धन गरेपछि सबैलाई रिझाउने नीति तथा कार्यक्रम ल्याएको छ । निम्न वर्गको हित हुने कार्यक्रम छैन । उनले माओवादीले सहमति र सम्झौता को नीति लिइसकेको बताए । उज्जैनस्थित महाकालेश्वर दर्शनका सन्दभमा भने मल्लले भारत सरकारबाट तय भएका धार्मिक कार्यक्रमलाई बेवास्ता गर्न अप्ठ्यारो भएको हुन सक्ने बताए । मित्र राष्ट्रले निर्धारण गरेको धार्मिक कार्यक्रममा सहभागी हुन्न भन्नु अप्ठ्यारो परेको हुनुपर्छ, उनले भने, यो कूटनीतिकै एउटा अंग बन्न पुग्यो ।माओवादी केन्द्रबाट २०६९ असारमा अलग भई गठन भएको क्रान्तिकारी माओवादी पार्टीका वरिष्ठ नेता सीपी गजुरेलले प्रधानमन्त्री दाहालको रूप फरकफरक भएको टिप्पणी गरे । उहाँ (दाहाल) परिस्थितिअनुसार रूपधारण गर्नुहुन्छ । पछिल्लो समय गेरुवस्त्र धारण यसकै एउटा उदाहरण हो, उनले भने, अब माओवादीको रूप र सारमा खासै फरक छैन । रूप जे देखिन्छ, सार पनि त्यही हो । दाहालको धार्मिक रूपान्तरण नरेन्द्र मोदीको सफलता भएको उनले बताए । हुन त दाहालले आफूलाई ठोस परिस्थितिको ठोस विश्लेषण गर्न सक्ने नेता ठान्छन् । एमालेसँग गठबन्धन भएको एक महिनामै कांग्रेससित सत्ता सहयात्रा थाल्नु त्यसको पछिल्लो उदाहरण हो । उनले मार्क्सवाद सीधा अघि नबढ्ने बताउँदै आएका छन् । मार्क्सवाद दायाँबायाँ हुँदै अघि बढ्छ, उनले बेलाबेला भन्दै आएका छन् । १० वर्षे सशस्त्र द्वन्द्व, शान्ति प्रक्रिया, संविधान निर्माणदेखि हालसम्मका उतारचढावपूर्ण परिस्थिति सामना गरिसकेका दाहाल आफ्नो उद्देश्यमा प्रस्ट भएको दाबी गर्छन् । भारतीय मन्दिरमा गेरुवस्त्र लगाएको सन्दर्भमा आएका आलोचनालाई पनि उनले सहजै पचाइदिएको देखिन्छ । उनी भन्छन्, एकथरी साथीहरूलाई के विचित्र देखियो भन्ने परेको छ । गेरुवस्त्र लगाएर कमन्डलु लिएर हिँडिदिए हुन्थ्यो भन्नेछ । म हिँड्नेवाला होइन ।"
साहसी सिर्जना,"(रुकुम पश्चिम)रुकुम पश्चिमकी सिर्जना सिज्जु लाई नचिन्ने नेपाली सामाजिक सञ्जाल प्रयोगकर्ता सायदै होलान् । यात्रामा रमाउने र अनुभूति बाँड्नमै उनको खुसी अडिएको छ । जुनसुकै नयाँ ठाउँमा पुगे पनि मलाई चिन्ने कोही न कोही भेटिनुहुन्छ, उनी भन्छिन् । सानीभेरी गाउँपालिका११ की सिर्जना खासमा वन विज्ञान विषयमा स्नातक सक्दै गरेकी विद्यार्थी हुन् । २६ वर्षको जीवनयात्रामा सफलता र असफलता अनि सुख र दुःखका लामाछोटा अनुभव बुन्न भ्याइसकेकी छन् उनले । प्राथमिक तहको पढाइ गाउँमा सकेपछि सदरमुकाम खलंगाबाट एसएलसी सकिन् । त्यसपछि वन विज्ञान पढ्न २०६९ मा काठमाडौं हानिएँ, उनी भन्छिन् ।काठमाडौं फरेस्टी कलेजबाट २०७३ मा वन विज्ञान विषयमा डिप्लोमा सकाएपछि केही समय करारमा जागिर गरिन् । दुई पटक लोकसेवा आयोगको लिखित परीक्षा उत्तीर्ण गरे पनि अन्तरवार्ताको तितो अनुभव छ उनीसँग । मिहिनेत त राम्रै गरेकी थिएँ । तर सफलता हात लागेन, उनले विगत सम्झिइन् । त्यसपछि उनलाई लाग्यो, यो जागिर मेरा लागि होइन ।सरकारी जागिर खाने सपना तत्काललाई पूरा नभएपछि वन विज्ञान विषयमा स्नातक गर्नका लागि प्रवेश परीक्षा दिइन् । दुई वर्षको प्रयासपछि नाम निस्कियो । अहिले अन्तिम वर्षको अध्ययन चलिरहेको छ । कतै टाढा घुम्न जान मन थियो । त्यही बेला कोरोना कहर सुरु भयो । त्यसपछि २०७७ वैशाखमा म काठमाडौंबाट घरमा आएँ, उनले भनिन्, त्यही बेला गाउँमै एक जना बेघर ज्येष्ठ नागरिक दम्पतीका लागि घर बनाउने अभियान थालेँ । घर निर्माणको काम चलिरहेका बेला सिर्जनालाई माथिल्लो डोल्पा जाने अवसर आयो । फोक्सुन्डो तालसम्म जाने रहर जागेको भए पनि माथिल्लो डोल्पा नै जाने कुराले उनी धेरै नै उत्साहित भएको सम्झिन्छिन् । भन्छिन् भदौको महिना हामी ९ जनाको समूह रुकुम पश्चिमबाट डोल्पाका लागि हिड्यौं ।जम्मा २० दिनको ट्रेकिङ नै सिर्जनका लागि अहिलेको आँट र साहसको मानक बन्न पुग्यो । त्यो बेला हाम्रो त्यति तयारी थिएन । फोक्सुन्डोसम्म गएपछि धेरैले यसभन्दा अघि जान सक्दैनौं नै भन्थे तर पनि आँटेर यात्रा गरियो । यात्राका क्रममा एक दिनमा २०२५ मिलोमिटर सम्म हिँडेको र ५६ हजार उचाइमा रहेका पासहरू काटेर हिँडेका अनेकन अनुभवहरू उनीसँग छन् । त्यो बेला हामीसँग बीचबाटोमा बस्नका लागि टेन्टलगायत सामग्री नै थिएनन् । यसकारण हामी दिनभरि हिँडेर साँझ बास बस्ने ठाउँमा पुग्नैपर्थ्यो । यसकारण त्यो बेला धेरै हिँड्नुपर्यो ।सुनेको तर नदेखेको अपर डोल्पाको लामो यात्रा गरेपछि नै आफूलाई थप यात्राहरू गर्न सकिन्छ भन्ने आँट आएको सिर्जनाको भनाइ छ । उक्त यात्राबाट फर्किएपछि त्यहाँको अनुभव समेटेर सामाजिक सञ्जालमा अपलोड गरेको बताउँदै सिर्जनाले माथिल्लो डोल्पाको यात्रा अवर्णनीय रहेको सुनाइन् । त्यहाँको भूअवस्थिति, प्राकृतिक सुन्दरता र मान्छेहरूले बाँच्नका लागि मात्रै गरेको संघर्ष देखेर ममा केही गर्नुपर्छ भन्ने आँट आयो र म यात्रामा होमिएँ, उनीले भनिन् ।यसपछि सिर्जनाले दर्जनौं यात्राहरू गरिन् । कहिले एक्लै त कहिले बाटोमा भेटिएका बटुवाहरूलाई नै साथी बनाउँदै खासगरी पश्चिम नेपालका विभिन्न पहाड, पहरा अनि हिमाली भेगमा आफ्नो पाइला राखिसकेकी छन् । डोल्पापछि सोलुखुम्बुमा पर्ने ६ हजार १७ मिटर अग्लो लोबुचे पिकको सफल आरोहण गरेको उनले सुनाइन् । गाउँकै एक जना दाइले मनास्लु हिमाल आरोहण गर्नुभएको थियो । उहाँको अनुभव सुनेर म पनि हिमाल चढ्न सक्छु भन्ने आँट आयो र म लाबुचे पिक उक्लिए ।हिमाल घुमेर आएपछि आफूलाई कोरोना संक्रमण भएको तितो अनुभव पनि छ सिर्जनासँग । कोरोना संक्रमण भएपछि चाहिँ मरिन्छझैं भयो । दिमागमा धेरै नै नेगेटिभ सोचहरू आउन थाले । सकेसम्म आफूलाई सम्हाले अनि कोभिड जितेर नर्मल अवस्थामा आए ।यति जिल्ला र उति जिल्ला भनेर गणना गर्नेभन्दा पनि धेरैले थाहा नपाएको तर सुन्दर अनि महत्त्वपूर्ण ठाउँहरू पुगेर सकेको प्रचार गर्ने आफ्नो लक्ष्य रहेको सिर्जनाको भनाइ छ । म त मुड चल्यो कि यात्रामा निस्किहाल्छु । जाने लोकेसन मात्रै फिक्स हुन्छ तर यति दिन र उति दिन भन्ने चाहिँ फिक्स हुँदैन । अन प्लान यात्रा गर्छु, उनले सुनाइन्, प्रायः एक्लै यात्रामा निस्किन्छु । कहिले बाटोमा यात्रा गरिरहेका मजस्तै एक्ला मान्छे साथी हुन्छन् त, कहिले स्थानीयलाई नै साथी बनाउँछु ।नयाँनयाँ ठाउँ पुगेर नदेखिएका स्थान, रहनसहन र जीवनशैलीबारे सिर्जनाले बताउँछिन् । सिर्जना सिज्जुका नामले युट्युबमा ७६ हजारभन्दा बढी सब्स्क्राइभर र फेसबुकमा २७ हजारभन्दा बढी फलोअर्सका साथै टिकटकदेखि इन्स्टाग्रामसम्म छाएकी सिर्जनाले युट्युबमा अपलोड गरेको विभिन्न भिडियोहरू लाखौंले हेरेका छन् । उनी भन्छिन्, सामाजिक सञ्जाल मेरा लागि दुनियाँमाझ पुग्ने राम्रो माध्यम बनेको छ ।आफ्नो करिब १० वर्ष लामो प्रेमलाई सर्थकता दिँदै सिर्जनाले गत वैशाखमा रुकुम पश्चिमकै विवश बोहोरासँग लगनगाँठो कसिन् । विवाहको प्रसंग आउँदा उनले एउटा रमाइलो कुरा सुनाइन्, विवाहको मिति तय हुँदा म हुम्लामा थिएँ । विवाहको केही दिनअघि मात्रै फर्किएँ । विवाहको विधिमा केही दिन अलमलिएपछि सिर्जनाले लगत्तै रुकुम पूर्वको हनी हन्टिङ र ढोरपाटनको यात्रा गर्न भ्याएको बताइन् । अब फेरि हुम्ला जाने हो । त्यहाँको धेरै ठाउँ र जीवनशैलीबारे बताउनु छ, उनले भनिन् । विवाहलाई बन्धन मानेर आफू यसमै नअल्झिने बताउँदै आफ्नो रुचि र उद्देश्यमा डटेर लाग्ने आँटिलो योजना छ सिर्जनाको । केहीले अब त पहिलेझैं घुम्न पाउदिनौ होला पनि भन्नुहुन्छ । तर म घुम्ने हो, घुमाउने हो ।२ भाइ र २ बहिनी गरी जम्मा ४ भाइबहिनीमध्येकी जेठी छोरी हुन् सिर्जना । यता घरमा सासू, ससुरा र श्रीमान् गरी ३ जनाको परिवार छ । सिर्जनाका श्रीमान् विवशले उनको यात्रालाई साथ दिने प्रतिबद्धता जनाउँदै भने, सिर्जनाको परिचय नै यात्रा हो । यसलाई कायम राख्न म हरतरहले सहयोग गर्छु ।पर्यटन प्रवर्द्धनमा सहयोग पुर्याएको भन्दै विभिन्न सरकारी तथा गैरसरकारी निकायले सिर्जनालाई सम्मानपुरस्कारसमेत प्रदान गरेका छन् । गत वैशाखमा युवा तथा खेलकुद मन्त्रालयले प्रदान गर्ने राष्ट्रिय युवा प्रतिभा पुरस्कारबाट उनी सम्मानित भएकी थिइन् । साथै उनले विभिन्न सार्वजनिक समारोह र सञ्चारमाध्यमबाट आफ्नो यात्रा अनुभवबारे पनि बताएकी छन् । विगत ३ वर्षका दौरान आफूले चालेका पाइलाले अनेकन अनुभव बटुलेको बताउँदै सिर्जनाले कसरी सुरक्षित तरिकाले यात्रा गर्ने भन्नेबारे धेरै ज्ञान हासिल गरेको सुनाइन् । यात्रा गर्नु भनेको गन्तव्यमा पुग्नु मात्रै होइन । यात्राका क्रममा आइपर्ने विविध पाटापक्षहरूले पनि त्यसलाई सार्थक र उपलब्धिमूलक बनाउँछ । म कसरी यस प्रकारको फाइदा लिन सकिन्छ भनेर सोचिरहन्छु ।सिंगो देश घुम्ने र अरूलाई बताउने उद्देश्य लिएकी सिर्जनालाई कर्णालीमा पर्यटकीय सम्भावना अरू प्रदेशभन्दा धेरै छ जस्तो लाग्छ । उनी गतवर्ष जुम्लाको गुठीचौर गाउँपालिकामा रहेको आकाशेताल पनि पुगेकी थिइन् । गाउँलेले तालबारे देखेको अलमल कुरा गरे, हामीले हेर्न जाऔं भन्यौं । गएपछि उक्त ताल भेटियो । अनि आकाशजस्तै नीलो र कञ्चन भएका कारण हामीले उक्त तालको नाम आकाशे नामकरण गर्यौं, उनले भनिन् । आगामी दिनमा कर्णालीका सम्भावना पहिल्याउँदै यसलाई आम्दनीको माध्यम बनाउन के गर्न सकिन्छ र व्यावसायिक पर्यटनको आधारका रूपमा कर्णालीलाई कसरी विकास गर्न सकिन्छ भन्नेमा आफू केन्द्रित उनको भनाइ छ । यसका लागि मैले मात्रै गरेर केही हुँदैन । सरकार र सरोकारवालाको सक्रियता नै पहिलो कुरा हो, उनले भनिन्, हामी त त्यसैमा साथ दिने माध्यम मात्रै हौं ।"
सेन्सर झमेलामा परस्त्री,"काठमाडौं (कास) असार १५ मा रिलिजको तयारीमा रहेको फिल्म परस्त्री लाई सेन्सर बोर्डले प्रदर्शन अनुमति दिन अस्वीकार गरेको छ । फिल्मका केही दृश्यप्रति आपत्ति जनाउँदै केन्द्रीय चलचित्र जाँच समिति (सेन्सर बोर्ड) ले प्रदर्शन अनुमति दिन अस्वीकार गरेको हो । बोर्डले फिल्मका तीन दृश्य हटाउन निर्माण पक्षलाई आग्रह गरेको छ । ती दृश्य हटाएपछि फिल्मलाई प्रदर्शन अनुमति दिइने बोर्डको भनाइ छ । निर्मात्री शर्मिला पाण्डेले सेन्सर बोर्डले भनेअनुसारका दृश्य हटाउँदा फिल्मको कथा नै समाप्त हुने बताएकी छन् । हामी दृश्य हटाउन तयार छैनौं । बरु, कानुनी उपचार खोज्छौं, उनले भनिन् । सुरज पाण्डे निर्देशित फिल्म प्रेम र रोमान्ससँगै र बदलाको विषयमा केन्द्रित छ । पछिल्लो समय नेपाली समाजमा देखिएको विवाहेत्तर सम्बन्ध र त्यसले परिवारमा पारेको असर फिल्मको मुख्य विषयवस्तु हो । फिल्ममा कोसिस क्षत्री, शिल्पा मास्के, गौरव विष्टलगायतका कलाकारको मुख्य भूमिका छ । नीरज कँडेलले छायांकन गरेको फिल्म दीर्घ खड्काले सम्पादन गरेका हुन् । फिल्मको कथा दीपेन्द्र के खनालले लेखेका हुन् । भारतमा पनि रिलिज गर्ने तयारीका साथ फिल्म हिन्दीमा समेत डब गरिएको छ ।"
ओकिनावामा जापानी सेना पराजित,"सन् १९४५ मा आजकै दिन (जुन २१) मा ओकिनावाको युद्धमा जापानी फौज अमेरिकासँग पराजित भएको थियो । दोस्रो विश्वयुद्धका क्रममा अप्रिल १ मा सुरु भएको युद्धमा ८२ दिनपछि जापानी फौज पराजित भएको हो । जापानको इम्पेरियल आर्मी र अमेरिकी नेतृत्वको सेनाबीच भएको युद्धका कारण अमेरिकी जर्नेलसहित १२ हजार ५ सय सैनिकले ज्यान गुमाएका थिए । जापानतर्फ भने त्योभन्दा ठूलो क्षति भएको थियो । युद्धमा १ लाख १० हजार जापानी सैनिक मारिएका थिए । युद्धमा करिब एक लाख स्थानीयको ज्यान गएको अनुमान थियो । अमेरिकाले १९७२ ओकिनावा टापु जापानलाई फिर्ता गरेको हो । तर, त्यहाँ रहेका सैन्य शिविर भने सञ्चालनमा छन् । जापानको राजधानी टोकियोबाट एक हजार माइल टाढा रहेको ओकिनावाको क्षेत्रफल जापानको कुल भूगोलको ०६ प्रतिशत छ । तर, जापानमा रहेका ४७ हजार अमेरिकी फौजमध्ये झन्डै आधा यहीं बस्छन् ।"
घुम्न आएर घर बिर्सेकी विपना,"(बागलुङ)पूर्वी नवलपरासीको विनयीत्रिवेणी गाउँपालिका६ की विपना तामाङ करिब सात वर्षअघि कक्षा १२ को परीक्षा सकेर घुम्नका लागि बागलुङ आइपुगेकी थिइन् । घुमघामकै क्रममा उनी २०७३ साउनमा बागलुङको मानव सेवा आश्रममा छिरिन् । त्यतिबेला मानव सेवामा केही समय खर्चने सोच बनाएकी विपनासँगै आफ्ना बाबु पनि थिए । एक महिना सेवा गरेपछि घर आउने भन्दै सँगै आएका बाबुलाई फर्काइदिइन् उनले । एक महिनामा फर्कने भनेकी विपना तीन महिनासम्म घर पुगिनन् । बाबुआमाले बोलाइरहे । २०७३ को तिहारमा घर गएकी विपना भने कहिले आश्रम फर्कन पाइएला भन्ने सोचमा हुन्थिन् । जतिबेला पनि आश्रमको कुरा गरिरहेको सुनेर बाबुआमा दंग पर्नुभयो, उनले भनिन्, मलाई मेरो गाउँमा बस्न मन लागेन, त्यसैले सिधै आश्रम हानिएँ । तराईमा हुर्के, पढेकी विपनाका लागि त्यतिबेला पहाड अनौठो लाग्थ्यो । तर अहिले भने बागलुङ प्यारो लाग्न थालेको छ, उनले भनिन्, एक दिन आश्रममा सेवा गर्न नपाए पनि मन खल्लो हुन्छ । त्यसअघि आश्रममा सञ्चालक भएर काम गरिरहेकी थिइन् सुमिरा लामाले । हेटौंडाकी लामाको सेवाले प्रभावित विपना पनि सडकमा बेवारिसे बनेका, बलात्कारपछि गर्भवती भएकौ घरपरिवारबाट अलग भएका र अभिभावकविहीनको उद्धारमा लागिन् । आश्रममा हाल सडकबाट उद्धार गरिएका ४८ जना छन् । २५ वर्षीया विपनाले बिहान उठेर उनीहरूलाई नुहाइधुवाइ गराउने, औषधि तथा पानी र खानेकुरा खुवाउँछिन् । कतिपयलाई आवश्यक स्याहारसुसार पनि गर्छिन् । त्यसका लागि आश्रमको सेवामा लागेकी अनमी भावना शर्माले उनलाई सघाउँछिन् । आश्रममा रहेका मध्ये ७ बालबालिका छन् । ६ जना विद्यालय जान्छन् । एक २ वर्षीया बालिका छिन् । विपनाले सबैलाई छोराछोरीझैं पालेकी छन् । उनले आमाले भन्दा पनि राम्रोसँग हेरचाह गरेकी आश्रमकी सञ्चालक सदस्य लक्ष्मी बाँस्कोटा बताउँछिन् । हाल ४८ जना भए पनि आश्रमले १ सय ४२ जनाको उद्धार गरिसकेको छ । तीमध्ये २७ जनाको पारिवारिक पुनर्मिलन भइसकेको छ । उपचारपछि निको भएका ६१ जना आफैं घर गएका छन् भने १३ जनाले आश्रममै ज्यान गुमाइसकेका छन् । २०७२ मा स्थानीय युवाको अगुवाइमा स्थापित आश्रम सञ्चालनका लागि हाल मासिक ७ लाख ५० हजारको हाराहारीमा खर्च हुन्छ । त्यो जुटाउने काममा पनि विपनाको अग्रणी भूमिका छ । एक वर्ष अघिसम्म सुमिरा पनि बागलुङमै थिइन् । अहिले उनी काठमाडौंको आश्रम व्यवस्थापनमा जुटेकी छिन् । स्थानीयको सहयोगमा चामल सहजै जुटेको भए पनि तरकारी, नुनतेल र औषधिका लागि समस्या छ । कतिपयले जन्मदिन, संस्थाको स्थापना दिवसलगायतमा चामल ल्याइदिनुहुन्छ, त्यसैले किन्नुपरेको छैन, विपनाले भनिन्, अन्य खर्च भने जुटाउन कठिन छ । सुरुमा सामान्य रूपमा चलेको आश्रमका लागि सुमिरा र विपनाको पहलमा व्यवस्थापन समितिसमेत बनेको छ । समितिले आश्रमको घर बनाउने अठोट लियो । आश्रमका केन्द्रीय अध्यक्ष रामजी अधिकारी आएर यहाँ आश्रम बनाउनुपर्नेमा जोड दिएपछि स्थानीयले पनि दान दिन थाले । १२ करोड ५० लाख लागत स्टमेट गरिएको भवन निर्माणका लागि ४ रोपनी जग्गा खोजियो । हाल गण्डकी प्रदेश सरकारबाट १ करोड ५० लाख रुपैयाँ भवनका लागि जुटेको छ । बाँकी एक करोडभन्दा बढी स्थानीय तह र दाताबाट जुटाएर आश्रमको पहिलो तला बनेको छ । मैले हिसाबकिताब राख्ने र छिटो सक्न पहल मात्र गरेकी हुँ, काममा समिति खटेको छ, विपनाले भनिन् । छोरीको सेवा देखेपछि आजकल भने बाबु ताराबहादुर र आमा रसमायाले उनलाई घर फर्कन कर लगाउन पनि छाडेका छन् । विपना जुम्ल्याहा सन्तान हुन् । उनीसँगै जन्मेकी सपनाको ५ वर्षअघि नै विवाह भइसक्यो । व्यवस्थापनमा स्नातक विपनाका कतिपय साथी र गाउँका धेरै युवा विदेश हानिए । उनका साथीले अझै पनि विदेशमा बोलाउँछन् । व्यवस्थापन पढेकाले कुनै व्यवसायमा लाग्ने वा ठूला फर्ममा जागिर खानुपर्ने सुझाव पनि उनले धेरै पाइन् । तर उनी भने जागिर र विदेशको मोह चटक्कै त्यागेर मानवीय सेवामा समर्पित भइन् । उमेरले सानै भए पनि विपनाले हामीलाई धेरै कुरा सिकाएकी छन्, व्यवस्थापन समितिका अध्यक्ष निर्मलबहादुर श्रेष्ठ भन्छन् ।"
नेपालमा बढ्दै चिनियाँ चासो,"जेठ ५१८ ः पूर्वसभामुख अग्निप्रसाद सापकोटाको नेतृत्वमा माओवादीबाट २० जनाको टोली चीन भ्रमणमा जेठ १६२० ः माओवादी महासचिव देव गुरुङको निमन्त्रणामा सीपीसीका सिचुवान मन्त्रालयका सचिव वाङ सिआयोहुई काठमाडौंमा जेठ २८असार ६ ः विभिन्न पार्टीका सांसदको नेतृत्व गर्दै राष्ट्रिय सभाका अध्यक्ष गणेश तिमिल्सिना चीन भ्रमणमा असार १४ ः चिनियाा कम्युनिस्ट पार्टी एसिया ब्युरोका उपमहानिर्देशक सु मिन नेतृत्वको चिनियाा टोली काठमाडौंमा असार ४१० ः उद्योग, वाणिज्य तथा आपूर्तिमन्त्री रमेश रिजाल व्यापार तथा निकासी प्रवर्द्धन केन्द्रको कार्यक्रममा चीन भ्रमणमा"
आरतीका माइती न्याय माग्दै माइतीघरमा,"(काठमाडौंधनुषा)धनुषाको नगराइन८ खिरखिरियाका विनोदप्रसाद साहकी छोरी आरती र जनकपुरधाम९ थापाचोक घर भएका मदनमोहन साहका छोरा मोतीबाबुबीच दुई वर्षअघि (०७८ असार २९) मा मागी विवाह भयो । २० वर्षीया आरती बीबीए दोस्रो वर्ष पढ्दै थिइन् । इन्जिनियर मोतीबाबु ३० वर्षका थिए । जागिरे श्रीमान् भएपछि छोरीले सुखसयल पाउली भन्ने आशा बोकेका बाआमाले विवाहमा केटा पक्षको खर्च पनि बेहोरे ।आरतीका मामा सन्तोषकुमार साहका अनुसार दाइजो माग्दै ससुरा र ज्वाइँले कुटपिट गरेको भन्दै गत वैशाखमा आरती माइत आएकी थिइन् । १५ दिनपछि मोतीबाबुले अब दुःख नदिने भन्दै आरतीलाई ससुरालीबाट लिएर गए । १० दिनपछि गत जेठ ७ गते साँझ ६ः२० बजेतिर विनोदप्रसादलाई सम्धी मदनमोहनको फोन आयो । उनले आरती बेहोस भएर जनकपुरस्थित काव्या अस्पतालमा उपचार गराइरहेको सुनाए । विनोदले जनकपुर बसेर पढिरहेकी कान्छी छोरी मनीषालाई तत्कालै फोन गरेर अस्पताल जान भने र उनी पनि पत्नी निर्मलासहित टेम्पो चढेर अस्पतालतिर हुइँकिए । मनीषा अस्पताल पुग्दा आरतीको सास थिएन । अस्पतालमा आरतीका घरमाइती पक्ष भेला भएपछि झडपको स्थिति बन्यो । प्रहरीको टोली आइपुग्यो । र, सोधपुछ थाल्यो । आरती ५ः१५ बजेतिर घरको कोठाभित्र पंखामा सलको पासो लगाएको अवस्थामा भेटिएको मोतीबाबुको भनाइ थियो । माइती पक्षले भने आरतीले आत्महत्या गरेको नभई दाइजोको निहुँमा हत्या गरिएको आशंका गर्यो । माइती पक्षले आरतीका ससुरा र पतिविरुद्ध जाहेरी दिन खोज्दा प्रहरीले लिन मानेन । बरु आत्महत्या दुरुत्साहनमा जाहेरी दिन सुझाव दियो । पोस्टमार्टम रिपोर्टपछि मात्रै जाहेरी दर्ता गर्ने प्रहरीले अडान राख्यो । जेठ ८ गते दिउँसो १ बजे पोस्टमार्टम भयो । रिपोर्टमा आरती झुन्डिएको र त्यो आत्महत्या हुन सक्ने उल्लेख छ । त्यसमा गालामा चोट रहेको र चोट भित्री भागसम्म भएको पनि उल्लेख छ । यही आधारमा माइती पक्षले कुटपिटबाट आरतीको हत्या गरिएको दाबी गर्दै प्रहरीमा जाहेरी दिन खोज्यो तर दर्ता भएन । जिल्ला प्रहरी कार्यालय अगाडि शव नै राखेर आन्दोलन गर्दै जाहेरी लिन माइती पक्षले प्रहरीलाई दबाब दिए । प्रहरीले कर्तव्य ज्यानमा जाहेरी दर्ता गरेर अनुसन्धान गर्ने प्रतिबद्धता जनाएपछि मात्र शवको दाहसंस्कार भयो ।पीडकको प्रभावमा परेर प्रहरीले घटनालाई सामसुम पार्न खोजेको माइती पक्षको आरोप छ । केटा पक्षले जेठ ७ गते बेलुकी ५ः१५ बजे झुन्डिएको भेटेको भनेको छ, पोस्टमार्टम जेठ ८ गते दिउँसो १ बजे भएको छ र रिपोर्टमा २४ देखि ३६ घण्टाभित्रमा आरतीको मृत्यु भएको भनेको छ, जबकि आरती झुन्डिएको भेटिएको २४ घण्टा पनि नभईकन पोस्टमार्टम भएको छ, आरतीका मामा सन्तोषले भने, प्रहरी अनुसन्धान प्रतिवेदन जिल्ला सरकारी वकिल कार्यालय धनुषामा पठाउनका लागि जेठ ३२ गते हामीलाई बोलाइएको थियो, त्यो कागज आत्महत्या दुरुत्साहनमा मात्रै मुद्दा चलाउने गरी तयार भएको रहेछ, हामीले हत्या भएको उल्लेख गर्नभन्दा सच्याउन नमिल्ने भनियो । त्यसपछि पीडित पक्ष र प्रहरीबीच विवाद सुरु भयो । आरतीकी बहिनी मनीषाले मोबाइल फोनबाट भिडियो खिच्न थालिन् । त्यही समयमा प्रहरीले मोबाइल खोसेर मलाई कुटपिट गर्यो । विवाद सुरुमा भएको कोठामा सीसीटीभी थियो, मलाई अर्कै कोठामा लगेर डीएसपी वेदप्रसाद गौतमले पेटमा लात्तीले हाने, घाँटीमा समाते । पेटमा लात्तीले हान्दा मेरो ब्लिडिङ पनि भयो, मनीषाले सुनाइन् । आफूहरूलाई खुट्टा ढोग्न र मोजा सुँघ्न लगाई माफी माग्न बाध्य पारेर कागजमा हस्ताक्षर गराएपछि रातको समयमा छोडिएको उनको भनाइ छ । प्रहरीको कुटपिटबाट घाइते भएकी मनीषालाई अस्पताल लगेर उपचार गरिएको थियो । पीडित पक्षका अनुसार आरतीका मामा, भाइ, आमा, बुबा पनि घाइते भएका थिए । उनीहरू असार १ गते बिहान ११ बजेतिर डिस्चार्ज भए । यसपछि प्रहरीले हत्यारालाई जोगाउन खोजेको आशंका गर्दै उनीहरू राज्यलाई दबाब दिन धर्ना बस्ने निर्णय गरेर काठमाडौं आएका छन् । काठमाडौं आइपुगेको बेलुकी नै आरतीका बुबा विनोद, आमा निर्मला देवी, भाइ प्रेम, बहिनी मनीषा, मामा सन्तोषकुमार र आफन्तले माइतीघरमा आरती साहलाई न्याय देऊ लेखिएको फ्लेक्स टाँगेर धर्ना दिइरहेका छन् । धर्ना बसिरहेका सन्तोषले विवाहका बेला आरतीको परिवारले २५ लाख रुपैयाँ खर्च गरेको सुनाए । उनका अनुसार विवाह भएको केही समयदेखि नै परिवारले आरतीलाई दाइजो माग्दै दबाब र यातना दिन थालेको थियो । मोटरसाइकल, दराजलगायत सामान मागेका रहेछन् । यही निहुँमा ससुरा, ज्वाइँले कुटपिट गरेर भान्जी माइत आएकी थिइन्, तत्कालै मोटरसाइकल दिन नसक्ने भएर एउटा दराज दिने तयारी गर्दै थियौं, सन्तोषले भने । पीडित पक्षले आरतीका पति मोतीबाबु, ससुरा मदन मोहन, सासू रेनु देवी र देवर रविमाथि अनुसन्धान गरी कारबाही अगाडि बढाउन माग गरेको छ । निष्पक्ष अनुसन्धान र दोषीमाथि कारबाही हुनुपर्ने उनीहरूको माग छ । त्यस्तै पीडित परिवारलाई कुटपिट गर्ने धनुषाका एसपी विश्वराज खड्का र डीएसपी वेदप्रसाद गौतमलाई तत्काल निलम्बन गरी कारबाही गर्नुपर्ने, पोस्टमार्टममा संलग्न डाक्टरमाथि अनुसन्धान गरी कारबाही गर्नुपर्ने, हत्याको केन्द्रीय अनुसन्धान ब्युरो (सीआईबी) द्वारा अनुसन्धान गरिनुपर्नेलगायत मागसमेत छन् । हत्या भएको केसलाई आत्महत्या दुरुत्साहन भनी मुद्दा कमजोर पार्न खोजेको भन्दै एक साताअघि नै गृह मन्त्रालय, मधेशी आयोग, मानवअधिकार आयोग, महान्यायाधिवक्ताको कार्यालय, राष्ट्रिय महिला आयोगमा ध्यानाकर्षण पठाएका थियौं तर हामीलाई न्याय दिनुको साटो प्रहरी प्रशासनबाट उल्टै कुटपिट गरियो, यही भएर यहाँ आएर धर्ना बसिरहेका छौं, आरतीका मामा सन्तोषले भने । उनीहरूले ध्यानाकर्षण गराएका निकायहरूमध्ये महिला आयोगकी अध्यक्ष कमला पराजुली सोमबार धर्नास्थल पुगेकी थिइन् । हिंसा र अत्याचारको सुनुवाइ नभएर हरेक घटनामा पीडितले राजधानी आएर धर्ना दिन बाध्य हुनु अत्यन्त दुःखद कुरा हो, आरती साहको विषयमा गृहमन्त्रीसमक्ष कुरा राखेर न्यायका लागि ध्यानाकर्षण गराएका छौं, पराजुलीले भनिन् । आरतीको शंकास्पद मृत्यु प्रकरणमा धनुषा प्रहरीले अनुसन्धान गरेर मुद्दा जिल्ला अदालतमा पुर्याएको छ । मंगलबार यही मुद्दामा जिल्ला अदालतमा थुनछेक बहस भइरहेका बेला आरतीका समर्थक अदालत परिसरमा जबर्जस्ती पस्न खोज्दा सुरक्षाकर्मीले रोकेपछि ढुंगामुढा भएको थियो । त्यसक्रममा प्रहरीले लाठीचार्ज गर्दा प्रदर्शन गरिरहेका लीला देवी, लारोबती देवी, कृष्णा साह र प्रवीण साह घाइते भए । एक जना प्रदर्शनकारीलाई नियन्त्रणमा लिएको डीएसपी गौतमले जानकारी दिए । धनुषा जिल्ला अदालतका न्यायाधीश रामप्रसाद न्यौपानेको एकल इजलासले आरतीका श्रीमान् मोतीबाबु र ससुरा मदनमोहनलाई पुर्पक्षका लागि थुनामा पठाउने आदेश दिएको छ । आरतीको माइती पक्षले जाहेरी दिएपछि प्रहरीले मोतीबाबु र मदनमोहनलाई पक्राउ गरी अनुसन्धान गरेर प्रतिवेदन तयार गरेपछि सरकारी वकिलको कार्यालयले अदालतमा कर्तव्य ज्यान मुद्दा चलाएको थियो । यसमा काठमाडौंबाट गएको सीआईबीको टोलीले पनि अनुसन्धान गरिरहेको जिल्ला प्रहरी कार्यालय धनुषाले जनाएको छ ।"
मुद्दा फिर्ताको निर्णय रद्द गर्न दबाब,"(काठमाडौं)ज्यान मार्ने उद्योगको मुद्दा फिर्ता लिने सरकारी निर्णयविरुद्ध सांसद, प्राध्यापक, विद्यार्थी र नागरिक आन्दोलनका अभियन्ताहरूले दबाब बढाएका छन् । त्रिभुवन विश्वविद्यालय समाजशास्त्र केन्द्रीय विभागका उपप्राध्यापक प्रेमबहादुर चलाउनेमाथि सांघातिक आक्रमण गर्ने ७ जनाविरुद्धको मुद्दा फिर्ता लिने निर्णय मन्त्रिपरिषद्ले गरेको थियो । त्यसकै विरोधमा चलाउने सोमबारदेखि कीर्तिपुरस्थित उपकुलपति कार्यालय परिसरमा अनशन बसेका छन् । मंगलबार बिहान बृहत् नागरिक आन्दोलनले काठमाडौं जिल्ला अदालत परिसर अगाडि र प्राध्यापकहरूले अनशनस्थल कीर्तिपुरमा प्रदर्शन गरेका छन् । विश्वविद्यालयलाई हिंसारहित बनाउन र पीडित चलाउनेलाई न्याय दिलाउन नागरिक आन्दोलनका अभियन्ता अदालत परिसरमा जुटेका थिए । त्यस्तै, प्रगतिशील प्राध्यापक संगठनले त्रिवि उपकुलपति कार्यालय अगाडि प्रदर्शन गरेको प्राध्यापक रमेश भट्टराईले जानकारी दिए । प्राध्यापकहरूको साझा संगठन नेपाल प्राध्यापक संघले मुद्दा फिर्ताको निर्णय रद्द गर्न सरकारसँग माग गरेको छ । अध्यक्ष रमेशकुमार जोशी र महासचिव नरेन्द्रप्रसाद शिवाकोटीद्वारा जारी विज्ञप्तिमा विश्वविद्यालय जस्ता प्राज्ञिक क्षेत्रमा हुने अप्राज्ञिक क्रियाकलाप नियन्त्रणमा कठोर हुन आग्रह गरिएको छ । विभिन्न विद्यार्थी संगठन र स्वतन्त्र विद्यार्थी युनियनले पनि मुद्दा फिर्ताको निर्णय रद्द गर्न सरकारसँग माग गरेका छन् । त्रिवि प्राध्यापक संघका अध्यक्ष बसन्त ढकालले मुद्दा फिर्ताले लोकतान्त्रिक शासन प्रणालीमा कानुनको शासन हुन्छ भन्ने तथ्यमाथि प्रश्न उठाएको उल्लेख गरेका छन् । न्यायालयबाट निर्णय आउनुअघि राज्यपक्षबाट मुद्दा फिर्ता लिन नमिल्ने भन्दै विज्ञप्तिमा दोषीलाई कारबाही नहुँदा विश्वविद्यालयमा हुने अवाञ्छित क्रियाकलापले प्रश्रय पाउने उल्लेख गरिएको छ । ज्यान मार्ने उद्योगअन्तर्गत मुद्दा खेपिरहेका नेविसंघका कार्यकर्ताहरूको मुद्दा फिर्ता लिने सरकारको निर्णयको संसद् बैठकमा पनि विरोध भएको छ । राष्ट्रिय स्वतन्त्र पार्टीका प्रमुख सचेतक सन्तोष परियारले पीडितलाई न्याय दिन र पीडक नेविसंघका कार्यकर्तालाई दण्डित गर्न सरकारको ध्यानाकर्षण गराए । गुन्डागर्दी शैलीमा दिनदहाडै कुटपिट गरेर मरणासन्न बनाएको मान्छेको मुद्दा फिर्ता लिने कहाँको न्याय हो भन्दै उनले सरकारलाई प्रश्न गरे ।२०७७ असोज २० गते उपप्राध्यापक चलाउनेमाथि विश्वविद्यालय हाताभित्रै आक्रमण भएको थियो । नेविसंघ कार्यकर्ता हरि आचार्य र योगेन्द्र रावललगायतले आक्रमण गरेको आरोप छ । दीपकराज ओझा, रूपेश साह, रवीनकुमार लामा, सयुज श्रेष्ठ र नीरज रानामगर आक्रमणमा सहभागी थिए । आचार्य र रावलले आक्रमणको योजना बनाएको र त्यसको कार्यान्वयन गर्न अन्य आरोपी संलग्न रहेको प्रहरी अनुसन्धानमा भेटिएको थियो । आरोपीहरू जिल्ला अदालतको आदेशमा धरौटीमा छुटेका थिए । सामान्य धरौटीमा छाडेको भन्दै चलाउनेले उच्च अदालत पाटनमा पुरावेदन दिएका थिए । उच्च अदालतले पाँच लाख धरौटीमा छाड्न र पीडितलाई एक लाख रुपैयाँको दरले राहत दिन आदेश गरेको थियो । तर, मुद्दाको अन्तिम पेसी तोकिसकेको अवस्थामा मन्त्रिपरिषद्बाट मुद्दा फिर्ता लिने निर्णय भएको हो । विचाराधीन मुद्दा फिर्ता लिने सरकारको निर्णयविरुद्ध आफू सर्वोच्च अदालत जाने चलाउनेले कान्तिपुरलाई बताए ।"
"फेवाताल जोगाऊ, पोखरालाई 'साँच्चिकै पोखरा बनाऊ","फेवाताल पोखरा सहरको मात्रै होइन, मुलुककै अमूल्य सम्पदा हो । साइबेरिया लगायतबाट आउने चरादेखि विभिन्न जलचरको आश्रयस्थल यो ताल जैविक विविधतालाई सन्तुलनमा राख्ने महत्त्वपूर्ण कडी पनि हो । त्यस्तै देशको प्रचार गर्ने, पर्यटक आकर्षित गर्ने यो प्राकृतिक सम्पदा आर्थिक समृद्धिको सहयोगी पनि हो । तर, चार दशकदेखिको तीव्र अतिक्रमणले ताल निरन्तर साँघुरिँदो छ । प्रकृति संरक्षणमा जुट्नुपर्ने सरकारी निकाय नै अतिक्रमणलाई प्रवर्द्धन गर्न उद्यत छन् । यही सरकारी अकर्मण्यताकै कारण सर्वोच्च अदालतले दोहोर्याएर आदेश दिनुपरेको छ ।वास्तवमा किनारदेखि ६५ मिटरसम्म फेवा क्षेत्र हो भनेर विसं २०३० मै मापदण्ड तय भएको थियो । त्यसैले त्यो क्षेत्रमा संरचना बनाउनु र बनाउन दिनु आफैंमा अवैध थियो । तर, अनुगमन गर्ने सरकारी निकाय मूकदर्शक बनेपछि कानुनी अभियन्ताहरूले अदालत गुहार्नुपरेको हो । रिटमाथिको बहसमा अभियन्ता, प्रशासन र व्यवसायी सबै पक्षको धारणा सुनेर २०७५ वैशाख १६ मा सर्वोच्चले ६५ मिटरभित्र बनेका संरचना भत्काउन आदेश दिएको थियो । न्यायाधीशहरू ओमप्रकाश मिश्र र सपना मल्ल प्रधानको संयुक्त इजलासले प्राकृतिक सम्पदा फेवाताल संरक्षणमा संघ, प्रदेश र स्थानीय तीनै सरकारको अलगअलग तथा संयुक्त जिम्मेवारी रहेको उल्लेख गर्दै अवैध घरटहरा हटाउन आदेश गरेको थियो । सर्वोच्चको आदेश कार्यान्वयन हुनुको सट्टा यसबीचमा संरचना अझ थपिए । कतिसम्म भने, सर्वोच्चको आदेश आएका तीन वर्षपछि २०७८ चैत १६ मा तत्कालीन मेयर मानबहादुर जीसी नेतृत्वको महानगर कार्यपालिका बोर्डले फेवाको मापदण्ड नै ६५ मिटरबाट घटाएर ३० मिटरमा झारिदियो । कानुनी राज भएको देशमा यस्तो अराजकता आफैंमा दण्डनीय हुन्छ । महानगरको उक्त निर्णयको खारेजी र जलाधार क्षेत्रमा बनेका अवैध संरचना हटाउन माग गर्दै परेको मुद्दामा सोमबार अन्तिम सुनुवाइ गर्दै न्यायाधीशद्वय कुमार रेग्मी र हरिप्रसाद फुयालको संयुक्त इजलासले किनारदेखि ६५ मिटरसम्म फेवाकै क्षेत्र कायम गर्दै त्योभित्र बनेका सबै संरचनालाई अवैध ठहर गरेको हो । अदालतले अवैध संरचना हटाउन पोखरा महानगरपालिका, महानगर प्रमुख, पोखरा उपत्यका नगर विकास समिति, ताल संरक्षण तथा विकास प्राधिकरण पोखराका नाममा आदेश दिएको छ । पोखरा महानगर आफैंले गरेको अध्ययनअनुसार फेवा किनारादेखि ६५ मिटरसम्म १ हजार २ सय रोपनीमा ४ सय ९३ स्थायी तथा अस्थायी संरचना छन् । महानगर प्रमुख धनराज आचार्यले सर्वोच्चको फैसला लिखित रूपमा आएपछि कार्यान्वयनमा जाने बताएका छन् । लिखित फैसला कुर्ने उनको भनाइलाई शंकाको सुविधा दिन सकिए पनि कार्यान्वयन योजना थाल्न भने सर्वोच्चको पूर्णपाठ पर्खिबस्न जरुरी छैन । अविलम्ब सम्बद्ध सबै निकाय अदालती आदेशको पालना र ताल संरक्षणमा जुट्नुपर्छ । अवैध संरचनाहरू भत्काउनु र ६५ मिटरभित्रको १२ सय रोपनी तालको स्वामित्वमा ल्याउनु पक्कै चुनौतीपूर्ण छ । राज्य आफैंले हुर्काएको बेथिति सफा गर्ने जिम्मेवारी पनि उसैको हो, यो अनिवार्य जिम्मेवारीमा महानगरले ढिलासुस्ती गर्न पाउँदैन । सर्वोच्चको स्पष्ट आदेशपछि, अनधिकृत संरचना हटाउन अब कोही बाधक हुन्छ भने त्यो सरकारी इच्छाशक्ति मात्रै हो । त्यसैले सरकारलाई यो काममा बाध्य तुल्याउन र बहानाबाजी गरी उम्किन नदिन पर्यावरणप्रति सचेत नागरिक पंक्ति पनि जागरुक रहनुपर्छ । फैसला कार्यान्वयनमा पोखरा महानगरसित दृढ इच्छाशक्ति देखाउनुबाहेक अर्को विकल्प अब छैन, जसमा संघ र प्रदेश सरकार लगायतका सम्बद्ध निकायहरूले सघाउनुपर्छ । खासगरी, ताल संरक्षणमा लाग्ने अर्थभार बेहोर्न संघ र प्रदेश पनि तयार रहनुपर्छ । जुनसुकै सर्तमा फेवाताललाई बचाउनुपर्छ, सिमसार क्षेत्र जोगाउनुपर्छ, जैविक विविधताको सन्तुलनलाई खलबलिन दिनु हुँदैन । पृथ्वीको एउटा अनुपम उपहारका रूपमा माछापुच्छ्रे पौडी खेल्ने र पोखरालाई साँच्चिकै पो पोखरा नै बनाउने फेवाताललाई यथारूप पुस्तौंपुस्ताका निम्ति पनि जोगाइराख्नुपर्छ । यसमा किन्तुपरन्तु भएमा देशको प्रकृति, सम्पदाको अवमूल्यन मात्र होइन, अदालतको अवहेलना पनि हुनेछ ।"
पानीको अभाव : स्थानीय सरकारले किन गर्दैन लगानी ?,"तल नदी बगिरहन्छ माथि बस्ने जनताहरू पानीको अभाव खेप्नुपर्ने यो सबै ठाउँको नियति भएको छ । यसलाई समाधान गर्ने कम लागतको उपाय भनेको सोलार पम्पको प्रयोग हो । अहिले प्रविधिको उच्चतम विकास भएको छ, नदीको किनारमा केही फिट जुन ठाउँ हेरीकन हुन्छ खनेपछि पानी निस्कन्छ, त्यसलाई इनारको रूप दिएर त्यसमा सोलार पम्प जडान गरेर पानी तानेर गाउँभन्दा उचो ठाउँमा जम्मा गर्ने र त्यसलाई वितरण गर्ने हो भने समस्या समाधान हुन्छ । वर्षातको बाढीमा ती इनारहरू पुरिन सक्छन् । त्यसका लागि पनि ढक्कन राखेर संरक्षण गर्न सकिन्छ । वर्षातको बेलामा यसै पनि पानीको अभाव हुँदैन । सुर्खेतको घाटगाउँ भन्ने भेरी किनारमा रहेको एउटा बस्तीकै तलपट्टि यस्तो इनार खनेर पानी निकालेको मैले देखेको मात्रै छैन, प्रयोग पनि गरेको छु । भेरी लगभग ५ सय मिटर पर बगेको थियो भने वरै भेरीको सतहमा पुग्नेबित्तिकै पानी निकालिएको थियो । यस्तो सानो परियोजनामा स्थानीय तहले पनि लगानी गर्न सक्छन् । हीरा विश्वकर्मा, काठमाडौं गाउँटोलमा आएको भनिएको सिंहदरबारको उपस्थिति सन्तोषजनक देखिएन । जनप्रतिनिधि र कर्मचारीको नारा र हल्ला अनि तडकभडक भने ज्यादै चर्को छ । एक पटक निर्वाचन जित्दैमा सर्वेसर्वा र सबै क्षेत्रको विज्ञ नै भएजस्तो यिनको अहंकारले लोकतन्त्रमा धब्बा लाग्ने अवस्था आउने भो । टोलटोलमा टोलवासीहरूलाई भेटेर गुनासो सुन्ने र सम्बोधनमा लागिहाल्ने परिपाटी नै बसेन । हुन त हामीले आलोचना गर्ने नाममा सबैलाई एउटै डालोमा राखेर हेर्न त नमिल्ला तर जनताको सेवक बन्नका लागि निर्वाचितहरूको यो हेपाहा शैली शिशु लोकतन्त्र र यो देशको उज्यालो भविष्य निर्माणका लागि गम्भीर चिन्ताको विषय हो । गाउँटोलमा घुमेर हेर्दा यावत् क्षेत्रमा समस्याको चाङ छ तर समाधानका लागि कुनै प्रयास नै भएको पाइँदैन । ठूलो अपेक्षा र सपनाका साथ यिनै दल र नेतालाई पदमा पुर्याएका निर्दोष जनताका समस्याको बेवास्ताले नेता र दलहरूप्रति देखिएको आम आक्रोश नै उपनिर्वाचनमा पोखिएको हो । दलहरूले आफ्नो अस्तित्व जोगाउने हो भने यस पटकको सन्देशलाई मनन गर्दै केन्द्रदेखि नै परिवर्तन आवश्यक छ । माफियाकरण, गुटबन्दी र अहंकार तथा अपारदर्शी नेता र दलहरूलाई आम देशवासीले दह्रो आँटका साथ प्रश्न गर्न र त्यही अनुसार बहिष्कार गर्न ढिला नगरौं । राजनीति नै मूलनीति र लोकतन्त्रको विकल्पले त केही दिन सक्दैन तर नेता र दलहरूचाहिँ केन्द्रको सिंहदरबारदेखि टोलको सिंहदरबारसम्म सबै सच्चिन अत्यावश्यक छ । आशा गरौं, गाउँटोलको सिंहदरबार हरायो भनेर आम जनताले बिनाघामको अँधेरो आँगनमा भद्रगोलमै जीवन व्यतीत गरिरहन पर्ने परिस्थिति छिटो अन्त्य होस् । कृष्ण कुम्पुरे, आदमटार, धादिङ"
बालेनको अडानमा साथ दिऔं,"राष्ट्र, राष्ट्रियता र संस्कृति जगेर्नामा काठमाडौं महानगर प्रमुख बालेन्द्र शाहले लिएको अडानमा नेपाल चलचित्र वितरक संघ र सरकारले किन साथ दिइरहेको छैन ? के राष्ट्रियता र संस्कृतिको सवालमा बालेनको मन मात्र दुख्नुपर्ने हो ? अरूको दुख्नु पर्दैन ? अरूलाई पोल्नु पर्दैन ? चलचित्र वितरक संघका पदाधिकारीहरूमा राष्ट्रियताको भावना छैन ? राष्ट्रप्रति मोह र माया छैन ? छ भने खोइ त ? किन बालेनले भन्नुभन्दा अगाडि नै देवी जानकीलाई नेपालकी छोरी भनेर ओरिजनल रिलमा न सच्चाएसम्म हामी नेपालमा चलचित्र आदीपुरुष वितरण गर्दैनौं, चलाउँदैनौं भनेर भन्न सकेनन् ? वितरक संघले बालेनलाई साथ दिन्छौं नभनेर केवल सरकारको निणर्य कुर्छौं भनेर राष्ट्रियताको सवालमा चुप्पी साधेका छन् । यो दुःखद कुरा हो । सरकारले चलाऊ नै भने पनि जानकी नेपालकी छोरी भनेर नसच्चाएसम्म हामी चलाउँदैनौं भन्न सक्नुपर्थ्यो । राष्ट्रियता र संस्कृति जगेर्नाको सवालमा आफ्नो राष्ट्रभक्ति देखाउन सक्नुपर्थ्यो, जुन अहिले देखिएन । न चलचित्र वितरक संघमा देखियो न त सिनेमाहल मालिकहरूमा देखियो, न त नेपाल सरकारमा नै देखियो यो राष्ट्रभक्ति । नेपाल सरकार पनि उस्तै काम नलाग्ने देखियो । सरकारले यथाशीघ्र भारतलाई कूटनीतिक नोट पठाई यसको विरोध गर्न सक्नुपर्थ्यो । तर विडम्बना सरकार कानमा तेल हालेर बसेको छ । राष्ट्रियताको मामलामा वर्तमान सरकार किन हरपल हरक्षण चुकिरहेको छ ? अस्ति भारतको संसद्भवनमा राखेको नक्सामा भारतमै पुगी मोदीसँग वार्ता हुँदा पनि विरोध गर्न सकेन अनि अहिले सीता मातालाई भारतकै छोरी भनेर दाबी गर्दासम्म विरोधमा एक शब्द बोल्न सकेको छैन । जसले सरकारकै राष्ट्रियताप्रति ठूलो प्रश्न खडा गरेको छ । राष्ट्रियता र संस्कृतिप्रति च्युत हुने सरकारलाई राष्ट्रको सरकार भनेर दाबी गर्ने अधिकार होला र ? सरकारले गम्भीर रूपमा लिनुपर्यो । भारतलाई खुसी पार्ने नाममा राष्ट्रियतालाई यसरी गौण ठान्न थालियो भने सीता माता आफ्नो भन्नेले भोलि जनकपुर र लुम्बिनी नै आफ्नो भूभाग हो भनेर दाबी गर्न बेर लाग्दैन । संस्कृति अतिक्रमणले राष्ट्र अतिक्रमण हुने कुरा प्रमाणित भैसकेको छ । तथापि नेपाल सरकारले सुनेको छैन । यो अत्यन्तै दुःखद विषय हो । राष्ट्रियताले सबैलाइ एकसाथ पोलेमा मात्र राष्ट्रको भविष्य रहन्छ । होइन भने कुनै दिन नेपाल पनि सिक्किमझैं विलय हुन सक्छ । सबैले यसलाई गम्भीरतापूर्वक लिऊँ । गोपाल देवकोटा, काठमाडौं"
भ्रष्टाचारको घुम्टोबाट मुख निकाल्दै !,"व्यवसाय गर्ने कर्जा महाजनले पाउँछन् किसानले पाउने अनुदान जमिनदारले चप्काउँछन्गरिबको परिचयपत्र धनीले उम्काउँछन्जनजाति र समानुपातिक कोटामा उनै ठूलाका जहान छोराछोरी ल्याउँछन्साहस पनि कति जब्बर हो !बालुवाटारमै कब्जा जमाउँछन् !ज्यानै मारे पनि केही छैन !केही समयमै उन्मुक्ति पाउँछन् !आफूआफूमै मिलेपछि भैगो !करोड अर्बको भ्रष्टाचार सजाउँछन् !यति गर्दा पनि नपुगेपछिनेपालीलाई भुटानी बनाउँछन् !भेला, छलफलको कुरै नगरौँबैठक बस्छन्, स्थापना दिवस मनाउँछन्गफ लाउँछन्, अधिवेशन चलाउँछन् नेताको संख्या झन्झन् बढाउँछन् !युवाशक्तिलाई विदेश पठाउँछन् !भ्रष्टाचारको घुम्टोबाट मुख निकाल्दैदेशमा समाजवाद ल्याएरै छाड्ने !कठै ! तिनैले नाक बजाउँछन् । इन्द्रकुमार श्रेष्ठ, कमलाकुञ्ज, ओखलढुंगा"
राजनीतिमा पुस्तान्तरणको सवाल,"नेतृत्वको उमेरसम्बन्धी बहस विश्व राजनीतिक इतिहासमा बारम्बार उठिरहने गर्छ । नेपालको राजनीतिमा र विशेष गरी पुराना राजनीतिक दलहरूका शीर्ष नेतृत्वमा अझै पनि वृद्ध राजनीतिकर्मीहरूकै हालीमुहाली छ । हुन त पाको उमेरमै पनि नेतृत्वमा रहेर युगान्तकारी भूमिका निर्वाह गरिएका उदाहरणहरू विश्व राजनीतिक इतिहासमा नभएका होइनन्, तर वृद्ध राजनीतिकर्मीले जनताको आवश्यकता, चाहना र दृष्टिकोणलाई प्रतिविम्बित गरेनगरेको तथा युवा पुस्ताका इच्छाआकांक्षालाई बुझेर सम्बोधनको प्रयास गरेनगरेको पक्षलाई पनि गम्भीरतापूर्वक हेर्नुपर्छ ।नेपाली कांग्रेस, नेकपा माओवादीसहित सबै ठूलासाना दलहरूले अहिलेसम्म उमेरहदको व्यवस्था नगरेको अवस्थामा हालै नेकपा एमालेले कार्यकारी जिम्मेवारीमा ७० वर्षे उमेरहदको विधानको व्यवस्था पनि निलम्बन गर्ने निर्णय गरेको छ । यसले गर्दा नेतृत्वको पुस्तान्तरण र नयाँ नेतृत्व विकास झन् असहज हुन्छ । वर्तमान शीर्ष नेतृत्वपंक्तिबाट देशको अपेक्षित विकास र प्रगति सम्भव नरहेको आम नागरिकको बुझाइ छ र त्यसैले राजनीतिक नेतृत्वको रूपान्तरण र पुस्तान्तरणको आवाज जोडदार रूपमा उठ्न थालेको छ । नेपाली कांग्रेसभित्र रूपान्तरण र पुस्तान्तरणको मुद्दा अझ जोडतोडका साथ उठिरहेको छ ।नेतृत्व लामो प्रक्रिया, संघर्ष र गतिशीलताबाट स्थापित हुने विषय हो । नेतृत्वकर्ता गतिशील, संघर्षशील, त्यागी, सिद्धान्त र विचारमा असल तथा समयसापेक्ष र दूरगामी निर्णय लिन सक्ने क्षमताजस्ता आवश्यक गुणहरू भएको हुनुपर्छ । नेतृत्वको पुस्तान्तरण भनेको उमेर समूहको मात्र नभएर एजेन्डा र दृष्टिकोणको आवश्यक परिमार्जन, रूपान्तरण र पुस्तान्तरणसमेत हो । हुन त सफल नेतृत्वका निम्ति उमेर एउटा महत्त्वपूर्ण तत्त्व भए पनि निर्णायक तत्त्व भने होइन । प्रत्येक समाजमा विचार र राजनीतिको आदर्श उपलब्ध हुन्छ । समाजको विचारनिर्माणको आधार ज्यादा महत्त्वपूर्ण हुन्छ । समाजमा प्रचलित विचारले मान्छेको विचारनिर्माण र चिन्तन प्रणालीलाई निर्देशित गरेको हुन्छ । परिवर्तनका निम्ति थुप्रै आन्दोलन हुँदै आएका छन् । तर विचारको लडाइँमा हामीले पराजय भोगिरहेका कारण धेरै वर्षदेखिका आन्दोलनहरू उपलब्धिविहीन भइरहेका छन् । मुलुकको शासन प्रणाली, राजनीतिक व्यवस्थामा व्यापक परिवर्तन भए पनि नागरिकको अवस्थामा कुनै महत्त्वपूर्ण सकारात्मक परिवर्तन आएको देखिँदैन । केही पात्र मात्र बदलिएका हुन्, बाँकी सबै यथावत् छन् । लोकतन्त्रको सुदृढीकरण, सामाजिकआर्थिक रूपान्तरण, राज्यका दीर्घकालीन समस्याहरूको समाधान र सम्बोधनजस्ता राजनीतिक सुधारका विषयहरूलाई बेवास्ता गरिएको छ । विश्व स्वास्थ्य संगठनले १५२४ वर्ष उमेर समूहलाइ युवा भनेर परिभाषित गरेको भए पनि नेपाल सरकारले त्यो उमेर सीमालाई १६४० वर्षसम्म तन्काएको छ । राष्ट्रिय जनगणना२०७८ अनुसार, कुल जनसंख्याको ४२५६ प्रतिशत १६४० वर्ष उमेर समूहकै छन् । युवावर्ग राजनीतिक, आर्थिक, सामाजिक र सांस्कृतिक रूपान्तरणको अग्रदूत तथा परिवतर्न र विकासको मुख्य संवाहक शक्ति हो । युवावस्था मानव जीवनको सबैभन्दा उर्वर कालखण्ड हो, जसमा मानिस मानसिक र भौतिक रूपमा सबैभन्दा बढी ऊर्जाशील हुन्छ । विश्वका सारा क्रान्ति र परिवर्तनमा युवाको महत्त्वपूर्ण योगदान रहँदै आएको छ ।उमेरका हिसाबले युवा वर्गले जहिलेसुकै परिवर्तन चाहन्छ । परिवर्तन चाहनु युवाको जैविक विशेषता हो । तर त्यो परिवर्तनको नेतृत्व प्रगतिशील वा प्रतिगामी कुन प्रवृत्तिले गर्छ भन्ने पक्ष विचारणीय हुन्छ । परिवर्तनको दिशा तिनको शिक्षा, संस्कार, जीवनशैली, सोच र मूल्यमान्यताले निर्धारण गर्छ । युवावस्थाको निर्णायक तत्त्व उमेर भए पनि व्यक्तिको सोच र क्रियाशीलता युवापनका निम्ति महत्त्वपूर्ण हुन्छ । हुन त सफल नेतृत्वका निम्ति उमेर एक मात्र निर्णायक तत्त्व होइन । स्पष्ट विचार, दृष्टिकोण, देशप्रतिको ममता, इमानदारी, त्याग र समर्पणभावले गर्दा बीपी कोइराला, गणेशमान सिंह, कृष्णप्रसाद भट्टराईलाई युवा उमेरमै प्रजातान्त्रिक आन्दोलन र नेपाली कांग्रेस पार्टीका नेता मानिएको थियो । बीपी कोइराला र मदन भण्डारीदेखि वर्तमान नेतृत्वपंक्ति शेरबहादुर देउवा, केपी ओली, माधव नेपाल, प्रचण्ड आदिसम्म युवा उमेरमै कोही पार्टीको नेतृत्वमा त कोही सरकारको नेतृत्वमा पुग्न सफल भैसकेका थिए । हुन त युवावस्थामा पार्टी र सरकारको नेतृत्व गरी सत्ता र शक्तिमा पुग्नु र पुगेपछि बाँचुन्जेल पदमै टाँसिइरहन खोज्नु नेपाली राजनीतिक इतिहासको मुख्य समस्या बन्दै आएको छ ।एजेन्डाविहीन राजनीति अर्थहीन हुन्छ । एजेन्डा र दृष्टिकोणको प्रत्यक्ष सम्बन्ध अध्ययनसित हुन्छ । हुन त अध्ययन, योग्यता, क्षमता इत्यादिको राजनीतिसँग कुनै खास सम्बन्धसरोकार नरहेको भाष्य हठात् स्थापित गरिएकाले नेपाली राजनीतिमा योग्य र क्षमतावान् युवाहरू प्राथमिकतामा पर्न सकेका छैनन्Ù बरु व्यापारी, ठेकेदार, धनाढ्यहरूको वर्चस्व दिनानुदिन बढ्दो छ । यसले गर्दा पढेलेखेका, क्षमतावान्, दूरदर्शी युवाहरूले राजनीतिमा आफ्नो भविष्य सुरक्षित देख्दैनन् र उनीहरू राजनीतिबाट टाढिँदै गएका छन् भने अर्का थरी युवा राजनीति शब्द नै सुन्न चाहँदैनन् । त्यसमाथि हाल नेपालको राजनीतिमा सिन्डिकेट प्रणाली र राजनीतिक दलहरूमा गिरोहतन्त्रजस्ता विकृतिहरू देखिन थालेका छन् । राजनीतिक दलहरूमा आन्तरिक लोकतन्त्रको अभ्यास फितलो हुँदै गएको छ । रचनात्मक बहस दिनप्रतिदिन घट्दै गइरहेको छ । तैपनि स्थानीय तह, प्रदेशसभा र प्रतिनिधिसभा निर्वाचन परिणामको तथ्यांक हेर्दा नेपाली राजनीतिमा युवाको सहभागिता र नेतृत्व विकास बढ्दो छ, जसलाई सकारात्मक नै मान्नुपर्छ । प्रायः देशमा राजनीतिक दलहरूका भ्रातृ संगठनले सामाजिक र राजनीतिक परिवर्तनहरूमा महत्त्वपूर्ण भूमिका खेलेका छन् । राजनीतिक दलहरूका भ्रातृ संगठनले आआफ्ना एजेन्डा बोक्नुपर्छ, आफूसँग सम्बन्धित क्षेत्रको विषयमा वकालत गर्नुपर्छ र विभिन्न क्षेत्रका समस्याबारे सोच्न नेतृत्वलाई दबाब दिनुपर्छ । तिनीहरूले आआफ्नो पार्टीका नीतिहरूको आलोचना गर्न नडराएर स्वतन्त्र रूपमा काम गर्न सक्नुपर्छ । राजनीतिक दलहरूका भ्रातृ संगठनको भूमिका समाजका विभिन्न वर्गका समस्याहरूलाई पहिचान गरी तीबारे सृजनात्मक छलफल गर्ने र समाधानको उपाय खोज्ने हुनुपर्छ ।नेपालका राजनीतिक दलहरूका विभिन्न भ्रातृ संगठनमध्ये विशेष गरी युवा, तरुण र विद्यार्थी संगठनले युवालाई प्रतिनिधत्व गर्छन् । गौरवशाली इतिहास बोकेका यी विद्यार्थी संगठनहरू विगतमा राजनीतिक नेतृत्व उत्पादन गर्ने नर्सरीका रूपमा प्रतिष्ठित थिए । नेपालमा भएका क्रान्ति, आन्दोलन र राजनीतिक परिवर्तनहरूमा युवा विद्यार्थीहरूको महत्त्वपूर्ण भूमिका छ । राष्ट्रको अग्रगामी हित र दिगो विकासका निम्ति उनीहरूको समर्पण स्मरणीय छ । अहिलेचाहिँ नेपालमा भ्रातृ संगठनहरूको भूमिका पार्टी कार्यकर्ता उत्पादन, सत्ताकब्जा र पार्टी नेतृत्वलाई खुसी पार्नमा मात्र सीमित देखिन्छ । राजनीतिक दलहरूका प्रमुख नेताहरूको निहित स्वार्थ पूरा गर्न तिनीहरूलाई प्रयोग गर्ने गरेका छन् । समाजका विभिन्न क्षेत्रका ज्वलन्त मुद्दाहरू तिनीहरूको प्राथमिकतामा परेका छैनन् । आफ्नो भूमिका बिर्सेकैले पछिल्लो समय त्यस्ता भ्रातृ संगठनहरूको सान्दर्भिकता र प्रभावकारितामा प्रश्न उठिरहेको छ ।बहुसंख्यक युवाहरूमा अग्रगामी दृष्टिकोणको अभावसँगसँगै त्याग, धैर्य, संघर्षशीलता र समर्पणभावको कमी देखिन्छ । राजनीतिक वर्चस्वको चाहना, मिलीभगत र राजनीतिज्ञहरूको निहित स्वार्थले विद्यार्थी संगठनहरूको कार्यसम्पादन र कार्यक्षमतामा असर पुर्याएको छ । आलोचनात्मक चेत भएका युवाहरूको संख्या दिनानुदिन कम हुँदै गएको छ । नेतृत्वपंक्तिमा भएका युवाहरू पनि राजनीतिक दलहरूमा हस्तक्षेपकारी भूमिका खेल्न सक्षम देखिएका छैनन् ।युवा भन्नेबित्तिकै स्वास्थ्य, कार्यक्षमता आदिले सबल भन्ने नै बुझिन्छ । जुनसुकै वाद र विचारधारामा आस्था राख्ने किन नहोऊन्, युवाहरूमा समाज रूपान्तरणका लागि विश्वदृष्टि हुनुका साथै उनीहरूको विचारको प्रकाशले विद्यमान समस्याको समाधान देख्न सक्ने हुनुपर्छ । उनीहरू राजनीति तत्कालको व्यवसाय होइन भन्ने हेक्का राख्दै, यसका आजका चुनौतीहरू बुझ्न सक्षम हुनुपर्छ । राजनीति केवल पदप्राप्तिका लागि नभएर सिंगो समाज र राष्ट्रको हितका निम्ति सकारात्मक परिवर्तन र रूपान्तरणका लागि गरिन्छ भनेर बुझ्नु आवश्यक छ । राजनीति पेसा नभएर सेवामुखी हुनुपर्छ भन्ने बिर्सनु हुन्न ।हरेक व्यक्तिमा कुनै न कुनै प्रतिभा हुन्छ । युवावस्थामा उपयुक्त अवसर प्राप्त हुन सके युवाहरूमा प्रतिभा प्रस्फुटनको सम्भावना प्रचुर मात्रामा रहन्छ । युवावस्थामा हासिल गरिएको क्षमता अभिवृद्धिपश्चात् गरिने प्रयास र कर्मले मानिसको बाँकी जीवन सार्थक, सफल र सन्तोषजनक हुन्छ नै, व्यक्तिविशेषले सिङ्गो समाज र राष्ट्रलाई समेत महत्त्वपूर्ण योगदान दिन सक्छ । विडम्बना, नेपाली युवा विदेशी भूमिमा श्रम र पसिना खर्चिरहेका छन् । तसर्थ युवाहरूको प्रतिभाको विकास र क्षमता अभिवृद्धिमा समान अवसर उपलब्ध गराउनु र सर्वांगीण विकास गरी उनीहरूको क्षमतालाई राष्ट्रिय विकासको मूलधारमा ल्याउनु राज्य र राजनीतिक दलहरूको दायित्व हो । सबै नीतिमध्येको मूलनीति मानिएको राजनीतिलाई सही दिशानिर्देश गर्न दूरदृष्टि, सक्षम नेतृत्व, कुशल व्यवस्थापकको आवश्यकता पर्छ । मुलुकको विकास र समृद्धिका लागि युवा जनसंख्या महत्त्वपूर्ण मानिन्छ । युवालाई विकासमा उपयोग गर्ने देशले आर्थिक र सामाजिक विकासमा फड्को मार्छ । हाम्रो देशको शासन व्यवस्थालाई सबल र प्रभावकारी बनाउन राजनीतिमा युवाको आकर्षण र सहभागिता बढाउनु आवश्यक छ । राजनीतिक दलहरूले पनि युवाहरूलाई परिचालन गर्ने मात्र होइन, उनीहरूको योग्यता, दक्षता र क्षमता अनुसारको उचित अवसर र जिम्मेवारीसमेत दिनुपर्छ । राज्यको नीतिनिर्माण तथा नेतृत्वको जिम्मेवारी सक्षम युवालाई दिइनुपर्छ । युवाहरूले पनि कुनै पूर्वाग्रह नराखी आफ्नो चेतनाको सही सदुपयोग गर्दै अघिल्लो पुस्ताको अनुभवबाट सिक्दै उनीहरूसँग सम्मानपूर्वक सहकार्य गर्दै मुलुकमा विधिको शासन, गुणस्तरीय शिक्षा, स्वास्थ्य सेवा, सामाजिक सुरक्षा र रोजगारी सृजना आदि जस्ता नागरिकका आधारभूत आवश्यकताहरूका निम्ति अग्रसर हुनु अत्यावश्यक छ । अनि मात्र हामीले परिकल्पना गरेको समृद्ध, फ्रगतिशील र समतामूलक समाज र राष्ट्रको निर्माण हुन सक्छ ।"
संघीयता कार्यान्वयनका आयाम,"निष्कर्षनेपालले अनेकौं आरोहअवरोह र लामो एकात्मक शासन प्रणालीपश्चात् संघीय प्रणालीको अवलम्बन गरेको छ । मुलुकको दिगो शान्ति, सुशासन, विकास र समृद्धिका लागि संघीयतालाई सफल पार्नुको विकल्प छैन । संघीयता कार्यान्वयनको नेतृत्व राजनीतिक तहबाटै हुनुपर्छ । राजनीतिक दलहरूका गतिविधि र सरकारका क्रियाकलापमा संघीयतालाई लिएर दह्रो प्रतिबद्धता झल्किनुपर्छ । विगतका अनुभवबाट पाठ सिक्दै व्यवस्थित कार्ययोजना लिएर संविधानको व्यवस्था अनुसार संघीय प्रणालीको कार्यान्वयनमा दृढताका साथ अघि बढ्नु आजको आवश्यकता हो ।भट्टराई पूर्वसचिव हुन् ।"
"विद्यालयको दुःख, अभिभावकको गुनासो","काठमाडौंको महाराजगन्जमा झन्डै चार रोपनी क्षेत्रफलमा फैलिएको एउटा निजी विद्यालयमा कोभिड महामारीअगाडि एक हजार विद्यार्थी थिए । विद्यार्थी संख्या अहिले अढाई सयमा झरेको छ । सामूहिक लगानीमा सञ्चालित विद्यालय, विद्यार्थी संख्या घटेपछि अन्य लगानीकर्ता आफ्नो हिस्सा झिकेर बाहिरिए । विद्यालयको भाडा तिर्न, शिक्षककर्मचारीलाई तलब खुवाउनमा कठिनाइले आफूलाई निकै तनाव भइरहेको प्रधानाध्यापकले सुनाए । आर्थिक संकटले विद्यालय सञ्चालन गर्नै नसक्ने भएपछि ती प्रधानाध्यापकले लामो समय शिक्षण पेसामा आबद्ध पंक्तिकारलाई सेयर हालेर सँगै काम गर्न आग्रह पनि गरे । एकातिर निजी विद्यालयले चर्को शुल्क असुले भन्दै सर्वत्र विरोध भइरहेको छ, अर्कातिर काठमाडौंको महाराजगन्जजस्तो ठाउँमा महँगो जग्गा भाडामा लिएर विद्यार्थी संख्या थोरै भएकाले विद्यालय सञ्चालन गर्न यस्तो गाह्रो छ ।प्याब्सनका पूर्वअध्यक्षका अनुसार, संघीय राजधानीभित्रै आर्थिक संकटले थलिएका यस्ता विद्यालयको संख्या निकै छ । शुल्क उठाएरै दैनिकी चलाउनुपर्ने निजी विद्यालयमा विद्यार्थी संख्या घटेसँगै घरजग्गाको भाडा, तलब तथा प्रशासनिक खर्च धान्न मुस्किल पर्न थालेको छ । यही भएर कति विद्यालय एकअर्कामा गाभिन थालेका छन् । काठमाडौंभित्रका मात्रै ४५५० निजी विद्यालय मर्जर हुने प्रक्रियामा छन्, प्याब्सनका पूर्वअध्यक्षले भने ।यता चर्को शुल्कलाई लिएर अभिभावकहरूको गुनासो झन् बढी छ । केही दिनअघि मात्र राजधानीकै एउटा विद्यालयमा कक्षा ४ मा बच्चा भर्ना गर्न एक महिनाको शुल्कसहित १ लाख रुपैयाँ बुझाउनुपरेको गुनासो एक छिमेकीले पंक्तिकारसँग गरिन् । गुणस्तरीय शिक्षाका लागि भन्दै धेरै महँगो विद्यालयमा भर्ना नगर्न र बर्सेनि विद्यालय नफेर्न पंक्तिकारले आग्रह गरे पनि अधिकांश अभिभावकको ध्यान नयाँ शैक्षिक सत्रसँगै नयाँ विद्यालयतिरै मोडिने गरेको देखिन्छ ।अभिभावकहरूले के बिर्सनु हुन्न भने, हाम्रा विद्यालयहरूमा अचेल गुणस्तरीय शिक्षाका नाउँमा अंग्रेजी भाषालाई बढी महत्त्व दिँदै नैतिक शिक्षालाई अवमूल्यन गर्न थालिएको छ । विद्यार्थीलाई व्यावहारिक तथा नैतिक ज्ञान र आचरण पटक्कै सिकाइँदैन भन्दा फरक पर्दैन । सरकारले त कक्षा ८ सम्म पठनपाठन गराइने नैतिक शिक्षाको विषय नै हटाएर आफ्नै खुट्टामा बन्चरो हानेको छ । यस्तो भएपछि बालबालिकालाई सभ्य आचरण कसरी सिकाउनु ? अधिकांश निजी विद्यालयले न नैतिक शिक्षा अध्ययनअध्यापनलाई आवश्यक ठानेका छन् न त बालबालिकालाई नैतिकतावान् र आदर्शवान् बन्ने शिक्षा नै दिएका छन् । त्यसको दुष्परिणामस्वरूप अचेल विद्यालय तहका बालबालिका एकलकाँटे, क्रोधी, घमन्डी, समाज र परिवारलाई नगन्ने असामाजिक प्राणीमा परिणत हुँदै गइरहेका छन् । अर्को कुरा, निःशुल्क पढ्न पाउने बालबालिकाको मौलिक हकको कार्यान्वयन हुनुपर्छ । संविधानले नै माध्यमिक तहसम्मको शिक्षाको अधिकार स्थानीय तहलाई दिएका कारण शिक्षा सुधारका नीति र कार्यक्रम लागू गर्न स्थानीय तहका जनप्रतिनिधिहरू जुट्नुपर्छ । नागरिकको उन्नति र राष्ट्रिय समुन्नतिसँग जोडिएको विद्यालय सुधार योजना लागू गर्न सरकारसँगै सरोकारवाला निकायहरू तात्नुपर्छ । भौतिक पूर्वाधार, शिक्षक व्यवस्थापन तथा शैक्षिक क्रियाकलापलाई लिएर निजी विद्यालयहरूमा समेत अनुगमन र नियन्त्रण जरुरी भइसकेको छ । निजी विद्यालयहरूले त गुणस्तरीय शिक्षा दिएकै छन् भनेर सरकार निर्धक्क हुने अवस्था छैन । केही निजी विद्यालयका ठूलठूला भवन देखेकै कारण सरकारले त्यहाँभित्रका आर्थिकप्रशासनिक बेथितिप्रति आँखा चिम्लनु हुँदैन । शिक्षकको सेवासुविधा र पेसागत सुरक्षा र सम्मानप्रति निजी विद्यालयहरू केकत्ति उत्तरदायी छन्, शिक्षकको पेसागत दक्षता अभिवृद्धिका लागि तालिम र प्रोत्साहनको केकस्तो व्यवस्था छ भन्नेबारे सरकार गम्भीर हुनुपर्छ । लामो समय प्रधानाध्यापक र अध्यापक भएर काम गरेका व्यक्ति नै विगतमा पटकपटक शिक्षामन्त्री हुँदा पनि विद्यालय शिक्षाका यस्ता विकृति, विभेद र व्यवस्थापकीय कमीकमजोरीमा कत्ति पनि सुधार हुन सकेन । शिक्षामन्त्री त के, विद्यालय निरीक्षकधरि विद्यालय पुगेर शिक्षण सिकाइको अनुगमन र नियमन गर्दैनन् भने शिक्षामा गुणस्तर बढ्छ कसरी ?निजी विद्यालयको स्थलगत निरीक्षण गर्ने शिक्षाका पदाधिकारीले प्रधानाध्यापकको कोठा चिटिक्क परेको देखेर मक्ख पर्दै सम्पूर्ण शैक्षिक वातावरण ठीक छ भनी रिपोर्ट बनाउनुभन्दा विद्यालयहरूले खाजा कस्तो खुवाउँछन्, पानी कस्तो खुवाउँछन्, कक्षाकोठाहरूको वातावरण र सरसफाइको अवस्था कस्तो छ, बेन्चडेस्क कस्ता छन्, प्राथमिक उपचारको व्यवस्था छ कि छैन, शौचालयको अवस्था कस्तो छ, छात्राहरूलाई अत्यावश्यक पर्दा प्याड उपलब्ध गराउँछन् कि गराउँदैनन्, शिक्षक तथा कर्मचारीहरूलाई उचित तलबभत्ता तथा सेवासुविधा दिन्छन् कि दिँदैनन् भन्नेबारे सूक्ष्म निरीक्षण गर्नुपर्छ । खानेपानी, शौचालय, कक्षाकोठाको सरसफाइ तथा शैक्षिक सामग्रीहरूको पर्याप्तताले पनि बालबालिकाको सिकाइमा सकारात्मक प्रभाव पार्ने गर्छ । प्रयोगशाला, पुस्तकालय, खेल मैदान लगायतको अवस्थाले सिकाइलाई सकारात्मक ऊर्जा दिने गर्छ । चिन्तन र विश्लेषण गर्ने क्षमता विकास गराउने शिक्षा आजको खाँचो हो । यस्तो हुन सके विद्यार्थी संख्या घट्यो भनेर न कुनै सञ्चालक दुःखी हुनुपर्छ न त शुल्क महँगो भयो भनेर अभिभावकले गुनासो गर्नुपर्छ ।"
'निवेदन हालेर कर्नालीमा जन्मेका होइनौं !,"जन्मनका लागि कोही कसैले गर्भ रोज्न सम्भव छैन । भनिन्छ, सतिले सरापेको देशमा केही गरौं भन्ने मान्छे उँभो लाग्दैन । कर्नालीमा पनि यस्तै उखानहरू छन् कर्नालीमा जन्मेकाले केही हुनेवाला छैन, यही मतिले यही गतिले जाउला तांकलाखार । उखानहरू मनोविज्ञान जाँच्ने सूचक हुन् । २०५३ सालमा म काठमाडौंको बानेश्वर क्याम्पसमा आईए पढ्न भर्ना भएँ । साथीहरूसँग परिचय हुन थाल्यो । अधिकांशले हुम्लामा भात खान पाइन्छ कि पाइँदैन भनी सोध्थे । भातप्रति धेरैको चासो भेटिन्थ्यो । त्यसै समयमा सुदूरपश्चिम डोटीकै एक साथीले पाखे भन्छन् भनेर वास्तविक ठेगाना नभन्न मलाई सुझाव दिएका थिए । तर, मैले त्यसो गरिनँ । युवाकालमा पत्रकारितामा आबद्ध हुनुको नाताले पूरै देश घुम्ने अवसर पाइयो । पूर्व मेचीदेखि पश्चिम महाकालीपारिको दोधरा चाँदनीसम्म पुगेर मैले रिपोर्टिङ गरें । २०६२ को वर्षा याममा पूर्व भोजपुरको युँबाट पश्चिम हुम्लाको रादेउसम्म छापामार लोकमार्ग पैदलै हिँडें । यो यात्राबाट देश र जनता चिन्ने मौका मिल्यो । यस क्रममा धेरै भुइँमान्छेका सपनाहरू टिपोट गर्न सकियो । एक दिन एफएम रेडियोको मिटर बटार्दै जाँदा पूर्वसभामुख सुवास नेम्बाङको अन्तर्वार्ता आइरहेको रहेछ । सन्दर्भवश उहाँले इलामको मेरो निर्वाचन क्षेत्र कर्नालीजस्तै छ भन्नुभयो । उहाँ इलामको कर्नालीमा विकास गर्न आफू लागिपरेको दलिल पेस गर्दै हुनुहुन्थ्यो । इलाम आठ अ ले प्रख्यात छ अलैंची, अदुवा, अर्थोडक्स चिया, अकबरे खुर्सानी, ओलन, अम्रिसो, आलु र आतिथ्यले । पूर्वसभामुखले आफ्नो निर्वाचन क्षेत्रलाई कर्नालीको उपमा दिँदै गर्दा वास्तविक कर्नालीले कस्तो अनुभव गर्दो हो ? २०५८ सालमा पर्वत जिल्लाको कुस्मा बजारबाट फलेबासतिर झर्दै गर्दा विद्यार्थी नेता कञ्चन खनालले चितवनको चुरे क्षेत्र चितवनको कर्नाली हो भन्नुभयो । पहिले ७५ जिल्ला मात्र हुँदा धेरैले चितवनलाई ७६ औं जिल्ला भन्ने गर्थे भने अहिले ७८ औं जिल्ला भन्ने गर्छन् । संयोगले त्यसै वर्षको कात्तिकमा मलाई चितवनका चेपाङ बस्तीहरूमा पुगी रिपोर्टिङ गर्ने मौका मिल्यो । पछि पनि गएँ । चितवनको कर्नाली देखियो । केन्द्र भागको भाव पनि बुझियो ।देशको संघीय राजधानी काठमाडौंको नाङ्लाभारे, काभ्रेको कोशीपारि तथा मकवानपुरको महाभारत क्षेत्रलाई समेत स्थानीय बासिन्दाले कर्नाली उपमा नै दिने गरेका छन् । जहाँ जाँदा पनि सुरुमा परिचय गर्नैपर्यो, परिचय गर्दा आफू जन्मेको भूक्षेत्र चिनाउनैपर्यो । जब मैले कर्नालीको हुम्ला भन्ने गर्छु, श्रोताको अनुहारको भाव अर्कै हुने गरेको पाइरहेकै छु । यस्तो भाव कर्नाली प्रदेशभित्रै पनि देखिने गरेको छ । उल्लिखित तथ्य एउटा मनोविज्ञान मात्र हो । अनेक दुर्गम ठाउँलाई कर्नालीको उपमा दिनेहरूले खास कर्नाली चिन्न सकेका छैनन् । हामीले पनि कर्नालीलाई चिनाउन सकेका छैनौं । हामी कर्नालीवासी दुःखका गीत मात्र गाइरहेका छौं । हुन त बैरागिनुपरेकै छ । यसका ऐतिहासिक कारणहरू छन् । समृद्ध इतिहास नामेट पार्दाको पीडा अवचेतन मनमा गाडिएकै छ । तर हामीले विगतबाट सिक्ने हो । वर्तमानमा जिउने हो र भविष्यका लागि मार्ग प्रशस्त गर्ने हो । यो देश निर्माणमा कर्नाली कहिल्यै चुकेको छैन । कर्नालीका धामीहरूका अनुसार, पौराणिक कालमा हिमालय क्षेत्रमा देवभूमि स्थापित गर्न कर्नालीका तेत्तीस कोटि देवताहरू लडेकै हुन् । नेपाल विस्तार कालमा महाकालीपारिको काँगडासम्म सीमा पुर्याउन कर्नालीका लोकस्वास्नी पैकेलाकै रूपमा लडेकै हुन् । यही स्थिति माओवादी जनयुद्धकालमा पनि रह्यो । जनयुद्धमा कर्नाली प्रदेशबाट व्यापक सहभागिता थियो । देशको जुन भागमा रगत बगे पनि कर्नालीको मान्छे परेको सुनिन्थ्यो । जनयुद्धको जगमा जनआन्दोलन भयो । जनआन्दोलनले स्थापित गरेको अन्तरिम सरकारले संविधानसभाको निर्वाचन गरायो । संविधानसभाले जनताको अधिकार संविधानमा अभिव्यक्त गरायो । वर्ग र सत्ता स्वार्थका कारण पहिलो संविधानसभाले संविधान जारी गर्न सकेन । दोस्रो संविधानसभाको निर्वाचन भयो । यति बेला पनि केन्द्रीय नेताहरूले कर्नाली बिर्सिने नै अवस्था आयो । कर्नाली प्रदेशका सचेत नागरिकहरूले डोटी गौंडा कुर्न नजाने संकल्प गरेकै हुन् । बाबुबाजेको सुन्दै आइएकै छ जाउला डोटी, हौला धोती न टोपी । यो पृष्ठभूमिमा खास कर्नालीवासीले चाहेको संघीयता स्वयं कर्नालीवासीका लागि आउने देखिएन । यसैले विशेष कर्नाली प्रदेशको माग गर्दै आन्दोलन भयो । चार वीरको रगत बगेपछि खस देश विभाजित हुँदा भाइ र ज्वाइँ भाग लागेर छुट्टिएका भूक्षेत्र मिलाएर कर्नाली प्रदेश बन्यो । यस प्रदेशको नाम राख्ने सन्दर्भमा कसैको विमति भएन । प्राथमिकता पनि एक मतले पास भयो । यहाँको रोग, भोक तथा गरिबी मात्र विपक्षी बनेको छ । यति हुँदाहुँदै पनि कर्नाली पछि पर्ने कारण यो वा त्यो रूपमा देखा परिरहेकै छ । संघ र प्रदेश, प्रदेश र स्थानीय तहबीच काफी अविश्वास छ । विकास कार्यक्रम छनोट र कार्यान्वयनका लागि भएका गलत अभ्यासका कारण यस खाले अन्तरविरोध देखा परेको हो, जसको हल संघले अन्तरप्रदेश परिषद् र प्रदेशले प्रदेश समन्वय परिषद्बाट खोज्नुपर्छ । संविधानले परिकल्पना गरे अनुसार तीनै तहको सहअस्तित्व कायम गर्दै समन्वय र सहकार्य गर्नुपर्छ । जिल्ला समन्वयले सुशासनका लागि प्रभावकारी अनुगमन र मूल्यांकन गर्न सक्नुपर्छ ।मानव विकास प्रतिवेदन२०२० अनुसार सामाजिकआर्थिक सूचकांकमा नेपालका अरू प्रदेशभन्दा कर्नालीको अवस्था कमजोर छ । कर्नालीको प्रतिव्यक्ति आय ९६४ अमेरिकी डलर छ । साक्षरता ६२७७ प्रतिशत छ । औसत आयु ६७ वर्ष छ । यो न्यूनतालाई हल गर्न कर्नालीलाई नजिकबाट चिन्न सक्नुपर्छ । प्रदेश सरकार बन्नुअघि ३६ पालिकामा सडक पुगेको थियो । प्रदेश सरकारले कर्नालीमा पालिका केन्द्रसम्म सडक पुर्याउने नीति लिएपछि अहिले ७६ पालिका केन्द्रमा सडक पुगेको छ । मुगु एक र डोल्पाका दुई पालिका केन्द्रमा सडक पुग्न बाँकी छ । अब यसलाई स्तरोन्नतितिर लानुपर्छ । यहाँ असम्भव भन्ने केही छैन । तर केही गरौं भनेर पहुँचवालाहरूबीच पुग्दा भोको भन्छ डाँडावारि खाऊँ, अघाएको भन्छ डाँडापारि खाऊँ भनेझैं हुन्छ । अचेल विकासमा पनि विकृति छाएको छ । सरकार अनुगमन गरेर बोल्दैन । विकास किनेर ल्याएको भनी उपभोक्ता ठग्ने गाउँका हाँडीघोप्टेहरूको कहानी सुन्दा दिक्क लाग्छ । अख्तियारका चलनहरू पारदर्शी छैनन् । अहिले कर्नालीका आमजनले दिउँसोको सूर्य र रातका जूनताराजस्तै सबैका गतिविधि हेरिरहेका छन् । हामीले चाहेको विकास र खोजेको पहुँच हो । त्यो विकास र पहुँच पाउन शक्तिकेन्द्रको नजिक हुनुपर्ने वा सहर, बजार तथा विदेशबाट डिग्री लिएकै चाहिने पद्धति छ । कुनै पनि ठाउँमा कर्नालीको नागरिकलाई कमजोर सूचकमा मापन गरिन्छ । नेपालगन्जबाट हुम्ला, मुगु र डोल्पा जाँदा मान्छे भएर होइन, १०० केजीको सामान भएर उड्नु परेजस्तै । कर्नालीको विकटतालाई निकट बनाउन अझै सकिएको छैन । यो राज्यको प्राथमिकतामा भर पर्ने विषय हो । कर्नालीले चाकडी गर्दैन वा गर्न जान्दैन । उसलाई चाहिएको विकास हो, पहुँच हो । यसका लागि कर्नालीले देश र जनतालाई केन्द्रमा राखेर योगदान गर्नुपर्छ भन्ने मात्र बुझेको छ । कर्नालीलाई यथास्थितिमा छोडेर नेपाल अति कम विकसित देशबाट विकासशील देशमा जान सम्भव छैन । साबिकको कर्नालीलाई छोडेर सुर्खेतले पनि अगाडि जान्छु भन्ने नसोचे हुन्छ । यसैले विशेष अधिकारको कुरा उठाउनुपरिरहेको छ । कमजोर मानव विकास सूचकांकको दूरी घटाउन र दिगो विकासका लागि कर्नालीमा लगानी केन्द्रित होस् भन्नुपरेको छ । अपनत्वका लागि आफ्ना मान्छेको खोजी गर्दा कर्नालीले अनिवार्य भएकाले संसद्मा बाहेक अन्य संवैधानिक क्षेत्र, कूटनीतिक निकाय तथा राज्यका विशिष्ट अंगमा कतै भेट्न पाएको छैन । जनशक्ति नभएको पनि होइन । यसैले भन्न मन लाग्छ, हामी निवेदन हालेर कर्नालीमा जन्मेका थिएनौं । अब कर्नालीलाई विकट तुल्याउने र सुगम बनाउन सहयोगी भूमिका खेल्नेहरूको लेखाजोखा गर्नुपर्छ । कोही कसैले कर्नालीमा जन्मेकोमा हीनताबोध गर्नु हुँदैन । कर्नाली ऐतिहासिक भूगोल हो । यहाँ जन्म हुनु र बाँचेर केही गर्न पाउनुलाई दर्सनढुंगामा उम्रेको जुनी ठान्नुपर्छ । यो जीवनलाई सार्थक बनाउन कर्नालीको भूमिका खोजौं । देशले चाहेको योगदान गरौं । यो देशको मुहार फेर्न हाम्रो सपना र ऊर्जा चाहिन्छ ।"
परमाणु ऊर्जा केन्द्र बनाउन चीन र पाकिस्तानबीच सम्झौता,"इस्लामाबाद (एजेन्सी) चीनले पाकिस्तानमा १२ सय मेगावाटको परमाणु ऊर्जा केन्द्र स्थापना गर्ने भएको छ । चीन र पाकिस्तानबीच मंगलबार उक्त सम्झौतामा हस्ताक्षर भएको हो । चाइना नेसनल न्युक्लियर कर्पोरेसन ओभरसिज लिमिटेड (सीएनओएस) का प्रमुख वाङ युङ्गी र पाकिस्तान अटोमेटिक इनर्जी कमिसन (पीएईसी) काका प्रमुख मोहम्मद रहमानले उक्त सम्झौतामा हस्ताक्षर गरेका हुन् । यो प्लान्ट पाकिस्तानको पञ्जाब प्रान्तमा स्थापना हुनेछ । सम्झौता कार्यक्रममा पाकिस्तानका प्रधानमन्त्री सहबाज शरिफ पनि सहभागी थिए । प्रधानमन्त्री शरिफले यस योजनामा चाँडै नै काम थाल्ने बताएका छन् । उनले केही महिनाअघि कराँचीमा के३ परमाणु ऊर्जा केन्द्रको उद्घाटन गरेको बताए । यो सी५ योजना पनि चाँडै सुरु गर्नेछौं, उनले भने । चीनले ४८ अर्ब अमेरिकी डलर पाकिस्तानमा लगानी गर्ने भएको छ । यसले पाकिस्तान लगानीका लागि उपयुक्त स्थान भएको पुष्टि हुने शरिफले बताए । प्रधानमन्त्री शरिफले पाकिस्तान र चीनबीचको सम्बन्ध बलियो हुँदै गएको पनि दाबी गरे । चीनले बेल्ट एन्ड रोड इनिसिटिभ (बीआरआई) प्रोजेक्टअन्तर्गत पाकिस्तानलाई ६५ अर्ब डलर सहयोग गर्ने पनि जनाएको छ । यस प्रोजेक्टअन्तर्गत चीन, पाकिस्तान र युरोपलाई सडक, रेल र समुद्री यातायात जोड्ने योजना छ । पछिल्लो समय पाकिस्तान आर्थिक संकटको सामना गरिरहेको छ । कार्यक्रममा प्रधानमन्त्री शरिफले अन्तर्राष्ट्रिय मुद्रा कोष (आईएमएफ) को सबै सर्त पालना गरे पनि किस्ता पाउन ढिलाइ भइरहेको बताए । हामीले केही महिनाअघि नै आईएमएफबाट सहयोग पाउने आशा राखेका थियौं । तर, त्यो सम्भव भएन । अहिले चीनबाट हामीले सहयोग पाएका छौं, उनले भने । उनले चीनको अलावा साउदी अरब, यूएई र कतारबाट पनि सहयोग प्राप्त गरिरहेको जानकारी दिए ।"
मणिपुरमा रोकिएन जातीय द्वन्द्व,"(नयाँदिल्ली) भारतको पूर्वोत्तर राज्य मणिपुरमा डेढ महिनादेखि हिंसा चर्किएको छ । जातीय आरक्षणको माग र त्यसको विरोधका कारण स्थानीय दुई जातिबीच हिंसा भड्किएको हो ।मणिपुरका विभिन्न क्षेत्रमा महिनौंदेखि कर्फ्यु जारी छ । मोबाइल फोन तथा इन्टरेनट सेवा अवरुद्ध पारिएका छन् । रिपोर्टहरूका अनुसार हिंसामा एक सयभन्दा बढीले ज्यान गुमाएका छन् । सयौं घाइते छन् । ५० हजार मानिस आश्रयस्थलहरूमा बसेका छन् । हिंसा र आगजनीले ठूलो धनजनको क्षति भएको छ । मे ३ देखि मणिपुरका विभिन्न क्षेत्रमा हिंसा चर्किएको हो । मणिपुरमा मैतेई र कुकी समुदायको बाहुल्य छ । नागा समुदाय पनि छ । कुकी र नागा जनजाति समुदायका हुन् । उनीहरूलाई सरकारी सेवा तथा जमिनको हकमा विशेष आरक्षण तथा सुविधा प्राप्त छ । उनीहरूको पकड मणिपुरको पहाडी क्षेत्रमा छ । कुकी र नागा इसाई धर्मावलम्बी हुन् । त्यस्तै, अर्को समुदाय हो, मैतेई । उनीहरू बहुसंख्यक हिन्दु छन् । मणिपुरको ३० लाख जनसंख्यामा उनीहरूको उपस्थिति ५० प्रतिशतभन्दा बढी छ । उनीहरूको मुख्य बसोबासको क्षेत्र मणिपुरको राजधानी इम्फाल र त्यसको आसपास छ । मैतेई समुदायले जनजाति समुदायमा सूचीकृत गर्नुपर्ने माग गर्दै आएको छ । जमिनमाथि विशेष हक भएको कुकीको बसोबास क्षेत्रमा मैतेईले जग्गा किन्न पाउँदैनन् । मैतेईले आरक्षणको माग गरेको धेरै वर्ष भइसकेको छ । त्यसका लागि उनीहरू संघर्ष गर्दै आएका छन् । गत महिना मणिपुर उच्च अदालतले मैतेई समुदायलाई राहत पुग्ने एउटा आदेश दिएको छ । अदालतले मैतेई समुदायलाई अनुसूचित जनजाति श्रेणीमा सहभागी गर्ने अनुरोधमाथि विचार गर्न र त्यसबारे केन्द्र सरकारसमक्ष आवश्यक सिफारिस गर्न राज्य सरकारलाई आदेश दिएको हो । मिडिया रिपोर्टहरूका अनुसार अदालतको उक्त आदेशको विरोधमा कुकी समुदाय उत्रिएपछि हिंसा बढ्दै गएको हो । मैतेई समुदायले अरक्षण पाएको खण्डमा सबैतिर उनीहरूकै बाहुल्य हुने कुकी समुदायको बुझाइ छ । अदालतको आदेशको विरोधमा मे ३ मा अल ट्राइवल स्टुडेन्ट्स युनियनले आदिवासी एकजुटता र्याली गरेको थियो । त्यही र्याली हिंसात्मक भएयता सुरु भएको द्वन्द्व थामिएको छैन । मणिपुरमा ३० प्रतिशत जनसंख्या कुकी समुदायको हो । र, उनीहरू ९० प्रतिशत हिस्सामा बसोबास गर्छन् । पहाडी क्षेत्र सबै उनीहरूको पकडमा छ । तर, राजनीति र सत्तामा मैतेई समुदायको राम्रो पकड छ । मणिपुरको ६० जना विधायकमा ४० मैतेई तथा बाँकी कुकी र नागा समुदायका छन् । आरक्षण अधिकारको माग र त्यसको विरोधमा सुरु भएको आन्दोलनले धार्मिक तथा सामुदायिक रूप लिएको छ । मैतेई र कुकी समुदायबीच हिंसात्मक लडाइँ चर्किएको छ । सैनिक र अर्द्धसैनिक बलले पनि स्थितिलाई नियन्त्रणमा लिन सफल भइसकेका छैनन् । उल्टै सुरक्षा बलसँग पनि झडपहरू भएका छन् । कतिपय क्षेत्रमा सुरक्षाकर्मीको प्रवेशमा पनि हतियारधारी समुदायले रोक लगाएका छन् । बीबीसीका अनुसार हिंसात्मक द्वन्द्वले धार्मिक रूप लिँदा एकअर्का समुदायले २ सय ५० भन्दा बढी चर्च र त्यति नै संख्यामा मन्दिर भत्काएका छन् । पछिल्ला दिनमा भारतीय जनता पार्टीका नेताको घर पनि निसानामा परेका छन् । केन्द्रीय विदेश राज्यमन्त्री आर के रञ्जन सिंह, विधायक विश्वजित र भाजपा नेतृ शारदा देवीको घरमा तोडफोड र आगजनी गरिएका छन् । मणिपुरमा भाजपाको सरकार छ । एन विरेन सिंह मुख्यमन्त्री छन् । विपक्षी दलहरूले भाजपाको डबल इन्जिन (केन्द्र र प्रदेशमा एकै पार्टीको सरकार) सरकारको थ्यौरी फेल भएको आरोप लगाएका छन् । भाजपाले केन्द्र र प्रदेशमा एउटै दलको सरकार हुँदा राम्ररी काम गर्न सकिने भन्दै प्रदेशको चुनावमा भोट बटुल्दै आएको छ । शिव सेनाका नेता तथा महराष्ट्रका पूर्वमुख्यमन्त्री उद्धव ठाकरेले मणिपुरलाई देखाउँदै डबल इन्जिनको नाराले काम नगरेको भनेका छन् । प्रधानमन्त्री नरेन्द्र मोदीसँग रुस र युक्रेनको युद्ध रोकेर शान्ति ल्याउन सक्ने क्षमता भएको प्रचार गरिए पनि मणिपुरमा त्यो किन नभएको भन्दै उनले मोदीमाथि प्रश्न उठाएका छन् । मणिपुरमा हिंसा रोकिनुपर्थ्यो, त्यहाँ शान्ति बहाल भएपछि मात्र रुस र युक्रेनको सम्बन्धमा मोदीजीको विषयमा प्रचारित दाबीमाथि विश्वास गर्न सकिन्छ, उनले भनेका छन्, मणिपुर जलिरहेका बेला उनी अमेरिका किन जाँदै छन् ? मोदी राजकीय भ्रमणका लागि मंगलबार अमेरिका प्रस्थान गरेका छन् । कंग्रेस नेता राहुल गान्धीले पनि मणिपुरको सन्दर्भमा प्रधानमन्त्रीको मौनतामाथि प्रश्न उठाएका छन् । उनले भाजपाको घृणाको राजनीतिले मणिपुर ४० दिनभन्दा बढी समयदेखि जल्दै आएको आरोप लगाएका छन् । प्रधानमन्त्री फेल भइसकेको र चुप लागेर बसेको उनको टिप्पणी छ । यस्तै, दिल्लीका मुख्यमन्त्री अरविन्द केजरिवालले पनि मणिपुरको स्थिति पूरै देशका लागि चिन्ताको विषय रहेको र शान्तिका लागि धेरै कुरा गर्न आवश्यक रहेको बताएका छन् ।"
छोटकरी,"कतार र चिनियाँ कम्पनीबीच ग्यास आपूर्तिको सम्झौतादोहा (एजेन्सी) कतारले ग्यास बिक्रीका लागि चिनियाँ कम्पनीसँग सम्झौता गरेको छ । चाइना नेसनल पेट्रोलियम कर्पोरेसन (सीएनपीसी) लाई २७ वर्षसम्मका लागि ग्यास आपूर्तिका लागि कतारले सम्झौता गरेको हो । कतारले चीनको सरकारी कम्पनीसँग एक वर्षको बीचमा दोस्रो पटक ग्यास आपूर्तिको सम्झौता गरेको छ । कतार इनर्जी र सीएनसीपीले मंगलबार सम्झौतामा हस्ताक्षर गरेका छन् । उक्त कम्पनीले अब वर्षमा ४० लाख मेट्रिक टन ग्यास कतारसँग खरिद गर्नेछ । सीएनपीसी कतारको उत्तरी क्षेत्रस्थित एलएनजी प्रोजेक्टमा पनि हिस्सेदार हुने भएको छ । आज हामीले दुई सम्झौतामा हस्ताक्षर गरेका छौं, जसले विश्वको सबैभन्दा महत्त्वपूर्ण ग्यास बजारसँग हाम्रो सम्झौता बलियो बनाउँछ, कतार इनर्जीका सीईओ साद अल कावीले भने । गत नोभेम्बरमा कतार इनर्जीले चीनको सिनोपेक कम्पनीसँग पनि यस्तै सम्झौता गरेको थियो । सम्झौताअनुसार सिनोपेकले पनि वार्षिक ४० लाख टन ग्यास किन्नेछ ।मोजाम्बिकमा एड्स लागेका४८ हजारको मृत्युमापुटो (सिन्ह्वारासस) मोजाम्बिकमा गत वर्ष एचआईभीएड्ससम्बन्धी जटिलताका कारण करिब ४८ हजार व्यक्तिको मृत्यु भएको छ । यद्यपि, यो संख्या सन् २०२१ मा ५० हजारभन्दा बढी रहेको मोजाम्बिकका अधिकारीहरूले बताएका छन् । मोजाम्बिकको राष्ट्रिय एड्स परिषद्का कार्यकारी सचिव फ्रान्सिस्को मोबोफानाले राजधानी मापुटोमा आयोजित पत्रकार सम्मेलनमा उक्त घोषणा गरेका हुन् । जब हामी यी संख्याहरू हेर्छौं, हामी सचेत हुनुपर्छ कि यो देशमा १० वर्ष पहिले लगभग ८० हजार मानिसहरू एचआईभीएड्ससँग सम्बन्धित कारणले मरिरहेका थिए । यसको अर्थ हामीले महत्त्वपूर्ण कदम चालेका छौं । हामीले मृत्युदर घटाउनका लागि थप कडा मिहिनेत गर्न आवश्यक छ, उनले भने । सन् २००० देखि २०२२ सम्ममा विभिन्न रणनीतिको कार्यान्वयनका कारण एचआईभीएड्सबाट हुने करिब १० लाख मृत्यु घटाउन सफल भएको उनको भनाइ थियो । नेसनल इन्स्टिच्युट अफ हेल्थ र नेसनल इन्स्टिच्युट अफ स्टाटिस्टिक्सले गरेको अध्ययनअनुसार सन् २०१९ देखि २०२१ को बीचमा एचआईभीएड्सका कारण यहाँ सबैभन्दा बढी मृत्यु भएको छ ।"
भारतले १८ आयोजनाको हजार मेगावाट बिजुली बिक्री अनुमति अड्कायो,"(काठमाडौं)नेपालबाट १० वर्षमा १० हजार मेगावाट बिजुली लैजाने घोषणा गरेको भारतले बोली र व्यवहारमा फरकपन देखाएको छ । प्रधानमन्त्री पुष्पकमल दाहालको हालै सम्पन्न भारत भ्रमणका क्रममा नेपालबाट १० वर्षमा १० हजार मेगावाट बिजुली लैजाने भारतीय प्रधानमन्त्री नरेन्द्र मोदीले घोषणा नै गरेका थिए । तर मोदीको उक्त घोषणा आफैंमा विशेष रहेको र अब सजिलै नेपाली बिजुलीले भारतीय बजारमा पहुँच पाउने विश्वासमा नेपाली पक्ष थियो । दीर्घकालीन विद्युत् व्यापार सम्झौताअन्तर्गत नेपालबाट १० हजार मेगावाट बिजुली लैजाने घोषणा गरिएको दुवै देशका प्रधानमन्त्रीले बताएका थिए । तर भारतले नेपालमा उत्पादित बिजुली बिक्रीका लागि अनुमति दिन भने निकै कन्जुस्याइँ गरेको छ । नेपालले भारतीय बजारमा बिक्री अनुमतिका लागि पठाएका १८ आयोजनालाई भारतले करिब २ वर्षदेखि अल्झाइरहेको छ । ०७८ भदौमा पठाएका आयोजनालाई समेत उसले अनुमति दिएको छैन । प्रधानमन्त्री पुष्पकमल दाहालले जेठमा गरेको भारत भ्रमण ऊर्जामय भएको र अब नेपालबाट उत्पादित बिजुली भारतले सजिलै अनुमति पाउने भनेर चर्चा गरिएको थियो । तर नेपालले भारत निर्यातका लागि पठाएका १८ आयोजना बिक्रीको अनुमति भारतले दिइसकेको छैन । ४५२ मेगावाटबाहेक थप विद्युत् निर्यात अनुमति नपाए वर्षामा उत्पादन हुने १ हजार मेगावाट हाराहारी बिजुली खेर जाने सम्भावना बढेकामा लगानीकर्ताहरूको चिन्ता छ । राष्ट्रिय प्रसारण लाइनमा विद्युत् उत्पादनको जडित क्षमता २७ सय मेगावाट पुगेको प्राधिकरणको तथ्यांक छ । वर्षा सुरु भएसँगै उत्पादन २ हजार मेगावाटको हाराहारीमा पुगेको छ । उच्च मागका बेला मात्र उक्त परिमाण बराबरको बिजुली देशमा खपत हुने र अन्य बेला भारतमा बिक्री गरिने प्राधिकरणका कार्यकारी निर्देशक कुलमान घिसिङ बताउँछन् । एक महिनाभित्र भारतले थप विद्युत् निर्यात अनुमति नदिए समस्या पर्ने उनको भनाइ छ । भारतसँग थप विद्युत् निर्यातको अनुमतिका लागि कुराकानी भइरहेको र चाँडै थप आयोजना स्वीकृत हुने घिसिङले जनाए । डे अहेड बजारमा हुने खरिदबिक्रीमा उत्पादन बढ्दै गएको र देशमा बिक्री नभएको अवस्थामा अहिले ३५० मेगावाट हाराहारीमा विद्युत् बिक्री भइरहेको प्राधिकरणका प्रवक्ता सुरेशबहादुर भट्टराईको भनाइ छ । १८ आयोजना अनुमतिको पर्खाइमा प्राधिकरणले ०७८ को भदौदेखि पठाएका आयोजनाको समेत अनुमति दिएको छैन । ३ प्रतिशत चुहावट कटाएर १८ जलविद्युत् आयोजनाको १०१० मेगावाट बिजुली बिक्रीको अनुमति मागिएको हो । प्राधिकरणले बनाएको २९१ मेगावाटको चमेलिया र भोटेकोशी पावर कम्पनीले निर्माण गरेको ४३६५ मेगावाट क्षमताको माथिल्लो भोटेकोशी आयोजनाबाट उत्पादित बिजुली निर्यात अनुमतिका लागि ०७८ भदौ ४ मा पत्र भारत पठाइएको थियो । प्राधिकरणको सहायक कम्पनीले निर्माण गरेको ४४२३२ क्षमताको माथिल्लो तामाकोशीको उत्पादन निर्यातका लागि पनि ०७८ पुस २९ मा पत्र पठाइएको थियो । तर भारतले अनुमति नदिएपछि प्रधानमन्त्री दाहालले आफ्नो भारत भ्रमणमा आयोजनाको बिजुली किन्न आग्रह पनि गरेका थिए । तर यसमा अझै ठोस प्रगति देखिएको छैन । स्वदेशी लगानीमा निर्मित तामाकोशीमा भारतले चिनियाँ ठेकेदारले सिभिलतर्फको काम गरेको भन्दै अनुमति नदिएको प्राधिकरणको अनुमान छ । ०७९ जेठ २४ मा २३४७४ मेगावाट क्षमताको लिखु खोला ए, ०७९ साउनमा ४०७४ मेगावाट क्षमताको मिस्त्री खोला, ९७ मेगावाट क्षमताको तल्लो मोदी१, २१३४ मेगावाट क्षमताको माई खोलाको बिजुली बिक्रीका लागि भारतलाई पत्र पठाइएको थियो । १४४५ मेगावाट क्षमताको हेवा खोला ए, २१४३ मेगावाट क्षमताको तल्लो हेवा खोला र ३४९२ मेगावाट क्षमताको माथिल्लो बलेफी ए आयोजनाको बिजुली निर्यात अनुमति दिन ०७९ भदौमा आग्रह गर्दै भारतलाई पत्र पठाइएको थियो । २४२५ मेगावाट क्षमताको माथिल्लो दोर्दी ए, २७२५७ मेगावाटको तल्लो लिखु, २६१९ मेगावाट क्षमताको दोर्दी खोला र ८३४२ मेगावाट क्षमताको सोलु खोला आयोजनाको बिजुली निर्यात गर्न ०७९ चैतमा अनुमति माग्दै पत्राचार गरिएको थियो । यसैगरी २१५३४ मेगावाट क्षमताको माथिल्लो चाकु ए, ४२६८ मेगावाट क्षमताको सुपर मादी, ५२३८ मेगावाट क्षमताको सुपर दोर्दी ख र ५०८९ मेगावाट क्षमताको लिखु२ आयोजनाको बिजुली पनि निर्यातका लागि ०८० वैशाखमा भारतलाई पत्र पठाइएको हो । तर लामो समयसम्म पनि भारतले यी आयोजनाबाट उत्पादित बिजुली निर्यातका लागि अनुमति नदिँदा यसपालिको वर्षामा बिजुली खेर जान्छ कि भन्ने चिन्ता थपिएको छ ।"
प्रदेशमा नवप्रवर्तनलाई करोडका बजेट,"प्रदेश र स्थानीय तहको साझेदारीमा आयोजना तथा कार्यक्रम सञ्चालन गरी सञ्चालित कार्यक्रममा स्थानीय तहको अपनत्व अभिवृद्धि गर्न मुख्यमन्त्री नवप्रवर्तन साझेदारी कार्यक्रम लाई निरन्तरता दिने गण्डकी प्रदेश सरकारको योजना छ । यस कार्यक्रमका लागि १२ करोड २१ लाख बजेट छुट्याइएको छ । आईसीटी इन्नोभेसन ल्याब स्थापना गरी सञ्चालित कार्यक्रमलाई थप प्रभावकारी बनाउन पनि बजेट थप्ने भनिएको छ ।लुम्बिनीले पनि स्थानीय तहसँगको साझेदारीमा सिर्जनशील र नवप्रवर्तनशील आयोजना प्रवर्द्धन गर्न मुख्यमन्त्री नवप्रवर्तन साझेदारी कार्यक्रम सञ्चालन गर्ने भएको छ । यसका लागि सरकारले १२ करोड छुट्याउने घोषणा गरेको छ । प्रदेशमा युवा सक्षमता अभिवृद्धि, युवा रोजगार तथा स्वरोजगारका लागि ४६० जना युवालाई २४ महिने औद्योगिक प्रशिक्षण कार्यक्रम सञ्चालन गर्न बजेट विनियोजन गरिएको आर्थिक मामिलामन्त्री धनबहादुर मास्कीले बजेट वक्तव्यमा भनेका थिए । सुरुवाती व्यवसाय वा स्टार्टअपलगायत सिर्जनशील व्यवसायीलाई लगानीमैत्री वातावरण बनाई विविध चरणका सुरुवाती पुँजी र स्वदेशी एवं विदेशी भेन्चर पुँजी लगानीकर्तालाई आकर्षित गर्न आवश्यक व्यवस्था गरिनेछ, उनले भने, उद्यमी बन्न चाहने युवालक्षित उद्यमशील कार्यक्रम र बिजनेस इन्कुबेसन केन्द्रका लागि ६८ लाख विनियोजन गरिएको छ । विकास र समृद्धिमा युवाको रचनात्मक योगदान सुनिश्चित गर्न भन्दै कर्णाली प्रदेशले युवा प्रतिभा पहिचान, युवा उद्यमशीलता तथा स्वरोजगार महोत्सव, युवा वैज्ञानिक प्रोत्साहनसम्बन्धी कार्यक्रम सञ्चालन गर्ने भएको छ । बेरोजगार युवालाई नवप्रवर्तनमा आधारित उत्पादनमूलक उद्योग तथा व्यवसाय सञ्चालनका लागि रोजगारीमार्फत स्वरोजगारी प्रवर्दन गरिने प्रदेश सरकारको योजना छ । युवाहरूको सीप नक्सांकन गरी आवश्यक ज्ञान, सीप, तालिम, प्रविधि र वित्तीय पहुँचको व्यवस्था मिलाई स्वरोजगार बनाइने भनिएको छ । स्थानीय कच्चा पदार्थमा आधारित र नवप्रवर्तनकारी उद्यमीलाई प्रवर्द्धन गर्न ग्रिन बिजनेस स्टार्टअप फन्डको व्यवस्था मिलाएको छु, कर्णाली प्रदेशका आर्थिक मामिला तथा योजनामन्त्री वेदराज सिंहले बजेट वक्तव्यमा भनेका थिए । युवा उद्यमशीलता विकास गर्न र नवप्रवर्तनलाई प्रवर्द्धन गर्न सुदूरपश्चिम प्रदेशले स्टार्टअप उद्यम कर्जाका लागि १ करोड छुट्याएको छ । यस कार्यक्रमअन्तर्गत वैदेशिक रोजगारीबाट फर्किएका दुई सय युवालाई स्वरोजगार विकास कोषमार्फत कर्जा उपलब्ध गराउने व्यवस्था मिलाइएको प्रदेशका आर्थिक मामिलामन्त्री नरेशकुमार शाहीले बताए । युवाहरूमा नयाँ अवधारणाको विकास, सूचना र प्रविधि तथा उद्यम र व्यवसायमा आकर्षण र परिचालनका लागि स्टार्टअप फन्ड, इन्नोभेसन स्टुडियो र स्मार्ट एग्रिकल्चर सञ्चालनका लागि आवश्यक बजेटको व्यवस्थापन गरेको मन्त्री शाहीको भनाइ छ । जेठ १५ मा सार्वजनिक संघीय सरकारको बजेटमा पनि स्टार्टअप व्यवसाय प्रवर्द्धनका लागि वित्तीय स्रोत साधानमा पहुँच अभिवृद्धि गरी युवालाई राष्ट्रिय उत्पादन प्रणालीमा आबद्ध गरिने भनिएको थियो । त्यसका लागि संघ सरकारले युवा उद्यमीलाई सहुलियतपूर्ण कर्जा उपलब्ध गराउनेदेखि सूचना प्रविधिमा आधारित व्यवसाय गरेर विदेशी मुद्रा आर्जन गर्नेलाई आयमा लाग्ने करमा ५० प्रतिशतसम्म छुट दिने, सूचना प्रविधि उद्योगमा वैदेशिक सीमा हटाउनेजस्ता व्यवस्था गरेको थियो ।"
उखरमाउलो गर्मीले बढायो एसी र कुलरको बिक्री,"(काठमाडौ)कोटेश्वरकी सुभद्रा न्यौपाने शुक्रबार महाबौद्धमा कुलर र एसी हेर्दै थिइन् । गर्मीले राति निदाउनै नसक्ने भएपछि उनी सामान किन्न आएकी हुन् । केही दिनदेखि पानी परेर राति शीतल हुन थाले पनि दिउँसो घरमा बस्नै नसक्ने अवस्था आएको उनले सुनाइन् । घरमा टेबल फ्यान मात्रै छ, राति चलाउँदा पनि सुत्नै सकिन्न, उनले भनिन्, छुट्टीमा घरै बस्न सकिन्न, राति उस्तै छ । दिनभर अफिस भए पनि राति सुत्नै नसक्ने भएपछि उनी महाबौद्ध पुगेकी हुन् । टेबल फ्यानको साटो कुलर वा एसी कुन लैजाने उनी दोधारमा थिइन् । बजारमा उखरमाउलो गर्मीले टेबलसिलिङ फ्यानको साटो कुलर र एयर कन्डिसनर (एसी) को माग तीन गुणा बढेको व्यापारी बताउँछन् । दिनमा सय वटासम्म कुलर, फ्यान, एसी बिक्री गरेको महाबौद्धस्थित आरवान इलेक्ट्रोनिक्सका सञ्चालक रमेश श्रेष्ठले जनाए । फ्यानले भन्दा धेरै राम्रो चिसो दिने भएकाले उपत्यकामा कुलर बढी बिक्री हुन्छ, उनले भने, एसी तराईमा बिक्री हुन्छ तर पहिलाको तुलनामा यसको पनि बिक्री बढ्यो । गत वर्षको तुलनामा ५० प्रतिशतभन्दा बढी कुलर बिक्री भएको उनको भनाइ छ । उनका अनुसार कुलर ६ हजारदेखि २१ हजारसम्ममा पाइन्छ । टेबल फ्यान १६ सयदेखि ५ हजारसम्मका छन् । उपत्यकामा भित्ते, स्ट्यान्ड र टेबल फ्यान धेरै बिक्छ, सिलिङ फ्यान त्यति राखिन्न, उनले भने, केही कम्पनीका सामान नै सर्टेज हुन थालिसके । गर्मी सुरु भएदेखि गत साता तुलनात्मक रूपमा धेरै सामग्री बिक्री भएको उनले जनाए । आरवान इलेक्ट्रोनिक्सले एलजी, सामसुङ, यसोदा, सीजी र हिलस्टारका सामग्री बेच्छ । अन्य समयमा गर्मी सुरु भएदेखि एकडेढ महिनासम्म व्यापार हुने बराबरको कारोबार यस वर्ष एकै सातामा भएको नारायणगढस्थित शुभकामना इलेक्ट्रोनिक्सका सञ्चालक सूर्यभक्त अधिकारीले बताए । गर्मी महिना सुरु भएपछि स्वाभाविक रूपमा व्यापार राम्रै हुन्थ्यो, उनले भने, यस वर्ष उग्र गर्मी हुँदा एसी, कुलरको माग धेरै बढ्यो । अचाक्ली गर्मी बढेपछि सामान्य आय भएका मान्छेले कुलर र मध्यम आय हुनेले एसी किन्छन्, उनले भने, बत्तीको गुणस्तर नहुँदा एसी प्रयोगकर्ता सन्तुष्ट छैनन् । यद्यपि किन्नेहरू बढेकै छन् ।पहिलेको तुलनामा यस वर्षको गर्मीमा ३० देखि ४० प्रतिशत व्यापार बढेको अधिकारीले जनाए । यसपालि दिनमै एक सय वटाभन्दा बढी एसी र कुलर बेचेको उनको अनुभव छ । सामान्य पसलले पनि दिनमा ५० देखि ६० वटा कुलर बेचे, पहिला गर्मी अवधिभर केही मात्रामा बेचिन्थ्यो, उनले भने । गत वर्षको तुलनामा यस वर्ष गर्मी ह्वात्तै बढेकाले दोब्बरभन्दा बढी सामग्री बिक्री भएको सीजी इलेक्ट्रोनिक्सका उपमहाप्रबन्धक विष्णु ज्ञवालीले बताए । फ्यानको साटो कुलर र एसीको बिक्री बढेको छ, गत वर्षको तुलनामा बिक्री तेब्बर पुगेको छ, उनले भने, कोरोनाको मारमा परेको इलेक्ट्रोनिक्स व्यवसायलाई पुनरुत्थान गर्न यसले सघायो । सीजी इलेक्ट्रोनिक्सले सीजी, एलजी, गोदरेज, टीसीएल, सानसुई, माइडिया र केन्ट ब्रान्डका एसी, कुलर र फ्यान बिक्री गर्छ । सीजीका अनुसार एसीको मूल्य ६० हजारदेखि १ लाख रुपैयाँसम्म छ । कुलरको मूल्य १० हजारदेखि ३० हजारसम्म पर्ने सीजीले जनाएको छ ।चालु आर्थिक वर्षको वैशाख मसान्तमा २ अर्ब ४ करोड २२ लाख ३६ हजार रुपैयाँ बराबरको ५२ हजार ५९ युनिट एयर कन्डिसनर आयात भएको छ । सोही अवधिमा १ अर्ब २७ करोड ८४ करोड ४७ हजार रुपैयाँ बराबरको १४ लाख ४४ हजार ७८२ युनिट फ्यान आयात भएको छ । गत आर्थिक वर्षमा २ अर्ब २७ करोड बराबरको ५९ हजार ६ सय ११ एयर कन्डिसनर आएको थियो । भन्सार विभागका अनुसार गत आर्थिक वर्षमा २ अर्ब १० करोड बराबरको २० लाख फ्यान आयात भएको थियो ।गत वर्षको तुलनामा गर्मीका सामानको कारोबार शतप्रतिशत नै बढेको नेपालका लागि बेलाको होम अप्लाइन्सेसका कन्ट्री हेड लक्ष्मण सापकोटाले जनाए । सामानको मूल्य गत वर्षको जस्तै छ, उनले भने, कुनै बेला विलासी मूल्य थियो । अहिले आधारभूत सामग्री नै मानिएको छ । बजारमा प्रतिस्पर्धा धेरे भएकाले सामग्रीको मूल्य नबढेको उनले प्रस्ट्याए । तापक्रम बढेकाले एसी र पंखाकुलर खरिद नगरी बस्नै सकिन्न, उनले भने, यसपालि फ्यान बिक्री भइसक्यो । एसी पनि अन्तिम चरणमा छ, यसपालि कुलर ल्याउन सकेनौं, त्यसैले बेचेनौं । फ्यान ३ हजारदेखि ५५ हजारसम्मका छन् । एसीको मूल्य भने ७२ हजार ५ सयदेखि १ लाख २० हजारसम्म पर्छ । एसी र रेफ्रिजेरेटरको मौसम बाह्रै महिना हुने भए पनि अन्य मौसमको तुलनामा गर्मीमा यी सामान धेरै बिक्री हुने नेपालका लागि एलजीका नेसनल प्रेस हेड पुरुषोत्तम भण्डारीले बताए । हामीसँग गर्मीका लागि एलजीका एसी र रेफ्रिजेरेटर मात्रै छन्, उनले भने, अचाक्ली गर्मी बढ्दा यस वर्ष डेढ सय प्रतिशतले कारोबार बढ्यो । एलजीका ८६ हजारदेखि २ लाख रुपैयाँसम्म पर्ने एसी धेरै बिक्री हुने गरेको उनले जनाए । अर्थतन्त्र नै शिथिल भएको अवस्था र उपभोक्तासँग पैसा नहुँदा महँगो मूल्यका सामान धेरै बिक्री नहुने भएकाले यस वर्ष यी सामग्रीको मूल्य खासै नबढेको उनको भनाइ छ ।"
ब्रोकर लाइसेन्स वितरण निरन्तर गर्न अर्थ समितिको निर्देशन,"काठमाडौं (कास) संघीय संसद्को अर्थ समितिले धितोपत्र ब्रोकरको नयाँ लाइसेन्सको प्रक्रिया निरन्तर गर्न निर्देशन दिएको छ । समिति बैठकले मंगलबार यसअघि आफैंले स्थगन गरेको ब्रोकरहरूको नयाँ लाइसेन्स वितरण प्रक्रिया अघि बढाउन भनेको हो । धितोपत्र ब्रोकरको लाइसेन्स वितरण प्रक्रियालाई लिएर विवाद चर्किंदै गएपछि यस सम्बन्धमा छलफल गर्न संघीय संसद्को अर्थ समितिले मंगलबार धितोपत्र बोर्डका पदाधिकारीसहितको बैठक बोलाएको थियो । बैठकको निष्कर्षका आधारमा मापदण्ड पुगेका आवेदनमा विधि र प्रक्रिया पुर्याएर लाइसेन्स वितरण गर्न समितिले निर्देशन दिएको हो । समितिले मुख्य गरी दुई विषय पहिलो, गत जेठ २९ मा धितोपत्र दलाल र धितोपत्र व्यवसायीको नयाँ लाइसेन्स स्थगन गर्न आफैंले दिएको निर्देशन अब निरन्तर गर्न र दोस्रो, अनुमति दिँदा सतर्क हुन तथा मापदण्ड पुगेकालाई मात्र लाइसेन्स वितरण गर्न समितिले अर्थ मन्त्रालयमार्फत नेपाल धितोपत्र बोर्ड र नेपाल स्टक एक्सचेन्जलाई निर्देशन दिएको हो । ब्रोकर लाइसेन्सका विषयमा सर्वोच्च अदालतले पनि अनुमति दिएकाले समितिले त्यसमा हस्तक्षेप गर्न नहुने बैठकमा उपस्थित धेरैजसो सांसदहरूको धारणा थियो ।गत साता समितिले ब्रोकर र स्टक एक्सचेन्जको नयाँ लाइसेन्स प्रक्रिया यथास्थितिमा राख्न निर्देशन दिएको थियो । स्टक एक्सचेन्जको विषय मन्त्रिपरिषद्ले नै रोकेकाले मंगलबार समितिमा त्यसबारे चर्चा नै भएन ।धितोपत्र बोर्डले ४३ वटा ब्रोकरलाई आशयपत्र दिएकामा १८ वटालाई सञ्चालन अनुमति नै दिइसकेको छ । यसअनुसार पहिलो चरणमा ७ र दोस्रो चरणमा ११ वटा गरी १८ ब्रोकरले बोर्डबाट सञ्चालन अनुमति पाइसकेका छन् । तीमध्ये ७ वटा ब्रोकरलाई सोमबार नेपाल स्टक एक्सचेन्जले कारोबार प्रणालीका लागि आवश्यक पूर्वाधार निर्माण गर्न निर्देशन दिइसकेको छ । यसअघि बोर्डले आह्वान गरेको सूचनामा ४५ वटा आवेदन परेकामा दुई वटाले आवेदन फिर्ता लिएको बोर्डले जनाएको छ । हाल ५० वटा ब्रोकर सञ्चालनमा छन् ।"
"तीन जनालाई ६ अर्ब बिगो, दोब्बर जरिवानाको फैसला","(काठमाडौं)विशेष अदालतले कर फर्छ्योट आयोगका तत्कालीन तीन पदाधिकारीबाट बिगो र जरिवानाबापत साढे १८ अर्ब रुपैयाँ असुल्न आदेश दिएको छ । विभिन्न व्यापारिक घरानालाई लाभ हुने गरी कानुनविपरीत कर छुट दिएर राज्यलाई आर्थिक हानिनोक्सानी पुर्याएको मुद्दामा विशेषबाट दोषी ठहरिएका आयोगका तत्कालीन अध्यक्ष लुम्बध्वज महत, सदस्य उमेश ढकाल र सदस्य सचिवसमेत रहेका आन्तरिक राजस्व विभागका तत्कालीन महानिर्देशक चूडामणि शर्माबाट बिगोबापत ६ अर्ब १५ करोड ७० लाख ४६ हजार रुपैयाँ र बिगोको दोब्बर जरिवाना असुल गर्ने गरी सजाय निर्धारण भएको हो । विशेषले तोकेको सजायअनुसार प्रतिवादी प्रत्येकबाट २ अर्ब ५ करोड २३ लाख ४८ हजार ९ सय ४९ रुपैयाँ बिगो र दोषी ठहर प्रत्येकबाट बिगोको दोब्बर जरिवाना असुल्नुपर्ने गरी सजाय भएको हो । दोषी ठहरमध्ये तत्कालीन अध्यक्ष महतलाई ९ वर्ष १ महिना तथा ढकाल र शर्मालाई समान ९९ वर्ष कैद सजाय तोकिएको छ । सजाय निर्धारणअनुसार बिगो रकम दामासाही हुने गरी प्रत्येकको भागमा २ अर्ब ५ करोड २३ लाख ४८ हजार रुपैयाँ हुन आउँछ । बिगोको दोब्बर जरिवानाको सजाय तोकिएको छ । यसअनुसार प्रत्येकको भागमा ४ अर्ब १० करोड ४६ लाख ९७ हजार रुपैयाँ हुन आउँछ । तीनै जनाको बिगो र जरिवाना हिसाब गर्दा १८ अर्ब ४७ करोड ११ लाख ४० हजार रुपैयाँ हुन्छ । तीनै जनालाई विशेष अदालतका अध्यक्ष (न्यायाधीश) श्रीकान्त पौडेल तथा सदस्य (न्यायाधीश) द्वय यमुना भट्टराई र शालिग्राम कोइरालाको इजलासले गत जेठ १८ मा दोषी ठहर गरेको थियो । मुद्दाको सजाय निर्धारण भने मंगलबार भएको हो । दोषी ठहरमध्ये शर्मा नेपाल सरकारका निलम्बित सहसचिव हुन् । उनलाई गैरकानुनी सम्पत्तिको मुद्दामा विशेषले सफाइ दिएको थियो । गैरकानुनी कर छुट दिएको मुद्दामा तीन जना प्रतिवादीबाट ६ अर्ब १६ करोड ७० लाख ४६ हजार ८ सय ४७ रुपैयाँ बिगो, बिगोको दोब्बर जरिवाना निर्धारण हुनुका साथै आयोगका तत्कालीन अध्यक्ष महतलाई ९ वर्ष १ महिना र अरू दुई जनालाई ९९ वर्ष कैद सजाय भएको विशेष अदालतका प्रवक्ता दीपेन्द्रनाथ योगीले जनाए । अब निर्धारित सजायअनुसार बिगो र जरिवानाबापत प्रत्येकलाई ४ अर्ब १० करोड ४६ लाख ९७ हजार रुपैयाँको सजाय भएको छ ।भ्रष्टाचार निवारण ऐन०५९ को दफा ७ मा राजस्व चुहावट गर्ने राष्ट्रसेवकलाई बिगोको दोब्बर जरिवाना हुने व्यवस्था छ । तत्कालीन कर फर्छ्योट आयोगले आफ्नो अधिकार क्षेत्र नाघेर व्यवसायी आफैंले स्वघोषणा गरेको रकम तिर्नु नपर्ने गरी कर मिनाहा गरिदिएको थियो । यही मुद्दामा अख्तियार दुरुपयोग अनुसन्धान आयोगले महत, ढकाल र शर्माविरुद्ध ०७४ साउन १ मा १० अर्ब २ करोड १९ लाख १ हजार ८ सय ४२ रुपैयाँ बिगो कायम गरी त्यसको दोब्बर जरिवाना र कानुनबमोजिम कैद सजाय मागदाबी लिएर विशेषमा मुद्दा दायर गरेको थियो । त्यसको ४ वर्षपछि अख्तियारले ०७८ असार ९ मा प्रतिवादी तीनै जनाविरुद्ध विशेषमै राजस्व चुहावटको अर्को पूरक मुद्दा दायर गर्दै १ अर्ब ३३ लाख २० हजार रुपैयाँ बिगो कायम गरी बिगो र जरिवाना तथा कैद सजाय मागदाबी लिएको थियो । यी दुवै मुद्दाको किनारा लगाउँदै ०८० जेठ १८ मा विशेषले प्रतिवादी तीनै जनालाई दोषी ठहर गरेको थियो । अधिकार क्षेत्र नाघेर आयोगका पदाधिकारीले व्यवसायी आफैंले स्वघोषणा गरेको कर पनि तिर्नु नपर्ने गरी छुट दिएका थिए । अख्तियारले दायर गरेका दुवै मुद्दामा अधिकार क्षेत्रबाहिर गई बदनियतपूर्वक करदाताहरूसँग कर फर्छ्योट सम्झौता गरी नेपाल सरकारलाई प्राप्त हुने ठूलो मात्राको राजस्व चुहावट गरी भ्रष्टाचार गरेको अभियोग लगाएको थियो । विभिन्न कर शीर्षकमा कर बक्यौता रहेकामा आयोगका पदाधिकारीले आपसी कुराकानीलाई मात्र आधार मानेर मनोमानी छुट दिएको अभियोग लगाइएको थियो । यसैबीच विशेषको फैसलासँगै पूर्णपाठ आएको ३५ दिनभित्र दोषी ठहर प्रतिवादीलाई पुनरावलोकनका लागि सर्वोच्च जाने बाटो खुला छ । तर, तोकिएको जरिवाना धरौटी राखेर मात्रै पुनरावलोकन हुने व्यवस्था छ । पुनरावलोकनमा जान प्रत्येकले ४ अर्ब १० करोड ४६ लाख ९७ हजार रुपैयाँबराबरको जायजेथा धरौटी राख्नुपर्नेछ । कानुनले तोकेको समयभित्र पुनरावलोकन नगए प्रतिवादीलाई पक्राउ गरी फैसला कार्यान्वयनका लागि कारागार चलान गर्न गर्न बाटो खुल्नेछ ।"
सीमावर्ती बजारमा भारुले भाउ पाउन छाड्यो,"(झापा)बिर्तामोडको एउटा पेट्रोल पम्पबाट मोटरसाइकलमा इन्धन भरेपछि स्थानीय ऋषि खनालले भारु ५ सयको नोट दिन खोजे । पम्पका कामदारले नजिकै टाँसिएको सूचना देखाउँदै खनाललाई भने, ऊ त्यो पढ्नुस् त । उक्त सूचनामा पेट्रोलडिजेल हालेपछि भारु नदिन ग्राहकसँग अनुरोध गरिएको रहेछ । सूचना पढेपछि खनालले हाँस्दै भारु खल्तीमा हाले, अनि नेरु नै झिकेर इन्धनको मूल्य तिरे । केही समयअघि सीमा बजारमा भारुको कारोबार उल्लेख्य थियो । व्यवसायी नेरुभन्दा भारु नै लिन बढी लालायित हुन्थे । केही महिनादेखि भने व्यवसायीको भारुमोह भंग भएको छ । भारुको कारोबार लगभग ठप्प छ, स्थानीय व्यवसायी चोलानाथ दाहालले सुनाए, भारु चल्नै छाडिसक्यो भन्दा पनि फरक पर्दैन । पान पसलदेखि ठुल्ठूला सपिङ मलले पनि हतपत भारु लिन मान्दैनन् । बरु भन्छन्, भारु चल्दैन, नेरु नै दिनुहोला । कुनै बेला भारु लिन होडबाजी गर्ने व्यवसायी भारु लिनुपर्दा अहिले पन्छिन थाल्नुका पछाडिको कारण हो, भारुको घट्दो मोल । स्थानीय एक मनी चेन्जर व्यवसायीले सुनाए, बजारमा भारुको मोल छैन । त्यही कारण अहिले भारु लिने होडबाजी नै छैन ।नेपाल राष्ट्र बैंकका अनुसार आइतबार १ सय भारुको विनिमय दर १ सय ६० रुपैयाँ १५ पैसा थियो । विराटनगर, भद्रपुर, काँकडभिट्टा, पशुपतिनगर जस्ता पूर्वका सीमा बजारमा भने भारुको विनिमय दर क्रमशः घट्दो छ । आइतबार पूर्वका बजारमा १ सय भारु न्यूनतम १ सय ५० र अधिकतम १ सय ५५ मा कारोबार भएको छ । नेरु दिएर भारु सटही गर्दा अहिले उल्टै बट्टा (अतिरिक्त मूल्य) पाइन्छ । पहिला नेरुबाट भारु बनाएबापत उपभोक्ताले चर्को बट्टा तिर्नुपर्ने बाध्यता थियो । २ लाख नेरुलाई भारु सटही गर्दा १ लाख २५ हजार भारुसँगै अधिकतम ५ हजार जति त बट्टा नै पाइने स्थानीय व्यवसायी बताउँछन् । उसो त २ लाख भारुलाई नेरुमा सटही गर्दा ३ लाख १० हजार मात्रै पाइन्छ । जब कि राष्ट्र बैंकले तोकेको बिक्री मूल्य ३ लाख २० हजार हो । व्यवसायीका अनुसार करिब २ वर्ष लामो कोरोना महामारीको प्रभावले भारतीय रुपैयाँ कमजोर बन्दै गएको हो । महामारीलगत्तै सीमा बजारमा भारु छ्याप्छ्याप्ती छ । तर नेरु अभाव कायमै छ । भारु मनग्गे भएकाले भारुलाई नेरुमा सटही गर्दा सर्वसाधारण अतिरिक्त शुल्क तिर्न बाध्य छन्, नेपाल बैंक, काँकडभिट्टाका एक कर्मचारीले भने, हामीलाई त ठीकै होला तर भारतबाट आउनेहरूलाई भने भारु र नेरुको उतारचढावले प्रत्यक्ष असर पुगेको छ ।पूर्वी नाकामा नेरुको अभाव र भारु पर्याप्त रहेको र नेरु अभावको फाइदा उठाउँदै मनी चेन्जर व्यवसायीहरूले भारुको विनिमय दरलाई अवमूल्यन गरेको नेपाल एसोसिएसन अफ टुर एन्ड ट्राभल एजेन्ट्स (नाट्टा) का प्रदेश अध्यक्ष उदयकुमार श्रेष्ठको दाबी छ । हतपत भारु चल्दैन, चलिहाले कम मूल्यमा सटही हुन्छ, उनले भने । मनी चेन्जर व्यवसायीले भारु स्टकमा राखिरहेको उनको भनाइ छ । उनीहरू भारु लिँदैनन् । लिइहाले मूल्य घटाएर लिन्छन् ।भारुको अवमूल्यनका कारण यस नाकाबाट प्रवेश गर्ने भारतीय पर्यटकको आगमन दर ह्वात्तै घटेको हो । १ लाख भारु सटही गर्दा करिब ५ हजार रुपैयाँ कम पाइन्छ, श्रेष्ठले थपे, त्यस्तो हुँदा उनीहरू नेपाल आउने मनस्थितिमा देखिन्नन् । भारतीय बजारमा पनि नेरुकै माग बढ्दो रहेको व्यवसायीको भनाइ छ । पानीट्यांकी, नक्सलवारी, सिलिगुडी, जोगवनी र रक्सौल जस्ता भारतीय बजार किनमेलमा जाने नेपाली भारु सटही गरेर जान्थे । अहिले भने भारतीय बजारमा पनि नेरुबाटै कारोबार बढिरहेको छ । विगतमा नेरु दिँदा मुख बंग्याउने भारतीय व्यापारी अहिले खुसी भएर लिन्छन्, स्थानीय गणेश बस्नेतले सुनाए । सीमा नाकामा भारु र नेरुको दर रेटमा उचारचढाव भइरहन्छ । बेलाबेला भारुको चरम अभाव पनि हुन्छ । त्यो बेला भारुनेरुका कारोवारी अत्यधिक बट्टा असुलेर उपभोक्ताको ढाड सेक्न उद्यत हुन्छन् । अहिले भारु पर्याप्त छ । तर पनि नेरुको चरम अभाव देखाउँदै उनीहरूले उपभोक्तालाई नै ठगिरहेका छन् । एक लाख भारुलाई नेरु बनाउँदा आफूलाई मनी चेन्जरहरूले १ लाख ५५ हजार मात्रै दिएको भारतबाट आएका पोखराका रमेश गुरुङले जनाए । अघिल्लो पटक भारत जाँदा नेरुलाई भारु बनाउँदा बट्टा तिरेको थिएँ, यसपटक भारुलाई नेरु बनाउँदा तिर्नुपर्यो, उनले गुनासो गरे । मनी चेन्जरहरूलाई इजाजतपत्र दिँदै केही प्रतिशत कमिसन लिने छुट दिइए पनि उनीहरूले राष्ट्र बैंकले तोकेको विनिमय दर शून्य दशमलव २ प्रतिशतभन्दा बढी लिन नमिल्ने नेपाल राष्ट्र बैंकका सहप्रवक्ता नारायणप्रसाद पोखरेलले बताए । राष्ट्र बैंकले तोकेभन्दा बढी लेनदेन भइरहेको छ भने त्यो गलत हो, उनले भने । कारोबारीहरूका अनुसार सीमा क्षेत्रमा करिब ६ महिनायता भारुको दरमा ढुलमुल छ । दुई साताअगाडिसम्म विराटनगर पारिको जोगवनी बजारमा १ लाख भारु साट्दा न्यूनतम ४ र अधिकतम ५ सय रुपैयाँ घटाएर कारोबार हुन्थ्यो । अहिले १ लाख भारु साट्दा ५ देखि ७ हजार घटाएर नेरु दिइन्छ । भारतको खुला बजारमा सटही माफिया एवं तस्करहरूले दैनिक भारुको दर तय गर्ने गरेको स्रोतको दाबी छ । भारतको जुनसुकै बैंकमा जति भारु जम्मा गरे पनि सीमामा कारोबारीले पर्याप्त बट्टा लिएर नेरुमा सटही गरिदिन्छन् । यता, विराटनगरको बजारमा एक हजार भारुको सय रुपैयाँ कम घटाएर १५ सयमै कारोबार भइरहेको छ । जब कि हजार भारुको दर १ हजार ६ सय हो । भारतमा नरेन्द्र मोदी सरकारले कति खेर कुन नोट बन्द गर्ने भन्ने ठेगान नभएकाले भारुको मूल्यमा गिरावट आएको हुन सक्ने व्यवसायीको आशंका छ ।"
अर्थ संक्षेप,"हुन्डाईका विद्युतीय गाडी किन्न ९९९ प्रतिशत ब्याजदरमै कर्जा काठमाडौं (कास) हुन्डाईका विद्युतीय गाडी किन्न ९९९ प्रतिशत ब्याजमै कर्जा पाइने भएको छ । नेपालका लागि हुन्डाईको आधिकारिक वितरक लक्ष्मी इन्टरकन्टिनेन्टलले आफ्ना विद्युतीय सवारीसाधन कोन्का र आयोनिक५ खरिदमा सस्तो ब्याजदर योजना सार्वजनिक गरेको हो । प्रभु बैंकसँग साझेदारी गरी यो योजना ल्याइएको लक्ष्मी इन्टरकन्टिनेन्टलले जनाएको छ । यस योजनाअन्तर्गत खरिदकर्ताले पहिलो वर्षका लागि ९९९ प्रतिशत ब्याजदरमा कोन्का र आयोनिक५ खरिद गर्न बैंकका ३०१ वटै शाखाबाट छिटो, छरितो र सहज ढंगबाट सेवा उपलब्ध हुनेछ, लक्ष्मी इन्टरकन्टिनेन्टलद्वारा जारी विज्ञप्तिमा भनिएको छ । हुन्डाई कोन्का बजारमा ३ भेरियन्टमा उपलब्ध छ । यसमध्ये कोन्का एनएसको मूल्य ६० लाख ९६ हजार, जीएलको ६१ लाख ९६ हजार र जीएलएसको मूल्य ६४ लाख ९६ हजार रुपैयाँ ५ छ । आयोनिक५ जीएलएस भिजन रुफ भेरियन्टमा उपलब्ध छ । यसको मूल्य १ करोड २ लाख ९६ हजार रुपैयाँ रहेको कम्पनीले जनाएको छ । यामाहाका मोटरसाइकल र स्कुटर किन्दा २ वर्षको सडक कर छुट काठमाडौं (कास) यामाहाका मोटरसाइकल र स्कुटर किन्दा पहिलो दुई वर्षको सडक कर तिर्नु नपर्ने भएको छ । देशभर दुईपांग्रे सवारी खरिदका लागि कम्पनीले यस्तो विशेष अफर ल्याएको हो । यामाहा ट्याक्स रिल्याक्सअन्तर्गत कुनै पनि पहिलो दुई वर्षको सडक कर खरिद लागतमै कभर हुने गरी अफर ल्याइएको कम्पनीले जनाएको छ । दुईपांग्रे सवारीसाधनको प्रारम्भिक खरिदमा लागत मात्रै समावेश नभई अन्य खर्च पनि लाग्ने गर्दछ, सडक कर जस्ता अतिरिक्त खर्चले खरिदकर्तालाई पार्ने बोझ हटाउन यस्तो अफर ल्याइएको हो, यामाहा यामाहा नेपालका प्रमुख कार्यकारी अधिकृत राजु क्षेत्रीले भने । यसबाहेक विभिन्न आकर्षक अफर दिइरहेको यामाहाले जनाएको छ । ईसेवामार्फत पहिलो पटक कारोबार गर्दा आइफोन १४ जित्न सकिनेकाठमाडौं (कास) भुक्तानी सेवा प्रदायक ईसेवाले पहिलो पटक कारोबार गर्दा आइफोन१४ जित्न सकिने अफर ल्याएको छ । नयाँ तथा एकाउन्ट भएर पनि हालसम्म कारोबार नगरेका ग्राहकलाई लक्ष्य गर्दै ईसेवाले पहिलो पटक कारोबार गर्दा भाग्यशाली एक जना विजेतालाई आइफोन १४ र १० प्रतिशत क्यासब्याक जित्न सक्ने अफर ल्याएको हो । यस योजनामा सहभागी हुन सेन्ड मनी बाहेक पहिलो पटक कुनै पनि किसिमको शुल्क भुक्तानी वा कारोबार गरेको हुनुपर्ने कम्प्नीले जनाएको छ । यस योजनामा प्रोमोकोड फर्स्ट १० प्रयोग गरेर प्रयोगकर्ताले आफ्नो पहिलो कारोबारमा १० प्रतिशत (अधिकतम २० रुपैयाँसम्म) क्यासब्याक पाउन सक्नेछन्, कम्पनीले जारी गरेको विज्ञप्तिमा उल्लेख छ । यो अफर असार २० सम्म लागू हुनेछ । सामसङको कपडाको भाइरस मार्ने एयर ड्रेसर काठमाडौं (कास) इलेक्ट्रोनिक्स ब्रान्ड सामसङले नयाँ एयर ड्रेसर सार्वजनिक गरेको छ । यस एयरड्रेसरले कपडाको धूलो, प्रदूषक तत्त्व र किटाणु हटाउन शक्तिशाली हावा र बाफ प्रयोग गर्ने कम्पनीले जनाएको छ । लक्जरी कोठा र कार्यालयका कपडाको सेनिटाइज गर्न यो एयर ड्रेसर महत्त्वपूर्ण हुने कम्पनीको भनाइ छ । एयर ड्रेसरले सुविधाजनक रूपमा आफ्नो घरका लुगा फ्रेस राख्न मद्दत गर्छ, सामसङद्वारा जारी विज्ञप्तिमा भनिएको छ, यसले कपडाहरू सबै राम्रो राख्नुका साथै समय र पैसाको पनि बचत गर्दछ । र, लगातार धुने वा ड्राई क्लिनरको कटौती गर्दछ । एयर ड्रेसरमा रहेको जेटस्टिमले लुगालाई सेनिटाइज गर्नुका साथै इन्फ्लुएन्जा, एडेनोभाइरस र हर्पिज भाइरस ९९९ प्रतिशत निर्मूल पार्ने सामसङ नेपालका कन्जुमर इलेक्ट्रोनिक्स बिजनेस महाप्रबन्धक आलोककुमार गुप्ताले जनाए । नवलपरासीको दलदलेमा एभरेस्टको शाखा काठमाडौं (कास) एभरेस्ट बैंकले नवलपरासीको दलदलेमा आफ्नो शाखा सञ्चालनमा ल्याएको छ । बैंकको यो १२६ औं शाखा हो । देवचुली नगरपालिका१३ का वडाध्यक्ष एकदेव पौडेल र बैंकका प्रमुख कार्यकारी अधिकृत सुदेश खालिङले उक्त शाखाको संयुक्त रूपमा उद्घाटन गरे । बर्दघाट र आसपासका बासिन्दालाई अत्याधुनिक तथा गुणस्तरीय बैंकिङ सेवा प्रदान गराउने बैंकका प्रमुख कार्यकारी अधिकृत खालिङको प्रतिबद्धता छ । बैंकका देशभर १२६ शाखा कार्यालय तथा १६१ एटीएम सञ्चालनमा छन् । काठमाडौंमा मिनी अस्ट्रेलिया कार्निभल काठमाडौं (कास) काठमाडौंमा मिनी अस्ट्रेलिया कार्निभल कार्यक्रम गरिएको छ । युनिक्याम्पस ग्लोबल र मिनी अस्ट्रेलियाको सहकार्यमा भएको यस कार्यक्रममा विभिन्न मनोरञ्जन, संगीत र विदेश अध्ययनका विषयमा जानकारी प्रदान गरिएको युनिक्याम्पस ग्लोबलका सीईओ घनश्याम घिमिरेले जनाए । कार्यक्रममार्फत अस्ट्रेलियामा अध्ययन गर्ने, सही कोर्स, छात्रवृत्ति वा भिसा प्रक्रियामा सहभागी हुने सुनौलो अवसर प्रदान गरिएको थियो, उनले भने । विद्यार्थीको हितलाई ध्यानमा राखी यस्ता कार्यक्रमलाई प्राथमिकता दिइने उनले बताए । कार्निभलले विशेषगरी युवा पुस्तालाई लक्ष्य गरी अन्तर्क्रियात्मक खेल र गतिविधि पनि प्रस्तुत गरेको थियो । लक्ष्मी र सनराइजको मर्जर स्वीकृतकाठमाडौं (कास) लक्ष्मी र सनराइज बैंकको १५औं वार्षिक साधारणसभाबाट दुवै बैंक आपसमा गाभ्ने प्रस्ताव स्वीकृत भएको छ । लक्ष्मी बैंकको विशेष साधारणसभाले सनराइज बैंकसँग मर्जर प्रस्ताव स्वीकृत गरेको हो । साधारणसभाले दुवै बैंकबीच १ बराबर १ को सेयर अनुपातमा मर्जर गर्ने विशेष प्रस्ताव पारित गरेको हो । सभाले मर्जरका लागि गरिएको अन्तिम सम्झौता अनुमोदन गर्नुका साथै मर्जरपछि वृद्धि हुने सेयर पुँजी तथा परिवर्तन हुने सञ्चालक समितिको संरचनाबमोजिम बैंकको प्रबन्धपत्र र नियमावलीमा संशोधन गर्ने प्रस्तावसमेत पारित गरेको छ ।"
एउटा रातो किताबमा नलेख्दैमा त्यो प्रदेशको नाम मेटिन्छ र ?,"प्रदेशको नाम स्पष्ट नलेखी तपार्इंको मन्त्रालयमाथिको छलफल अगाडि बढ्न नदिने भनेका छन् । तपार्इं सच्याउन सकिँदैन भन्नुहुन्छ । अब छलफल कसरी अगाडि बढ्छ त ?अरू मन्त्रालयको नाम सच्याउन लगाउनुपर्यो । उल्ट्याउनुपर्यो । १, २, ३ लेखिएकामा प्रदेशको नाम राख्न हामी तयार छौं । हामी रातो किताब फेरि पनि छाप्नेछौं । तर त्योभन्दा अगाडि छलफल भएको विषयमा के हुन्छ ? हामी पर्यटन विभाग मातहतका योजनामा नाम लेख्न सक्दैनौं । समय छैन । खासमा यो विवादको विषय नै हैन । मैले प्रदेशको नाम नलेखेर त्यहाँको नाम हट्दैन । कुनै सम्बन्ध छैन । यो संकुचित सोच त्यागौं ।"
अमेरिकामाथि रवाफिलो जित,"(काठमाडौं) नेपाल बलिङमा हाबी भइरहेको अवस्थामा भीम सार्कीले सायन जहाँगिरको महत्त्वपूर्ण क्याच छाड्न पुगेका थिए । जसका कारण ब्याटर जहाँगिरले ७५ रन थप्दै अविजित १ सय रन बनाएपछि नेपालविरुद्ध विश्वकप छनोटमा अमेरिकाले राम्रो पुनरागमन गरेको थियो । भीमले ब्याटिङबाट त्यसको शोधभर्ना गरेपछि नेपालले जिम्बावेको हरारेमा मंगलबार अमेरिकालाई ६ विकेटले पराजित गरेको छ । भीमले अविजित ७७ रन बनाएपछि नेपालले २ सय ८ रनको लक्ष्य ७ ओभरअगावै पूरा गर्दै विश्वकप छनोटमा पहिलो विजय पायो । उनले १ सय १४ बल खेल्दै ७ चौका र १ छक्का प्रहार गरे । विजयी चौका प्रहार गरेका दीपेन्द्रसिंह ऐरी ३९ रनमा अविजित रहे । उनले ३२ बलमा ५ चौका र १ छक्का प्रहार गरे । यी दुईले ११ ओभरभित्र ७४ रनको अविजित साझेदारी गरे । ओपनर आसिफ शेख १६ बलमा १२ रन बनाई एलबीडब्लु आउट भए । जिम्बावेविरुद्ध अघिल्लो खेलमा ९९ रन जोडेका कुशल भुर्तेलले ५४ बल खेल्दै ४ चौका र १ छक्कासहित ३९ रन बनाए । कप्तान रोहित पौडेल १६ र कुशल मल्ल १३ रनमा आउट भए । अमेरिकाबाट सौरभ नेत्राभाल्कर, नोसथुस केन्जिगे, निसर्ग पटेल र स्टेभन टेलरले ११ विकेट लिए । नेपाल अघिल्लो खेलमा २ सय ९० रन बनाए पनि जिम्बावेसँग ८ विकेटले पराजित भएको थियो । अमेरिकाको यो लगातार दोस्रो हार हो । यसअघि करण केसीले उत्कृष्ट बलिङ गरेपछि हरारेको ताकासिंगा स्पोर्ट्स क्लबमा ब्याटिङ निम्तो पाएको अमेरिका ४९ ओभरमा २ सय ७ रनमै अलआउट भयो । करण ९ ओभरमा ३ मेडन राख्दै ३३ रन खर्चेर ४ विकेट लिई प्लेयर अफ द म्याच बने । उनले ७ ओभरको पहिलो स्पेलमा ४ विकेट लिएपछि नेपालले सुरुदेखि नै अमेरिकालाई दबाबमा राखेको थियो । दोस्रो ओभरमा टेलरलाई ४ रनमा एलबीडब्लु आउट गरेर उनले विकेट लिन सुरु गरे । त्यसको अर्को बलमा साइतेजा मुक्कामालाई स्लिपमा आरिफ शेखबाट क्याच गराई करण ह्याट्रिक विकेट नजिक पुगेका थिए । कप्तान एरोन जोन्सलाई २ र केन्जिगेलाई १ रनमा आउट गर्दै करणले उत्कृष्ट बलिङ गरे, जसका कारण अमेरिका १८४ को स्थितिमा पुग्यो । दीपेन्द्रले २ विकेट लिए । उनले ५ ओभरमा १५ रनमात्र खर्चे । नेपालबाट पहिलो बल फालेका ललित राजवंशीले १० ओभरमा २० रनमात्र खर्चेर १ विकेट लिए । अर्का स्पिनर सन्दीप लामिछाने लगातार दोस्रो खेलमा विकेटविहीन भए । उनले १० ओभरमा ५९ रन खर्चिए । गुलशन झाले अन्तिम २ विकेट लिए । उनले १० ओभरमा ५२ रन खर्चेर कुल ३ विकेट लिए । ओपनर सुशान्त मोदानीले डटेर खेल्दै ४२ रन बनाए । उनले ७१ बल खेल्दै ३ चौका र १ छक्का प्रहार गरे । वेस्ट इन्डिजविरुद्ध अघिल्लो खेलमा शतक बनाएका गजानन्द सिंह २६ रनमा आउट भए । तर जहाँगिरको शतकमा अमेरिकाले राम्रो पुनरागमन गर्यो । भीमले २५ रनमा लङअफमा क्याच छाडेको उनले पूरा फाइदा उठाए । जहाँगिरले पहिलो पटक एकदिवसीय अन्तर्राष्ट्रियमा शतक बनाएका हुन् । अर्धशतक बनाउन ५६ बल खेलेको उनले दोस्रो ५० रन पुरा गर्न २३ बलमात्र लगाए । जहाँगिरले कुल ७९ बल खेल्नेक्रममा १० चौका र ३ छक्का प्रहार गरे । करणले फालेको नवौं ओभरमा २ छक्का र १ चौका प्रहार गर्दै उनी शतकतर्फ अगाडि बढेका थिए । उनलाई पटेल (८), जेसी सिंह (१२) र पूर्वकप्तान नेत्राभाल्कर (४) ले राम्रो साथ दिए । नेपालले घाइते सोमपाल कामीको स्थानमा देव्रेहाते स्पिनर ललितलाई खेलाएको थियो । अमेरिकाका कप्तान मोनान्क पटेल अनफिट भएपछि उनको स्थानमा पटेललाई खेलाइएको थियो भने जोन्सले अमेरिकाको कप्तानी गरे । अमेरिकाका तीव्र गतिका बलर अली खान निलम्बनका कारण खेलेका थिएनन् । चार खेलयता नेपालले अमेरिकामाथि पहिलो विजय हात पारेको हो । नेपाल र अमेरिका विश्वकप लिग २ मा ६ खेल खेलेका थिए । नेपाले पहिलो तीन खेल जितेको थियो । तर, पछिल्ला तीनमध्ये २ खेल अमेरिकाले जितेको थियो भने एक खेल टाइ भएको थियो । नेपालले अब वेस्ट इन्डिजसँग बिहीबार खेल्नेछ ।"
कुवेतलाई स्वागत गर्दै नेपाल,"कुवेतसँग जितहीन यात्रानेपालले अहिलेसम्म नौपल्ट कुवेतको सामना गरेको छ । यी खेलमा नेपाल आफ्नो प्रतिद्वन्द्वीमाथि जित निकाल्न असफल छ । नेपालको सबैभन्दा राम्रो प्रदर्शन भनेकै बराबरीको नतिजा हो । ९ खेलमध्ये नेपाल ८ खेलमा पराजित छ । नेपालले कुवेतमाथि दुई गोल भने गरेको छ । त्यसमध्ये पहिलो गोल त सन् १९८२ मै भयो, जतिबेला वाइबी घलेले कुवेती खेलाडीलाई स्तब्ध पार्दै गोल गरेका थिए । अर्को गोल दर्शन गुरुङले गरेका थिए, जुन खेल संयोगले कुवेतविरुद्धको अन्तिम खेल नै हो । नेपालले कुवेतलाई गोलरहित बराबरीमा रोकेको भनेको सन् २०१९ को अन्तर्राष्ट्रिय मैत्रीपूर्ण खेलमा हो । कुवेतसँग विश्वकप छनोटका दुई खेलमध्ये एकमा ७० ले पराजित रह्यो । तर, अर्को खेलमा भने नेपालले १० को साँघुरो हारमात्र बेहोरेको थियो । यी दुवै खेल सन् २०१९ को हो । त्यही वर्षको मैत्रीपूर्ण खेलमा पनि नेपालले कुवेतसँग १० को हारमात्र आत्मसात् गरेको थियो । पछिल्ला खेलहरूको नतिजाले भन्छ, नेपाल कुवेतविरुद्ध बलियो चुनौती पेस गर्न सक्षम छ ।"
