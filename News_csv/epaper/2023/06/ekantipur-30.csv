शीर्षक,विवरण
११ प्रतिशत मात्रै रोपाइँ,"सबैभन्दा बढी कर्णाली र सुदूरपश्चिममा २३२३ प्रतिशत रोपाइँ भएको छ । कर्णालीमा ४५ हजार ३ सय ८७ हेक्टरमा रोपाइँ हुन्छ, जसमध्ये १० हजार २ सय ७० हेक्टरमा रोपाइँ भएको छ । सुदूरपश्चिममा १ लाख ७५ हजार ७ सय ६३ हेक्टरमध्ये ३९ हजार ७ सय ५० हेक्टरमा रोपाइँ भएको छ । कोशीमा ३ लाख ४० हजार ८ सय २९ हेक्टरमध्ये १७ प्रतिशत, लुम्बिनीमा ३ लाख ११ हजार ४२ हेक्टरमध्ये ११९ प्रतिशत रोपाइँ भएको तथ्यांक छ । गण्डकीमा ९७ हजार ८ सय ५१ हेक्टरमध्ये ६८९ प्रतिशत, वाग्मतीमा १ लाख २० हजार ६ सय ८४ हेक्टरमध्ये ५ प्रतिशत र मधेशमा ४ लाख ४ हजार ७ सय ५० हेक्टरमध्ये ३ प्रतिशत रोपाइँ भएको छ । कर्णाली र सुदूरपश्चिममा बढी रोपाइँ भएको देखिन्छ, यो ट्रेन्ड नै हो, विभागका महानिर्देशक हरिबहादुर केसीले भने, जिल्लामा अझै राम्रो वर्षा भइसकेको छैन, मनसुनको सक्रियतासँगै रोपाइँको क्षेत्रफल पनि बढ्छ । उच्च र मध्य पहाड हँॅदै तराईसम्म रोपाइँ हुन्छ । तराईमा साउन अन्तिमसम्म रोपाइँ चल्छ । तर, यहीँ रोपाइँ कम भएको छ ।कृषि विज्ञ कृष्ण पौडेल सरकारले कृषिमा ध्यान नै दिन नसकेको बताउँछन् । २०४८ सालको नार्कको रिपोर्टमा ३५ लाख हेक्टरमा धान खेती भनिएको छ । अहिले धान खेती घटेर करिब साढे १४ लाख हेक्टरमा सीमित भएको छ, उनले भने, धान उत्पादनको अवस्था पनि निराशाजनक छ । ६० वर्षअघि (सन् १९६३६४ मा) उत्पादकत्व प्रतिहेक्टर १३ टन थियो । २०७९८० सम्म आइपुग्दा ३७९ टन मात्रै छ । ६ दशकमा उत्पादकत्व बल्ल दोब्बर भयो, क्षेत्रफल आधा घट्यो । अहिले देखिएको अवस्था सरकारी नीतिकै कारण भएको उनले बताए । ८ वर्षअघि सार्वजनिक कृषि विकास रणनीतिमा २० वर्षमा ८० प्रतिशत क्षेत्रमा सिँचाइ पुर्याउने उल्लेख भए पनि सिँचाइ सुविधा बढ्नुको सट्टा घट्दो क्रममा रहेको उनको भनाइ छ । सिंगो खेती प्रणालीलाई प्राकृतिक स्रोतको एकीकृत प्रणालीअन्तर्गत लैजान जरुरी रहेको उनले बताए । मन्त्रालयका अनुसार २०७९८० मा ५४ लाख ८६ हजार ४ सय ७२ टन धान उत्पादन भएको छ । यो परिमाण २०७८७९ को तुलनामा ३ लाख ५५ हजार ८ सय ४७ टन बढी हो । बेमौसमी वर्षाले धानबालीमा क्षति हुँदा २०७८७९ मा ५१ लाख ३० हजार ६ सय २५ टन मात्रै उत्पादन भएको थियो । उत्पादन केही बढे पनि आयात पनि अर्बौं रुपैयाँको भएको छ । भन्सार विभागको तथ्यांकअनुसार २०७८७९ मा ४५ अर्ब ५७ करोड र २०७९८० को ११ महिनामा ३३ अर्ब ६३ करोड रुपैयाँको को धानचामल आयात भएको छ ।"
भागबन्डा नमिल्दा सबै संसदीय समिति नेतृत्वविहीन,"(काठमाडौं)दलहरूको भागबन्डा नमिल्दा संसदीय समितिको नेतृत्व चयन हुन सकेको छैन । संसद् सुरु भएको चार महिनापछि वैशाख १५ मा संसदीय समिति गठन भए पनि सभापति चयन हुन नसकेको हो । नेतृत्व चयन नहुँदा सरकारको कामकारबाहीको निगरानी र विधेयकमाथिको छलफल हुन सकेको छैन । सत्तारूढ कांग्रेस, माओवादी, एकीकृत समाजवादी र जसपाभित्र कुन समिति कसले लिने भन्ने मिल्न सकेको छैन । त्यस्तै, विपक्षी एमालेलाई सार्वजनिक लेखा समितिबाहेक कुन समिति दिने भन्ने सत्तारूढ दलमा सहमति भएको छैन ।प्रतिनिधिसभामा १२ वटा समिति छन् । मन्त्री हुन नपाएकालाई मिलाउनुपर्ने भएकाले ठूला दलले समिति भागबन्डा मिलाउन सकेका छैनन्, राज्य व्यवस्था समितिका ज्येष्ठ सदस्य एवं राष्ट्रिय जनमोर्चाका अध्यक्ष चित्रबहादुर केसीले भने, समिति मिनी संसद् हो । ठूला दलले संसद् जसरी चलाएका छन्, समिति पनि त्यहीअनुसार चलाउन चाहेका छन् । समिति सक्रिय भएमा सरकारको निगरानी हुने भएकाले पनि नेतृत्व चयनमा चासो नदिएको हुन सक्ने उनको भनाइ छ । प्रतिनिधिसभाको पहिलो अधिवेशन अन्त्य भएको वैशाख १५ मा समिति सदस्य यकिन भएको थियो । राष्ट्रिय सभाबाट पारित भइसकेका १० विधेयक त्यही दिन दफावार छलफलका लागि समितिमा पठाइएको थियो । मानवअधिकार तथा कानुन समितिमा पठाइएकामध्ये बेपत्ता व्यक्तिको छानबिन, सत्य निरूपण तथा मेलमिलाप आयोग (तेस्रो संशोधन) विधेयकबाहेकमा छलफल हुन सकेको छैन । कानुन समितिले विधेयक टुंग्याउन उपसमिति बनाएर सरोकार निकायसँग छलफल गरिरहेको छ तर यही समितिमा रहेको सम्पत्ति शुद्धीकरण निवारण तथा व्यावसायिक वातावरण प्रवर्द्धनसम्बन्धी केही ऐनलाई संशोधन गर्ने विधेयकमा छलफल भएको छैन ।राज्य व्यवस्था समितिमा अनुगमन तथा मूल्यांकन विधेयक, संवैधानिक परिषद्सम्बन्धी विधेयक, अख्तियार दुरुपयोग अनुसन्धान आयोग (तेस्रो संशोधन) विधेयक र भ्रष्टाचार निवारण (पहिलो संशोधन) विधेयक छन् । समितिले कुनै पनि विधेयकको छलफल सुरु गरेको छैन । जेठ २ मा पहिलो बैठक बसेर समिति सदस्यबीच परिचयात्मक कार्यक्रम भएयता अर्को बैठक बस्नै सकेको छैन । कर्मचारीले नबोलाएसम्म जाने कुरा भएन, सरकार र संसद् सचिवालयलाई आवश्यक पर्यो भने मात्रै बैठक हुने हो, केसीले भने, संसदीय सुनुवाइ समितिको बैठक पनि सभापतिले चाहेर राखेको होइन । अरू समितिको बैठक पनि सरकार र सचिवालयले चाहे मात्रै बस्ने हो । ठूला दलले समितिलाई आफूअनुकूल चलाउन खोजेको उनको आरोप छ ।त्यस्तै, अन्तर्राष्ट्रिय सम्बन्ध र पर्यटन समितिमा अभिलेख संरक्षण विधेयक, कृषि, सहकारी तथा प्राकृतिक स्रोत समितिमा खाद्य स्वच्छता तथा गुणस्तर विधेयक पुगेको छ । अन्तर्राष्ट्रिय समितिको तीनवटा बैठक बसे पनि विधेयक अघि बढाउने एजेन्डा बनेकै छैन । हामी अहिले समसामयिक विषयमा छलफल गरिरहेका छौं, ज्येष्ठ सदस्य पशुपतिशमशेर जबराले भने, मैले पाएको जिम्मेवारी पूरा गरेको छु । शिक्षा, स्वास्थ्य तथा सूचना प्रविधि समितिमा सार्वजनिक सेवा प्रसारण विधेयक र सुरक्षण मुद्रणसम्बन्धी विधेयक पठाइएको छ । समितिको ६ वटा बैठक बसे पनि कुनै पनि विधेयकमा छलफल हुन सकेको छैन । समितिको नेतृत्व ज्येष्ठ सदस्य कालुराम राईले पाएका छन् । समितिको सभापति चाँडो चयन गरिदिन उनले सभामुख देवराज घिमिरेलाई समेत भेटेर आग्रह गरिसकेका छन् तर सुनुवाइ भएको छैन । संसदीय समितिलाई नेतृत्वविहीन बनाउन नहुने उनले बताए । हामीले त काम चलाएका हौं, सधैं ज्येष्ठ सदस्यको भरमा चलाउन हुँदैन, अहिले ज्येष्ठ सदस्यले जुन काम गरेको हुन्छ, सभापति भएर आउनेले नमान्न सक्छन्, उनले कान्तिपुरसँग भने, म पनि यो कार्यकालभरि यही समितिमा बस्नुपर्ने हुन्छ । मैले गरेको काम भोलि सभापतिले नमान्दा मलाई पनि खल्लो हुन्छ । कति समय यसरी चलाउनुपर्ने हो ? नेतृत्वविहीन समिति चलाउँदा कामकारबाही प्रभावकारी नहुने उनको भनाइ छ । नेतृत्व चयनमा ढिलाइ गर्न नहुने उनले बताए । मैले पाँचवटा बैठक राखिसकें, अब सभापतिको निर्णय गरिदिनुस् भनेर मैले सभामुखलाई आग्रह गरेको छु, उनले भने । सभामुख घिमिरेले बैठक सञ्चालन गर्न असहज भएमा अर्कोलाई जिम्मेवारी दिन राईलाई सुझाव दिएको बताए । सभापति चयन मेरो नियन्त्रणभन्दा बाहिर छ, मैले चाहेर हुँदैन, दलहरूको बेवास्ताले हुन नसकेको हो, सभामुखको भनाइ उद्धृत गर्दै उनले भने । उद्योग तथा वाणिज्य र श्रम तथा उपभोक्ता हित समितिमा माओवादीका सांसद रणेन्द्र बराइलीले ज्येष्ठ सदस्यलाई सभापतिसरह अधिकार भए पनि निर्धक्कसाथ बैठक सञ्चालन गर्न नसकेको बताए । काम त रोकिएको छैन, समिति बैठक चलिरहेको छ, सभापति भएजस्तो निर्धक्क हुन सकेको छैन, उनले भने, सभापति चयन छिटो गर्न पाए हुन्थ्यो । सभामुख घिमिरेले सरकारमा रहेका दलहरूको बीचमा खुला छलफल भएर समिति सभापति टुंग्याउन नसकेको आरोप लगाए । मैले कुरा गर्दा प्रमुख सचेतकहरूले हामी चाँडै गर्छौं भन्नुभएको थियो, सरकारमा रहेका गठबन्धन दलले खुला छलफल भएर टुंग्याउन सकिरहेका छैनन्, सभामुख घिमिरेले भने, त्यहाँ जानेबित्तिकै तानातान हुन्छ कि भन्ने उहाँहरूलाई परेको होला । प्रतिपक्षसँग मोटामोटी कुरा खुलस्त भएको देखिन्छ । प्रतिपक्षलाई सार्वजनिक लेखा दिने आमचलन नै हो । माओवादी सचिव देवेन्द्र पौडेलले संसद्मा उपस्थितिका आधारमा समितिको नेतृत्व दिने राजनीतिक सहमति भएको बताए । कुन दललाई कुन समिति दिने भन्ने यकिन भएको छैन, उनले भने ।समितिमा रहेका विधेयक  सम्पत्ति शुद्धीकरण निवारणसम्बन्धी विधेयक  बेपत्ता छानबिन, सत्य निरूपण तथा मेलमिलाप आयोग (तेस्रो संशोधन) विधेयक  अनुगमन तथा मूल्यांकन विधेयक  संवैधानिक परिषद्सम्बन्धी विधेयक  अख्तियार दुरुपयोग अनुसन्धान आयोग तेस्रो संशोधन विधेयक  भ्रष्टाचार निवारण (पहिलो संशोधन) विधेयक  अभिलेख संरक्षण विधेयक  खाद्य स्वच्छता तथा गुणस्तर विधेयक  सार्वजनिक सेवा प्रसारण विधेयक  सुरक्षण मुद्रणसम्बन्धी विधेयक"
साउदीमा गोली चल्दा एक नेपालीको मृत्यु,"जेद्दा, साउदी अरेबिया (एजेन्सी) साउदी अरेबियाको जेद्दास्थित अमेरिकी वाणिज्य दूतावासको भवननजिकै बुधबार गोली चल्दा एक नेपाली सुरक्षा गार्डको मृत्यु भएको छ । गोली हानाहानमा सन्दिग्ध आक्रमणकारीको पनि मृत्यु भएको बताइएको छ । मृत्यु हुनेमा बागलुङका ६० वर्षीय नैनसिंह नेपाली रहेको स्टेट न्युज एजेन्सी एसपीएले जनाएको छ । नेपाली सन् २००१ देखि साउदीमा थिए । साउदीको ओथमान हमेद अल घामदी एन्ड सन्स कम्पनीमार्फत उनी अमेरिकी वाणिज्य दूतावासमा सुरक्षा गार्डका रूपमा गएका थिए । नेपालीको शव अहिले प्रहरी नियन्त्रणमा रहेको जनाइएको छ । एक कार अमेरिकी वाणिज्य दूतावासनजिकै आएर रोकियो, कारमा सवार एक व्यक्ति हातमा बन्दुक बोकेर निस्कियो । सुरक्षा गार्डले उक्त व्यक्तिलाई आवश्यक केरकार गर्ने क्रममा अचानक हतियारधारीले चलाएको गोली लागी सुरक्षा गार्ड नेपाली घाइते भए र लगत्तै उनको मृत्यु भयो, मक्का क्षेत्रका प्रहरी प्रवक्ताले भने । गोली प्रहारको घटनाबारे अनुसन्धान भइरहेको स्थानीय प्रहरीले जनाएको छ । अमेरिकी विदेश मन्त्रालयका अनुसार उक्त घटनाको पुष्टि गर्दै अमेरिकी अधिकारीलाई भने कुनै क्षति नभएको जनाएको छ । घटनाको अनुसन्धान गरिरहेका साउदी अधिकारीहरूसँग अमेरिकी दूतावास र वाणिज्य दूतावास सम्पर्कमा छन्, अमेरिकी विदेश मन्त्रालयका प्रवक्ताले भने । वाणिज्य दूतावासमा पछिल्ला वर्ष आतंककारी हमला बढ्दै गएको छ । सन् २०१६ मा पनि उक्त भवनको कम्पाउन्डनजिकै भएको आत्मघाती बम विस्फोटमा परी दुई हमलाकारीको मृत्यु र दुई जना घाइते भएका थिए । सन् २००४ मा पनि बम र बन्दुकसहित आएका पाँच व्यक्तिले अमेरिकी वाणिज्य दूतावासमा हमला गर्दा भवन बाहिर चार साउदी सुरक्षाकर्मी र भित्र चार कर्मचारीको मृत्यु भएको थियो ।"
मार्सी धानमा नयाँ प्रविधि,"पहिलो प्रविधिमा ३ महिना कुर्नुपर्थ्यो । नयाँमा एक महिना नै परिणाम हेर्न सकिन्छ, अम्गाईले भने, पहिलोको प्रविधिमा एक पटक प्रयोग गर्दा ५ डलर खर्च हुन्थ्यो अहिले १ डलर खर्च हुन्छ । नयाँ प्रविधिले सटीक जानकारी पनि दिन्छ । धान फल्न मात्रै ६ महिना लाग्ने जुम्ली मार्सीमा ब्लास्ट रोग (मरुवा) को ठूलो संकट निम्त्याएको थियो । अनुसन्धानहरूले ब्लास्टको कारण जुम्ली मार्सीको उत्पादनमा २६ प्रतिशत कम हुने गरेको देखिएको छ । जुम्लामा २८ हजार हेक्टर जमिनमा धान खेती हुनेमध्ये आधामा किसानले मार्सी लगाउँदै आएका छन् । प्रिमयम मूल्य पाउने हुनाले किसानले बिक्री गर्दै आएका छन् । अहिले प्रतिहेक्टर १८ मेट्रिक टन धान उत्पादन हुँदै आएको छ ।आगामी वर्षबाट किसानलाई धानको तीनवटा नयाँ बीउ उपलब्ध गराउने तयारी छ, अम्गाईंले भने, अहिलेसम्म गरिएको परीक्षणका लागि गरिएको उत्पादनबाट किसानहरू सन्तुष्ट देखिनुभएको छ । हामीले गरेको अध्ययनले जुम्लाका किसानले मात्रै वार्षिक रूपमा साढे ६ करोड रुपैयाँ उत्पादन गुमाउँदै आउनुभएको छ । जुम्लामा रहेका प्रमुख दुई उपत्यका सिंजा र खलंगामा मार्सी लगाउने गरिएको छ । नार्कले नयाँ उपलब्ध गराउनका लागि धानको नाम काली मार्सी १८, काली मार्सी २० र काली मार्सी २२ राखेको छ । सबै गुण र चरित्र जुम्ली मार्सीजस्तै छ । तर रोग नलाग्ने बनाएका हौं । नार्कको जैविक प्रयोगशाला ५ हजार लाइन बनाएका थियौँ । त्यसमध्ये जुम्लामा प्रयोगशालामा ४२ लाइन जुम्ला लगियो र त्यहाँको पनि अनुसन्धान गरेपछि किसानलाई ६ वटा उपलब्ध गराएका थियौं, अम्गाईले भने, त्यसमा किसानहरूले ३ वटा मात्रै मन पराउनुभयो । उच्च भूभाग हुने, तर ब्लास्टले समस्या पारेको पीआई ३३ को जिनलाई मार्सीमा राखिएको अम्गाईले बताए । यसमा अन्तर्राष्ट्रिय धानबाली अनुसन्धान संस्था (इरी) बाट ल्याएको आईआर फिक्टिफोरको धानमा पीआई ३३ भन्ने ब्लास्ट प्रतिरोधी जिन राख्यौँ । त्यही गुणलाई हामीले जुम्ली मार्सीमा सार्न सक्यौँ भने त्यसले मार्सीलाई बचाउन पनि सक्छौं र किसानको आर्थिक अवस्था पनि सुधार्न सक्छौँ भनेर लागिपरेका हौं, अम्गाईंले भने हामीले जुम्ली मार्सीलाई पोथी र आईआर ६४ लाई भाले बनाएर त्यसबाट निक्सेको सन्ततिलाई छान्दै गएको हो । हामीले जुम्ली मार्सीको सबै गुण र एउटा मात्रै गुण आईआर ६४ मा आउने बनायौं । त्यसमा ४२ वटा निकाल्न सफल भएका थियौं । त्यसलाई पनि घटाउँदै जुम्लाको प्रयोगशालाबाट ६ प्रकारको बिउ किसानलाई नार्कले बाँडेको थियो । चन्दननाथले १२ औं शताब्दीमा छुमचौरमा कश्मीरबाट धान भित्र्याएको बताइन्छ ।"
रेडियो कान्तिपुर नेसनल म्युजिक अवार्ड १५ विधामा ७५ मनोनयन,"(काठमाडौं)असार २१ मा हुने रेडियो कान्तिपुर नेसनल म्युजिक अवार्ड का लागि विभिन्न ७५ मनोनयन सार्वजनिक गरिएको छ । १५ विधामा वितरण गर्ने अवार्डका लागि शीर्ष पाँचपाँच मनोनयन सार्वजनिक गरिएको हो । बिहीबार सार्वजनिक सूचीमा उत्कृष्ट नवगायकगायिकाको मनोनयनमा अंकिता पुन, देवेन्द्र बब्लु, सलिन मगर, सुरज पण्डित र प्रसन्नमान शाक्य रहेका छन् । उत्कृष्ट रचनाकारतर्फ राजुबाबु श्रेष्ठ, हर्क साउद, आनन्द अधिकारी, कुमार नगरकोटी र लेखराज गिरी अटाएका छन् । त्यस्तै, उत्कृष्ट संगीत निर्देशकतर्फ कार्की जी, आनन्द राई, राजु सिंह, हरि लम्साल र सुरज पण्डित छन् । उत्कृष्ट लोकदोहोरी गायिकातर्फ भने देवी घर्तीमगर, पूर्णकला बीसी, गीता देवी, शान्तिश्री परियार र सम्झना भण्डारी छन् भने गायकतर्फ कुलेन्द्र विश्वकर्मा, राजु परियार, प्रकाश दूतराज, प्रकाश सपुत र रामजी खाण मनोनयनमा परेका छन् । उत्कृष्ट पार्श्व गायकतर्फ रवि ओड, अनमोल गुरुङ, सुरेश लामा, प्रताप दास र सत्यराज आचार्य मनोनयनमा परेका छन् भने गायिकातर्फ अस्मिता अधिकारी, प्रविशा अधिकारी, झुमा लिम्बू, सज्जा चौलागाईं र निकिता थापा छन् । त्यस्तै उत्कृष्ट राष्ट्रिय संगीतको विधामा गायक सुमित खड्का, विधान श्रेष्ठ, रामकृष्ण ढकाल, स्वरूपराज आचार्य र सञ्जय लिम्बू छन् । उत्कृष्ट पप गायकतर्फ स्वप्न सुमन, सुगम पोखरेल, सुशान्त केसी, सज्जनराज वैद्य र लोचन रिजाल छन् भने गायिकातर्फ त्रिशला गुरुङ, आस्था राउत, तृष्णा गुरुङ, अंकिता पुन र सुवानी मोक्तान छन् । उत्कृष्ट सांगीतिक समूहमा भने एम्टी ८८४८, अल्बाट्रोस, १९७४ एडी, अभया एन्ड द स्टिम इन्जिनर अनुप्रष्ठ रहेका छन् । आधुनिक गायकको विधातर्फ राज सिग्देल, राजेशपायल राई, शिव परियार, सुरज पण्डित र रामकृष्ण ढकाल छन् भने गायिकामा रचना रिमाल, इन्दिरा जोशी, एलिना चौहान, सुनीता थेगिम र बानिका प्रधान छन् । उत्कृष्ट युगल संगीतमा सुमित पाठक र मीना निरौला, सुजन चापागाईं र शान्तिश्री परियार, महेश काफ्ले र अस्मिता अधिकारी, स्वप्न सुमन र त्रिशला गुरुङ, देवेन्द्र बब्लु र सज्जा चौलागाईं रहेका छन् । त्यस्तै पिपुल च्वाइस अवार्डतर्फ एलिना चौहान, दिनेश दाहाल, सुशान्त केसी, प्रकाश सपुतशान्तिश्री परियार र सज्जनराज वैद्य मनोनयनमा परेका छन् ।रेडियो कान्तिपुरले २४ औं वार्षिकोत्सवको अवसरमा आयोजना हुने यो पाँचौं संस्करणको अवार्डमा २०७८ देखि २०७९ साउनसम्म प्रसारणमा आएका गीतबाट मनोनयन सार्वजनिक गरिएको हो । दीर्घ साधना अवार्ड (लाइफटाइम अचिभमेन्ट) बाट एक जना संगीत साधकलाई १ लाख रुपैयाँ र ट्रफीसहित सम्मान गरिने भएको छ ।कार्यक्रममा गायकगायिकाहरू स्वप्न सुमन, समीर श्रेष्ठ, सुशान्त केसी, प्रकाश सपुत, शिव परियार, सुवानी मोक्तान, सन्दीप क्षेत्री, सज्जन श्रेष्ठ, गजलकार प्रदीप रोदनको प्रस्तुति रहनेछ । कार्यक्रमको आकर्षणका रूपमा इन्डियन आइडल सिजन१० (२०१८) का विजेता सलमान अलीको विशेष प्रस्तुति रहने आयोजकको भनाइ छ ।"
अमेरिकी राष्ट्रपति उत्तर कोरियाली भूमिमा,सन् २०१९ मा आजकै दिन (जुन ३०) मा अमेरिकी राष्ट्रपति डोनाल्ड ट्रम्प उत्तर कोरियाली भूमिमा पुगेका थिए । उनी उत्तर कोरियाली भूमिमा पाइला टेक्ने पहिलो बहालवाला अमेरिकी राष्ट्रपति हुन् । ट्रम्प र उत्तर कोरियाली नेता किम जोङ उनबीच दुई कोरियालाई छुट्याउने पानमुनजोमस्थित गैरसैनिक क्षेत्रमा भेट भएको थियो । ट्रम्प दक्षिण र किम उत्तरतर्फ उभिएर हात मिलाएका थिए । त्यस क्रममा किमले ट्रम्पलाई भेटेर खुसी लागेको बताएका थिए । त्यसको जवाफमा ट्रम्पले उक्त क्षण निकै गज्जब भएको प्रतिक्रिया दिएका थिए । त्यसलगत्तै किमले आफ्नो देशतर्फ बोलाएपछि ट्रम्प सीमा पार गरेर करिब बीस पाइला जति उत्तर कोरियाली भूमिमा हिँडेका थिए । त्यसपछि दुई नेताहरूले गैरसैनिक क्षेत्रको सीमा कार्यालयमा करिब पौने घण्टा वार्ता गरेका थिए । वार्ताका क्रममा ट्रम्प र किमबीच उत्तर कोरियाली परमाणु कार्यक्रम र अमेरिकी नाकाबन्दीलगायतका विषयमा कुराकानी भएको थियो । ट्रम्प र किमबीच पहिलो पटक २०१८ को जुन १२ मा सिंगापुरमा भेटवार्ता भएको थियो ।
मतदान रोकेर कोशीमा सरकार जोगाउने कोसिस,"(मोरङ) कोशी प्रदेशका मुख्यमन्त्री हिक्मतकुमार कार्कीले आफू नेतृत्वको सरकार जोगाउने कोसिसमा समय लिँदा प्रदेशसभा बैठक शुक्रबार बिहान ११ बजेसम्मका लागि सारिएको छ । बिहीबार बसेको प्रदेशसभा बैठकमा मुख्यमन्त्री कार्कीले विश्वासको मत लिने प्रस्ताव पेस गरे पनि संसद्को विश्वास नपाउने स्थिति बनेपछि उनकै आग्रहमा सभामुख बाबुराम गौतमले बैठक सारेका हुन् । विश्वासको मत लिने प्रस्तावमाथि प्रदेशसभामा बिहीबार सत्तापक्ष र विपक्षी दलका नेताहरूले छलफलमा भाग लिएका थिए । मुख्यमन्त्री कार्कीकै आग्रहमा दिउँसो पटकपटक सारिएको बैठक मुख्यमन्त्री र मन्त्रीहरू सभामा नफर्किएपछि बिहीबार बस्न सकेन । माओवादी र जसपाले समर्थन फिर्ता लिएपछि अल्पमतमा परेका मुख्यमन्त्री कार्कीले सुरुमा बिहीबार आधा घण्टा, त्यसपछि एक घण्टा हुँदै शुक्रबारसम्मका लागि बैठक स्थगित गर्न आग्रह गरेको सभामुख गौतमले जानकारी दिए ।कार्कीले बिहीबार प्रदेशसभामा प्रस्तुत गरेको विश्वासको मत लिने प्रस्तावमाथि दलका नेताहरू बोलेर छलफल सकिएपछि सभामुख गौतमले मुख्यमन्त्री कार्कीको आग्रहमा साँझ ५ः२० मा आधा घण्टाका लागि सदन स्थगित गरेका थिए । त्यसपछि मुख्यमन्त्री कार्कीले सदनमा उठेका गम्भीर विषयहरूको जवाफ दिनका लागि आवश्यक तयारी गर्न समय लाग्ने भएकाले शुक्रबारसम्मका लागि सदन स्थगित गर्न आग्रह गरेको सभामुख गौतमले बताए । सभामुखले सदन स्थगित नहुने जवाफ फर्काएपछि आधा घण्टामा तयारी गरेर जवाफ दिन आउने भन्दै बाहिरिएका मुख्यमन्त्री कार्कीलगायतका मन्त्रीहरू फर्केर आएनन् । सुरुमा आधा घण्टाको समय लिएर गएका मुख्यमन्त्री कार्कीले थप १ घण्टा र त्यसपछि एक दिनका लागि सदन स्थगित गर्न आग्रह गर्नुभयो, सभामुख गौतमले भने, मुख्यमन्त्रीलगायतका मन्त्रीहरू प्रदेशसभामा फर्केर नआएपछि सूचना टाँसेर राति ८ बजेसम्मका लागि सदन स्थगित भयो । त्यसपछि शुक्रबार १२ बजेसम्मका लागि सदन स्थगित गर्न मुख्यमन्त्रीले एमालेका प्रमुख सचेतक रेवतीरमण भण्डारीमार्फत जानकारी गराउनुभएको थियो ।मुख्यमन्त्री कार्कीले सदन स्थगित गर्नैपर्ने अडान लिएपछि सदन सञ्चालन गर्नेनगर्नेबारे कानुनी परामर्शका साथै अन्य दलका नेता तथा प्रमुख सचेतकसँग छलफल गरेको गौतमले बताए । प्रदेशसभाको सबैभन्दा ठूलो दल एमाले भएको र एमालेका मुख्यमन्त्री कार्कीले विश्वासको मत नपाउने अवस्थामा सशक्त प्रमुख प्रतिपक्षी भएर आउने हुँदा सभामुख गौतमले सदन सञ्चालनमा आउने असहजतालाई दृष्टिगत गरेर सहमतिमै समस्या समाधान गर्न दलका नेता तथा प्रमुख सचेतकहरूलाई आग्रह गरेका थिए । त्यसपछि सबैको सहमतिमा शुक्रबार ११ बजे बैठक बस्ने गरी सदन स्थगित गरिएको प्रदेशसभा सचिव गोपालप्रसाद पराजुलीले बताए ।सदनमा मुख्यमन्त्री कार्कीले विश्वासको मत लिन प्रस्ताव राख्ने क्रममा मन्त्रालयको संख्या घटाएर खर्च कटौती गरेको, प्रदेशको नामकरण गरेको, पुँजीगत खर्च प्रतिशतमा उल्लेख्य वृद्धि गरेको लगायतका कामले सरकार सफल भएको बताएका थिए । तत्कालीन मुख्यमन्त्री एकीकृत समाजवादीका राजेन्द्रकुमार राईले कानुनी प्रक्रिया पूरा नगरी ५ वटा बहुवर्षीय योजना ठेक्का लगाएर काम सञ्चालन गरेकाले ठेकेदारलाई भुक्तानी दिन कानुनी जटिलता आएको छ, उनले भने, मुख्यमन्त्रीजस्तो व्यक्तिले कानुनी प्रक्रिया पूरा नगरी ठेक्का आह्वान गर्दा ठेकेदार रोएर बसेका छन् तर कर्मचारीले कानुनी जटिलताले भुक्तानी दिन पाएका छैनन् ।मुख्यमन्त्री कार्कीले कांग्रेस र माओवादीको सहमतिमै प्रदेशको नामकरण गरेपछि पहिचान पक्षधर असन्तुष्ट भएर आन्दोलनमा उत्रेपछि वार्तामार्फत समस्या समाधानको प्रयास भइरहेका बेला प्रधानमन्त्री पुष्पकमल दाहालले सार्वजनिक अभिव्यक्ति दिएर प्रदेशमा अस्थिरता निम्त्याइदिएको बताएका थिए । उनले नामकरण सहमति गरेका दलले समेत आन्दोलनकारीको भीड हेरेर अभिव्यक्ति फेरेकाले झन् अस्थिरता निम्तिएको आरोप लगाए । त्यसपछि गठबन्धन दल कांग्रेसका नेता उद्धव थापा, माओवादीका नेता इन्द्रबहादुर आङ्बो र एकीकृत समाजवादीका नेता राजेन्द्रकुमार राईले विश्वासको मत लिने प्रस्तावमा छलफलका लागि भाग लिएका थिए । उनीहरूले मुख्यमन्त्री कार्कीले स्रोत सुनिश्चित भएका बहुवर्षीय योजनाहरूको बजेट रोकेको, प्रदेशको स्रोतमाथि दबाब बढाएको लगायत प्रश्न उठाएका थिए ।मुख्यमन्त्री कार्की उनीहरूले उठाएको प्रश्नको जवाफ दिनका लागि तयारी गर्नुपर्ने भन्दै सभामुखसँग समय मागेर मन्त्रीहरूसहित प्रदेशसभाबाट बाहिरिएका थिए । तर, मुख्यमन्त्री कार्कीलाई विश्वासको मतका लागि अपुग भइरहेको एक मतको व्यवस्थापन गर्न प्रदेशसभा स्थगितका लागि जोडबल लगाएको प्रतिपक्षी दलको आरोप छ । जसपा कोशी प्रदेश अध्यक्ष दीपक याख्खाले बिहीबार विज्ञप्ति जारी गरी प्रदेशको नामकरण र पुनः नामकरणको आन्दोलनमा एमालेले निर्ममता प्रदर्शन गरेको र यो विषयमा गठबन्धन दलका कांग्रेस र माओवादीको विश्वास भरपर्दो नभएकाले कार्कीले विश्वासको मत लिने प्रस्तावमा तटस्थ बस्ने बताएका थिए । जसपा सांसद निर्मला लिम्बू पार्टीको निर्णयअनुरूप सदनमा तटस्थ बसिन् ।मुख्यमन्त्री कार्कीले बैठकमा बहुमत सिद्ध गर्न नसकेको अवस्थामा बजेटसम्बन्धी अध्यादेश स्वतः निष्क्रिय हुने, मुख्यमन्त्री पदबाट मुक्त हुने र राप्रपाले एमालेको साथ नछोडेको अवस्थामा यस प्रदेशमा मध्यावधि निर्वाचन अवश्यम्भावी रहेको राजनीतिक विश्लेषक प्राध्यापक कृष्ण पोखरेलको भनाइ छ । यस प्रदेशमा मध्यावधि निर्वाचन रोक्ने हैसियत राप्रपासँग मात्रै छ, उनले भने, यसका लागि राप्रपाले मुख्यमन्त्रीज्यूले प्रदेशसभामा राखेको विश्वासको मत विफल भएपछि गठबन्धन दललाई साथ दिनुपर्ने अवस्था आउँछ ।राप्रपाका नेता एवं उद्योग, कृषि तथा सहकारीमन्त्री भक्तिप्रसाद सिटौलाले मुख्यमन्त्री कार्कीले प्रदेशसभाबाट विश्वासको मत पाउने र त्यस्तो नभए पनि राप्रपा एमालेसँगै रहने दाबी गरे । मुख्यमन्त्री कार्कीज्यूले विश्वासको मत नपाएको अवस्थामा कुनै पनि सरकारले विश्वासको मत नपाउने र प्रदेश मध्यावधि निर्वाचनतर्फ जाने अवस्था आउँछ, उनले भने, तर प्रदेशवासी, देशको आर्थिक अवस्था र दलहरूले समेत मध्यावधि निर्वाचन नचाहेकाले साथीहरूले गम्भीरतापूर्वक विचार गरेर मुख्यमन्त्री कार्कीलाई विश्वासको मत दिने विश्वास लिएका छौं । उनले मुख्यमन्त्री कार्कीले विश्वासको मत प्राप्त गर्न नसकेको अवस्थामा मात्रै प्रदेशको राजनीतिक कोर्स परिवर्तन हुने बताए । उनले त्यो अवस्थामा पनि एमालेको साथमै रहने दाबी गरे । मुख्यमन्त्री कार्कीले विश्वासको मत नपाएपछि बन्ने नयाँ सरकार कसको नेतृत्वमा बन्ने भन्नेमा पनि दलहरूभित्रको आन्तरिक प्रतिस्पर्धाले अन्योल छ । गठबन्धन दलमध्ये २९ जना सांसद रहेको कांग्रेस र सभामुखसहित १३ सांसद रहेको माओवादीबीच सरकारको नेतृत्वका विषयमा रस्साकसी चलिरहेको छ । कांग्रेसका प्रमुख सचेतक भूपेन्द्र राईले नयाँ सरकारको नेतृत्व कसले गर्ने विषय टुंगिन बाँकी रहेको बताए । आलोपालो प्रणालीमा सरकार गठन गर्ने एक किसिमको सहमति भएको छ तर पहिले सरकारको नेतृत्व कसले गर्नेबारे टुंगो लागिसकेको छैन, उनले भने, संसदीय दलका नेताहरूको बैठकमा सरकारको नेतृत्वको विषयमा कसैले आफ्नो अडान नछोडेकाले केन्द्रीय गठबन्धन दलले गरेको निर्णय स्विकारेर जाने सहमति भएको छ । माओवादी केन्द्रका कोशी प्रदेश इन्चार्ज राम कार्कीले प्रदेशको समग्र स्थितिले नयाँ बन्ने प्रदेश सरकारको नेतृत्व माओवादीले नै पाउनुपर्ने अवस्था रहेको दाबी गरेका छन् । अन्य प्रदेशमा कांग्रेसको नेतृत्व माओवादीले सहर्ष स्विकारेको अवस्थामा कोशी प्रदेश सरकारको नेतृत्व माओवादीले पाउनुपर्छ, उनले भने, प्रदेशमा भइरहेको आन्दोलन र अन्य दलको समर्थनले पनि माओवादीले सरकारको नेतृत्व पाउनुपर्ने माग हामीले राखेका छौं ।९३ सदस्यीय प्रदेशसभामा एमालेका ४० र राप्रपाका ६ गरी ४६ प्रदेश सांसद मुख्यमन्त्री कार्कीको पक्षमा छन् । कांग्रेसका २९, माओवादीका सभामुखसहित १३, एकीकृत समाजवादीका ४ गरी ४६ सांसद छन् । एक सांसद मात्र रहेको जनता समाजवादी पार्टीले तटस्थ बस्ने निर्णय गरिसकेको छ । एमाले नेता कार्की गत पुस २४ मा मुख्यमन्त्रीमा नियुक्त भएका हुन् ।"
समलिंगी विवाह दर्तालाई बाटो खुल्यो,"काठमाडौं (कास) सर्वोच्च अदालतले समलिंगी विवाह दर्ताको व्यवस्था गर्न सरकारलाई अन्तरिम आदेश दिएको छ । यो आदेशसँगै परम्परागत रूपमा मान्यता पाउँदै आएको महिला र पुरुषबीचको विवाह मात्रै दर्ता हुने कानुनी व्यवस्थामा परिवर्तन आउने भएको छ । यसअघि विवाह दर्ता गर्ने सरकारी निकायले कानुन अभाव देखाउँदै समलिंगीहरूको विवाह दर्ता अस्वीकार गर्दै आएका थिए । त्यस्तो अवस्थामा समलिंगी जोडीले आर्थिक, सामाजिक, सांस्कृतिक, स्वास्थ्य सेवा, सम्पत्तिलगायतका व्यवहार र कारोबारमा अड्चन खेप्दै आएका थिए । समलिंगी विवाहलाई दर्ता गर्ने कानुनी व्यवस्था गरिपाऊँ भन्दै पिंकी गुरुङ (सञ्जीव गुरुङ) समेतले दायर गरेको निवेदनमाथि सुनुवाइ गर्दै सर्वोच्चका न्यायाधीश तिलप्रसाद श्रेष्ठको इजलासले मंगलबार अन्तरिम आदेश दिएको हो ।सर्वोच्च अदालतले संविधानले नागरिकलाई लैंगिक पहिचानसहितको नागरिकता प्राप्त गर्ने अधिकार सुनिश्चित गरेको र विवाह गर्ने स्वतन्त्रता हुने कानुनी आधार उल्लेख गरेको छ । संविधानको धारा १२ मा लैंगिक पहिचानसहितको नेपालको नागरिकताको प्रमाणपत्र पाउन सक्ने व्यवस्था रहेको, मुलुकी देवानी संहिता २०७४ को दफा ६९ (१) मा प्रत्येक नागरिकलाई विवाह गर्ने स्वतन्त्रता हुने गरी व्यवस्था भएको तथा नेपालको संविधानको धारा १८ (१) मा सबै नागरिक कानुनको दृष्टिमा समान हुने व्यवस्था भइरहेको देखिँदा, सर्वोच्चले भनेको छ, प्रस्तुत रिट निवेदनको अन्तिम किनारा लगाउँदाका बखत अन्यथा हुने ठहरेमा सोहीबमोजिम हुने गरी हाललाई प्रस्तुत रिट निवेदनका निवेदकहरू र निवेदकसरहका जोडीहरूले निवेदन माग गरेमा विवाहको अस्थायी अभिलेख रहने गरी विवाह दर्ता गर्न पाउने आवश्यक व्यवस्था गर्नू, गराउनू ।सर्वोच्चको आदेशपछि अब समलिंगी विवाह दर्ताको व्यवस्था सरकारले गर्नुपर्ने भएको छ । निवेदक पिंकी गुरुङले सर्वोच्चको आदेशले समलिंगी जोडीका आधारभूत समस्या, आर्थिक कारोबारका जटिलताको समाधान हुने बताइन् । सर्वोच्च अदालतको आदेश सबैलाई मान्य हुनुपर्छ । न्यायालयले देशको नागरिकलाई अधिकार देऊ भनेको छ । कानुन निर्माणका लागि आधार तय गरिदिएको छ र समुदायका माग पनि सम्बोधन गरिदिएको छ, उनले भनिन्, नागरिकता विधेयक बनाउँदा लैंगिक पहिचानअनुसार प्रदान गर्ने भनेको छ । स्वघोषणाका आधारमा सहज र सरल ढंगबाट जोकोहीले आफू महिला वा पुरुषभन्दा फरक हो भनी स्वघोषणाका आधारमा नागरिकता दिनुपर्ने र अन्य अधिकार दिने कानुन बनाउनुपर्छ ।"
उत्तरपुस्तिका हेरफेर गर्ने उपप्राध्यापक निलम्बित,(विराटनगर)अर्को परीक्षार्थीको थप उत्तरपुस्तिका छोरीको उत्तरपुस्तिकामा गाभेर उत्तीर्ण गराएको आरोपमा महेन्द्र मोरङ आदर्श बहुमुखी क्याम्पस विराटनगरका अंग्रेजी विषयका उपप्राध्यापक राजन दत्तलाई त्रिभुवन विश्वविद्यालयले निलम्बन गरेको छ । मानविकी संकायको स्नातक तह पहिलो वर्षको अंग्रेजी विषयको परीक्षामा संकायकै अब्बल मानिएकी सन्ध्या कायस्थको थप उत्तरपुस्तिका दत्तले ६०००३०००९ सिम्बल नम्बर भएकी छोरी आस्थाको उत्तरपुस्तिकामा गाभेका थिए । यसरी छोरीलाई उत्तीर्ण गराएको पाइएपछि परीक्षा नियन्त्रण कार्यालयको सिफारिसमा उनलाई विश्वविद्यालयले निलम्बन गरेको क्याम्पस प्रमुख बाबुराम तिम्सिनाले बताए । विश्वविद्यालयको अनुगमन समितिले छानबिन गरिसकेको र अख्तियारले पनि छानबिन गरिरहेको उनले जानकारी दिए । उनका अनुसार सन्ध्याले थप गरेको चार पेजको उत्तरपुस्तिकामा गार्ड रहेका दत्तले नै हस्ताक्षर गरेको र उक्त पुस्तिकाको चार पेजमध्ये दुई पेज आस्थाको मूल कापीमा टाँसेको पुष्टि भएको छ । तिम्सिनाका अनुसार सन्ध्याले थप गरेको चार पेजमध्ये बाँकी दुई पेज कापी कहाँ छ भन्ने यकिन हुन सकेको छैन । क्याम्पसबाट प्राप्त जानकारीअनुसार एकै कक्षाकोठामा सन्ध्या र आस्थाले परीक्षा दिएका थिए । परीक्षा कोठाको गार्ड त्यस दिन दत्त आफैं थिए । क्याम्पसका अनुसार २०७८ मा भएको परीक्षामा ६०००३००८२ सिम्बल नम्बर भएकी सन्ध्या पढाइमा अब्बल थिइन् । दत्तकी छोरी आस्था कमजोर विद्यार्थीमा गनिन्थिन् । पाँच महिनाअघि निकै ढिलो गरेर परीक्षाको नतिजा सार्वजनिक हुँदा अब्बल मानिएकी सन्ध्या फेल भएर कमजोर भनिएकी आस्था पास भएपछि यसको रहस्य सार्वजनिक भएको हो । ७० पूर्णांकको परीक्षामा सन्ध्याले २१ र आस्थाले २८ नम्बर पाएका थिए ।सन्ध्याले आफू फेल भएको विश्वास नै गरिनन् र रिटोटलिङका लागि निवेदन दिइन् । रिटोटलिङबाट पनि उनको प्राप्तांक २१ मात्रै आएपछि उनले तीन हजार रुपैयाँ शुल्क तिरेर आफ्नो उत्तरपुस्तिका हेर्न निवेदन दिइन् । सन्ध्याले ओल्टाइपोल्टाइ उत्तरपुस्तिका हेरिन् तर थप गरिएको उत्तरपुस्तिका भेटिनन् । उनले परीक्षामा चार पेज उत्तरपुस्तिका थप गरेकी थिइन् । त्यो उत्तरपुस्तिका थप गर्दा मूल उत्तरपुस्तिकामा थप लेखिएको ठाउँ पनि च्यातेको पाइएपछि उनले क्याम्पसमा छानबिनका लागि निवेदन दिइन् ।त्यसपछि क्याम्पस र विश्वविद्यालयको परीक्षा शाखाले सन्ध्या र आस्थाको उत्तरपुस्तिकामाथि छानबिन थाल्यो । त्यसक्रममा सन्ध्याले थप गरेको उत्तरपुस्तिका आस्थाको मूल उत्तरपुस्तिकामा गाभेको पाइएको थियो । क्याम्पसका अनुसार सन्ध्याको थप उत्तरपुस्तिकामा निरीक्षकले १४ अंक दिएको पाइएको छ । उक्त उत्तरपुस्तिकामा परीक्षामा गार्ड बसेका दत्तको हस्ताक्षर छ । घटना पुष्टि भएपछि क्याम्पसले सन्ध्यालाई पुनः उक्त विषयको परीक्षा दिने मौका दिएर उत्तरपुस्तिका परीक्षा नियन्त्रण कार्यालय पठाएको छ ।
भूमिहीनता अन्त्यका सर्तहरू,"स्थानीय तहको अगुवाइसमस्याको प्रभावकारी समाधानका लागि स्थानीय तहको अगुवाइ नै महत्त्वपूर्ण देखिन्छ । विगतका आयोग र अहिलेको फरक पनि यही हो । स्थानीय तहमा निर्माण गरिएको सहजीकरण समितिको नियमित बैठक गर्दै भूमिहीनताको सम्बोधनका क्रममा देखा परेका कैयौं विषयमा छलफल गरी उपयुक्त निर्णय लिन सकिन्छ । त्यो अधिकार स्थानीय तहलाई छ । लगत सङ्कलन गरिएका सबै निवेदनको प्रविष्टि र सत्यापन भइसकेपछि तिनलाई परिषद्बाट प्रमाणीकरण गर्न जरुरी छ । स्थानीय तहलाई लगत सङ्कलन, सत्यापन र प्रमाणीकरणका अतिरिक्त प्राविधिक जनशक्ति करार वा परामर्श सेवाबाट लिई जग्गा नापी गर्नेसम्मको काममा मद्दत गर्ने र जग्गाधनी पुर्जा वितरण गर्ने पूर्ण अधिकार दिइनुपर्छ । लगत लिने काम सकौंभूमिहीन दलित, भूमिहीन सुकुम्बासी र अव्यवस्थित बसोबासीको लगत लिने कार्यलाई अनन्तकालसम्म लम्ब्याइरहनु हुँदैन । देशभर भूमिहीन र अव्यवस्थितको संख्या कति हो ? सोको विवरण मात्र तयार पार्नु पनि ज्यादै जरुरी छ । लगत सङ्कलन गर्न बाँकी रहेका स्थानीय तहमा निश्चित समयावधि दिई सञ्चारमाध्यममा समेत व्यापक प्रचारप्रसार गरी देशभरको लगत कार्य अगाडि बढाउनुपर्छ । यसका लागि आयोगका केही सदस्यलाई यही कार्य मात्र सम्पन्न गर्ने जिम्मेवारी दिएर सम्बन्धित कार्यक्षेत्रमै खटाउनुपर्छ । यस कार्यलाई अभियानकै रूपमा सम्पन्न गर्न आवश्यक छ । ऐन, नियमावली र कार्यविधिमा संशोधन भूमि सम्बन्धी ऐन र नियमावली कार्यान्वयनका क्रममा प्राप्त सिकाइका आधारमा संशोधनका लागि पहलकदमी लिनुपर्छ । कुनै व्यवस्था अव्यावहारिक र अस्पष्ट छ भने त्यसमै अल्झिरहनु हुन्न । त्यस्तै, आयोगका कार्यविधि कार्यान्वयनको पनि गहिरो समीक्षा गरी परिमार्जन गर्नुपर्छ । र, अझै प्रक्रिया सरल र सहज बनाउनुपर्छ । जस्तो जग्गाधनी पुर्जा वितरण गर्नुपूर्व पत्रिकामा सूचना निकाल्नुपर्ने प्रावधान व्यावहारिक छैन । यसका लागि स्थानीय तहमाथि ठूलो आर्थिक भार थपेको छ । यसलाई सूचना निकाल्नु नपर्ने र सम्बन्धित पालिकाका वेबसाइट र वडाहरूमा लिखित सूचना प्रकाशन गर्दा हुने व्यवस्था गर्नु उपयुक्त हुन्छ । वन प्रशासनको सहयोग आवश्यक भूमि सम्बन्धी ऐनको आठौं संशोधनमा प्रचलित कानुनमा जुनसुकै कुरा लेखिएको भए पनि, अभिलेखमा वन क्षेत्र जनिएको भए पनि हाल आवादीमा रहेको र रूखले नढाकेको क्षेत्र भूमिहीन सुकुम्बासीलाई वितरण गर्न सकिने व्यवस्था छ । तापनि भूमि र वन ऐन बाझिएको भन्दै वनले त्यस्ता जग्गा वितरणमा बाधा पुर्याइरहेको छ । कतिपय ठाउँमा जग्गा नापजाँच गर्न दिइएको छैन । मध्यवर्ती क्षेत्रमा पनि निकुञ्ज प्रशासनले झमेला गरिरहेको छ । यो वन तथा निकुञ्ज प्रशासनको बलमिच्याइँ नै हो । उच्च तहमा छलफल गरी यसको निकास निकाल्न जरुरी छ । कानुन अनुसार भूमिहीनताको व्यवस्थापन गर्ने विषयमा वन प्रशासन बाधक बन्नु हुँदैन । बरु सहयोग गर्नुपर्छ । र, भूमिहीनताको व्यवस्थापन स्वयं वन संरक्षणका लागि पनि आवश्यक छ भन्ने बुझ्नुपर्छ । वन नभएको तर पुस्तौंदेखि आबाद रहेको जग्गा हिजो नापीका बेला वन लेखियो भन्दैमा केही पनि गर्न नदिने अडान यो समस्या राखीराख्ने चालसिवाय केही हैन । राजस्वमा पुनर्विचारअव्यवस्थित बसोबासीले बुझाउनुपर्ने शुल्क निर्धारण जटिल खालको छ । साथै तोकेको दररेटमा हुन आउने राजस्व सबैले बुझाउन सक्ने अवस्था छैन । अतः यसलाई सरल बनाई उक्त जग्गा भएको स्थानको मालपोत मूल्याङ्कनको निश्चित प्रतिशत लिने गरी सरल र व्यावहारिक मूल्य निर्धारण गर्नुपर्छ । यसका लागि नियमावली वा कानुनमै संशोधन गर्नुपरे पनि पछि हट्नु हुन्न ।अन्त्यमा, भूमिजस्तो जटिल विषयमा काम गर्दा कानुनी र प्रक्रियागत अप्ठेराहरू आउनु स्वाभाविक हो । यसका लागि समयसमयमा समीक्षा र सुधार हुनैपर्छ । तर कानुन, नियम र कार्यविधिलाई देखाएर समस्याबाट भाग्नु किञ्चित् ठीक हुँदैन । यस्तो अवस्थामा सरल विषयबाट नतिजा ल्याउन पूर्णतः ध्यान केन्द्रित गर्नुपर्छ । नमिलेका नीतिगत विषयहरू मिलाउने प्रयास जारी राख्ने तर सकिने कामचाहिँ गर्दै जाने रणनीति नै समस्या छिमल्न बढी सान्दर्भिक हुने देखिन्छ ।"
देशको ढुकुटीमा सत्ताको सौदाबाजी,"मुलुकमा आर्थिक स्रोत यति सीमित छ कि विकास आकांक्षामा पनि संकुचित हुनुपर्ने अवस्था छ । सरकारको साधारण खर्चको तुलनामा पुँजीगत खर्चको अनुपात बर्सेनि घट्दो छ । यसपालि प्रस्तुत बजेटमा १७ खर्ब ५१ अर्बको बजेटमा पनि पुँजीगत खर्च ३ खर्ब २ अर्ब मात्र छ, त्यो भनेको बजेटको जम्मा १७ प्रतिशत मात्र हो । बरु, सार्वजनिक ऋणको साँवा र ब्याजको किस्ता तिर्न बजेटले ३ खर्ब ७ अर्ब विनियोजन गरेको छ । यसरी पुँजीगत खर्च र वित्तीय व्यवस्थापनमा करिब ३५ प्रतिशत छुट्याइएको छ । बाँकी ६५ प्रतिशत बजेट चालु अर्थात् साधारण खर्च हो । यसरी पुँजीगततर्फ जम्मा १७ प्रतिशत बजेट परिचालन गर्ने संयन्त्रका लागि ६५ प्रतिशत खर्च गर्नुपरेको छ । यो रीतिथितिले समृद्धको यात्रा आकाशको फल हुने जोखिम छ ।वित्तीय व्यवस्थापनमा सरकारले धेरै बजेट छुट्याउनुपर्ने स्थिति किन आयो भने देशको सार्वजनिक ऋण साढे २१ खर्ब रुपैयाँ नाघिसकेको छ, जसको झन्डै आधा अंश बाह्य ऋण छ । यसैपालिको बजेटले थप पौने ५ खर्ब ऋण लिने लक्ष्य राखेको छ । यसरी आगामी वर्षसम्म हाम्रो ऋण २६ खर्ब नाघ्ने र त्यसको वित्तीय व्यवस्थापनका लागि अहिलेभन्दा धेरै रकम छुट्याउनुपर्ने हुनेछ । यसरी चालु खर्च र ऋणको किस्तामा धेरै र विकासमा थोरै खर्च गर्दै जाँदा हामी वित्तीय संकटको सुरुङभित्र पस्ने सम्भावना छ । जसबाट देशलाई जोगाउन सबैभन्दा ठूलो दरकार वित्तीय अनुशासनमा हुनुपर्छ । यसका लागि सरकारले चालु खर्च निर्मम रूपमा घटाई उत्पादकत्व वृद्धिका लागि विकास बजेट बढाउनुपर्ने हो । तर, विडम्बनापूर्ण भन्नुपर्छ सरकार भने राष्ट्रको ढुकुटीलाई सत्ताको सौदा र दलीय स्वार्थमा मनलागी बाँडफाँट गर्नमै उद्यत छ । प्रतिनिधिसभाबाट बजेट पारित गर्नकै निम्ति अर्थ विविध शीर्षकको पौने खर्ब रुपैयाँ बाँड्न प्रधानमन्त्री पुष्पकमल दाहाल र अर्थमन्त्री प्रकाशशरण महतले गरेको सहमतिले चरम वित्तीय अराजकता देखाएको छ ।बजेटको अन्तिम निर्णय गर्न बुधबार प्रतिनिधिसभा बैठक सुरु भइसक्दा पनि जसपा सांसदहरू पक्षमा मतदान नगर्ने अडानमा रहेपछि प्रधानमन्त्री दाहाल आफैं जसपाको संसदीय दलको बैठकमा उपस्थित भए । उनले सहयोगी दलका सांसदहरूलाई बजेटका सबल पक्ष बयान गर्न सकेनन् र देशभरिका जनताप्रति उत्तरदायी हुनुपर्ने बजेट किन चार नेताका चार निर्वाचन क्षेत्रमा केन्द्रित भयो भन्ने विषयको जवाफ पनि दिन सकेनन् । बरु, विविध शीर्षकमा राखिएको ७६ अर्ब ६९ करोड ८१ लाख रुपैयाँबाट असन्तुष्ट सांसदका निर्वाचन क्षेत्रमा पनि योजना दिने भनेर वाचा गरे, त्यसैका आधारमा उनले बजेट पारित गराए । देशको ढुकुटीमा सत्ताको यो सौदाबाजीले गलत अभ्यास बढाएको मात्र छैन, १६ दिनमा १ सय १२ घण्टा छलफल भएको र छलफलका उठेका रचनात्मक सुझाव पनि अर्थहीन भएका छन् । जिल्ला निर्वाचन कार्यालय कायम रहनेबाहेक अरू विषय यथावत् रहने गरी विनियोजन विधेयक पारित भएको छ, यसले संसदीय बहसको पनि अवमूल्यन गरेको छ ।प्रधानमन्त्रीले सरकार जोगाउन राजनीतिक कसरत गर्नु आम विषय होला तर त्यसैका लागि राष्ट्रिय ढुकुटीमाथि मोलमोलाइ गर्नु स्वीकार्य छैन । यही अस्वाभाविक र अमर्यादित अभ्यासकै कारण प्रतिनिधिसभाबाट बजेट पास गर्दा शासकीय नैतिकता संकुचित भएको छ । यस्तो सम्झौताको अभ्यास हठात्जस्तो देखिए पनि यसका लागि संस्थागत संस्कार नै बनेको छ । चालु खर्च, वित्तीय व्यवस्थापन र योजना नै तोकेर पुँजीगत खर्चको शीर्षक छुट्याइसकेपछि अर्थ विविध भनेर ७६ अर्ब ६९ करोड ८१ लाख रकम राख्नुको नियत असल हुँदै होइन । एउटा विपन्न देशको पौने खर्ब रुपैयाँ त्यस्तो कामका लागि विनियोजित हुन्छ, जसको उद्देश्य के हो भन्ने स्वयं बजेटलाई पनि थाहा हुँदैन । त्यसको सिधा उद्देश्य हो, राजनीतिक धाकधम्की व्यवस्थापन गर्ने, लेनदेन गर्ने र आफ्ना महत्त्वाकांक्षा व्यवस्थापन गर्ने । नेता वा दलविशेषका लागि राज्यले यति ठूलो मूल्य चुकाउनु हुँदैन । यसले बजेटलाई मात्र होइन, हाम्रो प्रणालीलाई नै रुग्ण बनाएको छ ।तजबिजमा बजेट चलाउन मिल्ने गरी अर्थ विविध शीर्षकमा रकम राख्ने बेथिति डरलाग्दो छ । अझ चालु आर्थिक वर्षका निम्ति तत्कालीन अर्थमन्त्री जनार्दन शर्माले १ खर्ब ११ अर्ब ९८ करोड अर्थ विविध शीर्षकमै विनियोजन गरेका थिए । जबकि पुँजीगततर्फ ३ खर्ब ८० अर्ब ३८ करोड मात्र विनियोजन गरिएको थियो । अर्थमन्त्री महतले यसपालि पनि अर्थ विविध शीर्षकमा राखेको ठूलो बजेट सत्ता सुरक्षाका परियोजनामा परिचालन हुने निश्चित भइसकेको छ । बजेट पारित नहुँदै सुरु भएको यो बेथिति आर्थिक वर्ष बित्दै जाँदा चर्को हुने सम्भावना छ । तर, अनुचित राजनीतिक र सत्ताकेन्द्रित सम्झौतामा बजेट परिचालन हुने प्रवृत्तिविरुद्ध सचेत नागरिक र वित्त क्षेत्रका विज्ञ र सबैभन्दा बढी सांसदहरू सतर्क हुनु जरुरी छ । किनकि राष्ट्रको ढुकुटीमा न्यायोचित पहुँच हरेक समुदाय, भूगोल र योजनाको अधिकार हो, त्यसमा मन्त्रीप्रधानमन्त्रीको मोलाहिजा अस्वीकार्य हुनुपर्छ । आयोजनाको आवश्यकताका आधारमा डटेर लिन सक्ने बजेटका लागि सांसदहरूले दल र सरकारका ठूलाबडाको तजबिज स्थापित हुने अभ्यास गर्न दिनु हुन्न, यो बेथितिलाई संस्थागत हुन दिनु हुन्न, बरु संसद्को अधिकार र मर्यादालाई संकुचित बनाउने अभ्यासमा अब पूर्णविराम लगाउन सांसदहरू नै मुखर हुनुपर्छ ।"
स्वर्गद्वारीको वास्तविक मोही पहिचान जरुरी,"सोमबार कान्तिपुरको दोस्रो पृष्ठमा प्रकाशित स्वर्गद्वारी गुठीपीडितको गुनासो शीर्षकमा प्रकाशित समाचारले केही तथ्यहरू सार्वजनिक गरे पनि आश्रमको वास्तविक व्यथा समेटेको देखिन्न । दाङस्थित आश्रमको जग्गाको आयआर्जनबाट स्वर्गद्वारीको आर्थिक व्यवस्थापन हुने गरेकामा लोभीपापी र मोहीका नामका छद्मभेषीहरूको षड्यन्त्रले आश्रमलाई खर्च व्यवस्थापन प्रमुख समस्या बनेको विषय उठान भएको देखिन्न । आश्रमको तथ्यांकमा वास्तविक मोही २८९ जना हुनु र मोहीवाला भनिनेहरूले ३००० छौं भन्नु नै मुख्य समस्या हो । अर्को विषय जुन मात्रमा मोही बुझाएको दाबी गरिएको छ सो सरासर झुटो हो । मोहीका सन्तान दरसन्तान सबै मोही हुने हुन् भने त मोही हजारौं पनि खडा हुन सक्लान् नि ? होइन भने वास्तविक मोहीलाई त आश्रमले स्वीकार गरेर समस्या समाधान गर्न तयार रहेको विषय स्पष्ट छ । जग्गाको महत्त्व र भाउ बढ्यो भन्दैमा मनलाग्दी मोही बढाएर भाग खोज्नु आश्रमप्रतिको कुदृष्टिसिवाय केही होइन । आश्रमको जग्गा कब्जा हुँदा हाल गाईलाई परालसमेत ऋणमा किनेर खुवाउनुपर्ने अवस्था छ । समाचारमा उठान भएको अर्को उदेकलाग्दो विषय हो गुठी विधेयक । जुन विधेयक राष्ट्रव्यापी व्यापक विरोधपछि सरकार नै पछि सरेर फिर्ता गर्यो । तर त्यही ठीक थियो भन्नु आफैंमा हास्यास्पद तर्क हो । हो, त्यो विधेयक पास भएको भए केही छद्मभेषी दलालहरूलाई लाभ हुन्थ्यो भने वास्तविक मोही थप पीडित बन्थे । त्यस्तै त्यो विधेयक ऐनमा परिणत भए आश्रम सरकारमातहत हुन्छ भनेर अन्य खारेजीमा गएका सरकारी संस्थानहरूजस्तै पतनोन्मुख बनाउन प्रयत्न हुन्थ्यो । सत्यको जित हुने भएकैले गुठी विधेयक फेल भयो । अतः स्वर्गद्वारी गुठी जग्गाका विषयमा सर्वोच्च अदालतले समेत पटकपटक स्पष्ट फैसला गरेकै छ । अदालतले यो वा त्यो विचार गरेन भन्नु अदालतकै मानहानिको विषय हो । वास्तविक मोही जसलाई आश्रमले स्वीकार गरेकै छ । अदालतको फैसला, आश्रम, सरकार एवं प्रशासन सबै पक्ष मिलेर यो समस्या शीघ्र समाधान गर्नैपर्छ । जति ढिलो हुन्छ मोही दाबी गर्नेहरू बढ्दै जानेछन् । वास्तविक मोहीहरू थप पीडित बन्नेछन् । त्यस्तै आश्रम व्यवस्थापनमा थप कठिनाइ उत्पन्न हुनेछ । सरकारले यस विषयलाई गम्भीरतापूर्वक लिएर यथोचित पहल गर्नुपर्छ । शिवप्रसाद घिमिरे, धुर्कोट७, गुल्मी"
रूसयुक्रेन संकटको यथार्थ,"बुधबार कान्तिपुरमा प्रकाशित बुद्धिप्रसाद शर्माको रूसयुक्रेन संकट लम्बिनुको अन्तर्य पढें । लेख यथार्थभन्दा धेरै पर, पश्चिमी मिडियामा आधारित भएर लेखिएको ज्यादै नीरसिलो लाग्यो । लेखकले आफूले इतिहासमा गुमाएका भूभागहरू फिर्ता पाउनुपर्छ भन्ने रूसको दाबी नै समस्याको जड हो भनेर सरासर गलत हो । संकट समाधानका लागि मिन्स्क सम्झौताजस्तो अर्को सम्झौता भनेर लेख्नुभएको छ जबकि युक्रेन र पश्चिमाहरूले मिन्स्क सम्झौताको पालना नगरेर उल्टो त्यो सम्झौता युक्रेनको सुरक्षा निकायलाई रूससँग भिड्न सक्ने बनाउनका लागि एउटा समयसीमासम्म रूसलाई अल्मल्याउने अस्त्र मात्र थियो भन्ने अभिव्यक्ति पश्चिमी नेताहरूलेनै दिएपछी रूसका लागि यो सैनिक कारबाही अन्तिम बिकल्प भएको हो । अझ यदि अमेरिकाले सोभियत संघका राष्ट्रपति गोर्भाचोभ र रूसी रास्ट्रपति एल्तसिनलाई नेटोलाई विस्तार नगर्ने भनी दिएको वचनको पालना गरेको भए सैनिक कारबाही हुँदैनथ्यो । त्यस्तै सन् २००८ देखि पुतिनले निरन्तर रूपमा नेटो विस्तारको विरुद्धमा दिएको चेतावनीलाई बेवास्ता नगरेको भए पनि कारबाही हुने थिएन । अहिलेको संकटका निम्ति पूर्ण रूपमा अमेरिका (रूसको सीमासम्म नेटोको बिस्तार), अमेरिकी पपेट युक्रेनी राष्ट्रपति जेलेन्स्की र युरोपियनहरू जिम्मेवार छन् । अब युक्रेन त बर्बाद नै भयो, युरोपलाई पनि फेरि पहिलाको जस्तो आफ्नो खुट्टा टेकेर उभिन लामो समय लाग्नेछ । यो संकटको फाइदा लिने वा कमाउने अमेरिका नै हो । यसको अर्को पाटो पनि के छ भने अमेरिकी वर्चस्व समाप्त हुँदै छ । अमेरिकी डलर फगत एउटा मुद्रित कागज मात्रै हो, यो कुनै बहुमूल्य धातु, पदार्थबाट सुरक्षित छैन भन्ने कुरा संसारले बुझिसकेको छ । विश्व अर्थतन्त्रमा चाइना र विश्व मञ्चमा ब्रिक्सको उदय हुनु र अफ्रिकी मुलुकले पश्चिमाहरूसँग आँखा जुधाएर सवालजवाफ गर्न सक्नुले अमेरिकी साख ह्रास हुँदै गएको अनुमान गर्न थालिएको छ । विश्व व्यापारमा अमेरिकी मुद्राको वर्चस्व ८५ बाट घटेर ५० को हाराहारीमा आइसकेको छ । यस्तै अवस्था रहेमा अमेरिकी वर्चस्व रोम साम्राज्य जसरी ढल्ने खतरा नजिकिँदै छ, जसका कारण अमेरिका मरता क्या नही करता को अवस्थामा नजिक छ । हाम्रो देशको देउता गाउँको भूत भन्ने उखान चरितार्थ गर्नुपर्नेमा हाम्रा नेताहरू विश्व भूराजनीति नबुझी बरालिएको देखिन्छ । यस्तो नीतिले भोलि हामी पनि युक्रेनको अवस्थामा नपुगौंला भन्ने ग्यारेन्टी छैन । बेलैमा चेतना भया । दुर्गा पाठक, कौशलटार, भक्तपुर"
पैसा कसको मुठीमा छ ?,"कतिपय विज्ञहरूले भन्दै आएका छन् नेपालको अर्थतन्त्र १०० जनाको मुठीमा छ । उनीहरूले चाहे अनुसार बजार चलाउन सक्छन् । नभन्दै अहिलेको अवस्था हेर्दा विज्ञहरूको भनाइ ठीक पो हो कि जस्तो परिस्थिति देखिएको छ । सेयर बजार एक दिनमा माथि उक्लन्छ फेरि अर्का दिन तल झर्छ । सेयरलाई असर पार्नखालको बिजिनेस यहाँ के छ ? सेयर बजार अस्थिर छ यसमा लाग्नेहरू टाट पल्टेका छन् । पछिल्लो समय भ्रष्टाचारमा संलग्नहरूलाई सरकारले धमाधम कारबाही गर्दै छ । राज्यले भारतमा जस्तै नोट बन्दी गर्न हो भने कालो धन बाहिर निक्लिन्छ । एकाथरीले कोभिडले नेपालको अर्थतन्त्र ध्वस्त पार्यो भनिरहेका छन् । कोभिडले असर कसलाई पार्यो ? नेतालाई कि जनतालाई ? अहिले जनमानसमा गुन्जिएको प्रश्न हो यो । देशको आर्थिक अवस्था नाजुक छ कर्मचारीलाई तलब खुवाउन नसक्ने भएको छ । देश चलाउन बसेका राजनीतिज्ञहरूलाई यो विषयले छोएको छैन । हरेक पटक बजेट भाषणमा उद्योगधन्दा, कलकारखाना खोल्न बजेट विनियोजन गरिँदैन । यो गैरजिम्मेवार प्रवृत्ति हो । खर्च धान्न नसक्ने आयस्रोतका कारण देश कंगाल हुनु स्वाभाविक हो । हिजो हामीले सहयोग गरेका मुलुकबाट अहिले हामीले सहयोग लिनुपर्ने भएको छ । देशलाई यो अवस्था पुर्याउन दलहरूको ठूलो भूमिका छैन र ? नेतृत्वले म गर्छु भन्ने तर नगर्ने प्रवृत्तिका कारण हालत भएको हो । व्यवस्था परिवर्तनले मान्छेको अवस्था परिवर्तन हुँदैन भन्ने अहिलेको ज्वलन्त उदाहरण हो । पुरुषोतम घिमिरे, जोपाटी"
भ्रष्टाचारको असार,"अनिमेष पाठक, सिद्धिचरण मार्ग,ओखलढुंगा"
'अर्थ विविध शीर्षकको ७६ अर्ब बाँड्ने सहमतिमा बजेट पारित' समाचारमा  बाट लिइएका टिप्पणी:,"सांसदहरूले उठाएका जायज सवालहरूको सामान्य सम्बोधन पनि नहुने भएपछि संसद्मा हुने छलफलको कुनै अर्थ रह्यो त ? विपक्षीको त कुरा छोडौं, सत्ता पक्षकै पनि सांसदको आवाजको समेत सुनुवाइ नहुने यो कस्तो संसद् हो ? उठाइएका जायज सवालहरूको पनि सुनुवाइ नहुने भएपछि किन अनावश्यक छलफल चलाइयो ? यो त कर्मकाण्डी भएन र ? हामी यसलाई संसद् भनौं वा नाट्यशाला ? कतै हामीले गलत संसदीय अभ्यास गरिराखेका त छैनौं ? खिमानन्द कँडेल राष्ट्रिय ढुकुटीलाई स्वेच्छाचारी विनियोजन गराई नीतिगत भ्रष्टाचारको ढोका खुलै राखेर बजेट पारित गरिनु निन्दनीय छ । सुरेन्द्र महर्जन सुरुमै विविध बाँड्ने सहमति भएपछि त्यो विविध शीर्षक नै रहेन । शीर्षक परिवर्तन गरेर बाँडीचुँडी झ्याप पारौं । लाजको पसारो । यज्ञ शर्मा सत्तापक्षकै सांसदहरूले भेदभावरहित नभएको भन्नुले बजेटको उभिने धरातल फितलो भएकै हो । कन्दङ्वा तिलविक्रम ियस्तो काम नगर सांसदहरू । तिमीहरूको काम युवाले, जनताले हेरिरहेका छन् । आनन्द भट्ट भाग शान्ति जय नेपाल । भोजराज ढुंगेल"
'तेस्रो छिमेकी' सँगको साइनो,"ह्वाइट हाउसको भान्सामा विदेशी अतिथिका लागि कोदो, मकैको सलाद र च्याउको परिकार रहेको विशुद्ध भेज खाना विरलै पाक्थ्यो होला, तर गत असार ७ गते भारतीय प्रधानमन्त्री नरेन्द्र मोदीको मेनुमा त्यही थियो, भलै कूटनीतिक मेनु त्यति सादा थिएन । अमेरिकाले निकै महत्त्व दिएको, र भारतीयहरूले त्यसभन्दा हर्षबढाइँ गरेको मोदी भ्रमणको सामरिक सूची निकै आकर्षक देखिन्छ लडाकु जेटको प्रविधि हस्तान्तरण, अत्याधुनिक ड्रोनहरूको आपूर्ति, भारतमै अमेरिकी सेमीकन्डक्टरको उत्पादन, अन्तरिक्ष अन्वेषणमा सहकार्य आदि । अमेरिका र भारतबीच कति र कस्तो डिल भयो भन्दा पनि उनीहरू अब जुन स्तरको सामरिक समझदारी को चरणमा प्रवेश गरेका छन्, त्यो बढी महत्त्वपूर्ण छ । अमेरिकाको उद्देश्य स्पष्ट देखिन्छ प्रतिरक्षा क्षेत्रमा रुससँग भारतको निर्भरता घटाउँदै लैजाने र चिनियाँ खतरा सँग जुध्न दक्षिण एसियाली कमान्डरका रूपमा खडा गर्ने । भारत पनि प्रस्टैजस्तो देखिन्छ अमेरिका भर्सेज रुसचीनको होडबाजीबाट सक्दो लाभ उठाउने । नेपालमा यस्ता क्षेत्रीय भूराजनीतिको प्रत्यक्षपरोक्ष असर प्रायः सधैं पर्ने भएकाले मोदीको, उनकै शब्दमा एआई (अमेरिकाइन्डिया) कूटनीतिलाई त्यही परिप्रेक्ष्यमा हेर्नुपर्ने हुन्छ । उनले ह्वाइट हाउसमा जुन स्तरको सम्मान पाए, के नेपालले कहिल्यै त्यस्तो मौका पाएको थियो होला ? इतिहास पल्टाएर हेर्दा ४० वर्षअघि २०४० सालमा अन्तिमचोटि राजा वीरेन्द्रले राष्ट्रपति रोनाल्ड रेगनबाट त्यस्तो आतिथ्य पाएका रहेछन् । रेगनले साम्यवादी खतरा लाई आफ्नो विदेशनीतिको मुख्य मुद्दा बनाएका थिए । वैचारिक शीतयुद्धको त्यो कालखण्डमा एकातिर कम्युनिस्ट रुसतर्फ ढल्केको भारत, अर्कातिर कम्युनिस्ट चीन, बीचमा रहेको नेपाल त्यसैकारण रेगनको राडारमा परेको थियो । त्यसअघि अमेरिकाले महेन्द्रलाई दुईचोटि राजकीय भ्रमणमा बोलाएको थियो, त्यसयता चौथो राजकीय भ्रमण हालसम्म हुन सकेको छैन । ८८ बर्षीय पूर्वकूटनीतिज्ञ भेषबहादुर थापासँग गत सोमबार यसबारे म कुराकानी गर्दै थिएँ । उनी बसेको कुर्सीमाथि रेगन, माओ, तेङ स्याओपिङ, केआर नारायणन, जर्ज बुस, क्लिन्टन, अटलबिहारी वाजपेयीजस्ता अनेक घागडान नेतासित भेट्दाका तस्बिरहरू टाँगिएका रहेछन् । ती तस्बिर पञ्चायत र बहुदल, राजतन्त्र र गणतन्त्र सबै खाले शासन व्यवस्थाका खासखास कूटनीतिक अभ्यासमा एकै व्यक्तिको दुर्लभ संलग्नताका साक्षी पनि हुन् । थापासँग अमेरिकामा राजदूत छँदा राष्ट्रपति रेगनकी निजी सहायक हेलिन भन डाम र राष्ट्रिय सुरक्षा सल्लाहकार विलियम क्लार्कसँगको व्यक्तिगत चिनजानलाई कूटनीतिको भर्याङ बनाएर कसरी वीरेन्द्रको भ्रमण सम्भव तुल्याइएको थियो भन्ने कुराको रोचक संस्मरण पनि छ ।राजा वीरेन्द्रले उस बेलाको अमेरिकी धापलाई पञ्चायती अनुदारवाद टिकाउने सहारा त बनाएका थिए नै, सँगै त्यही भ्रमणमा नेपाललाई शान्तिक्षेत्र बनाइयोस् भन्ने आफ्नो प्रस्तावप्रति अमेरिकी समर्थन हासिल गरेका थिए । प्रभावस्वरूप थप २०२२ मुलुकले त्यसलाई भटाभट अनुमोदन गरिदिएका थिए । भारतसँगको सन् १९५० को असमान सन्धिलाई असान्दर्भिक बनाउने भित्री उद्देश्य बोकेको त्यो प्रस्ताव २०४६ पछि आफैं असान्दर्भिक बन्यो या बनाइयो, त्यसको अर्कै पाटो छ । भलै १९५० को सन्धिलाई प्रतिस्थापन गर्नुपर्ने दायित्वलाई राज्यले भुल्न नसक्ने रहेछ, त्यसैले मोदीसँगको मधुमास नमेटिँदै दुवै देशको संयुक्त अग्रसरतामा नेपालभारत प्रबुद्ध व्यक्ति समूह (ईपीजी) बनाइएको थियो । त्यसले प्रतिवेदन पनि तयार पार्यो, तर भारतले त्यसलाई बुझ्न वर्षौंदेखि आनाकानी गरिरहेको छ । संयोगवश, ईपीजीको नेपालतर्फका संयोजक भेषबहादुर थापा नै हुन्, जसलाई यो प्रतिवेदन पनि शान्तिक्षेत्रझैं तुहिएला कि भन्ने लाग्न थालेको छ अचेल । भारत र चीनजस्ता साँध जोडिएका छिमेकीसित बेलाबखत आइरहने यस्ता अप्ठ्याराहरूबाट पार पाउन पनि नेपाललाई जति फराकिलो मित्रमण्डली बनाउन सक्यो, वैदेशिक सम्बन्धलाई जति विविधीकरण गर्न सक्यो, उति सहज हुने हो । यस अर्थमा हाम्रो तेस्रो छिमेकी मान्न सकिने विश्वशक्ति अमेरिकासँग सतर्कतापूर्वक गरिने सहकार्यको पनि सान्दर्भिकता छ । अमेरिका र अमेरिकीसँग नेपालको सम्बन्ध नयाँ होइन । नोभेम्बर १८८५ मा, सायद सबभन्दा पहिले, काठमाडौं आएका अमेरिकीहरूमा हेनरी ब्यालेन्टिन र उनका १३ वर्षे छोरा थिए । हेनरीले आफ्नो नेपाल: द गुर्खाज मिस्टेरियस ल्यान्ड पुस्तकमा आफूहरू बम्बईबाट बिनाअनुमति आउँदा चिसापानी गढीमा पाएको दुःखदेखि तत्कालीन प्रधानमन्त्री रणोद्दीप सिंहलाई भेटेकोसम्मका वृत्तान्त समेटेका छन् । काकताली कस्तो पर्यो भने, त्यसको केही दिनमै रणोद्दीप आफ्नै भाइभतिजाहरूबाट मारिए । त्यसपश्चात् पनि अमेरिकी नागरिक र अधिकारीहरूको अनौपचारिक आगमन रोकिएन । दुई देशबीच औपचारिक कूटनीतिक सम्बन्ध भने २००४ सालमा गाँसियो, गणतन्त्र भारतसँग भन्दा करिब दुई महिनापहिले ।लेखक डेनियल एडवर्ड्सले नेपालअमेरिका सम्बन्धको प्रारम्भिक जगलाई बुझाउने केही पुस्तकहरू लेखेका छन् । तीमध्ये हालै प्रकाशित अमेरिका मिट्स नेपाल ले सन् १९४४५२ को अवधिका घटनाक्रमबारे विस्तृत जानकारी दिन्छ । तथ्यहरूले देखाउँछन् अमेरिकाको स्वतन्त्र नेपाल नीति रहे पनि त्यो भारत र चीनसँगको सम्बन्धमा आउने उतारचढावबाट तरंगित हुने गर्छ । सन् १९५० को दशकमा भारतचीन भाइभाइको चरणमा हुँदा अमेरिकाको दुवैसित राम्रो सम्बन्ध थिएन, त्यसैले उसले नेपालमा आवासीय दूतावास खोलेर स्वतन्त्र सम्पर्क विस्तारमा जोड दियो । ५९ मा तिब्बती नेता दलाई लामाको पलायनसँगै चीनसित भारतको सम्बन्ध बिग्रियोÙ ६२ मा त सीमायुद्ध नै भयोÙ त्यहाँनेर भारतलाई भरथेग गर्ने भूमिकामा अमेरिका देखा पर्यो । तर सन् १९७१ मा भारतले कम्युनिस्ट रुस (सोभियत संघ) सित दीर्घकालीन सामरिक सन्धि गरेपछि अमेरिकासँग उसको कित्ताकाट भयोÙ अर्को वर्ष ७२ मा अमेरिकी राष्ट्रपति निक्सनले ऐतिहासिक चीन भ्रमण गरेर माओसँग हात मिलाए । त्यसपछि नेपाल मामिलामा भारतरुस एकातिर, अमेरिकाचीन अर्कोतिर जस्तो देखिन थाले ।अमेरिकी स्टेट डिपार्टमेन्टका डिक्लासिफाइड दस्तावेजहरू पढ्दा थाहा हुन्छ १९७० को दशकमा खास गरी भारतकी महत्त्वाकांक्षी प्रधानमन्त्री इन्दिरा गान्धीले पूर्वी पाकिस्तान टुक्र्याएर बंगलादेश बनाउने, सिक्किम देशलाई भारतमा गाभ्नेजस्ता आक्रामक व्यवहार देखाउन थालेपछि अमेरिकी राष्ट्रपति जेरल्ड फोर्ड र चिनियाँ नेता तेङ स्याओपिङबीच गान्धीले कतै नेपालमाथि पनि सैन्य हमला त गर्दिनन्, त्यस्तो अवस्थामा नेपाललाई कसरी जोगाउने भन्ने स्तरको छलफलसमेत चलेको रहेछ । तर सोभियत संघको विघटन र सन् ९० को दशकबाट भारतले अमेरिकी वर्चस्वको आर्थिक उदारीकरणतर्फ पाइला चालेपछि शक्ति समीकरणमा क्रमशः बदलाव आयो । हालको मोदीबाइडेन सहमति त्यही समीकरणको उच्चतम निरन्तरता हो । यो पृष्ठभूमिमा, के अब अमेरिकाले नेपाललाई पूर्णतः भारतकै चस्माबाट हेर्ला त ? त्यस्तो निष्कर्ष निकालिहाल्नु हतारो हुनेछ । निश्चय पनि माथि भनिएझैं क्षेत्रीय भूराजनीतिमा आउने अन्तरले अमेरिकाको नेपाल नीतिको जोडकोणमा पक्कै असर पार्नेछ । तर सामान्यतः कूटनीति श्यामश्वेत शैलीमा चल्दैन, यसलाई प्रायः खैरो रङ मन पर्छ भन्ने धेरैलाई थाहा छ । अमेरिकाले नेपाललाई दिल्ली वा बेइजिङको प्रिज्मबाटै हेर्ने भए सायद काठमाडौंमा यति ठूलो पूर्वाधार र जनशक्ति परिचालन गर्नुपर्ने थिएन । घनिष्ठ साझेदार राष्ट्रहरूका बीचमा त कुरा मिल्दैन, भारत र अमेरिका त भर्खरै सामरिक समझदारीको चरणमा प्रवेश गर्दै गरेका मुलुक हुन् । नेपालमा उनीहरूबीच मत बाझेका दृष्टान्त संविधान घोषणा र नाकाबन्दीदेखि केहीअघि एसपीपी प्रकरणमा समेत देखिएका थिए ।नेपालले नयाँ संविधान घोषणा गर्दा चीनको अनुमोदनले मात्र सायद अन्तर्राष्ट्रिय वैधता पाउने थिएन, अमेरिकाले त्यसलाई कोसेढुंगा दस्तावेज भन्दै काँध थापिदिनाले जति काम गर्यो । भारतीय नाकाबन्दीले मानवीय संकट निम्त्यायो भनेर अन्तर्राष्ट्रिय समुदायमा त्यो शब्दावली स्थापित गर्ने अगुवाइ अमेरिकी अधिकारीहरूले नै लिएका थिए । यद्यपि त्यस बेला संविधानकै सवालमा पनि भारत र अमेरिकाबीच पर्याप्त मतैक्य थियो, तर त्यसलाई लिएर अडान लिने कुरामा उनीहरूबीच स्पष्ट लक्ष्मणरेखा देखिएको थियो । सायद अमेरिकाले चीनलाई मैदान खाली गरिदिनु हुन्न भन्दै भारतलाई दबाब नदिएको भए नाकाबन्दी त्यति चाँडो नखुल्न पनि सक्थ्यो । त्यस बेला नेपालप्रति अमेरिकाभित्र रहेको सद्भाव ह्वाइट हाउस तहसम्मै कसरी परिचालन गरिएको थियो भन्ने विवरण भविष्यमा खुल्दै जाला ।त्यसो भए सरसर्ती हेर्दा नेपालमा भारत र अमेरिकाबीच मिल्ने र नमिल्ने विषय केके होलान् त ? अहिलेको विन्दुमा उनीहरूलाई एक ठाउँमा उभ्याउने साझा कारक उनीहरूले देखेको चिनियाँ खतरा हो । सन् २०२० को गलवान भिडन्त चीनसित मोदीको गुजरातकालीन गुप्त सम्बन्ध समाप्तिको अन्तिम पटाक्षेप थियो । अमेरिकाले त आफ्नो प्रतिस्पर्धी चीनलाई सबै मोर्चाबाट रोक्न खोज्ने नै भयो । दोस्रो विश्वयुद्धले स्थापित गरेको अमेरिकी वर्चस्व र अझ शीतयुद्धको समाप्तिपछि त विश्व व्यवस्था (वर्ल्ड अर्डर) मै रहेको उसको एकछत्र राज अब कायम रहला कि नरहला ? अथवा अहिले देखिन थालेको वर्ल्ड डिसअर्डर ले कस्तो आकार लेला ? अमेरिकाचीन सम्बन्ध भविष्यमा यसमा निर्भर रहनेछ । यसको अर्थ उनीहरू अहिले देखिएझैं वैमनस्यको चरणबाटै गुज्रिरहलान् भन्ने पनि छैन । अघि भनिएझैं, आखिर कूटनीति ब्ल्याक एन्ड ह्वाइट होइन, प्रायः ग्रे जोनबाट चल्छ ।तत्कालको सन्दर्भमा हेर्दा नेपालमा भारत र अमेरिकाबीच चीन मामिलामा कुरा मिले पनि कम्तीमा तीनवटा क्षेत्रमा उनीहरूबीच अप्रकट मतान्तर महसुस हुन्छ: राजनीति, धर्म र सेना । नेपालको आन्तरिक राजनीति आफूले भने अनुसार चलोस् र त्यसमा आफूबाहेक अरू कसैको प्रभाव नपरोस् भन्ने ब्रिटिसकालीन कर्जन मानसिकता साउथ ब्लक बाट अझै मेटिएको छैन । त्यही बुझेर अमेरिकाले राजनीतिक मामिलामा दिल्लीको अग्रभूमिकालाई स्विकारेको होला । नेपालमा चीनतर्फ नरम दृष्टिभाव राख्ने नेकपाजस्तो शक्तिशाली कम्युनिस्ट पार्टी वा त्यस्तो सरकार नबनोस् भन्नेमा उनीहरूको साझा बुझाइ पनि छ । तथापि गएको निर्वाचनमा अकस्मात् नयाँ शक्तिको उदय भएपछि त्यसका पछाडि अमेरिका छ भनेर सबभन्दा सुरुमा ठोकुवा गर्दै चिन्ता जाहेर गर्ने भारतीय अधिकारीहरू नै थिए, भलै त्यो दाबी षड्यन्त्रको सिद्धान्तबाटै बढी ओतप्रोत देखिन्थ्यो । त्यसले नेपाली राजनीतिमा अरू खेलाडी आइहाल्छन् कि भन्ने उनीहरूको त्रसित मनोविज्ञानलाई पनि राम्रैसँग झल्काएको थियो ।दोस्रो मामिला हो धर्म । यसलाई बुझ्न अमेरिकी विदेश मन्त्रालयको सन् २०२२ को धार्मिक स्वतन्त्रता सम्बन्धी प्रतिवेदनमा उल्लिखित विवरण हेर्नुपर्ने हुन्छ । त्यसमा भारतको धार्मिक नीतिको स्पष्ट आलोचना गर्दै भारतको सत्तारूढ भाजपासँग आबद्ध दक्षिणपन्थी धार्मिक समूहहरूले नेपालका सबै दलका प्रभावशाली नेताहरूलाई हिन्दु राज्यको पक्षमा वकालत गर्न रकम दिने गरेको गम्भीर आक्षेपसमेत लगाइएको छ । त्यसलाई हेर्दा उनीहरूबीच मतान्तर चौडा भएजस्तो देखिए पनि मोदीको भ्रमणपश्चात् यस सम्बन्धी अमेरिकी दृष्टिकोण पहिलेझैं नहुने सम्भावना उत्तिकै छ । जसरी ७० भन्दा बढी अमेरिकी सिनेटरले राष्ट्रपति बाइडेनलाई पत्र लेखेर भारतमा धार्मिकराजनीतिक असहिष्णुता बढेको र मानव अधिकार हनन भएको आदि प्रसंग उठाउँदै ती विषय मोदीसमक्ष राख्न आग्रह गर्दा पनि त्यसप्रति आँखा चिम्लिइयो, बाइडेनका मित्र एवम् पूर्वराष्ट्रपति ओबामाले तिनै विषयमा राखेको सरोकारलाई पनि वास्ता गरिएन, त्यसले अमेरिकाको बदलिँदो व्यवहारतर्फ संकेत गर्छ । अब अमेरिकाले नेपालमा पनि विगतमा झैं धार्मिक मामिलामा धेरै टिप्पणी नगर्ने र यहाँ भारतीय हिन्दुत्वको राजनीति बढ्दै जाने हुन सक्छ । कतै महाकालेश्वर मन्दिरदेखि पशुपतिनाथसम्म देखिएको प्रधानमन्त्री प्रचण्डको दौडाहा यसैतर्फ बढ्दो रफ्तारको रिहर्सल त होइन ?भारत र अमेरिकाबीच नेपालमा स्वार्थ नमिल्ने तेस्रो विषय नेपाली सेनासँग उनीहरूको समानान्तर सम्बन्ध हो । यससँग भारतीय सेनाको पुरानो सम्बन्ध छÙ सशस्त्र द्वन्द्वको समयदेखि अमेरिकाले पनि यसमाथि रुचि बढाएको छÙ उनीहरूको पछिपछि नयाँ खेलाडीका रूपमा चीन देखा परेको छ । नेपाली राज्यको अनौपचारिक शक्तिविन्यासमा सेना स्थायी संस्थापनजस्तो देखिएकाले यसमाथि तीनवटै बाह्य शक्तिको आँखा परेको हो । नेपाली सेना नागरिक सरकारको नियन्त्रणबाहिर स्वायत्त ढंगले चलेको र उसले यी शक्तिराष्ट्रहरूसँग स्वतन्त्र सैन्य कूटनीति सञ्चालन गरिरहेको देखिन्छ, जसमा परराष्ट्र मन्त्रालय संलग्न वा सूचित भएजस्तो पनि देखिन्न । पछिल्लो समय अमेरिकाले नेपाली सेनासँग गर्न खोजेको एसपीपी सम्झौता प्रकरणमा भारतको स्पष्ट असहमति देखिएको थियो । कतिसम्म भने, एसपीपीलाई लिएर आफ्ना दुई महामन्त्रीले बालुवाटार गई आपत्ति जनाउँदासम्म टसमस नभएका तत्कालीन प्रधानमन्त्री शेरबहादुर देउवा दक्षिणी सन्देश आउनासाथ एकै छिनमा त्यसको विपक्षमा उभिएका थिए । अमेरिकाभारतबीच झाँगिँदो साझेदारीका कारण अब सधैं यस्तो नहुन पनि सक्छ । तथापि नेपालको स्थायी जोड अमेरिकासँग स्वतन्त्र द्विपक्षीय सम्बन्ध विस्तारमै हुनुपर्छ । बच्नुपर्ने त उसको चीनलक्षित रणनीतिमा लपेटिन सक्ने खतराबाट मात्र हो । वर्तमान कालखण्डमा नेपाली परराष्ट्र सम्बन्धको सबभन्दा ठूलो चुनौती भनेकै भारत, चीन र अमेरिकाका भूराजनीतिक महत्त्वाकांक्षाको अंग नबनी आफ्नो हितरक्षा गर्नु हो । किनभने हामी कुनै एक ध्रुवमा उभिन खोज्यौं भने अरूबाट आउने तीव्र प्रतिक्रियाको वेग थाम्नै नसक्ने अवस्थामा पुग्छौं । नेपालको समग्र प्रयत्न यी शक्तिराष्ट्रहरूको होडबाजीमा फस्ने होइन, त्यसबाट लाभ लिनेतर्फ केन्द्रित हुनुपर्छ । यसमा हामीले भारतबाटै सिक्न सक्छौं, कसरी उसले एकातिर स्ट्राटेजिक अटोनमी को नीति अपनाएर रुसचीन आदिसँग ब्रिक्स, एससीओ, एआईआईबी लगायत द्विपक्षीय र बहुपक्षीय सहकार्य गरिरहेको छÙ अर्कोतर्फ त्यसैलाई देखाएर अमेरिकासँग सामरिक लेनदेन गर्दै छ । हाम्रा हकमा यो त्यति सजिलो कुरा भने हैन । यसका निम्ति राजनीतिक नेतृत्व तहमा गम्भीर मन्थन गर्ने, ठोस कार्ययोजना बनाउने र त्यसको अभ्यास गराउने प्रयत्न नै सुरु भएको छैन । हाम्रा कूटनीतिक संयन्त्र र कूटनीतिज्ञहरू यसका निम्ति सक्षम छैनन् भन्ने एकोहोरो रट लगाउनुभन्दा पहिले उनीहरूलाई यसतर्फ परिचालन गर्न जरुरी छ । आखिर कूटनीतिक सामर्थ्य भनेको अभ्यास गर्न दिँदै जाँदा न खारिने हो !"
समाजवादी मोर्चासँगै उब्जिएका प्रश्नहरू,"समाजवादी मोर्चा घोषणासँगै राजनीति, दर्शन, राजनीतिकसंस्कृति र समयको चयनसहित अनेकौं तर्कना बहसमा फेरि देखा परे । महत्त्वाकांक्षाको सही व्यवस्थापन हुन नसक्दा अलग्गिएका मोर्चामा सामेल प्रचण्ड, उपेन्द्र यादव र विप्लव त माओवादीका पूर्वघटकै हुन्Ù नेकपा एकीकृत समाजवादी भने स्वत्वको टकरावमा एमालेमा अट्न नसकेको हो । विचार र दायित्वलाई केन्द्र बनाउन सकेको भए मोर्चाको आकार अझ धेरै फराकिलो हुन सक्थ्यो । मध्यमवर्गमा विचारको तीव्र परिवर्तन, सामान्यजनमा अन्योल र निराशा बढिरहेका बेला गठन भएको मोर्चाले कसका विरुद्ध, किन मोर्चा गठन गर्नुपर्यो भन्ने दृष्टिकोण सार्वजनिक गर्न भने अझै सकेको छैन ।मोर्चाको आवश्यकताराष्ट्रियअन्तर्राष्ट्रिय अभ्यास र अनुभवले भन्छ निश्चित उद्देश्यले भिन्न सोचहरूबीच पनि दर्बिलो शक्तिका लागि मोर्चाहरू बन्ने गर्छन् । काम फत्ते भएसँगै त्यस्ता मोर्चा टुट्ने गर्छन् । केहीले भने दीर्घकालीन रणनीतिक आकार ग्रहण गरेर सहयात्रा पनि गर्छन् । मोर्चाहरू बन्नुभत्कनुको तय शक्ति सन्तुलन र परिस्थितिले गर्छ । जय र पराजयसँगै मोर्चाको आवश्यकता रहिरहँदैन ।वैदिक साहित्यमा पाण्डव र कौरवका मोर्चा बने । सकिए । लिखित इतिहासमा रुसमा जारशाहीविरुद्ध सन् १९१७ मा लेनिन र अलेक्जेन्डर केसेन्स्कीबीच मोर्चा बन्यो । राजतन्त्रको अन्त्यसँगै भत्कियो । जर्मनीको शक्ति फैलिँदै गएपछि शेष समाजले नयाँ सोच्न थाल्यो । सोभियत रुस, अमेरिका र ग्रेट ब्रिटेनबिच बनेको ग्रेट थ्री (स्टालिन, चर्चिल र रुजभेल्ट) मोर्चालाई मित्रराष्ट्र भन्न थालियोÙ जर्मनी, इटाली र जापानको मोर्चालाई धुरी राष्ट्र । दोस्रो विश्वयुद्धको अन्त्यसँगै दुइटै मोर्चा भत्किए । अमेरिकी राष्ट्रपति रुजभेल्टको मृत्युपछि घोर कम्युनिस्टविरोधी उपराष्ट्रपति ट्रुमेनले सत्ता सम्हाल्नेबित्तिकै मित्रराष्ट्रहरूको मोर्चा टुट्न सुरु भयो । कालान्तरमा रुस बाहिरिएको मोर्चा नेटो बनेर अझै सक्रिय छ । जापानी आक्रमणविरुद्ध मोर्चा बनेर लडेका चिनियाँ कम्युनिस्ट माओ त्सेतुङ र कुमिन्ताङ च्याङ काइसेकहरू जापानलाई हराएपछि आआफ्ना भूमिकामा फर्किए । नेपालमा दुई पटक गम्भीर खाले मोर्चा बने । पहिलो २०४६४७ को पञ्चायतविरुद्धको आन्दोलनमा कांग्रेस र वाममोर्चा, दोस्रो २०६२६३ मा सात संसदीय दल र माओवादी । तिनले सरकार मात्रै नभई सत्ताको चरित्रै फेर्ने राजनीतिक परिवर्तनमा महत्त्वपूर्ण भूमिका खेले । समयसँगै मोर्चाले रणनीतिक आकार लिन सक्दैनथ्यो, लिएन । अहिले प्रचण्ड, माधव, यादव र विप्लवबीचको समाजवादी मोर्चा कार्यनीतिक हो कि रणनीतिक, अझै प्रस्ट छैन । किन बन्यो, खुलस्त गरेका पनि छैनन् ।कुरा समाजवादकासंसारमा समाजवाद लोकप्रिय राजनीतिक पदावली बन्दै आयो । यो मानवताकेन्द्रित आदर्श र दर्शनको राजनीतिकआर्थिक संस्कृति हो । यसले पार्टी र व्यक्तिको सोच, भूमिका र सांस्कृतिक आचरण निर्धारण गर्छ । सभ्यताको विकाससँगै कतिपय दर्शन भावना र उपदेशमा मात्र सीमित रहे भने कतिपयले राज्य संस्कृतिमा हेरफेरसमेत गरे । सभ्य समाजको सुरुआतदेखि नै मानवकेन्द्रित दार्शनिक र विचारकहरू निजी र पुँजीमा मात्रै नभई समाजको समान विकाससँगै व्यक्तिको पनि विकास हुन्छ भन्ने मान्यता राख्थे । उपदेश दिँदै रहे । सबै धार्मिक ग्रन्थमा यी सन्दर्भ पाइन्छन् । तर शक्ति र धर्मको घोलमेल भएपछि समाजलाई श्रेणीगत तुल्याउन भने छोडिएन । पूर्वजन्मको फलले कर्ममा फेरिएको भन्ने मिथक तयार गरियो अनि निजी पुँजीलाई दैवीशक्ति र भाग्यको खेल भनियो । तर, त्यसलाई आदर्शवादी चेतले भने स्विकारेन । बृहदारण्य उपनिषद्मा सर्वे भवन्तु सुखिनः सर्वे सन्तु निरामयाः सर्वे भद्राणि पश्यन्तु मा कश्चिद् दुःख भाग्भवेत् भन्ने समाजवादी सोच देखियो भने अझ महोपनिषद्मा त अयं निजः परोवेति गणना लघुचेतसाम् उदारचरितानां तु वसुधैवकुटुम्बकम् भन्ने विश्व साम्यवादी समाजको परिकल्पनासमेत पाइयो ।कालान्तरमा धर्म धन्दा बन्दै गयो भने राज्यसत्ता अभिजात वर्गको सुरक्षाछाता बन्न पुग्यो । तब कल्पना र आदर्शमा रहेको सोचलाई कसरी राज्य र समाजमा फेर्ने भन्ने चिन्तामा विश्वकै दार्शनिकहरू सक्रिय रहे । युरोपमा ज्ञान र विज्ञानको विकाससँगै प्रविधिले उद्योगमा फड्को मार्यो, चिन्तनमा वैज्ञानिकता र भूमिकामा मानवता रहे पनि सामाजिक असमानता भने त्यत्तिकै चुलिँदै गयो । तब काल्पनिक समाजवादी रोबर्ट ओवन, चार्ल्स फुरियर, सेन्ट साइमनजस्ता दार्शनिक एवं अभियन्ता देखा परे । असमानताको कारक निजी पुँजी हो, समाजवादी आदर्श र स्वैरकल्पनाले मात्र समानता हुन सक्दैन, हस्तक्षेपको आवश्यकता हुन्छ भन्ने कार्ल मार्क्सको धारणा रह्यो । अर्थशास्त्र, समाजशास्त्र, सत्ताको सूक्ष्म अध्ययन गरेका कार्ल मार्क्स र एंगेल्सले कल्पना र आदर्शमा रहेको समाजवादलाई राजनीतिको केन्द्रमा पुर्याए । तब वैज्ञानिक समाजवादको भूत ले युरोपलाई सतायो । एउटा मोर्चा पोप र जार, मेटरनिख र गुइजोट, फ्रान्सेली कट्टरपन्थी र जर्मन पुलिसजासुसबीच बन्यो । त्यो समाजवादी भूत भगाउन अभिजात र बैंकरहरू पनि सामेल भए । तब समाजवाद एउटा उदाउँदो शक्ति हो भन्ने निष्कर्ष सरकार र विपक्षले मात्रै हैन, विद्वान्, लेखक र चिन्तकहरूले पनि निकाले । हेर्दाहेर्दै सन् १९१७ मा रुस सोभियत संघमा फेरियो । समाजवादको तीव्रताले चीन आधुनिक चीनमा फेरियो । दोस्रो विश्वयुद्ध सकिएसँगै राष्ट्रपति ट्रुमेनकालमा समाजवादबाट बच्न अमेरिकामा बर्बर म्याकार्थीकालको ताण्डव देखा पर्यो ।राजनीतिमा फेसन नै बन्दै गयो समाजवाद । कालान्तरमा अनेकौं फुर्का जोडिन थाले । युरो कम्युनिज्म, सोसलिस्ट इन्टरनेसनल, अरब समाजवादीहरू । भारतमा पनि तीन थरी समाजवादी देखा परे कम्युनिस्टहरू, समाजवादी (राममनोहर लोहिया, जयप्रकाश नारायण, नरेन्द्र देव ) र राष्ट्रिय समाजवादी (जवाहरलाल नेहरू) । त्यस्तै, नेपालमा समेत तीन प्रकारका समाजवादी रहे कम्युनिस्टहरू, सोसलिस्ट इन्टरनेसनलसँग आबद्ध नेपाली कांग्रेस, लोकप्रियताका लागी पार्टीलाई समाजवादी भन्ने अन्य दल ।संसारका मजदुर एक हौं भन्ने कम्युनिस्टहरू पनि अनेकौं फुर्का गाँसेर अनेकौं रूप र रङमा समाजवादी भन्दै सक्रिय भए । नेपालमा अझै जनमत वामढल्को छ, त्यसैले समाजवाद फुर्कोलाई फेसन वा ट्रेडमार्कका रूपमा कांग्रेस र कम्युनिस्टले राख्दै आएका छन् । अब त्यही अवस्था भने रहिरहनेछैन । किन बन्यो मोर्चा नयाँ हुन नयाँ देखिनु पनि पर्छ । भनिरहनै परेन नेचर, कल्चर र सिग्नेचर फेर्न औधी गाह्रो पर्छ । मूल नेतृत्वको आचरण कार्यकर्ताको जीवनशैली र आदर्श बन्ने गर्छ । नयाँ जगमा नयाँ घर बनाउन जति सहज हुन्छ, पुरानो घर भत्काएर त्यहीँ नयाँ महल ठड्याउन अझ मिहिनेत गर्नुपर्छ । देखिएको कुरा पत्याउने आधार व्यवहार, जीवनशैली र कर्म हो । भूमिका हो । जनताको अदालतमा पार्टी र नेताले सधैं बकपत्र गरिरहनुपर्छ । आदेशले समाज परिवर्तन हुँदो रहेनछ, इतिहासको भूमिका वर्तमानको व्यवहारमा माग हुँदो रहेछ । सिद्धान्तको राजनीतिलाई सुविधाको राजनीतिमा अभ्यास गर्दा फेरिने कि सक्किने भन्ने प्रश्न पार्टीसामु खडा भयो । रैतीबाट जनतामा फेरिएका मतदाता फेरि भीडमा फेरिँदा मौलिक चरित्र गुमाइरहेका पार्टीहरूसामु चुनौती थपियो ।गठबन्धनले मात्रै नपुगेर मोर्चा बन्न र बनाउने बाध्यताले पार्टीहरूलाई घचेट्यो । समान विचारधारा राख्ने बीचमा मोर्चा मात्रै हैन, पार्टी नै एकता गर्दा हुन्छ । तर स्वाभिमानले अहंकारको रूप लियो भने दायित्व तपसिलमा पुग्छ । राजनीतिको मोर्चामा सबै कुरा भुल्ने अनुमति हुन्छ तर इतिहासले कहिल्यै भुल्दैन । पुरानाहरू नयाँ बन्न चाहँदैनथे, बरु नयाँहरू पुराना बन्दै जाँदा अन्योल उत्पन्न हुन थाल्यो । तीन दशकदेखि राजनीतिको केन्द्रमा रहेका प्रचण्डको हैसियत गिर्दै जानु, पार्टी टुक्रिँदा पनि नयाँ अवस्थामा गुट समाप्त नहुनुको पीडा उनले बेहोरे । नियतिको बन्दी बनेका उनले पछिल्लो चुनावमा कांग्रेससँग गठबन्धन त गरे तर साझेदारले यथोचित सहयोग गरेन । पार्टीभित्रै जनार्दन शर्मा गुट र वर्षमान पुन गुटलाई नियन्त्रण गर्न पनि सकेनन् । पूर्वी तराईमा जनयुद्ध लडेका र नलडेकाको तुसलाई मातृका यादव गुट र गिरिराजमणि गुटको भिडन्तले गहिर्याउँदै लगेपछि प्रचण्ड नयाँ तरिकाले सोच्न बाध्य भए । माओवादीमा भावनात्मक एकता हुन सकेकै थिएन । समस्याको डाइग्नोसिस गरेपछि प्रतिकूलताभित्र अनुकूलता र नयाँ उपाय खोज्न प्रचण्ड विवश भए । विप्लवका लागि बाह्र वर्षमा पनि खोलो फर्केन । राजनीतिको क्यालकुलेटर सोचेजस्तो हुँदो रहेनछ । आयोजक देखिएको तर प्रायोजक नदेखिएर एक हप्ता नटिकेको धोबीघाट मोर्चा माओवादीलाई नेपोलियनलाई वाटर लु बनेजस्तै भयो । बाह्र जनाको मृत्यु र दुई दर्जनभन्दा बढी कार्यकर्ता जेलमा हुँदा पनि विप्लवले पार्टी फुट्नबाट जोगाउन सकेनन् । चन्दाको चर्चा रहे पनि अस्तित्वको लडाइँमा उनलाई नयाँ मोर्चाको आवश्यकता थियो । हुन त २०७० को दोस्रो आम चुनावमा प्रचण्डलाई लक्ष्य गरी कञ्चनपुरको बेलौरी कानदेवमा ठूलो धराप थापिएकै हो ।मधेशमा वर्चस्वका लागि मातृकासँग भिडन्तमा रहेका उपेन्द्रले माओवादी छोडेर अनेकौं अभ्यास गरे । २०६३ चैत ७ मा गौरमा भएको २७ माओवादीको बीभत्स हत्या नकारात्मक नजिर बन्यो । मधेशको भावनात्मक नेतृत्वमा अब सीके राउतको प्रभाव बढ्दै गएकामा उनी छटपटाए । क्षेत्रीय पार्टीलाई राष्ट्रिय स्वरूप दिने मनोकांक्षा पनि डा बाबुराम भट्टराईसँगको सहयात्राबाट पूरा हुन नसक्दा उनलाई नयाँ मोर्चाको आवश्यकता पर्यो ।ठूलो पार्टीको ठूलो नेता रहिसकेका माधव नेपाल र एकीकृत समाजवादीमा पनि अहिलेको आकार र हैसियतले हीनताबोध गराएको थियो । ठूलो शक्तिका लागि मोर्चाको आवश्यकता थियो । सबैलाई आआफ्ना बाध्यताले घचेटेर मोर्चामा पुर्यायो । यसबाट प्रचण्डलाई माओवादीमा उत्साह र मनोबल ल्याउन अनि गुट नियन्त्रण गर्न सहज हुन सक्नेछ । तर मोर्चाका तत्कालीन र दीर्घकालीन योजना राखेर नयाँ बन्ने हिम्मत गर्न नसके टेस्टेड नेताहरूको हैसियतमा फेरि नकारात्मक नजिर बन्नेछ । मोर्चाले राजनीतिक आकार ग्रहण गर्न सक्छ ? विकसित घटनाक्रम हेर्दा अब सरकारका असहजताहरू बढेका छन् । विश्वासको पुनःस्थापना गर्नु प्रचण्डसहित मोर्चाको सबभन्दा ठूलो चुनौती हो । मोर्चामा डा बाबुराम भट्टराई सामेल हुन कुनै समस्या थिएन, तर पछिल्लो समय उपेन्द्र र भट्टराईबीच बढेको तिक्तता अवरोध बन्यो । शक्तिसँग गरिने एकता भएकाले मोर्चामा भट्टराईभन्दा उपेन्द्र स्वीकार्य भए । वैचारिक भिन्नता र परिचय दिन नसकेका अनेकौं साना दल छन्, उनीहरूका महत्त्वाकांक्षाको व्यवस्थापन पनि मोर्चाका लागि चुनौतीपूर्ण छ । नयाँ उदाएका, भीडको राजनीति गर्ने पार्टीहरूको वैचारिक शून्यता मोर्चाको लागि फाइदाजनक त छ, तर वैचारिक भनाउँदा पार्टीहरूको नियतको मापन तिनको संगठन र जनतासम्मको डेलिभरीबाट हुन्छ । मोर्चा त्यसमा खरो उत्रिन सक्छ ? यसले नै समाजवादी मोर्चाको भविष्यको निर्धारण गर्नेछ ।"
जसपाका कारण गठबन्धनबाट टाढिँदै जनमत पार्टी,"(काठमाडौं)प्रधानमन्त्री पुष्पकमल दाहालले जसपालाई निरन्तर काखी च्यापेपछि असन्तुष्ट बनेको जनमत पार्टी सत्ता गठबन्धनसँग टाढिँदै गएको छ । सरकारलाई दिएको समर्थन फिर्ता लिनेसम्मको तयारी भइरहेको उक्त पार्टीका नेताहरूले बताएका छन् । प्रतिनिधिसभामा बजेट पारित गर्ने सम्बन्धमा बुधबार भएको मतदानमा जनमत पार्टी तटस्थ बसेको थियो । बजेटको विषयमात्र भन्दा पनि प्रधानमन्त्री र सरकारको समग्र व्यवहार हेरेर बजेटको पक्षमा मतदान नगरेको जनमतका महासचिव चन्दनकुमार सिंहले बताए । हामीले पुस १० देखि नै सरकारलाई निरन्तर समर्थन र विश्वासको मत कायम राखिरहेका छौं, उनले भने, अहिले एकातिर मधेशविरोधी बजेट आयो, अर्कोतिर प्रधानमन्त्रीको हेपाहा प्रवृत्ति झन् बढ्यो । त्यसैले बजेटको पक्षमा मतदान गर्न सकिएन ।सत्तारूढ दलकै कारण बजेट संकटमा पर्ने देखिएपछि बुधबार प्रधानमन्त्री दाहालले जसपालाई रिझाउन निकै प्रयत्न गरेका थिए । दाहालले जसपा संसदीय दलको बैठकमै पुगेर सहयोग गर्न आग्रह गरेका थिए । महासचिव सिंहले जसपालाई प्रधानमन्त्रीले आवश्यकताभन्दा बढी भाउ दिएको बताए । सरकारमा सहभागी गराउनेदेखि उपराष्ट्रपति निर्वाचनसम्म हेर्ने हो भने सत्ता गठबन्धनभित्र जसपाले अधिक लाभ पाएको छ, उनले भने, मधेशबाटै उदाएको जनमतलाई भने सधैं उपेक्षा गरिएको छ ।२०६२६३ को मधेश आन्दोलनबाट उदाएको जसपा र गत निर्वाचनबाट पहिलो पटकमै राष्ट्रिय दल बनेको जनमतबीच तिक्ततापूर्ण सम्बन्ध छ । मधेशको मूल पार्टी को भन्नेमा दुई दलबीच प्रतिस्पर्धा छ । पुस १० को गठबन्धनबाट दाहालसँग निकट भएको जनमत चैत १७ को मन्त्रिपरिषद् पुनर्गठनमा जसपा सरकारमा सामेल भएपछि बाहिरिएको थियो । पार्टी उपाध्यक्षसमेत रहेका खानेपानीमन्त्री अब्दुल खानले सोही दिन राजीनामा दिएका थिए । जनमतले उद्योग, वाणिज्य तथा आपूर्ति मन्त्रालय मागेकामा नपाएपछि सरकारबाट बाहिरिएको बताएको थियो । उक्त दिन जसपाबाट अशोक राई शिक्षा, विज्ञान तथा प्रविधिमन्त्री बनेका थिए । प्रधानमन्त्री दाहालले जेठ १० मा वीरेन्द्रकुमार महतोलाई वन तथा वातावरणमन्त्री र प्रमिला कुमारीलाई शिक्षा, विज्ञान तथा प्रविधि राज्यमन्त्री नियुक्त गरेका थिए । जनमत पार्टीका अध्यक्ष सीके राउतले केही दिनअघि कान्तिपुरसँगको कुराकानीमा सरकारको कार्यशैलीप्रति असन्तुष्टि जनाएका थिए । सरकारको समर्थनबारे गरिएको प्रश्नमा राउतले भने, सरकारलाई दिएको समर्थन कायम राख्ने वा फिर्ता लिने भन्नेबारे पुनर्विचार गर्दै छौं ।उपराष्ट्रपति निर्वाचन र बारा२ को उपनिर्वाचनमा प्रधानमन्त्री दाहालले जसपालाई दिएको साथबाट पनि जनमत असन्तुष्ट बनेको छ । चैत ३ मा भएको उपराष्ट्रपति निर्वाचनमा सत्ता गठबन्धनले जसपाका रामसहायप्रसाद यादवलाई उम्मेदवार बनाउँदा गठबन्धनमै सामेल जनमतले ममता झालाई उठाएको थियो । त्यसपछि वैशाख १० मा भएको उपनिर्वाचनमा सत्ता गठबन्धनले जसपा अध्यक्ष उपेन्द्र यादवलाई उम्मेदवार बनाउने निर्णय गर्यो । जनमतले भने यादवलाई रोक्न भएभरको शक्ति लगायो । जनमतबाट शिवचन्द्रप्रसाद कुशवाह उम्मेदवार रहे पनि अध्यक्ष राउत आफैं अहोरात्र खटिए । राजनीतिक विश्लेषक चन्द्रकिशोर भविष्यमुखी राजनीतिलाई हेरेर राउतले यादवमाथि प्रतिस्पर्धापूर्ण राजनीतिक रणनीति अपनाएको बताउँछन् । मधेश आश्रित राजनीतिक दलहरूमा उपेन्द्रजी नै लामो समयसम्म हिँड्न सक्ने शक्ति हो भन्ने बुझाइ सीकेजीमा देखिन्छ । उनलाई चुनौती नदिएसम्म वा कमजोर नपारेसमम्म मजबुत शक्तिका रूपमा स्थापित हुन सकिँदैन भनेर उहाँले टक्कर दिन थाल्नुभएको हो, चन्द्रकिशोर भन्छन्, यसको असर सत्ता राजनीतिमा पनि परिरहेको छ । जसपाले समर्थन गरेका मुद्दामा जनमतले विरोध गर्नुको कारण यही हो । मंसिर ४ को संसदीय निर्वाचनमा सप्तरी२ मा यादवलाई पराजित गरेपछि राउतले प्रतिस्पर्धालाई संस्थागत रूपमै अघि बढाएका उनले बताए ।जसपाले मागेअनुसार संघीय सरकारमा दुई शक्तिशाली मन्त्रालय, उपराष्ट्रपति, मधेशको मुख्यमन्त्री र उपनिर्वाचनमा साझा उम्मेदवार दिने अनि आफूले रोजेको एक मन्त्रालय पनि नपाउने अवस्थाले जनमत पार्टी सत्ताको नेतृत्व गरिरहेका प्रधानमन्त्री दाहालप्रति रुष्ट छ । विश्लेषक चन्द्रकिशोरका अनुसार संघीय सरकारबाट बाहिरिनुपर्ने र मधेशको मुख्यमन्त्री पाउनबाट वञ्चित हुनुपर्ने अवस्था आउनुमा पनि जसपा अध्यक्ष यादवको रणनीति रहेको जनमत पार्टीको बुझाइ छ । यसले गर्दा जसपासँगै प्रधानमन्त्रीसँग पनि जनमत पार्टीको दूरी बढेको देखिन्छ, उनले भने ।पुस १० को सहमतिका आधारमा आलोपालो मुख्यमन्त्री हुने सर्तमा जसपा नेतृत्वको मधेश सरकारमा जनमत पार्टी पनि सहभागी छ । पुस १० को सहमति भंग भई नयाँ समीकरण बनेको र जसपाले उपराष्ट्रपतिसहित संघीय सरकारमा महत्त्वपूर्ण मन्त्रालय पाएकाले मधेशको नेतृत्व आफूलाई दिनुपर्ने जनमतको माग छ । प्रधानमन्त्रीले काखी च्यापेकै कारण जसपाले केन्द्रीय राजनीतिदेखि मधेश राजनीतिमा अधिक लाभ पाइरहेको छ, अर्कोतिर सत्ताधारी भए पनि जनमत पार्टी निरन्तर उपेक्षित छ, जनमतका महासचिव सिंहले भने, त्यसैले अब सत्ता गठबन्धनसँग सहकार्य अगाडि बढाउने कि अन्त्य गर्ने भनेर निर्णय गर्ने बेला आएको छ ।"
"बैंकमा थुप्रियो पौने ४ खर्ब, कर्जा मागमा कमी","(काठमाडौं)पर्याप्त रकम हुँदैमा बैंक तथा वित्तीय संस्थाले सहज रूपमा कर्जा विस्तार गर्छन् भन्ने अवस्था अब रहेन । धेरै कर्जा प्रवाहका लागि ऋणको माग, लगानीयोग्य वातावरण र बैंक तथा वित्तीय संस्थाको इच्छाशक्ति पनि त्यत्तिकै आवश्यक छ भन्ने अहिलेको वित्तीय प्रणालीको अवस्थाले देखाएको छ । केही महिनायता निरन्तर तरलतालगानीयोग्य रकम बढिरहँदा पनि न्यून मात्र कर्जा प्रवाह हुनुले पनि त्यो पुष्टि हुन्छ ।गतवर्षको साउनदेखि वैशाखसम्म बैंक तथा वित्तीय संस्थामा कुल ३ खर्ब ७० अर्ब रुपैयाँ निक्षेप संकलन भएकामा १ खर्ब ५३ अर्ब रुपैयाँ मात्र कर्जा प्रवाह भएको छ । उक्त अवधिमा निक्षेपको वृद्धिदर ७३ र कर्जाको ३३ प्रतिशतले बढेको हो । गत आर्थिक वर्षको १० महिनामा २ खर्ब ३१ अर्ब रुपैयाँ निक्षेप संकलन भएकामा ५ खर्ब ४८ अर्ब रुपैयाँ कर्जा प्रवाह भएको थियो । चालु आर्थिक वर्षको १० महिनामा प्रवाह भएको ऋण र सोही अवधिमा संकलित निक्षेप दुवै गत वर्षको भन्दा कम हो ।गत शुक्रबारसम्म बैंक तथा वित्तीय संस्थामा करिब पौने ४ खर्ब लगानीयोग्य रकम रहेको राष्ट्र बैंकको तथ्यांकले देखाएको छ । सोही अवधिमा बैंक तथा वित्तीय संस्थाको कर्जा निक्षेप अनुपात (सीडी रेसियो) ८३९२ प्रतिशत छ । राष्ट्र बैंकको निर्देशनअनुसार बैंक तथा वित्तीय संस्थाले अधिकतम ९० प्रतिशत सीडी अनुपात कायम गर्न पाउँछन् । यसरी सीडी अनुपात निर्देशित सीमाभन्दा कम हुनु भनेको बैंकहरूसँग करिब साढे ३ खर्ब रुपैयाँ थप लगानी गर्न सक्ने क्षमता हुनु हो । आउँदो पुससम्मका लागि वाणिज्य बैंकहरूले ऋणपत्रलाई पनि निक्षेपमा गणना गर्न पाउने भएकाले अहिले बैंक तथा वित्तीय संस्थासँग करिब पौने ४ खर्ब रुपैयाँ लगानीयोग्य रकम रहेको राष्ट्र बैंकका अधिकारीहरू बताउँछन् । सोमबारसम्म बैंक तथा वित्तीय संस्थामा ५५ खर्ब ८३ अर्ब रुपैयाँ निक्षेप संकलन भएको छ भने ४८ खर्ब ६३ अर्ब रुपैयाँ कर्जा प्रवाह भएको छ । केही सातायता वित्तीय प्रणाली अधिक तरलता अवस्थामा रहेको वित्तीय क्षेत्रका जानकार एवं पूर्वबैंकर परशुराम कुँवर क्षेत्रीले जनाए । आर्थिक मन्दी, महँगो ब्याजदर, लगानीमैत्री वातावरण अभावलगायत कारण कर्जाको मागमा कमी आएको छ, उनले भने, बैंक तथा वित्तीय संस्थाविरुद्धका गतिविधि, आर्थिक वर्षको अन्त्यलगायत कारण बैंकहरूले पनि उत्साहित रूपमा कर्जा प्रवाह गरेका छैनन् । तरलता पर्याप्त हुँदा पनि ब्याजदर अझै महँगो रहेको र लगानीकर्ताको आत्मविश्वासमा कमी आएकाले कर्जाको माग बढ्न नसकेको उनले बताए । अहिलेको अवस्थामा ब्याजदर घटाउन बैंकर्स संघले ब्याजदर निर्धारण गर्ने प्रचलन तोड्नुपर्ने उनको भनाइ छ ।तरलता नभएको अप्ठ्यारो अवस्थामा ब्याजदरमा संघको नियन्त्रण रहेको ठिकै थियो, उनले भने, अहिले पर्याप्त तरलता हुँदा पनि संघले नै ब्याजदर निर्धारण गर्ने परिपाटी ठिक भएन । राष्ट्र बैंकले हस्तक्षेप गरेरै भए पनि ब्याजदर स्वतन्त्र बनाउनुपर्छ । तरलता पर्याप्त हुँदा पनि उचित ब्याजदर नभएकाले बैंकहरूले आइतबार राष्ट्र बैंकले आह्वान गरेकोभन्दा कम मात्र रिभर्स रिपोको माग गरेको उनले बताए । रिभर्स रिपोमा साढे ५ प्रतिशतसम्म मात्र ब्याज पाइन्छ । अमेरिकी डलरलगायत अन्य औजारमा त्योभन्दा धेरै प्रतिफल प्राप्त हुन्छ, उनले थपे, यसरी अन्य औजारबाटै धेरै प्रतिफल आउने भएपछि बैंकहरूले रिभर्स रिपोमा कम आकर्षण देखाएका हुन्, पैसा नभएर होइन ।तरलताको अवस्था सहज रहे पनि प्रभावकारी रूपमा माग नै नआएकाले बैंकहरूले धेरै ऋण प्रवाह गर्न नसकेको नेपाल बैंकर्स संघका अध्यक्ष सुनील केसीले बताए । यस अवधिमा राम्रो सम्भावना भएका ठूला लगानीका लागि कर्जा माग नै आएको छैन, आएमा कर्जाका मागहरूलाई पनि सूक्ष्म रूपमा हेर्नुपर्ने अवस्था छ, उनले भने, अर्थतन्त्र नै मन्दीमा रहेकाले लगानीकर्ताले थप लगानी विस्तार गर्न सक्ने अवस्था नभएकाले कर्जाको माग कम भएको हो ।केही महिनायता ब्याजदर घट्दो क्रममा रहेको, नयाँ आर्थिक वर्ष सुरु हुन लागेको, अर्थतन्त्रको बाह्य क्षेत्रमा सुधार आएकोलगायत कारण आउँदा दिनमा कर्जा विस्तार हुने उनको दाबी छ । असार मसान्तसम्म बैंकहरूले कर्जा निक्षेपबीचको ब्याजअन्तर (स्प्रेड) ४ प्रतिशतमा कायम गर्नुपर्ने, आधार दर घटिरहेको, निक्षेप बढिरहेकोलगायत कारण ब्याजदर निरन्तर घट्दो छ, उनले भने, अब अर्थतन्त्रको अवस्थामा पनि सुधार भए कर्जाको माग बढ्नेछ । पछिल्ला दिनमा अन्तरबैंक र ट्रेजरी बिलको दर धेरै घट्नु आउँदा दिनमा ब्याजदर धेरैले घट्ने संकेत भएको उनले बताए ।बैंक तथा वित्तीय संस्थामा पैसा धेरै भएको भन्दै गत शुक्रबार राष्ट्र बैंकले १० अर्ब रुपैयाँ बजारबाट झिक्यो । करिब ६ महिनापछि पहिलो पटक राष्ट्र बैंकले रिभर्स रिपो जारी गरेको थियो । यसअघि गत माघमा रिभर्स रिपोमार्फत ५ अर्ब रुपैयाँ बजारबाट झिकेको थियो । रिभर्स रिपो धेरै पैसा भएको अवस्थामा बजारमा पैसा कम गराउन (झिक्न) प्रयोग गरिने मौद्रिक औजार हो । राष्ट्र बैंकले १० अर्ब रुपैयाँ उठाउन रिभर्स रिपो जारी गरेकामा बैंक तथा वित्तीय संस्थाले २२ अर्ब ३३ करोड रुपैयाँ बराबरको माग गरे । शुक्रबार धेरै माग आएपछि राष्ट्र बैंकले गत आइतबार फेरि रिभर्स रिपोमार्फत २० अर्ब रुपैयाँ उठाउने योजना बनायो । तर त्यसमा बैंकहरूले १४ अर्ब ७० करोड रुपैयाँ बराबरको मात्र माग गरे । त्यसमध्ये पनि राष्ट्र बैंकले १३ अर्ब २० करोड रुपैयाँको मात्र रिभर्स रिपो जारी गर्यो । माग परेकामध्ये करिब १ अर्ब ५० करोड रुपैयाँमा साढे ५ प्रतिशतभन्दा बढी ब्याजदर माग गरिएकाले रिभर्स रिपो बिक्री नगरिएको राष्ट्र बैंकले जनाएको छ । गत शुक्रबार रिभर्स रिपोको ब्याजदर ३ प्रतिशत रहेकामा आइतबार बढेर ३९१ प्रतिशत पुगेको थियो । यद्यपि पछिल्ला दिनमा अन्तरबैंक ब्याजदर बढ्दो क्रममा छ । सोमबार अन्तरबैंक ब्याजदर बढेर ५११ प्रतिशत पुगेको राष्ट्र बैंकको तथ्यांक छ । अहिलेको तरल अवस्था सहज भए पनि अधिक भई नसकेको राष्ट्र बैंक अनुसन्धान विभागका कार्यकारी निर्देशक प्रकाशकुमार श्रेष्ठको भनाइ छ । तरलता त्यति धेरै पनि होइन, तर बैंकहरू अन्तरबैंक दरमा खेले, अहिले अन्तरबैंक दर ३ प्रतिशतभन्दा तल झर्नुपर्ने अवस्था थिएन, उनले भने, अन्तरबैंक ब्याजदर साढे ५ प्रतिशतभन्दा तल झरेपछि राष्ट्र बैंक रिभर्स रिपो जारी गर्न बाध्य भयो ।ब्याजदरलाई वाञ्छित सीमामा राख्ने राष्ट्र बैंकको नीतिअनुसार अन्तरबैंक ब्याजदर साढे ५ प्रतिशतभन्दा कम भएपछि बजारबाट पैसा झिक्नुपर्छ । र, त्यसभन्दा बढी भयो भने रिपोमार्फत बजारमा पैसा पठाउनुपर्छ । अहिले अन्तरबैंक ब्याजदर एकै पटक ३ प्रतिशतभन्दा तल झरेकाले राष्ट्र बैंकले रिभर्स रिपो जारी गरेको हो । अर्थतन्त्रमा बाह्य क्षेत्रको सुधारसँगै तरलता अवस्था सहज बनेको छ, ब्याजदर घट्दो क्रममा छ । साउनभदौतिर आयात र कर्जाको माग पनि बढाउने भएकाले वित्तीय प्रणाली ठिक्क अवस्थामा (न त धेरै तरलता, न कम) आउला, ब्याजदर घट्दो क्रममा छ भनेर त्यति धेरै कम होला भनेर अपेक्षा गर्न नहुने भन्दै उनले थपे, हामी कोरोनाका बेलामा जस्तो धेरै कम ब्याजदर होला भनेर आशा नगरौं । त्यति तल आउँदा पनि आउँदैन, आउन दिनु पनि हुन्न ।पछिल्ला महिनामा घट्दो आयात र बढ्दो रेमिट्यान्सले अर्थतन्त्रका बाह्य सूचक सकारात्मक छन् । तर आन्तरिक अर्थतन्त्रमा मन्दी छ । सरकारको पुँजीगत खर्च कम भएकाले पनि त्यसको प्रभाव अर्थतन्त्रमा देखिएको छ । उपभोक्ताको क्रय क्षमतामा ठूलो ह्रास आएकाले उद्योग आधाभन्दा कम क्षमतामा सञ्चालन भएका छन् । घरजग्गा र सेयर कारोबार अपेक्षित रूपमा बढ्न सकेको छैन ।"
आर्थिक मन्दीले घटायो उद्योगको क्षमता उपयोग,"(काठमाडौं)आर्थिक गतिविधिमा शिथिलता अनि समग्र मागमा कमीको असर मुलुकको औद्योगिक क्षेत्रमा पनि देखिएको छ । गत आर्थिक वर्षको तुलनामा चालु आर्थिक वर्षको पहिलो ६ महिनामा उद्योगहरूको क्षमता उपयोग घटेकाले यस्तो विश्लेषण गरिएको हो । राष्ट्र बैंकले हालै जारी गरेको चालु आर्थिक वर्षको पहिलो ६ महिनाको आर्थिक गतिविधि अध्ययनले मुलुकभरका उद्योगको क्षमता उपयोग औसत ५२३ प्रतिशत बिन्दुले घटेको देखाएको छ । घरेलु आर्थिक गतिविधिमा सुस्तता आउनु, बजार माग घट्नु, कच्चा पदार्थको मूल्य बढ्दै जानु, प्राविधिकदक्ष जनशक्तिको उपलब्धता र स्थिरता नहुनु, नयाँ प्रविधि भित्र्याउन ठूलो लगानी आवश्यक पर्नु र बैंकको ब्याजदरमा स्थिरता नहुनुलगायत कारण उद्योगको क्षमता उपयोग घटेको बताइएको छ ।अध्ययनअनुसार चालु आर्थिक वर्षको पहिलो ६ महिनामा उद्योगहरूको क्षमता उपयोग औसत ४३०७ प्रतिशत छ । उक्त अवधिमा कर्णालीका उद्योगहरूको क्षमता उपयोग सबैभन्दा बढीे (५१९ प्रतिशत) छ भने मधेशमा सञ्चालित उद्योगहरूको क्षमता उपयोग सबैभन्दा कम (३४१ प्रतिशत) छ । गत वर्षको सोही अवधिमा उद्योगहरूको औसत क्षमता उपयोग ४८३ प्रतिशत थियो । चालु आर्थिक वर्षको पहिलो ६ महिनामा बिजुली उत्पादन गर्ने उद्योगको क्षमता उपयोग ९३१९, चकलेट उद्योगको ८५५९ र प्रशोधित चियाको क्षमता उपयोग ८५३९ प्रतिशत छ ।यस अवधिमा वनस्पति घिउ, तोरीको तेल, भटमासको तेल, चामल, गहुँको पिठो, पशुदाना, बिस्कुट, चाउचाउ, मदिरा, हल्का पेय पदार्थ, सिन्थेटिक कपडा, प्रशोधित छाला, रङ, ट्याब्लेट, क्याप्सुल, ओइन्टमेन्ट, लिक्विड, साबुन, प्लास्टिकका सामान, सिमेन्ट, कंक्रिट, फलामको छड तथा पत्ती, आल्मुनियम उत्पादन, बिजुलीका तार र केबल, टायर तथा ट्युब, छालाका र कपडाको जुत्ताको क्षमता उपयोग बढेको छ । तर प्रशोधित दूध, चिनी, चकलेट, प्रशोधित चिया, बियर, चुरोट, धागो, पस्मिना, गार्मेन्ट, जुटका सामान, कच्चा छाला, चिरेको काठ, कागज, रोजिन, इँटा, स्टिलजन्य उत्पादन, जीआई तार, जीआई पाइप, घरेलु धातुका सामान र चप्पलको क्षमता उपयोग घटेको प्रतिवेदनले देखाएको छ ।गत पुससम्ममा बैंक तथा वित्तीय संस्थाले औद्योगिक क्षेत्रमा कुल १३ खर्ब ४३ अर्ब ३७ करोड रुपैयाँ कर्जा (औद्योगिक कर्जा) प्रवाह गरेका छन् । गत आर्थिक वर्षको पुससम्मको तुलनामा चालु आर्थिक वर्षको सोही अवधिमा औद्योगिक कर्जा ६९ प्रतिशतले घटेको हो । गत वर्षको सोही अवधिमा यस्तो कर्जा १९४ प्रतिशतले बढेको थियो । बैंक तथा वित्तीय संस्थाले प्रवाह गरेको कुल कर्जामध्ये औद्योगिक क्षेत्रमा प्रवाहित कर्जाको अंश २७९ प्रतिशत छ । औद्योगिक कर्जामध्ये खानीसम्बन्धी उद्योगमा १३, कृषि, वन तथा पेय पदार्थसम्बन्धी उद्योगमा २०१, गैरखाद्य वस्तु उत्पादनसम्बन्धी उद्योगमा ३९६, निर्माणसम्बन्धी उद्योगमा १३, विद्युत् ग्यास तथा पानीसम्बन्धी उद्योगमा २० र धातुका उत्पादन, मेसिनरी तथा इलेक्ट्रोनिकसम्बन्धी उद्योगमा ६ प्रतिशत कर्जा प्रवाह भएको प्रतिवेदनमा उल्लेख छ ।लगानीका आधारमा औद्योगिक कर्जामध्ये वाग्मतीमा सबैभन्दा बढी ९ खर्ब २ अर्ब ८८ करोड (६७२१ प्रतिशत) र कर्णाली प्रदेशमा सबैभन्दा कम ५ अर्ब २८ करोड कर्जा (०३९ प्रतिशत) लगानी रहेको देखिन्छ । कुल औद्योगिक कर्जामा कोशीको हिस्सा ९५२, मधेशको ८४९, वाग्मतीको ६७२१, गण्डकीको २९७, लुम्बिनीको ९२५, कर्णालीको ०३९ र सुदूरपश्चिममा प्रवाहित कर्जाको हिस्सा २१७ प्रतिशत छ । देशभर घरेलु, साना, मझौला र ठूला गरी ८ हजार ९ सय ८ उद्योग दर्ता छन् । चालु आर्थिक वर्षको पहिलो ६ महिनामा देशभर साना, मझौला र ठूला गरी थप १ सय ४५ उद्योग उद्योग विभागमा दर्ता भएका छन् । यस अवधिमा वाग्मतीमा सबैभन्दा बढी ५९ वटा उद्योग दर्ता भएका छन् । सुदूरपश्चिममा ४ उद्योग दर्ता भएका छन् । कर्णालीमा भने कुनै पनि उद्योग दर्ता भएका छैनन् । यस अवधिमा दर्ता भएका १ सय ४५ उद्योगले ९ हजार ७ सय १८ जनालाई रोजगारी दिएको बताइएको छ । औद्योगिक पूर्वाधार एवं मानव संसाधनको विकास हुन नसक्नु, स्वदेशी तथा विदेशी पुँजी र प्रविधि आकर्षण नहुनु, घट्दो उत्पादन र उत्पादकत्व, औद्योगिक क्षेत्रलगायत समस्या औद्योगिक क्षेत्रमा रहेको प्रतिवेदनले औंल्याएको छ ।"
एडीबीले स्वीकृत गर्यो ६ अर्ब ५९ करोड ऋण,"काठमाडौं (कास) एसियाली विकास बैंक (एडीबी) ले आन्तरिक र अन्तर्राष्ट्रिय व्यापार सुधारमा नेपालका लागि ५ करोड डलर (६ अर्ब ५९ करोड रुपैयाँ) ऋण स्वीकृत गरेको छ । आन्तरिक तथा अन्तर्राष्ट्रिय व्यापारका नीतिगत समस्या सुधारलाई कार्यान्वयन गर्न एडीबबीले उक्त ऋण स्वीकृत गरेको हो ।आर्थिक वर्ष २०२२ मा नेपालको कुल गार्हस्थ्य उत्पादनमा व्यापार र उद्योगको योगदान १४१ प्रतिशत रहेको एडीबीको तथ्यांक छ । सरकारले व्यापार र निकासी प्रवर्द्धनको वातावरणमा सुधार र प्राथमिक वस्तुको आपूर्तिलाई सुदृढ गरी कुल गार्हस्थ्य उत्पादनमा व्यापारको योगदान बढाउन जोड दिएको र भन्सार प्रणाली, सेवा तथा सीमा प्रक्रियाको सुधार आवश्यक रहेको एडीबीले जनाएको छ ।व्यापार र उद्योग क्षेत्रको विकासले प्रतिस्पर्धात्मकतालाई बढावा दिनेछ । र देशलाई दिगो आर्थिक वृद्धितर्फ डोर्याउन मद्दत गर्नेछ, एडीबी दक्षिण एसिया विभागका क्षेत्रीय सहयोग तथा सञ्चालन समन्वय निर्देशक थियाम हि एनजीले भने, यसबाहेक सुधारिएको व्यापार सहजीकरणले निर्यात बढाउन र नेपालको भुक्तानी सन्तुलनलाई सम्बोधन गर्न मद्दत गर्न सक्छ ।कार्यक्रमले भन्सार महसुल तथा शुल्कको विद्युतीय भुक्तानी गर्न, निर्यात कागजात पनि विद्युतीय रूपमै पेस गर्ने गरी डिजिटल प्रविधिमार्फत भन्सार प्रक्रियामा सुधार र आधुनिकीकरण योजना कार्यान्वयन गर्न मद्दत गर्ने जनाइएको छ । यसले भन्सार क्लियरेन्सलाई सहज बनाउन अनलाइन भन्सार मूल्यांकन डाटाबेस स्थापना हुनेछ र कागजात घटाउनेछ । कार्यक्रमले भारत र बंगलादेशलगायत देशका प्रमुख आर्थिक साझेदारसँग व्यापार सहज बनाउन पूर्वाधार र उपकरणको प्राविधिक मापदण्ड पूरा हुने जनाइएको छ ।"
दुई अर्ब लागतमा प्राइम सेरामिक्स,"काठमाडौं (कास) दुई अर्ब लगानीमा रौतहटमा खुलेको प्राइम सेरामिक्स कम्पनीले उत्पादित टायल नेपाली बजारमा बिक्रीवितरण थालेको छ । रौतहटस्थित वृन्दावन नगरपालिका६ मा १० बिघा क्षेत्रफलमा फैलिएको उद्योगले आफ्नो उत्पादन बिहीबारदेखि बजार पठाउन थालेको हो । प्राइम सेरामिक्सले आयातित टायल घटाउँदै स्वदेशी मागको एक चौथाइ पूरा गर्ने लक्ष्य लिएको जनाएको छ । आयातितभन्दा २० प्रतिशतसम्म सस्तो दरमा स्वदेशी टायल प्रदान गरिने कम्पनीको दाबी छ ।आकर्षक डिजाइनमा टायल उत्पादन गरी आयात प्रतिस्थापन गर्ने, विदेशी मुद्रा बाहिरिनबाट रोक्ने, रोजगारीको सिर्जना गर्ने तथा स्वदेशी माटो र अन्य कच्चा पदार्थको प्रयोग गरी आयातित टायलभन्दा १५२० प्रतिशत सस्तो मूल्यमा उपलब्ध गराइने छ, कम्पनीले जारी गरेको विज्ञप्तिमा भनिएको छ । हाल वार्षिक १५ अर्ब रुपैयाँ बराबरको टायल नेपालमा आयात हुने गरेको र चर्को ढुवानी खर्च, उच्च भन्सार दर र अन्य अतिरिक्त खर्चका कारण नेपालमा अत्यधिक महँगो हुने गरेको कम्पनीले जनाएको छ ।उद्योगमा इटालियन बहुराष्ट्रिय कम्पनी साक्मीको सम्पूर्ण मेसिन प्रयोग भएकाले अन्य अन्तर्राष्ट्रिय ब्रान्डसँग समेत प्रतिस्पर्धा गर्न सक्ने क्षमता रहेको कम्पनीको दाबी छ । स्वदेशमा उत्पादन भएकाले चाहेका बेला ग्राहकले टायलको माग गर्न सक्ने, आर्किटेक्ट तथा डिजाइनरसँगको परामर्शमा चाहनाअनुसारको डिजाइन विकास गर्न सकिनेछ भने मूल्य पनि सस्तो पर्नेछ, कम्पनीले भनेको छ ।"
काठमाडौंमै खुल्यो स्काई वाक,"काठमाडौं (कास) काठमाडौंमै स्काई वाक को मज्जा लिन पाइने भएको छ । यसअघि इलामस्थित कन्याममा मात्रै स्काई वाक सञ्चालनमा थियो । इलाममा स्काई वाक सञ्चालनमा ल्याएको वन्डर्स नेपालले काठमाडौंस्थित कमलादीमा समेत सञ्चालनमा ल्याएको हो । ०७६ मंसिरदेखि नै सुरु भए पनि कोरोनो महामारीलगायत विविध कारणले सञ्चालनमा ढिलाइ भएको कम्पनीका प्रबन्धनिर्देशक सोहन श्रेष्ठले बताए । २२औं तलामा रहेको स्काई वाकको मज्जा लिन सर्वसाधारणले एक हजार रुपैयाँ शुल्क तिर्नुपर्नेछ । ८० वर्षदेखि ३ फिटसम्म उचाइ भएकालाई निःशुल्क र ७० देखि ८० वर्षसम्मलाई ५ सय रुपैयाँमै टिकट उपलब्ध गराइने श्रेष्ठले बताए । स्काई वाकबाट ३६० डिग्रीमा काठमाडौं उपत्यकाको दृश्यावलोकन गर्न पाइने कम्पनीले जनाएको छ ।बिहान ८ देखि बेलुका ८ बजेसम्म स्काई वाक खुल्नेछ । ७८५ मिटर अग्लो टावरमा १८ तलासम्म पुग्न २ वटा लिफ्ट छन् । त्यसपछि बाहिरी दृश्यावलोकन गर्दै २२ औं तल्लासम्म पुग्न सकिने श्रेष्ठले बताए । अग्लो स्थानमा गएर बाहिर दृश्य हेर्ने भ्युटावर मात्र होइन, यो विशुद्ध स्काई वाक हो, जहाँबाट वरिपरिका दृश्यसहित सिसामा हिँड्न पाइन्छ, रोमाञ्जक महसुस हुन्छ, उनले भने, अब स्काई वाकको मज्जा लिनकै लागि विदेश धाउनुपर्ने अवस्था रहेन ।वन्डर्सले १३ रोपनी ४ आनामा फैलिएको जग्गामा बन्जी जम्पसमेत विस्तार गर्ने योजना रहेको जनाएको छ । त्यसका लागि अनुमति लिने काम भइरहेको उनको भनाइ छ । पर्यटकलाई आकर्षक एम्पिथिएटरको पनि व्यवस्था छ, जहाँ टिकट काट्नु पर्दैन, उनले भने, स्काई वाकको मात्रै पैसा तिर्नुपर्नेछ ।स्काई वाकमा एक पटकमा ५ सयसम्म अटाइन्छ । तर पहिलो चरणमा अहिले २ सय ५० देखि ३ सय जनालाई मात्र एक पटकमा जान दिइनेछ । स्काई वाक गर्न सबै गरी ३३ एमएम मोटाइको सिसा प्रयोग गरिएको छ, ब्रिटिस स्ट्यान्डर्डको सिसा हो, उनले भने, सुरक्षामा कुनै द्विविधा छैन, काठमाडौं महानगर र पर्यटन विभागले समेत पटक पकट परीक्षण गरेर मात्रै अनुमति दिएका हुन् । करिब २ अर्ब लगानीमा पहिलो चरणको प्रोजेक्ट सम्पन्न भएको श्रेष्ठले जनाए ।"
साउन १ पछि लेबल नभएका सामान जफत,"(झापा)पैठारी हुने तयारी मालवस्तु बजारमा बिक्रीवितरणका लागि पठाउँदा त्यसको प्याकिङमा आयातकर्तार् र बजार वितरकको पूरा विवरण खुलाउनुपर्ने भएको छ । विवरण नखुलाएका सामान साउन १ पछि जफत गरिनेछ । आर्थिक विधेयक०८० को भन्सारसम्बन्धी अनुसूची १ को दफा १८ को उपदफा (४) ले यस्तो व्यवस्था गरेको हो । साउन १ पछि लेबल नलगाई बेच्न राखिएका सामान जफत हुने मेची भन्सार कार्यालयका प्रमुख रामप्रसाद रेग्मीले प्रस्ट्याए । अनुगमन गर्ने अधिकारीले लेबल नरहेका त्यस्ता सामान जफत गर्न सक्ने व्यवस्था विधेयकमा उल्लेख छ, उनले भने । सीमावर्ती क्षेत्रमा भारतबाट अवैध रूपमा सामान ल्याएर बिक्रीवितरण गर्ने गरिएको उनको भनाइ छ । उक्त गैरकानुनी कार्यलाई निरुत्साहित गर्न सरकारले आर्थिक विधेयकमार्फत नयाँ व्यवस्था गरेको हो । पेय पदार्थदेखि कुरकरे, चिजबल्स, बेकरीका सामान, चकलेटलगायत भारतीय बजारबाट अवैध रूपमा ल्याइने र नेपाली बजारमा बिक्रीवितरण हुँदै आएको छ । साउन १ पछि भारतबाट ल्याएर सामान बिक्री गरेको पाइएमा जफत हुनेछ, रेग्मीले भने, अब उपभोक्ता र व्यवसायी सचेत हुनुपर्यो । सरकारले सीमावर्ती सहरमा हुने चोरी पैठारीजन्य गतिविधि न्यूनीकरण गर्न कडाइ गरेको हो । भारतमा पाइने सस्तो र गुणस्तरहीन सामानले नेपाली उपभोक्ताको स्वास्थ्यमा समेत प्रतिकूल असर पारिरहेको छ ।"
छ्यापछ्याप्ती भारतीय पेय,"झापाका सीमावर्ती बजारमा अवैध रूपमा पैठारी गरी ल्याइएका भारतमा उत्पादित पेय पदार्थ निर्बाध बिक्रीवितरण भइरहेको छ । वारिभन्दा सस्तो मूल्यमा पाइने कारणले पनि भारतमा उत्पादित त्यस्ता सामान खरिद गरी ल्याउन नेपाली व्यवसायी र उपभोक्ता बढी उत्साहित बन्ने गरेका छन् । पान पसलदेखि ठूला होटलसम्ममा भारतीय पेय पदार्थ भेट्न सकिन्छ । कोकोकोला, फेन्टा, स्प्राइट, ड्यु, माजा, पेप्सीलगायत ब्रान्डका पेय पदार्थ भारतबाट अवैध पैठारी गरिन्छ । काँकडभिट्टा नाकाबाट अवैध रूपमा भित्रिने भारतीय पेय झापाका काँकडभिट्टासहित धुलाबारी, चन्द्रगढी, भद्रपुर, बिर्तामोड, सुरुङ्गा, बुधबारे, झिलझिले, दमकलगायत प्रमुख सहरमा जताततै भेट्न सकिन्छ । खासगरी ग्रामीण उपभोक्तालाई लक्ष्य गरी व्यवसायीहरूले त्यस्ता सामान इलाम, पाँचथर र ताप्लेजुङलगायत पहाडी जिल्लामा समेत पुर्याउँछन् ।मेची भन्सार कार्यालयले भने भारतबाट हालसम्म कुनै किसिमको पेय पदार्थ भन्सार गरेर भित्रिएको नदेखिएको जनाएको छ । ठुल्ठूला गाडीबाट आयात नगरिने र सामान्य रिक्सासाइकलमा भित्र्याइने कारणले पेयको भन्सार नभएको हो । तर भन्सार नाकाबाट दैनिक लाखौं मूल्यको पेय भित्रिने गरेको पाइएको छ । त्यस्ता सामानलाई भन्सारको दायरामा ल्याउँदा राजस्व संकलनमा टेवा पुग्ने रेग्मी बताउँछन् । खाद्य ऐन ०२३ अनुसार भारत तथा तेस्रो मुलुकबाट आयात गरिएका खाद्यजन्य वस्तुको अनिवार्य परीक्षण गर्नुपर्छ । तर भारतबाट चोरी पैठारी भएका पेय पदार्थ उपभोक्ताले बिनापरीक्षण प्रयोग गरिरहेका छन् । काँकडभिट्टामा त्यस्ता वस्तुको परीक्षण लागि भनेर खाद्य प्रयोगशालाको इकाई कार्यालय स्थापना गरिए पनि उक्त प्रयोगशालाले भारतीय पेयको परीक्षण गर्न नपाएको एक कर्मचारीले जानकारी दिए ।"
फोन पेको नेटवर्कमा नमस्ते पे आबद्ध,"काठमाडौं (कास) भुक्तानी नेटवर्क फोन पे र सरकारी स्वामित्वको डिजिटल पेमेन्ट वालेट नमस्ते पे बीच फोनपे क्यूआर भुक्तानी नेटवर्कमा आबद्ध हुने सम्झौता भएको छ । फोन पेका प्रमुख कार्यकारी अधिकृत दिवसकुमार सापकोटा र नमस्ते पेका प्रमुख कार्यकारी अधिकृत प्रवीणराज पोखरेलले सम्झौतापत्रमा हस्ताक्षर गरे । यो सम्झौतासँगै सबै नमस्ते पे प्रयोगकर्ताले नेपालभरका १२ लाखभन्दा बढी फोन पे मर्चेन्टहरूमा फोन पे नेटवर्कमार्फत छिटो, सुरक्षित र सजिलो रूपमा क्यूआर भुक्तानी गर्न सक्नेछन् ।"
एसियन पेन्ट्सका लक्की डिलरलाई नेक्सन ईभी,"काठमाडौं (कास) महोत्तरीको गौशालास्थित गुप्ता ट्रेडर्सले टाटा नेक्सन ईभी एक्सजेड गाडी जितेको छ । एसियन पेन्ट्सले दुबईमा आयोजना गरेको आरोहण डिलर सेल्स प्रतियोगितामा ट्रेडर्सलाई विजेता घोषणा गरिएको हो । एसियन पेन्ट्स, नेपालका कन्ट्री डिरेक्टर, श्रीजी गोपालकृष्णनले गौशालास्थित डिलर परिसरमा विजेता ट्रेडर्सलाई नेक्सन ईभी हस्तान्तरण गरे । तीन महिनासम्म चलेको आरोहण डिलर सेल्स प्रतियोगितामा देशभरका एसियन पेन्ट्सका डिलरको सहभागिता थियो ।"
पाँचतारे सिद्धार्थ भिलासा सञ्चालनमा,भैरहवा (कास) कैलालीको टीकारपुरमा २५ वर्षअघि ग्रामीण स्तरको खाजा पसलबाट व्यावसायिक यात्रा आरम्भ गरेको सिद्धार्थ बिजनेस ग्रुपले अहिले भैरहवामा अत्याधुनिक सिद्धार्थ भिलासा पाँचतारे होटल सञ्चालनमा ल्याएको छ । मुलुकका विभिन्न ३२ स्थानमा होटल सञ्जाल विस्तार गरिरहेको सिद्धार्थ बिजनेस ग्रुप अफ हस्पिटालिटी प्रालिले आफ्नो लगानीको पहिलो पाँचतारे होटल भैरहवामा सञ्चालनमा ल्याएको हो । सिद्धार्थ समूहले बिहीबार भिलासामा पत्रकार सम्मेलन गरी पाँचतारे होटल सञ्चालनमा ल्याएको जनाएको छ । करिब साढे २ अर्ब रुपैयाँ लगानीमा होटल सञ्चालनमा आएको हो । सिद्धार्थ बिजनेस ग्रुपको २५ वर्षे व्यावसायिक यात्राका क्रममा मुलुकका विभिन्न स्थानमा ३२ वटा शाखाबाट आतिथ्यता सेवालाई निरन्तरता दिँदै भैरहवामा पाँचतारे होटलसम्म आइपुग्न सफल भएको सिद्धार्थ बिजनेस ग्रुप अफ हस्पिटालिटी प्रालिका अध्यक्ष चिन्तामणि (लक्ष्मण) न्यौपानेले बताए ।
कुवेतमा ईसेवा मनी ट्रान्सफरको रेमिट्यान्स,"काठमाडौं (कास) ईसेवा मनी ट्रान्सफर र कुवेतको अल मुजैनी एक्सचेन्जबीच रेमिट्यान्स भुक्तानी सम्झौता भएको छ । यससँगै कुवेतका नेपालीलाई रेमिट्यान्स पठाउन सहज भएको छ । कुवेतमा बसोबास तथा काम गर्दै आएका नेपालीले महाबुला, फर्वानिया, फहाहिल, साल्मियालगायत सहरका ११८ शाखाबाट ईसेवा मनी ट्रान्सफरको डिजिटल माध्यमबाट नेपालमा आफन्तलाई जुनसुकै बैंक तथा वित्तीय संस्थाको खाता वा ईसेवा वालेटमा पैसा पठाउन सक्नेछन् । पठाएको नगद सोझै ईसेवा वालेटमा प्राप्त गरी अतिरिक्त ७७ रुपैयाँ बोनससमेत प्राप्त गर्न सकिनेछ, ईसेवाले जारी गरेको विज्ञप्तिमा भनिएको छ ।"
खट्किएको व्यवस्थापकीय जिम्मेवारी,"(बेंगलुरु)सबैभन्दा पहिले स्विडेनका खेलाडी ज्लाटन इब्राहिमोभिचको आत्मकथाको एउटा अंशबाट प्रसंग सुरु गरौं । सन् २०१६ देखि २०१८ को समय उनले म्यानचेस्टर युनाइटेडका लागि खेले । एकपल्ट इब्राहिमोभिचले कुनै खेलअघि टिम बसेको होटलको बारबाट एउटा फ्रुट जुस निकालेर खाए । पछि क्लबले तलब दिादा उनको खाताबाट एक पाउन्ड रकम काटिएको रहेछ । त्यो एक पाउन्ड त्यही फ्रुट जुसको थियो । युनाइटेडजत्तिको क्लबले त्यो एक पाउन्ड काटेकामा उनलाई ठूलो आश्चर्य लाग्यो । उनलाई रिस पनि उठ्यो । इब्राहिमोभिचले आत्मकथामा लेखेका छन्, त्यो एक पाउन्ड मेरा लागि कुनै ठूलो थिएन । तर यस्तै ससाना कुराले खेलाडीको प्रदर्शन, क्लबप्रतिको समर्पण धेरैथोकमा फरक पार्छ । उनले यतिसम्म भनेका छन् कि युनाइटेड बाहिरबाट हेर्दासुन्दा जति ठूलो क्लब रहेको छ, भित्र पुगेर अनुभव गर्दा त्यस्तो पाइँदैन । यो त सानो मानसिकताको क्लब जस्तो लाग्छ ।वास्तवमै फुटबलमा ससाना कुराले धेरै फरक पार्छ । साफ च्याम्पियनसिप २०२३ का लागि भनेर अखिल नेपाल फुटबल संघ (एन्फा) का अध्यक्ष पंकज नेम्वाङ भारतको बेंग्लोर आइपुगेका थिए । यही क्रममा बेंग्लोर आइपुगेका नेपाली पत्रकारसँग उनको भेटघाटको अवसर जुर्यो । ठीक त्यही बेला नेपाली फुटबल टिम अभ्यासपछि होटल आइपुग्यो । खेलाडी थकित थिए । भोकाएका थिए । लञ्च सुरु भयो । ठीक त्यही बेला टिम व्यवस्थापक अनिल श्रेष्ठ एक्लै पौडीमा मस्त रमाइरहेका थिए । त्यो दृश्य अध्यक्ष नेम्वाङले पनि देखे । त्यसो त प्रायः उनी आफ्नो भावना अनुहारमा देखाउने गर्दैनन् । तर, त्यस दिन उनी अनुहार बिगार्न बाध्य रहे । नेपालले प्रतियोगितामा तीन खेल खेलेको थियो, त्यसमध्ये एक खेलमा राष्ट्रिय गीत बज्दा व्यवस्थापक श्रेष्ठ टिमसँग थिएनन् । प्रश्न हुन सक्छ, के व्यवस्थापकले पौडी पनि खेल्न नपाउने ? राष्ट्रिय गीत बज्दा के टिमसँगै हुनुपर्छ भन्ने छ र ? यसको उत्तर व्यक्तिपिच्छे फरक हुन सक्छ । तर। यी यस्तै ससाना घटना हुन्, जसले को कति फुटबलप्रति गम्भीर छ भनेर देखाउँछ । बेंग्लोरको जुन होटलमा नेपाली टिम बसेको थियो, त्यहाँबाट विभिन्न खाले घटना विवरण आइरहे । त्यसमध्ये एक थियो, टिमका केही सिनियर खेलाडीले व्यवस्थापनले भनेजस्तो गर्नै चाहेनन् । यो आफैंमा बेठीक थियो होला । तर, जब व्यवस्थापक स्वयं चाहिएका बेला खेलाडीसँग हुँदैनन्, तिनै खेलाडीले ती व्यवस्थापकले भनेजस्तै किन गर्नुपर्यो र ? यस्तोमा कसैले भन्न सक्छ, सायद श्रेष्ठभन्दा अगाडिका मधुसुदन उपाध्याय नै व्यवस्थापकमा बढी ठीक पो हुन् कि ? वा धेरै अगाडिका दिवंगत ललितकृष्ण श्रेष्ठ नै ठीक थिए कि ? व्यवस्थापकको भूमिका त धेरै पो हुन्छ । व्यवस्थापकले राम्रो गरेको भए अहिले पनि नेपाली टिमले आउँदाजाँदा धेरै कष्ट बेहोर्नुपर्ने थिएन । धेरै होइन, केही वर्षअघिसम्म पनि नेपाली टिम विदेश जाँदा त्यससँगै पदाधिकारीको एक हुल पनि उतै लाग्थ्यो । त्यतिबेलाका ती पदाधिकारीले लाजै लाग्ने गरेर काम गर्ने गरेको पनि सुनिन्थ्यो । अहिले त केही कम भएको छ । राम्रो भएको छ । अहिलेको टिममा स्टाफका रूपमा एक पदाधिकारीको नाम उल्लेख छ । उनी हुन्, विवेक राई । बेन्चमा रहेका खेलाडीले पोस्ट पछाडि वार्मअप गर्दा प्रायः उनी देखिए । प्रश्न उब्जिन्छ, के खेलाडीलाई मैदानमा प्रवेश गर्नुअगाडि तिनलाई मानसिक र शारीरिक रूपमा तयार पार्ने प्राविधिक ज्ञान र सीप उनमा थियो कि थिएन ? पछि सुन्नमा के आयो भने तिनले अन्य प्रसंगमा सहयोग गर्न नचाहेपछि मात्रै हो, किट म्यानेजरका रूपमा विकास गुरुङ बेंग्लोर पुगेको । नत्र उनी फिलिपिन्स जाने टिममा थिएनन् । यो सबैको अर्थ यो होइन कि व्यवस्थापक श्रेष्ठ र टिम स्टाफ रहेका राईको नेपाली फुटबलमा कुनै योगदान नै छैन । पर्याप्त छ । विशेषतः श्रेष्ठको । मछिन्द्र क्लबलाई दुईपल्ट लिग च्याम्पियन बनाउन उनको सबैभन्दा ठूलो योगदान रह्यो । नेपाली फुटबलबाटै अलग हुने निर्णयसम्ममा पुगेको मछिन्द्रलाई यही क्षेत्रमा राख्ने जिद्दी पनि उनकै हो । तर, त्यसको अर्थ त्यो होइन कि उनी राष्ट्रिय टिमको व्यवस्थापकीय जिम्मेवारीका लागि सर्वथा ठीक छन् । व्यवस्थापकले सही ढंगले काम गर्न नसक्दा नै एक खेलमा नेपालले आफ्नो पहिलो रोजाइको रातो जर्सी लगाउन पाएनन् । अब त व्यवस्थापक स्वयं पनि खेलाडीजस्तै व्यावसायिक हुन आवश्यक भइसकेको छ । अनि मात्र व्यवस्थापकले धेरैथोक काम राम्रोसँग गर्न सक्छ । फेरि क्लब र जिल्लाका पदाधिकारीले राष्ट्रिय टिम बाहिर जाँदा विदेश जान पाउने भनेको पनि छैन । बेंग्लोरमै पनि कोही न कोही आएको भए हुन्थ्यो । तर, आएनन् । सिक्ने सिकाउने अवसर पो गुम्यो । विदेश जाने त्यस्तो स्थितिमा फरक भूमिकामा आएका पदाधिकारी टिमसँग नबसेकै राम्रो हुन्छ । टिममा खेलाडीबाहेक दक्ष प्राविधिकमात्र बस्ने चलन त सुरु भइसकेको छ । यसपल्टको नेपाली टिममा खेलाडीबाहेक आठ पदाधिकारी रहे, टोली नेता मनीष श्रेष्ठलाई छाडेर । त्यसमा मुख्य प्रशिक्षक भिन्सेन्जो अल्बर्टो एनिस, सहायक प्रशिक्षकमा प्रवेश कटुवाल, टिम व्यवस्थापकमा श्रेष्ठ, सहायक व्यवस्थापकमा शिरीष श्रेष्ठ, गोलरक्षक प्रशिक्षक विनोद महर्जन, किट म्यानेजर गुरुङ, फिजियोथेरापिस्ट आविष्कार पुडासैनी र टिम स्टाफ राई थिए । प्रतियोगितामा सहभागी अन्य सात टिमको तुलनामा नेपालको यो प्राविधिक समूह अलि फरक छ । अन्य टिममा खासखास भूमिकाका प्राविधिक व्यक्ति रहे । यसपल्टको टिमलाई लिएर सबैभन्दा ठूलो प्रश्न त के रह्यो भने यसमा कोही चिकित्सक किन रहेनन् ? अचेल त फुटबलमा चिकित्सक अनिवार्यजस्तै छ । पछिल्लो समय अन्तर्राष्ट्रिय फुटबलमा मैदानमै खेलाडी हृदयघातले ढल्नेक्रम बढेपछि चिकित्सकको उपस्थिति अझ अनिवार्य भएको छ । अहिले फुटबल जुन गति र आक्रामक भएर खेलिन्छ, खेलाडी सधैं जोखिममा हुने गर्छन् । त्यस अर्थमा चिकित्सक टिमसँगै नलगेर एन्फाले त नेपाली खेलाडीप्रति अन्याय नै गरेको हो । चिकित्सकको अभावमा फिजियो पुडासैनी खुबै व्यस्त देखिए । उनी अन्य भूमिकामा पनि अलमल हुन बाध्य रहे । आफ्नो जिम्मेवारीको काममा उनी अब्बल छन् । त्यसमा कुनै शंका छैन । तर, टिममा उनीजस्तै अन्य प्राविधिक पनि आवश्यक हुने गर्छ । नेपाल छाडेर अन्य टिममा तीन चार विशेषज्ञ थिए । जस्तो फिटनेस प्रशिक्षक, फिजिकल ट्रेनर, मसाज थेरापिस्ट, टिम मेडिकल नामले एक विशेषज्ञ चिकित्सक त चाहिने नै भयो । यिनैमध्ये कसैले बेन्चमा रहेका खेलाडीलाई त तयार पार्ने हो । कोही टिम स्टाफले त होइन । अब त टिममा यतिमात्र भएर मात्र पुग्दैन । कम्तीमा नेपाली राष्ट्रिय टिमलाई त भिडियो एनालिस्ट, डेटा एनालिस्टदेखि मनोविज्ञ, पोषणविज्ञ पनि चाहिएको हुन्छ । अझ अरू थप पनि आवश्यक होलान् । के एन्फा र यसको नेतृत्वमा रहेकाले यति गर्न सक्छ त ? सक्नैपर्छ । फुटबलमा सफलता चुम्ने एउटै अचुक सूत्र हुन्छ त ? हुन्न । तर टिमलाई सफल बनाउने खासखास बाटो भने हुने गर्छ । त्यसमध्ये एक हो, त्यस्तो राष्ट्रिय टिम बनाउने, जसलाई सघाउनेहरू जति आफ्नो पेसा र दक्षतामा निपुण होस् । यसले टिमको प्रदर्शनमा खास प्रतिशतले वृद्धि गर्न सकिन्छ नै । यस साफ च्याम्पियनसिपले दिएको एउटा शिक्षा यही हो, जतिबेला नेपाली टिमको बक्समा रहेकासँग अन्य टिमको बक्स तुलना गर्दा । फेरि इब्राहिमोभिचकै भनाइमा फर्कने हो भने ससाना कुराले पनि धेरै अर्थ राख्छ फुटबलमा । त्यसैले फुटबलका लागि धेरै गाह्रो रकेट साइन्स बनाइरहनुपर्दैन ।"
नेपाल समूह विजेता बन्न आतुर,काठमाडौं (कास) नेपालले एसीसी यू१६ इस्ट जोन क्रिकेटमा शुक्रबार घरेलु टोली मलेसियाको सामना गर्नेछ । मलेसियामा भइरहेको प्रतियोगिताको समूह ए बाट यसअघि नै नेपाल र मलेसिया सेमिफाइनलमा पुगिसकेकाले दुवै टोलीका लागि समूह विजेता बन्न यो खेल महत्त्वपूर्ण छ ।दुवै टोलीले ११ खेलबाटै सेमिफाइनलमा स्थान सुरक्षित गरेका थिए । मलेसियाले पहिलो खेलमा थाइल्यान्डलाई १ सय १३ रनले हराएको थियो । निर्धारित ३५ ओभरमा पहिला ब्याटिङ गरेको मलेसिया ३४४ ओभरमा २ सय ८ रनमा अलआउट भएको थियो भने जवाफमा आएको थाइल्यान्डलाई २७५ ओभरमा ९० रनमा अलआउट गरेको थियो । ओपनिङ जोडी नीरज यादव र सूर्यांशु कोइरालाले पहिलो विकेटमा १३ ओभरमा १ सय २६ रन जोडेपछि नेपालले थाइल्यान्डविरुद्ध ८ विकेट गुमाई २ सय ६९ रन बनाएको थियो । जवाफमा आएको थाइल्यान्ड १३२ ओभरमा ४४ रनमै अलआउट भयो । सन्तोष यादवले ह्याट्रिक गर्नुका साथै ५ विकेट लिएर नेपाललाई एकतर्फी खेलमा २ सय २५ रनको विजय दिलाएका थिए ।नेपालले थाइल्यान्डसँग बांगीस्थित वाईएसडी यूकेएम ओभल मैदानमा खेलेको थियो । मलेसियाविरुद्ध वायुमास ओभल मैदानमा खेल्नेछ । नेपाल र मलेसियाबीचको खेलमा विजयी हुने टोली समूह विजेता भएर सेमिफाइनल खेल्ने छ । समूह बी मा हङकङ र सिंगापुर पहिलो दुई खेलमा माल्दिभ्स र इन्डोनेसियामाथि विजय हात पारेर सेमिफाइनल पुगिसकेका छन् । हङकङ र सिंगापुरबीच शुक्रबार हुने खेलबाट समूह बी को विजेता तय हुनेछ ।
ऋषिका र जर्चिया फाइनलमा,विराटनगर (कास) लुम्बिनीकी ऋषिका चौधरी र वाग्मतीकी जर्चिया चौधरी यहाँ भइरहेको राष्ट्रिय सफ्ट टेनिस प्रतियोगिताको फाइनलमा पुगेका छन् । ऋषिकाले बिहीबार लुम्बिनीकै रोशिका पोखरेललाई ४१ ले र जर्चियाले एपीएफकी भगवती चौधरीलाई ४२ ले हराए । पुरुष एकलतर्फ कोशीका युकेश योन्जनले लुम्बिनीका रोशन केसीलाई ४० र एपीएफका कमल भण्डारीले लुम्बिनीका सुरज चौधरीलाई ४१ ले पराजित गरी सेमिफाइनल तय गरेका छन् ।
दोस्रो खुला ब्याडमिन्टन सुरु,नुवाकोट (कास) दोस्रो जिल्ला समन्वय खुला ब्याडमिन्टन प्रतियोगिता सुरु भएको छ । तीन दिन चल्ने प्रतियोगितामा विदुर नगरपालिका२ को नुवाकोट तेक्वान्दो संघको कभर्डहलमा भइरहेको छ । नुवाकोट जिल्ला समन्वय समिति प्रमुख रजिन्द्रविक्रम सिंह ठकुरीले उद्घाटन गरे प्रतियोगितामा बिहीबार ए र बी टिमका २९ खेल भइसकेका छन् ।
