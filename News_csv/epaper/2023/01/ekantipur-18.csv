शीर्षक,विवरण
"१ अर्ब १५ करोडका उपकरण, एउटै ल्यापटपको ६५ लाख","यसमा सबैजसो बजेट उपकरण आयातमा खर्च हुने भनिएको छ । उपकरण खरिद सम्झौता भेनराइज सोलुसन्ससँग भएको थियो । भन्सारमा रोकिएका सामान गुपचुप पेस गरेर थप सामान ल्याउने तयारीमा बिचौलिया र स्वार्थ समूह तथा प्राधिकरणकै अधिकारी लागिपरेका थिए । तर भन्सारले सुरुकै लटका सामान नियन्त्रणमा लिएपछि दोस्रो लटका कति सामान कति मूल्यमा ल्याउने तयारी छ भन्ने खुलेको छैन, यसबारे अनुसन्धान गरिरहेका एक अधिकारीले भने । कर छलीका लागि सुरक्षित मानिएका ट्याक्स हेभन मुलुकबाट शंकास्पद कम्पनीले काम गरिरहेको तथा सामानको मूल्य पनि ठेकेदार कम्पनी र प्राधिकरणले पुष्टि गर्न नसकेकाले दुई दृष्टिकोणले तत्कालै छानबिन टुंग्याउनुपर्ने ती अधिकारीले बताए । पहिलो त, विदेशी विनिमय सञ्चिति कम भएर आयातित सामग्रीमा सरकारले कडाइ गरिरहेको छ । अर्कातर्फ मुलुकभित्र पुँजी अभाव छ । यही बेला पुँजी पलायन भएको हो कि भनेर स्पष्ट हुन आवश्यक छ, उनले भने, दोस्रो, दूरसञ्चार प्राधिकरणको बजेटबाट खर्च हुने यो ठेक्कामा दुरुपयोग भएको छ कि भनेर हेर्नुपर्ने हुन्छ । स्रोतका अनुसार यसअघि विमानस्थलमा रहेका भन्सार प्रमुख महेश भट्टराईकै पालामा चाँडो सामान जाँचपास गराउने तयारी थियो । तर सामान नआइपुग्दै उनको सरुवा भयो । त्यसपछि आएका पोखरेललाई पनि उपकरण छुटाउन दबाब दिइएको थियो । तर उनले अर्थ मन्त्रालयमा सामानको गुणस्तर र खरिदको शंकास्पद गतिविधिबारे रिपोर्टिङ गरे, स्रोतले भन्यो, त्यसबीच पनि मन्त्रालयका अधिकारी र तत्कालीन अर्थमन्त्री जनार्दन शर्माले जाँचपास छिटो गराउन दबाब दिएका थिए । तर अख्तियार लाग्ने डरले भन्सारका अधिकारी छुटाउन तयार भएनन् । त्यहीबीचमा खरिदका सबै कागजात मन्त्रालय र प्राधिकरणबाट अख्तियारले लगेको स्रोतको भनाइ छ । त्यसपछि भने बिचौलिया हच्किए । अर्थ मन्त्रालयका एक अधिकारीले यो ठेक्का प्रक्रियामा धेरैवटा विवादास्पद प्रश्न रहेको बताए । धेरै ठाउँमा प्रश्नहरू उठिसकेका छन् । त्यसमाथि सामानको खरिद प्रक्रिया नै अनियमितता र अपारदर्शितासँग जोडिएको छ, उनले भने । प्राधिकरणले २०७४ असोज २० मा उपकरण खरिदसम्बन्धी आशयपत्र मागेपछि विदेशी कम्पनीका तर्फबाट स्थानीय एजेन्टहरू प्रतिस्पर्धामा सहभागी भएका थिए । त्यसमध्ये भेनराइज सोलुसन्स २०७५ पुस ३ मा छनोट भएको थियो । तर त्यति बेला उपकरण खरिदको ठेक्का लगाउने बेला कम्पनी विशेषका लागि मापदण्ड परिवर्तन गरिदिएको आरोप पनि लागेको थियो । टेन्डरको कागजातमा प्राधिकरण र बिचौलियाबीच मिलेमतो देखिएको भन्दै अख्तियारले २०७५ पुस ३, चैत १२ र २०७६ वैशाख १७ मा प्राधिकरणलाई पत्र पठायो । तारन्तारको पत्रपछि प्रक्रिया रद्द भयो । त्यसपछि मुद्दा सर्वोच्च अदालत पुग्यो । खरिद प्रक्रियामा सामेल प्राधिकरणका अधिकारी जसरी पनि ठेक्का अघि बढाउने पक्षमा थिए तरअख्तियारको अनुसन्धानपछि अघि बढ्ने अवस्था थिएन । त्यही क्रममा प्राधिकरणकै कर्मचारीको मिलेमतोमा ठेकेदारका स्थानीय एजेन्टलाई प्रक्रियामा चित्त नबुझे कार्यालय प्रमुखसमक्ष पुनरावलोकनका लागि निवेदन दिन पाइनेमा अदालत जान गुपचुप सुझाइयो, सरकारका एक अधिकारीले भने । अदालत गएपछि ठेकेदार कम्पनीले दाबी गरेअनुसार तत्कालीन प्रधानन्यायाधीश चोलेन्द्रशमशेर जबरा र न्यायाधीश कुमार चुँडालको इजलासले २०७८ वैशाख १४ मा ठेक्का अघि बढाउन निर्देशन दियो । आदेशका विषयमा सार्वजनिक सञ्चारमाध्यम र कानुन व्यवसायीले प्रश्न उठाएका थिए । खरिद प्रक्रिया आफू अनुकूल बनाउन खरिदका प्रक्रिया पूरा नगरी सिधै अदालतको शरणमा पुग्नु, सम्पत्ति शुद्धीकरणका लागि स्वर्ग मानिने देशबाट सामान आउनु र वास्तविक मूल्यभन्दा उच्च लागत देखाइनुलाई आधार मानेर अनुसन्धान गरिरहेका छौं, अख्तियार स्रोतले भन्यो ।चीनमा बनेका उपकरण साइप्रसका एजेन्टमार्फत लेबनान हुँदै भित्र्याइएका हुन् । खरिद प्रक्रियाकै क्रममा प्राधिकरण र सञ्चार मन्त्रालयका अधिकारीको नाम उल्लेख गरेर अनियमितता भएको भन्दै अख्तियारमा उजुरी परेको थियो । उपकरण खरिदको स्पेसिफिकेसन बनाउँदैबाट प्राधिकरणका अध्यक्ष पुरुषोत्तम खनाल र सञ्चार मन्त्रालयका अधिकारीहरूको भूमिका शंकास्पद देखिएको स्रोतको भनाइ छ । त्यसकारण उहाँहरू पनि अनुसन्धानको दायरामा हुनुहुन्छ, स्रोतले भन्यो । प्राधिकरणका अध्यक्ष खनालले त्रिभुवन अन्तर्राष्ट्रिय विमानस्थल भन्सार कार्यालयले ती सामग्री पहिचान गर्न नसकेका कारण छुटाउन नपाइएको बताए । ल्यापटपलाई नै हेरौं न, भन्सारले साधारण ल्यापटप ठान्यो तर त्यो हाइटेक सफ्टवेयर हो । यो बजारमा पाइँदैन, बनाउन अर्डर नै दिनुपर्छ । त्यसमा मोबाइल राखेपछि मात्रै मनिटरिङको काम गर्छ, उनले भने । बढी मूल्यका सामान ल्याइयो भन्नु पनि गलत रहेको खनालले बताए । अन्तर्राष्ट्रिय ठेक्का प्रक्रियाबाट कम मूल्य बोलकबोल गर्ने कम्पनीसँग ठेक्का सम्झौता गरिएको पनि उनको भनाइ छ । आफैं स्पष्ट हुन नसकेपछि भन्सारले १५ प्रतिशत डिपोजिट राखेर सामान लैजान भनेको छ । सप्लायर्सले डिपोजिट राख्ने र सामान छुटाउने तयारी गरिरहेको छ, खनालले भने । ट्राफिक मनिटरिङ एन्ड फ्रड कन्ट्रोल सिस्टमले विदेशबाट आउने फोनलाई नियमन, निगरानी र अनुगमन गर्ने प्राधिकरणले जनाएको छ । यसबाट खासगरी भीओआईपी जस्ता कलमार्फत हुने आपराधिक गतिविधि न्यूनीकरण हुने प्राधिकरणको दाबी छ । इन्टरनेटको माध्यमबाट हुने कतिपय भ्वाइस कलको समेत अनुगमन हुने दाबी गरिएको छ । यसबाट राजस्व छलीसमेत नियन्त्रणमा आउने प्राधिकरणको भनाइ छ ।"
डा रुइतलाई १३ करोडको पुरस्कार,"उनले इन्ट्राअकुलर लेन्स विकास गरी सुलभ दरमा उपलब्ध गराएका थिए । त्यसबाट नेपाललगायत विकासोन्मुख देशका अन्धोपन भएका लाखौं व्यक्तिले नेत्रज्योति प्राप्त गरेका छन् । डा रुइतले पहल नगरेको भए ती मानिसले सम्भवतः संसार देख्न पाउने थिएनन् ।इसा अवार्ड पाउने डा रुइत पाँचौं हुन् । यसअघि मलेसियाकी चिकित्सक जमिला महमुद (सन् २०१३), भारतका समाजसेवी तथा शिक्षाविद् अच्युत सामन्त (सन् २०१५), इजिप्टको बालबालिका क्यान्सर अस्पताल (सन् २०१७) र पाकिस्तानको इदी फाउन्डेसन (सन् २०१९) लाई यो अवार्ड प्रदान गरिएको थियो । कोभिडका कारण सन् २०२१ मा इसा अवार्ड घोषणा गरिएको थिएन । यो अवार्डअन्तर्गत डा रुइतलाई आगामी फेब्रुअरीमा १० लाख डलर (झन्डै १३ करोड ८ लाख नेपाली रुपैयाँ), स्वर्ण पदक र प्रमाणपत्र प्रदान गरिनेछ । यो अहिलेसम्म कुनै पनि नेपालीले प्राप्त गरेको सम्भवतः सबैभन्दा ठूलो अन्तर्राष्ट्रिय सम्मान हो ।यस पटक अवार्डका लागि सुरुमा १ सय ४५ व्यक्ति तथा संस्था मनोनयनमा परेका थिए । उनीहरूमध्ये ६ व्यक्तिसंस्थालाई सर्टलिस्ट गरिएको थियो, जसमा अमेरिकास्थित परोपकारी संस्था मर्सी सिप, बंगलादेशको फ्रेन्ड्ससिप एनजीओ, गरिबको हितमा सक्रिय कोलम्बियाली क्यामिलो जोस हेरेया, वातावरण संरक्षणमा क्रियाशील केन्याकी न्जाम्बी माटी, स्विट्जरल्यान्डको जेनेभास्थित विश्व स्वास्थ्य संगठन फाउन्डेसन र नेपालका रुइत थिए । युनिभर्सिटी अफ मायामीका प्रसिद्ध कानुन प्राध्यापक जान पलसनले नेतृत्व गरेको सात सदस्यीय जुरीले डा रुइतलाई छनोट गरेको हो । सर्टलिस्ट प्रकाशित भएपछि अवार्ड छनोट समिति सदस्य तथा अनुसन्धानकर्ताले उनीहरूको देशमा स्थलगत भ्रमण गरी कामबारे जानकारी लिएका थिए । यो अवार्डका विजेताले मानव कल्याणका लागि व्यक्तिगत तहमा त्याग गरेका छन्, जोखिम उठाएका छन् र त्यो जोखिमसँग जुध्नका लागि लामो समय खर्चिएका छन्, जुरीका प्रमुख पलसनले डा रुइतलाई नै छनोट गर्नुको कारण उल्लेख गरे, रुइत अस्ट्रेलिया पुगेका थिए । उनी उतै बस्न सक्थे । अमेरिका पुगेर निकै सुविधाजनक जीवनयापन गर्न सक्थे । उनले आँखाका बिरामीका लागि सुविधाजनक र महँगा उपकरण आविष्कार गर्न सक्थे । उनले त्यसो गरेनन् । बरु उपचारमा सबैको पहँॅच पुर्याउने लेन्स आविष्कार गरे । त्यसको उपचार नेपालमा मात्र सीमित नराखेर संसारभर पुर्याए । उनको त्यो मानव कल्याणको काममा टेवा पुर्याउन हामीले उनैलाई छनोट गरेका हौं ।डा रुइतले सन् २००६ मा रोमन म्यागसेसे पुरस्कार पाएका थिए । सन् २०१८ मा भारत सरकारले पद्मश्री सम्मानबाट उनलाई सम्मान गरेको थियो । उनले २०७२ मा भुटानको उच्च सम्मान नेसनल अर्डर अफ मेरिट प्राप्त गरेका थिए । २०७५ सालमा नेपालमा प्रधानमन्त्री राष्ट्रिय प्रतिभा पुरस्कार र २०७७ मा सुप्रसिद्ध प्रबल जनसेवा श्री (प्रथम) पदक पाएका थिए ।डा सन्दुक रुइतले सन् १९८० को दशकमा नेत्र चिकित्सकका रूपमा काम थालेका हुन् । त्यस बेला नेपालजस्ता देशमा मोतियाबिन्दुको शल्यक्रिया परम्परागत विधिबाट गरिन्थ्यो र शल्यक्रियापछि मोटो लेन्स भएको चस्मा दिइन्थ्यो । एक सर्वेक्षणले करिब ६ प्रतिशत अन्धोपन आँखाको मोतियाबिन्दुको शल्यक्रियाबाटै सिर्जित समस्याबाट हुने देखाएको थियो । त्यस्तो अवस्था देखेपछि शल्यक्रियालाई कसरी सरलीकृत गर्न सकिन्छ भनेर डा रुइतले काम सुरु गरेका थिए । त्यसरी थालिएको प्रयास आज नेपालजस्तै विकासोन्मुख देशका अन्धोपन भएका नागरिकका लागि वरदान साबित भएको छ ।डा रुइतको नेतृत्वमा सस्तोमा उत्पादित इन्ट्राअक्युलर लेन्सले मोटो लेन्स भएको पुरानो चस्मालाई विस्थापित गरिसकेको छ ।"
नयाँ मन्त्रीका प्रतिबद्धता स्वास्थ्य बिमादेखि तुइन विस्थापनसम्म,"(काठमाडौं)सरकारका नयाँ मन्त्रीहरूले तुइन विस्थापनदेखि सबै नागरिकको स्वास्थ्य बिमा गर्नेसम्मका योजना अघि सारेका छन् । राष्ट्रपति कार्यालय शीतलनिवासमा शपथ लिएलगत्तै आआफ्नो मन्त्रालयको कार्यभार सम्हाल्दै उनीहरूले नागरिकले भोगिरहेका समस्या समाधान गर्ने लिखित प्रतिबद्धता गरेका हुन् । उपप्रधान तथा ऊर्जा, जलस्रोत तथा सिँचाइमन्त्री राजेन्द्रप्रसाद लिङ्देनले पाँच वर्ष गर्ने कामको योजना बनाउन सहसचिवको नेतृत्वमा तीन सदस्यीय समिति गठन गरेका छन् । पदभार ग्रहण गर्दै उनले पाँचवर्षे कार्ययोजना बनाएर अघि बढ्ने बताए । उनी राष्ट्रिय प्रजातन्त्र पार्टीका अध्यक्ष हुन् । आफूले सकेसम्म गल्ती नगर्ने उनको भनाइ छ । स्वास्थ्य तथा जनसंख्यामन्त्री पदम गिरीले सबै नागरिकको स्वास्थ्य बिमा गरिने पहिलो निर्णय गरेका छन् । बिमामा देखिएको जटिलता हटाइनेछ, एमालेबाट मन्त्री भएका उनले भने, सर्वसाधारणले बिमा गरे पनि नवीकरण नगर्ने समस्या पनि हल हुनेछ । मन्त्री गिरीले पद बहालीलगत्तै कान्ति बाल अस्पतालको निरीक्षण गरेर आईसीयू बेडको संख्या बढाउन निर्देशन दिए । कान्ति बाल अस्पतालमा पछिल्लो समय आईसीयू बेड नपाउने गरेको गुनासो बढेकाले आफूले अनुगमन गरेको उनले जानकारी दिए । बालबालिकाको सुलभ र गुणस्तरीय उपचार नभएर भौंतारिनुपर्ने अवस्था अन्त्य हुनुपर्ने उनको भनाइ छ । सञ्चार तथा सूचना प्रविधिमन्त्री रेखा शर्माले मुलुकभरका टेलिफोनको गुणस्तर सुधारलाई प्राथमिकता दिने प्रतिबद्धता जनाएकी छन् । उनले ल्यान्डलाइन तथा मोबाइल फोनको पहुँच सबै स्थानमा पुर्याउने निर्णयमा हस्ताक्षर गरेकी छन् । माओवादी केन्द्रबाट मन्त्री बनेकी शर्माले कान्तिपुरसँग भनिन्, मेरो पहिलो प्राथमिकता सवै नागरिकले गुणस्तरीय टेलिफोन सेवा उपलब्ध गराउने हुनेछ । सार्वजनिक संस्थानहरूलाई प्रविधिमैत्री बनाउन पनि ध्यान दिने उनको भनाइ छ । राप्रपाका सहरी विकासमन्त्री विक्रम पाण्डेले देशभर तुइन विस्थापित गरेर झोलुंगे पुल बनाउने निर्णय गरेका छन् । खासगरी महाकाली नदीमा तुइनका कारण नेपालीको ज्यान गएकोप्रति ध्यानाकर्षण भएको भन्दै उनले झोलुङे पुल बनाउने निर्णय गरेका हुन् । विकट बस्तीका बासिन्दाले जोखिम मोलेर तुइनबाटै नदी वारपार गर्नुपर्ने बाध्यता रहेकाले सकेसम्म तीन वर्षभित्र आवश्यक सबै स्थानमा पुल बनाउने निर्णय गरिएको सहरी विकासका सचिव सुरेश आचार्यले बताए । एमाले अध्यक्ष केपी शर्मा ओलीले २०७२ असोजमा पहिलो पटक प्रधानमन्त्री भएपछि तुइन विस्थापित गर्ने निर्णय गरेका थिए । तर ७ वर्ष बितिसक्दा पनि तुइन हटिसकेका छैनन् । सहरी विकासमन्त्री पाण्डेले गर्नुपर्ने कामको प्राथमिकता तोकेर अघि बढ्न बताएका छन् । रोकिएका विकास निर्माणका समस्या तत्काल समाधान गर्ने योजना बनाएको छ, उनले भने । पाण्डे निर्माण व्यवसायी पृष्ठभूमिका हुन् ।संघीय मामिला तथा सामान्य प्रशासनमन्त्री अमनलाल मोदीले निजामती कर्मचारी ऐन ल्याउने र सुशासन कायम गर्ने प्रतिबद्धता जनाएका छन् । माओवादी केन्द्रबाट मन्त्री बनेका मोदीले मन्त्रायलमा भने, संघीय निजामती ऐन, प्रभावकारी प्रशासन र सुशासन मेरो प्राथमिकता हुनेछ । संघीय सचिव अर्जुन पोखरेलले निजामती ऐनको अभावमा तीन सरकारबीच समन्वय हुन नसकेको, कर्मचारीको मनोबल गिरेको र स्थानीय तहमा कर्मचारी अभाव रहेको जानकारी मन्त्री मोदीलाई गराएका थिए । श्रम रोजगार तथा सामाजिक सुरक्षामन्त्री डोलप्रसाद अर्यालले राष्ट्रिय रोजगार नीति परिमार्जन गर्ने र रोजगारीका सिलसिलामा विदेशमा रहेका नेपालीलाई अप्ठेरो पर्दा राहत तथा उद्धार सहज एवं प्रभावकारी बनाउने निर्णय गरेका छन् । श्रम सचिव एकनारायण अर्यालका अनुसार रोजगार नीति परिमार्जन गरेर आन्तरिक रूपमा रोजगारी सिर्जना गराउने नीति पनि ल्याउन खोजिएको छ । मन्त्री अर्यालले कल सेन्टरलाई व्यवस्थित गर्ने निर्णयमा पनि हस्ताक्षर गरेका छन् ।शिक्षा, विज्ञान तथा प्रविधिमन्त्री शिशिर खनालले मन्त्रालयले शैक्षिक सुधारको कार्य योजना बनाएर पेस गर्नुपर्ने निर्णय गरेका छन् । प्रधानमन्त्री पुष्पकमल दाहालले प्रस्तुत गरेको सरकारको साझा न्यूनतम कार्यक्रममा उल्लेख भएका शिक्षासम्बन्धी नौवटा बुँदा कार्यान्वयन गर्न कार्ययोजना बनाउने निर्णय गरिएको हो । शिक्षा मन्त्रालयका प्रवक्ता तथा सहसचिव दीपक शर्माका अनुसार कार्ययोजना पेस गर्न सम्बन्धित विभाग, महाशाखा र शाखाहरूलाई जिम्मेवारी दिइनेछ । तोकिएको समयमा पाठ्यपुस्तक सम्बन्धित विद्यालयमा पठाइसक्ने, निःशुल्क शिक्षा अनिवार्य तथा निःशुल्क शिक्षा ऐन कार्यान्वयनलगायतका विषयलाई प्राथमिकता दिएर काम गर्ने निर्णय पनि गरिएको छ । राष्ट्रिय स्वतन्त्र पार्टीबाट मन्त्री बनेका खनालले साझा न्यूनतम कार्यक्रममा समावेश भएका विषय कार्यान्वयनको तयारी गर्न निर्देशन दिएका छन् । महिला बालबालिका तथा ज्येष्ठ नागरिकमन्त्री भगवती चौधरीले ज्येष्ठ नागरिक नीति निर्माणका लागि समिति गठन गर्ने निर्णय गरेकी छन् । एमालेबाट मन्त्री बनेकी उनले ज्येष्ठ नागरिक नीति निर्माण गरेर ज्येष्ठ नागरिकको हकहितमा काम गर्ने प्रतिबद्धता जनाइन् । परराष्ट्रमन्त्री विमला राई पौड्यालले परराष्ट्र मन्त्रालयबाट जनतामा प्रवाह हुने सेवा प्रभावकारी बनाउने बताएकी छन् । विदेशी कूटनीतिक नियोगहरूसँगको सहकार्य र विभिन्न देशमा रहेका दूतावासमा नेपालीको सहस पहुँच बनाउँछु, उनले भनिन् । संस्कृति, पर्यटन तथा नागरिक उड्डयनमन्त्री सुदन किरातीले हवाई सेवालाई सुरक्षित बनाउने प्रयासमा लाग्ने प्रतिबद्धता जनाएका छन् । उनले नेपालको गेमचेन्जर परियोजनाका रूपमा हेरिएको निजगढ विमानस्थलको निर्माण थालनी गरिने बताएका छन् । झन्डै ५० अर्ब रुपैयाँ ऋणमा रहेको नेपाल वायुसेवा निगमको संस्थागत सुधारलाई पनि प्राथमिकता दिइने किरातीको भनाइ छ । आइतबार पोखरामा भएको यति एयरलायन्सको विमान दुर्घटनाले सम्पूर्ण देशवासी शोकमा रहेको प्रसंग जोड्दै उनले पदभार ग्रहणलगत्तै नागरिक उड्डयन प्राधिकरणका उच्च अधिकारीहरूसँग छलफल गरेका थिए । माओवादीबाट मन्त्री बनेका उनले संघीय संरचनाअनुसार पर्यटनसँग सम्बद्ध सेवालाई स्थानीय तहसम्म पुर्याउने नीति बनाउने पहिलो निर्णयमा हस्ताक्षर गरे । पद बहाली गरेपछिको मन्त्रीले पहिलो निर्णयमा केही नयाँ कामको थालनी गर्ने प्रतिबद्धतासहितको निर्णय गर्ने चलन छ । मन्त्री हाजिरी भएकै दिन मन्त्रीहरूले सामान्यतः विवादमा नआउने निर्णय गर्ने गरेको पाइन्छ, पूर्व सचिव खेमराज रेग्मीले भने, पहिलो दिनको निर्णयलाई अधिकांशले पछिसम्म चासो दिएको पनि देखिन्छ ।"
"सहमतिमा शक्ति बाँडफाँट गर्न दाहालको प्रस्ताव, ओलीको प्रतिवाद","(काठमाडौं)राष्ट्रपति, उपराष्ट्रपति, सभामुख र उपसभामुख पदमा कांग्रेससहितका दलबीच साझेदारी गर्ने प्रधानमन्त्री पुष्पकमल दाहालको प्रस्तावको एमाले अध्यक्ष केपी शर्मा ओलीले प्रतिवाद गरेका छन् । प्रमुख मुद्दामा राष्ट्रिय सहमति जुटाउन मंगलबार बोलाइएको सर्वदलीय बैठकमा प्रधानमन्त्री दाहालले राखेको प्रस्तावमा ओलीले प्रतिवाद गर्दै सत्ता साझेदार दलबीच भएको सहमति उल्लंघन नहुने बताएका छन् । चारै पदमा पुस १० गते नै सहमति भइसकेको ओलीको दाबी थियो । राष्ट्रपति र सभामुख दुवै पद पाउने समझदारीका आधारमा दाहाललाई प्रधानमन्त्रीमा समर्थन गरिएको उनले तर्क गरेका थिए । ओलीले चारै पदमा भागबन्डा भइसकेको जनाए पनि उपराष्ट्रपति सत्ता घटक दलबीच कसले पाउने भन्ने टुंगो लागेको छैन । ओली नेतृत्वको उच्चस्तरीय राजनीतिक संयन्त्रको सोमबारको बैठकले उपराष्ट्रपति बाँकी राखेर उपसभामुख राष्ट्रिय स्वतन्त्र पार्टीलाई दिने समझदारी भएको नेताहरूको दाबी छ । कांग्रेसले निष्पक्ष र स्वतन्त्र भूमिका निर्वाह गर्नुपर्ने शक्तिका यी चार पदलाई साझा मानेर राष्ट्रिय सहमतिका साथ अघि बढ्न सत्तारूढ दललाई आग्रह गरेपछि एमाले अध्यक्ष ओलीले कांग्रेसलाई गलत नियत नराख्न चेतावनी दिएका थिए । यसअघि पुस २६ मा सरकारलाई विश्वासको मत दिने निर्णय गर्दा ओलीले संसद्बाटै गलत नियत राखेर ढोक्सा नराख्न आग्रह गरेका थिए । सर्वदलीय बैठकमै प्रधानमन्त्री दाहालले चार वटा पदमा राष्ट्रिय सहमतिको प्रस्ताव खुला गरेपछि ओली दाहालसित सशंकित भएका छन् भने कांग्रेससँग चिढिएका छन् । राजनीतिक स्थिरता, विकास, समृद्धि र सुशासन कायम गरेर मुलुकको अर्थतन्त्र उठाउने विषयमा राष्ट्रिय सहमति कायम गरेर अघि बढ्न खोजिएको हो भने ठीकै छ । तर, राष्ट्रपति, उपराष्ट्रपति, सभामुख र उपसभामुखमा भागबन्डा गरौं भन्न खोजिएको हो भने यी पदमा पुस १० गते २ बजे नै हामीहरूबीच (सत्ता घटक दल) सहमति भइसकेका छन्, ओलीको भनाइ उद्धृत गर्दै बैठकमा सहभागी एमालेका एक नेताले भने, यसमा गलत नियत राख्ने काम नहोस् । बैठकको सुरुमै प्रधानमन्त्री दाहालले चार पदमा राष्ट्रिय सहमति जुटाउन सहजीकरण गर्न खोजेको विषय प्रवेश गराएका थिए । ओलीले पुस १० गते २ बजे बालकोट बैठकमै सत्ता गठबन्धनबीच सहमति भइसकेको धारणा राखेपछि त्यसको पूरक जवाफमा दाहालले पुस १० गते र २६ गतेपछिको राजनीतिक अवस्था परिवर्तन भइसकेको भन्दै अहिलेको आवश्यकता राष्ट्रिय सहमति रहेको सन्दर्भ उल्लेख गरेका थिए । कांग्रेसले विश्वासको मत लिने मेरो प्रस्तावमा मतदान गरेपछि परिस्थिति परिवर्तन भएको छ । मेरो जिम्मेवारी र दायित्व बढेको छ, प्रधानमन्त्रीको भनाइ उद्धृत गर्दै बैठकमा सहभागी कांग्रेस संसदीय दलका प्रमुख सचेतक रमेश लेखकले भने, यसैलाई मध्यनजर गरेर चार पदमा राष्ट्रिय सहमति गर्न सकिन्छ कि भन्ने मेरो प्रयास हो । सत्ता साझेदार दलसँग गरिएको समझदारीमा दृढ रहेको र सोहीअनुसार मंगलबार मन्त्रिपरिषद्ले पूर्णता पाएकाले संवैधानिक पदमा सहमति जुट्ने परिस्थितिमा आफूले त्यसको सहजीकरण गर्न खोजेको प्रधानमन्त्रीको भनाइ थियो । बैठकपछि दाहालको सचिवालयद्वारा जारी विज्ञप्तिमा पनि सरकार गठनदेखि विश्वासको मत प्राप्त गर्दासम्म राजनीतिक परिस्थितिमा फेरबदल आएको उल्लेख छ । यो परिस्थितिमा केकसरी अगाडि बढ्न सकिएला भन्ने विषयमा प्रधानमन्त्रीले नेताहरूको सुझाव माग्नुभएको छ, विज्ञप्तिमा भनिएको छ, सरकारका सन्दर्भमा सत्ता साझेदार दलबीचको सहमति नै लागू हुने स्पष्ट गर्दै संवैधानिक पदहरूको निर्वाचनमा सहमतिका साथ अगाडि बढ्न सकिन्छ वा सकिँदैन भन्नेबारे चासो राख्दै दलहरूको धारणा र सुझाव माग्नुभएको हो ।सर्वदलीय बैठकमा कांग्रेसले राष्ट्रिय सहमतिका लागि ठोस प्रस्ताव प्रस्तुत गर्न प्रधानमन्त्रीलाई आग्रह गरेको थियो । प्रधानमन्त्रीले सुरुवाती धारणा राख्नासाथ कांग्रेसका तर्फबाट नेता रामचन्द्र पौडेलले राजनीतिक स्थिरता, विकास र राष्ट्रिय समस्या समाधानका निम्ति ठोस आधार अघि सार्न आग्रह गरेका थिए । पौडेलले संकेत गरेको ठोस आधारको संकेत राष्ट्रपतिमै थियो । माओवादीले सभामुखमा एमाले उम्मेदवारलाई सहयोग गर्ने करिब पक्कापक्की भइसकेपछि कांग्रेसले अब राष्ट्रपतिका लागि सम्पूर्ण शक्ति र ध्यान खिच्ने जनाएको छ । नेता पौडेलको भनाइपछि एमाले अध्यक्ष ओली आफ्ना धारणा राखेर अरूका कुरा नसुनीकनै बाहिरिएका थिए । बैठकमा एमालेका तर्फबाट महासचिव शंकर पोखरेल र वरिष्ठ उपाध्यक्ष ईश्वर पोखरेल सहभागी थिए । ओलीले सुरुवातमै कांग्रेसलाई कानुन, व्यवहार र राजनीतिक रूपमा प्रमुख प्रतिपक्षको हैसियत नभएको भन्दै सत्ता घटक दलबीचमै फाटो ल्याउने कोसिस नगर्न आग्रह गरे । कांग्रेस सभापति देउवा र संसदीय दलका नेता लेखकले त्यसको प्रतिवाद गरेका थिए । कांग्रेस विपक्षी दल हो, म विपक्षी दलको नेता हो भन्दै देउवाले चार पद बाँडफाँटका विषयमा कुनै संकेत गरेनन् । लेखकले प्रमुख प्रतिपक्षको परिभाषालाई संकुचन नगर्न आग्रह गर्दै गुण र दोषका आधारमा सरकारको विरोध र समर्थन गर्ने जिम्मेवारी प्रमुख प्रतिपक्षको रहेको बताएका थिए । राष्ट्रपति, उपराष्ट्रपति, सभामुख र उपसभामुख पद संविधानको संरक्षण, पालना गर्ने निष्पक्ष र स्वतन्त्र संवैधानिक पद हुन् । यी साझा पद भएकाले सरकारलाई विश्वासको मत दिने राजनीतिक दलबीच सहमति गरेर अघि बढौं भन्ने प्रधानमन्त्रीको प्रस्तावमा हामी सकारात्मक छौं, लेखकले भने । राष्ट्रिय सहमति कायम गर्नुपर्छ भन्नेमा एकीकृत समाजवादीका अध्यक्ष माधवकुमार नेपाल, नेपाल समाजवादी पार्टीका अध्यक्ष बाबुराम भट्टराई र स्वतन्त्र सांसद अमरेश सिंहले पनि जोड दिएका थिए । एक्लै अघि बढ्न खोज्दा दुर्घटनामा पर्न सकिने भन्दै प्रधानमन्त्रीलाई सहमतिका साथ अघि बढ्न नेपालले सुझाएका थिए । भट्टराईले शान्ति प्रक्रिया, सीमा विवादलगायतका विषयमा राष्ट्रिय सहमति आवश्यक भएको बताए । राष्ट्रिय मुद्दामा सत्तापक्ष र प्रमुख प्रतिपक्ष एक ठाउँमा उभिनुपर्छ, उनले भने, राष्ट्रिय सहमतिका लागि प्रधानमन्त्रीले पहल गर्नुपर्छ । संविधान भत्काउने शक्तिसहित सरकार निर्माण भएको भन्दै सांसद सिंहले प्रधानमन्त्री कुनै पनि बेला दुर्घटनामा पर्न सक्ने धारणा राखेका थिए । गणतन्त्र र धर्मनिरपेक्षताको विरोध गर्ने राप्रपादेखि संघीयताको विरोध गर्ने राष्ट्रिय स्वतन्त्र पार्टीसम्मको गठजोड शुभसंकेत नभएको उनको भनाइ थियो । कांग्रेस नेताहरूले प्रधानमन्त्री दाहालले राष्ट्रपतिमा सहयोग गर्ने वचन दिएकै कारण सरकारलाई विश्वासको मत दिइएको तर्क अघि सार्दै आएका छन् । सभामुखमा उम्मेदवार दिने कि नदिने भन्नेमा पनि दाहालसँगको परामर्शपछि मात्रै टुंगोमा पुग्ने कांग्रेसले जनाएको छ । सभामुखमै उम्मेदवार नदिएर उपसभामुखमा मात्रै दिनुपर्छ भन्ने एक थरीको धारणा छ भने अर्को थरी दुवै पदमा दिनुपर्छ भन्नेमा छ । कांग्रेस प्रवक्ता प्रकाशशरण महतका अनुसार पार्टीको प्राथमिकता सभामुखमा भन्दा पनि राष्ट्रपतिमा हो । उम्मेदवारका विषयमा के गर्ने भन्नेबारे बुधबार बिहान ९ बजे पदाधिकारीको बैठक छ, त्यसैले टुंगो लगाउला, उनले भने । सभामुखको निर्वाचन बिहीबार हुँदै छ भने बुधबार मनोनयन कार्यक्रम छ । लगत्तै उपसभामुखको निर्वाचन गर्ने तयारी छ ।"
अमेरिकी नागरिक रहँदै नेपाली पासपोर्ट लिएको स्वीकार,"(काठमाडौं)उपप्रधान तथा गृहमन्त्रीको जिम्मेवारी सम्हालिरहेका राष्ट्रिय स्वतन्त्र पार्टीका सभापति रवि लामिछानेले अमेरिकी नागरिकका हैसियतमा नेपाली भिसामा आएका बेला पुरानो नागरिकता पेस गरेर पासपोर्ट लिएको स्वीकार गरेका छन् । नागरिकतासम्बन्धी विवादलाई लिएर संसद् सदस्यका रूपमा अयोग्य रहेको दाबीसहित परेका रिटको जवाफमा उनले सर्वोच्च अदालतलाई यस्तो जवाफ पठाएका हुन् । युवराज पौडेलको एकल तथा अधिवक्ताद्वय रविराज बसौला र नानीबाबु खत्रीले दायर गरेको रिटमा सर्वोच्चले लामिछानेबाट लिखित जवाफ पेस गर्न आदेश दिएको थियो । लामिछानेले जवाफमा भनेका छन्, मैले नेपाली नागरिकता प्राप्त गरेपछि अध्ययन तथा रोजगारीका सिलसिलामा अमेरिका पुगेको र त्यहाँ बस्दै जाने क्रममा स्थायी बसोबास अनुमति (पीआर) तथा २१ फेब्रुअरी २०१४ (२०७० फागुन ९) मा अमेरिकाको नागरिकता प्राप्त गरेको थिएँ । लामिछानेले २०५० फागुन १० मा वंशजका आधारमा जिल्ला प्रशासन कार्यालयबाट १८२२२ नम्बरको नेपाली नागरिकताको प्रमाणपत्र लिएका थिए । अमेरिकी नागरिकका हैसियतमा नेपाल आई उनले पुरानो नागरिकताको आधारमा सन् २०१५ मे २७ मा ०८८३४८३८ नम्बरको पासपोर्ट लिएका थिए । राहदानी ऐन, २०७६ मा झूटा विवरण दिई राहदानी वा यात्रा अनुमतिपत्र लिए वा लिन प्रयत्न गरे दुई लाखदेखि पाँच लाख रुपैयाँसम्म जरिवाना वा एक वर्षदेखि तीन वर्षसम्म कैद सजाय वा दुवै सजाय हुने व्यवस्था छ । लामिछानेले अमेरिकाको नागरिकता र राहदानी २०७५ जेठ ५ मा नेपालस्थित अमेरिकी दूतावासमा निवेदन दिई नागरिकता त्याग्न लाग्ने दस्तुर २ लाख ५८ हजार ५ सय रुपैयाँ बुझाएर प्रक्रिया अगाडि बढाएको र अमेरिकी नागरिकता परित्याग गरेको स्वीकृतिपत्र प्राप्त गरी २०७५ असार १४ देखि आफू अमेरिकी नागरिक नभएको जानकारी सर्वोच्चलाई दिएका छन् । अमेरिकी नागरिकता लिए पनि नेपालको नागरिकता परित्याग गर्ने प्रक्रियामा आफू नगएकाले नागरिकता ऐन, २०६३ को कुनै पनि व्यवस्थाले आफूलाई कहिले पनि नेपालको नागरिकबाट मुक्त नगरेको उनको भनाइ छ । नेपाल नागरिकता ऐन, २०६३ को दफा १० (१) मा कुनै नेपाली नागरिकले विदेशी नागरिकता लिए नेपालको नागरिकता स्वतः कायम नरहने उल्लेख छ । विदेशी नागरिकता लिने नेपालीले नेपालको नागरिकता त्याग गर्नेबारे नेपालका कूटनीतिक वा सम्बन्धित निकायलाई जानकारी दिनुपर्छ । सूचना प्राप्त भएको ७ दिनभित्र नेपाली कूटनीतिक नियोगले परराष्ट्र मन्त्रालयमा लेखिपठाउनुपर्ने र नागरिकता खारेजीको प्रक्रिया थाल्ने उल्लेख छ । नेपाली नागरिकता कहिल्यै परित्याग नगरेकाले पुनःप्राप्तिको प्रक्रियामा गइरहन नहुने जिकिर लामिछानेको छ । ऐनमा भने कुनै नेपाली नागरिकले विदेशी मुलुकको नागरिकता प्राप्त गरेपछि पुनः नेपालमा आई बसोबास गरेको र विदेशी मुलुकको नागरिकता त्यागेको निस्सा तोकिएको अधिकारीलाई दिएमा त्यस्तो निस्सा दर्ता भएको मितिदेखि निजको नेपाली नागरिकता पुनः कायम हुनेछ भन्ने व्यवस्था छ । चितवन२ बाट प्रतिनिधिसभा सदस्यमा उम्मेदवार बन्दा आफूविरुद्ध निर्वाचन आयोगमा राजकुमार पाण्डेले उजुरी दिएको पनि लामिछानेले लेखेका छन् । आयोगले उम्मेदवार हुन योग्य रहेको ठहर गरी २०७९ मंसिर ९ मा प्रतिनिधिसभा निर्वाचनमा विजयी भएको घोषणा गरी प्रमाणपत्रसमेत दिएको अवस्था छ, उनले उल्लेख गरेका छन् । निवेदक पौडेलले मंसिर १६ मा गृह मन्त्रालयमा नागरिकताबारे छानबिन गर्नका लागि उजुरी दिएका थिए । अहिले गृह मन्त्रालयमा उक्त उजुरीमाथि छानबिन भइरहेको छ । लामिछाने ५१२९६६९८१ नम्बरको अमेरिकी राहदानी बोकेर नातेदार भिसामा नेपाल आएका थिए । सोही राहदानी प्रयोग गरेर उनले पटकपटक विभिन्न मुलुक ओहोरदोहोर गरेको अध्यागमन विभागले जनाएको छ । उनले अमेरिकी नागरिकका हैसियतमा अन्तिम पटक सन् २०१७ अक्टोबर ४ मा १ वर्षका लागि नेपालको भिसा लिएका थिए । प्रतिनिधिसभा सदस्य निर्वाचित भएपछि लामिछानेविरुद्ध सर्वोच्च अदालतमा रिट दायर भएको थियो ।"
मार्लीलाई सुन्ने एक बहाना,"नेपाल साइनोहाम्रोतिर एउटा दाबी के गरिन्छ भने बब मार्ली सन् ७० तिर नेपाल आएका थिए । उनी मुस्ताङतिर पनि गए । त्यहीं केही दिन मज्जाले रमाए । त्यसैले अहिले पनि उनको नाम जोडिएका होटल रेस्टुरेन्टहरू मनाङतिर पाइन्छ । विशेष गरेर जति बेला झोछेँ आफ्नो प्रसिद्धीको अन्त्यतिर पुगिसकेको थियो, त्यही बेला पनि त्यहाँ बब मार्ली नेपाल आएको प्रशस्त गफ सुन्न पाइन्थ्यो । के साँच्चै कुनै समय बब मार्ली नेपाल आएका थिए त ? यसको ठ्याक्कै उत्तर भने कोहीसँग छैन । सायद उनी आएकै थिएनन् । अझ भनौं, आएकै होइनन् । यसलाई एक अर्को बब मार्ली लेजेन्ड भन्दा हुन्छ । यस्ता अनौठा कथा किङ्सटनमा जत्ति पनि सुन्न पाइन्छ, अनि लन्डन र न्युयोर्कमा पनि । मनाङ पनि अपवाद नभएको मात्रै हो । भनिन्छ, कोही एक स्टार कति ठूलो हो भनेर नाप्ने औजार भनेको उनलाई लिएर चल्ने कथा हुन् । जति धेरै कथा, त्यति ठूला स्टार । यी सबै कथा सत्य हुनुपर्छ भन्ने पनि छैन । बब मार्ली नेपाल आएको पनि यस्तै एउटा कथा मात्र हो । हो, यसले एउटा तथ्य भने निकै ठोस ढंगले स्थापित भने गर्छ । र, यो हो, नेपालमा पनि बब मार्ली खुबै लोकप्रिय छ, जति अरूतिर । सन् सत्तरीको समय त्यस्तै थियो, हिप्पी युग सकिनै लागेको समय । यही युगले जन्माएको एउटा कथा हो, बब मार्लीको नेपाल आगमन । अनि यस्ता कथा त्यही बेला फ्रिक स्ट्रिट नामले चिनिने झोछेँमा सुन्न पाइन्न भने कता पाइन्छ त ? तय छ, यो कथा कहिले पनि सेलाउने छैन । बब मार्ली नेपाल आएको एकै कथाले पनि हामीलाई उनका गीत सुन्न प्रेरित गरिरहनेछ ।"
नयाँ ग्रह पत्ता लगाउने १७ वर्षीय,"वासिङ्टन (एजेन्सी) अमेरिकाको न्युयोर्कस्थित स्कार्सडेल हाई स्कुलका विद्यार्थी उल्फ कुकियरले प्रशिक्षार्थीका रूपमा आफ्नो दुई महिना अमेरिकी अन्तरिक्ष संस्था नासामा बिताउने निर्णय लिए । त्यसलगत्तै उनी मेरिल्यान्डस्थित नासाको गाडार्ड स्पेस सेन्टर पुगे । प्रशिक्षार्थीका रूपमा काम सुरु गरेको तेस्रो दिनमा नै १७ वर्षीय कुकियरले नयाँ ग्रह पत्ता लगाए । नासा पुगेपछि शक्तिशाली भूउपग्रहबाट आएका तस्बिरहरू हेर्दै गर्दा उनले केही अनौठो कुरा देखे । त्यो अनौठो वस्तु १,३०० प्रकाश वर्ष टाढा रहेको ग्रह थियो । उनले केही समयअघि नै उक्त कुरा पत्ता लगाएका भए पनि नासाले हालै मात्र मान्यता दिएको हो । दुई महिना नासामा प्रशिक्षार्थी भएर काम गरी न्युयोर्कस्थित विद्यालय फर्केका उनले सञ्चारमाध्यममार्फत अनुभव साटेका छन् । विद्यालय बिदामा नासामा काम गर्ने अवसर पाएका उनको खास काम अन्तरिक्षमा हाम्रो सौर्य प्रणालीभन्दा बाहिर रहेका ग्रहहरू खोज्नका लागि भूउपग्रहका तस्बिरहरू हेर्नु थियो । मैले दुई वटा तारालाई घुम्ने ग्रहहरू खोजिरहेको थिएँ, उनले भने । ग्रहको छाया पर्दा ताराको उज्यालो कम हुने भएकाले उनले ताराहरूको उज्यालोपनमा आएको परिवर्तनलाई खास ध्यान दिने गर्थे । काम सुरु गरेको तेस्रो दिन कुकियरले दुई वटा ताराको उज्यालोलाई छेकिरहेको एक वस्तु देखेपछि आफ्नो पर्यवेक्षकलाई देखाए ।हामीले ती ताराहरूबारे विभिन्न विवरण र तथ्यांकहरू खोजी गर्यौं । अन्य बेला पनि प्रकाश कम भएको देखिएपछि त्यो ग्रह हुन सक्ने ठानेर थप खोजी गर्यौं, उनले भनेका छन् । त्यसले अन्य वैज्ञानिकहरूको पनि ध्यान तानेपछि उनीहरू पनि त्यसमा संलग्न भए । अनि पत्ता लाग्यो, पृथ्वीभन्दा झन्डै ६९ गुणा ठूलो ग्रह टीओआई १३३८ बी ।त्यो नाम मैले राखेको भने होइन । ग्रहको नाम उल्फटोपिया राख्न मलाई सुझाव आएको थियो । तर टीओआई १३३८ बी नै काफी छ, उनले भने । टीओआई १३३८ बी सामान्य ग्रह नभई दुई वटा तारालाई परिक्रमा गर्ने ग्रह हो । त्यसैले त्यो ग्रहमा दुई पटक सूर्यास्त हुन्छ, उनले भने । उनका अनुसार ग्रह निकै तातो र सायद तरल पदार्थले भरिएकाले बसोबासयोग्य भने छैन । आफूलाई नासाको जागिर दिने प्रक्रियाबारे केही थाहा नभए पनि आफूले पत्ता लगाएको कुरा आफ्नो बायोडाटामा राम्रै देखिने उनको भनाइ छ । त्यसमाथि नासा पनि आफ्नो कामले खुसी भएकाले आफूलाई सन्तुष्टि मिलेको कुकियर बताउँछन् । विद्यालय सकेपछि भौतिकशास्त्र र खगोल भौतिकशास्त्र पढ्न चाहने कुकियरले आजकल आक्कलझुक्कल नासा लेखिएको लुगा पनि लगाउँछन् । आफूलाई चिन्नेहरूले ठान्छन् त्यो नासाले दिएको उपहार हो । तर वास्तविकता अर्कै छ । त्यो लुगा उनले नासाको पसलमा छुटमा किनेका हुन् । ग्रह पत्ता लगाएको कुरा नासाले पुष्टि गरेपछि भने उनले बधाई निकै खाएका छन् । जता गयो उतै निकै रमाइलो पनि भइरहेको छ, उनले भने, मैले तीनचार दिनमा जति बधाई पाएँ, त्यो त अहिलसेम्म पनि पाएको थिइन होला ।"
सोनीको टीभीमा पाइरेटेड एप नचल्ने,"टोकियो (एजेन्सी) जापानी इलेक्ट्रिक कम्पनी सोनीले आफ्ना टेलिभिजनमा पाइरेटेड एप नचल्ने जनाएको छ । पाइरेसीको विषयमा निकै नै संवेदनशील सोनीले प्ले यसअघि अन्य उत्पादनमा पनि पाइरेटेड एपमाथि अंकुश लगाइसकेको छ । त्यसको पछिल्लो कदमका रूपमा कम्पनीले अबदेखि बजारमा आउने एन्ड्रोइड टेलिभिजनमा पाइरेटेड एप नचल्ने बनाइने जनाएको हा । कम्पनीका अनुसार अबदेखि सोनीका एन्ड्रोइड टेलिभिजनमा पाइरेटेड एप डाउनलोड गर्न नै सकिने छैन । टेलिभिजनमा त्यस्तो विशेषता राख्नका लागि मनिटर नामको एप तयार गरिरहेको कम्पनीले जनाएको छ । उक्त फिचरसहितको अपरेटिङ सिस्टममा पाइरेटेड साइट तथा नेटवर्कहरूको सूची राखिनेछ र त्यसले थर्ड पार्टी एपलाई डाउनलोड र इन्स्टल गर्ने समयमा पहिचान गर्ने कम्पनीले जनाएको छ । जसका कारण मनिटर एपले ब्लक गरिएका एप डाउनलोड हुनबाट रोक्ने जनाइएको छ । यद्यपि, सोनीले यो विशेषतासहितका टेलिभिजन बजारमा आउने समयबारे भने केही उल्लेख गरेको छैन ।"
'नेपालमा विकसित प्रविधि विश्वमा विस्तार हुँदै छ,"आँखामा समस्या आउनुपूर्व नै हेरचाह गर्ने तरिका के छन् ?हरेक बच्चालाई स्कुलमा भर्ना गर्नुअघि आँखाको परीक्षण गर्ने । छिटो पत्ता लाग्यो भने उपचार गर्न सकिन्छ । ४० वर्षपछि नियमित आँखाको जाँच गर्ने । डायबिटिज, हाइपरटेन्सन, ब्लड प्रेसरका बिरामीले आँखा नियमित जाँच गर्ने । आँखामा चोटपटक लाग्यो वा कुनै रसायन पर्यो भने तत्कालै अस्पताल पुग्ने ।"
२३ सदस्यीय मन्त्रिपरिषद् : अधिकांश नयाँ र युवा,"(काठमाडौं) प्रधानमन्त्री पुष्पकमल दाहालले अधिकांश नयाँ र युवालाई समेटेर मन्त्रिपरिषद् विस्तार गरेका छन् । प्रधानमन्त्री नियुक्तिको तीन सातापछि दाहालले पाँच दलको प्रतिनिधित्व गराउँदै मन्त्रिपरिषद् विस्तार गरेका हुन् । २३ सदस्यीय मन्त्रिपरिषद्मा चार उपप्रधानमन्त्री, १५ मन्त्री र ३ राज्यमन्त्री छन् । २५ सदस्यीय बनाउन सकिने संवैधानिक प्रावधान भए पनि प्रधानमन्त्री दाहालले दुई मन्त्रालय आफैंसँग राखेका छन् । प्रधानमन्त्री दाहालले पद तथा गोपनीयताको शपथ लिएको दिन पुस ११ मा आठ सदस्यीय मन्त्रिपरिषद् बनाएका थिए । त्यति बेला एमालेका विष्णु पौडेललाई उपप्रधान एवं अर्थमन्त्री, माओवादीका नारायणकाजी श्रेष्ठ उपप्रधान एवं भौतिक पूर्वाधार तथा यातायात मन्त्री र राष्ट्रिय स्वतन्त्र पार्टीका रवि लामिछानेलाई उपप्रधान एवं गृहमन्त्रीको जिम्मेवारी तोकिएको थियो । तीन सातासम्म बिनाविभागीय जिम्मेवारीमा रहेका अन्य चार मन्त्रीले मंगलबार जिम्मेवारी पाएका छन् । यो मन्त्रिपरिषद्मा दुई उपप्रधानमन्त्री, ११ मन्त्री र तीन राज्यमन्त्री गरी १६ जना नयाँ अनुहार हुन् । नयाँमध्ये एमालेका ५, स्वतन्त्र पार्टीका ४, माओवादी र राप्रपाका ३३ र जनमत पार्टीका १ जना छन् । उनीहरूमध्ये अधिकांश प्रत्यक्ष निर्वाचन प्रणालीबाट प्रतिनिधिसभा सदस्यमा निर्वाचित भएका हुन् । मन्त्रिपरिषद्मा २ राज्यमन्त्रीसहित ६ महिला छन् । मधेसी, दलित र मुस्लिम समुदायबाट एकएक जनाको प्रतिनिधित्व भएको छ । थारू समुदायका २ जना मन्त्री बनेका छन् । उपप्रधानमन्त्रीमध्ये राष्ट्रिय स्वतन्त्र पार्टीका सभापति लामिछाने (गृह) र राप्रपाका अध्यक्ष राजेन्द्रप्रसाद लिङ्देन (ऊर्जा, जलस्रोत तथा सिँचाइ) नयाँ हुन् । पाँचथरको अमरपुरमा जन्मिएका लिङ्देन झापा३ बाट प्रतिनिधिसभा सदस्यमा निर्वाचित भएका हुन् । उनी ०७४ सालको प्रतिनिधिसभा सदस्यमा पनि त्यहीँबाट निर्वाचित भएका थिए । उनले दुवै पटक कांग्रेसका पूर्वमहामन्त्री कृष्णप्रसाद सिटौलालाई पराजित गरेका हुन् । राष्ट्रिय प्रजातान्त्रिक विद्यार्थी संगठनको संस्थापक केन्द्रीय अध्यक्ष (२०४९२०५४) लिङ्देनलाई तत्कालीन राजा ज्ञानेन्द्र शाहले झापाको जिविस सभापतिमा मनोनयन गरेका थिए । एमालेका ज्वालाकुमारी साह कृषि तथा पशुपक्षी विकास, दामोदर भण्डारी उद्योग वाणिज्य तथा आपूर्ति, राजेन्द्रकुमार राई भूमि व्यवस्था, सहकारी तथा गरिबी निवारण, विमला राई पौड्याल परराष्ट्र, पदम गिरी स्वास्थ्य तथा जनसंख्या, भगवती चौधरी महिला बालबालिका तथा ज्येष्ठ नागरिक र हरिप्रसाद उप्रेती रक्षामन्त्री बनेका छन् । भण्डारी, राई र साहले पुस ११ मा बिनाविभागीय मन्त्रीका रूपमा शपथ लिएका थिए । राई, पौड्याल, गिरी, चौधरी र उप्रेती पहिलो पटक मन्त्री बनेका हुन् । परराष्ट्रमन्त्री पौड्याल कृषि अर्थशास्त्री हुन् । उनले सन् २०१६ देखि २०१८ सम्म यूएन वुमेन इन नेपाल को प्रांगारिक कृषिसम्बन्धी उच्चस्तरीय कार्यदल र नागरिक समाजको सल्लाहकार समूह सदस्यका रूपमा काम गरेकी थिइन् । पौड्याल सरकारको सिफारिसमा राष्ट्रपतिबाट मनोनीत हुने राष्ट्रिय सभाका ३ सदस्यमध्ये एक हुन् । उनले राष्ट्रपति विद्यादेवी भण्डारीको विज्ञका रूपमा काम गरेकी थिइन् । राष्ट्रिय योजना आयोगकी पूर्वसदस्य पौड्याल एमाले केन्द्रीय सदस्य हुन् । उनलाई राष्ट्रपति भण्डारीनिकट नेता मानिन्छ । स्वास्थ्यमन्त्री गिरी विद्यार्थी राजनीतिबाट आएका हुन् । उनी स्वतन्त्र विद्यार्थी युनियन पृथ्वीनारायण क्याम्पसको सदस्य, उपसभापति र सभापति भएका थिए । ०६७ मा एमाले पर्वत जिल्ला कमिटी सचिवालय सदस्य भएका गिरी ०७२ मा जिल्ला अध्यक्षमा निर्वाचित भएका थिए । पर्वतबाट लगातार दुई पटक (०७४ र ०७९) चुनाव जितेका गिरी पार्टी अध्यक्ष केपी शर्मा ओलीनिकट हुन् । महिला, बालबालिकामन्त्री चौधरी पूर्ववन राज्यमन्त्री हुन् । २०६४ मा समानुपातिकतर्फबाट संविधानसभा सदस्य भएकी चौधरी ०७० र ०७४ सालको निर्वाचनमा सुनसरी३ मा विजय गच्छदारसँग पराजित भएकी थिइन् । यस पटकको प्रतिनिधिसभा निर्वाचनमा चौधरीले सत्ता गठबन्धनका उम्मेदवार गच्छदारलाई पराजित गरेकी हुन् । उनी एमालेको पोलिटब्युरो सदस्य हुन् । राजनीतिमा आउनुअघि उनी फरवार्ड लघुवित्त वित्तीय संस्थाकी अध्यक्ष थिइन् । रक्षामन्त्री उप्रेती सर्लाही३ बाट निर्वाचित हुन् । उनी दोस्रो संविधानसभा निर्वाचनमा पनि सर्लाहीबाट निर्वाचित भएका थिए । पार्टी अध्यक्ष ओलीनिकट उप्रेती प्रदेश कमिटी सदस्य हुन् । माओवादीबाट रेखा शर्मा सञ्चार तथा सूचना प्रविधि, सुदन किराती संस्कृति, पर्यटन तथा नागरिक उड्डयन, अमनलाल मोदी संघीय मामिला तथा सामान्य प्रशासन र सुशीला श्रीपाली ठकुरी संस्कृति पर्यटन तथा नागरिक उड्डयन राज्यमन्त्री बनेका छन् । शर्माबाहेक अरू ३ जना पहिलो पटक मन्त्रिपरिषद् सदस्य बनेका हुन् । शर्माले गत मंसिर ४ मा सम्पन्न प्रतिनिधिसभा निर्वाचनमा एमालेका महासचिव शंकर पोखरेललाई पराजित गरेकी थिइन् । प्रतिनिधिसभा सदस्य निर्वाचनमा माओवादीबाट प्रत्यक्षतर्फ निर्वाचित हुने शर्मा एक्ली महिला हुन् । उनी २०७० र २०७४ मा समानुपातिकबाट प्रतिनिधिसभा सदस्यमा निर्वाचित थिइन् । शर्मा २०७२ कात्तिकदेखि २०७३ कात्तिकसम्म सामान्य प्रशासनमन्त्री थिइन् । सशस्त्र द्वन्द्वकालमा उनले सैनिक ब्यारेकको हिरासतमा लामो समय कठोर यातना भोगेकी थिइन् । संस्कृति, पर्यटन तथा नागरिक उड्डयनमन्त्री किराती माओवादीका पोलिट ब्युरो सदस्य हुन् । भोजपुरबाट २०६४, २०७४ र २०७९ मा सांसद बनेका उनी २०७० सालको निर्वाचनमा भने पराजित भएका थिए । उनले पछिल्लो प्रतिनिधिसभा निर्वाचनमा एमालेका शेरधन राईलाई पराजित गरेका हुन् । प्रधानमन्त्री दाहालले चुनाव प्रचारका क्रममा किरातीलाई जिताए मन्त्री बनाउने घोषणा गरेका थिए । मोरङ४ बाट चुनाव जितेर प्रतिनिधिसभा सदस्य बनेका मोदीले २०५६ सालमा अखिल क्रान्तिकारीको इकाई सदस्य हुँदै राजनीतिक जीवन सुरु गरेका थिए । उनी २०५८ सालमा थारू राष्ट्रिय मुक्तिको नेता बनेका थिए । संविधानसभा सदस्य निर्वाचन २०७० मा समानुपातिकबाट सदस्य भएका उनी २०७४ को प्रतिनिधिसभा निर्वाचनमा पनि मोरङ४ बाटै विजयी भएका थिए । उनी भूमिगत कालमा दुई वर्ष जेल परेका थिए । मोदी हाल माओवादीको केन्द्रीय सल्लाहकार सदस्य हुन् । उनले थारू समुदायको प्रतिनिधित्व गरेका छन् । राज्यमन्त्री सिर्पाली दलित समुदायबाट प्रतिनिधित्व गर्छिन् । प्रतिनिधिसभामा समानुपातिकबाट सांसद बनेकी उनी अर्घाखाँची निवासी हुन् । हाल उनी माओवादीकी केन्द्रीय सदस्य छिन् । सशस्त्र द्वन्द्वकालमा उनले अन्तरजातीय विवाह गरेकी थिइन् । उनका श्रीमान् डम्बरसिंह ठकुरी माओवादी लडाकुका कमान्डर थिए । समायोजनपछि उनी अहिले नेपाली सेनामा कार्यरत छन् । राष्ट्रिय स्वतन्त्र पार्टीबाट शिशिर खनाल शिक्षा, विज्ञान तथा प्रविधि, डोलप्रसाद अर्याल श्रम रोजगार तथा सामाजिक सुरक्षामन्त्री र तोसिमा कार्की स्वास्थ्य तथा जनसंख्या राज्यमन्त्री बनेका छन् । उनीहरू चारै जना पहिलो पटक मन्त्रिपरिषद्मा पुगेका हुन् । उनीहरू यसै पटक प्रतिनिधिसभा सदस्य पनि भएका हुन् । सार्वजनिक शिक्षा सुधारको अभियान चलाउँदै आएका खनाललाई राष्ट्रिय स्वतन्त्र पार्टीले विज्ञताका आधारमा शिक्षा मन्त्रालयको जिम्मेवारीमा पठाएको हो । उनी टिच फर नेपाल अभियानका सहसंस्थापक हुन् । खनाल काठमाडौं६ मा कांग्रेसका भीमसेनदास प्रधान र एमालेका सर्वेन्द्र खनालभन्दा झन्डै दोब्बर मत ल्याएर प्रतिनिधिसभा सदस्य विजयी भएका थिए । श्रममन्त्री अर्याल समानुपातिकतर्फबाट प्रतिनिधिसभा सदस्य भएका हुन् । धादिङमा जन्मिएका अर्यालले राजनीतिमा आउनुपूर्व पर्यटन, सहकारी र रेमिट्यान्सको क्षेत्रमा काम गर्थे । त्यसअघि उनी वैदेशिक रोजगारीको सिलसिलामा जापान पुगेका थिए । करिब ८ वर्ष जापान बसेर फर्किएका अर्यालले कन्सल्टेन्सी र सहकारी क्षेत्रमा लगानी गरेका थिए । राज्यमन्त्री कार्की ललितपुर३ मा माओवादी सचिव पम्फा भुसाललाई पराजित गरेर प्रतिनिधिसभा सदस्य भएकी हुन् । ३३ वर्षीया कार्की राजनीतिमा आउनुपूर्व पाटन अस्पतालको जनरल सर्जन थिइन् । मेडिकल काउन्सिल सदस्यसमेत भएकी कार्की स्वास्थ्य क्षेत्र सुधारका अभियानमा पनि सहभागी हुँदै आएकी थिइन् । त्यही कारण उनलाई पार्टीले स्वास्थ्य राज्यमन्त्रीमा सिफारिस गरेको हो । राप्रपाबाट प्रतिनिधित्व गरेका कानुन, न्याय तथा संसदीय मामिलामन्त्री ध्रुवबहादुर प्रधान र ऊर्जा, जलस्रोत तथा सिँचाइ राज्यमन्त्री दीपकबहादुर सिंह पनि नयाँ हुन् । राप्रपाका सहरी विकासमन्त्री विक्रम पाण्डे भने मन्त्रिपरिषद्मा पुराना हुन् । कानुनमन्त्री प्रधान पूर्वप्रहरी महानिरीक्षक हुन् । उनी नेपाल ओलम्पिक कमिटीको अध्यक्ष पनि भएका थिए । राज्यमन्त्री सिंह गत वैशाखको स्थानीय निर्वाचनमा हेटौंडा उपमहानगरपालिका प्रमुखमा पराजित भएका थिए । मंसिरमा फेरि मकवानपुर१ मा उम्मेदवारी दिएर उनी प्रतिनिधिसभा सदस्यमा निर्वाचित भएका हुन् । जनमत पार्टीबाट पुस ११ मा मन्त्री नियुक्त भएका अब्दुल खानले खानेपानी मन्त्रालयको जिम्मेवारी पाएका छन् । तर त्यसमा असन्तुष्टि जनाउँदै मन्त्री खानले खानेपानी मन्त्रालयमा पदबहाली गर्न अस्वीकार गरेका छन् । जनमत पार्टीले उद्योग तथा आपूर्ति मन्त्रालयमा दाबी गर्दै आएको थियो । सात दलको साझेदारीमा माओवादी अध्यक्ष दाहाल प्रधानमन्त्री नियुक्ति भए पनि मन्त्रिपरिषद्मा जनता समाजवादी पार्टी (जसपा) र नागरिक उन्मुक्ति पार्टीको प्रतिनिधित्व छैन । दाहाललाई समर्थन गरेका स्वतन्त्र सांसद पनि मन्त्रीको आकांक्षी रहेकामा उनीहरूलाई समेटिएको छैन । बाहिर रहेकालाई समेट्न प्रधानमन्त्री दाहालले वन तथा वातावरण र युवा तथा खेलकुद मन्त्रालय आफैंसँग राखेका छन् । तीन मन्त्रालयको दाबीमा अन्य दल सहमत नभएपछि जसपा सरकारमा सहभागी नभएको हो । जसपा अध्यक्ष उपेन्द्र यादवले न्यायोचित शक्ति बाँडफाँट नभएसम्म सरकारमा नजाने बताए । प्रधानमन्त्रीले आफूसँगै राखेका वन तथा वातावरण र युवा तथा खेलकुद मन्त्रालयमा पार्टीको रुचि नभएको उनको भनाइ छ । जसपाले सहरी विकासलगायत अरू दुई मन्त्रालयमा दाबी गरेको थियो । सरकारलाई हाम्रो समर्थन भने रहिरहन्छ, अध्यक्ष यादवले भने । नागरिक उन्मुक्ति पार्टीले जेलमा रहेका नेता रेशम चौधरी रिहा नभएसम्म सरकारमा सहभागी नहुने सर्त राखेको छ ।"
क्रसर व्यवसायमा नियमनको सकस,"सरकारले अवैध र मापदण्डविपरीत सञ्चालित क्रसर उद्योगहरू बन्द गराएपछि यस्ता व्यवसायीहरूको दबाबप्रभावमा परी वैध रूपमा चलेका खानीहरूले पनि सरकारलाई असहयोग गर्न थालेका छन् । निर्माण सामग्री ओसारपसार अवरुद्ध हुँदा विकासनिर्माण आयोजनाहरू नै प्रभावित हुन पुगेका छन् । वैध उद्योगहरू निर्बाध चलाउने सरकारी प्रयास सफल हुन सकेको छैन । यसबाट के देखिन्छ भने, निर्माण क्षेत्रमा एक किसिमको अराजकता व्याप्त छ । अनियन्त्रित दोहन गरिरहेका अवैध खानीहरू बन्द गर्न खोज्दा पूरै उद्योग ठप्प गरिनुले यस क्षेत्रमा विद्यमान सिन्डिकेटराज मात्र उजागर भएको छैन, देशको शासनप्रशासन कसको हातमा छ भन्ने प्रश्न पनि एकसाथ जन्मिएको छ । तसर्थ, सरकारले मर्यादित रूपमा सञ्चालित व्यवसायलाई थप सुरक्षा र ढाडस प्रदान गरी विद्यमान अराजकताको अन्त्य गर्नुपर्छ । त्यसका निम्ति गैरकानुनी र अनियन्त्रित दोहनमा संलग्न खानीका संरक्षणसञ्जाललाई तोड्न सक्नुपर्छ । क्रसर उद्योगीहरूको असहयोगका कारण प्रभावित हुन पुगेका निर्माण परियोजनाहरूको सूची लामो छ । बालुवा ढुवानी रोकिँदा नागढुंगासिस्नेखोला सुरुङमार्गको काम सोमबार दिउँसोदेखि ठप्प छ । क्रसर व्यवसायीले अवरोध गरेकै कारण बालुवा ढुवानी रोकिएको हो । सुरुङको ठेक्का लिएको जापानी निर्माण कम्पनी हाज्मा एन्डोले वैधानिक रूपमा चलेकै क्रसर उद्योगबाट बालुवा ल्याउने गरेको भए पनि अन्य अवैध रूपमा सञ्चालित क्रसर उद्योगले ढुवानी गर्न नदिएपछि काम रोकिएको हो । यसै गरी नागढुंगानौबिसे सडकको काम पनि निर्माण सामग्री अभावमा रोकिएको छ । सामग्री मौज्दात रहेका ठाउँमा मात्रै काम भैरहेको छ । मुड्खुतीनपिप्ले सडकखण्डको पनि यही हाल छ । काठमाडौं उपत्यकामा लामो समयदेखि ठेक्का भएका सडकले पनि यही बहाना पाएका छन् । अहिले चालु ८० प्रतिशत आयोजना प्रभावित बनेको नेपाल निर्माण व्यवसायी महासंघको दाबी छ । निर्माणका लागि अनुकूल मौसमकै बेला भएको निर्माण सामग्री अभावलाई सरकारले गम्भीरतापूर्वक लिनुपर्छ । यसै पनि मुलुक ठेकेदारराजबाट नराम्ररी ग्रस्त छ । ठेक्काका सर्तहरू उल्लंघन गर्नु र समयमै काम नसक्नु उनीहरूका लागि सामान्यजस्तै छ । अब निर्माण सामग्रीकै अभाव भएपछि उनीहरूलाई थप बहाना मिल्ने निश्चित छ । उता, सार्वजनिक क्षेत्रमा मात्र होइन निजी निर्माण क्षेत्रमा पनि यसको प्रभाव पर्नेछ । यसले अहिल्यै विश्वव्यापी आर्थिक मन्दीको असर देखिन थालिसकेको यस क्षेत्रलाई थप संकटतर्फ धकेल्नेछ । त्यसैले सरकारले यस क्षेत्रमा देखिएको अराजकता अन्त्य गरी कानुनी राज्यको आभास दिलाउनुपर्छ । त्यसका निम्ति निर्माण सामग्रीका खानी सञ्चालन र ओसारपसारलाई सुव्यवस्थित तुल्याउनु अपरिहार्य छ ।वैद्य रूपमा चलेका उद्योगहरूलाई पनि ठप्प पारिएपछि सरकार बाध्य भएर झुक्ने र अवैध उद्योगहरूले पनि पुनः निर्बाध दोहन जारी राख्न पाउने अपेक्षा गर्दै यस्तो चाल चलिएको बुझ्न मुस्किल छैन । सरकारले खानी सुरक्षाको प्रत्याभूति दिलाए पनि ढुवानीका क्रममा गाडी र जनशक्तिको पनि सुरक्षाको प्रश्न तेर्स्याउँदै व्यवसायीहरूले निर्माण सामग्री प्रदान गर्न मानेका छैनन् । यसबाट अवैध सञ्चालकहरूको दबाबप्रभाव भनिए पनि कतै सबै व्यवसायीकै मिलेमतो त छैन भन्ने आशंका पनि उत्तिकै छ । कथं यस्तो सही हो भने कानुनी रूपमा चलेका खानीहरूले आफ्नो खुट्टामा आफैं बन्चरो हानेको ठहरिनेछ र अवैध खानीहरूको बदनामीको हिस्सा जानाजान आफूले पनि बाँड्न चाहेको रूपमा बुझिनेछ । तसर्थ, वैध खानीहरू स्वयंले मर्यादित व्यवसाय सञ्चालनमा भाँजो हाल्न खोज्नु हुँदैन । मिलेमतो छैन र केवल असुरक्षा भावका कारण मात्र निर्माण सामग्री प्रदान गर्न अस्वीकार गरेका हुन् भने उनीहरूलाई आश्वस्त तुल्याउने काम सरकारको हो । गत पुस २० गते गृह मन्त्रालयले ७७ वटै जिल्ला प्रशासन कार्यालयलाई परिपत्र गर्दै अवैध क्रसर बन्द गराउन भनेको हो । देशभर सञ्चालनमा रहेका १ हजार २ सय १ क्रसर उद्योगमध्ये ७ सयभन्दा बढी प्रशासनले बन्द गराएपछि यो समस्या उत्पन्न गराइएको हो । यसका पछाडि सानो शक्ति पक्कै छैन । किनभने, अवैध खानी त्यत्तिकै चलेका छैनन्, तिनमा पहुँचवालाको संरक्षण छ । यस्ता उद्योगबाट लाभान्वित हुने राजनीतिज्ञ र उच्चपदस्थ कर्मचारीप्रहरीको संख्या ठूलो छ । तसर्थ, यस्ता उद्योगलाई सदैव उचित नियमन गर्न ठूलो राजनीतिक इच्छाशक्तिको खाँचो छ । जोसुकैको दबाबमा पनि गैरकानुनी र अनियन्त्रित दोहनलाई कुनै पनि हालतमा सुचारु नगराउने राष्ट्रिय प्रतिबद्धता आवश्यक छ । नत्र, पालिका र जिल्ला समन्वय समितिले नियमन गर्नुपर्ने दायित्व भएका यस्ता खानीहरू गृह मन्त्रालयको एउटा परिपत्रका भरमा जिल्ला प्रशासन कार्यालयहरूले सधैंका लागि बन्द गराउन सक्दैनन् । यसबारे बेलैमा बुझेर गृह मन्त्रालय नेतृत्वले संरचनागत रूपमै यथोचित कदम चाल्नुपर्छ । अनियन्त्रित प्रकृतिदोहन रोकिने तर निर्माण सामग्री उत्पादन र ढुवानी कदापि नरोकिने सुझबुझपूर्ण तथा सुव्यवस्थित पहल लिनुपर्छ ।"
छानबिन चुस्त बनाइयोस्,"आइतबार चालक दलका ४ सदस्यसहित ६८ जना देशीविदेशी यात्रु बोकेर पोखरातर्फ उडेको यती एयरलाइन्सको विमान पोखरा अन्तर्राष्ट्रिय विमानस्थलनजिक दुर्घटना हुँदा देशवासी मर्माहत बनेका छन्, मुलुक शोकमा डुबेको छ, मृतकका परिवारजन, आफन्तमाथि एक्कासि ठूलो पहाड खसेसरह भएको छ । विगत कोट्ट्याउने हो भने दशकौं अघिदेखि नेपालमा आन्तरिक उडान सञ्चालन भए पनि आन्तरिक, अन्तर्राष्ट्रिय विमानस्थलको सेरोफेरोमा यति ठूलो धनजनको क्षति भएको थिएन । उता नयाँ बनेको पोखरा अन्तर्राष्ट्रिय विमानस्थल प्रधानमन्त्री पुष्पकमल दाहालले उद्घाटन गरेको दिन गण्डकी प्रदेशमा सार्वजनिक बिदा दिइएको साथै सफलतापूर्वक परीक्षण उडान गरेपछि सर्वसाधारण, सरोकारवाला सबै खुसी देखिन्थे । यद्यपि जटिल भौगोलिक संरचना, प्राकृतिक सौन्दर्यले भरिएको पोखरामा अन्तर्राष्ट्रिय विमानस्थलको आवश्यकता, औचित्यमाथि प्रश्न पहिलेदेखि नउठेका भने होइनन् । आइतबारको दुर्घटनापछि गैरप्राविधिक आँखाले पनि त्रुटिहरू देख्न सकिन्छ ः रिट्ठेडाँडाको कटानपछि घटेको उचाइबीच जमिनको सतह नजिकबाट खाली र यात्रुसहितको वजनबीच विमान उडाउँदा फरक पर्दैन र ? जसरी ४५ गियरमा गाडी, मोटरसाइकल उकालो चढ्न सक्दैन, सम्भवतः वजन बढी भएका कारण यती एयरलाइन्सको विमान टाढैदेखि लरबराएको, सेतीको खोंचमा फसेपछि उचाइ लिन नसकी दुर्घटनाग्रस्त बनेको देखिन्छ । यो क्षति नेपालका निम्ति सानो होइन । एकातिर पर्यटकीय क्षेत्रमा देशविदेशमा प्रसिद्धि कमाएको पोखरामाथि कालो धब्बा लागेको छ भने अर्कातिर कमजोर बिजिनेस प्लान सुरुमै क्षतविक्षत बनेपछि चिनियाँ ऋणले अरू थिचेको छ । विमानमा यात्रा गर्न इच्छुक यात्रु आतंकित बनेका छन् । हुन त दुर्घटना सम्बन्धी छानबिन गर्न आयोग गठन गरिएको छ, तर फाइलमा थन्किने खालको प्रतिवेदनको कुनै अर्थ रहँदैन । प्रथमतः अन्तर्राष्ट्रिय विमानस्थल बनाउने योजनाकारदेखि डीपीआर तयार गर्ने, ठूला विमान सञ्चालनको स्वीकृति दिने अधिकारीसम्मलाई छानबिनको दायरामा ल्याउनुपर्छ, राजनीतिक दबाबमा परेर प्रतिवेदन तयार हुने सम्भावना भएकाले विदेशबाट विज्ञ टोली झिकाएर छानबिनलाई चुस्तदुरुस्त बनाउनुपर्छ । भुवनेश्वर शर्मा, काठमाडौं"
क्रसर उद्योगको दादागिरी,"निर्माण कार्यमा अवरोध हुन सक्ने, निर्माणाधीन योजनाहरूको म्याद थप हुन सक्ने अनि आयोजना ढिलो हुँदा सरकारले निर्माण व्यवसायीहरूलाई हर्जना तिर्नु पर्न सक्ने बहानामा फेरि पनि अवैध क्रसर उद्योगहरूलाई सञ्चालन गराइरहने खेल हुनै लागेजस्तो देखिन्छ । गृह मन्त्रालय अनि सरकार एकदमै चनाखो हुनुपर्छ, जुनसुकै हालतमा पनि अवैध र दर्ता नभएका क्रसरहरूलाई बन्द गरिनैपर्छ । नियम अनुसार सञ्चालनमा आएका उद्योगहरूलाई मात्रै सञ्चालन अनुमति दिनुपर्छ । बन्द गर्ने भन्दैमा सबै क्रसर उद्योग बन्द हुनु हुँदैन । कागजपत्र र अन्य प्रक्रियागत कागजात र प्रमाणहरू निश्चित दिन (५, ७ वा बढीमा १ महिना) भित्र ल्याउने गरी सूचना जारी गरी उक्त समयमा कागजात र प्रक्रिया पूरा नगर्ने सबैलाई अवैध घोषणा गरी बन्द गरिदिनुपर्छ । जुन कुनै बहानामा पनि अवैध गतिविधिलाई निरन्तरता दिनु हुँदैन । विष्णुप्रसाद पौड्यालिििपूर्वयोजनासहितको चक्रव्यूह हो यो । निराजन आँसुिििकाम नभए केही हुँदैन तर अवैधलाई फेरि चलाउन दिन हुँदैन अर्बौं रुपैयाँ बिनाकर कमाउने बानी परेकाहरूलाई छुट दिन हुँदैन । प्रकाश बेल्वासेिििठेक्का स्वीकृत हुनासाथ सञ्चालन पेस्की पाइहालिने अनि पहिलो चरणमा योजनास्थलमा निर्माण सामग्री राखिदिएर कर्मचारीलाई झुक्याएर भुक्तानी लिइहाल्ने चलन छ । त्यसपछि भने अर्कै अवसरको खोजी गरिन्छ । पहिलो ठेक्कातिर फुर्सदै नहुने सहुलियत पाउन्जेल यस्तै नयाँनयाँ बहाना फुर्ने नै हुन् नि ठेकेदारजीहरूको । थप राजनीतिक पहुँच छँदैछ । कसले के गर्न सक्ने ! सम्वेद शर्मा चापागाईििितत्कालका लागि हाइवे, पुल, नहर इत्यादि अत्यन्त आवश्यकबाहेकका सरकारीनिजी संरचनाहरू सिमेन्टछडगिट्टीरहित प्रकृतिमैत्री बनाउने नीति ल्याउने हो भने ९० प्रतिशत क्रसर, छडसिमेन्ट उद्योगको देशमा काम छैन । अरू देशहरूले आफ्ना देशका स्रोतसंसाधनको संरक्षणका लागि यस्ता विभिन्न नीति ल्याइरहेका छन् भने हाम्रो देशका नेताप्रशासकहरूलाई भने यस्ता कुरामा कुनै चिन्ता छैन । के जनता र सरकारले पनि सुन्दर, सादगीपूर्ण र भोलि गएर भत्काउन पर्दा पनि मूल्य नपर्ने प्रकृतिमैत्री संरचनाहरू बनाउँदा इज्जत जान्छ ? निर्मल चालिसेिििलहरो तान्दा पहरो थर्किन्छ । देश त बिनादर्ता र नियममा नचल्ने अटेरी क्रसर ठेकेदार को रहेछ भन्ने हेक्का बल्ल भयो सबैलाई । नियममा चल्ने क्रसरलाई बन्द गर्न हुन्न चालु हालतमा सरकारले राख्नुपर्छ । रोशन लिम्बूिििअवैध क्रसर उद्योगलाई बन्द गराउनुभन्दा वैध हुनतर्फ अग्रसर गराउनुपर्यो । हचुवाका भरमा वाहवाही कमाउन निर्णय गर्नु गलत छ । अजयकुमार गुरुङिििकमजोर कानुनको फाइदा क्रसर व्यवसायीले लिएका छन् । कानुन कडा बनाऊ अनि तेरो पार्टी र मेरो पार्टी को नभनी कडाइका साथ कार्यान्वयन गरौं । भोलिबाटै गिट्टीबालुवा जति पनि उपलब्ध हुन्छ । वीरेन्द्रप्रसाद पाण्डेिििकानुनसम्मत काम गर्न कसैलाई पनि मन छैन यहाँ । तुलसी घिमिरेिििव्यवसायीलाई कम्तीमा एक महिना समयसीमा दिएर अनुगमन गरेको भए राम्रो हुन्थ्यो । शैलेश सान्बू लिम्बू"
"विद्यार्थी युनियन : कता लाने, कता जाने ?","रहनीविद्याको पछि लाग्ने विद्यार्थी हो । वैदिक पुर्खाको बुझाइमा विद्या ज्ञान हो । विज्ञान भनेको ज्ञान प्रमाणित गर्ने प्रक्रिया हो । त्यसैले यजुर्वेदीय चिन्तन बन्यो विद्या मात्रै जानेर व्यक्ति मुक्त हुँदैन । प्राज्ञ हुँदैन । अविद्या मात्रै जानेर पनि व्यक्ति मुक्त हुँदैन । प्राज्ञ पनि हुँदैन । उसले विद्या र अविद्या दुवै जान्नुपर्छ । तब मात्रै व्यक्ति प्राज्ञ हुन्छ । मुक्त हुन्छ । हामी अध्यात्मवादी भन्नेहरूलाई गतिलो चड्कन हो यो । हामी भौतिकवादी हौं भन्नेलाई पनि उत्तिकै दह्रिलो झापड हो यो । यजुर्वेदको यो कुरा दलका शीर्षस्थ नेताहरूले कहिले बुझ्लान् ? तिनका पिछलग्गु बनेबनाइएका हामी शिक्षक, प्राध्यापक तथा विद्यार्थीले कहिले बुझौंला ? जुन दिन यो कुरा बुझ्नबुझाउन थाल्छौं, त्यो दिन हामीले विद्यार्थी बनाउछौं । तिनकै युनियन बनेको दिन मात्र देशले भोलिको असल नेता पाउँछ । असल विद्यार्थी युनियन पाउछ । अहिलेका शीर्षस्थ नेताहरू एककाँधे हुन् । तिनकै हतियार बने बनाइएका विद्यार्थी युनियनहरू पनि एककाँधे हुन् । यस्ता एककाँधे शिक्षा र दीक्षा बदले मात्र विद्यार्थी युनियन भोलिको आशा बन्छ । अहिलेकै स्थितिमा रहे वा राखिए भोलिको गलपासो हुन्छ । यहीँनेर विद्यार्थी युनियनहरूलाई सोधौं भोलिको आशा बन्ने कि गलपासो ? दलहरूका शीर्षस्थ नेतालाई सोधौं विद्यार्थी युनियनलाई के बनाउने ? आशा कि गलपासा ? अहिले भने उनीहरू गलपासा बनेबनाइएका छन् । तिनलाई आशामा बदल्ने हो भने बोक्ने, टोक्ने, र ठोक्ने कामबाट मुक्त गरौं । परिश्रम गरेर कमाउने काममा लगाऔं । विद्या र अविद्या दुवैमा पारंगत बन्ने बाटामा लगाऔं । हतियार बनाउनेले हिजो अमृत ठानेका विद्यार्थी युनियनहरूलाई आजको समाजले विष मानेको छ । पुर्खाले एककाँधे मानेका छन् । संक्षेपमा तिनलाई प्राज्ञ बन्ने बाटामा लगाऔं । ज्ञान र विज्ञानको सहसम्बन्ध जान्ने । राजनीतिज्ञ बनाऔं । हर राजनीतिक आस्थाबीचको साम्यता तथा भिन्नता बुझ्नबुझाउन सक्ने । गरिखाने बनाऔं । आफ्ना श्रम तथा सीपको प्रयोग गरेर कमाउने । अनिवार्य समाजसेवा गर्ने । समालोचकीय क्षमता आर्जन गर्ने । सर्जक बनाऔं । विकल्पहरू सोच्ने र तदनुसार काम गर्ने । नेतृत्वको तयारी गरौं । जनस्तरका अनेकन् समस्याका समाधानहरू खोज्ने । खोजाउने । विद्यार्थी युनियनको अहिलेको दीक्षा र शिक्षा यसरी बदल्ने कि ?"
चुनाव र उप्रान्त,"गुमेको ४त्यस्तै, नेताकार्यकर्ताको पंक्ति अहिलेजस्तो रनभुल्ल वा निराश हुन्थेन । गठबन्धन टिकाएको र पार्टीका लागि त्याग गरेको भनेर स्वयं देउवाको पनि पार्टीभित्र प्रशंसा हुन्थ्यो, समर्थन बढ्थ्यो र जनस्तरमा पनि उनलाई लाग्ने गरेको सत्तालिप्साको आरोप धेरै हदसम्म मेटिन्थ्यो । पांच वर्षसम्म सत्ताबाहिर बस्दा पार्टी कमजोर हुने र त्यतिन्जेल आफ्नो पनि स्वास्थ्य, उमेरजस्ता कुराले साथ नदिने पीरले छटपटाएका ओलीलाई सब थोक गुमे पनि आफूलाई जसरी पनि प्रधानमन्त्री चाहिने देउवाको सत्तालिप्साले चिट्ठा पारिदियो । उनीसँग मिल्न अनिच्छुक दाहाललाई मिल्ने बनाइदियो, र देउवालाई सत्ताको खेलमा पराजित बनाइदियो ।अन्त्यमा, माथि भनिएका कुरा सत्ता राजनीतिका सन्दर्भमा एमालेलाई परेको चिट्ठा र कांग्रेसलाई गुमाउनुपरेका सबै थोकका फेहरिस्त र विश्लेषण हुन् । ती कुनै पनि हालतमा आदर्श र जनताले चाहेको जस्तो राजनीतिका सन्दर्भमा सिफारिस गरिएका विषय होइनन् । तर आदर्श र जनचाहना बमोजिमको वा जनसेवाको ध्येयले गरिने राजनीति नेपालमा न अहिले छ न चाँडै देख्न पाइने सम्भावनै छ । अझै लामै कालखण्ड हामीले भोग्ने भनेको रियलपोलिटिक नै हो । यस्तोमा विश्लेषण पनि रियलपोलिटिककै हुने भैगो ।"
महिला श्रमको मूल्य,"सहरबजारमा महिलाहरूले ठेलागाडा घिसार्दै तरकारी बेचिरहँदा प्रहरीले लखेट्दाको दृश्य साह्रै दुःखदायी हुन्छ । गाउँघरमा पनि घाँस, पराल र दाउराको भारी बोकिरहेका, गाईबस्तु चराइरहेका र अन्य घरायसी काममा पनि भ्याईनभ्याई काम गरिरहेको देखिन्छ । ती कामले महिलालाई कत्तिको आत्मसम्मान दिएको छ त ? सुरक्षित आम्दानी, आत्मसम्मान, स्वाभिमान र सम्मानका जेजस्ता परिभाषा छन्, तिनले महिलाहरूको श्रमलाई समेट्छ कि समेट्दैन ? घरको काम सकाएर जीविकोपार्जनकै लागि अरूका घरमा घरेलु कामदारका रूपमा काम गरिरहेका महिलाहरूको श्रमलाई समाजले मान्यता दिन सकेको छैन । आमा महान् हुन्छन् र परिवारका लागि बलिदान दिन्छन्जस्ता आदर्शमा समाज अगाडि बढिरहेको छ । मर्यादित श्रमको परिभाषाभित्र सबै प्रकारका कार्यलाई समान रूपमा सम्मान गर्नुपर्छ भन्ने पर्छ । कामको आधारमा कुनै पनि पेशालाई भेदभाव गर्नु हुँदैन पनि । अर्को भाषामा शारीरिक वा मानसिक कुनै पनि प्रकारको कामलाई सम्मान गर्नुलाई कामको मर्यादा भनिन्छ । सबै प्रकारका काम सम्मानित र समान हुन्छन् । यसको अर्थ कुनै पनि पेशा उत्कृष्ट र निकृष्ट हुँदैनन । स्थानीय, प्रदेश र संघ संरचनाहरूमा महिलाको सहभागिता देखिन्छ तर अझै तिनलाई निर्णायक तहमा लैजान सकिएको छैन । सामाजिक तथा सांस्कृतिक मूल्यमान्यता र पितृसत्तात्मक सोचका कारण महिला श्रमको उचित मूल्यांकन भइरहेको छैन । महिला तथा बालिकामाथि हिंसा, दुर्व्यवहारहरू बढ्दै छन् । महिलाहरूको स्थिति समाजमा दयनीय नै छ । महिलालाई समाजले घरेलु काम तथा हेरचाहको जिम्मेवारी दिएको छ, तर यस कामको कुनै सम्मान छैन ।मेरो चिनजानकी जुनेली ४५ वर्षकी भइन् । उनले अरूको घरमा काम गरेर महिनाको १२ देखि १५ हजार रुपैयाँसम्म कमाउँछिन् । घरेलु कामदारका रूपमा काम गरेको १० वर्ष भयो । उनको श्रीमान् पनि श्रमिक हुन् । तर उनले असाध्यै रक्सी खाने गर्छन् । डेरामा आएर श्रीमती र छोराछोरीसँग झगडा गर्ने बानी छ । जुनेली आफ्नो घर र अरूको घर गरेर दिनमा १८ घण्टाभन्दा बढी खट्छिन् । तर, उनको श्रमलाई समाजले मर्यादित मान्दैन । अनौपचारिक क्षेत्रमा काम गर्ने जुनेलीलाई घरधनीले आफ्नो हिसाबमा पैसा दिन्छन् । कुनै निश्चित नियम छैन । घरको काम त भइहाल्यो तर यसरी गरेको कामको पनि मिहिनेत अनुसारको प्रतिफल पाउँदैनन् । उनीहरूका कामको कुनै मूल्य देखिँदैन । महिलाहरूले गर्ने यस्ता कामको लेखाजोखा गर्न र उचित नीतिनियम बनाउन ढिला भइसकेको छ । अनौपचारिक क्षेत्रमा काम गर्ने महिलाहरूको समस्यालाई कानुनी रूपमै सम्बोधन गर्नु जरुरी छ । धेरैजसो ज्यालादारी काम पुरुषले पाउने गरेका छन् । बहुसंख्यक महिला आम्दानी नहुने काममा छन् । ग्रामीण महिलाका लागि कृषि नै मुख्य आम्दानीको माध्यम हो । अधिकांश महिलाले आफ्नो उत्पादनशील शक्ति परिवारको स्याहारसुसारमा लगाउँछन् । आर्थिक आम्दानी सृजना नगर्ने यस्ता काममा महिलाको ऊर्जाशील उमेर खर्च हुनु अर्थ व्यवस्थाका लागि पनि गम्भीर समस्या हो । पछिल्लो समय उत्पादनका माध्यमहरू परिवर्तन हुँदै छन् । तर महिलाको तुलनामा पुरुषहरूले छिटो रोजगारी पाइरहेका छन् । उत्पादन कृषिबाट उद्योग, सेवातर्फै सर्दै आएको छ । कृषिपछि निर्माण क्षेत्रले सबैभन्दा धेरै रोजगारी दिन्छ । तर, सीप नै भए पनि महिलाका तुलनामा पुरुषहरूलाई धेरै ज्याला दिइन्छ । उत्पादन र वित्त व्यापार क्षेत्रहरूले रोजगारी सृजना गरे पनि त्यसको लाभ पुरुषहरूले नै उठाइरहेका छन् । महिलाहरूले इँटा बोक्ने, बालुवा चाल्ने, गारो लाउने काम गरिरहेका पनि हुन्छन् । तर तिनले हेलमेट तथा पन्जा पाएका छैनन् । सामाजिक सुरक्षाका कुरा त परकै कुरा भयो । शिक्षाको अभाव, पारिवारिक जिम्मेवारी र बाध्यताले महिलाको आर्थिक अवसरलाई अनौपचारिक क्षेत्रमा सीमित गरेको छ । तिनले पारिश्रमिक पनि कम पाएका छन् । तिनको अधिकारका विषयमा राजगारदाताले ध्यान दिँदैनन् । अनौपचारिक अर्थतन्त्र राज्यले संरक्षण नगरेका आर्थिक गतिविधि, उद्यम तथा श्रमिकहरूले धानेका छन् । अनौपचारिक कामदारहरू, कृषि तथा घरेलु कामदार, यातायात मजदुर तथा सडक व्यापारीका सुरक्षा र कल्याणका विषयमा सरकारी नीतिनियम अदृश्यजस्तै छन् । यसमा महिला कामदारको स्थिति झनै नाजुक छ । कार्यस्थलमा शौचालय तथा प्याड फेर्ने कोठाको अभाव छ । यसले गर्दा महिलाको स्वास्थ्यमा असर परिराखेको हुन्छ । अर्कातिर महिलाहरूले आफ्ना नानीहरूलाई पिठ्यूँमा बोकेरै या चिसो भुइँमा सुताएरै मजदुरी गर्न विवश छन् । अनौपचारिक क्षेत्रमा काम गर्ने महिलाहरूको मुख्य चुनौती रोजगार सम्झौताको अभाव, कम पारिश्रमिक, सामाजिक सुरक्षा र सुविधाहरूमा पहुँच नहुनु र तिनको आवाज उठाउने संगठन नहुनु हुन् । यसरी काम गर्दा दुर्घटना भए के गर्ने भन्ने प्रश्नको जवाफ राज्यसँग छैन । श्रम ऐन२०७४ ले अनौपचारिक क्षेत्र र अनौपचारिक रोजगारीको स्पष्ट परिभाषा दिन सकेको छैन । कुनै पनि काम अनौपचारिक छैन त भनेको छ तर परिभाषामै सीमित छ । महिलाहरू संलग्न हुने श्रमका क्षेत्र, विशेष गरी अनौपचारिक क्षेत्रलाई मर्यादित श्रममा सूचीकृत गर्दै नियुक्तिपत्र लगायतको आवश्यक व्यवस्था मिलाउनुपर्ने दायित्वबाट राज्य उम्कन पाउँदैन ।"
नेपालीको सारथि बन्न सक्छ सामाजिक सुरक्षा कोष,"प्रभावकारी बनाउन चाल्नुपर्ने कदमसामाजिक सुरक्षा कोषलाई राज्यको आर्थिकसामाजिक रूपान्तरणको महत्त्वपूर्ण संरचनाका रूपमा स्थापित गर्न तीन पक्षमा ध्यान दिनुपर्छ । पहिलो, बृहत् आबद्धता हुने गरी ठोस नीतिगत समन्वयÙ दोस्रो, सञ्चालन कुशलता सृजना हुने गरी प्रभावकारी सेवाप्रवाहका लागि भौतिक संरचनाको निर्माणÙ र तेस्रो, कुशल र व्यावसायिक लगानीमार्फत वित्तीय दिगोपनाको सुनिश्चिततामार्फत सामाजिक सुरक्षा सम्बन्धी सुविधाहरूलाई एकीकृत ढंगबाट नागरिकले नजिकको स्थानबाट प्राप्त गर्न सक्ने संयन्त्रको विकास । संघ, प्रदेश र स्थानीय तहका सुविधाहरू दोहोरोपन नहुने गरी प्रदान गर्नुका अतिरिक्त कोषमा जम्मा भएको रकम योगदानकर्ताहरूकै हितमा लगानी गर्ने वातावरण भएमा सामाजिक सुरक्षा कोष प्रत्येक नेपालीको जीवनयापनको सारथि बन्दै जानेमा शंका छैन ।अर्याल सामाजिक सुरक्षा कोषका अध्यक्ष एवं श्रम, रोजगार तथा सामाजिक सुरक्षा मन्त्रालयका सचिव हुन् ।"
मुख्यमन्त्री जम्कट्टेलले पाए विश्वासको मत,"मकवानपुर (कास) वाग्मती प्रदेशका मुख्यमन्त्री शालिकराम जम्कट्टेलले विश्वासको मत प्राप्त गरेका छन् । शपथ ग्रहणको ३० दिनभित्र विश्वासको मत लिनुपर्ने संवैधानिक व्यवस्थाअनुसार उनले मंगलबार प्रदेशसभामा मत लिएका हुन् । उनले पुस २५ मा मुख्यमन्त्रीको शपथ लिएका थिए । जम्कट्टेलले सदनबाट बहुमत सांसदको साथ पाएका छन् । प्रदेशसभामा ७ वटा राजनीतिक दल छन् । उनलाई ३ सिट रहेको नेपाल मजदुर किसान पार्टीबाहेक कांग्रेस, एमाले, माओवादी, राप्रपा, एकीकृत समाजवादी र हाम्रो नेपाली पार्टीका १ सय ५ सांसदले विश्वासको मत दिए । मतदान प्रक्रियामा १ सय ९ सांसद उपस्थित थिए । प्रदेशसभामा कांग्रेस ३७, एमाले २७, माओवादी २१, राप्रपा १३, एकीकृत समाजवादी ७ र हाम्रो नेपाली पार्टीबाट २ सांसदको समर्थन छ । जम्कट्टेल प्रदेशसभाको ५ दलको ७० सांसदको समर्थनमा मुख्यमन्त्री बनेका हुन् । मुख्यमन्त्रीले सभामुख र उपसभामुखको चयन प्रक्रिया सकिएपछि विश्वासको मत लिने तयारी गरेका कारण उनलाई गठबन्धनबाट विश्वासको मत लिन थप सहज भएको हो । हाल मन्त्रिपरिषद् ३ सदस्यीय छ । सदनबाट विश्वासको मत पाएसँगै मुख्यमन्त्री जम्कट्टेलले राजनीति स्थायित्व अहिलेको ठूलो चुनौती भएको बताएका छन् । वाग्मतीलाई समृद्धि र सुशासन पूर्ण रूपमा लागू भएको प्रदेशको चिनारी दिने गरी काम गर्नेछु । अहिलेको जनमत एउटै पार्टीले सरकार बनाउने छैन । त्यसकारण दलहरू मिलेर अगाडि बढ्नुपर्ने अवस्था छ, उनले भने, संघीयताको पक्षमा उभिन जरुरी छ । यसैबीच, मुख्यमन्त्री जम्कट्टेललाई विश्वासको मत दिने निर्णयका विरुद्ध कांग्रेसले आधा दर्जन सांसदले फरक मत राखेका छन् । मंगलबार प्रदेशसभा सचिवालयस्थित संसदीय दलको कार्यालयमा भएको बैठकले उनीहरूको फरक मत भए पनि विश्वासको मत दिने निर्णय दलले गरेको थियो । छिरिङदोर्जे लामा, सुरजचन्द्र लामिछाने, श्रीराम लामिछाने, सुरेश श्रेष्ठ, शान्ता ढकाल र गोविन्द लम्सालले लिखित रूपमै फरक मत राखेका हुन् । पार्टी प्रतिपक्षमा बस्ने भएपछि विश्वासको मत दिन नहुने उनीहरूले बैठकमा भनेका थिए । दलका नेता बहादुरसिंह लामाको अध्यक्षतामा बसेको बैठकले मुख्यमन्त्रीलाई विश्वासको मत दिएर गुण र दोषको आधारमा सशक्त प्रतिपक्षीको भूमिकामा रहने निर्णय गरेको थियो । विश्वासको मत दिएका हौं । सरकारमा सहभागी हुँदैनौं । प्रमुख प्रतिपक्षमा हामी बस्छौं, लामाले भने । फरक मत राखे पनि मतविभाजन प्रक्रियामा भने उनीहरूले सहभागिता जनाएका थिए ।"
"मर्जरपछि बैंकको खाता, ऋण र सेयर के हुन्छ ?","कुन बैंकको नामबाट सेयर ? मर्जर हुनुअघि दुई बैंकले सेयर भएको अवस्थामा मर्जरपछि उक्त सेयर नयाँ बैंकको नामबाट जारी हुन्छ । दुईमध्ये पुरानै बैंकको नामबाट एकीकृत कारोबार गरिएको छ भने जुन नाम कायम भएको छ, विलय हुने बैंकको सेयरसमेत त्यही नाममा आउँछ । बैंक तथा वित्तीय संस्था मर्जर क्रममा कायम भएको सेयर मिलान अनुपातका (सेयर स्वाप रेसियो) आधारमा लगानीकर्ताको सेयर संख्या घट्ने हुन सक्छ । जस्तो कि, गत पुस २७ देखि एकीकृत कारोबार सुरु भएको नेपाल इन्भेस्टमेन्ट बैंक र मेगा बैंक १ सय बराबर ९० कित्ता सेयर स्वामित्वका अनुपातमा गाभिएका हुन् । यसको अर्थ अब मेगा बैंकको एक सय कित्ता सेयर हुनेले मर्जरपछि बनेको नेपाल इन्भेस्टमेन्ट मेगा बैंकको ९० कित्ता मात्र सेयर पाउँछन् ।"
रेस्टुराँमा मेनु मूल्यको नियमन कसैले गरेनन्,"(काठमाडौं)होटल तथा रेस्टुराँले मेनु मूल्यमाथि चर्को शुल्क लगाएर सर्वसाधारण ठगिरहेका छन् । मेनु प्राइसबाहेक अन्य शुल्कलाई ऐनले रोके पनि धेरैजसोले सेवा शुल्क र भ्याटका नाममा रकम असुलिरहेका छन् । मेनु मूल्यको नियमन गर्ने निकाय नभएका होइनन् । मूल्यकै अनुगमन गर्न साढे ८ सयभन्दा बढी निकाय छन् । तर यी निकाय मौन बसिदिँदा प्रतिदिन सर्वसाधारण ठगिएको ठगियै छन् । मापदण्ड बनाएर वस्तुको मूल्य नतोक्दा सर्वसाधारण ठगिएको जानकार बताउँछन् । तर तत्काल अनुगमन र केहीलाई जरिवाना गरे मूल्य नियन्त्रण हुने उपभोक्ता अधिकारकर्मी बताउँछन् । केन्द्रीय स्तरमा अनुगमन गर्ने मुख्य दायित्व वाणिज्य आपूर्ति तथा उपभोक्ता संरक्षण विभागकै हो । पालिकाहरूले पनि अनुगमन गर्नुपर्छ, अनुगमनका क्रममा उपभोक्ता ठगेको देखिए तत्काल २३ लाख रुपैयाँसम्म जरिवाना गर्न सक्ने अधिकार छ, उपभोक्ता हित संरक्षण मञ्चका अध्यक्ष ज्योति बानियाँले भने, दुईचार दिन व्यापक अनुगमन र कारबाही गरे बजार स्वतः सुध्रिहाल्छ । तर नियमनको अधिकार पाएका निकाय सुस्त भइदिए । पालिकाहरूले स्थानीय बजार व्यवस्थापन तथा अनुगमन ऐन बनाएका छन् । उपभोक्ता संरक्षण ऐनअनुसार वाणिज्य विभागले स्थानीय तहमा निरीक्षक तोकेको छ । तर पनि होटलरेस्टुराँमा अनुगमन हुन सकेको छैन । यी क्षेत्रमा अनुगमन नहुँदा होटलरेस्टुराँले उपभोक्ता संरक्षण ऐन, ०७५ र मूल्य अभिवृद्धि कर ऐन, ०५२, मूल्य अभिवृद्धि कर नियमावली०५३ र सर्वोच्च अदालतको आदेशविपरीत मेनु प्राइस मा थप शुल्क असुलिरहेका छन् । समग्र बजार अनुगमन देखावटी रूपमा मात्रै हुँदा समस्या भएको उपभोक्ता अधिकार अनुसन्धान मञ्चका अध्यक्ष माधव तिमिल्सिनाले बताए । उपभोक्ता संरक्षण ऐनअनुसार ७७ वटै सहायक प्रमुख जिल्ला अधिकारीलाई अनुगमनको अधिकार छ, तिनले ऐन कार्यान्वयन गर्न सक्छन् । ७ सय ५३ पालिकामा निरीक्षण अधिकृत तोकिएको छ । अनुगमन गर्नकै लागि स्थानीय तहको आफ्नै कानुन पनि छ, अध्यक्ष तिमिल्सिनाले भने, तर होटलरेस्टुराँको मेनु प्राइसमा अनुगमन भएन । बजार अनुगमन भए पनि देखावटी मात्रै भयो । अनुगमनका लागि सातै प्रदेशमा रहने उपभोक्ता हित निर्देशनालय पनि छ । तर उसको काम पनि सुस्त नै छ । कुनै पनि पालिकाले आफ्नोअन्तर्गतको अनुगमन गर्न सकेको छैन । केन्द्रीय कानुन कार्यान्वयन गर्ने निकाय वाणिज्य आपूर्ति तथा उपभोक्ता संरक्षण विभाग र वाणिज्य तथा आपूर्ति मन्त्रालय हुन्, तिमिल्सिनाले भने, अनुगमनमा यी निकाय चुक्दा बजार भद्रगोल भयो । त्यसको फाइदा बिचौलियाले उठाइरहे । उपभोक्तालाई ठगिनबाट जोगाउन सरकारले तत्काल मापदण्ड बनाएर लागतका आधारमा वस्तुको मूल्य तोक्नुपर्ने तिमिल्सिनाले बताए । अहिले प्रयोग भइरहेको वस्तुको गुणस्तरमा पनि प्रश्न छ । गुणस्तरको विषय खाद्य प्रविधिले हेर्ने हो । तर मूल्यमा वाणिज्यले नै हेर्नुपर्छ, उनले भने, उपभोक्ताले गुणस्तरीय वस्तु उचित मूल्यमा पाए, नपाएको यकिन गर्न मापदण्ड अनिवार्य छ ।राष्ट्रिय उपभोक्ता मञ्चका अध्यक्ष प्रेमलाल महर्जनले पनि मूल्य नियन्त्रणको दायित्व वाणिज्यकै भएको बताए । मेनुमाथि थप शुल्क असुल्नेलाई उपभोक्ता संरक्षण ऐनसँगै कालोबजारी ऐन लगाएर कारबाही गर्न सकिन्छ । करिब ८१० वर्षअघि वाणिज्यले होटलसम्बन्धी निर्देशिका नै जारी गरेको छ, उनले भने, तर विभाग स्वयंले ऐन नियम कार्यान्वयन गरेको देखिएन । वाणिज्य विभागसँगै स्थानीय तह र प्रशासनले आफ्नो दायित्व पूरा नगरिदिँदा उपभोक्ता ठगिएको महर्जनको बुझाइ छ । यो दायित्व आन्तरिक राजस्व विभागको पनि दायित्व हो । तर उसले कर उठाउनेबाहेक केही काम गरेन । एक पटक भ्याट लागेको वस्तुमा पुनः भ्याट लाग्दैन । सर्भिस चार्जमा भ्याट लाग्दैन । तर वस्तुको मूल्यसँग जोडेर सर्भिस चार्ज, त्यसमा पनि भ्याट जोडेर ठगी भइरहेको छ, महर्जनले भने, यो व्यापक ठगी हो । मूल्य अभिवृद्धि कर नियमावली ०५३ अनुसार मेनु प्राइस बाहेक भुक्तानी गर्नुपर्दैन । ठूला होटलमा बास बस्दा मेनुमा उल्लेख गरिएको रकमबाहेक अतिरिक्त तिर्नुपर्दैन । मेनुमा उल्लिखित रकममा १० प्रतिशत सेवा शुल्क र १३ प्रतिशत भ्याट जोडेर उपभोक्ता ठगिइरहेका छन् । काठमाडौं जिल्ला अदालतले मेनुबाहेक अतिरिक्त रकम लिन नपाउने फैसला गरिसकेको छ । जिल्ला अदालतले ०७९ भदौ पहिलो साता गरेको फैसलामा मेनुमा अतिरिक्त रकम जोड्ने कार्य उपभोक्ता संरक्षण ऐन, ०७५ र मूल्य अभिवृद्धि कर ऐन, ०५२ विपरीत भएको ठहर गरेको थियो । मेनु मूल्यमाथिको नियमनमा आफूहरूको ध्यान नपुगेको काठमाडौं महानगरपालिकाका प्रवक्ता नवीन मानन्धरले स्विकारे । यस बिषयमा संयोजक तोकेर अनुगमन गरिने उनको भनाइ छ । सर्भिस र भ्याट शुल्क लिन नपाउने भनिए पनि होटलरेस्टुराँले लिइरहेका छन्, महानगरपालिकासँग आफ्नै अनुगमन टोली पनि छ, उनले भने, संयोजक तोकेर मूल्यको अनुगमन गर्छौं । मेनु मूल्यमाथि अतिरिक्त मूल्य नलिन वाणिज्यले कात्तिक २ मा सूचना प्रकाशन गरेको थियो । उल्लिखित मूल्यमा कुनै किसिमको अतिरिक्त रकम लिए उपभोक्ता संरक्षण ऐन ०७५ तथा नियमावली ०७६ बमोजिम कारबाही गरिने जनाएको थियो । तर कारबाही सूचनामा मात्रै सीमित भएको छ । सर्वसाधारण ठगिए पनि होटलरेस्टुराँलाई अनुगमन र कारबाही गरिएको छैन । वाणिज्य आपूर्ति तथा संरक्षण विभागका महानिर्देशक महेश भट्टराईले पनि मेनु मूल्यभन्दा बढी शुल्क लिन नपाइने बताए । अदालतबाट पनि आदेश आइसकेको विषयमा प्रभावकारी नियमन नहुँले उपभोक्ता मारमा परिरहेको उनको भनाइ छ । उपभोक्ता र मूल्यको विषय वाणिज्य विभागले हेर्नुपर्छ । करको विषयमा आन्तरिक राजस्व विभागले हेर्ने हो । अदालतको आदेश करिब ५० प्रतिशत कार्यान्वयन भएको छ, उनले भने, मूल्यका विषयमा भने जिल्ला प्रशासन कार्यालय, स्थानीय तह र प्रदेशमा रहेका उपभोक्ता हित निर्देशनालयले गर्नुपर्छ । होटल रेस्टुराँले अतिरिक्त शुल्क लिएको प्रमाणसहित उजुरी परे कारबाही गरिने उनको भनाइ छ ।"
टेक कम्पनीले कर्मचारी हटाउने क्रम रोकिएन,"सिस्को सिस्टम्स, एचपी, ट्वीटर, सिगेटजस्ता कम्पनी निकट भविष्यमै थप कर्मचारीलाई अवकाश दिने तयारीमा रहेको याहु फाइनान्सका सिमोन्ट हन्टको अनुमान छ । आर्थिक मन्दी, बढ्दो प्रतिस्पर्धा र घट्दो प्रतिस्पर्धासँगै टेक कम्पनीहरूको सेयर मूल्यमा गएको वर्ष ठूलो गिरावट आएको थियो । उदाहरणका लागि टेस्लाको सेयर मूल्य ६५ प्रतिशतले खस्केको थियो । मेटा (६४ प्रतिशत), पेपाल (६२ प्रतिशत), नेटफ्लिक्स (५२ प्रतिशत) र जुम टेक्नोलोजिज (५४ प्रतिशत) का सेयर मूल्यमा पनि कमी आएको थियो ।बिल गेट्स, जेफ बेजोज, ल्यारी पेज, इलन मस्क, मार्क जुकरबर्गका जस्ता टेक स्टार्टअपका प्रख्यात मालिक तथा उद्यमीले अर्बौं डलरको सम्पत्ति गुमाएका थिए । अर्थतन्त्र र कमाइमा आएको यही गिरावटलाई यस्तो ठूलो संख्याको अवकाशको मुख्य कारण मानिएको छ ।"
टीभीएसलाई अवार्ड,"काठमाडौं (कास) टेकलेख अवार्डमा टीभीएस कम्पनीका रेडरले उत्कृष्ट कम्प्युटर तथा अपाचे आरटीआर १६० फोभीले उत्कृष्ट फिचर अवार्ड हात पारेका छन् । गत वर्ष पनि रेडरले टेकलेखको साथमा अवार्ड हात पारेको थियो । रेडरमा भएका सुधारका आधारमा यस वर्ष अवार्ड प्राप्त गर्न सफल भएको टेकलेखले जारी गरेको विज्ञप्तिमा उल्लेख छ । रेडरको किफायती मूल्य, स्टाइल र अपडेटेड फिचरका कारण यस मोटरसाइकलले अवार्ड पाएको छ, विज्ञप्तिमा भनिएको छ । टीभीएसका अनुसार रेडर १२५ मा आकर्षक मस्कुलर लुक्सका साथमा एडजस्टेबल मोनोसक सस्पेन्सन, यूएसबी चार्जिङ, अन्डर सिट स्टोरेज र फराकिलो टायरलगायत विशेषता उपलब्ध छन् ।"
नेप्काको सभापतिमा अधिकारी,"काठमाडौं (कास) नेपाल मध्यस्थता परिषद् (नेप्का) को सभापतिमा राजेन्द्रप्रसाद अधिकारी निर्वाचित भएका छन् । नेप्काको ३१औं साधारणसभाले उनीसहितका १० जना कार्यसमिति चुनेको हो । उपसभापतिमा लालकृष्ण केसी, महासचिवमा बाबुराम दाहाल, सचिवमा थानेश्वर काफ्ले (राजेश) र कोषाध्यक्षमा हरिकुमार सिलवाल निर्वाचित भएका छन् । यसैगरी सदस्यहरूमा गान्धी पण्डित, मनोजकुमार शर्मा, महेन्द्रबहादुर गुरुङ, माधवप्रसाद पौडेल र सोमबहादुर थापा चुनिएको नेप्काले जारी गरेको विज्ञप्तिमा उल्लेख छ । नेप्काका निवर्तमान सभापति ध्रुवराज भट्टराई हुन् ।"
नेपाल लाइफको डिजिटल धमाका,"काठमाडौं (कास) नेपाल लाइफ इन्स्योरेन्स कम्पनीले डिजिटल धमाका अभियान सञ्चालनमा ल्याएको छ । कम्पनीको केन्द्रीय कार्यालय, कमलादीमा आयोजित एक कार्यक्रमबीच उक्त अभियानको प्रमुख कार्यकारी अधिकृत प्रवीणरमण पराजुलीले शुभारम्भ गरे । अभियानअन्तर्गत अनलाइन माध्यमबाट माघभर बिमा नवीकरण शुल्क भुक्तानी गर्ने ग्राहकले विभिन्न उपहार पाउनेछन् ।"
डीआरएसलाई भायानेटको सम्मान,"काठमाडौं (कास) सन् २०२२ को पीएमजीसी ग्रान्ड फाइनलको उपविजेता पब्जी टोली डीआरएस गेमिङलाई भायानेटले सम्मान गरेको छ । भायानेट कम्युनिकेसनको कार्यालय परिसरमा कम्पनीका सीईओ सेवा पाठक बोहराले डीआरएसका टोली सदस्य दीपेश गुरुङ, साहस भण्डारी, सुविनकुमार प्रजापति र समर गुरुङलाई सम्मान गरिन् ।"
सभामुखमा एमालेले घिमिरेलाई अघि सार्ने,"काठमाडौं (कास) प्रतिनिधिसभाको सभामुखमा एमालेले देवराज घिमिरेलाई अघि सार्ने भएको छ । झापा २ बाट निर्वाचित भएर पहिलोपटक प्रतिनिधिसभा सदस्य बनेका घिमिरे ०५६ मा राष्ट्रिय सभा सदस्य चुनिएका थिए । अहिले उनी एमालेको स्थायी कमिटी सदस्य छन् । सभामुख पदमा एमाले र उपसभामुख पदमा राष्ट्रिय स्वतन्त्र पार्टीबाट उम्मेदवारी दिने सत्ता साझेदार दलहरूको सहमति छ । एमालेमा सभामुखका लागि पृथ्वीसुब्बा गुरुङ, रघुजी पन्त, छविलाल विश्वकर्मा र विद्या भट्टराई चर्चामा थिए । संसदीय दलले घिमिरेलाई बुधबार नागरिकता र दुईवटा फोटो लिएर आउन सूचना गरेकाले उनी नै पक्का भएको बुझ्न सकिने एमालेका एक नेताले बताए । सभामुख पदको बिहीबार हुने निर्वाचनका लागि बुधबार उम्मेदवारी मनोनयन गर्ने संघीय संसद् सचिवालयको कार्यतालिका छ ।"
पल शाहलाई तनहुँमा सफाइ,"तनहुँ (कास) नाबालिगमाथि जबर्जस्ती करणी गरेको अभियोगमा थुनामा रहेका पल (पूर्णविक्रम) शाहले तनहुँ अदालतबाट सफाइ पाएका छन् । जिल्ला न्यायाधीश कोमलप्रसाद आचार्यको इजलासले मंगलबारको थुनछेक बहसपछि शाहलाई सफाइ दिएको हो । स्रेस्तेदार मीनबहादुर कुँवरका अनुसार शाहविरुद्धको सुनुवाइमा अभियोग दाबी नपुगेकाले अदालतले सफाइ दिएको हो । शाहविरुद्धको मुद्दाको अन्तिम सुनुवाइमा वरिष्ठ अधिवक्ता कमलामोहन वाग्ले, परशुराम गिरी, कृष्णबहादुर थापा र अधिवक्ता भानुभक्त सुवेदीले बहस गरेका थिए । फैसलाउपर चित्त नबुझे पीडित पक्षलाई पुनरावेदनमा जान सक्ने कुँवरले बताए । शाहविरुद्ध उस्तै प्रकृतिको मुद्दा नवलपुरमा पनि थियो । नवलपुर जिल्ला अदालतले भने शाहलाई बाल यौन दुरुपयोगमा कसुरवार ठहर गरेको थियो । अदालतले गत भदौ २१ मा शाहलाई २ वर्ष ६ महिना जेल सजाय र पीडितलाई १० लाख रुपैयाँ क्षतिपूर्ति दिनुपर्ने फैसला गरेको थियो । उक्त फैसलाअनुसार शाह तनहुँ कारागारमै रहने स्रेस्तेदार कुँवरले बताए ।"
भुटनिज् युथ च्याम्पियन,"(मकवानपुर)विदेशी क्लब भुटनिज् युथ स्पोर्ट्सले मंगलबार पाँचौं वाग्मती गोल्डकप राष्ट्रिय फुटबल प्रतियोगिता२०७९ को उपाधि जितेको छ ।मकवानपुरको पूर्वीक्षेत्रस्थित वाग्मती गाउँपालिका८ स्थित जनता माविको मैदानमा ए डिभिजन क्लब संकटालाई टाइब्रेकरमा ८७ गोलले पराजित गर्दै भुटानीहरूको अमेरिकन क्लब च्याम्पियन भएको हो । भुटनिज् पोखरामा अघिल्लो साता आहारारा गोल्डकप फाइनलमा भोगेको हारको बदला लिन सफल भएको छ ।निर्धारित समय २२ गोलको बराबरीमा टुंगिएपछि खेलको निर्णय टाइब्रेकरमा पुगेको हो । टाइब्रेकरमा ५५ गोल भएपछि खेल सडनडेथमा गयो । सडनडेथमा तेस्रो पेनाल्टीपछि खेलको नतिजा निस्केको हो । संकटाका सुरजज्यू ठकुरीले सडनडेथमा गोल गर्न सकेनन् । उनको प्रहार भुटनिज्का गोलरक्षक पूजन थापामगरले रोकेका थिए । उनै पूजनले सडनडेथको अन्तिम प्रहारमा गोल गर्दै टिमलाई च्याम्पियन बनाए । उनी म्यान अफ द फाइनल घोषित भए । उनले ५ हजार रुपैयाँ प्राप्त गरे ।टाइब्रेकरमा भुटनिज्बाट मिग्युल, धिरज, आर्मेनल, रिले, हेक्टरले गोल गरे । सडनडेथमा प्रवीण बस्नेत र विल्सले गोल गरेका थिए । टाइब्रेकरमा संकटाका सुनील बल, सरोज दाहाल, मनीष डाँगी, मेसुके, आयुष घलानले गोल गरेका थिए । सडनडेथमा स्टेफन वियोङ र कुलदीप कार्की मात्र गोल गर्न सफल भए ।खेलको १० औं मिनेटमा भुटनिज्ले दुई गोलको अग्रता लिए पनि सम्हालिन नसक्दा खेलको २० मिनेटभित्रमा खेल बराबरी पुगेको थियो । भुटनिज्का प्रवीण बस्नेतले खेलमा दुई गोल गर्दा संकटाका सुनील बलले दुई गोल गरे । प्रवीणले खेलको पहिलो र छैटौं मिनेटमा गोल गरेका थिए । उनको पहिलो गोल विल्सले गरेको थ्रो बलमा सम्भव भएको थियो । दोस्रो गोल संकटाका गोलरक्षक टिकेन्द्र थापाले गरेको गल्तीको फाइदा उठाउँदै गरे । सुनीलले खेलको १० औं मिनेटमा स्टेफनले बक्सभित्र दिएको पासमा हेडमार्फत गोल गरेका थिए । अर्को गोल भने पेनाल्टीमा सम्भव भयो । २० औं मिनेटमा भुटनिज्का खेलाडीको बक्सभित्र ह्यान्ड भएपछि प्राप्त पेनाल्टी सदुपयोग गर्दै उनले गोल गरेका हुन् । खेलमा दुवै टोली आक्रामक रूपमा मैदानमा उत्रिएका थिए ।प्रतियोगिताको सर्वोत्कृष्ट खेलाडी संकटाका सुरजज्यू ठकुरी भए । उनले ५० हजार रुपैयाँ प्राप्त गरे । भुटनिज्का गोलरक्षक पूजन, फरवार्ड प्रवीण बस्नेत, प्रशिक्षक प्रदीप हुमागाईं उत्कृष्ट घोषित भए । डिफेन्समा संकटाका कुलदीप कार्की र मिडफिल्डमा सुनील बल उत्कृष्ट भए । उनीहरूले जनही १५ हजार रुपैयाँ पाए ।उपाधिसहित भुटनिज्ले ८ लाख र संकटाले ४ लाख रुपैयाँ प्राप्त गरेका छन् । यसपालि वाग्मती गोल्डकपले नयाँ विजेता पाएको छ । दुवै टोली फाइनलमा पुगेको पहिलो पटक हो । वाग्मती गाउँपालिकाको आयोजनामा भएको प्रतियोगितामा सात ए डिभिजन क्लबसहित १० टोलीको सहभागिता थियो ।"
कम्तीमा दुई कांस्य पक्का,काठमाडौं (कास) थाइल्यान्डमा हुने एएसबीसी यू२२ महिला तथा पुरुष बक्सिङ च्याम्पियनसिपमा नेपालका दुई बक्सरले कम्तीमा कांस्य पदक पक्का गरेका छन् । एसियन बक्सिङ कन्फेडेरेसन (एएसबीसी) को आयोजना एवं थाइल्यान्ड बक्सिङ संघको समन्वयमा बैंककमा हुने च्याम्पियनसिपमा नेपाली महिला बक्सर त्रिशा जबेगुले ७५ केजी र पुरुष बक्सर विजय बाटाले ८६ केजी तौल समूहमा बाई पाएर कम्तीमा कांस्य पदक पक्का गरेका छन् । त्रिशाले काजकिस्तानकी येरजहान गुलसायासँग सेमिफाइनलमा प्रतिस्पर्धा गर्नेछिन् । विजयको सेमिफाइनल भेट भारतीय खेलाडी मुस्किता माइखेलसँग हुनेछ ।महिला ५७ केजी तौल समूहमा हेमा राईले सिंगापुरका चाव जी मिन बेरनिससँग जनवरी १९ मा र ४८ केजीमा तौलमा सुष्मा तामाङले भियतनामी फाम थी किनहानसँग बुधबार क्वाटरफाइनल खेल्नेछन् । पुरुष ४८ केजी तौल समूहमा नेपालका लालप्रसाद उप्रेतीले फिलिपिन्सका दुरेन मार्क लेफचरसँग जनवरी २० मा र ५७ केजी तौलमा नेपाली खेलाडी इन्द्रबहादुर सुनारले लाओसका सोक्साखोनसँग बुधबार क्वाटरफाइनलमा प्रतिस्पर्धा गर्नेछन् । सुष्माको चौथो र इन्द्रको तेस्रो अन्तर्राष्ट्रिय प्रतियोगिता हो । बाँकी चारले पहिलोपल्ट अन्तर्राष्ट्रिय प्रतियोगिता खेल्न लागेका हुन् ।प्रशिक्षकमा दीपक महर्जन र सन्दीप श्रेष्ठ तथा व्यवस्थापकमा नेपाल बक्सिङ संघका सदस्य ओमनारायण श्रेष्ठ रहेका छन् ।
ढाका म्याराथनमा १० खेलाडी,"काठमाडौं (कास) बंगलादेशको ढाकामा हुने बंगबन्धु शेख मुजिब ढाका म्याराथनमा नेपालका १० खेलाडीले भाग लिने भएका छन् । यस प्रतियोगितामा पहिलोपल्ट यति धेरै नेपाली खेलाडीले भाग लिन लागेको हो । जनवरी २० मा हुने प्रतियोगिताको म्याराथनतर्फ पुरुषमा किरणसिंह बोगटी, सन्तोषविक्रम विष्ट र करणबहादुर खड्का तथा महिलामा विन्द्राधन्के श्रेष्ठ र पुष्पा भण्डारीले प्रतिस्पर्धा गर्नेछन् । पुष्पाले दुई वर्षअघि यसै प्रतियोगितामा स्वर्ण पदक जितेकी थिइन् । विन्द्राले नवौं राष्ट्रिय खेलकुदमा पहिलोपल्ट म्याराथनमा स्वर्ण जितेकी थिइन् । हाफ म्याराथनको पुरुषमा गोपीचन्द्र पार्की र सन्तोषनाथ योगी तथा महिलामा सन्तोषी श्रेष्ठ, राजपुरा पछाई र रेखा विष्टले भाग लिनेछन् । प्रशिक्षक तथा अफिसियलमा विमला राना मगर छिन् । ११ सदस्यीय नेपाली एथलेटिक्स टोली बुधबार ढाका जाँदै छ ।"
किंग्स र पुल्चोक फाइनलमा,काठमाडौं (कास) किंग्स र पुल्चोक क्रिकेट क्लबबीच एस टी२० लिग क्रिकेटको उपाधिका लागि बुधबार भिडन्त हुने भएको छ । भक्तपुरस्थित सैनिक आमाविको मैदानमा मंगलबार सेमिफाइनलमा किंग्सले ग्रेट हिमालय क्रिकेट एकेडेमीलाई ११ रन र पुल्चोकले ब्लुबर्डलाई ३९ रनले हराए । किंग्सले ८ विकेट गुमाई १ सय ६ रन बनायो । रविन जोशीले १८ र अभिनन्दन घिमिरले अविजित १३ रन बनाए । ग्रेट हिमालयका विशाल पटेल र अभिषेक बस्नेतले २२ विकेट लिए । रिन्जिन लामाले ४३ र दीपक केवटले २४ रन बनाए पनि हिमालयले ८ विकेट गुमाई ९५ रनमात्र बनाउन सक्यो । प्लेयर अफ द म्याच नवीन तामाङले ३ विकेट लिए । उनले ४ ओभरमा १४ रन खर्चे । सक्षम काफ्लेले १ विकेट लिए । मंगलबारै अर्को सेमिफाइनलमा पुल्चोकले १ सय १० रन बनायो । दुर्गेश थापा क्षेत्रीले ४२ र राजेश बस्यालले १६ रन बनाए । मेहुल श्रेष्ठ र सुवास खत्रीले २२ विकेट लिए । जवाफमा ब्लुबर्ड १६५ ओभरमै ७१ रनमा अलआउट भयो । निर्भिक पाठकले २२ र रोनिम तिवारीले १३ रन बनाए । प्लेयर अफ द म्याच पुल्चोकका विक्रम खड्काले ४ ओभरमा १ मेडन राख्दै १४ रन खर्चेर ४ विकेट लिए । पीयूष शर्माले ३ विकेट लिए ।
अमिरले पेरिस ओपन खेल्ने,काठमाडौं (कास) पेरिस ओपन करातेमा नेपालका एक खेलाडीले भाग लिने भएका छन् । उनी र प्रशिक्षक मंगलबार फ्रान्सको पेरिस गएका छन् । जनवरी २० देखि २२ सम्म हुने प्रतियोगितामा अमिर राणाले ८४ केजीमाथि तौलसमूहमा प्रतिस्पर्धा गर्ने छन् । अमिरले दुबई र थाइल्यान्डमा भएको प्रतियोगितामा स्वर्ण जितेका थिए । प्रशिक्षकमा १० औं दक्षिण एसियाली खेलकुदका स्वर्ण विजेता कुशल श्रेष्ठ रहेका छन् । सन् २०१२ मा भएको पेरिस ओपन करातेमा कुशल खेलाडीका रूपमा सहभागी भएका थिए ।
