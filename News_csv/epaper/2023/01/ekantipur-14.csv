शीर्षक,विवरण
बाबुआमाको शव सुरक्षित राख्न गाउँमा 'डिप फ्रिज,"तर शव सुरक्षित थियो । छैटौं दिन उनीहरूले बाबुको काजकिरिया सुरु गरे । वैदेशिक रोजगारीबाट धानिएको बस्ती भएकाले डिप फ्रिज उपयोगी भएको बताउँछन् भैरव मावि बाँस्खोलाका शिक्षक विष्णु मल्ल । यसरी शव सुरक्षित राख्न सकिन्छ भन्ने न जानकारी थियो न सुविधा । समयमा आउन नपाउने छोराछोरीले बाबुआमाको मुख देख्न नपाउने नियति थियो तर अहिले सबैलाई यो सुविधा प्राप्त भएको छ । काँडेबास स्वास्थ्य चौकीकी प्रमुख प्रतीक्षा लामटाँगेले एउटा कोठा छुट्याएर डिप फ्रिज राखिएको बताउँछिन् । भन्छिन्, बिजुली नियमित भए धेरै दिनसम्म पनि शव सुरक्षित रहन्छ, यो विषयमा धेरैको भावना पनि जोडिएको छ । धेरै जनाले यो सेवाको प्रशंसा गर्नुभएको छ । डिप फ्रिजलाई नियमित बिजुली दिँदा स्वास्थ्य चौकीको खर्च भने बढेको उनको भनाइ छ । शव राख्दा कुनै शुल्क लिइँदैन । स्वस्फूर्त कसैले केही रकम दिनुभएको छ, त्यसैले कोष बनाउने तयारी गर्दै छौं, भन्छिन्, कोष बनेपछि विद्युत् खर्च र मर्मत गर्नुपरेमा त्यसबाटै गर्ने तयारी छ ।"
सन्दीपलाई राष्ट्रिय टिममा फर्काउन हतारो,"देशबाहिर जाने सम्भावना त छँदै छैन, घरेलु क्रिकेटका लागि काठमाडौं छाड्न पनि उनले विभिन्न सर्तको पालना गर्नुपर्ने आदेश छ, सहन्यायाधिवक्ता रेग्मीले भने । यस्तो अवस्थामा उनलाई टिममा राख्ने निर्णय किन गर्न खोजिएको होला र ? अध्यक्ष चन्दले लामिछाने टिममा फर्कन सक्ने सम्भावनाबारे उनको फिटनेस र स्वास्थ्य अवस्थामा मात्रै सरोकार राखेका छन् । रिहा भएपछि लामिछानेले सञ्चारकर्मीसँग चाँडै क्रिकेटमा फर्किने बताएका थिए । राष्ट्रिय टिमको प्रतिनिधित्व गर्दै क्रिकेट खेल्न विदेश जानुको अघिल्लो साँझ क्लोज क्याम्प छाड्दै र आफ्ना परिवारको सदस्यसँग पनि नरहेका लामिछानेको गतिविधि आफैंमा खेल अनुशासनविपरीतको थियो । त्यसमाथि उनलाई त्यही दिन बलात्कार जस्तो अपराधमा संलग्न भएको गम्भीर आरोप लाग्यो । उच्च अदालतले पनि लामिछानेको यस्तो गतिविधिलाई अनुचित भनेको छ । साधारण तारिखमा छाड्न लामिछानेका कानुन व्यवसायीले गरेको अनुरोधमा असहमति जनाउँदै उच्च अदालतले भनेको छ, क्रिकेट प्रतियोगिताका लागि नेपालका तर्फबाट भोलिपल्ट विदेश जानुपर्ने महत्त्वपूर्ण जिम्मेवारीमा रहेका प्रतिवादीले त्यसतर्फ सामान्य सतर्कता पनि नअपनाई अघिल्लो दिन पीडितसँग नगरकोट घुम्न जानु, होटलमा गई रातभर एकै कोठामा रहनु र प्रतिवादीविरुद्ध बलात्कारको आरोपमा किटानी जाहेरी दर्ता हुनु मात्र पनि गम्भीर र संवेदनशील विषय हो । प्रस्तुत घटनाको प्रकृति जति संवेदनशील छ, प्रतिवादीको व्यवहार, आचरण र प्रस्तुति उति नै शंकास्पद र अनुचितसमेत छ । अदालतको यस्तो न्यायिक नोट का बाबजुद लामिछानेलाई लागेको अभियोगको अन्तिम टुंगो लाग्नु अगावै तत्कालै राष्ट्रिय टिममा फर्काउने क्यानको हतारो पनि उत्तिकै शंकास्पद देखिन्छ । उच्च अदालत पाटनले बिहीबार दिएको आदेशबमोजिम लामिछाने शुक्रबार २० लाख रुपैयाँ धरौटी बुझाएर थुनामुक्त भएका छन् । काठमाडौं जिल्ला अदालतले मुद्दाको अन्तिम टुंगो नलागेसम्म थुनामै राख्न कात्तिक १८ मा दिएको आदेशलाई उल्ट्याउँदै उच्चले तारिखमा राखेर मुद्दाको पुर्पक्ष गर्न आदेश दिएको हो । लामिछानेले देशको प्रतिनिधित्व गर्दै ५ ट्वान्टी२० अन्तर्राष्ट्रियका लागि केन्या उड्नु अघिल्लो साँझ गत भदौ ५ मा तिलगंगास्थित एक होटलमा लगेर १७ वर्षीया नाबालिगमाथि बलात्कार गरेको आरोप लागेको छ । केन्याको खेल सकेर जमैका गई क्यारेबियन प्रिमियम लिग खेलिरहेका बेला भदौ २१ मा उनीमाथि उजुरी परेको थियो । प्रहरीले उजुरी दर्ता गरेर उनलाई पक्राउ गर्ने अनुमति काठमाडौं जिल्ला अदालतबाट पाएलगत्तै क्यानले राष्ट्रिय टिमको खेलाडी र कप्तानबाट निलम्बन गरेको थियो । पक्राउ गर्न अदालतले अनुमति दिनेबित्तिकै जमैकामा लामिछाने आबद्ध टिम जमैका तलावाजले उनलाई टिम सदस्यबाट हटाएको थियो ।"
इन्द्रजितको मीठो तिर्सना,तिमी छौ कहाँ फेरि भेटौंलाछिनिनी चक्की चक्की फेरि भेटौंलाबस है आमा लाहुरेतिमी नै मेरो जीवन गीत दुई थोपा आँसुयो बाटो कहाँ जाने हो कोसेलीतिमी मेरो म तिम्रो कोसेलीएउटा जिरो नै हो दक्षिणानेपाली हामी नेपाली दक्षिणापिरतीको मीठो तिर्सना देउताके भन्ने हाम्रो समय देउताअब यो बाटो देउताटुंगनाको धुनमा रहरघामछाया रामछाया साइतलहनाले जुरायो कि दर्पण छायानयाँ गीत गाउँ भन्दा दर्पण छायासुखका दिन रहेनन् भने दुई किनारा
वामपन्थी धरातल खोज्दै भुसाल समाजवादीमा,"(काठमाडौं)वामपन्थी नेता घनश्याम भुसाल स्वघोषणा गरेर एकीकृत समाजवादीमा प्रवेश गरेका छन् । गत निर्वाचनमा एमालेबाट विद्रोह गरेर तत्कालीन पाँच दलीय गठबन्धनको समर्थनमा स्वतन्त्र उम्मेदवार बनेका उनले अब के गर्छन् भन्ने जिज्ञासा थियो । शुक्रबार जवाफ दिँदै उनले सही राजनीतिक दिशा बोकेको दल एकीकृत समाजवादी नै भएको दाबी पनि गरेका छन् । डेढ वर्षअघि एमाले विभाजन हुँदा माधव नेपाललगायतका नेताले नयाँ पार्टीमा समाहित हुन जोडबल गर्दा भुसालले अस्वीकार गरेका थिए । एमालेलाई नै शुद्धीकरण गर्न सकिन्छ भनेर प्रयास गरे पनि अध्यक्ष केपी शर्मा ओलीले आन्तरिक लोकतन्त्रलाई समाप्त पारेकाले पार्टी छाड्नुपरेको उनको भनाइ छ । आफूले जितेको रुपन्देही३ मा एमालेले राप्रपाका दीपक बोहरालाई समर्थन गरेपछि भुसालले अन्तिम समयमा एमाले छोडेका थिए । मंसिर ४ मा भएको प्रतिनिधिसभा निर्वाचनमा उनले रूपन्देही१ बाट स्वतन्त्र उम्मेदवारी दिएका थिए । तर उनी एमालेका उम्मेदवार छविलाल विश्वकर्मासँग पराजित भए ।२०७७ फागुन २३ मा सर्वोच्च अदालतको फैसलापछि एमालेभित्र विवाद हुँदा चैत पहिलो साता नेपाल पक्षले ललितपुरमा राष्ट्रिय कार्यकर्ता भेला आयोजना गरेको थियो । जसको राजनीतिक दस्ताबेज भुसालले नै तयार पारेका थिए । जसले पार्टी संगठनलाई २०७५ जेठ ३ मा फर्काउनुपर्ने सर्त अघि सारेको थियो । तर विवाद अघि बढ्दै जाँदा भुसालसहितका १० नेताले १० बुँदे सहमति गरेर एमालेमै रहे । शुक्रबार आयोजित पत्रकार सम्मेलनमा पनि सञ्चारकर्मीले सो विषयमा प्रश्न गरेका थिए । उनले लड्न सकिन्छ कि भनेर एमालेमा गएको र त्यो लागू गर्न लडेको बताए । मैले पार्टीको एकता जोगाउन र त्यस पार्टीलाई एकीकृत नै राखेर सुधार्न प्रयत्न गरें, म केमा सफल र केमा असफल भएँ भन्ने अर्को कुरा हो । १० बुँदे सहमति हुँदा पनि १० जना साथीसँग भएको कुरा त्यहाँ लड्न जाने हाम्रो निर्णय र समझदारी थियो, भुसालले भने, मैले सार्वजनिक रूपमा के कसम खाएको थिएँ, त्यो गरेर आएको छु । सार्वजनिक रूपमा प्रतिबद्धताअनुसार नै लडें । स्थानीयभन्दा प्रतिनिधिसभा तथा प्रदेशसभा चुनावमा खराब प्रदर्शन गरेको एसले ३ प्रतिशत थ्रेसहोल्ड कटाउन नसकेकाले राष्ट्रिय पार्टी बन्न सकेन । त्यसैले प्रतिनिधिसभातर्फ १० स्थान जितेको उसको भविष्य के हुने भन्ने चर्चा चलिरहेको छ । शक्तिको हिसाबले सबैभन्दा कमजोर र अप्ठ्यारो अवस्थामा एकीकृत समाजवादी भए पनि वैचारिक रूपमा ठीक ठाउँमा छ, भुसालले कान्तिपुरसँग भने, वैचारिक रूपमा ठीक हुँदा सानो दल पनि ठूलो भएको र ठूलो दल पनि सानो भएको इतिहास छ । एकीकृत समाजवादीका नेता तथा कार्यकर्ताले यो कुरालाई राम्रोसँग बुझ्छन् वा बुझ्दैनन् भन्ने विषयले यसको भविष्य निर्माण गर्नेछ । भुसालले तयार पारेको कम्युनिस्ट पार्टीको एकीकरण, रूपान्तरण र एकीकरणका लागि प्रस्ताव नामक दस्ताबेजमा नेकपा विभाजनपछि एमाले र माओवादीले इतिहासलाई आफ्नो आधारमा संकीर्णतामा व्याख्या गर्न थालेको बताएका छन् । एस इतिहासको जडताबाट मुक्त भएर वैचारिक विषयमा छलफल गर्ने ठाउँमा रहेको उनको भनाइ छ । नेकपा विभाजित भएर एमाले र माओवादी ब्युँताइएपछि ती दुवै पार्टीले इतिहासलाई आआफ्ना संकीर्णतामा व्याख्या गर्न थालेका छन्, उनले भनेका छन्, तर नेकपा (एकीकृत समाजवादी) इतिहासका ती जडताबाट मुक्त भई इतिहासको व्याख्या गर्न सक्ने ठाउँमा उभिएको छ । उनले एमाले र माओवादीलाई वैचारिक रूपमा नेकपाकालीन अवस्थामा नफर्की सुखै नभएको पनि उल्लेख गरेका छन् । एमालेले नवौं महाधिवेशनभन्दा पनि पछाडि फर्केर जनताको बहुदलीय जनवादलाई २०४७ सालको संविधानको वरिपरि कैद गर्न पुगेको छ । अर्कोतर्फ माओवादीले समाजवादी कार्यदिशा त लिएको छ तर मार्गनिर्देशक सिद्धान्तमा माओवाद नै कायम राखेर सैद्धान्तिक गन्जागोलमा फसेको छ, पछाडि फर्केको छ, भुसालले लेखेका छन् एकीकृत समाजवादी सैद्धान्तिक रूपमा अहिले पनि नेकपाकै बिन्दुमा छ, पार्टी एकताको दस्ताबेजमा उल्लेख भएको समाजवादी कार्यदिशामा स्पष्ट छ । साढे ४ दशकदेखि राजनीतिमा सक्रिय भुसालले प्रतिनिधिसभा चुनावको मनोनयनको अघिल्लो दिन मात्रै एमाले परित्याग गरेका थिए । नवौं महाधिवेशनमा उपमहासचिवमा निर्वाचित उनी एमाले छाड्दा स्थायी कमिटी सदस्य थिए । २०७८ भदौ २ मा एमालेबाट एस विभाजित हुँदा भुसाललाई ओलीले आफ्नोतर्फ पार्न जोड गरेका थिए । तर, उनी गएनन् । ओलीसँग वैचारिक रूपमा फरक कित्तामा रहँदै आएका उनले दसौं महाधिवेशनमा उपाध्यक्षमा प्रतिस्पर्धा गरेका थिए तर पराजित भए । केन्द्रीय सदस्यमा निर्वाचित उनलाई एमालेको स्थायी कमिटी सदस्य बनाएको थियो । त्यसपछि अर्थ तथा योजना विभाग प्रमुखको जिम्मेवारी दिइयो ।२०३५ सालमा तत्कालीन नेकपा मालेमा संगठित हुँदा उनी हाईस्कुलका विद्यार्थी थिए । जनवर्गीय संगठन अनेरास्ववियुमा रहेर उनले २०४८ सालसम्म विद्यार्थी राजनीति गरे र अनेरास्ववियुमा महासचिवसम्म बने । अधिकांश समय संस्थापनइतर समूहमा रहेर प्रश्न गर्दै आएका उनले अनेरास्ववियुको अध्यक्ष बन्ने अवसर भने पाएनन् । एमालेभित्र उनको राजनीति उतारचढावपूर्ण रह्यो । लामो समयसम्म पार्टीमा जिम्मेवारीबाट विमुख रहँदा पनि पार्टी छाडेका थिएनन् । भुसाल २०५२ सालमा उपनिर्वाचन जितेर प्रतिनिधिसभा सदस्य बनेका थिए । २०५४ को विभाजनपछि उनी मालेतर्फ लागे । २०५८ सालमा वामदेव गौतमको नेतृत्वमा एमालेमा फर्के पनि उनले खासै जिम्मेवारी प्राप्त गर्न सकेनन् । २०६२६३ को आन्दोलनपछि पार्टी राजनीतिमा उनले प्रभाव पारे । आठौं महाधिवेशनमा तत्कालीन महासचिव झलनाथ खनालको राजनीतिक प्रतिवेदनमा पूरक प्रस्ताव ल्याउन भुसालले नेतृत्व गरेका थिए । सो प्रस्तावले २००६ सालपछिको कम्युनिस्ट पार्टीभित्रको नयाँ डिस्कोर्स सुरु गर्यो । कम्युनिस्ट पार्टीले नेपालको राजनीतिक आर्थिक अवस्थालाई अर्धसामन्ती र अर्धऔपनिवेशिक भनेर व्याख्या गर्दै आएको थियो । तर नवौं महाधिवेशनले २०६२६३ सालको आन्दोलनपछि देश प्रारम्भिक चरणको पुँजीवादी अवस्थामा प्रवेश गरेको निष्कर्ष निकाल्यो, त्यसको प्राधिकार भुसालसँग छ ।"
प्रधानमन्त्रीका ज्वाइँ पनि मन्त्री,"(मोरङ)पुराना नेतालाई पाखा लगाउँदै प्रधानमन्त्री तथा माओवादी अध्यक्ष पुष्पकमल दाहालका ज्वाइँ जीवन आचार्य प्रदेश १ मा मन्त्री बनेका छन् । आचार्य दाहालकी कान्छी छोरी गंगा दाहालका श्रीमान् हुन् । मुख्यमन्त्री हिक्मतकुमार कार्कीले शुक्रबार मन्त्रिपरिषद् विस्तार गर्दा माओवादीले सरकारमा सहभागिता जनाएको हो । शुक्रबार माओवादीका दुई र एमालेका थप एक गरी तीन मन्त्री नियुक्त भएका हुन् । मन्त्रीहरूको जिम्मेवारी भने तोकिएको छैन । प्रदेशसभा चुनावमा माओवादीबाट मोरङ ६ (१) मा निर्वाचित आचार्यले एमालेकी रीता न्यौपानेलाई पराजित गरेका थिए । माओवादी संसदीय दल दोस्रो पटक निर्वाचित भएर आएका र पार्टीमा योगदान पुर्याएका सांसदबाट मन्त्री बनाउने पक्षमा थियो । तर प्रधानमन्त्री निवासको दबाब र प्रभावका अगाडि कसैको केही नचलेको एक प्रदेश सांसदले गुनासो पोखे । आचार्य मन्त्री बनेपछि उदयपुर २ (१) बाट दोस्रो पटक प्रदेश सांसद भएका ५८ वर्षीय नारायणबहादुर मगर पछि हट्न बाध्य भएका छन् । उनीसँगै मोरङ २ (१) बाट पार्टीमा लामो समय योगदान गरेका गणेशप्रसाद उप्रेतीलगायत पनि मन्त्री बन्नबाट वञ्चित भएका छन् । आचार्य मन्त्री बन्ने चर्चा चलेपछि उप्रेतीलगायत प्रदेश सांसद तथा माओवादी नेताले सामाजिक सञ्जालमार्फत खुलेरै विरोध गरेका थिए । आचार्यले प्रदेशमा सबभन्दा बढी बजेट रहने सडक पूर्वाधार तथा सहरी विकास मन्त्रालयमा दाबी गरिरहेकाले संसदीय दलभित्र चर्को विवाद सुरु भएको एक प्रदेश सांसदले बताए । आचार्यले भने जनताद्वारा निर्वाचित भइसकेपछि सबैलाई मन्त्री बन्ने चाहना हुने र यो प्रतिस्पर्धात्मक हुने भएकाले सामान्य रूपमा लिनुपर्ने बताए । युवाको प्रतिनिधित्व गरेर सरकारमा सहभागी भएकाले कुनै युवाको टाउको निहुरिने गरी कुनै पनि काम गर्दिनँ, उनले भने । सभामुखमा बाबुराम गौतम निर्विरोध भएपछि माओवादीको प्रदेश १ कमिटीका पदाधिकारी तथा संसदीय दलका नेतासहितको बैठकले बिहीबार प्रदेश सरकारमा सहभागी हुने निर्णय गरेको थियो । मन्त्रीका लागि ७ जनाको नाम सिफारिस गरेको बैठकमा सहभागी एक नेताले बताएका थिए । मन्त्रीका लागि संखुवासभा १ (१) बाट निर्वाचित राजेन्द्र कार्की, तेह्रथुमका दुर्गाप्रसाद चापागाईं, मोरङका गणेशप्रसाद उप्रेती, जीवन आचार्य, उदयपुरका राजेन्द्र किराती, नारायणबहादुर मगर र सोलुखुम्बुका गोम्बु शेर्पाको नाम सिफारिस गरेको थियो । बैठकले सात जनामध्ये मन्त्रीका लागि नाम छान्न प्रदेश १ का इन्चार्ज राम कार्की, संसदीय दलका नेता इन्द्रबहादुर आङ्बो र प्रदेश १ अध्यक्ष हर्कबहादुर नेम्वाङलाई जिम्मेवारी दिएको थियो ।बैठकका अधिकांश सहभागीले अहिले प्रधानमन्त्री दाहाललाई विवादमुक्त भएर सरकार सञ्चालनका लागि आचार्यलाई मन्त्री बनाउन नहुने मत राखेको एक नेताले बताए । विगतमा पनि अध्यक्ष दाहालमाथि परिवारवादको आरोप लागिसकेकाले अहिलेको अवस्थामा आचार्यलाई मन्त्रिपरिषद्मा पठाउन नहुने बहुसंख्यकको मत थियो, बैठकमा सहभागी ती नेताले भने, बैठकमा आएको मतलाई ध्यान दिएर निर्णय गर्न तीन जनालाई जिम्मा दिएका थियौं तर प्रधानमन्त्री निवासको दबाबले आचार्य मन्त्री मात्रै भएनन् । उनकै नेतृत्वमा माओवादी केन्द्र सरकारमा सहभागी हुन बाध्य भयो । प्रदेश सांसद मगरले आचार्य मन्त्री बनेकाले आफू पछि परेको गुनासो पोखे । उनी के कारणले मन्त्री भए त्यो पछि खुल्ने नै छ तर जे भयो त्यो उचित भएन, उनले भने । माओवादी संसदीय दलका नेता आङ्बोले पारिवारिक व्यक्ति भएपछि कि उम्मेदवारै बनाउनु हुँदैन तर उम्मेदवार भएर निर्वाचित भइसकेपछि आफ्नो योग्यताले पद पाउँदा परिवारवादको आरोप लगाउनु उचित नभएको बताए । उनले प्रदेश कमिटीले तीन जनालाई जिम्मेवारी दिएपछि सर्वसम्मत रूपमा बिनाकुनै दबाब र प्रभावमा सभामुख र मन्त्रीका लागि सिफारिस गरेको दाबी गरे ।"
सभामुखमा नजर,"(काठमाडौं)प्रतिनिधिसभाका सभामुखको निर्वाचन आगामी बिहीबारका लागि तय गरिएको छ । प्रतिनिधिसभा बैठक बसेको १५ दिनभित्र सभामुख र उपसभामुखको निर्वाचन गरिसक्नुपर्ने संवैधानिक बाध्यताअनुसार बिहीबार सभामुखको निर्वाचन हुन लागेको हो । उपसभामुखको निर्वाचन पनि माघ ९ भित्र गरिसक्नुपर्ने हुन्छ । मंगलबारको बैठकले सभामुख निर्वाचनको सूचना माघ ३ मा सार्वजनिक गर्न ज्येष्ठ सदस्य (सभामुख) ले महासचिवलाई निर्देशन दिइसकेका छन् ।सत्ता गठबन्धनमा पुष्पकमल दाहाललाई प्रधानमन्त्रीको प्रस्ताव गर्दा नै सभामुख एमालेले पाउने सहमति छ । कांग्रेसले सभामुखमा उम्मेदवारी दिनेनदिने विषयमा छलफल सुरु गरेको छ । शेरबहादुर देउवानिवास धुम्बाराहीमा बिहीबार बसेको पदाधिकारी बैठकले सभामुख र उपसभामुख निर्वाचनबारे छलफल गर्दै कांग्रेसबाट उम्मेदवार उठाउनेनउठाउने विषयमा अन्य दलसँग समन्वय गर्ने जिम्मा सभापति देउवालाई दिने निर्णय गरेको हो । उम्मेदवारी दिने भएमा मात्रै कसलाई उठाउने भन्ने निर्णय हुनेछ, कांग्रेसका प्रमुख सचेतक रमेश लेखकले भने ।सभामुखमा एमालेका पृथ्वीसुब्बा गुरुङ, छविलाल विश्वकर्मा, देवराज घिमिरे र विद्या भट्टराईको नाम चर्चामा छ । सभामुख र उपसभामुखमध्ये एक महिला र फरक दलको हुनुपर्ने संवैधानिक व्यवस्था छ । सरकारलाई रुलिङ गर्ने, संसदीय समितिलाई निगरानी गर्ने, सरकार र पार्टीका एजेन्डामा छलफल गर्ने, सांसदलाई कारबाही गर्नेनगर्ने, विधेयक रोक्ने वा अघि बढाउने अधिकार हुने र संवैधानिक परिषद्को सदस्यसमेत हुने भएकाले दलहरूले सभामुख पदलाई महत्त्व दिएका छन् ।यसअघि सभामुख छाडेर मन्त्री हुन जोड गर्ने सांसदहरू पछिल्लो समय पाएसम्म सभामुख बन्न लबिइङ गरिरहेका छन् । सत्ता गठबन्धनको भागबन्डामा पनि प्रधानमन्त्री र राष्ट्रपतिपछिको प्राथमिकतामा सभामुख परेका छन् । मन्त्री पद क्षणिक हुन्छ तर सभामुख ५ वर्षका लागि हुन्छ, त्यसैले सभामुखमा आकर्षण भएको हो, पूर्वउपसभामुख शिवमाया तुम्बाहाङ्फेले भनिन्, मन्त्रिपरिषद् विस्तारको सहमति हुँदा नै सभामुख कसको भागमा पर्ने निश्चित हुन्छ ।आफ्नो इसारामा संसद् चलाउन पाउने भएकाले सभामुख पद दलको नजरमा पर्ने गरेको नेताहरू बताउँछन् । जनप्रतिनिधिको सर्वोच्च संस्थाको नेतृत्व गर्न पाउँछन्, सरकार गठनको संयोजन गर्ने, सरकारलाई सहयोग गर्ने र संसद् विघटन गर्दा महत्त्वपूर्ण भूमिका खेल्न सक्ने भएकाले पनि सभामुखको चासो भएको हो, माओवादी नेता गिरिराजमणि पोखरेलले भने । सम्मानित पद आफ्नो पार्टीको भागमा पार्न खोज्नु स्वाभाविक भएको कांग्रेस उपसभापति धनराज गुरुङले बताए । सभामुखलाई प्राथमिकतामा राख्नुको मुख्य कारण दलको इन्ट्रेस्टअनुसार सदन चलाउन पाइन्छ भन्ने नै हो, उनले भने ।प्रतिनिधिसभाको नेतृत्व गर्ने भएकाले सभामुख सक्षम व्यक्ति हुनुपर्ने नेताहरू बताउँछन् । सभामुखले निष्पक्ष भूमिका निर्वाह नगर्दा सदन अवरुद्ध हुने, दैनिक कार्यसूची अघि बढाउन नसक्ने अवस्थासमेत आउँछ । संसद्मा आएको बिजनेस अघि बढाउने क्रममा दलहरूबीचको विवाद र तिक्तता मिलाउने काममा पनि सभामुखको भूमिका हुन्छ । विवादित विषयमा दलहरूबीच सहमति गराउन सक्ने समक्ष व्यक्ति सभामुख हुनुपर्ने प्रतिनिधिसभाका अध्यक्ष पशुपतिशमशेर जबराले बताए । सभामुख बन्न चाहेर मात्रै हुँदैन, सदनको नेतृत्व गर्न सक्ने र दलसँग समन्वय गर्न सक्ने व्यक्ति चाहिन्छ, प्रतिनिधिसभाका ज्येष्ठ सदस्य पशुपतिशमशेर जबराले भने, सभामुख जो बन्ने हो, निष्पक्ष हुनुपर्यो । आफ्नै पार्टी तत्कालका लागि भुल्नुपर्यो । म यो पार्टीको सभामुख हो भनेर सोच्नु हुँदैन । रेफ्रीको भूमिका निर्वाह गर्नुपर्छ ।अघिल्लो प्रतिनिधिसभामा पूर्वसभामुख अग्निप्रसाद सापकोटाले निष्पक्ष भूमिका निर्वाह नगरेको भन्दै एमालेले ९ महिनासम्म संसद् अवरुद्ध गरेको थियो । आफ्नो पार्टीबाट निकालिएका १४ सांसदलाई सभामुखले कारबाही नगरेको एमालेको आरोप थियो । सांसद पद खारेज गर्ने कि राख्ने भन्नेमा सभामुखको भूमिका हुन्छ, कांग्रेसका एक नेताले भने । सभामुखलाई सरकारले ल्याएको विधेयक रोकेको, कार्यव्यवस्था परामर्श समितिको बैठक नराखी एकलौटी सदन चलाएको आरोप पनि लाग्ने गर्छ । पूर्वउपसभामुख तुम्बाहाङ्फेले भने सभामुख र उपसभामुखको भूमिका सरकारलाई सहयोग गर्ने र सहजीकरण गर्ने मात्रै भएको बताइन् । पदीय जिम्मेवारी प्रभावकारी रूपमा पूरा गर्न नसक्दा कतिपय सभामुख विवादित पनि भएका छन् । चार पटक सभामुख भएका एमाले नेता सुवासचन्द्र नेम्वाङलाई संविधानमा धर्म निरपेक्षता घुसाएको आरोप लाग्ने गरेको छ । माओवादी नेता ओनसरी घर्तीले विवादमा नपरी कार्यकाल पूरा गरिन् । उनीपछि सभामुख भएका कृष्णबहादुर महराले बलात्कार अभियोगमा विवादमा परेर राजीनामा नै दिनुपर्यो । उनले १ सय ३ दिन डिल्लीबजार कारागार बिताए । अदालतले उनलाई बलात्कार मुद्दामा सफाइ दिइसकेको छ । महराले एमसीसीलाई संसद्मा रोकेर राखेको आरोप पनि खेप्नुपर्यो । उनीपछि सभामुख भएका सापकोटा झन् धेरै विवादमा परे । ०४८ यता सभामुख भएका रामचन्द्र पौडेल, दमननाथ ढुंगाना र तारानाथ रानाभाट पनि विवादबाट अछुतो रहेनन् ।"
मजदुरले पाएनन् ज्याला,"(काभ्रे)काभ्रेमा पनौतीखोपासीतालढुंगा सडक खण्डअर्न्तगत बेथानचोक५ स्थित च्याल्टीखोलादेखि नागपोखरीसम्म ४ किलोमिटर सडकको काम गर्दै आएका मजदुरले ज्याला नपाएको गुनासो गरेका छन् । गत चैतदेखि काममा लागेका मजदुरले ठेकेदार सम्पर्कविहीन भएपछि ज्याला नपाएका हुन् । सडकको स्तरोन्नतिका लागि ग्याबिन, प्लम्ब, मेसिनरी वाल, ग्राबेल र पक्की नालीको काम भइरहेको छ । सोलुखुम्बुको थुलुङ दुधकोसी गाउँपालिका९ का सुवास तामाङले गत चैतदेखि काम गरे पनि ज्याला नपाएको बताए । भारी बोक्ने, ढुंगा बोक्ने, जाली हाल्ने जस्ता कामबाट आएको पैसाले सुवासले भाइबहिनीलाई पढाउने र आमाबुबालाई स्याहारसुसार गर्दै आएका थिए । च्याल्टीमा गरेको कामबाट आएको पैसाले भाइबहिनीलाई पढाउनको लागि सहज हुने सुवासले सोचेका थिए । तर, जेठसम्मको कामको पैसा नै पाएनन् । वर्षायाम सुरु भएसँगै बिस्तारै सडकको काम सुस्त हुँदै रोकिएको उनले बताए । ३ महिनाको ४० हजार रुपैंया पारिश्रमिकमध्ये पाँच हजार मात्रै पाएको उनले बताए । त्यति टाढादेखि दुई पैसाको लागि भनेर दुःख गर्न आइयो, दिनरात पसिना बगाइयो, तर पैसा पाइएन, उनले भने, वर्षा लागेपछि काम भएन, फेरि पछि काम हुने र पैसा पनि पछि नै दिने भनिएको थियो, दिन बित्यो, महिना बित्यो, पछि त काम पनि भएन, पैसा पनि पाइएन, अहिले त ठेकेदार नै भाग्यो भन्छन् । काभ्रेको खानीखोला गाउँपालिका१ स्थित बलडाँडाका विकास थिङले पनि च्याल्टीमा सडक ग्याबिन, जाली हाल्ने लेबरको काम चार महिना गरे । उनले पनि पारिश्रमिक पाएका छैनन् । आफूले ३० हजार रुपैंया पाउन बाँकी रहेको उनले बताए । घर परिवार पाल्नकै लागि घरदेखि टाढा आएर काम गरेका हौं, गरिबको दुःखमाथि अन्याय भएको छ, उनले भने, पैसा आउला भनेर कुर्दा कुर्दै महिनौं बितिसक्यो, सरसापट गरेर पैसाको जोह गरियो, पैसा दिने मान्छे सम्पर्कविहीन छ, अहिलेसम्म पैसा आउने कुनै छाँटकाँट नै छैन ।काभ्रे खानीखोला१ कै सुविधार ब्लोन पारिश्रमिक पाउनको लागि च्याल्टी आएको एक साता हुन लाग्यो । सबकन्ट्र्याक्टर (ठेकेदार) सम्पर्कविहीन भएकाले पैसा पाउने आश नभएको उनले बताए । उनले पनि चार महिनाको ३० हजार रुपैयाँ पाउन बाँकी छ । सुरुमा काम गर्दै जानु पैसा विस्तारै आउँछ भनियो, होला नि त भनेर काम गर्दै गयौं, उनले भने, दुई चार दिनमा पैसा आउला नि त भन्ने भयो, वर्षामा काम नहुने भनेपछि घर गयौं, तर पैसा पाइएन ।च्याल्टीखोलादेखि नागपोखरीसम्मको सडकको स्तरोन्नतिका लागि पिआर इन्फ्रास्ट्रक्चर प्रालिले ठेक्का पाएको थियो । ६ करोड १५ लाख रुपैयाँ लागतमा सडकको काम भइरहेको छ । कम्पनीले २०७८ कात्तिक ९ मा सम्झौता गरी मंसिरदेखि काम थालेको पिआरका इन्जिनियर जन्म सुनारले बताए । उनका अनुसार कम्पनीले फापाङ कन्स्ट्रक्सनसँग सबकन्ट्र्याक्टर भएर काम गर्न १८ महिनाको लागि सम्झौता गर्यो । उनका अनुसार हालसम्म ५० प्रतिशत काम सकिएको छ । बीचमा फापाङ कन्स्ट्रक्सन सम्पर्कविहीन भएपछि समस्या भएको उनले जानकारी दिए । जेठसम्म फापाङले राम्रोसँग काम गरेको थियो, वर्षायाम सुरु हुन थालेपछि काम रोकिन थाल्यो, उनले भने, त्यसपछि फापाङ सम्पर्कविहीन भयो, त्यसपछि काम प्रभावित भयो, कामदारहरू समस्यामा परे । उनका अनुसार पिआरले फापाङका म्यानेजर अमर लामालाई सम्झौता अनुसारको रकम दिइसकिएको छ । लामा असारपछि सम्पर्कमा नभएको उनले बताए । सात जना लेबर कन्ट्रयाक्टरले फापाङसँग सम्झौता गरेका थिए, जसमा ४ टोली स्थानीय र ३ टोली जिल्ला बाहिरका छन् । खानीखोलाका विकास र सुविधार सहित १५ जना कामदारले लेबर कन्ट्र्याक्टर जंगबहादुर लामामार्फत काम गरेका थिए । जंगबहादुरका अनुसार फापाङसँगको सम्झौताअनुसार ११ सय ३२ घनमिटरको काम भएको छ । प्रतिघनमिटर ६ सय ५० को दरले सात लाख ३६ हजार रुपैयाँको काम गरिएको छ । फापाङले हामीलाई चैतमा २ लाख रुपैयाँ पेस्की दिएको थियो, उनले भने, अझै ५ लाख ३३ हजार रुपैयाँ लिन बाँकी छ, कामदारहरू धेरै टाढादेखिका छन्, उनीहरूलाई कसरी पैसा दिने ? फापाङका म्यानेजर अमर लामा महिनौंदेखि सम्पर्कविहीन छन् ।त्यस्तै नुवाकोटका आयुष लामाले पनि फापाङसँग सम्झौता गरेर काम गरेका थिए । आयुष पनि लेबर कन्ट्रयाक्टर हुन् । उनीमार्फत २५ जना कामदारले काम गरेका छन् । आयुषले फापाङसँगको सम्झौता अनुसार १८ सय ५१ घनमिटरको काम सम्पन्न गरिसकेका छन्, जसको पारिश्रमिक १२ लाख रुपैयाँ हुन्छ । तर, सम्झौताअनुसार काम भए पनि फापाङले हालसम्म पैसा नदिएको आयुषले बताए । फापाङका म्यानेजर लामा आयुषका आफन्त हुन् । आफन्त भएकाले नै विश्वासको आधारमा काम गर्दै गयौं, उनले भने, काम सकियो तर अमर सम्पर्कविहीन छन् ।फापाङसँग स्थानीय लेबरले पनि काम गरेका थिए । उनी सम्पर्कविहीन भएपपछि पैसाका लागि स्थानीयले वडा कार्यालय र पिआर कन्स्ट्रक्सनसँग समन्वय गर्न थाले । लामो प्रयासपछि स्थानीय कामदारलाई दशैंअघि ६ लाख र पुसको पहिलो साता ३ लाख ९० हजार रुपैयाँ दिइएको बेथानचोक५ का वडाध्यक्ष राजकुमार वाइबाले जानकारी दिए ।स्थानीयले पैसा पाइसकेपछि, बाहिर जिल्लाका कामदार पनि आउनुभएको छ, उनले भने, बुझ्दै जाँदा ती कामदारले धेरै पैसा पाउन बाँकी रहेछ, स्थानीय कामदारको पाँच लाख र बाहिरकाको १७ लाखभन्दा बढि पैसा बाँकी छ । उनका अनुसार करिब ८५ जना श्रमिकले पैसा पाउन बाँकी छ । पिआर र वडा कार्यालयले श्रमिकलाई रकम उपलब्ध गराउन समन्वय गरिरहेको उनले जानकारी दिए । उनका अनुसार सम्पर्कविहीन फापाङ कन्स्ट्रक्सनलाई कानुनी दायरामा ल्याउन कारबाही अघि बढाइएको छ ।"
रेलमा रेला,"चर्चामा रहेर पनि थप काम अघि नबढेका रेलमार्गका यी केही उदाहारण मात्र हुन् । यस्ता अलपत्र रेलमार्गको संख्या दर्जनभन्दा बढी छ । यी दृश्यले हतारमा अध्ययन गरेर प्रक्रिया अघि बढाउन कुनै चासो नदिँदा विकास निर्माण यसरी लथालिंग भइरहेका छन् भन्ने देखाउँछ । पूर्वपश्चिम विद्युतीय रेलमार्ग आयोजना सुरु भएको एक दशक नाघिसक्यो । विस्तृत अध्ययन सकिए पनि थप काम अघि बढ्न सकेको छैन । राजनीतिक दलले भने यस आयोजनालाई निर्वाचनपिच्छे आफूहरूको प्राथमिकता रहेको भन्दै सर्वसाधारण समक्ष प्रतिबद्धता जनाउँदै आएका छन् । एमाले, माओवादी र कांग्रेसले नै ०७४ सालको घोषणापत्रमा पूर्वपश्चिम विद्युतीय रेलमार्ग छिट्टै निर्माण गर्ने प्रतिबद्धता जनाएका थिए । ०७९ को घोषणापत्रमा त्यही प्रतिबद्धता दोहोरिएको छ तर रेलमार्गको अवस्था उस्तै छ । ०७९ को घोषणापत्रमा एमालेले पूर्वपश्चिम विद्युतीय रेलमार्गको बर्दिबासनिजगढ खण्ड निर्माण सकेर रेल चलाउने र बाँकी भागको जग्गा अधिग्रहण गर्ने उल्लेख गरेको छ । कांग्रेसले रेलमार्ग निर्माणलाई उच्च प्राथमिकता दिने भनेको छ । माओवादीले रेलवे निर्माणको काम समयमै सक्ने घोषणा गरेको छ । रेलमार्गमा अहिलेसम्म मुआब्जाकै समस्या टुंगिएको छैन । रेलमार्गको सुरु बिन्दु काँकडभिट्टाइनरुवा खण्डमा मुआब्जा निर्धारण हुन सकेको छैन । यसले एकातिर आयोजना निर्माणमा ढिलाइ भइरहेको छ भने अर्कोतिर स्थानीयले जग्गा खरिदबिक्री गर्न र बैंकिङ प्रक्रियामा राख्न पाएका छैनन् । उक्त खण्डको १ सय ६ किमि दूरीमा ७६० बिघा जग्गा पर्छ । सरकार आफैंले बनाउन लागेको रेलमार्गमा मुआब्जा वितरणका लागि रकम नपुगेपछि रेल विभागले तीन आर्थिक वर्षदेखि लिखित रूपमै स्रोत सुनिश्चितता मागेको छ । सुरुको अध्ययनअनुसार पूर्वपश्चिम रेलमार्गको दूरी ९४५ किमि थियो । अहिले निकुञ्ज क्षेत्रको रेखांकन परिवर्तन हुँदा घटेर ९२५ पुगेको छ । उक्त खण्डका लागि आर्थिक वर्ष ०७७७८ मा मूल्यांकन गरिएको रकम २४ अर्ब ४१ करोड रुपैयाँ छ । त्यहीअनुसार रकम मागिए पनि गत आर्थिक वर्षमा मुआब्जाका लागि डेढ अर्ब रुपैयाँ मात्र बजेट छुट्याइएको थियो । थोरै बजेटबाट मुआब्जा वितरण गर्न थाल्दा पछि नपुगेर अप्ठ्यारो पर्न सक्ने भन्दै विभागले वितरण गर्न आनाकानी गरेको हो । स्रोत सुनिश्चितताका लागि भौतिक मन्त्रालय पठाएको दुई महिनाभन्दा बढी भएको विभागका महानिर्देशक रोहित बिसुराल बताउँछन् । चालु आर्थिक वर्षमा मुआब्जाका लागि १ अर्ब रुपैयाँ मात्र बजेट छुट्याइएको छ । यति रकमले मुआब्जा वितरण गर्न सकिन्न, उनले भने । काँकडभिट्टाइनरुवा खण्डमा पिलर गाडेर जग्गा छुट्याउने काम सकिएको छ । जग्गाको मूल्यांकन गरेर मुआब्जा वितरण गर्ने चरणमा पुगिसकिएको छ, उनले भने, चालु आर्थिक वर्षमा मुआब्जा वितरण गर्न सके सस्तो पर्थ्यो । एक वर्ष ढिला गरे लागत बढ्छ र त्यहीअनुसार बजेटको इस्टिमेट गर्नुपर्छ ।विभागले स्रोत सुनिश्चितताका लागि पठाएको फाइल अर्थमा पठाइसकिएको भौतिक पूर्वाधार तथा यातायात मन्त्रालयका प्रवक्ता शिवप्रसाद नेपालले बताए । भारतीय सीमा नाकासँग जोड्ने गरी योजना बनाइएको यो रेलमार्ग झापाको काँकडभिट्टाबाट सुरु भई पश्चिमको कञ्चनपुरस्थित गड्डाचौकी पुग्नेछ । जयनगरजनकपुरकुर्थाबिजलपुराबर्दिबास खण्डको ६९ किमिमध्ये ३५ किमिमा रेल चलिसकेको छ, महानिर्देशक बिसुरालले भने, यसको अन्तिम बिन्दु पूर्वपश्चिम विद्युतीय रेलमार्ग हुनेछ । उक्त रेलमार्गसँग जोड्ने गरी बर्दिबासनिजगढ खण्डमा निर्माण जारी छ । महोत्तरी, सर्लाही र रौतहट खण्डमा रेलको प्रारम्भिक ट्र्याक बेल्ट निर्माण भइरहेको छ, उनले भने, यस खण्डमा कतै मुआब्जा वितरण र कतै भौतिक संरचना निर्माणको काम हुँदै छ । बर्दिबास खण्डमा मुआब्जा वितरण भइरहेको छ । यहाँका भौतिक संरचना भारत सरकारले बनाउँदै छ । त्यसमा नेपाल सरकारले जग्गा उपलब्ध गराएको हो । बर्दिबासदेखि सर्लाही, रौतहट, बारासम्मको ७० किमि दूरीमा भने सरकार आफैंले रेल संरचना बनाउनेछ । निजगढभरतपुर खण्डमा निकुञ्ज क्षेत्र रहेकाले अहिले त्यसलाई परिवर्तन गरेर अध्ययन हुँदै छ । विभागका सिनियर डिभिजनल इन्जिनियर प्रकाश भण्डारीका अनुसार अहिले निकुञ्जलाई बाइपास गरेर बर्दिबासबाट निजगढहेटौंडा हुँदै भरतपुर निकाल्ने गरी विस्तृत परियोजना प्रतिवेदन (डीपीआर) को काम भइरहेको छ । डीपीआरअनुसार पुराना आयोजनाको लागत अनुमान ९ खर्ब ५५ अर्ब छ । कुल ४५२० हेक्टर जग्गा अधिग्रहण गरिनेछ । बर्दिबाससिमरा हुँदै चितवन निकुञ्जबाट भरतपुर निस्किने गरी रेखांकन गरिएको थियो । यस खण्डको १३६ किमिको डीपीआर भइरहेको छ । यसमा केही सुरुङ पनि निर्माण गरिनेछ । चैतसम्म यो खण्डको डीपीआरको काम सकिने विभागको भनाइ छ । सुनसरी, मोरङ र झापामा ५४२४ कित्ता जग्गा रोक्का छ । यसमा खेतीयोग्य जग्गा ५१२ हेक्टर रहेको विभागले जनाएको छ । काठमाडौंकुरिनटारपोखरा र कुरिनटारलुम्बिनी रेलमार्गको पूर्वसम्भाव्यता अध्ययन सकिएको तीन वर्ष बित्यो तर थप काम भएको छैन । यो रेलमार्गको अध्ययन प्रतिवेदन थन्किएर बसेको छ । दुई सरकारी कम्पनीले २०७६ मंसिरमा रेल विभागलाई पूर्वसम्भाव्यता अध्ययन प्रतिवेदन बुझाएको थियो । अध्ययनपछि यसलाई कसरी अघि बढाउने भन्ने विषयमा छलफल गर्ने भनिएको थियो । तर अध्ययन प्रतिवेदन बुझाएसँगै रेलमार्गको चर्चा सेलायो । डीपीआर बनेका रेलमार्गको काम त अघि बढ्न सकेको छैन, यसको त पूर्व सम्भाव्यता अध्ययन मात्र भएको हो, महानिर्देशक बिसुरालले भने, अहिलेसम्म डीपीआर नै भएको छैन । ठूला प्रोजेक्ट सुरु गर्न बजेट नै बाधक बन्ने गरेको उनको अनुभव छ । यस्ता खालका मेगा प्रोजेक्ट एक दिन ढिला हुनु भनेको दिनदिनै लागत बढ्नु हो, उनले भने, त्यसैले काम सुरु गर्ने भनिएका आयोजनामा पर्ने जग्गा लिएर मुआब्जा दिइहाल्नुको विकल्प छैन । चीनको रेलवे इन्जिनियरिङ डिजाइन एन्ड कन्सल्टिङ ग्रुपले काठमाडौंपोखरा र चाइना रेलवे फस्ट सर्भे एन्ड डिजाइन इन्स्टिच्युटले कुरिनटारभरतपुरलुम्बिनीको अध्ययन गरेका हुन् । पोखरा र लुम्बिनीतर्फ लैजाने रेलमार्ग केरुङ हुँदै काठमाडौं ल्याउने अर्को रेलमार्गसँग टोखामा जोड्नुपर्ने अध्ययनले देखाएको थियो । यसकारण पोखरा र लुम्बिनीतर्फ जाने रेलमार्गको सुरु बिन्दु टोखा हुनेछ । टोखादेखिपोखराको लम्बाइ १६८ दशमलव ३३ किमि रहनेछ । यो रेलमार्ग निर्माणमा ३ खर्ब ९० अर्ब रुपैयाँ लाग्ने अनुमान छ । यो खण्डमा धेरै सुरुङमार्ग बनाउनुपर्ने अध्ययनले देखाएको छ । टोखापोखरा रेलमार्गमा १३ वटा स्टेसन रहनेछन् । १० वटा सुरुङमार्ग हुने र तिनको लम्बाइ ४९ किमि रहने अध्ययनमा छ । भौगोलिक अवस्थाअनुसार २ देखि ९ किमिसम्मका सुरुङमार्ग निर्माण गर्नुपर्ने भएको हो । यो रेलमार्गमा ५४ पुल बनाउनुपर्छ । सबै पुलको लम्बाइ २६ किमि रहनेछ । यो पूर्व सम्भाव्यता अध्ययन रिपोर्टमा उल्लेख भएको कुरा हो, महानिर्देशक बिसुरालले भने, भोलि डीपीआर गर्दा दूरी, लागत तलमाथि हुन सक्छ । कुरिनटारभरतपुरलुम्बिनी रेलमार्गको दूरी १५५ दशमलव ६६ किमि रहने अध्ययनमा देखिएको छ । यसको लागत ३ खर्ब रुपैयाँ अनुमान गरिएको छ । यो मार्गमा १४ वटा स्टेसन रहनेछन् । काठमाडौंबाट एउटै लाइन कुरिनटारसम्म जानेछ । त्यहाँबाट दुईतिर रेलमार्ग छुट्टिने गरी निर्माण गर्नुपर्नेछ । यो खण्डमा सुरुङ र पुलको दूरी २३२३ किमि रहनेछ । त्यसमा ४६ वटा पुल र चार सुरुङमार्ग रहने अध्ययन प्रतिवेदनमा उल्लेख छ । यो रेलमार्ग कसरी बनाउने, कसले बनाउने भन्ने अहिलेसम्म केही कुरा आएको छैन, बिसुरालले भने, धेरै खर्च लाग्ने भएकाले नेपाल सरकार आफैंले बनाउन सक्ने अवस्था देखिँदैन । पूर्वसचिव देवेन्द्र कार्की क्षणिक लोकप्रियताका लागि दलहरूले रेलमार्ग निर्माण गर्ने कुरा घोषणापत्रमा लेख्ने र सत्तामा पुगेपछि बिर्सिने गरेको बताउँछन् । कसरी बनाउने, आर्थिक स्रोत कसरी जुटाउने ती कुरा छैनन्, उनले भने, एउटा पार्टीले घोषणापत्रमा लेखेपछि अर्कोले त्यही सिको गर्दै लेख्नैपर्छ, रेलमार्ग बन्ने नबन्ने र त्यसको उपयोगिता छछैन केही थाहा छैन । यो गौरवको आयोजना भनेर मात्र नभई त्यहीअनुसार सम्बोधन गर्न आवश्यक रहेको उनले बताए । यता, सरकारले काठमाडौं मेट्रो रेलको प्रारिम्भक अध्ययन गरेको १२ वर्ष लागिसकेको छ । सन् २०११ मा कोरियन कम्पनीले उपत्यकाका विभिन्न ५ मुख्य खण्डमा मेट्रो रेलमार्गको अध्ययन गरेर भौतिक पूर्वाधार तथा यातायात मन्त्रालयलाई प्रतिवेदन बुझाए पनि त्यो मन्त्रालयमै थन्किएको छ । २०७६ फागुनमै सातदोबाटोरत्नपार्कनारायणगोपाल चोकको १२ दशमलव १० किमि क्षेत्रको डीपीआर थाल्ने भनिए पनि अहिलेसम्म काम सुरु भएको छैन । कीर्तिपुरकालीमाटीनयाँ बानेश्वरएयरपोर्टसम्मको दूरी ११ दशमलव १५ किमि छ । कोटेश्वरचाबहिलस्वयम्भूकोटेश्वर २८ दशमलव ५३ किमि, स्वयम्भूडिल्लीबजारबौद्ध ११ दशमलव ७० र धोबीघाटसिंहदरबारनक्सालगोंगबुसम्म १३ दशमलव ८ किमि दूरी छ । सबै गरेर रेलमार्गको दूरी ७७ दशमलव २८ किमि रहने प्रारम्भिक अध्ययनमा छ । स्वयम्भूडिल्लीबजारबौद्ध र धोबीघाटसिंहदरबारनक्सालगोंगबु खण्डमा भने सुरुङ निर्माण गरिने जनाइएको थियो । अन्य खण्डमा जमिनबाट ५ सय मिटर अग्लो पुलबाट रेल चल्ने बनाइने अध्ययनमा उल्लेख थियो । मेट्रो रेलमा एक पटकमा ५ सय यात्रुसम्म बोक्न मिल्ने विज्ञको भनाइ छ । काठमाडौंकेरुङ रेलमार्गको सम्भाव्यता अध्ययन सुरु भएको छ । चाइना रेलवे फस्ट सर्भे एन्ड डिजाइन इन्स्टिच्युट ग्रुपको ६ सदस्यीय प्राविधिक टोली आएर फिल्ड सर्भेको काम थालेका छन् । एक साता सर्भे गरेर टोली पुनः चीन फर्किने रेल विभागका महानिर्देशक बिसुरालले बताए । प्रारम्भिक अध्ययनअनुसार यसको सम्भाव्यता अध्ययन सक्न ४२ महिना लाग्नेछ । यसअघि गरिएको पूर्वसम्भाव्यता अध्ययनमा प्रारम्भिक विषय मात्र आएका र अब वास्तविक दूरी, सुरुङ, लागत, पुलको उचाइ, स्टेसनलगायत विषय टुंगिने भौतिक पूर्वाधार तथा यातायात मन्त्रालयले जनाएको छ । रेलमार्गको पूर्वसम्भाव्यता अध्ययन ०७५ मंसिरमै भएको थियो । ०७६ असोजमा चीनका राष्ट्रपति सी चिनफिङले गरेको नेपाल भ्रमणका क्रममा सम्भाव्यता अध्ययन सुरु गर्नेबारे सहमति भएको थियो । ०७८ चैतमा काठमाडौंकेरुङ रेलमार्गको सम्भाव्यता अध्ययन गर्ने विषयमा चिनियाँ विदेशमन्त्री वाङ यीको नेपाल भ्रमणका बेला समझदारीपत्रमा हस्ताक्षर भयो । काठमाडौंरक्सौल रेलमार्ग निर्माण गर्न ३ खर्ब २० अर्ब रुपैयाँ लाग्ने भएको छ । २०७६ मा गरिएको प्रारम्भिक अध्ययनमा लागत अनुमान ३ खर्ब थियो । अहिले विस्तृत अध्ययनमार्फत सबै संरचना निर्माणमा लाग्ने खर्चसहितको लागत अनुमान निकालिएको हो । २०७८ असोज २२ मा नेपाल र भारत सरकारका उच्च अधिकारीबीच भएको समझदारीपत्रअनुसार अध्ययन अघि बढाइएको थियो । फिल्ड सर्भे र रिपोर्ट तयार पार्न १८ महिनाको समय दिइएको हो, रेल विभागका महानिर्देशक बिसुरालले भने, फिल्ड सर्भे सकियो, अब ६ महिनाभित्र रिपोर्ट तयार हुन्छ । भारतको कोंकण रेलवे कर्पोरेसनका प्राविधिक टोलीले यसको अध्ययन गरेका हुन् । सर्भेको काम भारत सरकारको आर्थिक तथा प्राविधिक सहयोगमा भएको विभागले जनायो । अन्तिम अध्ययनअनुसार रेलमार्गको दूरी १४० किलोमिटर हुनेछ । यो डीपीआर बराबरकै अध्ययन हो, यसैका आधारमा निर्माणमा जान सकिनेछ, बिसुरालले भने । अध्ययनअनुसार रेलमार्गका लागि सुरुङ र विशेषखालका पुलसमेत बनाइनेछ । ३२ वटा सुरुङमध्ये सबैभन्दा लामो ८१६ किमिको बन्नेछ । सुरुङमात्र करिब ४२ किमि निर्माण गरिनेछ । विशेष प्रकृतिका २४, ठूला १२४ र सामान्य १२५ पुल हुनेछन् । त्यस्तै १२ स्टेसन निर्माण गरिनेछ । अहिले वीरगन्जको रक्सौलस्थित सुक्खा बन्दरगाह (ड्राइपोर्ट) सम्म रेल चल्छ । उक्त स्थानबाट काठमाडौंलाई जोड्ने गरी रेलमार्ग निर्माण गर्न लागिएको हो ।"
समस्यामा जनकपुरजयनगर,"लामो रस्साकसीबीच सञ्चालनमा आएको जयनगरजनकपुर रेल पनि समस्यै समस्याले थिचिएको छ । नेपाली जनशक्ति तयार नहुँदा सञ्चालनमा कठिनाइ छ । जनयनगरजनकपुरकुर्थासम्म रेल सञ्चालनमा रहे पनि प्राविधिक कर्मचारीका लागि भारतीय रेल्वे कम्पनी कोंकणको भर पर्नुपर्ने बाध्यता छ । कोंकणसँग एक वर्षका लागि प्राविधिक कर्मचारीको सम्झौता गरिएकामा पुस पहिलो साता म्याद सकिएपछि एक महिना थप गरिएको छ । नेपाल रेलवे कम्पनीले २०७८ पुसमा एक वर्षका लागि भन्दै कोंकणसँग प्राविधिक कर्मचारी उपलब्ध गराउन सम्झौता गरेको थियो । नेपाल रेलवे कम्पनीका महाप्रबन्धक निरञ्जन झाका अनुसार नेपाली जनशक्ति नपाउँदा यस्तो समस्या भएको हो । चार वटा पदका लागि १० जना कर्मचारी माग गर्दै विज्ञापन गरिएको थियो, मागअनुसारका पदमा आवेदन परेको छैन, झाले भने, ४ लोको पाइलट, ४ स्टेसन मास्टर, १ ट्र्याक इन्जिनियर र १ इयर कन्डिसनरका लागि विज्ञापन खुलाइएकोमा इयर कन्डिसनरका लागि ३ जना र लोको पाइलटमा १ जनाको मात्रै आवेदन परेको छ । अहिले घाटा सहेर रेल चलाउनुपर्ने बाध्यता छ । कर्मचारी भर्ना प्रक्रिया नटुंगिएकाले तत्काललाई कोंकणकै प्राविधिक टिमबाट रेल चलाइने उनले बताए । सुरुमा कोंकणबाट २६ जना प्राविधिक कर्मचारी ल्याइएको थियो । जसमध्ये केही कर्मचारी फिर्ता पठाइसकिएको छ । १२ जना मात्रै प्राविधिक कर्मचारी राख्ने तयारीमा छौं, उनले भने । अहिले रेल जयनगरदेखि जनकपुरको कुर्थासम्म ३५ किलोमिटर दूरीसम्म रेल सञ्चालनमा छ । धनुषाको ग्रामीण भेगलाई मध्यनजर गर्दै रेल सेवा सञ्चालनमा ल्याइएको महाप्रबन्धक झाले बताए । दुईवटा रेलसेट २०७७ असोजमा भारतबाट ल्याए पनि पूर्वतयारी नहुँदा २०७८ चैत १९ बाट मात्र सञ्चालनमा आएको थियो । थप १७ किलोमिटर बिजलपुरासम्म रेल चलाउने गरी तयारी गरिँदै छ । भारतीय पक्षबाट निर्माण गरेका भौतिक संरचना हस्तान्तरण भएपछि रेल चलाइनेछ । यसको नेटवर्क बर्दिबाससम्म बन्ने र जसको दूरी ६९ किमि रहनेछ । यो रेलमार्ग पूर्वपश्चिम रेलमार्गसँग जोडिनेछ । त्यसका लागि अहिले बर्दिबास, सर्लाही, रौतहट र निजगढ खण्डमा सुस्त गतिमा काम भइरहेको छ । रेलबारे चर्चा चल्न थालेको लामो समय बित्दा जयनगरजनकपुर खण्डको ३५ किमिभन्दा अन्यत्र रेल चलेको छैन । अध्ययनका कामबाहेक अन्य प्रक्रिया अघि बढेको छैन ।"
अर्थतन्त्रका बाह्य सूचकमा सुधार,"(काठमाडौं)अर्थतन्त्रका बाह्य सूचकहरूमा सुधार देखिएको छ । नेपाल राष्ट्र बैंकले शुक्रबार सार्वजनिक गरेको वित्तीय स्थिति प्रतिवेदन अनुसार मुलुकको शोधनान्तर (भुक्तानी) स्थिति, विदेशी मुद्रा सञ्चिति, रेमिट्यान्सलगायतका सूचकमा सुधार देखिएको हो । साउनदेखि मंसिर मसान्तसम्म मुलुकमा कुल ४ खर्ब ८० अर्ब ५० करोड रुपैयाँ रेमिट्यान्स भित्रिएको छ । यो रेमिट्यान्स गत वर्षको यसै अवधिको तुलनामा २३ प्रतिशत बढी हो । गत वर्ष यसै अवधिमा ३ खर्ब ८८ अर्ब ५८ करोड रुपैयाँ रेमिट्यान्स भित्रिएको थियो । रेमिट्यान्स बढ्नुको मुख्य कारण कामका लागि बिदेसिएका नेपालीको संख्या वृद्धि हुनु, कतिपय मुलुकमा श्रमिकको ज्याला बढ्नु र अमेरिकी डलरको मूल्य बढ्दाको प्रभाव रहेको राष्ट्र बैंक अनुसन्धान विभाग प्रमुख प्रकाशकुमार श्रेष्ठ बताउँछन् । रेमिट्यान्समा उल्लेख्य वृद्धि हुँदा त्यसले शोधनान्तर स्थितिसमेत बचतमा गएको छ । मंसिर मसान्तसम्म मुलुकको शोधनान्तर स्थिति ४५ अर्ब ८७ करोडले बचतमा छ । जब कि गत वर्षको सोही अवधिमा १ खर्ब ९५ अर्ब घाटामा थियो । शोधनान्तर स्थिति बचतमा गएसँगै मुलुकको विदेशी मुद्रा सञ्चिति बढेको छ । मंसिर मसान्तसम्म विदेशी मुद्रा सञ्चिति १२ खर्ब ९२ अर्ब ५६ करोड रुपैयाँ छ । गत असार मसान्तसम्मको तुलनामा अहिले भएको सञ्चिति ६३ प्रतिशतले बढी रहेको राष्ट्र बैंकले जनाएको छ । अमेरिकी डलरमा भने असार मसान्तको तुलनामा सञ्चिति ३ प्रतिशतले मात्रै वृद्धि भई ९ अर्ब ८२ करोड डलर कायम भएको छ । डलरसँग नेपाली मुद्रा अवमूल्यन भएकाले नै डलरमा मुद्रा सञ्चितिको वृद्धिदर कम रहेको श्रेष्ठले बताए । कुल विदेशी विनिमय सञ्चितिमा भारतीय मुद्राको अंश २२९ प्रतिशत रहेको राष्ट्र बैंकको भनाइ छ । हालको विदेशी मुद्रा सञ्चितिले ८७ महिनाको वस्तु तथा सेवा आयात धान्ने राष्ट्र बैंकले जनाएको छ । सरकारले महँगा मोबाइल, गाडीहरूमा मंसिर मसान्तसम्म गरेको आयात प्रतिबन्धको असरले पनि मुद्रा सञ्चिति बढाउन टेवा पुग्यो । तर पुसदेखि आयात पूर्ण रूपमा खुलेको छ भने माघदेखि ब्याजदर घट्ने भएको छ । यसले गर्दा आगामी दिनमा सञ्चितिमा दबाब पर्न सक्ने श्रेष्ठ बताउँछन् । रेमिट्यान्स तथा आयात ट्रेन्ड कसरी जान्छ भन्ने विषयले सञ्चितिलाई प्रभाव देखिने हो, अहिले सुधार देखिएको छ तर सजगता त अपनाउनैपर्छ, श्रेष्ठले भने । हाल सवारीसाधन आयातका लागि खोलिने प्रतीतपत्र (एलसी) को संख्या ज्यादै न्यून रहेकाले तत्कालै आयात बढ्ने अवस्था नदेखिएको उनको भनाइ छ । प्रतिबन्धका कारण वस्तु आयात र व्यापार घाटा घटेको छ । साउनदेखि मंसिरसम्म ६ खर्ब ६४ अर्ब ७५ करोड रुपैयाँको वस्तु आयात भएको छ, जुन गत वर्षको यसै अवधिको तुलनामा २०७ प्रतिशतले कमी हो । आयात घट्दा समग्र व्यापार घाटामा कमी आएको छ । ५ महिनामा मुलुकको व्यापार घाटा ५ खर्ब ९७ अर्ब ४४ करोड छ । जुन गत वर्षको सोही अवधिको तुलनामा १८८ प्रतिशतले कमी हो ।"
नदी दोहन रोक्न कठोर कानुनको प्रस्ताव,"(काठमाडौं)सरकारले नदीजन्य पदार्थको अवैध उत्खनन, दोहन र राजस्व चुहावट नियन्त्रण गर्न क्रसर उद्योग सञ्चालनसम्बन्धी कठोर कानुन प्रस्ताव गरेको छ । बिनादर्ता, बिनानवीकरण र तोकिएका सर्त तथा बन्देजविपरीत खोलिएका क्रसरका सञ्चालकलाई फौजदारी अपराधमा कारबाही गर्न सकिने प्रावधानसहित संघीय मामिला तथा सामान्य प्रशासन मन्त्रालयले पहिलो पटक कानुनको मस्यौदा गरेको हो । संघीय मामिलाले सैद्धान्तिक सहमतिका लागि मस्यौदा अर्थ मन्त्रालय पठाएको छ । अर्थले सहमति जनाए छिट्टै मन्त्रिपरिषद्बाट स्वीकृत गराएर चालु संसद् अधिवेशनमै नदीजन्य पदार्थ उत्खनन, प्रशोधन र बिक्रीसम्बन्धी विधेयक पेस हुने संघीय मामिला तथा सामान्य प्रशासन मन्त्रालयका प्रवक्ता रुद्रसिंह तामाङले बताए ।मस्यौदामा पहिचान भएका वा सिमाना निर्धारण गरिएको क्षेत्रभन्दा बाहिर निर्माणमुखी खनिज पदार्थको उत्खनन र संकलन गरिए क्रसर सञ्चालकलाई ५ वर्षसम्म कैद वा १० लाख रुपैयाँसम्म जरिवाना वा दुवै सजाय हुने व्यवस्था छ । स्वीकृत वातावरणीय अध्ययन प्रतिकूल र निषेध गरिएका क्षेत्रमा उत्खनन भए पनि सोही सजाय प्रस्ताव गरिएको छ । मस्यौदामा अवैध उत्खननलाई मुलुकी फौजदारी कार्यविधि संहिताको अनुसूची १ मा राख्न प्रस्ताव गरिएको छ ।अनुमति नलिई निर्माणमुखी सामग्री उत्खनन, संकलन, प्रशोधन वा बिक्री गरेमा, पूर्वसावधानी नअपनाई उत्खनन वा संकलन, ढुवानी, स्थानीय तहमा दर्ता नगराई उद्योग सञ्चालन गरेमा र मापदण्ड र सर्त पालना नभएमा तीन वर्षसम्म कैद र ७ लाख रुपैयाँसम्म जरिवाना वा दुवै सजाय हुने मस्यौदामा उल्लेख छ ।श्रममूलक प्रविधि प्रयोग, निर्माणमुखी सामग्री ढुवानी र उत्खनन वा संकलनको परिमाणात्मक नियन्त्रणसम्बन्धी तोकिएका सर्त र बन्देज पालना नगरेमा एक वर्षसम्म कैद वा ५ लाख रुपैयाँसम्म जरिवाना वा दुवै सजाय हुन सक्ने प्रस्ताव गरिएको छ । स्थानीय तहले कारबाही गर्ने, रोक्का राख्ने वा आदेश दिनेबाहेक अन्य विषयसँग सम्बन्धित कसुरमा नेपाल सरकार वादी भएर अदालतमार्फत मुद्दा चलाइने उल्लेख छ । त्यस्तो कसुरसँग सम्बन्धित मुद्दा मुलुकी फौजदारी कार्यविधि संहिता २०७४ को अनुसूची१ मा समावेश भएको मानिने गरी प्रस्ताव गरिएको छ । यो सूचीमा परेका कसुरलाई गम्भीर प्रकृतिको मानिन्छ ।सर्वोच्च अदालतले गत साउन ९ मा सरकारलाई आदेश दिँदै प्राकृतिक स्रोतसाधन दोहनलाई कानुन बनाएर नियन्त्रण गर्न भनेको थियो । नदीजन्य पदार्थको अवैध उत्खननबाट वातावरणमा परेको असरसम्बन्धी रिटमा २०७७ चैत ९ मा सर्वोच्चले नदी र खोलामा बालुवा, रोडा, गिट्टी र ढुंगा उत्खनन गर्ने कार्य र त्यससँग सम्बन्धित बालुवा प्रशोधन र क्रसरलाई बढी नियन्त्रण गर्ने र वातावरणको क्षेत्रलाई संरक्षण गर्न संवेदनशील भई विशेष ध्यान पुर्याउनुपर्ने भनेको थियो । तर, पालना भएको थिएन । २०७९ साउन ९ मा फेरि सर्वोच्चले त्यही आदेशका विषय समेटेर कानुन बनाउन भनेको थियो । त्यसपछि अदालतको अवहेलना हुने डरले कानुनको मस्यौदा बनाउन सरकार बाध्य भएको हो । हाल देशभर ६ हजारभन्दा बढी क्रसर उद्योग रहे पनि अधिकांश दर्ताबिनै चलिरहेका छन् । विगतमा दर्ता भएका क्रसर पनि २०७२ को विनाशकारी भूकम्पयता नवीकरण नगरी निर्बाध सञ्चालनमा छन् । अवैध क्रसर सञ्चालकबाट नाजायज लाभ लिने र तिनलाई संरक्षण दिनेमा प्रहरी, प्रशासन, स्थानीय तह, राजनीतिक दलका नेताकार्यकर्ता छन् । जसका कारण सरकारले नै यस्ता क्रसरलाई कानुनी दायरामा ल्याउन सकेको छैन । पछिल्लो समय पुस २० मा गृह मन्त्रालयले देशभरका अवैध क्रसर बन्द गराउन ७७ वटै जिल्ला प्रशासन कार्यालयलाई निर्देशन दिएकोमा शुक्रबारसम्म साढे ६ सय उद्योग बन्द भइसकेका छन् । विगतमा पनि यस्तै आदेशका भरमा बन्द गरिएका क्रसर मिलेमतोमा पुनः सञ्चालन भएका थिए । यस पटक भने संघीय मामिला मन्त्रालय आफैं अग्रसर भएर कानुनको मस्यौदा गरेको हो । मस्यौदा तयार गर्नुअघि गृह, भौतक पूर्वाधार तथा यातायात, वन तथा वातावरण, स्वास्थ्य तथा जनसंख्या मन्त्रालय, प्रदेशका विभिन्न मन्त्रालय, स्थानीय तह तथा जिल्ला समन्वय समितिका प्रतिनिधिलगायतबाट सुझाव लिइएको संघीय मामिला तथा सामान्य प्रशासन मन्त्रालयका एक अधिकारीले बताए । अहिले देशभर अवैध रूपमा सञ्चालित क्रसरलाई व्यवस्थित गर्न एवं अनियन्त्रित रूपमा भइरहेको प्राकृतिक स्रोतसाधनको दोहन र राजस्व चुहावट नियन्त्रण गर्न छुट्टै कानुन आवश्यक भएकाले मस्यौदा बनाएका हौं, मन्त्रालयका प्रवक्ता तामाङले भने, यसलाई चालु अधिवेशनमै विधेयकका रूपमा पेस गर्ने योजना छ । प्रस्तावित कानुन लागू भयो भने अनियन्त्रित दोहन रोक्न सकिन्छ । आवश्यकताका आधारमा कानुनको मस्यौदामा कडा प्रावधान राखिएको उनले बताए । तोकिएको कानुनअनुसार व्यवसाय सञ्चालन गर्नेलाई सहज हुने प्रक्रियामा मन्त्रालयले भूमिका निर्बाह गर्छ, उनले भने, तर अवैध गतिविधि नियन्त्रणमा सरकार कठोर बन्छ । हामीले अर्थमा पठाएको मस्यौदामा पनि यिनै विषय समेटिएका छन् । उनका अनुसार निर्माण व्यवसायीले पनि कानुन उल्लंघन भए जरिवानाको व्यवस्था राख्न उचित हुने सुझाव दिएका छन् । मस्यौदामा नदीजन्य पदार्थको उत्खनन, प्रशोधन, मापदण्ड पालना भएनभएको अनुगमन, नियमनलगायतलाई प्रभावकारी रूपमा लागू गर्न तीन तहका संयन्त्रबाट हेर्ने प्रस्ताव गरिएको छ ।अहिले जिल्लास्तरमा मात्रै अनुगमन र नियमन गर्ने संयन्त्र रहेकोमा अब संघ सरकारअन्तर्गत संघीय मामिला तथा सामान्य प्रशासन मन्त्रालयका सचिव संयोजक रहेको, गृह, सुरक्षा निकाय, सरोकारवाला मन्त्रालयलगायत अधिकारी सम्मिलित केन्द्रीय संयन्त्र रहने प्रस्ताव छ । त्यस्तै प्रदेशस्तरमा प्रदेशका प्रमुख सचिवको संयोजकत्वमा प्रदेशका सुरक्षा निकायका प्रमुख, सरोकारवाला मन्त्रालयका प्रतिनिधि रहने प्रादेशिक संयन्त्र र जिल्ला तहमा प्रमुख जिल्ला अधिकारीको संयोजकत्वमा संयन्त्र राख्ने भनिएको छ । समन्वय, सहजीकरण, अनुगमन तथा निरीक्षण गर्न केन्द्रीय समन्वय तथा सहजीकरण समितिको प्रस्ताव गरिएको छ । संघीय मामिला मन्त्रालयका सचिव संयोजक रहेको यो समितिमा गृह, उद्योग वाणिज्य तथा आपूर्ति, वन, भौतिक पूर्वाधार मन्त्रालयका सहसचिव र प्रदेशका भौतिक पूर्वाधार सचिव सदस्य र संघीय मामिलाका सहसचिव सदस्यसचिव रहने छन् ।त्यस्तै प्रदेश सरकारका प्रमुख सचिवको संयोजकत्वमा प्रदेश समन्वय तथा सहजीकरण समिति रहने प्रस्ताव छ । यो संयन्त्रमा प्रदेशका वातावरण, भौतिक पूर्वाधार मन्त्रालयका सचिव, प्रदेश प्रहरी प्रमुख, प्रदेशका वन निर्देशनालय प्रमुख र मुख्यमन्त्री कार्यालयका सचिव रहने छन् । प्रजिअ संयोजक रहेको जिल्ला अनुगमन समितिमा सम्बन्धित स्थानीय तहका प्रतिनिधि, प्रहरी र सशस्त्रका जिल्ला प्रमुख, वन, संयोजकले तोकेका एक इन्जिनियर र जिल्ला समन्वय अधिकारी रहने प्रस्ताव छ ।हाल ढुंगा, गिट्टी, बालुवा उत्खनन, बिक्री तथा व्यवस्थापनसम्बन्धी मापदण्ड२०७७ अनुसार जिल्ला तहमा नदीजन्य वस्तुको उत्खनन मापदण्डअनुसार भएनभएको अनुगमननियमन गर्न जिल्ला समन्वय समितिका प्रमुखको नेतृत्वमा संयन्त्र छ । तर, स्थानीय तहका पदाधिकारीसँग मिलेर जिसस प्रमुखले नै दोहनलाई प्रश्रय दिएको उजुरी आएपछि सरकारले संयन्त्रको नेतृत्व संघीय सरकारको प्रतिनिधिका रूपमा रहेको प्रजिअलाई प्रस्ताव गरिएको छ ।कानुनमा तोकिएका सर्त र बन्देजको उल्लंघन गरेमा नदी उत्खननमा प्रयोग हुने यन्त्र, उपकरण तथा ढुवानीका साधन नियन्त्रणमा लिन सक्ने पनि प्रावधान समेटिएको छ ।त्यसका लागि जिल्लास्थित प्रजिअ नेतृत्वको संयन्त्रले कारबाही गर्न सक्छ । प्रमुख जिल्ला अधिकारीले यस ऐनको प्रतिकूल हुने गरी कसैले निर्माणमुखी सामग्रीको उत्खनन, संकलन, प्रशोधन, बिक्री वा ओसारपसारसम्बन्धी कार्यमा प्रयोग गरेको यन्त्र, औजार, यान्त्रिक उपकरण वा ढुवानीको साधन वा निर्माणमुखी सामग्री आफ्नो नियन्त्रणमा लिन सक्नेछ, मस्यौदामा छ । त्यसरी नियन्त्रणमा लिइएका औजार, साना उपकरण वा ढुवानी साधन भए एक लाख रुपैयाँसम्म र भारी यन्त्र, उपकरण वा सवारीसाधन भए पाँच लाख रुपैयाँसम्म जरिवाना गराएर सम्बन्धित धनीलाई फिर्ता दिन सक्ने अधिकार पनि प्रजिअलाई दिने प्रस्ताव गरिएको छ ।त्यतिमात्र होइन, नदीजन्य पदार्थको अवैध उत्खनन र दोहन नियन्त्रण गर्न संघीय सरकारले सुराकीसमेत परिचालन गर्न सक्ने प्रस्ताव गरेको छ । कसैले ऐनको प्रतिकूल हुने गरी अनुमतिपत्र वा सञ्चालन अनुमतिपत्र प्राप्त नगरी निर्माणमुखी सामग्री उत्खनन, संकलन, प्रशोधन वा बिक्री गरेको वा चोरी गरी ढुवानी गरेको वा गर्न लागेको सुराकी वा सूचना दिएमा त्यस्तो सुराकी वा सूचना दिनेलाई जफत गरिएको सामग्री बिक्रीबाट आउने निश्चित रकमसहित पुरस्कृत गरिनेछ, मस्यौदामा छ । ऐनले नदीजन्य पदार्थ उत्खनन गर्दा त्यसबाट आउने राजस्वको १० प्रतिशत वातावरणलगायत संरक्षणमा खर्च गरिने प्रस्ताव छ । त्यसबाट बचेको रकम संघ, प्रदेश र स्थानीय तहलाई प्रतिशत निर्धारण गरेर बाँडफाँट गर्नुपर्ने मस्यौदामा उल्लेख छ । सरकारले सम्बन्धित प्रदेश सरकारसँग परामर्श गरी नेपाल राजपत्रमा सूचना प्रकाशन गरेर राष्ट्रिय सुरक्षा, सार्वजनिक हित, धार्मिक, सांस्कृतिक ऐतिहासिक पर्यटकीय वा सौन्दर्यपरक महत्त्वको दृष्टिले संवेदनशील मानिएका, भौगर्भिक अवस्था संवेदनशील भएका कुनै क्षेत्रमा निर्माणमुखी सामग्री उत्खननमा निषेध गर्न सक्ने उल्लेख छ ।"
रेमिट्यान्समा २०४ प्रतिशतले वृद्धि,"(काठमाडौं)सरकारले स्वदेशमै रोजगारी दिने नीतिलाई प्रभावकारी रूपमा कार्यान्वयन गर्न नसक्दा वैदेशिक रोजगारीमा जाने युवाको संख्या झन् बढेको छ । वैदेशिक रोजगारीमा जानेको संख्या बढेसँगै कोरोना संक्रमणपछि घट्न थालेको रेमिट्यान्समा सुधार आएको छ ।नेपाल राष्ट्र बैंकका अनुसार चालु आवको पहिलो चार महिनामा रेमिट्यान्समा २०४ प्रतिशतले वृद्धि भई ३ खर्ब ७८ अर्ब ४ करोड पुगेको छ । यसले गर्दा विदेशी विनिमय सञ्चिति बढेको छ । गत आर्थिक वर्षको मसान्तसम्म विदेशी विनिमयको सञ्चिति रकम १२ खर्ब १५ अर्ब ८० करोड रुपैयाँ रहेकामा दुई प्रतिशत बढेर यो वर्षको कात्तिक मसान्तसम्म १२ खर्ब ४६ अर्ब २७ करोड पुगेको छ ।गत आर्थिक वर्ष रेमिट्यान्समार्फत १० खर्ब ७ अर्ब ३१ करोड रुपैयाँ मुलुक भित्रिएको थियो । अघिल्लो आर्थिक वर्षको तुलनामा यो ४८ प्रतिशत बढेको हो । वैदेशिक रोजगारीमा जाने नेपालीको संख्या घट्नासाथ रेमिट्यान्स घट्न थालिसकेको थियो । गत आर्थिक वर्षको साउनदेखि चैतसम्म रेमिट्यान्स लगातार घटिरहेको थियो । वैशाखदेखि मात्रै वृद्धिदर सकारात्मक हुन थालेको हो । रेमिट्यान्स घट्दा विदेशी मुद्राको सञ्चिति ६ वर्षयताकै न्यून भएको थियो । वैदेशिक रोजगारीमा रहेका व्यक्तिहरूले आफ्नो आयको बचतबाट पठाएको रेमिट्यान्सले नेपालको अर्थतन्त्रलाई चलायमान बनाउन तथा त्यस्ता श्रमिकको परिवारको जीवनस्तर माथि उठाउन ठूलो सहयोग पुगेको छ । तर, रेमिट्यान्सको ८० प्रतिशतभन्दा बढी रकम परिवारका सदस्यहरूको दैनिक जीविकोपार्जनका लागि र त्यस्तो रोजगारीमा जाँदा लिएको ऋण तिर्ने प्रयोजनका लागि नै उपयोग गर्ने गरिएको अध्ययनले देखाएको छ ।चालु आर्थिक वर्षको पहिलो चार महिनामा अन्तिम श्रम स्वीकृति लिई वैदेशिक रोजगारीमा जानेको संख्या गत आर्थिक वर्षको यही अवधिको तुलनामा १०२५ प्रतिशतले वृद्धि भई १ लाख ५५ हजार १ सय ९६ पुगेको छ । बिदामा आई पुनः सोही कम्पनीमा फर्किनेको संख्या पनि ४६४ प्रतिशतले वृद्धि भई ८७ हजार ४ सय २८ पुगेको छ । गत आर्थिक वर्ष ६ लाख २८ हजार नेपाली वैदेशिक रोजगारीमा गएका थिए । यो संख्या पाँच वर्षपछिको बढी हो । कोभिडको महामारीमा खाडी र भारतबाट झन्डै १० लाख नेपाली स्वदेश फर्किएका थिए । अहिले त्यही समूह कामको खोजीमा रहेको श्रम, रोजगार तथा सामाजिक सुरक्षा मन्त्रालयको बुझाइ छ । वैदेशिक रोजगार विभागका अनुसार हाल दैनिक २ हजार ५ सय जनाको श्रम स्वीकृति जारी भइरहेको छ । यो संख्या हालसम्मकै उच्च हो । अर्थतन्त्र संकटको डिलमा पुगेको अवस्थामा वैदेशिक रोजगारीमा गएका युवाले नेपालको अर्थतन्त्रलाई जोगाउने काम गरिरहेको आप्रवासनविद् गणेश गुरुङ बताउँछन् ।सरकारले नेपाली श्रमशक्तिलाई स्वदेशमै रोजगारीका अवसर उपलब्ध गराउने नीति लिएको छ । सार्वजनिक र अन्य क्षेत्रका कार्यक्रममा रोजगारी सिर्जना गर्ने योजना छ । श्रम बजारको मागअनुसार विशिष्टीकृत सीपयुक्त जनशक्ति उत्पादन गर्ने, सीप विकास तालिमलाई रोजगारी र उद्यमशीलतासँग आबद्ध गर्ने र वैदेशिक रोजगारीबाट फर्किएकालाई सीपअनुसारको व्यवसाय सञ्चालन र रोजगार सिर्जना गरी समाजमा पुनः एकीकरण गर्ने नीति छ । तर, यो नीति कार्यान्वयन गर्ने प्रभावकारी कार्यक्रम र योजना छैन ।वैदेशिक रोजगारीमा जाने मधेस प्रदेशका युवा सबैभन्दा बढी छन् । मधेसका नीति तथा योजना आयोगका उपाध्यक्ष डा भोगेन्द्र झा नेपाल कृषिप्रधान नभई रेमिट्यान्सप्रधान भएको बताउँछन् । युवालाई देशभित्रै रोक्न पालिकादेखि प्रदेश हुँदै संघ सरकारसम्मले योजना बनाएका छन् तर कार्यान्वयन नहुँदा हामी वैदेशिक रोजगारमा पूर्ण निर्भर हुनु परिरहेको छ, उनले भने । राष्ट्रिय योजना आयोगका पूर्वसदस्यसमेत रहेका गुरुङका अनुसार विदेशको कमाइ (रेमिट्यान्स) कम्तीमा ६० प्रतिशत घरधुरीमा पुगेको छ । रेमिट्यान्सको मुख्य प्रभावबाट हाम्रो गरिबी ४२ प्रतिशतबाट क्रमशः झर्दै १८ प्रतिशतमा आइपुगेको छ, उनले भने, गरिबी घट्नुमा यातायात, दूरसञ्चार पनि कारण होलान् तर मुख्य भूमिका रेमिट्यान्सको हो ।दैलेखका दिलबहादुर सेन ठकुरीले अहिलेसम्म आफ्नो श्रम स्वदेशमा पोखेका छैनन् । काम गर्न सक्ने भएपछि भारत छिरें, भारतको कमाइ आउजाउमै सकिन थाल्यो, बचत नभएपछि कतार गएँ, कतारको कम्पनी पनि बन्द भएर फर्किनुपर्यो, ठकुरीले भने, बाहिर गएपछि दुई वर्ष बसिन्छ । कमाइ बचत पनि हुन्छ । परिवार छाडेर जाने इच्छा छैन । यो बाध्यता हो ।सिमरौनगढ११, बाराका रामजीवन ठाकुरसँग १५ कट्ठा जग्गा छ । कृषिबाटै जीवन चलेको छ । उनी पनि वैदेशिक रोजगारतिरै आकर्षित छन् । साउदी अरबबाट फर्केको सात महिनामै अर्को देश उड्ने तयारीमा छन् । साउदीबाट कम तलब भएर फर्केको हो, यतिको तलब यहाँ नै पाइन्छ भनेर सात महिनासम्म रुचिअनुसारको काम खोजें, पाइनँ, उनले भने, खेती बुबा आफैंले भ्याउनुहुन्छ । धेरै उत्पादन भए कुहिएर जान्छ । खेतीमा मात्रै निर्भर भएर बस्नु पनि भएन ।नेपाल जीवनस्तर सर्वेक्षणअनुसार कुल जनसंख्याको करिब २० प्रतिशत मानिस घरपरिवारबाट बाहिर बसोबास गर्छन् । वैदेशिक रोजगार विभागका अनुसार पछिल्लो दुई दशकमा मात्रै ४३ लाख नेपाली श्रम स्वीकृति लिएर वैदेशिक रोजगारीमा गइसकेका छन् । २०५०५१ मा ३ हजार ६ सय ५ नेपाली गएका थिए । यो संख्या बढेर २०७०७१ मा ५ लाख १९ हजार ६ सय ३८ पुगेको थियो । गत आर्थिक वर्ष ६ लाख २८ हजार नेपाली वैदेशिक रोजगारीमा गएका थिए । १ सय ७२ देशमा नेपालीका लागि श्रम गर्न खुला छ । वैदेशिक रोजगारको ठूलो हिस्सा भने मलेसिया र खाडीमा केन्द्रित छ । नेपालको जनसंख्या बनोटमा युवा उत्पादनशील जनशक्ति ५६५ प्रतिशत पुगेको छ । यसमध्ये पनि १६४० उमेर समूहका ऊर्जाशील जनशक्ति ३८८ प्रतिशत छ । प्रत्येक वर्ष श्रम बजारमा ५ लाख युवा शक्ति थपिन्छन् । जसलाई मुलुकले आफ्नो विकासमा प्रयोग गर्न सकेको छैन ।हाल १५ वर्ष वा सोभन्दा माथिको उमेरका रोजगारयोग्य व्यक्तिको संख्या अर्थात् श्रमशक्ति करिब १ करोड १८ लाख छ । प्रजनन दर घटेर ३१ प्रतिशतमा झरेको र औसत आयु बढेर ६३ वर्ष पुगेको कारणले मुलुकलाई सक्रिय जनशक्ति (बोनस) उपलब्ध भएको हो । यस्तो उत्पादक उमेर समूहमा बेरोजगारीको आकार तथ्यांकमा २१ मात्र देखिए पनि श्रमको अल्पउपयोग दर ३० प्रतिशतको उच्च आकारमा रहेको छ ।पूर्वसचिव पूर्णचन्द्र भट्टराई विशेष कालखण्डमा पाउने जनसांख्यिक लाभलाई नेपालले आफ्नो विकासमा प्रयोग गर्न चुक्दा जनसांख्यिक लाभको फाइदा खाडी र मलेसियाले लिइरहेका छन् । नेपालमा सन् २०१६ देखि २०२५ सम्म जनसांख्यिक लाभको अवस्था कायम रहनेछ । सन् २०३० सम्म यसमा संकुचन आउने प्रक्षेपण गरिएको छ । सन् १९६०८० को दशकमा देशको कुल गार्हस्थ्य उत्पादनमा कृषिको योगदान ६० देखि ७० प्रतिशतसम्म रहेकामा सन् २००० मा आउँदा ४० प्रतिशत, २००७ मा ३३ प्रतिशत, सन् २०१६ मा २८८ प्रतिशत र २०१७ मा २७६ प्रतिशत रहेको देखिन्छ ।"
साना दलमाथि पनि विदेशी चासो,"(काठमाडौं)नेपालका ठूला राजनीतिक शक्तिहरूमाथि विदेशी चासो हुनु स्वाभाविक हो । तरआमनिर्वाचनपछि संसद्मा उदाएका साना दलमाथि पनि विदेशी चासो बढेको छ । पारम्परिक शक्तिहरू कांग्रेसएमालेमाओवादीबाहेक अन्य दलका नेतासँग पनि विदेशी नियोग प्रमुख र उपप्रमुखले भेटवार्ता गर्दै सम्बन्ध विस्तार गर्न थालेका छन् ।नेपालको संसद्मा कसैले पनि बहुमत नल्याएका कारण आगामी ५ वर्ष राजनीतिक अस्थिर रहने देखिन्छ । जसले संसद्भित्र रहेका साना दलको पनि सरकार बनाउनढलाउन तथा नीतिनिर्माण गर्न महत्त्वपूर्ण भूमिका रहन्छ । ती महत्त्वपूर्ण विषयलाई केन्द्रमा राखेर विदेशीहरूले संसद्का साना दलसँग पनि सम्बन्ध विस्तार गरेका हुन् । नेपालस्थित विदेशी नियोग प्रमुख वा उपप्रमुखहरू ती साना दलका प्रमुखलाई भेट्न पार्टी कार्यालय पुग्न थालेका छन् । पछिल्लो दृश्य हो, नेपालका लागि अमेरिकी राजदूत डिन थम्प्सन जनमत पार्टीका अध्यक्ष सीके राउतलाई भेट्न बुधबार जनमतको पार्टी कार्यालय बुद्धनगर पुग्नु । केही वर्षअघिसम्म नेपाललाई टुक्राउने अभियान चलाएका राउत पहिलो पटक संसदीय निर्वाचनमा सहभागी हुँदै सप्तरी२ बाट निर्वाचित भए । उनको दल राष्ट्रिय दल बन्न पनि बन्यो । जनमतले ६ सिट जितेको छ । राउत र राजदूत थम्प्सनबीचको भेटवार्तामा दुई देशबीच विकास सहकार्यबारे चर्चा भएको महासचिव चन्दनकुमार सिंहले बताए । अमेरिकी राजदूत थम्प्सनजी लगायतका अधिकारी पार्टी कार्यालयमा आएर अध्यक्षलगायत पदाधिकारीसँग कुराकानी गर्नुभयो । भेटमा समसामयिक राजनीतिबारे चर्चा भयो, उक्त भेटमा सहभागी सिंहले भने । यस्तै, राजदूत थम्प्सनले अध्यक्ष राउतलाई राष्ट्रिय पार्टी बनेकामा बधाई पनि दिएका थिए । थम्प्सनले राउतको पार्टीका बारेमा जिज्ञासा पनि राखेका थिए ।उत्तरी छिमेक चीनका कार्यवाहक राजदूत वाङ सिन पुस २ मा राष्ट्रिय प्रजातन्त्र पार्टी (राप्रपा) का अध्यक्ष राजेन्द्र लिङ्देनलाई भेट्न पार्टी कार्यालय पुगेका थिए । त्यस क्रममा कार्यवाहक राजदूत वाङले अध्यक्ष लिङ्देनलाई प्रतिनिधिसभा निर्वाचनमा जित हासिल गरेकामा बधाई दिएको राप्रपा प्रवक्ता मोहनकृष्ण श्रेष्ठले जानकारी दिए । लिङ्देनको नेतृत्वमा राप्रपाले यस पटक १४ सिट जितेको छ । जसमा प्रत्यक्षतर्फ ७ र समानुपातिकमा ७ सिट सामेल छन् ।त्यसपछि पुस ५ मा लिङ्देनलाई भेट्न अमेरिकी राजदूत थम्प्सन पनि पुगेका थिए । अध्यक्ष लिङ्देनले भने विदेशीसँगको भेटवार्तामा उनीहरूले राप्रपा पार्टी र यसको मुद्दाको विषयमा जान्न चाहेको बताएका छन् । उनीहरूले राप्रपाका एजेन्डा र पार्टी प्रणालीका बारेमा जिज्ञासा राखेका थिए, उनले भने । अमेरिकी राजदूत थम्प्सनले नै मंसिर २१ मा एकीकृत समाजवादी पार्टीका अध्यक्ष तथा पूर्वप्रधानमन्त्री माधवकुमार नेपालसँग भेट गरेका थिए । नयाँ निर्वाचन सफल भएकामा नेपाललाई धन्यवाद दिँदै उनले द्विपक्षीय सम्बन्धबारे कुराकानी गरेका थिए । एकीकृत समाजवादीले यो निर्वाचनमा प्रत्यक्षतर्फ १० सिट जितेको छ । पुस ६ मा राउतलाई भेट्न नेपालका लागि इजरायलका राजदूत खनान गोडर पुगे । उनीहरूबीचको भेटमा कृषिमा नेपालबाट सिक्न सक्ने कुरा तथा गरिन सकिने सहयोग सहकार्यबारे चर्चा भएको थियो । भूराजनीतिक जानकार चन्द्रदेव भट्ट संसद्मा आएका साना दल एउटा राष्ट्रिय शक्तिका रूपमा उदाएका कारण पनि विदेशीको चासो बढेको बताउँछन् । जनमत पार्टी मधेसबाट उदाएको छ । उक्त दलले नयाँ हिसाबमा मधेस मुद्दालाई अघि ल्याएको देखिन्छ, उनले भने, अर्कोतर्फ राजा र धर्मको मुद्दालाई राजेन्द्र लिङ्देनले नयाँ हिसाबमा उठाउन सक्छन् । २०६२०६३ पछि सेटल हुन नसकेका वा हुन नसकेका मुद्दामा नेपाल फेरि जान सक्ने संकेत देखिएको उनको भनाइ छ । नागरिक उन्मुक्ति पार्टी पनि फरक मुद्दामा अघि आएको छ । माधव नेपाल पुरानै शक्ति भए पनि संसद्मा नयाँ ढंगबाट प्रस्तुत भएकामा विदेशीले चासोका रूपमा हेरेको भट्टले बताए ।अन्तर्राष्ट्रिय मामिला जानकार राजनीतिशास्त्रकी प्राध्यापक मीना वैद्य मल्ल विदेशीसँग भेट्नु, कुरा साटासाट गर्नु तथा द्विपक्षीय सम्बन्धलाई प्रगाढ बनाउनु सामान्य भएको मान्छिन् । राजदूतको प्रसंग आउँदा दुई मुलुकबीचको सम्बन्धलाई प्रगाढ बनाउनु सबै देशका नागरिकको जिम्मेवारी हुन्छ । त्यसमा सबैको आआफ्नो स्वार्थ र रणनीति हुन्छ । तर दलका नेताले भेटवार्ताका दौरान आफ्नो देशको स्वार्थअनुसार कुरा गर्नुपर्छ, उनले भनिन्, राजनीति भनेको प्रभाव र प्रभुत्वको अध्ययन हो । अन्तर्राष्ट्रिय प्रभाव नै हो । त्यसको प्रभावमा कति पर्ने भन्ने हो । नेपालका नेताहरूले आफ्नो देशको स्वार्थ र हितमा रहेर काम गर्न आवश्यक गरेको उनको भनाइ छ ।"
स्ववियु निर्वाचन चैत ५ मै,"काठमाडौं (कास) त्रिभुवन विश्वविद्यालयले चैत ५ गते स्वतन्त्र विद्यार्थी युनियनको निर्वाचन गर्न मातहतका क्याम्पसलाई निर्देशन दिएको छ । त्रिवि रजिस्ट्रार कार्यालयले आंगिक सम्बन्धन प्राप्त सामुदायिक क्याम्पसलाई तोकिएकै मितिमा निर्वाचन गराउन पूर्वतयारीसमेत अघि बढाउन आग्रह गरेको छ । विद्यार्थी भर्ना, लगत संकलन, परीक्षालगायतका विषय पूर्वतयारीअन्तर्गत पर्छन् । त्रिवि कार्यकारी परिषद्ले गत शुक्रबार चैत ५ मा स्ववियु निर्वाचन गर्ने निर्णय गरेको थियो । उक्त निर्णयको आधारमा रजिस्ट्रार कार्यालयको जनसम्पर्क महाशाखा प्रमुख योगेन्द्रप्रसाद दाहालले निर्वाचनसम्बन्धी पूर्वतयारी अघि बढाउन सर्कुलर गरेका हुन् । कार्यकारी परिषद्ले विद्यार्थी कल्याण तथा खेलकुद परिषद्को प्रस्तावमा निर्वाचनको मिति तय गरेको थियो । खेलकुद परिषद्ले मिति प्रस्ताव गर्नुअघि विद्यार्थी संगठनका केन्द्रीय प्रतिनिधिसँग परामर्श गरेको हो । त्रिवि क्लालेन्डरमा फागुन १४ मा निर्वाचन गर्ने उल्लेख भए पनि परीक्षा, विद्यार्थी भर्नालगायतका काम प्रभावित हुने भएकाले चैत पहिलो साता निर्वाचनको मिति तोकिएको हो । परिषद्को निर्णयपछि केन्द्रमा रेक्टरको अध्यक्षमा निर्वाचन समिति गठन गरेर तयारी अगाडि बढाउने व्यवस्था छ ।"
भूमि आयोगका अधिकृतविरुद्ध भ्रष्टाचार मुद्दा,"काठमाडौं (कास) अख्तियार दुरुपयोग अनुसन्धान आयोगले राष्ट्रिय भूमि आयोगका अधिकृत गणेशप्रसाद पोखरेलविरुद्ध एक करोडभन्दा बढी अकुत सम्पत्ति आर्जन गरेको अभियोगमा विशेष अदालतमा भ्रष्टाचार मुद्दा दायर गरेको छ । पोखरेलविरुद्ध १ करोड ६ लाख ३३ हजार ३ सय ३९ रुपैयाँ ९२ पैसा बिगो र त्यति नै जरिवाना तथा २ वर्ष कैद सजाय मागदाबी कायम गरेर मुद्दा दायर भएको हो । अख्तियारले अकुत सम्पत्ति जफत गर्ने प्रयोजनका लागि पोखरेलकी पत्नी विमला न्यौपाने पोखरेललाई पनि प्रतिवादी बनाएको छ । यातायात व्यवस्था कार्यालय सवारीचालक अनुमतिपत्र सुकेधारामा निमित्त प्रमुख रहँदा अख्तियारले पोखरेलमाथि अनुसन्धान थालेको थियो । त्यसपछि पोखरेल सरुवा भएर भूमि आयोग पुगेका थिए । अख्तियारले पोखरेल सरकारी सेवामा प्रवेश गरेको २०४६ असारदेखि २०७८ फागुन १५ को अवधिमा उनी र परिवारका नाममा रहेको चलअचल सम्पत्तिमाथि अनुसनधन गरेको थियो । अनुसन्धानका क्रममा अख्तियारले ४ करोड ३७ लाख ८८ हजार ४ सय बराबरको चलअचल सम्पत्ति फेला पारेकामा ३ करोड ३१ लाख ५५ हजार ६२ रुपैयाँ १९ पैसाको मात्रै स्रोत खुलेको र स्रोत नखुलेकोलाई बिगो कायम गरी मुद्दा दायर गरिएको अख्तियारका प्रवक्ता श्यामप्रसाद भण्डारीले बताए ।आयभन्दा बढी भागको स्रोत खुल्न नसकेको हुँदा निज गणेश प्रसाद पोखरेलले साबिक भ्रष्टाचार निवारण ऐन, २०१७ को दफा १५ एवं प्रचलित भ्रष्टाचार निवारण ऐन, २०५९ को दफा २० को उपदफा (१) बमोजिमको कसुर गरेको पुष्टि हुन आएकाले निजलाई बिगो १ करोड ६ लाख ३३ हजार ३ सय ३९ रुपैयाँ ९२ पैसा बिगो कायम गरी साबिक भ्रष्टाचार निवारण ऐन, २०१७ को दफा १५ मा उल्लेख भएबमोजिम सोही ऐनको दफा ३ एवं प्रचलित भ्रष्टाचार निवारण ऐन, २०५९ को दफा २० को उपदफा (२) बमोजिम सजाय मागदाबी गरिएको छ । ऐनको उक्त दफाको उपदफा १ मा सार्वजनिक पद धारण गरेको मानिने राष्ट्रसेवकले प्रचलित कानुनबमोजिम पेस गरेको सम्पत्ति विवरण अमिल्दो तथा अस्वाभाविक देखिन आएमा वा निजले मनासिब कारणबिना अमिल्दो र अस्वाभाविक उच्च जीवनस्तर यापन गरेमा वा आफ्नो हैसियतभन्दा बढी कसैलाई दान, दातव्य, उपहार, सापटी, चन्दा वा बकस दिएको प्रमाणित भएमा त्यस्तो सम्पत्ति के कस्तो स्रोतबाट आर्जन गरेको हो भन्ने कुराको निजले प्रमाणित गर्नुपर्ने उल्लेख गरिएको छ । त्यस्तो सम्पत्तिको स्रोत पुष्टि नभएमा गैरकानुनी रूपमा आर्जन गरेको मानिने भनिएको छ । उक्त दफा विपरीत सम्पत्ति आर्जन गरेको प्रमाणित भएमा त्यसरी आर्जन गरेको सम्पत्तिको बिगो अनुसार दुई वर्षसम्म कैद र बिगोबमोजिम जरिवाना गरी त्यसरी आर्जन गरेको गैरकानुनी सम्पत्तिसमेत जफत हुने उल्लेख छ ।पोखरेलले जाँच अवधिमा आर्जन गरेको स्रोत नखुलेको सम्पत्ति श्रीमती विमला न्यौपाने पोखरेलको नाममा हाल कायम रहेकाले सम्पत्ति जफत प्रयोजनका लागि उनलाई पनि प्रतिवादी बनाइएको अख्तियारले जनाएको छ । आरोपित पोखरेलले विमलाका नाममा राखेका घरजग्गा, सेयर खरिद तथा बैंक खाताहरूमा मौज्दात रकम पनि जफत गर्नुपर्ने मागदाबी लिएको छ ।"
अर्थपूर्ण डर्बी रोमाञ्चको साता,"एपी (लन्डन)अहिले तत्काल इंग्लिस प्रिमियर लिगको उपाधि दोहोरो देखिन्छ, आर्सनल र म्यानचेस्टर सिटीबीच । यो साता हुने डर्बी खेलमा जित हात पारे, लिग उपाधिको होड साँच्चै यिनै दुई टिममा केन्द्रित हुनेछ । तर यस्तो हुनेछ भनेर ठ्याक्कै विश्वास गर्ने आधार पनि छैन । हुन सक्छ, आइतबार रातिसम्ममा धेरै सम्भावना बन्नेछन् र त्यस अर्थमा दुईभन्दा बढी टिम उपाधि होडमा सामेल हुन सक्नेछन् । लिगले आफ्नो दोस्रो आधा भाग छुँदा पाँच टिमले उपाधिमा चुनौती पेस गर्न सक्नेछन् ।सबैभन्दा पहिले रहेको छ, शनिबारको म्यानचेस्टर डर्बी । जति जति सिजन अगाडि बढ्दै छ, सिटीमा धेरै समस्या देखिन थालेका छन् । यसले त्यस्तो म्यानचेस्टर युनाइटेडको सामना गर्दै छ, जसले पछिल्ला चार वर्षयता सबैभन्दा राम्रो नतिजा निकालिरहेको छ । युनाइटेडलले सबै खाले प्रतियोगितामा गरेर पछिल्ला आठ खेलमा लगातार जित निकालेको छ । अझ ओल्ड ट्रायफोर्डमा नौ खेल लगातार जितेको छ । फेरि टिमलाई क्रिस्टियानो रोनाल्डोको तनाव पनि छैन ।नत्र टिममा रोनाल्डो हुँदा बेग्लै कचमचको स्थिति हुने गर्थ्यो । अहिले एरिक टेन हागको युनाइटेडमा आत्मविश्वास फर्केको छ । अक्टोबरमा सिटीविरुद्धको खेल लाजमर्दो तरिकाले ६३ ले गुमाएको युनाइटेड अब त्यस्तो पक्कै रहेन । यस सप्ताहन्तका खेल उत्तरी लन्डन डर्बीसँगै आइतबार सकिनेछ, जति बेला सिटीभन्दा पाँच अंकले शीर्षस्थानमा रहेको आर्सनल पाँचौं स्थानमा रहेको टोटेनहमको यात्रामा निस्कनेछ । फेरि टोटेनहमका ह्यारी केन लयमा छन् ।उनको नजर एक अर्को कीर्तिमानमा छ । कतार विश्वकपबाट फर्केयता केनले चार खेलमा चार गोल गरिसकेका छन् । उनलाई जम्माजम्मी एकै गोलको मात्र आवश्यकता छ, टोटेनहमका लागि सर्वाधिक गोलकर्ताको कीर्तिमान बराबरी गर्न । जिम्मी ग्रेभ्सले २ सय ६६ गोल गरेका छन् र केन उनको नजिकै छन् । यो उत्तरी लन्डन डर्बीमा सर्वाधिक गोल गर्ने खेलाडीको कीर्तिमान पनि उनकै नाममा छ र यो हो, १४ गोल । अझभन्दा केनले जत्तिको गोल आर्सनलविरुद्ध कसैले गरेका छैनन् ।यो भनेको सन् १९९२ देखि सुरु भएको प्रिमियर लिगमा हो । यदि आर्सनल र सिटी विजयी रहे, युनाइटेड र टोटेनहम लिग उपाधिबाट अझ टाढिनेछन् । यस्तोमा तेस्रो स्थानमा रहेको न्युकासल युनाइटेडसामु मात्र केही सम्भावना बाँकी हुन्छ । न्युकासल आफैंले आइतबार फुलहमको आतिथ्य गर्दै छ । साँच्चै शीर्षका दुई टिम पराजित रहेमा माथिका पाँच टिमको अन्तर आठ अंकमा झर्नेछ । अहिले तत्कालको लयलाई आधार मान्ने हो भने सबैभन्दा बढी चिन्ता सिटीलाई रहेको हुनुपर्छ ।गत साता लगातार दुई खेलमा चेल्सीलाई हराएयता सिटी फेरि उत्साहित रहेको हुनुपर्छ । सिटी चेल्सीविरुद्ध लिग र एफए कपमा विजयी रहेको थियो । तर लिगकपमा साउथह्याम्पटनविरुद्धको खेल गुमाएपछि सिटी स्तब्धको हालतमा छ । यसले सिटीको चार उपाधि जित्ने सम्भावना मात्र समाप्त पारेको छैन, पेप ग्वार्डिओलाको टिममा केही न केही समस्या रहेको प्रस्ट पारेको छ । लिगका पछिल्ला चार खेलमध्ये दुईमा सिटीले सबै अंक बटुल्न असफल रहेको छ ।पछिल्ला लिगमा सिटीले जसरी लिगमा एकछत्र राज गर्ने गर्थ्यो, त्यो यसपल्ट देखिएको छैन । सबैभन्दा बढी चिन्ता त साउथह्याम्पटनविरुद्धको खेलमा देखियो, जति बेला सिटीको एक पनि प्रहार पोस्ट केन्द्रित रहेन, भलै दोस्रो हाफमा केभिन डे ब्रुएना र इर्लिङ हाल्यान्ड पनि मैदानमा छिरे । अर्कोतर्फ युनाइटेड वास्तवमै लयमा छ र टेन हगले २७ खेलबाट सबैभन्दा चाँडै २० जित निकालेका छन् । कप र लिगमा अबका युनाइटेडका प्रतिद्वन्द्वी पनि धेरै हदसम्म सहज नै छन् ।सिटीको टिममा अझै पनि धेरै मजबुतता देखिन्छ, तर चौथो स्थानमा रहेको युनाइटेडले आर्सनल, लिभरपुल र टोटेनहमलाई यस सिजन घरमा हराइसकेको छ । यता आर्सनलले भने लिगमा १७ खेल टुंगिँदासम्म पाँचौं राम्रो सुरुआत पाएको छ । कप्तान तथा प्लेमेकर मार्टिन ओडेगार्ड पनि आफ्नो खेल जीवनकै सबैभन्दा राम्रो लयमा छन् । हुन सक्छ, यसपल्ट उत्कृष्ट खेलाडीको प्रतिस्पर्धा यिनै दुई नर्वेली खेलाडीबीच हुनेछ, ओडेगार्ड र हालान्ड ।टोटेनहमले उत्तरी लन्डन डर्बीका पछिल्ला तीन खेल घरमा जितेको छ, तर जनवरीको पहिलो दिन भएको खेलमा भने टिम एस्टन भिल्लासँग नमिठो ढंगले पराजित रहेको थियो । आर्सनल यसपल्ट पराजित रहेमा यसको थप अर्थ पनि हुनेछ, किनभने अर्को साता घरमा उसले स्वागत गर्ने भनेको युनाइटेडलाई हो । यस्तोमा अहिले लिग रोमाञ्चक मोडमा पुगेको छ र त्यसमध्ये पनि यो सप्ताहन्त हुने खेलले पूरा प्रतियोगितामै धेरै अर्थ लाग्न सक्नेछ"
प्रदेश १ र सुदूरपश्चिम प्रदेशको विजयी सुरुआत,"(सुनसरी)प्रदेश १ र सुदूरपश्चिम प्रदेशको विजयसँगै सुनसरीको इटहरीमा शुक्रबारदेखि प्रधानमन्त्री कप महिला राष्ट्रिय टी२० क्रिकेट प्रतियोगिता सुरु भएको छ । प्रदेश १ ले मधेस प्रदेशमाथि ९ विकेटको फराकिलो जित दर्ता गर्यो । ५० रनको झिनो लक्ष्यलाई प्रदेश १ ले ११४ ओभरमै पूरा गर्यो । प्रदेश १ को जितमा काजल श्रेष्ठ र रुविना क्षेत्रीको ओपनिङ जोडीले जितको बलियो आधार तयार पार्यो । काजलले ४२ बलमा ४ चौका मद्दतले २४ रन बनाउँदा रुविनाले २७ बलमा २ चौका मद्दतले २१ रनको अविजित इनिङ्स खेलिन् । त्यसअघि टस जितेर पहिले ब्याटिङ गरेको मधेस प्रदेशले १९२ ओभरमा अलआउट भयो । प्लेयर अफ द म्याच सवनम राईले ४ विकेट लिइन् । रुविना क्षेत्री र निशा शाहले २२ तथा ज्योति दनुवार र एलिसा खडियाले ११ विकेट लिए । मधेसबाट सन्तोषी चौधरीले १२ रन बनाउनुबाहेक अरूले दोहोरो अंक जोड्न सकेनन् । दोस्रो खेलमा सुदूरपश्चिमले वाग्मती प्रदेशलाई ३३ रनले हरायो । युवा अलराउन्डर कविता कुँवरको उत्कृष्ट ब्याटिङमा टस हारेर पहिला ब्याटिङ थालेको सुदूरले निर्धारित २० ओभरमा ५ विकेट गुमाउँदै १ सय २७ रन बनायो । कविताले ५२ बलमा ६ चौका र १ छक्कासहित सर्वाधिक ५० रन जोडिन् । ऋतु कनोजिया २१ बलमा ४ चौकासहित २७ रनमा अविजित रहिन् । कप्तान बिन्दु रावल र सम्झना खड्््काले १०१० रन बनाए । रुवि पोद्दार ८, शोभा रोकाया २ र कविता जोशीले ७ रन बनाए । वाग्मतीकी तीव्र गतिकी बलर अस्मिना कर्माचार्यले ४ ओभरमा ११ रन खर्चेर २ विकेट लिइन् । यशु पाण्डे, खुसी डंगेला र मनीषा उपाध्यायले ११ विकेट लिए । वाग्मतीले निर्धारित २० ओभरमा ७ विकेट गुमाउँदै ९४ रनमात्र बनाउन सकियो । कञ्चन श्रेष्ठ २१ बलमा १ चौकासहित सर्वाधिक १६ रन बनाए । ओपनर अस्मिता खरेल ३, सोनी पाख्रिन १५, हेलिसा गुरुङ ९, अस्मिना कर्माचार्य १३ र खुसी डंगोलले १४ रन बनाए । ऋतुले ४ ओभरमा १० र मनीषा उपाध्यायले ४ ओभरमा २० रन खर्चेर २२ विकेट लिए ।"
भक्तपुर र एनसीएस विजयी,काठमाडौं (कास) भक्तपुर क्रिकेट सेन्टर र नेपाल क्रिकेट स्कुल (एनसीएस) ले एस क्रिकेट टी२० लिगको शुक्रबारको खेलमा विजय हात पारेका छन् । भक्तपुरले स्पर्ट क्रिकेट क्लबलाई ९ विकेटले र एनसीएसले ब्लुबर्ड कलेजलाई ६ विकेटले पराजित गरे ।पहिला ब्याटिङ गरेको स्पर्ट भक्तपुरको सैनिक आवासीय महाविद्यालय मैदानमा १९५ ओभर खेली केवल ६७ रनमै अलआउट भयो । आशिष धामीले १० र उज्ज्वल थापाले ९ रन बनाए । सुनील ठाकुरले ४ विकेट लिए । प्लेयर अफ द म्याच उनले ३५ ओभरमा १४ रन खर्चे । नवीन यादवले ३ ओभरमा १ मेडन राख्दै ४ रन खर्चेर २ विकेट लिए । भक्तपुरले ८ ओभरमै लक्ष्य पूरा गर्यो । नवीन यादवले अविजित ३७ र सुरञ्जन ठाकुरले अविजित १७ रन बनाए । अर्को खेलमा पहिला ब्याटिङ गरेको ब्लुबर्डले ८ विकेट गुमाई १ सय ७ रन बनाएको थियो । विवेक राना मगरले २४ र निर्भिक पाठकले १७ रन बनाए । एनसीएसका त्रिलोक मानन्धरले २ र रूपेश सिंहले १ विकेट लिए । सन्देश कार्कीले अविजित ५० रन बनाएपछि एनसीएसले १५५ ओभरमा लक्ष्य पूरा गर्यो । विवेक भण्डारीले १७ रन जोडे । ब्लुबर्डका सुवास खत्रीले ३ र दया मण्डलले १ विकेट लिए ।
संकटा अर्को उपाधितर्फ,"(मकवानपुर)संकटा क्लबको सफलतासँगै पाँचौं संस्करणको वाग्मती गोल्डकप फुटबल प्रतियोगिता२०७९ को सेमिफाइनल समीकरण पूरा भएको छ । शुक्रबार ए डिभिजन टोली संकटाले अन्तिम चारमा स्थान बनाएसँगै अन्तिम चारमा पुग्ने टोलीको टुंगो लागेको हो । विभागीय टोली सशस्त्र प्रहरीको नेपाल एपीएफ क्लबमाथि १० गोलअन्तरको जितसँगै संकटाले फाइनल प्रवेशकालागि आइतबार मकवानपुर११ सँग प्रतिस्पर्धा गर्ने भएको छ । शनिबार पहिलो सेमिफाइनलमा जावलाखेल र विदेशी क्लब भुटनिज् युथ क्लब भिड्नेछन् । अघिल्लो हप्तामात्र आहा रारा पोखरा गोल्डकप जितेको संकटबाट निर्णायक गोल विदेशी खेलाडी मेसुकेले ८५ औं मिनेटमा गरे । उनले अनिश गैरेको क्रसमा प्राप्त बललाई सुन्दर फिनसिङको नमुना पेस गरे । उनको प्रहार रोक्न एपीएफका गोलरक्षक एञ्जल श्रेष्ठले मौका नै पाएनन् । निर्णायक गोल गरेका मेसुके प्लेयर अफ द म्याच घोषित भई ५ हजार रुपैयाँसमेत प्राप्त गरे ।वाग्मती गाउँपालिका८ स्थित जनता माविको मैदानमा पहिलो हाफ गोलरहित बराबरीमा टुंगिएको थियो । पहिलो हाफमा दुवै टोलीले गोलका लागि थुप्रै अवसर प्राप्त गरेका थिए । फिनसिङ कमजोर रहँदा खेलमा गोल कम भएको हो । खेलको ३२ औं मिनेटमा प्राप्त मौकामा गोल गर्न संकटाका फरवार्ड सुनील बल चुके । उनको प्रहार एपीएफका गोलरक्षक श्रेष्ठले बचाए । ३५ औं मिनेटमा एपीएफका युवराज खड्काले प्रहार गरेको बल क्रसबारलाई छुँदै बाहिरियो ।एपीएफले लिग च्याम्पियन मछिन्द्रलाई पराजित गरेको थियो । सोही खेलमा प्रभावकारी देखिएका फरवार्डहरू कुलदीप कार्की, मणि लामा र विकु तामाङले यस खेलमा प्राप्त मौकाको सदुपयोग गर्न सकेनन् । ६८ औं मिनेटमा संकटाका विदेशी खेलाडी स्टेफन पेनाल्टी बक्स नजिकैबाट प्राप्त फ्रिकिकमा गोल गर्न असफल भए । ७३ औं मिनेटमा संकटाका निशान खड्काले प्रहार क्रसबारमा लागेर फर्कियो । संकटका फरवार्ड आयुष घलान, सुनील बल, स्टेफन मेसुकेले पहिलो हाफको तुलनामा दोस्रो हाफमा उत्कृष्ट प्रदर्शन गरे । संकटाका गोलरक्षक टेकेन्द्र थापाले उत्कृष्ट बचावट गरे ।"
अन्नपूर्ण आरसीटीले चेस गर्दै,"(काठमाडौं)नेपाली घरेलु फुटबलको सबैभन्दा सफल क्लबमध्ये एक रहेको अन्नपूर्ण आरसीटीले आफ्नो ९० औं वार्षिकोत्सवको अवसरमा खुला फिडे रेटिङ चेस गर्ने भएको छ । माघ ४ देखि ७ सम्म आयोजना हुने प्रतियोगिताको कुल पुरस्कार राशि १ लाख ७५ हजार ५ सय रुपैयाँ रहेको छ । प्रतिस्पर्धा ज्याठाको अन्नपूर्ण स्कुलमा आयोजना हुनेछ ।शुक्रबार आयोजित पत्रकार सम्मेलनका अनुसार यस चेस प्रतियोगिताले महिला र स्कुलका खेलाडीलाई बढी जोड दिएको छ । स्विस लिग प्रणालीको नौ चरणमा आयोजित हुने प्रतियोगिताको पहिलो दिन दुई चरण, दोस्रो दिन तीन चरण, तेस्रो चरण तीन चरण र अन्तिम दिन अन्तिम चरणको खेल हुनेछन् । प्रतियोगितामा पहिलो हुनेले ३० हजार, दोस्रो हुनेले २० हजार र तेस्रो हुनेले १० हजार रुपैयाँ पुरस्कार प्राप्त गर्नेछन् । सयभन्दा बढी खेलाडीको सहभागिता रहने प्रतियोगितामा १५ औं स्थानसम्म आउने खेलाडीले नगद पुरस्कार प्राप्त गर्नेछन् । यसबाहेक पनि महिला र सिनियर पुरुष ६० वर्षमाथिको अलगै स्पर्धामा पनि शीर्ष तीन स्थान प्राप्त गर्नेलाई पुरस्कार प्रदान गरिनेछ ।छात्र र छात्रातर्फ चारचार उमेर सूहमा तथा एक हजार छ सय र एक हजार आठ समय रेटिङमुनिमा पनि पुरस्कारको व्यवस्था गरिएको छ । पत्रकार सम्मेलनका अवसरमा क्लबका अध्यक्ष सुरेशकाजी शाक्य र आरबिटर महेश्वरलाल डंगोलले जानकारी दिए । यस्तै चेसका पूर्वनेपाल च्याम्पियन केशव श्रेष्ठ, क्लबका उपाध्यक्ष राजेश श्रेष्ठ र सदस्य नरेश वैद्यले विभिन्न जानकारी दिए ।आरसीटीको स्थापना विसं १९८९ मा असन कमलाक्षीमा भएको थियो र अहिले तत्काल यो सहिद स्मारक लिगको बी डिभिजनमा रहेको छ । पत्रकार सम्मेलनका अवसरमा अध्यक्ष शाक्यले आफ्नो क्लबको लक्ष्य माथिल्लो डिभिजनमै उक्लने रहेको बताउँदै ९० औं वार्षिकोत्सकका अवसरमा अन्य विभिन्न कार्यक्रम आयोजना गर्ने योजना रहेको पनि बताए ।"
आर्मीका दुवै टोली सेमिफाइनलमा,"काठमाडौं (कास) त्रिभुवन आर्मी क्लब, नेपाल एपीएफ क्लब र नेपाल पुलिस क्लब सातौं एनभीए राष्ट्रिय महिला तथा पुरुष क्लब भलिबल च्याम्पियनसिपमा पुरुषतर्फ अन्तिम चारमा स्थान बनाउन सफल भएका छन् । क्वाटरफाइनलमा आर्मीले गण्डकी प्रदेशलाई ३१ को सेटमा पराजित गर्यो । पहिलो सेट २५२२ ले आफ्नो पक्षमा पारेको आर्मीले दोस्रो सेट २१२५ ले गण्डकीलाई सुम्पियो । तेस्रो सेट २५१० ले सहजै आफ्नो पक्षमा पारेको आर्मीले चौथो सेट संघर्षपूर्ण खेलमा २६२४ ले आफ्नो पक्षमा पार्यो । राष्ट्रिय खेलकुद परिषद्को कभर्डहलमा अर्को विभागीय टोली एपीएफले वाग्मतीको केशवलाल स्मृति भलिबल प्रशिक्षण केन्द्रलाई २५१४, २५१९, २५२० को सोझो सेटमा पराजित गर्यो । पुलिसले भारतीय खेलाडी सम्मिलित दावाली मिलन केन्द्रलाई २५१६, २४२६, २५१९ र २५१८ ले पराजित गर्यो । नेपाल भलिबल संघको आयोजनामा भएको च्याम्पियनसिपको महिलातर्फ पनि आर्मी समूह विजेता बन्दै सेमिफाइनल प्रवेश गरेको छ । समूह बी मा आर्मीले एपीएफलाई निकै रोमाञ्चक खेलमा ३२ ले पराजित गर्दै समूह विजेता बन्दै सेमिफाइनलमा स्थान पक्का गरेको हो । पहिलो सेट २५२० ले आफ्नो पक्षमा पारेको सेनाले दोस्रो र तेस्रो सेट १९२५, १३२५ ले गुमाउन पुग्यो । चौथो सेट २५२२ र पाँचौं सेट १५५ ले जित्दै समूह विजेता बनेको हो । यस्तै यसै समूहको आज भएको अर्को खेलमा गण्डकी कृष्ण स्पोर्ट्स एकेडेमीमाथि २५८, २५१०, २५५ ले पराजित गर्दै लिगका लागि छनोट हुन सफल भयो ।"
तपाईं के सोच्दै हुनुहुन्छ ?,"अरू विषय विनिर्माण गर्नुपरे बिस्तारै, सोचेर गर्नुहुन्थ्यो, अन्तर्मन को आवाज सुन्दै । जब विनिर्माणको विषय नै स्वयम् सोचाइ छ भने सोच्न कहाँबाट सुरु गर्ने ? यस्तो अप्ठ्यारो परेका बेला आफ्नै अन्तर्मनलाई सोध्नुहुन्थ्यो । जसलाई अन्तर्मन भनिन्छ लेख्न बसेको मूल विषयले त्यो नै बिभरको छ भन्छ । सोचाइबाट मुक्ति पाउने सोचाइ पनि स्वयम् एक सोचाइ मात्रै हो । जब कि बाँच्नु नै सोच्नु हो भने जीवनमा सोचाइको राज्य कहाँ छैन भन्नु ? आधुनिक पाश्चात्य दर्शनशास्त्रको इतिहासमा सायद सबैभन्दा धेरै दोहोरिनेमध्येको वाक्य होला आई थिङ्क, देअरफोर आई एम । अर्थात् म सोच्छु, तब न म छु । सोच्न त म पक्कै सधैं नै सोच्छु । किनभने म छु । तर, आजको प्रश्न छ म किन त्यस्तो सोच्छु, जस्तो मैले सोच्छु ? ल ल लत्यस दिन पनि म यस्तैयस्तै सोचेर बसिरहेको थिएँ । अघिल्लो हिउँदमा मंसिर सकिन लाग्दातिरको त्यो बिहान बाहिर घाम लागेको थियो । बाहिरको घमाइलोभन्दा मेरो मन अझै बढी उज्यालिएको थियो । कोभिडले थोपरेको अन्तर्राष्ट्रिय यात्राको असजिलो बीच जाडो बिदामा आएको छोरा आगतलाई एयरपोर्टबाट लिएर भर्खरै घर आएका थियौं । १० कक्षापछि अमेरिका पढ्न गएदेखि नै ऊसँग प्रत्येक पटक भेट्दा मैले पत्ता लगाउन खोज्ने पहिलो गुह्य हुन्थ्यो ऊ कतै पथभ्रष्ट त भएको छैन ? बालकृष्ण समको मुकुन्द इन्दिरा नाटकका मुकुन्द कलकत्ता पढ्न गएपछि (पश्चिमाकरण र पथभ्रष्ट भएर) बाबुलाई लेखेको जस्तो चिठ्ठी कुन दिन इमेलमा पढ्नुपर्ने हो कि भन्ने चिन्ता जहिल्यै लागिराख्थ्यो । तर, जब ऊ त्यो वर्ष धेरै विद्यार्थीले देख्ने सपना अक्सफोर्ड विश्वविद्यालयमा पढ्न पुगेको थियो र त्यसमा पनि आफूले पढ्ने विषयमध्ये गणित र दर्शनशास्त्रलाई प्रमुखका रूपमा छानेको थियो, समले कलकत्ता पठाएर बिगारेको मुकुन्दलाई मैले बिर्सन थालेको थिएँ । घर पुगेर एकछिन गफिएपछि रातभरको उडानको थकानले ऊ सुत्न खोज्दै थियो । तर, मैले सोधिहालें, कस्तो हुँदो रहेछ त अक्सफोर्डमा फिलोसोफीको पढाइ ? ऊ दुई वर्ष अमेरिकी कलेजमा अन्डरग्रयाजुएट पढेर तेस्रो वर्षका लागि त्यहाँ गएको थियो । मेरो अनुहारतिर हेरेर भन्यो, विलियम्स (अमेरिकाको कलेज) मा जस्तो रिगरस (घोट्टिनुपर्ने) त छैन, तर रमाइलो नै छ । यो सेमेस्टरमा मैले (जर्मन दार्शनिक) इम्मान्युएल कान्टमाथि पेपर लेखें । कान्ट अलिक डिफिकल्ट फिलोसफर हो, बट आई इन्जोएड । छोराले कान्टमाथि पेपर लेखेको सुनेर म मख्ख पर्न के लाग्दै थिएँ, उसले भनिहाल्यो, बुवा, हजुरले मलाई त्यो (फ्रेन्च फिलोसफर) रेने डेकार्टको आई थिङ्क, देअरफोर आई एम भनेर जे भन्नुहुन्थ्यो नि पहिले, त्यसको अर्थ त त्यो होइन रहेछ नि । अर्कै रहेछ ।ऊ सुत्न जानुअघि त्यो अर्कै अर्थ के रहेछ भनेर सोध्दै सोधिनँ । नचाँहदा नचाहँदै पनि मेरो मनमा फेरि एकाएक कलकत्ताको मुकुन्द आइपुग्यो । सोचें, यत्रो अन्तरालमा भेट भएको छ । त्यो विषय पछि सुनाए पनि त हुन्थ्यो । तुरुन्तै म घरमा कसैले थाहा नपाउने गरी डेकार्ट खोतल्न माथिल्लो तलाको अध्ययन कक्षमा पुगें, जहाँ मेरा आँखा पहिले त विल डुरान्टको द स्टोरी अफ फिलोसोफी मा परेका थिए, जसमा डेकार्टको दर्शनको पनि चर्चा छ । चार्ल्स भ्यान डोरेनको अ हिस्ट्री अफ नलेज देखि त्यहाँ अरू पनि मिल्दाजुल्दा केही किताब त थिए नै । नजिकै अर्कोपट्टि पसारिइरहेको अस्तित्ववादी दार्शनिक जाँ पल सात्रको बिइङ् एन्ड नोथिङ्नेस मा अचानक आँखा पर्दा यस्तो सोचाइ आयो मानौं यो किताबले भनिराखेको छ, मलाई फेरि उचाल, सब ठीक हुन्छ ।आखिर बीसौं शताब्दीमा आइपुग्दा फ्रान्सेली अस्तित्ववादी लेखकहरूले ३०० वर्षदेखि पाश्चात्य चिन्तन प्रणालीको मुलधार बनेको यो आई थिङ्क लाई सच्याउन खोजेका थिए । उनीहरूले भनेका थिए, पहिले म छु, तब न म सोच्छु (एग्जिस्टेन्स प्रिसिड्स एसेन्स) । अर्थात् सत्यभन्दा अघि मेरो अस्तित्व छ । जब म नै छैन भने केको सत्य ? कसको सत्य ? सोच्ने कसले ? एकैछिन मनमा आयो, यतै लागौं कि ? तर, फेरि सोचें मेरो अहिलेको समस्या डेकार्टको त्यो वाक्यको अर्थ के हो भन्ने होइन । न त अस्तित्व अगाडि आउँछ कि सत्य भन्नेमा मन्थन गर्ने नै हो । तत्कालको मेरो समस्या म अहिले किन आफ्नै घरमा एउटा चोरजसरी खुसुक्क आई थिङ्क को अर्को अर्थ बुझ्न कुनै किताब खोज्न आएको छु भन्ने हो । मेरो समस्या छोराबारे मैले किन त्यो सोचें, जुन मैले सोचें भन्ने हो, जसको जवाफ डेकार्टले दिँदैनन्, उनले भनेको वाक्यको अर्थ जेसुकै होस् । त्यसपछि मैले छेवैमा भएको नोबेल पुरस्कार विजेता ड्यानिएल काह्नेमनको चर्चित र प्राज्ञिक क्षेत्रमा निकै प्रभावशाली थिङ्किङ, फास्ट एन्ड स्लो भन्ने पुस्तक समातें, जुन मैले पाँच वर्षअघि पहिलो पटक पढेको थिएँ । यस आलेखको केन्द्रीय विवेचनामा यही पुस्तकले झक्झक्याएका धारणा हुनेछन् । हुन सक्छ, चर्चा गरिने कतिपय सन्दर्भले तपाईंहामीले दुःख गरेर संवर्धन गरको हाम्रो आफ्नो इगो अलिकति आहत होला । पढ्दै गर्दा तपाईंलाई लाग्न सक्छ, जीवनमा गाह्रोसाँघुरो निर्णय गर्नुपर्ने संवेदनशील समयमा आफू भर पर्ने आफ्नो अन्तरात्मा नै जब बिभरको छ, त्यस्तो बेला अब कसलाई सुन्ने, कसलाई भन्ने होला ? जजसले अन्तर्मनमा विश्वास गर्नुहुन्छ, उहाँहरूका लागि खुसीको खबर छ कि अन्तर्मन भन्ने चीज वास्तवमै हुन्छ, जसलाई सजिलोका लागि अंग्रेजीमा इन्टुइसन भनेर बुझ्दा हुन्छ । तर, उहाँहरूकै लागि फेरि दुःखको खबर यो छ कि सभ्यता र संस्कृतिमा अक्सर श्रद्धा वा ग्लोरिफाई गरिएको यो अन्तरात्मा वा अन्तरमन जे भने पनि, सायद आफ्नो श्रद्धाको त्यति धेरै हकदार छैन । किनकि यो त्यति भर गरिहाल्न मिल्ने यन्त्र होइन । किनकि यसले हतारमा सोच्छ, विस्तारै सोच्न सक्दैन । किनकि यो अल्छी छ । किनकि यसले तत्काल मनमा उपलब्ध इम्प्रेसन्स वा पर्सेप्सन मा भर परेर फ्याट्टै निर्णय गरिहाल्छ । किनकि यसले तार्किक हुन मन पराउँदैन । तपाईंलाई लाग्ला, आफ्नो अन्तरात्माले त भित्री इच्छा बुझेर, तपाईंको हितमै निर्णय गर्ने होला । यदि तपाईं त्यस्तो सोच्नुहुन्छ भने यो लेख पढिसक्दा केही दुःखी हुन सक्नुहुन्छ । तपाईंको अन्तरात्माले अहिले नै दुःखी हुने संकेत गरिसकेको पनि हुन सक्छ । थिङ्किङ, फास्ट एन्ड स्लो को विषयलाई यसरी पनि भन्न सकिन्छ हामी मान्छे त विवेकशील प्राणी हौं, हामी र्यासनल रूपमा सोच्छौं, जीवनका अनगिन्ती घुम्तीमा हामीले लिने निजी निर्णय तार्किक हुन्छन् भन्ने सोच्नुहुन्छ भने तपाईं भ्रममा हुनुहुन्छ । हुन सक्छ, अहिले यी पंक्ति पढ्दै गर्दा पनि तपाईंलाई आफ्नो अन्तरात्माले धोका दिइरहेको छ । त्यसैले यदि तपाईं म त केही अप्ठ्यारो विषयमा निर्णय गर्नुपर्यो भने आफ्नै अन्तरात्मालाई सोध्छु भनेर मक्ख पर्ने खालको मानिस हुनुहुन्छ भने, दुःखसाथ भन्नुपर्छ तपाईं सायद आफ्नै हितअनुकूल निर्णय गर्न नसक्ने मानिस हो कि ? अनि तपाईंलाईं कहिलेकाहीं यदि यी धेरै पढेलेखेका मानिस किन यति सारो मूर्ख हुन् भन्ने लाग्छ भने सायद त्यसको जवाफ पनि प्राज्ञिक अनुसन्धानले दिइसकेको छ । र, त्यो साँचो हो । पढेलेखेको ज्ञानी हुनु र र्यासनल नहुनु अलग विषय हुन् । किनकि तपाईंको ज्ञान दिमागको एक ठाउँमा भण्डारण भएर बसेको हुन्छ । जति ज्ञान भए पनि त्यो तपाईंको मस्तिष्कमा कतै स्मृति बनेर बसिरहेको हुन्छ । कुन बेला त्यो स्मृतिको कुन पाटोलाई उपयोगमा ल्याउने ? कुन सूचना कसरी प्रयोग गर्ने ? त्यो तपाईंको अन्तर्मनको काम हो । मस्तिष्कमा धेरै ज्ञान भएर को भयो, यदि तपाईंको इन्टुइसन ले खाली एकांगी खालको मात्रै सूचना सम्झन खोज्छ भने ? नेपालमै हेर्नुस् त, कति धेरै पढेलेखेका मानिस अझै राजतन्त्रको, वंशको आधारमा हामीले हाम्रा अधिनायक पाउनुपर्छ भनेर वकालत गर्छन् ! बुझिहाल्नुभो अब, उनीहरूको समस्या कहाँ छ ! समस्या त्यही धोकेबाज अन्तर्मनमा छ, जसको मुख्य बनोट नै पूर्वाग्रहहरूमा आधारित हुन्छ, जसले आफैंभित्रका अरू संज्ञानतर्फ आफ्नै सचेत मनलाई एक्सेस नै दिँदैन । तसर्थ पढेलेखेको हुनु र असंगत विचार बोक्नु, सँगसँगै जान सक्ने विषय हुन् । र, यो निष्कर्ष पंक्तिकारको होइन, शास्त्रको हो । ल ल लइजरायली मूलका प्रसिद्ध अमेरिकी प्राध्यापक काह्नेमनको पुस्तक थिङ्किङ, फास्ट एन्ड स्लो ले लेखकका दशकौंदेखिका अनुसन्धानका निष्कर्ष एकै ठाउँमा पस्केको छ । उनको अध्ययनले इंगित गरेका निचोडहरू हामी मान्छेले कुनै चीजलाई मूल्यांकन गर्दा आम रूपमा कस्ता त्रुटिहरू गर्छौं भन्नेमा केन्द्रित छन् । जीवनका महत्त्वपूर्ण मोडमा हामीले आफ्नैबारे लिने निर्णय तर्कसंगत हुनुको साटो कसरी र्यासनल हुँदैनन् भनेर उनले वर्षौंको अनुसन्धानपश्चात् गहन प्रमाण पेस गरेका छन् । त्यतिबेलासम्म स्थापित अर्थशास्त्रको मान्यता थियो मान्छेले आफ्नो निजी आर्थिक निर्णय गर्दा सोचविचार गरेरै गरेको हुन्छ । यो मान्यतालाई काह्नेमनको सिद्धान्तले कडा चुनौती दिएको थियो । र, भनेको थियो हाम्रा आर्थिक निर्णय हामीलाई तर्कसंगत छन् भन्नेजस्तो लागे पनि यथार्थमा त्यस्ता नहुन सक्छन् । खासमा मनोविज्ञान विधाका प्राज्ञ काह्नेमनले २००२ को नोबेल पुरस्कार भने अर्थशास्त्रतर्फ पाएका थिए । जीवनका अरू निर्णय (जस्तो, प्रेमिकासँग सानोतिनो खटपटमै ब्रेकअप गर्ने वा आफ्नो प्रेमी बेवकुफ छ भन्ने जान्दाजान्दै उसैसँग विवाह गर्ने, कलेजमा कसैको संगतले गर्दा पढ्ने विषय नै अर्कै रोज्ने वा फुटबल विश्वकपमा कुन देशलाई समर्थन गर्ने) त र्यासनल नभई, केवल अन्तरमनबाटै गरिन्छ रे ! तर, मान्छेहरू आर्थिक निर्णय अलि सोचेर, तर्कमा आधारित रहेर गर्थे होलान् भन्ने थियो । त्यस मान्यतालाई त्रुटिपूर्ण भन्दै कसरी आर्थिक निर्णयसमेत हामी तर्कभन्दा अन्तरमनमै आधारित रहेर गलत तरिकाले गर्छौं भनेर काह्नेमनले प्रतिपादन गरेको सिद्धान्त उत्तिकै रोचक पनि छ । त्यो सिद्धान्त हामी आफैंलाई भित्रैबाट जिस्क्याउने, उडाउने र व्यंग्य गर्ने खालको छ । थिङ्किङ, फास्ट एन्ड स्लो पढ्दै, घोत्लिँदै गर्दा मेरो मनमा अक्सर आउने धारणा के हो भने हामीले जीवनका विभिन्न घुम्तीमा लिएका कतिपय महत्त्वपूर्ण निर्णय जसका कारण हामी अहिले जहाँ छौं, त्यहाँ छौं जति असन्तुलित भए पनि ती निर्णय असन्तुलित थिए भनेर हामी सकभर स्विकार्दैनौं । बरु उल्टै तिनै असंगत निर्णयलाई जिन्दगीभर मनोवैज्ञानिक रूपमा र्यासनलाइज गर्न खोज्छौं । आफूले विश्वविद्यालयमा अर्कोको सट्टा किन यो विषय पढें भन्ने निर्णय होस् कि एउटा पेसाको सट्टा किन अर्को पेसामा आएँ भन्ने होस् । यतिसम्म कि, समाजका लागि केही गर्छु भन्ने अठोट भएको एउटा युवा लोकसेवा पास भएको केही वर्षमै भ्रष्टाचारी हुन्छ । जबकि तार्किक रूपमा सोच्दा त्यसो गर्नु ठीक होइन भन्ने उसलाई राम्रोसँग थाहा छ । तर, यथार्थमा के भइदिन्छ भने उसले जिन्दगीभर आफू तुलनात्मक रूपमा खास भ्रष्ट छैन भनेर आफ्नो सानो भ्रष्ट आचरणलाई र्यासनलाइज गरेर बाँच्छ । उसको श्रीमतीलाई पनि राम्रोसँग थाहा हुन्छ, श्रीमान्को स्वच्छ आम्दानी कति हुन्छ र कति तलबितल गरेर कमाएको हुन्छ । तर, श्रीमतीको अन्तर्मनले पनि त्यो सबै माफ गरिरहेको हुन्छ । र, श्रीमतीले भनेकी हुन सक्छिन्, अरूका श्रीमान्ले झन् कति कमाएका छन्, हाम्रो उहाँ त सारै सोझो । (सरकारी जागिरे अधिकतम पुरुष नै भएकाले श्रीमतीको उदाहरण दिइएको हो । श्रीमतीको ठाउँमा श्रीमान् भने पनि हुन्छ) । अब कसरी भन्ने त हामी मानिस सधैं सोचविचार गरेरै घटनाको मूल्यांकन गर्ने प्राणी हौं भनेर ? काह्नेमनका प्राज्ञिक सिद्धान्तलाई हाम्रा दैनिक जीवनका रमाइला उदाहरणमार्फत चर्चा गर्न फेरि फर्कौंला । अहिले एकैछिन उनकै प्राविधिक शब्दावलीमा उनले भनेका थप केही विषयमा विमर्श गरौं । हाम्रो सोच्ने प्रक्रिया मूलतः दुई प्रणालीमध्ये एकमा हुन्छ । पहिलो प्रणालीअन्तर्गतको सोच्ने प्रक्रिया धेरै प्रयास नलाग्ने, स्वचालित हुन्छ । सोच्छु भनेर नसोच्दै आफैं सोचिने प्रक्रिया । यो इन्टुइसन वाला सोच्ने प्रणाली हो, जसलाई मैले अन्तर्मन र अन्तरात्मा भनेको छु । कतिपय आध्यात्मिक मानिसले अन्तरात्मा भनेको धेरै विशाल, रहस्यमयी वा ईश्वरीयजस्तो कुनै चीज हो भन्ने पनि ठान्न सक्छन् । यसलाई जसरी बुझे पनि सारमा उही हो । भौतिक रूपमा बुझे पनि, मनोवैज्ञानिक रूपमा सम्झे पनि वा ईश्वरीय रूपमा कल्पे पनि मनको गहिराइमा जे छ, जसको आधारमा मान्छेका सोचाइ स्वचालित उत्पन्न हुन्छन्, अन्तरात्मा त्यही हो । जन्मँदै आएका (जेनेटिक) सेलहरू, सानो छँदाको हुर्काइ, मनमा परेका विभिन्न प्रभाव, संगत, लामो समयदेखि पालेका आस्थाविश्वास ! यी सबैलाई पहिलो (अन्तर्मन) प्रणालीमा राख्न सकिन्छ, जसले स्वचालित रूपमा सोच्छ । छिटो सोच्छ । नसोचीकनै सोच्छ । र, हामीले सोच्ने दोस्रो प्रणाली वास्तवमै नसोचीकनै सोच्ने होइन कि, सोचविचार गरेर मात्रै सोच्ने प्रणाली हो । यसरी सोच्न हामीले प्रयास गर्नुपर्छ, सचेत रूपमा । जस्तो कुनै गणितको समस्या समाधान गर्नुपरे हाम्रो सोचाइको दोस्रो प्रणाली सक्रिय हुनैपर्छ । कुनै महत्त्वपूर्ण बैठकमा आफ्ना भनाइ राख्नु छ भने बुँदाहरू लेखेर लगिने कारण त्यही हो । लेख्न बस्दा थोरै भए पनि बिस्तारै सोचिन्छ र दोस्रो प्रणाली बढी सक्रिय हुन्छ । पुस्तकमा काह्नेमनले भनेका छन्, खासमा दोस्रो (बिस्तारै सोच्ने) प्रणालीले आफूलाई यो किताबको हिरो ठान्ला, तर खास हिरो पहिलो प्रणाली नै हो । यस भनाइको गहिरो अर्थ छ, जुन उनको मुख्य सिद्धान्त नै हो । हामी अक्सर पहिलो प्रणालीअन्तर्गत नै, छिटोछिटो सोचिरहेका हुन्छौं । र, दोस्रो प्रणालीलाई पहिलोले धेरै नै प्रभावित पारिरहेको हुन्छ । हाम्रा आफ्ना सांस्कृतिक समुदाय, नस्लप्रतिका गौरव, धार्मिक आस्था, राजनीतिक झुकाव आदिलाई उदाहरण मानेर हेरौं त एक पटक । यी सबै पहिलो प्रणालीलाई प्रभाव पार्ने खजाना हुन् । यी प्रभावकै कारण हामीले धेरै व्यक्तिबारे यस्ता अन्तर्मन बनाएर बसेका हुन्छौं कि उनीहरूका नयाँ विचार र व्यवहारलाई पनि पूर्वाग्रही भएर हेर्छौं, समभावमा मूल्यांकन गर्नै सक्दैनौं । भनाइ छ नि, मन नपराएको मान्छेले मकै चपाएको देख्दा पनि रिस उठ्छ । किनकि त्यहाँ पहिलो प्रणाली सक्रिय भइरहेको हुन्छ । मकै चपाइएको तरिकाकै कारण रिसाउनु हुँदैन भन्ने दोस्रो प्रणालीलाई थाहा नहुने होइन । तर, सोचाइको पहिलो सनातनी प्रणालीले दोस्रो तर्कशील प्रणालीलाई पाएसम्म प्रभाव जमाउन खोजिहाल्छ । र, धेरैजसो त्यो प्रणाली सफल भएकै हुन्छ । र, ऊ विद्वान् नै भए पनि आफूले मन नपराएको मान्छेले मकै चपाएको देख्दा उसलाई साँच्चै रिस उठिहाल्छ । पहिलो प्रणालीको निरन्तरको काम भनेको मनभित्रै कथा बनाउने हो घटनाबारे, मान्छेबारे वा आफ्नै पहिलेको कुनै अनुभूतिबारे । हाम्रो मनमा रहने स्मृति तिनै अन्तर्मनले बनाएका कथा हुन् । र, दोस्रो प्रणाली पहिलोले बनाएको कथाको प्रभावमा पर्छ । त्यसैले हामीले सोचविचारी गरेका निर्णय नै वा जीवनरूपी घुम्तीका अनगिन्ती छनोट प्रायः त्रुटिपूर्ण हुन्छन् । जस्तो, देख्नेबित्तिकै कोही मान्छे मनपर्दो हुन्छ, कोही हुँदैन । यस्तो मूल्यांकन हामी निमेषमै गर्छौं, अति शीघ्र । त्यसमा कुनै लोजिक लगाउँदैनौं । त्यतिन्जेल पनि ठीकै छ । तर, यदि त्यो मान्छे मनपर्दो रहेछ भने उसले भनेका कुरामा हामी सहमत हुने सम्भावना बढी हुन्छ । पहिलो गैरतार्किक मूल्यांकनले त्यो मानिस मन नपर्दो ठहर्याएको रहेछ भने उसको प्रस्तावमा हामी असहमत हुने सम्भावना बढी हुन्छ । यसको अर्थ के हो भने बिस्तारै सोच्ने दोस्रो प्रणालीलाई त्यतिन्जेल पहिलोले प्रभाव पारिसकेको हुन्छ । यसो होइन कि हाम्रो मष्तिस्कले तार्किक रूपमा सोच्नै सक्दैन । तर, वास्तविकता के हो भने तार्किक रूपमा त्यसै सोचिँदैन, त्यसका लागि प्रयास गर्नुपर्छ । प्रोज एन्ड कन्स को हिसाब गरेर सोच्न समय लगाउनुपर्छ । हाम्रो दोस्रो प्रणालीले यो सबै प्रयास गर्दागर्दै अघिल्लो प्रणाली ल, छिटो गर भन्दै हस्तक्षेप गर्न आइहाल्छ । र, दोस्रो प्रणालीले पनि ल भैगो त भनेर लत्तो छाड्छ । जीवनमा हामीले गर्ने अधिकतम परिस्थितिका मूल्यांकन र व्यक्तिगत निर्णय त्यसरी नै थाहै नपाई लत्तो छाडेर गरिएका हुन्छन् । थिङ्किङ, फास्ट एन्ड स्लो माथि घोत्लिँदा मलाई धेरै घत परेको अर्को पनि सिद्धान्त छ । जीवन एक हिसाबमा अनगिन्ती अनुभवको सँगालो भन्ने त छँदैछ । तर, एउटा कुनै दिनको अनुभव होस् वा महिनाको वा केही वर्षको नै किन नहोस्, हामीले त्यो अनुभवबारे पछि जीवनभर सम्झँदा सम्झने भनेको केही सेकेन्डमा मात्रै हो, मनले बनाएको एउटा सानो कथाका रूपमा । जस्तो, मैले कुनै ठाउँमा एक वर्ष जागिर गरेको थिएँ, २० वर्षपहिले । त्यस जागिरको एक वर्षबारे मैले अहिले सम्झँदा जहिल्यै सम्झने पाँचदस सेकेन्ड मात्रै हो । हो, मैले त्यो जागिरको अनुभवबारे जीवनभर सम्झिराखौंला, हजारौं पटक । तर, नाप्ने हो भने प्रत्येक पटक सम्झने केबल केही सेकेन्डका लागि मात्रै हो । र, मैले त्यो अनुभवबारे जति पटक सम्झे पनि सम्झने कुनै एउटा वा अर्को स्मृतिकथा मात्रै हो । त्यो सम्पूर्ण एक वर्षमा कति धेरै अनुभवका शृंखला थिए होलान्, तर ती सबै अनुभव स्मृतिमा थिग्रिँदा पाँच सेकेन्डको कथा बनेर बसेको हुन्छ । त्यो पाँच सेकेन्डमा थिग्रिएको पूरै वर्ष एउटा सुखद स्मृति पनि हुन सक्छ, दुःखद पनि । एक हप्तासम्म बिदा मनाउन जाँदा प्रायः सबै दिन, सबै पल रमाइला बिते । तर, तपाईंको स्मृतिमा होटलबाट चेकआउट गर्ने बेला कुनै एक जना स्टाफको रूखो व्यवहार मात्रै अड्केर बस्न सक्छ जीवनैभर । अनि तपाईंलाई लाग्न सक्छ, त्यो होलिडे नै खत्तम थियो । विगतका कुनै घटनाबारे यो सम्झने मन छ, म बिर्सूं कसोरी ? भन्दै तपार्इं जेजे सम्झेर बस्नुभएको छ नि, अहिलेको यो सम्झनाले त्यतिबेलाको त्यो अनुभवलाई आधिकारिक रूपमा प्रतिनिधित्व गर्दैन । हाम्रो वास्तविक अनुभवको यथार्थ चक्र र त्यसलाई पछिसम्म सम्झने मन मा रहेका स्मृतिकथा फरक हुन् । मानौं कलेज पढ्दाताका मेरी प्रमिका थिइन् । अहिले दिनकै बाह्रपल्ट सम्झे पनि उनलाई सम्झने भनेको एक पटकमा औसतमा पाँच सेकेन्डका दरले, दिनभरमा कुल मिलाउँदा एक मिनेट मात्रै हो । उनलाई धेरै सम्झन्छुजस्तो लाग्नु सम्झने बेलाको तत्क्षणको भ्रम हो । र, उनलाई सम्झँदा के सम्झने भन्ने पनि अन्तर्मनले पछि बनाएको एउटा कथा हो, त्यतिबेलाको वास्तविक अनुभूति होइन । यस्तो लेखिरहँदा, सधैं सम्झनामा बाँच्ने मनहरूप्रति मेरो सहानुभूति छ । यहाँनेर एउटा थप विषय नोट गरिहालौं । मान्छेले सोचेका हुन सक्छन्, कुनै घटना जीवनभर भुल्न सकिनँ । त्यसरी सोच्दा यस्तो लाग्छ, मानौं हामीले सधैंभर ती घटना सम्झिराखेका हुन्छौं । तर, खास सम्झेको समयलाई मापन गर्ने हो भने एक पटकमा त्यो केही सेकेन्डका लागि मात्रै हुन्छ । सम्झेको बेला मात्रै लामो समयसम्म वा सधैंभर सम्झेको जस्तो लाग्ने हो । सम्झनचाहिँ कहिलेकाहीं, केही सेकेन्डका लागि मात्रै सम्झिएको हुन्छ । तर, जहिले फ्याट्ट सम्झ्यो, त्यतिबेला लागिरहेको हुन्छ, उनलाई सधैं सम्झेको छु । सारमा यत्ति बुझौं सम्झना भनेको मनले पछि बुनेको एउटा कथा मात्रै हो, त्यति बेला घटेको वास्तविक घटनाको त्रुटिरहित प्रतिविम्ब होइन । लेखको सुरुमा मैले असाध्यै छिटोछिटो सोचिरहेको थिएँ । आई थिङ्क, देअरफोर आई एमको अर्थ अर्कै रहेछ भनेर सुत्न गएको मेरो छोरा दुई घण्टाजत्तिमा उठुन्जेल आफ्नो सोच्ने प्रक्रियालाई बिस्तारै ढिलो बनाउने प्रयास गरेको थिएँ मैले । र, बिस्तारै नै मैले उसलाई सोधें, ल भन न त, डेकार्टले भन्न खोजेको खास के रहेछ ? मैले मेरो अस्तित्वबारे शंका गर्न मिल्दैन, किनकि शंका गर्ने नै म आफू हुँ, जो बाँचेको भएरै शंका गर्न सकेको छु । मैले शंका गर्छु (सोच्छु), त्यसको अर्थ म छु । छोराले शास्त्र अर्थ्याएको देखेर होला, मैले उसको व्याख्यालाई तर्कशील भएर परीक्षण गर्नुको साटो केवल (मक्ख परेको बाउ बनेर) सुनेको मात्रै रहेछु । अहिले एक वर्षपछि बिस्तारै सोच्दा यस्तो लाग्छ कि त्यस दिन दोस्रो पटक पनि मेरो अन्तर्मनले मलाई परिस्थितिको मूल्यांकन त्रुटिपूर्ण गराएको थियो ।"
मोदी जिन्दावाद भर्सेस पोयट्री जिन्दावाद,"मंगलेश डबरालको यो कविताको टुक्रा सुनाएर मैले भनें, गाउँलाई बीचमा पारेर भन्ने वाक्यको ठाउँमा देशलाई बीचमा पारेर राख्दा पनि हुनेरहेछ । हाम्रा दाजु पुस्ताले लेखिरहेको समय लेख्दा हामी त्यसरी नै लेख्छौं होला ?कन्नड कवि अरिफ राजाले बन्द गरेको ओठमा औंली राखेर सोच्यो । यसो भनौं न हाम्रो विचारमहफिल सुरु भइसकेको थियो । बिहारी कवि अरुणाभ सौरभले फ्याट्ट भन्यो, ना, दुरुस्तै लेख्दैनौं । आआफ्नो समय लेखनमा आआफ्नै समय भोगाइले अभिव्यक्ति र सम्प्रेषणलाई आकार दिन्छ । अरुणाभको स्वाभाव तर्कालु रहेछ, पन्जाबी कवि नितु अरोडा मेरो काननेर फुस्फुसाइन् । देश पनि जंगल बनिसक्यो, त्यहाँ हरबखत बाघ गर्जिन्छ, जब बाघ गर्जिन्छ, सब तर्सिन्छ, अरिफले मौनता तोड्यो । क्या खास भन्यौ यार, मैले अरिफको काँधमा धाप मारें । अरिफ खास तरिकाले कविता भन्ने कवि हो यसो त । उसको एउटा कविता छ, बजार । ऊ कवितामा भन्छ,ब्रिटिस कमोडमाथि उभ्भेरहस्तमैथुन गरिरहेछ बजार चे ग्वेभारामार्का अन्डरपेन सुर्काएर ।त्यो रात मैले काफरे अमेरिका सुनाएँ, अरिफले बजार सुनायो । नितुले रुम पार्टनर र अरुणाभले साला बिहारी । हामी जे सुनाइरहेका थियौं, ती नितान्तै कुरूप थिए । यतिखेर डबराल हामीसितै हुन्थे भने हामी सोध्नेथ्यौं, ठूल्दाजु समयको कुरूपता युवा कविताको सौन्दर्य हो ?त्यसको उत्तरमा मलिन स्वरमा डबराल भन्थे होलान्, यद्यपि, तिमीहरूलाई बीचमा पारेर बाघ त गर्जिरहेकै छ, गर्जिरहेकै छ होइन त भाइबैनी हो ?दिल्लीको एउटा आलिसान होटलको कोठामा डबरालले उत्पन्न गरेका तरङलाई रक्सिलो चेतनाले पक्रिने कोसिस गरिरहेका थियौं सायद । साहित्य अकादमी दिल्लीले युवा लेखकहरूलाई भारतीय साहित्यमाथि मन्थन गर्न बोलाएको छ । होटलको कोठैपिच्छे छन् कविहरू, २४ भाषाका । कुनै कोठामा हल्लाखल्ला छैन । सब सुतिसकेका छन् । तर, हामी चार किन हल्ला गरिरहेका छौ ? किन निदाउन सकिरहेका छैनौं ?यदि कसैले त्यतिखेर यसरी प्रश्न गर्थ्यो भने त्यसको एउटै उत्तर हुन्थ्यो मंगलेश डबराल ।२४ भाषाका युवा कविका कविता सुनेपछि डबराललाई युवा कवितामाथि बोल्नु थियो । तिनी नितान्तै शान्त छन्, सौम्य छन्, लयालु छन् । तर, तिनी जे बोलिरहेका छन्, हरेक वाक्य झीरजस्ता छन् । भीरजस्ता छन् । आगोजस्तो छ, जुन झीरमा हामी युवा कविहरू पालैपिलो उन्निरहेका छौं । खसिरहेका छौं हरेक भीरबाट । जलिरहेछौं त्यो आगोमा ।डबराल भनिरहेछन्, भारतीय साहित्य लेखन एकरूपताको सिकार भइसक्यो । युवा लेखकहरूले त्यसैलाई परम्परा मानेर पछ्याइरहेका छन् । कस्तो विडम्बना ? मर्दै गइरहेको परम्परा पछ्यायौ भने त तिमीहरू पनि मर्नेछौ, यदि तिमीहरू बाँच्न चाहन्छौ भने आफ्नै उक्तिको खोज गर ।अलिकति पनि जिउँदो मुटुको कोही युवा कवि त्यहाँ उपस्थित थियो भने पक्कै पनि उसले आफ्नो औकात थाहा पाइसकेको थियो । सायद, हामीले त्यही छटपटीलाई रातभरि सेलेब्रेट गरिरहेका थियौं । सोभियत रुसको विघटनपछि भारतीय लेखनमा एक प्रकारको अमूर्तता छिर्यो, डबराल भन्छन्, सोझो विषय, कथन र संयोजन नै अमूर्त बन्यो भने लेखनको उपादेयता संकटमा पर्छ । पाल्छी कुराजस्तो लेखनले संवाद गर्दैन । जब संवाद नै गर्दैन, तब लेख्ने किन त ?डबरालको गुनासो थियो, युवा लेखनमा न त्यो उन्माद छ, न युवालु झोंक । केटाकेटीमै प्रौड वैचारिकी छाँटिरहेका जस्ता देखिने युवा लेखकहरूको त्यो जुझारुपन कसले मासिरहेछ त ? कसले मारिरहेछ युवाहरूको युवापन ? किन सब बूढाबूढाजस्ता देखिन्छन् ? तिमीहरू युवा नै बस, बूढा नबन । बूढा बनेर हामी बूढाहरूलाई नझुक्याऊ । बूढा बनेर युवाहरूलाई पनि नझुक्याऊ ।मलिन स्वरमा आगो उकेलिरहेका मंगलेश डबरालले हामीलाई गिजोलिसकेका थिए । यस्तो लाग्थ्यो, तिनी आजका समयका झर्रा युवा हुन् अनि हामीचाहिँ लुला बूढा । हामी सबै सोचमग्न छौं । तिनी बोल्दै गइरहेछन्, हामी झन् गम्भीर, झन् गम्भीर, झन् गम्भीर बनिरहेका छौं । भूमण्डलीकरणपछि जनवाद नै प्रतीकवाद, विम्बवादले ग्रसित बन्यो । त्यसपछि आएको न्यु क्रिटिसिज्म, साम्राज्यवाद, बजारवाद, टेक्नोलजी र मिडियाले अहिले नक्कली विचार विस्तार र प्रचार गरिरहेको छ, डबराल निरन्तर छन्, यो नक्कली विचार ले तल्लोवर्गलाई रोगी बनाइरहेछ । यसको सुर्ता के युवा लेखकहरूले गर्नु पर्दैन त ? डबरालको प्रश्न थियो मिडिया र बजारवाद केन्द्रीय शक्तिको निकट छ । तानाशाहको टुल्स बनेको छ । यसको उत्पादन भनेको विचारको संकट हो । विचार नै संकटमा परेपछि लेख्नुको औचित्य के ?दिनभरि डबरालले हामीलाई सोधिबसे, के तिमीहरू साँच्चै गम्भीरतासहित लेखनमा छौ त ?हो, यही प्रश्नले हामी भत्किएका छौं । रन्थनिएका छौं । र, होटलको कमरा हल्लाखल्लाले मैला पारिरहेका छौं । दिमाग खराब गरिरहेका छौं । दिउँसो डबरालले मेरो हात समातेर मसिनो स्वरमा भनेका थिए, शक्तिकेन्द्रको पर्दाफास गर्ने शक्ति युवाहरूसितै छ । युवाहरूले अनावृत रहस्यहरूको खोजी गर्नुपर्यो किनभने नवसाम्राज्यवादीहरूको चलाकी स्क्रिन मा देखिँदैन । यसैले युवाहरूले आफ्नो समयलाई मिहिनसित अध्ययन गर्नुपर्यो । स्क्रिन ले लुकाएका पाटाहरू खोतल्नुपर्यो । तिमी तिम्रै समयको गवाही हौ । आफ्नो समयको गवाही बन्न नसक्नेहरू त्यही नक्कली विचारको दास बन्ने सम्भावना रहन्छ । मनोज, तिमी अहिले एउटा त्रासदीमय समयमा छौ । त्यसलाई त्रासदीकै भाषामा लेख ।कोहीकोही व्यक्तिको व्यक्तित्व यस्तो हुन्छ, जो हजार किताबहरूले दिएको ज्ञानभन्दा पनि बृहत्तर हुन्छ । डबराल हाम्रा लागि त्यस्तै व्यक्तित्व बनेका थिए ।२०१४ को त्यो युवालु भेट, सायद अन्तिम थियो । त्यसपछि न त हामी (विभिन्न भाषी भारतीय युवा लेखकहरू) कुनै मञ्चमा देखापर्यौं, न त विमर्शमा । न त गम्भीर बन्यौं न त कुनै संकथनमा भेटियौं । उता नवसाम्राज्यवादीहरूको स्क्रिन मा नदेखिने चलाकी खोज्दैखोज्दै बिते डबराल । यता हामी बित्यौं ।डबराल भन्थे, हाम्रो समकालीनता वैचारिक ढोङहरूले निर्मित छ, त्यसलाई चिन, चिर र अघि बढ ।हामी बहसमा उत्रिएका कविहरूले न त्यो वैचारिक ढोङहरू चिन्यौं, न त त्यसलाई चिर्यौं न त अघि बढ्यौं ।बस, चुपचाप बस्यौं । के बजारवादको स्क्रिनमा नदेखिने चलाकीले हाम्रो घाँटी निमोठेको हो ?के भन्नुहुन्छ तपाईं ? ल ल लसेप्टेम्बर महिना बित्न लागेको थियो । महिनाको अन्तिम हप्ता कुनै पनि मजस्तो बेरोजगारका लागि आँधीसरह बन्छ । यसले घरको प्रेमिल अवहवा बिगार्छ । जीवनको मौसम खराब गर्छ । ओठबाट सबै आमचैन लुट्छ । यस्तो बेला जिम्मेवारपूर्वक विचार गर्ने ताकत अरू कसैसित होलान्, मसित त छैन । अचानक जीवन र समयको त्रासदी लेख्ने जोखिम उठाउन नसक्ने आत्महारा बनिसकेको छु म । अचानक आत्मालोचना गर्ने भइसकेको छु म । सायद अब म युवा रहिनँ । उन्मादी रहिनँ । संवेदी पनि रहिनँ । हिजोको जस्तो तिखा, झरिला प्रश्नहरू उम्रिन छाडिसकेका छन् । बाँझो पल्टिसकेको छु म । यस्तो लाग्न थालेको छ, मेरो जुझारुपनको जरा मक्किन थालेको छ । माटालाई बलियो पक्रिन छोडेको छ । सेलाएको छ, मभित्रको ज्वालामुखी । सम्झन्छु, जीवनको आधा अध्याय त त्यसै युवा संवेग लेखेरै बित्यो । युवालु झोंक झारेरै बित्यो । यत्रो वर्ष धेरै केही गरियो लाग्थ्यो, खोज्दा हातमा केही पनि छैन । अचानक यस्तो लाग्न थालिसकेको छ, म त रित्तै छु । छक्क परिरहेको छु, यसरी कहिल्यै आफैंप्रति किन कहिल्यै गम्भीर बनिनँ म ?कुनै पिताले जब अचानक छोराको ओठमा छिप्पिँदै गरेको जुँगा देख्छ, जब अचानक स्वास्नीको अनुहारमा चाउरी देखा पर्छ । त्यसपछि ऊ अलिकति चिसो लाग्दा खोक्न थाल्छ, अलिकति दबाब पर्दा उसको रक्तचाप तीव्र बन्न थाल्छ, सायद सबै एकपल्ट मजस्तै यसरी नै छक्क पर्दा हुन् ।ठीक यस्तो स्थिति कि जसरी केटाकेटीको आवाज अचानक बांगिएर घोर्ले बन्छ, त्यस्तै खर्रो, झर्रो जुझारुपन अचानक मलिन बन्छ, यस्तो स्थितिबीच छु म । अथवा भनौं न, आफ्नै सृजनशीलताको शव रुँगिरहेको छु । यही आत्मबोधको बेला अचानक अरिफ राजाको फोन आयो । दिल्लीको त्यो रातवाला महफिल भुल्यौ ?, उसले सोध्यो । त्यो भुलें भने त म मरेको भइहालें नि, मैले भनें ।त्यसो हो भने तिमी जिउँदै रहेछौ, उसले भन्यो । अरिफ, यदि यसैलाई जिउँदो भन्छ भने पक्का हो, म जिउँदै छु, मैले थपें ।ऊ हाँस्यो र भन्यो, जिउँदो हुनु खतरनाक कुरा हो मनोज, जिउँदोहरूलाई खेदीखेदी मार्ने भारतीय संस्कृति जो ट्रेन्डमा छ, देशमा । तर, म हाँस्न सकिन । म गम्भीर बनें । कर्नाटकमा त कलबुर्गी मार्यो, लंकेश मार्यो । त्यो त देखिएको कुरा हो, नदेखिएका कति मारे मारे । हामीलाई मर्नुसित के डर र है साथी ? त्यसैले जिउँदै छौं भन्नलाई देशविदेशका कविहरू भेला गर्दै छौं बल्लेरीमा । तिमीलाई निम्तो गर्न फोन गरेको हुँ, अरिफले कुरा टुंग्यायो ।उसले यति गम्भीर कुरालाई निम्तोसित जोड्लाजस्तो लागेको थिएन । अरिफलाई थाहा थियो, मैले नाइँ भन्न सक्तिन । उसलाई पनि जिउँदो छु भन्ने भ्रम होला । त्यसैलाई प्रमाणित गर्न ऊ बल्लेरीमा वैश्विक कविता महोत्सव गरिरहेछ । म जिउँदो छु कि मरें ? प्रमाणित गर्न मैले जानुपरेन त ?ल ल लअमेरिका, बंगलादेश, इजरायल लिथुवानिया, फारो आइल्यान्ड, कोलम्बिया, क्यानाडा, भेनेजुएला, अर्जेन्टिना, पेरू, एल साल्भाडोर, इरान, इटलीका कविहरू कर्नाटक पुगिसकेका छन् । भारतको विभिन्न राज्यका २२ जना कवि पनि पुगिसकेका छन् । कन्नडका ३० जना कविहरू त आइपुग्ने नै भए । म कार्यक्रमको दिन पुगेको छु कर्नाटकको बल्लेरी । अर्थात् २१ अक्टोबर २०२२ ।सैयौं कवि छन्, मैले अरिफ राजाबाहेक कोही चिनेको छैन । अरिफ भन्छ, कलबुर्गी, लंकेशको शरीर मार्यो, विचार मार्न सकेन, यो कविता उत्सव त्यसैको प्रमाण हो ।बीआईटीएम कलेज अडिटोरियममा कविहरूको घुइँचो छ । स्थानीय लेखक र मिडिया विदेशका कविहरू पछ्याइरहेका छन् । सेलिब्रिटी र ठूलाठालाहरूको आआफ्नै चाला छ । प्रोफेसर एचएस शिवप्रकाश, जसलाई कर्नाटकमा साहित्यका गुरु मानिन्छन्, मञ्च उक्लिए र भने, यस्तो पहिलोपल्ट हो, जहाँ अन्तर्राष्ट्रिय कविता महोत्सवमा सरकार र कर्पोरेट्सको प्रायोजना छैन । उनीहरूको मेरुदण्डमा उभेन यो महोत्सव । सबका सब ट्वाँ परेका छन् । हरेक विधा कर्पोरेट्सको बुटमुनि छन् । हामीचाहिँ कसरी उम्कियौं, तर यसैले हामीमाथि सन्देह बनिरहेका होलान् । उनीहरू पनि आएर कविता सुनून् । बुझून् कि कविता कसैको टेकोले उभ्दैन । म त्यो ठाउँमा उभिएको छु, जहाँ अन्धविश्वासमुक्त समाजका लागि निरन्तर बोलिरहेका एमएम कलबुर्गीलाई मार्नकै लागि हत्याराले ट्रेनिङ लिन्छ । कट्टरता कुनै पनि राम्रो होइन, चाहे कलामा होस्, साहित्यमा होस्, राजनीतिमा होस् वा विचारमा । कट्टरताले एकपाखे समाजको निर्माण गर्छ, जो विविधताले चिनिएको भारतीय संस्कृतिकै लागि पनि खतरा हो । त्यही खतराबोध जनजनमा गराइहिँड्ने र मुक्त समाजको वकालत गर्नेहरू नै बारम्बार खतरामा परिरहेको ठाउँमा उभिएको छु म । म त्यो ठाउँमा उभिएको छु, जहाँ एमएम कलबुर्गीपछि गौरी लंकेशलाई गोली ठोक्ने ठेक्का लिएका गणेश मिस्किनले खुल्लमखुला सास फेरिरहेका छन् । मैले कन्नड कवि एचएस मधुरानीलाई सोधें, अझै पनि तार्गेटमा धेरै होलान् है ?मधुरानीको ओठमा मधुमुस्कान देखा पर्यो । भनिन्, म पनि हुनसक्छु, तिमी पनि हुन सक्छौ । जो बोल्छन्, उही तार्गेटमा छन् । सायद मेरो प्रश्न खराब थियो, तर उत्तर खराब थिएन । अरिफ भन्छ, विश्वका हरकोही कवि बोल्छन् । यो प्रयास उनीहरूको आवाज कर्नाटकलाई सुनाउनु मात्र होइन, आवाजहरूको विविधता स्थापित गर्नु पनि हो ।ल ल लम पहिलोपल्ट दक्षिण भारत पुगेको छु । त्यहाँका कविहरू मेरा भाषा बुझ्दैनन्, म उनीहरूको भाषा बुझ्दिनँ । म हिन्दी थोरै जान्दछु, उनीहरू हिन्दी पूरै जान्दैनन् । म अंग्रेजी कताकता मात्र जान्दछु, उनीहरू पूरै जान्दछन् । अलिकति हिन्दी, अलिकति अंग्रेजी जोडेर म उनीहरूसित संवादमा छु । विभिन्न देशका कविको भाषा नजान्नेहरूका लागि सहज बनाउन आयोजकले हरेक कविका कविता पछिल्तिर कन्नड, हिन्दी र अंग्रेजीका अनुवादक खटाएका छन् । कविको आफ्नो भाषाबाहेक तीन भाषामा कविता सुन्न र पढ्न पाउने सुविधा तयार छ । पहिलो सत्रमा आआफ्ना भाषामा निम्तारु कविले कविता सुनाउन सुरु गरे । निम्तारु कविले कविता सुनाइसकेपछि अनुवादकको पालो आउँथ्यो । अनुवादकले कन्नड भाषामा कन्नड दर्शकलाई कविता सुनाइदिन्थे । विश्वभरिका कविता आफ्नै भाषामा सुन्न पाउने भाग्यमानी दर्शकश्रोताहरू त्यसै आह्लादित थिए । मन परेका, मन नपरेका दुवै कवितामाथि दर्शकीय प्रतिक्रिया थपडीमा आउँथ्यो । जो जो कन्नड जान्दैनन्, उनीहरूका लागि अडिटोरियमको भित्ता अघि राखिएको एलईडीमा हिन्दी र अंग्रेजी अनुवादको डिस्प्ले चलिबस्थ्यो । यसरी विश्वभरिका कविलगायत कविता सुन्न आएका विभिन्न भाषी दर्शकहरू एकसाथ कविता उत्सव मनाइरहेका थिए । पहिलो सत्रपछि हाम्रो पालो आयो । मञ्चमा इरानका कवि मर्याम अला आमजादी, नेपाली कविता बोकेर म र कन्नड कविता बोकेर दक्षिण कनडाका कवि विल्सन कटिल उभिएका छौं । अमजादी र मेरा अनुवादकहरू पनि तयार छन् । हाम्रा कवितामाथि मन्तव्य पोख्न कन्नडका ख्यातिप्राप्त कवि श्री निवासमूर्ति पनि साथै छन् । हामीले कविता सुनाइसकेपछि अनुवादकहरूको पालो आयो । अमजादीका अनुवादकले कविता सुनाउँदै गर्दा अडिटोरियम मन्त्रमुग्ध थियो । त्यसपछि मेरा अनुवादक सम्भर्थ साहिलले मेरा कविता सुनाउन थाले । तिनले हरेक मासिक धर्ममा विधवाको मनमा विद्रोह उठ्छ, किनभने त्यसले सेतो लुगा रातो बनाउँछ भन्दै गर्दा अडिटोरियममा अलिकति चलमल सुरु भयो । यो स्कुल होइन भान्साघर हो भन्दागर्दा खासखुसखासखुस सुरु भयो । त्यही खासखुसबीच जब दक्षिण कनडाका कवि विल्सन कटिलले कवितामार्फत तानाशाह प्रेममा परेको हुनुपर्थ्यो भन्न सुरु गर्यो, उनीहरूले आफूलाई सम्हालेर राख्न सकेनन् । अडिटोरियमको दोस्रो लहरमा अचानक भगुवा रङका लुगा लगाएका मानिसहरूले हावामा मुठी उठाउन थाले । त्यसपछि मुठी उठाउँदै आक्रोशित स्वरमा कराउन सुरु भयो । कविता सुनिरहेका दर्शकहरू जर्याकजुरुक उठे । मञ्चमा बसेर कविता सुनाइरहेका हामी तीन कवि अरकच्च पर्यौं । उठेका मुठीहरू कविताविरुद्ध थिए । पोखिएको आक्रोश पनि कविताविरुद्ध नै थियो । हामी यसकारण अरकच्च थियौं किनभने हामीलाई लागेको थियो, कविताले उनीहरू झुमिउठ्लान्, तर उठ्यो मुठी । हामीलाई लागेको थियो, कविताले दिमागमा तरंग पैदा गर्लान्, तर पैदा गर्यो आक्रोश । कविताले कसरी मानिसलाई पोल्न सक्छ ? मेरो मनमा यो प्रश्न उठ्नु स्वाभाविक थियो । प्रश्न उठ्नु भनेको उत्तरतिर लम्कनु पनि त हो । म उत्तरतिर लम्किएँ ।मेरा अनुवादकले मेरो जुन होली शीर्षकको कविता सुनाए, त्यो कवितामा एक विधवा छन्, जसको वस्त्र सधैं सेतो छ । उनलाई ओढाइएको कफन रङको सेतो वस्त्रलाई उनकै मासिक धर्मको खुनले रातो बनाइदिएको छ । रङ भनेको त प्राकृतिक हुन्छ । प्रकृति रंगीन छ । विश्व रंगीन छ । धर्म रंगीन छ । ज्ञान रंगीन छ । समाज रंगीन छ । परिवार रंगीन छ । सम्बन्ध रंगीन छ । किन विधवाको वस्त्र मात्र सेतो छ र उसको रगत किन सेतो छैन त ?मुठी र आक्रोशको पछिल्तिर यही रंगहीन विचार थियो । मेरा अनुवादक सम्भर्थ साहिलले त्यतिखेर भान्साघरमा स्कुल सुनाइरहेका थिए, जतिखेर भाजपा सरकारले कर्नाटकका विद्यालयहरूको पाठ्यपुस्तकबाट हैदर अली, टिपु सुल्तानहरू भटाभट हटाइरहेका थिए । द्रबिड आन्दोलनका अग्रदूत पेरियार, नारायण गुरु, बसवन्ना लगायत भगतसिंहलाई पनि हटाइरहेका थिए । स्कुललाई भान्साघर मात्र बनाएनन्, भाजपा सरकारले त कर्नाटकभरि पाठ्यपुस्तकलाई समेत भगुवाकरण को पकवान बनाइरहेका थिए । मुठी र आक्रोशको पछिल्तिर यही भगुवा रङको कट्टर जरा थियो । भगुवा रङको मुठी र खासखुस चलिरहेको बेला जब कवि विल्सन कटिलले तानाशाह एउटा नानीको बाबु भएको हुनुपर्थ्यो, तब उनी बोध गर्न सक्थे, जीवनको सुरक्षा गर्ने दायित्व थपे, उनीहरूले व्यापक नाराबाजी सुरु गरे ।उनीहरूको नारा थियो, मोदी जिन्दावाद । हामी त्यतिबेला हैरान थियौं, जतिबेला विधवाको रङ र भान्साघरमा स्कुल लाई भगुवा रङका मानिसहरूले हिन्दुत्वमाथिको आक्रमण र भाजपा सरकारमाथिको आलोचना बुझे । हामी त्यतिबेला हैरान थियौं, जतिबेला तानाशाह मा उनीहरूले मोदीको विम्ब देखे ।यसमा कविहरूको गल्ती कहाँ थियो त ?तर, अचानक अडिटोरियममा भगुवा रङको आक्रोशित फगुवा सुरु भयो, तब चारैतिर बसेका कवि र दर्शकहरूले प्रतिवादी जवाफ दिए । उनीहरूको नारा थियो पोयट्री जिन्दावाद । एकै क्षणमा अडिटोरियममा तनाव छायो । दुईवटा नारा एकार्काबीच भिड्न थाल्यो । यद्यपि, कवि कटिलले कविता सुनाउन स्थगित गरेनन् । कवि श्री निवासमूर्तिले माइक समातेर कराए, कविताको कुनै धर्म हुँदैन, रङ हुँदैन, सत्ता हुँदैन, कवितालाई कविता भएरै जिउन देऊ, उनीहरूलाई डिस्ट्रब नगर । तरै पनि हंगामा थामिएन । गुरु एचएस शिवप्रकाश मञ्च चढे र भने, यो कविता संगम हो, जहाँ कवितालाई मनचाहे बोल्न पाउने छुट छ । कविताको मुख थुन्न सकिँदैन । कुनै पनि हंगामाले कविता स्थगित हुन सक्दैन ।त्यसपछि भगुवा रङका मानिसहरूलाई दर्शकले ठेलेर अडिटोरियमबाहिर धकेले । कविता महोत्सवबाटै खेदे । हल शान्त भयो । त्यो शान्त हलमा कविताचाहिँ शान्त थिएन ।ल ल लफर्कने बेला अरिफले भन्यो, मनोज बोलेनौं भने कविता मौन बन्छ । तिमी कवि हौ, कवितालाई मौन नराख । बोलिराख । लेखिराख । किनभने मानिसलाई जिउँदो बनाइराख्ने क्षमता कवितासित मात्र छ ।साँच्चै, कविताको त्यो अभूतपूर्व शक्तिलाई बल्लेरीको अडिटोरियममा मैले सर्लक्क देखेर फर्किएँ । यतिखेर म मंगलेश डबराल सम्झिरहेको छु, तानाशाहको चलाकी स्क्रिनमा देखियोस् नदेखियोस् कविता मा देखिने रहेछ । मानिसहरूले स्क्रिनलाई विश्वास नगर्लान्, कवितालाई गर्नेछन् । लागिरहेछ, पहिले मोदीलाई बीचमा पारेर भगुवा रङका बाघहरू गर्जिए । त्यसपछि पोयट्री लाई बीचमा पारेर कविहरू गर्जिए । मुर्दाहरू गर्जिंदैनन् । यसको अर्थ कविहरू अझ जिउँदै छन् । कविता जिउँदै छ । भारतको कुनै पनि कुनामा कुनै पनि जिउँदा कविले जिउँदो कविता लेखिरहेकै छन् ।"
मृतकको युद्ध सफर,"श्रीलंकामा २६ वर्ष चलेको तमिल टाइगर्स र राज्यबीचको गृहयुद्धका कारण लगभग १ लाख मानिस मारिएको आकलन संयुक्त राष्ट्र संघको छ । जो युद्धको विभीषिकाबाट मरे, सायद उनीहरू नै भन्न सक्थे, युद्धको प्रताडना साँच्चै कस्तो हुन्थ्यो । मरेकाहरू कसरी बोलून् ? तर, मरिसकेकालाई युद्धकथा बकाएर युद्धको असली विध्वंस बताउने चलाखीपूर्ण तरिका अपनाएका छन् सेहान करुणातिलकाले द सेभेन मुन्स अफ माली अलमेडा मार्फत । उपन्यासले भर्खरै २०२२ को बुकर पुरस्कार जितेको छ । २००९ मा युद्ध सिद्धियो तर यही उपन्यासले एक पटक फेरि संसारभर श्रीलंकाको गृहयुद्धको बदनामी चलाइरहेको छ ! भर्खरै पोखरामा भएको नेपाल लिटरेचर फेस्टिभलमा भाग लिन आएका लेखक करुणातिलका अलि वाचाल र नम्र आवाजमा बोल्दै थिए श्रीलंकाको बीभत्स युद्धकथा संसारलाई सुनाइरहेको छ पुस्तकले ।फरक शीर्षक र उस्तैउस्तै कथामा २०१५ मै डेभिल डान्स नामको पाण्डुलिपि बनेर, २०२० मा पनि च्याट्स विद द डेड नाममा प्रकाशित हुँदै बल्ल द सेभेन मुन्स अफ माली अलमेडा बनेको हो । यहाँसम्म आउँदा अघिल्ला किताबकै परिष्कृत संस्करण (केही समालोचकहरूले रिसाइकल्ड भर्सन पनि भनेका छन्) यस पुस्तकमा श्रीलंकाको निर्मम गृहयुद्ध, गोलमटोल राजनीति र पूर्वीय मिथकबारे अझ प्रस्ट शैलीमा लेखिएको छ । परिष्कृत संस्करण ल्याउनुको कारण दिन्छन् लेखक श्रीलंकाको राजनीति, मारक गृहयुद्ध, मिथक र धर्मका कुरा भुटिभाङ थाहा नभएको पाठकलाई सबै कुरा बताउनु हो । अर्थात्, २६ वर्ष चलेको गृहयुद्धको भण्डाफोर गर्नु नै पुस्तकको असली नियत हो । यसअघि पनि सोही द्वन्द्वबारे श्रीलंकाली लेखक माइकल ओन्दाजेले लेखेको अनिल्स गोस्ट ले प्रशस्त चर्चा पाइसकेको छ । युद्धको असली क्रूरता भण्डाफोर गर्ने सही साधन हुन् यस्ता लेखनी ।२००९ मा गृहयुद्ध अन्त्य भयो । नेता, कर्मचारी, आमजनता, अन्तर्राष्ट्रिय संस्थाहरू युद्धमा मारिएकाको संख्या गन्न र युद्ध हुनुको कारणमाथि दोषारोपणसहितको विमर्शमा व्यस्त थिए । भयानक युद्धको प्रस्ट तस्बिर देखेका लेखकले त्यही छेकोमा यसको चिरफार गर्ने कथाबारे सोचे । सबै कुरा भन्दा, समग्र युद्धवरिपरिको राजनीति, भ्रष्ट र क्रूर समाजको यथार्थ बाहिर ल्याउनु त थियो नै उनलाई । त्यसका लागि यी सबै भोगेर मरेको मान्छे छाने उनले । यो, रूपमा कुटिल, तर सारमा बडो इमानदार र आलङ्कारिक लेखकीय प्रयास हो । युद्धको भण्डाफोर, त्यो पनि सोही युद्धमा मरेको मान्छेबाट !उपन्यासको नायक हो माली अलमेडा । उसको सबभन्दा पहिलो परिचय ऊ युद्धमा भर्खरै मारिएको एक फोटोग्राफर हो । त्यसबाहेक ऊ आफूलाई ग्याम्ब्लर (जुवाडे) र स्लट (वेश्या) पनि भन्छ । के ऊ भूत हो ? के ऊ मान्छे हो ? आफू मरिसकेको हो कि जिउँदै छु भन्ने भ्रान्तिमा (हलुसिनेसन) ऊ छ । सुरुआती केही पृष्ठमा त उसलाई आफ्नो मृत्यु भएकोबारे यकिन पनि हुँदैन । जीवन र मृत्युको विभ्रममा रहेको अवस्थाबाट कथा सुरु हुनुको पनि लाक्षणिकता देखाउन चाहन्छन् लेखक । उपन्यासको नायक यस्तो ठाउँमा छ, जसलाई ठीक शब्दमा भन्दा विरेचन (पर्गेटोरी) सही हुन्छ । ऊ श्रीलंकाली महायुद्धको दुःखान्त नाटकमा मारिएको छ, नाटकभित्रका भयानक ठक्करको त्रासबाट मुक्ति चाहन्छ, आत्मा शुद्धीकरणका लागि आफ्नो मृत्युको कारण खोज्न तल्लीन छ । त्यसैका हेतु उसलाई सात दिन (सेभेन मुन्स) प्राप्त भएको छ । सात दिनको छोटो समय पाएकाले मृत्युपछि पनि उसलाई हतारैहतार छ । मृत्युपछिको जीवन र जीवनपछिको मृत्युमा कहीँकतै (इन बिटविन) टहलिएको छ ऊ । आफू किन मरेँ भन्ने उत्तरको लहरो खोज्दै जाँदा श्रीलंकाली महायुद्धका अनेक पहरा तानिँदै जान्छन् । विध्वंसका उराठलाग्दा वास्तविकताका पोया खुल्दै जान्छन् । यसप्रकारले माली अलमेडाको आत्मा उपन्यासभर घुम्छ, चित्रगुप्त बनेर, जसले आफ्नै जीवनका अनेक हन्डरबारे हरहिसाब देखाइरहेको छ पाठकलाई । ऊ त्यस्तो चित्रगुप्त पनि हो, जसले श्रीलंकामा भएको विध्वंस, मारकाट, भ्रष्टाचार, कुशासन, षड्यन्त्रको मुलाहिजा मसिनो स्वरूपमा पाठकसामु राख्दै छ । र लाग्छ, त्यसको असली वासलात कसैलाई बुझाएपछि उसलाई मोक्ष प्राप्त हुन्छ वा युद्धमा अनाहकमा ज्यान गुमाएकाहरूको आशिष मिल्छ वा अन्ततः उसलाई विरेचन मिल्छ त्यो पापभूमिबाट । यस अर्थमा, पूर्वीय अध्यात्ममा प्रचलित मोक्षको काल्पनिकी पनि मिसिएको छ उपन्यासमा ।कडा राजनीतिक व्यङ्ग्य (डार्क पोलिटिकल ह्युमर), बिलकुल अनौठो हास्यचेत, इतिहास, मिथक इत्यादि अटाएको ३८६ पृष्ठको किताबमा सेहान करुणातिलकाले बिछट्टै अलक्कको ब्रह्माण्ड निर्माण गरेका छन् । आफू किन मारिएँ भन्ने खोजमा रहेको माली अलमेडाको आत्माले युद्धका बेला आफूले खिचेका फोटा व्यापक रूपमा खोज्छ । उसलाई लाग्छ, ती फोटाले युद्धको फोहोरी चरित्र पूरै भण्डाफोर गरिदिन्छ वा श्रीलंकाको सरकारै ढालिदिन्छ वा गृहयुद्ध नै रोकिदिन्छ । यस अर्थमा उसको खोजी सफल हुन्छ कि हुँदैन भन्नेमा उत्कट कौतूहल महसुस हुन्छ पाठकलाई । यसबेला घरी वर्तमानमा घरी भूतकालमा ओहोरदोहोर चलिरहन्छ मृतकको । अनेक ठाउँमा सफर चल्छ त्यो पात्रको । थुप्रैलाई भेट्छ । भेटेकाहरूको पनि ससानो कथाको धागो छ । यी सबै पढ्दा घरीघरी पाठक अलमलिएको महसुस हुन्छ । कथाको सही वेग पक्रन नसकेको हो कि झैँ लाग्छ । प्रसङ्गादि दोहोरिएको जस्तो पनि लाग्छ । यी सबै हुँदा क्रूर युद्ध र असाध्यै फोहोरी राजनीतिको दिगमिगले पनि सताउँछ । अलमेडाले पाएको समयअनुसार सात दिनको र थप एक गरी आठ खण्डमा बाँडिएका छन् अध्याय । अध्यायहरूलाई फस्ट मुन, सेकेन्ड मुन, थर्ड मुन, फोर्थ मुन, फिफ्थ मुन, सिक्स्थ मुन, सेभेन्थ मुन र अन्तिम अध्यायलाई द लाइट अर्थात् प्रकाश भनिएको छ । यी अध्यायको नामको बृहत् लाक्षणिकता पनि छ । जूनको मधुरो प्रकाश हुँदै अन्तिममा तीव्र उज्यालो आएको छ । यसको सङ्केत हुन सक्छ, जीवनको (र मृत्युको) सार खोज्दै जाँदा लेखकको मूल पात्र पुग्छ एउटा उज्यालो संसारमा र रहस्यको उत्तर फेला पार्छ । द्वितीय पुरुषको कथावाचन शैली गजबै छ ।समलैङ्गिक सम्बन्धलाई अझै पनि कानुनी रूपमा बदर गरेको छ श्रीलंकाले । यद्यपि, १९८९ तिरको श्रीलंका देखाउँदा त्योबेलै यस उपन्यासको प्रमुख पात्र अलमेडा समलिङ्गी रहेको देखाउनु अलि ठूलै क्रान्तिकारिता मान्नुपर्छ । विध्वंसको चर्चाबीच ठाउँठाउँमै उक्त पात्रको यौनिकताबारे खास चर्चा गरिरहनु यौनिक अल्पसङ्ख्यकको अधिकारबारे क्रूर श्रीलंकाली शासकमाथिको एक किसिमको प्रहार पनि हो लेखकको ।किताब सुरु गर्दा पाठक केही पेजसम्म अलमल हुन्छ । के भन्न खोजेको, कुन सन्दर्भ होजस्ता कुराहरूमा सुरुमा अप्ठ्यारो महसुस हुन्छ । त्यस्तै प्रमुख पात्र पनि सुरुमा आफू मृत हो कि जिउँदो भन्ने भेउ पाउँदैन, ऊ आफैँ र पाठकलाई पनि विभ्रम (हलुसिनेसन) मा पार्छ । पढ्दै जाँदा बल्ल पत्रहरू खुल्दै जान्छन्, पात्रहरू पनि खुल्दै जान्छन् । युद्धको भयानक दैनिकीले जिरिङजिरिङ पार्न थाल्छ । रक्तपातपूर्ण घटना र युद्धको डरलाग्दो राजनीति थाहा पाउँदै गर्दाको दिगमिगले किताब बीचमै छाड्न सक्ने खतरा पनि छ । यद्यपि, प्रमुख पात्रले आफ्नो मृत्युको कारण खोतल्न सात दिन पाएको कुरा बुझेपछि भने पाठकमा गहिरो खुलदुली सुरु हुन्छ । के उसले आफ्नो मृत्युको रहस्यको पोयो सात दिनमा खोल्न सक्छ त ? यसै प्रश्नमा पूरै किताब घनीभूत छ ।रुस्दीका स्याटनिक भर्सेस र मिडनाइट्स चिल्ड्रन तथा मार्खेजको वान हन्ड्रेड इयर्स अफ सोलिच्युड मा झैँ जादूयी यथार्थ (म्याजिक रियालिजम) प्रयोगको सन्दर्भमा यस किताबलाई पनि त्यसको नजिक राख्ने कोसिस भइरहेको छ पश्चिमा समालोचकहरूबाट । यद्यपि, रुस्दी र मार्खेज आफ्नो मास्टरपिसको प्रस्तुतिमा काव्यिक छन्, करुणातिलकाचाहिँ अलिक बीभत्स !"
"'नेपालले राजा हटायो, श्रीलंकाले जन्मायो","तपाईंले श्रीलंकाको विकासदेखि पछिल्लो आर्थिक संकटसम्म देख्नुभयो । तपाईं पहिलोपटक नेपाल आउँदा यहाँ राजतन्त्र थियो, अहिले गणतन्त्र छ । श्रीलंका र नेपालबीचका फरक अनुभव के रहे ? म सुरुमा नेपाल आउँदा आम नेपालीको बुझाइ थियो श्रीलंकाले धेरै विकास गरेको छ । किनकि श्रीलंकामा प्रजातान्त्रिक व्यवस्था थियो, नेपालमा राजतन्त्रात्मक पञ्चायती व्यवस्था । तर, अहिले ठ्याक्कै उल्टो भयो । नेपालमा प्रजातन्त्र छ । भलै नेपालीहरू सुनाउँछन् हाम्रो प्रजातन्त्रमा समस्या छ । त्यसैले केही यो व्यवस्थाप्रति निरुत्साहित छन्, केही आलोचनात्मक । तर, जसले जे भने पनि नेपालमा प्रजातन्त्र छ, नियमित चुनाव भइरहेको छ, सरकार बदलिइरहेको छ । प्रेस स्वतन्त्र छ । जनता बोल्न स्वतन्त्र छन् । भलै नेता भ्रष्ट होलान्, तर जनताले तिनको आलोचना गर्न त पाएका छन् । मानिसहरू ठूला नेताविरुद्ध सजिलै बोल्न सक्छन् । प्रजातन्त्रको सुन्दर पक्ष हो यो । तर, श्रीलंकामा यस्तो छैन । नेपालले राजा हटायो, तर, श्रीलंकाले राजा जन्मायो । हाम्रो संविधानमा कार्यकारी प्रधानमन्त्रीको पद राखियो, त्यो नै राजाजस्तो भयो । श्रीलंकाको प्रेस नेपालको जस्तो स्वतन्त्र छैन । भन्न त फ्री प्रेस छ भनिन्छ, तर नेपालको जस्तो स्वतन्त्रता छैन । पछिल्लो तीस वर्षमा नेपाल र श्रीलंकामा धेरै फरक देखिएको छ । नेपालमा प्रजातन्त्र झनै फस्टाइरहेको छ, श्रीलंकामा झन् खुम्चिरहेको छ । खराब आर्थिक नीति र चरम भ्रष्टाचारले श्रीलंकामा सबै कुरा कोल्याप्स भयो । चितवनका केही स्थानीयले मलाई भने, नेपालमा पनि धेरै भ्रष्टाचार छ । राजनीतिक नेताहरू भ्रष्ट छन् । तर, मैले भनें, तपाईंहरूको नेताको भ्रष्टाचारको लेबल किन्डर गार्डेनको जस्तै हो । श्रीलंकाको नेताहरूको भ्रष्टाचार युनिभर्सिटी लेभलको जस्तै हो ।"
काठमाडौं भास्सिन सक्छ,(जर्मनीको बोन युनिभर्सिटीमा प्राध्यापन गर्ने लुना भारतीसँग पेरिसस्थित पत्रकार अनुराधा पौडेलले गरेको संवाद)
एउटै तस्बिर छ गोलामा,"मिसन ओलाङचुङगोलापोहोरको दोरम्बा आँखा शिविरपछि फेरि भेटिए, माइकल एमेन्डोलिया । डा सन्दुक रुइतको आँखा देखाउने सत्कर्मका पछि लागेरै ३० वर्षयता दुईपटक विश्व प्रेस फोटोमा विजेता बनेका माइकल यसपटक पनि सन्दुककै अभियानमा सघाउ गर्न काठमाडौं उत्रिएका रहेछन् । सन्दुकसँग मात्रै होइन, सन्दुकका नामकाममा जोडिएका हरेक पात्र र सत्मार्गीसँग माइकल जोडिएका छन् । सन् १९९२ मा मुस्ताङको चराङ पुगेका बेला ७८ वर्षीय एक जना भेडीगोठाला पेमसुम्ता भेटिएका थिए, जो केही वर्षयता आँखा नदेख्ने भएर केही उपाय लाग्ला कि भन्दै डा सन्दुक भेट्न आएका रहेछन् । सन्दुकले अप्रेसन गरेपछि र आँखाको पट्टी खोलेपछि पेमसुम्तालाई सोधिएको थियो कस्तो लाग्दै छ ? त्यो अद्भुत क्षणलाई फोटोग्राफर माइकल एमेन्डोलियाले एउटै क्लिकमा जीवन्त उतारेका थिए, श्यामश्वेत तस्बिर, तर जीवनकै रंगीन क्षण ! तस्बिर क्लिक गरिरहेका बेला पेमसुम्ताले भनेका थिए, मैले सूर्यको प्रकाश मात्रै देखिनँ, बरु म आफैं सूर्य भएको महसुस गरें । (आई एम नट वान्ली सिइङ द सन, आई फिल आई एम द सन !) लेखक डेभिड ओलिभर रेलिनले आफ्नो पुस्तक सेकेन्ड सन्स मा पेमसुम्ताले सहृदय दिएको प्रतिक्रियालाई हुबहु उतारेका छन्, जसमा डा सन्दुक र माइकलले समात्ने क्षणभरका अद्भुत क्षणहरूको खुलेर बयान गरिएको छ । सम्भवतः डेविडले यो पुस्तकको नाम यही प्रेरणामा राखेका थिए सेकन्ड सन्स ! यो संयोगको कथामा सन्दुकको जीवन र संघर्षबारे पुस्तक लेख्ने डेविड पनि माइकलको संगतमा थिए । सेकन्ड सन्स पुस्तक लेखनकै क्रममा सिड्नी पुगेर डेबिडले माइकललाई भेटेका थिए त्यहाँको एक नेपाली रेस्टुराँमा । निकै खुलस्त र बहिर्मुखी स्वभावका डेभिडले त्यसरी जीवनको अन्त्य रोज्लान् भनेर आफूले कल्पनासम्म नगरेको सुनाइरहेका थिए माइकल । फोटोग्राफर माइकल डा सन्दुकसँगै उत्तर कोरियादेखि भुटान, भियतनामदेखि तिब्बतसम्म पुगेका छन् । सयौं र हजारौं अँध्यारो कुनोमा उज्यालो बत्ती बाल्दै हिँड्ने सन्दुकको हरेक अद्भुत क्षणको साक्षी बन्न पाएकामा माइकल आफूलाई भाग्यमानी सम्झिरहेका हुन्छन् । (तथ्यांकमा सन्दुक एक्लैले पछिल्लो ३० वर्षमा १ लाख ३० हजारभन्दा बढी आँखाको सर्जरी गरेका छन् ।) सबैलाई थाहा छ, डा रुइत सहृदयी छन्, मानवीय विनयी स्वभावसहित आफ्नो काममा एकदमै प्रतिबद्ध छन्, माइकल भन्छन्, तर, डा सन्दुक कतिसम्म अन्तर्मुखी र गोप्य छन् भने आज अपराह्नमा उनीसँग हुन गइरहेको सहकार्यका बारेमा मलाई यो बिहानसम्म पनि पत्तो हुँदैन । हेर्दै जानुहोला, छिट्टै सन्दुकको जीवनमा ठूलै कीर्तिमानी र गौरवको क्षण आउनै लागेको भए पनि त्यही घडी नआइन्जेलसम्म कसैलाई केही थाहा हुन्न ।तर, यसपाला अचम्मैसँग थाहा भएको एउटै कुरा हो ओलाङचुङगोला । अस्ट्रेलियावासी माइकल एमेन्डोलियाले पनि गोलाको नामकाम यसपाला राम्रै गरी सुन्न पाएका छन् । नेत्र चिकित्सक फ्रेड होलोज (फाउन्डेसन) सम्बद्ध एमेन्डोलिया यसपाला सिड्नीबाट काठमाडौं र वसन्तपुरफुङलिङतापेथोक हुँदै तमोर किनारा पछ्याएर गोला जाने भएका छन् । सायद डासन्दुकले जीवनमै पहिलोपटक आफ्नो आगामी योजनाबारे माइकललाई सुनाएको दुर्लभ सूचना (पहिलो र अन्तिम) यही हुनुपर्छ । (कि यत्तिका वर्षपछि डासन्दुक स्वयम् यो पाला आफ्नो जन्मथलो गोला जाने भएका छन्, अचम्म गरी सूचना चुहिएको छ ।) त्यही भएर हिजोसम्म मेरो फोटोग्राफीमा मिसन डा रुइत हुन्थ्यो भने अबको मिसन फेरिएको छ मिसन गोला !, यति भनेर एमेन्डोलिया राम्रैसँग हाँसे, दोरम्बापछिको भेटमा, नबिर्सनुहोला, उतै भेटौंला । मिसन ओलाङ्चुङगोला !"
