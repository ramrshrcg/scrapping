शीर्षक,विवरण
प्रदेशपालिकाबाट खोसिएका २२ अर्बका आयोजना अलपत्र,"यो वित्तीय अनुशासन र सुशासनसँग जोडिएको कुरा भएकाले वित्त आयोगले आवश्यक निर्देशन दिनुपर्छ, उनले भने । आयोजना संघमातहत कायम गरिएको विषयमा गाउँपालिका राष्ट्रिय महासंघ नेपालले पनि आपत्ति जनाएको छ । योजनै तोकेर त्यसको कार्यान्वयन स्थानीय तहले गर्ने भनेर संसद्ले पास गरेको हो, महासंघ अध्यक्ष लक्ष्मीदेवी पाण्डेले भनिन्, फेरि यसलाई फिर्ता गरेर संघले कार्यान्वयनमा लैजानु नियमसंगत छैन । संघीयताको मर्म प्रदेश र स्थानीय सरकारलाई बलियो बनाउनु रहेको उल्लेख गर्दै उनले उल्टै बजेट खोस्नु गलत रहेको बताइन् । बजेट स्थानीयस्तरबाटै विकास निर्माणको आधार बलियो बनाउन स्थानीय तहलाई बजेट विनियोजन गरिएको हो, उनले भनिन् । बजेट कसरी कार्यान्वयन भएको छ भनेर अनुगमन गर्न संघ सरकारले सक्ने भए पनि फिर्ता गर्नु गलत रहेको अध्यक्ष पाण्डेले बताइन् । संघ सरकार मात्र काम गर्न सिपालु छ, प्रदेश र स्थानीय सरकार कमजोर छन् भन्ने सोचिएको हो भने कार्यान्वयन चरणमा रहेको संघीयतामाथि धक्का लाग्छ, उनले भनिन्, प्रदेश र स्थानीय सरकार बलियो भए मात्र संघीयता टिकाउ हुन्छ ।अर्थ मन्त्रालयले प्रदेश र स्थानीय तहबाट फिर्ता ल्याएका ८ सय २ वटा सडक आयोजना कार्यान्वयन गर्न सडक विभागलाई समस्या भएको छ । चालु वर्षको बजेट वक्तव्यमार्फत ५० लाख रुपैयाँसम्मका आयोजना स्थानीय तहमा र १ करोडदेखि ८ करोड रुपैयाँसम्मका आयोजना प्रदेशमा पठाइएकामा राजनीतिक स्वार्थ जोडिएका सडक प्रदेश र स्थानीय तहबाट पुनः संघमा फर्काइएको सडक विभाग स्रोतले जनाएको छ । प्रदेशमा सडकलाई बहुवर्षीय ठेक्का लगाउन नसकिने भएपछि दल र नेताहरूकै दबाबमा संघमा सारियो, स्रोतले भन्यो, चुनाव जित्नका लागि साना आयोजना संघमा थुपार्दा राम्रो प्रतिफल दिँदैन ।फर्काइएका सडक आयोजनामध्ये १० प्रतिशत मात्र वैकल्पिक सहायक राजमार्ग छन् भने ९० प्रतिशत सडक टुक्रे र साना छन् । साना र टुक्रे सडकको काम पनि संघमा थपिँदा अनावश्यक जनशक्ति खर्चिनुपर्ने स्थिति आएको विभागका एक अधिकारीले बताए । सुरुङलगायत ठूला आयोजनाको काम गर्नुपर्ने बेला टुक्रे योजनामा अल्मलिनुपर्दा समय, जनशक्ति खेर जाने भयो, उनले भने, साना आयोजना सम्हाल्दैमा समय सकिन्छ । ठूला आयोजनामा केन्द्रित हुन नपाएपछि प्रगति देखिँदैन, ठूला आयोजनाले गति लिँदैनन् । सडक विभागको जिम्मेवारीभित्र ८० वटा राजमार्ग छन् ।"
मन्त्रालय नटुक््रयाउन सत्ता गठबन्धन सहमत,"गठबन्धनको बैठकमा सरकारको साझा न्यूनतम कार्यक्रम बिहीबार तयार हुने भएको छ । मस्यौदा समितिले भोलिसम्म समय माग गरेको छ । समितिको प्रतिवेदन उच्चस्तरीय संयन्त्रमा आएपछि छलफल गरेर अन्तिम रूप दिन्छौं, राप्रपा अध्यक्ष लिङ्देनले भने, साझा न्यूनतम कार्यक्रममा सहमति भएपछि मन्त्रिपरिषद् विस्तारसहितका काम अघि बढ्छ । उपप्रधान तथा अर्थमन्त्री विष्णु पौडेलको संयोजकत्वमा गठन गरिएको मस्यौदा तयारी समितिमा माओवादी केन्द्रका उपमहासचिव वर्षमान पुन, राप्रपा महामन्त्री धवलशमशेर जबरा, राष्ट्रिय स्वतन्त्र पार्टीका प्रवक्ता मुकुल ढकालसहितका नेता सदस्य छन् । राप्रपा अध्यक्ष लिङ्देनले साझा न्यूनतम कार्यक्रममा सहमति भए विश्वासको मत लिनुअघि नै मन्त्रिपरिषद् विस्तार हुन सक्ने पनि बताए । साझा न्यूनतम कार्यक्रममा सहमति भएपछि अन्य विषयमा रोकिन आवश्यक छैन, उनले भने । प्रधानमन्त्री दाहालले पुस २६ मा प्रतिनिधिसभाबाट विश्वासको मत लिने तयारी गरेका छन् । सात राजनीतिक दलको समर्थनमा संविधानको धारा ७६ (२) बमोजिम माओवादी अध्यक्ष दाहाल पुस १० मा प्रधानमन्त्रीमा नियुक्त भएका हुन् । यसरी बनेका प्रधानमन्त्रीले ३० दिनभित्र प्रतिनिधिसभाबाट विश्वासको मत लिनुपर्ने हुन्छ । ८ सदस्यीय मन्त्रिपरिषद् पुस ११ मा बनेको हो । समर्थनका लागि नेपालसँग आग्रहप्रधानमन्त्री पुष्पकमल दाहालले एकीकृत समाजवादीका अध्यक्ष माधवकुमार नेपालसँग सरकारलाई समर्थन गर्न आग्रह गरेका छन् । माओवादी केन्द्रको कार्यालयमा बुधबार भएको भेटवार्तामा दाहालले प्रधानमन्त्रीमा समर्थन मागेका हुन् । नेपालले भने पार्टीमा छलफल गरेर औपचारिक निर्णय गर्ने बताएका थिए । एकीकृत समाजवादीको मंगलबार सम्पन्न पोलिटब्युरो बैठकले सरकारका बारेमा निर्णय गर्ने जिम्मेवारी केन्द्रीय सचिवालयलाई दिएको छ । सरकारमा सहभागिताका बारेमा ठोस प्रस्ताव आउनुपर्ने तर कुनै औपचारिक प्रस्ताव नआएको एकीकृत समाजवादीका नेताहरू बताउँछन् । यो सरकारले कस्तो नीति तथा कार्यक्रम लिन्छ, हेर्नै पाएको छैन । अनुहार हेर्ने हो भने प्रचण्डजीलाई समर्थन गरिदिउला । अनुहारले पनि कहिलेकाहीं हुँदैन । त्यहाँ अनेक छन्, बुधबार युवा संघले आयोजना गरेको कार्यक्रममा नेपालले भनेका थिए, हामी पनि नेपालको राजनीतिमा छौं । हामीलाई केही पनि जानकारी छैन । त्यसैले अघि बढ्ने कुरा भएन । हामीलाई के बित्दो छ र ? एमालेसहितको नयाँ सत्ता गठबन्धन निर्माण गर्ने क्रममा माओवादी अध्यक्ष दाहालले आफूसँग परामर्श नगरेको भन्दै अध्यक्ष नेपालले असन्तुष्टि व्यक्त गर्दै आएका छन् ।"
बसाइँ सर्ने चरा पछ्याउँदै अस्ट्रेलियाबाट नेपाल,"उनीहरूले गण्डकीको अन्नपूर्ण संरक्षण क्षेत्र, घान्द्रुक र बुद्ध जन्मस्थल लुम्बिनीको सिमसार क्षेत्रको दुई साता लगाएर अध्ययन अवलोकन गरेका छन् । त्यसपछि कपिलवस्तुस्थित जगदीशपुर तालको अध्ययन अवलोकन गरेको उनीहरूले सुनाए । तराईबाट हिमाल, पानी र घाँसे मैदानमा पाइने चरा, उभयचर र सरिसृप अवलोकन गरेका उनीहरूले चरा र पर्यापर्यटनलाई स्थानीयले जीविकोपार्जनको माध्यम बनाएको सुनाए । अहिले उनीहरू चितवन र नवलपरासीको राष्ट्रिय निकुञ्ज र मध्यवर्ती क्षेत्र अध्ययनमा छन् । ७ छात्रा र ५ छात्र सय पूर्णाङ्कको अन्तर्राष्ट्रिय प्रयोगात्मक अनुभव अध्ययनका लागि नेपाली संरक्षण क्षेत्रको काम, अनुभव र सफलतालाई अध्ययन गर्न यहाँ आएका हुन् । उनीहरूका साथमा विश्वविद्यालयका एसोसिएट प्रोफेसरसमेत छन् । नेपाल आएपछि सोचेभन्दा बढी संरक्षणको काम देखेर खुसी भएको विद्यार्थी एस्ली बेकरले बताइन् । नेपालको जैविक विविधता, हिमाल, पहाड र तराईको संरक्षणमैत्री काम, हिमालको मनमोहक दृश्य र चरा तथा वन्यजन्तुको आकर्षणले सबैलाई लोभ्याएको छ, उनले भनिन् । अन्नपूर्ण संरक्षण क्षेत्रमा स्थानीय जनताको सहभागितामा हिमाली र पहाडी क्षेत्रका वन्यजन्तु, चरा र जैविक विविधता संरक्षणसँगै भइरहेको जीविकोपार्जन निकै राम्रो लागेको उनीहरूले बताएका छन् । उनीहरूले रूपन्देही र कपिलवस्तुको जैविक विविधता, पर्यापर्यटन, मानव र चराको सम्बन्ध उदाहरणीय लागेको बताए । नेपालभन्दा अस्ट्रेलिया ५३ गुणा ठूलो छ तर थोरै समयमै हिमाल, पहाडदेखि तराईका फाँट, वन्यजन्तु, चरा र सिमसार क्षेत्र अवलोकन गर्न पाउनु सहज भएको विश्वविद्यालयकी एसोसिएट प्रोफेसर मेलानी मासारोले बताइन् । जैविक विविधताका लागि अनौठो छ नेपाल, उनले भनिन्, त्यही भएर यता आएका हौं । विद्यार्थी हेलन थम्सनले नेपाल भ्रमण फलदायी भएको बताइन् । नेपाली धर्म संस्कृतिले चरा र सरिसृप संरक्षण गरेको देख्दा मन पर्यो, उनले भनिन्, यसले काग, कुकुर, सर्प र कछुवाको संरक्षणमा निकै सहयोग पुगेको छ । अस्ट्रेलियाको पहिलो कार्बन न्युट्रल विश्वविद्यालय चार्ल्स स्टटमा ४० विषयमा अध्ययन अध्यापन हुन्छ । विश्वविद्यालयमा विश्वका एक सयभन्दा बढी मुलुकका ४३ हजार विद्यार्थी अध्ययरत छन् । यस्तो प्रतिष्ठित विश्वविद्यालयका विद्यार्थीले अध्ययनका लागि नेपाल छनोट गर्नुले यहाँको पर्यापर्यटन र संरक्षणमा सकारात्मक सन्देश दिने चराविद् हेमसागर बरालले बताए । अध्ययनपछि विद्यार्थीले प्रकाशन गर्ने अनुसन्धानमूलक पुस्तक र अनुभव आदानप्रदानले यहाँका पर्यटकीय विकास र आकर्षण उजागरका लागि गतिलो विज्ञापनको काम गर्ने उनले बताए । पर्यटन इलमीविक्रम पाँडेकाजीले पनि विदेशी विद्यार्थीले अध्ययनका लागि नेपाल छान्नु गौरवको विषय भएको बताए । यसले विदेशमा बीबीसी र सीएनएनले गर्नेभन्दा बढी पर्यटन प्रवर्द्धन गर्छ, उनले भने, पर्यटन बोर्डले पनि सहजीकरण गरेर सक्दो बढी विदेशी विद्यार्थी ल्याउन पहल गर्नुपर्छ ।"
राज्यको धन नागरिकको ज्यान दुवै जोखिममा,"वसन्तप्रताप सिंह (बझाङ), डीआर पन्त (धनगढी), कृष्णप्रसाद गौतम (सुर्खेत), लक्ष्मी गौतम (पाँचथर) बझाङ सदरमुकाम चैनपुरबाट यात्रु बोकेको जिप मष्टा गाउँपालिकातर्फ गइरहेको थियो । जयपृथ्वी नगरपालिकाको च्युरीमा दुर्घटना हुँदा आमाछोरी र दाजुभाइसहित आठ जनाले ज्यान गुमाए । २०७२ मा ट्र्याक खुलेको १४ किलोमिटर दूरीको जयपृथ्वीको पानकोटदेखि मष्टाको भुस्यासम्म जोड्ने सडकमा भएको यो दुर्घटना जिल्लाभित्र अहिलेसम्मकै दोस्रो ठूलो हो । यो घटना गत कात्तिक २ को हो । तीन वर्षअघि ०७६ असार २ मा पनि यस्तै दुर्घटना भयो, जसमा मष्टाका एकै परिवारका तीन जनासहित एकै गाउँका १० जनाले ज्यान गुमाएका थिए । १५ जना बोकेर हिँडेको जिप मष्टा१ मा पर्ने डौठ्या खोलाको घुम्तीबाट खसेको थियो । यी दुई दुर्घटना करिब एक किलोमिटर आसपासमै भएका हुन् ।चैनपुरमष्टा यात्रा गर्नेहरू ती दुर्घटना सम्झँदा अहिले पनि आङ सिरिङ बनाउँछन् । दुवै दुर्घटना ठाडो भिरालो र साँघुरो सडकमा क्षमताभन्दा बढी यात्रु बोक्दा भएको थियो । सडक अत्यन्तै साँघुरो र ठाडो छ । त्यसैमा क्षमताभन्दा बढी यात्रुको भार भएपछि गाडीले नियन्त्रण गुमाएको देखिन्छ, बझाङका प्रहरी प्रमुख डीएसपी जागेश्वर भण्डारीले भने । मष्टा गाउँपालिका अध्यक्ष ज्ञानबहादुर बोहराका अनुसार चैनपुरभुस्या खण्ड निर्माण गर्दा कुनै पनि इन्जिनियरिङ मापदण्ड पूरा गरिएको थिएन । पानकोटदेखि भुस्या जोड्ने सडक सर्वेडिजाइनबिनै दुईदुई पटक निर्माण गरेर लाखौं रकम खर्चिएको हो । २०७२ मा निर्माण थाल्दा पानकोटदेखि डुग्राकोट हुँदै कोटदेवलको भुवाँढुस्कासम्म डोजरले खनिएको थियो । जिविसको डोजर प्रयोग गरिए पनि प्राविधिकबिनै स्थानीय र डोजर अपरेटरको सल्लाहका आधारमा खनिएको थियो ।२०७६ मा दुर्घटना भएको ठाउँ डौठीबाट डुग्राकोटसम्मको ३५ किलोमिटर खन्न करिब २० लाख रकम डोजरका लागि खर्च भएको थियो । तर डौठीडुग्राकोट खण्डमा गाडी चल्नै सकेन । सडक अप्ठ्यारो भएपछि निर्माण समितिले त्यसलाई छाडेर तलबाट फेरि सडक खन्यो । छोटो दुरीमा सातवटा घुम्ती बनाएर काटिएको सडक काम नलाग्ने भएपछि डौठीबाट डुग्राकोटतिरको घुम्तीलाई छोडेर पछिल्लो पटक सोझै कोटदेवलसम्म बाटो काटियो । यसका लागि मष्टा गाउँपालिकाले २०७४ मा पुनः ९२ लाख रुपैयाँ खर्च गर्यो । यद्यपि अर्को पटक सडक काट्दा पनि प्राविधिक पक्षको ख्याल गरिएन । मष्टा गाउँपालिकाभरिका सडकको अवस्था यस्तै बिजोग छ, गाउँपालिका अध्यक्ष बोहरा भन्छन्, कतिपय ठाउँमा त तीनचार मिटरसम्म ग्रेड घटाउनुपर्नेछ । जहाँ जाँदा पनि ज्यानको जोखिम उस्तै छ । मष्टामा मात्रै तीन वर्षको अवधिमा पाँच पटक जिप र दुई पटक ट्र्याक्टर दुर्घटना भएका छन् । जसमा १९ जनाले ज्यान गुमाएको र ३० जनाभन्दा बढी घाइते भएको पालिकाको तथ्यांक छ ।तराईदेखि पहाड जोड्ने छोटो दुरीको दैजीजोगबुढा सडक निर्माण सुरु भएको ३८ वर्षभन्दा बढी भयो । कञ्चनपुरको दैजीदेखि महाकाली अञ्चलका चार जिल्ला जोड्ने उद्देश्यले ०४२ सालमा पहिलोपटक सर्भे भएको हो । पूर्वपश्चिम राजमार्गको दैजीदेखि डडेल्धुराको जोगबुढासम्म ३१ किलोमिटर खण्ड पहिलो चरणमा निर्माण लक्ष्य राखिएकोमा ३८ वर्षसम्म पनि पुरा भएको छैन । जोगबुढादेखि बैतडीको तल्लो स्वराड हुँदै दार्चुला जोड्न निर्माण थालिएको सडकमा २०५६ मा डडेल्धुराकञ्चनपुर सिमानाको नाउलासम्म २१ किलोमिटर ट्र्याक खुल्यो । केही समय यातायातका साधन सञ्चालन भए पनि ०५७ मा लिपना खण्डमा भएको दुर्घटनामा ११ जनाको मृत्यु भएपछि सडक स्तरोन्नतिको काम नहुँदासम्मका लागि प्रशासनले गाडी चलाउन रोक लगायो । ०६५ मा जोगबुढासम्म ३१ किलोमिटर ट्र्याक खुलेपछि वर्षातका महिनाबाहेक यातायातका साधन चलेका छन् । चुरे छिचोलेर डडेलधुरा सिमानामा पुग्दासम्म १९ किलोमिटर सडक जोखिमपूर्ण छ । महेन्द्रनगरदेखि ४५ घण्टा लगाएर ३१ किलोमिटरको दूरी मुस्किलले तय गर्छन् । हामी चालकको भाषामा यसलाई ज्यानमारा सडक भन्छन्, स्थानीय जिपचालक हरि धामी भन्छन्, १८ वर्षदेखि लगातार बजेट खर्चेको देख्दै आएको छु तर सडक भने उस्तै छ । डडेल्धुराको आधा जनसंख्या बसोबास गर्ने परशुराम नगर र आलीताल गाउँपालिका मात्र नभएर बैतडीडडेलधुरा दुई जिल्लाको आधाभन्दा बढी भूभागका बासिन्दाका लागि यो सडक तराई जोड्ने सबैभन्दा छोटो दूरीको हो । दैनिक दुई दर्जनभन्दा बढी गाडी चल्ने यो सडक डडेलधुराको रुपालसम्म सञ्चालन हुन थालेको छ । धेरै बजेट खर्चेर पनि सडकको स्तरोन्नति भने हुन सकेको छैन । सडक स्तरीय भए बढीमा १ घण्टामा पुग्न सकिने जोगबुढा घण्टौं लगाएर पुग्नुपर्ने बाध्यता छ । २०६७ पछि मात्र विभिन्न निकायबाट यो सडकमा १ अर्बभन्दा बढी बजेट खर्च भइसकेको छ । सरकारको ग्रामीण पुनर्स्थापना तथा पुनर्निर्माण कार्यक्रमअन्तर्गत ३० करोड २०६७६८ मा खर्च भएको छ । स्थानीय कैलाश पाण्डेय भन्छन्, आर्थिक वर्ष २०७४७५ मा ५३ करोडको ठेक्का भयो । पछिल्लो समय प्रदेश सरकारले जिम्मा लिएपछि पनि यो सडकमा ३५ करोडभन्दा बढीको काम भइसकेको छ । २०४८ देखि ०६७ सम्म निरन्तर जिविस, गाउंँपालिका, नगरपालिका, विश्व खाद्य कार्यक्रमदेखि नेपाल सरकारको गरी ६७ करोडभन्दा बढी खर्च भइसकेको थियो । यो खण्डलाई रणनीतिक सडकका रूपमा परिवर्तन नगर्दासम्म अझै पनि निर्माण हुन नसक्ने उनी बताउँछन् । भीमदत्त राजमार्गको बुडरजोगबुडा जोड्ने मुख्य सडकको अवस्था पनि उस्तै छ । २०४२ सालमा शिलान्यास भएको ३२ किलोमिटर सडक अहिलेसम्म बन्न सकेको छैन । १२ भन्दा बढी खहरे खोला छन् । वर्षायाममा गाडी चल्न सक्दैन । ५ वटा खोलामा मात्र पुल बनेका छन् । पञ्चायतकालदेखि निरन्तर बजेट खर्चिंदै आएका यी दुई सडक अहिलेसम्म किन निर्माण हुन सकेनन् ? सडक विभागका एक इन्जिनियर भन्छन्, दैजीजोगबुढा खण्डमा निरन्तर पहिरो जाने भूभाग भएकाले हरेक वर्ष सडक भत्किने गरेको हो । िििकालीकोटको पलाता१ खाडा धौलागोहका मनरुप न्यौपाने सदरमुकाम मान्म जान घाटपारी चौरबाट जितेसम्मको जिपमा चढे । उनलाई सुरुमा थिर्पु पुल नजिकै टिकट काटिन्छ भनिए पनि दिइएन । तर, ९ सिटे जिपमा १२ जना यात्रु खाँदेर चढाएपछि सहचालकले जारकोट नपुग्दै ८ सय रुपैयाँका दरले भाडा उठाउन थाले । उनले जितेबाट सुर्खेत आउन पनि ८ सय तिरे । कर्णाली राजमार्गमा नियमसंगत भाडा भए पनि ग्रामीण सडकमा जथाभावी लिइन्छ, व्यवसायीको मनोमानी छ, उनले भने, स्थानीय प्रशासन मौन हुँदा हामीले सकिनसकी भाडा तिर्नुपरिरहेको छ । ९ सिट क्षमताका जिपमा १५ जनासम्म यात्रु खाद्ने गरेको उनले बताए ।यो सडकको ट्र्याक ५ वर्षअघि खुलेको हो । प्रहरीका अनुसार यहाँ यो वर्ष दुर्घटनामा परी ३ जनाले ज्यान गुमाएका छन् भने १३ जना घाइते छन् । मुगुको गमगढीदेखि रारा विमानस्थलसम्मको दूरी जम्मा ९ किलोमिटर हो । उक्त सडकमा चल्ने जिपले यात्रुबाट ५ सय भाडा असुलिरहेका छन् । त्यस्तै गमगढीदेखि तारापानीसम्मको २१ किलोमिटर सडकमा पनि प्रतिव्यक्ति ५ सय रुपैयाँ भाडा लिने गरिएको छ । छोटो र लामो दूरीका दुईवटै सडकमा एउटै भाडा छ, स्थानीय कर्ण रावलले भने, स्थानीय प्रशासनले ध्यान नदिँदा व्यवसायीको मनपरी चलेको हो । उनले महँगो भाडाले रारा घुम्न आएका पर्यटक पनि मर्कामा परेको बताए । ९ किलोमिटर दूरी पार गर्न पनि कम्तीमा डेढ घण्टा लाग्छ । कर्णालीका अधिकांश सडकमा भाडा त महँगो छ नै यात्रुले सहज यात्रा गर्न पनि पाउँदैनन् । सुर्खेतरुकुम सडकखण्डको भाडा अहिले १७ सय रुपैयाँ तोकिएको छ । वीरेन्द्रनगरदेखि रुकुम पश्चिमको सदरमुकाम मुसीकोट जाने यात्रुले यो सडकमा झन्डै २ सय किलोमिटर यात्रा गर्नुपर्छ । वीरेन्द्रनगरदेखि सल्यानको सल्लीबजार र मुसीकोटदेखि चौरजहारीसम्म सडक कालोपत्र भए पनि बीचको २४ किलोमिटर दूरीमा निकै सास्तीपूर्ण यात्रा गर्नुपर्ने बाध्यता छ । यताउताको सडकमा बढीमा २२ घण्टाको यात्रा हो, तर जब सल्लीबजारचौरजहारी यात्रा गर्नुपर्छ, स्वस्थ मान्छेलाई पनि गाडीले बिरामी बनाउँछ, चौरजहारीकी नम्रता शर्माले भनिन्, ठाउँठाउँमा झर्नुपर्छ, केही मोडहरूमा त धूलोले गाडी नतानेपछि धकेल्नुपर्ने बाध्यता छ । यो सडक खुलेको झन्डै १० वर्ष भयो दुर्घटनाको जोखिम पनि उत्तिकै छ । न बाटो फराकिलो छ, न मोड नै सजिलो, सवार चालक कमल सोतिमगरले भने, यो सडकमा गाडी गुडाउँदा नबिग्रिएको दिनै हुँदैन । उनले २४ किलोमिटरको दूरी पार गर्न कम्तीमा ५ घण्टा लाग्ने बताए । पैदलै हिँडे पनि यो सडक ३ देखि ४ घण्टामा पार गर्न सकिन्छ । प्रदेश ट्राफिक प्रहरी कार्यालयका अनुसार यो सडकमा चालु आर्थिक वर्षमा ६ वटा दुर्घटना हुँदा ७ जनाको ज्यान गएको छ । ३ वर्षको अवधिमा यही सडकमा १९ जनाले ज्यान गुमाइसकेका छन् । यो बाटोबाट सुर्खेत, रुकुम पश्चिम, जाजरकोट र डोल्पा जाने स्थानीयले यात्रा गर्ने गरेको मध्यपश्चिम यातायात प्रालिका बुकिङ इन्चार्ज शंकर बुढाले बताए । उनका अनुसार सडकमा दैनिक १५ वटा गाडी आउजाउ गर्ने गरेका छन् । िििहिउँद या बर्खा, पाँचथरको प्राङबुङदेखि भैंसेपोखरी हुँदै चाररातेसम्म पुग्ने बाटो निकै जोखिमको छ । सरकारले वास्ता गर्दैन, व्यवसायी र ड्राइभरका बलमा मात्रै गाडी गुडेका छन्, चालक रामकुमार राईले भने । प्राङबुङबाट सन्दकपुर हुँदै भारतको रिम्बिकसम्म जोडिने भए पनि मर्मतमा कसैको ध्यान गएको छैन । पाँचथरका उत्तरपूर्वी क्षेत्रका बासिन्दाको दैनिकी सहज बनाउन भारतको रिंगिपबाट सीमावर्ती सन्दकपुर हुँदै प्राङबुङ जोडिएको यो जीर्ण सडकमा गाडी धकेल्दैमा यात्रु हैरान हुन्छन् । रिंगिपबाट नुन र चामल बोकेर गुजारा चलाउनुपर्ने स्थानीयलाई सुविधा दिन तत्कालीन प्रधानपञ्च हेमबहादुर थाम्सुहाङको अगुवाइमा २०३१ मै यो सडक खनिएको थियो । फिदिमलाई सडक सञ्जालले २०३९ मा मात्रै जोडेको थियो । नियमित मर्मत नहुँदा सडक साँघुरिँदै छ । प्राङबुङ, मेमेङ र सिदिनवासीसँगै सुर्योदय हेर्न सन्दकपुर जाने पर्यटकलाई सुविधा हुने सडक मर्मत नहुँदा दुर्घटनाको जोखिम बढेको स्थानीय बताउँछन् । फिदिमसम्म सडक सञ्जाल नजोडिँदा प्राङबुङ, मेमेङ, सिदिन, एकतीन हुँदै याङनामसम्मका बासिन्दा यही बाटो भारतको रिम्बिक बजार पुगेर चामल, नुन र मट्टीतेल किनेर ल्याउँथे । उत्पादित आलु, मटर र सिन्की गुन्द्रुक बेच्न पनि पुर्याउँथे । फालौट, तीनसिमाना क्षेत्रका चौंरी गोठसँगै सन्दकपुर एवं तिनसिमाना हुँदै चिवाभन्ज्याङसम्म जोड्ने सडक त्रिदेशीय महत्त्वको हुँदाहुँदै पनि सरकारी नजरबाट ओझेल पर्दा घिउ, छुर्पी र जडीबुटी भारतका व्यवसायीले आफूखुसी दाम गरेर किन्छन् ।च्याङथापुदेखि चिवाभन्ज्याङ जोड्ने च्याङथापु चिवा खण्ड पनि समस्याग्रस्त छ । मध्य पहाडी लोकमार्गमा पर्ने पाँचथरको दारिम्बादेखि चिवाभन्ज्याङसम्म ५१ किलोमिटर कालोपत्र गर्न २०७६ माघमा शिवशक्ति निर्माण सेवासँग सम्झौता भएको थियो । २०७८ माघभित्रै सक्नुपर्नेमा हालसम्म १० प्रतिशत मात्रै काम भएको छ । सडकमा ब्याक कटिङ गरेर छाडिएकाले गाडी फस्छन्, थुप्रिएका ढुंगाले अवरोध गर्छ । भन्ज्याङ सीमावर्ती बिन्दुमा सशस्त्र प्रहरी बलको बीओपी रहेकाले यो गुल्मका लागि आवश्यक खाद्यान्नसहित सामग्री पुर्याउन र औसत ३२ सय मिटर उचाइको चिवा क्षेत्रमा रहेका चौंरीगोठ, भेडीगोठमा समेत दानापानी ओसार्न मुस्किल छ । २०४० मा निर्माण थालिएको राँकेरवि६ नम्बर बुधबारे सडक पनि पूरा हुने टुंगो छैन । २०७५ पुसमा शिलान्यास भएको पाँचथर खण्डको राँकेदेखि ६ नम्बर बुधबारेसम्म झन्डै ५० किलोमिटर सडक पार गर्न एक दिन लाग्छ ।"
'बिनाअध्ययनका सडकले सास्ती,"सडक बनाउनुअघि तयार पार्ने योजनाकालमै दोष देखिन्छ । जति सडक बनाए पनि सबै गाउँलाई छोएर बनाउनुपर्छ भन्ने अवधारणाले समस्या भएको हो । जबकि यसमा कुन सडक कति दूरीको बनाउने भनेर वर्गीकरण गरिएन । जसले गर्दा सडक साँघुरा भए । कहाँ कस्तो सडक बनाउनेभन्दा पनि कसको घरमा सडक पुर्याउने, कताबाट घुमाउने भन्ने प्रवृत्तिले ग्रामीण क्षेत्रमा सिधाभन्दा पनि घुमाउरा सडक बढी बनेका छन् । यस्तो सडकका कारण सामान ढुवानीमा समस्या भएको छ । घुमाउरो बाटो भएर लग्दा सामान महँगो पर्न जान्छ । सिधा बाटोबाट लग्दा सस्तो पर्छ । हाम्रो वितरण प्रणाली सुरुमा सामानहरू सदरमुकाम लग्ने प्रवृत्ति छ । त्यसपछि अन्य गाउँमा ढुवानी गरिन्छ । मुख्य सडक बनाएपछि शाखा सडक बन्दैनन् भन्ने सोचले धेरै ठाउँमा नै घुमाएर लगिएको छ । धेरै सदरमुकाम जोड्ने सडकमै समस्या छ । पहाडी क्षेत्रमा बनाइने सडक छोटो समयका लागि होइन, स्थायी प्रकृतिको बनाइने भएकाले राम्रोसँग अध्ययन गरेर मात्र बनाउनुपर्छ । यसमा सरकारले जनताको आकांक्षा बुझ्न सकेन । डोजरको भरमा हचुवा तरिकाले सडक खनिएको छ, त्यसको न डिजाइन छ, न त अध्ययन छ । जसरी पनि बाटो बनाउनुपर्छ भन्ने सोच छ । सडकले सुविधाभन्दा असुविधा बढाएको छ । पछिल्लो १० वर्षमा सडक बनाउन प्रतिस्पर्धा चलेको छ । जथाभावी बन्ने सडकले दुर्घटनाको जोखिम बढाउने छ । त्यसैले डोजर आतंक समयमै रोकेर गुणस्तरयुक्त सडक बनाउन जरुरी छ । (विमल खतिवडासँगको संवादमा आधारित)"
शीर्ष नेताको मुख ताक्दै मुख्यमन्त्री आकांक्षी,"कलेन्द्र सेजुवाल (काठमाडौं)सत्ता गठबन्धनका मुख्य दुई दल एमाले र माओवादीले प्रदेश सरकार निर्माणको कसरत सुरु गरेका छन् । सत्ता गठबन्धनबीच शीर्ष तहको सहमतिका आधारमा प्रदेश सरकार बन्ने भए पनि मुख्यमन्त्रीका आकांक्षीहरूले पार्टीका शीर्ष तहमा लबिइङ सुरु गरेका छन् । उनीहरू केन्द्रको निर्णय पर्खेर बसेका छन् ।एमाले र माओवादीले प्रदेश १, वाग्मती, लुम्बिनी, कर्णाली र सुदूरपश्चिममा मुख्यमन्त्री दाबी गरेका छन् । मधेस प्रदेशमा एमाले, जसपा र जनमतको दाबी छ । वाग्मतीमा एमाले, माओवादी र राप्रपाको दाबी छ । सरकार बनाउन राप्रपाको सिट निर्णायक छ । एमाले र माओवादीसँगै सुदूरपश्चिममा नागरिक उन्मुक्ति पार्टीको पनि दाबी छ । गण्डकीमा भने एमालेको एकल दाबी बलियो छ ।प्रदेश १ मा प्रदेश प्रमुखले गत आइतबारै संविधानको धारा १६८ (२) अनुसार सरकार गठनका लागि एक साताभित्र दाबी पेस गर्न दलहरूलाई आह्वान गरिसकेका छन् । उक्त धारामा कुनै पनि दलको बहुमत नभएमा बहुमत जुटाउने प्रदेशसभा सदस्यलाई मुख्यमन्त्री नियुक्त गर्ने व्यवस्था छ । प्रदेश प्रमुखले दिएको समय आगामी आइतबार दिउँसो ५ बजे सकिनेछ । प्रदेश १ को ९३ सदस्यीय प्रदेशसभामा एमाले ४० सिटसहित ठूलो दल रहेको छ । उसलाई एकल बहुमतका लागि ७ सिट पुगेको छैन । सत्ता गठबन्धनका अन्य दल माओवादीको १३, राप्रपाको ६ र जसपाको १ सिट छ ।एमालेले स्थायी कमिटी सदस्य हिक्मत कार्कीलाई संसदीय दलको नेता चयन गरिसकेको छ । उनी मुख्यमन्त्री बन्ने प्रयासमा छन् । माओवादी संसदीय दलका नेता इन्द्रबहादुर आङ्बोले पनि मुख्यमन्त्रीमा आकांक्षा राखेका छन् । एमाले ठूलो दल भएकाले मुख्यमन्त्री पाउनु स्वाभाविक भएको कार्कीले बताए । शीर्ष नेताहरूको जे निर्णय हुन्छ, त्यसलाई मान्छौं, उनले भने । आङ्बोले ०७४ मा तालमेल हुँदा मुख्यमन्त्री, सभामुख एमालेले लिएको हुनाले यस पटक पहिलो कार्यकालमा माओवादीले मुख्यमन्त्री पाउनुपर्ने तर्क गरे ।प्रदेश १ मा २९ सिटसहित दोस्रो ठूलो दल बनेको कांग्रेस प्रमुख प्रतिपक्षीको भूमिकामा बस्ने भएको छ । आन्तरिक मामिला तथा कानुनमन्त्रीसमेत रहेका कांग्रेस नेता केदार कार्कीले बुधबार पत्रकार सम्मेलन गर्दै प्रदेश १ मा कांग्रेसले सशक्त प्रतिपक्षीको भूमिका खेल्ने बताए । कांग्रेस तत्काल प्रमुख प्रतिपक्षीको भूमिकामा रहे पनि जुनसुकै बेला सरकारको नेतृत्व गर्ने अवस्थामा पुग्न सक्छ, उनले भने ।मधेस प्रदेशमा एमाले, जसपा र जनमत पार्टीले सरकारको नेतृत्व दाबी गरिरहेका छन् । यद्यपि जसपाले हालसम्म दलको नेता चयन गर्न सकेको छैन । हालका मुख्यमन्त्री लालबाबु राउत र निवर्तमान सभामुख सरोज यादवले मुख्यमन्त्री बन्न कसरत गरिरहेका छन् । जसपाले संसदीय दलको नेता छान्न लालकिशोर शाहको संयोजकत्वमा समिति बनाएको छ । जनमतले भने महेश यादवलाई दलको नेता छानेको छ । एमालेले सरोज यादवलाई संसदीय दलको नेता बनाएको छ । १ सय ७ सदस्यीय मधेस प्रदेशसभामा २३ सिटसहित ठूलो दल बनेको एमालेको पनि मुख्यमन्त्रीमा स्वाभाविक दाबी छ । तर, उसले अन्य प्रदेशमा सत्ताको नेतृत्व गर्ने गरी भागबन्डाको बार्गेनिङ गरिरहेको छ । जनमतका संसदीय दलका नेता यादवले स्पष्ट रूपमा कुनै दलको बहुमत नरहेकाले केन्द्रको गठबन्धनअनुसारै मधेस प्रदेश सरकार बन्ने बताए । जनमत पार्टीले लोकप्रिय मत पाएकाले मुख्यमन्त्री मागेका छौं तर सरकार बनाउने विषयमा कुनै सहमति नभएको उनले बताए । एमाले संसदीय दलका नेता सरोज यादवले प्रदेशको पहिलो दलको हैसियतले मुख्यमन्त्रीमा दाबी स्वाभाविक रहेको बताए । गठबन्धनभित्र दलहरूको सहमतिअनुसार कुन दलले कति समय मुख्यमन्त्री लिने टुंगो लगाउनेछ । यो कार्यकालमा एमालेले मुख्यमन्त्री लिन्छ, कति समय र कहिले भन्ने कुरा सहमतिको आधारमा तय हुने उनको भनाइ छ । जसपाका प्रदेश सांसद मनीष सुमनले केन्द्रदेखि प्रदेशसम्मको शक्ति सन्तुलन प्याकेजमै हुने भएकाले गठबन्धनको निर्णयअनुसार नै प्रदेशमा सरकार बन्नेछ । मधेस प्रदेशमा जसपाले फेरि पनि नेतृत्व गर्न सक्ने सम्भावना रहेको सुमनले बताए । मधेस प्रदेशमा जसपाको १६, जनमतको १३ र माओवादीको ८ सिट छ । त्यसैगरी कांग्रेसको २२, एकीकृत समाजवादीको ७ र स्वतन्त्र ६ सिट छ । कांग्रेस संसदीय दलको नेतामा कृष्ण यादव चयन भएका छन् ।वाग्मती प्रदेशमा तेस्रो ठूलो दल रहेको एमालेको मुख्यमन्त्रीमा बलियो दाबेदारी देखिँदैन । एमालेले जगन्नाथ थपलियालाई दलको नेता चयन गरेको छ । माओवादीले हालका आर्थिक मामिला तथा योजनामन्त्री शालिकराम जम्मकट्टेललाई दलको नेता चयन गरेको छ । सरकार बनाउन निर्णायक रहेको राप्रपाले मुख्यमन्त्रीमा दाबी गरेको छ । राप्रपाबाट उद्धव थापा मुख्यमन्त्रीको दाबेदार छन् । हामी सरकार बनाउन निर्णायक छौं, संघीय सरकारलाई समर्थन गरेका छौं, सरकारमा गएका छैनौं, उनले भने, वाग्मतीको मुख्यमन्त्रीमा हाम्रो मुख्य दाबी हो ।राप्रपालाई कांग्रेसले पनि नयाँ गठबन्धन निर्माण गरी मुख्यमन्त्री बन्न प्रस्ताव गरेको छ । वाग्मतीमा सत्ता गठबन्धनबाहेक कांग्रेस, राप्रपा र एकीकृत समाजवादीको बहुमत पुग्ने अवस्था छ । हामीले राप्रपालाई मुख्यमन्त्री दिएर प्रदेशमा नयाँ गठबन्धन गर्ने प्रयास गरिरहेका छौं, कांग्रेसका एक सांसदले भने । १ सय १० सदस्यीय वाग्मती प्रदेशसभामा कांग्रेस ३७, एमाले २३, माओवादी २१, राप्रपा १३, एकीकृत समाजवादी ७, नेमकिपा ३ र हाम्रो नेपाली पार्टीका २ सांसद छन् ।गण्डकी प्रदेशसभामा कांग्रेस २७ सिटसहित पहिलो दल भए पनि एमालेले आफ्नो नेतृत्वमा सरकार बनाउन प्रयास गरिरहेको छ । एमालेबाट पूर्वगृहमन्त्री एवं स्थायी कमिटी सदस्य खगराज अधिकारी मुख्यमन्त्रीको दाबेदार छन् । उनी दलको नेता चयन भइसकेका छन् । ६० सदस्यीय प्रदेशसभामा एमालेका २२, माओवादीका ७, राप्रपाका २ र नेपाल समाजवादी पार्टीका १ सांसद छन् । स्वतन्त्रबाट जितेका राजीव गुरुङ एकीकृत समाजवादीमा प्रवेश गरेका छन् ।लुम्बिनीमा एमाले र माओवादीले मुख्यमन्त्रीमा दाबी गरिरहेका छन् । ८७ सदस्यीय प्रदेशसभामा एमालेको २९ र माओवादीको ९ सिट छ । पुष्पकमल दाहाल नेतृत्वको सरकारलाई समर्थन गरेका अन्य दल जसपाका ४, राप्रपाका ३, जनमत पार्टीका ३ र नागरिक उन्मुक्तिका ४ सांसद छन् । एमालेबाट लीला गिरी र माओवादीबाट जोखबहादुर महरा संसदीय दलको नेता चयन भएका छन् । लुम्बिनीको नेतृत्व लिनका लागि एमाले महासचिव शंकर पोखरेलले प्रभाव बढाइरहेका छन् । प्रधानमन्त्री पुष्पकमल दाहालका स्वकीय सचिव रहिसकेका महराले पनि लबिइङ जारी राखेका छन् । केन्द्रको निर्णयअनुसार सरकार बन्ने भएकाले दाबी हुँदाहुँदै पर्खेर बसेका छौं, महराले भने ।कर्णाली प्रदेशमा एमाले र माओवादीले मुख्यमन्त्रीमा दाबी गरिरहेका छन् । एमालेले स्थायी कमिटी सदस्य यामलाल कँडेललाई र माओवादीले राजकुमार शर्मालाई संसदीय दलको नेता चयन गरेका छन् । प्रदेशसभाको अघिल्लो कार्यकालमा मुख्यमन्त्री हुने प्रयास असफल भएपछि कँडेल पुनः मुख्यमन्त्रीको आकांक्षासहित प्रदेशसभा सदस्यमा निर्वाचन लडेका थिए । माओवादी संसदीय दलका नेता शर्मा भने रुकुमपश्चिम जिल्ला समन्वय समितिका पूर्वसंयोजक हुन् । ४० सदस्यीय कर्णाली प्रदेशसभामा कांग्रेसको १४, माओवादीको १३, एमालेको १० र राप्रपा, एकीकृत समाजवादी तथा स्वतन्त्रको ११ सिट छ । सत्ता गठबन्धन स्पष्ट बहुमतमा देखिए पनि केन्द्रमा हुने भागबन्डापछि को मुख्यमन्त्री हुने भन्ने स्पष्ट हुने माओवादीका एक सदस्यले बताए । कांग्रेस सांसद घनश्याम भण्डारीले केन्द्रमा सत्ता समीकरण परिवर्तन भएपछि कर्णालीमा पनि कांग्रेस बलियो प्रतिपक्षीको भूमिकामा रहने बताए । कर्णाली प्रदेश सदस्य विनोदकुमार शाहले यस पटक सरकारको नेतृत्व एमालेले गर्ने बताए । ०७४ को कार्यकालमा माओवादीसँग सहकार्य भएर पनि सरकारको नेतृत्व गर्ने अवसर आएन, यसपटक मुख्यमन्त्री एमालेबाट हुनुपर्छ, उनले भने । सुदूरपश्चिमका प्रदेश प्रमुख देवराज जोशीले यही पुस २७ गते साँझ ५ बजेभित्र प्रदेश सरकार गठनका लागि आह्वान गरेका छन् । प्रदेश प्रमुखले संविधानको धारा १६८ को उपधारा (२) बमोजिम बुधबार प्रदेश सरकार गठनका लागि आह्वान गरेका हुन् । सरकार गठन गर्न संविधानको धारा १६८ (१) बमोजिम कुनै पनि दलको एकल बहुमत नपुग्ने भएकाले धारा १६८ (२) अनुसार दुई वा दुईभन्दा बढी दलको समर्थन प्राप्त प्रदेशसभा सदस्यलाई मुख्यमन्त्रीमा दाबी गर्न आह्वान गरिएको प्रदेश प्रमुखको कार्यालयका प्रवक्ता दीर्घराज भट्टद्वारा हस्ताक्षरित पत्रमा उल्लेख छ ।५३ सदस्यीय सुदूरपश्चिम प्रदेशसभामा सरकार गठनका लागि २७ जनाको समर्थन चाहिन्छ । १९ सांसदसहित कांग्रेस सबैभन्दा ठूलो पार्टी छ । दोस्रो दल माओवादीको ११, तेस्रो दल एमालेको १०, नागरिक उन्मुक्तिको ७, एकीकृत समाजवादीको ४, राप्रपाको १ र स्वतन्त्र १ सांसद छन् । सरकार गठनका लागि दलहरूबीच रस्साकसी छ । कांग्रेसले अझै दलको नेता चयन गरिसकेको छैन । सुदूरपश्चिम प्रदेशमा गठबन्धन भत्किएपछि नयाँ समीकरणको सकस देखिएको छ । तत्कालीन सत्ता गठबन्धनमा कांग्रेस र माओवादीको सहजै बहुमत पुगे पनि नयाँ गठबन्धनलाई बहुमत पुर्याउन सकस भएको छ । बरु कांग्रेसले नागरिक उन्मुक्ति र एकीकृत समाजवादीसँग मिलेर नयाँ सत्ता समीकरण बनाउने प्रयास गरिरहेको छ ।माओवादीका स्थायी कमिटी सदस्य खगराज भट्ट मुख्यमन्त्रीका दाबेदार छन् । उनले काठमाडौंमा शीर्ष नेताबीच हुने सहमतिका आधारमा सरकार निर्माण हुने बताए । एमालेले राजेन्द्र रावललाई संसदीय दलको नेता चयन गरेको छ । नागरिक उन्मुक्ति पार्टीले केन्द्रीय सत्तामा समर्थन जनाए पनि प्रदेशमा टीकापुर घटनाका बन्दीलाई रिहा नगरेसम्म प्रदेश सरकार गठनमा कसैलाई सहयोग नगर्ने नीति लिएको छ । उक्त दलका संसदीय दलका नेता रामेश्वर चौधरी मुख्यमन्त्रीका दाबेदारसमेत हुन् ।"
प्रहरी अस्पताललाई जग्गा,"हेटौंडा (कास) वाग्मती प्रदेश प्रहरी कार्यालय हेटौंडाले प्रादेशिक प्रहरी अस्पताल तथा विधिविज्ञान प्रयोगशाला निर्माण गर्ने भएको छ । अस्पताल निर्माण गर्न कार्यालयले हेटौंडा उपमहानगरपालिका१७ हटियामा ४ बिघा जग्गा प्राप्त गरेको छ । संघीय मन्त्रिपरिषद्को ०७८ फागुन ५ को निर्णयअनुसार उक्त जग्गा ३० वर्षका लागि भोगाधिकार रहने गरी सोमबार मालपोतले प्रहरीलाई हस्तान्तरण गरेको हो ।प्रदेश प्रहरी प्रमुख किरण बज्राचार्य र मालपोत प्रमुख ओमबहादुर अधिकारीले सोमबार जग्गा प्राप्तिसम्बन्धी सम्झौतापत्रमा हस्ताक्षर गरे । अब भौतिक संरचना निर्माण गरी छिटो अस्पताल र प्रयोगशाला सञ्चालन गर्न संघीय र प्रदेश सरकारसँग बजेट विनियोजनका लागि पहल गरिने बज्राचार्यले बताइन् । अस्पतालको विस्तृत परियोजना प्रस्ताव तयार पारिएको छ, उनले भनिन्, संरचना निर्माण गर्न २५ करोड रुपैयाँ लाग्ने अनुमान गरिएको छ । २५ शय्या क्षमतामा निर्माण हुने अस्पतालबाट हाल कार्यरत तथा पूर्वप्रहरी कर्मचारी र उनीहरूका परिवारलाई उपचारमा सहजता हुने बज्राचार्यले बताइन् ।"
लाइसेन्समा अंक प्रणाली फेरि स्थगित,"ऋषिराम पौड्याल (काठमाडौं)वाग्मती प्रदेशले चालक अनुमतिपत्र (लाइसेन्स) प्राप्तिका लागि अंक प्रणाली फेरि रोकेको छ । लाइसेन्सका लागि ७० अंक ल्याए उत्तीर्ण हुने प्रणाली बुधबारदेखि लागू गर्ने तयारी थियो । प्रदेशको मुख्यमन्त्री कार्यालयले यही पुस १४ मा श्रम, रोजगार तथा यातायात मन्त्रालयलाई पत्राचार गरेर थप अध्ययन गर्नुपर्ने भन्दै रोक लगाएको हो ।अन्य चारवटा प्रदेशमा लागू भइसकेको अंक प्रणाली वाग्मतीले भने गत असोजयता तीन पटक रोकिसकेको छ । यसअघि तत्कालीन मुख्यमन्त्री राजेन्द्र पाण्डेले गत असोज २, मंसिर १८ मा प्रणाली लागू गर्न रोक लगाएका थिए । ट्रायल सञ्चालकहरूले अंक प्रणाली लागू नगर्न दबाब दिइरहेको घटना सार्वजनिक भइरहेका बेला मुख्यमन्त्री कार्यालयले पटकपटक रोक लगाउँदै आएको छ । मुख्यमन्त्री कार्यालयले अध्ययन गर्न भन्दै प्रदेश श्रम, रोजगार तथा यातायात मन्त्रालयका सचिवको संयोजनमा समिति गठन गरेर तत्कालका लागि प्रणाली लागू नगर्न लिखित निर्देशन दिएको हो । समितिले प्रणाली लागू गर्नेबारे एक महिनाभित्र सुझावसहितको प्रतिवेदन दिनुपर्ने अधिकार पाएको छ । समितिका सदस्यहरूमा मुख्यमन्त्री कार्यालय, प्रदेश यातायात मन्त्रालय र जिल्ला ट्राफिक कार्यालय हेटौंडाका अधिकारीहरू छन् । वाग्मती प्रदेश श्रम, रोजगार तथा यातायातमन्त्री घनश्याम दाहालको उपस्थितिमा ट्रायल सेन्टर सञ्चालन गरिरहेका यातायात कार्यालय प्रमुखहरूले यही पुस १० मा आफूहरू बुधबारदेखि प्रणाली लागू गर्न तयार रहेको बताएका थिए । तर, मुख्यमन्त्री कार्यालयले १४ गते यातायात मन्त्रालयलाई पत्राचार गरेर रोक लगाएको जानकारी गराएको हो । यो प्रणाली चार वटा प्रदेशमा लागू भइसके पनि वाग्मतीमा भने मुख्यमन्त्री कार्यालयको हस्तक्षेपका कारण पटकपटक रोकिँदै आएको हो ।सातमध्ये प्रदेश १, मधेस, गण्डकी र लुम्बिनी प्रदेशमा यो प्रणाली लागू भइसकेको छ । मुख्यमन्त्री कार्यालयले गत असोजदेखि कुनै न कुनै बहानामा प्रणाली लागू गर्न ढिलाइ गर्दै आएको छ । यातायात व्यवस्था विभागले भने प्रदेश सरकारले अग्रसरता लिएर लागू गर्न खोजे यो नियम लागू हुने बताउँदै आएको छ । विभाग स्रोतले भन्यो, जति ट्रायल दिँदा सेवाग्राही फेल हुन्छन्, त्यति फाइदा ट्रायल सञ्चालकलाई हुन्छ । उनीहरूले सेटिङ गरेर पास गराउने धन्दा चलाएका छन् । तर ७० अंक लागू भएपछि फेल कम हुने भएकाले कमाइ खाने भाँडो बन्द हुने डरले ट्रायल सञ्चालक यसलाई रोक्ने पक्षमा रहेको दाबी स्रोतको छ ।मुख्यमन्त्री कार्यालयका प्रमुख सचिव मुकुन्द निरौलाले भने भौतिक पूर्वाधार र जनशक्तिको अभाव रहेकाले त्यसको व्यवस्थापन कसरी गर्न सकिन्छ भन्नेबारे अध्ययन गर्न खोजेको बताए । लाइसेन्स दिने विषय संवेदनशील भएकाले यो प्रणालीका विषयमा थप अध्ययन जरुरी देखियो, उनले भने । प्रणालीका विषयमा राष्ट्रिय सतर्कता केन्द्रले पटकपटक पत्राचार गरेर लागू नगर्नुको कारण माग गरेको छ ।"
दुर्घटना न्यूनीकरण गर्न यान्त्रिक परीक्षण,"काभ्रे (कास) सवारी दुर्घटना न्यूनीकरण गर्न जिल्ला ट्राफिक प्रहरी कार्यालय काभ्रेले सवारीसाधनको यान्त्रिक परीक्षण अभियान थालेको छ । जसअन्तर्गत सोमबार धुलिखेल नगरपालिका९ काभ्रेभन्ज्याङस्थित बीपी राजमार्गमा सवारीसाधनको यान्त्रिक परीक्षण गरिएको हो । परीक्षण गरिएकामध्ये आधाजसो सवारीसाधनको ब्रेक, लाइट, टायर, सक चुस्त रहेको नपाइएको जिल्ला ट्राफिक प्रहरी प्रमुख राजेश सिलवालले बताए ।त्यस्ता सवारीसाधनका चालकलाई मर्मतसम्भार गरेर मात्र चलाउन सुझाव दिइएको उनको भनाइ छ । ५१ वटा भाडाका र ३ वटा निजी गरी कुल ५४ वटा सवारीसाधनको यान्त्रिक परीक्षण गरिएको थियो, जसमध्ये २५ वटाको अवस्था ठीक नभएको भेटियो, उनले भने, कागजात नभएका ७ वटा सवारी कारबाहीमा परे । कारबाहीमा परेका कुल ३२ वटा सवारीसाधनबाट कार्यालयले ३२ हजार रुपैयाँ राजस्व पनि संकलन गरेको छ । गएको महिना पाँचखालस्थित अरनिको राजमार्ग भएर गुड्ने सवारीसाधनको पनि यान्त्रिक परीक्षण गरिएको थियो ।यसैबीच, चालु आर्थिक वर्षको पहिलो ५ महिनामा जिल्लाभर ट्राफिक नियम उल्लंघन गर्ने १८ हजार सवारी कारबाहीमा परेका जिल्ला ट्राफिक प्रहरी कार्यालयले जनाएको छ । ती सवारीबाट कार्यालयले १ करोड ८१ लाख ८३ हजार ५ सय रुपैयाँ राजस्व पनि संकलन गरेको छ । ट्राफिक नियम उल्लंघन गर्नेमा सबैभन्दा धेरै ट्रकटिपर रहेको ट्राफिक प्रहरी प्रमुख सिलवालले जानकारी दिए । सवारी दुर्घटना न्यूनीकरणका लागि ट्राफिक प्रहरीले सवारी जाँचमा कडाइ गरेसँगै कारबाहीमा पर्नेको संख्या बढेको प्रमुख सिलवालले दाबी गरे ।"
शिक्षक अनुत्तीर्णको कारण : शिक्षा संकायमै खोट,"सुदीप कैनी (काठमाडौं)शिक्षक सेवा आयोगले संचालन गरेको परीक्षामा माग संख्याअनुसार शिक्षक उत्तीर्ण हुन नसक्नुको कारण खोजी हुन थालेको छ । आयोगको आग्रहमा नीति अनुसन्धान प्रतिष्ठानले खोजबिन थाल्दा विशेषज्ञहरूले शिक्षा संकायमा रहेका कमीकमजोरीका कारण सार्वजनिक विद्यालयले शिक्षक अभाव व्यहोर्नुपरेको औंल्याएका छन् । उनीहरूले विद्यालय, विश्वविद्यालय र आयोगबीच तालमेल नहुँदा र कानुनी, नीतिगत कारण अब्बल विद्यार्थीलाई शिक्षण पेसामा भित्र्याउन नसकिएको टिप्पणी बताएका छन् । निम्न माध्यमिक तहमा १ सय ५ र माध्यमिक तहमा ३ सय ७० जना रिक्त दरबन्दी पूर्ति हुन सकेन । सामुदायिक विद्यालयमा ५७ हजार शिक्षक दरबन्दी अभाव छ । त्यस बाहेकको रिक्त दरबन्दी पूर्ति गर्न संचालन गरेको परीक्षामा समेत मागअनुसार परीक्षार्थी उर्त्तिण हुन नसकेको आयोगका अध्यक्ष मधुप्रसाद रेग्मीले जनाए । कतिपय विषयमा दरखास्त बुझाउने उमेद्वार नै माग संख्याभन्दा कम भए, तीमध्ये धेरै जसो सामान्य परीक्षामा नै फेल भए, विषयगत परीक्षामा उर्त्तिण झनै थोरै भए, उनले थपे, हामीले चाहिएजति शिक्षक भेटाउन सकेनौं, यो त देशकै लागि गम्भीर विषय हो । आन्तरिक प्रतिस्पर्धाबाट गरिने बढुवामा समेत माग संख्याअनुसार शिक्षक सफल हुन सकेका छैनन् । १ सय ७५ पूर्णाङ्कको परीक्षा सञ्चालन गर्दा एक सय अंक कटाउने शिक्षक अत्यन्तै कम भेटिएको रेग्मीले जनाए । खुला प्रतिस्पर्धा तर्फ मावि गणितमा १ सय ५१, विज्ञानमा १ सय ७, नेपालीमा ५१ र अंग्रेजी बिषयमा २३ जना शिक्षक पुगेन् । निमावि तहमा पनि यी बिषयमा चाहिए जति शिक्षक उत्तीर्ण हुन सकेनन् । फेरि खुल्ला र बढुवाको विज्ञापन गर्ने बेला भयो, यसपाली पनि शिक्षक भेटिँदैन कि भन्ने डर छ, उनले भने । अहिले कै परिपाटी रहे फेरि पनि मागअनुसार शिक्षक नभेटिने विज्ञहरूले ठोकुवा गरेका छन् । बिहीबार प्रतिष्ठानले यो विषयमा गरेको छलफलमा त्रिभुवन विश्वविद्यालय शिक्षाशास्त्र संकायका डिन चित्रबहादुर बुढाथोकीले संकायको नै पुनसंरचना गर्नुपर्ने बताए । कमजोर नतिजा ल्याउने विद्यार्थीलाई शिक्षा संकाय पढ्न दिने ढोका नै बन्द गर्नुपर्छ, कतै भर्ना नपाएका विद्यार्थी बीएड भर्ना हुन आउँछन, उनले भने । शिक्षक बन्ने इच्छाशक्ति र लगाब भएका विद्यार्थीलाई मात्रै प्रवेश परीक्षाबाटै छनौट गरिनुपर्ने उनको धारणा छ । शिक्षामा गणित र विज्ञान पढ्न त विद्यार्थी नै आउँदैनन, यी विषयमा टाठा विद्यार्थी मेडिकल र इन्जिनियर पढ्न जान्छन, उनले थपें, छात्रवृत्ति दिएर विद्यार्थी आर्कषण गर्न सकिन्छ । सरकारसँग शिक्षक उत्पादन गर्ने नीति नभएका कारण अभाव झेल्नुपरेको शिक्षा विज्ञहरूले सुनाए । परीक्षा नियन्त्रण कार्यालयमा एक वर्षे बीएडको फाराम भरेपछि विद्यार्थी एकै चोटी परीक्षा दिन विश्वविद्यालयमा आउँछ, पढ्दै नपढेको कमजोर विद्यार्थी भर्ना हुन आएपछि नतिजा पनि कमजोर नै नआए कस्तो आउँछ त ?, उनले प्रश्न गरे । डिन बुढाथोकीले १ वर्षे बीएड कार्यक्रम बन्द गरिनुपर्ने, सेमेस्टर प्रणाली लागू गरेर १ सेमेष्टर कक्षाकोठामा तालिम लिने व्यवस्था र कक्षा १२ पछि डिप्लोमा इन एजुकेसन कार्यक्रम संचालन गरेर निमावि तहको शिक्षक तयार गर्न सकिने विकल्पहरू सुझाए । राष्ट्रिय योजना आयोगले समेत सरकारलाई संकाय संकायको अहिलेको संरचनामाथि पुनर्विचार गर्न सिफारिस गरेको छ । शिक्षाविद् मनप्रसाद वाग्लेले ३ जीपीए भन्दा कम अंक ल्याउने विद्यार्थीलाई शिक्षा संकायमा भर्ना नै रोक्नुपर्ने माग गरे । शिक्षक सेवा आयोग नै शिक्षक बन्न लाइसेन्स दिन्छ, त्यहि विद्यार्थीलाई प्रतिस्पर्धामा फेल गर्छ, शिक्षक बन्न चाहानेलाई मात्र शिक्षा संकायमा भर्ना लिएर विकृति रोक्नुपर्छ, उनले भने । फाईल बढुवा बन्द गरेर तलब र समानका हिसाबले शिक्षक पेसालाई मर्यादित बनाउने नीति लिन उनले सरकारलाई आग्रह गरे । शिक्षकको मर्यादाक्रम कायम भए, निजामतीको भन्दा एक रुपैयाँ भएपनि बढि तलब दिए, अब्बल विद्यार्थीको आर्कषण अवश्य बढ्छ, वाग्लेले भने । आयोगको परीक्षामा मावि तह पास गरेका उमेद्वार पनि लोक सेवाबाट खरिदार र सुब्बाको परीक्षा पास गरेर निजामति सेवामा प्रवेश गरेका छन् । निजामति र अन्यभन्दा शिक्षक पेसालाई आकर्षक बनाउन सके मात्रै क्षमतावान् शिक्षक पर्याप्त भेटिने उनले औंल्याए । काठमाडौं विश्वविद्यालय स्कुल अफ एजुकेसनका डिन बालचन्द्र लुइँटेलले विषयवस्तु र शिक्षक बन्ने तयारी बिनै धेरै विद्यार्थी परीक्षामा सहभागी भएकाले आवश्यकता अनुसारको नतिजा आउन नसकेको जनाए । हाम्रो पढाइ, लेखाइमा नै समस्या देखिन्छ, सूत्र घोकेर कण्ठ गरेको विद्यार्थीले कक्षाकोठामा गएर कसरी पठनपाठ्न गर्न सक्छ र ? उनले भने, शिक्षा संकाय पढ्ने विद्यार्थीलाई तालिम अनिवार्य छ, शिक्षकलाई पनि बेलाबेला तालिम चाहिन्छ । शिक्षक छनौटका लागि आयोगले सञ्चालन गर्ने ३ घण्टे परीक्षा प्रणालीमा समेत सुधारको खाँचो रहेको उनले सुझाव दिए । आयोगले मागअनुसार शिक्षक परीक्षामा उत्तीर्ण हुन नसकेपछि शिक्षा मन्त्रालय, प्रतिष्ठान, विश्वविद्यालय अनुदान आयोग लगायत सरोकारवाला निकायलाई जानकारी दिएको थियो । शिक्षा मन्त्रालयले अनुदान आयोग मार्फत शिक्षा संकायको डिन फोरम बनाएर सुधारको प्रयास थालिसकेको जनाएको छ । शिक्षा सचिव रामकृष्ण सुवेदीले राजनीतिक नेतृत्व र कर्मचारीतन्त्रमा इच्छाशक्ति भएमात्र शिक्षक अभाव टार्न र गुणस्तरीय बनाउन सकिने धारणा राखें । शिक्षा मन्त्रालयले मात्र चाहेर शिक्षकको तलब बढाउन सकिदैंन, देशको अर्थतन्त्रले पनि धान्नुपर्छ, उनले थपें, शिक्षकको मर्यादाक्रम कायम गर्न गृह मन्त्रालयमा प्रस्ताव गरिसकेका छौं, सायद केही निर्णय आउँला । शिक्षकको मर्यादाक्रम तोकिए पेसाप्रति क्षमतावान् विद्यार्थीहरूको आकर्षण बढ्ने उनको भनाइ छ । नेपाल शिक्षक महासंघले समेत मर्यादाक्रम तोक्न माग राख्दै आएको छ ।शिक्षा मन्त्रालयका सहसचिव हरिप्रसाद लम्सालले अनुदान आयोगको समन्वयमा शिक्षा संकायका डिनहरूको फोरम बनाएर मापदण्ड बनाउने काम भइरहेको जनाए । शिक्षा संकाय पठनपाठन हुने सबै विश्वविद्यालयले भर्ना, परीक्षामा एउटै मापदण्ड लागू गरिने उनले जनाए । फिनल्याण्ड सरकारसँग शिक्षक तालिमको प्रस्ताव राखिएको मन्त्रालयले जनाएको छ । विश्वविद्यालय अनुदान आयोगका सदस्यसचिव शंकर भण्डारीले मेडिकल, इन्जिनियरिङमा जस्तै शिक्षामा पनि काउन्सिल र मापदण्डको आवश्यकता रहेको बताए । डिन फोरम माफर्त एकीकृत मापदण्ड तय गरिने उनको भनाई छ । देशभरका सामुदायिक विद्यालयमा गणित, विज्ञान र अंग्रेजी बिषयको शिक्षकको सबैभन्दा बढी अभाव छ । २०७५ सालमा गरिएको अध्ययनमा ७१ वटा माविमा मात्रै यी विषयका दरबन्दीका शिक्षक रहेको पाइएको थियो । आयोगले रिक्त दरबन्दी पूर्तिका लागि लिएको परीक्षामा समेत यी विषयको शिक्षक पाउन मुस्किल भएको हो । सामान्य र विषयगत परीक्षामा ५० प्रतिशत अंक ल्याउन नसक्ने परीक्षार्थी अनुत्तीर्ण हुने व्यवस्था छ । गत साउनमा आयोगले सार्वजनिक गरेको निमावि तहको अध्यापन अनुमतिपत्रको परीक्षामा १८ प्रतिशत परीक्षार्थी मात्रै उत्तीर्ण भएका थिए । १ लाख ८१ हजार जनाले लाइसेन्स परीक्षा दिएकोमा ३३ हजार जना मात्रै उत्तिर्ण भएको आयोगको तथ्याङ्क छ ।चालु शैक्षिकसत्रमा शिक्षा तथा मानवस्रोत विकास केन्द्रले करिब साढे ३ हजार रिक्त दरबन्दी पूर्ति गर्न शिक्षक सेवा आयोगसँग माग गरेको छ । प्राथमिक तहमा ३ हजार, निमाविमा ३ सय र मावि तहमा ४ सय शिक्षकको दरबन्दी रिक्त रहेको केन्द्रले जनाएको छ । गतवर्ष करिब १७ हजार शिक्षकको विज्ञापन खुलेको थियो । त्यसमा माध्यमिक तहको अन्तर्वार्तासमेत सम्पन्न गरेर नियुक्तिका लागि सिफारिस गरिएको छ । निमाविको पनि सिफारिस जारी छ भने प्राविको नतिजा सार्वजनिकको क्रममा छ । संविधानले कक्षा १२ सम्म माध्यमिक तह र विद्यालय शिक्षालाई आधारभूत र माध्यमिक तहमा विभाजित गरे पनि आयोगले प्रावि, निमावि र मावि तहको शिक्षक छनौट गरिरहेको छ । संघीय शिक्षा ऐनको अभावमा पुरानै व्यवस्थाअनुसार शिक्षक नियुक्ति गर्नुपरेको आयोगको भनाइ छ ।छलफलमा सहभागी विज्ञहरूले परीक्षाका पाठ्यक्रम, प्रश्नपत्रमा समेत सुधार गर्नुपर्ने बताएका छन् । प्रतिष्ठानका कार्यकारी अध्यक्ष विष्णुराज उप्रेतीले शिक्षक अभावका विषयमा सरकारलाई सुझाव दिने जनाए । सामुदायिक विद्यालय शिक्षालाई समसामयिक र गुणस्तरीय बनाउन गर्नुपर्ने नीतिगत र कानुनी सुधारबारे विज्ञहरूको रायसहित सुझाव दिने उनले जनाए । सांसद, राजनीतिक दलसँग समेत यी विषयमा छलफल गरिने प्रतिष्ठानले जनाएको छ ।"
विमानस्थल परियोजना बीआरआईसँग जोड्न मिल्दैन,"सुरज कुँवर (काठमाडौं)पोखरा अन्तर्राष्ट्रिय विमानस्थल उद्घाटनका दिन आइतबार चीनका कार्यवाहक राजदूत वाङ सिनले बीआरआई (बेल्ट एन्ड रोड इनिसिएटिभ) का लागि विमानस्थल उज्ज्वल कार्य बनेको धारणा सार्वजनिक गरे । अघिल्लो दिन मात्रै काठमाडौंस्थित चिनियाँ दूतावासले वक्तव्य जारी गर्दै पोखरा विमानस्थल बीआरआईअन्तर्गत रहेको दाबी गरेको थियो । तर, नेपाल नागरिक उड्डयन प्राधिकरणले विदेशी ऋण सहायतामा निर्माण भएका भैरहवा र पोखराका अन्तर्राष्ट्रिय विमानस्थल परियोजनालाई चीनसँगको भूराजनीतिक परियोजनासँग जोड्न नमिल्ने प्रस्ट्याएको छ । नेपालको हवाई यातायातमा नियमन तथा विकास गर्ने मुख्य जिम्मेवार संस्था प्राधिकरणका महानिर्देशक प्रदीप अधिकारीले चीनतर्फबाट आधिकारिक लिखित दस्ताबेज सार्वजनिक भइनसकेकाले प्राधिकरणले खण्डन गर्नुपर्ने अवस्था नरहेको बताए । ती परियोजनासँग बीआरआईको कुनै सम्बन्ध नभएको उनको भनाइ छ । बीआरआईको अवधारणा सन् २०१३ सेप्टेम्बरमा आएको हो, उनले भने, त्यसलाई नेपालले २०१७ मा अनुमोदन गरेको थियो । तर, भैरहवा र पोखरामा सन् २०१२ मै अन्तर्राष्ट्रिय विमानस्थल निर्माण गर्न अवधारणा सुरु भइसकेका थिए । यस विषयमा बुधबार प्रधानमन्त्री पुष्पकमल दाहालले पनि आफूसँग चासो राखेको उनको भनाइ छ । प्रधानमन्त्रीले पनि यो विषय के हो, कसरी आयो भनेर चासो व्यक्त गर्नुभयो, अधिकारीले भने, उहाँलाई पनि यो विषयमा आश्चर्य लागेको छ । पोखरामा अन्तर्राष्ट्रिय विमानस्थल निर्माण गर्न प्राधिकरणले २०७२ सालमा चीन सरकार र त्यहाँको एक्जिम बैंकको १ अर्ब ३७ करोड ८७ लाख ४० हजार चिनियाँ युआन ऋण नेपाल सरकारमार्फत लिएको थियो । जसमा एक्जिम बैंकबाट ३५ करोड ५९ लाख ३० हजार युआन निर्ब्याजी र १ अर्ब २ करोड २८ लाख १० हजार युआन ब्याज तिर्ने सर्तमा गरी १ अर्ब ३७ करोड चिनियाँ युआन ऋण सम्झौता गर्दै नेपाल सरकारले प्राधिकरणलाई ५ प्रतिशत ब्याजदरमा (सहायक ऋण) उपलब्ध गराएको थियो ।महानिर्देशक अधिकारीका अनुसार चिनियाँ रकम प्राधिकरणले लिँदा प्रचलित विनियम दरअनुसार २२ अर्ब रुपैयाँ हाराहारी हुन आउँछ । यो ऋणको सर्तअनुसार प्राधिकरणले ७ वर्ष ग्रेस अवधिमा ब्याजको किस्ता मात्रै बुझाउँदै आएको थियो । पोखराका लागि लिइएको चिनियाँ ऋणमा ७ वर्षयता वार्षिक १५ करोड ब्याजमात्रै बुझाइसक्यौं, अधिकारीले भने, २०७९ चैतदेखि साँवा किस्ता र ब्याज दुवै रकम भुक्तानी गर्दै छौं । यो कसरी बीआरआईअन्तर्गत हुन्छ ? उनका अनुसार, पोखरा विमानस्थलले अब वार्षिक २ अर्ब २ करोड हाराहारी साँवाब्याज बुझाउनुपर्नेछ । ७ वर्ष ग्रेस अवधि र १३ वर्ष साँवाब्याजसहित २० वर्षको ऋण सम्झौता हो । चैतदेखि वार्षिक दुई किस्ताका दरले १३ वर्षमा प्राधिकरणले २६ वटा किस्ता बुझाउन सके प्राधिकरणले पोखराका लागि लिइएको चिनियाँ ऋण २०९२ असोजमा मात्रै तिरिसक्नेछ । भैरहवामा प्राधिकरणले एसियाली विकास बैंकको ४० प्रतिशत ऋण तथा १८ प्रतिशत अनुदान, आपेक फन्ड फर इन्टरनेसनल डेभलप्मेन्ट्सको ३० प्रतिशत ऋण तथा प्राधिकरणको ११ प्रतिशत लगानीसमेत गरेर ७ अर्ब लगानी गरेको छ । यसमा पनि वार्षिक २ अर्ब ऋण भुक्तानी गर्नुपर्छ । यसको वार्षिक ५ प्रतिशत ब्याज तिर्नुपर्छ । यो ऋण प्राधिकरणले २०९८ सालसम्म तिरिसक्नुपर्ने भाका छ । विमानस्थल विस्तार र सुधारका लागि प्राधिकरणले ३८ अर्ब ऋण लगानी गरेको देखिन्छ, जसमा पोखराको २२ अर्ब, भैरहवाको ७ अर्ब र त्रिभुवन अन्तर्राष्ट्रिय विमानस्थलको ९ अर्ब छ ।महानिर्देशक अधिकारीले हाल प्राधिकरणको स्वामित्वमा रहेका ५० मध्ये ४० वटा विमानस्थल सञ्चालन घाटामा रहेको बताए । तर, उनले दुर्गम तथा हिमाली भेगका विमानस्थल लाइफलाइन र राज्यको उपस्थितिका रूपमा रहेकाले ती पूर्वाधारबाट नाफाको अपेक्षा नभएको उनको भनाइ छ । उनका अनुसार प्राधिकरणको वार्षिक आम्दानी २० अर्ब रुपैयाँ छ । १ अर्ब त आयकर नै तिर्छौं । पोखरा र भैरहवाको समेत गर्दा २ अर्ब रुपैयाँ ऋण तिर्न छुट्याउँछौं । २ अर्ब सरकारलाई लाभांश बुझाउँछौं, उनले भने, ६ अर्ब सञ्चालन खर्च छ । ११ अर्ब दायित्व हो । ९ अर्ब अतिरिक्त रकम हो । प्राधिकरणले जनताबाट उठाएको रकम हवाई सेवा सर्वसुलभ बनाउन खर्च गर्ने बताउँदै आएको छ । भारतले ७ दशकअघि बनाइदिएका विराटनगर, नेपालगन्ज, भरतपुरका विमानस्थललाई स्तरोन्नति गर्ने प्राधिकरणको तयारी छ । प्राधिकरणका अनुसार २०२२ को अन्त्यसम्म नेपालमा आन्तरिक र अन्तर्राष्ट्रिय गरी १ करोड ५० लाख यात्रु संख्या पुगेको छ । आन्तरिकमा वार्षिक १७१८ र अन्तर्राष्ट्रियतर्फ वार्षिक १० प्रतिशत यात्रु बढेका छन् । यो भनेको वार्षिक १५ लाख यात्रु वृद्धि संख्या हो । त्यसैले भविष्यको तयारीका लागि भैरहवा, पोखरामा विमानस्थल बनाइएको महानिर्देशक अधिकारी बताउँछन् । २० वर्षपछि वार्षिक साढे ४ करोड यात्रु पुग्दा पूर्वाधार बनाउन सम्भव छैन । त्यसैले आजको आवश्यकता निजगढ पनि हो, उनले भने ।"
पूर्वाधारमन्त्री हिँड्नुपर्ने बाटो,"जति धेरै बजेट, त्यति धेरै बेथिति भएको भौतिक पूर्वाधार तथा यातायात मन्त्रालयको नेतृत्वमा माओवादी नेता नारायणकाजी श्रेष्ठ पुगेका छन् । उपप्रधानमन्त्रीसहित मन्त्रालयको जिम्मेवारी पाएलगत्तै सेवाग्राही र पूर्वाधार विकासमा उनले दिएका टिप्पणी तथा क्रियाकलाप तत्काल केही सुधार गरिहालौं भन्ने प्रकृतिका छन्, जुन सकारात्मक छन् । तर त्यसका लागि उपप्रधानमन्त्री श्रेष्ठ भाषण र अनुगमनको स्टन्ट भन्दा पनि समन्वय र विधिका साथ परिणाम दिने गरी हिँड्न आवश्यक देखिन्छ ।किनभने मुलुकको सबैभन्दा बढी बेथिति पूर्वाधार विकास खास गरी ठेक्कापट्टा र ठेकेदारसँग सम्बन्धित छ । राज्य संयन्त्रसँगको मिलेमतोमा कानुनी छिद्र प्रयोग गरी राष्ट्रिय गौरवका र अन्य ठूला आयोजनाको लागत र समय बढिरहेको छ, प्रगति छैन । साना होऊन् या ठूला पूर्वाधार आयोजनाको म्याद पटकपटक थपेर समय लम्ब्याइरहे पनि अधिकांशको काम आधाआधी पनि हुन सकेको छैन । काठमाडौं उपत्यकामै करिब ५ अर्ब रुपैयाँ लागतका १४ वटा सडक निर्माण अलपत्र छन् । सर्वसाधारणले बर्खामा हिलाम्मे र हिउँदमा धूलाम्मे सडकमा सास्ती बेहोर्नुपरिरहेको छ । वर्षौंदेखि मन्त्री, प्रधानमन्त्री, राष्ट्रपति, योजना तथा विकासविद्हरू नै ओहोरदोहोर गरिरहे पनि त्यसको नतिजा दिन निकम्मा साबित भइरहेका छन् । दुर्गमका कतिपय सडक त पहिल्यैदेखि मृत्युमार्ग का रूपमा परिचित छन् ।यिनै दुरवस्था देखेर हुन सक्छ, पूर्वाधारमन्त्री श्रेष्ठले बेथिति टुलुटुलु हेरेर नबस्ने, भ्रष्टाचार गर्नेहरूले बाहिरबाट मन्त्रालयलाई कब्जा गरेर आफैं ऐननियम बनाउने दिन गए, कहाँ छ कमजोरी, त्यो पत्ता लगाएर तुरुन्तै समाधान गर्नुपर्छ, मलाई अनावश्यक हस्तक्षेप नगर्नुहोला, हामी हेरेर बस्दैनौं आदि प्रतिक्रिया दिइरहेका छन् । मंगलबार सडक विभागका अधिकारीहरूलाई उपत्यकामा १५ दिनभित्र र बाहिर एक महिनाभित्र सडकका खाल्डाखुल्डी पुर्न निर्देशन पनि दिएका छन् । यस्ता अभिव्यक्ति तथा निर्देशन दिनु आफैंमा अनुचित होइन, तर अहिलेको आवश्यकता टिप्पणी, भाषण वा निर्देशनभन्दा पनि परिणामको प्राप्ति हो । विशिष्ट व्यक्ति होऊन् वा सर्वसाधारण हिँड्ने बाटाको निर्माण सम्पन्न गर्न उपप्रधानमन्त्री श्रेष्ठले गहिरो अध्ययन तथा परामर्शका साथ चाँडो प्रतिफल मिल्ने मार्ग रोज्नुपर्छ । त्यसका लागि श्रेष्ठले बुझ्नुपर्ने पहिलो विषय हो ठेकेदार, कर्मचारी तथा राजनीतिज्ञहरूबीचको साँठगाँठ । कानुन बनाउने उद्गमथलो प्रतिनिधिसभा र प्रदेशसभामा हाल १९ जना ठेकेदार छन् । यसबाहेकका ठेकेदार कुनै न कुनै पार्टीको संरक्षणमा छन् । त्यसको उदाहरण खोज्न अन्त जानैपर्दैन, श्रेष्ठ स्वयंको पार्टीनिकट ठेकेदार शारदाप्रसाद अधिकारीलाई हेरे पुग्छ । शैलुङ कन्स्ट्रक्सनमार्फत ठेक्कापट्टाको काम गरिरहेका उनले उपत्यकामै दर्जनभन्दा बढी सडक अलपत्र छाडेका छन्, जसलाई कालोसूचीमा राख्नेदेखि कारबाहीको प्रयाससम्म गरिए पनि प्रगति हुन सकेको छैन । त्यसका पछाडि अधिकारी माओवादी अध्यक्ष एवम् प्रधानमन्त्री पुष्पकमल दाहालको घरबेटी हुनु र उनले सदैव राजनीतिक संरक्षण पाइरहनु नै मुख्य कारण हो । उनीबाहेक अन्य अधिकांश ठेकेदारले पनि कुनै न कुनै राजनीतिक दल वा नेताको संरक्षण पाएकाले हालको दुरवस्था निम्तिएको भन्ने हेक्का राखी त्यसलाई तोड्ने साहस मन्त्री श्रेष्ठले गर्नुपर्छ ।दोस्रो विषय हो कानुनी छिद्र र अड्चन । सार्वजनिक निर्माणका सन्दर्भमा विद्यमान कानुनी समस्याका दुइटा पाटा छन् । एउटा वास्तवमै कानुनी उल्झनका कारण निर्माण धीमा गतिमा भइरहेको छ । जस्तो कि राष्ट्रिय गौरवका आयोजना, ठूला आयोजना र साना आयोजनाबीचको परिभाषा, बजेट र विशेषाधिकारको विषय स्पष्ट छैन । कतिपय ठूला र रणनीतिक महत्त्वका आयोजना द्रुत गतिमा अघि बढाउन विशेषाधिकारको आवश्यकता हुन्छ । ससाना आयोजनाका लागि पनि छुट्टै निर्णयाधिकार हुनुपर्छ । यसबाहेक अन्तरसरकारी निकाय समन्वयका दृष्टिले पनि कैयौं कानुनी उल्झन छन्, त्यसको पहिचान गरेर मन्त्रीले सल्टाउन सक्रियता देखाउनुपर्छ । कानुनका सन्दर्भमा अर्को पाटो छिद्रको उपयोग गरी अनावश्यक सुविधा लिनेमा पनि केन्द्रित छ । संसद्मा ठेकेदार नै उदाएको केही दशकयता कानुन निर्माणमै उनीहरूको हस्तक्षेप हुने गरेको छ । अर्कोतर्फ, निर्माण भइसकेको कानुन पनि संशोधन गर्नेगराउने हैसियत ठेकेदारहरूले देखाइसकेका छन् । २०६४ यता सार्वजनिक खरिद नियमावली नै बाह्रौं पटक व्यवसायीले आफ्नो अनुकूल हुने गरी संशोधन गराएर सुविधा लिइसकेको दृष्टान्त हाम्रासामु छ । यस्तै बानी परेका ठेकेदारलाई मन्त्री श्रेष्ठले कसरी रोक्ने र काम पनि गराउने भन्ने विषय निकै गम्भीर हो । त्यसका लागि अहिल्यै उनले पारदर्शी कार्यको सुरुआत गर्न आवश्यक छ ।निर्माण क्षेत्रमा ठेकेदार मात्रै दोषी छन् भन्न खोजिएको पनि होइन । यसमा सरकारी उल्झन पनि उत्तिकै दोषी छ । सडक निर्माण सुस्त हुनुका पछाडि अन्तरसम्बद्ध निकायको समन्वय अभाव पनि हो । सडक खन्ने वा निर्माण गर्ने ठाउँको विद्युतीय पोल विद्युत् प्राधिकरणले नसारिदिने, खानेपानीसम्बद्ध निकायले पनि समन्वय नगरिदिने, बनिसकेको सडक खनेर खानेपानीको पाइप बिछ्याइदिनेजस्ता कार्य हुने गरेका छन् । सडक, खानेपानी, विद्युत्, फुटपाथ निर्माण एकीकृत कार्य हो । सडक आसपास निर्माण हुने सबै कार्य एकीकृत रूपमै अघि बढाउने संरचनासहित दीर्घकालीन उपाय खोज्नु मन्त्री श्रेष्ठको तेस्रो प्राथमिकता हुनुपर्छ ।चौथो प्राथमिकता पूर्वतयारीसहितको ठेक्का प्रक्रिया हो । अहिलेको राजनीतिक अभ्यास आआफ्नो क्षेत्राधिकार अनुसारको कार्य गर्ने र गराउनेभन्दा पनि ससाना विकासनिर्माण गरिदिन्छु भन्ने प्रतिबद्धतामा केन्द्रित छ । कानुन बनाउने सांसददेखि मन्त्रीहरूसम्म वडाध्यक्षले गर्ने कार्य गरिदिन्छु भन्दै निर्वाचनमा होमिने गरेका छन् । त्यसको असर आफू पदमा पुग्नेबित्तिकै हचुवाका भरमा सडक, सिँचाइ, पुल लगायत क्षेत्रमा बजेट विनियोजन गराउने, ठेक्का प्रक्रियामा लैजाने विकृति बढेको छ । पूर्वतयारी नै नगरी ठेक्का गर्दा लागत, गुणस्तर, ठेक्का प्रक्रिया र निर्माण कार्यमा समस्या देखिएको छ । त्यसको आलोचना ठेक्का वा निर्माण सुरु भइसकेपछि हुने गरेको छ । त्यसकारण गुणस्तरीय र दिगो निर्माणका लागि सम्भाव्यता अध्ययन तथा पूर्वतयारीसहित ठेक्का प्रक्रियामा लैजाने स्थायी अभ्यास जरुरी छ ।पाँचौं विषय हो कमिसनको दुश्चक्र भत्काउने । निर्माण क्षेत्रमा ठेकेदारकर्मचारीराजनीतिज्ञबीच अनौपचारिक एवं अनधिकृत अभ्यास स्थापित नै छन् । जस्तो कि, ठेक्का प्रक्रिया सुरु गर्दादेखि भुक्तानीको अवधिसम्म निश्चित प्रतिशत कमिसनको लेनदेन नभई कुनै काम अघि बढेको उदाहरण सायदै पाइएला । यस्तो व्यवस्था मा निपुण नभएको कर्मचारी त्यस ठाउँमा पुग्दैन, पुगे पनि टिक्दैन । कमिसनकै लागि कतिपय भौतिकमन्त्रीहरूले नै हतारहतार ठेक्का लगाउने गरेको आरोप छ । ठेकेदार तथा कर्मचारीलाई उन्मुक्ति दिनकै लागि सार्वजनिक खरिद नियमावली नै संशोधन गरिएका उदाहरण पनि विगतमा सार्वजनिक भएकै हुन् । तसर्थ निर्माण क्षेत्रमा गाँजिएको कमिसनको दुश्चक्रले आयोजना अलपत्र पार्ने, गुणस्तर खस्कने र कोही दोषी भए कारबाहीको भागीदार नहुने भएकाले यो समस्याको जरो उखेल्ने प्रयास श्रेष्ठले गर्नुपर्नेछ । मन्त्री श्रेष्ठले मात्रै होइन, उनकै पार्टी अध्यक्ष तथा प्रधानमन्त्री दाहालले समेत यी विषयको हेक्का राख्नुपर्छ । पछिल्ला केही वर्षदेखि लागिरहेको आरोप ठेकेदारसँग नेताको साँठगाँठ तोड्ने कि जारी राख्ने दाहाल र श्रेष्ठसामु दुवै बाटा छन् । त्यसमा उनीहरूले कुन बाटो रोज्ने, निर्णय गर्ने बेला यही हो ।"
गृहमन्त्रीको चुनौती,"उपप्रधानमन्त्री एवम् गृहमन्त्री रवि लामिछानेमा हुटहुटी देखिन्छ । गृह मन्त्रालयको जिम्मेवारी उनका लागि अवसर र चुनौती दुवै हो भन्ने तथ्यलाई आत्मसात् गरेकै होलान् । स्थापित पुराना पार्टीहरूका कारण सृजित निराशा र अविश्वासका बीच अल्पावधिमै राजनीतिमा उदाउनुजस्तो सजिलो, सदियौंदेखि जकडिएको नेपालको नोकरशाहीतन्त्रमा व्यापक सुधार ल्याउन छैन । त्यसैले हुटहुटी, हतारहतारको उफ्र्याइमा होइन निरन्तर र सावधानीपूर्वकको पाइलाले सफलता मिल्न सक्छ । गृहमन्त्रीले सुल्झिन नसकेका केही सवालजस्तो निर्मला पन्त बलात्कार एवम् हत्याजस्ता काण्डको अनुसन्धानलाई गति दिने निर्णय गर्नु सकारात्मक छ । यीबाहेक पूर्वगृहमन्त्री रामबहादुर थापाले घोषणा गरी बीचमै छोडेको सुनमा संलग्न ठूला माछाहरूउपरको कारबाहीले निरन्तरता पाउला ? सबै खाले अपराधको अनुसन्धानदेखि भ्रष्टाचारविरुद्ध कारबाहीमा सम्बद्ध नियामक निकायलाई सहयोग गर्नु र अदालती आदेशको तामेली गर्नुपर्ने दायित्व गृह अन्तर्गतको जनपद प्रहरीको हो । अपराधउपर अनुसन्धान गर्न अत्यन्तै महत्त्वपूर्ण संयन्त्र मानव अंग या सबुतको परीक्षण गर्ने विधि विज्ञान प्रयोगशालासमेत नेपाल प्रहरी मातहत नै रहेको छ । मानव तस्करी गृह मन्त्रालयको अध्यागमन विभाग एवम् प्रहरीहरूको प्रयासबाट रोकिन सक्छन् । दुर्भाग्य मानव तस्करसँगको मिलेमतोमै यस्ता घटना हुने गर्छन् । त्यति मात्रै होइन श्रम स्वीकृति लिने बेलामै त्यही विभागका कर्मचारी र विभिन्न स्वार्थी व्यक्तिबीचको मिलेमतोमा वैदेशिक रोजगारीमा जान चाहनेहरूको आर्थिक गर्जो टार्न अत्यन्तै महँगो ब्याजदरमा निजहरूलाई रकम प्रदान गरिन्छ र असुल गरिन्छ । त्यसैले गृहमन्त्रीबाट समयमै यस्ता सवालको निरूपण गर्नुपर्ने आवश्यकता छ । संघमा गृह र जिल्लामा जिल्ला प्रशासन कार्यालय सुध्रिए, त्यसको प्रभाव अन्य क्षेत्रमा पनि पर्छ । सुशासनको प्रभावकारी संयन्त्र बन्न सक्ने प्रमुख जिल्ला अधिकारी पदमा निजहरूलाई पूर्ण अधिकारसहित कुनै पनि राजनीतिक दबाबबाट मुक्त रही शान्ति सुरक्षा एवम् नागरिकका निम्ति सेवाप्रवाहको सुनिश्चितता प्रदान गर्न सक्षम, योग्य, गतिशील र इमानदार अधिकृतहरू छनोट गरी नियुक्त गर्नुपर्ने आवश्यकता छ । गृहमन्त्री फेरिनेबित्तिकै अनुभवविहीन व्यक्तिहरूले पहुँचका भरमा प्रजिअ र जिल्ला प्रहरी प्रमुखको जिम्मेवारी पाउने गर्छन् र निजहरू गृहमन्त्रीका कार्यकर्ताको आदेश र दबाब मान्न बाध्य हुने गरेका छन् । अन्य पार्टीकै जस्ता आफ्नो पार्टीका भ्रातृ संगठन गठित भै विगतकै जस्तो प्रवृत्तिले निरन्तरता नपाउन भन्नेतर्फ उनी सचेत रहनुपर्छ । यसैमा उनको गृह मन्त्रालय रोज्नुको सार्थकता रहन्छ । ढुण्डीराज पौडेल, नेपालगन्ज"
पर्यटनको केन्द्र पोखरा,"नयाँ वर्ष २०२३ सुरु भएको मौकामा पोखरा अन्तर्राष्ट्रिय विमानस्थलको उद्घाटन भएको छ । पोखरा लगायत प्रदेश ४ लाई पर्यटनको हब बनाउने दायित्व सरकार, पर्यटन व्यवसायी, सञ्चारकर्मी, सरोकारवालामाथि थपिएसँगै आर्थिक भविष्य सुनौला हुने आशा राख्न सकिन्छ । प्रदेश ४ मा पर्ने सबैजसो जिल्ला पर्यटकको उद्गमस्थल बन्न सक्छन् । तथापि देश विदेशका पर्यटक पोखरा पुर्याउने जिम्मेवारी लिनुपर्ने नेपाल वायुसेवा निगमको कामकारबाही निकै कमजोर भएको बेला निजी विमान कम्पनीहरूलाई अघि सार्नुको विकल्प छैन । अहिले पोखरा, मुस्ताङको पर्यटन व्यवसाय भारतीय तीर्थयात्रुले टिकाएको देखिन्छ । धेरै देशका विमान पोखरामा उतारेर अस्तव्यस्त पार्ने, प्रदूषण बढाउने कामलाई न्यून पार्दै राज्य र व्यवसायीको पहिलो लक्ष्य भारतका विभिन्न सहरबाट मझौला आकारका विमान सञ्चालन गरी धार्मिक पर्यटक, विद्यार्थी एवं घुमफिरमा इच्छुक व्यक्तिलाई पोखरा आउन आकर्षित पार्ने हुनुपर्छर् । प्रदेश ४ का पर्यटन व्यवसायीको छाता संगठन निर्माण गरी पर्यटनलाई बृहत्तर रूप दिनु जरुरी देखिन्छ । भुवनेश्वर शर्मा, चन्द्रागिरि२, काठमाडौं"
'प्रधानमन्त्रीको निर्देशनपछि सरकारी,"सबै तहमा विद्यमान घूसखोरीतन्त्र अनि बिचौलिया प्रथा अन्त्य नगर्दासम्म सुधार हुन सक्दैन । दोस्रो, जनताले चर्को शुल्क तिरेर प्रविधि र इन्टरनेटको समयमा पनि सामान्य एउटा कागजपत्र बनाउन महिनौं लाग्नु अत्यन्त लज्जास्पद कुरो हो । अनिल गुरुङ"
कृषि अनुदानमा परिमार्जन,"स्थानीय, प्रदेश र संघीय सरकारले विभिन्न योजना तथा नीतिनियम बनाएर बर्सेनि किसानलाई बीउ तथा उपकरणहरूका साथै परियोजना लागतमा अनुदान कार्यक्रमबाट प्रत्यक्ष करोडौं रुपैयाँ लगानी गरिरहेको छ । सरकारको यस कार्यबाट किसानप्रति निकै सहानुभूति प्रकट गरेको देखिन्छ । तर न किसानको जीवनस्तर उकासिएको छ न त कृषि उत्पादनका लागि नेपाली पैसा बिदेसिन कम भएको छ । प्रत्येक वर्ष नेपालले अर्बौं रुपैयाँको व्यापार घाटा बेहोरिरहेको छ ।अहिले स्थानीय तहहरूले कृषिका लागि भनेर मोटो रकम छुट्याउने गरेका छन् । साथै विभिन्न संघसंस्थाले पनि कृषिका लागि अनुदानका कार्यक्रम ल्याएकै हुन्छन् । प्रदेश सरकारहरू पनि किसानका लागि भनेर लोभलाग्दो बजेट लिएर आउँछन् । टाठाबाठा किसान र अन्य व्यक्तिले समेत फर्जी योजना निर्माण गरेर वडा, नगरपालिका, प्रदेशका साथसाथै संघीय सरकारको पनि कार्यक्रम पाइरहेका हुन्छन् । तर धेरै वास्तविक किसान यस्तो कार्यक्रमबाट विमुख रहेको अवस्था छ ।वास्तविक किसान यस्ता कार्यक्रमबाट जहिल्यै अनभिज्ञ हुन्छन् । योजनापरियोजना, अनुदान, उपकरण कहाँबाट आउने, कसरी पाउने भन्ने भेउ नै पाउँदैनन् । टाठाबाठा र किसानको नाममा चतुर्याइँ गर्नेहरूका कारण वास्तविक किसान झन् निराश बनिरहेका छन् । यसरी गलत हातमा परेको सहयोगले कृषि क्षेत्रको वास्तविक विकास हुन सकेको छैन । अनुदानमा निर्मित धेरै परियोजनाको मालिक किसान नभएर उद्योगीव्यवसायी हुने गरेको पाइन्छ । देशको मेरुदण्ड मानिने कृषिमा आफ्नो उत्पादनले अपुग भएर होस् वा अन्य कारण बर्सेनि टनका टन खाद्यसामग्री आयात भइरहेको छ । कृषि बजेट लक्षित वर्गसम्म पुगिरहेको छैन । यसमा सरकारले परिमार्जन गर्नु जरुरी छ । अहिलेसम्मका अनुदान प्रक्रियालाई पुनर्विचार गरी निःशुल्कको सट्टा बीउ, मलमा र कृषि उपकरणमा अत्यधिक अनुदान दिने कामको थालनी गर्नुपर्छ । बिचौलियालाई निषेध गर्नुका साथै उत्पादनका आधारमा किसानलाई पुरस्कृत गर्ने, उसको ऋण मिनाहा गर्नेजस्ता काम गर्नुपर्छ । महेन्द्रसिंह बम, टीकापुर१, कैलाली"
लोकतन्त्र र वरीयताको विकार,"रवि लामिछानेलाई प्राप्त उपप्रधान तथा गृहमन्त्रीको पदसहितको दोस्रो वरीयताका कारण पुष्पकमल दाहाल सरकारलाई परेको सकसको अहिले व्यापक चर्चा छ । कतिपयले त लामिछानेको पद दाहाल सरकारले लिने विश्वासको मतका दिनसम्म हो भनेर ठोकुवा गरेको पनि देखिन्छ । नारायणकाजी श्रेष्ठदेखि एमाले र माओवादीका अन्य पाका नेताहरूसम्मले कनिष्ठ मन्त्रीभन्दा तलको प्रोटोकल मा बस्न नरुचाएको हल्ला पनि यसबीच चलेको छ । यो हल्लासँगै दाहाल सरकारको संसद्मा पकड खलबलिने र अर्को सरकार बन्ने सम्भावनालाई समेत ध्यान दिएर कसरी एमालेलाई संसद्को ठूलो दल बनाउने भन्ने रणनीतिक दाउपेचमा पनि काम भइरहेको भन्ने अर्को चर्चा छ । यो विषयमा जब चोक र चियापसलमा छलफल हुन्छ, एमालेबाट भर्खरै टुटेर गएको एकीकृत समाजवादीको नाम फुत्त आइहाल्छ । दल दर्ता गरेर पाँचसात महिनामै राम्रो सफलता पाएर केही गरौं भन्ने हुटहुटी भएका एक हूल युवाहरूलाई नेपालको संसद्मा पुर्याउन सफल राष्ट्रिय स्वतन्त्र पार्टी (रास्वपा) का अध्यक्ष रवि लामिछानेले कमसेकम आफैंले हिजो कतिपय आरोपसहित नो नट अगेन भनेका पात्रकै नेतृत्वमा सरकारमा जानु हुन्थ्यो या हुन्थेन भन्ने प्रश्न एकातिर छ । अर्कातिर, कुनै बेला गैरनेपाली बनेका उनले प्रक्रिया पुर्याई पुनः नेपाली नागरिक बनेर मात्र संसद्को यात्रा तय गर्नुपर्ने प्रावधानलाई सम्मान गरेका छैनन् भन्ने सवालको निराकरण नै नभई उक्त नागरिकताको विवाद हल गर्ने प्रमुख तालुकदार मन्त्रालय नै लिएर सरकारमा जानु कानुनको शासन वा कन्फ्लिक्ट अफ इन्ट्रेस्ट को मान्यताविपरीत त हुँदैन भन्ने प्रश्न पनि तेर्सिएको छ । यो बहस, यस्ता प्रश्न उठेपछि पदबाट राजीनामा दिएर स्वतन्त्र छानबिनका लागि मार्गप्रशस्त गर्ने चलन तोड्नेहरूले नै सुशासन र कानुनको शासनको कुरा गर्दा सर्वसाधारणले भविष्यमा कसरी पत्याउलान् र भन्नेमा केन्द्रित देखिन्छ, जुन अस्वाभाविक होइन । तर यहाँ अस्वाभाविक देखिएको भनेको उनले सरकारमा पाएको वरीयता क्रमका नाममा ल्याउन खोजिएको विवाद हो । माथि भनिएझैं, रास्वपा नेपाली राजनीतिलाई लिएर व्याप्त निराशालाई आशामा बदल्न केही गरौं भन्ने हुटहुटीका साथ आएकाहरूको एउटा समूह हो । त्यस समूहलाई यस पटक संयोजन गर्ने क्षमता रवि लामिछानेमा देखियो, तर उनी नै त्यस दल या समूहको पर्यायवाची अर्थात् रवि भनेकै रास्वपा र रास्वपा भनेकै रवि भने होइनन् र हुन सक्दैनन् । रास्वपा छोटो समयमा एकाएक राष्ट्रिय रूपमा, अहिलेका प्रधानमन्त्री दाहालले नेतृत्व गरेको दल नेकपा माओवादी केन्द्रकै हाराहारीमा समानुपातिक मत ल्याएर प्रतिनिधिसभामा चौथो दल बनेको अवस्थामा नैतिक रूपमा रवि लामिछाने नै सरकारमा जानु र गृह मन्त्रालय लिनु कति उचित हो भन्ने प्रश्नलाई अन्यथा भन्न नमिले पनि, उक्त दलले पाउने यो वरीयता क्रमलाई नै अस्वाभाविकझैं मानेर छलफल चलाउनुले नेपाली लोकतन्त्रको प्रकृति र यसले विकास गर्न खोजेको संस्कारबारे सवाल खडा भएको छ । नेपाल मात्रै यस्तो देश हो, जहाँ लोकतन्त्रलाई पनि यसका पात्रहरूले आफ्नो हैसियत वर्गीकरण गर्ने सन्दर्भमा कर्मचारीतन्त्रमा देखिने तहगत र उमेरगत आधारभन्दा पनि जडसूत्रवादी र सामन्ती संस्कारको नजिक रहेर हेर्ने र व्यवहार गर्ने गरेको पाइन्छ । कसैको विचार कस्तो छ, त्यो नेता आफूलाई समयअनुकूल ढाल्न कति तयार छ, जनस्तरमा उसका विचारको मूल्यांकन कस्तो छ भन्ने आधारमा भन्दा पनि को कतिअघि कुन पदमा थियो भन्ने आधारमा हैसियत खोज्नु सामन्तवादी प्रवृत्ति नै हो । विश्व लोकतान्त्रिक मञ्चमा कहीँ नभएको यस्तो व्यवहार नेपालमा किन, कसरी र केका लागि बारम्बार चर्चामा ल्याइन्छ होला ? कतिपय सन्दर्भमा उदाहरणका रूपमा ल्याइने छिमेकी भारतमै पनि, तुलनात्मक रूपमा पुरातन भनिएको दल भाजपामा समेत राजनाथ सिंह र नितिन गडकरीजस्ता केन्द्रीय अध्यक्ष भइसकेका नेताहरूले एकाएक प्रधानमन्त्री भएको व्यक्तिको नेतृत्वमा सरकारका अन्य जिम्मेवारीमा रहेर काम गरिरहेको देख्न सकिन्छ भने अन्य लोकतन्त्रमा त त्यसको अझ विकसित रूप छ । पछिल्लो उदाहरणका रूपमा फिनल्यान्डका पूर्वप्रधानमन्त्री अलेक्जेन्डर स्टबलाई लिन सकिन्छ । सन् २००४ मा राजनीतिमा छिरेर २००८ मा परराष्ट्रमन्त्री हुँदै २०१४ मा तत्कालीन नेसनल कोलिसन पार्टीका अध्यक्ष बनेका स्टब त्यही वर्ष जुन २४ मा प्रधानमन्त्री भए । त्यसको एक वर्ष नपुग्दै भएको संसद्को निर्वाचनमा स्टबले नेतृत्व गरेको दल मतका आधारमा दोस्रो तर सिटका आधारमा ट्रु फिन पार्टीभन्दा एक सिट कम ल्याएर तेस्रो बन्यो । स्टब त्यस बेला पनि दलको नेतृत्व गर्दै जुहा सिल्भाको क्याबिनेटमा अर्थमन्त्री बनेर सहभागी भए । २०१७ मा आइपुग्दा उनी युरोपियन इन्भेस्टमेन्ट बैंकका उपाध्यक्ष थिए भने उक्त कार्यकाल सकिएसँगै २०२० को सुरुदेखि उनी राजनीति छाडेर युरोपियन युनिभर्सिटी इन्स्टिच्युटको स्कुल अफ ट्रान्जिसनल गभर्नेन्समा डाइरेक्टर तथा प्राध्यापकका रूपमा कार्यरत छन् । यी सिक्नुपर्ने कुरा हुन् । हामीलाई चाहिने नेता बाहिरबाट आयात गर्न मिल्दैन, देशभित्रै ग्रुमिङ गर्ने हो तर हामी सबैलाई दामासाहीले लखेट्नै उद्यत छौं, जसले निकास दिँदैन ।यस्तो सोच अहिले रास्वपाकेन्द्रित देखिए पनि यसको सिकार अलि कलिलो उमेरमा आफूलाई राजनीतिमा स्थापित गर्न लागिपरेका बीपी कोइराला पनि भएका थिए । कलिलो उमेरका बीपीको स्पष्ट अडानसहित आफ्ना कुरा राख्ने कलालाई नेपालभित्र र बाहिर मन नपराइएका कारण नेपाली लोकतन्त्रले २०१७ साल बेहोर्नुपरेको भन्नेहरू आज पनि प्रशस्तै भेटिन्छन् । अहिले नेतृत्वमा देखिएका कांग्रेसका प्रकाशशरण महत, गगन थापा, विश्वप्रकाश शर्मादेखि एमालेका विष्णु रिमाल, गोकर्ण विष्ट, योगेश भट्टराई तथा एकीकृत समाजवादीकी रामकुमारी झाँक्रीसम्मका बारेमा समाजमा फैलाइने अफवाहभित्र कतै न कतै यी पात्रहरूको कलिलो पृष्ठभूमि पनि देखिन्छ । राजनीतिमा उनीहरूको खटाइलाई बेवास्ता गर्दै बारम्बार हुने सामाजिक प्रहार आजै मात्र विकसित भएको नभई कतै न कतै उमेर र दलको र्यांक एन्ड फाइल मा जुनियरहरूले संस्थापनमा हालीमुहाली गरे भनेरै हुर्काइएको हो भन्न सकिन्छ । जब उमेरले चालीस नटेक्दै महत देउवाका विश्वासपात्र भएर राजनीतिमा उदाए, उनीप्रति एउटा समुदायको नजरिया नै नकारात्मक हुँदै गयो । कलिलै उमेरदेखि अटुट कर्मठताका कारण रिमालले एमालेको मजदुर संगठन जिफन्टमार्फत राष्ट्रिय र अन्तर्राष्ट्रिय ख्याति कमाएको यथार्थ एकातिर छ भने, त्यही लगनशीलतालाई स्विकार्नुको बदला दलका नेतालाई बिगार्यो भन्ने भाष्य अर्कातिर । रिमाललाई केपी ओली नेतृत्वको सरकारका पालामा रिमाल राज चलाएको आक्षेपसमेत लगाइयो भने मन्त्री भइसकेका र उमेरले पनि पचास कटेका योगेश भट्टराईले बैगुनी केटो को उपमा पाएको धेरै भएको छैन । नेपाली कांग्रेस संसदीय दलमा चुनाव लड्ने उद्घोष गरेका दिनदेखि गगन थापाले बेहोरेको असफलतापश्चात् आइरहेका नकारात्मक टिप्पणीहरू पनि त्यस्तै सोचकै परिणाम हुन् । कांग्रेसभित्रको वातावरण सौहार्दपूर्ण नै देखिइरहँदा पनि त्यस दलबाहिरका राजनीतिमा सिनियर हुँ भन्नेहरूले समेत गगनलाई संसदीय दलमा जित्न त के, उम्मेदवारै बन्न नदिइयोस् भनेर कामना गरेको पनि देखियो । विषय बुझ्ने र त्यसलाई कार्यान्वयनमा लैजाने सन्दर्भमा गगन अहिलेका अधिकांश राजनीतिकर्मीभन्दा धेरै अगाडि छन् । त्यसैले अहिलेको अवस्थामा पनि गगनले जनमानस र कांग्रेस कार्यकर्ता दुवै तप्कामा आफ्नो आकर्षण कायम राखेका छन् । युवामा उत्साह भर्दै आफूलाई स्थापित गर्ने प्रकारको गगनको खटाइलाई पनि कमजोर करार गर्न उद्यत पण्डितहरू र माथि उल्लिखित प्रसंगहरूलाई नकारात्मकतातर्फ लैजान मलजल गर्ने पात्रहरूलाई हेर्दा पृष्ठभूमिमा दल र सत्ताको र्यांक एन्ड फाइलमा नयाँ र कलिलाहरूको प्रवेश स्वीकार्य छैन भन्ने गरी नेपालमा विकसित गर्न खोजिएको अलोकतान्त्रिक मानसिकताले नै खेलिरहेको भन्न सकिन्छ । बिस्तारै खारिँदै जाने क्रममा रहेको लोकतन्त्रले विद्यमानमा देखिएका यी कटु यथार्थलाई चिर्न सकेमा मात्र नयाँ पात्र अनि नयाँ सोच र नयाँ विचारले स्थान पाउन सक्छ ।"
उतारचढावका १६ वर्ष,"माओवादी केन्द्रका अध्यक्ष प्रचण्ड तेस्रो पटक सरकारको नेतृत्वमा पुगेका छन् । यस पटकको प्रधानमन्त्रित्व ओरालो लाग्दै गरेको व्यक्तित्व, पार्टीको कमजोर हुँदै गएको प्रभाव र ७० को नेटो कट्ने उमेरको छेकोमा उनलाई हात लागेको छ । गठबन्धन सरकार बनाउनुपर्ने बाध्यता निर्वाचन प्रणालीले हाम्रो राजनीतिमा थोपरेको नियति हो । २०७४ देखि नै राजनीतिक दलहरूले निर्वाचनपूर्वका गठबन्धनको अभ्यास गर्न थालेका थिए । सोलोडोलो रूपमा विश्वराजनीतिमा देखिने वामपन्थी र दक्षिणपन्थी या मध्यपन्थी राजनीतिक धारले प्रस्ट खाका नलिएको नेपाली राजनीति दलहरूका छिर्केमिर्के गठबन्धन र यताउता सरिरहने सत्ताको चञ्चल चरित्रको दबाबमा छ । यसपालि पनि निर्वाचनभन्दा पहिले भएका गठबन्धनहरू निर्वाचनपछि भत्किनाले प्रचण्डलाई सरकारको नेतृत्व गर्ने अवसर प्राप्त भएको हो । यसअघि उनले एमाले अध्यक्ष केपी ओलीका तर्फबाट दुई पटक धोका पाएका थिए । २०७३ असारमा ओलीले पालोमा दिन अस्वीकार गरेको प्रधानमन्त्री पद प्रचण्डले कांग्रेससँग गठबन्धन गरेर हात पारेका थिए । २०७७ को आधाआधीबाट प्रधानमन्त्री हुन पाउने गरी प्रचण्ड र ओलीबीच भएको सहमति, ओलीले मरिहत्ते गरेपछि, प्रचण्डले छाडेका थिए । तर ओलीले संसदीय राजनीतिका सामान्य मूल्यविपरीत संसदीय दलको बहुमत आफ्नो विपक्षमा हुनासाथ संसद् विघटन गरेपछि ओली र प्रचण्डको सहकार्य टुटेको थियो । अहिले भने चुनावपछिको सरकारको नेतृत्व प्रचण्डलाई दिन निर्वाचन हुनुअघि र पछि पनि शेरबहादुर देउवाले गरेको सहमति एकपक्षीय रूपमा तोडेपछि अन्तिम समयमा प्रचण्डले ओलीसँग हात मिलाए र प्रधानमन्त्री भए । भिन्न स्वार्थ र प्रस्ट कार्यसूची नभएका ससाना दलहरू र संसद्को दोस्रो ठूलो दल बनेको एमालेको समर्थनमा प्रधानमन्त्री बनेका प्रचण्डसँग के होला त देशलाई दिन सक्ने ? उनले आफ्नो पूर्वनिर्धारित साढे दुई वर्षको कार्यकालमा आम नागरिकले अनुभूति गर्न सक्ने के नयाँ कुरा देलान् ? यी प्रश्न अहिले आमवृत्तमा उठिरहेका छन् । तर यी आला प्रश्नहरूलाई छाडेर यहाँ प्रचण्डको राजनीतिक योगदान र उतारचढावका १६ वर्षबारे सामान्य समीक्षाको प्रयास गरिनेछ । प्रचण्ड नेपाली राजनीतिको पछिल्लो गतिका मुख्य चालकशक्ति हुन् । २०४७ को संविधानले गरेको राजनीतिक व्यवस्थाविरुद्ध हतियारबद्ध आन्दोलन उठाएर उनको उदय भएको हो । उनले नेपाली राजनीतिमा ९० वर्षपहिलेदेखि चलेको सामन्तवादविरुद्धको संघर्षका बाँकी गाँठाहरू छिनालेर नेपालमा गणतन्त्र, संघीयता, समावेशी समानुपातिक प्रतिनिधित्वजस्ता नयाँ कार्यसूची स्थापित र संस्थागत गरे । खास गरी राजतन्त्रसँग नेपाली जनताको संघर्षलाई निर्णायक मोड दिने श्रेय इतिहासले प्रचण्डलाई नै दिनेछ । यी कामका आधार प्रचण्ड नेतृत्वको सशस्त्र विद्रोहले तयार पारेको थियो । संसदीय दलहरू र माओवादीबीच २०६२ मंसिरमा भएको सहकार्यको सहमतिले गर्दा देशमा एउटा क्रान्तिज्वरोको अवस्था उत्पन्न भयो । दलहरू राजाबाट हुने धोकाधडीबाट मुक्ति चाहन्थे, माओवादी गाउँबाट उठेको क्रान्तिको सीमा विस्तार गर्न चाहन्थ्यो, नागरिकहरू पुराना दलहरूको नेतृत्व र अविकासबाट पनि मुक्ति चाहन्थे अनि स्वयं माओवादीको सशस्त्र विद्रोहका कारण उत्पन्न हिंसाको कहालीलाग्दो वातावरणबाट उन्मुक्त भई पनि शान्तिको सास फेर्न चाहन्थे । यी तीनै पक्षका स्वार्थहरूबीच भएको एकताले इतिहासलाई एउटा धक्का दियो । जनआन्दोलनको सफलतापछि पहिलो पटक खुला राजनीतिमा आउँदा प्रचण्डमा आफ्ना कार्यसूचीलाई व्यवहारमा बदल्ने नैतिक बल, इच्छाशक्ति र जनअपेक्षा सबै थियो । एउटा क्रान्तिकारी नायकका रूपमा उनलाई काठमाडौं आउने मौका मिलेको थियो । उनको आगमनले दुइटा प्रतिक्रिया उत्पन्न गरेको टड्कारो अनुभव गर्न सकिन्थ्यो । आम नागरिक र खास गरी श्रमजीवी वर्गमा राज्यको चरित्र आफ्नो हितको प्रतिनिधित्व हुने गरी बदलिएला भन्ने आशा जागेको थियो । उनीहरू एक पटक माओवादीलाई परीक्षण गर्ने चाहनामा थिए । अर्कातिर काठमाडौंको सत्तासीन सम्भ्रान्त वर्ग माओवादीलाई निस्तेज गर्न चाहन्थ्यो र यसलाई दरबारियाहरू, सैन्य नेतृत्व, उच्च प्रशासक, घरानिया सम्पत्तिशाली वर्ग, ठूलो जमिनका मालिक र ठूला पुँजीपति वर्गको साथ थियो । उता तेस्रो पक्ष थियो खास गरी भारत र पश्चिमाहरूको, जसलाई माओवादी सत्तामा नआओस् र आए पनि लडाकुहरू निःशस्त्र बनाएर र क्रान्तिकारी कार्यसूचीहरू थन्क्याएर अरू दलको सहयोगी बनोस् भन्ने चाह थियो । यी दुवै पक्षसँग माओवादीको घर्षण भयो । संविधानसभाको पहिलो निर्वाचनसम्म सहर र गाउँका गरिब वर्ग र निम्न मध्यम वर्गले माओवादीबाट ठूलो परिवर्तनको आशा राखे । यसबाहेक पनि महिला, जनजाति, मधेशी, दलित लगायतले आफ्ना अधिकारका लागि माओवादीलाई आशाका नजरले हेरे । माओवादीलाई २०६४ को निर्वाचनमा यसको पर्याप्त लाभ पनि प्राप्त भयो । निर्वाचनपछि माओवादीलाई सरकारको नेतृत्व दिन आलटाल गरियो । काठमाडौंको शक्तिसम्भ्रान्त वर्ग र यसका बाह्य सहयोगीहरू माओवादीलाई सरकारको नेतृत्व गर्न दिँदा उसले सत्ता कब्जा गर्ला भनेर आत्तिएका थिए । तल्लो वर्ग भने माओवादीले सुधार गर्ला भनेर आशावादी थियो । माओवादी स्वयं द्विविधामा थियो सरकार र सडक दुवै मोर्चाबाट आफ्ना सशस्त्र लडाकुहरूको सहयोगमा सत्ता कब्जा गर्ने कि संविधान बनाई प्राप्त उपलब्धिमा टेकेर अघि बढ्ने । आफ्नै आन्तरिक संघर्ष र बाह्य दबाबको चेपुवामा परेका प्रचण्डले नौ महिना सरकार चलाउँदा पनि क्रान्तिकारी हस्तक्षेपको झल्को दिने गरी आर्थिकसामाजिक सुधार गर्न सकेनन् । अन्तिममा उनलाई काठमाडौंको सत्तारूढ वर्ग र उसको बाह्य साझेदारको दबाबमा सत्ताबाट झारियो । यसमा उनी आफैं र उनको पार्टीको काँचो खेल पनि जिम्मेवार थियो । भारतको हस्तक्षेप यसमा निर्णायक थियो । त्यसयता अहिलेसम्म पनि भारत र प्रचण्ड एकअर्कालाई इन्गेज गर्ने तर विश्वास नगर्ने जटिल सम्बन्धमा छन् । अहिले पनि प्रचण्ड प्रधानमन्त्री नहोऊन् भनेर भारतले अन्तिमसम्म प्रयास गरेको थियो । भारतबाट पछिल्लो समय धोका पाएका एमाले अध्यक्ष ओलीको साथ पाएपछि मात्र प्रचण्ड प्रधानमन्त्री हुन सकेका हुन् । संविधानसभाको सबैभन्दा ठूलो दल बन्दा पनि क्रान्तिकारी सुधार गर्न नसकेपछि तल्लो वर्गले माओवादीको साथ छाड्यो । उपल्लो वर्ग माओवादीविरुद्ध नै थियो । मध्यम वर्गमा समेत माओवादीको भविष्यलाई लिएर अविश्वास बढ्दै गएका बेला यो पार्टीमा विभाजन आयो । दोस्रो निर्वाचनमा माओवादी नराम्ररी खुम्चिएर तेस्रो दल बन्न पुग्यो । संविधान बनाउने बेलासम्ममा माओवादीले आफ्ना मूल कार्यसूचीमा धेरै हदसम्म सम्झौता गरेको थियो । यद्यपि संघीयता, समावेशी समानुपातिक प्रतिनिधित्व, धर्मनिरपेक्षताजस्ता कार्यसूची संविधानमा सामेल भए । इतिहासले यहीँनिर माओवादीलाई धोका दियो । कार्यसूची माओवादीको भए पनि संविधान जारी गर्दा संसदीय गणितमा निर्णायक संख्यामा परम्परागत शक्तिहरू थिए । माओवादी यत्रो ठूलो परिवर्तनका लागि आधार तयार गरेर पनि त्यसको स्वामित्व दाबी गर्न नसक्ने अवस्थामा धकेलियो । योसँगै प्रचण्डका मुख्य सहयोगी मानिएका डा बाबुराम भट्टराईले पनि पार्टी छाडेपछि जनयुद्ध र राजनीतिक संवैधानिक परिवर्तनको बौद्धिक अधिकार दाबी गर्ने हैसियतसमेत माओवादीले गुमायो । प्रचण्ड राजनीतिमा आफ्नो उपस्थिति कायम राख्न त सफल भए तर नेपाली समाज र राज्यव्यवस्थामा आएको यो उथलपुथलमा खेलेको भूमिकाका लागि उचित स्थान र सम्मान पाउन सकेनन् । उनलाई निषेध गर्ने शक्तिको वैचारिकी नै स्थापित भयो । एमालेले जनताको बहुदलीय जनवाद (जबज) को जित भनेर व्याख्या गर्दा र कांग्रेसले संसदीय लोकतन्त्रको आफ्नो विचार स्वीकार्य भएको भन्दै गर्दा माओवादीले आफ्ना कारण समावेश भएका कार्यसूचीको स्वामित्व दाबी गर्न र त्यसबापतको जस लिन पनि सकेन । यहीँनिर प्रचण्ड ठगिएका हुन् अनि अझै पनि माओवादी केन्द्र र जनयुद्धका अगुवाहरूले यसलाई समाजमा स्थापित गर्ने किसिमको वैचारिक हस्तक्षेप गर्न सकेका छैनन् । बौद्धिक बहसमा माओवादी उपस्थिति न्यून र झन्डै अनुपस्थित छ । पहिलेपहिले माओवादी कार्यसूचीका कारण उसलाई साथ सहयोग गर्ने नागरिक समाज र वामपन्थी खेमाको बौद्धिक तप्काले पनि साथ छाड्दै जाँदा माओवादी आन्दोलन आफैंमा टुहुरोजस्तो भएको छ । एक प्रकारको दुःखान्तजस्तो अवस्था देखिन्छ ।दोस्रो पटक प्रधानमन्त्री हुँदा प्रचण्डसँग संघीयता कार्यान्वयनका लागि महत्त्वपूर्ण मानिएको स्थानीय चुनाव गराउने र संविधान निर्माणमा असहमति जनाएको मधेशी राजनीतिक शक्तिलाई संविधान कार्यान्वयनमा सहभागी गराउने जिम्मेवारी थियो । उनले त्यस बखत केही सुधारका प्रयास पनि गरेका थिए । तर त्यति बेलासम्म माओवादी र स्वयं प्रचण्डको जीवनशैली, काठमाडौंको उच्च वर्गसँगको उठबस र सम्झौता तथा परम्परागत राजनीतिक दलहरूसँगको लसपसका कारण उनीहरूका विषयमा पर्याप्त प्रश्न उठ्न थालेका थिए । प्रचण्डले स्थानीय तह निर्वाचनको पहिलो चरण पूरा गरी आफ्नो राजनीतिक कार्यभार राम्रोसँग सम्पन्न गरेर बिदा लिए । प्रधानमन्त्री बन्न एमालेको साथ पाइने हुँदाहुँदै पनि उनले देउवालाई सहमति अनुसार सत्ता हस्तान्तरण गरेर आफ्नो इमानदारी देखाए । २०७४ मा एमालेसँग मोर्चा बनाउँदा उनलाई शक्तिका लागि कहिले कांग्रेस त कहिले एमालेसँग सहकार्य गरेको आरोप लागे पनि माओवादीको शक्ति जोगाउन यो निर्णय महत्त्वपूर्ण साबित भयो । निर्वाचनपछि कांग्रेसले प्रधानमन्त्री हुन गरेको प्रस्ताव अस्वीकार गरेर फेरि पनि उनले आफूलाई इमानदार साबित गरेका थिए । जब एमालेसँग एकाता भयो र उनी अध्यक्ष ओलीका सहयोगीजस्तो भूमिकामा झारिए अनि उनले २०५७ पछि आफ्नो हातमा लिएको राजनीतिक कार्यसूची तय गर्ने हैसियत गुमाए । ओलीले निषेधको नीति लिँदा उत्पन्न तनावबीच नेकपा विभाजन भयो र प्रचण्डले फेरि कांग्रेससँग सहकार्यको बाटो रोजे । आफ्नो राजनीतिक करिअरमा आएका यी उतारचढावबीच प्रचण्ड यसपालि फेरि प्रधानमन्त्री भएका छन् । यसपालि प्रधानमन्त्री नबनेका भए उनको राजनीतिक जीवन बिस्तारै असान्दर्भिक बन्ने खतरा थियो । उनको एउटै बलियो र स्थिर निर्वाचन क्षेत्र पनि छैन । माओवादीको मताधार कमजोर बन्दै गएको छ । फेरि शक्ति आर्जन गर्ने गरी कुनै विश्वसनीय राजनीतिक कार्यसूची पनि उसले अघि सार्न सकेको छैन । यस्तो समयमा प्रचण्डले प्रधानमन्त्री बनेर आफूलाई परीक्षण गर्न दिने जोखिम लिएका छन् । उनीसँग अब जेजति समय बाँकी छ, त्यसमा परिणाम देखिने गरी काम गर्नुको विकल्प छैन । जनतामा ६५ वर्षमाथिको नेतृत्वप्रति जेजस्तो निराशा छ, त्यसलाई गलत साबित गर्न जनताको दैनिक जीवनमा देखिने गरी परिवर्तन ल्याउन जरुरी छ । उनको नेतृत्वमा जेजस्तो विद्रोह भयो, जसरी नेपालीहरूले बलिदान गरे, त्यो केका लागि थियो भन्ने प्रश्नको जवाफ पनि उनले दिनु छ । यसै गरी प्रचण्डले आफ्नो नेतृत्वमा कस्तो अर्थतन्त्र र समाज बनाउन चाहेका हुन् भन्ने प्रश्नको उत्तर पनि यसै पटक खोजिनेछ । त्यस्तो केही गरेर मात्र उनले इतिहासमा आफ्नो सान्दर्भिकता साबित गर्न सक्नेछन् । उनका समर्थक शुभचिन्तक र सहयोगीभन्दा विपक्षमा मत राख्ने असहयोगीहरू नै बढी छन् । चीनको सद्भाव त उनलाई रहला तर भारत र पश्चिमाहरूले मौका पाउँदा अप्ठेरो पार्नेछन् । यी सबै पक्षलाई सन्तुलनमा राख्दै डोरीमा टेकेर नदी पार गर्ने चुनौती उनलाई छ ।"
मधेशका आँखामा प्रचण्ड,"एक समय यस्तो थियो, जब पुष्पकमल दाहाल प्रचण्डले मधेशलाई साँचो अर्थमा नयाँ बिहानीमा पुर्याउँछन् भन्ने सबैको आशा थियो । त्यसो हुनुका विशिष्ट कारण थिए । प्रचण्डको नेतृत्वमा नेपालमा आन्तरिक औपनिवेशीकरणका दिन सकिए भन्ने सन्देश गएको थियो । उनको नेतृत्वमा उठान गरिएका मुद्दाहरूले गर्दा मधेशले हिजोको तीतो अतीतलाई बिर्सिएको थियो । र उनलाई समर्थन दियो । नेतृत्वले व्यापक ऐतिहासिक परिप्रेक्ष्यमा काम गरेको हुन्छ । त्यो ऐतिहासिक परिप्रेक्ष्यलाई नसम्झिने हो भने प्रचण्डप्रति अन्याय हुन जान्छ । प्रत्येक सरकार मधेशलाई एउटा पाठ दिएर जान्छ, प्रत्येक नयाँ सरकार एउटा नयाँ उम्मिद लिएर आउँछ । देहातमा भनिन्छ पनि, बीति ताहि बिसार दे, आगे की सुध लेय । प्रचण्डको सरकार शीतलहरमाझ घाम लिएर झुल्किने हो कि भनी आशा गर्नेहरू कम्ती छैनन् । अर्कातिर, सत्तारोहणका लागि उनले अपनाएको भावभंगिमा देखेपछि कुछ नहीं करेगा भन्नेहरू पनि प्रशस्त देखिएका छन् ।राम्रो समाजले नै राम्रो देश बनाउँछ । वर्तमान राजनीतिको सबैभन्दा ठूलो संकट के हो भने, विचारबाट टाढिएर फगत चुनाव जित्नुमा सीमित हुँदै गएको छ । एउटा चुनाव जितेपछि अर्को चुनाव जित्ने तयारी सुरु भैहाल्छ । संसद् अंकगणितमा अल्झिएको छ । चुनाव जित्न अनेकौं जोडघटाउ गर्नुपर्छ र त्यसबाट उदय हुन्छ सम्झौतामुखी र जुगाडु नेता । प्रचण्डका प्रशंसकहरू उनलाई उचित किसिमले प्रयोग र परीक्षण हुने मौका दिइएन भन्ने तर्क गर्छन् । तर उनीसँग असहमत हुनेहरूको ठाडो जवाफ हुने गर्छ प्रचण्ड स्वयंमा अन्तरविरोधका धनी हुन् । जब संघर्षरत कुनै सिपाही सम्झौता गरेर मूलधारको राजनीतिमा आउँछ, उसका मान्यताहरू झन्झन् समृद्ध र परिपक्व भएका छन् । चाहेका भए प्रचण्डको पनि उत्तरोत्तर विकास सम्भव थियो । तर उनको शक्ति तीव्र गतिमा नकारात्मकतामा परिणत हुँदै गएको छ । उनी आफ्नो दल र मूलधारको राजनीतिमा निर्णायक भइरहन चाहन्छन्, त्यसका लागि आफूलाई अन्य पात्र र पंक्तिको समीपमा राखिरहन्छन् । यस्तो भएपछि प्रचण्डलाई अन्य पक्षले आफ्नो अनुकूलमा खेलाउँछन् । अहिलेको सरकारलाई कतिपयले बाह्र मसाला तेह्र स्वाद को भनेका छन् । तर यो सरकारको साँचो केपी ओलीको हातमा छ । नाम प्रचण्डको, शासन ओलीको । प्रचण्ड किङमेकर हुनु र अरूको मर्जीमा गद्दीनसीन हुनुमा फरक छ । अरूको मर्जीमा गद्दीनसीन हुँदा आफ्नो उच्च प्रेरणाशक्ति र मनोबलबाट भन्दा पनि अर्काको निर्देशनमा हिँड्नुपर्ने हुन्छ । प्रचण्ड यसअघि पनि दुई पटक प्रधानमन्त्री भैसकेका हुन् तर कुनै पनि क्षेत्रमा सिन्को भाँचेनन् । यस पटक उनको सत्तारोहण हुँदा प्रशस्तिगान गर्नेहरू मधेशमा समेत देखिए । तर, त्यो घुरको आगो ताप्न झुम्मिएको जमात हो ।नेपालको सामाजिक विविधता आधुनिक नेपालको जग हाल्नुअगावैको हो । नेपालको दक्षिणी भूगोलमा मधेशीहरूको बसोबास प्राचीन छ । शासक वर्गले मधेशको भूमि जागिर, बिर्ता, बक्सिस, नजराना, बकस, दान, दाइजो आदिका रूपमा बाँडीचुँडी गर्यो । मधेशमा बसोबास कम्पनी, सुकुम्बासी आयोग, बस्ती विकास कम्पनी भित्र्याइएÙ राजनीतिपीडित, बर्माभुटानबाट विस्थापित, भारतबाट धपाइएकाहरू बसाइए । तर यहाँका रैथाने बासिन्दाहरूलाई असली नेपाली मानिएन । तिनका भाषा, संस्कृति, भेष, भोजनलाई तिरस्कृत गरियो । त्यसका विरुद्ध, प्रचण्ड नेतृत्वको माओवादी सशस्त्र संघर्षका क्रममा आवाज उठाइयो । नेपाली समाजको जातीय, भाषिक, सांस्कृतिक विविधतालाई हिजोसम्मको शासक वर्गले राम्ररी सम्बोधन गर्न सकेन भन्दै प्रचण्डको नेतृत्वमा विभिन्न पहिचानधर्मीका आकांक्षाहरू संघीयताभन्दा कममा सम्बोधन गर्न नसकिने निष्कर्षमा पुगे । संघीयता सबै खाले आकांक्षालाई सम्बोधन गर्न उपयुक्त माध्यम भएको बताए । यी कुराहरू दलका दस्तावेजहरूमा राखे, सार्वजनिक भाष्य निर्माण गर्न पार्टी पंक्ति लाग्यो । त्यतिखेर लाग्थ्यो, संघीयता उनका लागि केवल नाराबाजीको विषय हुँदै होइन । प्रचण्ड नेतृत्वको माओवादीले राज्यमा अन्य समुदायको जस्तै मधेशीथारूहरूको पनि सहज पहुँच स्थापित हुनुपर्ने आवश्यकताबोध गरेको छ । आज कतिपयले प्रचण्ड नेतृत्वको सरकारको सामर्थ्य र सम्भाव्यतालाई हेर्नु र यसबीच मधेशसँग सन्तुलनको पनि खोजी गर्नु जरुरी रहेको बताउँदै छन् । सरकारले आउँदा दिनमा मधेशीथारूहरूका लागि केही गर्ला कि, हेर्न बाँकी छ । विगतमा प्रचण्ड आफ्ना अग्रगामी र प्रगतिमुखी अवधारणाप्रति अडिग रहेनन् । उनी मधेशका हाटबजारमा देखिने त्यस्ता तमासाई (चटके) जस्ता भए, जसले सुरुआतमा त कागजको हवाईजहाज उडाइदिने गफ दिएर मान्छेहरूलाई आफ्नो प्रभावमा पार्छ र अन्तमा सस्ता खाले दन्तमञ्जन बेचेर हिँड्छ । प्रचण्डले मधेशलाई वरेण्य र वाञ्छनीय शक्तिका रूपमा कहिल्यै लिएनन्, मधेशीथारूहरू उनका लागि सत्ता र शक्ति आर्जनका सोपान मात्र रहे । उनको निर्णायकत्वमा दुई पटक संविधान बन्यो । अन्तरिम संविधान बन्दा उनी संघीयताका सन्दर्भमा मौन बसे । २०७२ को संविधान बन्दा मधेशको असन्तुष्टिप्रति उनी मुक द्रष्टा बनिरहे । मधेशीथारूमाथि राज्यदमन भैराख्दा त्यसको मौन साक्षी रहनुलाई उनको मजबुरी मान्न सकिँदैन । संघीयता र समावेशीकरणको अर्थ एवं आयामलाई संकुचित तुल्याउनेहरूमध्ये उनी पनि एक हुन् ।संविधानसभाको दोस्रो निर्वाचनका बेला सिरहाको क्षेत्र नम्बर ५ बाट प्रचण्डले उम्मेदवारी दिनुलाई ब्रिलियन्ट निर्णय मानिएको थियो । कुनै पनि राष्ट्रिय नेताको सबै क्षेत्रमा पहुँच र प्रतिनिधित्व हुनुपर्छ भन्ने हिसाबले त्यसको सराहना गरिएको थियो । उनले भनेका थिए, मधेशसँग मेरो लभ परेको छ । मेरो यो मायामा कहिल्यै कमी आउनेछैन । त्यो निर्वाचनमा काठमाडौंको क्षेत्र नम्बर १० मा पराजित भएका उनले सिरहाबाट जिते । तर उनले भुइँतहका मधेशीका भोगाइलाई न्यायिक आधारमा हेर्न सकेनन् । सवाल त्यसपश्चात् उनी चितवन वा गोरखा कहाँबाट चुनाव लडे, त्यो होइनÙ मूल प्रश्न हो सीमान्तीकरणको प्रक्रिया रोक्न उनले के गरे ?यस पटक पनि उनी नेपाली कांग्रेस नेतृत्वको गठबन्धनमा चुनाव लडे । उनले चाहेका भए प्रत्यक्षतर्फ मधेशी दलितलाई प्रतिस्पर्धामा ओराल्न सक्थे, पहाडबाट कुनै मधेशीलाई उम्मेदवार बनाउन सक्थे । उनले नयाँ लिक समातेनन् । मधेशका आँखामा उनी कांग्रेसएमालेका नेताजस्तै भए । भारतलाई रिझाए मधेश त्यसै शान्त हुन्छ भन्ने बुझाइ प्रचण्डको मानसमा छैन भन्ने अवस्था छैन । रैथाने थारू, सन्थाल, मधेशीहरूको समस्या नेपालका अन्य वञ्चित समुदायको भन्दा मौलिक एवं पृथक् छ भन्ने तथ्यप्रति उनले बुझ पचाएका छन् । अहिले नै उनको सरकारले मधेशीथारू लगायतका वञ्चित समुदायलाई अवसर दिने कुरा त छँदै छ, त्योभन्दा पनि उनले मधेशको ऋण चुक्ता गर्न चाहने हो भने टीकापुरलाई न्याय गर्नुपर्छ । संघीयता र समावेशीकरणमा इमानदार देखिनुपर्छ । नागरिकताबाट वञ्चित युवाहरूको संकट चुँडाल्नुपर्छ । संकटबाट मुक्त हुनका लागि पूर्वसर्त यही हो । नत्र प्रचण्ड तेस्रो वा चौथो पटक प्रधानमन्त्री बन्नुको औचित्य छैन । चुनावमा संघर्षरत शक्तिहरू केकुन हैसियतका छन् भन्दा पनि तिनीहरूले बोकेको अभिभारा महत्त्वपूर्ण हुन्छ । मुलुकको मध्यमार्गी राजनीतिक स्पेस जोगाउन पनि तिनीहरूका कुरा सुनिनुपर्छ । कुनै बखत कांग्रेस र एमालेले सुनेनन्, त्यसैले माओवादीको उदय भयो । प्रचण्ड पनि यथास्थितिवादी रहिरहे भने भोलि अर्को परिवर्तनकारी शक्ति आउँछ । समय घर्किंदै छ । तर प्रचण्ड सुरुवालको इँजार बाँध्नमै मस्त र व्यस्त छन् ।आज प्रचण्डको दलभित्र मधेशीथारूको आवाज को हो ? मधेशबाट पछिल्ला वर्षहरूमा केकस्तालाई भित्र्याइएको छ ? मधेशको जातीय समीकरणभित्र खेल्न उनी कति चाख राख्छन् ? मधेशीथारू कोणबाट उनी लिटमस टेस्टमा फेल भइसकेका छन् । यतिखेर उनले त्यस्तो परीक्षामा सर्वोत्कृष्ट अंक ल्याउने अभिलाषा राखिँदै छ, जसका लागि तयारी नै गरेका छैनन् । प्रचण्डले अबकी बार कुछ तो करेंगे भनी कामना गर्नु ब्ल्यांक चेकमा हस्ताक्षर गरेर दिनुजस्तै हो ।"
जनप्रतिनिधिबाटै जातीय विभेद,"धरान उपमहानगरका प्रमुख हर्कराज साम्पाङ राईले केहीअघि फेसबुकमा चमारे बुद्धि लेखे । जनप्रतिनिधि भएर अपमानजनक शब्दावली प्रयोग गरेकामा उनको व्यापक आलोचना भयो । जातीय सद्भाव बिथोल्ने अभिव्यक्ति दिएको भन्दै कारबाहीको मागसमेत गरियो । आफ्नो पद र जिम्मेवारीसमेत बिर्सिएर राईले दलित अधिकार प्रवर्द्धन गर्ने राष्ट्रिय दलित आयोगले फोहोरी राजनीति गरेर समाज भाँड्न खोजेको समेत भन्न भ्याए । दलित अधिकारकर्मी तथा संघसंस्थाले विरोध जनाएपछि राईले क्षमायाचना गर्नुपर्यो । उनले प्रयोग गरेका शब्दले सिंगो दलित समुदायलाई अपमान गरेको ठहरसहित आयोगले कारबाहीका लागि गृह मन्त्रालयमा पत्र काट्यो । यस्तो प्रवृत्ति नयाँ भने होइन । जनप्रतिनिधिले नै दालितमाथि विभेद गरेका प्रशस्त उदाहरण छन् । दलित समुदायमाथिको हेलाहोचो जनस्तरदेखि राज्यका नेतृत्वकर्तासम्म निरन्तर देखिरहनु भने दुःखद छ ।सामाजिक सञ्जालको बढ्दो प्रयोगसँगै जातीय विभेद पनि बढ्दै गएको छ । राष्ट्रिय मानव अधिकार आयोगको अघिल्लो वर्षको प्रतिवेदनमा जातीय विभेदका ३१ प्रतिशत घटनामध्ये २० प्रतिशत कुटपिट र गाली बेइज्जतीसँग सम्बन्धित छन् । समाज जति नै उन्नतिको मार्गमा हिँडे पनि, शिक्षाले जतिसुकै फड्को मारे पनि दलित समुदायप्रतिको सोचमा परिवर्तन भएको छैन, विभेदमा कमी आएको छैन । दलित बुद्धि नभएका हुन्छन्, दलितको क्षमता हुँदैन, दलितले भाषण गर्न जान्दैनन्, दलित फोहोरी हुन्छन् तथा दलित उपल्लो जातिका सेवक मात्र हुन् भन्ने सोच राख्नेहरूको जमात किन बढिरहेको छ ? राज्यकै नेतृत्व तहमा बसेर दलितमाथि अपमानजनक शब्द प्रहार गर्नेहरूलाई किन कारबाही हुन्न ? जातिवादी सोचलाई मलजल गर्ने प्रवृत्तिविरुद्ध राज्य किन कठोर बन्दैन ? गाउँदेखि सहरसम्म जात व्यवस्थाको जरो फैलँदो छ । जातका आधारमा अपमान गर्नुलाई कानुनले दण्डित गरे पनि सामाजिक व्यवहारमा विभेद र अपमान खुलेआम छ । संविधानको धारा २४ ले छुवाछुत तथा जातीय उच्चता वा घृणामा आधारित विचारको प्रचारप्रसार गर्न वा जातीय विभेदलाई कुनै पनि किसिमले प्रोत्साहन गर्न पाइनेछैन भनेको छ । यस्तो स्पष्ट व्यवस्था हुँदैहुँदै हर्क प्रवृत्ति कम भएको छैन । छुवाछुत तथा भेदभावजन्य कार्यलाई गम्भीर सामाजिक अपराधका रूपमा कानुनमै व्याख्या गरिएको छ । व्यक्तिको सोचमा परिवर्तन आउन सकेन भने सामाजिक प्रगतिको परिकल्पना गर्न सकिन्न । दलित समुदायप्रति विभेदरहित सोच विकास नहुन्जेल अपमान नरोकिनेमा शंकै छैन । जातका आधारमा हुने हेलाहोचोले समाजलाई भित्रभित्रै खोक्रो बनाइरहेको हुन्छ । दलित समुदाय सामाजिक संरचनाको पीँधमा छन् । दलितलाई होच्याउने व्यवहार कहाँ सिकाइन्छ भन्ने विषयमा खासै छलफल भएको छैन । अधिकांशले घरपरिवारबाटै यस्तो व्यवहार सिकेका हुन्छन् । बालापनदेखि नै यस्तो विभेदकारी सोच समाजमा रोपिँदै आएको कुरालाई किन बहसमा ल्याइँदैन ? जातका आधारमा गरिने विभेद सामाजिक अपराध हो भन्ने कुरालाई सामाजिकीकरण गर्न आवश्यक नठानिएकाले एउटा ठूलो समुदायले अपमान सहनुपरेको छ । कामी, दमाई, डुमको जस्तो व्यवहार भनेर समाजमा उपल्ला जातका व्यक्तिहरूले भनिरहेका हुन्छन् । तिनै कुरा बालबालिकाले सिकिरहन्छन् । राजनीतिक व्यवस्थामा ठूलै परिवर्तन भए पनि दलित समुदायप्रति विभेदकारी व्यवहार कायम रहनु चिन्ताजनक छ । अझ राज्यकै नेतृत्व गर्नेहरूले कानुनको धज्जी उडाइरहेका छन् । तिनले दलितमाथिको अपमान र हिंसा राष्ट्रिय तथा अन्तर्राष्ट्रिय कानुनविरुद्ध हुन्छ भन्ने बुझेका छैनन् । यस्तो हर्कत मानव अधिकारविरोधी हो भन्नेमा अनभिज्ञ छन् । यस्तो सोच नै समतामूलक समाज र राज्य व्यवस्था निर्माणको बाधक हुन पुगेको छ । दलित समुदायमाथि भइरहेको अपमानजनक व्यवहारलाई जरैदेखि उखेल्नका लागि ठूलै सामाजिक क्रान्ति आवश्यक देखिँदै छ । दलित शब्द शब्दकोशबाट हटाउनुपर्छ भन्ने आवाज उठिरहेका बेला शब्द हटाएर सोच परिवर्तन हुँदैन भनेर बुझाउन सकिएको छैन । दलितलाई दलित भन्दा कुनै समस्या हुँदैन तर उनीहरूमाथि हुने व्यवहार र सोचमा भने व्यापक परिवर्तनको खाँचो हिजो पनि थियो, आज पनि छ र भोलि पनि हुनेछ । दलितलाई हेर्ने दृष्टिमा परिवर्तन आउन नसकेकाले चमारे बुद्धि भाइरल भएको हो । एउटा ठूलो समुदायलाई जातका आधारमा विभेद भइरहँदा पनि त्यस्तो व्यवहारलाई रोक्न नखोज्नु लोकतान्त्रिक समाजमा अमिल्दो कुरा हो । पुर्खाले गरेको कर्म र पहिलेदेखि चलिआएको धर्म तोड्नु वा छाड्नु हुन्न भनेर यस्तो विभेदपूर्ण व्यवहारलाई प्रश्रय दिइरहनु हुन्न । हिजोको सामाजिक अभ्यास आजको समाजमा मिल्दैन । आजको समाजले कुनै पनि जातिवादी अभ्यासलाई स्वीकार गर्दैन भन्ने कुरा हरेक व्यक्तिले बुझ्नु जरुरी छ । हिजोको अन्धविश्वासलाई नयाँ पुस्ताले चिर्न नसक्ने हो भने विभेदरहित समाजको सपना पूरा हुँदैन । जनताबाट अनुमोदन भएर राज्य सञ्चालन गर्न पुगेकाहरू समाजका पिछडिएका वर्गप्रति थप संवेदनशील बन्नु जरुरी छ । दलित समुदायमाथि राज्यको नेतृत्व गर्नेहरूबाटै अपमान हुनुले कानुनी राज्यकै उपहास गरेको छ । दलितमाथि हुने अपमानजनक घटनामा राज्य संयन्त्र सधैं चनाखो हुनुपर्छ । निदाएकाहरूलाई ब्युँझाउन सहज हुन्छ तर निदाएको नाटक गर्नेहरूलाई ब्युँझाउन निकै कठिन । दलितमाथि भइरहेको विभेद पनि निदाएको नाटक गर्नेहरूले गरिरहेका छन् । दलितलाई विभेद गर्नेहरूलाई सामाजिक बहिष्कार गर्ने अभियान राज्यतहबाटै किन सञ्चालन नगर्ने ? दलितमाथि भइरहेको ज्यादती रोक्न सम्पूर्ण राजनीतिक दल तथा सामाजिक संघसंस्था एकजुट हुनुपर्ने समय आएको छ । विभिन्न बहानामा दलित समुदायमाथि हुने हिंसाको निगरानी र नियन्त्रणमा राज्य संरचना कठोर बन्न आवश्यक छ ।"
"उत्पादनमा आत्मनिर्भर, निकासीमा कमजोर","विमल खतिवडा (काठमाडौं)आव ०७२७३ सम्म नेपालबाट भारतलगायत मुलुकमा डेढ करोड जोरसम्म जुत्ता निर्यात हुने गर्थ्यो । अहिले त्यो संख्या घटेर ५९ लाख जोरमा झरेको छ । भूकम्पपछि भारतले नाकाबन्दी गर्यो । त्यसपछि निर्यात घट्दै गएको जुत्ता उत्पादक संघ नेपालका अध्यक्ष नानीराज घिमिरे बताउँछन् ।नेपालबाट जुत्ता भित्रिन छाडेपछि भारतमा अर्कै मुलुकबाट आपूर्ति हुन थाल्यो, उनले भने, त्यसपछि भारतमा नेपाली उत्पादनको माग र बजार दुवै घटेको हो । भारतको अघोषित नाकाबन्दी खुल्नासाथ निर्यात सहज बनाउन नेपाल सरकारले सहयोग गर्नुपर्नेमा त्यो हुन नसकेको गुनासो उनको छ । नाकाबन्दीको प्रभाव अहिले पनि जुत्ता उद्योगमा कायमै रहेको उनले दाबी गरे । अहिले पनि ५ देखि ६ करोड जोर जुत्ता निर्यात गर्न सक्ने क्षमता हाम्रो छ, तर त्योअनुसार निर्यात हुन सकेकै छैन, उनले भने ।देशभर सञ्चालनमा रहेका १५ सय जुत्ता उद्योगमध्ये परम्परागत उद्योगको संख्या १२ सय छ । सय उद्योग निर्यात गर्ने मात्रै छन् । मझौला तथा ठूला उद्योग २ सयजति छन् । ती उद्योगमा ५० देखि ५५ हजारले प्रत्यक्ष रोजगारी पाएका छन् । अप्रत्यक्ष रूपमा १० लाख जनाभन्दा बढी रोजगार रहेको संघको भनाइ छ । देशभर ६५ हजारदेखि ७० हजार बढी जुत्ता पसल छन् । चौबीसै घण्टा उद्योग चल्दा वार्षिक १६ करोड जोर जुत्ता उत्पादन गर्ने क्षमता छ । स्वदेशभित्रको माग १० देखि साढे १० करोड जोर मात्रै छ । तर, खपत ५ करोड ६५ लाख जोर मात्रै भइरहेको छ ।गत आव ०७८७९ मा साढे २ करोड जोर विदेशी जुत्ता वैधानिक रूपमा भित्रिएको थियो । २ करोड जोर खुला सीमाबाट तस्करीमार्फत ल्याइएको अध्यक्ष घिमिरेको दाबी छ । चोरी तस्करी ठूलो समस्याका रूपमा छँदै छ । जुत्ता उद्योगमा अर्को मुख्य समस्या जनशक्ति अभाव हो, उनले भने, यस्ता गतिविधिले राज्यलाई नोक्सान भइरहेको छ ।भन्सार छलेर जुत्ता भित्रिँदा पनि सरकारले नदेखेझैं गरी बस्ने गरेको आरोप जुत्ता व्यवसायीको छ । जुत्ता उद्योग प्रायः देशैभर सञ्चालनमा छन् । धेरै उद्योगमा वीरगन्ज र विराटनगर करिडोरमा रहे पनि बिर्तामोड, बुटवल, भैरहवा, नारायणगढलगायत सहरमा पनि यो व्यवसाय फैलिएको छ । जुत्ताको इतिहास हेर्दा ०२१२२ सालमा बाँसबारी छाला जुत्ता उद्योग राज्यस्तरबाट सुरु भयो, ०४९ सालमा यो बन्द भयो, उनले भने, ०४०४१ सालबाट सामान्य उद्योगहरू थपिँदै गए, ०६३ सालपछि यसमा व्यापकता आयो ।उद्योग थपिँदै गए पनि चोरीपैठारीले व्यवसाय टिकाउन समस्या छ, उनले भने, नेपाली नाममै बिक्री गरौं भन्ने हो तर ब्रान्ड कपीको समस्याले ग्राहकलाई ब्रान्ड चिन्न समस्या भएको छ । उनले बाह्य मुलुकबाट आउने सस्ता जुत्तामा सरकारले प्रतिबन्ध लगाउनुपर्ने सुझाए । २५ सयदेखि ३ हजार रुपैयाँभन्दा कम मूल्यका जुत्ता नल्याए हुन्छ, यस्ता जुत्ताको आयात प्रतिबन्ध लगाए पनि हामी माग धान्न सक्छौं, उनले भने, नेपालमा जुत्ता बनाउने उद्योग हुँदाहुँदै सस्तो जुत्ता ल्याउन आवश्यक छैन । कच्चा पदार्थ नेपालमै तयार नहुँदा बाह्य मुलुकसँग निर्भर हुनुपर्ने बाध्यता छ । अहिले नेपालमै सोल उत्पादन सुरु भएको छ, यो राम्रो पक्ष हो, ब्ल्याक हर्स जुत्ता उद्योगका सञ्चालक चीनकाजी श्रेष्ठले भने, कच्चा पदार्थको आयातमा भन्सार दरमा सहुलियत गरिदिए राम्रो हुने थियो ।जनशक्ति अभावको कुरा सधैं उठिरहे पनि समाधान हुन सकेको छैन । महिलालाई आत्मनिर्भर बनाउने गरी जुत्ता बनाउने तालिम दिने, सिकाउने काम गरिरहेका छौं । महिला जनशक्ति टिकाउन सकिए पनि पुरुष जनशक्ति टिकाउन सकिएन, उनले भने, पुरुषमा यहीं केही गरौं भन्ने भन्दा पनि विदेश जाऔं धेरै कमाएर ल्याऔं भन्ने सोचले उद्योगमा टिकाउन गाह्रो भएको छ ।चीन र भारत विश्वमै जुत्ताचप्पल उत्पादन गर्नेमा अग्रणी स्थानमा पर्छन्, बीचमा रहेका हामीलाई थोरै जुत्ता उत्पादन गर्दै प्रतिस्पर्धा गर्नुपरेको छ, शिवम् फुटवेयर एवं सांग्रिला ब्रान्डका प्रबन्ध निर्देशक प्रतीक रावलले भने । पहिला प्रविधि थिएन । उद्योग कम थिए । अहिले उद्योग बढ्दै गएका छन् । उद्योगलाई टिकाइराख्न सरकारले प्रोत्साहन गर्न आवश्यक रहेकामा उनले जोड दिए ।"
चोरीपैठारीको चपेटा,"राजु चौधरी (काठमाडौं)निर्यात सम्भावना बोकेको फुटवेयर क्षेत्रलाई सरकारले तुलनात्मक लाभको सूचीमा राखे पनि अनियन्त्रित सस्ता जुत्ताको आयात, न्यून बिजकीकरण र चोरीपैठारीले स्वदेशी उद्योग धराशायी बनेको छ । खुला सीमा, न्यून बिजकीकरणले नक्कली जुत्ताचप्पल छ्याप्पछ्याप्ती भित्रिन थालेपछि यहाँका उद्योगीहरू समस्यामा परेका हुन् । उल्लेख्य परिमाणमा नक्कली जुत्ता भित्रिएपछि स्वदेशी बजार डम्पिङ साइट बनेको उद्योगीहरू गुनासो गर्छन् ।चोरीपैठारी र न्यून बिजकीकरण व्यापक बढेको छ । चोरीपैठारीकै कारण स्वदेशी जुत्ता उद्योगीहरू समस्यामा परे, फुटवेयर म्यानुफ्याक्चरर्स एसोसिएसन अफ नेपालका उपाध्यक्ष रुद्र न्यौपानेले भने, एक वर्षमै २ करोड जोर जुत्ता ग्रे मार्केटबाट भित्रिएपछि स्वदेशी उद्योगले कसरी धान्न सक्छ ? एसोसिएसनका अनुसार नेपाली बजारमा वार्षिक जुत्ताको खपत १० करोड जोर हो । जसमध्ये साढे ५ करोड जोर जुत्ता नेपाली उद्योगमै उत्पादन हुन्छन् । बाँकी साढे ४ करोड जोर आयातबाट पूर्ति भइराखेको छ । तर पछिल्लो ५ महिनाको आयात अवस्थाले तस्करी बढेको देखाउँछ । अवस्था हेर्दा करिब १ करोड जोर मात्रै आयात देखिन्छ, उनले भने, जुत्ताको माग बढ्दो छ तर स्वदेशी उत्पादन बढेको छैन । त्यसको मतलब ग्रे मार्केटबाट माग पूरा भइरहेको छ ।सरकारले बजेटमार्फत भन्सार दर १० प्रतिशत बढाएपछि तस्करी थप बढेको उनको भनाइ छ । विगतमा ३० प्रतिशत भन्सार दर रहेकोमा चालु वर्षको बजेट वक्तव्यबाट ४० प्रतिशत पुर्याइयो । एउटा जुत्ता आयात गर्दा भन्सारभ्याटसहित गरी ६ सय ५० रुपैयाँ त कर तिर्नुपर्ने भयो । तर, तस्कर गिरोहले १ सय रुपैयाँमै सीमा कटाइ दिन्छन्, उनले भने, अवैधानिक बाटोबाट भित्रिँदा फाइदैफाइदा भएकाले यहाँ डम्पिङ साइट बन्यो । बिनाबिलका जुत्ता छ्यापछ्याप्ती भयो । एसोसिएसनका अनुसार चोरीपैठारीबाट भित्र्याइएका जुत्तामा ब्रान्डेडको ट्याग लगाएर बिक्री गरिँदै आइएको छ । नक्कली रिबुक, नाइकी, एडिडासलगायत ब्रान्डको ट्याग लगाएर गैरकानुनी धन्दा फस्टाइरहँदा सरकारी निकायबाट हस्तक्षेप भएको छैन । एसोसिएसनका अर्का उपाध्यक्ष नवराज गौतमका अनुसार करिब डेढ सय रुपैयाँमा आयात गरिएको सोल र अपर सोलमा थप सय रुपैयाँ खर्च गर्दा जुत्ता तयार हुन्छ । त्यस्ता जुत्ता बजारमा जताततै पाइन्छ । कम्पनीहरूले आआफ्नो अनुकूलको डिजाइन र नाममा अपर सोल आयात गर्छन्, यहाँ केमिकल लगाएर टाँस्ने मात्रै हो, उनले भने, कच्चा पदार्थका रूपमा ठूलो परिमाणमा अपर सोल आउँदा यहाँ समस्या देखियो ।सबै क्षेत्रमा लगानी गर्न नसक्ने हुँदा सरकारले लाभका वस्तु पहिचान गर्छ । व्यापार एकीकृत रणनीति (एनटीआईएस), २०१६ अन्तर्गत अलैंची, अदुवा, चिया, औषधि तथा सुगन्धित वनस्पति, कपडाधागो, लेदर, च्याङ्ग्रा पस्मिना र गलैंचा छन् । जुत्तालाई पनि तुलनात्मक लाभको सूचीमा राखिएको छ । यसको अर्थ जुत्ताको प्रवर्द्धन, निर्यात गर्दा त्यसबाट हुने लाभ तुलनात्मक रूपमा बढी हुन्छ । निर्यातमा पनि प्राथमिकता पाउँछ । तर, सरकारले चासो नदिएको उद्योगीहरूको गुनासो छ ।नक्कली जुत्ताहरू डम्प भइरहँदा सरकारबाट अनुगमन नै भएन, गोल्ड स्टार जुत्ताको उत्पादक किरण सुज म्यानफ्याक्चर्सकी निर्देशक विदुषी राणाले भनिन्, जुत्ता क्षेत्रमा देखिएको समस्या सबै निकायमा गएर जानकारी गराएका छौं । बिलको अनुगमन गर्न आग्रह गरिरहेका छौं तर सुनुवाइ भएको छैन । भन्सार छली, चोरीपैठारीको हकमा आन्तरिक राजस्व विभाग, राजस्व विभाग, प्रहरी, प्रहरी सीमा बलले हेर्नुपर्ने हो । त्यस्तै, न्यून बिजकीकरणको हकमा भन्सार विभागले हेर्नुपर्छ । बजार मूल्य र गुणस्तरको हकमा वाणिज्य आपूर्ति तथा उपभोक्ता संरक्षण विभागले अनुगमन गरी बजार हस्तक्षेप गर्नुपर्ने हो । तर, यी सबै निकाय मौन बसेको निर्देशक राणाको आरोप छ । नक्कली र चोरीको जुत्ता बिक्री भएको बारेमा सबैलाई जानकारी नै छ । तर, उनीहरू अनुगमन गर्न चाहँदैनन् । अनुगमन भए त बजारमा सुधार भइहाल्छ, उनले भनिन्, सरकारले जुत्ता उद्योगलाई ठूलो उद्योगका रूपमा हेर्नै सकेन । जसले गर्दा समस्या भयो । उनका अनुसार आयातित जुत्तामा अधिकतम खुद्रा मूल्य (एमआरपी) अनिवार्य गरिदिए केही हदसम्म सुधार हुन्छ । एमआरपी हुँदा अनुगमन गर्न सजिलो पनि हुन्छ ।एसोसिएसनका अध्यक्ष नानीराज घिमिरेले नेपाली जुत्ताको सम्भावना भए पनि चोरीपैठारीले बजार अस्तव्यस्त पारेको बताए । अघिल्लो वर्ष साढे ५ करोड जोर उत्पादन हुँदा खाडी, युरोप र अमेरिका गरेर ५९ लाख जोर निर्यात भयो । निर्यातको थप सम्भावना पनि छ, उनले भने, उद्योगको क्षमताका आधारमा हेर्दा ३५ प्रतिशत क्षमतामा मात्रै सञ्चालनमा छन् । कारण, दक्ष जनशक्तिको अभाव र अनियन्त्रित सस्तो जुत्ताको आयात, न्यून बिजकीकरण र चोरीपैठारी नै हो । निर्यातको सम्भावना र उत्पादनको क्षमता हुँदाहुँदै स्वदेशी उद्योग समस्यामा परे । बजारमा देखिएका समस्या समधान गर्न चीन, भारत र तेस्रो मुलुकबाट आयात हुने तयारी तथा कच्चा वस्तुहरूमा समूहमा मात्रै मूल्यांकन गरी सेफगार्ड्स, एन्टीडम्पिङ तथा काउन्टरभेलिङ ऐन, २०७६ कार्यान्वयन गर्नुपर्नेमा उनले जोड दिए । एसोसिएसनका अनुसार मुलुकमा सानाठूला गरी १५ सय जुत्ता उद्योगमा ३० अर्बभन्दा बढी लगानी भएको छ ।"
स्मार्ट सुजको जमाना,"सजना बराल (काठमाडौं)पछिल्ला वर्षहरूमा नवीनतम प्रविधि प्रयोग गरी जुत्ता बनाउने र जुत्तालाई स्मार्ट बनाउन अनेक रोचक अभ्यासहरू भइरहेका छन् । कम्प्युटर एडेड डिजाइन सफ्टवेयरहरूको प्रयोग गरी जुत्ताका पृथक डिजाइन तयार पार्नेदेखि थ्रीडी प्रिन्टिङमार्फत व्यक्तिको खुट्टाअनुसारको जुत्ता तयार गर्न थालिएको छ । उदाउँदो प्रविधिले अबका केही वर्षमा जुत्ता उद्योगलाई पूरै कायापलट गर्ने र थप आरामदायक, उपयोगी र व्यक्तिको चाहनाअनुरुपको बनाउन मद्दत गर्ने देखिन्छ । चोटपटक वा ठेस लाग्नबाट जोगाउनेदेखि स्वस्थ अवस्थाबारे जानकारी दिने स्मार्ट जुत्ता अबका केही वर्षमा उपलब्ध हुने अनुमान गरिएको छ ।थ्रीडी प्रिन्टिङमार्फत बनेका जुत्ता चित्तबुझ्दा हुनुका साथै तिनले व्यक्तिको पर्फरमेन्स (प्रस्तुति) सुधार्न मद्दत गर्ने यो क्षेत्रमा काम गरिरहेका कम्पनीहरूले दाबी गर्दै आएका छन् । जुत्तामै फिटनेस ट्र्याकर जडान गर्नेदेखि हिँडाइ र दौडबारे सूचना दिने सेन्सर राखेर जुत्ता बनाउन थालिएको छ । चिप्लो ठाउँमा बलियो ग्रिप बनाउने र खस्रो भुँइमा नरम अनुभूति दिने स्मार्ट सोलसहितका जुत्ता बनिरहेका छन् । पसिना सोस्ने, दुर्गन्ध रोक्ने त छँदै छ, अबका स्मार्ट जुत्ताहरूले हिँडडुल, दौड र व्यायामबारे प्रतिक्रिया दिनुका साथै चोटपटक लाग्नुभन्दा अगाडि नै चेतावनीसमेत दिने बताइन्छ ।जुत्ता खरिद गर्दा पसलमै पुग्नुपर्ने झन्झट पनि हटिसकेको छ । अमेजनजस्ता इकमर्स साइटको भर्चुअल ट्राइअन फर सुज सुविधामार्फत् आफूले किन्न चाहेको जुत्ता कस्तो देखिन्छ भनेर ग्राहकले मोबाइल फोनको क्यामेराबाटै आफ्नो खुट्टामा लगाएर हेर्न सक्छन् । अगमेन्टेड रियालिटीको यस्तो प्रयोग आगामी दिनमा अझै बढ्ने पक्का छ । नाकइी, अन्डर आर्मर, डिजिटसोल, साओमी, अल्ट्रा टोरिन आईक्यूजस्ता ब्रान्डले विभिन्न किसिमका स्मार्ट जुत्ताहरू बनाइसकेका छन् । नाइकीको सेल्फ लेसिङ हाइपर एडप्ट जुत्ताले कतिबेला खुट्टा छिराउने भनेर सूचना दिन्छ र खुट्टा छिराएपछि आफैं तुना बाँधिदिन्छ ।स्मर्ट जुत्ता त नयाँ अवधारणा हो, तर विश्वमा जुत्ताचप्पल बजार एक बृहत् र असाध्यै प्रतिश्पर्धी उद्योगका रूपमा स्थापित छ । यहाँ साना, स्वतन्त्र ब्रान्डदेखि ठूला, अन्तर्राष्ट्रिय कम्पनी तथा डिजाइनरहरू जुत्ताको कारोबारमा संलग्न छन् । विभिन्न रङ, उचाइ, आकारप्रकार र मूल्यमा एथलेटिक, क्याजुअल र ड्रेस सुजहरू उपलब्ध हुने भएकाले विश्वभरका ग्राहकलाई जुत्ताका विकल्प रोज्ने सुविधा छ । आफ्ना प्रिमियम फुटवेयरहरूमा महँगा धातु र पत्थर जडान गर्नेदेखि चित्रकला र ऐतिहासिक सामग्री मिसाएर त्यसलाई अद्वितीय रूप दिन डिजाइनरहरू सधैं प्रयत्नरत हुने गरेका छन् ।अधिकांश जुत्ताचप्पल छाला, कपडा, रबर वा सिन्थेटिक पदार्थले बनाउने गरिएको छ । बजार र उपभोक्तासम्बन्धी तथ्यांक प्रस्तुत गर्ने स्टाटिस्टा डटकमका अनुसार सन् २०२२ मा विश्व फुटवेयर बजारको आकार ३८२ बिलियन डलर रहेको अुनमान छ । सन् २०२३ मा जुत्ता, बुट, स्निकरर्स, लक्जरी फुटवेयर, एथलेटिक फुटवेयर, स्पोर्टिङ सुज र अन्य जुत्ताचप्पलहरूको कुल आय ४४५ बिलियन डलर हुने प्रक्षेपण गरिएको छ । फुटवेयर बजार वार्षिक ३३८ प्रतिशतले वृद्धि हुने गरेको बताइन्छ ।जुत्ताको इतिहास केलाउने हो भने १५५० बीसीमा इजिप्टमा बनेको बेतको डुंगा आकारको जुत्ता बेलायतको भिक्टोरिया एन्ड अल्बर्ट म्युजियममा सबैभन्दा पुरानो जुत्ताका रूपमा राखिएको पाइन्छ । यस संग्रहालयमा ३ हजार वर्षभन्दा लामो इतिहास भएका विश्वका विभिन्न भेगका करिब २ हजार जोर जुत्ता जोगाएर राखिएको छ । कुन जमानामा कस्ता डिजाइनका जुत्ता प्रचलनमा थिए भन्नेबारे संग्रहालयकै वेबसाइटमा आकर्षक टाइमलाइन बनाएर पनि राखिएको छ । १०० बीसीमा चीनमा भाङ (हेम्प) ले बनाउने प्राचिन सिल्क रोड सुजदेखि २० औं शताब्दीको कन्भर्स अल स्टार्सबारे उक्त टाइमलाइनमा छोटो व्याख्यासमेत राखिएको छ । खस्रो भुँइ र चिसो मौसममा खुट्टा जोगाउन हजारौं वर्षअघि जुत्ता बनाउने गरिएको कतिपय अध्ययनमा भनिएको छ । हिन्दु धर्मग्रन्थहरूमा त खराउ (जुत्ताकै स्वरुप) को मनग्गे उल्लेख भएको पाइन्छ । यद्यपि, सन् १७६० मा संयुक्त राज्य अमेरिकाको म्यासाचुसेट्समा पहिलो जुत्ता कारखाना स्थापना भएको ब्रिटानिकाका सम्पादक रोबर्ट लिवाइसले एक लेखमा जनाएका छन् । जुत्ता सिलाउने मेसिनहरू भने १९ औं शताब्दीमा मात्रै विकास भएको र त्यसपश्चात् जुत्ताहरूको उत्पादन बढ्नुका साथै मूल्य घटेको उनको दाबी छ । मेसिनहरू बनेपछि अनेक संस्कृति र व्यक्तिका आवश्यकता र रुचिअनुसार जुत्ताहरू बनाउन थालियो । फेसन ट्रेन्ड, ग्राहकको माग, उत्पादन प्रविधिलगायत अनेक तत्त्वले जुत्ताको बजार हेरफेर गर्ने गरेको छ । जुत्ता बजारमा हाल नाइकी, एडिडास, पुमाजस्ता ब्रान्ड स्थापित छन् । पछिल्ला वर्षहरूमा स्निकर्स, एंकल बुट, फ्ल्याट, स्यान्डलहरू ट्रेन्डमा छन् ।"
फुटवेयरलाई ठूलो उद्योगका रूपमा हेरिएन,"कोभिडपछि व्यापार र माग कम छ । त्यसमाथि भन्सार नतिरी ल्याएको जुत्ताचप्पलले नै बजार ओगटेको छ । स्वदेशी उत्पादनका लागि बजार नै छैन । सरकारले आयातित जुत्ताचप्पलमा भन्सार दर बढायो । त्यसपछि झन् चोरीपैठारी बढ्यो । सरकारले आयात बन्द गरिदिने हो भने सहज हुन्थ्यो । बैंकको ब्याज बढेपछि लामो समय उद्योग चलाउनै समस्या देखिएको छ । चोरीपैठारी बढ्दा प्रतिस्पर्धा गर्नै मुस्किल िहोमनाथ उपाध्यायअध्यक्ष, बेस फुटवेयरतरलता अभाव, मौद्रिक नीतिलगायत विभिन्न कारण जुत्ता उद्योग पनि प्रभावित भएका छन् । भन्सारको भ्यालुऐसन बढाउन लबिङ गर्यौं, त्यही अनुसार सरकारले पनि गर्यो । भन्सार दर बढेपछि कर तिरेर ल्याउँदा जुत्ताको लागत मूल्य बढ्यो । न्यून बिजकीकरणमा ल्याउने त छँदै थियो र अब ग्रे मार्केटबाट करिब साढे २ करोड जोरभन्दा बढी जुत्ता भित्रिएको हाम्रो तथ्यांक छ । कोरोना महामारीका बेला सीमा बन्द हुँदा यस्तो प्रवृत्ति ठप्प थियो, अहिले अत्यधिक बढेको छ । सरकारले यस्तै नियम अपनाउने हो भने अवैध रूपमा जुत्ताचप्पल भित्रिन सक्दैन थियो । फुटवेयर डिजाइनसम्बन्धी भारतमा ३ महिनादेखि ५ वर्षसम्मको कोर्स नै हुन्छ तर हाम्रोमा त्यस्तो केही छैन ।"
विदेशी उत्पादन आयातलाई निरुत्साहन गर्नुपर्छ,"कोभिड१९ महामारीमा केही असर परे पनि जुत्ता, चप्पल तथा छालाजन्य वस्तु उद्योगमा अझै जीवन्त उत्साह र आत्मविश्वास कायम छ । पछिल्लो समय आर्थिक मन्दीबाट पनि जोगिएकै छ । निर्यातको सम्भावना पनि अपार छ । भारतमा मात्रै निर्यात भइरहेको जुत्ता केही वर्षयता खाडी, युरोपेली र अमेरिकालगायत मुलुकमा पनि निर्यात भइरहेको छ । उद्योगीले यस क्षेत्रमा ३० अर्बभन्दा बढी लगानी गरेका छन् तर ४ अर्बभन्दा बढी बैंक कर्जा नै छ । दक्ष जनशक्तिको अभाव, अनियन्त्रित सस्तो जुत्ताको आयात, न्युन बिजकीकरण र चोरीपैठारी यस उद्योगका मुख्य समस्या हुन् । उद्योग चलाउन अहिले भारतबाट श्रमिक झिकाउनुपर्ने अवस्था छ । तर, भारत, बंगलादेश, श्रीलंका, केन्यालेझैं श्रमिक उत्पादन गर्न सरकारी स्वामित्वमा स्थायी तालिम केन्द्रको स्थापना गर्न जरुरी छ । २०५० सालअघि उद्योग र ट्रेडिङका लागि बैंक ब्याजदरमा ४ प्रतिशतको फरक थियो, अब त्यही व्यवस्था लागू गर्नुपर्छ । विदेशी जुत्ताचप्पलको आयातलाई निरुत्साहन गर्न कम्तीमा ३ वर्षका लागि प्रतिबन्धै लगाउनुपर्छ । आयात नै गर्नुपरे एलसी खोलेर मात्रै आयातलाई नितरन्तरता दिनुपर्छ ।"
बेलायती स्वास्थ्य सेवा संकटमा,"नवीन पोखरेल (लन्डन)जाडो बढेसँगै बेलायतले फेरि स्वास्थ्य संकट सामना गरेको छ । नेसनल हेल्थ सर्भिस (एनएचएस) इंग्ल्यान्डका अधिकारीले यही अवस्थामा बिरामीको चाप थेग्न अस्पताललाई कठिन भइरहेको बताएका छन् । सोमबारसम्म ६ अस्पतालले संकटको अवस्था सामना गरेका बीबीसीले जनाएको छ । संकटको अर्थ उनीहरू पूर्ववत् अवस्थामा बिरामीको उपचार गर्ने सामर्थ्यमा छैनन् । केही अस्पतालका ए एन्ड ई (एक्सिडेन्ट तथा इमर्जेन्सी) विभाग संकटग्रस्त अवस्थामा पुगेको रोयल कलेज अफ इमर्जेन्सी मेडिसिनले जनाएको छ । रोयल कलेज अफ इमर्जेन्सी मेडिसिन (आरसीईएम) का अध्यक्ष डा एड्रियन बोयलले समयमै आपत्कालीन उपचार नहुँदा सातामा तीनदेखि पाँच सय बिरामीको मृत्यु भइरहेको दाबी गरेका छन् । गुणस्तर निगरानी गर्ने आरसीईएमले यूकेको ए एन्ड ई विभागले हालसम्मकै खराब अवस्था र बिरामीले सबैभन्दा बढी समय कुर्नुपरेको उल्लेख गरेको छ । ६ सातायता ए एन्ड ई विभागमा आउने बिरामीको संख्या १८ प्रतिशतले बढेको छ । बेलायतको राष्ट्रिय स्वास्थ्य सेवा (एनएचएस) ले ब्रिटेनमा गत महिनाको तुलनामा यस महिना फ्लुका कारण अस्पताल भर्ना हुने बिरामीहरूको संख्या सात गुणा बढेको जनाएको छ । पछिल्लो तथ्यांकका अनुसार गतसाता अस्पतालहरूमा फ्लुबाट पीडित ३ हजार ७४६ जना बिरामी भर्ना भएका थिए । तीमध्ये २६७ जनाको स्थिति गम्भीर रहेको जनाइएको छ । पछिल्लो एक सातामा फ्लुका कारण भर्ना हुने बिरामीको संख्या ८० प्रतिशतले वृद्धि भएको एनएचएसले जनाएको छ । एनएचएसका राष्ट्रिय चिकित्सा निर्देशक प्रा सर स्टेफेन पावेलले भने, हामीले दुःखसाथ भन्नुपर्छ कि कोभिड प्रभावित बिरामीको संख्या बढिरहेका बेला फ्लुबाट पीडित बिरामीको संख्या पनि बढेकाले हामी दोहोरो दबाबमा परेका छौं । उनले योग्य मानिसलाई कोभिड र फ्लुविरुद्धको निःशुल्क खोप लगाउन जति सक्दो चाँडो लगाउन पनि आग्रह गरे ।एनएचएस कन्फेडेरेसनका प्रमुख म्याथ्यु टेलरले स्काई न्युजसँग कुरा गर्दै जाडोमा हालसम्मकै खराब अवस्था भोग्नुपरेको बताएका छन् । सोसाइटी फर एक्युट मेडिसिनका अध्यक्ष डा टिम कुकस्लेले एनएचएसले कोभिड महामारीभन्दा खराब स्थिति भोग्नुपरेको उल्लेख गर्दै सरकारले कडा कदम चाल्नुपर्ने बताएका छन् । विगत २६ वर्षदेखि एनएचएसमा आबद्ध चिकित्सक डा सुनिल शाह यो नयाँ नभई बर्सेनि आउने समस्या भएको बताउँछन् । पर्व र बढ्दो जाडोका कारण विशेष गरी डिसेम्बर र जनवरीमा एनएचएसमा बढी चाप देखिने जनाउँदै शाहले केही महिनाका लागि मात्र थप बेड थप्न सरकारलाई पनि व्यावहारिक नहुने जनाए । उता, सेन्ट जोर्जेज हस्पिटलको कार्डियाक इन्टेन्सिभ केयर युनिटमा विगत ११ वर्षदेखि कार्यरत नर्स रिमा कँडेल पनि आफ्नो अस्पतालमा चाप बढिरहेको बताउँछिन् ।"
'सैनिकले मोबाइल चलाएकाले अभूतपूर्व क्षति,"मस्कोकिभ (एजेन्सी) रुसले आफ्ना सैनिकले मोबाइल फोन चलाएका कारण नयाँ वर्षका दिन ८९ जना सैनिकले ज्यान गुमाएका जनाएको छ । मोबाइल प्रयोग गरिएका कारण युक्रेनले सैनिकको अवस्थितिबारे थाहा पाएको र क्षेप्यास्त्र आक्रमण गरेको रुसको भनाइ छ । अतिक्रमित क्षेत्र दोनेत्स्कको मकिभ्का सहरमा आफ्नो फौजले गरेको क्षेप्यास्त्र आक्रमणमा ४ सय रुसी सैनिकहरू मारिएका र तीन सय सर्वसाधारण घाइते भएका युक्रेनले दाबी गरेको थियो । रुसले उक्त घटनामा ८९ सैनिकले ज्यान गुमाएका स्वीकार गरेको थियो । गत फेब्रुअरीमा दुई देशबीच युद्ध सुरु भएयता एउटै घटनामा हालसम्मकै सबैभन्दा बढी रुसी सैनिकले ज्यान गुमाएका हुन् । रुसी सेनाले यसअघि एकै घटनामा ६३ जनाको मृत्यु भएको जनाएको थियो । रुसी अधिकारीहरूले सैनिकले प्रतिबन्ध लगाइएको मोबाइल फोनको प्रयोग गरेका कारण शत्रुलाई उनीहरूको अवस्थिति पत्ता लगाउन मौका दिएको बताएका छन् । नयाँ वर्ष सन् २०२३ सुरु भएको दुई मिनेटमा अमेरिकामा निर्मित एमएलआरएस हाइमार्स रकेट प्रणालीबाट ६ वटा क्षेप्यास्त्र प्रहार भएका थिए । तीमध्ये दुई क्षेप्यास्त्र खसालेको रुसको दाबी छ । घटनाको केही क्षणअघि रुसी राष्ट्रपति भ्लादिमिर पुटिनले नयाँ वर्षको शुभकामना दिएका थिए । रुसी रक्षा मन्त्रालयले बुधबार एक विज्ञप्ति जारी गर्दै मकिभ्कास्थित रेजिमेन्टका सहायक कमान्डरसमेत मारिएको जनाएको छ । घटनाबारे थप अनुसन्धान गर्न एक समिति गठन गरिएको मन्त्रालयले जनाएको छ । युक्रेनी अस्त्रहरूको दायराभित्र मोबाइल फोनहरू रहेका र त्यसको व्यापक प्रयोग भएकाले अप्रत्याशित घटना भएको मन्त्रालयको भनाइ छ । जिम्मेवार अधिकारीहरूलाई कानुनी दायरामा ल्याइने र आगामी दिनमा यस्ता घटना हुन नदिन आवश्यक कदम चालिने रुसको भनाइ छ । युक्रेनले उत्तर एट्लान्टिक सन्धि संगठनको सदस्यता लिने तयारी गरेपछि रुसले गत फेब्रुअरी २४ देखि आक्रमण सुरु गरेको हो । त्यसयता रुसी आक्रमणका कारण हजारौं युक्रेनी सर्वसाधारणले ज्यान गुमाइसकेका छन् भने अर्बौं डलर बराबरको भौतिक संरचना ध्वस्त भएको जनाइएको छ । आक्रमण सुरु गरेयता रुसले युक्रेनका विभिन्न क्षेत्रहरूमाथि नियन्त्रण कायम गरेको थियो । तर पछिल्लो समय कतिपय क्षेत्रहरू युक्रेनले फिर्ता लिएको छ । जसका कारण रुसी फौजले ऊर्जालगायत पूर्वाधारलाई केन्द्रित गरी आक्रमण गरेको युक्रेनी अधिकारीहरूको दाबी छ । पछिल्लो समय रुसले युक्रेनका प्रमुख सहरका विभिन्न संरचनालाई लक्षित गरी क्षेप्यास्त्र आक्रमण तीव्र पारेको छ । रुसी फौजले ऊर्जा केन्द्रलगायतका सार्वजनिक संरचनालाई लक्षित गर्दै आक्रमण बढाएको युक्रेनी अधिकारीहरूको भनाइ छ । जसका कारण लाखौं मानिसहरू चिसोमा कठ्यांग्रिन बाध्य भएका छन् । रुसी फौजका नियोजित आक्रमणलाई पश्चिमा देशले युद्ध अपराधको संज्ञा दिएका छन् । तर रुसले भने ती आरोप अस्वीकार गर्दै आएको छ । पछिल्लो समय रुसलाई क्राइमियासँग जोड्ने पुलमा विस्फोट गराइएपछि आक्रामक बनेको रुसले युक्रेनका ऊर्जालगायतका पूर्वाधारलाई लक्षित गरी आक्रमण तीव्र पारेको हो । युक्रेन आक्रमणका लागि आवश्यक सैन्य हतियार ओसारपसारका लागि रुसले बाटो प्रयोग गर्दै आएका कारण उक्त पुललाई युक्रेनी फौजले निसानामा परेको हो । सन् २०१८ मा केर्च पुल मार्गको उद्घाटन गर्दै रुसी राष्ट्रपति भ्लादिमिर पुटिनले शताब्दीकै उत्कृष्ट संरचना भएको दाबी गरेका थिए । जसका कारण क्रुद्ध बनेका राष्ट्रपति पुटिनले युक्रेनमा देशव्यापी आक्रमणका लागि निर्देशन दिएको जनाइएको छ । आक्रमण सुरु गरेयता रुसले चारवटा क्षेत्रलाई भने आफूमा गाभेको छ । पाँच दिन लगाएर जनमतसंग्रह गरी रुसले रणनीतिक रूपमा महत्त्वपूर्ण क्षेत्रहरू लुहान्स्क, दोनेत्स्क, जापोरिजिया र खेर्सनलाई आफूमा गाभेको हो । रुसी अधिकारीहरूका अनुसार जनमतसंग्रहमार्फत ती क्षेत्रका अधिकांश युक्रेनीले रुसमा गाभिने पक्षमा मत दिएका थिए । उक्त कदमले सन् २०१४ मा क्राइमियालाई आफूमा गाभ्ने रुसी कदमको झल्को दिएको थियो । अमेरिका, युरोपेली संघलगायत पश्चिमा शक्तिले भने रुसले गरेको जनमतसंग्रह अवैधानिक घोषित गरेका थिए । रुसले सुरक्षाकर्मी र कर्मचारीमार्फत सर्वसाधारणलाई प्रभावित पारेको भन्दै जनमतसंग्रह औपचारिकता मात्रै भएको पश्चिमा देशहरूको दाबी छ । जसका कारण अमेरिका तथा युरोपेली संघले रुसविरुद्ध थप प्रतिबन्धहरू जारी गर्ने घोषणासमेत गरिसकेका छन् । नियन्त्रणमा लिएकामध्येको ठूलो सहर खेर्सनबाट भने रुसले दुई साताअघि सेना फिर्ता गरिसकेको छ । रुसी फौज बाहिरिएसँगै खेर्सनमा युक्रेनी सेना पुगेपछि युक्रेनी झन्डा बोकेका सर्वसाधारणहरूले सडकमा खुसीयाली मनाएका थिए ।"
सीमाभन्दा धेरै लिइएको ऋण फिर्ता गर्न २ वर्ष म्याद,केके भए संशोधन ? एक करोडसम्मको कर्जामा मार्गदर्शन लागू नहुने स्थिर चालु पुँजी कर्जाका लागि बैंकले ३१० वर्षको कर्जा प्रदान गर्न सक्ने तोकिएको अवधिअगावै भुक्तानी गर्दा बैंकले शुल्क लिन नपाउने बैंकले चालु सम्पत्ति र चालु दायित्वको आकस्मिक रुपमा निरीक्षण गर्नुपर्ने
टेक स्टार्टअपका लागि निराशाको वर्ष २०२२,"(काठमाडौं) प्रविधि क्षेत्रमा अनगिन्ती अवसर र अविश्वसनीय उचाइ हासिल गरेका धेरै कम्पनीलाई वर्ष २०२२ ले बजारको अनिश्चितताको एउटा गतिलो पाठ पढाएर गएको छ । उदाहरणका लागि सन् २०२२ को पहिलो दिन बजार खुल्दा ३ खर्ब डलर कुल बजार मूल्य पुगेको एप्पलले वर्षको अन्त्यसम्म ५ खर्ब डलर पुर्याउने अपेक्षा थियो । तर विश्वव्यापी मन्दीलगायत कारण एप्पलको कुल मूल्यमै झन्डै एक खर्ब डलरको कमी आएको अनुमान छ । एप्पल मात्रै नभएर प्रविधि क्षेत्रमा प्रगतिको पर्याय बनेका अमेजन, अल्फाबेट, माइक्रोसफ्ट, मेटालगायत सबैजसो कम्पनीको आकार गएको वर्ष खुम्चिएको छ ।मान्छेहरू भविष्यवाणी गर्ने कुरामा साह्रै कमजोर छन्, अहिले जे भइरहेको छ, त्यो सधैं चलिरहन्छ भन्ठान्छन्, कोलम्बिया बिजनेस स्कुलकी प्रोफेसर एन्जेला लीले सीएनएनसँगको अन्तर्वार्तामा भनेकी छन्, तर खासमा कोभिड महामारी एक अनपेक्षित ऐतिहासिक घटना थियो । यसभन्दा अगाडि बजार कसरी जान्छ भन्ने स्पष्टता हामी कसैमा थिएन ।कोभिड महामारीसँगै अनलाइनमार्फत काम गर्न बाध्य करोडौं मानिसका कारण प्रविधि क्षेत्रका स्टार्टअपहरूमा लगानी र अवसर पनि ह्वात्तै बढ्यो । गएको महिना आफ्ना कर्मचारीलाई लेखेको एक नोटमा मेटाका संस्थापक मार्क जुकरबर्गले भनेका छन्, धेरै जनाले बजारमा भएको यो अपूर्व वृद्धि स्थायी हो र कोभिडपछिको बजारमा पनि यो कायम रहन्छ भन्ने अनुमान गरेका थिए, मेरो पनि अनुमान त्यस्तै थियो । यहीअनुरूप मैले सो दिशामा ठूलो लगानी पनि गरेको थिएँ । तर, दुर्भाग्यवश त्यसो हुन सकेन । जुकरबर्गको यो नोट आफ्ना ११ हजार कर्मचारी कटौती गर्ने घोषणा सुनाउने क्रममा आएको थियो । मेटाको लगभग १३ प्रतिशत कर्मचारी कटौती गर्ने घोषणा जस्तै अनलाइन भुक्तानीसम्बन्धी स्ट्राइप कम्पनीका प्रमुख प्याट्रिक कोलिसनले पनि १४ प्रतिशतले कर्मचारी कटौती गर्ने घोषणा गरिसकेका छन् । नोभेम्बर २२ मा आएको एचपीको ४ हजारदेखि ६ हजार कर्मचारी कटौती, नोभेम्बर १६ मा सिस्कोले गरेको झन्डै ४ हजार कर्मचारी कटौती मात्रै नभएर नोभेम्बर १४ मा अमेजनको १० हजार (३ प्रतिशत), ट्वीटरको ३७ सय, अक्टोबरमा माइक्रोसफ्टको १ हजार, अगस्टमा स्न्यापले गरेको १२ सय कर्मचारी कटौतीले पनि प्रविधि स्टार्टअपका लागि वर्ष २०२२ सोचेविपरीत भएको झलक दिन्छ ।सेप्टेम्बरमा वार्षिक एप्पल इभेन्टमा कम्पनीले सार्वजनिक गरेको पछिल्लो आइफोन यसका अघिल्ला संस्करणजस्तै भएको गुनासा आएका थिए । पछिल्ला तथ्यांकअनुसार सन् २०२१ को तुलनामा आइफोनको व्यापारमा वर्ष २०२२ मा झन्डै १२ प्रतिशतले कमी आएको देखिन्छ । अक्टोबरमा प्रकाशित एक लेखमा वायर्ड म्यागजिनले एप्पललाई विज्ञापन कम्पनीमा परिणत भएको भनेको छ । एप्पल इज एन एड कम्पनी नाउ शीर्षकको समाचारमा भनिएको छ, एप्पल प्रयोगकर्ताले यसका सेवाहरूमा अझै विज्ञापन देख्नेछन् र गुगल र मेटाजस्ता विज्ञापनमूलक कम्पनीसँग एप्पल थप प्रत्यक्ष प्रतिस्पर्धामा उत्रिनेछ । सन् २०१७ मा डिजिटल विज्ञापनको ५४७ प्रतिशत हिस्सा ओगटेका गुगल र मेटाले वर्ष २०२२ मा ४८४ प्रतिशत बजार हिस्सा मात्रै पाएको प्रक्षेपण छ । यो भनेको सन् २०१४ यता पहिलो पटक यी दुई कम्पनीले पाएको ५० प्रतिशतभन्दा कम हिस्सा हो । यसको कारण एप्पल, माइक्रोसफ्ट, टिकटकलगायतले विज्ञापन बजारमा बढाएको ध्यान हो । अप्रिल २०१९ मा सिजमेक खरिद गरेपछि आक्रामक रूपमा डिजिटल विज्ञापन बजारमा आएको अमेजनले सन् २०२४ सम्ममा अमेरिकी डिजिटल विज्ञापन बजार हिस्सा पाउने अनुमान छ । ऐतिहासिक रूपमा नवीनतम प्रविधि र उत्पादनका लागि चर्चित कम्पनीहरूको ध्यान विज्ञापन र स्ट्रिमिङ सेवातिर मोडिनुलाई सुस्ताउन थालेको प्रविधि बजारका रूपमा पनि बुझ्न सकिन्छ । एमआईटी स्लोन स्कुल अफ म्यानेजमेन्टका माइकल कुसुमानो यो तथ्यमा सहमत हुँदै भन्छन्, एप्पल र अमेजनको यो पछिल्लो कदम गुगल र मेटाले लिएको बजार हिस्सा घटाउनेतिर लक्षित छ ।वर्ष २०२२ मा प्रविधि क्षेत्रको प्रतिनिधि घटना बनेको टेक धनाढ्य इलन मस्कको ट्वीटर खरिद वर्षको अन्त्यसम्ममा लापरबाही धनाढ्य सनकको उदाहरण बनेको छ । झन्डै २७० बिलियन डलर कुल मूल्यबाट आफ्नो वर्ष २०२२ सुरु गरेका मस्कको कुल मूल्यमा वर्षको अन्त्यसम्ममा झन्डै १ सय अर्ब डलरले कमी आएको छ । ४४ अर्ब डलरको महँगो मूल्यमा ट्वीटर खरीद गरेर भएको हल्लाखल्लालाई सफलतामा परिणत गर्न असफल मस्कको कदमको परिणाम उनको अर्को कम्पनी टेस्लामा पनि परेको अनुमान छ, जसको सेयर मूल्यमा ५२ प्रतिशतले कमी आएको अनुमान छ । मस्कसमेतका अमेरिकी धनाढ्यले यो वर्ष झन्डै ६ सय अर्ब गुमाएको अनुमान छ र यसमा अमेजनका जेफ बेजोजको ८० अर्ब डलर, मेटाका मार्क जुकरबर्गको ७८ अर्ब डलर, गुगलका ल्यारी पेजको ४० अर्ब डलरलगायत छन् ।वर्ष २०२२ स्ट्रिमिङ कम्पनीहरूका लागि पनि खराब रह्यो । वर्षको अन्त्यसम्म आइपुग्दा डिज्नी र वार्नर ब्रोज ५२ सातायताको सबैभन्दा कमजोर स्थितिमा पुगे (क्रमशः ६० प्रतिशत र ४५ प्रतिशत सेयर गिरावट) भने नेटफ्लिक्सलगायत कम्पनीको पनि संघर्ष यो वर्ष जारी रह्यो । वर्षको पहिलो चौमासिक प्रतिवेदनमा गएको एक दशकयता पहिलो पटक सब्स्क्राइबर संख्यामा गिरावट आएको सार्वजनिक गरेको नेटफ्लिक्सको सेयर मूल्यमा ३५ प्रतिशतले गिरावट आएको छ । जुलाईमा सार्वजनिक एक रिसर्च प्रतिवेदनमा झन्डै १९ प्रतिशत प्रयोगकर्ताले नेटफ्लिक्सलगायत अन्य प्रिमियम सब्स्क्रिप्सन हटाएको बताएका थिए । यीसँगै २०२२ एफटीएक्स र क्रिप्टो क्र्यासको वर्षका रूपमा रह्यो । संसारकै ठूलो क्रिप्टोकरेन्सी प्लाटफर्म एफटीएक्समा उजागर भएको अर्बौं डलर घोटाला र प्रमुख क्रिप्टो मुद्रा बिटक्वाइनको मूल्यमा भएको ६५ प्रतिशत गिरावटले क्रिप्टो बजारको कठिनता झल्काउँछन् । निराशाकै शृंखला थप्ने अर्को क्षेत्र थियो, मेटाभर्स । मेटा (फेसबुक) को हराइजन वर्ल्ड (मेटाभर्स) मा सन् २०२२ मा झन्डै ५ लाख मासिक सक्रिय प्रयोगकर्ता रहने प्रक्षेपण गरिएको थियो । तर मेटाले नै पछि उक्त संख्या संशोधन गरी २ लाख ८० हजारमा झार्यो । सबैजसो सिलिकन भ्याली धनाढ्यहरूको सुस्ताएको उत्साह सन् २०२२ ले प्रविधि क्षेत्रमा छाडेको छाप हो । तसर्थ वर्ष २०२३ सुरु हुँदै गर्दा गएको सालले प्रविधि र टेक स्टार्टअप क्षेत्रलाई एक गतिलो पाठ सिकाएको विज्ञहरूले औंल्याइरहेका छन् । एजेन्सीहरूको सहयोगमा"
'गठबन्धन भत्किनुमा माओवादी दोषी,"काठमाडौं (कास) कांग्रेस प्रवक्ता प्रकाशशरण महतले नेतृत्वको प्रतिरक्षा गर्दै प्रधानमन्त्री पुष्पकमल दाहाललाई अवसरवादीको संज्ञा दिएका छन् । सभापति शेरबहादुर देउवाले प्रधानमन्त्रीको हठ नछाड्दा सत्ताबाट विमुख हुनुपरेको भन्दै कांग्रेसका नेताकार्यकर्ताले आलोचना गरिरहेका बेला महतले बिहीबार सानेपामा पत्रकार सम्मेलन गरी गठबन्धन भत्किनुमा माओवादी जिम्मेवार रहेको निष्कर्ष सुनाएका हुन् ।पुस पहिलो साता दाहाललाई प्रधानमन्त्री दिन स्वीकार गरिसकेका देउवा पत्नी आरजु र केही सहयोगीको दबाबमा पूर्वसमझदारीबाट पछि हटेपछि कांग्रेसले केन्द्रदेखि प्रदेशसम्मका सबै शक्तिशाली पद गुमाउनुपरेको कांग्रेस नेताहरूले आलोचना गरिरहेका छन् । महतले पनि दाहालले प्रधानमन्त्री छाड्दै नछाड्ने अवस्थामा के गर्ने भनेर दोस्रो विकल्प नसोच्नुमा कमजोरी भएको स्विकारेका छन् । गठबन्धनलाई निरन्तरता दिनका लागि कांग्रेस कहीं, कतै विचलित भएन, निरन्तरता दिने कोसिस गर्यौं, वैकल्पिक समर्थन जुटाएर नेतृत्व लिने चर्चा गरेनौं, प्राथमिकता पनि दिएनौं, यो अवस्थामा प्रचण्डजीले गठबन्धन छोडेर जानुमा कांग्रेस पार्टी दोषी छैन, पत्रकार सम्मेलनमा महतको भनाइ थियो, यद्यपि प्रचण्डजीलाई नेतृत्व दिएर गठबन्धन बचाउनेबारेमा सोच्न सकिन्थ्यो । छलफल गरेर निष्कर्षमा जान सकिन्थ्यो । यो दोस्रो विकल्पमा जाने कि भन्नेबारेमा सोच्ने, छलफल गर्ने समय प्राप्त भएन ।पुस १० मा बालुवाटारमा कांग्रेस नेताहरूसँग कुरा नमिलेपछि माओवादी अध्यक्ष दाहाल बालकोट पुगेर एमालेसहितको नयाँ गठबन्धनबाट प्रधानमन्त्री नियुक्त भएका थिए । कांग्रेसका एक नेताका अनुसार बालकोट पुग्दासम्म देउवालाई दाहाल प्रधानमन्त्री बन्छन् भन्ने विश्वास नै थिएन । दाहालसँगै राष्ट्रिय स्वतन्त्र पार्टी, राप्रपा, जसपा, जनमत र नागरिक उन्मुक्ति पार्टीका नेतृत्व बालकोट पुगेपछि मात्रै झस्केका देउवाले हतारहतार आफू र अन्य नेतामार्फत दाहाललाई प्रधानमन्त्री दिन तयार रहेको सन्देश पठाएका थिए ।त्यही निर्णय समयमै लिन नसक्दा संसद्को ठूलो पार्टी भएर पनि सबै पद गुमाउनुपरेको भन्दै नेतृत्वको आलोचना भइरहेको छ । संस्थापन पक्षका उपसभापति पूर्णबहादुर खड्का, बालकृष्ण खाँणसहितका नेताहरू अनौपचारिक तहमा देउवालाई उचाल्ने ले नै यो घटनाको जिम्मेवारी लिनुपर्ने बताउँदै आएका छन् । गठबन्धनको वार्ता समितिमा उपसभापति खड्का र तत्कालीन सञ्चारमन्त्री ज्ञानेन्द्रबहादुर कार्की थिए । तत्कालीन गृहमन्त्री बालकृष्ण खाँणले एमालेसँगको समीकरणमा दाहाल प्रधानमन्त्री बन्दै छन् भनेर आफूले पाएको सूचना पुस ८ मै देउवालाई सुनाएका थिए । भैरहवामा रहेका खाँणले हतारमा राजधानी फर्केर सिधै बालुवाटार पुगी देउवालाई प्रधानमन्त्री छाडेर गठबन्धन जोगाउन सुझाव दिएका थिए तर उनका उक्त सुझावलाई बालुवाटारले रुचाएन, आरजु त खाँणप्रति असन्तुष्ट नै भइन् । यस्तो सुझाव दिएको भोलिपल्टदेखि खाँणलाई बालुवाटारमा बोलाउनै छाडिएको खाँणनिकट स्रोतले बतायो । अघिल्लो दिन खाँणजीले देउवालाई भेटेर दाहाललाई नेतृत्व दिएर पनि गठबन्धन जोगाउनुपर्छ भन्ने सुझाव दिनुभयो, भोलिपल्ट त पत्नी आरजु र केही सहयोगी भएर खाँणलाई बालुवाटार नबोलाउने भनेछन्, स्रोतले भन्यो, दाहाललाई एमालेले कुनै हालतमा प्रधानमन्त्री बनाउँदैन भन्ने विश्वास आरजुलाई थियो । त्यही विश्वासमा परेर देउवालाई दबाब दिइएको थियो ।प्रवक्ता महतले भने नेतृत्वको सार्वजनिक प्रतिरक्षा गर्दै पार्टीको यसमा कुनै दोष नभएको प्रतिक्रिया जनाएका हुन् । उनले भने, गठबन्धनलाई निरन्तरता दिनेमा हामी प्रतिबद्ध थियौं, कहीँकतै द्विविधा थिएन । प्रचण्ड र माधव नेपालको पनि प्रतिबद्धता थियो । यस हिसाबले गठबन्धन अघि बढ्छ भन्ने मान्यताका साथ छलफल प्रक्रिया अघि बढेको थियो । निर्वाचनको दौरान जुनखाले नीति र सैद्धान्तिक प्रतिबद्धता गरिएको थियो, संविधानको रक्षा, स्थिरता र समृद्धिका लागि काम गर्ने प्रतिबद्धता थियो, त्यसको बाबजुद किन गठबन्धन छोडेर जानुभयो ? आगामी दिनमा विस्तारै यस विषयमा विश्लेषण हुन्छ । उनले विभिन्न विचारधारा बोकेका पार्टी मिलेर बनेको वर्तमान सरकारलाई अवसरवादकेन्द्रित भनेर चित्रणसमेत गरे । उनले ठूलो दल भएर पनि सरकारको नेतृत्व गर्न नपाउने जुन खालको निर्वाचन प्रणाली छ, त्यसलाई संशोधन गर्ने विषयमा छलफल गर्नु आवश्यक हुन थालेको प्रतिक्रिया दिए । अहिले ठूलो पार्टी विपक्षमा रहनुपर्ने, सानो पार्टी नेतृत्वको बागडोरमा रहने जुन परिवेश सृजना भएको छ, त्यसको समीक्षा गर्नुपर्छ, उनले भने, यसले जनताको म्यान्डेटको सम्मान गर्दैन ।यसै विषयमा पार्टीभित्र समीक्षा गर्न पुस २२ मा बोलाइएको बैठक एक साता सारिएको छ । यस घटनालाई लिएर केन्द्रीय सदस्यहरूले सशक्त आलोचना गर्ने तयारी गरिरहेका बेला सभापति देउवाको निर्देशनमा बैठक पुस २८ सम्मलाई सारिएको हो ।"
प्रधानमन्त्रीको निर्देशन कार्यान्वयन खाका साताभित्र,"काठमाडौं (कास) प्रधानमन्त्री पुष्पकमल दाहालले दिएको सुशासनसम्बन्धी निर्देशन कार्यान्वयनका लागि सचिवहरूले आफ्नो मन्त्रालयको खाका तयार गरेर साताभित्र पेस गर्नुपर्ने भएको छ । प्रधानमन्त्री दाहालले मंगलबार दिएको ३० बुँदे निर्देशन कार्यान्वयनका लागि कसले, कसरी, कहिले र के काम गर्ने प्रस्ट मार्गनिर्देशनसहितको खाका बनाएर सबै मन्त्रालय र विभागीय प्रमुखले प्रधानमन्त्री कार्यालयमा पेस गर्नुपर्ने भएको हो । मुख्यसचिव शंकरदास बैरागीको संयोजनमा बुधबार सिंहदरबारमा बसेको सचिवहरूको बैठकले यस्तो निर्णय गरेको हो । बैठकमा सहभागी राष्ट्रिय योजना आयोगका सचिव केवलप्रसाद भण्डारीले साताभित्र निर्देशन कार्यान्वयनको खाका तयार गरेर पेस गर्नुपर्ने निर्णय भएको बताए । उनका अनुसार यस्तो कार्ययोजना सबै मन्त्रालय, विभागीय प्रमुखहरूले बनाउनुपर्नेछ । योजना बनाउने मात्र होइन यसको कार्यान्वयन कसरी गर्न सकिन्छ त्यसको खाका प्रस्ट हुनुपर्ने निर्णय बैठकले गरेको उनले जानकारी दिए । दाहालले जनताको समस्या एक महिनाभित्र समाधान नभए सचिव र विभागीय प्रमुखलाई कारबाही गर्ने चेतावनी दिएका थिए । प्रधानमन्त्री दाहालले निर्देशनमा दैनिक सेवा प्रबाहमा जनताले फेरि सास्ती बेहोर्नुपरे कर्मचारीलाई विभागीय कारबाही हुने चेतावनी दिएका छन् । उनले राहदानी, सवारी लाइसेन्स, राष्ट्रिय परिचयपत्र, सरकारी अस्पतालमा बिरामीको उपचार, शिक्षा मन्त्रालयले दिने नो अब्जेक्सन सर्टिफिकेट, मालपोत, नापी, कर बुझाउने ठाउँमा सेवाग्राहीले सास्ती बेहोरेको प्रसंग जोड्दै सरकार गठनको एक महिनाभित्र यी समस्या समाधान गर्न निर्देशन दिएका थिए । दाहालको लिखित निर्देशनमा भनिएको छ, जनताले सास्ती पाएको अवस्थामा सुधार नभए जिम्मेवार पदाधिकारी कारबाहीको भागीदार हुनेछन् । तेस्रो पटक प्रधानमन्त्री भएका दाहालले सिंहदरबारमा आयोजित सचिवहरूको बैठकमा राजस्व संकलन लक्ष्यअनुसार हुन नसकेको र पुँजीगत खर्च नभएको भन्दै चिन्ता व्यक्त गरेका थिए । बैठकमा मुख्यसचिव बैरागीले प्रधानमन्त्रीको कुनकुन निर्देशन कसरी कार्यान्वयन गर्न सकिन्छ त्यसको प्रस्ट खाका बनाएर पेस गर्न सचिवहरूलाई निर्देशन दिए । बैठकमा खासगरी भौतिक पूर्वाधार तथा यातायात, सिँचाइ, खानेपानी र आयोजना सञ्चालनको निगरानी गरिरहेका सचिवले निर्देशन कार्यान्वयनमा जटिलता रहेको तर्क राखेका थिए । विभिन्न कारण रोकिएका आयोजना निर्माणको प्रगति र पुँजीगत खर्चका विषय आफ्नो हातमा मात्र नरहने भएकाले निर्देशन कार्यान्वयनमा जटिलता छ, बैठकमा सहभागी एक सचिवले भने, कतिपय योजना धेरै पुराना भएका र ठेकेदारका कारण अघि बढ्न नसकेकाले तत्काल समाधान भइहाल्ने परिस्थिति नभएको जानकारी गराएका छौं । राजस्व संकलन र पुँजीगत खर्च बढाउने विषयलाई कार्यान्वयनको खाका बनाउनै समस्या हुने एक सचिवले बताए ।"
संकटा क्लब फाइनलमा,"अनिष भट्टराई (गण्डकी)संकटा क्लबले २२ औं संस्करणको आहारारा पोखरा गोल्डकपमा फाइनलमा स्थान बनाएको छ । बुधबार संकटा पोखरा रंगशालामा विभागीय टोली नेपाल एपीएफ फुटबल क्लबलाई ४१ ले हराउँदै उपाधि नजिक पुगेको हो । संकटाको जितमा मेसुकी र स्टेफेन बिनोङले २२ गोल गरेका थिए । एपीएफबाट एकमात्र गोल हरि कार्कीले गरे । विदेशी खेलाडी लयमा हुँदा संकटालाई खेल जित्न सहज बन्यो ।संकटाले सुरुबाट नै खेलमा दबाब बनाएको थियो । बिनोङले मेसुकीको पासमा चौथो मिनेटमै गोल गरे । पछि मेसुकीले बिनोङको असिस्टमा ४० औं मिनेटमा गोल थपे भने बिनोङले टोलीका लागि ६० औं मिनेटमा तेस्रो गोल गरेका थिए । एपीएफबाट ७३ औं मिनेटमा हरिले गोल गरेर टोलीलाई खेलमा फर्काउने प्रयास गरे । गोल गर्न एपीएफले आतुरता देखाए पनि खेलको ८५ औं मिनेटमा चौथो गोल सामना गर्यो । विदेशी खेलाडी आन्द्रे बियिकको फ्रिकिकमा मेसुकीले बक्सबाट बायाँ खुट्टाले गरेको वान टच प्रहार सिधै पोस्टभित्र पुग्यो । गत वर्ष ए डिभिजन लिगमा सातौं भएको संकटाले अहिले टोलीमा व्यापक सुधार गरेको छ । संकटाले सुनील बल, आयुश घलान, सुरजज्यू ठकुरी, गौतम श्रेष्ठ, निशान खड्का र टिकेन्द्र थापालाई अनुबन्ध गरेर टोली बलियो बनाएको छ ।संकटा र एपीएफ दोस्रो पटक सेमिफाइनलमा भिडेका हुन् । यसअघि १९ औं संस्करण सेमिफाइनलमा एपीएफलाई नै हराएर फाइनल पुगेको संकटाले उपाधि नै जितेको थियो । संकटाले फाइनलमा चर्च ब्वाइज र भुटानी युथ स्पोर्टस् क्लब अमेरिकाबीचको विजेतासँग उपाधिका लागि खेल्नेछ । यी दुई बिहीबार भिड्दै छन् ।संकटाका प्रशिक्षक सल्यान खड्गीले सुरुबाटै आफूहरूले दबाब बनाउँदा खेल जितेको बताए । उनले सेमिफाइनलमा टिमको खेल सुधारिएको भन्दै अब थप सुधारेर फाइनल खेल्ने बताए । सुरुबाटै खेल हाम्रो कन्ट्रोलमा थियो, क्वाटरफाइनलभन्दा सुधारिएको खेल खेल्यौं, उनले भने । एपीएफका प्रशिक्षक रत्नकाजी महर्जन फिनिसिङमा चुक्दा खेल हार्न पुगेको बताउँछन् । उनले विदेशी खेलाडीलाई रोक्न र पाएका मौका सदुपयोग गर्न नसक्दा हारेको बताए । डिफेन्समा समन्वय मिलेन । सुरुमा पाएका मौका सदुपयोग गर्न सकेनौं, खेलको शैलीमा पनि चुक्यौं, उनले भने ।"
पोखरा म्याराथनमा चिप्स प्रयोग गरिने,"गण्डकी (कास) सफल पोखरा म्याराथनको १७ औं संस्करणमा चिप्स प्रयोग गरिने भएको छ । फागुन ६ मा हुने म्याराथनमा धावकको दौड, दूरी मापन गर्न चिप्सको प्रयोग गर्न लागिएको आयोजक भूतपूर्व खेलाडी मञ्चका पूर्व अध्यक्ष तेज गुरुङले जानकारी दिए । पहिलो पटक हामीले चिप्स प्रयोग गर्दै छौं, यसले म्याराथनलाई थप उचाइ दिनेछ, गुरुङले भने । चिप्स नेपाल रन युकेले सहयोग गर्नेछ । यसपालि म्याराथनको पुरस्कार बढाइएको छ । म्याराथनको अन्तर्राष्ट्रिय संस्था एसोसिएसन अफ इन्टरनेशनल एन्ड रेसेसमा सूचीकृत भएपछि गर्न लागिएको प्रतिस्पर्धामा खुलातर्फ विजेताले ५ लाख रुपैयाँ पाउने छन् । दोस्रोले ३ लाख र तेस्रो हुनेले २ लाख पाउने आयोजक मञ्चका अध्यक्ष हरि पराजुलीले बताए । म्याराथनमा ८ विधामा एकैदिन प्रतिस्पर्धा हुनेछ । पुरस्कारमा १७ लाख ५२ हजार गरी कुल ९३ लाख खर्च हुने आयोजकले बताएको छ ।प्रतियोगितामा हालसम्म २५ विदेशी खेलाडीले नाम दर्ता गराएका छन् । सबैभन्दा बढी केन्याका र युगोस्लाभियाका ५ खेलाडीले नाम दर्ता गरेका छन । नेपालका २५ खेलाडीले नाम टिपाइसकेका छन् ।"
मेयर कप क्रिकेट सुरु,"लुम्बिनी (कास) तिलोत्तमा नगरपालिकाको आयोजना र नवजीवन क्लबको सहआयोजनामा बुधबारदेखि सुरु प्रथम तिलोत्तमा मेयर कप क्रिकेट प्रतियोगितामा पहिलो खेलमा वडा १६ विजयी भएको छ । नवजीवन खेलमैदानमा वडा १६ ले वडा ८ माथि ६१ रनको जित निकाल्यो । टस हारेको वडा १६ ले २० ओभरमा ८ विकेट गुमाई १ सय २९ रन बनायो । अनुराग थापाले ४६ र शम्भु थापाले २१ रन जोडे । वडा ८ का निश्चल पराजुली र राहुल भण्डारीले ३३ विकेट लिए । जवाफमा वडा ८ टिम १५१ ओभरमा ६८ रनमै समेटियो । आकाश बराइलीले १७ र सुमन ज्ञवालीले १५ रन बनाए । वडा १६ का सौभाग्य बस्याल, किशन भण्डारीले २२ र अनुराग थापाले १ विकेट लिए । अलराउन्ड प्रदर्शन गरेका अनुराग थापा म्यान अफ द म्याच भए ।"
सुनील र निमा सर्वोत्कृष्ट,"काठमाडौं (कास) मनकामना डोजोका सुनील समाल र च्याम्पियन मार्सल आर्टसकी निमा तामाङ दोस्रो उमा राष्ट्रिय खुला कराते प्रतियोगितामा सर्वोत्कृष्ट खेलाडी भएका छन् । सुनील र नीमा दुवैले आफ्नो ५५ केजीमुनि तौल समूहका स्वर्ण विजेता हुन् । उनीहरूलाई आयोजक नेपाल गोजुकाई कराते डो संघका उपाध्यक्ष अच्युतराज उप्रेतीले जनही २५ सय रुपैयाँ पुरस्कार प्रदान गरे । मानसिंह जोडो टिम च्याम्पियन भएको छ । मानसिंहले प्रतियोगितामा ४ स्वर्ण, १ रजत र ३ कांस्य जित्यो । २ स्वर्ण, ३ रजत र ८ कांस्य जितेको ऋतम्भरा डोजो टिम दोस्रो तथा २ स्वर्ण र २ रजत जितेको मनमैंजु डोजो टिम तेस्रो भए । बुधबार ९ स्पर्धाको फाइनल भएको थियो ।"
