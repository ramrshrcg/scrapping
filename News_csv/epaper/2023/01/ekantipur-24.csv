शीर्षक,विवरण
नेपाली क्रिकेटर पहिलो पटक फिक्सिङ काण्डमा,"नेपाल क्रिकेट संघ (क्यान) ले टेन्डर आह्वान नगरी हचुवाका भरमा भारतीय कम्पनी सेभेन थ्री स्पोर्ट्ससँग साझेदार गरेर नेपाल टी२० लिग आयोजना गरेको थियो । सेभेन थ्री स्पोर्ट्स नेपाल टी२० लिगको स्ट्राटेजिक र कमर्सियल साझेदार थियो । ८ वर्षे सम्झौताअनुरूप क्यानले दस्तुरबापत ३३ करोड पाउने भनिएको थियो, जसमध्ये ३ करोड ९० लाख रुपैयाँ पहिलो वर्ष भुक्तानी हुनुपर्ने सम्झौता थियो । यो रकम सेभेन थ्री स्पोर्ट्सले प्रतियोगिता सुरु हुनु एक दिनअघिसम्म क्यानको खातामा जम्मा गरिसक्नुपर्थ्यो । तर सम्झौताको ३० प्रतिशत रकम अर्थात् १ करोड २० लाख मात्र खातामा आएको थियो । नेपाल टी२० लिगको पाँचौं दिनसम्म क्यानले पनि दस्तुर नपाएको र खेलाडीले पारिश्रमिक नपाएको गुनासो सुरु भइसकेका बेला सेभेन थ्री स्पोटर््सका संस्थापक जतिन आहलुवालिया र प्रमुख कार्यकारी अधिकृत अभिषेक सकालानी क्यानलाई कुनै जानकारी नदिई सुटुक्क दिल्ली पुगेका थिए । भारतीय पक्षले त्यसको दुई दिनपछि ९६ लाख रुपैयाँ क्यानको खातामा पठाइदिएको थियो । सीआईबी स्रोतका अनुसार महबुबले तिनै जतिनको सम्पर्कमा रहेर नेपाली खेलाडीलाई प्रस्ताव गरेको प्रहरी अनुसन्धानमा देखिएको छ । स्पट फिक्सिङ गरिएको अवस्थामा सट्टेबाजको निर्देशनमा बलरहरूले विशेष गरी इनिङ्सको पहिलो र अन्तिम ओभरमा वाइड र नोबल फाल्ने गर्छन् । ब्याटरले धेरै बल खेलेर थोरै रन बनाउँछन् । आफ्नो इसाराअनुरूप खेलाडीले खेल्न लागेपछि सट्टेबाजले लाइभ बेटिङमा ठूलो रकममा पैसा लगाएर मालामाल हुने र त्यसको केही अंश स्पट फिक्सिङ गरेका खेलाडीलाई दिने गर्छन् । स्पट फिक्सिङमा गरिने नोबल अधिकांश ओभर स्टेप को हुन्छ । आदिलले एक खेलमा ओभर स्टेपमा क्रिजभन्दा निकै बाहिर गएर नोबल गरेका थिए । त्यसपछि उनी शंकाको घेरामा परेका थिए । स्पट फिक्सिङको आरोपपछि एसीयू टोलीले विराटनगर सुपर किंग्सका विदेशी कप्तान र भारतीय व्यवस्थापकलाई टोलीबाट हटाएको थियो । लुम्बिनी अल स्टार्ससँगको क्वालिफायर्स १ खेलमा जनकपुरका कप्तान वेस्ट इन्डिजका ट्रेभोन ग्रिफिथले ७ वाइड बल फालेका थिए । केही फ्रेन्चाइज टोलीको मालिक पहिचान नै नभएको तर तिनीहरू सट्टेबाजमार्फत आफ्ना खेलाडीलाई प्रस्ताव राख्न सक्रिय रहेको पाइएको प्रहरी स्रोतले जनाएको छ । खेल दौरान स्वस्फूर्त प्रदर्शन पनि नदेखिएको र लाइभ बेटिङसँग जोडिएका घटनामा पैसाको कारोबार बढी भएको पाइएपछि घटना छानबिन गरेका हौं, प्रहरी स्रोतले भन्यो, दर्जनभन्दा बढी खेलाडी शंकाको घेरामा छन्, त्यसमध्ये प्रत्यक्ष संलग्न भएको प्रमाणकै आधारमा खेलाडी समातिएका हुन् । उनीहरूसँग जोडिएका अरू पनि हुन सक्छन् ।लाइभ बेटिङबाट आम्दानी हुने भएपछि खेलाडीहरू प्रलोभनमा फसेको प्रहरी स्रोतको भनाइ छ । यसलाई आधार बनाएर अरू खेलसँग सम्बन्धितलाई पनि अनुसन्धान गर्न सकिन्छ तर तत्कालका लागि मान्छे पक्राउ परिसकेका कारण मुद्दा चाँडो दर्ता गराउनुपर्ने दबाब छ । अन्यलाई शंकास्पद हिसाबमा राखेर अरू मुद्दा दर्ता पनि गर्न सकिन्छ, स्रोतले भन्यो ।"
राष्ट्रपति निर्वाचन कहिले ?,"निर्वाचन आयोगले संविधान र ऐन बाझिएको अनुमान गरेर ऐनले निर्वाचन सम्पन्न गर्ने गरी गरेको व्यवस्थालाई लत्याउन खोजेको देखिएको छ । संविधान र कानुनले भने आयोगलाई त्यस्तो अधिकार नदिएको संविधानविद्हरू बताउँछन् । सहन्यायाधिवक्ता सञ्जीवराज रेग्मी अहिले कानुन बाझिएको विषयमा कुनै प्रश्न नै नरहेको बताउँछन् । कुनै कानुन संविधानसँग बाझिएको भन्ने प्रश्न उठाएर रिट परेपछि सर्वोच्च अदालतको संवैधानिक इजलासले त्यसलाई अमान्य वा बदर घोषणा गरिदियो भने मात्रै बाझिएको ठहर हुन्छ, उनले भने, त्यसो नहोउन्जेलसम्म स्वयं संसद् र अदालतले समेत विधायिकाले बनाएका सबै कानुन संविधानअनुकूल नै छन् भन्ने मानेर कार्यान्वयन गर्नुपर्छ । कुनै कानुन संविधानसँग बाझिएको अनुमान गरेर त्यसका प्रावधान कार्यान्वयन नगर्ने अधिकार कुनै निकायलाई छैन ।राष्ट्रपतिको कार्यकाल सकिनु एक महिनाअघि निर्वाचन गर्नुपर्ने राष्ट्रपति तथा उपराष्ट्रपतिको निर्वाचसम्बन्धी ऐनको व्यवस्था सर्वोच्च अदालतबाट बदर वा संसद्ले संशोधन नगरेसम्म बाध्यकारी रूपमा कार्यान्वयन गर्नुपर्छ । सहन्यायाधिवक्ता रेग्मीका अनुसार राष्ट्रपतिको ५ वर्षे कार्यकाल सकिनु एक महिनाअघि निर्वाचन गर्ने र बहालवाला राष्ट्रपतिको पदावधि सकिएपछि नयाँ राष्ट्रपतिले कार्यसम्पादन सुरु गर्ने संविधान र ऐनका व्यवस्था एकअर्कासँग बाझिएका छैनन् । ती व्यवस्था कार्यान्वयन गर्दा केही समस्या आउँदैनन्, उनले भने ।संविधानविद् विपिन अधिकारी पदावधि सकिनु एक महिनाअघि निर्वाचन गर्ने ऐनको प्रावधान कार्यान्वयन नगर्दा संवैधानिक गतिरोध आउन सक्ने जोखिमसमेत रहेको औंल्याउँछन् । राष्ट्रप्रमुख जस्तो पदको निर्वाचन संकट व्यवस्थापन गरेजस्तो अन्तिम घडीमा गर्नु हुँदैन, एक महिना पहिल्यै निर्वाचन गर्ने प्रावधानले व्यवस्थालाई स्थायित्व दिन्छ, संविधानविद् अधिकारीले भने, कार्यकाल सकिनु एक महिनाअघि नै निर्वाचन गरिएन भने ढिला हुँदै जाने र रिटायर्ड राष्ट्रपति नै पदमा बहाल भई कार्यसम्पादन गरिरहने जोखिम आउँछ । त्यसले संविधानलाई नै लिकबाहिर पुर्याउन सक्छ ।संविधानको धारा ६३ (२) मा ५ वर्षको पदावधि सकिएपछि पनि अर्को निर्वाचित राष्ट्रपतिले पदभार नसम्हालेसम्म पुरानै राष्ट्रपतिले कार्यसम्पादन गर्ने व्यवस्था छ । जसका कारण ऐनमा तोकिएजस्तो एक महिनाअघि निर्वाचन भएन र कुनै कारणवश पुरानो राष्ट्रपतिको पदावधि सकिएपछि पनि निर्वाचन हुन सकेन भने पुरानै राष्ट्रपतिले कार्यसम्पादनलाई निरन्तरता दिन संविधानले रोक्दैन । त्यसैले कानुनले अनिवार्य गरेको मितिमा निर्वाचन नगर्ने सुविधा हुने हो भने राष्ट्रपति संस्थालाई आफ्नो सरकार वा पार्टीको रणनीतिक लाभका लागि प्रयोग गर्दै आइरहेका दलले आफूअनुकूल राष्ट्रपति भएको अवस्थामा उनको कार्यकाल लम्ब्याउन पनि निर्वाचन टार्ने जोखिम हुन्छ । पदावधि सकिनुअघि निर्वाचन गर्ने कानुनी व्यवस्थाले समयमै निर्वाचन हुने सुनिश्चितता दिन्छ, यो नै सरल र सबैभन्दा उपयुक्त विकल्प हो, संविधानविद् अधिकारीले भने, संविधानको संरक्षक हुने पदमा अघि नै निर्वाचन गरेर बहालवाला राष्ट्रपतिको पदावधि सकिएपछि शपथ र जिम्मेवारी लिनु उपयुक्त हुन्छ । त्यसका लागि संविधान वा कानुन केही संशोधन गर्नु पर्दैन । राष्ट्रपतिको पदावधि एक महिना वा त्योभन्दा कम समय घट्न सक्छ भनेर सिंगो प्रणाली र संविधानलाई जोखिममा राख्ने निर्णय गर्न नहुने उनले सुझाए ।पदावधि सकिनुभन्दा एक महिनापहिले नै नयाँ राष्ट्रपतिको निर्वाचन गर्ने प्रावधानले राष्ट्रप्रमुखको पद निरन्तर रहने कुरा सुनिश्चित गर्दछ । नेपाल बार एसोसिएसनका पूर्वमहासचिव वरिष्ठ अधिवक्ता सुनील पोखरेल राष्ट्रपतिको पद खाली हुन्न भन्ने मान्यतामा त्यस्तो कानुन बनाइएको बताउँछन् । पदको निरन्तरताका लागि त्यस्तो व्यवस्था गरिएको हो, एक महिना कार्यकाल कम हुने विषय कुनै इस्यु नै होइन, वरिष्ठ अधिवक्ता पोखरेलले भने । वरिष्ठ अधिवक्ता पोखरेलले एक महिनापहिले चुनाव गर्दा एक महिना पदावधि कम हुन्छ भन्ने तर्क गर्ने हो भने एक सातापहिले गर्दा पनि त्यही तर्क आउने बताए । त्यो तर्कलाई मान्ने हो भने अबदेखि सधैं ५ वर्षको अन्तिम महिनाको अन्तिम दिन मात्र राष्ट्रपति निर्वाचन गर्नुपर्ने हुन्छ । के त्यो सधैं सम्भव हुन्छ त ? पाँच वर्षको अन्तिम महिना भनेको निर्वाचन महिना हो । त्यसैले एक महिनापहिले नै निर्वाचन गर्दा कुनै समस्या आउँदैन । यो कानुन संशोधन पनि गर्नुपर्दैन ।"
हिमाली जिल्लामा जनप्रतिनिधि न कर्मचारी,"उनीहरू जाडो कटाउन काठमाडौं गएपछि हिउँदे अधिवेशन, योजना सम्झौतालगायतका काम रोकिएका छन् । ताँजकोट गाउँपालिका अध्यक्ष लालकेश जैसी र उपाध्यक्ष सुरेन्द्र थापासहित प्रमुख प्रशासकीय अधिकृतलगायतका कर्मचारी पनि अध्ययन भ्रमणका लागि भन्दै एक साताअघि काठमाडौं पुगेका छन् ।सातवटा स्थानीय तह रहेको हुम्लामा अहिले कुनै पनि स्थानीय तहका प्रमुख छैनन् भने प्रमुख प्रशासकीय अधिकृतलगायतका कर्मचारी नहुँदा विकास निर्माणका काम ठप्प छन् । उनीहरू जाडो छल्न विभिन्न बहाना बनाएर काठमाडौं, सुर्खेत, नेपालगन्जलगायत ठाउँ पुगेका हुन् । डोल्पाका ८ स्थानीय तहमा पनि अहिले कर्मचारी र जनप्रतिनिधिको उपस्थिति न्यून छ । डोल्पोबुद्ध गाउँपालिकाका जनप्रतिनिधि र कर्मचारी पुस पहिलो सातादेखि नै हिमपातको बहानामा सदरमुकाम दुनै, सुर्खेत र नेपालगन्ज गएको महिनायता गाउँपालिका बन्द गरेर जनप्रतिनिधि र कर्मचारी जिल्ला बाहिर छन् । गाउँपालिका उपाध्यक्ष पेम्माधोर्चे गुरुङले अत्यधिक चिसोका कारण गाउँमा बस्न समस्या भएको बताए । हाम्रोतिर सधैं यस्तै हो, वर्षमा ६ महिना मात्र काम हुन्छ, उनले भने, कर्मचारी बस्न मान्दैनन् अनि हाम्रो के काम । उनले कर्मचारी गाउँपालिकामा बस्न नमान्दा विकास बजेट न्यून खर्च हुने गरेको बताए । उनका अनुसार यो वर्ष पालिकामा ३२ करोड बजेट विनियोजन गरिएकामा १० करोड रुपैयाँ पनि खर्च हुन सकेको छैन ।विभिन्न गोष्ठी, तालिम र चिसोको बहानामा जनप्रतिनिधिले जिल्ला छाड्दा विकास निर्माणको काम प्रभावकारी हुन नसकेको स्थानीय सोनाम बुढाले बताए । वर्षमा दुई पटक वर्षा र हिउँ भनेर कर्मचारी पन्छिन्छन्, उनले भने, जनप्रतिनिधि पनि पालिकामा नियमित नबस्दा कर्मचारीको मनोमानी चलिरहेको छ । उनका अनुसार हिमपातका ३ महिना र वर्षाका ३ महिना पालिकामा कर्मचारी नहुँदा विकासका कुनै काम हुँदैनन् । अरू बेला पनि कम्तीमा ३ महिना जडीबुटी टिप्ने मौसम हुन्छ, उनले भने, हामी त ३ महिनाको कामले हाम्रो पालिकाको विकास चलिरहेको छ, स्थानीय सरकार भए पनि विकासको अनुभूति अझै भएको छैन । हिमाली जिल्लाका स्थानीय तहमा मात्र होइन विकासे कार्यालय पनि प्रमुखविहीन बनेका छन् । पूर्वाधार विकास कार्यालय हुम्लामा मंसिरयता कार्यालय प्रमुख छैनन् । यसअघिका कार्यालय प्रमुख देवी एडीको अवकाश भएपछि उनको ठाउँमा कसैलाई पठाइएको छैन । निमित्त कार्यालय प्रमुखको जिम्मेवारी पन्नासिंह बोहरालाई दिइए पनि उनीसँग कुनै आर्थिक अधिकार छैन । कार्यालयका लागि चालु आर्थिक वर्षमा ९० करोड रुपैयाँ बजेट छ । तर १० प्रतिशत रकम पनि खर्च नभएको बोहराले बताए । स्थायी कर्मचारी आउन मान्दैनन्, उनले भने, करारका कर्मचारीले कति धान्ने ? एक त दुर्गममा कर्मचारी आउन नमान्ने र अर्कोतिर हिउँ, वर्षा र भौगोलिक विकटताका कारण सोचेअनुरूपको काम नहुने उनले गुनासो गरे । पूर्वाधार कार्यालय मात्र होइन जिल्ला वन, हुलाक, कृषि विकास, खानेपानी सिँचाइ तथा ऊर्जा विकास, नापी, स्वास्थ्य सेवा, मालपोत, सरकारी वकिल, जिल्ला अदालतलगायत १९ कार्यालयमा अहिले प्रमुख छैनन् । अन्य १० वटा कार्यालयमा मात्र प्रमुख रहेको प्रमुख जिल्ला अधिकारी सीता परियारले बताइन् । कतिपय कार्यालय प्रमुख त मन्त्रालय र विभागको काम छ भन्दै जानकारी नै नदिएर हिँडेछन्, उनले भनिन्, पछि बुझ्दा १९ कार्यालय प्रमुखविहीन भएको पाइयो, उनीहरूलाई स्पष्टीकरण सोधिएको छ । जुम्लामा पनि डेढ दर्जन कार्यालय प्रमुखविहीन छन् । प्रमुख नहुँदा कामकाज प्रभावित भएको छ । पूर्वाधार विकास कार्यालय सल्यान मंसिरयता कार्यालय प्रमुखविहीन छ । १ अर्ब १० करोड बजेट रहेको कार्यालयमा प्रमुख नभएपछि रुकुम पश्चिमका कार्यालय प्रमुख रूपक रावलले दुवै जिल्लाको जिम्मेवारी धानिरहेका छन् । तत्कालीन कार्यालय प्रमुख इन्जिनियर विनोद पुनलाई भ्रष्टाचार गरेको आरोपमा मुद्दा लागेपछि उक्त कार्यालयमा अन्य कर्मचारी जान मानेका छैनन् ।कर्णाली प्रदेश सरकारले कर्मचारी टिकाउने भन्दै २०७६ सालमा कर्मचारी प्रोत्साहन विशेष भत्ताको अवधारणा ल्यायो । कर्णाली प्रदेशका पहिलो मुख्यमन्त्री महेन्द्रबहादुर शाहीको पालामा दरबन्दीअनुसारका कर्मचारी नआएपछि विशेष प्रोत्साहन भत्ता दिने निर्णय गरिएको थियो । २ हजार ८ सय ४८ दरबन्दी रहेको कर्णालीमा ८ सय ९२ जना कर्मचारी अपुग छन् । चिकित्सकबाहेक सबै तहका कर्मचारीलाई समान दरमा भौगोलिक विभाजनका आधारमा सुर्खेतमा ४ हजार, सल्यान, रुकुम पश्चिम, जाजरकोट र दैलेखमा ६ हजार रुपैयाँ विशेष भत्ता दिने गरी कार्यविधि बनाइएको छ । त्यस्तै, कालीकोट र जुम्लामा ८ हजार तथा हुम्ला, मुगु र डोल्पामा थप १० हजार रुपैयाँ कर्मचारीले प्रोत्साहनबापत भत्ता पाउँछन् । चिकित्सकका लागि भने तलबको ७५ देखि १ सय २५ प्रतिशत थप सुविधा तोकिएको छ । प्रदेशमा विकासे योजनाहरू सञ्चालन गर्दै आइरहेका पूर्वाधार, सडक र सिँचाइ डिभिजन कार्यालयमा झन्डै ५८ प्रतिशत कर्मचारीको पदपूर्ति हुन नसकेको भौतिक पूर्वाधार तथा सहरी विकास मन्त्रालयले जनाएको छ । मन्त्रालयको सडक तथा यातायात व्यवस्थापन महाशाखाका सिनियर डिभिजनल इन्जिनियर रमेश सुवेदीले कर्मचारी अभावका कारण ठूला र मझौला योजना बर्सेनि अपूरा हुन थालेको बताए । उनका अनुसार चालु आर्थिक वर्षमा मन्त्रालयले १० अर्ब ९२ करोड रुपैयाँ छुट्याएको छ । तर मन्त्रालयले ७१२ प्रतिशत मात्र रकम खर्च गर्न सकेको छ । उसले ७७ करोड ७९ लाख रुपैयाँ मात्र पूर्वाधार विकासमा खर्च गरेको हो । कर्मचारी अभावकै कारण कर्णालीमा बर्सेनि कम बजेट खर्च हुने गरेको मुख्यमन्त्री तथा मन्त्रिपरिषद् कार्यालयका सचिव आनन्द सारूले बताए । उनका अनुसार कर्णाली सरकारले ६ महिनामा मुस्किलले ९८ प्रतिशत बजेट मात्र खर्च गरेको छ । प्रदेश सरकारले चालु आर्थिक वर्षका लागि ३२ अर्ब ६१ करोड ६१ लाख ६२ हजार रुपैयाँ बजेट विनियोजन गरेको थियो । अहिलेसम्म सरकारले ३ अर्ब १९ करोड ५९ लाख रुपैयाँ मात्र खर्च गर्न सकेको उनले बताए । बजेट खर्च नहुनुको मुख्य कारण नै कर्मचारी अभाव र व्यवस्थापन नहुनु हो, उनले भने ।"
इतिहास रच्ने सुदूरका तीन,"तथ्यांकमा सुदूरका महिलायूएन वुमनले संघीय मामिला तथा सामान्य प्रशासन मन्त्रालय, नेपाल निर्वाचन आयोगको सहयोगमा सुदूरपश्चिमका महिलाको अवस्थासम्बन्धी गरेको एक सर्वेक्षणमा अझै पनि यहाँका महिलाको अवस्था सुधार हुन सकेको छैन । करिब २७ लाख जनसंख्या रहेको सुदूरपश्चिममा करिब १ लाख २१ हजार ३ सय ५१ महिला मात्रै घरमूली रहेको सर्वेक्षणले देखाएको छ । यो जम्मा जनसंख्याको २६ प्रतिशत मात्रै हो । सुदूरपश्चिममा महिला साक्षरता दरमा पनि सुधार भएको देखिँदैन । सर्वेक्षणअनुसार १५ देखि ४९ उमेर समूहका ४०९ प्रतिशत महिला साक्षर नै नभएको देखाउँछ । सरकारको लक्ष्य सन् २०३० सम्ममा ९८ प्रतिशत महिलालाई इन्टरनेटको पहुँचमा पुर्याउने देखिए पनि सुदूरपश्चिममा ८८ प्रतिशत महिला मात्रै इन्टरनेटको पहुँचमा देखिन्छन् । सर्वेक्षणले देखाएअनुसार यहाँका ९६८ प्रतिशत आफ्नो स्वामित्वमा कुनै सम्पत्ति छैन भने ९६५ महिलाको नाममा कुनै जग्गा पनि छैन । ५०५ प्रतिशत महिलाले आफ्नो स्वास्थ्यको उपचारको निर्णय एकल अथवा सयुंक्त रूपमा लिन सक्ने देखिएको छ । त्यस्तै ५५६ प्रतिशत महिलाले आफ्ना छोराछोरीको शिक्षाको निर्णय आफैं वा संयुक्त रूपमा लिने गरेको देखिन्छ ।"
चर्चिलको मृत्यु,"सन् १९६५ मा आजकै दिन (जनवरी २४) मा बेलायती प्रधानमन्त्री विन्स्टन चर्चिलको मृत्यु भएको थियो । उनी दुई पटक बेलायतको प्रधानमन्त्री भएका थिए । चर्चिल एक प्रेरणादायी राजनेता, लेखक तथा वक्ताका रूपमा विश्वप्रसिद्ध चर्चिल दुई कार्यकाल बेलायतको प्रधानमन्त्री बनेका थिए । चर्चिल मानिसहरूलाई प्रभावित पार्न सक्ने अद्भुत क्षमता, रणनीतिक चातुर्यता र अद्वितीय व्यक्तित्वका कारण विश्वभर चर्चित थिए । चर्चिल पहिलो पटक दोस्रो विश्वयुद्धका बेला १९४० देखि १९४५ सम्म र दोस्रो पटक १९५१ देखि १९५५ सम्म बेलायतको प्रधानमन्त्री थिए । उनी सन् १९०० देखि १९६४ सम्म ५५ वर्ष बेलायतको सांसद थिए । १९०४ देखि १९२४ सम्म लिबरल पार्टीका सदस्य रहेका चर्चिलले १९४० देखि १९५५ सम्म कन्जरभेटिभ पार्टीको नेतृत्व सम्हालेका थिए । सांसदका रूपमा उनको कार्यकालमा बेलायतमा भिक्टोरिया, एडवार्ड सातौं, जर्ज पाँचौं, एडवार्ड तेस्रो, जर्ज छैटौं र एलिजाबेथ द्वितीयसहित ६ जना राष्ट्रप्रमुख थिए । बेलायतको अक्सफोर्ड सायरमा १८७४ को नोभेम्बर ३० मा जन्मिएका चर्चिल १८९५ मा बेलायती सैनिक सेवामा प्रवेश गरेका थिए । ब्रिटिस इन्डिया, एंग्लो सुडान तथा दोस्रो बोएर युद्धको अनुभव लिएका चर्चिल युद्धसम्बन्धी रिपोर्टका कारणसमेत चर्चित बनेका थिए । ओ माई गड को संक्षिप्त रूपमा ओएमजी पहिलो पटक विन्स्टन चर्चिललाई लेखिएको पत्रमा प्रयोग भएको थियो । १९१७ को सेप्टेम्बर ९ मा लर्ड फिसरले चर्चिललाई लेखेको पत्रमा ओएमजी लेखिएको थियो । चर्चिलको १९६५ को जनवरी २४ मा स्ट्रोकका कारण बेलायतको राजधानी लन्डनको हाइड पार्कस्थित आफ्नो निवासमा मृत्यु भएको थियो । आफ्नो जीवनकालमा चर्चिललाई ८ पटक स्ट्रोक भएको थियो । पछिल्लो पटक जनवरी १५ मा स्ट्रोक भएको थियो । त्यसको ९ दिनपछि उनको मृत्युको भएको हो ।"
ब्ल्याक बक्स के हो ?,"एजेन्सी विश्वका कुनै पनि स्थानमा विमान दुर्घटनाग्रस्त भएको खण्डमा त्यसको कारणलगायत तथ्यहरू पत्ता लगाउन विमानको ब्ल्याक बक्सको खोजी तथा अध्ययन गर्ने गरिन्छ । तर खासमा त्यस्तो ब्ल्याक बक्स के हो त ? हामीमध्ये कतिपयलाई यसबारे थाहा नहुन सक्छ । ब्ल्याक बक्स खासमा एक रेकर्डर हो । यो विमानको पछिल्लो भाग (पुछार) मा राखिएको एक महत्त्वपूर्ण उपकरण हो । सुरक्षाको दृष्टिले यसलाई विमानको पछिल्लो भागमा राख्ने गरिएको हो । यो बलियो धातु टाइटेनियमबाट बनाइएको हुनाले आगोले जलाउन सक्दैन । ब्ल्याक बक्स जुनसुकै अवस्थामा पनि सुरक्षित रहन्छ । दुर्घटनापछि विमान समुद्रमा डुबेको अवस्थामा पनि ब्ल्याक बक्सको भ्वाइस रेकर्ड सुरक्षित रहन्छ । ब्ल्याक बक्समा विमान दुर्घटना हुनुभन्दा अगाडिको २ घण्टाको कुराकानी तथा आवाज र २५ घण्टासम्मको उडानसम्बन्धी सूचना रेकर्ड हुन्छन् । विमान जस्तोसुकै दुर्घटनामा परे पनि यो ब्ल्याक बक्स सुरक्षित हुने गरी निर्माण गरिएको हुन्छ । यसमा रेकर्ड भएका कुराकानी वा आवाजको आधारमा विमान दुर्घटनाको कारण पत्ता लगाउन सकिन्छ । ब्ल्याक बक्समा रेकर्ड हुने ककपिटमा गरिएको कुराकानीसँगै इन्जिन तथा आपत्कालीन संकेतहरूको आवाजले दुर्घटनाका समयमा जहाजको अवस्थाबारे बुझ्न सकिन्छ । त्यसका साथै, जहाजका पाइलट तथा कोपाइलटले गरेको कुराकानी पनि ब्ल्याक बक्सबाट नै थाहा हुन्छ ।ब्ल्याक बक्समा दुईवटा रेकर्डर हुन्छन् । पहिलो, फ्लाइट डाटा रेकर्डर (एफडीआर) ले विमानको उडानसम्बन्धी डाटा रेकर्ड गर्छ भने अर्को, ककपिट भ्वाइस रेकर्डर (सीभीआर) ले ककपिटमा पाइलटहरूबीच भएको कुराकानीदेखि त्यहाँको आवाज रेकर्ड गर्छ ।ब्ल्याक बक्सको रंग भने कालो हुँदैन । विमान दुर्घटनामा परेको खण्डमा सजिलैसँगै पत्ता लागोस् र टाढैबाट देखियोस् भनेर यो सुन्तला रङको बनाइएको हुन्छ । यो पहिलो पटक सन् १९५३ मा अस्ट्रेलियामा निर्माण गरिएको हो ।"
'देउराली डाँडी : महिलाले धानेको गाउँ,"(काठमाडौं)गाउँ आफ्नै रफ्तारमा चलिरहेको छ । उकाली, ओराली र देउरालीहरूमा सुखदुःखले गाउँलाई चलाउने जिम्मेवारी महिलाले नै वहन गरिरहेका छन् । पुरुषजति परदेशमा पसिना बगाइरहेका छन् । कोही श्रीमान्लाई पर्खिरहेका छन्, कोही छोरालाई । कथा, व्यथा उस्तै लाग्ने यो सबै नेपालीहरूको साझा समस्या जस्तो ठ्याक्कै देखिए पनि प्रस्तुत परिवेश भने नाटक देउराली डाँडी को हो । काठमाडौं पिंगलास्थानस्थित सत्यमोहन जोशी स्टुडियो थिएटरमा पुस २९ गतेदेखि नियमित मञ्चनमा आएको नाटकमा देउराली डाँडी गाउँको महामारीले उजाडिएको कथालाई प्रस्तुत गरिएको छ । रंगकर्मी सहलेशको लेखन तथा अमेरिकी रंगकर्मी रोज स्वाइट्जको निर्देशन रहेको नाटकमा गरिबीले थिचिएको एउटा गाउँको परिवेशमा महामारीले भित्र्याएको पीडादायी अवस्था देख्न सकिन्छ । जहाँ पुरुषविहीन गाउँमा महिलाहरू नै हरेक कार्यको अग्रपंक्तिमा उभिएका छन् । महामारीले निर्जन र शून्य बनाएको गाउँमा पुनः त्यही महामारी दोहोरिएपछि त्यसबाट उम्किन तिनै महिलाहरूले देखाएको साहस र भोलिका लागि उनीहरूले राखेको आशा नाटकमा देख्न सकिन्छ । उनीहरूले गरेको संघर्षसँगै अन्तिम चरणमा महिलाहरूले घाँटु नाचको कथा, देवीहरूको शक्तिमा गाउँको पुरानो जीवनशैली र अस्तित्वलाई रक्षा गरेको मूल सार नै नाटकको कथा हो । महामारीलाई नाटकले सांस्कृतिक पाटोलाई जोड्दै निकै बिम्बात्मक रूपमा बुझाउने प्रयास गरेको छ । जसमा बालुवा मुख्य बिम्बका रूपमा प्रयुक्त गरिएको छ । गाउँको महामारीका कारण सारा पुरुषहरू परदेश गएका हुन्छन् । त्यही महामारी पुनः फर्किएर महिलाहरूमा देखा पर्छ । माइली हुँदै क्रमशः गाउँका अन्य महिलाहरू खोक्दा मुखबाट बालुवा निस्कन्छ । अन्त्यमा महिलाहरूको शरीर, लुगा जताजतै बालुवा नै बालुवा यत्रतत्र छरिन्छन् । अनि सुरु हुन्छ गाउँमा महिलाहरूको संघर्ष र साहसको कथा । जसले रोजगारीका निम्ति विदेशिन बाध्य लाखौं नेपालीहरू र शून्य बन्दै गएको गाउँबस्तीलाई प्रतीकात्मक रूपमा प्रस्तुत गरेको छ । त्यसैमा देखिएको घाँटु नाचको दृश्य, राजा पश्रामु, रानी यम्बावतीको कथा प्रसंगले देउराली डाँडी गाउँ ले गुरुङ समुदायसँगै सिंगो मुलुकलाई इंगित गर्दछ । युद्धमा राजाको मृत्यु हुनु र रानी सती गएको प्रसंगलाई समेत नाटकले उठान गरेको छ । गुरुङ समुदायमा प्रचलित घाँटु नाच, पश्रामु र यम्बावतीको मिथकलाई जोडेर समकालीन समयलाई सान्दर्भिक रूपमा सशक्त बिम्बमा उतार्नु नै नाटकको सबल पक्ष मान्न सकिन्छ । जहाँ घाँटु नाचको प्रचलित कथाअनुसार राजा मरेपछि काखे छोरालाई च्यापेर सती जानु बाध्य भएकी रानीको पीडालाई भन्दा पनि महामारीले ग्रस्त गाउँको पीडालाई नाटकले मूल विषयमा केन्द्रित गरेको छ । गाउँमा तारा (पशुपति राई), सुनिता (दिया मास्के), सिरु (मेनुका प्रधान), माइली (रञ्जना भट्टराई), फुल्सरा (विनिता थापा मगर) र घाँटु कथाकी रहस्यमयी प्राचीन थारू रानी यम्बावती (सरस्वती चौधरी) भूमिकामा नाटक केन्द्रित हुँदै अगाडि बढ्छ । सबै महिला पात्र, त्यसमा रानी यम्बावतीलाई समेत जोडेर नाटकमा महिलाको शक्तिलाई सशक्त रूपमा प्रस्तुत गरिएको छ । घाँटु नाचअनुसारको पहिरन र नृत्यले दर्शकलाई त्यही सांस्कृतिक परिवेशतिर पुर्याउँछ । घाँटु नाचको किंवदन्तीअनुसार राजा पश्रामु लमजुङका गुरुङ समुदायको राजा भए पनि रानी यम्बावती टाढा सिकार खेल्न जाँदा भेटिएकी मधेसकी थिइन् । नाटकमा रानीकी भूमिका देखिएकी कलाकार चौधरीलाई थारू समुदायकै भेषभूषामा निकै सुन्दर रूपमा प्रस्तुत गरिएको छ । नाचका बेला पहिरिने धानको लावा र फूलको जस्तै देखिने मुकुट पात्रहरूले शिरमा लगाएका छन् । यसलाई सुन्दर प्रप्सका रूपमा प्रयोग गरिएका छन् । सेतो रंग र प्रकाशमा देखाइएको देउराली डाँडीको स्वरूप निकै सुन्दर लाग्छ । प्रकृतिको सुन्दर छटाहरू खोला, बतास महसुस गराउन प्रयोग गरिएको प्रत्येक्ष संगीतका धुनहरू, महामारीको विकराल अवस्थालाई जताउन प्रयुक्त उराठ धुन र प्रकाशका रङहरू उत्तिकै सशक्त छन् । रंगमञ्चसँगै सिने क्षेत्रमा समेत भिजेका कलाकारहरूको अभिनय उत्तिकै उम्दा छन् । एक्टर्स स्टुडियो र वान वर्ल्ड थिएटरको सहकार्यमा फुल ब्राइट नेपाल यूएसईएफको सहयोगमा प्रस्तुत गरेको नाटक माघ १५ गतेसम्म मञ्चन हुनेछ ।"
औषधिको गुणस्तर कायम गर,"नेपालमा उपलब्ध औषधिहरूको गुणस्तर जाँच्दा औसत १० प्रतिशतजति कमसल पाइनु चिन्ताको विषय हो । समग्रमा हेर्दा गुणस्तरहीन औषधिको अंश कम देखिए पनि त्यसलाई प्रयोग गर्ने बिरामी, तिनमा पर्ने असर र खर्च हुने रकमका दृष्टिकोणबाट नियाल्दा देखिने चित्र भयावह छ । नेपालमा बर्सेनि ७० अर्ब रुपैयाँ बराबरको औषधिको खपत हुने गरेकामा ७ अर्ब मूल्य बराबरको कमसल पाइनुलाई सामान्य मान्न मिल्दैन । अझ एउटा मात्रै कमसल औषधिले पुर्याउने क्षति पनि ठूलो हुन सक्छ । झन् कुनै वर्ष त कमसल औषधिको मात्रा २० प्रतिशतसम्म पाइएको छ । यसको अर्थ सीधा छ औषधि व्यवसायीहरूले अर्बौं रुपैयाँ बराबरको औषधि प्रयोग गर्नेहरूमाथि ठगी मात्र होइन, उनीहरूको स्वास्थ्यमाथि गम्भीर खेलबाड पनि गरेका छन् । औषधि व्यवस्था विभागले सालिन्दा बजारमा उपलब्ध औषधिको नमुना संकलनपछि राष्ट्रिय औषधि प्रयोगशालामा परीक्षण गर्छ । यस क्रममा गत आर्थिक वर्षमा ६ सय ३४ औषधि परीक्षण गर्दा ५७ वटा अर्थात् ९ प्रतिशत औषधि न्यून गुणस्तरका पाइएका हुन् । अघिल्लो आर्थिक वर्ष त झन् ७ सय ३९ औषधि परीक्षण गर्दा १ सय ५३ अर्थात् २०७ प्रतिशत औषधि कमसल पाइएका थिए । आर्थिक वर्ष २०७६७७ मा ९ सय १८ औषधि परीक्षण गर्दा ८७ अर्थात् ९५ प्रतिशत औषधि न्यून गुणस्तरका पाइएका थिए । यस तथ्यांकबाट स्वाभाविक रूपमा प्रश्न उठ्छ कमसल पाइएका दजनौं औषधि प्रयोग गर्न बाध्य बिरामीमाथि पर्ने नकारात्मक प्रभावको लेखाजोखा के छ ? र, यसप्रति को जिम्मेवार हुन्छ ? विश्व स्वास्थ्य संगठन (डब्लूएचओ) का अनुसार कमसल औषधि र नक्कली चिकित्सा उत्पादनले बिरामीलाई हानि पुर्याउनुका साथै रोगको उपचार पनि जटिल बनाउँछ । चिकित्सकहरूका अनुसार तोकिएको मात्रामा लिनुपर्ने एन्टिबायोटिक कमसल परेमा त्यसले आवश्यक काम गर्दैन, र शरीरमा एन्टिबायोटिक प्रतिरोधको जोखिम बढ्छ । यस्ता औषधिले विशेष गरी मधुमेह, उच्च रक्तचाप, मुटुका रोगीलाई थप जोखिमतर्फ धकेल्छ । बजारमा गुणस्तरहीन औषधिको उपलब्धता हटाउन नियामक निकाय प्रतिबद्ध हुन आवश्यक छ । जति धेरै कमसल औषधि बजारमा बिक्रीवितरणमा आइरहन्छन्, त्यति धेरै जनस्वास्थ्यमाथि खेलबाड भैरहन्छ । उत्पादकहरूको खेलाँचीका कारण औषधि कमसल भए पनि बिरामीहरूमा चिकित्सक तथा स्वास्थ्य प्रणालीप्रतिको विश्वासमा समेत ह्रास आउँछ । तसर्थ, सरकारले कमसल भनेर पत्ता लागिसकेका औषधिहरू यथाशीघ्र बजारबाट हटाउने प्रबन्ध मिलाउनुपर्छ । चिकित्सकहरूले पनि त्यस्ता औषधि नकिन्न बिरामीलाई सजग गराउनुपर्छ । कतिपय औषधि बिरामीले चिकित्सकको सिफारिसबिना त्यत्तिकै किन्ने भएकाले बजारबाट हटाउनमै मूल जोड दिनुपर्छ । यतिले मात्र पुग्दैन, सरकारले गुणस्तरहीन औषधि उत्पादकहरूलाई पनि कारबाहीको दायरामा ल्याउनुपर्छ । विदेशी कम्पनीहरूका औषधि गुणस्तरहीन पाइएका हकमा कूटनीतिक पत्रव्यवहारबाट सम्बन्धित सरकारलाई यस सम्बन्धी जानकारी गराउनुपर्छ । यसबाट बिरामीहरूमा परेको असरप्रति उत्पादकहरूलाई जवाफदेह बनाउनुपर्छ । र, भविष्यमा गुणस्तरीय औषधि मात्र उत्पादन गर्ने सुनिश्चितता खोज्नुपर्छ, यसका लागि सरकारले आफ्नातर्फबाट पर्याप्त निगरानीअनुगमन पनि निरन्तर कायम राख्नुपर्छ । औषधि उद्योगहरूलाई अनिवार्य रूपमा कुशल उत्पादन अभ्यास (जीएमपी) पूर्ण पालना गर्न लगाउनुपर्छ । उत्पादन मात्र नभई परिवहन, संग्रह र वितरणसम्ममा यस्तो अनुशीलनमा जोड दिइनुपर्छ । औषधि उद्योगहरू स्वयं पनि अग्रसक्रिय भएर आफ्ना उत्पादनका कमीकमजोरीहरू सच्याउन लाग्नुपर्छ । त्यसो भएमा बजारमा कमसल औषधिको उपलब्धता कम हुने स्वचालित चक्र स्थापित हुन सक्छ । बर्सेनि बजारमा ठूलो मात्रामा गुणस्तरहीन औषधि पाइनु संवेदनशील विषय भएकाले यो प्रवृत्तिलाई न्यूनीकरण गर्न सरकारले यस सम्बन्धी नियमनकारी निकाय औषधि व्यवस्था विभागको संस्थागत क्षमता पनि बढाउनुपर्छ । गुणस्तर जाँच्ने प्रयोगशाला र तदनुरूप दक्ष जनशक्तिले विभागलाई सम्पन्न तुल्याउनुपर्छ । समस्या के छ भने, २०३६ सालमा स्थापना हुँदाताका विभागमा ४९ कर्मचारी रहेकामा अहिले पनि त्यति नै छन् । जबकि यसबीचमा मुलुकको जनसंख्या झन्डै दुई गुणाले बढिसकेको छ, र स्वास्थ्य संस्थासम्मको नागरिकपहुँच र औषधि सेवन गर्नेहरूको संख्या पनि तुलनात्मक रूपमा निकै बढेको छ । तथापि विभागको बजेट भने बर्सेनि घट्दो छ । विभागका लागि २०७५७६ मा स्वास्थ्य मन्त्रालयको कुल बजेटको ०५७ प्रतिशत विनियोजन गरिएकामा २०७८७९ मा घटाएर ०१४ प्रतिशत मात्र दिइएको छ । जनस्वास्थ्यजस्तो गम्भीर सवालसित जोडिएको निकायलाई यस्तो तदर्थवादी शैलीबाट मात्र नचलाएर यसको समयोचित विकासमा जोड दिनुपर्छ । नागरिक स्वास्थ्यप्रति संवेदनशील तथा प्रतिबद्ध बन्दै सरकारले बजारमा गुणस्तरीय औषधि मात्र उपलब्ध हुने वातावरण सुनिश्चित गर्न हर उपाय लगाउनुपर्छ ।"
सम्पादकलाई चिठी,"जबसम्म राज्यको सम्बन्धित निकाय किसानको उत्पादन र बजारको विषयमा चिन्ता लिँदैन, तबसम्म न किसानको जीवनस्तर बढ्छ न त कृषिप्रधान मुलुकको । नेताहरूबाट आशा गर्ने ठाउँ पाइएन । मातृका प्याकुरेलिििनिर्यात सम्भावना हेर्नुपर्यो, खोज्नुपर्यो । सरकारले चासो देओस् । उत्पादन र खपतमा तालमेल मिलेन । हरिहर जोशीिििनेपालमा राजनीतिबाहेक सबै क्षेत्रमा काम गर्न गाह्रो छ । अरू क्षेत्रमा पसिना बगाउनुपर्छ । बनिरा सुदर्शनिििसुन्तलाजस्तै सबैले किनेर खान सक्ने मूल्य भए बजारको के अभाव ? क्षत्र बस्नेतिििजोखिम व्यवस्थापन, कोल्डस्टोर, बजार, मल, प्रविधि, तालिम, प्रशिक्षण भ्रमण आदि सम्पूर्ण सबालको सम्बोधन सरकारले गरिदिनुपर्छ । नेपालमै गर्न सकिन्छ, स्वरोजगार ल्याउँछु भन्ने नारा लगाएर चुनाव जितेर सरकारमा बस्नुको तुक छैन । जे चीज पनि कुहिएर नासिएर गएपछि मात्र सुनिन्छ । किसान दाजुभाइहरू हौसिएर नंग्रा खियाउनुको के अर्थ ? जोशन बान्तवािििबजार नपाउने होइन, बजार व्यवस्थापनमा राज्यको बलियो नीति छैन । रामबहादुर भुजेलिििकृषि क्षेत्र नफस्टाउनुमा सरकारले यसलाई कति पनि ध्यान नदिनु जिम्मेवार छ । नारायण गौतम"
नेपालमा भारतचीनको सहयोग,"डिसेम्बर १९६० मा तिनताकका राजा महेन्द्रले राणा शासनकाल समाप्त भएपछि बनेको पहिलो प्रजातान्त्रिक सरकारलाई बरखास्त गरेपछि नेपालमा भारत र चीनको आर्थिक अनुदान र विकास सहयोगले एउटा चाखलाग्दो रूप धारण गर्यो । चुनाव जितेर सरकार बनाएका विश्वेश्वरप्रसाद कोइरालालाई हटाएर राजा महेन्द्रले पञ्चायत व्यवस्थाको संवैधानिक घोषणा गरेपछि भारतसँगको नेपालको सम्बन्धलाई लगभग सन्तुलन नै गर्न उत्तरतिरबाट चीनलाई ल्याइयो । राजा महेन्द्रलाई भारतसँग ठूलै गुनासो एवं मतभेद थियो । नेपालमा प्रजातन्त्र ल्याइनुपर्छ भन्ने विभिन्न राजनीतिक दलको कर्मथलो भारत नै भएको थियो । राजतन्त्रका निम्ति तसर्थ यी राजनीतिक दल र नेताहरूलाई सघाउ पुर्याउने भारतीय राजनीतिक दल र नेताहरू आँखाको छारो भएका थिए । भारतीय कंग्रेस पार्टी, कम्युनिस्ट पार्टी र समाजवादी अन्य पार्टीसँगको घनिष्ठ सम्बन्ध भएका विशेषतः नेपाली कांग्रेस र नेपाल कम्युनिस्ट पार्टीले नेपालको राजनीतिक एवं अन्तर्राष्ट्रिय सम्बन्धमा हस्तक्षेप गरी राजतन्त्रलाई अस्थिर बनाएर, राजाको संस्थालाई नै आघात पुर्याउने दृश्यहरू अघि आएपछि, राजा महेन्द्र विचलित भएका कुरा लेखपुस्तकदस्तावेजमा प्रशस्तै मात्रामा छन् ।यसै पृष्ठभूमिमा भारत र चीनको आर्थिक सहयोगले नेपालमा जरा गाड्यो । सन् १९५० को दशकमै भारतले त्रिभुवन राजपथ र गौचरन हवाई अड्डा आफ्नो आर्थिक सहयोग अन्तर्गत निर्माण गरेपछि, १९५१ मा केवल ३७६ किलोमिटरको गाडी हिँड्ने मार्ग भएको नेपालमा आवतजावत निकै बढ्न गयो । भारतको रक्सौल (बिहार) लाई काठमाडौंसँग जोड्ने त्रिभुवन राजपथ १९५३५६ को अवधिमा ५६५ करोड भारुमा भारतीय सेनाका इन्जिनियरहरूले बनाएका थिए । भारतनेपाल सिमानादेखि सुरु हुने यो राजमार्गले वीरगन्ज, सिमरा, अमलेखगन्ज, हेटौंडा, भीमफेदीलाई छुन्छ । यसरी नै नेपालको पहिलो हवाई अड्डास्वरूप भारतले १९५४ मा गौचरन हवाई अड्डा (त्रिभुवन अन्तर्राष्ट्रिय हवाई अड्डा) ७० लाख भारुमा निर्माण गर्यो । भारतले नेपाललाई दिने आर्थिक अनुदानसहयोगलाई अझै सुगठित बनाउन १९५४ मा इन्डियन एड मिसन र १९६६ मा इन्डियन कोअपरेसन मिसन बनायो ।तत्पश्चात् भारतले नेपालका अनेक भौगोलिक क्षेत्रमा विभिन्न विकासका आधारहरू निर्माण गर्यो । यी आधारहरूले नेपालका सहरगाउँ, पहाडमधेश, समुदायसमाज आदिलाई आपसमा जोड्न ठूलै भूमिका निभाए । नेपालमा सन् १९९० को दशकको सुरुआतमै, बहुदलीय प्रजातान्त्रिक व्यवस्थाको आगमन नहुन्जेल भारतले नेपाललाई प्रदान गरेका आर्थिक अनुदान र कार्यहरू साँच्चै आकर्षक एवं विश्लेषण गर्नलायककै छन् । गत तीन दशकमा भारतले नेपाललाई पुर्याएको सहयोग अझै भिन्नै प्रकारको छ । नेपालभित्रै आफ्नै व्यापक विकासरूपी पहलहरू एकापट्टि, अनि विभिन्न राष्ट्र एवं अन्तर्राष्ट्रिय संस्थाहरूको योगदान अर्कोपट्टिÙ राम्ररी अध्ययन भएकै छैन । यस लेखमा सन् १९९० अघि भारत र चीनले नेपालमा विकासका कस्ता आधारहरू बनाए भन्नेमा मात्रै सीमित हुँदै केवल एउटा विहंगम दृश्य अघि राख्ने प्रयास गरिएको छ ।भारतले विशेषतः पाँच क्षेत्रमा नेपाललाई ठूलै सहायता पुर्यायो । ती हुन् परिवहन एवं सञ्चार, शिक्षा, स्वास्थ्य, औद्योगिकीकरण एवं जल संसाधन अनि बिजुली । सन् १९६४ मा सिद्धार्थ राजमार्ग (सुनौलीपोखरा) को निर्माण सुरु गरियो । २०० किलोमिटरको यो राजमार्ग २० करोड भारु खर्च गरी १९७० मा पूरा गरियो । नेपालको पूर्वपश्चिम (महेन्द्र) राजमार्ग को ९०० किलोमिटरको दूरीमा भारतले ६४६ किलोमिटर निर्माण गर्ने तय गरेपछि २८३८ करोड भारुको अनुदानमा यसको ३०० किलोमिटरको पूर्वी भाग (काँकरभिट्टाढल्केबर) १९६७ मा सुरु गरी १९७५ मा सम्पन्न गर्यो । यसरी नै २५१ किलोमिटरको मध्य भाग (बुटवलनेपालगन्ज) १० करोड भारुको अनुदानमा १९८६ मा पूरा भयो । र अन्तिम पश्चिमी भाग (कोहलपुरवनबासा) पनि भारतीय आर्थिक सहयोग अन्तर्गत नै निर्माण गरियो । यसरी नै भारतले काठमाडौंत्रिशूली मार्ग (१९६२), काक्रावालुम्बिनी मार्ग (१९५८), त्रिपुरेश्वरथानकोट मार्ग (१९६६), काठमाडौंदक्षिणकाली मार्ग (१९६९), काठमाडौंगोदावरी मार्ग (१९७५), हनुमाननगरफत्तेपुर मार्ग (१९७७) आदि बनायो ।सन् १९६० को दशकमा भारतले नेपालका अन्य व्यावसायिक एवं पर्यटन केन्द्रहरूमा हवाई अड्डा निर्माणमा व्यापक अनुदान दियो । यसै अन्तर्गत विराटनगर, जनकपुर, सिमरा, भैरहवा अनि पोखरामा हवाई अड्डाहरूको निर्माण गरियो । नेपालमा पोस्ट अफिस र सञ्चार व्यवस्था अति नै बुनियादी स्थितिमा रहेको समय भारतले गाउँसहरनगर आदिमा रेडियो, टेलिफोन, टेलिप्रिन्टर, ओभरहेड ट्रंक कोन्स, टेलिग्राफ, टिलेबस मेसिन, कोक्सियल केबल पुर्यायो । नेपालको पहिलो विदेशी डाकघर १२ लाख भारुमा भारतीय अनुदान अन्तर्गत नै १९६८ मा निर्माण गरियो । यसरी नै शिक्षा क्षेत्रमा भारतले नेपालमा विश्वविद्यालय निर्माणको अनुदानबाहेक पुस्तकालय, प्रयोगशाला, भारतमा अध्ययन गर्नलाई छात्रवृत्ति आदि व्यापक रूपमा अघि राख्यो । सुन्दरीजल (काठमाडौं) बाहेक वीरगन्ज अनि अमलेखगन्ज (१९६२), विराटनगर (१९६४), जनकपुर अनि पोखरा (१९६६), भैरहवा एवं भक्तपुर (१९७०) आदिमा पिउने पानीको आपूर्तिमा भारतीय आर्थिक अनुदान गहकिलो थियो । परोपकार (काठमाडौं) सहित कैलाली, राजविराज, धनगढी, तौलिहवा, इलाम, गुल्मी आदिमा अस्पताल एवं विभिन्न स्वास्थ्यचौकीमा प्रशिक्षण दिने प्रबन्धमा भारतको अनुदान सक्रिय थियो । वनजंगल, पशुचिकित्सा, फलफूल, कृषि आदि क्षेत्रमा अनेक परियोजनासँगसँगै पाटन, नेपालगन्ज अनि धरानमा औद्योगिक केन्द्रहरू भारतको आर्थिक अनुदान अन्तर्गत नै बनाइए ।जल संसाधन एवं बिजुली उत्पादनका क्षेत्रमा, भारतले सन् १९५४ मा कोसी परियोजना सम्झौतामा हस्ताक्षर गरेपछि १९६९ मा बिहारसँग जोडिएको सीमा क्षेत्रमा १२० किलोमिटर लामो तटबन्ध बनायो । २० मेगावाट बिजुली उत्पादनको व्यवस्था पनि गरियो । यसरी नै १९५९ मा भारतनेपालबीच गण्डकी नदी सम्झौता भएपछि १९५९८४ सम्मको लामो अवधिमा तटबन्ध निर्माणसँगसँगै १४ मेगावाट बिजुली उत्पादनको प्रबन्ध मिलाइयो । १९७२ मा १३५५ करोड भारुमा भारतले २१ मेगावाटको त्रिशूली जलविद्युत् परियोजना र १९८४ मा १४ मेगावाटको देवीघाट परियोजना बनायो ।सन् १९६०९० सम्मका तीन दशकमा भारत र चीनबीच नेपाललाई दिइने आर्थिक अनुदानसहयोगमा गहिरै प्रतिस्पर्धा भयो । यो प्रतिस्पर्धा अहिलेको जस्तो खुला एवं प्रत्यक्ष रूपमा भने भएन । नेपाल सरकारले यस प्रतिस्पर्धामा सन्तुलन ल्याउन धेरै कोसिस गर्यो । पहिलो तीन दशक (१९६०९०) र दोस्रो तीन दशक (१९९१२०२१) मा भारत र चीनले नेपाललाई दिएका आर्थिक अनुदानसहयोगमा निकै ठूलो अन्तर पाइन्छ । दोस्रो तीन दशकमा भएको प्रतिस्पर्धाबारे पछि लेखौंला, तर पहिलो तीन दशकमा चीनले नेपालमा व्यापक रूपमा अनुदानसहयोग गर्यो । भारत जहाँजहाँ पुग्यो, चीनले त्यहीँ पुग्ने कोसिस गर्यो ।जुलाई १९५५ मा राजा महेन्द्रले चीनसँगको सम्बन्धलाई प्रगाढ बनाउने प्रयास गरेपछि १९५६ मा पहिलो पटक चीनले ६ करोड भारुको नरम ऋण दियो र नेपालले लगभग तीन वर्षभित्रै त्यो ऋण रकम उपयोग गर्यो । १९६० मा पहिलो पटक १० करोड भारुको आर्थिक अनुदान दिएपछि चीनले नेपाल पसेर विकासको सहयोगी बन्ने तय नै गर्यो । १९६० मै चीननेपाल मैत्री सन्धिमा हस्ताक्षर गरिएपछि त्यसै वर्ष नेपालमा चीनको दूतावास बन्यो । चीनले नेपालमा उद्योगधन्धादेखि बाटोघाटो, बिजुली उत्पादनदेखि जल सिँचाइ, कृषिदेखि स्वास्थ्य, शिक्षादेखि व्यापारवाणिज्यसँगसँगै आर्थिक र अन्य तकनिकी सहयोग पुर्याउँदै आएको छ ।चीनले काठमाडौं र कोदारीबीच ११४ किलोमिटरको अरनिको राजमार्ग निर्माण गर्नलाई सन् १९६१ मा नेपालसँग तय गरेपछि १९६२ मा आफ्ना तकनिकी विशेषज्ञहरू पठाए । १९६३ मा राजमार्ग बनाउन थालियो र २६ मे १९६७ मा यो काम ७ करोड भारुमा पूरा गरियो । यो राजमार्ग निर्माणमा ५५ जना चिनियाँ तकनिकी व्यक्तिहरू सामेल भएका थिए । बनेपा, धुलिखेल, बाह्रबिसे हुँदै कोदारी पुग्ने यो राजमार्गको धेरै हिस्सा सुनकोसीभोटेकोसी नदीको किनारैकिनारमा बनाइएको छ । चिनियाँ र नेपालीहरू एकअर्काका राष्ट्रमा चार घण्टाभित्रै पुग्न सक्ने भए । यसरी चीनले १९७० मा काठमाडौंभक्तपुरबीचको १६ किलोमिटर लामो राजमार्ग ५ करोड भारुमा बनायो । १९६५ मा सुरु गरेर १९७३ मा पूरा भयो अर्को भव्य काठमाडौंपोखरा राजमार्ग । चिनियाँ आर्थिक सहयोग (१४१ करोड भारु) मा यो पृथ्वी राजमार्ग अरनिको राजमार्गझैं त्रिशूलीमर्स्याङ्दी नदीका किनारमा निकै लामै बनाइएको छ । यो राजमार्गमा काठमाडौं, धादिङ, चितवन, गोरखा, तनहुँ, कास्की जिल्ला समेटिएका छन् ।चीनले काठमाडौंभक्तपुर राजमार्गमा सन् १९७३ मा ट्रली बस सेवा निर्माण सुरु गर्यो र १९७५ मा सक्यो । पहिलो पटक २२ वटा बस चल्न थाले, जसमा १५१७ हजार यात्रु दैनिक रूपमा चढ्थे । चीनले काठमाडौंमा आर्थिक अनुदान अन्तर्गत बनाएका परियोजनाहरूमध्ये रिङरोड घतैलाग्दो प्रकारको रह्यो । यो २७ किलोमिटरको मार्ग १९७३ मा बन्न थाल्यो र चार वर्षभित्रै सम्पन्न भयो । यसरी नै चीनले १९७२ मा निर्माण सुरु गरेको ६१ किलोमिटरको गोरखानारायणगढ राजमार्ग १९८१ मा सम्पन्न भयो । पहाडमधेश जोड्ने र २२ वटा पुल रहेको यो राजमार्ग बनाउँदा २६ हजार टन सिमेन्ट, ८७२ टन फलाम, २८५ टन विस्फोटक, ४२८३ टन तेल र १६०५ टन अलकत्रासहित ६२ लाख मानव दिन (म्यान डेज) लागेको थियो । पोखरासुर्खेत र पोखराबागलुङ राजमार्गहरू पनि चिनियाँ अनुदान अन्तर्गत नै बनाइए ।सन् १९७९ मा चीनले हेटौंडामा लुगाको कारखाना निर्माण गर्यो जस अन्तर्गत बर्सेनि १ करोड मिटर सुतीको कपडा बनाउन थालियो । १५ करोड भारुमा बनाइएको यस कारखानाले एक समय नेपालको मोठ कपडा मागको ८ प्रतिशत पूरा गर्थ्यो । १९६५ मा चीनले बनाइदिएको बाँसबारी छालाजुत्ता कारखानाबाट बर्सेनि ३० हजार जोडी जुत्ता र २१ हजार छाला टुक्राको उत्पादन हुन्थ्यो । यो पहिलो कारखाना थियो जहाँ नेपालभित्रकै कोरा माल (छाला) व्यापक रूपमा प्रयोग गरिन्थ्यो । १९६७ मा चीनले काठमाडौं र वीरगन्जमा ७ हजार वर्गमिटरका ठूलठूला गोदाम बनायो । अनि १९६९ मा ललितपुरमा १५ लाख भारु अनुदानमा इँटाटायल कारखाना निर्माण गर्यो । यस कारखानाले त्यस बखत बर्सेनि २ करोड इँटा र ५० लाख टायल बनाउँथ्यो । यस्तै इँटाको कारखाना १९७९ मा भक्तपुरमा पनि ३५ करोड भारु अनुदानमा बनाइयो, जसको बर्सेनि २ करोड इँटा बनाउने क्षमता थियो ।सन् १९८६ मा नवलपरासीको गैंडाकोटमा चीनले भृकुटी कागज कारखाना बनायो । कृषि र वनजंगलमा रहेकाफ्याँकिएका सामग्रीहरूलाई सँगालेर कोरा मालका रूपमा प्रयोग गरिने यस कारखानाले एक समय सयौं श्रमिकलाई प्रत्यक्ष रूपमा रोजगारी दिन्थ्यो र ६०० टनभन्दा बढी कागज उत्पादन गर्थ्यो । यसरी नै लुम्बिनीमा चिनी मिल निर्माण गरियो जस अन्तर्गत बर्सेनि १० हजार टन चिनी उत्पादन हुन थाल्यो । सन् १९७० मै चीनले काठमाडौंमा भव्य टाउन हल निर्माण गर्यो ।सन् १९७२ मा चीनले १० करोड भारुको लागतमा १० मेगावाट क्षमताको सुनकोसी जलविद्युत् परियोजनाको निर्माण गर्यो । लामोसाँघुमा अवस्थित यस परियोजनाले त्यसताक नेपालको बिजुली क्षमतामा १५ प्रतिशत योगदान दिन्थ्यो । दक्षिण एसिया क्षेत्रीय सम्मेलनसमेत आयोजना गरिएको काठमाडौंस्थित वीरेन्द्र कन्भेन्सन सेन्टर पनि चीनको सहयोगमै निर्माण गरिएको हो ।नेपालको आर्थिक विकासमा भारत र चीनको भूमिका अति नै चाखलाग्दो रहिआएको छ । गत ६०७० वर्षको अवधिमा यी राष्ट्रहरूले नेपाललाई किन आर्थिक एवं अन्य सहायता दिए भन्ने विषयमा व्यापक छलफलहरू भइआएका छन् । त्यस्तो सहयोग केवल विकासकै लागि हो त ? विकासको झोलाभित्र राजनीतिकसामरिकव्यापार आदि केके लक्ष्यहरू लुकाईछिपाई राखिएका छन् त ? भारतचीन सिमाना विवाद र नेपालले खेल्दै आएको मध्यम भूभाग (बफर स्टेट) को भूमिकाले यी दुई राष्ट्रलाई कहिलेसम्म यस्तो आर्थिक सहयोग दिनैपर्ने स्थितिमा पुर्याउला ? एक हातले दियो, अर्को हातले लियो भन्ने कथन कहाँसम्म सत्य ठहर्छ ? अलिकति दियो, धेरै लियो भन्ने आरोप साँच्चै साबित हुन्छ र ? चीनलाई रोक्ने र आफ्नो प्रभुत्व फैलाउनेदेखि ढोकामै थुन्नेसम्मको अमेरिकाको विदेशनीतिको प्रपञ्चमा पर्दा आर्थिक सहयोगले अरू केके बाटो अपनाउला र कहिल्यै नदेखिएको रूप धारण गर्ला त ?पहिलो तीन दशकमा नेपालमा आर्थिक अनुदान अन्तर्गत देखिएको भारतचीन प्रतिस्पर्धा एवं खिचातानी र दोस्रो तीन दशकमा भारतचीन आर्थिक सहायताभित्र रहेको नेपालरणनीतिमा कहाँ किन के कुन फरक पाइन्छ, अति नै रुचिपूर्ण एवं महत्त्वपूर्ण विषय भएर अघि आउँदै छ । पुराना पोखराबागलुङ र अरनिको राजमार्ग एवं हाल बीआरआई अन्तर्गत निर्माण गरिने केरुङदेखिको रेलवे लाइनमा चीनको रणनीतिको मर्म कहाँ किन कसरी लुकेको छ अनि नेपालको बिजुलीलाई भारत भएर बंगलादेश र पछि बर्माथाइल्यान्डसम्म जान दिने भारतको विदेशनीति सुधारमा केकस्तो राष्ट्रहित समाहित छ, यी सबमा व्यापक र गम्भीर विश्लेषणहरू अघि आउँदै छन् । सबै लेख्दै जाऔंला, त्यान्द्रा र तन्तुहरू निस्कँदै जालान्, नयाँ ज्ञानले विक्षिप्त पार्दै जाला ।"
"स्वभाषा, स्वजाति, स्वराष्ट्रको भाष्य","राष्ट्रराज्यको प्रतिरोधमावर्णव्यवस्थालाई सैद्धान्तिकीकरण गरेको र आर्य नस्लजातिको पवित्र ग्रन्थ मानिएको ऋग्वेदको पुरुष सूक्तलाई उद्धृत गर्दै देवकोटाले जुन भाषिक राष्ट्रको कल्पना गरेका थिए, जुन राष्ट्रराज्य (नेसनस्टेट) को विराट् कल्पना, जपना र तपना गरेका थिए, आज त्यही नेपाली भाषाको राष्ट्रराज्य अन्य नेपाली भाषाको विकासका लागि बाधक बनिरहेको छ । राष्ट्रिय एकता वा राष्ट्रिय एकीकरणको नारामा एकात्मकता लाद्ने क्रममा बहुभाषिक देशमा एक भाषाको राष्ट्रराज्यले कति हदसम्म औपनिवेशिक रूप लिन्छ, नेपालका सबैजसो राष्ट्रभाषा को बेहालले देखाउँछ । अहिले तिनको दुरवस्था देवकोटाकै भाषामा अरू भाषाहरूले श्वास फेर्न, आत्मविकास गर्न ठाउँ पाऊन्, हामी रोक्तैनौं, तर नेपाली नै हामी सबैको मातृभाषा हो, र यसैलाई फल्नेफुल्ने बनाउनुपर्ने राष्ट्रिय ध्येयले बताउँछ । यही ध्येयका साथ एकल राष्ट्रराष्ट्रियराष्ट्रियताका नाममा थोपरिएको दलनको प्रतिवाद हो विविधता र बहुलता । एकताएकात्मकताकेन्द्रीयताका नाममा लादिएको प्रभुत्व र वर्चस्वकै प्रतिरोध हो अनेकता पनि । चाहे त्यो अनेकता भाषाको होस्, चाहे त्यो विविधता जातिको होस्, चाहे त्यो बहुलता धर्म, पन्थ, सम्प्रदाय, संस्कृति र सभ्यताको होस् । नेपालभित्रका अनेक राष्ट्रभाषा राज्यका तीनै अंग, प्रशासन, अदालत, शैक्षिक संस्थाका भाषामा प्रयोग हुने समान अधिकार र लोकतान्त्रिक अभ्यासका लागि संघर्षरत छन् । सबैजसो जात न्यायसहितको समानता, समता र सम्मानका लागि लडिरहेका छन् भने सबैजसो जाति सहअस्तित्व, स्वायत्तता र स्वशासनका लागि भिडिरहेका छन् । सबैजसो धर्म, पन्थ, सम्प्रदाय, संस्कृति र सभ्यताचाहिँ मूलतः ब्राह्मणहिन्दु सनातन धर्म र संस्कृतिको रक्षा गर्ने राष्ट्रराज्यसँग धार्मिक स्वतन्त्रता र धर्मनिरपेक्षताको अभ्यासका लागि जुझ्दै छन् । यी सबै समुदायका सानाठूला प्रतिरोधको केन्द्रमा छ समतायुक्त समाजको सृजनाÙ एकल वर्ग, वर्ण, जात, जाति, लिंग, क्षेत्र, भाषा, धर्म र संस्कृतिको समाप्तिÙ सत्ताशक्तिसम्पत्तिशिक्षाशास्त्रमा समान अधिकारको स्थापना । यिनै अवधारणाको द्वन्द्वात्मकता र द्वन्द्वात्मक अवस्थाबीच स्थायी सत्ताका सारथि बनेका प्रधानमन्त्री दाहालसँग एकताएकात्मकताकेन्द्रीयताका पक्षमा उभिनेबाहेकÙ एकल राष्ट्रराष्ट्रियराष्ट्रियताका पक्षमा नीतिनिर्णय गर्ने बाहेकÙ अनेकता, विविधता र बहुलताको धरातलबाट समताका लागि प्रतिरोध गर्ने कुनै वैचारिकी र काल्फनिकी बाँकी छ ?"
राजनीतिको खास्टोभित्र अपराध,"हत्याको अभियोग लागेका र अदालतले दोषी करार गरिसकेका तर कानुनको नजरमा फरार अभियुक्त लक्ष्मी महतो कोइरीलाई सार्वभौम संसद्मा निर्बाध उपस्थित हुँदासम्म पनि प्रहरी प्रशासनले पक्राउ गर्न सकेन । यसै सन्दर्भमा गृहमन्त्रीले कोइरीलाई पक्राउ गर्न प्रहरी प्रशासनलाई पत्र लेखेको सन्दर्भको व्यापक चर्चा भइरहेको छ । यस्तो व्यक्तिले चुनाव जितेर संसद् प्रवेश गरी एउटै लाइनमा बसेर सभामुखको चुनावमा भोट हाल्दासम्म गृहमन्त्रीले नचिन्नु र संसद्भवनको सुरक्षाको जिम्मेवारी लिएर परिचयपत्र हर्दै सांसदहरूलाई भित्र पठाउने अधिकार पाएको प्रहरी प्रशासनले कोइरीको पत्तो नपाउनुको रहस्य नखोली सुखै छैन, खुल्दै जानेछ पनि । उता बाँकेकी निर्मला कुर्मीको अपहरण, शरीर बन्धक र हत्याका आरोपी लुम्बिनी प्रदेशसभाका सांसद बादशाह कुर्मीमाथि कारबाहीको माग गर्दै केही महिला पुसमाघको चिसोमा २६ दिनदेखि माइतीघरमा न्यायका लागि दिउँसै लालटिन बालेर सरकार खोजिरहेका छन् । तर लालटिनको धिपधिपे उज्यालो न नजिकैको सिंहदरबारसम्म पुग्न सकेको छ न त दिनहुँजसो सोही बाटो भएर बानेश्वरको संसद्भवन पुग्ने सांसदसम्म नै । निर्मलाको न्यायका लागि आन्दोलनरत रुबी खानहरूको आवाज किन धीमा लाग्छ सरकारलाई ? के निमुखा भएकैले यिनको आवाज नसुनिएको हो ? यसअघिका आन्दोलनमा आश्वासनका पोका बोकाएर पठाएको सरकारले धोका मात्र दिएको भन्दै अब न्याय नपाई नेपालगन्ज नफर्कर्ने कसमका साथ ठन्डीसँग पौंठेजोरी खेलिरहेका रुबी खानहरूलाई यो सरकारले न्याय दिनेछ या यसै बेवास्ता गरिरहनेछ, हेर्न बाँकी छ । आन्दोलनका क्रममा घाइते भएका सुरक्षाकर्मीलाई एम्बुलेन्सबाट थुतेर निर्मम तरिकाले हत्या गरेको आरोपमा जनकपुर उच्च अदालतले दोषी करार गरेको व्यक्ति कोइरी र एउटी एकल महिलाको सम्पत्ति हडप्नकै लागि अपहरण, शरीर बन्धक तथा हत्या गरेको आरोप लागेको कुर्मी दुवै चुनाव जितेर आएका व्यक्ति हुन् । कोइरी केपी शर्मा ओलीको कृपामा नेकपा एमालेको तर्फबाट टिकट पाएर महोत्तरीबाट प्रतिनिधिसभा सांसदमा निर्वाचित भए भने कुर्मी नेपाली कांग्रेसबाट लुम्बिनी प्रदेशको प्रदेशसभाको सांसद । कोइरीले २०७२ सालमा आन्दोलनका क्रममा घाइते भएका सशस्त्रका जवान थम्मन विकलाई अत्यन्त निर्मम तरिकाले हत्या गरी हिलो धानखेतमा फालेको र यही अपराधमा उच्च अदालत जनकपुरले दोषी करार गरी हत्या अभियोगमा कैद सजाय सुनाएको थियो । तर ती व्यक्ति जनप्रतिनिधिका रूपमा निर्बाध विधायकी संसद्मा गइरहेका थिए । उता अपराधी पक्रने जिम्मा पाएको प्रहरी प्रशासनले कोइरीलाई फरारको सूचीमा राख्यो र आँखामा पट्टी बाँधेर र कानमा तेल हालेर बस्यो । अर्कातिर पतिको मृत्यु भएपछि निर्मलाका दुवै छोराको केही दिनको अन्तरमा रहस्यमय मृत्यु र लगत्तै उनको अपहरण र हत्या भएको भन्दै सम्पत्ति हडप्नकै लागि जेठाजु नाता पर्ने कुर्मीले नै यो सब गरेका हुन् भन्दै नेपालगन्ज प्रहरीमा उजुरी परेको थियो । उजुरीउपर प्रहरी प्रशासनले छानबिन गर्नु त परकै कुरा दर्तासमेत गरिएन । उल्टै आरोपी कुर्मीलाई नेपाली कांग्रेसले प्रदेश सांसदमा उठायो ।त्यसबेला बाँके प्रहरीले मुद्दा दर्ता पनि नगरेको र यस सम्बन्धमा अनुसन्धान पनि नगरेको भन्दै निर्मलाको न्यायका लागि नेपालगन्जका महिलाहरू पैदलै काठमाडौं आएका थिए । माइतीघरमा बसेर संघीय सरकारको ध्यानाकर्षण गराउने कोसिस गरे तर उल्टै उनीहरूमाथि नै प्रहरी प्रशासन खनिएर लछारपछार गर्यो । अन्ततः कुर्मीलाई पक्राउ गर्ने आश्वासन लिएर उनीहरू फर्के । तर निर्मलाको मुद्दा दर्ता गरी अनुसन्धान हुनुको सट्टा शेरबहादुर देउवा सरकारमै हुँदा उनकै पार्टीले कुर्मीलाई टिकट दिएर पुरस्कृत गर्यो । मुलुकमा लोकतन्त्र आएपछि अपराध र राजनीतिबीचको सम्बन्ध प्रगाढ बन्दै गएको देखिन्छ । आफूलाई लोकतन्त्रका पर्याय भन्ने प्रायः मुख्य दलहरूमा व्यक्तिहत्या र कुनै न कुनै अपराधमा संलग्न भएका नेता तथा जनप्रतिनिधिहरू खोज्ने हो भने टन्नै भेटिन्छ । सप्रमाण आरोपित र अभियुक्तहरूसमेत खुलेआम चुनाव जितेर जनप्रतिनिधि हुँ भनिरहेका छन् । मानिसहरूलाई ज्युँदै इँटाभट्टामा हालेर खरानी पार्ने मोहम्मद अफ्ताव आलमलाई टिकट दिएर जनप्रतिनिधि बनाई वर्षौंसम्म खुल्लमखुला विचरण गर्न दिने कांग्रेस होस् वा हत्याको अभियुक्त हो भन्ने जान्दाजान्दै पार्टी प्रवेश गराएर कोइरीलाई जनप्रतिनिधि बनाउने एमाले, दलहरूले कसरी राजनीतिको खास्टो ओढाएर अपराधको संरक्षण गर्छन् भन्ने प्रस्ट हुन्छ । भनिन्छ, लोकतन्त्रमा जनताको शासन हुन्छ । विडम्बना ! ३२ वर्षे लोकतान्त्रिक यात्रामा यो देशले दल र नेताको शासन मात्र भोगेको छ, जनताको होइन । जनता त दलका नेताले जसलाई भोट हालेर जिताओ भने उसैलाई जिताई आफ्नो भाग्य विधाता बनाउन पठाएर सन्तुष्ट भए । नत्र आफ्नै गाउँले, छिमेकी, नातेदारलाई ज्युँदै इँटाभट्टामा पोल्ने आलमलाई किन रौतहटका जनताले भोट हालेर जिताउँथे ? किन कोइरी र कुर्मीजस्ता व्यक्ति निर्बाध हिँडिरहेका छन् ? किनकि जनतामा विवेक छैन, शक्ति छैन र छैन उनीहरूको शासन । हो, हामी जनतामा सही र गलत छुट्याउने विवेक छैन । विवेक हुँदो हो त प्रशस्त विकल्प हुँदाहुँदै ओली र देउवाले जनप्रतिनिधि बनाउनयोग्य ठानेका कोइरी र कुर्मीजस्ता व्यक्तिले जित्दैन थिए । पार्टीले अपराधी पृष्ठभूमिको व्यक्तिलाई उठायो भन्दैमा दलीय आस्था र समर्थन भएकै आधारमा उसैलाई भोट हाल्नु किन पर्यो ? कुनै अर्को दलको असल छवि भएकालाई जिताउन सकिन्थ्यो वा यस्ता पात्रहरूलाई हराइदिन सकिन्थ्यो । यसो भनिरहँदा गरिब, निमुखा र निरीह जनतालाई लोभ र डर देखाई चुनाव जित्ने आपराधिक प्रवृत्ति राजनीतिमा डरलाग्दो रूपमा झ्यांगिँंदै गएको कुरालाई बिर्सनु हुँदैन । व्यक्तिहत्याका आरोपी मात्र होइन नेपालको राजनीति विभिन्न प्रकारका अपराधीलाई संरक्षण गर्ने र तिनलाई चोख्याउने थलो बनेको देखिन्छ । पैसा खर्च गर्न सक्ने देख्यो भने आपराधिक पृष्ठभूमि भएको जस्तोसुकै व्यक्तिलाई पनि फूलमाला पहिर्याएर पार्टी प्रवेश गराउने गरिन्छ । इमानदार र निष्ठावान् नेताकार्यकताहरूलाई पाखा लगाउँदै त्यस्तै व्यक्तिहरूलाई टिकट दिएर चुनाव लड्न पठाउने प्रवृत्तिले संसद् अपराधी र भ्रष्टहरूको क्रीडाभूमि बन्दै गइरहेको भान हुन्छ । जब यस्ता व्यक्ति विधायकीमा पुग्छन् तब देशको नियमकानुन यिनको कब्जामा पुग्छ र देशको समग्र शासन व्यवस्था नै तहसनहस हुन पुग्छ । सत्तामा रहेर आफ्ना कर्तुत लुकाउन यिनले जस्तोसुकै खेल खेल्न पनि पछि पर्दैनन् । त्यसैले आज कमिसनतन्त्रको जालोमा जेलिएर देशको अर्थतन्त्र धराशायी बन्दै छ । यसको चिन्ता न ओलीलाई छ, न देउवालाई छ न त पुष्पकमल दाहाललाई नै । न यिनलाई थम्मनले न्याय नपाएको चिन्ता छ न त निर्मलाले । यस्तो परिस्थितिमा पनि, आशाको त्यान्द्रो बाँकी भने छ । यतिबेला प्रतिनिधिसभामा केही आशालाग्दा अनुहारहरूको प्रवेश भएको छ । पछिल्लो चुनावमा जनताले पटक्कै विवेक नपुर्याएका भन्न मिल्दैन किनकि हामी सधैं अपराजेय छौं भन्ने आडम्बरयुक्त र मै हुँ भन्ने कतिपय पाका राजनीतिज्ञलाई परास्त गरेर धेरै भर्भराउँदो उमेरका युवाहरू संसद्भित्र छिरेका मात्र छैनन्, विभिन्न महत्त्वपूर्ण मन्त्रालयको जिम्मेवारी पनि सम्हाल्न पुगेका छन् । आशा गरौं, यी नयाँ अनुहारले वर्षौंदेखि दलहरूको दलनमा परेर मलिन भएका सर्वसाधारणलाई भरोसा दिनेछन् ।"
त्रिपालमै थलिए डोटीका भूकम्पपीडित,"(डोटी) लहरे खोकीले ७० वर्षीय मन्जिते साउदलाई सास फेर्न गाह्रो भइरहन्छ । त्रिपालमाथिबाट चुहिने शीतले ओढ्नेओछ्याउने कपडा भिजेका हुन्छन् । बिहानको सिरेटोमा खोकीले उनलाई सहिनसक्नुहुन्छ ।कात्तिक २३ गते डोटीमा आएको भूकम्पले घरमा क्षति गरेपछि उनको परिवार त्रिपालमुनि बस्दै आएको छ । हिउँ जम्ने लेकमा त्रिपालभित्र सुत्नु पर्दा २० वर्ष पुरानो दमरोग बल्झिएको छ । केइ दिन माठा (ढिलो) बाचन्या छ्या हजुर, ठन्न (चिसो) ले छाटाइ (छिटो) जान्या भया, छेउमा बसिरहेका नातिनातिनीको मुहार हेर्दै डोटीको पूर्वीचौकी५ उत्तरकाँडाका साउदले भने, घरभित्र पस्त डर लाउदो, त्रिपालमी ठन्नकी मरु हुनी, क्या अरू हजुर ऐइ वर्ष ठन्नका झाल (चिसोको दुःख भया) । संयुक्त रूपमा बसे केही न्यानो हुने आसले यहाँका आठ परिवारका ३४ जना एकै त्रिपालमुनि सुत्ने गरेका छन् । गर्भवती रम्भा साउदलाई गर्भको शिशुलाई चिसोबाट जोगाउने चिन्ता छ । त्रिपालमुनि सुत्दा रुघाखोकीले च्यापेपछि उनी आफैं उपचारका लागि चार पटक चौखुट्टेको मेडिकल धाइसकिन् । त्रिपालमुनि चिसोले साँघुरिएर बस्नुपर्दा जेलजीवनसरह भएको छ, गर्भवती रम्भाले दुखेसो पोखिन्, पेट ओसिलो हुने, ढाड दुख्ने, टाउको दुख्ने तथा खानपानमा स्वाद नआउने भएकाले मरुँ कि बाँचुसरह भएको छ । पेटमा शिशुलाई असर परिरहेकामा उनी पिरोलिएकी छन् ।भूकम्पका सानाठूला परकम्प आइरहेकाले चर्किएको घरभित्र पूर्वीचौकी५ उत्तरकाँडाका अधिकांश परिवार पसेका छैनन् । त्रिपालमुनि आगो बाल्न नमिल्ने भएकाले जमिनबाट आउने चिसो र त्रिपालबाट चुहिने शीतले गर्भवती, बालबालिका, ज्येष्ठ नागरिक र दीर्घरोगीलाई सताएको छ । बालबालिकाहरूका ओठ, हातगोडा चिसोले फुटेका छन् । पूर्वीचौकी५ सिमबाटाकी २४ वर्षीया देउमती साउद र २५ वर्षीया झुमा साउदलाई दुधेबालक चिसोबाट जोगाउन सास्ती छ । खप्तड मध्यवर्ती क्षेत्रभित्र पर्ने सिमबाटा गाउँमा ज्येष्ठ नागरिक र बालबालिकाहरू चिसोले थला परेपछि कतिपय जोखिम मोलेर क्षतिग्रस्त घरभित्रै सुत्न थालेका छन् । घरका हुने (श्रीमान्) देश गया, बूढा सासूससुरा र हामी मात्तै छौं, चार सन्तानकी आमा २४ वर्षीया देउमती साउदले भनिन्, ठन्नका उपचारमी १३ हजार खर्च भइग्या, ठन्नले मद्दु भन्ना च्यापीवर मरुँला भनिवर घर पस्यौं । सिमबाटा गाउँमा भने चिसो सहन नसकेर एक सातायताबाट क्षतिग्रस्त घरमै सुत्न सुरु गरिसकेका छन् । भूकम्पले घरभित्रै पुरिएर ६ जनाको ज्यान गएको पूर्वीचौकी गाउँपालिका३ गैरागाउँमा पनि खुला आकाशमुनि नै बसेका छन् । दिनभर चिसो हावा चल्ने, राति शीत चुहिने भएकाले भूकम्प प्रभावितहरूको जनजीवन कष्टकर बनेको छ । त्रिपालबाट शीत चुहिँदा ओढ्ने लुगा नै भिजेर हैरान हुने गरेको रूपाकुमारी साउदले सुनाइन् । भूकम्पका कारण पूर्वीचौकी, सायल, दिपायल सिलगढी र शिखर नगरपालिकामा क्षति पुर्याएको थियो । उक्त भूकम्पमा परी करिब ५ सय घर पूर्ण क्षतिग्रस्त र चार हजार ५ सय घर चर्केको अनुमान छ । भूकम्पपीडितहरूमा चिसो सहन नसकेर शारीरिक तथा मानसिक समस्या देखा पर्न थालेका छन् । पूर्वीचौकी गाउँपालिका स्वास्थ्य इकाइ प्रमुख रामप्रसाद पाठकले अढाई महिनायता रुघाखोकी र दमका ९७६ बिरामी उपचारका लागि आएको बताए । पाठकका अनुसार भूकम्प प्रभावित रहेको पूर्वीचौकी क्षेत्रमा मात्रै २ सय ५५ गर्भवती महिला छन् भने ३ सय हाराहारीमा दमका रोगी छन् । पीडितहरूका समस्याबारे भने सरकारले तदारुकता देखाउन सकेको छैन । पीडितहरूको विस्तृत क्षति विवरणको तथ्यांक संकलनमा समेत ढिलाइ गरिरहेको सरकारले उनीहरूको स्वास्थ्य उपचार र पुनःस्थापनाका लागि पनि बेवास्ता भएको छ । त्रिपाल, न्यानो लुगा, कम्बलहरू पालिका तथा विभिन्न दातृसंस्थाहरूले वितरण गरे पनि चिसोबाट भने बचाउन नसकिएको उत्तरकाडाका खन्टे साउदले आरोप लगाए । उनले सरकारबाट अस्थायी घर र पुनःस्थापनाका काम चाँडो हुनुपर्ने माग राखेका छन् । प्रमुख जिल्ला अधिकारी कल्पना श्रेष्ठले पीडितहरूलाई चिसोबाट जोगाउन रेडक्रस सोसाइटी, सामुदायिक विकास केन्द्र सीडीसी र उपेक्षित समुदाय सशक्तीकरण तथा विकास मञ्चद्वारा अस्थायी घर निर्माण भइरहेको बताइन् । तर ती दातृसंस्थाहरूले अस्थायी घर निर्माणको काम भने अझै सुरु गरेका छैनन् ।रेडक्रसले २ सय तथा सीडीसी र उपेक्षित समुदाय सशक्तीकरण तथा विकास मञ्चले डेढ सय अस्थायी घर निर्माण गर्ने बताउँदै आएका छन् । रेडक्रस डोटीका सभापति लक्षीराम कुँवरले पीडितहरूको छनोट गर्न र केही प्रक्रियागत विषयमा अलमल भएकाले अस्थायी घर निर्माणमा ढिलाइ भएको बताए ।"
अभियुक्त र हत्या गरिएका युवाबीच पुरानै 'सम्बन्ध,"(जनकपुर)अपहरणपछि भारतको सीतामढीमा हत्या गरिएका जनकपुरका दुई युवकमध्ये एक जनाको पक्राउ परेका अभियुक्तसँग पुरानै सम्बन्ध रहेको खुलेको छ । जिल्ला प्रहरी धनुषाले दुवै युवकको अपहरणपछि हत्या गरेको आरोपमा पक्राउ गरेका किसन पण्डित र मारिएका रोहित साह साथी रहेको खुलेको जनाएको छ । महोत्तरीको सिसवा नगरपालिका२ इटहर्वाका २४ वर्षीय पण्डितलाई धनुषा प्रहरीले जनकपुर८ बलवा टोलस्थित डेराबाट आइतबार पक्राउ गरेको थियो । पण्डित र साह साथी थिए । जिल्ला प्रहरी धनुषाका डीएसपी दीपक रायका अनुसार पण्डितले प्रयोग गर्ने मोबाइल ती दुवै युवक अपहरणमा परेकै बेलादेखि स्विचअफ थियो । पछिल्लो समय यी दुवैबीच पटकपटक फोन सम्पर्क भएको देखिन्छ, डीएसपी रायले कान्तिपुरसँग भने, पण्डितले प्रयोग गर्ने मोबाइलको सिम अरूकै नाममा दर्ता छ ।संयोग कस्तो भने, पण्डितकै गाउँ इटहर्वाका २४ वर्षीय मुकेश पासवानलाई पनि धनुषा प्रहरीले दुई युवकको अपहरणपछि हत्या गरेको अभियोगमा पक्राउ गरेको छ । पासवानलाई निजकै घरबाट पक्राउ गरिएको थियो । अपहरणमा परेका ११ दिनपछि जनकपुरका दुई युवकको सीमावर्ती भारतीय सहर सीतामढीमा हत्या भएको हो । उनको परिवार अपहरणकारीसित फिरौती रकममा बार्गेनिङ र जोरजाम गरिरहेकै अवस्थामा हत्या भएको थियो । धनुषा प्रहरीले शव नेपाल ल्याएको छ । जनकपुर उपमहानगर८ का २२ वर्षीय रोहित साह र वडा १३ का २३ वर्षीय विष्णु साह पुस २७ मा भारतको परिहारमा आफन्तकहाँ पुगेका थिए । त्यही क्रममा अपहरणमा परे र उनीहरूको हत्या भएको थियो । उनीहरूको जनकपुरमा सोमबार अन्तिम संस्कार गरिएको छ । हत्या आरोपमा नेपालमा दुई तथा भारतमा चार जना पक्राउ परेका छन् । सीतामढीका अनुमण्डल पुलिस पदाधिकारी सुबोध कुमारका अनुसार सीतामढी जिल्ला बेला थानास्थित रजबाडाका सुनील सहनी, अजित भण्डारी तथा सुकी मुसहरनिया गाउँका इन्द्रजित बैठा र अजय बैठा पक्राउ परेका छन् । मुख्य अभियुक्त सुजित भण्डारी भने फरार छन् । पक्राउ परेकामध्ये केही आपराधिक पृष्ठभूमिका रहेको प्रहरीले जनाएको छ । आरोपीहरूले हत्यामा आफ्नो संलग्नता स्वीकार गरेका छन् । अनुसन्धानका क्रममा नेपाल र भारतका अन्य केही जनाको नाम पनि आएको छ, विहार प्रहरीका सुबोध कुमारले भने । दुवै युवकको अन्तिम संस्कारपछि आक्रोशित भीड जनकपुरढल्केवर सडकखण्ड अवरोध गर्दै जिल्ला प्रहरी कार्यालय अगाडि धर्ना बसेका थिए । आक्रोशितहरूले दोषीलाई अविलम्ब पक्राउ गरी कडा सजायको माग गरे । प्रहरी उपरीक्षक विश्वराज खड्काले आरोपीलाई अविलम्ब पक्राउ गर्ने प्रतिबद्धता जनाएका छन् । रोहित र विष्णु छिमेकी तथा मिल्ने साथी थिए । पुस २७ गते दुवै जना रोहितको मामा गाउँ परिहार जान घरबाट निस्केका थिए । परिहार सीतामढी जिल्लाका बेला थानाअन्तर्गतकै गाउँ हो । पुस २७ गते घरबाट निस्केका छोरालाई खोज्न रामबाबु २८ गते सीमावर्ती गाउँ पुगेका थिए । रोहितको मामा गाउँ परिहार पनि पुगेका थिए । तर कहींकतै सुइँको पाएनन् । पुस २९ गते अपहरणकारीले सुरुमा विष्णुको फोन र पछि भारतीय नम्बरको मोबाइलबाट फिरौती माग्दा परिवारले अपहरणमा परेको थाहा पाएका थिए ।"
न्याय माग्दा ७ पक्राउ,"काठमाडौं (कास) बाँकेकी निर्मला कुर्मीको शंकास्पद मृत्युको न्यायिक छानबिन गरी दोषीलाई कारबाहीको माग राख्दै प्रदर्शनमा उत्रिएका रुबी खानसहितका अधिकारकर्मीलाई सोमबार प्रहरीले पक्राउ गरेको छ । बबरमहलअगाडि प्रदर्शन गरिरहेका बेला पक्राउ गरेको हो । काठमाडौं जिल्ला अदालत अगाडिबाट खानसहित ७ जना पक्राउ गरेर सिंहदरबारस्थित प्रहरी कार्यालयमा राखिएको छ । २०७६ चैत १४ मा भारतमा निर्मलाको शंकास्पद मृत्यु भएपछि उनको न्यायका लागि खानको नेतृत्वमा महिलाहरूले प्रदर्शन गर्दै आएका छन् । यसबीच सरकारी छानबिन समिति बन्यो, जिल्ला प्रहरी र केन्द्रीय अनुसन्धान ब्युरो (सीआईबी) ले अनुसन्धान पनि गरे, तथापि पीडित पक्ष न्याय पाउनेमा आश्वस्त हुन सकेकै छैन । मुद्दा अदालतसम्म जान सकेकै छैन । उल्टो, मुख्य आरोपित रहेका कांग्रेस नेता बादशाह कुर्मी हालै बाँके३ (२) बाट प्रदेशसभा सदस्य निर्वाचित भएका छन् ।हिउँदको चिसोमा न्यायका लागि गुहारेको २४ दिन भइसकेको छ । एकल महिला निर्मलालाई बेपत्ता पारिएको घटनामा दोषीलाई कारबाहीको माग गर्दै आन्दोलनरत महिलाहरू जबसम्म न्याय सुनिश्चित हुँदैन तबसम्म पछि नहट्ने प्रणमा छन् । आन्दोलनलाई नेतत्व गरिरहेकी अधिकारकर्मी खान न्यायका लागि जति भौंतारिँदा पनि कसैले आवाज नसुनेकोमा गुनासो गर्छिन् । गृहमन्त्री रवि लामिछाने केही दिनअघि माइतीघरमै प्रदर्शनकारीहरूलाई भेट्न आए पनि आफ्ना कुरा मात्रै सुनाएर हिँडेको भन्दै प्रदर्शनकारीहरू थप असन्तुष्ट देखिएका छन् । लामिछाने गृहमन्त्री बन्नुअघिदेखि नै उनीहरू माइतीघरमा पुगेर धर्ना दिँदै आएका छन् । यसबीचमा प्रदर्शनकारीहरूले सडक नाटक, न्यायका लागि बहसलगायत गतिविधि गर्दै आएका छन् । कुर्मीको न्यायका लागि उठेको मागमा नागरिक अभियन्ताहरूले पनि ऐक्यबद्धता जनाउँदै आएका छन् ।"
कांग्रेसलाई विपक्षी दलको मान्यता !,"(काठमाडौं)संघीय संसद् सचिवालयले कांग्रेस सभापति शेरबहादुर देउवालाई प्रमुख विपक्षी दल नेताका रूपमा सम्बोधन गर्दै पत्र लेखेको पाइएको छ । प्रधानमन्त्री पुष्पकमल दाहाललाई गत पुस २६ मा विश्वासको मत दिएपछि कांग्रेसको विपक्षी दलको हैसियतबारे कानुनी र नैतिक प्रश्न उठिरहेका बेला संघीय संसद् सचिवालयले पठाएको पत्र सोमबार सार्वजनिक भएको हो । सरकारलाई विश्वासको मत दिनु र प्रधानमन्त्री नियुक्ति तथा सरकार गठनको विषय फरक सन्दर्भ भएको उल्लेख गर्दै कांग्रेसले संसद्को प्रमुख विपक्षी दल आफैं भएको दाबी गर्दै आएको थियो । संघीय संसद्का पदाधिकारी तथा सदस्यहरूको पारिश्रमिक र सुविधासम्बन्धी ऐन, २०७३ को परिभाषाले अन्योल बनाएपछि कांग्रेस सभापति एवं संसदीय दल नेता शेरबहादुर देउवाले पुस २९ मा संसद् सचिवालयमा प्रमुख विपक्षी दल नेताको हैसियतले प्राप्त हुने सुविधा माग गरेर पत्र पठाएका थिए । संघीय संसद् सचिवालयलाई नै प्रमुख विपक्षी दलको हैसियत निर्धारण गर्ने क्षेत्राधिकार हुने ठानेर देउवाले पत्र लेखेका थिए । त्यही पत्रका आधारमा सचिवालयले कांग्रेसलाई माघ ४ मा पत्र पठाएको हो । प्रतिनिधिसभाका विपक्षी दलका नेता शेरबहादुर देउवाले प्रमुख विपक्षी दलको नेताको हैसियतले प्राप्त गर्ने सुविधा माग भइआएको सन्दर्भमा सो सुविधा संघीय संसद्का पदाधिकारी तथा सदस्यहरूको पारिश्रमिक र सुविधासम्बन्धी ऐन २०७३ का सम्बन्धित दफाहरू र अनुसूची१ तथा अनुसूची२ बमोजिम हुने व्यहोरा निर्देशानुसार अनुरोध छ कांग्रेसलाई पठाइएको पत्रमा भनिएको छ । सचिवालयका महासचिव भरतराज गौतमको निर्देशनमा सचिवालयका उपसचिव रामहरि थापाले पत्र लेखेका हुन् । पारिश्रमिक र सुविधासम्बन्धी ऐनको अनुसूची१ मा संघीय संसद्मा पदाधिकारीको पारिश्रमिक र अनुसूची२ मा अन्य सेवा सुविधाका सम्बन्धमा व्यवस्था छ । विपक्षी दलका नेताले प्रतिमहिना पारिश्रमिक ६० हजार ९ सय ७० रुपैयाँ पाउनेछन् । त्यस्तै विशेष भत्ता प्रतिमहिना १ हजार, बैठक भत्ता प्रतिदिन १ हजार, सञ्चार सुविधा प्रतिमहिना ३ हजार, आवास सुविधा प्रतिमहिना २५ हजार ६ सय ८ रुपैयाँ पाउने व्यवस्था छ । फर्निचर खर्च एकमुष्ट १५ हजार, निजी सचिवालय बन्दोबस्त १ हजार ७ सय ५०, सवारी इन्धन प्रतिमहिना २ सय ३० लिटरलगायतको सुविधा हुन्छ । विपक्षी दलका नेतालाई स्वकीय सचिव, सवारी चालक र सुरक्षालगायतका सेवा पनि उपलब्ध हुन्छ ।संघीय संसद्का पदाधिकारी तथा सदस्यहरूको पारिश्रमिक र सुविधासम्बन्धी ऐनको दफा २ को (ङ) मा मन्त्रिपरिषद्को गठन गर्ने वा मन्त्रिपरिषद्को गठन गर्न समर्थन गर्ने दलबाहेक प्रतिनिधिसभा वा राष्ट्रिय सभामा १० प्रतिशत वा सोभन्दा बढी सदस्य भएको दलमध्ये सबैभन्दा बढी सदस्य भएको दल विपक्षी दल हुनेछ भनिएको छ । तर सचिवालयको पत्रपछि यो विवाद अदालतसम्म पुग्ने संविधानविद्हरूले बताएका छन् । वरिष्ठ अधिवक्ता दिनेश त्रिपाठीले सचिवालयको पत्र संविधानको मर्म र भावनाविपरीत रहेको बताए । संवैधानिक सरकारलाई विश्वासको मत दिने र समर्थन गर्ने दल संवैधानिक रूपमा विपक्षी हुन सक्दैन । विपक्षी दलको प्राथमिक सर्त नै सरकारको विपक्षमा मतदान गरेको हुनुपर्छ, समर्थनमा मतदान गरेको हुनुहुन्न । प्राविधिक रूपमा भन्ने एउटा कुरा हो, सरकारलाई विश्वासको मत दिएर म विपक्षी हुँ भन्ने कांग्रेसको दाबीमा संविधानको मर्म र आत्माको प्रतिनिधित्व हुँदैन, उनले भने । प्रमुख विपक्षी दलको हैसियत लिन कांग्रेसले औपचारिक रूपमा समर्थन फिर्ता लिनुपर्ने त्रिपाठीको भनाइ छ । समर्थन कायम रहँदारहँदै विपक्षीको दर्जा दिन मिल्दैन । राष्ट्रिय पञ्चायतका बेला कुनै पार्टी प्रणाली नै थिएन । एकदुई जना बाहेक सबैले विश्वासको मत दिएपछि अहिलेको संसद् पनि त्यस्तै बन्न पुगेको छ । सत्ता र प्रतिपक्ष नै छैन, उनले भने । कांग्रेस संसदीय दलका प्रमुख सचेतक रमेश लेखकले सचिवालयको पत्रले यससम्बन्धी विवाद अन्त्य गरेको दाबी गरे । भ्रम त हिजो पनि थिएन । यसलाई विशुद्ध राजनीतिक रूपमा हेरिनुपर्थ्यो, त्यसो नगरी जबर्जस्ती भ्रम खडा गर्न खोजिएको मात्रै हो । पुस १० म प्रचण्डजी प्रधानमन्त्री नियुक्ति हुँदा जुनजुन राजनीतिक दल र सांसदको समर्थन लिनुभयो, त्यसैका आधारमा पुस ११ मा प्रधानमन्त्रीले तीन उपप्रधानमन्त्रीसहितको मन्त्रिपरिषद् गठन गर्नुभएको हो, उनले भने, पुस १० मा सरकार गठन भएको होइन भनेर मान्ने हो भने प्रधानमन्त्रीको शपथ कसरी भयो ? कसरी मन्त्रीहरूले कार्यभार सम्हाल्नुभयो ? संसद्का पदाधिकारी र सेवासम्बन्धी ऐनको व्यवस्था राष्ट्रपतिले प्रधानमन्त्री नियुक्ति गर्दाको अवस्थासम्मका लागि रहेको लेखकले तर्क गरे । अधिवक्ता त्रिपाठी भने लामो लोकतान्त्रिक अभ्यास गरेको कांग्रेसले संसदीय प्रणालीलाई लिकबाहिर लैजाने खतरा बढाएको बताए । आफू कुन रूपमा प्रस्तुत हुने भनेर यस पटक कांग्रेसले आफ्नै भूमिकालाई परिभाषा गर्न सकेन, उनले भने, एकातिर सत्तापक्षबाट लाभ पनि हासिल गर्न खोज्ने, पावर सेयरिङ पनि खोज्ने र अर्कातर्फ प्रतिपक्षको लाभ लिन पनि खोज्ने चरित्र देखाइरहेको छ । कांग्रेसले प्रधानमन्त्रीलाई विश्वासको मत दिएपछि नेपाल मजदुर किसान पार्टीले विपक्षी दलको नेता आफ्नो पार्टीले पाउनुपर्ने दाबी गरेको थियो ।कांग्रेसको सोमबार बिहान बसेको पदाधिकारी बैठकमा समेत यस विषयले प्रवेश पाएको थियो । कतिपय नेताले कांग्रेस र माओवादीबीच फाटो ल्याएर राष्ट्रपति निर्वाचनमा लाभ लिन विपक्षी दलको हैसियतका विषयमा एमालेको योजनाअन्तर्गत प्रचार गरिएको टिप्पणी गरेका थिए । एक नेताका अनुसार सभापति देउवाले प्रधानमन्त्री दाहाललाई विश्वासको मत दिने निर्णय लिनुअघि कानुन व्यवसायीहरूसँग सल्लाह गरेका थिए । लोकतान्त्रिक कानुन व्यवसायीको सुझावअनुसार नै देउवाले संसद्मा विपक्षी दलको हैसियत दर्ज गरेर विश्वासको मत दिने निर्णय सुनाएको ती नेताको भनाइ छ । सभापतिज्यूलाई सुरुदेखि नै विपक्षी दलको हैसियत गुम्छ कि गुम्दैन भन्ने मुख्य चासो थियो, ती नेताले भने । कांग्रेसले सरकारलाई विश्वासको मत दिएपछि प्रधानमन्त्रीको नेतृत्वमा रहेको संवैधानिक परिषद् सदस्यमा विपक्षी दल नेताको हैसियतबाट को सदस्य हुने अन्योल थियो । संवैधानिक पदाधिकारीको नियुक्ति सिफारिस गर्ने मुख्य जिम्मेवारी रहेको ६ सदस्यीय परिषद्मा विपक्षी दलको नेता सदस्य रहने संवैधानिक व्यवस्था छ । कांग्रेस सहमहामन्त्री जीवन परियारले संघीय संसद् सचिवालयले निर्धारण गरेको विपक्षी बेन्चमा कांग्रेस बस्दै आएको र संसद् सचिवालयले पत्र नै पठाइसकेको अवस्थामा विवाद गरिरहनुको अर्थ नहुने बताए । सरकार गठन गर्ने र विश्वासको मत दिने कुरा एउटै होइनन्, पृथक् हुन् । बाहिर अनावश्यक प्रोपोगान्डा बनाउन खोजिएको मात्रै हो भन्ने पदाधिकारी बैठकको निष्कर्ष छ । अब यसमा लामो विवाद निकालिराख्नु कसैको पनि हितमा छैन, उनले भने ।"
प्रधानमन्त्रीको प्रमुख राजनीतिक सल्लाहकारमा गजुरेल,"काठमाडौं (कास) प्रधानमन्त्री पुष्पकमल दाहालले आफ्नो प्रमुख राजनीतिक सल्लाहकारमा उपमहासचिव हरिबोल गजुरेललाई नियुक्त गरेका छन् । प्रतिनिधिसभा निर्वाचनमा सिन्धुलीबाट टिकट नपाएपछि गजुरेल असन्तुष्ट थिए । उपराष्ट्रपति पदमा गरिएको आग्रहलाई पनि उनले अस्वीकार गरेका थिए । दाहालले प्रमुख स्वकीय सचिवमा सन्तु दराई, स्वकीय सचिवमा रमेश मल्ल र गंगा दाहाल, प्रेस विज्ञमा नारायण ढुंगाना, प्रेस संयोजकमा मनहरि तिम्सिनालाई नियुक्त गरेका छन् । शिव खकुरेल र गोकर्ण भट्ट पनि प्रधानमन्त्रीको स्वकीय सचिवालयमा रहेका छन् । प्रधानमन्त्रीको आधिकारिक फोटोग्राफरमा प्रदीपराज वन्त छन् । स्वकीय सचिव मल्लका अनुसार प्रधानमन्त्री दाहालले सानो र चुस्त सचिवालय बनाएर प्रभावकारी ढंगले काम गर्न चाहेका छन् । उनले स्वकीय सचिवालयमा घाइते, अपांगता भएका व्यक्तिका लागि छुट्टै डेस्क स्थापना गरी सेवा सुरु गर्ने तयारी रहेको पनि जानकारी दिए । परराष्ट्र, जनसम्पर्क, आर्थिक र प्रेस सल्लाहकार छिट्टै नियुक्त गर्ने प्रधानमन्त्री दाहालको तयारी छ । परराष्ट्र सल्लाहकारमा ऋषि अधिकारी र रूपक सापकोटा, जनसम्पर्कमा नेता लेखनाथ न्यौपाने, रामदीप आचार्य, आर्थिकमा पूर्वगभर्नर दीपेन्द्रबहादुर क्षत्री र हरि रोकाको चर्चा छ । प्रधानमन्त्री दाहालले प्रशासन, सुरक्षा र सूचना तथा प्रविधि सल्लाहकार भने नराख्ने भएका छन् । विज्ञ समूह बनाउनेबारे पनि छलफल हुँदै छ, मल्लले भने ।"
आठ खर्बको आयात हुँदा ८० अर्बको निर्यात,"(काठमाडौं)आठ खर्बको वस्तु आयात हुँदा जम्मा ८० अर्ब रुपैयाँ बराबरको निर्यात भएको छ । आयात नभई नहुने वस्तुदेखि स्वदेशमै उत्पादन हुन सक्ने वस्तुको समेत आयात बढ्दा आयातनिर्यातको खाडल बढेको हो । भन्सार विभागले सोमबार सार्वजनिक गरेको व्यापारको तथ्यांकअनुसार चालु आर्थिक वर्षको ६ महिनामा ७ खर्ब ९२ अर्ब ६६ करोड रुपैयाँ बराबरको आयात भएको छ । जब कि यही अवधिमा जम्मा ८० अर्ब ८० करोड रुपैयाँको मात्रै निर्यात भएको छ । ६ महिनामा आयात र निर्यात दुवै घटेको विभागको तथ्यांक छ । आर्थिक वर्ष ०७८७९ मा ९ खर्ब ९९ अर्ब ३४ करोडको आयात भएकामा ०७९८० को ६ महिनामा २०६८ प्रतिशतले घटेको छ । ०७८७९ मा १ खर्ब १८ अर्ब ८५ करोडको निर्यात भएकामा ०७९८० को पहिलो ६ महिनामा ३२०१ प्रतिशतले घटेको छ । ६ महिनामा मुलुकको व्यापार घाटा ७ खर्ब ११ अर्ब ८५ करोड पुगेको छ । यो गत वर्षको सोही अवधिको तुलनामा १९१५ प्रतिशतले कम हो ।गत वर्षको पहिलो ६ महिनाको व्यापार घाटा ८ खर्ब ८० अर्ब ४९ करोड रुपैयाँ थियो । विलासिताको वस्तुसँगै कृषिजन्य वस्तुको समेत आयात बढ्दा व्यापार घाटा उच्च देखिएको हो । विदेशी मुद्राको सञ्चिति घट्दै गएपछि सरकारले गत वैशाख १३ देखि मदिरा, तास, महँगा मोबाइल, टीभी, मोटरसाइकललगायत १० वस्तुको आयात बन्देज गरेको थियो । मुद्रा सञ्चितिमा झिनो सुधार आएपछि गत मंसिर मसान्तदेखि भने आयात खुला गरेको थियो । विलासिताका वस्तुको आयात बन्देज हुँदा आयातमा केही सुधार आएको हो । यद्यपि निर्यात पनि घट्नु चिन्ताजनक रहेको सरोकारवाला बताउँछन् । स्वदेशमै उत्पादन हुन सक्ने वस्तुको उत्पादन बढाउन नसक्दा कृषि उपजको आयात बढेको छ । फलस्वरूप घाटा बढ्दै गएको हो । सरकारले घोषणा गरेको तुलनात्मक लाभका वस्तुबाट पनि देशले पर्याप्त फाइदा लिन सकेको छैन । गुणस्तरीय उत्पादन हुन सकेको छैन । फलस्वरूप व्यापार घाटा बढ्दै गएको छ । करिब १ सय ४१ मुलुकसँग वैदेशिक व्यापार हुन्छ । तर साढे २ दर्जन मुलुकसँग मात्रै व्यापार नाफा छ । त्यो पनि नगण्य रूपमा रहेको विभागको तथ्यांक छ ।व्यापार घाटा बढ्नुको प्रमुख कारण उत्पादन र उत्पादकत्व बढाउन नसक्नु हो । तुलनात्मक लाभका वस्तुलाई रणनीतिक रूपमा अघि बढाउन नसक्दा पनि घाटा बढेको हो । यीबाहेक दक्षिण एसियाली स्वतन्त्र व्यापार क्षेत्र (साफ्टा) र विश्व व्यापार संगठन (डब्लूटीओ) को सदस्यका नाताले बहुपक्षीय व्यापार सुविधालाई सदुपयोग गर्न नसक्दा पनि घाटा बढेको हो । आयात हुने वस्तुमध्ये सबैभन्दा अगाडि डिजेल रहेको विभागको तथ्यांक छ । ६ महिनामा ७० अर्ब १० करोडको डिजेल आयात भएको छ । दोस्रोमा पेट्रोल ३३ अर्ब ५३ करोडको आएको छ । इन्धन तथा विलासिताका वस्तुको आयात पनि अस्वाभाविक रूपमा बढेको छ । विलासिताकै वस्तुको सूचीमा रहेको सुन पनि अस्वाभाविक रूपमा आयात भएको देखिन्छ । ६ महिनामा २९ अर्ब २० करोडको सुन आयात भएको विभागको तथ्यांक छ । व्यवसायीहरूले भने मूल्य बढेका कारण आयात बढी देखिएको दाबी गर्छन् । सुन प्रतितोला मूल्य १ लाख रुपैयाँभन्दा बढी रहेको नेपाल सुनचाँदी व्यवसायी महासंघले जनाएको छ । परिमाणमा आयात वृद्धि नभए रकम भने अस्वाभाविक रूपमा बढेको देखिएको छ । चौथो नम्बरमा खाना पकाउने एलपी ग्यास २८ अर्ब २० करोड रुपैयाँको आयात भएको छ । भटमासको तेल कच्चा आयातमा २३ अर्ब ७५ करोड रुपैयाँ बाहिरिएको छ । आयातित भटमासको कच्चा तेल व्यवसायीले रिफाइन गरेर पुनः भारत पठाउँदै आएका छन् । शुद्ध फलाम आयातमा १९ अर्ब २२ करोड रुपैयाँ बाहिरिएको छ । ६ महिनामा १६ अर्ब २२ करोडको कच्चा पाम तेल र १४ अर्ब ३२ करोडको मोबाइल टेलिफोन आयात भएको छ । निर्यातको हकमा सबैभन्दा अगाडि प्रशोधित पाम तेल नै छ । ६ महिनामा १३ अर्ब ८ करोड रुपैयाँको निर्यात भएको छ । दोस्रो नम्बरमा भटमासको प्रशोधित तेल ८ अर्बको निर्यात भएको विभागको तथ्यांक छ । मुलुकको समग्र व्यापार खाने तेल (भटमास, सनफ्लावर, पाम) ले धानेको जानकारहरू बताउँछन् । कच्चा पदार्थको आयातमा छुट र निर्यातमा प्रोत्साहन पाएको यी वस्तुले समग्र निर्यातआयात व्यापारलाई बढाइदिएको उनीहरूको भनाइ छ ।"
योजना आयोगमा श्रेष्ठको दोस्रो इनिङ,"काठमाडौं (कास) सरकारले राष्ट्रिय योजना आयोगको उपाध्यक्षमा मीनबहादुर श्रेष्ठलाई नियुक्त गरेको छ । मन्त्रिपरिषद् बैठकले सोमबार श्रेष्ठलाई उपाध्यक्षमा नियुक्त गर्ने निर्णय गरेको हो । राष्ट्र बैंकका पूर्वकार्यकारी निर्देशक श्रेष्ठ दोस्रो पटक आयोगको उपाध्यक्षमा नियुक्त भएका हुन् । यसअघि ०७३ सालमा पुष्पकमल दाहाल दोस्रो पटक प्रधानमन्त्री हुँदा पनि श्रेष्ठ आयोगका उपाध्यक्ष थिए । त्यतिबेला उनले आयोगमा ११ महिना (०७३ भदौदेखि ०७४ असारसम्म) काम गरेका थिए । म्याग्दीमा जन्मिएका श्रेष्ठ नेकपा माओवादीका तर्फबाट उपाध्यक्ष बनेका हुन् । श्रेष्ठले सोमबार नै प्रधानमन्त्री दाहालबाट पद तथा गोपनीयताको शपथग्रहण लिए । राष्ट्र बैंकमा झन्डै तीन दशक काम गरेका श्रेष्ठले जागिरे जीवनकै बेला मलेसियामा ३ वर्ष वरिष्ठ अर्थशास्त्रीका रूपमा काम गरिसकेका छन् । नेपालबाट एमपीए र राजनीतिशास्त्रमा स्नातकोत्तर श्रेष्ठले बेलायतबाट एमबीए, अमेरिकाबाट फाइनान्सियल अर्थशास्त्रमा ग्य्राजुएट र अस्ट्रेलियाबाट अर्थशास्त्रमा विद्यावारिधि गरेका छन् । अघिल्लो कार्यकालमा उल्लेख्य काम गर्न नसकेका श्रेष्ठको दोस्रो कार्यकालमा पनि त्यति सजिलो हुने देखिँदैन । पछिल्ला वर्षमा योजना आयोगको भूमिका फितलो बन्दै गएकाले त्यसको गरिमा जोगाउनकै लागि पनि निकै मिहिनेत गर्नुपर्ने जानकार बताउँछन् । यसैगरी सरकारले आयोगको सदस्यमा रामकुमार फुयाँललाई नियुक्त गरेको छ । आयोगमा फुयाँल तेस्रो पटक सदस्यमा नियुक्त भएका हुन् । फुयाँल पनि माओवादीकै कोटामा सदस्य बनेका हुन् । सरकारले सोमबार आयोगका उपाध्यक्ष र एक जना सदस्यलाई मात्र नियुक्त गरेको हो ।"
तानमा ढाका कपडा बुनेर घरमै आम्दानी,"(लुम्बिनी)रूपन्देहीको सियारी६ की २६ वर्षीया वसन्ती सूर्यवंशी बिहानदेखि साँझसम्म व्यस्त हुन्छिन् । बिहान १० बजे घरको सबै धन्दा सकेर काममा जाने उनी साँझ ५ बजेपछि फर्किन्छिन् । दिनभरि तानमा बसेर ढाकाका साडी बुन्ने उनले घरखर्च चलाउन आँगनकै रोजगारीले सघाएको बताइन् । २० वर्षमा विवाह गरेर आएकी उनले स्नातक दोस्रो वर्ष पढ्दा पढ्दै छाडिन् । पढ्न छाडे पनि केही सीप सिकेर अघि बढ्नुपर्छ भन्ने लागेर गाउँमै तालिम लिएर अहिले त्यसैबाट आम्दानी गरिरहेको उनको भनाइ छ । मासिक ३ वटा साडी बुनेर सक्छु, उनले भनिन्, हातले बनाएको ढाकाको प्रतिसाडी ३ हजार रुपैयाँका दरले बिक्री हुन्छ ।गाउँमा रहेको महिला समूहका अगुवाले ढाका बुन्ने तालिम आएको जानकारी गराएपछि अवसर सदुपयोग गरेको सूर्यवंशीले बताइन् । तीनमहिने सिकाइले ढाका बुन्ने सीप सिकायो, उनले भनिन्, तानमा बसेर साडी, चोलो, ब्लाउज, पछ्यौरालगायत विभिन्न ढाकाका कपडा बुनेर ग्राहकलाई बिक्री गरी पैसा कमाउँछु । सूर्यवंशी आफ्नो समूहकी अगुवा हुन् । अरूलाई नआएको काम उनले सिकाइदिन्छिन् । उनी जस्तै सियारी७ की पूजा अधिकारी तानमा बसेपछि एउटा पछ्यौरा नबुनी उठ्दिनन् । तानमा उनको हात अत्यन्तै छिटो चल्छ । आफूले गर्न सके जति कमाइने भएपछि रहर लाग्छ, उनले भनिन्, जति धेरै मिहिनेत र उत्पादन, त्यति कमाइ । विगत २ वर्षदेखि चलिरहेको उद्योगमा काम गरेर ढाका बुन्न सक्ने महिला भन्ने पहिचान बनाएकामा खुसी लाग्ने गरेको उनले बताइन् । काम गर्दा साथीभाइसँग हँसीमजाक गर्ने, दुःखसुख साट्ने गर्दा जति नै पीडा भए पनि मन हल्का हुने गरेकाले काम नछाडीकन गरिरहेको उनको भनाइ छ । घरमा दुईचार पैसा चाहिए पनि कि त श्रीमान्को मुख ताक्नुपर्ने कि अर्काकामा मजदुरी गर्न जानुपर्थ्यो, उनले भनिन्, सीपसँगै आम्दानी पनि राम्रो हुँदै आएको छ, यसैलाई सकुन्जेल गर्नेछु । ढाकाको कमाइबाटै छोराछोरीको पढाइ खर्च र घरको आर्थिक गर्जो टार्न सक्दा आफूलाई आत्मसन्तुष्टिसमेत मिलेको अधिकारीले बताइन् ।वसन्ती र पूजासहित ८ जना स्थानीय महिलाले प्रत्यक्ष रोजगारी पाइरहेको सियारी गाउँपालिका७ मा रहेको सियारी ढाका उद्योग स्थानीय बजारमा नाम कमाएको उद्योगमा पर्छ । उक्त उद्योग विगत २ वर्षदेखि सञ्चालित छ । तत्कालीन गाविस छँदा गाउँका महिलाले केही रकम भए पनि बचत गर्नुपर्छ भन्ने उद्देश्यले बचत समूह बनाएका थिए । ५ रुपैयाँ बचतबाट सुरु भएको समूह हाल श्री नारी एकता महिला विकास बचत ऋण तथा सहकारी संस्था लिमिटेडका नामबाट परिचित छ । ०६३ सालमा स्थापित संस्थामा ७ सय ५० बढी महिला सदस्य रहेको अध्यक्ष हुमा भुर्तेलको भनाइ छ । नारी एकताकै पहलमा स्थानीय महिला दिदीबहिनीलाई तीनमहिने ढाका बुनाइ तालिम दिइएको थियो । तालिमबाट सिकेर अघि बढेका महिलालाई रोजगार प्रदान गर्न सियारी गाउँपालिकाको कार्यालयबाट पहिलो वर्ष ८ लाख र दोस्रो वर्ष ५ लाख रुपैयाँ सहयोग प्राप्त गरेपछि स्थानीय बजार लक्षित ढाका उद्योग सञ्चालनमा ल्याएको उनले जानकारी दिइन् । सहकारीकी पूर्वअध्यक्ष इन्दिरा अर्याल पाल्पाकी ढाका व्यवसायी थिइन् । उनी सियारीमा बसाइँ सरेर आएपछि महिला लक्षित कार्यक्रम गर्नुपर्छ भन्ने सोचअन्तर्गत ढाका बुन्ने तालिम चलाइएको भुर्तेलले बताइन् । एकदुई वटाबाट सुरु गरेकामा अहिले ६ वटा तानमा ढाकाका साडी, सल, थान कपडा आदि बुनिने गरेको पूर्वअध्यक्ष अर्यालले जनाइन् । दिनभरि घरमा फाल्तु बस्नुभन्दा दिदीबहिनीले आफैं कमाएर परिवारको खर्च धान्न सक्ने र सिकाएपछि काममा आउने तालिम दिनुपर्छ भन्ने लागेर तालिम दिइएको उनले बताइन् । हामीले उद्योग चलाएर स्थानीय महिलालाई अघि बढाउने पहल नै थालेका हौं, उनले भनिन्, स्थानीय सरकार आएपछि हामीले पाएको सहयोगले उद्योग फराकिलो बनाउँदै अघि बढ्नेछौं । हाल पालिकाबाट विनियोजित ३ लाख रुपैयाँबाट थप तान बनाई अन्य महिलालाई समेत स्वरोजगार बन्ने माध्यममा जोड्ने उनको भनाइ छ । उद्योगमा उत्पादित सामग्री सियारीको बजार, बुटवल बजार र स्थानीय अन्य पालिकाका बजारमा बिक्री हुने गरेको छ । उत्पादित सबै ढाका खपत हुन्छ, अध्यक्ष भुर्तेलले भनिन्, हातले बुनेको भनेर मन पराउने र किन्ने धेरै ग्राहक आउनुहुन्छ । उद्योगका लागि सहकारीको भवन सानो भइसकेको महसुस भएकाले प्रदेश सरकारसँग भवन निर्माणका लागि बजेट सहयोग माग्ने तयारी रहेको भूर्तेलले बताइन् । उद्योगमा अवलोकनका साथै ढाकाका वस्तु खरिद गर्न लुम्बिनी प्रदेशका सांसद, नेतालगायत विभिन्न संघसंस्थाका कर्मचारीसमेत आउने गरेको भूर्तेलले जनाइन् । उद्योगमा विदेशी पर्यटकसमेतको आगमन गराई हातबाट बुनेका ढाकाका कपडाको बजारीकरण बढाउन सकिने उनको भनाइ छ । हालसम्म बजारीकरणको समस्या छैन, उनले भनिन्, उत्पादित सबै ढाका बिक्री भएको छ । तर यति उत्पादनले मात्रै उद्योग निरन्तर रहँदैन, यसलाई बढाएर अझ धेरैलाई रोजगारी दिने चाहना छ । सहकारीले बचत संकलनबाट खर्च व्यवस्थापन गर्न सकिरहेकाले ढाकामा बढी मुनाफा नराखीकन श्रमबापतको फिर्ती रकममात्र लिएर बिक्री गरिरहेको उनको भनाइ छ ।"
'ब्रान्डिङ नहुँदा विश्व बजारमा नेपाली उत्पादन कमजोर,"(काठमाडौं)ब्रान्डिङ र प्याकेजिङमा सशक्त रूपमा काम गर्न नसक्दा नेपाली उत्पादनको अन्तर्राष्ट्रिय बजार उपस्थिति कमजोर बन्न पुगेको विज्ञहरूले औंल्याएका छन् । ब्रान्डिङ, आकर्षक प्याकेजिङमा हामीले लगानी नै गर्न सकेनौं, जसले सम्भाव्यता रहँदारहँदै पनि हाम्रा उत्पादन अन्तर्राष्ट्रिय बजारमा सशक्त रूपमा जान नसकेको उनीहरूको भनाइ छ । नेपाल उद्योग वाणिज्य महासंघले सोमबार ललितपुरमा आयोजना गरेको लघु घरेलु तथा साना उद्योग सम्मेलन (एसएमइज) मा सहभागी विज्ञहरूले यस्तो धारणा राखेका हुन् । राम्रो प्याकेजिङ र ब्रान्डिङ गर्न सक्ने हो भने नेपालका थुप्रै वस्तु विभिन्न देश निर्यात गर्न सकिने उनीहरूको भनाइ छ । उक्त अवसरमा उपप्रधान एवं अर्थमन्त्री विष्णुप्रसाद पौडेलले स्टार्टअप र परियोजना कर्जासम्बन्धी कार्यविधि छिट्टै पारित गरी कार्यान्वयनमा ल्याइने बताए । लघु, घरेलु, साना तथा मझौला उद्यमीहरूले सहज रूपमा कर्जा पाउन नसकिरहेको गुनासो आइरहेका बेला अर्थमन्त्री पौडेलले स्टार्टअप र परियोजना कर्जासम्बन्धी कार्यविधि छिट्टै कार्यान्वयनमा ल्याइने प्रतिबद्धता जनाएका हुन् । लघु घरेलु तथा साना उद्योगका लागि मुख्य चुनौतीका रूपमा देखिएका वित्तीय पहुँच, बजार प्रवर्द्धन, दक्ष जनशक्ति, प्रक्रियागत झन्झट, ब्याजदरलगायतमा सम्बोधन गर्न सरकार तयार रहेको उनको भनाइ छ । लघु तथा घरेलु, साना र मझौला उद्योगलाई प्रवर्द्धन गर्ने र यस क्षेत्रका समस्या समाधानका लागि सार्थक उपाय खोज्नुपर्ने उनले बताए । बैंकहरूको ब्याजदर कम हुँदै गएकाले अझै घट्नुपर्नेमा अर्थमन्त्री पौडेलले जोड दिए । ब्याजदर महँगो भयो भन्ने चर्चा छ, ब्याजदर कुनै न कुनै रूपमा मुद्रास्फीतिसँग जोडिएको छ, त्यसैले त्यसलाई नियन्त्रण गर्दै महँगो ब्याजदरलाई पनि सीमाभित्र राख्न पहल गर्नुपर्छ, उनले थपे, मेरा प्रयास त्यसमा केन्द्रित हुनेछन् । अहिले सानाठूला सबै उद्योगको क्षमता करिब ६० प्रतिशतले घटेकाले महँगो ब्याजले लगानी विस्तार त परको कुरा उद्यम टिकाउनसमेत समस्या भइरहेको महासंघका अध्यक्ष शेखर गोल्छाको भनाइ छ । नेपाल राष्ट्र बैंकका अनुसार ०७९ मंसिर मसान्तसम्म बैंक तथा वित्तीय संस्थाले ४ खर्ब २३ अर्ब १५ करोड ९५ हजार रुपैयाँ लघु, साना र मझौला औद्योगिक कर्जा लगानी गरेका छन्, उनले भने, जुन बैंक तथा वित्तीय संस्थाबाट प्रवाह भएको कुल कर्जाको ८८६ प्रतिशत हो । र, यो एकदमै न्यून भएकाले बढाउन थप पहल आवश्यक छ । उद्यमीलाई परियोजनामा आधारित कर्जा उपलब्ध गराउनुपर्नेमा समेत उनको जोड छ । उद्यमीलाई परियोजनामा आधारित कर्जा उपलब्ध गराउनसमेत उनले आग्रह गरे । करिब १७ लाखलाई रोजगार दिइरहेको लघु तथा घरेलु, साना र मझौला उद्योग क्षेत्रमा आधुनिक प्रविधि प्रयोग गर्दै बजारको मागअनुसार गुणस्तरीय उत्पादन आपूर्ति गर्न सके ठूलो आर्थिक उन्नति गर्न सकिने सम्भावना रहेको गोल्छाले बताए । नेपालमा सञ्चालित ९९ प्रतिशत उद्योग व्यवसाय घरेलु साना एवं मझौला उद्यम छन् । कुल गार्हस्थ्य उत्पादनमा उद्योग क्षेत्रको योगदान ५६ प्रतिशत छ भने त्यसमा ९० प्रतिशत हिस्सा छ । एसएमइजलाई सघाउन महासंघले एसएमइज सेवा केन्द्र सञ्चालनमा ल्याउने तयारी गरिरहेको र बिस्तारै यसलाई सबै प्रदेशमा लैजाने महासंघका वरिष्ठ उपाध्यक्ष चन्द्रप्रसाद ढकालको भनाइ छ । नेपाल उद्योग वाणिज्य महासंघले १० बुँदे घोषणापत्र जारी गर्दै एसएमइज सम्मेलन सम्पन्न भएको छ । महासंघले हरेक दुई वर्षमा केन्द्रमा र हरेक वर्ष प्रदेश तहमा लघु, घरेलु, साना एवं मझौला उद्यम सम्मेलन गर्ने, लघु, घरेलु, साना एवं मझौला उद्यम सहायता केन्द्रमार्फत उद्यमीहरूलाई निरन्तर आवश्यक सेवा प्रदान गर्नेलगायत घोषणापत्रमा समावेश गरिएको छ ।घोषणापत्रमा स्टार्टअप नीति तत्काल कार्यान्वयन गर्न सरकारसँग सहकार्य गर्ने, सबै प्रदेशमा स्टार्टअप प्रोत्साहन केन्द्र स्थापना गर्न केन्द्र र प्रदेश सरकारसँग सहकार्य गर्ने उल्लेख छ । लघु घरेलु साना तथा मझौला उद्यमीका उत्पादनलाई देशभित्रै सञ्चालित ठूला उद्योगसँग जोड्न निरन्तर पहल र पैरवी रहनेछ । स्वदेशी कच्चा पदार्थको उत्पादन बढाउन पहल गरिनेछ, घोषणापत्रमा भनिएको छ ।"
"पुँजीगत खर्च बढाउनुस्, चालु खर्च घटाउनुस्","काठमाडौं (कास) पुँजीगत खर्च बढाउन र चालु खर्च घटाउन विभिन्न मन्त्रालयका सचिवहरूलाई उपप्रधानमन्त्री तथा अर्थमन्त्री विष्णुप्रसाद पौडेलले निर्देशन दिएका छन् । पुँजीगत खर्च र राजस्व परिचालनको अवस्था चिन्ताजनक रहेकाले राजस्व परिचालनमा कडाइसाथ प्रस्तुत हुन र पुँजीगत खर्चलाई विशेष प्राथमिकता दिएर काम गर्न उनको भनाइ छ । नेपाल सरकारको स्रोतबाट खर्च हुने सबै शीर्षकमा छुट्याइएको रकम सोही शीर्षकमा मात्र खर्च गर्न, चालु प्रकृतिका खर्च निरुत्साहित गर्न, अनिवार्य दायित्वबाहेक कुनै पनि शीर्षकमा थप बजेट नमाग्न आग्रह गर्दै उनले शोधभर्ना लिने कार्यलाई प्राथमिकता दिन भने । पुँजीगत खर्च समयमै तोकिएको परियोजनामा खर्च हुने गरी काम गर्नुस् । स्वीकृत दरबन्दीबाहेकमा कुनै पनि किसिमको दायित्व सिर्जना हुने गरी जनशक्ति व्यवस्था नगर्नुस्, मुलुकको समग्र आर्थिक अवस्था र बजेट कार्यान्वयनका सम्बन्धमा अर्थ मन्त्रालयमा सोमबार आयोजित छलफलमा उनले भने, असुलउपर गर्ने उल्लेख भएका बेरुजु असुलउपर गर्न तदारुकताका साथ लाग्नुस् ।आगामी बजेट निर्माण गर्दा स्थानीय तथा प्रदेश सरकारले सञ्चालन गर्ने स्तरका साना योजना समावेश नगरी अध्ययन पूरा भएका, राष्ट्रियस्तरमा प्राथमिकतामा परेका, राष्ट्रिय उत्पादनमा योगदान दिने, रोजगारी सिर्जना गर्ने र उच्च प्रतिफल दिने आयोजनालाई प्राथमिकता दिन पनि उनले आग्रह गरे । राजस्व परिचालनमा रहेका बेथितिका शृंखला टुटाउन गृह प्रशासनको समेत सहयोग लिएर राजस्व प्रशासन अघि बढ्ने उनको भनाइ छ । वैदेशिक स्रोत परिचालनमा पनि कमजोरी देखिए, उनले भने, अनुदान र ऋण परिचालनका लागि अर्थ मन्त्रालयले प्रभावकारी भूमिका निर्वाह गर्न सकेको देखिएन । त्यसमा तदारुकता लिएर काम गर्नुपर्यो । वैदेशिक सहयोगलाई परिणाममुखी र उपलब्धिमूलक बनाउन प्राप्त सहयोगलाई उत्पादनशील क्षेत्रमा लगानी हुने गरी नीति तथा कार्यक्रम समावेश गर्न पनि उनले निर्देशन दिए । मितव्ययिता र खर्च कटौतीसम्बन्धी कार्य अर्थ मन्त्रालयले सुरु गरिसकेको र अन्य मन्त्रालयले समेत कार्यान्वयन गर्ने अपेक्षा गर्दै नियमित प्रकृतिका काममा थप बजेट नमाग्न अर्थ सचिव तोयम रायाले आग्रह गरे ।"
अर्थ संक्षेप,"बजारमा नयाँ हुन्डाई भेन्यु काठमाडौं (कास) नेपालका लागि हुन्डाईको आधिकारिक विक्रेता लक्ष्मी इन्टरकन्टिनेन्टलले नेपाली बजारमा नयाँ हुन्डाई भेन्यु सार्वजनिक गरेको छ । नयाँ र परिष्कृत यो मोडलले कम्प्याक्ट एसयूभीको बजारमा नयाँ आयाम स्थापित गर्ने कम्पनीको दाबी छ । नयाँ भेन्युले यसको आकर्षक डिजाइन, विशिष्ट सुविधा, असाधारण क्षमता र उच्चतम सुरक्षाका कारण विश्वव्यापी रूपमा आफ्नो फरक पहिचान बनाउन सफल भएको छ, कम्पनीले एक विज्ञप्ति जारी गर्दै भनेको छ । गाडीको पछिल्लो भागमा विस्तारित कनेक्टिङ एलईडी टेल ल्याम्पले नयाँ भेन्युलाई छुट्टै स्वरूप दिएको छ । नयाँ हुन्डाई भेन्युको विस्तारित बुट स्पेससहित ६०ः४० स्प्लिट सिट, दुई वटा रियर चार्जर, दुई स्टेप रियर रिसाइकलिङ सिट र सुविधाजनक चालक सिट यसमा रहेको कम्पनीले जनाएको छ । डबल एयरब्याग, पार्किङ एसिस्ट क्यामेरा, अटोमेटिक हेडल्याम्प, टायर मोनिटरिङ सिस्टम, विद्युतीय स्टाबिलिटी कन्ट्रोललगायत सुविधा पनि रहेको बताइएको छ । १२ लिटर पेट्रोल इन्जिनमा रहेको हुन्डाई भेन्यु ५ स्पिड म्यानुअल तथा ७ स्पिड डीसीटीमा उपलब्ध छ । नयाँ हुन्डाई भेन्युको प्रारम्भिक मूल्य ३९ लाख ९६ हजार तोकिएको कम्पनीले जनाएको छ । होन्डाको साइन र ग्राजियामा दुई उपहारकाठमाडौं (कास) होन्डा टु ह्वीलर्सको आधिकारिक विक्रेता स्याकार ट्रेडिङ कम्पनीले साइन र ग्राजियामा दुई वटा आकर्षक उपहार योजना ल्याएको छ । योजनाअनुसार ग्राहकले अर्डर गरेको साइनको कुनै पनि पार्ट्स ९९ घण्टाभित्र पाइनेछ । उक्त समयभित्र पार्ट्स नआए ग्राहकले आफूले चाहेको रकम मात्र तिर्न सक्ने कम्पनीले जनाएको छ । यो अफर छिटो सर्भिसको ग्यारेन्टीसहित लागतमा सुविधाको वैकल्पिक छनोटका रूपमा ल्याइएको कम्पनीले बताएको छ । नयाँ होन्डा ग्राजिया किन्ने ग्राहकले १ रुपैयाँमा ३ वर्षको लागि सर्भिसिङ र स्पेयर पार्ट्सको लाभ लिन सक्ने कम्पनीले जनाएको छ । आईएमई जनरलको बिमा प्रिमियम शुल्क १६ प्रतिशत बढ्योकाठमाडौं (कास) आईएमई जनरल इन्स्योरेन्सको बिमा प्रिमियम शुल्क १६४७ प्रतिशतले बढेको छ । २५औं वार्षिक साधारणसभामा अध्यक्ष हेमराज ढकालले यस्तो जानकारी गराए । आर्थिक वर्ष ०७७७८ मा कम्पनीले १ अर्ब ५२ करोड ११ लाख बिमा शुल्क आर्जन गरेकामा ०७८७९ मा १ अर्ब ७७ करोड १६ लाख आर्जन भएको बताएको छ । पानीपोखरीस्थित कम्पनीको २ रोपनी ६ आना जग्गामा करिब ६० हजार वर्गफिटको दुईतले पार्किङसहितको ११ तले भवन निर्माणका क्रममा रहेको अध्यक्ष ढकालले जनाए । निर्माण सकिएपछि उक्त भवनबाट कम्पनीले करिब ४ देखि ५ करोड वार्षिक आम्दानी गर्ने उनको भनाइ छ । कम्पनीले सातै प्रदेश र अनलाइनको मध्यमबाट बिमालेख खरिद गर्न सक्ने गरी सेवा प्रदान गर्ने तथा आईजीआई हेल्थ प्लस बिमालेखका माध्यमबाट पारिवारिक स्वास्थ्य बिमामा उल्लेख्य सेवा प्रदान गर्ने उनले बताए ।ॅरेमिट्यान्सलाई उत्पादनमूलक क्षेत्रमा लगाइयोस्काठमाडौं (कास) रेमिट्यान्समार्फत मुलुक भित्रिएको पैसालाई उत्पादनमूलक उद्योगमा लगानी गर्न नेपाल चेम्बर अफ कमर्सले आग्रह गरेको छ । नवनियुक्त उद्योग वाणिज्य तथा आपूर्तिमन्त्री दामोदर भण्डारीसँगको भेटमा सोमबार चेम्बरले यस्तो आग्रह गरेको हो । रेमिट्यान्सको अधिकांश हिस्सा उपभोगमा मात्रै खर्च भएकाले उत्पादनमूलक क्षेत्रमा प्रभावकारी नीतिसहित युवाहरूको लगानीलाई प्रोत्साहन गर्नुपर्ने चेम्बर अध्यक्ष राजेन्द्र मल्लले बताए । उद्योग वाणिज्य तथा आपूर्तिमन्त्री भण्डारीसँगको भेटमा चेम्बरले औद्योगिक उत्पादन वृद्धि गरी निर्यात प्रवर्द्धन गर्न र विभिन्न आर्थिक विधेयकलाई अगाडि बढाउन आग्रह गर्दै १२ बुँदे सुझावसमेत पेस गरेको छ । मुलुक रेमिट्यान्सका भरमा चलेको छ । युवाहरूले पठाएको पैसाको ठूलो हिस्सा उपभोगमै खर्च भएको छ । स्पष्ट नीति र कानुन बनाएर उद्योगमा लगानीको वातावरण बनाउने हो भने निर्यात प्रवर्द्धन गर्न सकिन्छ, मल्लले भने, वार्षिक १० खर्ब रुपैयाँभन्दा बढी रेमिट्यान्स मुलुक भित्रिँदासमेत औद्योगिक उत्पादनमा सदुपयोग गर्न सकिएको छैन । औद्योगिक प्रवर्द्धनका लागि सातै प्रदेशमा निर्यात गृहको अवधारणा ल्याउनसमेत मन्त्री भण्डारीसमक्ष चेम्बरले आग्रह गरेको छ । कालोबजारी ऐन, २०३२ का कतिपय प्रावधान पनि हालको अवस्थामा असान्दर्भिक भएकाले समयसापेक्ष सुधार गर्नुपर्ने चेम्बरको सुझाव छ ।"
फरार सांसद कोइरीको विभूषण रद्द,"(काठमाडौं)सुरक्षाकर्मी हत्या अभियोगमा फरार सांसद लक्ष्मी महतो कोइरी र भ्रष्टाचार म्द्दुा चलिरहेका उद्योगी पशुपति मुरारकासहित ६ जनाको विभूषण रद्द भएको छ । मन्त्रिपरिषद्को गत साता बसेको बैठकले उनीहरूको विभूषण रद्दको निर्णय गरेको हो । मन्त्रिपरिषद्को निर्णयअनुसार विभूषण रद्द भएकाहरूको नाम राष्ट्रपति कार्यालय पठाउन लागिएको गृह मन्त्रालय स्रोतले जानकारी दियो । विभूषण रद्द भएका अन्यमा व्यापारी चिराग गोयल, शिक्षकहरू हरिप्रसाद कँडेल, यामबहादुर श्रेष्ठ र कर्मचारी शेरबहादुर श्रेष्ठ छन् । भ्रष्टाचार र विवादमा रहेका व्यक्तिलाई विभूषण दिने निर्णय भएको भन्दै आलोचना भएपछि पूर्ववर्ती शेरबहादुर देउवा सरकारले गरेको विभूषण दिने सूचीमा रहेका विवादित व्यक्तिको नाम रद्द गरिएको हो । उद्योगी मुरारकामाथि खानी दोहनको अभियोगमा बिगो, कैद र जरिवाना असुलको मागदाबीसहित अख्तियार दुरुपयोग अनुसन्धान आयोगबाट विशेष अदालतमा मुद्दा छ । नेपाल उद्योग वाणिज्य महासंघका पूर्वअध्यक्ष मुरारकाविरुद्ध अख्तियारले २०७८ माघ १२ मा विशेष अदालतमा ४९ करोड ४५ लाख ५१ हजार ६ सय ४५ रुपैयाँ बिगो र २ वर्ष कैद मागदाबीसहित मुद्दा दायर गरेको थियो । मुद्दाको किनारा नलाग्दै मन्त्रिपरिषद्को सिफारिसमा राष्ट्रपति विद्यादेवी भण्डारीबाट मुरारकालाई सुकीर्तिमय राष्ट्रदीप विभूषण घोषणा गरिएको थियो । सांसद कोइरी २०७२ भदौ २५ मा सशस्त्र प्रहरी बलका सहायक निरीक्षक (असई) थमन विक हत्या अभियोगका फरार व्यक्ति हुन् । उनलाई मन्त्रिपरिषद्को सिफारिसमा राष्ट्रपति विद्यादेवी भण्डारीबाट समाजसेवी का रूपमा प्रबल जनसेवाश्री दिने घोषणा गरिएको थियो । विभूषणका लागि जिल्ला प्रशासनबाट सिफारिस भएर आएका नाममा गृह मन्त्रालयले विवादित पृष्ठभूमि भएनभएकामा दोहोरो प्रमाणीकरण गर्ने अभ्यास छ । महोत्तरी प्रशासनले भने महतोको पृष्ठभूमि विवादित भएको जानकारी गृहलाई गराएन, त्यसपछि मन्त्रिपरिषद्ले उनको नामसहित विभूषित हुनेको सूची अनुमोदन गरेर राष्ट्रपति कार्यालय पठाएको थियो । त्यही सूची सदर गर्दै राष्ट्रपति कार्यालयले उनको नाम अनुमोदन गरेको हो । संविधान दिवसका दिन सरकारले ९ सय ९८ जनालाई विभिन्न किसिमका विभूषण घोषणा गरेको थियो, जसअनुसार १७ जनाले सुकीर्तिमय राष्ट्रदीप पाउने उल्लेख थियो । यो सूचीको दसौं नम्बरमा मुरारकाको नाम थियो । उनी खानी उद्योग सिद्धार्थ मिनिरल्सका सञ्चालक हुन् । प्रबल जनसेवाश्री बाट विभूषित हुने ३ सय १२ जनामध्ये सांसद कोइरीको नाम १० औं नम्बरमा छ । हरेक वर्ष संविधान दिवसमा विभूषण घोषणा गरेर नयाँ वर्ष वैशाख १ मा राष्ट्रपतिबाट वितरण गर्ने चलन छ । यो पटक विभूषण पाउनेको सूचीमा कालोबजारी र ठगी आरोपमा प्रशासन र प्रहरी अनुसन्धानमा तानिएका व्यक्ति पनि अटाएका छन् । विगतमा विभूषण बहिष्कार गर्ने केही कलाकार पनि सूचीमा छन् । सात वर्षअघि मधेसमा चर्केको सरकारविरोधी प्रदर्शनमा असई विक आन्दोलनकारीबाट मारिएका थिए । सांसद कोइरीलाई योजनाकारका रूपमा प्रहरीले किटान गरेको छ । घटनापछि फरार उनी वारेसबाट मनोनयन दर्ता गराएर मंसिर ४ मा सम्पन्न प्रतिनिधिसभा निर्वाचनमा महोत्तरी१ बाट विजयी भएका छन् । आफैं उपस्थित हुँदा पक्राउ पर्ने डरले वारेसमार्फत उम्मेदवारी दिएका उनले निकटतम प्रतिद्वन्द्वी माओवादीका गिरिराजमणि पोखरेललाई पराजित गरेका हुन् । उनी प्रधानमन्त्री पुष्पकमल दाहाललाई विश्वासको मत दिन गत पुस २६ गते प्रतिनिधिसभामा उपस्थित भएका थिए । फरार सूचीमा रहेका उनलाई प्रतिनिधिसभामा उपस्थित हुँदा पनि पक्राउ गरिएको छैन ।महतोलाई विभूषण दिलाउन जनता समाजवादी पार्टीको पनि जोडबल रहेको थियो । त्यसबेलासम्म उनी जसपामै थिए । गत चुनावमा कोइरी एमाले छिरेर उम्मेदवार बनेका थिए । थमन विकको हत्यासम्बन्धी मुद्दामा कोइरीलाई जिल्ला अदालत महोत्तरीले २०७६ असोज २ मा १ लाख धरौटीमा छाड्न आदेश दिएको थियो । त्यसविरुद्ध सरकारी वकिलले उच्च अदालत जनकपुरमा पुनरावेदन गर्यो । धरौटीमा छाड्ने जिल्लाको आदेश उल्ट्याउँदै उच्चले पक्राउ गरी थुनामा पठाउन आदेश दिएको थियो । तर, उच्चको आदेश तीन वर्षसम्म पनि कार्यान्वयन भएको छैन । उनी खुलेआम सार्वजनिक कार्यक्रममा सहभागी हुँदै आएका छन् । सांसद निर्वाचित प्रमाणपत्र वारेसमार्फत बुझेपछि आयोजित विजयी र्यालीजुलुसमा उनी सहभागी भए पनि प्रहरीले पक्राउ गरेन । जिल्ला न्यायाधीश श्यामसुन्दर अधिकारीको इजलासले मुलुकी फौजदारी कार्यविधि संहिता, २०७४ को दफा ६८ र ७२ बमोजिम १ लाख धरौटीमा छाड्न आदेश दिएको थियो । ड्युटीमा रहेका सुरक्षाकर्मीलाई घाइते अवस्थामा अस्पताल लैजाँदै गर्दा एम्बुलेन्सबाट थुतेर हत्या गरेको जस्तो गम्भीर अभियोग लागेका व्यक्तिलाई धरौटीमा छाड्ने न्यायाधीश अधिकारीको आदेश त्यतिबेलै विवादित बनेको थियो । विभूषण रद्द भएका व्यापारी गोयललाई प्रबल जनसेवाश्री दिने घोषणा गरिएको थियो । उनले अघिल्लो वर्ष जनसेवाश्री पदक पाइसकेकाले यस वर्ष अर्को पदक पाउने योग्यताभित्र नपरेका कारण रद्द गरिएको हो । एउटा पदक पाएको दुई वर्ष पूरा नहुँदै अर्को पदक दिन नमिल्ने व्यवस्था छ । विभूषण रद्द भएका हरिप्रसाद कँडेल भीमोदय नमुना मावि चितवनका शिक्षक हुन् । उनी भ्रष्टाचार आरोपमा अख्तियार अनुसन्धानको दायरामा छन् । उनलाई प्रबल जनसेवाश्री दिने घोषणा गरिएको थियो । त्यस्तै यामबहादुर श्रेष्ठ जननमुना मावि सुर्खेतको शिक्षक हुन् । उनी पनि भ्रष्टाचार आरोपमा अनुसन्धानको दायरामा छन् । उनलाई पनि प्रबल जनसेवाश्री दिने घोषणा गरिएको थियो ।प्रबल जनसेवाश्री पाउने सूचीमा रहेका कर्मचारी शेरबहादुर श्रेष्ठको पनि रद्द गरिएको छ । भू तथा जलाधार व्यवस्थापन कार्यालय सुर्खेतमा कार्यरत रहेका बेला भ्रष्टाचार गरेको भन्दै उनीमाथि अख्तियारले विशेष अदालतमा मुद्दा दायर गरेको छ ।"
रेशम चौधरी छुटाउन मुख्यमन्त्रीको दौडधुप,"(धनगढी)प्रदेश सभामुख चयनमा देखिएको संकटलाई जेनतेन पार लगाएका सुदूरपश्चिमका मुख्यमन्त्री राजेन्द्रसिंह रावल त्यसलगत्तैदेखि काठमाडौंमा छन् । विश्वासको मत नलिँदै उनी काठमाडौं हानिनुको उद्देश्य नागरिक उन्मुक्ति पार्टीका संस्थापक नेता रेशम चौधरीको रिहाइका लागि कसरत गर्नु हो । रेशमको रिहाइलाई प्रमुख मुद्दा बनाइरहेको नागरिक उन्मुक्ति पार्टीको साथ नभए मुख्यमन्त्री रावललाई विश्वासको मत पुग्दैन । मुख्यमन्त्री रावल र नागरिक उन्मुक्तिका प्रमुख सचेतक लक्ष्मणकिशोर चौधरीसहितका नेताले सोमबार बिहान प्रधानमन्त्री पुष्पकमल दाहालसँग भेटघाट गरेका छन् । भेटमा प्रधानमन्त्री दाहालले प्रक्रिया पूरा गरेर रेशमलाई छुटाउने प्रतिबद्धता गरेको एक नेताले बताए । हाल सदन चलिरहेकाले अध्यादेश ल्याउन नसकिने, विधेयकको बाटो पनि सहज नभएको र न्यायपालिकाको पनि सवाल भएकाले कठिनाइ रहेको तर रिहाइका लागि हरसम्भव प्रयत्न गर्ने आश्वासन प्रधानमन्त्रीले दिनुभयो, उनले भने । नागरिक उन्मुक्ति पार्टीका प्रमुख सचेतक चौधरीले सोमबारको भेटले आशा जगाएको बताए । हामीले दिएको समयसीमामा प्राविधिक हिसाबले रिहाइ सम्भव छ, छैन भन्नेमा भने हामीले पनि ख्याल गर्नुपर्ने हुन्छ, उनले भने । पद बाँडफाँटका सन्दर्भमा भने ठोस कुरा नभएको उनको भनाइ छ ।मुख्यमन्त्री रावलसँग माओवादी केन्द्रका मन्त्री खगराज भट्ट पनि काठमाडौंमा छन् । एमाले संसदीय दल नेतासमेत रहेका रावलले रेशमलाई डिल्लीबजार कारागार पुगेर यसअघि नै भेटघाट गरिसकेका छन् । सोमबार बिहानको छलफलपछि एमाले नेताहरू विश्वासको मत पाउनेमा आशावादी देखिएका छन् तर पूर्ण विश्वस्त हुन सकेका छैनन् । मुख्यमन्त्रीको शपथ लिएकै रावलले माओवादी र एमालेबाट एकएक जनालाई मन्त्री नियुक्त गरेका थिए । मन्त्रीहरूले जिम्मेवारी तोकिएको छैन । विश्वासको मत लिएपछि मन्त्रिपरिषद् विस्तार गर्ने तयारीमा मुख्यमन्त्री रावल रहेको एमालेका सांसदहरू बताउँछन् । सुदूरपश्चिम प्रदेशसभामा नागरिक उन्मुक्ति पार्टी निर्णायक छ । नागरिक उन्मुक्ति पार्टीले मुख्यमन्त्री रावललाई विश्वासको मत दिने नदिनेबारेमा निर्णय गरिसकेको छैन ।"
पल्सर स्पोटर््स अवार्ड फागुनमा,"(काठमाडौं)नेपाल खेलकुद पत्रकार मञ्चले एएसजेएफ पल्सर स्पोर्ट्स अवार्डको १९ औं संस्करण फागुन २३ मा आयोजना गर्ने घोषणा गरेको छ ।मञ्चले हरेक वर्ष गर्दै आएको पल्सर स्पोटर््स अवार्ड यस वर्ष ढिलोगरी आयोजना गर्न लागेको हो । नेपाली खेलाडीले अघिल्लो वर्ष गरेको प्रदर्शनका आधारमा यो अवार्ड प्रदान गरिँदै आएको छ । २०६० सालदेखि स्पोर्ट्स अवार्डले निरन्तरता पाएको हो । २०५२ सालमा स्थापना भएको मञ्चले सुरुका वर्ष पनि अवार्ड आयोजना गरेको थियो ।कमलादीस्थित प्रज्ञाभवनमा हुने अवार्डमा २०७८ सालभर नेपाली खेलकुदमा योगदान पुर्याउने खेलाडी, प्रशिक्षक र खेलकर्मीलाई सम्मान गरिने मञ्चले जनाएको छ । उक्त अवार्डका लागि मुख्य प्रायोजकको रूपमा रहेको हंशराज हुलासचन्द एन्ड कम्पनी प्रालिसँग मञ्चले सम्झौता नवीकरण गरेको छ । पल्सरसँग यो १४ औं वर्ष अवार्डका लागि सहकार्य भएको मञ्चले जनाएको छ ।मञ्चका अध्यक्ष दुर्गानाथ सुवेदी र मुख्य प्रायोजक हंशराज हुलासचन्दका प्रबन्ध निर्देशक अभिमन्यू गोल्छाले प्रायोजना सम्झौतापत्रमा हस्ताक्षर गरेका छन् । निर्देशक गोल्छाले नेपाललाई विश्वमाझ देशको पहिचान राख्ने खेलकुद उत्तम माध्यम भएकाले यसै क्षेत्रमा नै योगदान गरेका खेलकर्मीको सम्मानमा जोडिँदै आएको बताए । उनले युवाका लागि खेलकुद र पल्सर एकअर्काको परिपूरक जस्तै भएको स्मरण गराए ।यसपालि पल्सर स्पोर्ट्स अवार्डमा कुल ९ विधामा अवार्ड प्रदान गरिने मञ्चका महासचिव प्रज्वल ओलीले जानकारी दिए । वर्षका उत्कृष्ट पुरुष खेलाडी, महिला खेलाडी, युवा खेलाडी र उत्कृष्ट प्रशिक्षकसहित पिपल्स च्वाइस अवार्ड, पारा एथलिट सम्मान, स्पेसल अवार्ड, लाइफटाइम एचिभमेन्ट अवार्ड र एसियन स्पोर्ट्स जर्नालिस्ट अवार्ड छन् । पुरुष, महिला, युवा, प्रशिक्षक र पिपल्स च्वाइस गरी पाँच विजेताले पल्सर मोटरसाइकल पाउनेछन् । यस वर्षदेखि युवा विजेतालाई पनि मोटरसाइकल प्रदान गरिने मञ्चले जनाएको छ । अरू विधाका विजेताले जनही ५० हजार रुपैयाँ पाउनेछन् । स्पोर्ट्स अवार्डका लागि मञ्चले सम्पूर्ण तयारी सुरु गरिसकेको र अर्को साता पिपल्स च्वाइसको मनोनयन पनि सार्वजनिक गरिने अध्यक्ष सुवेदीले बताए । उनले अर्थतन्त्र नै शिथिल रहेको अवस्थामा पनि हंशराज हुलासचन्दबाट सहकार्य निरन्तरता हुनु समग्र खेलकर्मीकै लागि सुखद पक्ष रहेको बताए । पूर्वअध्यक्ष एवम् एआईपीएस एसियाका कोषाध्यक्ष निरञ्जन राजवंशीले अवार्ड समग्र नेपाली खेलकर्मीलाई नै एकै ठाउँमा उभ्याउने माध्यम बनिरहेको स्मरण गराए । अघिल्लो वर्ष कोरोना महामारीका कारण यो अवार्ड दशक अवार्डको रूपमा आयोजना भएको थियो । त्यसमा दशकमा उत्कृष्ट प्रदर्शन गरेका खेलाडी, प्रशिक्षकलाई सम्मानित गरेको थियो । क्रिकेटका पारस खड्का, फुटबलकी सावित्रा भण्डारी र प्रशिक्षकमा क्रिकेटका जगत टमाटाले दशक अवार्ड जितेका थिए । पिपल्स च्वाइसमा टेबलटेनिसकी एलिना महर्जन बाजी मारेकी थिइन् ।"
मकवानपुर गोल्डकप अन्तिम साता,"(मकवानपुर)पाँचौं संस्करणको स्थानीय तह सहिद स्मृति मकवानपुर गोल्डकप फुटबल प्रतियोगिता माघ अन्तिम साता हुने भएको छ । हेटौंडा५ स्थित पिप्ले क्याम्पा रंगशालामा माघ २९ देखि फागुन ११ सम्म हुने प्रतियोगितामा १२ टिमले प्रतिस्पर्धा गर्ने आयोजक मकवानपुर जिल्ला फुटबल संघले सोमबार पत्रकार सम्मेलनमा जानकारी गराएको छ । प्रतियोगितामा आयोजक मकवानपुर११ सहित ए डिभिजन च्याम्पियन मछिन्द्र क्लव, मनाङ मर्स्याङ्दी क्लब, थ्रीस्टार क्लब, त्रिभुवन आर्मी क्लब, नोपल पुलिस क्लब, नेपाल एपीएफ क्लब, एनआरटी, हिमालयन शेर्पा क्लव, सातदोबाटो युथ क्लब, जावलाखेल युथ क्लब र एभिनियर एफसी क्यामरुनको सहभागिता रहने आयोजक अध्यक्ष टीका लामाले बताए ।विजेताले १५ लाख र उपविजेताले १० लाख रुपैयाँ पुरस्कार प्राप्त गर्नेछन् । सर्वोकृष्ट खेलाडीलाई करिब ६ लाख रुपैयाँ बराबरको बुलेट मोटरसाइकल प्रदान गरिनेछ । तेस्रो र चौथो संस्करणको सर्वोत्कृष्ट खेलाडीलाई हेटौंडा स्कुल अफ म्यानेजमेन्टको प्रायोजनमा बुलेट मोटरसाइकल प्रदान गरेको थियो । विधागत उत्कृष्ट गोलरक्षक, डिफेन्डर, मिडफिल्डर, फरवार्ड तथा प्रशिक्षकले जनही २५ हजार रुपैयाँसहित ट्रफी प्राप्त गर्नेछन् । हरेक खेलका म्यान अफ द म्याचले १० हजारसहित ट्रफी प्राप्त गर्नेछन् । प्रतियोगिताका लागि वाग्मती प्रदेशको खेलकुद विकास परिषद् तथा मकवानपुरका १० वटै स्थानीय तहबाट आर्थिक सहयोगमा हुँदै आएको छ । प्रतियोगिताका लागि हेटौंडा उपमहानगरले मात्र २५ लाख रुपैयाँ उपलब्ध गराउँदै आइरहेको छ । पत्रकार सम्मेलनमा वाग्मती प्रदेश फुटबल संघका अध्यक्ष राजेन्द्र श्रेष्ठले गोल्डकपलाई जिल्लाकै साझा र सानको रूपमा अघि बढाउनु आवश्यक रहेको धारणा राखे । जिल्लाका स्थानीय तहले पनि अपनत्व ग्रहण गर्दै आएकोले यसको निरन्तरता सम्भव भएको हो, उनले भने, यसलाई निरन्तरता दिँदै फुटबलका अन्य गतिविधिसमेत अघि बढाउनु आवश्यक छ । साबिक विजेता आर्मी हो ।"
एपीएफको दोहोरो जित,"गण्डकी (कास) तेस्रो टाइगर कप भलिबल प्रतियोगितामा महिलातर्फ घरेलु टोली गण्डकी प्रदेश पराजित भएको छ । सोमबार एपीएफ क्लबले गण्डकीलाई ३० को सोझो सेटमा पराजित गरेको हो । एपीएफले २५११, २५१९, २५१६ को सेटमा जित पायो । एपीएफकी सरस्वती चौधरी प्लेयर अफ द म्याच भइन् । राष्ट्रिय टोलीका खेलाडीको वर्चस्व रहेको एपीएफसामु गण्डकीको टोली निरीह देखिएको थियो । अनुभवीएपीएफ टिम गण्डकीका खेलाडीको समन्वय अभाव र अनुभवको कमीको फाइदा उठाउँदै खेल जित्न सक्यो । गण्डकीले ३ विदेशी खेलाडी खेलाएको थियो । तर, विदेशी खेलाडीको प्रदर्शन उल्लेख्य रहन सकेन । राष्ट्रिय टोलीकी कप्तान अरुणा शाहीको कप्तानीमा उत्रिएको गण्डकीको टोलीमा खेलाडीबीच समन्वय अभाव देखिन्थ्यो । गण्डकीको महिला टोलीले मंगलबार त्रिभुवन आर्मी क्लबसँग खेल्नेछ । सोमबारै पुरुषतर्फ साबिक विजेता त्रिभुवन आर्मी क्लब विजयी बनेको छ । आर्मीले श्रीलंकाको टोली सेन्ट जोसेफलाई ३० को सोझो सेटमा पराजित गरेको हो । पहिलो खेलमा एपीएफसँग ३१ को सेटमा पराजित आर्मीले सेन्ट जोसेफमाथि २५२०, २५१७, २५१० को सहज जित दर्ता गरेको हो । अर्को खेलमा एपीएफले विभागीय प्रतिद्वन्द्वी नेपाल पुलिस क्लबलाई २५१९, २१२५, २५१९, २५१८ को सेटमा हराएको हो । एपीएफको दोस्रो जितमा टेकराज अवस्थी र विजय थापा नायक बने । प्रतियोगितामा मंगलबार महिलातर्फ एपीएफ र न्यु डायमन्ड तथा त्रिभुवन आर्मी क्लब रे गण्डकी प्रदेश तथा पुरुषतर्फ नेपाल पुलिस क्लबले सेन्ट जोसेफसँग खेल्दा घरेलु टिम गण्डकीले एपीएफको सामना गर्नेछ ।"
एनपीजीए म्याच प्ले आजदेखि,"(काठमाडौं)सूर्य नेपाल एनपीजीए म्याच प्ले रोयल नेपाल गल्फ क्लब (आरएनजीसी) मा मंगलबार सुरु हुँदै छ । प्रतियोतिामा सूर्य नेपाल गल्फ टुर २०१९२० का उत्कृष्ट १६ खेलाडीले नकआउटका आधारमा प्रतिस्पर्धा गर्नेछन् ।कुल २ लाख ५० हजार रुपैयाँ पुरस्कारको प्रतियोगितामा वरीयतामा शीर्ष १६ स्थानमा रहेका सबै खेलाडीको उपस्थिति भने हुने छैन । चौथो वरीयताका नीरज तामाङ, १४ औं स्थानका राजेन्द्र थापामगर र १६ औं वरीयताका पूर्ण शर्मा सहभागी हुने छैनन् । नेपाल प्रोफेसनल गल्फर्स एसोसिएसन (एनपीजीए) का महासचिव दीपक आचार्यका अनुसार पीजीटीआई (प्रोफेसनल गल्फ टुर अफ इन्डिया) को छनोट खेल्न नीरज भारत गएका छन् । राजेन्द्र र पूर्ण पनि देशबाहिरै हुनेछन् ।वरीयतामा १८ औं स्थानमा रहेका तीर्थ पौडेल पनि स्वदेशमा छैनन् । त्यसैले उनीहरूको अनुपस्थितिमा १७ औं वरीयताका कृष्णमान श्रेष्ठ, संजोक मोक्तान (१९ औं वरीयता) र टंकबहादुर कार्की (२० औं) ले म्याच प्लेमा प्रतिस्पर्धा गर्ने अवसर पाएका छन् । तीन दिन चल्ने प्रतियोगिता विजेताले ६० हजार पाउनेछन् । उपविजेताले ४२ हजार, तेस्रो हुनेले ३२ हजार र चौथोले २४ हजार हात पार्नेछन् । क्वाटरफाइनलबाट बाििहरने चार खेलाडीले जनही ११ हजार र पहिलो चरणमै पराजित हुने ८ खेलाडीले जनही ६ हजार प्राप्त गर्नेछन् ।सूर्य नेपाल गल्फ टुर २०२२२३ को तेस्रो प्रतियोगिताको पहिलो चरणमा शीर्ष वरीयताका प्रो शुक्रबहादुर राईले २० औं स्थानका टंकविरुद्ध प्रतिस्पर्धा गर्नेछन् । दोस्रो वरीयताका भुवन नगरकोटीले संजोकविरुद्ध खेल्नेछन् । तेस्रो स्थानका जयराम श्रेष्ठले कृष्णमानविरुद्ध, पाँचौं वरीयताका रवि खड्काले प्रदीपकुमार लामा (१५ औं) विरुद्ध, छैटौं स्थानका सन्जय लामाले रमेश अधिकारी (१३ औं) विरुद्ध, सातौं स्प्थानका दिनेश प्रजापतिले सूर्यप्रसाद शर्मा (१२ औं) र आठौं वरीयताका धनबहादुर थापाले तीन स्थनमुनिका बलभद्र राईविरुद्ध पहिलो चरणमा प्रतिस्पर्धा गर्नेछन् ।एनपीजीएका अध्यक्ष रवीन्द्रमान श्रेष्ठकाअनुसार सेमिफाइनलसम्मका खेल १८ होलमा खेलाइने छ भने फाइनलको प्रतिस्पर्धा ३६ होलको हुनेछ ।"
करोडौं लगानीका मैदान उपयोगविहीन,"(कास्की)स्याङ्जाको भीरकोट नगरपालिकाले प्रदेश सरकारको आर्थिक सहयोगमा आँधीखोला किनारमा खेलमैदान बनायो । चार वर्षअघि निर्माण सुरु भएको मैदान बजेट अभावका कारण अहिलेसम्म सकिएको छैन । कास्कीको रुपा गाउँपालिकाले पनि प्रदेश सरकारकै आर्थिक सहयोगमा खेलमैदान निर्माण गरेको हो । तर, बजेट अभावका कारण उक्त मैदान पनि पूर्ण हुन सकेको छैन् । यी केही उदाहरण भए । प्रदेशका ८५ वटै स्थानीय तहमा खेलमैदान पुर्याउने उदेश्यले गण्डकी प्रदेश सरकार स्थापनाको दुई वर्षमा एक स्थानीय तह, एक खेलमैदान कार्यक्रम ल्याएको थियो । उक्त कार्यक्रममा प्रदेश सरकारले करोडौं रुपैयाँ खर्चियो तर, गतिला खेलमैदान बनाउन सकेन । पृथ्वीसुब्बा गुरुङ नेतृत्वको सरकारले प्रदेशका गौरवका योजनाका रूपमा यो कार्यक्रमलाई बढी महत्त्वका साथ अगाडि बढाएको थियो । तर, स्थानीय तहसँग समन्वय नहुँदा उक्त कार्यक्रम प्रभावकारी हुन नसकेको मन्त्रालयले स्वीकारेको छ । जिल्लास्तरीय मैदान भइरहेका पालिकामा समस्या नभएको उपसचिव घनश्याम पौडेल बताउँछन् । वालिङ मैदान, पुतलीबजारको श्रवणकुमार खेलमैदान जहाँ निर्माण कार्य पनि सम्पन्न हुँदैन, प्रयोगमा पनि आइरहन्छन्, उनले भने, पोखरा रंगशालाको निर्माण कार्य कहिले सकिन्छ र ? प्रदेशका ८५ वटै स्थानीय तहमा प्रदेश सरकारले खेलमैदान निर्माणका लागि नियमित बजेट दिँदै आएको छ । बजेट विनियोजन भए पनि कतिपय स्थानीय तहमा समन्वय नहुँदा योजना प्रभावकारी नभएको मन्त्रालयले जनाएको छ । मन्त्रालयका अनुसार सुरुको चरणमा पालिकासँग समन्वय नगरी बजेट ल्याएकाले समस्या भएको थियो । पछिल्लो समय सल्लाहले नै बजेट ल्याउँदा पनि मैदानको अवस्था नाजुक रहेको मन्त्रालयले जनाएको छ । १ सय ५७ मैदान निर्माणका लागि चालु आर्थिक वर्षमा प्रदेशको खेलकुद मन्त्रालयबाट १४ करोड ७३ लाख रुपैयाँ विनियोजन भएको छ । एक स्थानीय तह एक खेलमैदानका लागि १ करोड २५ लाख रुपैयाँ विनियोजन भएको हो । मन्त्रालयले खेलमैदान निर्माणका लागि प्रस्ताव माग गर्दा २८ प्रस्ताव परेको मन्त्रालयले जनायो । यिनको मूल्यांकन बाँकी रहेको पौडेलले बताए । संघको ससर्त अनुदानअन्तर्गत खेलमैदानका भौतिक निर्माणको लागि १५ योजनालाई १ करोड ७५ लाख रुपैयाँ आएको मन्त्रालयले जनाएको छ ।मन्त्रालयले पर्याप्त बजेट नदिने, स्थानीय सरकारले बजेट नहाल्नेजस्ता कारण समस्या रहेका छन् । तीन वर्ष मन्त्रालयले स्थानीय तहलाई नै रकम हस्तान्तरण गरेको थियो । आव २०७८७९ मा भने खेलकुदसम्बन्धी संघसंस्था, युवा क्लबलाई सिधै रकम दिने गरी मन्त्रालयले निर्णय गरेको थियो । गाउँगाउँमा खेलकुदको पहुँच पुर्याउने उद्देश्यले प्रदेश सरकारले २०७५ देखि नै यो कार्यक्रमलाई महत्त्वपूर्ण आयोजनाको रूपमा लिँदै आएको छ । प्रत्येक वर्षको नीति तथा कार्यक्रम र बजेटमा पनि यो आयोजनालाई निरन्तरता दिइएको छ । सरकारले ल्याएको यस कार्यक्रमको उद्देश्य राम्रो भए पनि स्थानीय तहसँग विना छलफल कार्यक्रम सार्वजानिक गर्दा कार्यान्वयन समस्या भएको मन्त्रालयले जनाएको छ । सरकारले गतवर्ष खेलकुद पूर्वाधार निर्माणका लागि प्रदेश सरकारको ४ करोड, २९ लाख र बाँकी संघीय सरकारको ससर्त अनुदानसहित ५ करोड ८९ लाख रुपैयाँ विनियोजन गरेको थियो । मन्त्रालयले खेल मैदानको निर्माण एवं स्तरोन्नतिसम्बन्धी मापदण्ड, २०७८ तयार पारेको छ । बजेट माग गर्दा सम्बन्धित संस्थाले स्थानीय तहको सिफारिस, संस्थाको या उपभोक्ता समितिको निवेदन र निर्णयको प्रतिलिपि र प्राविधिकबाट तयार पारिएको कार्यक्रमसहित योजना लागत अनुमान मन्त्रालयमा बुझाउनुपर्ने हुन्छ । मन्त्रालयका अनुसार गतवर्षसम्म स्थानीय तहलाई १५ करोड ६८ लाख रुपैयाँ दिइएको छ । मन्त्रालयबाट पहिलो पटक आव २०७५७६ मै ११ गाउँपालिका र ६ नगरपालिका गरी ११ वटा स्थानीय तह समेटेर कार्यक्रम वितरण गरेको थियो । त्यसपछि क्रमशः ८५ वटै पालिकामा बजेट पुगेको उपसचिव पौडेलले बताए । गण्डकीमा एक महानगर, २६ नगरपालिका र ५८ गाउँपालिका छन् । एउटा स्थानीय तहले १५ देखि ३० लाख रुपैयाँसम्म बजेट लगे पनि बजेट अपुग नै हुने मन्त्रालयले जनाएको छ । स्याङ्जाको वालिङ नगरप्रमुख कृष्ण खाँणले मैदान बनाउनु नपाको पनि पहिलो प्राथमिकतामा रहेको बताए । प्रदेशबाट छुट्याइएका योजना कार्यान्वयन गर्ने भनेको स्थानीय तहले नै हो, स्याङ्जाको फेदीखोला गाउँपालिका प्रमुख घनश्याम सुवेदीले भने, अब खेलमैदान आवश्यक छ या छैन भनी अध्ययन गर्ने, स्थानीय जनप्रतिनिधि र स्थानीयवासीसँग छलफल गरेर मात्र योजना ल्याउनुपर्छ । तबमात्र कार्यान्वयनमा आउँछन् । उनले मन्त्रालयले हचुवाको भरमा बजेट राख्दा खेलमैदान उपयुक्त ठाउँमा निर्माण नहुने बताए । उनले तीनै तहको सरकारबाट खेलकुदलाई प्राथमिकतामा राखेर काम गरिएको बताए । मन्त्रालयको स्रोतका अनुसार अधिकांश खेलमैदान निर्माणाधीन अवस्थामै अलपत्र छन् ।"
