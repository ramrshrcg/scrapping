शीर्षक,विवरण
नयाँ ध्रुवीकरणको पहलमा कांग्रेस,"कांग्रेस प्रवक्ता प्रकाशशरण महतले सभामुख र उपसभामुख पदमा परिणाम हात पार्न नसके पनि राष्ट्रपति निर्वाचनलाई आफूहरूले प्राथमिकता दिएको बताए । राष्ट्रपति विद्यादेवी भण्डारीको पाँचवर्षे कार्यकालमा संविधान दुरुपयोग गर्ने प्रवृत्ति बढेकाले फेरि त्यस्तै नियति आउन नदिन कांग्रेसले राष्ट्रपतिलाई विशेष प्राथमिकतामा राखेको उनको तर्क थियो । ओलीजी अहिले जसरी लागिरहनुभएको छ, यसले संविधानको दुरुपयोग झनै हुने खतरा बढाइरहेको छ, संविधान र संस्थाभन्दा पनि दलप्रति बफादार हुने पात्रलाई निर्वाचित गराउने बाटोमा फेरि जानु भनेको संवैधानिक व्यवस्थाकै लागि खतराको घण्टी हो, यसमा प्रधानमन्त्रीजी गम्भीर हुनुभएको छ, महतले भने, हिजो सर्वदलीय बैठकमा पनि कुरा राख्नुभएको छ । अन्य दलका नेता तथा सांसद पनि गम्भीर हुनुपर्ने अवस्था छ ।कांग्रेसले राष्ट्रपति पाउने आशा राखेरै पुस २६ मा सरकारलाई विश्वासको मत दिएको थियो । विश्वासको मत माग्न पुस ९ मा देउवाको धुम्बाराहीस्थित निवासमै पुगेका दाहालले राष्ट्रपतिमा सहयोग गर्ने बचन दिएको कांग्रेस नेताहरूको दाबी छ । राष्ट्रपति र सभामुख दुवै पद एमालेलाई दिँदा ओलीले कुनै पनि बेला आफूलाई अप्ठ्यारोमा पार्न सक्ने दाहालले ठानेका छन् ।कांग्रेसलाई राष्ट्रपति दिएर सत्ताको साझेदार बनाउने पृष्ठभूमि बनाउँदै आएका दाहाल सर्वदलीय बैठकमा पुस १० मा प्रधानमन्त्री नियुक्ति हुँदाको र पुस २६ मा विश्वासको मत लिएपछिको राजनीतिक अवस्थामा बदलाब आएको तर्क गर्दै कांग्रेसप्रति नरम बनेका थिए । दाहालले विश्वासको मतलाई सम्मान गर्नु र सबैलाई मिलाएर अघि बढ्नु आफ्नो जिम्मेवारी भएको, प्रमुख प्रतिपक्षले सरकारलाई विश्वासको मत दिने परिस्थिति मौलिक भएको र त्यसले राष्ट्रिय सहमतिको सन्देश दिएको बताएका थिए ।प्रधानमन्त्रीले के भन्नुभएको थियो भन्दा पनि सभामुख र उपसभामुखको निर्वाचनपछि राष्ट्रपतिको निर्वाचनमा के गर्नुहुन्छ भन्ने महत्त्वपूर्ण कुरा हो, संवैधानिक संस्थाहरूमा कत्तिको सन्तुलन हुन्छ, कस्ता पात्र पुग्छन् भन्ने कुराले उहाँलाई सरकार चलाउन सहज र असहज परिस्थितिको निर्धारण गर्छ, त्यस अर्थमा पनि प्रधानमन्त्रीजी गम्भीर हुनुहोला भन्ने लाग्छ, कांग्रेस नेता महतले भने, अहिल्यै निष्कर्ष निकाल्नुभन्दा पनि परीक्षणको घडीमा प्रधानमन्त्री हुनुहुन्छ । उहाँ कस्तो पात्रका पछि उभिनुहुन्छ, त्यसमा राष्ट्रपति कस्ता व्यक्तिको हातमा जान्छ भन्ने कुरा धेरै हदमा निर्भर रहन्छ । प्रतिनिधिसभा, राष्ट्रिय सभा र प्रदेशसभाका सदस्य मतदाता रहने राष्ट्रपतिको निर्वाचन गोप्य मतदान प्रणालीबाट हुने भएकाले पनि कांग्रसले आफ्नो पक्षमा परिणाम ल्याउन सक्ने आशा राखेको छ । संघ र प्रदेशसभाको समीकरणलाई हेर्दा माओवादी जतातिर उभिन्छ, उतैतिर राष्ट्रपति निर्वाचित हुन सक्ने अवस्था छ । महतले पनि माओवादीले गर्ने निर्णयले निर्णायक मोड लिने बताए । कांग्रेस संसदीय दलका प्रमुख सचेतक रमेश लेखकले सभामुखमा उम्मेदवारी दिएर कांग्रेसले संसद्मा प्रतिपक्षको भूमिका प्रस्ट पारेको बताए । राष्ट्रपति निर्वाचनका बेलासम्म परिस्थिति अलग हुन सक्छ तर अहिले सत्ता गठबन्धनविरुद्ध उम्मेदवारी दिएर कांग्रेस प्रतिपक्ष होइन भन्ने सन्देशलाई चिर्ने काम गरेका छौं, उनले भने । सत्तारूढ जसपाका प्रवक्ता मनीष सुमनले राष्ट्रपति निर्वाचनसम्म फरक परिदृश्य आउन सक्ने बताए । सभामुख र उपसभामुखको निर्वाचनसम्म हामी सत्ता गठबन्धनकै उम्मेदवारलाई मतदान गर्छौं, राष्ट्रपति निर्वाचनसम्ममा भने फरक परिदृश्य आउन सक्छ, त्यतिबेला के हुन्छ, अहिल्यै भन्न सकिन्न, उनले भने । मन्त्रालय भागबन्डामा कुरा नमिलेपछि जसपा अहिले सरकारबाहिर छ । उसले तीनवटा मन्त्रालय पाउनुपर्ने अडान राख्दै आएको छ ।"
उत्कृष्ट विद्यार्थीलाई भैंसी पुरस्कार,"यस वर्ष अघिल्लो बुधबार पुस्तक समीक्षा प्रतियोगिता भयो । विद्यालयको पुस्तकालयमा भएका करिब ९ हजार पुस्तकमध्ये विद्यार्थीलाई पुस्तक छान्न दिइयो । छानेको पुस्तक पढेर त्यसको समीक्षा गर्न लगाइयो । कक्षा १ देखि ३, ४ देखि ६, ७ देखि ८, कक्षा ९ र १० को छुट्टाछुट्टै समूह बनाएर समीक्षा गर्न लगाइएको थियो । पहिलो र दोस्रो हुने ८ विद्यार्थीले भैंसी उपहार पाए । विद्यालयमा अभिभावकसहित भेला बोलाएर प्रत्येकलाई मुर्रा जातको ६० हजार रुपैयाँ पर्ने ब्याउने भैंसी दिइएको हो, प्रधानाध्यापक त्रिपाठीले भने, छोराछोरी उत्कृष्ट भए बाआमा आएर भैंसी लान्छन्, अति खुसी हुन्छन् । विद्यालयले भैंसी पुरस्कार दिने भएपछि अभिभावकमा पनि आफ्ना छोराछोरी उत्कृष्ट बनाउने प्रतिस्पर्धा चलेको छ । यस वर्ष एकै घरका दुई भाइबहिनी उत्कृष्ट भए । कक्षा ३ मा अध्ययनरत विद्या मल्लाह र किसन मल्लाह प्रथम र द्वितीय भए । गरिब थियौं । छोराछोरीलाई कापीकलम पनि कसरी जुटाउने र पढाउने भन्ने थियो, पुरस्कृत विद्यार्थीका बुबा राजकुमारले भने, अब यिनै भैंसी पालेर पढाउँछु । भैंसीको आम्दानीबाट छोराछोरीको डाक्टर बन्ने इच्छा पूरा गरिदिने उनले बताए । भैंसी पुरस्कार कार्यक्रमले मिहिनेती, परिश्रमी र सिर्जनशील बनाएको विद्यार्थीको अनुभव छ । त्यसमध्येका हुन् कक्षा १० मा अध्ययनरत कवि भुज र रामलोचन हरिजन । अति गरिब परिवारका उनीहरू कक्षामा आलोपालो प्रथम र द्वितीय हुन्थे । नगद पुरस्कार जितिरहन्थे । तर, सिर्जनात्मक प्रतियोगिता जितेका थिएनन् । यसपटक पुरस्कार जित्नकै लागि मिहिनेत गर्यौं, रामलोचनले भने, पुस्तक समीक्षामा प्रथम र द्वितीय भएर भैंसी पुरस्कार पनि जित्यौं । भैंसी पालेर उच्च शिक्षाका लागि खर्च जुटाउने उनले बताए । भैंसी पुरस्कार पाउन नसक्ने विद्यार्थीलाई पनि विद्यालयले निराश बनाउँदैन । उत्कृष्ट सातौंसम्म हुनेलाई ५ हजार रुपैयाँका दरले नगद पुरस्कार दिने गरेको छ । प्रतिस्पर्धा र पुरस्कारले विद्यार्थी टिक्छन् र शैक्षिक स्तर सुधार्छन् भन्ने विद्यालयको निष्कर्ष छ । विद्यालयमा साप्ताहिक, मासिक र त्रैमासिक रूपमा एकाइ मूल्यांकन हुन्छ र क्षमता विश्लेषण गरिन्छ । सहायक प्रधानाध्यापक तिलकराम शर्मा एकाइ मूल्यांकनपछि विद्यार्थीलाई कुन विधि अपनाएर सिकाउनुपर्छ भन्ने निचोड निकाल्ने बताउँछन् । कमजोर विद्यार्थीलाई पहिलो बेन्चमा राख्छौं । कक्षाकार्य र गृहकार्य दुवैमा नजान्ने विद्यार्थीलाई ध्यान दिइन्छ, उनले भने, शैक्षिक स्तर सुधार्न बेलाबेला अतिरिक्त कक्षा पनि चलाउँछौं ।प्रत्येक शुक्रबार अतिरिक्त क्रियाकलापमा प्रतिस्पर्धा गराएर पुरस्कार दिने गरिन्छ । यसले उनीहरूमा पढाइप्रति रुचि जाग्ने र प्रतिस्पर्धी बन्ने गरेको शिक्षिका विष्णुमाया घिमिरेले बताइन् । विद्यालयमा १ हजार ४ विद्यार्थी छन् । २०२० सालमा स्थापित विद्यालय ८ वर्षअघिसम्म अन्य सामुदायिक विद्यालयजस्तै भौतिक पूर्वाधारविहीन थियो । विद्यार्थी भुइँमा बसेर पढ्न बाध्य थिए । लुम्बिनी नजिक रहेको विद्यालयलाई दक्षिण कोरियाका पर्वतारोही उम होङ गिल र उनका सहयोगीले परोपकारी काम थालेपछि विद्यालयको मुहार फेरिएको हो । भैंसी पुरस्कारको रकम उनीहरूले नै जुटाइदिएका हुन् । ५ करोडभन्दा बढीको लगानीमा २ तले आधुनिक विद्यालय भवन तयार गरिदिएका छन् । बेलाबेला आएर शिक्षण सिकाइका नयाँ अभ्यास सिकाउँछन् । कम्प्युटर र पुस्तकालय पनि उनीहरूले नै स्थापना गरिदिएका हुन् । विद्यालय सुधारिँदै गएपछि मायादेवीका मात्र होइन, कोटहीमाई र लुम्बिनी सांस्कृतिक नगरपालिकाका बालबालिकासमेत यस विद्यालयमा आएका छन् । यस वर्षदेखि कक्षा ११ सञ्चालन भएको छ । जसमा शिक्षा र व्यवस्थापन संकायको पढाइ हुन्छ । १४ शिक्षकमध्ये ७ जना मायादेवी गाउँपालिकाले राखिदिएको हो ।"
सेयरमा महिला लगानीकर्ता,"(काठमाडौं)वर्ष दिनदेखि सेयर बजारमा बियरिस ट्रेन्ड का कारण निराश काठमाडौं कोटेश्वरकी प्रतिमा कोइराला नयाँ सरकार गठनसँगै केही उत्साहित छिन् । केही सातायता घटबढ हुँदै नेप्से परिसूचक यो साता करिब २२ सय अंकको नजिक पुगेको छ । गत वर्ष ३१ सय अंकसम्म पुगेको नेप्से परिसूचक घटेर १९ सयसम्म पुगेपछि उनले सेयर बिक्रीमा भन्दा खरिदमा ध्यान दिएकी थिइन् । अझै उत्साहित हुने अवस्था त आइसकेको छैन, अर्थतन्त्रमा सुधार नदेखिएकाले नेप्से पुरानै लयमा फर्किन केही समय लाग्ला, उनले भनिन्, जोखिम आकलन गरेर अलिअलि सेयर किनिरहेको छु । सेयर कारोबार उनको मूल पेसा होइन । उनी फुर्सदको समय सेयर किनबेच गर्छिन् । कलेज पढिरहेकी उनले करिब ३ वर्षदेखि सेयर खरिदबिक्री गर्दै आएको बताइन् ।इमाडोल बस्ने धनगढीकी निर्मला श्रेष्ठ धेरैजसो सेयर कारोबार अनलाइनमार्फत गर्छिन् । कहिलेकाहीं कारोबार राफसाफ र बजारको अवस्था बुझ्न ब्रोकर कार्यालय पनि पुग्छु, उनले भनिन्, अहिले सेयर बजारमा त्यति उत्साह छैन । त्यसैले कमै मात्र कारोबार गरिरहेको छु । ३ वर्षअघि दोस्रो बजारमा छिरेकी उनी प्राथमिक सेयर (आईपीओ) भने पहिलेदेखि नै भर्थिन् । सेयर बजारमा लागेपछि आम्दानी पनि गर्दै आएको उनले बताइन् । सेयर बजारको उतारचढाव नबुझ्दा केही समय घाटामा पनि गएको उनको अनुभव छ । तर, नियमितजसो बजारबारे राख्ने चासो र वित्तीय साक्षरताका कारण आत्मविश्वास फर्किएको उनले बताइन् । ललितपुरकी कल्पना खड्का गृहिणी हुन् । घरको काम सकेर उनी दिउँसो सेयर कारोबारमा ध्यान दिन्छिन् । आईपीओ भर्न थालेको २ वर्षपछि उनले दोस्रो बजारमा कारोबार गर्न थालेकी हुन् । घर खर्चको बचतले आईपीओ भर्छु, दोस्रो बजारको सेयर किन्छु, उनले भनिन्, सेयर बजारबारे धेरै जानकारी त छैन, श्रीमान् र साथीको सल्लाह लिन्छु । पछिल्लो समय सेयर बजारमा नयाँ लगानीकर्ताको प्रवेश उत्साहजनक छ । त्यसमा पनि महिला सेयर लगानीकर्ताको सहभागिता झनै बढ्दो छ । प्रविधिमा पहुँच र अनलाइन माध्यमबाट आईपीओ भर्न र सेयर खरिदबिक्री गर्न मिल्ने भएकाले पनि घर बसीबसी सेयर कारोबार गर्नेको संख्या बढेको हो । विगतमा विभिन्न पेसा व्यवसायमा आबद्ध महिला मात्र सेयर कारोबारमा संलग्न रहेकामा हाल भने विद्यार्थीदेखि गृहिणीसम्म आकर्षित भएका हुन् । सीडीएस एन्ड क्लियरिङ लिमिटेडका अनुसार हाल नेपालमा सेयर कारोबारका लागि आवश्यक डिम्याट खाता खोल्नेको संख्या ५५ लाख नाघिसकेको छ । यसमा महिला सेयर लगानीकर्ताको संख्या साढे २३ लाख र पुरुष साढे ३१ लाख रहेको सीडीएसका प्रवक्ता सुरेश न्यौपानेले बताए । गत वर्ष माघको यही अवधिसम्म कुल सेयर लगानीकर्ता ४८ लाख थिए, जसमा महिलाको संख्या साढे २० लाख थियो भने पुरुष साढे २७ लाख थिए । अघिल्लो वर्षको माघसम्म २७ लाख २० हजार कुल सेयर लगानीकर्ता रहेकामा महिलाको संख्या साढे १० लाख र पुरुषको संख्या करिब १७ लाख थियो । २ वर्षयता महिला सेयर लगानीकर्ताको संख्या ह्वात्तै बढेको छ, प्रवक्ता न्यौपानेले भने, यसले सेयर बजारमा उनीहरूको आकर्षण बढेको स्पष्ट हुन्छ । यद्यपि, दोस्रो बजारमा कारोबार गर्ने कुल लगानीकर्ताको संख्या भने १४ लाखको हाराहारीमा रहेको नेप्सेको तथ्यांक छ । उक्त संख्यामध्ये पनि दैनिक कारोबार गर्नेको संख्या अझै कम छ । नेप्सेले हालसम्म अनलाइन कारोबार गर्नेमध्ये लैंगिक रूपमा छुट्याएर तथ्यांक राख्ने गरेको भने छैन । सेयर बजारमा महिला लगानीकर्ताको उपस्थिति पछिल्लो समय उल्लेखनीय रूपमा बढेको नेपाल पुँजी बजार लगानीकर्ता संघकी अध्यक्ष राधा पोखरेल बताउँछिन् । म आफैंले पनि सेयर कारोबार थालेको १० वर्ष पुग्यो । पहिले महिला सेयर लगानीकर्ता अत्यन्त न्यून थिए, उनले भनिन्, घर र बालबच्चालाई समय दिएर सेयर कारोबार पनि गर्न सकिने भएकाले महिलाको आकर्षण बढेको छ । प्रविधि र सेयरसम्बन्धी चेतनाका कारण अहिले अन्य पेसामा रहेका बाहेक विद्यार्थी र गृहिणीको संख्या बढेको उनको बुझाइ छ । विभिन्न पेसाका महिला लगानीकर्ता आफैंले कमाएको पैसाले सेयर खरिदबिक्री गर्छन् तर गृहिणी र विद्यार्थीले भने बचत गरेर वा घर खर्चबाट जोगाएर सेयरमा लगानी गर्दै आएका छन् । नवप्रवेशीमा भने सेयर खरिदबिक्रीबारे ज्ञान कम भएको अध्यक्ष पोखरेलले बताइन् । सेयर बजारबारे जानकार महिला खरिदबिक्रीबारे आफैं निर्णय लिन्छन् । उनीहरूले रिस्क मानिएका क्षेत्रमा पनि लगानी गर्दै आएका छन्, उनले भनिन्, केही रकम जोगाएर लगानी गर्ने महिलाले भने विशेष गरी रिस्क कम हुने बैंकिङ क्षेत्रलाई रोज्दै आएका छन्, यस्तोमा उनीहरूले श्रीमान् तथा साथीको सल्लाह लिने गरेको पाइन्छ । पोखरेलका अनुसार सेयर कारोबार र आम्दानीले महिलाको जीवनस्तर, निर्णय क्षमता र स्वतन्त्रतामा पनि ठूलो फरक पारेको छ । आफैं कमाउन सक्ने र आत्मनिर्भर हुँदा उनीहरूमा आत्मविश्वास बढ्दै गएको छ, उनले भनिन् । सेयर बजारलाई राम्ररी बुझेर कारोबार गर्ने आफ्ना धेरै महिला साथीले यसैबाट घरजग्गा जोडेको उनको भनाइ छ ।सेयर बजारबारे राम्रो ज्ञान नहुँदा लगानी डुब्ने जोखिम पनि उत्तिकै हुन्छ । कहिले बुल त कहिले बियरिस ट्रेन्डका कारण सेयर बजारमा उतारचढाव भइरहन्छ । बजारको यो प्रवृत्तिलाई लगानीकर्ताले बुझ्न अत्यावश्यक हुने विश्लेषकहरू बताउँछन् । उनीहरूका अनुसार नवप्रवेशीमा सेयर घट्दा आत्तिने र बढ्दा बढी नै उत्साहित हुने गरेको देखिन्छ । सेयर विश्लेषक भरतसिंह थापा ५ वर्षयता महिला लगानीकर्ताको संख्या १० गुणाले बढेको बताउँछन् । लकडाउनपछि अनलाइन कारोबारका कारण यस्तो संख्या झनै बढेको छ, उनले भने । विद्यार्थीदेखि गृहिणीसम्म सेयर बजारमा आउनुलाई सकारात्मक पाटो मान्छन् उनी । आईपीओ, पुँजी बजार, दोस्रो बजार, सेयर बजारको ट्रेन्ड, बुल र बियरिस ट्रेन्डबारे उनीहरूलाई जानकारी हुनुपर्ने थापाको भनाइ छ । उनका अनुसार महिला लगानीकर्ताका लागि दुई चुनौती छन्, वित्तीय साक्षरता र लगानीमा पहुँच । वित्तीय साक्षरता नहुँदा लगानीकर्तामा स्थिरता हुँदैन, यसले सेयर बजारलाई नै असर पुग्छ । यस्तै, लगानी डुब्यो भने पारिवारिक रूपमै असर पुग्न सक्ने थापा बताउँछन् । वित्तीय साक्षरताकै कमीका कारण लगानीका लागि घरका अरू पुरुषको भरमा पर्नुपर्ने समस्यामा पनि महिला छन्, उनले भने । लगानीमा महिलाको पहुँच नहुँदा आफूले रिस्क लिएर लगानी गर्न नसक्ने, चाहेजसरी सेयर खरिदबिक्री गर्न नपाउने समस्या रहेको थापाले बताए । सरकार र सेयर लगानीकर्तासम्बन्धी संघसंस्थाले यी क्षेत्रमा काम गर्नुपर्ने उनको तर्क छ । नेपाल पुँजी बजार लगानीकर्ता संघकी अध्यक्ष पोखरेल सेयरमा लगानीका कारण महिला सशक्तीकरण बढे पनि अझै उनीहरूलाई पुँजी बजारबारे जानकारी दिन आवश्यक रहेको ठान्छिन् । सेयरबाट उनीहरूले कमाएका मात्रै छैनन्, कतिको लगानी पनि डुबेको छ, उनले भनिन्, सामान्यतया लगानी डुबेमा महिलाले अनुभव बाँडिहाल्दैनन् । त्यसैले उनीहरूलाई बढीभन्दा बढी वित्तीय साक्षरताको आवश्यक छ । सेयर बजारमा महिलाको लगानीकर्ताको दिगो सहभागिताका लागि धितोपत्र बोर्डलगायत संघसंस्थाले यस क्षेत्रमा काम गर्नुपर्ने देखिन्छ ।"
आफ्नै अस्तित्व खोज्दै सतर्कता केन्द्र,"कार्यालयको भुइँ र भित्ताबाट पानी राष्ट्रिय सतर्कता केन्द्रको कार्यालय शिक्षा मन्त्रालयको अन्डरग्राउन्ड पार्किङसमेतमा छ । भित्ता र भुइँबाट पानी रसाएर बस्न नहुने भएपछि मर्मत सुरु गरिएको छ । एक सचिव, पाँच सहसचिव र २६ उपसचिवको दरबन्दी रहेको केन्द्रका १०१२ कर्मचारी एउटै कोठामा कोचाकोच गरेर बस्नुपर्ने बाध्यता छ । केन्द्रको कार्यालय सञ्चालन गर्न बनाइएको भवनमा श्रम रोजगार तथा सामाजिक सुरक्षा मन्त्रालय छ । उक्त भवनमा केन्द्रको प्राविधिक अडिट गर्न संरचना बनाइएको थियो । केन्द्रका एक पूर्वसचिवले भने, तर रातारात केन्द्रबाट भवन हडपियो, अहिले पनि त्यहाँ प्राविधिक अडिटको संरचना छ । उनका अनुसार गोकर्ण विष्ट श्रममन्त्री भएका बेला भवन केन्द्रबाट खोसेर मन्त्रालय राखिएको थियो । आफ्नै भवन फिर्ता गर्ने विषयमा कसैले चासो नदिएको कर्मचारीहरू बताउँछन् । मैले पनि केही नलागेर प्रधानमन्त्रीले सम्बोधन गर्ने सचिवहरूको बैठकमा कुरा उठाएको हुँ, सचिव श्रेष्ठले भने । केन्द्रका कागजपत्र राख्ने ठाउँ नभएर जताततै छरपस्ट देखिन्छन् । अँध्यारो र चिसोले गन्हाउने कोठामा बस्दा बिरामी नै हुने डर छ, लेखा शाखाका एक कर्मचारीले भने, कार्यालय त बस्न मन नलाग्ने खालकै छ ।"
सबै प्रदेशमा सभामुख र उपसभामुख सत्ता गठबन्धनबाट,"(काठमाडौं)सभामुखमा कर्णालीबाहेक सबै प्रदेशमा पुरुष र उपसभामुखमा सातवटै प्रदेशमा महिला निर्वाचित भएका छन् । कर्णालीमा निर्वाचित एमालेकी नन्दा गुरुङ मुलुकभरकै प्रदेशसभाकी पहिलो महिला सभामुख हुन् । सभामुख र उपसभामुखमा निर्वाचित सबै सत्ता साझेदार दलका हुन् । सत्ता गठबन्धनले केन्द्रबाटै भागबन्डा गरेर सभामुख र उपसभामुखका उम्मेदवार तय गरेका थिए । प्रदेश १ मा बाबुराम गौतम (माओवादी केन्द्र), मधेसमा रामचन्द्र मण्डल (एमाले), वाग्मतीमा भुवन पाठक (राप्रपा), गण्डकीमा कृष्ण धिताल (माओवादी), लुम्बिनीमा तुलाराम घर्ती (माओवादी), कर्णालीमा नन्दा गुरुङ (एमाले) र सुदूरपश्चिममा भीमबहादुर भण्डारी (माओवादी) सभामुखमा निर्वाचित भएका छन् । कर्णालीमा एमालेले विनोद शाहलाई सभामुख बनाउन खोजेको थियो तर उनले मन्त्री बन्न सभामुख पद अस्वीकार गर्दा गुरुङले मौका पाइन् । शाह एमालेको नेतृत्व गर्दै कर्णाली प्रदेश सरकारमा बिनाविभागीय मन्त्री बनेका छन् ।प्रदेश १ मा सिर्जना दनुवार (एमाले), बबिताकुमारी राउत ईशर (जनमत पार्टी), वाग्मतीमा अप्सरा चापागाईं (एमाले), गण्डकीमा बिनाकुमारी थापा (एमाले), लुम्बिनीमा मेनुका खाँण केसी (राप्रपा), कर्णालीमा यशोदा न्यौपाने (माओवादी) र सुदूरपश्चिममा कोइलीदेवी चौधरी (एमाले) उपसभामुख निर्वाचित भएका छन् । सुदूरपश्चिममा उपसभामुख नागरिक उन्मुक्ति पार्टीको भागमा परेको भए पनि उक्त दलले उम्मेदवारी नदिँदा एमालेकी चौधरी निर्वाचित भएकी हुन् । प्रदेशमा मुख्यमन्त्रीपछिको वरीयतामा सभामुख रहन्छन् । सातवटै प्रदेशमा मुख्यमन्त्री पुरुष नै छन् । प्रदेशसभाको अघिल्लो कार्यकालमा सातवटै प्रदेशका सभामुख पुरुष र उपसभामुख महिला थिए । अघिल्लो कार्यकालमा वाग्मतीमा अष्टलक्ष्मी शाक्य छोटो समयका लागि मुख्यमन्त्री बनेकी थिइन् । उनीबाहेक कोही पनि महिलाले प्रदेश सरकारको नेतृत्व गर्न पाएका छैनन् । संविधानको धारा १८२ (२) मा सभामुख वा उपसभामुखमध्ये एक जना महिला हुनुका साथै सभामुख र उपसभामुख फरकफरक दलको हुनुपर्ने उल्लेख छ । एमाले केन्द्रीय सचिव पद्मा अर्यालले महत्त्वपूर्ण पदमा महिलापुरुषको समान सहभागिता गराउन सत्तारूढ दलहरू चुकेको बताइन् । सत्ता गठबन्धनमा रहेका दलहरूले आफ्नो भागमा परेको सभामुख पदमा पुरुष र उपसभामुख पदमा महिलालाई अघि सार्दा यस्तो स्थिति देखिएको हो, यसमा दलहरूको ध्यान नपुगेकै हो, उनले भनिन् ।कांग्रेसले गण्डकीको सभामुखमा सरस्वती अर्याल तिवारीलाई उम्मेदवार बनाएको थियो । त्यसैगरी लुम्बिनीको उपसभामुखमा विश्वप्रेम पाठकलाई उठाएको थियो । अन्यमा भने उपसभामुखमा महिलाबीच प्रतिस्पर्धा भएको थियो । सभामुखमा उम्मेदवार बनेकी अर्यालले प्रदेशसभामा पार्टीको वरिष्ठ सांसद भएकाले आफू उम्मेदवार बनेको बताइन् । गण्डकी प्रदेशसभामा कांग्रेसका अर्यालसहित सुरेन्द्र पाण्डे र चम्पा खड्का गरी तीन जना केन्द्रीय सदस्य छन् । तीमध्ये सुरेन्द्र पाण्डे संसदीय दलको नेता बनिसकेका छन् । सभामुखमा चुनाव जित्ने अवस्था भइदिएको भए पनि सिनियर सांसदको हैसियतले म नै उम्मेदवार हुने थिएँ, अर्यालले भनिन् । प्रदेशसभाकी पहिलो मधहिला सभामुख नन्दा गुरुङ निर्वाचनमा हुने गठबन्धनले महिलाको प्रतिनिधित्व थप संकुचित भएको बताउँछिन् । संविधानले महिलाको प्रतिनिधित्व सुनिश्चित गर्न संसद् र पालिकाको प्रमुख वा उपप्रमुखमध्ये एक पदमा महिला अनिवार्य भने पनि दलहरूले महिलालाई उपप्रमुखमै सीमित गर्ने गरेको उनले बताइन् । महिला अनिवार्य भन्नुको अर्थ उपप्रमुख वा उपसभामुख मात्र बनाउनू भनेको होइन, क्षमताअनुसार प्रमुख पदमा पनि दिनुपर्छ, उनले भनिन्, तर राजनीतिक दलहरूले महिलाको क्षमतामाथि विश्वास गर्न सकेको देखिँदैन ।"
भारतमा पहिलो महिला प्रधानमन्त्री,"सन् १९६६ मा आजकै दिन (जनवरी १९) भारतमा इन्दिरा गान्धी पहिलो महिला प्रधानमन्त्रीमा चयन भएकी थिइन् । भारतको तेस्रो प्रधानमन्त्री गान्धीले जनवरी २४ देखि कार्यभार सम्हालेकी थिइन् । गान्धीभन्दा अगाडि उनका पिता जवाहारलाल नेहरू र लालबहादुर शास्त्री प्रधानमन्त्री बनेका थिए । सन् १९४७ मा स्वतन्त्र भएपछि प्रधानमन्त्री बनेका नेहरूले १९४७ देखि १९६४ शासन गरेका थिए । त्यसपछि शास्त्री दुई वर्ष प्रधानमन्त्री बनेका हुन् । शास्त्रीले १९६५ को इन्डोपाकिस्तान युद्धमा भारतको नेतृत्व गरेका थिए । युद्धका क्रममा उनको जय जवान, जय किसान नारा निकै लोकप्रिय भएको थियो । शास्त्रीको १९६६ को जनवरी ११ मा उज्बेकिस्तानको तासकेन्टमा आकस्मिक निधन भएपछि गान्धी प्रधानमन्त्रीमा चयन भएकी हुन् । जनवरी १० मा तासकेन्ट सम्झौतासँगै दुई देशबीचको युद्ध औपचारिक रूपमा अन्त्य गरेका उनको भोलिपल्ट मृत्यु भएको हो । गान्धी १९४७ देखि १९६७ सम्म नेहरूको व्यक्तिगत सहयोगी थिइन् । १९५५ मा भारतीय राष्ट्रिय कंग्रेसको केन्द्रीय कार्यसमितिको सदस्य निर्वाचित गान्धी १९५९ देखि एक वर्ष र पुनः १९७८ मा पार्टीको अध्यक्ष भएकी थिइन् । प्रधानमन्त्री हुनुअघि उनले १९६४ देखि १९६६ सम्म सूचना तथा प्रसारणमन्त्री बनेकी थिइन् । १९७५ मा देशव्यापी विरोध प्रदर्शनपछि भने उनको प्रधानमन्त्री पद संकटमा परेका थियो । जसका कारण उनले १९७७ मा राजीनामा दिएकी थिइन् । १९८० मा उनी दोस्रोपटक सत्तामा पुगेकी थिइन् । भारतमा नेहरूपछि प्रधानमन्त्रीका रूपमा लामो समय गान्धीले कार्यभार सम्हालेकी छन् । उनी ११ वर्ष ५९ दिन प्रधानमन्त्री बनेकी हुन् । नेहरू १६ वर्ष २८६ दिन प्रधानमन्त्री बनेका थिए । १९१७ को नोभेम्बर १९ मा अलाहबादमा जन्मेकी गान्धीलाई १९८४ को अक्टोबर ३१ मा अमृतसरमा दुई जना शिख अंगरक्षकले हत्या गरेका हुन् । गान्धीलाई १९९९ मा बीबीसीले वुमन अफ द मिलिनियम घोषित गरेको थियो ।"
ट्वीटरको आम्दानी ४० प्रतिशतले घट्यो,"सान फ्रान्सिस्को (एजेन्सी) इलन मस्कले सामाजिक सञ्जाल ट्वीटर खरिद गरेयता पाँच सयभन्दा बढीले विज्ञापन रोकेका छन् । ट्वीटरको विज्ञापनसँग जानकार एक अधिकारीलाई उद्धृत गर्दै रोयटर्सले बुधबार यो समाचार सार्वजनिक गरेको हो । यस वर्ष जनवरी १७ सम्म ट्वीटरको आम्दानी अघिल्लो दिनको तुलनामा ४० प्रतिशतले घटेको समाचारमा जनाइएको छ । यस बारेको समाचार सबभन्दा पहिले मंगलबार प्रविधिसम्बन्धी न्युजलेटर प्ल्याटफर्मरले प्रकाशित गरेको थियो । ट्वीटरले भने यसबारे कुनै प्रतिक्रिया नदिएको समाचार संस्था रोयटर्सले जनाएको छ । ट्वीटरले सन् २०१९ मा राजनीतिक विज्ञापन रोक्ने निर्णय हालै उल्टाउँदै विज्ञापन नीति खुकुलो पार्ने जनाएको थियो । मस्कले गत अक्टोबरमा २७ मा ४४ अर्ब अमेरिकी डलरमा ट्वीटर खरिद गरेका हुन् । उनी विद्युतीय कार निर्माण कम्पनी टेस्ला र स्पेस एक्स कम्पनीका समेत मालिक हुन् । ट्वीटर खरिद गरेसँगै मस्कले २०२१ को नोभेम्बरदेखि २०२२ को डिसेम्बरसम्ममा १ खर्ब ६५ अर्ब अमेरिकी डलर बराबरको रकम गुमाएका हालै सार्वजनिक भएको छ । ट्वीटर किनेपछि टेस्लाका लागि समय नदिने लगानीकर्ताको चिन्ताका कारण उनको कम्पनीको सेयरमा भारी गिरावट आएको हो । कम्पनीले गत वर्ष जम्मा १३ लाख वटा गाडी मात्रै बजारमा पुर्याएका कारण सेयर मूल्य घटेको जनाइएको छ । त्यसका साथै, ट्वीटर खरिद गरेपछि ठूलो संख्यामा कर्मचारीलाई बर्खास्त गर्ने र सामग्रीसम्बन्धी नीतिमा ल्याएको हेरफेरका कारण सेयरमा गिरावट आएको हो । मस्कले गुमाएको सम्पत्तिको विवरण उनको स्वामित्वमा रहेका सेयरमा आएको गिरावटका आधारमा निकालिएको हो । जसका कारण सेयरको मूल्य पुनः बढेको खण्डमा भने उनको गुमेको सम्पत्ति फेरि बढ्न सक्छ । यसअघि जापानी प्रविधि लगानीकर्ता मासायोसी सोनले सन् २००० मा ५८६ अर्ब अमेरिकी डलर गुमाएका थिए । उक्त कीर्तिमान मस्कले तोडेका हुन् ।"
अनि बस्यो सिर्जनाको लत,"यसरी सिर्जना भयो ॅके लत बस्यो संगीतप्रेमीहरूलाई संगीत प्रशिक्षणभन्दा बाहेक हार्मोनियम र तबलामा संगीत धुन निकाल्दै त्यसैमा लय हालेर गुनगुनाउनु पेलाको दैनिक नै थियो । त्यही दैनिकी कोरोना महामारीको समयमा एक्लोपनको सहारा बन्यो । गजलकार विक्रम तिमल्सिनाको गजल माया मात्र कस्तोकस्तो अलिअलि चोट देऊ मा उनले धुन भरेको लयलाई अर्का गजलकार मैनालीले भेट्टाए । गजल तथा साहित्यिक फाँटमा एक दशकभन्दा लामो समयदेखि सक्रिय मैनाली पनि पेलाबारे अनभिज्ञ नै थिए । पेलाले गाएको गजलको सेर र धुनले उनी निकै प्रभावित भएर अर्का गजलकार रवि प्राञ्जलमार्फत उनले पेलालाई भेटे । आफ्नो गजललाई सांगीतिक रूपमा लैजाने प्रयासमा उनले लामो समय दौडधुप गरेको बताउँछन् । संगीतको धुन र लयप्रति चित्त नबुझेर धेरै स्रष्टाहरूसँग सम्झौता भएको रकमसमेत फिर्ता लिए । कतिसँग त त्यतिकै छोडिदिए । प्राञ्जलमार्फत पेलाको सांगीतिक स्वभावलाई बुझेका मैनालीले गजल गायनको प्रस्तावभन्दा पनि मित्रतालाई पहिलो प्राथमिकतामा राखे । उहाँलाई सुरुमै मेरो गजलमा संगीत भरेर गाउनुस् भन्न सम्भव नै थिएन । निकै पटक भेटघाट र मित्रता भएपछि बल्ल मैले आफ्नो प्रस्ताव राखें, उनले स्मरण गरे । पेलालाई राजी गराउन उनलाई दुई वर्ष लाग्यो । संगीत बजारमा गीतका रूपमा आएका गजलहरू देखेर विरक्तिएका मैनालीलाई गजल गायनको अनुपम सिर्जना गर्ने ठूलो सपना थियो । गीत, गजल र कवितालाई एउटै परिवेशमा बुझ्ने माहोलमा उनी वास्तविक गजलको स्वाद चखाउन चाहन्थे । यसैमा उनले गजलको सांगीतिक प्रस्तुतिको योजना बुने । त्यस्तो सिर्जना पेलाबाट सम्भव हुने बाटो देखेपछि उनी निरन्तर यसैमा लागिरहे । अन्ततः पेला आफ्नो नाम र अनुपस्थितिमा काम गर्न राजी भए । गजलहरूको मर्म बुझेर धुन, लय, ताल र रागहरू खोज्न मात्र डेढ महिनाभन्दा बढी समय लागेको पेला सम्झन्छन् । अहिलेको गजलका लागि दुईतीन वटा रागमा धुन भर्दै चित्त नबुझेपछि फेरि अर्को खोज्ने काम भइरह्यो । आफूलाई चित्त बुझेपछि फेरि प्रदीप सरलाई सुनाएँ र उहाँलाई पनि धुन खुब मन पर्यो, उनले भने । फलस्वरूप मोतीराम भट्टको १५७ औं जन्मजयन्तीको अवसरमा नेपाल संगीत तथा नाट्य प्रज्ञा प्रतिष्ठानद्वारा राष्ट्रिय नाचघर जमलमा गरिएको सांगीतिक गजल मुसायरा तथा स्रष्टा सम्मान कार्यक्रम सम्पन्न भयो । जहाँ पेलाको संगीत तथा निर्देशनमा अहिलेको गजलसहित ८ वटा गजलमा आवाज शर्मा, अञ्जान यात्री, भोजराज घिमिरेलगायतका गजलकारहरूले सांगीतिक प्रस्तुति दिए । पेलाकै आग्रहमा पछिल्लो लोकप्रिय गजल भने उनका चेला कमल विष्टले गाएका थिए । प्रदीप सरजस्तो स्रष्टाको आग्रह नकार्न नसकेपछि म र मेरो चेला कमलले कार्यक्रमका लागि भनेर गजलहरूमा धुन भरेका थियौं । यो गजल कमलले गाउँदा उपस्थित सबैले निकै मन पराउनुभयो । त्यसपछि भने यो गजल रेकर्ड गर्नुपर्छ भन्दै पेलालाई सबैतिरबाट अनुरोध आउन थाल्यो । त्यतिबेला उनले चेला कमललाई नै अघि सारे पनि रचनाकार निरौलाले पेलालाई गाउन आग्रह गरे । अधिकांश भिडियो फुटेजहरू पनि मोबाइलबाट नै लिएर आफैंले भिडियो तयार पारेको स्मरण गर्छन्, गजलका संगीत एरेन्जर संगीतकार रिदम कँडेल । अहिलेको संगीत बजारमा व्यस्त कँडेल पेलाकै चेला हुन् । हामीले गजल रेकर्ड गर्दागर्दै भिडियोका लागि अफरहरू आएका थिए । तर गुरुको इच्छाअनुसार हाम्रो फोकस अडियोमै थियो । अहिले देखिएको भिडियो यसलाई बाहिर ल्याउने बाध्यकारी माध्यम मात्र हो भनेर हामीले लिएका छौं, उनले प्रस्ट्याए । भिडियो बनाउनै पर्ने बाध्यकारी अवस्था, अडियोभन्दा भिडियोमा बढी मिहिनेत, ओझेलमा परेका वाद्यवादक, रचनाकार, गीत सार्वजनिक गर्न मात्र चल्तीका युट्युब च्यानलमा गर्नुपर्ने अत्यधिक खर्चजस्ता प्रवृत्तिलाई यसले सोच्न बाध्य बनाएको पेला, निरौला र कँडेल बताउँछन् । संगीत सिर्जना र बजारमा नैराश्यता ल्याएको समयमा पछिल्लो गजलले एक हजार मान्छेको मन मात्र छोए पनि ठूलो उपलब्धि हुन्छ भनेर सम्पूर्ण टिमको सोचाइ थियो । पेला भन्छन्, यति धेरै माया पाइन्छ भनेर त सोचेका थिएनौं । गजललाई पढ्दा मेरो मन छोएको थियो । त्यसपछि धुन भरेर गाउँदै गर्दा धेरै वटा सेरमा मैले रुँदै गाएको छु । मेरो मनलाई छोएर मैले आनन्द लिएँ र मेरा लागि यही संगीत हो । सांगीतिक बजारमा गाउने र बजाउनेको कमी छैन । तर वास्तविक सिर्जनाका लागि संगीतप्रेमीहरू निकै लामो समयदेखि प्रतीक्षा गरिरहेका छन् । जुन कुरा संगीत क्षेत्रले दिन सकिरहेको छैन भन्ने उनको अनुमान सही साबित भयो । संगीतका सर्जकहरूले यसैलाई प्राथमिकतामा राखेर सिर्जना जारी राखे कुनै न कुनै दिन त्यस्ता सिर्जनाको मूल्यांकन हुनेमा उनी ढुक्क छन् ।"
'साथी चाहन्छन् युवापुस्ता,"काठमाडौं (कास) संसारमा साथी नहुने मानिस विरलै पाइएला । बालबालिका, युवा तन्नेरी, प्रौढ हुन् वा ढल्कँदो उमेरका, सबैजसो मानिसका साथी हुन्छन् । कसैलाई दुःख पर्यो, पीडा सहन गाह्रो भो, मन अतालियो, जीवनको पाइला रोकिनै लाग्यो भने त झन् साथीको साथ अझै प्रिय हुन्छ र जीवनको गति नै परिवर्तनशील भइदिन्छ । अत्याधुनिक प्रविधिको युगमा युवा पुस्ता परिवार, समाज र भीडमा पनि एक्लो बन्दै छन् । उनीहरूको आफ्नो कुरा सुनिदिने मान्छे छैनन् । परिवार, शिक्षा, रोजगारी, जिम्मेवारीको नाममा उनीहरू एक्लाएक्लै बिरक्तिरहेका छन् । त्यही एक्लोपनाले नै उनीहरू आफैंलाई समाप्त गर्ने क्रम विकराल बन्दै गएको छ । यही विकराल माहोलमा रंगकर्मी आशान्त शर्मा सबैको साथी बनेर अहिले रंगमञ्चमा उभिएका छन् । रंगकर्मी शर्माले एक्लो बनिरहेको युवा पुस्ता, त्यसैमा उब्जिरहेको मानसिक समस्या र आफैंले जीवन समाप्त पार्ने आत्महत्याजस्ता कारक विषयलाई उठान गर्दै नाटकमार्फत नै साथी बनेर समाधानको उपाय खोजेका छन् । उनकै लेखन तथा निर्देशनमा पुस २८ गतेदेखि टेकुस्थित कौसी थिएटरमा मञ्चन सुरु गरिएको नाटक साथी, साथी आइदेऊ न π मा शर्मा साथीकै भूमिकामा देखिएका छन् । नाटकमा सामाजिक, पारिवारिक, आर्थिक तथा मानसिक कारणले विक्षिप्त बनेकी एक युवती अस्मिताको कथा छ । उनको मानसिक अवस्थालाई घर, परिवार, साथीभाइ कसैले बुझ्ने कोसिस गर्दैनन् । उनको अन्तिम अवस्थामा मनको पीडालाई बुझ्ने साथीको प्रवेश भएपछि उनमा आउने परिवर्तनलाई नै नाटकमा मुख्य विषयका रूपमा केन्द्रित गरिएको छ । युवापुस्ताले घर परिवारप्रति राख्ने माग, गरिने जिद्दीपना, साथीभाइबीच हुने प्रतिस्पर्धी भावना, ख्यालठट्टा, प्रेमसम्बन्धका कुरालाई जोड्दै नाटकको कथा अगाडि बढेको छ । यसैमा जोडिएको परिवारमा अभिभावकले सन्तानका लागि गर्ने संघर्ष, अभिभावक र सन्तानबीच चल्ने आन्तरिक द्वन्द्व र असमझदारीले कसरी युवापुस्ताले गलत बाटो अपनाइरहेका छन् भन्ने विषयलाई नाटकले मूल रूपमा उठान गरी अन्तिम बिन्दुमा समाधानको उपायसमेत बताइदिएको छ । मानसिक समस्या त्यसमाथि आत्महत्या जस्तो संवेदशील विषयलाई नाटककै रूपमा बुझाउन शर्माले रंगमञ्चको क्लाउन (जोकर) विधालाई प्रयोग गरेका छन् । नाट्य क्षेत्रमा भने अभिनय, शरीरको हाउभाउ, पहिरनजस्ता पक्षबाट दर्शकलाई हास्यरस र मनोरञ्जन प्रदान गर्ने विधा नै क्लाउन हो । संवेदनशील विषयलाई उठान गरिएको हुनाले नाटकभित्र जेजति दृश्यहरू समावेश छन्, ती सबै नाटक नै हुन् भन्ने दर्शकमा महसुस गराउन उनले यस विधालाई रोजेका हुन् । नाटकमा सबै पात्रहरूको नाकमा रातो रङको जोकरजस्तै देखिने कपडा प्रयोग गरिएको छ । मानसिक समस्याजस्तो गम्भीर विषय त्यसमाथि पनि क्लाउन विधालाई प्रयोग गरेर शर्माले नौलो काम गरेको रंगकर्मी पुष्कर गुरुङ सुनाउँछन् । अहिलेको समय र अवस्थालाई नाटकले भरपुर रूपमा उठान गरेको उनको ठम्याइ छ । नाटक हेर्न आइपुगेका अस्मिता पौडेल र सन्तोष बजगाईले नाटकको विषयवस्तुले आफ्नै कथा पस्केको जस्तो भान भएको सुनाए । अहिलेका युवापुस्ताले आफ्नो कुरा भन्ने मान्छे नपाइरहेको बजगार्इंले स्विकारे । पछिल्लो समय ९० प्रतिशत आत्महत्याका कारण डिप्रेसन रहेका मानसिक रोग विशेषज्ञ तथा परामर्शदाता डाक्टर निराकारमान श्रेष्ठ सुनाउँछन् । कुनै मानिसको दैनिक जीवनमा फेरबदल आयो, जुन कुराले उसलाई निराश बनाउन थाल्यो यस्तो अवस्थामा आफ्नो कुरा आदानप्रदान गर्ने मान्छे अर्थात् साथीको आवश्यकता पर्ने श्रेष्ठको भनाई छ । उनले भने, मान्छेमा मर्छु भन्ने सोच केही समय मात्र रहन्छ । त्यस्तो बेलामा सँगै बसेर उसको कुरा सुनिदिने मान्छे भएमा तुरुन्तै उसलाई बचाउन सकिन्छ । यस्तो अवस्थामा उसलाई मनोपरामर्श र उपचार गरेमा मानसिक समस्याबाट निकाल्न सकिने उनको भनाइ छ । स्वयं शर्मासहित प्रभाकार न्यौपाने, सरला पराजुली, दिव्या मगर, छिरिङ शेर्पा, प्रनिश मगरलगायत कलाकारको अभिनय रहेको नाटक माघ १५ गतेसम्म मञ्चन हुनेछ ।"
भासिँदै जमिन : काठमाडौंलाई जोशीमठको पाठ,"भासिँदै छ काठमाडौंनेपालका भूगर्भविद्हरूले बढ्दो भौतिक संरचना निर्माण र डिप बोरिङका कारण काठमाडौं उपत्यकामा जमिन भासिने समस्या देखिएको बताएका छन् । विभिन्न अनुसन्धानहरूले पनि यसको पुष्टि गरेको छ । ल्यान्ड जर्नलमा प्रकाशित सन् २०१७ मा चिबिया विश्वविद्यालयकी ऋचा भट्टराईको अनुसन्धानले काठमाडौंका १ देखि ९ वर्गकिलोमिटरसम्मको जमिन भासिएको देखाएको छ । रिमोट सेन्सिङ विधिमार्फत सन् २००७ देखि २०१० सम्मको डीनएसआईआर (डिफ्रेन्सियल सिन्थेटिक एर्पचर राडार) तस्बिर अध्ययन गर्दा काठमाडौंमा हरेक वर्ष ४८ सेन्टिमिटरको दरले जमिन भासिएको पाइएको थियो ।काठमाडौंको मध्यभागमा १७, छाउनीमा ११, ललितपुरमा १४, इमाडोलमा ११, ठिमीमा ११, नयाँ बानेश्वर र कोटेश्वरमा ८, गोठाटारमा ५ सेन्टिमिटर जमिन भासिएको पाइएको भट्टराईको अनुसन्धानको प्रतिवेदनमा छ ।अत्यधिक मात्रामा जमिनमुनिको पानी तान्दा ती क्षेत्रमा जमिन भासिएको उल्लेख छ । पुराना बस्तीहरू, विभिन्न किसिमका संरचना भएका ठाउँका पानी तान्ने गरिएका स्थानमा जमिन भासिएको पाइएको भट्टराईले जनाएकी छन् । कमजोर माटो तथा भूबनावट भएका ती क्षेत्रका माटो खँदिलो पनि नभएको जनाइएको छ ।यस्तै, सन् २०१८ मा कोरियन जर्नल अफ रिमोट सेन्सिङमा प्रकाशित अनुसन्धानले काठमाडौंमा धेरै मात्रामा भूमिगत पानी झिक्ने गर्दा हरेक वर्ष ८ सेन्टिमिटरको दरले जमिन भासिएको उल्लेख छ । सन् २०१५ देखि तीन वर्षसम्मको डीनएसआईआर इमेज अध्ययन गर्दा मध्यक्षेत्रतिर जमिन धेरै नै भासिएको उल्लेख छ ।त्रिभुवन विश्वविद्यालय भूगर्भशास्त्र केन्द्रीय विभागका सहप्राध्यापक रन्जन दाहाल भन्छन्, काठमाडौंको बिस्तारै खाँदिइरहेको ठाउँ हो । भूमिगत पानी निकाल्दा अलिकति जमिन तल जानु स्वाभाविक प्रक्रिया हो । विभागका उपप्राध्यापक सुमन पन्थी भने भारतको जोशीमठ र काठमाडौंमा हुने जमिन भासिने घटनालाई फरक रूपमा हेर्नुपर्ने बताउँछन् । जोशीमठको जमिन पहिलादेखि नै भासिएको हो । काठमाडौंमा परिरहेको असरको मुख्य कारण भने धेरै मात्रामा पानी निकालिएकाले हो, उनले भने ।गत साउनमा जोरपाटीका सन्तकुमार लामाको घरमा बोरिङ खन्ने क्रममा मिथेन ग्याससँगै निस्किएको बालुवाको मुस्लो निकै दिन चर्चाको विषय बनेको थियो । ग्यास जसरी नै बालुवा जमिनबाट बाहिर निस्केको थियो । विज्ञहरूका अनुसार धेरै मात्रामा भूमिगत स्रोतको पानी तान्दा जमिने भासिने समस्या देखिन्छ भने बोरिङ गर्ने क्रममा ग्यास पनि निस्कन्छ । काठमाडौं उपत्यका खानेपानी विकास प्राधिकरणले मात्रै उपत्यकामा १ सय ४ वटा स्थानमा डिप बोरिङमार्फत पानी निकालिरहेको छ । प्राधिकरणले दैनिक ५ करोड लिटर भूमिगत पानी निकाल्ने गरेको प्रवक्ता प्रकाश राईले बताए ।केही वर्षअघि पोखराको अर्मलामा बर्सेनि जमिनमा भ्वाङ परेका घटना बाहिर आएका थिए । त्यसको कारण पनि धेरै मात्रामा नदीजन्य पदार्थको उत्खनन, अव्यवस्थित बसोबास र भौगर्भिक बनोटलाई देखाइएको थियो । उपप्राध्यापक पन्थी भन्छन्, काठमाडौंमा धेरै पानी निकालेर, पोखरामा जमिन खोस्रिने र नदीजन्य पदार्थको उत्खनन र जोशीमठ पहिरोको भग्नावेशमा अव्यवस्थित संरचना निर्माण गर्दा जमिन भासिएको देखिन्छ । अर्मलामा जमिन भ्वाङ पर्ने भनेर खानी विभागले पहिला नै प्रक्षेपण गरेर संरचना निर्माण नगर्न सुझाव दिएको पनि उनले सुनाए ।यस्तै, रसुवामा जमिन भासिनुमा विभिन्न कारणहरू मानिएको छ । यसमा प्राकृतिक र मानव निर्मित कारण दुवै रहेको बताइएको छ । भूकम्पपछि त्यस क्षेत्रको भूगर्भमा असर परेको छ । हाइड्रोपावर निर्माण गर्दा गरिने विस्फोटका कारण जमिन चर्किने र घर भत्किने गरेको उनले बताए । रसुवामा ल्यान्ड सब्सिडेन्स (भासिने) नभएर ल्यान्डस्लाइड (पहिरो) हो कि भन्ने मेरो अनुमान हो । रसुवामा पनि पहिरोमाथि बस्ती छ तर सरकारले हटाएको छैन । भविष्यमा कुनै प्राकृतिक विपत्ति आए क्षति हुने देखिन्छ, पन्थीले भने ।जथाभावी कंक्रिटको संरचना निर्माण हुँदा पानी रसाएर जमिनभित्र जान पाउँदैन । पानी पुनर्भरण नहुने तर डिप बोरिङमार्फत झिकिरहँदा जमिन भासिनु स्वाभाविक हुन्छ । ब्लास्टिङ र जमिन थर्काएर निर्माण गर्दा हुने क्षतिको विवरण कसैले राखेको छैन । अनुसन्धानकर्ताहरू ठूलाठूला संरचनाहरू निर्माण गर्ने बेलामा जग खन्दा आसपासका जमिन प्रभावित हुने बताउँछन् । संरचना निर्माण गर्दा जमिन भासिँदा छिमेकी र सँधियारबीच आपसी सहमतिमा टुंग्याइने गरिन्छ । नेपालमा यससम्बन्धी तथ्यांकको अभिलेख नै नभएको उपप्राध्यापक पन्थीले बताए । तनहुँको ऋषिङ१ काहुँशिवपुरस्थित तनहुँ जलविद्युत् आयोजनाको सुरुङ निर्माण गर्दा सजिलो भएन । सुरुङ खन्दा पहाडमा गराइएको विस्फोटको कम्पनले आसपासका ५५ घर प्रभावित भए । २२ वटा घर चिरा परेको स्थानीयले बताएका छन् । पर्वतमा पनि यस्तो घटना भएको छ । विशेषगरी जलविद्युत् आयोजनाहरूलाई निर्माण अनुमति दिँदा सरकारले वातावरणीय परीक्षणका नाममा प्रक्रिया हतारहतार पूरा गराउँछ । पछि निर्माण सुरु हुँदा बस्तीका घर, पानीको स्रोत र वनमा असर परेर विवाद बढेपछि झगडा साम्य गराउन हम्मे पर्ने गरेको छ । डोजर लगाउँदा, विस्फोट गराउँदा पनि जमिन भासिने गर्छ । कहिलेकाहीं जमिन सम्याउने क्रममा धेरै थर्कंदा घरहरू चर्कने पनि गर्छन् । तनहुँ हाइड्रोपावर निर्माणका क्रममा गराइएको विस्फोटले ऋषिङ१ का लोक्मा, धारापानी, छाप, हुक्सेटार, ग्याजाटार, मालिंगा लगायतका गाउँ प्रभावित भएका छन् । सुरुङ खन्ने क्रममा पहाड फोर्न विस्फोटन गर्दा ऋषिङ१ का झन्डै ५५ घर प्रभावित भएका छन् । तीमध्ये २२ घरलाई बढी नै क्षति पुगेको स्थानीयले बताएका छन् । मुलुकमा जलविद्युत् आयोजना निर्माण गर्दा गराइने विस्फोटबाट हुने कम्पनका बारेमा न मापदण्ड छ न त कुनै अभिलेख राख्ने नियम । यसले गर्ने असरसम्बन्धी पनि कम अभिलेख भएको भूगर्भविद्हरू बताउँछन् ।"
जमिनमुनि हलचलको परिणाम,"(नयाँदिल्ली)उत्तराखण्ड राज्यको चमोली जिल्लामा पर्ने जोशीमठका बासिन्दाले घर छाड्नुपर्ने स्थिति आएको छ । पछिल्ला दिनहरूमा जमिन भासिँदा ८ सय ४९ वटा घर भत्किएका छन् । यो क्रम अझै बढ्दै छ । जोखिममा परेका घरहरूमा प्रशासनले रातो मसीले क्रसचिह्न लगाएको छ । एकपछि अर्को घर चर्किने र भत्किने क्रम बढेपछि स्थानीय प्रशासनले राहत तथा उद्धार थालेको छ । उत्तराखण्डका मुख्यमन्त्री पुष्करसिंह धामीले बुधबार केन्द्रीय गृहमन्त्री अमित शाहलाई भेटेर स्थितिको समीक्षा गरेका छन् । विस्थापितका लागि पुनर्वास कार्यक्रम चलाउन केन्द्र सरकारसँग धामीले सहयोग मागेका छन् । स्थानीय प्रशासनले जमिन भासिएर घर भत्किन सक्ने भएकाले राहत तथा पुनःस्थापना केन्द्रमा आश्रय लिन आह्वान गरेको छ । चर्किन थालेका सरकारी भवनहरू खाली गरिएका छन् । प्रशासनले जोशीमठका घरहरूलाई डेन्जर, बफर र सेफ जोन गरी तीन जोनमा विभाजन गरेर उद्धारको काम थालेको छ । उत्तराखण्डको सानो सहर जोशीमठ ऐतिहासिक र धार्मिक कारणले चर्चित हो । मठमन्दिर प्रशस्तै छन् भने हिन्दु र सिख धर्मावलम्बीको प्रमुख तीर्थस्थलहरू पुग्न प्रवेशद्वार हो । साथै उत्तराखण्डमा ट्रेकिङ गर्नेहरूले रोज्ने थलो पनि हो ।१७ हजार जनसंख्या रहेको उक्त नगर संकटमा परेको छ । भूगर्भविद्हरूले पर्वतीय शृंखलाको उक्त क्षेत्रको जमिनमुनि भइरहेको हलचलको परिणाम सतहमा देखिएको बताएका छन् । एकपछि अर्को घरमा चिरा पर्ने, भत्किने क्रम बढेपछि स्थानीयवासी त्रासमा छन् । घरबारविहीन हुने चिन्ताले उनीहरूले प्रदर्शन पनि गरेका छन् । जोशीमठमा सन् १९६२ पछि भवन तथा सडकहरूको निर्माण कार्यले गति लिएको हो । चीनसँगको युद्धपछि भारतले रणनीतिक रूपमा त्यस क्षेत्रमा निर्माण कार्यलाई बढावा दिएको देखिन्छ । विभिन्न रिपोर्टले त्यस क्षेत्रमा मानवीय दबाब कम गर्दै जानुपर्ने भन्दै आएको छ । तर, त्यसविपरीत पर्वतीय क्षेत्रमा जथाभावी भौतिक पूर्वाधार निर्माण हुँदै आएको हो । भूवैज्ञानिकहरूले पटकपटक जोशीमठको पहाडी क्षेत्रलाई कमजोर र धेरै बोझ सहन नसक्ने स्थानका रूपमा चिनाउँदै आएका छन् । घर छाड्नुपर्ने स्थितिमा स्थानीयवासीले सरकारप्रति आक्रोश पोखिरहेका छन् । उनीहरूले बद्रीनाथ जाने राजमार्ग नै अवरुद्ध गरेर मसाल जुलुस निकालेका थिए । विरोध प्रदर्शनपछि स्थानीय प्रशासनले त्यस क्षेत्रमा चलिरहेका सबै प्रकारका निर्माण कार्यलाई रोक लगाएको छ । विरोध गरिरहेका स्थानीयले त्यस क्षेत्रमा निर्माणाधीन हाइड्रोपावरको असर जमिनमा परेको भनिरहेका छन् । तपोवन विष्णुगढ हाइड्रोपावरको निर्माण कार्यले गति लिँदै जाँदा समस्या बढ्दै गएको स्थानीयको गुनासो छ । प्रशासनले त्यसको निर्माणमा पनि अहिलेलाई रोक लगाएको छ । सन् २०१३ को एक रिपोर्टले हाइड्रोपावर परियोजनाका लागि बनाइने सुरुङले पहाडी क्षेत्रमा क्षति पुर्याउने उल्लेख गरेको थियो । जोशीमठ क्षेत्रमा बनाइएको चार लेनको राष्ट्रिय राजमार्गले पनि जमिनलाई कमजोर बनाएको गुनासो स्थानीयको छ ।"
सभामुखमा घिमिरे र न्यौपानेको उम्मेदवारी,"काठमाडौं (कास) प्रतिनिधिसभाको सभामुखमा एमालेका देवराज घिमिरे र कांग्रेसकी ईश्वरीदेवी न्यौपानेले उम्मेदवारी दिएका छन् । सभामुखको निर्वाचन बिहीबार हुँदै छ ।घिमिरेको प्रस्तावकमा एमाले नेता सुवासचन्द्र नेम्वाङ छन् भने समर्थकमा राप्रपाका राजेन्द्रप्रसाद लिङ्देन, माओवादीका हितराज पाण्डे र राष्ट्रिय स्वतन्त्र पार्टीका रवि लामिछाने छन् । समर्थक र प्रस्ताव रहेका चार दलको मात्रै १ सय ४५ मत छ । जनता समाजवादी पार्टी, जनमत पार्टी, नागरिक उन्मुक्ति पार्टी र तीन स्वतन्त्र सांसदले पनि घिमिरेलाई मत दिने एमालेको दाबी छ । न्यौपानेको प्रस्तावकमा कांग्रेस महामन्त्री विश्वप्रकाश शर्मा र एकीकृत समाजवादीका प्रकाश ज्वाला छन् । कांग्रेस महामन्त्री शर्माले सत्ताबाहिर रहेका दलका तर्फबाट न्यौपानेले उम्मेदवारी दिएको बताएका छन् । तर सत्ताबाहिरको लोकतान्त्रिक समाजवादी पार्टी (लोसपा) का अध्यक्ष महन्थ ठाकुरले भने कसको पक्षमा मतदान गर्ने भन्ने निर्णय हुन बाँकी रहेको बताए । भोलि (बिहीबार) नै निर्णय हुन्छ, उनले भने ।२ सय ७५ सदस्यीय प्रतिनिधिसभामा एमालेका ७९, माओवादीका ३२, रास्वपाका २० र राप्रपाका १४ सांसद छन् । यस्तै जसपाका १२, जनमतका ६, नागरिक उन्मुक्तिका ४ र स्वतन्त्र ३ जना छन् । न्यौपानेको प्रस्तावक रहेको कांग्रेसका ८९ सांसद रहेकामा १ जना निलम्बनमा परेका छन् । प्रस्तावक एकीकृत समाजवादीका सांसद १० जना छन् । जसपाले कसलाई मत दिने भन्ने निर्णय बिहीबार बिहान गर्ने भएको छ । जसपाले सरकारलाई भने विश्वासको मत दिएको थियो । कांग्रेसले सभामुखको निर्वाचनमा पार्टीकी उम्मेदवार न्यौपानेका पक्षमा मतदान गर्न ह्वीप जारी गरेको छ । प्रमुख सचेतक रमेश लेखकले बुधबार अपराह्न ह्वीप जारी गरेका हुन् । झापा २ बाट पहिलो पटक प्रतिनिधिसभा सदस्य बनेका घिमिरे ०५६ मा राष्ट्रिय सभा सदस्य चुनिएका थिए । अहिले उनी एमालेको स्थायी कमिटी सदस्य छन् । उनले सभामुखमा निर्वाचित भए प्रतिनिधिसभालाई निष्पक्ष ढंगबाट सञ्चालन गर्ने बताएका छन् । म जिम्मेवारीमा पुग्ने निश्चित छ । हिजोको शिक्षाबाट अघि बढ्छु । तटस्थ रहेर चलाउँछु, उनले भने, सभामुखले खेल्ने भूमिकामा कमी हुन दिन्नँ । कांग्रेसकी उम्मेदवार न्यौपाने समानुपातिक प्रणालीबाट प्रतिनिधिसभा सदस्य बनेकी हुन् । उनले सभामुखमा आफू विजयी बन्ने दाबी गरेकी छन् । कोही पनि हार्छु भनेर प्रतिस्पर्धामा नउत्रिने उनले बताइन् । निर्वाचनमा हारजित हुन्छ । निर्वाचनमा हार्छु भनेर कोही पनि जाँदैन । म यो निर्वाचनमा पक्कै जित्छु, उनले भनिन्, मेरो जित्ने आधारहरू सांसदको मत हो । म सभामुख भएँ भने राम्रोसँग संसद् चलाउनेछु ।"
स्वार्थ बाझिने मन्त्रीहरूको जिम्मेवारी हेरफेर गर,"सुशासनप्रतिको जनचाहनालाई पुँजीकृत गर्दै उदाएका र तंग्रिएका राजनीतिक दलहरूसमेत सम्मिलित वर्तमान सरकारप्रति तुलनात्मक रूपमा आम अपेक्षा केही बढी थियोछ । धेरैजसो केही गरूँ भन्ने हुटहुटी भएका नवअनुहारहरूलाई मन्त्रिपरिषद्मा सामेल गरेर सरकारले त्यसलाई सम्बोधन गर्ने थोरै छनक दिन खोजेको पनि देखिन्छ । परन्तु, मन्त्रिपरिषद् गठन र विस्तारका क्रममा जसरी सोझै स्वार्थको द्वन्द्व हुने गरी केही मन्त्रीहरू छनोट गरिएका छन्, त्यसबाट भने पहिलो गाँसमै ढुंगा लागेको छ । मन्त्रालयको राजनीतिक नेतृत्वजस्तो कार्यकारी जिम्मेवारी हित बाझिने मान्छेलाई सुम्पिनु आफैंमा अनियमितता हो, भ्रष्टाचारको थालनी हो । कानुनी शासनको मान्यताविपरीत यसरी सुरुमै गलत बाटो हिँडेर सुशासनको सही गन्तव्य पुग्न सकिँदैन । तसर्थ, सरकारले स्वार्थ बाझिने मन्त्रीहरूको जिम्मेवारी अनिवार्य रूपमा हेरफेर गर्नुपर्छ । अहिले केही मन्त्रीहरूको जिम्मेवारी हेर्दा लाग्छ जहाँ जसको स्वार्थ छ, छानीछानी त्यही क्षेत्र हेर्ने गरी मन्त्री पद सुम्पिइएको छ । स्वार्थको द्वन्द्व हुन सक्ने सामान्य हेक्का पनि पुर्याइएको छैन । निर्माण सम्बन्धी धेरै काम हुनेमध्येको सहरी विकास मन्त्रालयमा ठेकेदार विक्रम पाण्डेलाई मन्त्री बनाइएको छ भने वैदेशिक रोजगारीलाई नियमन तथा व्यवस्थित गर्ने जिम्मेवारी भएको श्रम मन्त्रालय म्यानपावर एजेन्ट डोरप्रसाद अर्याललाई सुम्पिइएको छ । राप्रपाबाट मन्त्री बनेका पाण्डे तिनै व्यक्ति हुन्, जसको कालिका कन्स्ट्रक्सनले लिएका ठेक्का समयमा सकिएका छैनन् । चालु आर्थिक वर्षका लागि ३२ अर्बभन्दा बढी बजेट पाएको सहरी विकास मन्त्रालय अन्तर्गत सहरी विकास तथा भवन निर्माण विभाग, काठमाडौं उपत्यका विकास प्राधिकरण, अधिकारसम्पन्न वाग्मती सभ्यता एकीकृत विकास समिति, नगर विकास कोष, राष्ट्रिय आवास कम्पनी लिमिटेड लगायतका निर्माण सम्बन्धी निकाय पर्छन् । निर्माण कार्य थाती रहेका ५४ वटा नयाँ सहर बनाउने दायित्व पनि यही मन्त्रालयकै हो । अब निर्माण कार्यको ठेक्का सम्बन्धी नीति निर्माण र निर्णयहरू कसरी स्वच्छ, स्वस्थ र सार्वजनिक हितमा हुन्छन् ? यही मन्त्रालय अन्तर्गत स्वयं मन्त्री पाण्डेका ठेक्काका कामहरू छन्, अब तिनको गुणस्तरको अनुगमन कसरी सही हुन सक्छ ? स्वाभाविक रूपमा यी प्रश्नहरू आफैंमा भीमकाय छन्, मन्त्रीको जिम्मेवारी हेरफेरबाट मात्र यिनको सन्तोषजनक जवाफ भेटिन सक्छ । यसै गरी रास्वपाबाट श्रममन्त्री बनेका अर्याल आफैं सृष्टि ओभरसिज इम्प्लोयमेन्ट सर्भिसेज का अन्तर्राष्ट्रिय बजार निर्देशक हुन् । अझ, नागरिकता विवादमा सर्वोच्चमा मुद्दा लडिरहेका पार्टी सभापति रवि लामिछाने नै नागरिकता सम्बन्धी अनुसन्धान गर्ने गृह मन्त्रालयको नेतृत्वमा छन् । यसरी स्वार्थ बाझिने जिम्मेवारी लिनुदिनु सरासर विधिको शासनको खिलाफमा छ ।स्वार्थको द्वन्द्व सम्बन्धी छुट्टै कानुन नभए पनि हित बाझिने व्यक्तिलाई सार्वजनिक जिम्मेवारी नसुम्पिनु सामान्य विधिशास्त्रीय मान्यता हो, विश्वप्रचलित अभ्यास हो । यस्ता व्यक्ति सम्बन्धित जिम्मेवारीमा पुगेर केही गलत गर्लान्नगर्लान्, सम्पूर्ण रूपमा स्वच्छ निर्णय मात्रै पनि गर्लान्, तर उनीहरू यसरी पदासीन हुनु नै आफैंमा चोरलाई चाबी सुम्पनु बराबर हो, जुन प्रथम दृष्टिमा बदरयोग्य छ । अलग्गै कानुन नभए पनि सुशासन, व्यवस्थापन तथा सञ्चालन ऐन२०६४ को दफा १८ ले प्रस्ट रूपमा स्वार्थको द्वन्द्व सम्बन्धी निर्णयलाई वर्जित गरेको छ । यसमा प्रचलित कानुन बमोजिम निर्णय गर्न पाउने पदाधिकारीले निर्णय गर्नुपर्ने विषयमा प्रत्यक्ष रूपमा आफ्नो कुनै हित, सरोकार वा स्वार्थ रहेको भएमा वा निजले गरेको निर्णयबाट निजको हकमा अपुताली खान पाउने व्यक्ति वा नजिकको अन्य नातेदार प्रत्यक्ष प्रभावित हुने भएमा वा निजको एकासगोलको व्यक्तिले सञ्चालन गरेको व्यापार, व्यवसायमा प्रत्यक्ष फाइदा पुग्ने गरी स्वार्थ बाझिने भएमा त्यस्तो पदाधिकारीले त्यस्तो विषयमा निर्णय गर्न सक्नेछैन भनिएको छ । अब यही ऐन मान्दा पनि सम्बन्धित मन्त्रीहरूले आफ्ना क्षेत्रमा कसरी निर्णय गर्न सक्छन् त ? प्रश्न गम्भीर छ । गठबन्धन सरकारका केही सीमा तथा जटिलता पक्कै हुन्छन्, तर यसो भन्दैमा सत्ता टिकाउनकै लागि कानुनी शासन र सुशासनविरुद्ध हुने गरी जिम्मेवारी बाँडफाँट गर्न किमार्थ पाइँदैन । सरकार सञ्चालनको समग्र जसअपजसको भागीदार बन्नुपर्ने भएकाले प्रधानमन्त्री पुष्पकमल दाहाल नै यसप्रति बढी सचेत रहनुपर्छ । त्यस अतिरिक्त, बेथितिको राजनीति बदल्न प्रण गरेर जनअनुमोदित भएका राजनीतिक दलहरू आफैं पनि जिम्मेवार बनी सुरुमै बेथिति बसाल्ने यस निर्णयलाई सच्याउनुपर्छ । उनीहरूले जति चाँडो प्रधानमन्त्रीलाई मन्त्रीहरूको जिम्मेवारी हेरफेर गर्न सघाउँछन्, त्यति नै जुनै जोगी आए पनि कानै चिरेका भन्ने सन्देश प्रवाह गर्नबाट उनीहरू जोगिनेछन् । फलस्वरूप, जनता सुरुमै निराश हुनुपर्नेछैन । कोही निश्चित व्यक्ति मन्त्री भएकाले मात्रै यस्तो चिन्ता गरिएको अवश्य होइन, खालि उनीहरूको पेसागत आबद्धता र मन्त्रालयले निर्वाह गर्नुपर्ने भूमिकाबीच टकराव हुने भएकाले जिम्मेवारी सच्याउन भनिएको हो । तसर्थ, सरकारले स्वार्थ बाझिने भूमिकामा भएका मन्त्रीहरूको जिम्मेवारी अविलम्ब हेरफेर गर्नुपर्छ । र, भविष्यमा यस्तो समस्या नआओस् भनेर स्वार्थको द्वन्द्व सम्बन्धी छुट्टै कानुन नै बनाउनुपर्छ । संयुक्त राष्ट्रसंघको भ्रष्टाचार सम्बन्धी महासन्धि२००३ को हस्ताक्षरकर्ता मुलुकको नाताले पनि यस्तो कानुन बनाउनु नेपालको अनिवार्य दायित्व हो । यही अन्तर्राष्ट्रिय प्रतिबद्धता र राष्ट्रिय आवश्यकता दुवै बोध गर्दै सरकार र संसद्ले तत्काल यस सम्बन्धी कानुन निर्माणको गृहकार्य थाल्नुपर्छ । मन्त्री र सांसदहरूको स्वार्थको बन्धक बन्नबाट देश र लोकतन्त्रलाई जोगाई विधिको शासन र सुशासनको प्रवर्द्धन गर्नुपर्छ ।"
सबैले पालो पुर्याउने मात्र रहेछ !,"संघीय संसद्को निर्वाचनले राप्रपा र स्वतन्त्र पार्टीलाई दरिलो हैसियतमा पुर्याइदियो । यसका मुख्य कारणमा अरू केही नभएर यी दलका नेता राजेन्द्र लिङ्देन र रवि लामिछानेले निश्चय पनि देशको बेथितिको राजनीतिलाई विधिको शासनमा चल्ने गराउन मुख्य भूमिका निर्वाह गर्छन् भन्ने जनविश्वास प्रबल बनेको थियो । यी नेताहरूले जाहेर गरेका प्रतिबद्धता र अहिले पार्टीको अध्यक्ष एवं सभापतिको हैसियतले भागबन्डामा पाएको मन्त्रालयमा मन्त्रीको छनोट गर्दा विधिको शासनको मूल मान्यतालाई बेवास्ता गर्दै लिङ्देनले सहरी विकास मन्त्रालयका लागि चर्चित ठेकेदार विक्रम पाण्डेलाई नेतृत्व गर्न छनोट गरे भने लामिछानेले श्रम मन्त्रालयको नेतृत्वका लागि म्यानपावर एजेन्टका बजार निर्देशक डोलप्रसाद अर्याललाई । यस कुराले विधिको शासनको वकालत गर्ने जोजस्तै दल वा नेता भए पनि राजनीति गर्नुको अभीष्ट उही भागबन्डा नै हो रहेछ भन्ने कुराको पुष्टिका लागि बल मिलेको छ । महेशप्रसाद ढुंगाना, नयाँबानेश्वर, काठमाडौं"
नयाँ अनुहारसँग अपेक्षा,"पुष्पकमल दाहालको मन्त्रिमण्डमा पुरानाभन्दा नयाँ अनुहारहरू धेरै छन् । सधैं एउटै अनुहारलाई अवसर दिएको जनताले रुचाएका थिएनन् । नयाँ जोसजाँगर भरिएको युवा नेतृत्वले देशलाई गति दिन सक्छन् भन्ने जनअपेक्षा थियो, छ । तथापि नयाँ अनुहारहरूले कत्तिको काम गर्न सक्छन् ? उनीहरूले आफ्नो दक्षतालाई देश र जनताको हितमा कसरी प्रयोग गर्न सक्छन् ? यसका लागि कम्तीमा सय दिन कुर्नैपर्छ । यो सरकार पनि असफल भयो भने सबैभन्दा बढी घाटा राष्ट्रिय स्वतन्त्र पार्टी र राष्ट्रिय प्रजातन्त्र पार्टीलाई लाग्नेछ । अर्को चुनावमा दयनीय अवस्थामा पुग्न सक्छन् । त्यसैले अहिलेदेखि नै हरेक पाइला फुकीफुकी हिँड्नुपर्छ । तर केही स्वार्थ बाझिएका अनुहारलाई पनि तिनको स्वार्थ रहेको मन्त्रालय दिँदा पहिलो गाँसमै ढुंगा लागेझैं भएको छ । विशेषतः ठेकेदार मन्त्री विक्रम पाण्डे र म्यानपावरमन्त्री अर्यालको मनोनयनलाई लिएर । विवादित र स्वार्थ बाझिएका व्यक्तिहरूलाई मन्त्री बनाउन हुन्न भन्ने हेक्का हरेक राजनीतिक दलले राख्नु जरुरी छ । नयाँ मन्त्रीहरूले आधारहीन निर्देशन दिएर सस्तो लोकप्रियता खोज्नु हुँदैन । बरु समस्याको जड कहाँ छ पत्ता लगाउनतिर लाग्नुपर्छ । आम जनताले सरकारबाट केही मागेका छैनन् । केवल सहज तरिकाले काम गर्ने वातावरण मिलाइदिए पनि धेरै हुन्छ । ट्याक्सी चलाएर खान चाहनेहरूलाई छिटो लाइसेन्स पाउने काम होस्, विदेश गई काम गर्न चाहनेलाई छिटो राहदानीको व्यवस्था होस्, पैदलयात्रुलाई फुटपाथ होस्, बाटामा खाल्डाखुल्डी नहोस्, सडकबत्ती सबैतिर होस्, सरकारी अस्पतालहरूमा उपकरणहरू चालु होऊन् । यस्ता मुद्दामा काम गर्न सके मात्र पनि नयाँ सरकार सफल हुन्छ । गोपाल देवकोटा, गोकर्णेश्वर८, काठमाडौं"
सहरी विकासमा ठेकेदार र श्रममा म्यानपावर एजेन्ट समाचारमा  बाट लिइएका टिप्पणी :,"हिजोको बेथितिदेखि वाक्क थिए, जनता । यी अनुहारहरूले नै बेथितिविरुद्ध आवाज उठाउँथे, प्रश्न गर्थे तर आज त्यही बेथितिलाई नै अँगालो हालेकामा अलि चित्त बुझाइ भएन । हिजोकाले वाक्क बनाएर नै यी अनुहारहरूले केही गर्छन् कि भनेर मतदाताले पठाएका हुन् । अझै समय छ, सुधार गरेर जान सक्ने मार्गप्रशस्त छ । पेशल श्रेष्ठ"
सडक दुर्घटनाबाट हुने अकाल मृत्यु कहिलेसम्म ?,"नेपालमा बर्सेनि सवारी दुर्घटनाबाट कति जनाको मृत्यु भएको छ ? कसको लापरबाही, गल्ती या हेलचक्य्राइँबाट दुर्घटना हुन पुग्यो ? के त्यसको लेखाजोखा या छानबिन गरी दुर्घटनाहरू रोक्ने काम भएको छ ? अहिले बहुसंख्यक स्कुटर या मोटरसाइकल चालकसँग चालक अनुमतिपत्र छैन । अनिवार्य तालिमको व्यवस्था गरी स्तरीय परीक्षणबाट लाइसेन्स वितरण पनि हुन नसक्नु राज्यका सम्बन्धित जिम्मेवार निकायको ठूलो कमजोरी हो । यसमा गलत नियत पनि जिम्मेवार छ । अस्वाभाविक या अकाल मृत्युलाई रोक्न सकिन्छ । जस्तो महाकालीपारिको धार्चुलासम्मको भारतीय सडक लामो, साँघुरो तथा घुमाउरो भए पनि त्यहाँको ट्राफिकले कडा निगरानी राख्ने गर्छन्, सडक कतै बिग्रिए तुरुन्तै मर्मत हुन्छ । तर, हाम्रो ३०० किलोमिटर लामो कर्णाली राजमार्गमा अकालमा मृत्यु हुनेहरूको संख्या निकै धेरै छ । सडक सधैंजसो भत्किएको अवस्थामा रहने गर्छ । त्यस्तो अप्ठ्यारो बाटामा व्यवसायीहरूले थोत्रा सवारीसाधन जबर्जस्ती सञ्चालनमा ल्याएका हुन्छन् । सडक खराब रहेकाले र उच्च मूल्य पर्ने इन्धन र गाडीमा लागत बढी पर्न गएको कारण देखाउँदै एकातिर भाडा चर्को अनि गाडीमा कोचाकोच हुने गर्छ । भनिन्छ, सडक निर्माण खर्च या लागत पनि नेपालतिर नै बढी छ ।अझै अवरुद्ध बनेको मुग्लिङपोखराको सडक विस्तार कार्यले किन गति लिन सक्दैन ? सडक अवरुद्ध भैरहँदा स्वाभाविक रूपमा हवाई यात्रामा चाप बढ्ने नै भयो । नत्र पोखराकाठमाडौं सडक यात्रा पनि पर्यटकहरूको रोजाइ हुने गरेकै हो । त्यस्तै नारायणगढबुटवल सडक विस्तार गर्न यातायात नै अवरुद्ध हुने गरी भत्काइयो । वर्षौंदेखि यात्रुहरूलाई सकस छ । अहिले यातायातमन्त्री सडकको स्थलगत निरीक्षणमा उक्रिएका देखिन्छन् । यो मुलुकको विडम्बना भन्नुपर्छ, अमुक मन्त्री सक्रिय भए कामले गति लिने । कस्तो अकर्मण्य हो हाम्रो स्थायी सरकारी संयन्त्र ? मन्त्रालयका सचिव, निर्देशक एवम् सम्बन्धित पदाधिकारीहरूको जिम्मेवारी होइन यो ?राज्य संयन्त्र कमजोर हुनु, फाइदामुखी निजी क्षेत्र हावी हुनु अनि सो क्षेत्रका कामदार, प्राविधिक एवम् कर्मचारीहरू सञ्चालकहरूबाट दबाबमा पर्नुजस्ता कारण दुर्घटना भएको हुन सक्छ । जहाँसम्म नेपालको भौगोलिक अवस्थितिको सवाल छ, युरोपका स्विट्जरल्यान्डदेखि धेरै मुलुक पनि पहाडी छन् । ती देशहरूमा दुर्घटना दर निकै कम पाइयो । हामीकहाँ बर्सेनि मुख्यतः लापरबाहीकै कारण हुने गरेका दुर्घटनाबाट अकालमा मृत्युवरण गर्नेहरूको संख्या ठूलो छ । कहिलेसम्म अकाल मृत्युको सिकार बन्नुपर्ने ? ढुण्डीराज पौडेल, नेपालगन्ज"
प्र्रगतिशील पुँजीवादतिरको बाटो,"सौभाग्यवश, हामीसँग बजारले सबै थोक गर्छ भन्ने लिँडेढिपीको विपक्षमा विकल्प छ । सरकार, बजार र नागरिक समाजबीच व्यवहारवादी ढंगले शक्तिको पुनः सन्तुलन गरेर हामी स्वतन्त्र, निष्पक्ष र अझै उत्पादनशील व्यवस्थातर्फ अघि बढ्न सक्छौं । प्रगतिशील पुँजीवादको अर्थ हो मतदाता र निर्वाचित अधिकारीहरूबीच, कामदार वर्ग र निगमहरूबीच तथा धनी र गरिबहरूबीच नयाँ सामाजिक सम्झौता । बहुसंख्यक अमेरिकी र युरोपेलीहरूका लागि मध्यमवर्गीय जीवनस्तर हासिल गर्न सकिने गरी यथार्थपरक लक्ष्य बनाउन बजारले अरू केही लप्पनछप्पन हैन, समाजको सेवा गर्नुपर्छ । ३ मे २०१९ मा प्रकाशित हामीलाई चाहिएको अर्थतन्त्र शीर्षक आफ्नो लेखमा नोबेल पुरस्कारप्राप्त अर्थशास्त्री जोसेफ स्टिग्लिजले प्रगतिशील पुँजीवादका बारेमा दिएको व्याख्यानमा उपर्युक्त कुरा उल्लेख गरेका छन् । पछिल्ला २० वर्षदेखि विश्वभर नवउदारवादले निम्त्याएको असमानताले पुँजीवादलाई नै जोखिममा धकेल्दै लगेको बारे निकै बहस हुने गरेको छ । थोमस पिकेटीको पुस्तक एक्काइसौं शताब्दीको पुँजीवाद ले विश्वभर कमाएको लोकप्रियता पनि कसरी असमानता घटाएर पुँजीवादलाई बचाउन सकिन्छ भन्ने तर्कलाई पुष्टि गर्नमा केन्द्रित थियो । तर नेपालको अवस्था भने उच्च या मध्यम आयस्तर भएका विकसित देशहरूको भन्दा भिन्न छ । हामीलाई चाहिँ पहिले आर्थिक वृद्धिका बाटाहरू पहिल्याउनु छ । हामी चेपुवामा छौं, आवश्यकता र यथार्थबीच । आवश्यकता छ पूर्वाधारहरूको विकास गरेर देशका हरेक कुनामा बसोबास गर्ने परिवारलाई शिक्षा, स्वास्थ्य सेवा, रोजगारीको आधारभूत अवसर उपलब्ध गराउने । मानवीय दृष्टिले बाँच्नलायक अवस्था सृजना गर्न सहयोग गर्ने । यसका लागि सार्वजनिक क्षेत्रले मात्र काम गर्न स्रोत र साधनले भ्याउँदैन । पूर्वाधार नभएको ठाउँमा बजार जाँदैन । राज्य र बजारबीच स्रोतको उच्चतम प्रयोग र वितरणको व्यवस्थापनको क्षेत्र बाँडफाँट नगरी हामी लक्षित आर्थिक वृद्धि हासिल गर्न सक्दैनौं । सन् १९९० भन्दा अघि राज्य बलियो थियो, निजी क्षेत्र फस्टाउन सकेको थिएन । पछि बजार सक्रिय त भयो तर यसले उत्पादनशील या औद्योगिक पुँजीवादको बाटो समातेन । राज्य सीमित पुँजीपति वर्ग या व्यावसायिक घरानाका हितहरूलाई व्यवस्थापन गरिदिने औजार मात्र बन्दै गयो । राज्यले बजारलाई हैन, बजारले राज्यलाई चलाउने अवस्था बनेको छ । कुनैकुनै बेला त राज्य छ कि छैन भनेर प्रश्नहरूसमेत उठ्ने गरेका छन् । तपाईंले गिट्टीबालुवा, चिनी कारखाना, ठेक्कापट्टा र यती या चौधरी ग्रुपका अनेक किस्सा सुन्दै आउनुभएकै छ जहाँ राजनीतिक नेतृत्व र दोहनकारी आसेपासे पुँजीपतिहरूको सालनाल जोडिएको हुन्छ । आयातमा आधारित राजस्वबाट राज्य चल्ने, आयात गरिएका सामान बेचेर आउने नाफाबाट पुँजीपति वर्ग मोटाउने अवस्थाले राष्ट्रिय पुँजीको हैन, दलाल पुँजीको विकासमा मात्र योगदान गरेको छ । रेमिट्यान्स र सहरमा विकास भएको सेवा क्षेत्रका कारण पुँजी निर्माणले केही गति लिएको भए पनि सामाजिक श्रमको विभाजन र स्रोतहरूको उच्च प्रयोगका दृष्टिले हामी एकदम पछि छौं । देशभित्रको प्राकृतिक स्रोतको उच्च प्रयोग भएको छैन, श्रमयोग्य जनशक्तिको महत्त्वपूर्ण हिस्सा बाहिरिएको छ । पछिल्लो समय सिमेन्ट र जलविद्युत् मात्र हाम्रा आशालाग्दा क्षेत्र बनेका छन् । नेपालको बजार र उपभोगले मूलतः भारतीय पुँजीवादलाई पोस्ने काम मात्र गरेको छ । भारतीय पुँजीले नेपाली बजारमाथि गर्ने हस्तक्षेपको सेपमा परेर नेपाली पुँजीपति वर्ग टाक्सिएको छ । भन्सारगैरभन्सार अवरोधका कारण नेपाली वस्तु तथा सेवाले भारतीय बजारमा पहुँच पाउन नसक्ने तर भारतले (पछिल्लो समय चीनको हिस्सा पनि थपिँदै छ) नेपाली बजारमाथि एकलौटी नियन्त्रण गर्ने हुँदा नेपालले उत्पादनशील या औद्योगिक पुँजीवादतिर फड्को मार्न सकेको छैन । जलविद्युत्को विकाससमेत भारतको प्रत्यक्ष दबाबमा छ । यता हामी बजारले महत्त्वपूर्ण भूमिका खेल्ने गरी राष्ट्रिय पुँजीको विकास नगरीकन अहिलेको अविकासको गोलचक्करबाट मुक्त हुन सक्दैनौं । केही समययता समाजवाद देशका लागि घाँडो भयो भन्ने कथनलाई स्थापित गर्न खोजिएको छ । तर समाजवाद राजनीतिक दलहरूका अभिलेख र चुनावमा मत माग्न हिँड्ने नेताहरूका बोलीमा बाहेक कतै उपस्थित छैन । एक प्रकारको भतुवा (क्रोनी) र पराश्रित पुँजीवादले हाम्रो अर्थराजनीतिलाई कठालो समातेर लतारिरहेको छ । अहिले यस्तो बहसतिर तानेको चाहिँ नेपालको राजनीतिक समीकरणले हो । भरखरै भएको निर्वाचनपछि अप्रत्याशित रूपमा नेकपा माओवादीका अध्यक्ष प्रचण्ड नेकपा एमालेका अध्यक्ष केपी शर्मा ओलीको समर्थनमा प्रधानमन्त्री बने । त्यसलगत्तै छवटा प्रदेशमा आफूलाई साम्यवादी दलका नेताकार्यकर्ता भन्नेहरू मुख्यमन्त्री बनेका छन्, सभामुख बनेका छन् । सातौं प्रदेशमा पनि साम्यवादीहरूको समर्थनप्राप्त दलले सरकार बनाएको छ । यसको अर्थ हुन्छ साम्यवादी भएको दाबी गर्ने दलहरूले सरकार र संसद्सहित स्थानीय तहमा पनि ठूलै हिस्साको नेतृत्व गर्छन् । यिनले अब कानुन बनाउन र व्यवहारमा आफ्ना नीतिहरू लागू गर्न मनग्गे समर्थन हासिल गरेका छन् । सरकारको समग्र स्वरूप छिर्केमिर्के भए पनि नीतिगत नेतृत्वचाहिँ साम्यवादी भनिने दलहरूले नै गर्दै छन् । रातो रंग खुइलिँदै घुर्मैलो देखिए पनि साम्यवादी दलको झन्डा बोक्ने दलले सरकार चलाउँदा कस्तो अर्थराजनीतिक बाटो अख्तियार गर्ला भन्ने प्रश्न उठ्ने नै भयो ।विश्व साम्यवादी आन्दोलनमा कसरी समाजवादतिर जाने भन्ने विषयमा भएका बहसहरूमध्ये दुइटा बहस हाम्रो सन्दर्भमा अझै पनि अर्थपूर्ण लाग्छन् । साम्यवादी या समाजवादीहरूले सत्तामा जान कति बल गर्ने या सरकार चलाउन पाए भने कस्तो बाटो लिने भन्ने सम्बन्धमा भएका यी बहसको वैचारिकी अझै पनि कम्युनिस्टहरूबीच उद्धृत गरिन्छ । पहिलोचाहिँ जर्मन साम्यवादी नेता कार्ल काउत्स्की र रसियाली सामाजिक जनवादी पार्टीमा मेन्सेविकहरूले बोकेको विचार हो । उनीहरूले भन्ने गरेका थिए पहिले पुँजीवादको चरम विकास हुन देऊ अनि मात्र समाजवादी क्रान्तिका लागि आधार तयार हुन्छ, हतार गरेर समाजवाद आउँदैन । लेनिनले यस्ता विचारहरू खारेज गरे र साम्यवादी क्रान्ति गरे । केही वर्ष युद्ध समाजवादको अभ्यास गरेपछि सन् १९२१ मा उनले नयाँ आर्थिक नीतिमार्फत सीमित मात्रामा पुँजीवाद विकासको बाटो खोलेका थिए । स्रोतको विवतरणमा बजार र निजी क्षेत्रलाई अर्थतन्त्रमा भूमिका खेल्ने बाटो खोलिएको थियो । तर सन् १९२२ पछि नै लेनिन सरकार चलाउन असमर्थ हुँदै गए र १९२४ मा उनको मृत्यु भएपछि स्टालिनले यो बाटो मोडे र तत्काल समाजवादमा जाने बाटो हिँडे । यसको परिणाम के भयो, सबैलाई जानकारी नै छ । सन् १९४९ मा भएको जनवादी क्रान्ति (कम्युनिस्टहरूको नेतृत्वमा भएको पुँजीवादी क्रान्ति) लगत्तै चीनले कस्तो बाटो लिने भन्ने विषयमा चिनियाँ कम्युनिस्टहरूबीच बहस आरम्भ भयो । माओले केही वर्ष त पुँजीवादी सुधारका कार्यमा ध्यान दिए । भूमिसुधार गरेर किसानहरूलाई जमिन बाँडियो । निजी उद्योगधन्दालाई प्रोत्साहित पनि गरियो । तर सन् १९५८ पछि भने उनले पनि हतारमा समाजवादतिर जाने बाटो अवलम्बन गरे । जमिन र उद्योगको सामूहिकीकरणमा जोड दिइयो । कम्युनहरू बने । यो बाटो गलत हो, निजी क्षेत्र र बजारको भूमिका निषेध गर्न हुन्न भन्नेहरूलाई पुँजीवादपन्थी भन्दै पार्टीबाट निष्कासित गरियो, जेल हाल्ने र हत्या गर्ने काम भयो । माओको मृृत्युपछि तेङको नेतृत्वमा चीनले अर्थतन्त्रमा बजार र निजी क्षेत्रको भूमिकालाई प्रोत्साहित गर्दै गयो अनि अहिले निकै उन्नति गरिरहेको छ । केही समय त समाजवादी बजार अर्थतन्त्रकै नाममा स्वच्छन्द (एक हदसम्म क्रोनी) पुँजीवाद र बजार प्रभावशाली बन्दै गयो । सी चिनफिङले सत्तामा आएपछि अलिकति समाजवादतिर ढल्किँदै धनीहरूबाट लिएर गरिबलाई बाँड्न कर प्रणालीलाई प्रयोग गर्ने बाटो लिए । सन् १९७८ को सुधारपछि पहिलेका सामाजिक सुरक्षाका व्यवस्थाहरू भत्किए । पहिलो ३० वर्षमा सीमित व्यक्तिहरू र सीमित क्षेत्र उधुम धनी भएको अनि आम जनता र क्षेत्रहरू पछि पर्दै गएर व्यापक असमानता फैलिएको चीनमा अहिले सरकारले लिएका नीतिहरूबाटै सामाजिक न्यायको सुनिश्चितता गर्न वितरण प्रणालीलाई मजबुत बनाइएको छ । यसैलाई कम्युनिस्टहरूको नेतृत्वमा चलिरहेको प्रगतिशील पुँजीवादको अर्थराजनीतिक बाटो पनि (?) भन्न सकिन्छ । के नेपालले यस्तो बाटो लिन सम्भव छ ? माओवादी केन्द्र र नेकपा एमाले दुवै पुँजीवादी जनवादी क्रान्ति पूरा भएको र समाजवादको आधार तयार गर्ने समय आएको निष्कर्षमा पुगेका हुनाले पनि यस्तो बहसले केही अर्थ राख्छ नै । स्टिग्लिज अगाडि लेख्छन्, प्रगतिशील पुँजीवाद नवउदारवादजस्तो नभएर वर्तमान समयमा मूल्यको सृजना कसरी हुन्छ भन्ने सही ज्ञानमा आधारित छ । राष्ट्रको दिगोपन र सतको धन अरू देशबाट धुतेर या प्राकृतिक स्रोत र मानिसको शोषण गरेर प्राप्त हुँदैन, बरु नयाँ कुरा खोजी गर्ने मानवीय गुण र सहकार्यबाट प्राप्त हुन्छ जसलाई प्रायः सरकार र नागरिक समाजका संस्थाहरूले सहजीकरण गर्छन् । अठारौं शताब्दीको आधाउधीदेखि उत्पादकत्व बढाउने नवप्रवर्तनहरू नै गतिशीलता र उच्च जीवनस्तरका मुख्य चालक शक्तिका रूपमा रहँदै आएका छन् । औद्योगिक क्रान्तिले ढोका खोलेको तीव्र आर्थिक प्रगतिका मुख्य दुई खम्बा छन् । पहिलो हो विज्ञान, जसबाट हामी आफूवरपरको अवस्था बुझ्न र पछ्याउन सक्छौं । दोस्रोचाहिँ सामाजिक संगठन हो, जसले हामीलाई आफू एक्लैको सामर्थ्यभन्दा कैयौं गुणा बढी उत्पादनशील बनाउन मद्दत गर्छन् । समयक्रममा विधिको शासन, शक्ति सन्तुलनको सिद्धान्त अपनाएका लोकतान्त्रिक व्यवस्था र विश्वव्यापी स्तरीकरणले यी दुवै खम्बालाई थप मजबुत बनाउँदै लगेका छन् । नेपालका सन्दर्भमा स्टिग्लिजले भनेका नवप्रवर्तन र लोकतन्त्र दुवै खम्बा कमजोर छन् । उच्च आर्थिक वृद्ध नभई आम मानिसलाई मध्यम वर्गमा लैजान सम्भव हुँदैन । बलियो मध्यम वर्गले मात्र नागरिक समाजका संस्थाहरू बलियो बनाउन र राज्यलाई उत्तरदायी बनाउन दबाब दिन सक्छ । सार्वजनिक संस्थाहरू बलिया नबनीकनै लोकतन्त्र विकसित हुँदैन । यसरी आर्थिक विकास र लोकतन्त्र सँगै अघि बढ्ने अन्तरसम्बन्धित र परिपूरक घटनाहरू हुन् । आर्थिक विकासका संरचनागत तगाराहरू भने घरेलु अर्थतन्त्रको स्वरूप र विश्वबजारसँगको अन्तरक्रिया दुवैतिर छन् । निर्वाहमुखी कृषिमा ६० प्रतिशतजति जनसंख्या आश्रित हुनु र आम उत्पादनमा आधारित सस्तो विदेशी सामानसँग प्रतिस्पर्धा गर्न नसकेर देशभित्र स्वतन्त्र उद्योग प्रणालीको विकास नहुनुजस्ता जुम्ल्याहा संरचनागत अवरोध हामी सामना गरिरहेका छौं । औद्योगिक पुँजीवादको विकास नभई कृषिको अतिरिक्त जनशक्ति आधुनिक क्षेत्रले खिच्न सक्दैन । विश्वका नवविकसित महानगरहरूमा नेपालीहरूको श्रम आप्रवासन पनि यसै कारणले भइरहेको छ । आर्थिक वृद्धि हासिल हुँदै जाँदा त्यसको न्यायोचित वितरणमार्फत सामाजिक न्यायसहितको प्रणाली विकास गर्ने गरी अहिले राज्यलाई नियमनकारी बनाउने तर बजारलाई स्रोतको उच्च उपयोग र वितरणको माध्यम बनाउने गरी स्वतन्त्र पुँजीवादको विकासमा लाग्नुबाहेक हामीसँग अर्को विकल्प छैन । यहाँनिर राज्य र बजारको सीमा पनि प्रस्ट हुनु जरुरी छ । साना उत्पादकहरू, साना व्यवसायहरूलाई ठूला माछाले खानबाट बचाउने काम राज्यको हो । राज्यका अनेक शक्तिकेन्द्रसँग साँठगाँठ गरेर अनुत्पादक पुँजी सञ्चय गर्ने र छिटो धनी हुने अवसर कसैले पाइरहने प्रवृत्तिले प्रतिस्पर्धा र नवप्रवर्तनका माध्यमबाट उत्पादनशील काम गर्ने पुँजीपति वर्गलाई निरुत्साहित मात्र गर्छ । राज्यले जनशक्तिको उत्पादनमा पर्याप्त लगानी गर्ने, विधिको शासन कायम गर्ने, पिछडिएका क्षेत्रसम्म पूर्वाधार विस्तार गर्ने र खास गरी बाह्य पुँजीको दबाबलाई रोक्न पर्याप्त प्रयास गर्ने हो भने मात्र हामी पुँजीवादी विकासको नयाँ चरणमा प्रवेश गर्न सक्नेछौं जहाँबाट समाजवादतिर जानुअघि कमसेकम प्रगतिशील पुँजीवादको अभ्यास गर्ने ल्याकत हासिल हुन्छ । स्टिग्लिजको परिकल्पना अनुसारको मतदाता र निर्वाचित अधिकारीहरूबीच, कामदार वर्ग र निगमहरूबीच तथा धनी र गरिबहरूबीच नयाँ सामाजिक सम्झौताका आधार तयार पार्न पनि स्वतन्त्र पुँजीवादको विकास अनिवार्य छ । यस्तो पुँजीवाद चरित्रमा राष्ट्रिय हुन्छ तर बाह्य बजार र पुँजीसँग अन्तरक्रियामा आधारित हुन्छ । अहिलेको समाजवादी भनिने सरकारले यति गर्न सके हामी इतिहासको अविकासको दुश्चक्रबाट मुक्त हुन सक्छौं । मतदाता र निर्वाचित अधिकारी या सरकारबीच अब कसरी जाने भन्ने विषयमा गरिने सम्झौताको द्वार भने नेतृत्वले नै खोल्नुपर्छ । समाजवादसम्म जाने बाटो खन्न आरम्भचाहिँ यतैबाट गर्ने कि ?"
सबैका आँखा राष्ट्रपतिमा,"अन्तरात्माको आवाजसत्तारूढ दलहरूमध्ये एमालेको भागमा सभामुख र राष्ट्रपति पद परेका छन् । उता नेपाली कांग्रेस, एकीकृत समाजवादी लगायतका दलहरूको राष्ट्रिय सहमति गर्नुपर्ने आग्रह छ । यहाँनिर दुई थरीको तर्क छ । एक थरीले नेपाली कांग्रेसले गठबन्धन गुमाएपछि त्यसको आस नगर्नु मनासिब ठान्छन् । अर्का थरीले गणतन्त्र संस्थागत गर्न सत्तारूढ घटकभन्दा बाहिरकालाई राष्ट्रपतिमा मौका दिनुपर्ने तर्क राख्छन् । यसले गणतन्त्रको स्वीकार्यता राष्ट्रिय र अन्तर्राष्ट्रिय रूपमा अग्लिने मत छ । नेपाली राजनीतिमा असम्भव त केही छैन तर राष्ट्रपति संस्थालाई दलहरूले आफ्नो अनुकूलताका लागि पारिस्थितिकीय तन्त्र बनाइसकेको परिप्रेक्ष्यमा भुइँमान्छेले सोचे जस्तो हुन गाह्रै छ । राष्ट्रपति निर्वाचनमा अन्तरात्माको आवाज सुन्न सके जडता भंग हुन सक्छ ।"
राजमार्गमा फोहोर फाल्नेलाई कारबाही गरिने,"काभ्रे (कास) नमोबुद्ध नगरपालिकाले आफ्नो क्षेत्रमा पर्ने बीपी राजमार्गमा फोहोर फाल्ने सवारीसाधन र यात्रुलाई कारबाही गर्ने भएको छ । साताव्यापी रूपमा राजमार्ग सरसफाइ गर्दै आएको पालिकाले प्रहरीसँगको सहकार्यमा कारबाही अगाडि बढाउने नगर प्रमुख कुन्साङ लामाले जानकारी दिए । पालिकाले बुधबार सवारीसाधनका चालक र यात्रुलाई फोहोर नफाल्न अनुरोध गर्दै चेतनामूलक स्टिकरसमेत टाँसेको छ । संघीय मामिला तथा स्थानीय विकास मन्त्रालय र नेपाल यातायात व्यवसायी राष्ट्रिय महासंघबीच सार्वजनिक सवारीकासाधनबाट उत्पन्न हुने फोहोरमैला नियन्त्रण तथा व्यवस्थापन गर्ने विषयमा समझदारी भए पनि पालना हुन सकेको छैन । अब पनि अटेर गरेमा फोहोरमैला व्यवस्थापन ऐन, २०६८ बमोजिम सवारी चालक वा यात्रुलाई कारबाही हुने पालिकाले जनाएको छ ।"
वाग्मती सरकारका ५ चुनौती,"(मकवानपुर)वाग्मती प्रदेश सभाबाट विश्वासको मत पाएका मुख्यमन्त्री शालिकराम जम्कट्टेलले प्रदेशको चौथो मुख्यमन्त्रीको रूपमा आफ्नो कार्यकाल सुरु गरिसकेका छन् । सदनमा प्रतिनिधित्व गर्ने सात दलमध्ये ६ वटाबाट विश्वासको मत प्राप्त गरे पनि उनको अगाडि चुनौतीको चाङ छ । विशेष गरी सरकारलाई पूर्णता दिनु, मन्त्रालयको संख्या घटाउनु, सदनलाई बिजनेस उपलब्ध गराउनु, कार्यान्वयन गर्न सक्ने बजेट विनियोजन गर्नु, आयको नयाँ स्रोतको खोजी र प्रादेशिकस्तरका भौतिक संरचना निर्माण गर्नुलगायत चुनौती नयाँ सरकारलाई छ ।मुख्यमन्त्रीले यी चुनौती र समस्यालाई क्रमशः हटाउँदै अगाडि बढ्ने दावी गरेपनि त्यति सहज भने देखिँदैन । उनले अहिले प्रदेशको संरचनामाथि उठेको प्रश्नलाई हटाउने गरी काम गर्ने प्रतिबद्धता जनाए पनि ५ दलको समर्थनमा बनेको सकारलाई मन्त्रालयको भागबन्डाबाटै समस्या सिर्जना भइसकेको छ । उनले मन्त्रालयको संख्या घटाउन कार्यदल बनाएर काम अगाडि बढाए पनि सत्तारूढ दलभित्र मन्त्रीको बन्नेको आंकाक्षी धेरै देखिएका हुन् ।प्रदेशमा मन्त्रालय घटाएर कम्तीमा ९ र बढीमा ११ वटा बनाउने तयारी हुँदै गर्दा सत्ता गठबन्धनका दलको दाबी भने १४ वटा पुगेको छ । हालसम्म एमालेले ५, माओवादीले ४, राप्रपा र समाजवादीले २२ र हाम्रो नेपाली पार्टीले १ गरी १४ मन्त्रालयमा दाबी गरेका छन् । पछिल्लो २ वर्षयता प्रदेशमा कानुन निर्माण प्रक्रिया पूर्णरूपमा ठप्प छ । सरकार परिवर्तन, स्थानीय तह निर्वाचनका कारण कानुन निर्माण प्रक्रियाले गति लिन सकेन । हालसम्म प्रदेशले संशोधनसहित १७३ वटा कानुन निर्माण गरिसकेको छ । पाँच वर्षमा प्रदेश सरकारले ५७ वटा ऐन बनाएको छ । अघिल्लो सरकारले निर्धारण गरेको अझै ४२ वटा कानुन निर्माण गर्नुपर्ने छ ।संघीय सरकारले बनाएपछि मात्रै बनाउनुपर्ने कानुनहरू धेरै भएकोले कानुन निर्माणमा सुस्तता आएको आन्तरिक मामिला तथा कानुन मन्त्रालयको भनाइ छ । यसका लागि प्रदेश सरकारले दबाब दिनुपर्ने आवश्यकता छ । विशेष गरी साझा अधिकार सूचीको कानुन निर्माणमा केन्द्र सरकारबाट भइरहेको असहयोगलाई संवादमार्फत हल गर्नु अहिलेको अर्को चुनौती हो । कानुन निर्माण गर्न दक्ष जनशक्तिको अभावले पनि समस्या भइरहेको छ ।प्रादेशिक संरचनाको अभावमा हाल प्रदेशका विभिन्न मन्त्रालय, विभाग, महाशाखा तथा कार्यालयहरू भाडाको घरबाट सञ्चालन भइरहेका छन् । अघिल्लो सरकारले आठ सदस्यीय मन्त्रिपरिषद् १४ सदस्यीय पुर्याए पछि श्रम कार्यालयका लागि बनेको भवनमा ४ वटा मन्त्रालय राखिएको छ । मुख्यमन्त्री तथा मन्त्रिपरिषद्को कार्यालय तत्कालीन जिल्ला समन्वय समितिको भवनमा छ भने प्रदेशसभा भवन तत्कालीन क्षेत्रीय शिक्षा निर्देशनालयमा छ । यसअघिका सरकारी संरचनामा केही मन्त्रालयहरू रहे पनि विभिन्न कार्यालयहरू भने अझै पनि भाडाका घरमा नै सञ्चालित छन् । प्रदेश लोकसेवा आयोगको कार्यालय, प्रदेश कोष तथा लेखा नियन्त्रण कार्यालय, प्रदेश दुग्ध विकास बोर्ड, प्रदेश सहकारी विभाग, प्रदेश युवा परिषद् जस्ता कार्यालयहरू भाडाका घरमा सञ्चालित छ । प्रदेशसभाको अस्थायी प्रकृतिको भवन निर्माण सुरु भएको करिब ३ वर्ष हुँदा पनि निर्माण सम्पन्न भएको छैन ।हेटौंडालाई प्रदेशको राजधानी तोकिएपछि भौतिक पूर्वाधारको विषय प्रदेशसभामा व्यापक सवालजवाफ भए पनि तीनवटै सरकारले सिन्को समेत भाँच्न सकेका छैनन् । हेटौंडाबाट १५ किलोमिटर पूर्वमा रहेको हटियामा प्रदेश सरकारको एकीकृत संरचना बनाउने भने पनि ठोस उपलब्धि हासिल भएको छैन । अघिल्लो सरकारले हेटौंडा१६ हटियामा प्रदेशको मुख्यमन्त्री कार्यालय, मन्त्रालयहरू र संसद्समेत निर्माण गर्ने दाबी गरेको थियो । चालु आवको बजेटमा १ अर्ब ५ करोड रुपैयाँ बजेट प्रदेशका मन्त्रालयहरू निर्माण गर्न छुट्याइए पनि काम अगाडि बढ्न सकेको छैन ।सरकार परिवर्तन भएसँगै प्रदेश गौरवका आयोजनाहरू परिवर्तन हुने गरेका छन् । कुनै ठोस योजना र प्रक्रियाबिनै गौरवको आयोजना सरकारले तोक्ने गरेको छ । अघिल्लो सरकारले घोषणा गरेको धेरै योजना हाल अलपत्र छन् । भीमफेदी कुलेखानी सुरुङ मार्ग, विद्युतीय बस सञ्चालन, प्रदेशका १३ वटै जिल्लालाई जोड्ने चक्रपथ निर्माणलगायत योजना बजेटमा गौरवको आयोजनाको रूपमा चित्रित गरिएपनि काम अगाडि बढेको छैन । सुरुङमार्गको टेन्डर लाग्ने समयमा काम स्थगित भयो । विद्युतीय बस खरिदका लागि पहिलो पटक गरिएको टेन्डर रद्द भएपछि अघि बढ्न सकेको छैन । १० वर्षभित्र ठूला सहरमा विद्युतीय सवारी सञ्चालन गर्ने योजना अलपत्र छ । संघीय राजधानी जोड्ने छोटो दूरीको कुलेखानीसिस्नेरीकाठमाडौं र कुलेखानीफाखेलकाठमाडौं मार्गको स्तरोन्नति आंशिक रूपमा गरिए पनि निकै सुस्त छ । प्रदेश सरकार बर्सेनि आयव्ययमा कमजोर साबित भइरहेको छ । सरकारले बजेटको आकार बढाउँदै लगे पनि आन्तरिक आयको स्रोत बढाउन सकेको छैन । सरकारको खर्च गर्ने दरमा पनि असाध्यै कमजोर छ । प्रत्येक वर्ष सरकारको खर्च चालु र पुँजीगत गरी करिब ७० प्रतिशतको हाराहामारीमा हुने गरेको छ । चालु आवको पुससम्म सरकारले कुल बजेटको करिब १६ प्रतिशतमात्र खर्च गरेको छ । विशेष गरी ठूलो योजनामा सरकारले लगानी नगर्दा बजेट खर्च असाध्यै न्यून भएको हो ।"
८१ प्रतिशत सुत्केरी घरमै असुरक्षित,"मकवानपुर (कास) मकवानपुरको चैनपुरमा अधिकांश गर्भवती घरमै सुत्केरी हुने गरेका छन् । सुत्केरी व्यथा लागे पनि गाउँका चेपाङ झाँक्री ल्याएर ढ्यांग्रो ठोक्दै झारफुक गर्ने गरिएको छ । राक्सिराङ गाउँपालिका५ ताङराङकी २६ वर्षीया शर्मिला चेपाङलाई व्यथाले च्यापे पनि स्वास्थ्य संस्था लगिएन । धामीझाँक्री लगाएर घरमै बच्चा जन्माइन् । यो उनको चौथो सन्तान हो । उनले गर्भ परीक्षण पनि गराइनन् । स्वास्थ्यचौकीमा सुत्केरी भयो भने भत्ता पाइन्छ भन्ने उनलाई र परिवारलाई नै जानकारी छैन । गाउँमा सुत्केरी घरमा नै हुन्छन्, अस्पताल लैजाँदैनौं, स्थानीय बलराम चेपाङले भने, अस्पताल टाढा छ, कसरी लैजानु, हाम्रा छोराछोरी पनि घरमा नै जन्मेका हुन् ।चेपाङ समुदायको बाहुल्य रहेको राक्सिराङका १९ प्रतिशत गर्भवती मात्र बर्थिङ सेन्टरमा सुत्केरी हुने गरेका छन् । ९ वटा वडामा विभाजित राक्सिराङमा एक वर्षमा ७ सय जना गर्भवती हुने अनुमान गाउँपालिका स्वास्थ्य शाखाले गरेको छ । गत आर्थिक वर्षमा सात सय गर्भवतीमा १ सय ३५ जनामात्र स्वास्थ्य संस्थामा सुत्केरी हुन आएको स्वास्थ्य संयोजक विजयकुमार कापरीले जानकारी दिए । अशिक्षा, अन्धविश्वास र परम्परागत चिन्तनका कारणले करिब ८१ प्रतिशत गर्भवती घरमै सुत्केरी हुने गरेका उनले बताए ।गाउँपालिकाको केन्द्र रहेको चैनपुरस्थित बर्थिङ सेन्टरमा ६ महिनामा १३ जनामात्र सुत्केरी भएका छन् । तीमध्ये ५ जना १४ देखि १९ वर्षसम्मका छन् । गर्भ परीक्षण गराउन १५ जना मात्र आएका छन् । राक्सिराङमा चारवटा बर्थिङ सेन्टर छन् । सबै वडामा स्वास्थ्य संस्था छन् । संस्थामा सुत्केरी हुनेलाई सवारीसाधनको भाडासहित थप ३ हजार रुपैयाँ दिने गरिएको छ । कैलाश गाउँपालिकामा पनि एक वर्षमा साढे ६ सय जना गर्भवती हुने अनुमान गरिएकामा १ सय १० मात्र स्वास्थ्य संस्थामा सुत्केरी भएका छन् । स्वास्थ्य निर्देशनालय हेटौंडाका अनुसार मकवानपुरका ५८ प्रतिशत गर्भवती घरमै असुरक्षित ढंगले सुत्केरी हुने गरेका छन् ।"
आधा उखु क्रसिङ भइसकेपछि सरकारले तोक्यो उखुको मूल्य,"परासी क्षेत्रमा किसानको बारीमा उखु नै छैन । उद्योगीले आधा क्रसिङ गरिसके । भारतबाट उखु आएन भने अबको एक महिनामा क्रसिङ नै सकिन्छ, यादवले भने, सरकारले निर्धारण गरेको मूल्यले लागत खर्च नै उठ्दैन । मूल्यमा सन्तुष्टि छैनौं । सरकार र उद्योगीको मिलेमतोमा किसानलाई मार परेको यादवले बताए । विगतमा सबैको प्रतिनिधित्व हुने गरी छलफल गरेर मूल्य सिफारिस गरिन्थ्यो । कृषि, किसान, उद्योगीहरूसहितको छलफल हुन्थ्यो, यादवले भने, तर, यसपालि भएन । सरकारले ढिला गरी मूल्य तोकिदिँदा किसानले उचित मूल्य पाउनेमा आशंका रहेको बताए । वाग्मती चिनी उद्योगले दुई वर्षअघिकै मूल्य दिएको छैन । सरकारकै कारणले यसपालिको मूल्य पाउनेमा पनि अन्योल छ, यादवले भने, अन्तिम विकल्प भनेको आन्दोलन नै हो । कृषि मन्त्रालयका प्रवक्ता प्रकाशकुमार सन्जेलले चुनाव आचारसंहिताका कारण मूल्य तोक्न ढिलाइ भएको बताए । उखुको समर्थन मूल्यको प्रस्तावित फाइल प्रधानमन्त्री तथा मन्त्रिपरिषदको कार्यालयबाट फिर्ता हुँदा थप ढिलाइ भएको हो ।"
अब निक्षेपको ब्याज ३ महिनामा मात्रै भुक्तानी,"६ विकास बैंक र ४ फाइनान्स कम्पनी राष्ट्र बैंकको कारबाहीमानेपाल राष्ट्र बैंकले ६ विकास बैंक र ४ फाइनान्स कम्पनीहरूलाई कारबाही गरेको छ । चालु आर्थिक वर्षको पहिलो त्रैमासमा तोकिएको मापदण्ड पूरा नगरेका यी १० कम्पनीलाई नियामक राष्ट्र बैंकले कारबाही गरेको हो ।कर्पोरेट डेभलपमेन्ट बैंक, सिन्धु विकास बैंक, नारायणी डेभलपमेन्ट र सप्तकोसी विकास बैंकलाई तोकिएको कर्जा निक्षेप अनुपात कायम नगर्दा कारबाहीस्वरूप जरिवाना गरिएको छ । त्यस्तै सालपा विकास बैंक र कर्णाली विकास बैंकलाई अनिवार्य मौज्दात अनुपात कायम नगर्दा कारबाहीस्वरूप जरिवाना गरिएको छ । विपन्न वर्गको कर्जा शीर्षकमा पनि मापदण्ड पूरा नगरेपछि कर्णाली विकास बैंक थप जरिवानामा परेको छ । त्यस्तै फाइनान्स कम्पनीहरूमा नेपाल, जानकी र समृद्धि कारबाहीमा परेका छन् । तोकिएको कर्जा निक्षेप अनुपात कायम नगर्दा यी तीनै कम्पनीलाई जरिवाना गरिएको छ । प्रोग्रेसिभ फाइनान्सलाई भने अनिवार्य मौज्दात अनुपात कायम नगर्दा जरिवाना गराइएको छ ।"
'सरकारी खाता असन्तुलन अर्थतन्त्रको नयाा चुनौती,"(काठमाडौं)नेपालमा वित्तीय खाताको सन्तुलन चुनौतीपूर्ण रहेको अर्थविद्हरूले बताएका छन् । केही महिनायता वित्तीय खाता असन्तुलन रहेकाले त्यसलाई सन्तुलनमा ल्याउनु नै अहिलेको चुनौती भएको उनको भनाइ थियो । नेपाल चेम्बर अफ कमर्सले बिहीबार काठमाडौंमा आयोजना गरेको अर्थतन्त्र ः अबको बाटो विषयक अन्तर्क्रिया कार्यक्रममा उनीहरूले यस्तो बताएका हुन् । कार्यक्रममा वित्तीय खाताको सन्तुलन कायम गर्न अहिलेको सरकारले मुख्य पहल गर्नुपर्ने राष्ट्रिय योजना आयोगका पूर्वउपाध्यक्ष एवं अर्थशास्त्री स्वर्णिम वाग्लेले बताए । सरकारी राजस्वले चालु खर्च पनि मुस्किलले धान्न सक्ने अवस्था रहेको, पुँजीगत खर्च न्यून रहेको, सरकारी खर्च र सामाजिक सुरक्षाको दायित्व बढ्दै गएकाले वित्तीय खाता सन्तुलन चुनौतीपूर्ण बन्दै गएको उनको भनाइ थियो । सरकारी कर्मचारीको दायित्व र सामाजिक सुरक्षाको दायित्व ठूलो छ । सार्वजनिक संस्थानहरूको प्रभावकारिता देखिन सकेको छैन । खर्चमा मितव्ययिता हुन नसक्दा सरकारी राजस्वले चालु खर्च नै धान्न समस्या छ, उनले भने, सार्वजनिक खर्च पुनरावलोकन आयोगको प्रतिवेदन कार्यान्वयनका लागि सरकारले पहल गर्नुपर्छ ।पछिल्ला वर्षहरूमा सरकारी कर्मचारीको तलबभत्ता र सामाजिक सुरक्षा दायित्व बढ्दै गएकाले अब त्यसलाई घटाउनेतर्फ सरकारले जोड दिनुपर्ने उनले बताए । सरकारी कर्मचारीको दायित्व र सामाजिक सुरक्षाको दायित्व ठूलो छ । सार्वजनिक संस्थानहरूको प्रभावकारिता देखिन सकेको छैन । खर्चमा मितव्ययिता हुन नसक्दा सरकारी राजस्वले चालु खर्च नै धान्न समस्या छ, उनले भने, सार्वजनिक खर्च पुनरावलोकन आयोगको प्रतिवेदन कार्यान्वयनका लागि सरकारले पहल गर्नुपर्छ । हाल करिब ४ लाख ८० हजार सरकारी कर्मचारीले जनताले तिरेको करबाटै तलब खाइरहेको र सामाजिक सुरक्षा दायित्वअन्तर्गत मात्र करिब २ खर्ब भइरहेकाले त्यसलाई कम गर्नुपर्ने उनको भनाइ थियो । कर्मचारी र सामाजिक सुरक्षा दायित्व एकैपटक घटाउने भन्ने हुँदैन, उनले भने, सरकारले त्यसलाई बिस्तारै घटाउँदै जानुपर्छ । त्यसको सुरुवात भने तत्कालै गर्न जरुरी छ ।नयाँ सरकारले यसअघि थाती राखेका आयोजनाको काम सुरु गर्नुपर्ने, रेमिट्यान्सको परनिर्भरता बिस्तारै घटाउँदै जानुपर्ने, विदेशी लगानी भित्र्याउन पहल गर्नुपर्ने र आन्तरिक उत्पादन वृद्धिका लागि उत्पादनशील क्षेत्रमा कर्जा विस्तार गर्नुपर्ने उनको सुझाव थियो । अहिले नोक्सान सबै सरकारले व्यहोर्ने र नाफा पब्लिकले लिने प्रवृत्ति भइरहेको र यस्तो पाराले सरकार चल्न नसक्ने पनि उनले बताए ।नेपालको अर्थतन्त्र दुर्घटनाको मुखमा पुगेर जोगिएको पूर्वअर्थमन्त्री युवराज खतिवडाले बताएका छन् । नेपालको अर्थतन्त्रको जहाज सुरक्षित अवतरण गर्न खोज्दाखोज्दै रनवे बाहिर गएको अवस्था भएको र त्यसलाई क्रेनले तानेर रनवेमा ल्याउनुपर्ने अबको चुनौती रहेको उनले बताए । रनवेबाट बाहिर गएको अर्थतन्त्रको जहाजलाई राष्ट्र बैंकले एउटा कुनाबाट तानेर सही ठाउँमा ल्याउन प्रयत्न गरिरहे पनि त्यो पर्याप्त नभएको उनको भनाइ थियो । असन्तुलन अवस्थामा रहेको अर्थतन्त्रको जहाजलाई रनवेमा ल्याइसकेपछि टेकअफ गर्नुपर्ने हुन्छ । अब त्यो काम सरकारले गर्नुपर्छ, उनले भने । अर्थतन्त्रको जहाजलाई सुरक्षित अवतरणका लागि विश्वको अर्थतन्त्रले खासै असर नपार्ने पनि उनले बताए । दुईतीन वटा पक्ष सही हुँदा नेपालको अर्थतन्त्र सही गति र दिशामा उड्न सक्छ, उनले भने, अब अर्थतन्त्रको जहाजलाई सही ट्र्याकमा ल्याएर गति दिने काम नयाँ सरकारले गर्नुपर्छ ।पछिल्ला महिनाहरूमा बाह्य सूचकहरू सकारात्मक देखिए पनि त्यसमा सन्तोष मानेर बस्नुपर्ने अवस्था नरहेको उनले बताए । नयाँ लगानी थपिएको छैन । दुई तिहाइ उद्योगी व्यवसायीले लगानी योजना दुई वर्ष पछाडि सारेको सुन्नमा आएको छ, उनले भने, आयात घट्दैमा, ४५ अर्ब विदेशी मुद्रा सञ्चिति बढ्दैमा, ब्याजदरमा सामान्य कमी आउँदैन अर्थतन्त्र सुध्रियो भन्ने हुँदैन । हामी अझै रिक्की जोनमा छौं । अर्थतन्त्रको सुधारका लागि उत्पादनमूलक क्षेत्रमा लगानी बढाउनुपर्ने र लगानी बढ्न ब्याजदर घट्नुपर्ने उनको भनाइ थियो । निक्षेपको ब्याजदर एकल अंकको अन्त्यमा र कर्जाको ब्याजदर दोहोरो अंकको सुरुको अवस्थामा हुनुपर्छ, उनले भने, तर कर्जाको ब्याज तत्कालै एकल अंकका आउँदैन ।पछिल्लो समय कालोसूचीमा पर्नेको संख्या बढिरहेको खतिवडाले बताए । चालु पुँजी कर्जा लिएर उद्योगी व्यवसायीले स्थिर पुँजीमा लगानी गरेकाले अहिले समस्या आएको उनको दाबी थियो । चालु पुँजी कर्जासम्बन्धी नीतिको कारणले वास्तवमै समस्यामा परेका ऋणीको कर्जा पुनर्तालिकीकरण गर्नुपर्ने उनको सुझाव छ । कोभिड१९ को संक्रमणपछि धेरै कर्जा लगानी भएको र त्यो कर्जा व्यवसायीले दुरुपयोग गरेकाले अहिले समस्या देखिएको छ, उनले भने, चालु पुँजी कर्जा लिने अनि स्थिर पुँजीमा लगानी गरेकाले ऋण तिर्न गाह्रो भएको हो ।समस्यामा रहेको अर्थतन्त्रमा आफूले त्यसको कारण खोजिरहेको उपप्रधान तथा अर्थमन्त्री विष्णु पौडेलले बताएका छन् । भूकम्पले ढाल्न नसकेको, कोभिडले समस्यामा पार्न नसकेको अर्थतन्त्रमा अहिले किन समस्या आयो भनेर गम्भीर रूपमा खोजी गर्ने काम गरिरहेको छु, उनले भने, राजस्व संकलनमा कमी, पुँजीगत खर्च नबढ्नेजस्ता लगायत पक्ष भने चिन्ताजनक अवस्थामा छन् । सबै अवस्था सामान्य हुँदा अर्थतन्त्र समस्यामा परिरहेकाले यसको समाधान आफ्नो पहिलो प्राथमिकता रहेको उनको भनाइ छ । अर्थतन्त्रको विद्यमान समस्या पहिचान गरेर समाधानको बाटो पहिल्याउन म प्रयत्नरत छु, उनले भने, पुँजीगत खर्च नबढेको, निर्माण सामग्रीको अभावलगायत समस्या देखिएका छन् । तिनलाई तत्काल समाधान गर्न पहल भइरहेको छ । अनुत्पादक क्षेत्रको खर्च कम गर्ने, साधारण खर्च घटाउने र आर्थिक अनुशासन कायम गर्नेतर्फ आफू लागेको उनको दाबी थियो । सरकार निजी क्षेत्रको कुरा सुनेर अघि बढ्ने उनले बताए । निजी क्षेत्रलाई आरोपप्रत्यारोप गर्नुभन्दा पनि यस क्षेत्रको सबै समस्या समाधान गर्ने गरी सरकार लाग्ने उनको भनाइ थियो ।उत्पादन वृद्धि, लगानीमैत्री वातावरण एवं व्यावसायिक गतिविधिलाई बढाएर अर्थतन्त्रलाई अगाडि बढाउनुको विकल्प नभएको नेपाल चम्बेर्स अफ कमर्सका अध्यक्ष राजेन्द्र मल्लले बताएका छन् । आत्मनिर्भर अर्थतन्त्र निर्माणका लागि लगानीमैत्री वातावरण, कृषि, पूर्वाधार विकास, सूचना प्रविधि पर्यटन एवं जलस्रोतलाई मुख्य प्राथमिकतामा राखेर अघि बढ्नु आजको आवश्यकता हो । यसका लागि ठोस योजना र सुशासन पहिलो सर्त हो, उनले भने, उच्च ब्याजदरले उद्योगी व्यवसायीका साथै समग्र ऋणीहरू आक्रान्त बनेको अवस्था छ । दोहोरो अंकको आर्थिक वृद्धि हासिल गर्ने सरकारी लक्ष्य पूरा गर्नका लागि एकल अंकको ब्याजदर कायम गरिनुपर्दछ ।"
श्रममन्त्री अर्यालसामु प्रश्नै प्रश्न,"(काठमाडौं)सृष्टि ओभरसिज इम्प्लोइमेन्ट सर्भिसेजका अन्तर्राष्ट्रिय बजार निर्देशकको हैसियतमा रहेका डोलप्रसाद (डीपी) अर्यालले श्रम, रोजगार तथा सामाजिक सुरक्षा मन्त्रालयको जिम्मेवारी लिएपछि प्रश्न उठेको छ, उनको कार्यसम्पादन कत्तिको पारदर्शी होला ? मन्त्री अर्यालमाथि प्रश्न तेर्सिनुमा कारण धेरै छन् । म्यानपावर कम्पनीको अन्तर्राष्ट्रिय बजार निर्देशकले नै गन्तव्य मुलुकका रोजगारदाता वा रोजगारदातासँग सम्बन्ध भएका म्यानपावर कम्पनीसँग सिधा पहुँच राख्छ र मागपत्र खोज्ने काम गर्छ । कामदारले पाउने सेवा, सुविधा र सर्तको डिल पनि उसैले गर्छ । अहिले वैदेशिक रोजगारमा देखिएका अधिकांश बेथिति यिनै अन्तर्राष्ट्रिय बजार निर्देशकहरूबीच मागपत्र हात पार्न हुने अस्वस्थ प्रतिस्पर्धाले सिर्जना भएका हुन् । ठूला म्यानपावर व्यवसायीहरू श्रममन्त्रीलाई प्रयोग गरेर व्यापार हात पार्न सधैं चलखेल गर्छन्, एउटा म्यानपावर कम्पनीले खोजेर ल्याएको मागपत्र अर्को म्यानपावर व्यवसायीलाई दिलाउन श्रमसहचारी वा श्रम काउन्सिलर प्रयोग गर्छन् कि गर्दैनन् ? नेपाल वैदेशिक रोजगार व्यवसायी संघका एक पदाधिकारीले भने, यही बिन्दुबाट श्रममन्त्रीको हैसियत थाहा हुन्छ । दोस्रो प्रश्न लागत शुल्कसँग जोडिएको छ । कामदार ३ लाख रुपैयाँसम्म तिरेर खाडी तथा मलेसिया गइरहेका छन् । जाजरकोटबाट एक पटक काठमाडौं आउनमात्रै ५ हजार रुपैयाँ खर्च लाग्छ, मलेसिया आइपुग्न तीन लाखभन्दा बढी सकियो, जाजरकोटका चक्रबहादुर शाही भन्छन्, पहिला १ लाख २० हजार तिर्दा ८० हजारको रसिद पाइन्थ्यो, अहिले २ लाख २० हजार तिरेर आउँदा एक पैसाको पनि रसिद पाइँदैन । यस्तो बेथितिलाई श्रममन्त्री अर्यालले कसरी सम्बोधन गर्लान् ? श्रममन्त्रीको स्वार्थ बाझिने अर्को ठाउँ जापानको रोजगारी हो । जापानले सन् २०१९ बाटै संयन्त्रबाट १४ क्षेत्रमा पाँचवर्षे श्रम भिसामा निर्दिष्ट सीपयुक्त कामदार लैजान नेपालसँग सम्झौता गरेको थियो । तर, कामदार पठाउने प्रक्रियामा तेस्रो पक्षलाई संलग्न गर्ने चलखेलका कारण अझै सम्झौता कार्यान्वयन भएको छैन । जापानको श्रम बजारमा जोडिँदै आएका कन्सल्टेन्सीहरूले श्रम मन्त्रालयलाई प्रभावमा पारी आफूअनुकूल निर्णय गराउने प्रयास जारी राखेकै छन् । मन्त्री अर्यालले यसमा सरकारी संयन्त्र नै प्रयोग गर्लान् वा तेस्रो पक्षको संलग्नता खोज्लान् ? नीति कार्यान्वयन गर्ने जिम्मेवारी पाएका मुख्य निकाय र यस क्षेत्रका सम्पूर्ण साझेदारबीच निश्चित सूचकका आधारमा गरिएको एक अध्ययनमा नीतिगत विषयमा जम्मा ७ प्रतिशतमात्र पूर्ण र ५० प्रतिशत आंशिक कार्यान्वयन छ । वैदेशिक रोजगार ऐन, नियमावली, निर्देशिका र कार्यविधिका माध्यमबाट सरकारले वैदेशिक रोजगारलाई व्यवस्थित गर्दै आएको छ । पूर्वसचिव पूर्णचन्द्र भट्टराईका अनुसार ऐनमा महत्त्वका साथ उठाइएको कामदारका हक अधिकार संरक्षण गर्ने विषयलाई प्राथमिकता नदिँदा सुशासन स्थापित हुन सकेको छैन । परिवर्तित सन्दर्भमा वैदेशिक रोजगार ऐनमा परिमार्जन वा प्रतिस्थापन गर्नु आवश्यक छ, समस्यामा परेका कामदारको संरक्षण गर्न, क्षतिपूर्ति उपलब्ध गराउन र न्यायमा पहुँच बढाउन अपरिहार्य छ, उनी भन्छन् ।कामदारको न्यूनतम तलब, सामाजिक सुरक्षा, व्यवसायजन्य स्वास्थ्य र सुरक्षा एवं मर्यादित काम सुनिश्चित गर्ने दायित्व श्रम मन्त्रालयकै हो । गन्तव्य मुलुकले अझैसम्म २४ घण्टाकै बिमाको व्यवस्था नगर्दा पीडित कामदार र तिनको आश्रित परिवार क्षतिपूर्तिबाट वञ्चित छन् । पछिल्लो एक दशकमा १० हजार ६ सय ६६ जनाको मृत्यु भएको थियो, जसमा २ सय ५५ महिला छन् । २४ घण्टाको बिमा सुविधा नहुँदा ८ हजार ५ सय ५३ जनाले रोजगारदाताबाट क्षतिपूर्ति पाएका छैनन् । यो विषय उठ्न थालेको एक दशक भइसक्यो, अहिलेका श्रममन्त्रीले यसलाई साँच्चिकै प्राथमिकतामा राख्नुपर्छ, कतारका लागि पूर्वराजदूत सूर्यनाथ मिश्र भन्छन् । पूर्वसचिव भट्टराईका अनुसार वैदेशिक रोजगार क्षेत्रका बेथिति अन्त्य गर्न नीति तथा कानुनी र कार्यान्वयन पक्षमा सुधार गर्नुपर्छ । नीतिगत र कानुनी सुधारले दूरगामी परिवर्तनको मार्ग तय गरेको हुन्छ, त्यसैले केही समय लाग्न सक्छ, उनी भन्छन्, नीतिगत सुधारको नतिजा व्यवहारमा आउने परिवर्तनले इंगित गर्छ ।"
मधेस उपविजेता हुँदै सेमिफाइनलमा,"सुनसरी (कास) इटहरीमा भइरहेको प्रधानमन्त्री कप राष्ट्रिय महिला टी२० क्रिकेट प्रतियोगिताअन्तर्गत बुधबार मधेस प्रदेशले लुम्बिनी प्रदेशलाइ पराजित गरेपछि सेमिफाइनल समीकरण पूरा भएको छ । मधेसले लुम्बिनीलाई १६ रनले हराउँदै सेमिफाइनलमा स्थान बनाएको हो । समूह ए बाट सुदूरपश्चिम र एपीएफ क्रमशः विजेता र उपविजेताका हुँदै सेमिफाइनल पुगेको छ । समूह बी बाट प्रदेश १ विजेता र मधेस प्रदेश उपविजेताका भई अन्तिम चारमा पुगेका हुन । दुवै सेमिफाइनल शुक्रबार हुनेछ ।टस हारेर ब्याटिङ रोजेको मधेसले निर्धारित २० ओभरमा ५ विकेट गुमाएर १ सय ७ रन बनाएको थियो । साना प्रविनले ५ चौका मदनमा अविजित ४६ रन बनाइन् । रोजी कदारीले १५ रन जोड्दा मधेसले अतिरिक्त २७ रन पाएको थियो । लुम्बिनीबाट मनीषा राना, सरस्वती पुन र विभास्ना बीसीले ११ विकेट लिए । १ सय ८ रनको लक्ष्य पछ्याएको लुम्बिनी ५ विकेट गुमाएर ९१ रनमा सीमित रह्यो । लुम्बिनीका रन्जु श्रेष्ठ र मधु डिसीले समान २१ रनको अविजित इनिङ्स खेले । आशा पुलामी मगर र कप्तान सरस्वती जीएमले ११११ रन बनाउँदा लक्ष्मी चौधरीले १२ तथा सरस्वती पुनले १० रन जोडिन् । बुधबारै अर्को खेलमा वाग्मती प्रदेशले सान्त्वना जित निकालेको छ । लगातार २ खेलमा पराजित हुँदै प्रतियोगिताबाट बाहिरिएको वाग्मतीले गण्डकी प्रदेशमाथि ३७ रनको जित पाएको हो । गण्डकी प्रदेश भने सबै खेलमा पराजित हुँदै बाहिरिएको छ । समूह ए को यो समूहबाट सुदूरपश्चिम शतप्रतिशत जितसाथ सेमिफाइनल पुग्दा एपीएफ उपविजेताको रूपमा पुगेको छ । बुधबार वाग्मतीले गण्डकी प्रदेशलाई १ सय ३६ रनको लक्ष्य दिएको थियो । टोलीले निर्धारित २० ओभरमा ५ विकेट गुमाई ९८ रनमात्रै बनाउन सक्यो । गण्डकीका सिमना केसीले सर्वाधिक ३६ बनाइन् । सृष्टि जैसी ३४ रन जोड्दा अरूले दोहोरो अंकमा रन बनाउन सकेनन् । वाग्मतीकी अस्मिना कर्माचार्यले ३ विकेट लिँदा विपिशा शाही र सेविका यादवले ११ विकेट लिए । त्यसअघि पहिलो ब्याटिङ गरेको वाग्मतीले ५ विकेट गुमाई १ सय ३५ रन बनाएको थियो । प्लेयर अफ द म्याच कञ्चन श्रेष्ठले ५६ रनको अर्धशतकीय इनिङ्स खेलिन् । अस्मिनाले १८, सोनी पाख्रिनले १३ र अस्मिता खरेलले १२ रन जोडे । हेलिसा गुरुङले ११ रनको योगदान गरिन् । गण्डकीका कुसुम गोदार, सृष्टि जैसी, निरुता जिटी, सिमना केसीले ११ विकेट लिए ।"
चोटग्रस्त नडाल बाहिरिए,"मेलबर्न (एएफपी) डिफेन्डिङ च्याम्पियन राफेल नडालले बुधबार अस्ट्रेलिया ओपनबाट बाहिरिएका छन् । यसलाई प्रतियोगिताकै सबैभन्दा ठूलो अप्रत्यासित नतिजामध्ये एक मानिएको छ । दुई उदीयमान खेलाडीको भिडन्तमा कोको गौफले पनि इम्मा राडुकानुलाई हराएका छन् । चोटका कारण प्रतियोगिताबा बाहिरिएपछि नडालकी पत्नी मेरीले पनि आँसु लुकाउन सकिनन् । स्पेनी खेलाडी नडाल रोड लेभर एरेनामा भएको खेलमा ६५ औं वरीयताका अमेरिकी म्याकेन्जी म्याकडोनाल्डसँग पराजित भएका छन् । वर्षाका कारण बन्द छानाबीच खेल भएको थियो । त्यसमा ३६ वर्षीय नडाल अमेरिकी खेलाडीसँग ६४, ६४, ७५ ले पराजित रहे । खेलका क्रममा संघर्षरत नडालका लागि मेडिकल टाइमआउट समेत आवश्यक परेको थियो । नडाल सात वर्षयता टेनिसको ठूलो प्रतियोगिता ग्रान्ड स्लाममा दोस्रो चरणमै बाहिरिएको यो पहिलोपल्ट हो । चोटकै कारण उनले कीर्तिमान २२ औं ग्रान्ड स्लाम जित्ने अभियानमा पनि धक्का लागेको छ । यस्तोमा अब सर्बियाका नोभाक जोकोभिच वर्षको पहिलो ग्रान्ड स्लाम उपाधिका लागि बलियो दाबेदार देखिएका छन् । खेलपछि नडालले भने, म अहिले कुनै प्रकारको गुनासो गर्ने ठाउँमा छैन । टेनिस खेल जीवनले मलाई धेरै खुसीका उपलब्धि दिएका छन् । त्यसैले मसँग गुनासो गर्ने अधिकार पनि छैन । तर, म अहिले निकै थाकेको छु, निरास छु र दुःखी पनि छु । यो नै वास्तविकता हो । म टेनिस खेल्ने क्रमलाई जारी राख्न चाहन्छु । अहिले तत्काल मेरो स्थिति ठीक छैन ।अब २७ वर्षीय म्याकडोनाल्डले तेस्रो चरणमा जापानका योसिमितो निसिकोको सामना गर्नेछन् । मंगलबार अधिकांस खेल प्रचण्ड गर्मीका कारण हुन सकेन । पछि वर्षाका कारण पनि खेल रोकिए । अमेरिकाकी १८ वर्षीया गौफले भने बेलायतकी राडुकानुलाई ६३, ७६ (७४) ले पराजित गरिन् ।महिलातर्फ पहिलो वरीयताकी पोल्यान्डकी इगा स्वाटेक भने तेस्रो चरण पुगेकी छन् । उनले कोलम्बियाकी मारिया क्यामिला ओसोरियोलाई ६२, ६३ ले सहजै हराइन् । छैटौं वरीयताप्राप्त जर्मनीकी मारिया सक्कारीले कठिन जित पाइन् भने कजाकिस्तानकी एलिना रेब्किना पनि तेस्रो चरण पुगिन् ।"
बलमै समस्या,"अत्यधिक गर्मी र भारी वर्षामात्र होइन, यसपल्टको अस्ट्रेलियन ओपनमा खेलाडीहरूले एउटा अर्को समस्या पनि सामना गरिरहेका छन् । यो हो बलको । एकपछि अर्को खेलाडीले प्रतियोगितामा प्रयोग भएको बललाई लिएर गुनासो समेत गर्दै आएका छन् । नोभाक जोकोभिच र राफेल नडालले नै टेनिस बलको चर्को आचोलना गरिरहेका छन् । उनीहरूका अनुसार वर्षको पहिलो ग्रान्ड स्लाममा यसपल्ट प्रयोग भएको बल यसअघिका बलभन्दा फरक छ । मेलबर्न पार्कमा नौपल्ट च्याम्पियन रहेका जोकोभिचले भनेका छन्, जतिजति लामो खेल हुने गर्छ र जतिजति खेलमा र्याली हुन्छ, बल सुस्त हुने गर्छ । मंगलबार मात्रै जोकोभिचले रोबर्टो कार्बेलेसलाई पहिलो चरणमा हराएका थिए । बुधबार आइपुग्दा नडाल पनि पराजित भए । अब उपाधिका लागि सबैभन्दा बलियो प्रत्याशी जोकोभिच नै छन् । म्याकडोनाल्डसँग पराजित खेलपछि नडालले खेल लम्बिँदै जाँदा बल प्रहार गर्न गाह्रो भएको माने । उनले भने, ठूलो कोर्टमा यो बलले खेल्दा गाह्रो भएको छ । पक्कै पनि कोर्टमा केही परिवर्तन आएको छैन । तर, बल पक्कै पनि सुस्त छ ।प्रतियोगिताअगाडि बलमा कुनै परिवर्तन नहुने बताएका थिए । नडालले थपे, तर बलमा पक्कै परिवर्तन आएको छ, यसको स्तर कुनै पनि हालतमा राम्रो छैन । अझ खराब छभन्दा हुन्छ । तर खेलाडी भएको नाताले हामीसामु खेल्नुबाहेक अर्को विकल्प छैन । यसपल्टको बल पनि खासै स्पिन हुँदैन । अहिलेसम्म प्रतियोगिता पूर्ण रूपमा मौसम र तापक्रमले प्रभावित भएको छ । अधिकांस खेल छानामुनि खेलिरहनुपरेको छ । यस्तोमा बल अझ सुस्त देखिएको हो । छैटौं वरीयताका फेलिक्स एगरएलिसिमीले भनेका छन्, म गुनासो गर्न त चाहन्न । तर, बलको उफ्राइ भने अपेक्षाअनुसार रहेको छैन ।"
विधान र पविनको जोडी च्याम्पियन,"काठमाडौं (कास) कास्कीका विधान अधिकारी र आर्मीका पविन लिनथेपले बुधबार तेस्रो यलम्बर कप तथा प्रथम राष्ट्रव्यापी यलम्बर भेट्रान ब्याडमिन्टन च्याम्पियनसिपमा पुरुष युगलको उपाधि उचालेका छन् । उनीहरूले शीर्ष २० वरीयताबाहेकको उक्त इभेन्टमा नेपाल पुलिस क्लबका गौरव दाहाल र अनिश श्रेष्ठको जोडीलाई २११९, २११३ को सोझो सेटमा हराए । तेस्रो स्थानमा नखिपोट युथ क्लबका एसिया जबेगु र दिवश शंकरको जोडी तथा न्यु बीएसका निश्चल खत्री र श्रीजल पोखरेल रहे । विजेता जोडीले ५० हजार, उपविजेताले २५ र तेस्रो जोडीले १०१० हजार रुपैयाँ पुरस्कार प्राप्त गरे ।च्याम्पियनसिपको मुख्य आकर्षण रहेको ५५ वर्षमाथिको डबल्समा ललितपुरका सुरेश बस्नेत र इमाडोल ब्याडमिन्टन स्पोर्ट्स क्लबका दिलबहादुर कदङ्वाको जोडी विजयी भयो । उनीहरूको जोडीले नखिपोट युथ क्लबका पूर्ण बुढाथोकी र कुमार राईको जोडीलाई १९२१, २११७, २१८ ले हरायो । एपीएफका बलराम लामिछाने र प्रेमकुमार श्रेष्ठ तथा कीर्तिपुरका पूर्णचन्द्र जोशी र राजु महर्जनको जोडी तेस्रो भए । विजेताले ३० हजार, उपविजेताले २० र तेस्रोले समान १० हजार प्राप्त गरे ।महिला एकल (२० वरीयताबाहेक) मा मेची ब्याडमिन्टन क्लबकी अञ्जना राईले ट्रफी उचालिन । उनले आर्मीकी रिहाना शेरचनलाई २०२२, २११७, २११४ ले हराइन् । स्पोर्ट्स हबका बविता पुरी र पुष्पा शाही तेस्रो भए । विजेताले २५ हजार, उपविजेताले १५ र तेस्रोले १०१० हजार प्राप्त गरे ।पुरुष डबल्स ४५ वर्षमाथि कास्कीका राजेश गुरुङ र शम्भु कुमार श्रेष्ठको जोडी विजयी भयो । यो जोडीले पिस फिटनेस क्लबका पूर्णहरि होना र सञ्जय कपालीको जोडीलाई २११५, २११६ को सोझो सेटमा पराजित गर्यो । विजेताले ३५ हजार र उपविजयीले २० हजार पुरस्कार पाए ।पुरुष एकल १९ वर्षमुनि एपीएफका क्षितिज खनालले आर्मीका नरेन्द्र बमलाई २११४, १७२१, २११३ ले पराजित गर्दै उपाधि जिते । आर्मीका डेविड थापामगर र हिमाल चन्द तेस्रो भए । विजेताले २५ हजार, दोस्राले १५ र तेस्राले १०१० हजार प्राप्त गरे ।पुरुष डबल्स ३५ वर्षमाथि कास्कीका शम्भु श्रेष्ठ र पुलिसका विष्णु कटुवालको जोडीले कास्कीका विशाल खड्का र आर्मीका सुरोज महर्जनको जोडीलाई २११६, २११९ ले पराजित गर्दै उपाधी जित्यो । दथुलका राजु वज्राचार्य र नखिपोटका राम राईको जोडी तथा ब्याडमिन्टन रिमिक्सका दीपन महर्जन र भुवन श्रेष्ठको जोडी संयुक्त तेस्रो भए । विजेताले ३५ हजार, उपविजेताले २० र तेस्रोले १०१० हजार पुरस्कार पाए । प्रतियोगिता नखिपोट युथ क्लब ब्याडमिन्टन सर्कलको आयोजनामा भएको थियो ।"
शीर्ष खेलाडीको सुरुआत,"(काठमाडौं)अन्नपूर्ण क्लब आरसीटी खुला फिडे रेटिङ चेसको बुधबार पहिलो दिन शीर्ष खेलाडीले अपेक्षित जित निकालेका छन् । पहिलो दिन दुई चरणका खेल भए । त्यसमा नेपाल च्याम्पियन पुरुषोत्तम चौलागार्इं, पूर्व च्याम्पियन सुरवीर लामा, पुण्यमान कर्माचार्य र नवीन तण्डुकार विजयी रहे । सीएम पुरुषोत्तमले पहिलो चरणमा उज्ज्वल दाहाल र दोस्रो चरणमा प्रेम खड्कालाई हराए । सुरवीरले आयुष बोहरा र कविन्द्र सिवाकोटीलाई माथ दिए । पहिलो चरणमा वाकओभर पाएका पुण्यमानले दोस्रो चरणमा शेषनाथ आचार्यलाई पन्छाए । नवीनले भने पहिलो ओभरमा वाकओभर पाए र दोस्रोमा आश्चर्य चौधरीलाई हराए । यस्तै फिडे मास्टर रुपेश जैसवाल र क्षितिज भण्डारी पनि विजयी रहे । रुपेशले पहिलो चरणमा वाकओभर पाए र दोस्रोमा मणिराज डाँगीलाई हराए । क्षितिज भने भुवन विष्ट र विनय राईमाथि विजयी रहे । सबै खेलाडीको समान २ अंक छ । ज्याठास्थित अन्नपूर्ण उमाविको हलमा भएको प्रतियोगितामा अर्जुन घिमिरे, सरोज महर्जन, गणेशमान दुवाल र सुदीप तामाङको पनि २ अंक छ । राजन पुरी, पुरुषोत्तम सिलवाल, भवगतीप्रसाद शर्मा, जनार्दन श्रेष्ठ र राजीव श्रेष्ठ पनि दुवै खेलमा विजयी रहे । अर्का पूर्व नेपाल च्याम्पियन बद्रीलाल नेपाल भने दोस्रो चरणमा सुरज सिंहसँग बराबरीमा रोकिए । यस्तोमा उनी साढे १ अंकमै सीमित रहे । बिहीबार तीन चरणको खेल हुनेछ । त्यसअघि क्लबका अध्यक्ष सुरेशकुमार शाक्यको सभापतित्वमा भएको कार्यक्रममा काठमाडौं महानगरपालिका२७ का वडा अध्यक्ष योगेशकुमार खड्गी र नेपाल चेस संघका अध्यक्ष विदुर गौतमले संयुक्त रूपमा प्रतियोगिता उद्घाटन गरे । स्विस लिग प्रणालीअनुसार ९ चरणसम्म हुने प्रतियोगितामा ४० जिल्लाका १ सय ३२ खेलाडीको सहभागिता छ ।"
इन्द्रबहादुर विजयी,काठमाडौं (कास) थाइल्यान्डको राजधानी बैंककमा भएको एएसबीसी यू२२ बक्सिङ च्याम्पियनसिपको पुरुष ५७ केजी तौल समूहमा नेपाली बक्सर इन्द्रबहादुर सुनार विजयी भएका छन् । प्रिक्वाटरफाइनलमा इन्द्रबहादुरले लाओसका खेलाडी सोक्साखुनलाई ५ः० अंकले युनानिमसका आधारमा हराएका हुन् । उनले क्वाटरफाइनलमा मंगोलियाका बक्सर गन्तुमार लुन्डासँग खेल्नेछन् । नेपालका अन्य दुई खेलाडी विजय बाटा (८६ केजी) र महिला खेलाडी त्रिशा जबेगु (७५ केजी) वाइ पाएर सेमिफाइनल पुगिसकेका छन् । महिला ४८ केजीमा सुस्मा तामाङले भियतनामकी क्युन हानसँग र ५७ केजी तौल समूहकी हेमा राईले सिंगापुरकी चौजिमिन बेर्नेससँग बिहीबार क्वाटरफाइनलमा खेल्नेछन् । पुरुषतर्फ ४८ केजी तौलमा लालप्रसाद उप्रेतीले फिलिपिनी दुरेन्टमार्क लेटचरसँग जनवरी २० मा क्वाटरफाइनल भिडन्त गर्नेछन् ।
पुल्चोकले जित्यो एस क्रिकेट,"काठमाडौं (कास) सागर थापा क्षेत्रीले अविजित अर्धशतक बनाएपछि पुल्चोक क्रिकेट क्लबले एस क्रिकेट टी२० लिगको उपाधि जितेको छ । पुल्चोकले भक्तपुरस्थित वीरेन्द्र सैनिक आमाविको मैदानमा बुधबार फाइनलमा किंग्स क्रिकेट क्लबलाई ९ विकेटले पराजित गर्यो ।यी दुई टोली नै प्रतियोगिताको पहिलो खेलमा उत्रिँदा पुल्चोकले ७ विकेटको विजय पाएको थियो । त्यसलाई टोलीले फाइनलसम्म निरन्तरता दियो । सागरले अविजित ५७ रन बनाएपछि पुल्चोकले १ सय २० रनको लक्ष्य १४२ ओभरमै पूरा गर्यो । उनले ५२ बलको इनिङ्समा ८ चौका प्रहार गरे । शुभ कंसाकारले २६ र गौरव खड्काले अविजित २३ रन बनाए । किंग्सबाट एकमात्र विकेट अविनाश बस्यालले लिए । यसअघि टस जितेर ब्याटिङ गरेको किंग्सले २० ओभरमा ७ विकेट गुमाई १ सय १९ रन बनाएको थियो । राजन केसीले अविजित २२ र रविन जोशीले १९ रन बनाए । पुल्चोकका दुर्गेश थापाले २, पीयूष शर्मा र सागरले ११ विकेट लिए ।उपाधिसँगै पुल्चोकले ४५ हजार पायो । विजेतालाई सांसद सोविता गौतमले पुरस्कृत गरे । प्लेयर अफ द फाइनल सागरले प्लेयर अफ द सिरिजको पुरस्कार पनि पाए । भक्तपुर क्रिकेट सेन्टरका नवीन यादव उत्कृष्ट ब्याटर र ब्लुबर्ड कलेजका सुवास खत्री उत्कृष्ट बलर भए । स्पर्धामा ८ टोली प्रतिस्पर्धी थिए ।"
