शीर्षक,विवरण
अवैध क्रसरलाई शक्तिकेन्द्रकै आड,सुदूरपश्चिमअवैध क्रसर ३९बन्द १२आयोजनाका १३
अख्तियारका पूर्वआयुक्त नैभ्रष्टाचारी ठहर,"भ्रष्टाचार निवारण ऐनको दफा ३ (१ज) मा ५० लाखदेखि १ करोड रुपैयाँसम्म घूस लिने व्यक्तिलाई ६ देखि ८ वर्षसम्म कैद, बिगो बराबर जरिवाना र घूस लिएको रकम जफत हुने व्यवस्था छ । अख्तियारले पाठक र न्यौपानेलाई सोही दफाअनुसार कारबाही गर्न माग गरेको थियो । विशेष अदालतका अध्यक्ष श्रीकान्त पौडेल र सदस्य यमुना भट्टराई तथा बलभद्र बाँस्तोलाको इजलासले तीन वर्ष मात्र कैद हुने फैसला गरेको छ । ५० लाखदेखि १ करोड रुपैयाँसम्म घुस लिनेदिने व्यक्तिलाई ६ देखि ८ वर्षसम्म कैद हुने कानुनी व्यवस्था रहेकामा पाठक र न्यौपानेलाई तीन वर्ष मात्र कैद गर्ने फैसला त्रुटिपूर्ण रहेको विशेष अदालतका पूर्वअध्यक्ष गौरीबहादुर कार्कीले बताए । उनले प्रतिवादीबीच बिगो रकम भागबन्डा गरिनु पनि गलत रहेको बताए । यस फैसलामा ७८ लाखको बिगो बराबर नै जरिवाना हुनुपर्नेमा पाठक र न्यौपानेलाई भागबन्डा गरेर ३९३९ लाख जरिवाना भएको छ, त्यो पनि त्रुटिपूर्ण छ, कार्कीले भने ।"
सन्दीपलाई ससर्त धरौटीमा छाड्न आदेश,"केकेमा रोक ?फैसला नभएसम्म विदेश जानमुद्दा, पीडित किशोरी र उनको परिवारका सदस्यबारे सञ्चारमाध्यम वा सामाजिक सञ्जालमा टिप्पणी गर्न वा धारणा राख्नलामिछाने र उनी आबद्ध संस्थाका व्यक्तिलाई पीडित किशोरी र उनको परिवारसँग भौतिक वा अन्य कुनै प्रकारले सम्पर्क वा भेटघाट गर्ने वा कुनै माध्यमबाट डर, त्रास, धम्की वा दबाब दिने, प्रभाव पार्नेसम्बन्धी कुनै कार्य गर्नलिखित जानकारी नदिई उपत्यका छाड्न"
सिंहदरबारमा आमा कर्मचारी,"(काठमाडौं)कार्यालय जानुअघि सरकारी कर्मचारीको पहिरन लगाएर घरबाट निस्कनुअघि अञ्जली रम्तेल एउटा ठूलो झोला बोक्छिन् । बच्चाका डाइपर, लुगा, खानेकुरा र अन्यका लागि आवश्यक सामग्रीसहितको झोला कार्यालय जान उनका लागि सेतो सर्ट र नीलो रङको पोसाक जस्तै अत्यावश्यक भइसकेको छ । कारण, देशको प्रमुख प्रशासकीय केन्द्र सिंहदरबारस्थित गृह मन्त्रालयमा कार्यरत उनी आफ्नो डेढ वर्षका छोरा काखी च्यापेरै कार्यालय पुग्छिन् । हुन त उनी अन्य सहकर्मी जस्तै सरकारी कामकाज गर्छिन् । तर उनको दैनिक भूमिका भने त्यसमा मात्रै सीमित छैन । उनले बोक्ने झोला उनको जिम्मेवारीको पोको हो । जाडो मौसममा घरमै राखेर पनि आफ्ना सन्तानलाई चिसोदेखि जोगाउन मुस्किल परिरहेका बेला बूढानीलकण्ठकी ३२ वर्षीया रम्तेलले बच्चाको स्याहारसँगै जागिरको दोहोरो जिम्मेवारी पूरा गर्दै आएकी छन् । एकल परिवारमा बालबच्चा सम्हाल्दै जागिरे जीवन बिताइरहेकी रम्तेल आमा भएपछि मात्रै मातृत्व दायित्व नजिकबाट अनुभूत गरेकी हुन् । स्नातकोत्तर गरेकी उनी बिहेअगावै करिअर बनाउनका लागि निकै संघर्ष गरिन् । एक वर्षको कडा मिहिनेतपछि नायब सुब्बामा नाम निकाल्न सफल भइन् । यसमा सफल भएसँगै उनको अब शाखा अधिकृत बन्ने चाहना छ । तर, अब भने पहिले जस्तो सजिलो छैन । कामको निरन्तरता र गृहस्थी जीवनबीचको तालमेल मिलाउन उनीजस्तै युवापुस्ताका लागि थुप्रै चुनौती थपिएका छन् । पहिलेका आमाबुबाले कामको बाँडफाँट गर्थे । आमाले घर र बच्चा सम्हाले पुग्थ्यो । बाबुले घरबाहिरको काम र आर्थिक जोहो गर्थे । अब भने सामाजिक संरचनामा केही फेरबदल आएको छ । श्रीमान्श्रीमती दुवै आत्मनिर्भर हुन थालेपछि युवतीले तुलनात्मक रूपमा बढी चुनौती खेप्नुपरेको छ । अञ्जलीका अनुसार आफैं सक्षम हुने, करियर बनाउने र गृहणीको समेत भूमिका पूरा गर्ने चुनौती त्यति सजिलो कहाँ छ र ? सन्तान नहुँदै पढेर लोक सेवा पास गरेकी थिइन्, त्यो सरलता र सहज वातावरण भने अब उनले पाउन मुस्किल छ । दुई छोराको जिम्मेवारी सम्हाल्ने कि पढ्ने ? उनी भन्छिन्, बच्चाहरू निदाएपछि एकदुई घण्टा मात्र किताब हेर्न पाइन्छ । एउटा छोरा सुत्यो भने अर्को उठ्ने बेला हुन्छ । यति मात्रै नभएर कार्यालयमा आइपर्ने काममा पनि उनी खटिएकै हुन्छिन् । कहिलेकाहीं आमा कर्मचारीको समस्याप्रति कार्यालयका हाकिम र परिवारसमेत संवेदनशील नभइदिँदा कामकाजी युवतीले थप तनाव झेल्नुपरेको उनको अनुभव छ । मोरङ घर भएकी ३६ वर्षीया प्रजिना राईको दिनचर्या पनि रम्तेलको जस्तै छ । प्रशासकीय अदालतकी कर्मचारी राई हरेक दिन बालकुमारीबाट आफू कार्यरत कार्यालय सिंहदरबार आउँदा १० महिनाकी छोरी बोकेर ल्याउँछिन् । कहिले माइक्रोबस त कहिले पठाओ चढेर आउँदाका रोचक घटनाहरू उनले भोग्नुपरेको छ । सार्वजनिक बसमा आफू च्यापिएर भए पनि बच्चा जोगाएर ल्याउँछु, उनी भन्छिन्, ट्राफिक जाम र भीडभाडले हैरान हुन्छ । उनका दुई छोरी छन् । कलेज पढाउने श्रीमान्ले घरको काममा सहयोग गर्छन् । तर आमा भएकै कारण सन्तानप्रति प्राकृतिक रूपमै बढी जिम्मेवार हुनुपर्छ । दूध खान आमा नै खोज्छन् बच्चाले, उनी भन्छिन् । छोरीको स्याहारमा लाग्दा करिअर अघि बढाउन समस्या भएको उनको भोगाइ छ । चिकित्सक दीक्षा जोशी भने कामकाजी युवतीको जिम्मेवारी धेरै हुनु स्वाभाविक नै मान्छिन् । इतिहासकालदेखि नै हेर्ने हो भने पनि महिलाहरू मल्टिटास्क का लागि सक्षम देखिएका छन् । घरको कामदेखि खेतीपाती र सन्तान हुर्काउने काम प्राचीन समयदेखि नै महिलाहरूले गर्दै आएका डा जोशीको भनाइ छ । यस हिसाबले आफूले पनि आधुनिक युगमा मल्टिटास्किङको दायित्व निभाएको उनले बताइन् । उनकी ७ वर्षकी छोरी छन् । छोरीको हेरचार सँगै अस्पतालमा बिरामीको उपचार गर्न भ्याउँछिन् उनी । वीर अस्पतालकी मुटु सर्जन ३७ वर्षीया जोशीले कामकाजी महिलाका समस्या सन्तानले समेत पछि महसुस गर्ने गरेको बताइन् । उनकी छोरीले आमा काम गर्छिन् भन्ने थाहा पाएकी छन् । त्यसैले अफिसको काममा छोरीले कहिल्यै बाधा नपुर्याएकी उनले सुनाइन् । तर, कहिलेकाहीं छोरी बिरामी हुँदा भने उनलाई समस्या पर्छ । राति अस्पताल जाँदा धेरै पटक छोरीले न जानु मलाई छोडेर भनेकी छन् । बुबा सँगै हुँदा पनि छोरीले आमा नै खोज्ने हुँदा जोशी भावुक हुन्छिन् । छोरी बिरामी भइन् भने जोशी सकेसम्म अस्पताल बिदा लिन्छिन् । छोरी अलि सानै हुँदा म पनि बिरामी छु, मलाई नै उपचार गर्नु ममी आज अस्पताल नजानु, भनेर आँखाभरि आँसु लिएको क्षणले जोशीलाई संवेदनशील बनाएको थियो । उनी भन्छिन्, बच्चा र कामको म्यानेज गर्न त्यति सजिलो कहाँ छ र ? उनका अनुसार फेलोसिप, ट्रेनिङ जस्ता व्यावसायिक क्षमता बढाउने क्रियाकलापमा सहभागी हुन बच्चाकै कारण रोकिनुपर्छ । बालमनोविज्ञानमा प्रभाव नपर्ने गरी काम र घर सम्हाल्न पतिपत्नीले एकअर्कालाई सहयोग गर्नुपर्ने उनको बुझाइ छ । उनका श्रीमान् पेसाले इन्जिनियर हुन् । तर आफ्नो व्यावसायिक सफलतामा श्रीमान्को सहयोग नभएको भए सम्भव नहुने उनी बताउँछिन् । श्रीमान्ले सहयोग गरेरै करिअरमा एकाग्रह हुन सकेको छु, उनी भन्छिन्, छोरीले पनि आमाको व्यस्तता बुझ्न थालेकाले खुसी छु । कुपन्डोल घर भएकी सौरगंगा दर्शनधारी दम्पती नै कलाकार हुन् । सौरगंगा प्रिन्ट मेकिङ आर्ट बनाउँछिन् । केमिकल र मेसिनद्वारा गरिने सिर्जना भएकाले सौरगंगालाई बच्चा हुर्काउँदै करिअर अघि बढाउन जटिलता छ । उनलाई बच्चा जन्माउनुअघि एउटा चित्र प्रिन्ट गर्न दुई साताभन्दा बढी समय लाग्दैन थियो । अहिले उनले दुई सन्तानलाई हुर्काएकी छन् । तीन वर्षको छोरालाई सम्हाल्दै कलामा रमाएकी छन् । चित्र बनाउनुका साथै सिर्जना कलेज अफ फाइन आटर््स र ललितकला क्याम्पसमा पढाउँछिन् । साताको चार दिन उनले कलेजका लागि नै समय दिनुपर्छ । चित्र बनाउनु त छँदै छ । त्यसमा पनि छोराको स्याहारमा उनी खटिएकी हुन्छिन् । चित्र बनाउँदै गर्दा छोराले समेत ब्रस चलाउन खोज्छ, उनी भन्छिन्, यस्तो बेला आफूले कामै छोडेर बच्चाको खुसीमा चित्र कोर्न सिकाउन थाल्छु । छोराछोरी भएपछि उनीहरूको खुसी नै प्राथमिकतामा पर्ने उनले बताइन् । कामबाट जब थाकेर घर आउँछु, बच्चाको हाँसो देखेर सबै पीडा भुल्छु, उनी भन्छिन्, कामकाजी आमाका दुःख सँगै सुख पनि छन् । बुद्धनगरस्थित रोजबर्ड स्कुलकी शिक्षक हुन्, लोचना अधिकारी । अढाई वर्षका कान्छो छोरा हुर्काउँदै शिक्षक पेसा निरन्तर गर्दै छिन् । भक्तपुरको थिमि घर भएकी उनी छोरा माइतीमा पुर्याएर मात्रै स्कुल जान्छिन् । कौशलटारमा उनका आमाबुबा बस्छन् । बिहानै ८ बजेभित्र माइतीमा आमाको काखमा छोरा छोडेर उनी बुद्धनगर स्कुल आइपुग्नुपर्छ । दूध चुसाउन नपाउँदा पीडा हुन्छ, उनी भन्छिन्, मन बुझाएरै काम गर्छु । स्कुलमा अरूका छोराछोरी पढाइरहँदा आफ्नै नानी जस्तै माया लाग्छ । पूरै समय सँगै बसेर बच्चा हुर्काउने अवसर कामकाजी आमालाई नमिल्ने उनले सुनाइन् । उनीहरूकै भविष्यका लागि पनि काम गर्न जरुरी रहेको भन्दै मन बुझाउनुको विकल्प नभएको उनले बताइन् । अधिकारीका श्रीमान् पनि शिक्षक हुन् । दुवैले मिलेर बच्चा हुर्काउँदै करिअर धानिरहेका छन् । काठमाडौंको शान्तिनगर घर भएकी जिया कर्माचार्य बैंकर हुन् । पढाइ पूरा गरेर जागिर खाएपछि उनले ३६ वर्षको उमेरमा बिहे गरिन् । जसका कारण बिहेलगत्तै सन्तान जन्माउनुपर्ने दबाब पर्यो । उनको अहिले ७ महिनाको छोरा छ । चार महिनासम्म सुत्केरी बिदा बसेकी उनले अब छोराको हेरचार गर्ने कि कार्यालय धाउने चुनौती थपिएको छ । श्रीमान्समेत व्यस्त हुने हुँदा एक्लैले जागिर सँगै बच्चा स्याहार्नुपर्छ । बच्चा हेर्ने मान्छे राखेकी छु, तर ढुक्क हुनै सकिन्न, उनी भन्छिन् । त्यसमाथि राम्ररी बच्चाको स्याहार गर्ने मान्छे पाउनै गाह्रो छ । छोराका कारण कार्यालयमा समेत राम्ररी काम गर्न सकेकी छैन, उनी भन्छिन् । कार्यालयबाट थाकेर घर पुग्दा उनका श्रीमान्समेत थाकेर आएका हुन्छन् । यस्तो बेला आफू नै अघि सरेर बच्चाको ख्याल गर्नुपर्ने बाध्यता रहेको उनले बताइन् । घर र कार्यालयको काम अनि करियरको पनि चिन्ताका कारण तनाव बढ्ने कर्माचार्यले बताइन् । कहिलेकाहीं त तनावले निद्रा नै लाग्दैन, उनले भनिन् । तनाव व्यवस्थापनका लागि चिकित्सकसँग परामर्शसमेत लिन थालेकी छन् उनले । कामकाजी आमाका चुनौती सहज बनाउन परिवारका सदस्यदेखि कार्यरत संस्था संवेदनशील हुनुपर्ने उनको बुझाइ छ । घरमा परिवारले अनि कार्यालयमा हाकिमले बुझिदिनुभयो भने जीविकोपार्जन गर्न सहज हुन्छ ।"
कहाँ छन् प्रधानमन्त्री ? कहाँ छन् गृहमन्त्री ?,"(काठमाडौं)नेपालगन्जबाट आएका महिला हरेक दिन कलंकीबाट हिँड्दै माइतीघर पुग्छन् । अघिअघि रुबी खान छिन्, हातमा लालटिन छ । लेखिएको छ, न्यायका लागि सरकार खोज्दै छौं । बिहानको १० नबज्दै माइतीघर आइपुग्ने उनीहरू साँझ ५ बजेसम्म सडक रुँघेर धर्ना दिन्छन् । बास बस्न कलंकी फर्किन्छन् । पुसको कठ्यांग्रिँदो चिसोमा १५ दिनदेखि सडकमा सरकार खोजिरहेका उनीहरूले अहिलेसम्म भेटेका छैनन्, दिउँसै लालटिन बाल्दा पनि । बरु चिसो भुइँमा बस्दाबस्दै उनीहरूमध्ये कोही रुघाखोकीले ग्रस्त छन् त कसैलाई झाडापखालाले सताएको छ । गाउँकी एकल महिला निर्मला कुर्मीलाई बेपत्ता पारिएको घटनामा दोषीलाई कारबाहीको माग गर्दै आन्दोलित उनीहरूलाई खानपान, बास र जीउधनको चासो छ । तर, सबैभन्दा बढी चिन्ता छ न्यायको । न्यायका लागि पुसको चिसोमा कठ्यांग्रिएर कष्टपूर्ण संघर्ष गरिरहेका यी महिलाप्रति सरकार र राज्यका निकायले आधारभूत संवेदना पनि देखाएका छैनन् । प्रधानमन्त्री पुष्पकमल दाहाल संसद् र बालुवाटार जान माइतीघर हुँदै ओहोरदोहोर गर्छन् । उपप्रधानमन्त्री तथा गृहमन्त्री रवि लामिछाने पनि दैनिकजसो राजधानीका कुनै न कुनै निकायमा पुगेका छन् । अझ बिहीबार उनी आफ्नो चुनाव क्षेत्र चितवन पुगे । तर, दिनहुँ ओहोरदोहोर गर्दा उनी माइतीघरमा गाडी रोकेर महिलाहरूको चासो के हो भनेर सोध्ने समय निकालेका छैनन् । सम्पत्तिकै कारण बेपत्ता पारिएकी एकल महिला निर्मला कुर्मीको अवस्था के छ ? आफ्नो नागरिकको संरक्षण र सोधखोज गर्ने आधारभूत दायित्व राज्यको हो । त्यसमाथि राज्यलाई कर्तव्यबोध गराउन नेपालगन्जका महिलाहरू पटकपटक राजधानी आएका छन् । पहिले त पुराना सरकार थिए, यसपालि त नयाँ गृहमन्त्री छन् । तर, ती महिलाको आवाज महिलाहरूको नजरमा पुग्न सकेको छैन । प्रधानमन्त्री र गृहमन्त्री मात्र होइन, यी दिदीबहिनीको माग के हो भनेर सोध्न महिला आयोग र मानव अधिकार आयोगका पदाधिकारी पनि पुगेका छैनन् । गृहमन्त्री लामिछानेले जिम्मेवारी पाउनेबित्तिकै कञ्चनपुरकी निर्मला पन्तको मुद्दामा विशेष अनुसन्धान टोली बनाए । यो कदमको सबैले तारिफ मात्र गरेका छैनन्, न्याय पाउने आशा पनि गरेका छन् । तर, नेपालगन्जकी निर्मला कुर्मी बेपत्ता बनाइएको विषयमा महिलाहरूले कष्टपूण संघर्ष चलाउँदा पनि गृहमन्त्री मौनजस्तै छन् । यतिसम्म कि उनीहरूलाई भेटसमेत दिएका छैनन् । संघर्षरत महिलाहरू भने गृहमन्त्री लामिछानेबाट न्यायको अपेक्षा गरिरहेका छन् । त्यसो त लामिछानेले आफ्नो टेलिभिजन कार्यक्रममा सांसद कुर्मीले निर्मलामाथि हिंसा भइरहेको फुटेजसहितको रिपोर्ट नै प्रसारण गरेका थिए । पहिलेका गृहमन्त्री (बालकृष्ण खाँण) आफैं सडकमा आएर न्यायको वचन दिनुभयो तर त्यो पूरा भएन । अहिले अर्को सरकार छ, गृहमन्त्री पनि नयाँ हुनुहुन्छ, हिजो उहाँ सञ्चारकर्मी हुँदा टेलिभिजनमा हाम्रो विषयमा कार्यक्रम नै बनाउनुभएको थियो, रुबी भन्छिन्, हामी पछिल्लोपटक सडकमा बस्न थालेको १५ दिन भइसक्यो, उहाँले हामीलाई भेट्नसमेत चासो दिनुभएको छैन । हामीलाई आशा त अझै पनि छ तर सरकारमा जो भए पनि न्याय पाउनचाहिँ कठिन नै हुँदो रहेछ ।महिलाहरूको धर्ना सुरु भएपछि गृहमन्त्री लामिछानेले १८ पुसमा रुबीलाई फोन गरेर मुद्दा छिट्टै टुंगोमा पुग्ने भन्दै आन्दोलन स्थगित गरेर अनुसन्धानमा सघाउन आग्रह गरेका थिए । तर, त्यसको १० दिन बितिसक्दा पनि कुनै प्रगति भएको छैन । महिलाहरू पीडकलाई कारबाही नभएसम्म सडक नछाड्ने अडानमा छन् । महिला अधिकार मञ्च बाँकेको ब्यानर लिएर धर्नामा रहेका उनीहरू निर्मलाका आफन्त होइनन्, न त परिवारका सदस्य नै हुन् । उनीहरू महिलाको न्याय र अधिकारका लागि संघर्ष गरिरहेको बताउँछन् । टोलीमा ११ जना महिला छन्, साथ दिन केही पुरुष पनि आएका छन् । माइतीघरले सुकिला, मुकिला र पढेलेखेका थुप्रै अधिकारकर्मीलाई देखेको छ । तर, यिनीहरू भने साक्षरसमेत छैनन् । नेपालीसमेत स्पष्ट नबोल्ने उनीहरूको माग भने प्रस्ट छ । एउटी एकल महिलाले आफूसँग सम्पत्ति भएका कारण ज्यान गुमाउनुपरेको छ, भोलि अरू कसैलाई यस्तै नहोला भनेर कसरी विश्वास गर्ने ?, धर्नामा बसेकी एकल महिला गीता चमार प्रश्न गर्छिन्, निर्मलाले न्याय पाए हामीमाथि त्यस्तै नहोला भन्ने आधार के ? कि महिलाका नाममा सम्पत्ति हुनु नै अपराध हो ? हामीलाई सरकारले जवाफ दिनुपर्छ । घटनाकी पीडित निर्मला कुर्मी नेपालगन्ज उपमहानगरपालिका१७, परस्पर निवासी हुन् । श्रीमान् बितेपछि उनको घर र साढे चार बिघा जमिन हडप्न तत्कालीन संविधानसभा सदस्य बादशाह कुर्मीसहितको गिरोह सक्रिय थियो । श्रीमान् ०६६ सालमा बितेपछि उनी दुई छोराका साथमा बस्दै आएकी थिइन् । तर, ०६६ मंसिरमा १० दिनको अन्तरमै उनका दुवै छोरा १८ वर्षीय रामसागर र १४ वर्षीय सुरेशको मृत्यु भयो, शंकास्पद रूपमा । तर, बोलिदिने कोही नभएकाले प्रहरीले उजुरी लिएन, न त पोस्टमार्टम नै भयो । त्यही बेला संविधानसभा सदस्य बादशाहले उनको जग्गाको कागज र नागरिकता सुरक्षाका लागि भन्दै नियन्त्रणमा लिए । निर्मलाले फिर्ता माग्दा पनि दिएनन् । निर्मलाले ०६८ असोज ३० मा जिल्ला प्रशासन कार्यालयमा उजुरी दिइन् । तर, यहीबीच सार्वजनिक ठाउँमै बादशाहले निर्मलामाथि कुटपिट गरे । उनलाई त्यसपछि पनि तर्साउने क्रम जारी थियो तर ०७५ पछि भने उनी बेपत्ता छिन् । निर्मलाको अवस्थाबारे गाउँले र महिला अधिकारकर्मीले खोजी गरेका थिए । प्रहरीले ०७६ चैत १४ मा भारतमा उनको मृत्यु भएको सूचना प्राप्त गरेको थियो । तर, न त्यसको पुष्टि भएको छ, न उनको सम्पत्तिको सुरक्षा भएको छ । उनको नामको जग्गा विभिन्न व्यक्तिका नाममा सर्दै आएको छ । निर्मलामाथि भएको ज्यादतीविरुद्ध बाँकेका महिला निरन्तर संघर्षमा छन् । यो तेस्रो चरणको संघर्ष हो । गत वर्ष नेपालगन्जबाट २० दिन पैदल हिँडेर काठमाडौं आई धर्ना दिएका उनीहरू सरकारले न्याय दिने आश्वासन दिएपछि घर फर्किएका थिए । तर, सहमतिबमोजिम अनुसन्धान अघि नबढेपछि उनीहरू फेरि राजधानी आएर ४३ दिनसम्म धर्ना दिए, अनशन बसे । तत्कालीन गृहमन्त्री खाँण आफैंले भेटेर प्रतिबद्धता जनाएपछि उनीहरूको आन्दोलन फेरि स्थगित भयो । गत वर्ष बनेको सरकारी छानबिन समितिले बादशाह कुर्मीसहित आठ जनामाथि अनुसन्धान गर्न सिफारिस गरेको थियो । तर, प्रतिवेदन अहिलेसम्म सार्वजनिक भएको छैन । यद्यपि प्रतिवेदनकै आधारमा कुर्मीसहित ८ जनाविरुद्ध जिल्ला प्रहरी कार्यालयमा जाहेरी दर्ता गरेर अनुसन्धान अघि बढाइएको थियो । प्रहरीले निर्मलाको अपहरण र हत्यामा बादशाह कुर्मीसहित ८ जनाविरुद्ध अनुसन्धान सुरु गरेको थियो । प्रहरीमा बादशाह कुर्मी, मेस थापा, पार्वती विष्ट, कृष्णमुरारी सिंह, कुँवर बबनसिंह ठकुरी, उर्मिला कनोजिया, अमरलाल कुर्मी र धीरेन्द्र सिंहविरुद्ध जाहेरी परेको छ । प्रहरीले उनीहरूलाई हाजिरी जमानीमा छोडेको छ । तर, उनीहरूमाथि कारबाही हुनुको सट्टा गत संसदीय निर्वाचनमा बाँके३ (२) मा कांग्रेसबाट निर्वाचित भएका बादशाह प्रदेश सांसद बनेका छन् । मुद्दा भने अदालत नै पुगेको छैन । आन्दोलनको नेतृत्व गरिरहेकी अधिकारकर्मी रुबी खानले न्याय माग्नु पनि अपराध हो भनेजस्तो गरी व्यवहार भइरहेको बताइन् । १५ दिन भयो, साथीहरू चिसोले थला परेका छन् । औषधिको बलमा न्यायको संघर्ष गरिरहेका छौं, उनले भनिन्, हाम्रो लडाइँमा प्रधानमन्त्री होइन, गृहमन्त्रीले पनि अपेक्षा गरेजत्ति चासो दिनुभएन । हामीले के मागिरहेका छौं, सबैलाई थाहा छ तर सबै चुपचाप छन् ।उनले सम्पत्तिका कारण एकल महिलाको अपहरण र हत्या भएको मुद्दालाई सरकारले नै अदालतसम्म पुर्याउन नचाहेको आरोप लगाइन् । हाम्रो आन्दोलनले अनुसन्धान त भयो तर पीडितलाई न्याय दिन होइन, पीडकलाई कसरी उम्काउने भनेर प्रपञ्च भइरहेको छ, रुबी भन्छिन्, एउटी एकल महिलासँग भएको सम्पत्ति हत्याउन उसको हत्या भएको छ, यस्तो जघन्य अपराधबाट बच्न अभियुक्तहरूले हामीमाथि धम्की र ज्यान मार्ने हमलासम्म गरिरहेका छन् । न्याय माग्दा हामी आफैं असुरक्षित भएका छौं । तर पनि सरकार पीडककै पक्षमा छ । नागरिक अभियन्ता सञ्जीव उप्रेती माइतीघरमा कष्टपूर्ण संघर्ष गरिरहेका महिलाको अवस्था हेरेर राज्यको संवेदनहीनता छर्लंग भएको बताउँछन् । उहाँहरूलाई पटकपटक न्यायको आश्वासन दिइएको छ । तर, पूरा गरिएको छैन । उहाँहरू धर्नामा बसेको यो तेस्रो पटक हो तर मुद्दामा केही भइरहेको छैन, उप्रेती भन्छन्, बरु उल्टै उहाँहरूको ज्यानको असुरक्षा बढेको छ । यति महिलाहरूको संघर्षमा राज्य संवेदनहीन भएको देख्दा अचम्म लाग्छ ।उनले नयाँ जनप्रतिनिधिहरू समावेश भएको सरकारले पनि महिलाहरूको मुद्दामा न्याय दिलाउने प्रयास नगरेको भन्दै दुःख व्यक्त गरे । पहिले जे भयो, अहिले पनि त्यही कुरा दोहोरिएको छ । कुनै भिन्नता महसुस भएन । राज्यका पदाधिकारीहरू त्यहींबाट ओहोरदोहोर गर्नुहुन्छ, एकपटक भेट्न पनि चाहनुभएको छैन । अनि न्यायको अपेक्षा कसरी गर्ने ? कसरी विश्वास गर्ने ?, उनको प्रश्न छ । यसपटक उनीहरूका चार माग छन् । पहिलो निर्मला हत्याको घटनामा न्यायिक आयोग गठन गर्नुपर्छर् । दोस्रो निर्मला हत्याको मुद्दालाई अदालत पुर्याउनुपर्छर्, तेस्रो आफूहरूको सुरक्षाको प्रत्याभूति हुनुपर्छ । र, चौथो निर्मलाको सम्पत्तिको किनबेचमा प्रयोग भएका तमसुकको चेकजाँच गर्नुपर्छर् । गृह मन्त्रालयले भने मुद्दामा नेपाल प्रहरी मात्रै नभएर प्रहरीको केन्द्रीय अनुसन्धान ब्युरोले समेत अनुसन्धान गरिरहेकाले अहिले त्यसबारे निष्कर्षमा पुग्न नसकिने भन्दै आएको छ । गृह मन्त्रालयका प्रवक्ता फणीन्द्रमणि पोखरेलले मुद्दामा स्थानीय प्रहरीको विश्वास नभएपछि अहिले सीआईबीले अनुसन्धान गरिरहेको बताए । त्यो मुद्दामा सीआईबीले अनुसन्धान गरिरहेको छ । हामीले उसलाई यसो गर, उसो गर भन्न मिल्दैन, उनले भने, मन्त्रीज्यूले सीआईबीलाई पनि त्यो मुद्दामा विशेष रूपमा अनुसन्धान गर्न निर्देशन दिनुभएको छ । अनुसन्धान नसकिन्जेल हामीले गर्ने केही छैन । यो अनुसन्धान किन यति लामो भयो भन्ने प्रश्नको जवाफ भने सरकारसँग छैन ।"
मस्कले कसरी गुमाए १६५ अर्ब डलर ?,"काठमाडौं (कास) विद्युतीय कार निर्माण कम्पनी टेस्ला र सामाजिक सञ्जाल ट्वीटरका मालिक इलन मस्कले सबैभन्दा धेरै व्यक्तिगत सम्पत्ति गुमाउने नयाँ विश्व कीर्तिमान राखेका छन् ।विश्वका धनाढ्यहरूको सूचीको दोस्रोमा रहेका उनले सन् २०२१ को नोभेम्बरदेखि २०२२ को डिसेम्बरसम्म १ खर्ब ६५ अर्ब अमेरिकी डलर गुमाएका हुन् । विश्व कीर्तिमानबारे अभिलेख राख्ने गिनिज बुक अफ वर्ल्ड रेकर्डस्ले आफ्नो वेबसाइटमा प्रकाशित गरेको ब्लगमा यसबारे विस्तृतमा उल्लेख गरिएको छ । ब्लगमा उल्लेख गरिएका विवरणहरू फोर्ब्सले सार्वजनिक गरेका तथ्यांकमा आधारित भएका गिनिजले जनाएको छ । अन्य स्रोतबाट उपलब्ध विवरणहरूअनुसार भने मस्कले एक वर्षको अवधिमा गुमाएको सम्पत्ति अझै धेरै हुन सक्ने देखिएको ब्लगमा उल्लेख छ । विद्युतीय कार निर्माण कम्पनी टेस्लाको सेयरमा आएको उच्च गिरावटका कारण उनले उक्त सम्पत्ति गुमाएका जनाइएको छ । पछिल्लो समय सामाजिक सञ्जाल ट्वीटर खरिद गरेपछि उनी थप चर्चामा आएका थिए । मस्कले गत वर्ष ४४ अर्ब डलरमा ट्वीटर खरिद गरेका थिए । जसका कारण टेस्लाको सेयर अप्रत्याशित रूपमा घटेको थियो । ट्वीटर खरिद गरेसँगै टेस्लाका लगानीकर्ताहरू मस्कले कार निर्माण कम्पनीलाई समय नदिने भन्दै चिन्ता व्यक्त गरेका थिए । यसअघि जापानी प्रविधि लगानीकर्ता मासायोसी सोनले सन् २००० मा ५८६ अर्ब अमेरिकी डलर गुमाएका थिए । उक्त कीर्तिमान मस्कले तोडेका हुन् । मस्कले गुमाएको सम्पत्तिको विवरण उनको स्वामित्वमा रहेका सेयरमा आएको गिरावटका आधारमा निकालिएको हो । जसका कारण सेयरको मूल्य पुनः बढेको खण्डमा भने उनको गुमेको सम्पत्ति फेरि बढ्न सक्छ । मस्क गत डिसेम्बरमा विश्वका धनीको सूचीमा पहिलो स्थानबाट दोस्रोमा झरेका थिए । थिए । उनलाई फ्रान्सेली विलासी सामग्री उत्पादक कम्पनी एलभीएमएचका मालिक बेअर्नार अर्नोले पछि पारेका थिए । मस्कसँग हाल १ खर्ब ७८ अर्ब डलर बराबरको सम्पत्ति रहेको फोर्ब्सले जनाएको छ । अर्नोको सम्पत्ति १ खर्ब ८८ अर्ब डलर छ । मस्को टेस्ला कम्पनीको सेयरमा सन् २०२२ मा ६५ प्रतिशतसम्म गिरावट आएको थियो । कम्पनीले गत वर्ष जम्मा १३ लाख वटा गाडी मात्रै बजारमा पुर्याएका कारण सेयर मूल्य घटेको जनाइएको छ । त्यसका साथै, ट्वीटर खरिद गरेपछि ठूलो संख्यमा कर्मचारीलाई बर्खास्त गर्ने र सामग्रीसम्बन्धी नीतिमा ल्याएको हेरफेरका कारण सेयरमा गिरावट आएको हो । मस्कले आफ्ना कम्पनीहरू टेस्ला र स्पेस एक्सले झैं ट्वीटरबाट पनि मनग्य पैसा कमाउने उद्देश्य राखेका कतिपयको दाबी थियो । तर व्यवसायका प्रयोगकर्ताका लागि निःशुल्क रहेको ट्वीटरबाट अर्थोपार्जन गाह्रो छ । त्यसका साथै, ट्वीटरमा विज्ञापन पनि कम छैन । फेसबुक र गुगलसरह ट्वीटरका उल्लेख्य प्रयोगकर्ता छैनन् । मस्कले भने ट्वीटरको बृहत् सम्भावना उजागर गर्ने बताउने गरेका छन् । उनको जुन प्रकारको पृष्ठभूमि छ वा जसरी उनले अनलाइन भुक्तानी प्रणाली, विद्युतीय सवारीसाधन, रकेट कम्पनी, न्युरो टेक्नोलोजी लगायतलाई असाध्यै लोकप्रिय र आर्थिक रूपमा सबल बनाए, उनका कुरामा विश्वास गर्ने आधार देखिन्छ । इलनले हात हालेका जुन कुनै कम्पनी सफल भएका छन् । कतिसम्म भने हिजोआज त उनको एक ट्वीटले नै बजारमा उथलपुथल निम्त्याउने गरेको छ ।ट्वीटर किनेर सेयर मूल्य ह्वात्तै बढेपछि यसलाई बेच्ने मस्कको रणनीति रहेको कतिपयको दाबी थियो । तर तत्कालका लागि त्यो पनि हुने अवस्था देखिएको छैन । उनले यसअघि पनि कम्पनीहरू बेचेर राम्रो नाफा हात पारेका थिए । ५० वर्षअघि दक्षिण अफ्रिकामा जन्मिएका मस्कले सन् १९९९ मा अनलाइन पेमेन्ट सिस्टम पेपाल स्थापना गरेका थिए । सन् २००२ मा उनले १५ अर्ब डलरमा पेपाल इबे कम्पनीलाई बेचे । यसबाट उनलाई १८ करोड डलर फाइदा भएको टाइम म्यागजिनको रिपोर्टमा उल्लेख छ । त्यसपछि इलनले स्पेस एक्स नामक रकेट कम्पनी स्थापना गरे । यसले नासासँग मिलेर अन्तरिक्षका मिसनहरूमा काम गर्छ । मंगल ग्रहमा उपनिवेश खडा गर्ने इलनको लक्ष्य छ । उनी मान्छेको टाउकोभित्र कम्प्युटर जडान गर्ने परियोजनामा पनि काम गरिरहेका छन् ।न्युरोलिंक नामक उनको कम्पनीले मानिसको खोपडीमा माइक्रोचिप्स जडान गर्ने र रोबर्टद्वारा मस्तिष्कको सर्जरी गर्ने प्रणाली निर्माणको काम गरिरहेको छ । आफूहरूले मानव मस्तिष्क र आर्टिफिसियल इन्टेलिजेन्सको सहअस्तित्व विकास गर्न खोजेको मस्क बताउने गर्छन् । न्युरोलिंकलाई उनको अनौठो र भविष्यवादी (फ्युचरिस्टिक) कम्पनीका रूपमा लिइन्छ । हार्वर्ड विश्वविद्यालयकी इतिहासविद् जिल लेपोरेले दि इभनिङ रकेट नामक आफ्नो पडकास्टमा मस्कलाई साइन्स फिक्सनमा आधारित चरम पुँजीवादका प्रतिनिधि पात्रका रूपमा अर्थ्याउने गरेकी छन् । अन्तरिक्ष कब्जा गर्नुका साथै मानवताको रक्षा गर्ने जस्ता अजीव योजना बनाउने मस्कको पारालाई उनी मस्किजम को संज्ञा दिन्छिन् । उनको परिभाषामा मस्किजम भनेको टेक्नोयुटोपियनिजम (प्रविधिसँग सम्बन्धित आदर्शवाद) हो, जुन असाध्यै आकर्षक र उत्तिकै खतरनाक छ ।आफ्ना महत्त्वाकांक्षी परियोजनाबाहेक मस्क इन्टरनेटलाई ध्रुवीकरण गर्ने व्यक्तिका रूपमा पनि परिचित रहेको यूएसए टुडेको समाचारमा भनिएको छ । ६ सन्तानका पिता उनी ट्वीटरमा खुब चर्चित छन् । यहाँ उनी राजनीति र व्यवसायहरूबारे खुलेर अभिव्यक्ति दिन्छन् । इन्टरनेटको मिम कल्चरलाई उनले आत्मसात् गरेका छन् । उनका केही ट्वीटले कानुनी उल्झनसमेत निम्त्याएका छन् । आफ्ना प्रशंसकसँग बोल्न र जोडिन उनी ट्वीटर प्रयोग गर्छन्, यसलाई उनले मूलतः मनोरञ्जनको माध्यम बनाएको देखिन्छ ।ट्वीटरका सहसंस्थापक एवं पूर्वप्रमुख कार्यकारी अधिकृत ज्याक डोर्सेले मस्कलाई ट्वीटरका आइडल युजर (आदर्श प्रयोगकर्ता) भन्ने गरेका थिए । डोर्सेका अनुसार मस्कले जुन तरिकाले ट्वीटर प्रयोग गर्छन्, यो वास्तवमा त्यसरी नै प्रयोग गरियोस् भन्ने हेतुले विकास गरिएको थियो । डोर्से र मस्क मिल्ने साथी पनि हुन् । मस्कका धेरैजसो ट्वीट ठट्टा, ट्रोल वा वाहियात चुट्किलाका रूपमा आउँछन् । अन्टसन्ट ट्वीट, अभिव्यक्ति र व्यवहारलाई लिएर कतिपय सूचना प्रविधिविज्ञहरूले उनलाई एक वयस्क बच्चा भन्छन् । तसर्थ केही दिनअघि मस्कले ट्वीटर किन्न चाहेको कुरा ट्वीट गर्दा कतिपयले उनी यस विषयमा गम्भीर छैनन्, पहिलेझैं ठट्टा मात्रै गरेका हुन्, भनेका थिए ।उनले केही समयअघिदेखि नै ट्वीटरको सेयर किन्दै आएको र पछिल्लो समय आफूसँग सबैभन्दा धेरै ९२ प्रतिशत सेयर स्वामित्व रहेको खुलासा गरे । त्यसपछि ट्वीटरले उनलाई व्यवस्थापन बोर्डमा आउन आग्रह गरेको थियो । सुरुमा उनले मानेका भएपनि पछि बोर्ड सदस्य बन्दिनँ भने । त्यसको केही दिनपछि उनले ५४२० डलर प्रतिकित्ता मूल्यमा ट्वीटर खरिद गर्न चाहेको बताए । त्यसपछि ट्वीटरको बोर्ड समितिले कम्पनी बेच्ने निर्णय गरेको जनाएपछि इलनले ४४ अर्ब अमेरिकी डलरमा ट्वीटर खरिद गरेका हुन् । सन् २००६ मा स्थापना भएदेखि नै ट्वीटर सधैं खराब व्यवस्थापकको हातमा परेको जानकारहरूको भनाइ छ । तर इलनले पनि यसलाई प्रभावकारी ढंगले अघि बढाउनेमा भने शंकै छ ।"
नासामा पहिलो महिला अन्तरिक्ष यात्री,"सन् १९७८ मा आजकै दिन (जनवरी १३) अमेरिकी अन्तरिक्ष संस्था नासाले सैली क्रिस्टेन राइडलाई पहिलो महिला अन्तरिक्ष यात्रीका रूपमा चयन गरेको थियो । एक विज्ञापनमार्फत आवेदन दिएका ८ हजार ७९ महिलामध्येबाट नासाले राइडलाई छनोट गरेको थियो । उनले सन् १९८३ को जुन १८ मा अन्तरिक्षको यात्रा गरेकी थिइन् । अन्तरिक्ष यात्रा गर्ने उनी पहिलो अमेरिकी महिला हुन् । उनीभन्दा अघि दुई महिला भेलेन्टिना तेरोस्कोभा (रुस) १९६३ मा र श्वेतलाना सवित्सकाया १९८२ मा अन्तरिक्षमा पुगेका थिए । सन् १९५१ को मे २६ मा अमेरिकाको लस एन्जलसमा जन्मेकी राइडले स्टेनफोर्ड विश्वविद्यालयबाट भौतिक विज्ञानमा विद्यावारिधि गरेकी थिइन् । सन् १९७९ बाट तालिम लिन सुरु गरेकी उनी चार वर्षपछि अन्तरिक्षमा पुग्न सफल भएकी हुन् । अमेरिकाको फ्लोरिडास्थित केनेडी स्पेस सेन्टरबाट प्रक्षेपण गरिएको एसटीएस७ को मिसन स्पेसलिस्टका रूपमा उनी अन्तरिक्षमा गएकी हुन् । त्यतिबेला उनी ३२ वर्षकी मात्र थिइन् । क्यालिफोर्नियास्थित एडवार्ड एयरफोर्सको आधार क्षेत्रमा अवतरण गर्नुअघि एसटीएस७ ले अन्तरिक्षमा १ सय ४७ घण्टा बिताएको थियो । राइडले सन् १९८४ मा प्रक्षेपण गरिएको एसटीएस४१जी को पनि मिसन स्पेसलिस्ट थिइन् । उनको तेस्रो यात्रा भने एसटीएस६१एम थियो । दुई पटकको यात्रापछि उनले सन् १९८७ मा नासा छाडिन् । त्यसपछि उनी स्टेनफोर्ड, सान डियागो लगायतका उत्कृष्ट अमेरिकी विश्वविद्यालयमा भौतिक विज्ञानको अध्यापन गरिन् । उनले आफ्नो अन्तरिक्ष यात्रा अनुभव समेटेर टु स्पेस एन्ड ब्याक पुस्तक लेखेकी छन् । जेफर्सन अवार्ड र तीन पटक नेसनल स्पेस फ्लाइट मेडल विजेता राइड अमेरिकाको क्यालिफोर्नियास्थित सान डियागो विश्वविद्यालयमा भौतिक विज्ञानकी प्राध्यापक तथा क्यालिफोर्निया स्पेस इन्स्टिच्युटकी निर्देशक थिइन् । उनले सन् २०१२ को जुलाई २३ मा क्यान्सरका कारण ज्यान गुमाएकी थिइन् ।"
दीपकको निर्देशनमा दयाहाङ,"काठमाडौं (कास) अभिनेता दयाहाङ राईको मुख्य भूमिकामा निर्देशक दीपक श्रेष्ठले नयाँ फिल्म ल्याउने भएका छन् । मुख्य भूमिकाका लागि दयाहाङ राई र निर्माण पक्षबीच सम्झौता भइसकेको छ । प्रेम कथा र कमेडीलाई मुख्य विषयवस्तु बनाएर फिल्म निर्माण हुने निर्देशक श्रेष्ठले जनाए । उनको अनुसार माघको २० गतेबाट फिल्मको सिक्किम र इलाममा छायांकन सुरु हुनेछ । केबल तामाङको प्रस्तुतिमा निर्माण हुने फिल्ममा कोमल गुरुङको लगानी रहने जनाइएको छ । निर्देशन श्रेष्ठको कथामा बन्ने फिल्मको हेड अफ प्रोडक्सन सुरज आचार्य रहनेछन् भने सौरभ लामाको छायांकन रहने पक्का भएको छ । फिल्मका लागि एक नायक र एक नायिका केही दिनमा फाइनल गरिने निर्माण पक्षले जनाएको छ । प्रोमिस इन्टरटेन्मेन्ट प्रालिको ब्यानरमा निर्माण हुने फिल्ममा तपश्री प्रोडक्सनको सहकार्य रहनेछ । फिल्मले नेपाल र सिक्किमको पर्यटन प्रवर्द्धनमा समेत टेवा पुर्याउने निर्माण पक्षको दाबी छ । पर्यटनका लागि सिनेमा भन्ने मूल नारा बोकेर हामी यो फिल्म निर्माण गर्दर्छौं, तामाङले भने ।"
'सरकारलाई विश्वासको मत नदिएको भए हुन्थ्यो,"गठबन्धन टुटेपछि प्रतिपक्षी कित्तामा पुगिसकेको कांग्रेस एकाएक सरकारलाई समर्थन दिने अवस्थामा कसरी आइपुग्यो ? सभापति शेरबहादुरजीले आफ्नो समूहको बीचमा केके कुरा गर्नुभयो, थाहा भएन तर पदाधिकारी बैठकमा मलाई, सिटौलाजी, प्रकाशमानजीलाई समेत बोलाउनुभएको थियो । त्यो बैठकमा दुई थरी विचार आएका थिए । एउटा विचार सरकारको विपक्षमा उभिनुपर्छ भन्ने थियो भने शेरबहादुरजीसहित उहाँको समूहका पदाधिकारी समर्थनमा भोट हाल्नुपर्छ भन्नेमा थिए । संसदीय दलका प्रमुख सचेतक रमेश लेखकजीलाई विश्वासको मत दिँदा प्रमुख प्रतिपक्षको हैसियत जान्छ कि जाँदैन भनेर बुझ्न लगाइयो । उहाँले कानुन र नियमावली हेर्नुभयो तर प्रस्ट कुरा आएन । त्यसपछि मैले यो विषय गम्भीर छ, पार्टीभित्र दुईवटा विचार आइसकेपछि धैरै विवाद नगरौं, बीचको बाटो लिऊँ भनेर तटस्थ बस्ने उपाय सुझाएँ । तर, नेतृत्वले त्यसलाई नोटिसमा लिएन । त्यसपछि हामी कार्यसम्पादन समितिको बैठकमा गयौं, त्यहाँ उपसभापति पूर्णबहादुर खड्काजीले पक्षमा भोट हाल्नुपर्छ भन्ने तर्क गर्नुभयो । गगनजीले विपक्षमै मत हाल्नुपर्छ भन्नुभयो । विश्वप्रकाश, अर्जुनजी र बलबहादुरजीले पनि विपक्षमै मत हाल्नुपर्ने बताउनुभयो । त्यसमा सहमति हुन नसकेपछि गगनजीले मैले राखेकै तटस्थको विकल्पसमेत अघि सार्नुभयो । तर, नेतृत्व कुनै पनि विकल्पमा जान तयार देखिएन । पक्षमा मत हाल्ने निर्णय भयो ।विश्वासको मत दिए पनि हामी सरकारको अंग हुँदैनौं । सरकारको अंग नभएपछि गुण र दोषका आधारमा सरकारलाई समर्थन र विरोध गर्ने हाम्रो जिम्मेवारी हुन्छ । प्रतिपक्षको हैसियत नै हुन्न भन्ने कानुनी रूपमा प्रस्ट छैन तर यो विवाद भविष्यमा अदालतसम्म पुग्न सक्छ । यसले नैतिक धरातल पक्कै खस्किन्छ । नैतिक रूपमा अप्ठ्यारोमा पर्छौं । नेतृत्वले देशको बृहत् हित देखेरै यो निर्णय लिएको होला । अरू भित्री आशय के छ मलाई थाहा छैन ।कांग्रेसले संसद्लाई प्रतिपक्षविहीन बनाएको भनेर चौतर्फी आलोचना भइराख्दा तपाईंलाई गल्ती गरिएछ कि भन्ने लाग्दैन ? मिडिया, त्यसमा पनि सोसल मिडिया त हेरी नसक्नु छ । कांग्रेसले प्रतिपक्षीय हैसियत पनि राखेन भन्ने छ । कुनै बेला संसदीय प्रणालीको जननी मानिने बेलायतमा संसद् विघटन गर्न पाउनुलाई प्रधानमन्त्रीको विशेषाधिकारका रूपमा लिइन्थ्यो । तर, अहिले त्यहाँ पनि पूरा कार्यकाल सरकार टिक्नुपर्छ भन्ने मान्यता विकसित भएको छ । संसदीय प्रणालीमा नयाँ अभ्यास हाम्रोमा मात्रै होइन, बेलायतमा पनि भएका छन् । त्यसैले गल्ती गरिएछ भन्दा पनि जुन उद्देश्यबाट यस्तो निर्णय गरियो, त्यसमा हामी कति सफल हुन सक्छौं भन्ने कुरा मुख्य हो ।के प्राप्तिका लागि सरकारलाई विश्वासको मत दिइएको हो ?सभापतिजीले के सोच्नुभएको छ, त्यो आफ्नो ठाउँमा छ तर अहिले सरकार जसरी बनेको छ, त्यसलाई हामीले नजिकबाट हेरिरहेका छौं । हामी गठबन्धनमा थियौं । त्यो किन टुट्यो, कसरी टुट्यो आफ्नो ठाउँमा छ । एउटा गठबन्धन नबनीकन सरकार बन्ने अवस्था थिएन । प्रचण्डजी एमालेसँग गठबन्धन गरेर प्रधानमन्त्री नियुक्त हुनुभयो । सबै दल मिलेर सरकार बनिसकेपछि कांग्रेस प्रमुख प्रतिपक्षमा बसेको भए हुन्थ्यो भन्ने विचार ठिकै हो । मेरो अन्तरआत्मामा पनि त्यही थियो तर त्यो भएन । ओलीजीले संसद्मा बोलेका कुरालाई हामीले ध्यान दिएका छौं, सरकार सञ्चालनका लागि उच्चस्तरीय राजनीतिक संयन्त्रको संयोजक ओलीजी नै हुनुहुन्छ । संसद्मै उहाँले संयन्त्रको संयोजकको हैसियतले मैले जे गर्छु, त्यही सरकारले लागू गर्छ भनेर अभिव्यक्ति राख्नुभयो । विगतमा दुईदुई पटकका संसद् विघटनको बचाउ गर्नुभयो । गठबन्धनको सरकारमा गृहमन्त्री र अर्थमन्त्रीमध्ये एउटा प्रधानमन्त्रीको पार्टीले राख्ने चलन थियो । अहिले गृह र अर्थ दुवै प्रधानमन्त्रीको हातमा छैन । ओली र दाहालबीचको मनोविज्ञानलाई बुझेरै शेरबहादुरजीले सरकारलाई समर्थन दिनुपर्छ भन्नुभएको होला ।माओवादी र एमालेबीचको द्वन्द्वमा खेलेर गुमेको सत्ता फर्काउन सकिन्छ भन्ने ध्येय हो ?संसदीय प्रणालीमा जहिल्यै संख्याको खेल हुन्छ । विपक्षी गभर्मेन्ट इन वेटिङ हो । मुख्य विपक्षी दल सत्तामा जाने कुरा जहिल्यै पनि सम्भावनाभित्रको खेल हो । यसलाई नकार्न सकिन्न । भोट नदिई विपक्षमा बस्दा पनि संकटमा काँध थाप्ने बाटो त बन्द हुन्थेन नि ? तत्काल सत्ताको लोभभन्दा पनि अब हुने राष्ट्रपति निर्वाचनलाई हेरेरै यस्तो निर्णय भएको होला । राष्ट्रपति निर्वाचनप्रति अहिले सबै दलको चासो छ । विगत पाँच वर्षमा राष्ट्रपतिबाट कस्तो भूमिका निर्वाह भयो भन्ने कुरा सबैले बुझेकाले पनि अहिले राष्ट्रपतिप्रति विशेष चासो छ ।माओवादीले राष्ट्रपतिमा कांग्रेसलाई सघाउने भनेकाले पनि विश्वासको मत दिइएको हो भन्ने तर्क छ नि ? समझदारी भएको होहोइन भन्नेमा म अनभिज्ञ छु । सम्भावना जहिले पनि हुन्छ । सभामुख र उपसभामुखको कुरा पनि चलेका छन् तर त्यसमा मैले सम्भावना देख्दिनँ । राष्ट्रपति निर्वाचनमा गोप्य मतदान हुन्छ । प्रदेश सांसदले पनि भोट हाल्छन् । त्यसैले सम्भावना बढाएको छ । कांग्रेसलाई अवसर हुन सक्छ भन्ने कुराकानी भएका होलान् । विगतको पाँच वर्षमा राष्ट्रपतिको भूमिका कस्तो भयो ? हामीले संवैधानिक राष्ट्रपति खोजेका हौं । संविधानमाथिको राष्ट्रपति होइन । संविधानमाथि रहन खोज्ने अहिलेका राष्ट्रपतिको भूमिकाले पनि सबैको चासो बढ्नु स्वाभाविक हो । कांग्रेस र यसको नेतृत्वलाई बेलाबखत विदेशी, खास गरी भारतले फसाउँदै आएको छ भनिन्छ । पहिला सुशील कोइरालालाई सहमतिबेगर प्रधानमन्त्रीमा उठाउँदा त्यस्तै भयो, अहिले पनि सभापति देउवाले प्रधानमन्त्रीको हठ नत्याग्दा सबै गुम्यो भन्नेहरू बढी छन् । तपाईं के भन्नुहुन्छ ? संविधान जारी गरिसकेपछि मैले सुशील दाइलाई प्रधानमन्त्रीमा नउठाऔं, बरु रामचन्द्रजीलाई उठाऔं भनेको थिएँ । त्यतिबेला पनि मेरो कुरा सुनिएन । अहिले पनि हामीलाई फसाइएको छ भन्ने परेको छ तर मलाई त्यस्तो लाग्दैन । सरकारलाई विश्वासको मत दिनेबारेमा भारतको भूमिका थियो भन्ने मलाई लाग्दैन ।यस घटनामा सभापति शेरबहादुर देउवालाई सहयोग पुग्ने गरी तपाईं चुप बस्नुभयो भन्ने आरोप छ नि ?सरकारलाई समर्थनको मत दिनुपर्छ भन्ने मेरो धारणा थिएन । प्रमुख प्रतिपक्षमा बस्न नेतृत्व तयार नै नभएपछि पार्टीभित्र विवाद नहोस् भनेर मैले तटस्थ बसौं भन्ने प्रस्ताव अघि सारेकै हो । पछि कार्यसम्पादन समितिको बैठकमा महामन्त्री गगनजीले पनि तटस्थ बसौं भनेर भन्नुभएकै हो । तर, मेरो यो विचार बाहिर आएन । मेरो विचारसँग अरू साथीहरूलाई जोडेर सशक्त दबाब दिन सक्थें, त्यो गरिनँ । त्यो गल्ती भयो भन्ने महसुस भएको छ । पछिल्ला घटनामा तपाईं पनि भारतीय पक्षबाट बढी नै प्रभावित हुनुभयो भन्ने आरोप छ ? यस्तो आरोपमा म विश्वास गर्दिनँ । मैले भारतका कोहीसँग कुरा गरेको छैन । भेटेको पनि छैन । जसले प्रचण्डजीसँग डिल गर्नुभएको हो, चुकेको भए उहाँहरू नै चुक्नुभएको हो । अहिले आएर तपाईंलाई यस्तो निर्णय गराउन नदिएको भए हुन्थ्यो भन्ने लागेको हो ? संसद्को आँखाबाट हेर्ने हो भने हाम्रो निर्णय संसदीय चरित्रभित्र पर्दैन । सही थियो भनेर म भन्दिनँ । तटस्थ बस्ने निर्णयमा अलि जोडबल गरेको भए हुन्थ्यो कि भन्ने लागेको छ तर पार्टीमा भोट दिनुपर्छ भन्ने विचार समूह बलियो रूपमा आइसकेको थियो । सबैभन्दा ठूलो गल्ती हाम्रो समूहमा कुराकानी हुन पाएन । सभापतिजीले एकैचोटि बोलाउने र निर्णय लिने काम गर्नुभयो ।कांग्रेसले राष्ट्रपति पाएन भने विश्वासको मत फिर्ता लिने हो ? त्यसबेलाको परिस्थिति कस्तो हुन्छ, त्यसका आधारमा त्यतिबेलै तय हुन्छ, अहिल्यै भन्न सकिन्न । विश्वासको मत फिर्ता नगरेसम्म त प्रतिपक्ष हुँ भन्न पनि कांग्रेसलाई गाह्रो भयो नि ? त्यस्तो हुन्न । हामी विपक्षीकै भूमिका निर्वाह गर्छौं । निर्णय लिनुअघि सभापतिजीको निवासमै कानुनविद्सँग पनि छलफल भएको थियो । कानुनविद् पनि यसमा विभाजित भए । एकथरीले विपक्षीको हैसियत गुम्दैन भने, अर्को थरीले गुम्छ भन्ने धारणा राखे । विपक्षीको भूमिका त हामी निर्वाह गर्छौं तर प्रमुख प्रतिपक्षको हैसियतले हुने कामकारबाहीमा अदालतमा मुद्दा पर्यो भने हामीलाई नैतिक संकट उत्पन्न हुन्छ । महाधिवेशनबाट सभापति निर्वाचित भएको एक वर्ष बित्दासमेत पार्टीका संरचना लथालिंग छन्, यसलाई कसरी हेर्नुहुन्छ ? अब कांग्रेस संगठन निर्माणमा जुट्नुपर्छ । कांग्रेसले अहिल्यैदेखि क्रियाशील सदस्यता खुला गर्नुपर्छ । पार्टीभित्र प्राइमरी निर्वाचन अपनाउनुपर्छ ।पार्टीभित्र नीति महाधिवेशन र विशेष महाधिवेशनसम्मका कुरा चलेका छन् ? त्यसलाई कसरी हेर्नुभएको छ ? आगामी चैतसम्म नीति महाधिवेशन गर्नैपर्छ । अबको केन्द्रीय कार्यसमिति बैठकले मिति तोक्नुपर्छ । त्यसमा यी सबै राजनीतिक घटनाको समीक्षा हुन्छ । विशेष महाधिवेशनको कुरा तत्काल सम्भव देखिन्न । यो प्रक्रिया जटिल छ । २५ प्रतिशत प्रतिनिधिले हस्ताक्षर गर्नुपर्छ । केन्द्रीय कार्यसमितिको बैठकमा इन्डोर्स गर्नुपर्छ । त्यसपछि महाधिवेशन बोलाउने कुरा हुन्छ । इतिहासमा एकपटक विशेष महाधिवेशन भएको छ । विशेष महाधिवेशन बोलाउने कुरा नेतृत्व हटाउनका लागि हो । नेतृत्वले नचाहेको खण्डमा लामो प्रक्रियामा जान्छ । बरु, हामी तत्काल नीति महाधिवेशनतिरै जानुपर्छ । पार्टी नेतृत्वको एक वर्षको कार्यकाललाई कसरी लिनुहुन्छ ? यसबीचमा स्थानीय, प्रदेश र संघका तीनवटा निर्वाचन गराउनुपर्यो । पार्टीका काम सबै लथालिंग छन् । हामी निर्वाचनमा स्थानीय तहबाटै गठबन्धनमा गयौं । गठबन्धनमा जान हुन्न भन्ने विचारमा म थिएँ । अहिले पनि अडिग छु । त्यसका बावजुद पार्टीले निर्णय लिएकाले मानेर गएका हौं तर गठबन्धन गर्दा स्थानीय तहमा केही पालिका बढी जितियो, आंशिक सफलता मिल्यो । संघमा केही संख्या बढी सिट जितियो तर हामीले हेर्ने भनेको लोकप्रिय मत हो । लोकप्रिय मत हाम्रो झन्डै ७ लाख घटेको छ । यो चिन्ताको विषय हो । यो बचाउन नसक्नु नेतृत्वको कमजोरी हो ।"
राष्ट्रपति निर्वाचनमा धोका हुने आशंकामा एमाले,"(काठमाडौं)सत्ता गठबन्धनको नेतृत्व गरेको एमाले त्यतिबेला झस्कियो, जतिबेला कांग्रेसले बिनासर्त सरकारलाई विश्वासको मत दिने निर्णय गर्यो । गठबन्धन बैठकले विश्वासको मत दिन सबैलाई आग्रह गर्ने निर्णय गरे पनि कांग्रेसले सरकारलाई समर्थन गर्ने विश्वास एमालेलाई थिएन । पार्टीमा विवादका बीच मंगलबार कांग्रेसले सरकारलाई समर्थन गरेपछि संसद्लाई सम्बोधन गर्ने क्रममा एमाले अध्यक्ष केपी शर्मा ओलीले ढोक्सा थापेको हो भने माछा पर्दैन भनेर असन्तुष्टि व्यक्त गरे ।प्रधानमन्त्री पुष्पकमल दाहाल संसद्को ९९ प्रतिशत समर्थन पाएर दंग देखिए पनि ओलीको बडी ल्याङवेज ले असहज बनायो । ओलीको असन्तुष्ट मनोविज्ञान बुझेर उनी बुधबार चुनाव क्षेत्र गोरखाको कार्यक्रम सकी हतारहतार बालकोट पुगे । उनले समझदारीमा पूर्ण प्रतिबद्ध भएको भन्दै ओलीलाई विश्वस्त हुन आग्रह गरे । आत्मीयता बढाउन बिहीबार पनि दुई शीर्ष नेताबीच बालुवाटारमा पुनः एक्लाएक्लै कुराकानी भए । केही नयाँ र पुराना आशंका मेटाएर आत्मीयता बढाउन दुई नेताबीच सघन कुराकानी भइरहेको छ, बालुवाटार स्रोतले भन्यो, राष्ट्रियअन्तर्राष्ट्रिय परिस्थिति हेरेर विश्वासका आधारमा दुई नेता अघि बढ्नुहुनेछ । राष्ट्रपति निर्वाचनमा धोका हुने हो कि भन्नेमा ओली सचेत देखिन्छन् । माघ ५ मा सभामुखको निर्वाचनपछि एमालेको सम्पूर्ण ध्यान राष्ट्रपति निर्वाचनमा केन्द्रित हुने देखिन्छ ।कांग्रेसले सरकारलाई समर्थन गरेकै दिन मंगलबार ओलीले बालकोटमा निकट नेताहरूसँग राजनीतिक परिस्थितिको विश्लेषण गरे । कांग्रेसले बिनासर्त समर्थन गर्नुको रहस्य राष्ट्रपति निर्वाचनसँग जोडिएको एमालेको आशंका छ । भर्खर बनेको गठबन्धन कमजोर बनाउने अर्थमा कांग्रेस अग्रसर भएको विश्लेषण बालकोटले गरेको छ । कांग्रेसले गठबन्धन सरकारलाई नभई दाहाललाई समर्थन गरेको अर्थमा ओलीले बुझेका छन् । प्रधानमन्त्री बनेका दाहालले कांग्रेसको समर्थनपछि समाउने हाँगो पाएका छन् तर एमाले सशंकित हुँदा टेकेको जमिन नै कमजोर भएको छ । एमालेले समर्थन नगर्दा दाहाल सरकार नढल्ने भएकाले उनले राष्ट्रपति निर्वाचनसम्म दोहोरो चाल चाल्ने हुन् कि भन्ने एमालेको आशंका छ ।एमालेका एक पदाधिकारीका अनुसार दाहाललाई प्रधानमन्त्रीका रूपमा समर्थन गर्नुअघि अध्यक्ष ओली पाँच वर्ष प्रतिपक्षमा बस्दा पार्टीलाई ठूलो क्षति हुने निष्कर्षमा पुगिसकेका थिए । त्यसकारण दाहाललाई प्रधानमन्त्री बनाउने मौका कुरेर बस्नुभएको थियो, ती पदाधिकारीले भने, कांग्रेस सभापति शेरबहादुर देउवाको जसरी पनि आफू प्रधानमन्त्री हुने कच्चा खेलले संघ र प्रदेशमा एमालेलाई सत्तारोहणको मौका मिल्यो । निर्वाचन सकिएलगत्तै एमाले नेताहरूले राष्ट्रिय मुद्दामा प्रमुख राजनीतिक दलहरू एक ठाउँमा उभिनुपर्ने अभिव्यक्ति दिन थालेका थिए । राष्ट्रपति एमालेलाई दिने सर्तमा कांग्रेसलाई समर्थन गर्ने मनस्थितिमा ओली थिए तर कांग्रेसमाओवादीको गठबन्धन नभत्किँदासम्म त्यो सम्भव थिएन । नयाँ गठबन्धन बनेपछि एमालेले संघका कम्तीमा ८ मन्त्रालय, प्रदेश १, गण्डकी, लुम्बिनी र सुदूरपश्चिममा मुख्यमन्त्री, मधेस र कर्णाली प्रदेशसभामा सभामुख पाएको छ । प्रदेशमा एमाले नेताहरू थप मन्त्री हुनेछन् । राष्ट्रपति र प्रतिनिधिसभामा सभामुख पनि एमालेले पाउनेछ । माओवादीले वाग्मती र कर्णालीमा मुख्यमन्त्रीसहित प्रदेश १, गण्डकी, लुम्बिनी र सुदूरपश्चिममा सभामुख पाउनेछ ।सत्ता गठबन्धनले ओलीलाई उच्चस्तरीय संयन्त्रको संयोजक तोकेको छ । संयन्त्रको संयोजक तोकिए पनि यसको कार्यादेश बनेको छैन । दाहालको बुझाइमा ओलीले स्वच्छन्द ढंगले संयन्त्र चलाउनेछन् । सत्ता साझेदार राष्ट्रिय स्वतन्त्र पार्टी, राष्ट्रिय प्रजातन्त्र पार्टी पनि ओलीको इशारामा चल्ने भएकाले सरकार सञ्चालनमा दाहाल चेपुवामा पर्ने माओवादी नेताहरूको बुझाइ छ । दाहाल प्रधानमन्त्री भए पनि राज्य सञ्चालनमा प्रमुख हिस्सा एमालेकै हुनेछ, एमालेका एक पदाधिकारीले भने, तर सरकार सञ्चालनमा अध्यक्ष केपी शर्मा ओली लचिलो भएर प्रस्तुत हुनुहुनेछ ।एमाले वरिष्ठ उपाध्यक्ष ईश्वर पोखरलेले सत्ता गठबन्धनमा भएका दलहरू अनेक टिप्पणीहरूको पछि लाग्न नहुने बताए । नयाँ गठबन्धन बनाउँदा भएका शीर्ष नेताहरूको प्रतिबद्धतालाई आधार मानेर अघि बढ्नुपर्ने उनको भनाइ छ । शीर्ष नेताहरूले नेपाली जनतासामु गरेका प्रतिबद्धतालाई विश्वास गर्नुपर्छ, उनले कान्तिपुरसँग भने, कांग्रेसले सरकारलाई विश्वासको मत दिनुलाई अन्यथा टिप्पणी गर्न हुँदैन ।अनौपचारिक समझदारीअनुसार देउवाले प्रधानमन्त्री नदिएपछि दाहाल एमालेसँग गठबन्धन गर्न पुग्नु बाध्यात्मक परिस्थिति थियो । जुन गठबन्धनबाट भए पनि आफू तेस्रो पटक प्रधानमन्त्री हुने आकांक्षाले उनलाई एमालेको कोर्टमा पुर्यायो । नेपालका राजनीतिक दलहरू समयअनुसार चल्नुपर्छ र एकताबद्ध हुनुपर्छ भन्ने अनुभव छ, पोखरेलले भने, गठबन्धनमा जे समझदारी भएको छ, त्यहीअनुसार अघि बढ्नुपर्छ । सरकारले विश्वासको मत लिएलगत्तै गठबन्धन भत्काउन चलखेल सुरु भएको बुझाइ एमालेभित्र छ । एमाले र माओवादीबीच अविश्वास बढाउन चलखेल सुरु भइसकेको छ, उनले भने, यो गठबन्धन भत्काउने षड्यन्त्र हो तर जे समझदारी भएको छ, त्यहीअनुसार गठबन्धन अघि बढ्छ । उनले अस्थिरताको जोखिमलाई नयाँ गठबन्धनले चिरेर जानुपर्ने र विश्वास बढाउने काम गर्नुपर्ने बताए । अब राजनीतिक दलहरू स्थायित्व दिन प्रतिबद्ध हुनुपर्छ, उनले भने ।माओवादी सचिव देवेन्द्र पौडेलले ओली र दाहालले विगतबाट शिक्षा लिँदै वामपन्थीबीच सहकार्य गर्ने दिशामा अघि बढ्नुपर्ने बताए । संघ, प्रदेश र स्थानीय निर्वाचनमा कांग्रेसबाट भोट ट्रान्सफर नभएकाले वामपन्थीबीच सहकार्य आवश्यक परेको बताए । मुख्यगरी दुई अध्यक्ष (ओली र दाहाल) ले रियलाइजेसन गरेर अघि बढे कुनै समस्या आउँदैन, उनले भने, माओवादी जहिले पनि सहमतिअनुसार अघि बढ्छ, आफ्नो नीति परिवर्तन गर्दैन ।दाहालनिकट अर्का नेताले कांग्र्रेससित माओवादीको दूरी नबढ्ने बताए । कांग्रेसले सरकारबाहिर रहेरै भए पनि प्रधानमन्त्रीलाई विश्वासको मत दिनु सकारात्मक हो, यसले कांग्रेस र माओवादीबीच दूरी घटाउँछ, ती नेताले भने, भोलिको परिस्थिति हेरेर कांग्रेससँग सम्बन्ध कायम हुनेछ । माओवादी अझै पनि ओलीको बोली, व्यवहार लागू हुनेमा विश्वस्त हुन सकेको छैन । यसपटक ओलीले रियलाइजेसन गरेर सहकार्य गरेको व्यवहारमा लागू भएपछि थाहा हुनेछ, माओवादीका ती नेताको भनाइ छ, देउवाले पनि प्रधानमन्त्री नदिएको रियलाइजेसन गरेर सरकारलाई समर्थन गर्नुभएको होला ।"
जग्गा वर्गीकरणमा भूमाफियालाई निस्तेज गर,"गत जेठमा भूउपयोग नियमावली२०७९ आएलगत्तै भूमि व्यवस्था, सहकारी तथा गरिबी निवारण मन्त्रालयले मंसिर २३ भित्र कृषि र गैरकृषि जमिन छुट्याउन स्थानीय सरकारहरूलाई परिपत्र गर्यो । नापी विभागका अनुसार अहिलेसम्म जम्मा एक सय पालिकाले वर्गीकरण टुंग्याएका छन्, जसोतसो । कतिपय पालिकामा कामै सुरु भएको छैन, कति अलमलमा छन् । केन्द्रीकृत नीति तथा योजनाले कृषि, गैरकृषि तथा अन्य जमिनको अपेक्षित उपयोग हुन नसकिरहेको वास्तविकताबीच लामो प्रतीक्षापछि भूउपयोग ऐन२०७६ तथा नियमावली२०७९ ल्याइएको हो । बदलिँदो शासन व्यवस्थासँगै भूउपयोग सुधारमा स्थानीय सरकारलाई अधिकारसम्पन्न बनाएर समुदायको सहभागिता सुनिश्चित गर्न खोजिए पनि सुरुआती चरणमै अनेक जटिलता देखा परेका छन् । ऐनअनुसार, स्थानीय भूउपयोग परिषद्का रूपमा गाउँ वा नगर कार्यपालिका सक्रिय हुनुपर्थ्यो तर सहर र सहरोन्मुख क्षेत्रमा जग्गा कारोबारी वा भूमाफियाको प्रभावमा जग्गा वर्गीकरण भइरहेको देखिन्छ । कृषि तथा गैरकृषि भनी नछुट्याएसम्म कित्ताकाट रोकिने हुनाले जग्गाको कारोबार पनि प्रभावित भएको छ, त्यसैले कारोबारीको जोडबलमा अधिकांश सहरी पालिकामा नियमावलीले तोकेको मापदण्ड मिचेर वर्गीकरण गरिएको छ । कृषि क्षेत्रलाई गैरकृषिमा पारेर कित्ताकाट गर्ने र धितो राख्ने काम भइरहेको छ । जसरी पहिले जग्गा कारोबारका लागि भूमाफियाले संघीय मन्त्रालयमा जालो फैलाउँथे, स्थानीय भूउपयोग परिषद्मार्फत जग्गा वर्गीकरण हुन थालेसँगै त्यसरी नै तिनको सक्रियता स्थानीय स्तरमा बढेको छ । ऐनले भूमाफियाको अवाञ्छित सक्रियता रोक्न एवं जग्गा वर्गीकरण र उपयोगमा समुदायको पहुँच बढाउन गरेको परिकल्पनामा अवरोध सिर्जना भएको छ । स्थानीय जनप्रतिनिधिहरूलाई प्रलोभनमा पारेर आफूखसी जग्गा वर्गीकरणमा लागेका जग्गा कारोबारी तथा भूमाफियाको चलखेल पूर्ववत् कायम भएको छ । यसरी प्रायः पालिका भूउपयोग ऐनको पालनामा गम्भीर नरहेको स्पष्ट छ । भूमि वर्गीकरण किन चाहिन्छ भनी स्थानीय जनप्रतिनिधिलाई बुझाउन संघीय सरकारले पनि ठोस काम गर्न सकेको छैन । वर्गीकरण सम्पन्न भएका पालिकामा पनि कित्ताकाट गरेर बिक्री गर्दा बढी आर्थिक लाभ हुन्छ भन्ने लहैलहैमा परी स्थानीय तहहरूले प्रायः जग्गालाई गैरकृषि घोषणा गरिदिएका छन् । जस्तो भूउपयोग नियमावलीअनुसार फलफूलको बगैंचा, नर्सरी, तरकारी तथा व्यावसायिक फूलखेती आदि भएको जग्गा कृषि क्षेत्रमा पर्छ । काठमाडौं उपत्यका, विशेष गरी ललितपुर र भक्तपुरमा यस्ता जग्गा अझै छन्, तर तिनलाई धमाधम गैरकृषिमा रूपान्तरण गरिएको छ । उपत्यका विकास प्राधिकरणअन्तर्गत जिल्ला आयुक्त कार्यालय भक्तपुरका अनुसार ८० भन्दा बढी कम्पनी र व्यक्तिले बिनास्वीकृति एक हजार १ सय ४४ रोपनी जग्गा कित्ताकाट गरिसकेका छन् । तैपनि तिनलाई कानुनी दायरामा ल्याउन सकिएको छैन । यसले अन्ततः भूउपयोग नीतिलाई नै कमजोर बनाइरहेको छ । पछिल्लो समय सहरोन्मुख पालिकाका वन, पाखा, खेतबारीमा कित्ताकाट भयानक उद्योगकै रूपमा फस्टाएको छ । यसलाई नियन्त्रण गर्न नसक्दा कृषियोग्य भूमि झन्झन् खुम्चिँदै छ । भूउपयोग ऐन२०७६ सक्रिय हुँदा यस्तो परिस्थिति केही हदसम्म रोकिने ठानिएको थियो, तर भूमाफिया हाबी नै भइरहेकाले अपेक्षाअनुरूप प्रतिफल मिल्न सकेको छैन । कृषिक्षेत्रको संरक्षण नहुँदा रोजगारी सिर्जना, खाद्य तथा पोषण सुरक्षामा पनि प्रतिकूल असर परिरहेको छ । अर्कातिर, गैरकृषि भूमि छुट्याउँदा पनि बसोबासलाई व्यवस्थित पार्न सकिएको छैन । प्रायः सहरमा अत्यावश्यक पूर्वाधारहरूकै कमी छ । वर्गीकरणपछि जग्गाको उपयोग केकसरी गर्ने भन्नेमा पनि ध्यान पुगेको छैन । त्यस्तै, ग्रामीण पालिकामा भूमि वर्गीकरणका लागि आवश्यक प्राविधिक सहयोगको अभाव यथावत् छ । भूमि व्यवस्था मन्त्रालयले परिपत्र जारी गरेपछि आफ्नो भूमिका सकिएको ठान्दा यी समस्या निम्तिएका हुन् । समयसीमा कटेको एक महिना भएपछि बल्ल यससम्बन्धी नीतिगत कमजोरी देखिन थाले, जसलाई सम्बोधन गरिहाल्ने जाँगर मन्त्रालयले देखाएको छैन । जमिन वर्गीकरण गर्न नसकेका पालिकामा कसरी अघि बढ्ने र तोकिएको भन्दा फरक तरिकाले भूमि उपयोग गरेका पालिकाका हकमा केकस्तो कारबाही गर्ने भन्ने प्रश्न अनुत्तरित छ । यसलाई सम्बोधन गर्ने प्रावधान ऐन तथा नियमावलीमा नसमेटिँदा बिचौलियाले नै फाइदा लिइरहेका छन्, जसले सरकारको नियतमै आशंका उब्जाएको छ । भूमिको बजारमूल्यलाई केन्द्रित गरेर जग्गा वर्गीकरण गरिनु तर दिगो खाद्य सुरक्षा, रोजगारी, आय आर्जनलगायतका पाटालाई ओझेलमा पारिनुले ऐन निर्माणका क्रममा सरकार यथोचित गम्भीर नरहेको देखाउँछ । यसले सरकार घुमीफिरी भूमाफियाहरूकै पक्षपोषणमा लागेको संशय उत्पन्न गर्छ । जेजस्तो नियतले होस्, ऐनमा भएका कमजोरी सच्याउन तत्कालै पहल हुनुपर्छ र भएका व्यवस्थामा सम्झौता गरिनहुन्न । गैरकृषि वर्गीकरणमा परेका क्षेत्रमा नयाँ सहर बनाउँदा पनि भूमाफियाको प्रभावलाई निस्तेज पारिनुपर्छ ।"
"'आखिर, कहाँ छ पैसा ? समाचारमा  बाटलिइएका टिप्पणी :","समाचार पढेर नेपालमा वित्तीय अनुशासन नभएको भान भयो । बैंकले राष्ट्र बैंकलाई नटेर्ने, सहकारीले सहकारी विभागलाई नटेर्ने, सहकारी विभागले अर्थ मन्त्रालयलाई नटेर्ने, बैंक र सहकारीले बचतकर्ता र ऋणीलाई नटेर्ने, ऋणीले बैंक र सहकारी नटेर्ने कस्तो अवस्था आयो यो ? बजारमा पैसा छैन रे, पैसा जति सबै नेता, कर्मचारी तथा व्यापारीले लुकाएपछि कहाँबाट आउँछ ? टीआर श्रेष्ठ"
सहयोगको अपिल,"सिन्धुपाल्चोक जिल्ला, साँगाचोकगढी नगरपालिका४, चौतरा निवासी म चन्द्रप्रसाद बजगाई घाँटीको प्रथम चरणको क्यान्सरले ग्रस्त छु । मेरो आर्थिक अवस्था अत्यन्त कमजोर भएकाले उपचारमा निकै समस्या भएको छ । तसर्थ देश विदेशमा रहनुभएका सहयोगी व्यक्ति तथा संघसंस्थाबाट सहयोगको अपेक्षा राखेको छु । मलाई सहयोग गर्न चाहनुहुने व्यक्ति तथा संघसंस्थाले धनमाया बजगाईंको नाममा रहेको लक्ष्मी बैंकको खाता नम्बर ०३५४५००८३२४ भक्तपुर शाखामा आफूले सकेको रकम जम्मा गरी सहयोग गरिदिनुहुन अनुरोध गर्छु । थप जानकारीका लागि ९८६१४७८१९२ मा सम्पर्क गर्न सक्नुहुन्छ ।"
प्रतिपक्षबिनाको संसद्को के अर्थ ?,"आफैं स्पष्ट बहुमतमा रहेका पुष्पकमल दाहाल सरकारलाई प्रमुख प्रतिपक्षी दलले समेत विश्वासको मत दिनुलाई सकारात्मक दृष्टिले भन्दा पनि शंकाको दृष्टिले हेर्नुपर्ने देखिन्छ । वर्तमान अवस्थामा सरकारलाई सत्ता गठबन्धनभन्दा बाहिरका दलको मतको आवश्यक नै नपर्ने देखिन्थ्यो । यही अवस्थामा प्रतिपक्षी दल कांग्रेसले समेत विश्वासको मत दिनुलाई अर्थपूर्ण रूपमा हेरिएको छ । यतिबेला संसद् प्रतिपक्षी दलविहीन भएको छ । संसदीय अवस्थामा यस्तो अवस्थालाई दुर्लभ मानिन्छ । प्रमुख प्रतिपक्षी दलको समेत विश्वास पाएपछि दाहाल इतिहासमै सबैभन्दा शक्तिशाली प्रधानमन्त्री बन्न सफल भएका छन् । कांग्रेसले दाहाललाई विश्वासको मत दिएकामा खुसी हुनुभन्दा पनि त्यो मतभित्र केके कुरा लुकेका छन् भनेर सोच्नुपर्ने देखिन्छ । प्रमुख प्रतिपक्षी दलको आफ्नो हैसियत नै बिर्सेर सहजै विश्वासको मत दिन कांग्रेस त्यसै राजी भएको पक्कै पनि होइन । बरु उसले के सोचेर विश्वासको मत दियो, अब के गर्छ, भन्नेजस्ता प्रश्न उब्जाएको छ । सरकार अल्पमतमा परेर प्रतिपक्षी दलको विश्वास लिनुपर्ने अवस्था पनि होइन । कांग्रेसले दाहाललाई विश्वासको मत दिनुका पछाडि धेरै अर्थ हुन सक्छन् । सबैभन्दा ठूलो दल भएर पनि प्रतिपक्षमा बस्नुपर्ने बाध्यात्मक अवस्थामा छटपटाइरहेको कांग्रेस अझै कुनै न कुनै बाटो प्रयोग गरेर आफ्नै नेतृत्वमा सरकार बनाउने दाउमा नै रहेको देखिन्छ । यसैको प्रयासस्वरूप कांग्रेसले माओवादीलाई पुनः फकाउने प्रयत्न गरेको हो । प्रतिपक्षी दलबाट विश्वासको मत पाएकामा दाहाल हर्षित हुनुभन्दा पनि बढी सोचनीय हुनुपर्छ भन्ने लाग्छ । दाहाललाई पनि केपी शर्मा ओलीप्रतिको पूर्ण विश्वास भएको देखिँदैन । त्यसैले पनि उनी दुवै दलप्रति समान दूरी कायम राखेर जान खोजेको देखिन्छ । यसैले उनले कांग्रेसको मत मागेका हुन सक्छन् । कांग्रेसको समेत मत पाइसकेपछि दाहाल बलियो त देखिएका छन् नै तर पछिल्लो समय नेपाली राजनीतिमा जुन खालका परिदृश्यहरू देखिन थालेका छन्, त्यसलाई हेरेर अनुमान लगाउनै नसक्ने अवस्था छ । कांग्रेसको समेत विश्वास पाइसकेपछि अब दाहाल पूरै कार्यकाल प्रधानमन्त्री हुन्छन् कि भन्ने देखिएको छ । किनकि वर्तमान सत्ता समीकरण निर्माण हुँदा ओली र दाहालले आधाआधा कार्यकाल प्रधानमन्त्री हुने सहमति भएको भनिएको छ । अबको साढे दुई वर्षपछि ओलीलाई सत्ता सुम्पिनुको सट्टा दाहालले कांग्रेसलाई हात लिएर पूरै कार्यकाल सरकारको नेतृत्व लिन सक्ने देखिन्छ । सुजन देवकोटा, पालुङ्टार४, गोरखा"
नयाँ प्रधानमन्त्रीको अन्तर्राष्ट्रिय जिम्मेवारी,"सन् १९९६ मा माओवादी जनयुद्ध सँगै सुरु भएको लामो राजनीतिक संक्रमणकालको उल्लेख्य असर नेपालको अन्तर्राष्ट्रिय सम्बन्धमा देखिन थालेको छ । कुनै पनि सशस्त्र द्वन्द्वपछि लोकतान्त्रिक निर्वाचन चार पटकसम्म शान्तिपूर्ण रूपमा सम्पन्न भयो भने त्यसलाई टिकाउ शान्ति प्रक्रिया मानिन्छ । नेपालमा सन् २००५ मा शान्ति प्रक्रियाको सुरुआतपछि चारवटा निर्वाचन (संविधानसभाका दुईसहित) सफलतापूर्वक भइसकेका छन् । यस सन्दर्भले आमूल राजनीतिक परिवर्तनको नारा बोकेको माओवादी सशस्त्र आन्दोलनसँगै थालनी भएको संक्रमणकाल अन्त्य भएको इंगित गर्छ । यो नयाँ राजनीतिक चरणमा भर्खरै विश्वासको मत पाएर प्रधानमन्त्री सुनिश्चित भएका पुष्पकमल दाहालको प्रमुख जिम्मेवारी हो कमजोर अन्तर्राष्ट्रिय सम्बन्ध सुधार गर्नु । वर्तमान विश्वपरिस्थितिमा अन्तर्राष्ट्रिय सम्बन्ध सुधार नभएसम्म हाम्रो नेपालको आर्थिक समृद्धि सम्भव छैन । नेपालको बिग्रँदो अन्तर्राष्ट्रिय सम्बन्धका संकेतहरू सजिलै भेट्न सकिन्छ । जस्तै, नेपालको पासपोर्ट विश्वको सातौं कमजोरमा पर्छ । कमजोर पासपोर्ट भएका देशहरूमा भयानक युद्ध चलिरहेका इराक, अफगानिस्तान, सिरिया लगायत पर्छन् । यो सूची भिसाप्राप्तिको सहजताका आधारमा बनाउने गरिन्छ, जुन प्रायः अन्तर्राष्ट्रिय सम्बन्धका आधारमा निर्धारण हुन्छ ।केही दशकअघिसम्म नेपालीले भिसा अरू दक्षिण एसियाली देशका नागरिक, विशेष गरेर भारतीयहरूले जस्तै सहजै पाउँथे । कतिपय देशमा त हाम्रो बढी बलियो कूटनीतिक सम्बन्ध भएकाले भिसा पाउन भारतीयलाई भन्दा नेपालीलाई सजिलो थियो । तर अहिले भारतीयहरूलाई थुप्रै देशमा भिसा खुकुलो बनाइएको छ भने नेपालीहरूलाई झनै कसिलो तुल्याइएको छ । भारतमा नेपालको जनसंख्याभन्दा बढी, करोडौं मानिस अहिले पनि चरम गरिबीमा छन् । त्यो वास्तविकता हेर्दा भारतीयहरूलाई भिसा पाउन नेपालीलाई भन्दा गाह्रो हुनुपर्ने हो, तर पछिल्लो समय भारतले परराष्ट्र सम्बन्धमा गरेको अभूतपूर्व विकासका कारण नेपाल र भारतले पाउने अन्तर्राष्ट्रिय व्यवहारमा उल्लेख्य अन्तर आएको छ । भारतले अन्तर्राष्ट्रिय सम्बन्धलाई कति महत्त्व दिएको छ, नरेन्द्र मोदीले पहिलो पटक प्रधानमन्त्री हुँदा गरेका विदेश भ्रमणहरूबाट बुझ्न सकिन्छ । पहिलो कार्यकालमा उनले ४९ चोटि विदेश भ्रमण गरे । पहिलो कार्यकालमा उनी प्रायः विदेशमै हुने भएकाले प्रतिपक्षीहरूले मोदी जब भारत भ्रमणमा आउनुहुन्छ, तब भन्दै कटाक्ष गर्थे । तर मोदीजस्ता चलाख र अनुभवी नेताले २१ औं शताब्दीको विश्वमा बलियो अन्तर्राष्ट्रिय सम्बन्ध नै भारतको आर्थिक समृद्धिको आधार हो भन्ने बेलैमा बुझेका थिए । यही कुरा नेपालमा पनि लागू हुनुपर्ने हो, तर हामीकहाँ अरू देशमा जस्तै अन्तर्राष्ट्रिय सम्बन्ध मूल नेतृत्वको प्राथमिक एजेन्डामा पर्नै सकेको छैन । त्यसले गर्दा २१ औं शताब्दीको पहिलो दशकमा भारत, चीनजस्ता समृद्धिको लक्ष्य बोकेका देशहरू अन्तर्राष्ट्रिय सम्बन्ध मजबुत पार्ने दौडमा कुदे भने नेपालले चाहिँ भएको कूटनीतिक सम्बन्धमा पनि हेलचेक्र्याइँ गर्न थाल्यो । एकपछि अर्को दूतावास वा भिसा विभाग उठ्दासमेत तिनलाई रोक्न नेपाल सरकारबाट ठोस पहल भएन । नयाँ अन्तर्राष्ट्रिय मञ्च वा विषयहरूमा नेपालको दरिलो आवाजविचार नै सुनिएन । परिणामस्वरूप आज हाम्रो अन्तर्राष्ट्रिय सम्बन्ध तुलनात्मक रूपमा अरू देशहरूभन्दा निकै कमजोर भएको छ । नेपालका सन्दर्भमा अन्तर्राष्ट्रिय सम्बन्धको एउटा पक्ष विदेशी सहायता हो । यसमा पनि नेपालको अवस्था खस्किने क्रममा छ । विदेशी सहायताको कुरा गर्दा हामीले पक्कै आलोचनात्मक दृष्टिकोण राख्नुपर्छ, तर सबै विदेशी सहायतालाई एउटै टोकरीमा राखेर बुझ्न सकिँदैन । केही सहायता दाताहरूका सुरक्षा वा व्यापार स्वार्थसँग जोडिएका हुन्छन् भने केहीचाहिँ नेपालजस्तो कमजोर अर्थतन्त्रलाई सहयोग गर्नु सबल अर्थतन्त्र भएका देशहरूको कर्तव्य हो भन्ने सामाजिक न्याय र मानवताको भावनाबाट परिचालित भएका हुन्छन् । दोस्रो किसिमको विदेशी सहयोगलाई रणनीतिक हिसाबमा प्रयोग गर्ने हो भने नेपालको विकासमा योगदान हुन सक्छ । दाता देशहरूसँग नेपालको कूटनीतिक सम्बन्ध कसिलो बनाउने माध्यम पनि बन्न सक्छ यो । तर नेपालमा विदेशी सहायता किन लिने, कससँग लिने, कस्तो लिने, लिएर कसरी राष्ट्रिय हित सुनिश्चित गर्ने भन्नेबारे सार्थक विश्लेषण हुन नसक्दा अन्तर्राष्ट्रिय सम्बन्धको संवेदनशीलता खलबलिएको छ । हामीले एकातिर लिनुपर्नेसँग सहयोग लिन सकेका छैनौं, अर्कातिर लिनु नपर्ने थुप्रै सहयोग भित्र्याइरहेका छौं । फेरि, विदेशीहरूसँग सहयोग पनि लिन्छौं र उनीहरूलाई दोष पनि दिन्छौं । कतिपय विदेशी सहायता लिँदा त सरकारै ढल्ने र द्वन्द्व नै उत्पन्न हुने अवस्थामा नेपाल पुगेको छ । एमसीसी परियोजना अनुमोदन प्रक्रिया यसको पछिल्लो उदाहरण हो । त्यसैले, धेरै दाताको नेपालसँग गुनासो छ । सहयोग पनि गर्नु छ, गाली पनि खानु छ भन्ने उनीहरूलाई लाग्छ । यसले गर्दा अन्तर्राष्ट्रिय समुदायमा नेपालप्रति रहने गरेको सद्भाव भत्किँदै गएको छ । हामीलाई कुनै विदेशी सहायता चाहिँदैन भने सम्बन्धित देशहरूलाई समयमै प्रस्ट भनिदिनुपर्छ । चाहिन्छ भने, त्यससँग जोडिएको आपसी सम्बन्धको संवेदनशीलतालाई कायम राख्नुपर्छ । पीपलपाते व्यवहार गर्नु हुन्न ।नेपालको अर्थतन्त्र सबल नभएसम्म केही वर्षसम्म विदेशी सहायता चाहिन्छ नै, त्यसैले नयाँ प्रधानमन्त्रीले विदेशी सहायताबारे नयाँ रणनीति बनाउन तुरुन्तै पहल गर्नुपर्छ । किनभने नेपालफ्रति अहिले अन्तर्राष्ट्रिय समुदायको ध्यान घटेको छ । युत्रेन युद्धले गर्दा पश्चिमी मुलुकहरूको अर्थतन्त्र समस्याग्रस्त छ । अहिले युरोपेलीहरू इटिङ कि हिटिङ अर्थात् महँगीले गर्दा खानामा खर्च गर्ने कि कठ्यांग्रिने जाडोमा तातो रोज्ने भन्ने अवस्थामा पुगेका छन् । उनीहरू आउने विश्व आर्थिक मन्दीको तयारी गर्दै छन् । यस्तोमा ऊनीहरूको ध्यान युत्रेन र अन्य केही अफ्रिकी मुलुकमा मात्र छ । त्यसैले आउने दिनहरूमा नेपाललाई पश्चिमी मुलुकहरूको सहयोग कम हुने सम्भावना छ । यसमा जापान र दक्षिण कोरियाजस्ता देशहरू पनि जोडिन्छन् किनभने उनीहरूको अर्थतन्त्र पश्चिमाहरूसँग जोडिएको छ । भारत र चीनमा आफ्नै असीम गरिबी भएकाले कुनै निश्चित स्वार्थबिना नेपालमा सहयोग आउन मुस्किल छ । ब्राजिल, रुसजस्ता अरू देशबाट पनि कुनै अर्थपूर्ण सहायता अपेक्षा गर्ने आधार छैन । अहिलेको जटिल आर्थिक अवस्थामा अन्तर्राष्ट्रिय सम्बन्ध बलियो र परिणाममुखी बनाउन प्रधानमन्त्रीको नेतृत्व सक्षम भयो भने मात्र विदेशी सहायता घट्न पाउँदैन । यस सन्दर्भमा भुटानजस्तो हामीभन्दा सानो देशको उदाहरणबाट पनि सिक्न सक्छौं । कोभिड महामारीमा भुटानले विभिन्न सान्दर्भिक अन्तर्राष्ट्रिय सम्बन्ध प्रयोग गरेर आफूलाई चाहिने खोप हासिल गर्यो । त्यो खोप आफूलाई बढी भएपछि नेपाललाई दिन सक्यो, अप्ठ्यारो परेका बेला । विगतमा नेपालसँग निकै राम्रो सम्बन्ध भएका केही देशले समेत त्यस्तो खोप नेपाललाई नदिई भुटानलाई दिए । त्यो किनभने, भुटानले ती देशहरूसँगको सम्बन्धलाई प्राथमिकतामा राखेको थियो । भुटान (९० औं) को पासपोर्ट नेपाल (१०३ औं) को भन्दा शक्तिशाली हुनुले पनि उसको अन्तर्राष्ट्रिय हैसियत प्रस्ट हुन्छ । अन्तर्राष्ट्रिय मामिला र आर्थिक विकासकै अन्तरसम्बन्धको कुरा गर्ने हो भने, आजको विश्वमा विकासका लागि नेपाललाई अरू देशसँग राम्रो व्यापारिक सम्बन्ध र विदेशी लगानी चाहिन्छ । लगानी व्यापारमा नेपालले भन्दा धेरै नाफा दिलाउन सक्ने कैयौं अरू देश छन् । त्यसैले हामी विदेशी लगानी भित्र्याउँछौं, हामी राम्रो व्यापारिक सम्बन्ध राख्छौं भनेर मात्र पुग्दैन । हो, यहीँ छ राम्रो अन्तर्राष्ट्रिय सम्बन्धको मुख्य उपादेयता । जसरी दुई देशबीच सम्बन्ध नराम्रो हुँदा व्यापारिक सम्बन्ध राम्रो हुँदैन, त्यसरी नै दुई देशबीच सम्बन्ध राम्रो हुँदा व्यापारिक सम्बन्ध राम्रो हुन्छ । लोकतन्त्रप्रति कटिबद्ध युरोपका केही देशलाई नेपालको शान्ति प्रक्रिया र लोकतन्त्रमा भएका प्रगतिहरूबारे जानकारी गराएर रणनीतिक हिसाबमा उनीहरूसँग सम्बन्ध विस्तार गर्ने हो भने उनीहरूले नेपालको आर्थिक विकासका लागि अवश्य लगानी गर्ने थिए । अहिले युरोपका केही देशमा श्रमको अभाव छ । ब्रेक्जिटपछि बेलायतमा गैरयुरोपेलीहरूका लागि रोजगारीको अवसर खुलेको छ । नर्सका लागि झैं अन्य क्षेत्रमा पनि नेपाली श्रमिक पठाउन समझदारी गर्न सकिन्छ । अरू केही युरोपेली मुलुकमा समेत स्वास्थ्य, शिक्षाजस्ता क्षेत्रमा श्रमको अभाव छ । नेपालको श्रमशक्तिलाई युरोपमा पठाउन सके उनीहरूले आफ्नो श्रमिक हक सुनिश्चित हुने काम पाउने थिए । हुन त भविष्यमा नेपालले श्रम निर्यात होइन, आयात गर्ने देश हुने लक्ष्य राख्नुपर्छ तर अहिलेको अवस्थामा लाखौं नेपाली आधारभूत श्रमिक हकबिना, उचित काम गर्ने व्यवस्था नहुँदा पनि, विभिन्न देशमा काम गर्न बाध्य छन् । यस्ता नेपालीहरूलाई सरकारको पहलमा युरोप पठाउन सकियो भने उनीहरूको जीवनस्तर राम्रो हुने थियो । युरोपमा अवसरको प्रसंग त मैले आफ्नो सीमित व्यक्तिगत अनुभवका आधारमा मात्र उठाएकी हुँÙ आजको विश्वमा यस्ता अवसर प्रचुर मात्रामा निस्किरहेका छन्, जसबाट नेपालले कमजोर अन्तर्राष्ट्रिय सम्बन्धका कारण फाइदा उठाउन सकिरहेको छैन ।हाम्रो अन्तर्राष्ट्रिय सम्बन्ध कमजोर हुनुका थुप्रै कारकमध्ये प्रमुख हो देशको नेतृत्वले २१ औं शताब्दीमा अन्तर्राष्ट्रिय सम्बन्धको महत्त्व नबुझ्नु । डिजिटल अन्तर्राष्ट्रिय सम्बन्धका सन्दर्भमा नेपालजस्ता ग्लोबल साउथ का देशहरूलाई पहिलेभन्दा बढी नयाँ सम्भावनाका ढोकाहरू खुलेका छन् । एकातिर अमेरिका, चीन, भारत लगायतमा पुरानै शैलीको शक्तिप्रतिस्पर्धा छँदै छ, अर्कातिर विश्वका पिछडिएका जनसंख्याको आवाजको सुनुवाइ, विश्वपुँजीको पुनर्वितरण, विश्वसामाजिक न्यायजस्ता मान्यताहरू पनि स्थापित हुँदै छन् । तर बदलिँदो अन्तर्राष्ट्रिय सन्दर्भको यो गतिलाई समात्न नसक्दा हामी विश्वमा निकै पछाडि परिरहेका छौं । त्यसैले नयाँ प्रधानमन्त्रीको सबैभन्दा प्रमुख जिम्मेवारी भनेको नेपालको आर्थिक समृद्धि सुनिश्चित हुने गरी अन्तर्राष्ट्रिय सम्बन्धमा सबलीकरण गर्नु हो । यसमा नीतिगत र परराष्ट्र मन्त्रालय सम्बन्धी संरचनात्मक सबलीकरणका विषयहरू त छँदै छन्, यसका साथै नयाँ प्रधानमन्त्रीले गर्नुपर्ने महत्त्वपूर्ण सुधार हो नेपालको हित जोडिएका मुलुकहरूमा रणनीतिक हिसाबले राजनीतिक तहमा सम्बन्ध विस्तार, जुन अहिले शून्यप्रायः छ । यसका लागि सबैभन्दा पहिले २१ औं शताब्दीमा विश्वमा नेपालको कस्तो पहिचान बनाउने, नेपालको के कथा सुनाउने भन्नेमा राष्ट्रिय सहमतिको आवश्यकता छ । सगरमाथा भएको र बुद्ध जन्मेको देशको छवि पुरानो भइसक्यो । गोरखाली राज्यको कथामा पनि नयाँपन हराइसक्यो । तर विश्वलाई भन्नलायक केही नयाँ कथाहरू भने बनेका छन् ।नेपालको शान्ति प्रक्रिया विश्वमै उदाहरणीय छ । नेपालको लोकतान्त्रिक संघर्षको यात्रा पनि विश्वलाई रोमाञ्चक लाग्न सक्छ । हामीले व्यवस्थापन गरेका विविधताका केही सिकाइ सम्पन्न देशहरूका लागि पनि प्रेरणादायी छन् । संवेदनशील भूगोल भएकाले, सगरमाथाको प्रतीक देखाएर नेपालले विश्वमञ्चमा वातावरणको मुद्दा सबैभन्दा आकर्षक ढंगले उठाउन सक्छ । वातावरणमैत्री जीवनशैली जसको आन्दोलनले विश्वमा गति समात्न थालेको छ त हाम्रो मौलिक सभ्यता हो र यसको इतिहासबारे विश्वलाई बुझाउन सकिन्छ । सहिष्णु र सम्पन्न आध्यात्मिक धरोहरबाट प्राप्त हाम्रा बहुमूल्य मान्यताहरूको चर्चा गरेर नेपालले भौतिक प्रतिस्पर्धामा एकोहोरो दौडिरहेको विश्वलाई खुसीको वैकल्पिक बाटो देखाउने देशको परिचय कोर्न सक्छ । बढ्दो मानसिक समस्याले प्रताडित विश्वमा बुद्धले सिकाएको अन्तर्मनको शान्तिको हिमायती देशको चिनारी नेपालले बनाउन सक्छ । यस्तै नयाँ युगको सन्दर्भ अनुसार नयाँ पहिचान र नेपालको नयाँ संकथन (न्यारेटिभ) बनाउन जरुरी छ ताकि विश्वसमुदाय नेपालप्रति आकर्षित होओस्, नेपालीहरूलाई सम्मान गरोस् । अहिले प्रधानमन्त्री अन्तर्राष्ट्रिय सम्बन्ध सुधार गर्न चुके भने, यसको आर्थिक घाटा त छँदै छ, विश्वमा नेपालीहरूप्रति बाँकी रहेको सद्भाव र सम्मान पनि गुम्न सक्नेछ ।"
हिमालको पर्यावरणीय साँघु,"चौंरी र हिमाली जीवन यातायातको असुविधा भएको हिमाली भेगमा आज पनि सामान ओसारपसार गर्ने मुख्य साधन चौंरी नै हुन् । दूध, चीज र छुर्पीजस्ता दुग्ध उत्पादनका लागि पनि चौंरीको आवश्यकता हुन्छ । तर यतिमै यिनको उपयोगिता सकिँदैन ।यी जोप्क्योबिना उच्च हिमाली भेगमा गोठ सारी बस्नेहरूको जीवन नै ठप्प हुन्छ । चौंरी चराउनेहरू बर्खायाममा पाँचछ महीना उच्च हिमाली भेगमा गोठै सारेर बस्छन् । समुद्री सतहबाट ४,००० मिटरभन्दा माथि दाउरा निकै महँगो हुन्छ किनभने ३,००० मिटरमाथि सामान्यतः ठूला रूख हुँदैनन् । दाउराको जोहो गर्न गोठालाहरू ३,००० मिटरसम्म ओर्लिनुपर्छ । त्यसरी तलमाथि गर्दा भारी बोक्न यी जोप्क्योबाहेक के नै छ र ?अति कष्टसाथ जोहो गर्नुपर्ने भएकाले उच्च हिमाली भेगमा दाउराको निकै महत्त्व हुन्छ । आँगनमा प्रशस्त दाउरा हुनु सम्पन्नताको प्रतीक बन्छ । दाउराको विकल्पमा खाना पकाउन चौंरीको गोबरका गुइँठाको प्रयोग गरिन्छ । चौंरीकै गोबर हिमाली भेगमा आलु, सिमी र फापरका लागि प्राङ्गारिक मल हो । यही गोबरले ढुङ्गा र ग्रेगर मिसिएको हिमाली माटोलाई मलिलो बनाइदिएको छ । चौंरीको रौंबाट ऊन बनाई, त्यसलाई घुर्रामा घुमाई, काठको सानो तानमा बुनेर चारा तयार पारिन्छ । त्यो चाराको न्यानो लुगा त बन्छ नै, विभिन्न धार्मिक कार्यमा प्रयोग पनि गरिन्छ । त्यस्तै, विभिन्न कारणले मरेका चौंरीको छालालाई जुत्ता बनाउन र सिङलाई बाजा बनाउन उपयोग गरिन्छ । यसरी चौंरीले जिउँदै र मरेपछि पनि हिमाली जीवनलाई सहज बनाइदिएका छन् । यी चौंरीको अर्थसामाजिक सम्बन्ध पनि उत्तिकै बलियो छ । हिमाली भेगको मूलतः शेर्पा जातिको प्रमुख पेसामा पर्छ चौंरीपालन । चरनको अभाव हुने भएकाले उनीहरू वर्षैभरि एकै ठाउँमा बसेर चौंरी पाल्दैनन् । ग्रीष्म ऋतु सुरु भएपछि हिउँ पग्लिन थाल्छ । यही मौका छोपेर उनीहरू बिस्तारै कम उचाइबाट उपल्लो भेगतिर लाग्छन् । उच्च हिमाली घाँसे मैदान पुग्न दुईतीन हप्ता लगाउँछन् । जेठभरिमा उनीहरू हिमाली खर्कमा पुगिसक्छन् । त्यति बेला हिमाली खर्कहरू फूलैफूलले ढकमक्क ढाकिएका हुन्छन् । त्यहाँको पोसिलो घाँस र जडीबुटी खाएर चौंरीहरू हृष्टपुष्ट हुन्छन् । असोज अन्तिमसम्म त्यहाँ बस्दा चौंरीहरू नेपालको सिमानाभित्र मात्रै चर्दैनन् । तिनलाई मानिसले कोरेको राजनीतिक सिमानाको के मतलब ? पर्यावरणीय सिमाना नाघेरै उनीहरू जन्मिएका हुन् । तर गोठालाहरूले भने तिब्बती भूमि प्रयोग गरेबापत वार्षिक कर तिर्छन् । करका रुपमा नौनी, घिउ वा चौंरी नै दिन्छन् । चौंरी अर्थोपार्जनको गतिलो माध्यम पनि हुन् । अधिकांश चौंरीपालकले आफ्नो पशु झुन्डमा एउटा याक, एकदुई नाक, केही जोप्क्यो र धेरै जोम राखेका हुन्छन् । नाक र जोम (डिम्जोमो) दूधका निम्ति पालिन्छन् भने जोप्क्यो भारी बोकाउन । लाङ, याक र नाकचाहिँ अन्तरप्रजननका लागि । याक र नाकको प्रयोग गरी जन्माइएका जोप्क्यो र जोम सानो छँदै तिब्बततिर राम्रै मूल्यमा बेच्ने गरिन्छ । कोभिडअघि जोक्प्यो ८०,००० देखि १ लाख रुपैयाँसम्म र बाच्छी जोम ८०,००० रुपैयाँसम्म बिक्ने गरेको लप्चीका बासिन्दा बताउँछन् । जोप्क्यो र जोमको तिब्बतव्यापारबाट एउटा परिवारले वार्षिक ४५ लाखसम्म आम्दानी गर्ने गरेको उनीहरू बताउँछन् । यताका चौंरीपालकहरू पनि केही वर्षको अन्तरालमा उच्च नस्लका याक र नाक तिब्बतबाट किन्छन् । अहिले तिब्बतमा मोटरबाटो र ट्याक्टर पुगेको छ । त्यसले चौंरीको हिजोको उपयोगिता घटाएको छ तर प्रयोजन सकिएको छैन । दूध र मासुका लागि चौंरीको निर्यात बढेको अनुभव छ लप्चीवासीको । तर तीन वर्ष भइसक्यो, मानिसले बन्द गरेको नाकाले वर्षौंदेखिको परम्परागत आवागमन नै कमजोर बनाइदिएको छ । जीवशास्त्री कोजु हिमाली पर्यावरणका विभिन्न पक्षको अनुसन्धानमा संलग्न छन् ।"
भइनसकेका शिक्षामन्त्री सम्झेर,"नयाँ मन्त्रिमण्डलको सुरुआती चरणमा कसैले शिक्षामन्त्रीका रूपमा शपथ लिएनन् । यसबाट दल, मन्त्री वा प्रधानमन्त्रीको प्राथमिकतामा यो मन्त्रालय छैन भन्न अप्ठेरो पर्दैन । यसले शिक्षाकर्मी मात्र हैन, देशलाई बाटो र बिजुलीभन्दा पर, दूरगामी परिवर्तनका पक्षमा सोच्ने सबैलाई निरुत्साहित तुल्याउँछ । मुख्य दलहरूले शिक्षामा चासो नराख्नु नौलो होइन तर जनताले केही गर्लान् कि भनेर मत दिएका नयाँ अनुहार पनि त्यही पदलाभको बाटामा हिँड्न खोजेको देखिन्छ । पञ्चायत र दलीय कालमा राणाहरूले शिक्षामा ध्यान दिएनन् भनेर सत्तोसराप गर्दै बिताइयो तर समय र बेवास्ताको कुरा गर्दा आगामी पुस्ताले पनि यो पुस्तालाई भर्त्सना र खेद प्रकट गर्नमै समय बिताउनुपर्ने छनक देखिँदै छ । अझै समय छ र आशा पनि छ विस्तारित मन्त्रिमण्डलमा शिक्षालाई उन्नतिको औजार मान्ने कोही शिक्षामन्त्री देशले पाउला । यही आसमै यो लेख लेखिएको छ । सम्भावित मन्त्री वा मन्त्रीको दल र उनका निकटहरूलाई यो लेखमार्फत शिक्षाक्षेत्रका अपेक्षाको छनक मिलोस् । नियुक्तिपछि मन्त्रालयमा नयाँ शिक्षामन्त्रीको स्वागत हुनेछ । अहिलेसम्म अकर्मण्यता र अलमलग्रस्त कर्मचारीका नेताबाट माला लाउनेछन् । शिक्षा क्षेत्रले नयाँ शिक्षामन्त्रीबाट पहिलो काम सङ्घीय शिक्षा विधेयक संसद्मा प्रस्तुत गर्ने तयारीका लागि छलफल चलाऊन् र प्रतिबद्धता जनाऊन् भन्ने अपेक्षाविपरीत पहिलो काम कर्मचारीहरूले तयार पारेको कुनै ऐरेगैरे विषयमा हस्ताक्षर गरेर पदबहालीको कर्मकाण्ड गर्लान् । यसले सबै लाभग्राहीलाई यथास्थितिमा रहने सुविधा दिएको छ त नभन्लान् तर यो ऐन नभएर कुनै काम रोकिएको छैनचाहिँ भन्लान् । परिहाले यसो भन्नेहरू सत्तामा केही नपाएर ध्यानाकर्षणका लागि कुरा गर्ने डलरे या बेकारी हुन्, यिनका कुराले विचलित नहुन ढाडस पनि देलान् । नयाँ शिक्षामन्त्रीले पहिलो क्षणदेखि नै बिहानीले दिनको संकेत गरेजस्तै सुधारको संकेत गरून्, यो समयदेखि नै कर्मकाण्डमा फेरबदल ल्याऊन् भन्ने जनअपेक्षा छ । के बुझिदिऊन् भने, परम्परागत कर्मकाण्ड गरेनन् भने पनि उनको भत्ता वा वरीयता घट्दैन । उनले शिक्षामा केमा प्राथमिकता दिनुपर्छ भनेर सुरुदेखि नै मन्त्रालयको ज्ञान जाँच्न वा सिक्न प्रश्न गरे केही अर्थपूर्ण हुन्थ्यो । अझ विशिष्ट अपेक्षा त, कुशिक्षा र अशिक्षाको सिकार भएका बालबालिकाबाट माला लगाएर काम सुरु गरे हुन्थ्यो ।नियमित ट्रेन्ड पछ्याउँदा भन्न अप्ठयारो छैन सुरुमै उनले कर्मचारीका कुरा सुन्नेछन्Ù स्रोतसाधन र जनशक्ति अपर्याप्त छ, त्यसैले शिक्षाक्षेत्रमा अपेक्षित प्रगति हुन सकेको छैन ! उनीहरूले अदक्षता र अनुत्पादक केन्द्रीय संयन्त्रका कुरा गर्नेछैनन् । सुपरिवेक्षण र जिम्मेवारीका कुरा गर्नेछैनन् । सार्वजनिक शिक्षा बिग्रेको पैसाको कमीले होइन, ती संस्थामा जनताको भरोसा उठेर हो र भरोसा पैसाले किन्न सकिन्न भन्नेछैनन् । अनि भेट्नेछन्, एकथरी दादा, शिक्षकहरूका नेता । उनीहरूले भन्नेछन् हाम्रा सुविधा पर्याप्त भएनन्Ù अनि थप्नेछन् हामी अक्षम स्थानीय सरकारहरूबाट परिचालित हुन चाहन्नौं, अघिल्लो सरकार र मन्त्रीसँग गरेका सहमति कार्यान्वयन गर आदि । उनीहरूले पनि आफ्नो गैरजिम्मेवारी र अदक्षताको कुरा गर्नेछैनन् । सकेसम्म मन्त्रीसम्बद्घ शिक्षक संगठनका दादाहरू पनि सँगै हुनेछन् । त्यसपछि भेट्नेछन् निजी विद्यालयका दादाहरू । उनीहरूले व्यवहारमा शिक्षकहरूको जस्तो ठाडो दादागिरी देखाउनेछैनन् । मन्त्रीका कुरा सुन्नेछन्, अनि मन्त्रीका विचारप्रति प्रतिक्रिया दिनेछन् । शिक्षाप्रतिको चासो शिक्षकले भन्दा बढी नै व्यक्त गर्नेछन् । राज्यले आफूहरूलाई केही सुविधा नदिएको र योगदानको सम्मान नभएको कुरा गर्नेछन् । अनि बिस्तारै निजी क्षेत्रले असहयोगका बावजुद गरेको लगानीको थुप्रो देखाएर प्रभावित गर्नेछन् । अनि पेच कस्दै चुनौती दिनेछन् सरकारले जनतालाई निजी स्कुल नआउनुपर्ने बनाओस् । मन्त्रीको ज्ञानको स्तर अनुसार निजी विद्यालयले रोजगारी दिएको र देशबाट बाहिर जान बचाएको रकमको कुरा गर्नेछन् । मन्त्रीबाट उनीहरूप्रति कुनै दुराग्रह नराखिने आश्वासन लिएर फर्कनेछन् । सायद दुवैथरीले तत्काल सङ्घीय शिक्षा ऐनको विषय उठाइहाल्नेछैनन् । स्वागतको निम्ता होला । मन्त्रीका मनमा सार्वजनिक शिक्षा प्रणाली ध्वस्त भएको मूल्य कति होला भन्ने प्रश्न नआओस् भन्ने यत्न त्यहाँ रहिरहला । उनले शिक्षाका अभियन्ता वा प्राध्यापकहरू भेट्न हतार गर्नेछैनन् । दादा र घुसघुसेहरू भेटेर उनले धारणा बनाउन थाल्नेछन् । अनि उनलाई लाभका पदका लागि गरिने दलीय वितरणको काम र कार्यक्रमको अतिथि, उद्घाटन आदिले फुर्सद हुनेछैन । शिक्षक र कर्मचारीको पजनीले समय लिनेछ । आफ्ना दल र दक्षिणाले कति प्रभावित गर्नेछ, त्यो उनका मालिकमा भर पर्नेछ । यसैबीच ठूला दाताहरू आएर आफ्नो लगानीको बचावको वाचा लिएर फर्किसकेका पनि होलान् । विदेश जानुपर्ने मौका पनि आइलागिहाल्ला ! कसैले ईजीआरपीजस्ता परियोजना काम लाग्दैनन्, विद्यार्थीले पढ्न नजानेको विधि र सामग्री नभएरभन्दा विद्यालयहरूमा पढाइ नै नभएर हो भन्नेछैनन् । शैक्षिक गुणस्तर परीक्षण केन्द्रलाई प्रभावकारी बनाउन पनि भन्नेछैनन् । अलि पछि सुनिहाले भने अर्कै कुरा, नत्र दरबन्दी अपुग होइन, असमान वितरण मुख्य कुरा हो पनि भन्नेछैनन् । यिनले शिक्षण संस्थाहरूको तत्काल नक्साङ्कन गर्नुपर्छ अनि जनशक्तिको प्रक्षेपण र जनसङ्ख्याका आधारमा राखिनुपर्छ पनि भन्नेछैनन् । पूर्वाधार पर्याप्त नरहेको कुरा गर्लान् तर बनेका आलिसान भवन, विद्यार्थीको सङ्ख्या र सिकाइबीच तादात्म्य नरहेको कुरा पनि गर्नेछैनन् । सकेसम्म बिनापैसा गर्न सकिने सुधारको कुरा हुनेछैन । पाठ्यपुस्तक अझै रंगीन र चिल्लो बनाउनेजस्ता कुरा सायद आउलान् । पाठ्यक्रम सुधार्नुपर्ने कुरा त मन्त्री आफैंले गर्लान् । धेरै समस्या पाठ्यक्रममा होइन, डेलिभरीमा छ भन्छन् कि भन्दैनन्, त्यो शिक्षामन्त्री र उनको दलको भाष्यमा भर पर्ला । पाठ्यपुस्तक समयमा पुर्याउने वाचा त मन्त्रीको प्रतिबद्धतामा आउने सदाबहार विषय नै भइहाल्यो । पाठ्यपुस्तक नभए पनि पढाउँदै गर्न मिल्छ भन्नेलाई त दादाहरूले उनीहरू जस्तै शिक्षाविज्ञ ल्याएर पढाउन लगाउनोस् न त भन्न किञ्चित् संकोच गर्नेछैनन् । विषय रोजगारीभित्र प्रवेश गर्ला । प्राविधिक शिक्षाको कुरा गर्लान् । सम्बन्धितले त्यसको फेहरिस्त सुनाउलान् । उपलब्धि न्यून भए पनि प्राविधिक शिक्षाका रोमाञ्चक प्रगतिले थलिएका छन् शिक्षाका कर्मचारीहरू । यति अदक्ष प्राविधिक शिक्षा किन निजी क्षेत्रलाई नदिएर सरकारले नै चलाइरहने भन्ने प्रश्न कतैबाट आउला ? अहिले जनशक्ति तथा मानव स्रोत विकास केन्द्र अन्तर्गत रहेको पहिलेको जनशक्ति विकास केन्द्रले गर्नेजस्तो शिक्षक तालिमको निजीकरण गर्ने कुरा त अराष्ट्रिय नै ठहरिन बेर छैन ! केही कुराको दोष सङ्घीयतामा पक्कै जानेछ । पालिकाहरूले चलाउन सक्दैनन् वा ती तयार भएका छैनन् भन्लान् । कर्मचारीले त्यसमा हाम्रो सहयोग रहेको भए निकै गति लिने थियो त भन्नेछैनन् नै । कति देशमा स्थानीय सरकारले सकेन भनेर अधिकार फिर्ता लिइएका कुरा पनि विद्वान् कर्मचारीले सुनाउनेछन् । गाउँ वा नगर पालिकाका महासङ्घहरू भेट्न उनलाई धैरेले सल्लाह दिनेछैनन् । जुनसुकै दलका वा दलविहीन मन्त्रीले त पक्कै भन्ने भइहाले शिक्षामा राजनीतीकरण गर्नु हुन्न । आफ्नो दलवरपरका कमरेडहरूसँग सघन परामर्शचाहिँ जारी रहनेछ । सकेसम्म अर्को पार्टीसँग उनले शिक्षाका विषयमा अनौपचारिक कुरा गर्नेछैनन् । किनभने शिक्षामा राजनीतीकरण गर्न हुन्न । यसबारे सकेसम्म कतै कुरा गरिनेछैन । अन्तरमन्त्रालय संवाद गर्लान् भनेर त कसरी अपेक्षा गर्ने र ? उच्च शिक्षा सम्भवतः सबैभन्दा पछि ध्यानमा आउने विषय हो । यसको मुख्य आकर्षण नै दलीय बुद्घिजीवीका अवसरहरू हुन् । त्यहाँ आंगिक क्याम्पसहरूलाई स्वायत्त बनाउने कुरा आउनेछैन । उच्च शिक्षा पूर्ण निजीकरण गर्न ढिला भइसकेको कुरा पनि उठ्नेछैन । निजी तहमा उच्च शिक्षा संस्थान खोल्ने वा त्रिविलाई क्षेत्रीय तहका विभिन्न विश्वविद्यालयमा रूपान्तरण गर्नेजस्ता प्रस्ताव आउनेछैनन् नै । उच्च शिक्षामा विद्यमान भुत्तेपनको पनि कुरा हुनेछैन । प्राज्ञिक स्वतन्त्रताको कुरा केही नगरेरै पचाइनेछ । मन्त्रीलाई धेरैले सरकारले बजेट बढाउनुपर्ने कुरा गर्नेछन् । छुट्याइएको बजेट नै खर्च गर्न नसकिएको भन्ने त कसले होला र ? हाम्रो पद्धति कता हो कता अदक्ष छ र यसमा कसैले जिम्मेवारी लिँदैन भनेर दाताले पनि भन्ने छैनन् । बजेट बढाउनुपर्छ भनेर माग गर्ने, मन्त्री बढाउन नसक्ने हुन्छ, अनि मन्त्रीका मुखमा सधैं बुजो लाग्छ । वामपन्थी दलद्वयले आफ्नो अघिल्लो मधुमासमा गरेको शिक्षा आयोगको गठन र त्यसको प्रतिवेदनउपर छलफल नगर्ने रणनीति नै लेलान् । अर्को आयोग गठन गर्ने पनि प्रस्ताव आउन सक्छ । शिक्षाका क्षेत्रमा एउटा बहुपक्षीय र बहुमान्य आयोग वा एकाइ बनाएर शिक्षाको मार्गचित्र तयार गर्नुपर्ने नै छ । स्वतन्त्र शिक्षावालाहरूले अहिलेको स्थिति आकलन गरी शिक्षाको सर्वपक्षीय गोलमेच गरे हुन्छ कि ? सङ्ख्या र नेतृत्वको प्रभावका हिसाबले अहिलेको सरकारनिर्माता दल एमाले र सरकारको नेतृत्वको दाउ लागेको माओवादी यस मामिलामा यथास्थितिवादी नै छन् । शिक्षा कुन दलको भागमा पर्छ, त्यो चासोको विषय रहे पनि यी दुईको अडान नै निर्णायक होला । जनताले रूपान्तरणकारी हुन सक्छन् भनेर मत दिएका दलहरूका उम्मेदवार र स्वतन्त्रहरूलाई भूमिका खेल्ने ठूलो अवसर भने छ । आफ्नो अवस्थाको रणनीतिक प्रयोग गरी तिनले शिक्षालाई राजनीतिक मुद्दा बनाउन पहल गरे भने देश र जनतालाई ठूलै गुन लाग्नेछ । शिक्षाका क्षेत्रमा आफ्नो घोषणापत्रमा तुलनात्मक रूपमा अलि धेरै ठाउँ दिएको नेपाली कांग्रेसले यो सवालमा सत्ताघटक दलहरूसँग सहकार्य गर्न सक्छ । दुई वामपन्थी दलले आफ्ना सांसदहरूलाई यस विषयमा छलफल र मत जाहेर गर्न दलको कोर्रा याने ह्वीप नलगाए पनि जनतालाई अर्को गुन लाग्नेछ । यसका लागि सम्बन्धित मन्त्री र दलले जनदबाब एकत्रित गर्न सडकमा ओर्लनेसम्मको साहस भने राख्नुपर्छ । कान चिरिएका जोगीहरू बेहोर्दै आएकाले यो आत्मालाप यस्तै भयो । तैपनि आशाको त्यान्द्रो कतै देखिन्छ । मनमा लागिरहन्छ, यो समयमा त कोही सुपर ह्युमन निस्केला जसले शिक्षाका बेथितिलाई सम्हाल्ने जोखिम उठाउँछ । शिक्षाको दूरगामी रूपान्तरण सोच्ने कोही शिक्षामन्त्री कहिल्यै देखा नपर्ला त ?"
प्रदेशमा मन्त्रालयको भार घटाउन सुरु,"(काठमाडौं)यसअघि सातवटै प्रदेशमा यति धेरै मन्त्रालय थपिए जसलाई सामान्य कटौतीले नपुग्ने बन्यो । दलीय भागबन्डा पुर्याउन दोब्बर थपिएका मन्त्रालय प्रदेशका लागि अनावश्यक भार बनिरहेका छन् ।करिब १४ महिना वाग्मतीको मुख्यमन्त्री भएका राजेन्द्रप्रसाद पाण्डेले आफ्नो कार्यकालमा चारपटक मन्त्रिपरिषद् विस्तार गरे । अन्तिमपटक २०७८ फागुन ५ मा मन्त्रालयको संख्या १४ र १९ सदस्यीय मन्त्रिपरिषद् बनाए । एकीकृत समाजवादीबाट मुख्यमन्त्री भएका उनले तीव्र आलोचना भए पनि कांग्रेस र माओवादी केन्द्रलाई खुसी बनाउन जम्बो मन्त्रिपरिषद् बनाएका थिए । उक्त मन्त्रिपरिषद्का सदस्यसमेत रहेका माओवादी केन्द्रका शालिकराम जम्कट्टेलले सोमबार मुख्यमन्त्रीमा नियुक्ति भएसँगै मन्त्रालयको संख्या घटाउने प्रक्रिया थालेका छन् । उनले प्रदेशका प्रमुख सचिव मुकुन्दप्रसाद निरौलाको संयोजकत्वमा पाँच सदस्यीय कार्यदल बनाई १५ दिनभित्र प्रतिवेदन बुझाउन निर्देशन दिएका छन् । मन्त्रालय संख्या ९ देखि ११ सम्म सीमित गर्ने उनको योजना छ ।२०७४ फागुनमा प्रदेश सरकार गठन हुँदा सातवटै प्रदेशमा मुख्यमन्त्री तथा मन्त्रिपरिषद् कार्यालयसहित ७ वटाको दरले मन्त्रालय थिए । सुरुका ३ वर्षसम्म मन्त्रालयको नाम हेरफेर भए पनि संख्या भने थपिएको थिएन । नेकपा विभाजनसँगै नयाँ संघीय सत्ता समीकरण सुरु भएपछि प्रदेशका मन्त्रालय संख्या थप्ने क्रम पनि ह्वात्तै बढ्यो । २०७८ पुससम्म आइपुग्दा वाग्मतीमा मन्त्रालयको संख्या सबैभन्दा बढी १४ पुग्यो । त्यसैगरी प्रदेश १ र लुम्बिनीमा १३१३, गण्डकीमा १२, मधेसमा ११, कर्णालीमा ८ र सुदूरपश्चिममा ७ मन्त्रालय पुग्यो । यस अवधिमा मन्त्रालय संख्या मात्र थपिएनन्, मन्त्रिपरिषद्को आकार पनि प्रदेशको आर्थिक भारलाई थेग्नै नसक्ने गरी बढ्यो । वाग्मतीमा १९, लुम्बिनीमा १७, प्रदेश १ मा १६, मधेसमा १५, गण्डकीमा १२, सदूरपश्चिममा ११ र कर्णालीमा ८ सदस्यीय मन्त्रिपरिषद् बने । संविधानको धारा १६८ (९) मा प्रदेशसभाका सदस्यमध्येबाट समावेशी सिद्धान्तबमोजिम मुख्यमन्त्रीसहित प्रदेशसभाका कुल सदस्य संख्याको २० प्रतिशतभन्दा नहुने गरी प्रदेश मन्त्रिपरिषद् गठन गर्ने उल्लेख छ । मुख्यमन्त्रीहरूले यही व्यवस्थाको फाइदा उठाउँदै प्रदेशको क्षमताले थेग्नै नसक्ने गरी आवश्यकताभन्दा बढी मन्त्रालय थपेका थिए । दलीय गठबन्धनलाई बलियो बनाउन मन्त्रिपरिषद् पनि ठूलो आकारको बनाए । राष्ट्रिय सभा सदस्यसमेत रहेका संघीयताविद् खिमलाल देवकोटा संविधानले २० प्रतिशतको सीमा तोक्नुको अर्थ अधिकतम संख्यामै मन्त्रिपरिषद्को संख्या पुर्याउनु भन्ने नरहेको बताउँछन् । कामको बोझ स्थानीय तहमा जति गएको छ, त्यसैले प्रदेश सञ्चालनका लागि सानो आकारको चुस्त मन्त्रिपरिषद् भए पुग्छ, उनले भने, भागबन्डा पुर्याउन र व्यक्तिलाई खुसी पार्न मन्त्रालय टुक््रयाउने र जम्बो मन्त्रिपरिषद् बनाउने कामले संघीयतालाई थप कमजोर बनाउँछ ।देवकोटाको संयोजकत्वमा राष्ट्रिय सभाले गठन गरेको संघीयता कार्यान्वयन अध्ययन तथा अनुगमन विशेष समिति ले समेत संघ र प्रदेशमा मन्त्रालयको संख्या घटाउन सिफारिस गरेको छ । देवकोटाका अनुसार शुक्रबार राष्ट्रिय सभामा बुझाइने प्रतिवेदनमा संघीय मन्त्रिपरिषद् बढीमा १५ सदस्यीय र प्रदेश मन्त्रिपरिषद् प्रदेशसभा सदस्य संख्याको १० प्रतिशतसम्म बनाउन सुझाव दिइएको छ । विगतमा यस्ता सुझाव कार्यान्वयन भएनन्, उनले भने, आर्थिक मितव्ययिता र चुस्त शासन सञ्चालनका लागि मन्त्रालय र मन्त्रिपरिषद्को संख्या घटाउनै पर्छ । नवनियुक्त मुख्यमन्त्रीले शपथग्रहणलगत्तै मन्त्रालय संख्या घटाउने राम्रो सन्देश दिए पनि संख्या कटौती भने पर्याप्त हुने देखिँदैन । प्रदेश १ मा सुरुवातका ७ मन्त्रालयलाई विभाजन गरेर १३ पुर्याइएको थियो । मुख्यमन्त्री हिक्मत कार्कीको अध्यक्षतामा सोमबार बसेको मन्त्रिपरिषद् बैठकले यो संख्या ९ मा झार्ने निर्णय गरेको छ । जनइच्छा, मितव्ययिताको सिद्धान्तविपरीत अघिल्लो सरकारले बढाएको मन्त्रालयको संख्या घटाउने निर्णय गरिएको छ, राप्रपाबाट विनाविभागीय मन्त्री रहेका भक्तिप्रसाद सिटौलाले भने, केही दिनमै आवश्यक प्रक्रिया पूरा गरेर कार्यान्वयनमा लगिनेछ । प्रदेशको सेवा प्रवाह व्यवस्था सुधारका साथै प्रदेश सरकारको कामकाजलाई सुव्यवस्थित गर्न प्रमुख सचिवको संयोजकत्वमा प्रशासनिक सुधार कार्यदल गठन गरिएको उनले बताए । एकीकृत समाजवादीबाट मुख्यमन्त्री बनेका राजेन्द्रकुमार राई नेतृत्वको ५ दलीय गठबन्धनले सत्तासमीकरण मिलाउन मन्त्रालय संख्या बढाएको थियो । लुम्बिनी प्रदेश सरकारको बिहीबार बसेको पहिलो मन्त्रिपरिषद् बैठकले एउटा मन्त्रालय घटाउने निर्णय गरेको छ । लुम्बिनीमा प्रदेश सरकार (कार्य विभाजन) नियमावली संशोधन गर्दै १३ मन्त्रालय पुर्याइएको थियो । लगत्तै १७ सदस्यीय मन्त्रिपरिषद् पनि बनाइयो । गण्डकीमा पनि मन्त्रालय संख्या ७ बाट बढाएर १२ पुर्याइयो । नवनियुक्त मुख्यमन्त्री खगराज अधिकारीले मन्त्रालयको संख्या घटाउनेबारे स्पष्ट बोलेका भने छैनन् । सुरुवाती साढे ३ वर्ष मुख्यमन्त्री भएका एमालेकै पृथ्वीसुब्बा गुरुङले आफ्नो कार्यकालमा एक मन्त्रालय थपेका थिए । पाँच दलीय गठबन्धनबाट मुख्यमन्त्री भएका कांग्रेसका कृष्णचन्द्र पोखरेलले भने भागबन्डा पुर्याउन १२ मन्त्रालय पुर्याएका थिए । कर्णालीमा पनि संविधानले तोकेको अधिकतम ८ मन्त्रालय छन् । सरकार गठनको सन्दर्भमा बुधबार एमाले र माओवादी केन्द्रबीच प्रदेशमा भएको चारबुँदे सहमतिमा मन्त्रालयको संख्या घटाएर ७ बनाउने भनिएको छ । कर्णालीमा गठबन्धनलाई भाग पुर्याउनकै लागि भौतिक पूर्वाधार विकास मन्त्रालयबाट टुक््रयाएर ऊर्जा तथा जलस्रोत मन्त्रालय बनाइएको थियो । एमाले प्रदेश इन्चार्ज यामलाल कँडेल र माओवादी केन्द्रका प्रदेश इन्चार्ज कालीबहादुर मल्लबीच भएको सहमतिलाई प्रदेश सरकारले कसरी कार्यान्वयन गर्छ हेर्न बाँकी नै छ । किनभने सहमतिमा मन्त्रालय कटौती गरिएपछि मुख्यमन्त्रीसहित ४ मन्त्रालय माओवादी केन्द्र र ३ मन्त्रालय एमालेले लिने उल्लेख छ । कर्णालीमा सत्ता साझेदार राप्रपाले पनि एक मन्त्रालय मागेको छ । मन्त्रालय कटौती गर्नु नराम्रो होइन तर सत्तासाझेदारको हैसियतले हामीले पनि सरकारमा सहभागी हुनुपर्छ भन्ने हो, राप्रपा सांसद सन्तोषी शाहीले भनिन् ।सुदूरपश्चिम प्रदेशमा मन्त्रालयको संख्या ८ छ । संविधानले अधिकतम १० सदस्यीय मन्त्रिपरिषद् गठन गर्ने सीमा तोकेको भए पनि तत्कालीन मुख्यमन्त्री त्रिलोचन भट्टले मन्त्रालय फुटाउनबाट रोकेका थिए । नेपाल सरकारका पूर्वसचिव एवं उच्चस्तरीय प्रशासन सुधार कार्यान्वयन तथा अनुगमन समिति (२०७६) का अध्यक्ष काशीराज दाहाल प्रदेशमा ७ वटाभन्दा बढी मन्त्रालय आवश्यक नपर्ने बताउँछन् । संविधानले निर्धारण गरेको काममा दोहोरोपन नहुने गरी प्रशासनिक खर्च बचाएर त्यसलाई विकासमा लगाउनुपर्छ भन्ने हेतुले हामीले प्रदेशमा अधिकतम ७ र संघमा अधिकतम १५ मन्त्रालय हुनुपर्छ भनेर प्रतिवेदन दिएका हौं, उनले भने । नेपालको संविधानले संघलाई राष्ट्रिय महत्त्व र अन्तर्राष्ट्रिय सम्बन्ध, प्रदेशलाई प्रादेशिक मामिला र समन्वय तथा स्थानीय तहलाई सेवा प्रवाहसम्बन्धी कामको बाँडफाँट गरेकोले सोहीअनुसारको चुस्त राजनीतिक तथा प्रशासनिक संरचना हुनुपर्ने उनले बताए ।नेपाल सरकारद्वारा गठित सार्वजनिक खर्च पुनरावलोकन आयोगका अध्यक्ष डिल्लीराज खनाल प्रदेशमा मन्त्रालय संख्या थपिँदा त्यसले चालु खर्च बढ्नुका साथै विकास निर्माणमा थुप्रै प्रतिकूलता निम्तिएको बताउँछन् । प्रदेशको आन्तरिक आय निकै न्यून (एउटा मन्त्रालयसमेत धान्न नसक्ने) रहेको र केन्द्रबाट जाने बजेट प्रशासनिक कार्यमा खर्च हुँदा आर्थिक बेथिति बढेको उनको भनाइ छ । नयाँ मुख्यमन्त्रीहरूले मन्त्रालय संख्या घटाउन तदारुकता देखाएका छन्, यसलाई सकारात्मक मान्नुपर्छ, उनले भने, तर एकदुईटा मन्त्रालय घटाएर हुने अवस्था छैन, सुरुकै अवस्था (७ मन्त्रालय) भन्दा बढी मन्त्रालय गर्नु हुँदैन ।"
सभामुखमा ३ उम्मेदवारी,"मकवानपुर (कास) वाग्मती प्रदेशको सभामुखका लागि तीन जनाले उम्मेदवारी दर्ता गरेका छन् । सत्ता गठबन्धनका तर्फबाट राप्रपाका महासचिव भुवन पाठक, कांग्रेसका शिवराज अधिकारी र नेपाल मजदुर किसान पार्टीकी सिर्जना सैंजूले सभामुखका लागि प्रदेशसभा सचिवालयमा उम्मेदवारी दर्ता गराएका छन् । सभामुखका लागि शुक्रबार मतदान हुनेछ । सबै उम्मेदवार समानुपातिक सांसद हुन् । शुक्रबार ११ बजे बस्ने प्रदेशसभा बैठकले सभामुखको निर्वाचन प्रक्रिया पूरा गर्नेछ । १३ सांसद रहेको राप्रपा सत्ता निर्माणमा निर्णायक शक्ति भएका कारण उसले गठबन्धनका तर्फबाट सभामुखमा स्वाभाविक दाबी गरेको हो । कांग्रेसका तर्फबाट सभामुखमा उम्मेदवारी दिएका अधिकारीको प्रस्तावकमा कुन्दनराज काफ्ले र समर्थकमा रामकृष्ण चित्रकार छन् । नेमकिपाका तर्फबाट सभामुखकी आकांक्षी सैंजूको प्रस्तावकमा संसदीय दलका नेता सुरेन्द्रराज गोसार्इं र समर्थकमा गीता काफ्ले छन् । कुल १ सय १० सदस्यीय प्रदेशसभामा पाठकलाई सत्ता गठबन्धनका ७० सांसदको साथ छ । अधिकारीलाई कांग्रेसका ३७ सांसदको साथ छ भने नेमकिपाका ३ सांसद छन् । सत्तारूढ दलको केन्द्रीय भागबन्डाअनुसार मुख्यमन्त्री माओवादीले, सभामुख राप्रपा र उपसभामुख एमालेले पाउनेछन् । उपसभामुख चयन प्रक्रियाको भने अझै टुंगो लागेको छैन । सभामुखको निर्वाचनपश्चात् उपसभामखुको चयनको प्रक्रिया अगाडि बढाउने प्रदेशसभा सचिवालयले जनाएको छ । मुख्यमन्त्री शालिकराम जम्कट्टेलले सदनबाट विश्वासको मत लिनु अगाडि यो विषय टुंग्याइसक्ने बुझिएको छ ।"
अदालतको आदेशविपरीत मेनु मूल्यमाथि सर्भिस चार्ज र भ्याट,"ग्राहकलाई खुसी बनाएर टिप्स लिनु ठीकै हो तर आफूखुसी थप रकम जोड्न पाइँदैन, राजभण्डारीले भने, सानादेखि पाँचतारे कुनै होटलले यस्तो चार्ज लिन पाउन्नन् । कसैले रकम लिन्छन् भने गैरकानुनी हो ।तर वास्तविकता फरक छ । धेरैजसो होटलरेस्टुराँले अतिरिक्त शुल्क जोडेर असुली गरिरहेका छन् । नियामक निकाय यस विषयमा मौन छन् । मूल्य हस्तक्षेप गर्ने दायित्व पाएका वाणिज्य आपूर्ति तथा उपभोक्ता संरक्षण विभागले एउटा विज्ञप्ति मात्रै निकालेको छ । बजार अनुगमन गरेर चर्को शुल्क लिनेलाई उसले कारबाहीको दायरामा ल्याउन सकेको छैन ।विभागले ०७९ कात्तिक २ मा जारी गरेको सूचनामा होटल, रेस्टुराँ तथा बार व्यवसायीले आआफ्नो उपभोक्ता मेनुमा वस्तु तथा सेवाको मूल्य उल्लेख गर्दा नियमअनुसार उपभोक्ताले तिर्नुपर्ने सबै किसिमका सेवा शुल्क तथा रकमसहितको अन्तिम उपभोक्ता मूल्य उल्लेख गर्न भनेको छ । उल्लेख गरिएको मूल्यमा कुनै किसिमको अतिरिक्त रकम नलिनुहुन सबे सरोकारवालाई सूचित गरिन्छ । अन्यथा उपभोक्ता संरक्षण ऐन०७५ तथा नियमावली०७६ बमोजिम कारबाही गरिनेछ, सूचनामा भनिएको छ । उपभोक्ता संरक्षण ऐनअनुसार अनुचित मूल्य लिएर ठगी गरेको कसुरमा दुई लाखदेखि ३ लाखसम्म जरिवाना गर्न सकिन्छ । तर बढी शुल्क लिएकोबारे अनुगमन नै भएको छैन ।उजुरी परे अपराध मानेर कारबाही गरिने विभागका प्रवक्ता होमनाथ भट्टराईले बताए । टोल फ्री नम्बरमा उजुरी प्राप्त भइरहेको छ । बिल काट्दा सर्भिस चार्ज र भ्याटसहित दिएको भनेर उजुरी आइरहेको छ, उनले भने, तर क्षतिपूर्ति दिलाउने अधिकार अदालतको हो । आन्तरिक राजस्व विभागका महानिर्देशक दीर्घराज मैनालीले पनि मूल्यको विषय वाणिज्यले नै अनुगमन गरेर नियमन गर्नुपर्ने दाबी गरे । यस विषयमा आन्तरिक राजस्व विभागले पनि अनुगमनको तयारी गरिरहेको उनको भनाइ छ । रिटेल मूल्य भनेको भ्याटसहितकै मूल्य हो । मेनुबाहेक अतिरिक्त रकम असुल्न पाइन्न, मेनु मूल्य भनेको करसहितको मूल्य हो, उनले भने, यसको अनुगमन वाणिज्यले गर्नुपर्छ । हामी पनि अनुगमन गर्छौं ।"
"माघमा निक्षेपको ब्याजदर घट्ने, कर्जाको पनि घट्दै","(काठमाडौं) पछिल्लो चार महिनायता निक्षेपको ब्याजदर स्थिर राखेका वाणिज्य बैंकहरूले माघमा निक्षेपको ब्याजदर घटाउने भएका छन् । नेपाल बैंकर्स संघको बैठकले बुधबार माघमा निक्षेपको ब्याजदर घटाउने निर्णय गरेको हो । यसअनुसार माघदेखि वाणिज्य बैंकहरूले एकवर्षे व्यक्तिगत मुद्दती निक्षेपमा अधिकतम ११ प्रतिशत ब्याजदर प्रकाशन गर्नेछन् । एकवर्षे संस्थागत मुद्दती निक्षेपको अधिकतम ब्याजदर ९ प्रतिशत र साधारण बचतमा ६ प्रतिशत ब्याज दिनुपर्नेछ । माघ १ देखि निक्षेपको ब्याजदर घटेपछि बैंकहरूको आधार दरमा आएको कमीअनुसार कर्जाको ब्याजदर पनि कम हुनेछ । राष्ट्र बैंकको निर्देशनअनुसार बैंकहरूले आधार दरमा भएको परिवर्तन हेरी हरेक तीनतीन महिनामा बैंकहरूले कर्जाको ब्याजदर पनि परिमार्जन गर्नुपर्छ । यसरी हेर्दा माघदेखि निक्षेपको ब्याजदर घट्दा त्यसको असरले वैशाखमा ऋणको ब्याजदर घट्छ । तर माघमा निक्षेपको ब्याजदर घटेपछि राष्ट्र बैंकको निर्देशनअनुसार कर्जानिक्षेपबीचको ब्याजअन्तर (स्प्रेड) कायम गर्न बैंकहरूले केही प्रिमियम घटाउनुपर्नेछ । यसो गर्दा माघदेखि नै केही कर्जाको पनि ब्याजदर घट्ने बैंकरहरूको भनाइ छ । बजारमा सकारात्मक सन्देश दिन पनि ब्याजदर घटाउने निर्णय भएको बैंकर्स संघका नवनिर्वाचित अध्यक्ष सुनील केसीले बताए । तरलता अवस्थामा सुधार आएको र समग्र ब्याजदर धेरै माथि जान नदिन पनि निक्षेपको ब्याजदर घटाउने निर्णय भएको उनको भनाइ छ । संघको बैठकले ब्याजदर घटाउने निर्णय गरे पनि सदस्य बैंकहरूसँग सहमति लिन बाँकी छ, उनले भने, संघको निर्णय सबै बैंकले मान्छन् भन्ने विश्वास छ ।पुसमा बैंकहरूले एकवर्षे व्यक्तिगत मुद्दती निक्षेपमा अधिकतम १२१३३, संस्थागत मुद्दती निक्षेपमा १०१३३ र साधारण बचतमा ७१३३ प्रतिशत ब्याज दिइरहेका छन् । वित्तीय प्रणालीमा तरलताको अवस्थामा सुधार भएको, समग्र ब्याजदर धेरै माथि पुगेको, बैंकहरूको लागत कम गर्नुपरेकोलगायत कारण ब्याजदर घटाउने निर्णय भएको बैंकर्स संघले जनाएको छ । ६ महिनापछि गत असोजमा बैंकहरूले औसत १० प्रतिशतका दरले निक्षेपको ब्याजदर बढाएका थिए । कात्तिकमा असोजकै ब्याजदर प्रकाशन गरेका बैंकहरूले मंसिर र पुसमा पनि सोही क्रमलाई निरन्तरता दिएका हुन् । वाणिज्य बैंकहरूले पुसका लागि निक्षेपको ब्याजदर घटाएपछि विकास बैंकले पनि घटाउने निर्णय गरेका छन् । डेभलपमेन्ट बैंकर्स एसोसिएसनको बैठकले बिहीबार माघका लागि निक्षेपको ब्याजदर ०८५ प्रतिशत बिन्दुले घटाउने निर्णय गरेको हो । अब विकास बैंकहरूले माघका लागि एकवर्षे व्यक्तिगत मुद्दती निक्षेपको ब्याजदर १२ प्रतिशत कायम गर्नेछन् । यसअनुसार एकवर्षे संस्थागत मुद्दती निक्षेपको ब्याजदर १० र साधारण बचतको ब्याजदर ७ प्रतिशत कायम हुने डेभलपमेन्ट बैंकर्स एसोसिएसनका अध्यक्ष प्रद्युमन पोखरेलले बताए । ब्याजदर घटाउने निर्णयका लागि फाइनान्स कम्पनीहरूले शुक्रबार बैठक बोलाएका छन् । वाणिज्य बैंक र विकास बैंकले निक्षेपको ब्याजदर घटाइसकेकाले फाइनान्स कम्पनीहरूले पनि घटाउने सम्भावना बढेको जानकारहरू बताउँछन् । ब्याजदर घटाइन्छ तर कति भन्ने टुंगो लागेको छैन, स्रोतले भन्यो, विकास बैंकहरूले अलि धेरै ब्याज घटाउनुपर्थ्यो । थोरै घटाउने निर्णय गरेकाले फाइनान्स कम्पनीहरूलाई अप्ठ्यारो पर्यो । अर्थतन्त्रमा लगानीयोग्य पुँजीको अभाव, निष्क्रिय कर्जामा भइरहेको तीव्र वृद्धि, उच्च ब्याजदरलगायत कारणले निजी क्षेत्रको मनोबल खस्किएका बेला निक्षेपको ब्याजदर घटाउने नेपाल बैंकर्स एसोसिएसनको सहमति सकारात्मक भएको नेपाल उद्योग परिसंघले जनाएको छ । मागमा आएको संकुचन, उच्च ब्याजदरका कारण लगानी महँगो हुँदा नयाँ लगानीका योजना स्थगन भइरहेका छन् । यसले अर्थतन्त्रलाई नै संकुचित बनाइरहेको छ, परिसंघले जारी गरेको विज्ञप्तिमा भनिएको छ, निजी क्षेत्रको खस्किएको मनोबल उकास्न, अर्थतन्त्रलाई गति प्रदान गर्न ब्याजदर घटाउनुपर्नेमा परिसंघले जोड दिँदै आएको छ । निक्षेपको ब्याजदर घटेसँगै लागत कम हुने भएकाले आधार दरमा कमी आउने र त्यसले कर्जाको ब्याजदर पनि घटाउने परिसंघले जनाएको छ । कर्जाको ब्याजदर घट्दा उद्योग व्यवसायमा लगानी विस्तार हुने र उद्योगी व्यवसायीहरूको खस्किएको मनोबल उकास्न सहयोगी हुने परिसंघले बताएको छ ।"
अघोषित लोडसेडिङले समस्यामा लुम्बिनीका उद्योग,"(भैरहवा)लुम्बिनी करिडोरमा रहेको जगदम्बा स्पिनिङ चौबीसै घण्टा सञ्चालन हुँदै आएको उद्योग हो । कपडा उत्पादनका लागि कच्चा पदार्थ धागो उत्पादन गर्दै आएको यस उद्योगले ९० प्रतिशत उत्पादन भारत र टर्की निर्यात गर्दै आएको छ । नेपाल विद्युत् प्राधिकरणले केही दिनदेखि अघोषित लोडसेडिङ गरेपछि भने उद्योग मारमा परेको छ । लोडसेडिङ भएपछि महँगो डिजेल प्रयोग गरेर उद्योग सञ्चालन गर्न सक्ने अवस्था नभएपछि उद्योग नै बन्द गर्ने गरिएको छ, उद्योगका निर्देशक चिरञ्जीवी रायमाझीले भने, उद्योग नै बन्द गर्नुपर्दा झन्डै १० प्रतिशत उत्पादनमा कमी आएको छ ।प्राधिकरणले हालै मात्र १ हजार केभीएभन्दा धेरै विद्युत् खपत गर्ने उद्योगलाई बिहान ७ देखि ११ र साँझ ५ देखि १० बजेसम्म बत्तीबाहेक उद्योगका प्लान्ट नचलाउन मौखिक निर्देशन दिएको छ । प्राधिकरणको निर्देशनबाट जगदम्बा मात्र नभएर यस क्षेत्रका सबै ठूला उद्योग प्रभावित भएका छन् । अघोषित लोडसेडिङबाट यस क्षेत्रका स्टिल, सिमेन्ट, आल्मुनियम, खाद्यान्न, औषधि उद्योग बढी प्रभावित छन् । लोडसेडिङका कारण उत्पादन लागत महँगो पर्न थालेको व्यवसायीको गुनासो छ । बन्दप्रायः अवस्थामा रहेका सिमेन्ट उद्योग प्राधिकरणको लोडसेडिङबाट फेरि मारमा परेका छन्, लुम्बिनी करिडोरस्थित बृज सिमेन्ट उद्योगका महाप्रबन्धक रविरञ्जन गुप्ताले भने, धराशायी अवस्थामा पुगेका सिमेन्ट उद्योग अहिले सहुलियत दरमा बिजुली उपलब्ध हुने समयमै लोडसेडिङ गरिएपछि थप मारमा परेका हुन् । बजारमा माग नभएपछि यतिबेला दैनिक आठदस घण्टा मात्र सिमेन्ट उद्योग चल्ने गरेको र कहिलेकाहीँ माग बढी भए अतिरिक्त केही समय थप उद्योग चल्ने गरेको उनको भनाइ छ । उत्पादित वस्तुको मागमा कमी, सरकारको आर्थिक नीति, कच्चा पदार्थको अभाव, आर्थिक मन्दी र बैंकको उच्च ब्याजदरका कारण यस क्षेत्रका केही उद्योग बन्द अवस्थामा छन् । सबै उद्योगले उत्पादनमा कटौती गर्दै आएका छन् । केही उद्योगीले भने उत्पादन घटाएर दिनमा तीनचार घण्टा मात्र उद्योग चलाउने गरेकाले प्राधिकरणले लोडसेडिङ गर्नु र नगर्नुले आफूहरूलाई कुनै अर्थ नराख्ने बताए । सरकारको अर्थनीतिका कारण उद्योग नै नचल्ने अवस्थामा लोडसेडिङ होस् वा नहोस् खासै अर्थ राखेको छैन, भैरहवास्थित घरना फुड्सका निर्देशक विशाल गोयन्काले भने, गहुँको आयात हुन नसक्दा सबै मैदा उद्योग बन्द हुने अवस्थामा पुगिसकेका छन् । मुलुकमा सञ्चालित ४० वटा मैदा उद्योगमध्ये २२ वटा बन्द भइसकेका र सञ्चालन भइरहेकालाई पनि गहुँ अभावले प्रतिदिन चारपाँच घण्टा मात्र उद्योग चल्ने गरेको उनले जनाए । भारत सरकारले नेपालमा गहुँ निर्यातमा प्रतिबन्ध लगाएको छ । प्रतिबन्धलाई सहजीकरण गराउनेतर्फ सरकारीस्तरबाट कुनै पहल नभएको उद्योगीहरूको गुनासो छ । स्पन्ज आइरन आयातमा भन्सार दर न्यून र अन्तःशुल्क छुट र फलामे बिलेट्स तथा वायर्सको कच्चा पदार्थ एमएस वायरको आयातमा साबिकमा भन्दा वृद्धि गरिएपछि धेरै फलामे बिलेट्समा आधारित स्टिल र वायर उद्योग बन्द भइसकेका छन् । एक हजार केभीएभन्दा धेरै विद्युत् खपत गर्ने भैरहवा क्षेत्रका दुई दर्जनभन्दा धेरै ठूला उद्योगलाई तोकिएको समयमा उद्योग सञ्चालन नगर्न मौखिक आग्रह गरिएको नेपाल विद्युत् प्राधिकरण भैरहवा वितरण केन्द्रले जनाएको छ । हाम्रो उत्पादनमा कमी र आवश्यकताअनुरूपको विद्युत् भारतबाट नआउँदा विद्युत् अभाव भएको हो, प्राधिकरणको भैरहवा वितरण केन्द्रका प्रमुख अवधेशकुमार दुवेले भने, यति बेला विद्युत्को अभाव सबैतिर भएकाले ठूला उद्योगलाई केही घण्टा विद्युत् खपत नगर्न माथिबाटै मौखिक निर्देशन आएकाले सोहीअनुरूप व्यवस्थापन गरिएको हो । कुनै पनि उद्योगको विद्युत् लाइन भने नकाटिएको उनले बताए ।"
समय तोकेरै १५ सडकको काम सक्ने निर्माण व्यवसायीको वाचा,ललितपुरतर्फ १) छम्पीटीकाभैरव सडक निर्माण व्यवसायी ः महर्जन निर्माण सेवा ०७९ चैत मसान्त (पुलबाहेक) २) तउखेलचापागाउँछम्पीढुकुछापदक्षिणकाली सडक निर्माण व्यवसायी ः ड्रागनमहर्जन जेभी काम सक्ने समय ः ०७९ चैत मसान्त ३) लुभुलाकुरीभन्ज्याङमानेदोभान सडक निर्माण व्यवसायी ः पीएममहर्जन जेभी काम सक्ने समय ः ०७९ चैत मसान्त ४) खुमलटारयुलेन्स स्कुल (पुरानो)सडक निर्माण व्यवसायी ः रानीवन कन्स्ट्रक्सन काम सक्ने समय ः ०७९ चैत मसान्त ५) नक्खु खोलामा आरसीसी पुल निर्माण निर्माण व्यवसायी ः महर्जन निर्माण सेवा काम सक्ने समय ः ०८० असार मसान्त
कोइला नल्याउँदा उदयपुर सिमेन्टको उत्पादन फेरि ठप्प,"(काठमाडौं)सरकारी स्वामित्वको उदयपुर सिमेन्ट उद्योग लिमिटेड फेरि बन्द भएको छ । मंसिरमा अन्तिम एक साता सञ्चालनमा आएको उद्योग पुस १० देखि पुनः बन्द भएको हो । पुस २२ सम्म बन्द रहेको उद्योग २३ गते एक दिन चल्यो । तर २४ देखि फेरि बन्द छ । केही परिमाणमा कोइला मौज्दात रहे पनि गुणस्तरीय नभएपछि उद्योग बन्दको बन्द अवस्थामा रहेको अखिल नेपाल औद्योगिक मजदुर संघका अध्यक्ष विशेश्वर पालले जनाए । ५ सय टन गुणस्तरहीन कोइला आएको छ, उनले भने, त्यसैले त्यसको प्रयोग गरेर उद्योग चलाउन सकिएन ।उद्योगमा रहेको अरू कोइला पनि गुणस्तरको नरहेको उनको भनाइ छ । गुणस्तरीय कोइला अभाव भएपछि क्लिंकर उत्पादन गर्ने भट्टी बन्द भएको हो । भट्टी उद्योगको मुटु हो । क्लिंकर उत्पादन भएपछि त्यसमा ५ प्रतिशत जिप्सन थपी सिमेन्ट तयार गरिन्छ, पालले भने, तर विडम्बना, असोज १४ यता राम्रोसँग चल्नै सकेन । महिनामा सातादस दिन चलेर पुनः बन्द हुने गरेको छ ।उद्योगको मासिक उत्पादन क्षमता २४ हजार टन हो । दैनिक उत्पादन क्षमता ८ सय टन हो । तर अधिकांश समय उद्योग बन्द छ । यसको मुख्य कारण कोइला अभाव नै हो । समयमै कोइला आपूर्ति गर्न नसक्दा उद्योगले गति लिन नसकेको बताइन्छ । युक्रेन र रुसबीचको युद्धले कोइला महँगो भयो, त्यसपछि उद्योगले समयमै कोइला आयात गर्न सकेको छैन, पालले भने, कोइला नहुँदा उत्पादन क्षमता नै घटेको छ । क्षमताअनुसार चलाउन नसक्नु व्यवस्थापनको पनि कमजोरी हो ।उद्योगलाई प्रतिदिन एक सयदेखि डेढ सय टन कोइला आवश्यक पर्छ । पुस १० मा बन्द भएपछि करिब ७ सय टन मात्रै कोइला मौज्दात भएको छ । कोइला मौज्दात भएपछि ५७ दिन उद्योग चल्छ । त्यसपछि फेरि बन्द गर्नुपर्ने बाध्यता हुन्छ, एक कर्मचारीले भने, धेरै दिनपछि उद्योग सञ्चालन गर्दा पिकअप लिनकै लागि तीन दिन समय लाग्छ । मेसिन तात्नलाई मात्र थप १२१३ लाख रुपैयाँको भार पर्छ । मेसिन पूर्ण रूपमा तातेर राम्रोसँग उत्पादन गर्ने बेला फेरि बन्द भइहाल्छ ।उद्योग पटकपटक बन्द हुनुको मुख्य कारण कोइला नै रहेको समग्र उद्योग ट्रेड युनियन नेपालका अध्यक्ष रोधकुमार कोइरालाले बताए । मर्मतसम्भार पनि गर्नुपर्ने भएकाले पछिल्लो समय बन्द भएको उनको भनाइ छ । कोइला अभावसँगै धूलो उड्ने समस्या पनि थियो, उनले भने, कोइला आउँदै गर्छ, मौज्दात भएपछि उद्योग सञ्चालन गर्ने हो । नेपाल कारखाना श्रमिक संघका अध्यक्ष रामचन्द्र यादवले पनि कच्चा पदार्थको अभाव र मर्मतका लागि पटकपटक उद्योग बन्द गर्नुपर्ने अवस्था रहेको बताए । प्रतिदिन ४५ गाडी कोइला भित्रिएकामा अहिले १२ वटा गाडी मात्रै आउँछन् । पुस १० यता जम्मा ७ सय टन मौज्दात भएको छ । उद्योग पटकपटक बन्द हुँदा सरकारलाई नै बुझाउनुपर्ने बिजुली र भ्याटको पैसासमेत तिर्न कठिन परेको छ । नेपाल विद्युत् प्राधिकरणले विद्युत् उपयोग गरेबापतको ४२ करोड ३३ लाख बक्यौतापत्र नै काटेको छ । ०७६ सालदेखिकै बक्यौता राखेको उदयपुर सिमेन्टले पछिल्लो ४ महिनामा भुक्तानी नै बन्द गरेपछि प्राधिकरणले लाइन काट्नेसम्मको चेतावनी दिएको छ । मिटर रिडिङ गरेको ६० दिनसम्म महसुल नबुझाएका कारण प्राधिकरणले उद्योगको लाइन काट्ने चेतावनी दिएको हो ।पटकपटक उद्योग बन्द भएपछि कर्मचारी र मजदुर स्वयंले खुलाउन दबाब दिँदै आएका छन् । यहाँस्थित उद्योग ट्रेड युनियन, नेपाल कारखाना श्रमिक संघ, अखिल नेपाल औद्योगिक मजदुर संघ र नेपाल औद्योगिक मजदुर संगठनले यसका लागि संयुक्त रूपमा ज्ञापनपत्र पनि बुझाउँदै आएका छन् । तर दबाब दिने कर्मचारीको सरुवा गरिएको छ । उद्योग चलाउनकै लागि पटकपटक धर्ना दिनुपर्ने बाध्यता भइरहेको छ, अध्यक्ष यादवले भने, उद्योग चलाउन दबाब दिँदा व्यवस्थापनले कर्मचारी नै सरुवा गरिदिएको छ । उद्योग सञ्चालनमा दबाब दिने ३२ कर्मचारीको सरुवा गरिएको उनको भनाइ छ । ती कर्मचारीलाई आन्तरिक सरुवा गरिएको हो ।सिमेन्टका महाप्रबन्धक गोपीकृष्ण न्यौपानेले भने दुई वर्ष भएका कर्मचारीको विभागीय सरुवा गरिएको दाबी गरे । उद्योग आजभोलि नै सञ्चालन गरिने उनको भनाइ छ । उद्योग पूरै बन्द भएको होइन, मर्मतका लागि क्लिंकर उत्पादन गर्ने भट्टी बन्द गरिएको हो, उनले भने । उद्योगका लागि कोइला अभाव भएको भने उनले स्विकारे । क्लिंकर भट्टी बन्द हुँदा करिब ७ सय टन कोइला मौज्दात छ । कोइला खरिद प्रक्रिया भन्झटिलो छ । एक टन कोइलाको १४ हजार पर्ने गरेकामा पछिल्लो समय २८ हजार पुगेको छ, महाप्रबन्धक न्यौपानेले भने, डिजेल, कर्मचारीको तलबसहित प्रतिबोरा खर्च १ सय ७० रुपैयाँ पुग्यो । तर निजी उद्योगसँग प्रतिस्पर्धा गर्न मूल्य घटाउनुपर्ने अवस्था छ । त्यही भएर समस्या छ ।"
बजारमा केन्टका विद्युतीय सामग्री,"काठमाडौं (कास) नेपालमा भारतीय ब्रान्ड केन्टको आधिकारिक वितरक ईओएलले विभिन्न विद्युतीय सामग्री बजारमा ल्याएको छ । केन्ट ब्रान्डका एमसीबी र थप विद्युतीय सामान नेपाली बजारमा आएको कम्पनीले जनाएको छ । यसअन्तर्गत नयाँ आइस्मार्ट फेन्सी एंगल होल्डर, आइस्मार्ट फेन्सी ब्याटन होल्डर, आइस्मार्ट मोड्युलर एंगल होल्डर, आइस्मार्ट मोड्युलर ब्याटन होल्डर, आइस्मार्ट ६ ए प्लग टप, मेल फिमेल बेला, मेटल बक्स ४ एम२१ गज, नेक्स एमसीबी टीपीएन सिरिज उपलब्ध रहेको कम्पनीको भनाइ छ ।"
अन्तर्राष्ट्रिय व्यापार मेलालाई खुल्यो स्टल बुकिङ,"काठमाडौं (कास) नेपाल अन्तर्राष्ट्रिय व्यापार मेला आगामी चैत २ देखि ६ सम्म काठमाडौंमा हुने भएको छ । नेपाल उद्योग वाणिज्य महासंघले हरेक वर्ष आयोजना गर्दै आएको मेला गएको दुई वर्ष कोरोनाका कारण हुन सकेको थिएन । मेलामा भाग लिन चाहनेका लागि बिहीबारबाट नै स्टल बुकिङ खुला गरिएको महासंघले जनाएको छ । यस वर्षको मेलाका लागि चीन, भारत, पाकिस्तान, बंगलादेश र भुटानबाट सहभागिता रहने बताइएको छ । मेलामा नेपाली हस्तकला र एनटीआईएस प्रडक्टका साथै मेड इन नेपाल वस्तुको प्रदर्शनी गरिनेछ, महासंघले जारी गरेको विज्ञप्तिमा भनिएको छ, यस वर्ष पहिलो पटक महासंघका १२३ वटा सदस्य वस्तुगत संघहरूका उत्पादन तथा सेवाको विशेष प्रदर्शनी हुनेछ ।"
'शिवम्सँग उपहार टन्न योजनाका विजेता घोषित,काठमाडौं (कास) शिवम् सिमेन्टले ल्याएको शिवम्सँग उपहार टन्न उपहार योजनाको मासिक लक्की ड्रअन्तर्गत पहिलो महिनाका भाग्यशाली विजेता घोषणा गरिएको छ । उपभोक्तातर्फ ३० जना र विक्रेतातर्फ ४० जना विजेताको नाम लक्की ड्रमार्फत सार्वजनिक गरिएको हो । शिवम्ले मंसिर १८ देखि ल्याएको उपहार योजना जारी छ । उपहार योजनाअन्तर्गत प्रत्येक २० बोरा शिवम् सिमेन्टको खरिदमा ग्राहकले एउटा हात खाली नहुने स्क्र्याच कुपन प्राप्त गरी २ सयदेखि ५ सयसम्म नगद वा १५ ग्राम चाँदीको सिक्का वा २५० ग्रामदेखि ५ ग्रामसम्म सुनको सिक्का वा सुनको सिक्री पक्का उपहार राखिएको छ ।
युनाइटेड र अजोड इन्स्योरेन्सबीच मर्जर सम्झौता,"काठमाडौं (कास) युनाइटेड इन्स्योरेन्स कम्पनी र अजोड इन्स्योरेन्स कम्पनीबीच एकआपसमा गाभ्ने, गाभिने (मर्जर) सम्झौता भएको छ । यससम्बन्धी सहमतिपत्रमा युनाइटेडका तर्फबाट सञ्चालक तथा मर्जर समिति संयोजक रवीन्द्रराज पन्त तथा अजोडका तर्फबाट सञ्चालक तथा मर्जर समिति संयोजक चिरञ्जीवी द्वाले हस्ताक्षर गरे । दुवै संस्था आपसमा गाभिएपछि नयाँ कम्पनीको नाम युनाइटेड अजोड इन्स्योरेन्स लिमिटेड रहने सहमति भएको छ । युनाइटेडको सेयर मूल्य प्रतिकित्ता ४६० रुपैयाँ हाराहारीमा छ भने अजोडको ५२० रुपैयाँ हाराहारीमा छ ।"
क्यान इन्फोटेकका लागि स्टल बुकिङ खुल्यो,"काठमाडौं (कास) क्यान इन्फोटेकको २८ औं संस्करण माघ २४ देखि हुने भएको छ । भृकुटीमण्डपमा हुने मेला माघ २९ सम्म सञ्चालन हुने आयोजक क्यान महासंघले जनाएको छ । यस पटकको क्यान इन्फोटेकमा सञ्चार तथा सूचना प्रविधिको क्षेत्रमा भएका विकास तथा नवप्रवर्तनको अधिकतम सहभागिता रहने महासंघको भनाइ छ । क्यान इन्फोटेकमा अवलोकनकर्ताले देशविदेशका सफ्टवेयर, नेटवर्किङ तथा क्लाउड सोलुसन, मोबाइल फोन तथा सोलुसन, इलेक्ट्रिकल तथा इलेक्ट्रोनिक्स र सेक्युरिटी सोलुसन पाउन सक्नेछन्, महासंघले जारी गरेको विज्ञप्तिमा भनिएको छ, ल्यापटप तथा डेस्कटप कम्प्युटर, प्रिन्टर, पावर सिस्टम, कम्प्युटर एक्सेसरिज, एन्टिभाइरस सफ्टवेयर, बैंकिङ सोलुसन, सीसीटीभी पनि प्रदर्शनीमा उपलब्ध हुनेछन् ।"
राष्ट्रिय वाणिज्य बैंकको १२५० प्रतिशत लाभांश पारित,काठमाडौं (कास) राष्ट्रिय वाणिज्य बैंकको १७ औं वार्षिक साधारणसभाबाट १२५० प्रतिशत लाभांश (नगद ७५ र बोनस सेयर ५) प्रतिशत प्रस्ताव पारित भएको छ । यो सेयर बोनस वितरणपछि बैंकको कुल चुक्ता पुँजी १५ अर्ब ६३ करोड रुपैयाँ पुग्नेछ । कोभिडपछिको अर्थतन्त्रलाई पुनरुत्थान गर्न नेपाल राष्ट्र बैंक तथा सरकारको नीति नियमलाई प्राथमिकताका साथ पालना गरिने बैंकका अध्यक्ष बलराम पाठकले बताए । बदलिँदो परिवेश र ग्राहकको चाहनाअनुरूप सेवा प्रवाहलाई थप परिस्कृत गर्दै लैजाने उनको भनाइ छ ।
सिद्धार्थ बैंकको लाभांश पारित,काठमाडौं (कास) सिद्धार्थ बैंकको एक्काइसौं वार्षिक साधारणसभाबाट यसअघि घोषित लाभांश पारित भएको छ । भद्रकालीस्थित आर्मी अफिसर्स क्लबमा बिहीबार बसेको साधारणसभाले १२५० प्रतिशत बराबर बोनस सेयर तथा कर प्रयोजनका लागि ०६६ प्रतिशत बराबर नगद लाभांश प्रस्ताव पारित गरेको हो । बैंकले चुक्ता पुँजी १२ अर्ब ५२ करोड ४४ लाख २६ हजार रुपैयाँको १२५० प्रतिशत अर्थात् १ अर्ब ५६ करोड ५५ लाख ५३ हजार रुपैयाँ बराबरको बोनस सेयर र ०६६ प्रतिशत बराबर अर्थात् ८ करोड २३ लाख ९७ हजार ५४५ रुपैयाँ बराबर नगद लाभांश घोषणा गरेको थियो ।
खोपमा पहुँच नपुग्दा दादुरा संक्रमण,"(नेपालगन्ज)बाँकेलाई गत वर्षमात्रै पूर्ण खोप जिल्ला घोषित गरिएको थियो । नेपालगन्ज उपमहानगरपालिकामा दादुरा खोपसम्बन्धी अभिमुखीकरण पनि चल्यो । तर, यहाँ खोपको पहुँच बढ्न नसकेको पाइएको छ । केही सातादेखि यहाँ देखिएको दादुरा संक्रमण भयावह बन्दै छ । दादुराले सिकिस्त नेपालगन्ज५ का ३१ महिने शिशुको त पुस १३ मा दादुराकै कारण ज्यान गइसकेको छ । त्यसयता बाँकेमा १ सय ३२ जनामा दादुराको संक्रमण पुष्टि भएको स्वास्थ्य कार्यालयले जनाएको छ । पुस १२ देखि फैलिएको दादुरा संक्रमण उपमहानगरका १ सय ३० र खजुराका २ जनामा पुष्टि भएको हो । बिहीबार मात्रै १७ जनामा संक्रमण देखिएको छ । पुस २२ देखि २७ सम्म यहाँका ७ हजार १ सय ६३ जनाले खोप लिएका छन् । जिल्लामा ७ हजार डोज दादुरारुबेला खोप बाँकी रहेको र ३० हजार मात्रा थप खोप प्रदेश स्वास्थ्य आपूर्ति व्यवस्थापन केन्द्रमार्फत प्राप्त हुने भएकाले खोप वितरणमा कुनै समस्या नरहेको जिल्ला स्वास्थ्य कार्यालयले जनाएको छ । दादुरा संक्रमण फैलिएपछि विशेष अभियानका रूपमा दादुराविरुद्धको खोप लगाउने काम सुरु भए पनि समुदायबाट खासै चासो छैन । दादुरा संक्रमण फैलिएका सबै वडामा अभिमुखीकरण अभियान चलाउने रणनीतिअनुसार जनप्रतिनिधि, स्थानीय अगुवा, धार्मिक व्यक्तिहरूलाई सहभागी गराएर दादुराबारेमा जानकारी दिनुका साथै अहिले देखिएको संक्रमणलाई हटाउन खोप लगाउनुपर्ने कुरामा छलफल चलाइए पनि त्यो सन्देश समुदायस्तरमा पुग्न नसकेको सरोकारवालाले बताएका छन् । संक्रमण देखिएपछि आफैंले आफ्ना बालबालिकालाई लिएर स्वास्थ्य संस्थासम्म पुग्नुपर्नेमा स्वयंसेविकाहरू घरघर पुगिरहेका छन् । खोप लगाउन आह्वान गर्दा पनि खोप लगाउन आउनेको संख्या उत्साहजनक छैन । १० हजार ९ सय ९६ जनालाई खोप लगाउने जिल्ला स्वास्थ्य कार्यालयको लक्ष्य छ । बालबालिकाको संख्याअनुसार खोप लिनेको संख्या कम देखिएको वडा ८ मा खटिएका स्वास्थ्यकर्मी केशवराज पौडेलले बताए । दादुराले बालकको मृत्यु भइसक्दा पनि सम्बन्धित वडा र अन्य वडाले दादुराविरुद्धको खोप लगाउने चासो देखाएनन्, उनले भने, स्वयंसेविकाहरूले घरघरमा गएर बोलाउँदा पनि आउँदैनन् ।संक्रमण फैलिएपछि स्वास्थ्य सेवा विभाग व्यवस्थापन महाशाखाका निर्देशक डा सर्वेश शर्मा र परिवार कल्याण महाशाखाका खोप अधिकृत वसन्त श्रेष्ठ आइतबार नेपालगन्ज आइपुगेका छन् । यहाँ पुस १२ देखि दादुरा संक्रमण देखिएको थियो । त्यसलगत्तै पठाएको नमुनाको १९ गते रिपोर्ट आएको थियो । पुस २२ देखि खोप अभियान सुरु गरे पनि खोप प्रभावकारिताबारे बुझाइको अभावमा अभियान सफल हुन नसकेको स्वास्थ्य कार्यालय बाँकेकी प्रमुख सुनीता पौडेलले सुनाइन् । खोप लगाउँदा बच्चाहरूमा सामान्य ज्वरो आउने, दुख्नेजस्ता असर देखिन्छन्, उनले भनिन्, खोपको दीर्घकालीन प्रभावबारे बुझाउन नसक्दा चुनौती छ । दादुराविरुद्धको खोप लगाउने र भिटामिन ए क्याप्सुल खुवाउने अभियानलाई प्रभावकारी बनाउन सकेमा दादुराको संक्रमण हटेर जाने डा रोमा बोराले बताइन् । अहिले खोपको बेबास्ताका कारण यो समस्या देखिएको छ, उनले भनिन्, दादुरा कोभिडभन्दा निकै संक्रामक छ । एक जना बच्चाले १२ देखि १८ जनासम्मलाई सार्न सक्छ । यसको निन्त्रणका लागि खोप नै प्रभावकारी विकल्प हो । नेपालगन्ज उपमहानगरका १० वटा वडामा संक्रमित फेला परेका छन् । सबैभन्दा धेरै वडा ८ मा २९ जना, वडा ७ मा २८, ११ मा २१, ५ मा १५ जना संक्रमित भेटिएका छन् ।"
भुटानी युथ विजयी,(मकवानपुर)भुटनिज युथ स्पोर्ट्स क्लब अमेरिका मकवानपुरमा भइरहेको पाँचौं वाग्मती गोल्डकप फुटबल प्रतियोगिताको सेमिफाइनलमा पुगेको छ । भुटनिजले हिमालयन शेर्पा क्लबलाई २० गोलले हरायो । फाइनल पुग्नका लागि टोलीले जावलाखेल युथ क्लबसँग प्रतिस्पर्धा गर्नेछ । वाग्मती गाउँपालिका८ स्थित जनता माविको मैदानमा बिहीबार दुवै हाफमा एकएक गोल भयो । दोस्रो मिनेटमा प्रवीण बस्नेत र ८३ औं मिनेटमा हेक्टर ओर्टेडाले गोल गरेका थिए । दुवै गोल हेडमा सम्भव भएको हो ।सुरुदेखि विदेशी टोलीले हिमालयनलाई दबाबमा राखेको थियो । अग्लो कदको फाइदा उठाउँदै भुटानी टिमले एयर बल खेलेको थियो । दोस्रो मिनेटमा गोल खाएपछि हिमालयन शेर्पा पूर्ण रूपमा दबाबमा आयो । करिब मध्यभागमा प्राप्त फ्रिकिकमा उक्त गोल सम्भव भएको हो । हेक्टरले हानेको फ्रिकिकमा प्रवीणले गोल गर्दै अग्रता दिलाए । खेलभर हिमालयनका गोलरक्षक दीप कार्की व्यस्त रहे । उनले आधा दर्जनभन्दा बढी सुन्दर प्रहार बचाएका थिए । खेलको ८३ औं मिनेटमा प्राप्त फ्रिकिकमा हेडमार्फत् हेक्टरले टोलीका लागि दोस्रो गोल गरेका थिए । अग्लो कदका उनले गरेको हेडिङमा गोलरक्षक दीपले बचाउ गर्ने कुनै मौका पाएनन् । उक्त फ्रिकिक प्रहार विशाल मगरले गरेका थिए ।हिमालयनका फरवार्ड विश्वास श्रेष्ठ र इरिक बेलीले केही राम्रो मौका पाए पनि सदुपयोग गर्न सकेनन् । खेलको ८७ औं मिनेटमा श्रेष्ठले भुटनिजका गोलरक्षक पूजन थापासँग वान भर्सेस वानको अवस्थामा गोल गर्न चुके । भुटानी टिमका हेक्टर म्यान अफ द म्याच भए । उनले ५ हजार रुपैयाँ पाए । अन्तिम क्वाटरफाइनलमा शुक्रबार संकटा र एपीएफ क्लबबीच प्रतिस्पर्धा हुनेछ ।
पुलिस समूह विजेता,"काठमाडौं (कास) सातौं एनभीए राष्ट्रिय महिला तथा पुरुष क्लब भलिबल च्याम्पियनसिपमा महिलातर्फ नेपाल पुलिस क्लब समूह विजेता भएको छ । समूह ए को खेलमा पुलिस टिम साबिक विजेता न्यु डायमन्ड युथ स्पोर्ट्स क्लबलाई ३२ को सेटमा पराजित गर्दै विजेता बनेको हो । पुलिसले २५२२, २२२५, २५१४, २३२५, १५१० को संघर्षपूर्ण जित पाएको हो ।राखेप कभर्डहलमा समूह बी मा एपीएफले लगातार दोस्रो जित पाएको छ । एपीएफले कृष्ण सेकेन्डरी एकेडेमीलाई २५४, २५६, २५३ ले सहजै हरायो । पहिलो खेलमा गण्डकी प्रदेशलाई हराएका एपीएफले ६ अंकसाथ सेमिफाइनल तय गर्यो । अब आर्मी र एपीएफको प्रतिस्पर्धाबाट समूह विजताको टुंगो लाग्नेछ ।पुरुषतर्फ टिपटप हेल्प नेपाल समूह डी को विजेता बनेको छ । तीनै खेलमा जित निकाल्ने क्रममा हेल्प नेपालले बिहीबार मधेस प्रदेशलाई २५१८, २५२२, २५८ ले हरायो । यस समूहबाट वाग्मती प्रदेशको केशवलाल स्मृती भलिबल प्रशिक्षण केन्द्र क्वाटरफाइनल पुगेको छ । केन्द्रले बूढानीलकण्ठ भलिबल क्लबलाई २७२५, २५१८, २५१६ ले हरायो । समूह सी मा गण्डकी प्रदेशले ढोरपाटन स्पोर्ट्स क्लबलाई २५१२, २५९, २५१० ले पराजित गरेको छ । गण्डकी समूह उपविजेता भयो । यो समूहमा तीनै खेलमा जित पाएको नेपाल पुलिस क्लब समूह विजेता बनिसकेको छ ।"
झिल्टुङ क्रसकन्ट्री माघ १४ मा,गोल्डेन एथलेटिक्स मिट रंगशालामाएथलेटिक्स परिवारले गोल्डेन एथलेटिक्स मिट २०२३ आयोजना गर्ने भएको छ । माघ २० र २१ मा दशरथ रंगशालामा हुने प्रतियोगितामा ट्र्याक एन्ड फिल्डका २७ इभेन्टमा प्रतिस्पर्धा हुनेछ । यो निजी क्षेत्रबाट हुन लागेको ठूलो एथलेटिक्स प्रतियोगिता हो । स्पर्धामा ४ गुणा ४ सय मिटर मिक्स्ड रिलेमा पनि समावेश छ । यो नेपालमा पहिलोपल्ट गरिन लागेको परिवारका अध्यक्ष राजन खत्रीले बताए ।प्रतियोगितामा सातै प्रदेश र विभागीय टोलीका खेलाडीले भाग लिने बताए ।
राष्ट्रिय महिला टी२० आजदेखि,"सुनसरी (कास) आठ टिमको सहभागितामा इटहरीमा हुने प्रधानमन्त्री कप राष्ट्रिय महिला टी२० क्रिकेट प्रतियोगिताको सम्पूर्ण तयारी पूरा भएको छ । नेपाल क्रिकेट संघको आयोजना र सुनसरी क्रिकेट संघको सहआयोजनामा लिगकम नकआउटमा शुक्रबार सुरु हुने प्रतियोगिता माघ ७ सम्म चल्नेछ । इटहरी९ स्थित जनता क्रिकेट पार्कमा राष्ट्रिय खेलकुद परिषद्को सहयोगमा हुने प्रतियोगितामा ७ प्रदेश र विभागीय टोली नेपाल एपीएफ क्लब गरी ८ टिम सहभागी छन् । उद्घाटन खेलमा शुक्रबार प्रदेश १ र मधेस प्रदेशबीच प्रतिस्पर्धा हुनेछ । शुक्रबारै दोस्रो खेलमा वाग्मती प्रदेश र सुदूरपश्चिम प्रदेश भिंड्ने प्रतियोगिता संयोजक विप्लव घोषले बताए । सहभागी ८ टिमलाई दुई समूहमा विभाजन गरिएको छ । समूह ए मा एपीएफ क्लब, सुदूरपश्चिम, वाग्मती र गण्डकी प्रदेश छन् । प्रदेश १, कर्णाली, लुम्बिनी र मधेस प्रदेश समुह बी मा छन् । विजेताले ५ लाख र उपविजेताले ३ लाख रुपैयाँ पुरस्कार प्राप्त गर्नेछन् । उत्कृष्ट खेलाडीलाई ३० हजार, उत्कृष्ट ब्याटर र बलरलाई समान २० हजार रुपैयाँ प्रदान गरिने छ । प्लेयर अफ द म्याचले नगद ३ हजार पाउने छन् । प्रतियोगितामा १ करोड १३ लाख रुपैयाँ खर्च हुने र त्यसमध्ये राष्ट्रिय खेलकुद परिषद्ले ४० लाख र बाँकी रकम नेपाल क्रिकेट संघले व्यवस्थापन गर्ने आयोजकले जनाएको छ ।"
प्रवीणालाई स्वर्ण,"काठमाडौं (कास) चौथो मेयर कप रात्रिकालीन टेबलटेनिस प्रतियोगिताको महिला ४० वर्षमाथिको एकलमा ललितपुर वडा नम्बर ३ की प्रवीणा शाक्यले स्वर्ण पदक जितेकी छन् । फाइनलमा प्रवीणाले वडा २० की मन्दिरा शाक्यलाई ३० को सोझो सेटमा पराजित गरेकी हुन् । ललितपुर जिल्ला टेबल टेनिस संघ, ललितपुर वडा१२ र युवा क्लब हःखाद्वारा संयुक्त रूपमा आयोजित प्रतियोगितामा महिला एकल फाइनलमा रोनिशा महर्जन र सुरम्या शाक्यबीच प्रतिस्पर्धा हुने भएको छ । सेमिफाइनलमा वडा१२ की रोनिशाले वडा २० की युनिशा महर्जनलाई ३० को सोझो सेटमा पराजित गरिन् भने वडा ८ की सुरम्याले १७ वडाकी अर्पिता महर्जनविरुद्ध ३१ को सेटमा जित पाइन् । मेन्स डबल्समा वडा ७ का एलेक्स महर्जन र डिकेन महर्जनको जोडीले वडा ८ का विपुल महर्जन र ज्ञानेश्वर महर्जनको जोडीलाई ३२ सेटले पराजित गरी फाइनलमा स्थान बनाएका छन् । अर्को सेमीफाइनलमा वडा १२ का सुनील महर्जन र आरिश महर्जनको जोडीले वडा ७ का निकेश जोशी र एलेन महर्जनको जोडीलाई ३० सेटले पराजित गर्यो ।"
