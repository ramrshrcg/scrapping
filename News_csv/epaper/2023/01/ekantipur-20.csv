शीर्षक,विवरण
सर्प पाल्ने नाममा जगै नखनी १९ करोड खर्च,"तर, सर्प पालनको योजना कहिलेबाट सुरु हुने प्रस्ट छैन । प्राप्त रकम डीपीआर, जग्गा खरिद, अध्ययन अनुसन्धानमा खर्च भएको उनको भनाइ छ ।करिब ७ करोड खर्चेर लालबन्दी नगरपालिका१ मा प्रतिष्ठानले जग्गा खरिद गरेको छ । नवलपुर चोकदेखि डेढ किलोमिटर उत्तर नन्देश्वर सामुदायिक वन क्षेत्र नजिकै खरिद गरिएको झन्डै १० बिघा जमिन अहिले भैंसी चरनमा उपयोगी बनेको छ । कार्यालय र भेनम उत्पादनका लागि चाहिने जग्गा र संरचना बनाउनुपर्ने भएकाले साढे ९ बिघा जमिनसहित १० कट्ठा ऐलानी जग्गा लिएका हौं, पन्त भन्छन् ।संस्थाको जग्गामा कम्पाउन्ड वाल निर्माणका लागि पिल्लर ठड्याइएको छ, त्यो पनि अपूरो देखिन्छ । २२ वटा भवन बनाउने योजना भए पनि ४ वटा भवन निर्माण गर्न ३४ करोडमा ठेक्का लगाइएको छ तर भवनको जगसमेत खनिएको छैन । शर्मा एन्ड धुलिखेल जेभीले निर्माणको ठेक्का पाएको थियो । कम्पाउन्ड वाल निर्माण तथा अन्य काममा ६ करोड खर्च भएको भन्दै भुक्तानीका लागि बिल आएको थियो तर सन्तोषजनक काम नदेखिएपछि हामीले रोकेका छौं, पन्तले भने । यसरी राज्यको पैसा खर्च भइसकेको छ भने परियोजना अलपत्र छ ।परिषद्ले अस्पताल, प्रयोगशाला, प्रशासनिक भवन र सर्प पालन भवन निर्माणको लक्ष्य राखेको छ । एन्टिभेनम उत्पादन, परीक्षण र अध्ययन गर्ने केन्द्र यही क्षेत्रभित्र बनाउने भनिएको छ । तर, बजेट अभावले काम अघि बढ्न नसकेको पन्तले बताए ।प्रतिष्ठानले तयार गरेको गुरुयोजनामा साढे ३ अर्बको लागतमा नेपालमै एन्टिभेनम उत्पादन सम्भव हुने उल्लेख छ । ओली नेतृत्वको सरकारले ७२ करोड दिने घोषणा हुँदा केन्द्र सरकारले ४० प्रतिशत र प्रदेश सरकारले ६० प्रतिशत बजेट बेहोर्ने भनिएको थियो । आर्थिक वर्ष ०७६७७ मा केन्द्रले ६ करोड बजेट पठाएको थियो । प्रदेश सरकारले उक्त रकममा ६० प्रतिशत थप गरेर पठाइदिनुपर्नेमा प्रदेशका मन्त्रीहरूबाट कमिसन माग भएपछि बजेट रोकिएको पन्त बताउँछन् । प्रदेश मन्त्रीले नै कमिसन मागेपछि बजेट फ्रिज भयो, उनले भने, पहिलो किस्ताबाहेक अर्को किस्ताको बजेट आएकै छैन ।स्थानीय सरकारबाट समेत वार्षिक एक करोड रुपैयाँ दिने सम्झौता भएको थियो । तर, लालबन्दी नगरपालिकाले सम्झौताको ५ करोड भुक्तानी गर्नै बाँकी रहेको पन्त बताउँछन् । परिषद्मा हाल चार जना कर्मचारी छन् । तिनकै तलबमा मासिक डेढ लाख खर्च हुने गरेको छ । कार्यालयको मासिक भाडा नै ५० हजार छ, अध्यक्ष पन्तले भने ।परियोजना व्यवस्थित रूपमा सञ्चालन भए स्वास्थ्य क्षेत्रका लागि ठूलै उपलब्धि हुने हो । किनकि नेपालमा हरेक वर्ष सर्पदंशबाट ३ हजार मानिसको मृत्यु हुने गरेको गत फेब्रुअरीमा प्रकाशित अनुसन्धानले देखाएको छ ।परिषद्का कार्यक्रम संयोजक उमेश बराल सर्प पालनका दुई विकल्पमा जाने सोच बनाइएको बताउँछन् । भवन निर्माण गरेर त्यहीं सर्पको उत्पादन गर्ने र जंगलबाट सर्प ल्याएर क्वारेन्टिनमा राखी विष निकाल्ने ।परिषद्ले विभिन्न प्रजातिका बीउ सर्प ल्याएर यहीं उत्पादन गर्ने योजना बनाएको छ । यसका लागि सयभन्दा बढी सर्पहरू चाहिने उनले बताए । उच्च सुरक्षासहितको भवन बनाएर बाहिरकै तापक्रममा राखेर विष निकालिन्छ, बरालले भने, प्राकृतिक अवस्थाबाट ल्याइएको सर्पलाई केही दिन क्वारेन्टिनमा राखेर स्वास्थ्य परीक्षण गरेपश्चात् विष निकालेर पुनः प्राकृतिक अवस्थामा छाडिन्छ ।पहिलो चरणमा विष निकालेर कच्चा पदार्थका रूपमा भारतको सेरम इन्स्टिच्युटमा परीक्षण गराएर एएसभी बनाउने योजना बनाएको बरालले बताए । दोस्रो चरणमा प्रयोगशाला निर्माण हुन्छ र घोडा पालन गर्छौं अनि परीक्षण गरेर यहीं उत्पादन गर्छौं । विज्ञकै परामर्शमा सर्प पालनका लागि चाहिने भूगोल र वातावरण सुहाउँदो जग्गा खरिद गर्ने अध्यक्ष पन्तले बताए । उनका अनुसार झापा, महोत्तरी, सर्लाही, चितवन, नवलपरासी, बाँके वातावरणीय हिसाबले सर्प पाल्न उपयुक्त ठाउँ हुन् ।सर्प पालनका लागि धेरै प्राविधिक काम गर्नुपर्ने भएकाले चुनौती छ । अहिल्यै सर्प मात्रै पालेर एन्टिभेनम नेपालमै उत्पादन गर्न सकिने अवस्था छैन । हामीसँग ल्याब पनि छैन, बरालले भने, सर्प पालेर भारतको एन्टिभेनम निर्माण गर्ने कम्पनीलाई कच्चा पदार्थ दिएर एन्टिभेनम ल्याउन सकिन्छ । त्यसका लागि तत्काल घोडा पाल्नु पर्दैन । विषालु सर्पबाट निकालिएको विषको निश्चित मात्रा घोडामा दिइन्छ । विष निष्क्रिय पार्ने क्रममा घोडाले एन्टिबडी निकाल्छ र त्यही एन्टिबडी रगतबाट संकलन गरिन्छ । त्यसरी संकलित रगतलाई प्रशोधन गरेर एएसभी बनाइने बरालले बताए ।नेपालमा भेनम उत्पादन गर्ने सवालमा स्पष्ट नीति पनि छैन । भारत सरकारले सन् २०१२ देखि एएसभी निर्यातमा रोक लगाए पनि विश्व स्वास्थ्य संगठनको विशेष पहलमा नेपाल ल्याउने गरिएको छ । भारतले आफ्नै आन्तरिक माग धान्न सकिरहेको छैन । भारतले आफ्नो प्रविधिमार्फत सहयोग गर्ने भनेको छ । विस्तृत रूपमा त्यसको उत्पादनका लागि के गर्न सकिन्छ भन्ने छ, बरालले भने, अहिले प्रविधिमा भारतीय कम्पनीले सहयोग गर्ने र दोस्रो चरणमा कच्चा पदार्थ पठाउने समझदारी भएको छ ।भारतमा हैदराबादको भिन्स बायोप्रोडक्ट्स लिमिटेड, महाराष्ट्रको भारत सेरम्स एन्ड भ्याक्सिन्स लिमिटेड, मुम्बईको हाफ्किन इन्स्टिच्युट, पुनेको सेरम इन्स्टिच्युट अफ इन्डिया प्राइभेट लिमिटेड, प्रिमियम सेरम एन्ड भ्याक्सिन्स प्राइभेट लिमिटेडलगायत दर्जनभन्दा बढी कम्पनीले एएसभी उत्पादन गर्दै आएका छन् । इपिडिमियोलोजी तथा रोग नियन्त्रण महाशाखाका अनुसार नेपालमा वार्षिक रूपमा ५० हजारभन्दा बढी भाइल एएसभी आयात हुन्छ ।सर्पदंशका अधिकांश घटनामा कृषक र विपन्न वर्गहरू पर्ने गरेका छन् । घरबाहिर सुत्ने, खेतमा जाने, जंगलमा जाने क्रममा वा घरभित्रै सुतिरहेको अवस्थामा सर्पदंशका घटना बढी हुने अध्ययनहरूले देखाएका छन् ।युनिभर्सिटी अफ जेनेभा, बीपी प्रतिष्ठान, विश्व स्वास्थ्य संगठनका ६ जना चिकित्सकले गरेको एक वर्ष लामो अध्ययनबाट तराईका २३ जिल्लामा वार्षिक सर्पदंशका ३७ हजार ६ सय ६१ वटा घटना हुने गरेको उल्लेख छ ।ल्यान्डसेट जर्नलमा प्रकाशित स्नेकबाइट इपिडिमियोलोजी इन ह्युमन एन्ड डमेस्टिक एनिमल्स एक्रस द तराई रिजन इन नेपाल ः अ मिल्टक्लस्टर रेन्डम सर्भे शीर्षकका प्रकाशित आलेखले हरेक वर्ष सर्पदंशका २६ हजार ७ सय ४९ देखि ३७ हजार ६ सय ६१ घटना हुने गरेको उल्लेख गरेको छ । ती घटनामा २ हजार ३ सय ८६ देखि ३ हजार २ सय २५ जनाको मृत्यु हुने गरेको छ ।विश्व स्वास्थ्य संगठनले यसअघि नेपालमा बर्सेनि २० हजार वटा सर्पदंशका घटना हुने र तीमध्ये एक हजार जनाको मृत्यु हुने उल्लेख गरेको थियो । २३ जिल्लाका २ सय ४९ गाउँका १३ हजार ८ सय ७९ वटा घरमा एक वर्ष लगाएर गरिएको सर्वेक्षणबाट उक्त तथ्य निकालिएको थियो । सर्पदंश घटनामध्ये ४८८ प्रतिशतलाई विषालु सर्पले टोकेको पाइएको थियो । तीमध्ये ७ दशमलव ८ प्रतिशत मानिसको मृत्यु भएको अनुसन्धानमा उल्लेख छ । सो अनुसन्धानले तराईका हरेक एक लाख मानिसमा २५१ जनालाई सर्पले टोक्ने गरेको देखाएको छ । तीमध्ये २२ जनाको मृत्यु हुने गरेको छ ।सर्पदंशका कारण मृत्यु हुनेमा अधिकांश महिला र बालबालिका छन् । ६४ प्रतिशत महिलामात्र छन् । पूर्वी नेपाल र मध्यमाञ्चलमा मृत्युदर बढी पाइएको थियो । यसअघि सन् २००४ मा पूर्वी नेपालमा गरिएको अनुसन्धानले सर्पदंशका कारण ८० प्रतिशत मानिसको अस्पताल पुर्याउनुअघि नै ज्यान जाने गरेको देखाएको थियो । विश्वमा हरेक वर्ष २० लाखभन्दा बढी सर्पदंशका घटना हुने गर्छन् । तीमध्ये ८१ हजारदेखि १ लाख ३८ हजार मानिसले ज्यान गुमाउने गरेका छन् ।नेपालमा हाल ८४ प्रजातिका सर्प पाइन्छन् । तीमध्ये करिब २१ प्रजातिहरू विषालु छन् । विषालुमध्ये गोमन, करेत, रुसेल्स भाइपर, किङ कोब्रा र कोरल स्नेक (कर्कट नाग) सबैभन्दा धेरै विषालु हुन् ।के हो एन्टिस्नेक भेनम ?सर्पको विषविरुद्ध लड्न सक्ने गरी तयार गरिएको औषधि हो एन्टिस्नेक भेनम (एएसभी) । यसले सर्पदंशबाट लाग्ने विषविरुद्ध लड्न मद्दत गर्छ । बीपी कोइराला स्वास्थ्य विज्ञान प्रतिष्ठानका रेक्टर एवं सर्पदंश उपचारका विज्ञ डाक्टर सञ्जीवकुमार शर्मा भारतबाट ल्याइएका पनि प्रभावकारी छैन । भारतबाट आएको एएसभीको रियाक्सन रेट धेरै हुन्छ । औषधि ठ्याक्कै प्रभावकारी नभएकाले साइड इफेक्ट हुन्छ, डा शर्माले भने ।स्वास्थ्य तथा जनसंख्या मन्त्रालयले इपिडिमियोलोजी तथा रोग नियन्त्रण महाशाखाको प्रतिवेदनअनुसार सर्पका विष तीन खालका छन् ः न्युरो टक्सिन, हेमाटोटक्सिन र साइटोटक्सिन । मोनोभ्यालेन्टएएसभी निश्चित सर्पले टोकेको अवस्थामा लगाइन्छ । पोलिभ्यालेन्ट एएसभी धेरै खालको सर्पले टोकेमा प्रयोग गरिन्छ, शर्माले भने, भारतबाट पोलिभ्यालेन्ट एएसभी मात्रै ल्याउने गरिएको छ । पोलिभ्यालेन्ट एएसभी चार प्रकारका विषालु सर्पबाट निकालिएका हुन्, पाउडरमा रहने त्यसलाई १० एमएलको स्टेराइल पानीमा घोलेर घाइतेमा चढाइन्छ । सामान्यतः हामी १० भाइलमा सय एमएल पानी हालेर चढाउने गरेका छौं, डाक्टर शर्माले भने । बालबालिका र वयस्कमा चढाइने एन्टिस्नेक भाइलको मात्रा एउटै हुन्छ ।सरकारी प्रतिवेदनमा एउटा घाइतेलाई औसत १२ भाइल एन्टिस्नेक भेनम प्रयोग गरिन्छ । यद्यपि केही घटनामा २० देखि ३० भाइलसम्म प्रयोग भइरहेको छ ।नेपालमा प्रयोग गरिने एन्टिभेनम दक्षिण भारतमा पाइने विषालु सर्पबाट निकालिएका हुन् । त्यहाँ पाइने गोमन, करेत, रुसेल्स भाइपर र सस्केल्ड भाइपर प्रजातिबाट निकालिएको विषबाट एन्टिस्नेक भेनम बनाइन्छ । यद्यपि नेपालमा सस्केल्ड भाइपरले टोकेका घटनाहरू कम छन् ।सर्पविज्ञ एवं प्राध्यापक करनबहादुर शाह एउटा भूगोलमा पाइने सर्पबाट निकालिएको विषबाट बनाइने एन्टिभेनमको प्रभावकारिता अर्को क्षेत्रमा प्रयोग गर्दा कम हुने बताउँछन् । उनका अनुसार एएसभी उत्पादनका लागि विषालु सर्प पालन आवश्यक हुन्छ । यसका लागि सर्पको खोजी गर्ने, रेखदेख गर्ने, उत्पादन गर्ने, सुरक्षा संवेदनशीलता, स्वास्थ्योपचार, भौतिक संरचनाको आवश्यकता हुनुपर्छ ।"
प्रतिनिधिसभाको पहिलो यात्रामै सभामुख,"उनले इलाममा पनि जिल्ला कमिटीको नेतृत्व गर्दै संगठन निर्माण तथा विस्तारमा प्रमुख भूमिका निर्वाह गरेका थिए । १२ वर्ष भूमिगत राजनीति गर्ने क्रममा उनी पटकपटक हिरासतमा बसेका थिए । पार्टीभित्र उनलाई कम बोल्ने, जिम्मेवारीमा निरन्तर लागिरहने र प्राप्त जिम्मेवारी सफलतापूर्वक सम्पन्न गर्ने नेताका रूपमा लिइन्छ । देवराजजी सभामुख हँॅदै गर्दा मलाई माओत्सेतुङको एउटा भनाइ याद आइरहेको छ, लागिरहनुको अर्थ नै विजयी हो, नेता गौतमले भने, देवराजजी कहिल्यै कुनै पद वा अवसरका लागि अगाडि बढ्नुभएन । चुपचाप संगठनको काममा लागिरहनुभयो । त्यसको फल अहिले उहाँ मुलुकको पाँच सम्माननीय व्यक्तिमध्ये एक हुनुभयो । साह्रै खुसी लागेको छ । घिमिरे २०४६ भदौमा सिरहाको विष्णुपुरकट्टीमा सम्पन्न मालेको चौथो महाधिवेशनमा प्रतिनिधिका रूपमा सहभागी भएका थिए । उनी २०४९ मा सम्पन्न एमालेको पाँचौं राष्ट्रिय महाधिवेशनबाट केन्द्रीय सदस्यमा निर्वाचित भए । उनले २०५० देखि साविकको मेची अञ्चल इन्चार्जको दायित्व बहन गरे । मेचीका चार जिल्ला झापा, इलाम, पाँचथर र ताप्लेजुङमा उनले निर्माण गरेको संगठनकै बलमा २०४८ को संसदीय चुनावमा एमालेका सबै उम्मेदवार निर्वाचित भएका थिए । उक्त चुनावपछि पूर्वमा मेची अञ्चलका चारै जिल्ला, लालकिल्ला भन्ने नारा नै स्थापित हुन पुग्यो । स्नातकसम्म अध्ययन गरेका घिमिरे २०५६ मा राष्ट्रिय सभा सदस्यमा निर्वाचित भएका थिए । संसदीय अनुभवमा उनको त्यो पहिलो यात्रा थियो । त्यसपछि पनि घिमिरे पुनः पार्टी निर्माणमै फर्किएका थिए । २०५८ मा पार्टीको केन्द्रीय स्वास्थ्य विभागको इन्चार्ज भए । त्यसपछि लगातार इन्जिनियरिङ विभाग, युवा संघ नेपाल, नेपाल राष्ट्रिय शिक्षक संगठन, प्रगतिशील प्राध्यापक संगठनलगायतका विभाग र संगठनको इन्चार्जको अभिभारा सफलतापूर्वक निर्वाह गरे । एमालेको नवौं राष्ट्रिय महाधिवेशनपछि अध्यक्ष ओलीको सचिवालयको संयोजन गर्ने जिम्मेवारीसमेत घिमिरेलाई नै दिइएको थियो । उनले उक्त जिम्मेवारीसमेत सफलतापूर्वक सम्पन्न गरेका थए । एमाले र माओवादी केन्द्रबीच वाम एकता भई नेकपा गठन भएपछि घिमिरे प्रदेश १ को अध्यक्ष बनेका थिए । एमालेको दसौं महाधिवेशनबाट उनी पार्टीको स्थायी कमिटी सदस्य तथा प्रदेश १ इन्चार्ज छन् ।मंसिर ४ को निर्वाचनमा गठबन्धनका उम्मेदवार एवं पूर्वसहपाठी हरि राना र स्वतन्त्र उम्मेदवार भद्रप्रसाद नेपाल (स्वागत नेपाल) लाई पराजित गर्दै घिमिरे पहिलो पटक प्रतिनिधिसभा सदस्यमा निर्वाचित भएका थिए । सरकारको नेतृत्व गरिरहेको माओवादी केन्द्रका साथै एमाले, राष्ट्रिय स्वतन्त्र पार्टी, राप्रपा, जनता समाजवादी पार्टी, जनमत पार्टी, नागरिक उन्मुक्ति पार्टी र स्वतन्त्र सांसदले घिमिरेका पक्षमा मत दिएका थिए । घिमिरेलाई सभामुखमा चयन गर्नॅ हुँदैन भन्नेमा कांग्रेस, एकीकृत समाजवादी र राष्ट्रिय जनमोर्चाका सय सांसदले मत दिए । नेमकिपाका सांसद प्रेम सुवालले भने पक्ष र विपक्षमा मत दिन्नँ भनेका थिए । मतविभाजनमा ज्येष्ठ सदस्य पशुपतिशमशेर जबराले अभ्यासअनुसार नै भाग लिएनन् । कांग्रेसका सांसद टेकबहादुर गुरुङ निलम्बनमा छन् । सांसदहरू वर्षमान पुन, बिनाकुमारी थनैत, मनोरमा शेरचन, सपना राजभण्डारी र सुरक्षाकर्मीको हत्या अभियोगमा फरार रहेका एमाले सांसद लक्ष्मी महतो कोइरी उपस्थित भएनन् । कोइरीले यसअघि पुस २६ मा भने प्रहरीलाई छल्दै संसद्मा पुगेर प्रधानमन्त्री पुष्पकमल दाहाललाई विश्वासको मत दिएका थिए । सभामुख उम्मेदवार बनेकी कांग्रेस सांसद ईश्वरी न्यौपानेले दलीय ह्वीप र गठबन्धनका कारण अन्य दलका सांसदले आफूलाई मत दिन नसकेको बताइन् । उनले भनिन्, सभामुख निर्वाचित भइसकेपछि कुनै पार्टीको रहँदैन, सिंगो सभाको नेता हो । सरकारलाई संसद्प्रति उत्तरदायी बनाउने दायित्व हुन्छ भने सरकारलाई संसद्ले सघाउने वातावरण सिर्जना गर्ने समन्वयकारी भूमिका निभाउनुपर्ने हुन्छ । अब त्यो जिम्मेवारी सभामुख घिमिरेको हो । २०६३ को पुनःस्थापित संसद्, दुई संविधानसभा र व्यवस्थापिका संसद् तथा पहिलो प्रतिनिधिसभामा सभामुख सर्वसम्मत चयन भएका थिए । एमालेका सुवास नेम्वाङ २०६३ को पुनःस्थापित संसद्, २०६४ को व्यवस्थापिका संसद्, २०६५ को संविधानसभा, २०७० को संविधानसभा र २०७२ को रूपान्तरित व्यवस्थापिका संसद्को सभामुख भएका थिए । २०७२ मा रूपान्तरित व्यवस्थापिका संसद्को सभामुखमा माओवादीकी ओनसरी घर्ती चयन भएकी थिइन् । संविधान जारी भएपछि गठित प्रतिनिधिसभामा माओवादीबाट कृष्णबहादुर महरा (२०७४) र अग्निप्रसाद सापकोटा (२०७६) मा सभामुख बनेका थिए । संसद्को नेता भएको र निष्पक्ष भूमिका निर्वाह गर्नुपर्ने भन्दै कांग्रेसले सभामुखलाई निर्विरोध चयन गर्न सघाउने गरेको थियो । यसपटक भने कांग्रेसले सरकारलाई विश्वासको मत दिएर विपक्षको बेन्चमा बसेका दलहरूको नेतृत्व गर्दै सांसद न्यौपानेलाई उम्मेदवार बनाएको थियो । कांग्रेसले सभामुखको उम्मेदवारी मनोनयनको केही समयअघि मात्र प्रतिस्पर्धामा जाने घोषणा गरेको थियो । सत्तारूढ पक्षका उम्मेदवारको पक्षमा बहुमत भएपछि कांग्रेसका उम्मेदवारलाई सभामुख निर्वाचित गरियोस् भन्ने प्रस्तावलाई मतविभाजनमा अघि सारिएन ।सभामुख निर्वाचनका क्रममा पूर्वसभामुख नेम्वाङले अहिले पनि सदन एकताबद्ध हुनुपर्ने भन्दै घिमिरेका पक्षमा उभिन सांसदहरूलाई आग्रह गरेका थिए । संसद्लाई एकताबद्ध बनाएर लैजाने क्षमता घिमिरेमा भएको उनले उल्लेख गरेका थिए । एमाले सांसद योगेश भट्टराईले सभामुख सर्वसम्मत चुनिनुपर्छ भन्ने मान्यतासहित सदनमा आएको तर त्यसो हुन नसकेको बताएका थिए । उनले प्रधानमन्त्रीलाई विश्वासको मत दिने कांग्रेसले सदनको नेताको चुनावमा उम्मेदवार बनाएको भन्दै असन्तुष्टि जनाए । सभामुख सर्वसम्मत चुनिनुपर्छ भन्ने हाम्रो अपेक्षा थियो । यसको हेक्का हुनुपर्छ कि कसको कारणले भएन, त्यो बेला नै सर्वसम्मत हुनुपर्थ्यो, उनले भने । माओवादी केन्द्रका सांसद माधव सापकोटाले प्रतिनिधिसभाको अभिभावकका रूपमा सभामुख रहने हुँदा सर्वसम्मत चयन गरिएको भए सदनको गरिमा बढ्ने थियो भन्ने धारणा राखेका थिए । राष्ट्रिय स्वतन्त्र पार्टीका सांसद मनीष झाले राजनीतिक अभ्यास सच्याउन जरुरी रहेको बताए । राप्रपाका प्रमुख सचेतक ज्ञानबहादुर शाहीले सभामुखको कुर्सीमा विपक्षका आवाज सुन्ने व्यक्ति हुनुपर्ने धारणा राखेका थिए ।प्रधानमन्त्री पुष्पकमल दाहालले सभामुख र उपसभामुख निर्वाचनमा सत्ता साझेदार दलहरू एक ठाउँमा उभिएको उल्लेख गरेका थिए । एमाले अध्यक्ष केपी शर्मा ओलीले भने कांग्रेसले सरकारलाई विश्वासको मत र सभामुख निर्वाचनसम्म आइपुग्दा पार्टीअनुसार व्यवहार गरेको आरोप लगाए । जसो गरे पनि हुने ? कार्यकारीमा भोट दिन मिल्ने, पार्टी छानी छानी भोट दिन मिल्ने, अर्को पार्टीको विरोध गर्नुपर्ने ? सरकारको समर्थन गर्ने, सरकारमा हिस्सेदारको विरोध गर्ने ? उनले भनेका थिए ।"
जब फुटबल खेलिरहेको मैदानमा हेलिकोप्टर उत्रियो,"त्यसपछि आक्रोशित उनीहरूले पाइलट रानेश डंगोलमाथि हातपात गर्न थाले । घटनाले उग्र रूप लिने देखिएपछि सशस्त्र र नेपाल प्रहरीका दुई सुरक्षाकर्मी आए, हातपात गर्नेलाई रोके र पाइलट डंगोललाई तुरुन्त उड्न भने । आँखा, नाक, कञ्चट र छातीमा चोट लागेका डंगोलले घाइते अवस्थामै हेलिकोप्टर चलाए र एक जना यात्रु लिएर पोखरा फर्किए ।हेलिकोप्टर वालिङकै चार युवक विनोद गैरे, खिमबहादुर थापा, सुशील गिरी र सुशील थापाले ७० हजार रुपैयाँमा पोखराबाट चार्टर गरेर वालिङ लगेका थिए । तीमध्ये सुशील थापा मैदानमा नओर्लिई पोखरा नै फर्किएका थिए । उनीहरू ढुंगा, गिट्टी, बालुवा कारोबारी, ठेक्कापट्टामा संलग्न रहेकाहरू भएका प्रहरीका एक अधिकृतले बताए ।स्याङ्जाका प्रमुख जिल्ला अधिकारी गंगाबहादुर क्षत्रीले खेल चलिरहेका बेला हेलिकोप्टर अवतरण गरिएको घटना गम्भीर रहेको बताएका छन् । हेलिकोप्टर कसले किन ल्यायो र खेल चलेकै ठाउँमा किन ल्यान्ड गर्नुपरेको भन्ने केही नखुलेको उनको भनाइ छ । यात्रुले मादक पदार्थ सेवन गरेको भन्ने पनि छ, उनले भने, भीडभाड भएको स्थानमा एक्कासि हेलिल्यान्ड हुँदा स्थानीय आक्रोशित हुन पुगे । हेलिकोप्टरलाई तुरुन्तै पोखरा फर्काइयो । ठूलो दुर्घटना पनि टर्यो । अनुसन्धान भइरहेको छ । मैदानमा पाइलटको परिचयपत्र भेटिएको छ । हेलिकोप्टरबाट उत्रिएकाहरू फरार भएकाले खोजी भइरहेको प्रजिअ क्षत्रीले बताए । घटना छानबिन गरी आवश्यक कारबाही अघि बढाउन नागरिक उड्डयन प्राधिकरण पोखरा कार्यालयलाई पत्राचार गरेका छौं, उनले भने । बिहीबार बिहानैदेखि पोखराको मौसम सफा थिएन । यही कारणले कुनै पनि फ्लाइट नहुनेजस्तो लागेर पाइलट रानेश डंगोल घरमै बसिरहेका थिए । दिउँसो १ बजेतिर उनलाई अफिसबाट एउटा ड्रप गर्ने फ्लाइट आयो गरिदिनुपर्यो भनेर फोन आयो । डंगोलले विदेशी पाइलटलाई पठाइदिन भने । तर अफिसबाट ब्याड वेदर भयो भने विदेशी पाइलट उड्न मान्दैन भनेर डंगोललाई नै आउन भनियो । त्यसपछि उनी पोखराको पुरानो विमानस्थल पुगे । आधा घण्टापछि ४ जना आए । उडानसम्बन्धी कानुनी प्रक्रिया पूरा भएपछि डंगोलले उनीहरूलाई लिएर उडे ।वालिङ घटनापछि पोखरा फर्किएका डंगोल उपचारार्थ पद्मा नर्सिङ होममा पुगेका छन् । उनले घटनाबारे जिल्ला प्रहरी कार्यालय कास्कीलाई जानकारी गराएका छन् । उनले पोखराबाट लिएर गएका यात्रुलाई वालिङ पुगेपछि कहाँ ल्यान्ड गर्ने ? भनेर सोधेका थिए । यात्रुले फुटबल ग्राउन्डमा भनेपछि आफूलाई सुरुमा फुटबल खेल भइरहेको भन्ने थाहा नभएको डंगोलले बताएका छन् । मौसम अलि धमिलो थियो । फुटबल भइरहेकाले ल्यान्ड गर्न मिल्दैन, मलाई अवगाल आउँछ, अर्को ठाउँमा ल्यान्ड गर्दिन्छु भनेर ४५ पटक भनेको थिएँ, पोखरा फर्किएपछि डंगोलले भने, यात्रुले हामी लोकल हो, हाम्रै खेल हो । केही समस्या पर्दैन भनेर फोनसमेत गरेपछि उनीहरूकै दबाबमा मैदानको एउटा कुनामा ल्यान्ड गरेको हुँ । उनका अनुसार खोलापारिको ग्राउन्डमा ल्यान्ड गरिदिन्छु तपाईंहरू एकछिन हिँडे भइहाल्छ नि भन्दा नमानेर खेल आयोजकलाई फोन गरेपछि ल्यान्ड गर्न तयार भएका थिए । उड्ने बेलामा ४ मध्ये ३ जना वालिङ झर्ने र एक जना फर्किने भनेका थिए । उनीहरूले हेलिकोप्टरबाट पाइलटलाई वालिङको आफ्नो घर, बालुवा र रोडा देखाउँदै आफूहरू ठेकेदार पनि रहेको बताएका थिए । उनले खेलाडीले नभई बाहिरका व्यक्तिले आफूमाथि हातपात गरेको बताए । प्राधिकरणको पोखरा प्रमुख विक्रमराज गौतमले अनुमतिसहित उडेको हेलिकोप्टर किन खेल मैदानमा ल्यान्ड गर्यो भन्ने अनुसन्धान भइरहेको बताएका छन् । घटनाको अनुसन्धान सुरु भएको छ, दोषी देखिए पाइलटमाथि कारबाही हुन्छ, उनले भने । उता जिल्ला प्रशासन कार्यालय स्याङ्जाले हेलिकोप्टर ल्यान्ड गर्दा मैदानबाट खेलाडीहरू भागेकाले दुर्घटना हुनबाट भने जोगिएको जनाएको छ । खेल आयोजक वालिङ नगर खेलकुद विकास समितिका अध्यक्ष लालबहादुर ज्वारचनले मादक पदार्थ सेवन गरेका युवकहरूले चार्टर गरेको हेलिकोप्टर खेल चलिरहेको मैदानमा जबर्जस्ती ल्यान्ड गर्न लगाएको बताएका छन् । उनले भने, नियत के थियो, थाहा भएन तर यो गलत हो । खेलाडी र दर्शकलाई नै जोखिम हुने गरी एक्कासि हेलिकोप्टर ल्यान्ड गराएर अपराध गरेकाले कारबाहीका लागि सम्बन्धित निकायमा अनुरोध गरिएको उनले बताए ।"
विश्वमा ४९ करोड महिला तथा बालिका भोकै,"(काठमाडौं)सीमित व्यक्तिहरूले अप्रत्याशित रूपमा धन कमाउने विषयलाई अधिकांश मानिस संयोग वा चमत्कार मान्छन् । तर नोबेल पुरस्कार विजेता अमर्त्य सेन भन्छन्, सीमित व्यक्ति अप्रत्याशित रूपमा धनी बन्ने र अधिकांश मानिस गरिब नै रहने विषयलाई संयोग मान्नु जादुमा विश्वास गरेजस्तै हो । खासमा यो आर्थिक संरचनाको परिणाम हो, बरु बढ्दो असमानताप्रति सहिष्णुता वा मौनता चिन्ताजनक छ ।न्यायिक वितरण र अवसरको वकालत गर्ने अमर्त्य सेनकै देश भारत संसारकै सर्वाधिक असमान देश हो । त्यहाँ हरेक वर्ष अर्बपतिहरूको संख्या बढिरहेको छ । र, हरेक सेकेन्ड गरिबहरूको संख्या पनि बढिरहेको छ ।भारत मात्रै नभएर पृथ्वीको अधिकांश क्षेत्रमा प्राकृतिक स्रोत साधन दोहन गरेर सीमित व्यक्तिहरू धनी बनिरहेका छन् । अर्कोतर्फ, अधिकांश आममानिस गरिबीविरुद्ध संघर्ष गरिरहेका छन् । सीमित मानिसले असीमित सम्पत्ति कमाउन लोभ गर्दा बहुसंख्यक मानिसले जीवनभर असमानताविरुद्ध संघर्ष गरिरहनुपरेको छ ।अक्सफाम इन्टरनेसनलले स्विट्जरल्यान्डको डाभोसस्थित विश्व आर्थिक मञ्चमा वर्षको प्रतिवेदन सार्वजनिक गरेको छ । जसले असमान वितरण तथा कर प्रणालीको कुरूप चित्र प्रस्ट पारिदिएको छ । प्रतिवेदनले कोही कसरी धनी र कोही कसरी गरिब बनेका छन् भन्ने कारण पनि खोतलेको छ ।सन् २०२० यता दुई वर्षमै जोडिएको ४२ ट्रिलियन (४२ हजार अर्ब) अमेरिकी डलर सम्पत्तिको झन्डै दुई तिहाइ हिस्सा संसारका १ प्रतिशत धनाढ्यले मात्रै ओगटेको अक्सफामको प्रतिवेदन छ । बाँकी ९९ प्रतिशत जनसंख्याको भागमा एक तिहाइ मात्र परेको छ । डाभोसस्थित विश्व आर्थिक मञ्चमा सार्वजनिक गरिएको सर्भाइभल अफ द रिचेस्ट प्रतिवेदनअनुसार भारत आर्थिक रूपमा संसारकै सर्वाधिक असमानता भएको देशका रूपमा चिनिएको छ । जहाँ व्यापक रूपमा आर्थिक वितरण तथा बाँडफाँटमा असमानता औंल्याइएको छ । यस्तै सन् २०१२ देखि २०२१ सम्म भारतमा सिर्जना भएको सम्पत्तिको ४० प्रतिशतभन्दा बढी हिस्सा १ प्रतिशत मानिसको नियन्त्रणमा रहेको प्रतिवेदनले देखाएको छ ।संसारका धनी व्यक्तिहरूको भेलामा सार्वजनिक गरिएको प्रतिवेदनअनुसार पछिल्लो दशकमा अर्बपतिहरूले धन कमाउने क्रम ऐतिहासिक रूपमा बढेको छ । गरिब मानिसले दैनिक रूपमा खाना र आधारभूत आवश्यकता पूरा गर्दा पनि जीवन झन्झन् संघर्षमय भएको छ । आममानिस दैनिक आधारभूत आवश्यकता पूरा गर्न संघर्ष गरिरहँदा धनी मानिसले भने विलासी सपनाको सीमा पार गरिसकेका छन्, प्रतिवेदन भन्छ । ९० प्रतिशत आममानिसले १ अमेरिकी डलर कमाउन संघर्ष गर्दा एक अर्बपतिले सामान्यतः १७ लाख डलर कमाउँछन् । अर्बपतिमा सूचीकृतहरूले हरेक दिन २७ बिलियन डलरले सम्पत्ति वृद्धि गर्छन् । अक्सफाम इन्टरनेसनलकी कार्यकारी निर्देशक गाब्रिएला बुचरले भनेकी छन्, यो दशकको पछिल्लो दुई वर्ष संसारका अर्बपतिहरूका लागि सबैभन्दा राम्रा वर्ष साबित भए । प्रतिवेदन यो पनि भन्छ, संसारमा असमानता भएको होइन, सिर्जना गरिएको हो । यो संयोग होइन ।असमानता फराकिलो बन्दै जानुमा धनीहरूमाथि कर नलगाउनुलाई पनि कारण मानिएको छ अर्थात् प्रगतिशील कर प्रणाली लागू नगर्दा यो समस्या झन् गहिरिँदै गएकोमा चिन्ता व्यक्त गरिएको छ । धनाढ्यहरूले पछिल्लो दशकमा यति कमाए कि उनीहरूको सम्पत्ति दोब्बर भएको छ, अर्बपतिको संख्या पनि त्यसैगरी बढेको छ । अर्बपतिहरूले २०२२ मा सम्पत्ति कमाउने मुख्य स्रोत ऊर्जा र खाद्यान्न हो । सन् २०२२ मा ९५ खाद्य र ऊर्जा निगमले दोब्बरभन्दा धेरै नाफा कमाएका छन् । जबकि विश्वमा भोकमरीले मान्छे मरिरहेका छन् । १० मा एक मान्छे अहिले पनि भोकमरीले ग्रस्त छ । यसरी विश्वमा ८२ करोडभन्दा धेरै जनता भोकै छन् । भोकै बस्ने मानिसमध्ये ६० प्रतिशत अर्थात् ४९ करोड महिला तथा किशोरी छन् ।यसरी तीव्र गतिमा आर्थिक असमानताको अवस्था आउनु र सम्पत्ति सीमित व्यक्तिको नियन्त्रणमा जानुलाई आर्थिक हिंसा पनि भन्ने गरिएको छ । किनकि यसले आममानिसलाई प्रत्यक्ष रूपमा हानि पुर्याएको छ । सबैभन्दा बढी गरिब, महिला र बालबालिकाहरू । साथै सीमान्तकृत मानिसलाई । यतिसम्म कि प्रत्येक चार सेकेन्डमा कम्तीमा एक व्यक्तिको मृत्यु हुने अवस्थाको कारक पनि आर्थिक असमानतालाई नै मानिएको छ । वालमार्टको आधा हिस्सेदार रहेको वाल्टन डाइनेस्टीले गत वर्ष मात्रै ८५ बिलियन अमेरिकी डलर कमायो । यस्तै प्रमुख ऊर्जा कम्पनीहरूका मालिक भारतीय अर्बपति गौतम अडानीले २०२२ मा मात्रै ४२ बिलियन अमेरिकी डलर कमाए अर्थात् सम्पत्ति ४६ प्रतिशतले बढाए ।अस्ट्रेलिया, अमेरिका र बेलायतमा मूल्यवृद्धिको आधा कारण अत्यधिक कर्पोरेट नाफा हो । यससँगै, कम्तीमा एक अर्ब ७ करोड कामदार त्यस्ता देशमा बसोबास गरिरहेका छन् जहाँ ज्यालाको भन्दा मूल्यवृद्धिको दर चर्को छ । अध्ययनहरूले देखाएका छन् कि, अमेरिका, बेलायत र अस्ट्रेलियामा उत्पन्न क्रमशः ५४ प्रतिशत, ५९ प्रतिशत र ६० प्रतिशत मुद्रास्फीति कर्पोरेट नाफाकै कारण भएको हो । स्पेनमा पनि २०२२ को पहिलो चौमासिकमा ८३४ प्रतिशत मूल्यवृद्धिको कारक कर्पोरेट नाफा नै भएको विश्लेषण छ । यही अवधिमा सरकारहरूले वस्तु र सेवाका लागि कर भने चर्को बनाएका छन् । जसको प्रत्यक्ष असर गरिबहरूमा देखिएको छ । विशेष गरी यस्तो असमान कर प्रणालीले लैंगिक असमानता पनि बढाइदिएको छ । विश्व बैंकका अनुसार दैनिक २१५ डलरभन्दा कम खर्चमा दैनिक खर्च चलाउनेहरूलाई चरम गरिबीको सूचीमा राखिएको छ ।विश्व बैंकका अनुसार अहिले बढेको असमानता र गरिबी दोस्रो विश्वयुद्धपछिको सबैभन्दा बढी हो । कतिपय देशहरू टाट पल्टिने समस्यामा छन् । गरिब देशहरूले आफ्ना जनताका लागि गर्ने कुल खर्चको चार गुणा रकम ऋण भुक्तानीमा खर्च गरिरहेका छन् । विश्वका तीन चौथाइ सरकारले आगामी ५ वर्षमा स्वास्थ्य, शिक्षासहित सार्वजनिक क्षेत्रको खर्च बढाउने होइन, ७८ ट्रिलियन डलरका दरले कटौती गर्ने योजना बनाइरहेका छन् ।सर्वाधिक तीव्र गतिमा आर्थिक वृद्धि गर्ने देशमध्ये एक हो भारत । तर सबैभन्दा असमानता भएको देश पनि । पछिल्लो तीन दशकमा भारतमा असमानता तीव्र रूपमा बढेको छ । साथै न्यूनतम ज्यालामा काम गर्ने ग्रामीण भारतका कामदारलाई एक उच्च भारतीय गार्मेन्ट कम्पनीमा उच्च तलब लिएर काम गर्ने कार्यकारीले एक वर्षमा कमाउने जति पैसा कमाउन ९४१ वर्ष लाग्छ ।भारतका धनीहरूले क्रोनी क्यापिटलिजम र पैतृक माध्यमबाट सिर्जित सम्पत्तिको ठूलो हिस्सा ओगटेका छन् । भारतमा बढिरहेको असमानताको दूरी र गरिबीको असरबाट सबैभन्दा बढी महिला र बालबालिकाहरू नै पर्ने गरेका छन् । भारत सरकारले सार्वजनिक स्वास्थ्य सेवामा गर्ने खर्च विश्वमा सबैभन्दा कममध्येमा पर्छ । जबकि धनी नागरिकहरूलाई कमै मात्र कर लगाउने गरेको छ । आर्थिक उन्नति गरेको भनिने भारत त्यस्तो देश हो जहाँ स्वास्थ्य सेवालाई आधारभूत अधिकारी होइन, विलासिताका रूपमा लिइन्छ । अधिकांश भारतीय आमनागरिकहरू आवश्यकताअनुसार स्वास्थ्य जाँच गराउन पनि असमर्थ छन् । उनीहरूमध्ये हरेक सेकेन्डमा दुई जना स्वास्थ्योपचारको खर्चकै कारण गरिबीको रेखामुनि धकेलिनुपरेको छ ।चिकित्सा पर्यटनका लागि प्रमुख गन्तव्यमध्ये एक मानिने भारतका विपन्न प्रान्तहरूमा शिशु मृत्युदर उच्च छ । विश्वभर हुने मातृ मृत्युको १७ प्रतिशत र पाँच वर्षमुनिका बालबालिकाको मृत्युको २१ प्रतिशत भारतमै हुन्छ ।भारतमा उच्च आय भएका १० प्रतिशत जनसंख्याले कुल राष्ट्रिय सम्पत्तिको ७७ प्रतिशत ओगटेका छन् । पछिल्लो तथ्यांकअनुसार २०१७ मा संकलन भएको सम्पत्तिको ७३ प्रतिशत सबैभन्दा धनी १ प्रतिशत मानिसले जम्मा गरेका थिए । जबकि ६७ करोड भारतीय नागरिकहरूको कमाइ जम्मा १ प्रतिशतले वृद्धि भयो ।भारतमा ११९ जना अर्बपति छन् । सन् २००० मा जम्मा ९ जना अर्बपति रहेको भारतमा २०१७ सम्म यो संख्या १०१ पुगेको थियो । २०१८ देखि २०२२ सम्म भारतको अर्थतन्त्रले हरेक दिन ७० जना नयाँ करोडपतिलाई जन्मायो । अर्बपतिहरूको नाफा एक दशकमा लगभग १० गुणाले बढ्यो भने उनीहरूको कुल सम्पत्ति आर्थिक वर्ष २०१८०१९ को भारत सरकारको संघीय बजेटभन्दा पनि बढी छ । जुन आँकडा भारतीय रकमअनुसार २४ हजार ४ सय २२ बिलियन भारु हो ।भारत मात्रै नभएर विश्वमै अर्बपतिहरूको सम्पत्ति रेकर्ड गर्न थालिएदेखि नै सबैभन्दा धेरै वृद्धि कोरोना महामारीपछि भएको छ । यसका बाबजुद ठूलो अर्थतन्त्र भएका दुई महाशक्तिहरू अमेरिका र चीनले तीव्र गतिमा बढिरहेको असमानताको दूरी कम गर्ने उपाय पनि खोजिरहेका छन् । दुवै देशले केही नीति पछ्याउन पनि थालेका छन्, यही क्रममा धनीहरूमाथि उच्च कर र अर्थतन्त्रमा एकाधिकारविरुद्ध कारबाही गर्ने नीति अवलम्बन गरिएको छ । जसअनुसार आर्थिक उन्नतिका लागि अवसर सिर्जना गर्ने नीति उनीहरूले अघि सारेका छन् ।विश्वकै दोस्रो ठूलो अर्थतन्त्र भएको चीनमा पनि असमानता उत्तिकै बढिरहेको अर्थशास्त्रीहरूले चेतावनी दिने गरेका छन् । सन् २०२० मा प्रधानमन्त्री ली खछियाङले त्यहाँका झन्डै ४३ प्रतिशत अर्थात् ६० करोड चिनियाँहरूले औसत एक हजार युआनको भरमा मासिक खर्च चलाइरहेको टिप्पणी गरेका थिए । विश्लेषकहरू चीनमा असमानता समस्या बढेको आकलन गर्छन् । विश्व बैंकका अनुसार महामारीले धनीगरिबको खाडल त्यहाँ पनि अझ फराकिलो बनाएको छ । चीनको आर्थिक असमानताको अवस्था युरोपेली देशहरूको भन्दा बिग्रँदो छ । यद्यपि अमेरिका, केही ल्याटिन अमेरिकी देश र अफ्रिकी देशहरूको भन्दा चीनको असमानता दर कम खराब देखिन्छ ।चिनियाँ राष्ट्रिय तथ्यांक ब्युरोले पनि त्यहाँ असमानता बढेको देखाउँछ । अर्थात् त्यहाँको असमानता दरले अन्तर्राष्ट्रिय चेतावनीस्तरलाई नाघेको विश्लेषकहरूको भनाइ छ । चीनको आर्थिक असमानताको अन्तर अन्य विकसित देशहरू जस्तै जापान, अस्ट्रेलिया, जर्मनीलगायतका देशहरूको तुलनामा फराकिलो छ । अक्सफाम भन्छ कि आर्थिक असमानता कुनै संयोग नभएर यो संरचनागत छनोट हो । यो छनोट धनी र सबैभन्दा शक्तिशाली व्यक्तिहरूका लागि गरिन्छ । यद्यपि आर्थिक असमानतालाई कम गर्न मौलिक रूपमा नयाँ डिजाइन गर्न सकिने पनि प्रतिवेदनको सुझाव छ । प्रगतिशील कर लागू गर्न सकिन्छ ।अत्यधिक धनी र ठूला निगमहरूमाथि कर बढाएर असमानताको संकटबाट बाहिर निस्कन सकिने उपाय पनि प्रतिवेदनले देखाएको छ । करमा असमानताको यो भिन्नताले पनि धनी झन् धनी र गरिबहरू थप गरिब बनाएको छ । यस्तै, विश्वका आधाजसो अर्बपतिहरू त्यस्ता देशमा बसोबास गर्छन्, जहाँ प्रत्यक्ष रूपमा पैतृक कर तिर्नु पर्दैन । प्रतिवेदनले के देखाएको छ भने, सर्वाधिक धनीहरूमाथि कर धेरै लगाउनुपर्ने थियो । तर पछिल्लो चार दशकको अवधिमा युरोप, अफ्रिका, एसिया र अमेरिकाका सरकारहरूले धनीहरूको आयकर घटाइदिए । विश्वका धनाढ्यका पनि अगुवा एलन मस्कले २०१४ देखि २०१८ को अवधिमा करिब ३ प्रतिशत मात्र कर तिरेका छन् । विश्व बैंकले घोषणा गरेअनुसार २०३० सम्म चरम गरिबीबाट मुक्त हुन राखिएको लक्ष्य आजको विश्वले लगभग गुमाइसकेको छ । विश्लेषकहरू भने असमानता घटाउन र लोकतन्त्रलाई पुनर्उत्थान गर्न अति धनीहरूमाथि कर लगाउनु आवश्यक ठान्ने गरेका छन् । हामीले नवप्रवर्तनका लागि यस्तो गर्न आवश्यक छ । बलियो सार्वजनिक सेवाका लागि । र, जलवायु परिवर्तनको संकट सामना गर्नका लागि पनि यस्तो गर्न आवश्यक छ, बुचरले भनेकी छन् ।अक्सफामको प्रतिवेदनले के पनि उल्लेख गरेको छ भने, जलवायु संकट उत्पन्न गराउने प्रमुख भूमिकामा अति धनी व्यक्तिहरू नै छन् । जसअनुसार, धनाढ्य अर्बपतिहरूले प्रदूषणकारी लगानीको माध्यमबाट आममानिसको तुलनामा १० लाख गुणा बढी कार्बन उत्सर्जन गरिरहेका हुन्छन् । यस्तै सर्वाधिक धनी १ प्रतिशत मानिस ५० प्रतिशत गरिब मानिसले भन्दा दोब्बर कार्बन उत्सर्जन गरिरहेका छन् । प्रमाणित असमानता भत्काउने उपायमा लगानी गर्न अक्सफामले सुझाव दिएको छ । विशेष गरी आर्थिक उन्नति तथा आम्दानीका लागि अवसर सिर्जना गर्ने र विपन्नलाई सबल बनाउने कुरालाई अक्सफामले सुझाव दिने गरेको छ । विभिन्न सर्वेक्षणहरूले के देखाएका छन् भने, अधिकांश मानिस धनाढ्यहरूलाई कर बढाउने प्रस्तावको समर्थन गर्छन् । जस्तै अमेरिकीहरू । ८० प्रतिशत भारतीय नागरिक, ८५ प्रतिशत ब्राजिलियन, ६९ प्रतिशत अफ्रिकीहरू धनीको कर बढाउने पक्षमा छन् ।"
एमालेको ध्यान अब राष्ट्रपतिमा,"(काठमाडौं) सभामुख निर्वाचनपछि एमालेका ध्यान राष्ट्रपति निर्वाचनतर्फ सोझिएको छ । एमाले अध्यक्ष केपी शर्मा ओली र माओवादी अध्यक्ष पुष्पकमल दाहालबीच पुस १० मा भएको सहमतिअनुसार त्यही दिन दाहाल प्रधानमन्त्री र बिहीबार एमाले सांसद देवराज घिमिरे सभामुख भइसकेका छन् । दुई शीर्ष नेताले पुस १० मै राष्ट्रपति एमालेबाट चयन गर्ने सहमति गरेका भए पनि कांग्रेसले राष्ट्रपति निर्वाचनमा माओवादीको मत लिने प्रयास गरिरहेको छ । कांग्रेसको भूमिकाका कारण एमाले पनि ढुक्क देखिँदैन । एमालेले सहमतिअनुसार राष्ट्रपति आफ्नै पार्टीबाट हुनुपर्ने अभिव्यक्ति दोहोर्याइरहेको छ । राष्ट्रपतिमा सबै दलबीच समझदारी बनाउने प्रयास हुने प्रधानमन्त्री दाहालको भनाइ छ । प्रतिनिधिसभाको बैठकबाट बाहिरिने क्रममा बिहीबार दाहालले राष्ट्रपति र उपराष्ट्रपतिमा सहमतिको प्रयास भइरहेको बताए । सभामुखकै जसरी उपसभामुखको पनि निर्वाचन हुन्छ, उनले भने, राष्ट्रपतिको निर्वाचनका लागि समय अझै बाँकी छ । छलफल भइरहेको छ । सत्ता साझेदार दल र मैले एउटा समझदारी बनिदिए हुन्थ्यो भनेर प्रयास गरिरहेका छौं । ओली भने एमाले उम्मेदवारको हकमा मात्रै राष्ट्रिय सहमति हुने बताउँछन् । एमालेले उम्मेदवार उठाउँछ, हाम्रो सहमति त्यही हो । त्यसमा राष्ट्रिय सहमति हुनुपर्छ, प्रतिनिधिसभाको बिहीबारको बैठकपछि उनले भने । माओवादीका एकथरी नेता भने सरकार गठनदेखि विश्वासको मतसम्ममा राजनीतिक परिस्थितिमा बदलिएको बताउने गरेका छन् । विश्वासको मत दिएका कारण कांग्रेसलाई दाहालले टाढा धकेल्न चाहेका छैनन् । त्यसैले उनले सहमतिको प्रयास गर्ने बताउँदै आएका छन् । दाहालले विश्वासको मत दिएका दलहरूको बैठक राखेर संवैधानिक पदमा सहमति गरेर जानुपर्ने प्रस्ताव राखिसकेका छन् । उच्चस्तरीय राजनीतिक संयन्त्रको संयोजकसमेत रहेका ओलीको प्रभाव सन्तुलन गर्न पनि प्रधानमन्त्री दाहालले कांग्रेससँग निकटता कायम राखिराख्न खोजिरहेका छन् । कांग्रेसले पनि आफ्नै पार्टीबाट राष्ट्रपति चयन गर्न भरमग्दुर प्रयास गर्ने देखिएको छ । एमालेको बलमा सरकार निर्माण भएकाले राष्ट्रपतिमा अर्को बाटो लिन नहुने आवाज पनि माओवादीभित्र छ । दाहालनिकट एक नेताका अनुसार राष्ट्रपतिमा सहमतिको प्रयास हुने बताए पनि ओलीलाई उनले बचन दिइरहेका छन् । सहमतिको प्रयास भइरहेको भन्दै दाहालले राष्ट्रिय र अन्तर्राष्ट्रिय परिस्थितिलाई सन्तुलनमा राख्ने प्रयास गरेको ती नेताको भनाइ छ । राष्ट्रपति निर्वाचनलाई लिएर दाहाल र ओलीबीच रहेको आशंका मेटाउन उपप्रधान तथा अर्थमन्त्री विष्णु पौडेल, एमाले महासचिव शंकर पोखरेल र माओवादी उपाध्यक्ष कृष्णबहादुर महरा, उपमहासचिव शक्तिबहादुर बस्नेत सक्रिय रहेको स्रोतको भनाइ छ । सभामुख आफ्नो दलको निर्वाचित भएपछि भने ओली थप विश्वस्त भएको एक नेताले बताए । विश्वासको मत दिए संवैधानिक पदमा राष्ट्रिय सहमति जुटाउन पहल गर्ने आश्वासन प्रधानमन्त्री दाहालले दिएकाले राष्ट्रपति पद आफूले पाउने कांग्रेसको विश्वास छ । प्रधानमन्त्री दहालले पुस २६ मा देउवाकै निवासमा पुगेर विश्वासको मत मागेका थिए भने बुधबार पनि देउवासँग टेलिफोन संवाद गरेका थिए । कांग्रेस र दाहालनिकट माओवादीका दोस्रो तहका नेताहरूबीच संवाद पनि जारी छ । कांग्रेस महामन्त्री विश्वप्रकाश शर्माले राष्ट्रपतिको निर्वाचनमा परिणाम हात पार्ने गरी तयारीमा लाग्ने बताए । राष्ट्रपतिका रूपमा हामी प्रतिस्पर्धा गर्दैगर्दा परिणाम हासिल गर्ने ढंगले लाग्छौं, उनले भने । निकट एक नेताले प्रधानमन्त्री दाहाल राष्ट्रपति पद कांग्रेसलाई दिने राजनीतिक वातावरण बनाउने गृहकार्यमा रहेको बताए । उनका अनुसार कांग्रेसलाई पनि शक्ति बाँडफाँटमा जोड्न सके संक्रमणकालीन न्याय टुंगाउन सहज हुने दाहालको बुझाइ छ । सबै संवैधानिक पदमा वामपन्थी शक्ति मात्रै हुँदा सरकारको अन्तर्राष्ट्रिय सम्बन्ध प्रभावित हुन सक्ने डर पनि दाहाललाई छ ।राष्ट्रपति र सभामुख लिइसकेको अवस्थामा साढे दुई वर्षपछि सरकारको नेतृत्व पनि एमालेलाई दिँदा संविधानमाथि चुनौती आउन सक्ने डरले दाहालले शक्ति सन्तुलन मिलाउन खोजेको एक नेताले बताए । विगतमा ओली र राष्ट्रपति विद्यादेवी भण्डारीले प्रतिनिधिसभा विघटनमा भूमिका खेलेर संविधानलाई चुनौती दिएको दाहालको बुझाइ छ । कांग्रेसले संविधान रक्षाका लागि भन्दै दाहाललाई विश्वासको मत दिएको थियो । माओवादी र एमालेबीच प्रधानमन्त्री र सभामुख पद आधाआधा कार्यकाल बाँड्ने सहमति छ । उपसभामुख पद राष्ट्रिय स्वतन्त्र पार्टीले लिने भएको छ । उपराष्ट्रपतिमा निर्णय भएको छैन ।निर्णायक चरणमा दाहालले राष्ट्रपति पद अर्कैको पोल्टामा पारिदिने हुन् कि भन्ने डर एमालेमा हटिसकेको छैन । माओवादीका उपमहासचिव शक्तिबहादुर बस्नेत भने अहिले नै गठबन्धनलाई शंका गर्नुपर्ने ठाउँ नरहेको बताउँछन् । हाम्रो सहकार्य आपसी विश्वासमा अघि बढ्छ । सभामुख निर्वाचनसम्म आइपुग्दा आपसी विश्वासमा कमी आएको छैन, उनले भने ।"
के प्रधानमन्त्री पिँजडामा छन् ?,"(काठमाडौं)प्रधानमन्त्री पिँजडामा छन्, त्यस्तो नगर्दिनुहोला, सभामुखका लागि आफ्नो दलबाट ईश्वरीदेवी न्यौपानेलाई प्रस्ताव गर्नेक्रममा कांग्रेसका महामन्त्री विश्वप्रकाश शर्माले बिहीबार संसद्मा एमाले अध्यक्ष केपी शर्मा ओलीप्रति लक्षित गर्दै भने, तर कांग्रेसले ढोक्सा थापेको छैन ।अघिल्लोपटक यही संसद्मा प्रधानमन्त्रीका लागि विश्वासको मत दिने बेला सरकारलाई समर्थन गरेको कांग्रेसप्रति व्यंग्य गर्दै ओलीले ढोक्सा (ढडिया) थापेको बताएका थिए । प्रधानमन्त्रीलाई विश्वासको मत दिएर प्रमुख प्रतिपक्षको हैसियत गुमाएको कांग्रेसले बिहीबार सभामुखका लागि भने प्रतिस्पर्धा गर्यो । यो क्रम राष्ट्रपति निर्वाचनमा पनि जारी रहने संकेत गर्दै शर्माले ढोक्सा थापेको भन्न नमिल्ने तर्क गरे । प्रधानमन्त्री पद पुष्पकमल दाहाललाई दिएर सत्ताका सबै शक्ति आफ्नो हातमा पारेका ओलीले आफैं शासन गर्न खोजेको विश्लेषण कांग्रेसको छ । विश्वप्रकाशले भनेजस्तै, के प्रधानमन्त्री साँच्चै पिँजडामा छन् ?पछिल्लो राजनीतिक घटनाक्रम, मन्त्रालयको बाँडफाँट र मुख्य पदहरूको चुनावलाई हेर्ने हो भने प्रधानमन्त्री चेपुवामा देखिन्छन् । सामान्यतः गृह र अर्थ मन्त्रालय प्रधानमन्त्री हुने दलकै पोल्टामा पर्छ । स्रोतका अनुसार दाहालले पनि सके यी दुवै, नसके एउटा मन्त्रालय आफ्नो भागमा पार्न निकै प्रयास गरेका थिए । तर, ओलीको साथ पाएका राष्ट्रिय स्वतन्त्र पार्टीका सभापति रवि लामिछानेले गृह चाहिने अड्डी कसे । प्रधानमन्त्रीमा दाहालको प्रस्तावक एमालेले रोजेरै अर्थ मन्त्रालय लियो । परराष्ट्रमन्त्री पनि एमालेकै भागमा छ भने राज्य चलाउनका लागि चाहिने अर्को महत्त्वपूर्ण कानुन मन्त्रालय राप्रपाले लिएको छ ।सभामुखको निर्वाचनमा एमालेका उम्मेदवारले बहुमत ल्याइसकेका छन् । राष्ट्रपति पनि एमालेकै तर्फबाट निर्वाचित गराउने गठबन्धनमा सहमति भएकाले त्यसैलाई मान्नुपर्ने अभिव्यक्ति ओलीले पटकपटक दिएका छन् । उपसभामुख रास्वपाको भागमा परेको छ ।संवैधानिक परिषद्मा प्रधानमन्त्री दाहाल एक्लै परेका छन् । यता, ओलीले उच्चस्तरीय राजनीतिक संयन्त्र गठन गरेर सत्ताको साँचो आफ्नो हातमा रहेको छनक दिइसकेका छन् । कसलाई मन्त्री बनाउने भन्नेबारे निर्णय हुनुअघि दाहालले ओलीनिवास बालकोटमा चार घण्टा लन्च मिटिङ गरे । प्रधानमन्त्री चार घण्टा सत्ता साझेदार दलको नेताको घरमा बसेर मन्त्रालय बाँडफाँटको टुंगो लगाउनुपर्ने अवस्था आउनु नै सत्ता कब्जा भएको संकेत देखिनु हो भन्ने कांग्रेस नेताहरूको बुझाइ छ । प्रधानमन्त्री निरीह बनेको र सत्ताको खास साँचो ओलीकै हातमा पुगेको भन्दै माओवादीभित्रै असन्तुष्टि चुलिएको छ । हाम्रो हातमा प्रधानमन्त्रीको पदबाहेक केही आएन, शासन त ओलीको तजबिजमा चल्ने अवस्था छ, माओवादीका एक नेताले भने, यो भनेको राजकाजमा फेरि पनि ओली नै हाबी हुनु हो । यो व्यवस्थालाई समग्रमा भन्नका लागि आफूले पिँजडा शब्द प्रयोग गरेको शर्माले बताए । प्रधानमन्त्री भनेको के हो ? त्यो आर्थिक शक्ति, सुरक्षा शक्ति र बाह्य शक्तिको स्रोत हो, उनले कान्तिपुरसँग भने, तर त्यो सबै अहिलेका प्रधानमन्त्रीसँग छैन । सभामुख अर्काकै, राष्ट्रपति पनि अर्काकै हुने भएपछि प्रधानमन्त्री पिँजडामा भएनन् र ?ओली प्रधानमन्त्री हुँदा दाहालले उच्चस्तरीय संयन्त्रको नेता बन्ने प्रयास गरेका थिए । त्यतिबेला ओलीले संयन्त्रलाई संविधानले नचिनेको भनेर पन्छाए । अहिले दाहाल प्रधानमन्त्री हुँदाचाहिँ त्यही संयन्त्रलाई ब्युँताएर सरकारले सार्वजनिक गर्नुपर्ने कार्यक्रम ओलीले गर्न थालेकाबाट पनि प्रधानमन्त्री पिँजडामा परेको प्रस्ट संकेत देखिएको शर्माको विश्लेण छ । सुनकै भए पनि पिँजडा पिँजडा नै हो, उनी भन्छन्, प्रधानमन्त्रीकै कुर्सी भए पनि राजकाज अर्कैले गर्ने भएपछि त्यो सुनको पिँजडाजस्तै आकर्षक अवश्य छ तर त्यसले बन्धन सिर्जना गरेको छ ।दुई तिहाइको प्रधानमन्त्री हुँदा ओलीले राष्ट्रपतिबाट मिल्नेभन्दा बढी सहयोग पाएको र सभामुखबाट त्यस्तै साथ नमिल्दा असहयोग भएको भनेर गुनासो गरेको स्मरण गर्दै शर्माले सन्निकट खतरा टार्न शीतलनिवासमा कांग्रेसको दाबी स्वाभाविक भएको बताए ।वामविश्लेषक झलक सुवेदी प्रधानमन्त्रीको अवस्था सुरुवातमै कमजोर देखिएकाले उनी चेपुवामा रहेको बताउँछन् । राजनीतिक हिसाबले प्रधानमन्त्रीको डिफ्याक्टो र डिजुरे भूमिका आफैंले देखाउन खोजेको ओलीको गतिविधिले संकेत गर्छ, उनी भन्छन्, दाहाललाई प्रधानमन्त्री बनाएर ओलीले राजनीति आफ्नो कमान्डमा राखेका छन् र दैनन्दिनको काममा मात्रै उनलाई (प्रधानमन्त्रीलाई) सीमित गरेका छन् ।शर्माले भनेजस्तो पिँजडासँग यो अवस्थालाई तुलना गरिहाल्न नमिले पनि प्रधानमन्त्रीलाई सकस भने अवश्य भएको उनको ठम्याइ छ । प्रधानमन्त्रीले राजीनितक शक्तिको अनुभव गर्न नसकेको देखिन्छ, उनी भन्छन्, यो क्रम जारी रहे गठबन्धन लामो समय जाँदैन ।"
"प्रदेशमा कांग्रेस : एमालेसँग प्रतिस्पर्धा, माओवादीलाई विश्वास","(काठमाडौं)सत्ताबाट भर्खरै बाहिरिएको कांग्रेसले प्रदेशमा माओवादी केन्द्रलाई विश्वासमा राख्ने प्रयास गरेको छ भने एमालेसँगको सम्बन्ध प्रतिस्पर्धापूर्ण बनाएको छ । एमालेका उम्मेदवार रहेका सभामुखउपसभामुख निर्वाचनमा कांग्रेसले प्रतिस्पर्धा गरेको छ भने एमालेबाट निर्वाचित मुख्यमन्त्रीलाई पनि विश्वासको मत दिएको छैन । मधेस प्रदेशमा जसपाका र वाग्मतीमा माओवादीका मुख्यमन्त्रीलाई कांग्रेसले विश्वासको मत दिएको छ । कांग्रेसले प्रदेश १ र लुम्बिनीमा सभामुखउपसभामुख निर्वाचनमा माओवादी उम्मेदवारलाई सघाएको छ । माओवादीबाट वाग्मती प्रदेशमा मुख्यमन्त्री बनेका शालिकराम जम्कट्टेलले मंगलबार कांग्रेसको समेत विश्वासको मत पाएका छन् । माओवादीका संसदीय दल नेता जम्कट्टेल २५ पुसमा एमाले, राप्रपा र एकीकृत समाजवादीको समर्थनमा मुख्यमन्त्री नियुक्त भएका थिए । विश्वासको मत भने नेमकिपाबाहेक सबै दलले दिएका छन् । गएको निर्वाचनमा हामीले गठबन्धन बनाएर जनतासँग भोट मागेका थियौं, त्यसैले माओवादी नेतृत्वको सरकारलाई विश्वासको मत दिनु अन्यथा होइन, कांग्रेस संसदीय दल नेता बहादुरसिंह लामाले भने, सरकारले राम्रो काम गर्दासम्म हाम्रो विश्वास कायमै रहन्छ ।कांग्रेसले वाग्मतीमा सभामुख र उपसभामुखका गैरमाओवादी उम्मेदवारविरुद्ध भने प्रतिस्पर्धा गरेको थियो । सत्ता गठबन्धनबाट सभामुखमा राप्रपाका भुवन पाठक र उपसभामुखमा एमालेकी अप्सरा चापागाईं निर्वाचित भएका छन् । कांग्रेसले सभामुखमा शिवराज अधिकारी र उपसभामुखमा सुना परियारलाई उम्मेदवार बनाएको थियो । संसदीय दलका नेता लामाले विश्वासको मत दिनु र निर्वाचनमा प्रतिस्पर्धा गर्नु फरक विषय भएको बताए । सरकारलाई विश्वासको मत दिए पनि संसद्मा प्रतिपक्षीकै भूमिकामा रहने उनको भनाइ छ । केन्द्रीय सरकारमा मन्त्रालय भागबन्डालाई लिएर सत्ता गठबन्धनसँग जसपाको मतभेद बढिरहेका बेला मधेस प्रदेशमा कांग्रेसले जसपाका मुख्यमन्त्रीलाई विश्वासको मत दिएको छ । सत्ता गठबन्धनबाट मुख्यमन्त्री बनेका जसपाका सरोजकुमार यादवले मंगलबार प्रदेशसभामा उपस्थित सबैको विश्वासको मत पाएका हुन् । १ सय ७ सदस्यीय प्रदेशसभामा १ सय २ जना सांसद उपस्थित थिए । कांग्रेस संसदीय दल नेता कृष्ण यादवले मधेसको विकासका लागि प्रदेशसभामा प्रतिनिधित्व गर्ने सबै दलहरूबीच आपसी विश्वास र सौहार्दता कायम गर्नका लागि सरकारलाई विश्वासको मत दिएको बताए । हामीले सरकारलाई समर्थन दिएका होइनौं, त्यसैले विश्वासको मत दिए पनि प्रतिपक्षीकै भूमिकामा रहन्छौं, उनले भने, सरकारले आगामी दिनमा खेल्ने भूमिकाका आधारमा सरकारसँगको विश्वास निर्धारण हुन्छ । सरकारले कांग्रेसको सहयोगबिनै विश्वासको मत पाउने अवस्था देखिएकाले पनि विश्वासको मत दिइएको उनले बताए ।मधेसमा कांग्रेसले सभामुख र उपसभामुखमा प्रतिस्पर्धा गरेको थियो । सभामुखमा एमालेका रामचन्द्र मण्डल र उपसभामुखमा जनमत पार्टीकी बबिताकुमारी राउत ईशर निर्वाचित भएका छन् । सभामुखमा कांग्रेसका जंगीलाल राय र उपसभामुखमा एकीकृत समाजवादीकी बेची लुङ्गेली उम्मेदवार थिए ।एमालेले नेतृत्व गरेका प्रदेश १, लुम्बिनी र गण्डकी सरकारलाई कांग्रेसले विश्वासको मत दिएन । माओवादी नेतृत्वको कर्णाली सरकारले शुक्रबार विश्वासको मत लिँदै छ । कर्णालीमा कांग्रेसले सरकारलाई विश्वासको मत नदिने संकेत गरेको छ । कांग्रेस सांसद घनश्याम भण्डारीले सरकार निर्माणका क्रममा समर्थन नदिएकाले विश्वासको मत पनि नदिने बताए । माओवादीसँगको हाम्रो सम्बन्ध आफ्नो ठाउँमा छँदै छ तर सत्ताका लागि दोहोरो चरित्र देखाउन चाहँदैनौं, उनले भने, केन्द्र र अन्य प्रदेशमा जे जस्तो भए पनि कर्णालीमा सशक्त प्रतिपक्षीको भूमिकामा बस्छौं । प्रमुख प्रतिपक्षी भूमिकामा बस्ने निर्णय भएअनुसार सभामुख र उपसभामुखमा पनि उम्मेदवारी दिएको उनले बताए । कांग्रेसले कर्णालीको सभामुखमा खड्गबहादुर पोखरेल र उपसभामुखमा इन्द्राकुमारी शाहीलाई उम्मेदवार बनाएको थियो । सत्ता गठबन्धनबाट सभामुखमा एमालेकी नन्दा गुरुङ र उपसभामुखमा माओवादी केन्द्रकी यशोदा न्यौपाने निर्वाचित भएका छन् । एमाले नेतृत्वको सुदूरपश्चिम सरकारले विश्वासको मत लिने मिति तय भएको छैन । त्यहाँ पनि कांग्रेसले विश्वासको मत नदिने भएको छ । कांग्रेस संसदीय दल नेता कमल शाहले सरकारलाई विश्वासको मत नदिने र प्रमुख प्रतिपक्षीको भूमिका निर्वाह गर्ने बताए । अहिलेको अवस्थामा सरकारलाई विश्वासको मत दिने कुरै हुँदैन, प्रतिपक्षीको भूमिकाबाट जनमतको कदर गर्छौं, उनले भने ।कांग्रेसले प्रदेश १ र लुम्बिनीमा माओवादी केन्द्रका सभामुखलाई निर्विरोध हुन सघाएको छ । प्रदेश १ मा प्रमुख प्रतिपक्षी कांग्रेसले उम्मेदवारी नदिएपछि माओवादी केन्द्रका बाबुराम गौतम सभामुखमा निर्विरोध निर्वाचित भए । उपसभामुखमा भने एमालेविरुद्ध कांग्रेसले उम्मेदवारी दिएको थियो । तर माओवादीसमेतको सहयोगमा एमालेकी सिर्जना दनुवार निर्वाचित भइन् ।लुम्बिनी प्रदेशको सभामुखमा पनि कांग्रेसले उम्मेदवारी नदिँदा माओवादी केन्द्रका तुलाराम घर्ती निर्विरोध निर्वाचित भए । कांग्रेस संसदीय दल नेता डिल्लीबहादुर चौधरीले माओवादीसँग सहकार्य गर्ने समझदारी भएअनुसार सभामुखमा उम्मेदवारी नदिएको बताए । लुम्बिनीको उपसभामुखमा भने सत्ता गठबन्धनबाट राप्रपाकी मेनुका खाँण केसीविरुद्ध कांग्रेसले विश्वप्रेम पाठकलाई उम्मेदवार बनाएको थियो । खाँण विजयी भइसकेकी छन् । सभामुख निर्वाचनमा कांग्रेसले गण्डकी र सुदूरपश्चिम प्रदेशमा भने माओवादी केन्द्रसँग प्रतिस्पर्धा गरेको थियो । गण्डकीको सभामुखमा सत्ता गठबन्धनबाट माओवादीका कृष्ण धिताल निर्वाचित भएका छन् । कांग्रेसले सरस्वती अर्याल तिवारीलाई उम्मेदवार बनाएको थियो । त्यसैगरी सुदूरपश्चिमको सभामुखमा माओवादी केन्द्रका भीमबहादुर भण्डारीविरुद्ध कांग्रेसले मानबहादुर रावललाई उठाएको थियो । एमाले, माओवादी केन्द्र, नागरिक उन्मुक्ति पार्टी र एकीकृत समाजवादीको समर्थनमा भण्डारी निर्वाचित भएका छन् । एकीकृत समाजवादीले प्रदेश १, गण्डकी, लुम्बिनी र सुदूरपश्चिमको सभामुख तथा कर्णालीको उपसभामुखमा माओवादी केन्द्रका उम्मेदवारलाई मतदान गरेको छ । माओवादी नेतृत्वको वाग्मती सरकारलाई विश्वासको मत दिएको छ । एकीकृत समाजवादीले मधेस र कर्णालीको सभामुख तथा प्रदेश १ को उपसभामुखमा कांग्रेसका उम्मेदवारलाई मत दिएको थियो । वाग्मतीको सभामुखमा भने तटस्थ बस्यो । एकीकृत समाजवादीले कांग्रेसको समर्थनमा मधेस र सुदूरपश्चिमको उपसभामुखमा उम्मेदवारी दिएको थियो ।अन्य प्रदेशमा एमालेविरुद्ध उभिएको एकीकृत समाजवादीले लुम्बिनीमा भने एमाले नेतृत्वको सरकारलाई विश्वासको मत दिएको छ । लुम्बिनीमा एकीकृत समाजवादीकी भगवती घिमिरे एक जना मात्र सांसद छिन् । हामीले विश्वासको मतका लागि आग्रह गर्यौं, उहाँले दिनुभयो, एमाले संसदीय दलका उपनेता चेतनारायण आचार्यले भने, उहाँले आफ्नो दलसँग सरसल्लाह गर्नुभयो कि भएन, थाहा भएन ।एकीकृत समाजवादीका उपमहासचिव एवं प्रतिनिधिसभामा संसदीय दलका प्रमुख सचेतक प्रकाश ज्वालाले प्रतिपक्षीको हिसाबले कांग्रेससँग प्रदेशमा पनि सहकार्य गर्ने नीति रहेको बताए । माओवादी नेतृत्वको सरकारलाई पनि विश्वासको मत दिने भन्ने नै हो, एमालेलाई त विश्वासको मत दिने हाम्रो नीति छैन, उनले भने, लुम्बिनीको सन्दर्भमा के भएको रहेछ, बुझ्नुपर्छ ।"
बंगलादेश जन्माउने आन्दोलनको सुरुवात,"सन् १९६९ मा आजकै दिन (जनवरी २०) पूर्वी पाकिस्तानमा प्रहरीको गोलीले विद्यार्थी नेता अमनुल्लाह मोहम्मद असदुजमन मारिएका थिए । उनको मृत्युपछि तत्कालीन शासकविरुद्ध विद्यार्थीले सुरु गरेको विरोध स्वतन्त्रता युद्ध का रूपमा परिणत भएपछि स्वतन्त्र राष्ट्रका रूपमा बंगलादेशको जन्म भएको थियो । उनी तत्कालीन पूर्वी पाकिस्तानको विद्यार्थी संघ (ईपीएसयू) को हल इकाईका अध्यक्ष थिए । १९६९ को जनवरी २० मा उनको नेतृत्वमा ढाका मेडिकल कलेज अस्पताल अगाडिबाट विरोध प्रदर्शन सुरु भएको थियो । करिब १० हजार विद्यार्थीको सहभागिता रहेको प्रदर्शन चान खर पुलतर्फ अघि बढिरहेको थियो । त्यस क्रममा प्रहरीले गरेको गोली प्रहारमा घाइते भएका उनको अस्पतालमा मृत्यु भएको हो । विद्यार्थीले गरेको प्रदर्शन असदुजमनको मृत्युपछि आन्दोलनमा परिणत भएपछि तत्कालीन पाकिस्तानी शासक अयुब खान राजीनामा दिन बाध्य भएका थिए । खान सन् १९५८ मा राष्ट्रपति बनेका थिए । आन्दोलन चर्कंदै गएपछि सन् १९७१ मा पूर्वी पाकिस्तान स्वतन्त्र राष्ट्र बंगलादेशको जन्म भएको हो । त्यतिबेला असदुजमनले बलिदान नदिएका भए हाम्रो देशको स्वतन्त्रताको समय धेरै पछि सर्ने थियो, उनका भाइ मुनिरउजजमनले भने । १९४२ को जुन १० मा जन्मिएका असदुजमन मृत्यु हुनुअघि ढाका विश्वविद्यालयमा इतिहास विषयका स्नातकोत्तरका विद्यार्थी थिए । उनी १९६९ को आन्दोलकका क्रममा ज्यान गुमाउनेमध्ये एक हुन् ।"
आदर्श बहिर्गमन कि असामयिक समर्पण ?,"(काठमाडौं)अब पनि म पदमा बसिरहनु भनेको न्युजिल्यान्डका लागि हानि पुर्याउनु हो । अप्रत्याशित रूपमा बिहीबार प्रधानमन्त्रीको पदबाट राजीनामा घोषणा गरेकी जसिन्डा आर्डनको भनाइ हो यो । भर्खरै ४२ वर्ष पुगेकी आर्डनले अर्को महिनादेखि नै देशको नेतृत्व छाडिहाल्नुपर्ने के त्यस्तो कारण आइलाग्यो त ? प्रधानमन्त्री बनेदेखि नै कुनै न कुनै रूपमा चर्चामा आइरहने आर्डनको अप्रत्याशित घोषणाले विश्व राजनीतिमा चासो राख्ने सबैका कान ठाडा बनाइदिएको छ । अझ देशभित्रका उनका समर्थकहरू त आश्चर्यमा नै परेका छन् । महिला सरकार प्रमुखका रूपमा सधैंजसो चर्चित उनले यसअघि पुरुषको तुलनामा महिला राजनीतिज्ञले सामाजिक तथा पारिवारिक विषयमा बढी चुनौती सामना गर्नुपर्ने बताउने गरेकी थिइन् । आखिर पारिवारिक जिम्मेवारीकै कारण अन्ततः उनी राजीनामा दिने निर्णयमा पुगिन् किन ? तर आर्डनले दिएको कारण भने अर्कै छ । मैले अब देशका लागि थप योगदान दिन सक्ने अवस्था छैन । सन् २०१७ को अक्टोबर २६ मा देशको प्रधानमन्त्री पद सम्हाल्दा आर्डन मात्र ३७ वर्षकी थिइन् । उनको राजनीतिक करिअर लोभलाग्दो थियो । २७ वर्षको उमेरमा सांसद बनेकी आर्डन त्यसको एक दशकमा देश हाँक्ने कुर्सीमा पुगेकी थिइन् । एक अर्थमा उनी विश्व राजनीतिमा युवाहरूको रोलमोडल नै थिइन् । देशको कार्यकारी प्रमुखको पद सम्हाल्दा उनले विश्वकै कान्छी महिला प्रधानमन्त्रीको रेकर्डसमेत राखेकी थिइन् । तर, पछि सन् २०१९ मा ३४ वर्षमा फिनल्यान्डको प्रधानमन्त्री बनेकी सन्ना मरिनले उनको रेकर्ड तोडिन् । प्रधानमन्त्रीको पद सम्हालेको एक वर्षपछि आमा बनेकी आर्डन पदमै रहँदा सन्तान जन्माउने विश्वकै दोस्रो नेतृसमेत हुन् । त्यसअघि पाकिस्तानी नेतृ बेनजिर भुट्टोले १९९० मा प्रधानमन्त्री रहेकै बेला सन्तानलाई जन्म दिएकी थिइन् । प्रधानमन्त्रीका रूपमा आर्डनले आफ्नो सन्तानलाई साथमै लिएर पनि देशको हितमा काम गर्न पछि परिनन् । संयुक्त राष्ट्रसंघको एक बैठकमा सहभागी हुने क्रममा चार महिनाकी छोरीलाई काखमा लिएर पुगेपछि उनी विश्वभर चर्चामा आएकी थिइन् । संसारभरका कामकाजी महिलालाई जागिर र जिम्मेवार पदमा रहँदा पनि आमाको जिम्मेवारी सम्हाल्न सकिन्छ भन्ने सन्देश दिएकी भन्दै उनको अभूतपूर्व प्रशंसा भएको थियो । प्रधानमन्त्रीका रूपमा आर्डनले अप्ठ्यारो समयमा न्युजिल्यान्डलाई सफल नेतृत्व प्रदान गरिन् । उनले देशलाई कोभिड१९ को महामारीबाट जोगाइन् । प्रधानमन्त्रीका रूपमा उनले अघि लागू गरेका भाइरस नियन्त्रणसम्बन्धी नीतिले न्युजिल्यान्ड कोभिडका कारण निकै कम क्षति हुने देशको सूचीमा रह्यो । त्यसका साथै उनले कोभिडपछिको आर्थिक मन्दीबाट देशलाई सफल रूपमा अवतरण गरिन् । अनि, क्राइस्ट चर्च गोलीकाण्ड र ह्वाइट आइल्यान्ड ज्वालामुखी विस्फोटको कठिन समयमा निकै असल नेतृत्व प्रदान गरिन् । जसका कारण अधिकांश अन्तर्राष्ट्रिय मञ्च र नेताका भाषणहरूमा उनी उदाहरणीय नेतृ का छाइरहिन् । करिब ६ वर्ष देशको नेतृत्वमा रहेकी आर्डनले आफ्नो कार्यकाल कति चुनौतीपूर्ण थियो भन्ने बताउँदै गर्दा बिहीबार उनको गला अवरुद्ध भएको थियो । मान्छे दयालु तर बलियो । अरूप्रति समभाव राख्ने, तर निर्णय लिन सक्ने । अनि आशावादी तर लक्ष्य पछ्याउँदै त्यसैमा केन्द्रित हुनुपर्छ र हुन सक्छ भन्ने गहिरो छाप छाडेर म न्युजिल्यान्डरहरूबाट बिदा हुँदै छु भन्ने मेरो आशा छ, पदत्यागको घोषणाका क्रममा आर्डनले भनिन् । आर्डनले जलवायु परिवर्तनका असरहरूबाट बच्ने उपायबारे आफूले चालेका कदम, राज्यबाट दिइने आवासको सुविधाको कटौती र बाल गरिबी हटाउने आफ्ना कामलाई सम्झनलायक उपलब्धि भनेकी छन् । न्युजिल्यान्डका जनताले सधैं दयालु बन्न खोज्ने नेताको रूपमा देशवासीले आफूलाई सम्झने बताइन् । तपाईं आफू आफ्नै किसिमको नेता बन्न सक्नुहुन्छ, त्यस्तो नेता जसलाई अब छाड्ने बेला भयो भन्ने कुरा राम्ररी थाहा हुन्छ, उनले भनिन् ।आर्डनले ग्रीष्मकालीन बिदामा बसेका बेला आफ्नो भविष्यबारे चिन्तन गरेको र पछिल्लो निर्णय लिएको बताएकी छन् । मैले त्यो अवधिमा अब अगाडि बढ्न के गर्नुपर्छ र देशका लागि के गर्न सकिन्छ भन्ने कुरा पत्ता लगाउन सक्छु कि भन्ने आशा गरेकी थिएँ । तर दुर्भाग्यवश, म त्यसमा सफल हुन सकिनँ, उनले पत्रकारहरूमाझ भनेकी छन् । अस्ट्रेलियाली प्रधानमन्त्री एन्थोनी अल्बानिजीले आर्डनलाई विद्वता, ताकत र समानुभूति भएकी नेतृका रूपमा प्रशंसा गरेका छन् । आर्डन न्युजिल्यान्डकी प्रखर पैरवीकर्ता हुन्, धेरैका लागि प्रेरणाकी स्रोत हुन् । अनि, मेरी महान् साथी पनि हुन्, उनले ट्वीटरमा लेखेका छन् । त्यस्तै, विपक्षी दल नेसनल पार्टीका नेता क्रिस लक्सनले देशको सेवाका लागि आर्डनलाई धन्यवाद दिएका छन् । पदमा रहेर उनले न्युजिल्यान्डका लागि अविश्वसनीय योगदान दिइन्, उनले भनेका छन् । आर्डन सन् २०१७ को अगस्ट १ मा लेबर पार्टीको नेता निर्वाचित भएकी थिइन् । उनको नेतृत्वमा पार्टीले सन् २०२० को निर्वाचनमा फराकिलो जित हासिल गरेको थियो । फलस्वरूप उनी दोस्रो कार्यकाल प्रधानमन्त्री बनेकी हुन् । उनले फेब्रुअरी ७ अघि नै लेबर पार्टीको नेताबाट राजीनामा दिने जनाएकी छन् । उनको उत्तराधिकारी चयन गर्न अब पार्टीमा मतदान हुनेछ । पार्टीका उपनेता ग्रान्ट रोबर्टसनले भने दलको नेताका चयनका लागि हुने निर्वाचनमा आफूले प्रतिस्पर्धा नगर्ने बताएका छन् । दलको नेताका आकांक्षीले पार्टी नेताहरूको दुई तिहाइ मत नपाएको खण्डमा भने नेतृत्व चयनको प्रक्रिया पार्टी कार्यकर्ताहरूको हातमा पुग्नेछ । न्युजिल्यान्डमा आगामी अक्टोबर १४ मा आमनिर्वाचन हुँदै छ । चुनावमा लेबर पार्टी नयाँ नेतृत्वसहित मैदानमा उत्रनेछ । तर पछिल्ला सर्भेक्षणहरूमा आर्डनको लोकप्रियता खस्कँदै गएको देखिएका कारण आगामी नेतालाई सत्तामा टिकिरहन भने त्यति सहज देखिँदैन । आगामी निर्वाचनमा लेबर पार्टी पराजित हुने डरका कारण पनि आर्डनले राजीनामा घोषणा गरेकी कपितयको दाबी छ । तर आगमी चुनावमा पार्टीको जित हुने आफूले ठानेको आर्डनको भनाइ छ । त्यो चुनौतीको बोझ बोक्न सक्ने आँटिला र ताजा काँधहरूको हामीलाई आवश्यकता छ, उनले भनिन् । देशलाई नेतृत्व प्रदान गर्न पाउनु भनेको जनताको विश्वास हो । अनि, कपितय अवस्थामा जोड घटाउको विषय पनि होला । तर पदमा पुगिसकेपछि कुन समयमा कस्तो निर्णय गर्ने र देशलाई कसरी गति दिने भन्ने कुरा भने नेताको क्षमताको कुरा पनि हो । जुन क्षमता करिब ६ वर्ष लामो आफ्नो प्रधानमन्त्रीय कार्यकालमा पुष्टि गरेकी छन् । र, उनको कार्यक्षमताबाट मौका पाएको खण्डमा युवा नेतृत्वले कठिन समयमा पनि देशलाई सही दिशामा लैजान सक्छ भन्ने उदाहरण पनि हो । त्यसैले त आर्डन भन्छिन्, शान्तिको समयमा देशको नेतृत्व गर्नु एउटा कुरा हो । तर, अप्ठ्यारो र संकटका बेला सफल नेतृत्व दिन सक्नु मुख्य कुरा हो । तर उनले जवाफ दिनुपर्ने अर्को विषय पनि छ । पार्टीभित्र प्रतिस्पर्धी थिएनन्, प्रतिपक्षीबाट चुनौती थिएन । जनादेशले पनि आगामी अक्टोबरसम्म उनलाई नेतृत्वको जिम्मेवारी दिएको थियो तर विकल्पबिना बिदा भइन् जेसिन्डा । त्यसैले उनको बहिगर्मनलाई आदर्शभन्दा पनि जिम्मेवारीबाट पन्छिने असामयिक कदमका रूपमा हेरिएको छ । (एजेन्सीहरूको सहयोगमा)"
ढाकाको ल्याबमा मेसेन्जर अफ गड दोस्रो,"काठमाडौं (कास) निगम भण्डारीको फिल्म मेसेन्जर अफ गड वेस्ट मिट्स इस्ट स्क्रिनप्ले ल्याबमा दोस्रो बन्न सफल भएको छ । ढाका इन्टरनेसनल फिल्म फेस्टिभलअन्तर्गतको ल्याबमा फिल्मले ३ हजार अमेरिकी डलर पुरस्कार रकमका रूपमा प्राप्त गरेको हो । यसअघि यही ल्याबमा पुतलीको सपना पहिलो बनेको थियो । सन् २०१९ देखि सुरु भएको यो ल्याबले बंगलादेश, भारत, अफगानिस्तान, माल्दिभ्स, भुटान, श्रीलंका र नेपाली फिल्मकर्मीका फिचर प्रोजेक्टलाई मेन्टरसिप र पुरस्कार रकम दिँदै बजारसम्म जोडिदिने भूमिका निभाउँदै आएको छ ।निर्माणाधीन फिल्म ल्याबमा दोस्रो बन्दा लेखक, निर्देशक निगम भण्डारी उत्साहित भएका छन् । पुरस्कारले मलाई उत्साह थपिदिएको छ । पुरस्कार रकम खोज अनुसन्धानमा आधारित फिल्मलाई दिइएको थियो । मेरो फिल्म पनि यसभित्र पर्नु खुसीको कुरा हो, भण्डारीले भने ।मेसेन्जर अफ गड मा अनौठा जनावरले आफ्नो घरमा लगातार आक्रमण गरेपछि वृद्धा र महिलाहरू मिलेर त्यसको समाधान कसरी गर्छन् भन्ने कथा उल्लेख छ । क्रिप्टिड फिल्म्सको प्रस्तुतिमा तयार फिल्मका निर्माता प्रवीनकुमार रावत हुन् । ल्याबमा मेसेन्जर अफ गड सँगै बंगलादेश र भारतका फिल्म क्रमशः पहिलो, दोस्रो बने ।"
वित्तीय क्षेत्रमा किन बढ्दै छ साइबर आक्रमण ?,"(काठमाडौं) कोभिड महामारीयता विश्वमा २० देखि ३० प्रतिशतले साइबर आक्रमण बढिरहँदा नेपाल पनि त्यसबाट अछुतो छैन । महामारी उत्कर्षमा रहेका बेला नेपालमा केही टेलिकम कम्पनी, इन्टरनेट सेवा प्रदायक र खाना डेलिभरीसम्बन्धी ईकमर्स प्लाटफर्मले संकलन गरेका ग्राहकका डेटा ह्याक भएका थिए । बैंक तथा वित्तीय संस्थामा अझै पनि हरेक दिन साइबर आक्रमणसँग जोडिएका २३ गुनासा आउने गरेको बैंकका अधिकारीहरू बताउँछन् ।इन्टरनेसनल सेमिनार अन साइबर सेक्युरिटी विषयक कार्यक्रममा बुधबार नेपाल बैंक लिमिटेडकी बन्दना शर्माले आफूहरूकै बैंकका विभिन्न शाखाबाट प्रतिदिन साइबर आक्रमणसँग जोडिएका विवरण आउने गरेको जनाइन् । डिजिटल डिभाइस र प्रणालीका फाइदाबारे जनचेतना फैलाइरहँदा यसका जोखिम र त्यसबाट जोगिने उपाय पनि आममानिसलाई बुझाउन जरुरी छ, उनले भनिन्, अचेल राष्ट्र बैंकदेखि लिएर हरेक बैंकले जिल्लाजिल्लामा डिजिटल साक्षरतासम्बन्धी कार्यक्रम आयोजना गरिरहेका छन् । त्यस्ता कार्यक्रममा जोखिमबारे जानकारी दिनुपर्छ । ओटीपी, पासवर्ड, पिन नम्बर सेयर गर्दाका जोखिमबारे बुझाउनुपर्छ । नियामक निकायदेखि सेवा प्रदायक संस्था र सरोकारवाला सबै सचेत र जिम्मेवार भए साइबर आक्रमणका जोखिम कम गर्न सकिने शर्माको भनाइ छ । सूचना प्रविधि सुरक्षा, नेटवर्क सुरक्षा, पूर्वाधार सुरक्षा बनाउनेसम्बन्धी सेवा दिने मोनाल टेककी संस्थापक मोना न्याछ्योनले भने पछिल्लो समय नेपाली संघसंस्था र सेवा प्रदायकहरूले आफ्ना डिजिटल पूर्वाधारलाई बलियो बनाउन साइबर सुरक्षाको क्षेत्रमा खर्च गर्न प्रारम्भ गरेको बताइन् । सूचना प्रविधिअन्तर्गत साइबर सेक्युरिटीलाई पनि एउटा सानो अंशका रूपमा लिन थालिएको छ, उनले भनिन्, फायरवाल डिभाइस, सीसीटीभीलगायत सुरक्षा प्रणालीमा लगानी गर्ने क्रम बल्ल सुरु भएको छ । टेलिकम कम्पनी र बैंक तथा वित्तीय संस्था यसमा गम्भीर बनेको उनको भनाइ छ । ग्राहकका डेटा सुरक्षित राख्न कम्पनीमा उचित प्रबन्ध र प्रक्रियाको व्यवस्था रहेको निजी स्वामित्वको दूरसञ्चार सेवा प्रदायक एनसेल आजिएटाका इन्फर्मेसन सेक्युरिटी युनिट प्रमुख यास्मिन भट्टराईले बताइन् । नियामक नेपाल दूरसञ्चार प्राधिकरणले ०७७ साउनमा लागू गरेको साइबर सेक्युरिटी विनियमावलीलाई गम्भीरतापूर्वक लिई साइबर आक्रमण भइहाले त्यसलाई कसरी ह्यान्डल गर्ने भन्नेबारे अभ्यासहरूसमेत हुने गरेको उनको भनाइ छ । सूचना प्रविधिसम्बन्धी सेवा तथा उपकरण खरिद गर्दा नेपाली कम्पनी र सेवा प्रदायकलाई प्राथमिकता दिने गरेको उनको भनाइ छ । सेन्टर फर साइबर सेक्युरिटी रिसर्च एन्ड इन्नोभेसनले आयोजना गरेको कार्यक्रममा नियामक नेपाल दूरसञ्चार प्राधिकरणको अनुगमन महाशाखाका निर्देशक विजयकुमार रोयले भने साइबर सुरक्षाका विषयमा प्राधिकरण जागरुक भएर लागेको भनाइ राखे । कोभिडपछि साइबर आक्रमण बढेकाले आफूहरूले यससम्बन्धी विनियमावली ल्याउनुका साथै कम्प्युटर इमर्जेन्सी रेस्पन्स टिम (सर्ट) गठन गरी सेवा प्रदायक संस्थाहरूको प्रणालीमा हुन सक्ने प्राविधिक कमजोरी पहिल्याउने र साइबर सुरक्षासम्बन्धी चेतना फैलाउने काम गरिरहेको रोयको भनाइ छ । साइबर सुरक्षाका लागि कम्पनीहरूले उपकरण वा सफ्टवेयर किन्नेमा मात्रै ध्यान दिएर नपुग्ने भारतको एनिमेसन कम्पनी टुन्ज एकेडेमीका कार्यकारी उपाध्यक्ष शशिकुमार रमण पिल्लाईले बताए । पर्याप्त छलफल र रणनीतिको सही कार्यान्वयनमार्फत मात्रै साइबर सुरक्षा प्रत्याभूत हुने उनले जनाए ।"
१९ वर्षीया आमाको रहस्यमय मृत्यु,"(ओखलढुंगा)लामो समय सम्पर्कहीन भएर माइती आएको एक महिनामै सिद्धिचरण नगरपालिकाकी १९ वर्षीया कल्पना माझीको रहस्यमय मृत्यु भएको छ । उनी ८ महिने छोराकी आमासमेत हुन् । बिहेपछि सम्पर्कमा नआएकी उनी छोरासहित २२ मंसिरमा मूलघाटस्थित माइत आएकी थिइन् । जिल्लाको मिसन अस्पतालमा २१ पुसमा उनको मृत्यु भएको हो ।कल्पनाले दुई महिनाअघि आफू बिरामी भएको र ज्वाइँले नहेरेकाले पैसा पठाइदिनू भन्दै आमा कुमारीलाई फोन गरेकी थिइन् । आफूले सयकडा तीन रुपैयाँले ब्याजमा १० हजार ऋण खोजेर पठाइदिएको कुमारीको भनाइ छ । माइती आउनुअघि कल्पना कहाँ थिइन् र उनको स्वास्थ्यमा कस्ता जटिलता थिए भन्ने कुनै जानकारी परिवारलाई छैन । बिरामी अवस्थामा माइतीको शरणमा आए पनि विपन्न र निरक्षर माइतीले अन्धविश्वासको भर परेर धामीझाँक्री गर्दा स्वास्थ्य झनै जटिल बन्दै मृत्युसम्म पुगेको स्थानीय बताउँछन् ।कमानसिं र कुमारी दम्पतीले कान्छी छोरी कल्पनालाई घरदेखि दुई घण्टाको दूरीमा रहेको निशंखेमा बसेर प्लस टु पढ्ने चाँजो मिलाएका थिए । प्लस टु नसकिँदै उनी काठमाडौंमा श्रम गरी बस्ने कैलाश कटवालसँग फेसबुकमार्फत प्रेममा परेकी थिइन् । दुई वर्षअघि पढाइ अधुरै छाडेर उनले भागी बिहे गरिन् । त्यसपछि नै उनी माइतीको सम्पर्कमा थिइनन् । अचानक माइत आउँदा उनको स्वास्थ्य ठीक थिएन । गाडीबाट झर्दा खुट्टा राम्रोसँग टेक्न सक्ने थिइनँ, आमा कुमारीले भनिन्, डोर्याएर झारें । के भएको भनेर सोध्दा सुत्केरी हुँदा ज्वाइँले कुटेर बिरामी भएको भनिन् ।मूलघाटमा माझी समुदायका सात घर छन् । तीमध्ये कुमारीसहितका ६ घर अति विपन्न हुन् । दुई रोपनी पाखो खरबारीका भरमा जीविकोपार्जन गरिरहेकी कुमारीले छोरीले भनेअनुसार झन्डै २० हजार खर्चेर धामीझाँक्री गरिन् । तर एक दिन असाध्यै च्यापेपछि अस्पताल पुर्याएको दुई घण्टामै उनको मृत्यु भयो । माइतीमा हुँदा उनलाई जे खाए पनि लगातार बान्ता हुन्थ्यो, पखाला चलिरहन्थ्यो । अस्पताल लैजाने पैसा पनि थिएन, बुबा कमानसिंले भने, गरिब भएकैले छोरी गुमाइयो । छिमेकी नेत्र घिमिरेका अनुसार कल्पना काठमाडौंबाट आउँदा नै निकै दुब्लाइसकेकी थिइन् ।मिसन अस्पतालका चिकित्सक कल्पनाको मृत्युमा कुपोषण जिम्मेवार भएको हुन सक्ने अनुमान गर्छन् । तर स्वास्थ्य परीक्षणको प्रक्रिया सुरु नभई मृत्यु भएकाले उनको मेडिकल हिस्ट्री अस्पतालसँग छैन । कल्पनाको मृत्युपछि ज्वाइँको खोजी गर्दा नयाँ तथ्य फेला परेका छन् । काठमाडौं बस्ने सिन्धुलीको सुनकोसी गाउँपालिका७ च्यानमका कैलाश प्रशासनले बोलाएपछि जिल्ला आए । तर कल्पनाले भनेजस्तो आफूले कुटपिट नगरेको उनको भनाइ छ । बरु उनले कल्पना लामो समयदेखि आफूसँग नरहेको बताएका छन् । २०७८ मंसिर २२ मा उनलाई जापान पठाउन एयरपोर्टमै बिदाइ गरेर फर्किएको हुँ । त्यसपछि उनीसँग म्यासेन्जरमा मात्रै कुरा हुन्थ्यो, जापानमै छु भन्थिन्, कैलाशले भने, छोरा जन्मिएको कुरा पनि ५ महिनापछि मात्रै थाहा पाएको हुँ । घटनाको चारपाँच दिनअघि मात्रै सासूले फोन गरेर कल्पना बिरामी भएको सुनाउँदा आफू छक्क परेको उनले बताए । कल्पनालाई कुनै आपराधिक समूहले प्रयोग गरेको हो कि भनेर आफूलाई शंका लागेको उनको भनाइ छ । कहिले बिरामी भएको त कहिले शल्यक्रिया गरेकाले पैसा चाहिएको भन्दै पैसा माग्थिन् । त्यसरी पैसा माग्न उनलाई अरू कसैले पो लगायो कि ? उनले भने, फेसबुक म्यासेन्जरमा आएर कल्पनाको माइजू हुँ, दिदी हुँ भन्दै अरू मान्छेले पैसा मागेको प्रमाण मसँग छ ।सिद्धिचरण१ का अध्यक्ष तीर्थ घिमिरेले जापान जान वडाको सिफारिस चाहिने भन्दै कल्पना एक पटक आएको बताउँछन् । केटाकेटीको सम्बन्ध नाटकीय र शंकास्पद देखिन्छ, उनले भने, कहिले केटाले विदेशमा छु भनेर सम्पर्क गरेको देखिन्छ, कहिले केटी जापान गएको भन्ने सुनिन्छ । वास्तविकता कसैलाई थाहा छैन । प्रमुख जिल्ला अधिकारी दिलकुमार तामाङले किशोरीको मृत्यु हुनुमा घर (केटा) तर्फकै कमजोरी भएको अनुमानका आधारमा छोरा मावली हजुरआमासँगै रहने गरी जिम्मा लगाएको बताए । तर विपन्न दम्पतीसँग नातिलाई खुवाउने पोषणयुक्त खानेकुराकै अभाव देखिन्छ । यो अभाव टार्न वडाध्यक्ष घिमिरेले एउटा दुहुनो गाई किनेर दिएका छन् । सिद्धिचरण१२ का वडाध्यक्ष उमंग श्रेष्ठको नेतृत्वमा सहयोग रकम संकलन गरी १८ हजार ७ सय १० रुपैयाँ र नगरपालिकाका मेयर तेजेन्द्र खनालले १० हजार दम्पतीलाई शिशु स्याहारमा खर्च गर्न भन्दै उपलब्ध गराए ।"
अपांगता भएकी युवतीलाई गर्भ फाल्न दबाब,"(सिरहा)सिरहा सुखीपुर नगरपालिका३ कुसहाकी शारीरिक अपांगता भएकी ३५ वर्षीया युवती सधैंजसो बाख्रा चराउन जान्थिन् । वान्ता गर्ने र पेट बढ्न थालेपछि आमाले मंसिर २७ मा छोरीको पेटमा गर्भ रहेको शंका गरिन् । २९ गते छरछिमेकसँग हारगुहार गरेर भेला डाकिन् । हामी गरिबले भनेको कुरा मानेनन्, छिमेकीहरू पन्छिए, उनले भनिन्, गाउँलेले कुनै सुनुवाइ नगरेपछि पुस १ गते इलाका प्रहरी कार्यालय लक्ष्मीपुर पतारीमा जाहेरी दर्ता गर्यौं । प्रहरीले प्रादेशिक अस्पताल सिरहामा पुस ४ गते युवतीको स्वास्थ्य जाँच गराएको थियो । रिपोर्टमा ५ महिनाको गर्भ रहेको पुष्टि भएको इलाका प्रहरी कार्यालय लक्ष्मीपुर पतारीले जनाएको छ । राम्ररी बोल्नसमेत नसक्ने युवतीमाथि बाख्रा चराउन गएका बेला साउन २८ गते छिमेकी चन्दनकुमार यादवले बलात्कार गरेको गरेको पीडित परिवारको भनाइ छ । त्यसपछि पटकपटक उनीमाथि बलात्कार हुँदै आएको उनीहरूले दाबी गरेका छन् । उनीहरू साढे ४ धुर जग्गामा बसोबास गर्छन् । पीडित युवतीका बुबा मजदुरीबाट गुजारा चलाउँछन् । पाँच छोरीमध्ये चार छोरी विवाह गरेर घरजम चलाउँछन् । विवाहित दुई छोरा भिन्न भएकाले परिवारमा बाबुआमा र छोरी मात्रै छन् । छोरी गर्भवती भएको थाहा पाएपछि परिवारमा बज्रपात परेको छ । न्यायका लागि छिमेकी र प्रहरीमा भौतारिएका उनीहरूमाथि चन्दनको परिवारले गर्भ फाल्न दबाब दिने गरेको छ । गालीगलौज गर्न थालेपछि आफूहरू असुरक्षित भएको आमाले सुनाइन् । छोरीको गर्भ नफाले जे पनि गर्छौं भनेर डर देखाउँछन्, दुःखेसो गर्दै भनिन्, घरमा नयाँ मान्छे आउँदासमेत डर लाग्छ । पीडित परिवारले ज्यान रक्षाको गुहार मागेका छन् । सञ्चारकर्मी र अधिकारकर्मीको टोली बस्ती पुग्दा घटनाबारे कसैले बोल्न मानेनन् । घटनापछि फरार चन्दनको खोजी भइरहेको प्रहरी निरीक्षक केशवकुमार कटुवालले बताए । चन्दनका बुबाले घटनाबारे आफूलाई थाहा नभएको प्रतिक्रिया दिए । छोरा पुसदेखि नै घरमा नरहेको उनको दाबी छ । सुखीपुरमा कक्षा ९ मा पढ्दै थियो, उनले भने, घटनाको हल्ला भएदेखि छोरा घरमा नआएकाले म केही भन्न सक्दिनँ । इन्सेक प्रतिनिधि एवं अधिकारकर्मी दुर्गा परियारले पीडित पक्ष त्रासमा रहेकाले युवती र उनको परिवारको सुरक्षा गरी न्याय दिलाउन माग गरे ।"
विमान दुर्घटनाका १४ शव पहिचान गर्न डीएनए परीक्षण,"(काठमाडौं)पोखरामा आइतबार यती एयरलाइन्सको एटीआर७२ विमान दुर्घटनाका मृतकमध्ये १४ जनाको शव पहिचान गर्न डीएनए परीक्षण गरिने भएको छ । परीक्षणका लागि कम्तीमा दुई महिना लाग्ने विज्ञहरूको भनाइ छ । चालक दलका ४ र यात्रु ६८ जना बोकेर काठमाडौंबाट पोखराका लागि उडेको विमान सेती नदीको खोंचमा दुर्घटना भएको थियो । दुर्घटनामा परेकामध्ये पोखरा स्वास्थ्य विज्ञान प्रतिष्ठानमा २२ जनाको शव पहिचान गरी आफन्तलाई बुझाइएको थियो । बाँकी ४८ वटा शव मंगलबार राजधानी ल्याइएको थियो । त्रिवि शिक्षण अस्पताल फरेन्सिक मेडिसिन विभागका अनुसार राजधानी ल्याइएका मध्ये बिहीबार साँझसम्म पोस्टमार्टम गरेर २२ वटा शव आफन्तलाई बुझाइएको छ । विभागका अनुसार थप १३ वटा शव मृतकका आफन्तले बनावट, ट्याटु, लुगा, उमेर, गरगहनालगायत हेरेर पहिचान गर्ने प्रयास गरिरहेका छन् । बाँकी १४ शव पूरै जलेको र टुक्राटुक्रासमेत भएकाले डीएनए परीक्षण गर्नुपर्ने भएको छ । त्रिवि शिक्षण अस्पताल फरेन्सिक विभागका विशेषज्ञ डा गोपाल चौधरीको नेतृत्वमा चार जना, पाटन अस्पतालका दुई, भक्तपुर अस्पताल र पोखरा स्वास्थ्य विज्ञान प्रतिष्ठानबाट एकएक जना, प्रहरी, दन्त विशेषज्ञसहित ३० जनाको टिमले शव परीक्षणको काम गरिरहेको छ । त्रिवि शिक्षण अस्पतालले विमान दुर्घटनासम्बन्धी फरेन्सिक विभागमा सूचना डेक्स राखेको छ । मृतकका आफन्त शव पाइने आसमा हरेक दिन विभाग परिसर पुग्ने गरेका छन् । आफन्त गुमाएको पीडामा रहेका उनीहरूलाई शव पर्खाइले थप मर्माहत बनाएको छ । मृतकका आफन्तजनले विभागका कर्मचारीसँग शव कहिले पाइन्छ भन्ने जिज्ञासा राख्ने गरेका छन् । शव हस्तान्तरणमा ढिलाइ भएको गुनासो बाहिरिएपछि बिहीबार प्रधानमन्त्री पुष्पकमल दाहालले विमान दुर्घटनाको पछिल्लो अवस्था बुझ्न त्रिवि शिक्षण अस्पताल फरेन्सिक विभाग पुगेका थिए । प्रधानमन्त्री दाहालले शव परीक्षण र हस्तान्तरण प्रक्रियामा ढिलाइ नहुने भन्दै मृतकका आफन्तलाई आश्वस्त पार्ने प्रयास गरेका थिए ।नराम्रोसँग जलेका, अंगभंग भएका बाँकी १४ शवको पहिचान गर्न डीएनएबिना सम्भव नभएको त्रिवि शिक्षण अस्पताल फरेन्सिक मेडिसिन विभागले जनाएको छ । विभागका अनुसार डीएनए परीक्षणपछि मात्र ती शव आफन्तलाई बुझाइनेछ । त्रिवि शिक्षण अस्पताल फरेन्सिक विशेषज्ञ डा गोपाल चौधरी भन्छन्, पहिचान नभएका मध्ये धेरैजसो शव जलेर नचिनिने अवस्थामा छ । कसैको हात, करङ र टाउकाको भाग छुट्टाछुट्टै छ । एउटै शव दुईतीन जनाले दाबी गरेका छन् । उनले फिंगर प्रिन्ट, दाँत र शरीरको बनावटका आधारमा शवको पहिचान गर्ने कोसिस गरिरहेको बताए । कतिपय शव टुक्राटुक्रा र शरीरभरि चोट भएकाले पहिचान गर्न डीएनएबाहेक अन्य विकल्प छैन, उनले भने, सबैको डीएनए परीक्षणको रिपोर्ट आउन कम्तीमा दुई महिना लाग्छ । डीएनए परीक्षणका लागि मृतकका आफन्तको रगत नमुना लिनुपर्छ । बिहीबार साँझसम्म पनि नमुना संकलन गरिएको छैन । त्यस्तै शवबाट कोषिका निकालिन्छ । रगतको नमुना र शवबाट निकालिएको कोषिकाको डीएनए परीक्षणका लागि राष्ट्रिय विधि विज्ञान प्रयोगशालामा लगिने चौधरीले बताए । डीएनए मिलेपछि मात्र शव आफन्तलाई हस्तान्तरण गरिने चौधरीले बताए । शरीरभरि डीएनएको एउटै कोष हुन्छ, शरीर जले पनि दाँत हतपत नजल्ने भएकाले दाँतभित्रको कोष निकालेर आफन्तको रगतसँग मिलान गरिन्छ, फरेन्सिक विशेषज्ञ डा चौधरीले भने, डीएनए परीक्षणका लागि श्रीमतीको रगत संकलन गरेर हुँदैन । उनले आमाबुबा, छोराछोरी वा आफन्तकै रगत आवश्यक रहेको बताए । डीएनएका लागि लामो प्रक्रिया रहेकाले कम्तीमा दुई महिना लाग्न सक्छ, उनले भने, गलत शव परेमा ठूलो मेडिकल इस्यु बन्न सक्छ । विमानका ७२ यात्रुमध्ये एक जनाको अवस्था अझै अज्ञात छ । नेपाली सेनाका सहायक रथी कृष्णप्रसाद भण्डारीले ती यात्रुको खोजी कार्य तीव्र भइरहेको बताए । खोलाले बगाएको छ कि भनेर तनहुँ, कास्की, नवलपरासी र चितवनको नारायणी नदीसम्म पनि गस्ती भइरहेको छ, उनले भने ।"
दादुरा संक्रमण नियन्त्रण गर,"बाँकेका नेपालगन्ज उपमहानगर, खजुरा र नरैनापुर गाउँपालिका लगायतमा केही सातायता दादुरा संक्रमण तीव्र रूपमा फैलिरहेको छ । जनस्वास्थ्य कार्यालय बाँकेका अनुसार बिहीबार बिहानसम्म एक बालकको मृत्यु भएको छ भने करिब २ सय १८ जनामा बिमार देखिएको छ । विज्ञहरूका अनुसार एक दादुरा संक्रमितबाट १२ देखि १८ जनासम्ममा रोग सर्न सक्छ भने ७ देखि २१ दिनसम्म जोखिम कायम रहन्छ । बेलैमा नियन्त्रणमा नलिइए अन्यत्र पनि सरी यसले महामारीकै रूप लिने जोखिम छ । तसर्थ संक्रमितको पहिचान र संक्रमण नियन्त्रणका लागि स्थानीय, प्रादेशिक तथा संघीय सरकारले सम्पूर्ण ऊर्जा लगाउन जरुरी छ । गत वर्ष मात्र बाँकेलाई पूर्ण खोप जिल्ला घोषणा गरिए पनि कति बालबालिका अझै खोपबाट वञ्चित छन् । जबकि खोप लगाएरै दादुराजस्तो संक्रमणबाट बच्न सकिन्छ । यसबाट खोप अभियान सञ्चालनमा कमीकमजोरी भएको प्रस्ट देखिन्छ । हचुवाका भरमा पूर्ण खोप जिल्ला घोषणा गरी त्यसपश्चात् खोप अभियानै सकियो जस्तो गर्ने सरकारी शैलीका कारण दादुरा फैलिन पाएको हो । खोपका सन्दर्भमा अरू जिल्लाको कार्यशैली पनि फरक छैन । २०३० को दशकदेखि नेपालमा दादुराविरुद्धको खोप दिन थालिएको हो । त्यसयता खोपको पहुँच बढाउनु सरकारको महत्त्वपूर्ण काम हुँदै आएको पनि छ । र, पछिल्ला वर्षहरूमा पूर्ण खोप जिल्ला घोषणा गर्ने फेसन जस्तै छ । त्यस क्रममा यस क्षेत्रका कामकारबाहीलाई गम्भीरतापूर्णक लिइएको भने देखिन्न । यो वास्तविकतालाई स्वास्थ्य तथा जनसंख्या मन्त्रालयको नेपाल जनसांख्यिक तथा स्वास्थ्य सर्वेक्षण२०२२ ले पनि प्रकाश पार्छ । त्यस अनुसार अघिल्लो वर्ष १२ देखि २३ महिना उमेर समूहका ४ प्रतिशत बालबालिकाले खोप पाएका थिएनन् । जबकि मन्त्रालयकै अध्ययन अनुसार पनि चार वर्षअघि यो १ प्रतिशत मात्र थियो । कोभिड महामारीका कारण पनि खोप अभियान प्रभावित भएकाले धेरै जना दादुरा खोप लगाउनबाट वञ्चित भएको अनुमान बाँकेका जनस्वास्थ्यकर्मीहरूको छ । कारण जे भए पनि दादुरा उन्मूलनका लागि सरकारका कामकारबाहीमा गम्भीरता नदेखिएको भने सत्य हो । कोभिडअगाडि पनि दादुराको खोप अभियान प्रभावकारी रूपमा सञ्चालन भएको थिएनÙ सरकारले सन् २०१९ सम्म दादुरा उन्मूलन गरिसक्ने लक्ष्य लिएको र सोअुनरूप काम नभएपछि सन् २०२३ सम्म उन्मूलन गर्ने भनेर पुनः प्रतिबद्धता जनाएबाट पनि यो प्रस्ट हुन्छ । दादुरा संक्रमण तीव्र भइरहेको अहिलेको अवस्थामा पछिल्लो प्रतिबद्धता पनि पूरा हुनेमा शंकै छ । पूर्ण खोप जिल्ला, उन्मूलन अभियान जस्ता कार्यक्रम ल्याएपछि बजेट निकासा गर्न सजिलो हुन्छ । त्यसैले पनि यस्ता कार्यक्रमप्रति सरकारी अधिकारी तथा जनप्रतिनिधिहरूको विशेष रुचि हुने गर्छ । यसमा आफ्नो पालामा यस्ता लोकप्रिय कार्यक्रम घोषणा गरौं भन्ने चाहनाले पनि काम गरेको हुन्छ । तर यसको अनुगमन र प्रतिफलबारे भने कत्ति पनि ध्यान दिइएको देखिन्न । बाल मृत्युको एउटा प्रमुख कारक दादुरा तब मात्र निवारण हुन्छ जब बालबालिका यसको खोपबाट वञ्चित हुन्नन् । तसर्थ, दिनानुदिन जन्मिरहने सबै शिशुलाई खोपको पहुँचमा ल्याउन निरन्तर प्रभावकारी रूपमा काम गर्नुपर्ने यथार्थलाई जनस्वास्थ्यकर्मी तथा जनप्रतिनिधिहरूले मनन गर्नुपर्छ । एक पटक पूर्ण खोप जिल्ला घोषणा गरेर हाइसन्चो मान्ने प्रवृत्ति त्याग्नुपर्छ । खोप तालिका अनुसार खोप लगाउन चाहिने पूर्वाधारका लागि बढी जोड दिनुपर्छ । तत्काल भने बाँकेमा फैलिरहेको दादुरालाई अन्य क्षेत्रमा विस्तार हुन नदिन युद्धस्तरमा प्रतिकार्य गर्न आवश्यक छ । संक्रमणका कारण खोप नलगाएका बालबालिका, गर्भवती, वृद्धवृद्धा तथा रोग प्रतिरोधात्मक क्षमता कम भएकाहरू बढी जोखिममा छन् । स्थानीय जनस्वास्थ्यकर्मीहरूका अनुसार खोप नलगाएका विशेष गरी मुस्लिम लगायतका सीमान्तीकृत समुदायको बसोबास रहेका स्थानमा प्रकोपको असर बढी देखिएको छ । तिनलाई संक्रमणको लक्षण, जोगिने तरिका र खोपको महत्त्वबारे जानकारी दिनु आवश्यक छ । कोभिड महामारीका बेला खोप लगाउन छुटेका बालबालिकाका निम्ति तुरुन्तै खोपको प्रबन्ध मिलाउन जरुरी छ । दादुरा संक्रमणका कारण गम्भीर प्रकारका जटिलताका साथै मृत्युसमेत हुन सक्ने भएकाले संक्रमितको पहिचान गर्दै समुदायमा सर्न नदिन स्रोतसाधन र जनशक्तिको व्यवस्थापन लगायतमा जोड दिनुपर्छ । यस प्रकोपलाई बेलैमा नियन्त्रण गर्न तीनै तहका सरकारहरू संवेदनशील हुन आवश्यक छ, ताकि संक्रमण अन्यत्र पनि फैलिएर थप जोखिम ननिम्तियोस् ।"
सम्पादकलाई चिठी,"ॅ५७ अर्बका ठेक्कामा मन्त्री पाण्डेको कम्पनी समाचारमा ाबअभदययफ।अयरभप्बलतष्उगच बाट लिइएका टिप्पणी ःनेता भनेका चोर हुन्छन् भन्ने बहादुर लिङ्देनलाई नमस्कार ! विजयसागर श्रेष्ठििियस्तो अस्तव्यस्त प्रणाली भएको देशमा साधुलाई शूली र चोरलाई चौतारो हुनु स्वाभाविकै हो । शमशेर गुर्माचार्यिििसरकारमा गइसकेपछि तपाईंहरू समाचार बनाउनुहुन्छ, मंसिर ४ भन्दा पहिले लेख्नुपर्ने समाचार आज किन ? कुशप्रसाद न्यापानेिििव्यावसायिक स्वार्थ सम्बधित मन्त्रालय नै दिँदा नकारात्मक सन्देश गयो । विगतमा पनि यस्ता काम धेरै भएका छन् । टीआर श्रेष्ठिििखोइ कसको विश्वास गर्नु यहाँ ? राजा आऊ देश बचाऊ भन्नेहरू नै गणतन्त्रको फाइदा लिँदै मन्त्री बनेपछि ! चन्द्र कटुवालिििविवादित व्यक्तिलाई मन्त्री बनाउनु नेपाली जनताको दुर्भाग्य । सम्बन्धित दलले तुरुन्त हेरफेर गर्नुपर्छ । चूडामणि पौडेलिििठेकेदार नै सहरी विकासमन्त्री भएपछि देशले कोल्टे फेर्ने नै भो ! सरु पोखरेलिििठेक्कापट्टा मात्र होइन देश नै उनैको नियन्त्रणमा रहेछ ! अब झनै सजिलो हुने भयो पैसा कमाउन, जनता भने हेरेको हेर्यै । महेश घिमिरेिििभ्रष्टाचार अन्त्य र सुशासन स्थापित गर्नेभन्दा एक कदम अघि बढेर मन्दिर गएर भ्रष्टाचार गरे आमाको रगत खाने कसम खाँदै चुनावी नाटक देखाएका पुराना निर्दलीय पञ्चायती शासकका शेषान्तरहरू अन्ततोगत्वा हिँड्ने भनेको कमल थापाले देखाएकै बाटो हो भन्ने अहिले नै देखिसकियो । अभिनय गर्ने पात्रहरू मात्र फेरिएको हो चरित्र र कथानक उही देखियो । अझै निर्दलीय पञ्चायती व्यवस्था र राजतन्त्रात्मक शासनको ह्याङओभर ले नछाडेका सामन्ती चरित्रका पात्रहरूद्वारा भ्रष्टाचारको अन्त्य र सुशासन पाउने आशा राख्नु एउटै कुरामा पटकपटक ठगिनु हो । डीके राईिििस्थानीय तहमा ठेक्का सरोकार भएकाले चुनावमा भाग नलिने परम्परा छ । यहाँ त आफ्नै ठेक्का भैरहेकै मन्त्रालयमै मन्त्री ? सामान्य नैतिकता पनि छैन । लाज पचेकाहरूको कुतर्क भने, सम्बन्धित विषय विज्ञ । केपी ज्ञवाली"
तदर्थवादको जोखिममा न्यायपालिका,"एउटा गलत अभ्यास पुष्पकमल दाहाललाई प्रधानमन्त्री बनाउने सत्तारूढ गठबन्धनको न्यूनतम साझा कार्यक्रमको एउटा बुँदामा भनिएको छ, अधिकारसम्पन्न उच्चस्तरीय आयोग गठन गरी त्यसको सुझाव र सिफारिसका आधारमा न्यायपालिकामा संरचनागत परिवर्तन र सुधार गर्ने र आम नागरिकले सहज, सुलभ र निष्पक्ष न्याय पाउने सुनिश्चितता गर्ने । झट्ट हेर्दा आवश्यकीय र उचित लाग्ने यो बुँदाले स्वतन्त्र न्यायपालिकामा गम्भीर प्रहार गरेको छ । न्यायपालिकाको सुधार गर्न कार्यकारिणीले बनाउने आयोग र त्यसको सिफारिस चाहिने हो भने न्यायपालिका सुधार कार्यपालिकाको अधिकार क्षेत्रको विषय हुनेछ । न्यायपालिका सुधारको पहिलो सरोकार स्वयं न्यायपालिकाकै हो । हामी आफैं भनिरहेका छौं न्यायपालिकामा आमूल सुधारको खाँचो छ । तर कस्तो सुधार भन्ने विषय कार्यपालिकाको नभएर स्वयं न्यायपालिकाको भएकाले त्यस्तो आयोग न्यायपालिकाको संलग्नताबिना बन्न सक्दैन र बन्नु पनि हुँदैन । राजनीतिक तहले न्यायपालिकाको सुधारका एजेन्डा तयार गर्ने परिपाटी बसालियो भने न्यायपालिकाको स्वतन्त्रता गम्भीर रूपले जोखिममा पर्छ । यो विषयमा सर्वोच्च अदालतको पूर्ण बैठक र नेपाल बारको ध्यानाकर्षण हुनु जरुरी छ । कहाँ कस्तो सुधार भन्ने विषय बारसहितको सहमतिमा स्वयं न्यायपालिकाले तय गर्छ र त्यसको सिफारिसको कार्यान्वयनसम्म कार्यपालिकाको तहबाट गरिने हो । कार्यपालिकाको चाहना अनुसार न्यायपालिकाको संरचनागत सुधार हुन सक्दैन, गर्नु हुँदैन पनि । अन्त्यमा यति भनौं, न्यायपालिकाको तदर्थवाद अविलम्ब अन्त्य गरिनुपर्छ । तर प्रधान न्यायाधीशका रूपमा नभए पनि कायम मुकायका रूपमा पदीय कर्तव्य निर्वाह गर्न संविधानतः कुनै बाधाविरोध नभएकाले आफ्नो नियुक्तिको सुनिश्चितता होइन, आफू रहुन्जेल आफैंले तयार पारेको प्रतिवेदनको कार्यान्वयन गर्दै न्यायपालिकाको सुधारमा कोसेढुंगा बन्ने अभूतपूर्व अवसर वर्तमान न्यायिक नेतृत्वसामु छ । समयको गणना होइन, त्यही समयभित्र के गर्न सकिन्छ भन्ने चिन्तनमा कायम मुकायम प्रधान न्यायाधीशको ध्यानदृष्टि जाओस् । त्यस कर्ममा तमाम कानुन व्यवसायी उहाँलाई सहयोग गर्न तम्तयार छन् ।ं तर तदर्थवादको निरन्तरता कुनै पनि सर्तमा स्वीकार्य छैन ।"
समाजवादको मसिनो पहल,"समाजले आवश्यक ठहर गर्दै बन्द हुनबाट जोगाएका संस्थाका उदाहरण कति होलान् दुनियाँमा ? राम्रा, उपयोगी, सृजनात्मक र कलात्मक किताब प्रकाशन गरिरहेको संस्थाले संकट भोग्दा सो संस्थाबाट प्रकाशित पुस्तक पढेका वा प्रयोग गरेका मान्छे एकजुट भएर संस्था टिकाएका उदाहरण पक्कै होलान् । नभई नहुने औषधि उत्पादन गरिरहेका संस्था समाजको पहलमा जोगिएका दृष्टान्त कसो नभेटिएलान् ! आम मान्छेका पहुँचमा शिक्षा र सीप पुर्याएका संस्थाको भरथेगमा समुदाय जुटेका उदाहरण नेपालमा पनि प्रशस्तै भेटिँदा हुन् । उहिलेउहिले पक्कै थिए होलान् यस्ता दृष्टान्त । मुनाफाको बजार नै समाजको मुख्य चालकशक्ति बनेको वर्तमानमा यस्ता सामूहिक पहलका संख्या धेरै नहोलान् । धेरै छैनन् भने के आफैं मुनाफा कमाउन नसक्ने कुनै पनि संस्था चल्नै सक्दैन वा हुँदैन ? त्यस्तो संस्था नटिक्ने समाज कति बाँच्नलायक हुन्छ ? भनिन्छ, सार्वजनिक यातायात आफैं मुनाफा कमाएर धानिन सक्दैन । सोही तर्कका आधारमा साझा बस सञ्चालन गरिरहेको संस्थाले सरकारको भरथेग खोज्छ । नागरिकले तिरेको करबाट त्यस्ता संस्थालाई भरथेग गर्नु भनेको नागरिककै भलो गर्नु हो भन्ने आधारमा त्यस्तो खोजी भएको हो । त्यसो त मदन पुरस्कार पुस्तकालयजस्ता संस्थाले पनि सरकारको सहयोग पाउने गरेकै छन् । आम नागरिकको जीवन इज्जतिलो र सहज बनाउन सार्वजनिक सेवा पुर्याइरहेका संस्थालाई सहयोग गर्नु राज्यको दायित्व हो । सही काम गरिरहेको सार्वजनिक रूपमा प्रमाणित गर्न सक्ने संस्थालाई सहयोग गर्दा कोही न अचम्मित हुन्छ, न कसैले गुनासो गर्छ । वा, कसैले विरोध नै गरे पनि, त्यसको खासै ठूलो प्रभाव हुँदैन । तर, अन्य पेचिला प्रश्न सम्झन आवश्यक छन् । यस्ता सार्वजनिक सेवा प्रदान गरिरहेका संस्था सञ्चालनमा राज्य दाहिना भइदिएन भने के गर्ने ? राज्यले पन्छाएको वा बेवास्ता गरेको संस्थालाई समाजले कसरी भरथेग गर्न सक्छ ? आम मान्छेकै प्रतिनिधिका रूपमा राज्य र राज्यका अंगले नपत्याएका संस्थालाई समुदाय वा समाजले कसरी पत्याउँछ ? साथै, के सबै संस्था सञ्चालनका लागि राज्यकै भरथेग खोज्नु उपयुक्त हुन्छ ? जस्तो, समाजका लागि उपयोगी सूचनालाई विश्वसनीय, पठनीय र सम्प्रेषणीय बनाएर उत्पादन गरिरहेको कुनै पत्रिकाले आर्थिक संकट भोग्यो भने, राज्यको भरथेग खोज्न मिल्छ कि मिल्दैन ? राज्यलाई खबरदारी गर्नुपर्ने संस्थाले सम्भवतः राज्य सञ्चालनको जिम्मेवारी पाएका व्यक्ति र समूहको सोझो प्रभाव पर्ने गरी आर्थिक सहयोग लिन उचित हुँदैन भन्ने तर्क बलियो छ । करदाताबाट उठाएको सार्वजनिक स्रोत नै दिने भए पनि, लेनदेनको उपक्रमले प्रापक संस्थालाई वशीभूत बनाउने भयले त्यस्तो तर्क अघि सारिएको हो । त्यसरी राज्यको सहयोगको आकांक्षी हुँदा कन्फ्लिक्ट अफ इन्ट्रेस्ट को समस्या उत्पन्न हुन्छ भनिन्छ । राज्यबाट सोझो आर्थिक भरथेग लिएर उचित काम गर्न सकिँदैन भने, राम्रा संस्थाले आफ्नो सेवा उपभोग गरिरहेका पाठकको भर खोज्नुपर्ने हुन्छ । यस जमानाका कति पाठकहरू यस्ता संस्था जीवित राख्न एकजुट होलान् ? निजी कम्पनीका रूपमा दर्ता भएकाले र संकट नभोग्दासम्म कमाएको नाफा सो कम्पनीका मालिकहरू स्वयंले उपभोग गरेका कारण, राम्रै काम गरेको भए पनि यी संस्था बचाउन पाठकले एकजुट हुनुपर्दैन भन्ने तर्क गर्न सकिन्छ । त्यसरी काम गरिरहेको संस्था गैरनाफामूलक कम्पनी वा गैरसरकारी संस्था वा अन्य यस्तै केही प्रावधान अन्तर्गत दर्ता भएको छ भने, त्यसबाट उत्पादित खबर पढिरहेका पाठक संकटको समयमा संस्था बचाउन तत्पर होलान् ? वा, एउटा बन्द भए, अर्को कसैले पुँजी लगाएर नयाँ खोल्छ र खबर पठाइहाल्छ भनेर ढुक्क भएर बस्नेकै संख्या अधिक होला ? असल उद्देश्यसहित केही समय उदाहरणीय काम गरेर टिक्न नसकेका संस्था उल्लेख्य छन् । त्यसरी आफ्ना पाठकको भर नपाएर बन्द भएका सञ्चार संस्थाको संख्याले गर्ने संकेत के हो ?सञ्चार संस्थाको उदाहरण लिँदा भारतमा पछिल्लो समय खुलेका द वायर र स्क्रोल जस्ता अनलाइन माध्यममा सञ्चालित पत्रिकाको स्मरण हुन्छ । यी पत्रिकाका वेबपेज खोल्ने जोकोही पाठकले कुनै पनि सामग्री पढिसकेपछि, पत्रिकाका सम्पादक वा पत्रकारले आर्थिक सहयोग मागेको सूचना पढ्न पुग्छ । द वायरमा कार्यरत नामुद पत्रकार करण थापरले लिएका अन्तर्वार्ताहरू हेर्नसुन्नलायक मानिन्छन्, वर्तमान भारतका पेचिला विषय बुझ्न सूचना र विश्लेषणका लागि उनका कार्यक्रम हेर्नेहरूको संख्या उल्लेख्य छ । हरेक अन्तर्वार्ताको भिडियो सुरु हुनुअघि, उनी आफ्ना दर्शकमाझ आर्थिक सहयोगको अपिल गर्छन् । त्यसै गरी हरेक लेख्य सामग्रीको अन्तिम हरफ पढिसक्दा, आर्थिक सहयोग गर्न थिच्नुपर्ने ट्याबमा पुगिन्छ ।स्क्रोल पत्रिकाका सम्पादक नरेश फर्नान्डिज आफैंले बोलेर आर्थिक सहयोगको अपिल गरेको भिडियो पृष्ठमा राखेका छन्, हरेक पटक पत्रिकाको पृष्ठ खुल्दा उनको भिडियो देखिन्छ । उनी भन्छन्, मूलधारका मिडियाले खासै नदेख्ने विषय हामी समेट्छौं । हामी कश्मीर र उत्तरपूर्वी भारतका विषयमा रिपोर्टिङ गर्छौं । त्यसै गरी, आफ्नो सानो समूहले लैंगिक र जातीय विद्वेषले निम्त्याउने समस्यामा उत्तिकै ध्यान दिएको फर्नान्डिजले पाठकलाई सम्झाएका छन् । विभिन्न घटना हुनुका कारण खोतलेर विश्लेषणात्मक र व्याख्यात्मक सामग्री उत्पादन गर्ने गरेको पनि सुनाएका छन् । थोरै मान्छे लागेर यति गर्नका लागि पनि स्रोत आवश्यक पर्ने भएकाले, आफूले सुरु गरेको ग्राउन्ड रिपोर्टिङ फन्ड लाई आर्थिक योगदान गरिदिन उनी आग्रह गर्छन् । के स्क्रोलका पाठकले उदारतापूर्वक पर्याप्त आर्थिक सहयोग गरिरहेका छन् ? यसरी कहिलेसम्म उनीहरूले सहयोग गरिरहन्छन् ? यी प्रश्नको सही जवाफबाट असल र उपयोगी कामको सराहना गर्न समाज कति तयार छ भनेर बुझ्न सघाउ पुग्दो हो ।नेपालमा चलेका अनलाइनमध्ये द रेकर्ड ले यसरी नै आफ्ना पाठकसँग खुलेर सहयोग मागेको थियो । मसमेत सो पत्रिकामा संलग्न भएका बेला आम पाठकसँग उठाएको रकम उपयोग गरेर एक सयवटा सामग्री तयार गरिएका थिए । तर, यो एकाध पटक गरेपछि, सधैं यसरी नै सहयोग मागिरहन, र क्राउड फन्डिङबाट रकम उठाएर पत्रकारिता गरिरहन कति सम्भव छ भन्ने प्रश्न उठेको थियो । त्यसपछि विज्ञापनको भर नपर्ने तर आफ्ना अनेक साँघुरा स्वार्थ नलाद्ने विभिन्न पारदर्शी स्रोतबाट सहयोग लिएर काम गर्न सकिएला भनेर सो पत्रिकाका सम्पादक र सञ्चालकहरूले केही कोसिस गरेका थिए । तिनै सफल प्रयत्नका भरमा केही समय पत्रिकाले पढ्नलायक र संग्रह गर्न योग्य थुप्रै सामग्री प्रकाशन गर्यो । यसैबीच पाठकहरूसँग पनि सहयोगको अपिल जारी राख्यो । तर, सम्भवतः पर्याप्त आर्थिक सहयोग नजुटेकै कारण, र पाठकले उदारतापूर्वक आर्थिक सहयोग गर्न नसकेकै कारण, पत्रिका केही समयलाई बन्द गरिएको सूचना प्रकाशित गरियो । नेपालका अन्य केही अनलाइनले पनि पाठकलाई अपिल नगरेका होइनन् । साथै, आफ्ना समाचार सामग्री किनेर मात्र अनलाइनमा पढ्न मिल्ने बनाउनेबारे नसोचेका पनि होइनन् । तर, ती अपिल र अठोट केही दिन पनि टिकेनन्, ती सबै असफल प्रयत्न भए । अहिले भने, व्यापारव्यवसाय प्रवर्द्धनका लागि व्यापारीले दिने विज्ञापनकै आडमा पुराना व्यावसायिक खबरकागजझैं अनलाइन पत्रिका पनि सञ्चालनमा छन् । अर्थात्, पाठककै सहयोगका भरमा चलेका संस्था नहुनुको परिणाम, स्वयं पाठक सूचना र पठनीय सामग्रीबाट वञ्चित भएका छन् । सञ्चार संस्थाबाहेक पुस्तकालय, अध्ययन प्रतिष्ठान वा अनुसन्धान गर्ने गैरसरकारी संस्थामार्फत भइरहेका गुणकारी काम कसका भरथेगमा भइरहेका छन् ? राज्यले भरथेग नगरेका धेरै संस्था सम्भवतः विदेशी दाताका भरमा सञ्चालित होलान् । विदेशी दाताको सहयोग रोकिएपछि, त्यस्ता संस्था टिक्न सक्ने आधार धेरै देखिँदैन । आर्थिक सहयोग निरन्तर नभएपछि, ती संस्थाबाट विभिन्न सेवा लिइरहेका आम नागरिकले वा सोझै सेवा नलिएका भए पनि, त्यस्ता संस्था जोगिनु समाजको हितमा हुनेछ भनेर बुझ्ने नागरिकले अग्रसर हुनुपर्ने हुन्छ । सधैं आर्थिक सहयोगको मात्रै सवाल नहुन पनि सक्छ, राज्यलाई झकझकाएर ती संस्थाको महत्त्व बुझाउने अभियान मात्र पनि पर्याप्त हुन सक्छ । तर, समाजले नै त्यस्ता आवश्यकताको अनुभूति नगरी यस किसिमको सामूहिक पहल सम्भव हुँदैन । मठमन्दिर, गुठी र खेलकुदमा भएका केही सफल उदाहरणले गर्ने संकेत के हो भने, समाजले चाहँदा आवश्यक ठानिएका संस्थाले निरन्तरता पाउन सक्छन् । आफैंले वस्तु वा सेवा उत्पादन र बिक्री गरेर टिक्न नसक्ने थुप्रै संस्था समाजका लागि आवश्यक हुन्छन् । त्यस्ता संस्था निरन्तर चल्न नसकेर समाजमा परेको भ्वाङ सतहमा झट्ट नदेखिन सक्छ । त्यस्ता असल र उपयोगी संस्थाको अवसान हुनुको दुष्परिणाम सोझै नदेखिए पनि दूरगामी र भयङ्कर हुन सक्छ । मृत पुस्तकालय, बन्द भएका प्रकाशन वा पतन भएका सहकारी यी सबै हाम्रो सामूहिक असफलताका दसी हुन सक्छन् । समाजले आफ्ना लागि आवश्यक संस्था पहिचान गर्न सके समाजवादको एउटा मसिनो अभ्यास त्यही हुँदो हो ।"
जलवायुजन्य विपद्मा महिला,"अ हिले हिमालमा हिउँ परेको छैन । हेलम्बुमा स्याउ फल्न छाडेको छ । बाल्यकालमा पौडी खेल्ने खोलाहरूमा आज धूलो उडिरहेको छ । कतै खहरेखोलाको बाढीले रातारात बस्तीलाई बगर बनाएको छ । तराईका फाँटमा आजभोलि चना दाल विरलै उम्रेको देख्न पाइन्छ । फागुनचैतमा कुलेखानीको डाँडालाई राताम्मे बनाउने लालीगुँरास अहिले पुसमाघमै फुल्न थालेको छ । मुहान सुक्दै गएको खोलामा पानी नपाउँदा गाईवस्तुहरूले तराईको टन्टलापुर घाममा गोठ फर्केपछि हातेकलको पानी खाइरहेको देख्दा मन रुन्छ । यति मात्र होइन, जलवायु परिवर्तनले दिनदिनै विकराल हुँदै गइरहेको छ । पोहोर असारमा गएको मेलम्चीको बाढीले कैयौं घर र मानिसलाई बगाएर लगेको थियो । त्यहाँ एक गर्भवती महिलाले आफ्नो श्रीमान् र घरसम्पत्ति गुमाएकी थिइन् । अहिले उनी सासूससुरामाथि आश्रित छिन् । जलवायुजन्य विपद्ले सबैलाई समान रूपमा असर गरे पनि यसको प्रभाव व्यक्ति र समुदायपिच्छे फरकफरक पर्न जान्छ । विपद्को अवस्थामा सबैभन्दा धेरै जोखिममा पर्ने समूहमा महिलाहरू पर्छन्Ù तीमध्ये पनि गर्भवती, सुत्केरी, एकल, वृद्धा, अपांगता भएका र अन्य सीमान्तीकृत महिलाहरू अति जोखिम वर्गमा पर्दछन् ।नेपालमा महिला सहरमा भन्दा बढी गाउँमा छन् । सामान्यतया ती गृहिणी, कृषक, संरक्षक, गोठाला र हेरालुका भूमिकामा छन् । आफ्ना घरपरिवारको जीविकोपार्जनका लागि स्रोतसाधनको व्यवस्था गर्न ग्रामीण महिलाहरू प्रकृतिसँग प्रत्यक्ष रूपमा जोडिएका हुन्छन् । तिनीहरूले आफ्नो अधिकांश समय प्रकृतिमै बिताइरहेका हुन्छन् । खेती र बगैंचाको स्याहारसुसार, इन्धनकाठ संकलन, गाईवस्तुको पालनपोषण, खाना र चारा खोज्नमा दिन बिताइरहेका हुन्छन् । यस्तो अवस्थामा कुनै किसिमको प्राकृतिक विपद् आइपर्दा महिलाहरू प्रत्यक्ष रूपमा प्रभावित हुन पुग्छन् । जस्तै सबैतिर पिउने पानीको सहज पहुँच छैन । केही दशकयता विश्वव्यापी रूपमा असर गरिरहेको जलवायु परिवर्तनले गर्दा पानीको मुहान सुक्दै गएपछि विशेष गरी गाउँमा महिलाहरू पानी संकलनका लागि टाढासम्म हिँड्न बाध्य छन् । ठूला सहरहरूमा पनि यो अवस्था सामान्य हुँदै गइरहेको छ । यसरी पानीका लागि टाढासम्म पुग्नुपर्दा अथवा पानी भएको सार्वजनिक ठाउँमा नुहाउनुपर्दा महिलाहरू यौन दुर्व्यवहारमा पर्ने सम्भावना त्यत्तिकै हुन्छ । हाल हिउँ नपरेर हिमालहरू काला देखिन थालेका छन् । हिमाली क्षेत्रमा हिउँ परेपछि किसानका लागि सिँचाइको व्यवस्था हुन्छ । हिमालमा हिउँ नपर्दा र अन्यत्र पानी नपर्दा खडेरी निम्तिन्छ । खडेरीको समयमा एकल महिलाहरू अथवा अपांगता भएका महिलाका लागि खेतबारीमा सिँचाइ अति नै चुनौतीपूर्ण हुन्छ । अचेल गाउँघरतिर वृद्धवृद्धा, बालबालिका र महिलाहरूलाई घरमै छोडेर पुरुषहरू रोजगारीका लागि विस्थापित भइरहेका छन् । यस्तो अवस्थामा बाढी, पहिरो, खडेरी, आगलागी, डढेलोजस्ता जलवायुजन्य विपद् आइपर्दा आफू र आफ्नो परिवारलाई जोगाउन त्यस्ता विपद्हरूको सामना गर्न महिलाहरू नै अग्रसर हुनुपर्ने अवस्था छ । विपद्पश्चात् पनि महिलाहरू यौन हिंसा, दुर्व्यवहार, यौन शोषण र बेचबिखनमा पर्ने सम्भावना अत्यधिक हुन्छ । विपद् आइपर्दा पुरुषका तुलनामा महिलाहरू धेरै प्रभावित भएका विभिन्न अध्ययन तथा तथ्यांकले पनि देखाएका छन् । सामाजिक तथा आर्थिक कारणले गर्दा विपद्मा पुरुषका तुलनामा महिला र बालबालिकाको मृत्युदर १४ गुणा बढी रहेको तथ्यांक छ । महिला र बालबालिका अधिकांश समय घरमै बिताउने गर्छन् । कुनै विपद् आइपर्दा आफूसँगै परिवारको पनि उद्धार गर्ने प्रवृत्ति र जिम्मेवारी वहन गर्ने हुँदा महिलाहरू तुलनात्मक रूपमा बढी प्रभावित भएको पाइन्छ । सन् २००४ मा एसियामा आएको सुनामीका कुल मृतकमध्ये ७० प्रतिशतभन्दा बढी महिला थिए । एसियाप्यासिफिक क्षेत्रमा पानीजन्य विपद्बाट मृत्यु हुनेमा अधिकांश महिला र बालबालिका रहेको तथ्यांक छ । विपद् पोर्टलका अनुसार विगत १० वर्षमा नेपालमा पनि बाढीका कारण ११८ महिलाले ज्यान गुमाएका छन् । भारी वर्षाले ५१ महिलाको मृत्यु भएको तथ्यांकले छ ।नेपालको संविधानले महिलाको हकलाई मौलिक हकमा सुनिश्चित गरेको छ जसमा महिलाले लैंगिक भेदभावबिना समान रूपमा बाँच्न पाउने उल्लेख छ । नेपाल सरकारले महिलाविरुद्ध सबै प्रकारका भेदभाव उन्मूलन सम्बन्धी संयुक्त राष्ट्रसंघीय महासन्धि१९९१ मा समेत पक्षराष्ट्र बनेर हस्ताक्षर गरेको छ । विपद् जोखिम न्यूनीकरणका लागि सेन्डाई फ्रेमवर्कका अनुसार महिला र अपांगता भएका व्यक्तिलाई विपद्ले असमान रूपमा प्रभावित पार्छ । पेरिस जलवायु सम्झौताले पनि जलवायु परिवर्तनजन्य विपद् मानवजातिको साझा चासोको विषय हो भनी स्वीकार गरेको छÙ पक्षराष्ट्रहरूले जलवायु परिवर्तनलाई सम्बोधन गर्न कदम चाल्दा मानव अधिकार, स्वास्थ्य सम्बन्धी अधिकार, अपांगता भएका व्यक्तिहरूको अधिकार सम्बन्धी आआफ्नो दायित्वलाई सम्मान, प्रवर्द्धन र विचार गर्नुपर्छ भनेको छ । विपद् जोखिम न्यूनीकरण तथा व्यवस्थापन ऐन२०७४ अन्तर्गत परिषद्को गठन तथा काम, कर्तव्य र अधिकारमा विपद्को जोखिममा रहेका महिला, बालबालिका, ज्येष्ठ नागरिक, सीमान्तीकृत वर्ग तथा समुदाय, अशक्त तथा अपांगता भएका व्यक्तिहरूलाई राहतको न्यूनतम मापदण्ड सम्बन्धी व्यवस्थामा समावेश गर्नुपर्ने र प्राथमिकता दिनुपर्ने उल्लेख छ । सोही ऐनले महिलासहित सबै जोखिम वर्गलाई विपद् पूर्वतयारी, विपद्को समय र विपद्पश्चात् प्राथमिकता दिनुपर्ने उल्लेख गरेको छ । यी विषयलाई ख्याल गर्दै विपद् जोखिम न्यूनीकरण तथा व्यवस्थापनको प्रत्येक चरण समावेशी हुनुपर्नेमा दुईमत हुन सक्दैन । विपद् पूर्वतयारीका लागि महिलाका लागि विपद्को सामना गर्न क्षमता अभिवृद्धि तालिम तथा मनोपरामर्श सेवाको आवश्यकता हुन्छ । विपद्पश्चात् बनाइएका आश्रयस्थलहरू पनि लैंगिकमैत्री हुनु आवश्यक छ । विपद् जोखिम न्यूनीकरण तथा व्यवस्थापन ऐन२०७४ ले परिषद्मा महिला सहभागिता सुनिश्चित गरेको छ । त्यसैले नीति बमोजिम विपत् न्यूनीकरण र व्यवस्थापनको हर काममा महिलाहरूको भूमिकाको कदर गर्दै समावेशी पहल गर्न आवश्यक छ ।"
संघप्रदेश चुनाव अलगअलग,"नेपालको संविधानले तीन तहका कार्यकारिणी सरकारको शासकीय स्वरूप तय गरेको छ । तर, सरकार गठन गर्न स्थानीय सरकारको चुनाव छुट्टै र संघ तथा प्रदेशको चुनाव एकै पटक गरियो । सरकार र निर्वाचन आयोगले यसको कारण दिए खर्च जोगाउन संघ र प्रदेश चुनाव एकै पटक गरियो । यसरी एकैचोटि दुइटा फरकफरक सरकारको चुनाव गराउनु भने निर्वाचन मनोविज्ञानको समेत विपरीत हो । संघीय राजनीतिक मुद्दाहरू भौगोलिक फैलावटका हिसाबले पनि ठूलो आयतनका हुन्छन्, तीसँग मिसाएर गरिने प्रादेशिक मुद्दाको बहस कमजोर हुने हुन्छ । निर्वाचन भनेको बाकसमा भोट खसाल्ने कर्मकाण्ड मात्रै होइन । बाकस थाप्यो, जनताले कागजको खोस्टामा छाप लगाए, मत गनियो र जितेको घोषणा गरियो । यतिले निर्वाचन प्रयोजन पूरा हुँदैन । निर्वाचन लोकतान्त्रिक उत्सव पनि हो र परिवर्तनको माध्यम पनि । जनताले बहसमा भाग लिनु, उम्मेदवारहरूका वाचाकबोल सुन्नु, सही सूचना सही तरिकाले लिनु, प्रश्न गर्नु, कारण खोज्नु र रचनात्मक समाधानका उपाय पहिल्याउनु निर्वाचनका अभिन्न प्रक्रिया हुन् । जनताले निर्वाचनकै माध्यमबाट आफूले चाहेको व्यक्ति वा पार्टीलाई प्रतिनिधिका रूपमा छान्ने हुन् । तर दुर्भाग्य, यो संघीय लोकतान्त्रिक गणतन्त्रमा दुई पटकका चुनावमा संघीयताको मियो मानिएको प्रदेशसभाको चुनावबारे कहीँकतै बहस र छलफल नै सुनिएन । कुनै पनि पार्टीले प्रदेशको पहिचान र सामर्थ्यबारे कहीँकतै बोलेको सुन्न पाइएन । कतिसम्म भने, संघीयताका चरम पक्षपातीहरू माओवादी र मधेशकेन्द्रित पार्टीहरूसमेत यस्ता विषयप्रति उदासीन देखिए । यसको एक मात्रै कारण थियो संघको र प्रदेशको चुनाव एकै पटक गर्नु । प्रदेश तहको निर्वाचन संघीय चुनावको ओझेलमा पर्यो । संघ र प्रदेश चुनाव एकै पटक गर्दा त्यो राष्ट्रिय एजेन्डा र मुद्दामा मात्रै केन्द्रित भयो । पार्टीका राष्ट्रिय योजनाहरू, कार्यक्रम, गठबन्धन, वाम, लोकतान्त्रिक भन्दै राष्ट्रिय मुद्दाहरूमा राष्ट्रिय नेताका बहस र चुनावी जोडघटाउहरू भए । सञ्चारमाध्यमहरू तिनैमा केन्द्रित भए । प्रदेशको सरकार कस्तो बन्ने, कुन पार्टीका प्रदेशगत योजनाहरू केके हुन्, कुन प्रदेशमा मुख्यमन्त्रीमा कसले दाबी गरेका छन्, पहिचानको मुद्दामा कुन पार्टीको धारणा के छ, कसरी प्रदेशहरूलाई स्वावलम्बी र सक्षम बनाउने, प्रदेशको अर्थराजनीतिलाई कुन बाटो लैजाने भन्ने विषयले प्रदेशको दोस्रो चुनावमा पनि बहसको मौकै पाएनन् । प्रादेशिक एजेन्डाहरू संघीय चुनाव सम्बन्धी खलबलीमा विलीन भए । सम्भवतः आधाभन्दा धेरै मतदाताले प्रदेश सरकार अलग हो र त्यसको पनि चुनाव हो भन्ने नबुझीकनै निर्वाचन सकियो । हाम्रो सर्भे एजेन्सी मिडिया आउटलेटले गरेको सर्वेक्षणमा मतदाताहरूलाई किन चारवटा मतपत्रमा मतदान गरेको भनी सोधिएको थियो । आधाभन्दा बढी मतदातालाई यसको वास्तविक कारण थाहै थिएन । ६० प्रतिशत मतदातालाई त आफ्नो प्रदेशका उम्मेदवार कोको हुन् भन्नेसम्म पत्तो थिएन । मतदाता रनभुल्लमा पर्ने यस्तो चुनाव गराएर निर्वाचन आयोग र आयुक्तहरू मक्ख थिए, निर्वाचन सफल भयो भन्दै थिए । यो निर्वाचन केका लागि हो, मेरो भोटले को निर्वाचित हुन्छ, कुन सरकार बनाउन मैले भोट हाल्दै छु भन्नेजस्ता प्रश्नबारे मतदातालाई बुझाउनतर्फ भने आयोगको ध्यान जान सकेन । आयोग निर्वाचनको कर्मकाण्डमा मात्रै रमायो । मतदाताहरूको मनोविज्ञान हेर्दा लाग्थ्यो यो निर्वाचन संघको हो र त्यही संघले प्रदेशका सांसद छान्ने हो । हुन पनि त्यही भयोÙ पार्टीहरूले केन्द्रीय रूपमा जे निर्णय गरे, मतदाताले त्यसैमा छाप लगाइदिए । सबै पार्टीले प्रदेश तहको घोषणापत्र सार्वजनिक गरेनन् । गर्नेहरूका घोषणापत्रले पनि सञ्चारमाध्यममा अपेक्षित स्थान नै पाएनन् । बरु स्थानीय तहको निर्वाचनमा चाहिँ स्थानीय मुद्दा र एजेन्डामा प्रशस्त बहसहरू भएका थिए । त्यस बेला जनताले नयाँनयाँ बालेन, हर्क र गोपी हमालहरूलाई जिताएर स्थानीय सरकार प्रमुख पनि बनाए । सञ्चारमाध्यमहरूले प्रशस्तै समाचार, अन्तर्वार्ता, बहस, फिचरहरू कभर गरे । जनताले पनि उत्साहजनक सहभागिता जनाए । स्थानीय तहजस्तै प्रदेश अर्को तह हो र यसको चुनावमा पनि नयाँ बहस खडा गर्नुपर्छ भन्ने सोच कतै देखिएन । त्यही भएर पनि प्रदेश सरकारहरू प्रदेश सरकार होइन प्रदेश निकायजस्ता भए । मुख्यमन्त्री बन्नेहरूले कहीँ पनि प्रदेशको विकास, मुद्दा, योजना र खाकाबारे जनतालाई बताएन । केवल संघीय निर्वाचन र मुद्दाहरूमा बहस गराएर दुइटा महत्त्वपूर्ण चुनाव खेर गए, जबकि ती संघीयताको प्रभावकारिताका लागि निकै महत्त्वपूर्ण थिए । प्रतिनिधित्वको तह र संस्थाहरूभन्दा बाहिर प्रदेश सरकारहरू सेता हात्तीजस्ता भए, खर्च बढी भयो, यिनको कामै छैन भन्नेजस्ता बहसहरू पनि हुन थालेका छन् । एउटा नयाँ पार्टी त यही मुद्दालाई अघि सारेर अस्तित्वमा आएको छोटो समयमै चौथो ठूलो पार्टी बन्न सफल भयो । यसले प्रदेश खारेजीको मुद्दा पेचिलो र धारिलो बन्दै गएको देखाउँछ । अब पार्टीहरूले प्रदेश सरकार चाहिन्छचाहिन्छ भन्नमा मात्र बल लगाउने होइन, यसको प्रभावकारितामा पनि ध्यान दिनुपर्छ । यसको सुरुआत संघ र प्रदेशको चुनाव अलगअलग गरेर गर्न सकिन्छ । संघीयताको प्रभावकारिताको पहिलो सर्त भनेकै संघ र प्रदेशको निर्वाचन फरकफरक समयमा गर्नु हो । प्रदेशको छुट्टै चुनाव गर्ने हो भने सम्बन्धित प्रदेशका मुद्दाहरूमाथि संस्थागत बहसहरू हुनेछन् र चुनाव उत्सवमय हुनेछ । संघीयतालाई शासकीय व्यवस्थाका रूपमा अवलम्बन गरिसकेपछि यसको हुर्काइबढाइ प्रभावकारी ढंगले हुन जरुरी छÙ खालि खर्चको अत्तो थापेर हुन्न । बच्चाचाहिँ तीन जना पाउने, तर दुई जनाले एउटै थालमा भात खाऊ, एउटै कपडा लगाऊ र एउटै किताब पढ त भन्नु भएन नि ! प्रदेश चुनावमा खर्चको कुरा पनि त्यस्तै हो । व्यवस्था बनाइसकेपछि त्यसको पालनपोषण गर्नैपर्छ । निर्वाचनमा गरिएको खर्चले स्थानीय अर्थतन्त्रलाई चलायमान नै बनाउने हो, जसका कारण राष्ट्रिय अर्थतन्त्रमा सकारात्मक प्रभाव पर्छ । संसारकै ठूलो लोकतन्त्र मानिएको भारतमा सन् २०२४ मा संघको चुनाव हुँदै छ । त्यही वर्ष महाराष्ट्र, हरियाणा, झारखण्ड, उडिसा, अरुणाचल प्रदेश, आन्ध्र प्रदेश, सिक्किम गरी सात राज्यमा प्रादेशिक चुनावसमेत हुँदै छ । संघ र प्रदेशका चुनावी मुद्दाहरू एकअर्कामा विलीन नहोऊन् भनेर एकै वर्षमा भए पनि दुई तहको चुनाव अलगअलग गराउन लागिएको हो । १४० करोड जनसंख्या रहेको भारतमा त संघ र प्रदेशको चुनाव छुट्टाछुट्टै गरिन्छ भने संघीयताको जगै नबसेको हाम्रोजस्तो मुलुकमा एकै पटक गरिरहनु भनेको निर्वाचन आयोगले अदूरदर्शिता हो ।"
जनगणनाको अन्तिम नतिजा कहिले ?,"काठमाडौं (कास) राष्ट्रिय तथ्यांक कार्यालय (साबिक केन्द्रीय तथ्यांक विभाग) ले राष्ट्रिय जनगणना २०७८ को अन्तिम नतिजाका लागि जातजाति र भाषाबारे छलफल सुरु गरेको छ । राष्ट्रिय जनगणना २०६८ अनुसार मुलुकमा १ सय २५ जातजाति र १ सय २३ भाषा छन् । संघीय संविधान जारी भएपछि पहिलो पटक सम्पन्न राष्ट्रिय जनगणनामा अधिक संख्याले छुट्टै जातजाति हुनुपर्ने माग राखेका थिए । त्यसैअनुसार जनगणनाको लगत फाराम भराएकाले तथ्यांक कार्यालय निचोडमा पुग्न सकेको छैन । भाषा आयोगले यसअघि आठवटा नयाँ भाषा पत्ता लगाएकाले पनि निचोड पुग्न बाँकी रहेको जनाइएको छ । कार्यालयले थारू आयोग, मुस्लिम आयोग, राष्ट्रिय समावेशी आयोग, आदिवासी जनजाति आयोग, भाषा आयोग, दलित आयोग, मधेसी आयोगलगायत सरोकार निकायसित अन्तिम चरणको छलफल सुरु गरेको जनाएको छ । तत्काल जातजाति र भाषाको संख्या यकिन नगरी नतिजा सार्वजनिक गर्ने पक्षमा थियौं, कार्यालयका निर्देशक ढुण्डिराज लामिछानेले भने, अहिले सरोकारवाला र विज्ञसँग छलफल सुरु गरेका छौं । मधेसी आयोगको अध्ययनले तराईमधेसमा मात्र १ सय २१ जात फेला पारेको र तीमध्ये ३५ जातको भने थर पहिचान हुन नसकेको जनाएको थियो । यसैगरी आदिवासी जनजातिभित्र विभिन्न समुदायले छुट्टै जाति हुनुपर्ने माग गर्दै आएका छन् । २०७८ कात्तिक २५ गतेबाट मंसिर ९ गते देशभर एकसाथ १२औं राष्ट्रिय जनगणना भएको थियो । तथ्यांक कार्यालयले गत वर्ष माघ १२ मा प्रारम्भिक नतिजा सार्वजनिक गरेको थियो । प्रारम्भिक नतिजाअनुसार कुल जनसंख्या २ करोड ९१ लख ९२ हजार ४ सय ८० छ । भौगोलिक जनसंख्याका आधारमा ६०९ प्रतिशत हिमाली भेगमा बसोबास गर्छन् । पहाडमा ४०२५ प्रतिशत र तराईमा ५३६६ प्रतिशत बस्छन् । १० वर्षको अन्तरालमा तराईको जनसंख्या ३३९ प्रतिशतले बढेको छ । त्यसैगरी पहाडको जनसंख्या शून्य दशमलव २४ प्रतिशतले मात्र बढेको देखिन्छ भने हिमालमा शून्य दशमलव ६४ प्रतिशतले जनसंख्या घटेको छ । लैंगिक अनुपात ९५८ रहेको छ । जसअनुसार प्रति सय महिलामा पुरुषको संख्या ९५९१ छ । संख्या वृद्धिदर ०९३ प्रतिशत रहेको छ ।"
अमेरिकी फिल्म निर्माताले बुद्ध प्रतिमा फर्काउने,"(काठमाडौं)अमेरिकी प्रतिष्ठित फिल्म निर्माता माइकल फिलिप्सले आफ्नो संग्रहमा रहेको पुरातात्त्विक बुद्ध प्रतिमा नेपाल फर्काउने भएका छन् । बुङमतीको मच्छिन्द्र बहालबाट पाँच दशकअघि हराएको बुद्ध प्रतिमा फिलिप्सको निजी संकलनमा रहेको भर्खरै सार्वजनिक भएको थियो । हराएका सम्पदाको खोजबिनमा सक्रिय लस्ट आर्ट्स अफ नेपाल ले तथ्य पहिल्याएपछि फिल्म निर्माता फिलिप्सको संकलनमा रहेको सम्पदा न्युयोर्कस्थित आर्ट क्राइम विषयकी प्राध्यापक एरिन एल थोम्सनले घर फर्काउने पक्षमा आवाज उठाएकी थिइन् । मैले क्यालिफोर्नियामा रहेका फिल्म निर्माता फिलिप्ससँग फोन वार्ता गरेर नेपालको सम्पदाबारे चासो राखेकी थिएँ, उनलाई प्रतिमा (स्टेन्डिङ बुद्ध) नेपालबाट झन्डै ५० वर्षअघि चोरिएको थियो पनि थाहा रहनेछ, थोम्सनले कान्तिपुरसँग भनिन् । उनका अनुसार फिलिप्सले बुद्ध प्रतिमा तत्काल फिर्ता गर्ने प्रतिबद्धता जनाएका छन् । फिलिप्स सन् १९७३ मा प्रदर्शनमा आएर ७ विधामा ओस्कर पुरस्कार जित्न सफल फिल्म द स्टिङ का एक निर्माता हुन् । उत्कृष्ट कथा र निर्माण शैलीका कारण यो फिल्मलाई लाइब्रेरी अफ कंग्रेस को संरक्षण सूचीमा राखिएको छ । लस्ट आटर््स अफ नेपालका अनुसार आटर््स अफ एसिया म्यागजिन (२०१३, जनवरीफेब्रुअरी) मा फिल्म निर्माता फिलिप्सको निजी संग्रहमा रहेका प्रतिमाको विवरण प्रकाशित थियो । स्वीस अध्येता उलरिच भोन स्क्रोडरले तयार पारेको नेप्लिज स्टोन स्कल्प्चर पुस्तकमा पनि बुङमतीको उभिएको बुद्धको प्रतिमा प्रकाशित छ ।५० वर्षअघि चोरिएको सालभन्जिका भेटियोपाटनको सुलिमा टोलस्थित रत्नेश्वर मन्दिरबाट ५० वर्षअघि चोरिएको सालभन्जिका यक्ष टुडाल (काष्ठकला) अमेरिकी आर्ट डिलर छिनो रोनकोरोनी को संकलनमा पाइएको छ । रत्नेश्वर मन्दिरबाटै चोरिएका अरू दुई टुडाल यसअघि न्यु साउथ वेल्स आर्ट ग्यालरी (अस्ट्रेलिया) र लन्डनको एक निजी संग्रह (म्याक कुलुग) मा पाइएको थियो । हराएका सम्पदाको खोजबिन र घरफिर्तीमा सक्रिय अभियान लस्ट आर्ट्स अफ नेपाल का अनुसार १३ औं शताब्दीको सिर्जना मानिने टुडाल सन् ७० दशकको सुरुवातमा हराएको थियो । आर्ट डिलर रोनकोरोनीको सम्पर्क कार्यालय अमेरिका, फ्रान्ससहितका मुलुकमा रहेको वेबसाइटमा देखिएको छ ।"
सोनाम ल्होसार तीन दिन,"काठमाडौं (कास) सोनाम ल्होसार २८५९ औं ह्योअी तावार ल्हो (बिरालो वर्ष) का अवसरमा टुँडिखेलमा तीन दिवसीय ल्होसार पर्व मनाइने भएको छ । ल्होछार मूल समारोह समितिले बिहीबार बौद्ध चुच्चेपाटीस्थित घेदुङको कार्यालयमा पत्रकार सम्मेलन गर्दै जानकारी गराएको हो । समितिका अनुसार तामाङ समुदायको राष्ट्रिय संस्था नेपाल तामाङ घेदुङलगायत अन्य विभिन्न संघसंस्थाको सहभागितामा शुक्रबार, शनिबार र आइतबार ल्होसार मनाउन लागिएको हो । महोत्सवमा तामाङ जातिको सांस्कृतिक संस्था ताम्बा, बोन्पो तथा लामा गुरुद्वारा विशेष पूजाआजा, सांस्कृतिक झाँकी प्रदर्शन, घोडचढी र ख्याति प्राप्त कलाकारद्वारा परम्परागत गीत, नृत्य, दोहोरी, डम्फू सेलो, माने तथा म्हेन्दोमाया प्रस्तुति हुनेछन् । मौलिक खानाका परिकार, भेषभुषा, तामाङ जातिसम्बन्धी पुस्तक, गीति क्यासेट तथा परम्परागत वस्तुलाई स्टलमा प्रदर्शन गरिने घेदुङका सहअध्यक्ष कुमारसिं घिसिङले बताए । पहिलो दिन सांस्कृतिक उपसमितिले कलाकारद्वारा विशेष सांस्कृतिक कार्यक्रम प्रस्तुति गर्नेछ । दोस्रो र तेस्रो दिन विशेष पूजापाठपछि सांगीतिक कार्यक्रम तय गरिएका छन् । तेस्रो दिन प्रधानमन्त्री पुष्पकमल दाहालको समेत सहभागिता रहने कार्यक्रम छ । ल्होछारले तामाङ जातिको उद्गम सभ्यता, संस्कृति, सांस्कृतिक अस्तित्व र पहिचानलाई समेत प्रतिविम्बित गर्ने उनको भनाइ छ । तामाङहरूले मान्ने ल्होछार चन्द्र पात्रोको पहिलो महिनाको पहिलो दिन अर्थात् प्रत्येक वर्ष माघ शुक्ल प्रतिपदादेखि सुरु हुन्छ । ल्हो अर्थ साल, वर्ष र छारको अर्थ नयाँ अर्थात् नयाँ वर्ष भन्ने हुन्छ । विभिन्न पशुपक्षीको नामबाट १२ वटा ल्हो को नाम राखिएको हुन्छ । प्रत्येक वर्ष फेरिने दिनलाई समुदायले ल्हो पोवा, दोवा वा ल्होसार भनिन्छ । झण्डै तीन दशकदेखि काठमाडौंको टुँडिखेलमा तीन दिवसीय ल्होसार पर्व मनाइँदै आएको छ । कोरोना महामारीका कारण विगत दुई वर्ष भने समुदायले आआफ्नै घरमा ल्होसार मनाएका थिए ।"
१४ महिनापछि हट्यो आयातमा नगद मार्जिन,"(काठमाडौं) आयातमा कमी आएको र विदेशी मुद्रा सञ्चितिमा सुधार भएको भन्दै केन्द्रीय बैंकले १४ महिनापछि आयातका लागि प्रतीतपत्र (एलसी) खोल्दा नगद मार्जिन राख्नुपर्ने व्यवस्था हटाएको छ । सरकारले ०७८ मंसिर र पुसमा दुई चरणमा गरेर ४७ समूहअन्तर्गतका करिब १६ सय वस्तुको आयातका लागि एलसी खोल्दा ५० देखि १ सय प्रतिशतसम्म नगद मार्जिन राख्नुपर्ने व्यवस्था गरेको थियो । त्यसमध्ये गत मंसिर १६ मा टायल, मार्बललगायत निर्माण सामग्री र त्यससँग सम्बन्धित वस्तु गरेर करिब साढे ३ सय वस्तुमा नगद मार्जिनको व्यवस्था हटाएको थियो । बाँकी सबै प्रकारका वस्तुमा कायम नगद मार्जिनको व्यवस्था राष्ट्र बैंकले बिहीबार हटाएको हो । राष्ट्र बैंकले बिहीबार परिपत्र जारी गरेर यसअघिको नगद मार्जिनसम्बन्धी निर्देशन खारेज गरेको जानकारी दिएको छ । नगद मार्जिनसम्बन्धी व्यवस्था हटाउन उद्योगी व्यवसायीले सरकार र राष्ट्र बैंकलाई दबाब दिइरहेका थिए । उनीहरूको माग सम्बोधन गर्न पनि अर्थतन्त्रका बाह्य सूचक सुधारोन्मुख अवस्थामा रहेको भन्दै राष्ट्र बैंकले नगद मार्जिनसम्बन्धी व्यवस्था खारेज गरेको हो । आयात निरन्तर बढिरहेको, विदेशी मुद्रा सञ्चितिको पर्याप्तता ७ महिनाका लागि आयात धान्न पुग्नेभन्दा कम रहेकोलगायत कारण एक वर्षअघि नगद मार्जिनको व्यवस्था गरिएकामा अहिले अर्थतन्त्रमा सुधार देखिएकाले उक्त व्यवस्था खारेज भएको राष्ट्र बैंकका प्रवक्ता गुणाकर भट्टले बताए । अहिले विदेशी विनिमय सञ्चिति पर्याप्तता सुविधाजनक अवस्थामा छ । एक वर्षअघि नगद मार्जिनको व्यवस्था गर्दा विदेशी मुद्रा सञ्चिति ७ महिनाभन्दा कमको आयात धान्न पुग्ने अवस्थामा थियो, उनले भने, गत मंसिरसम्मको विदेशी मुद्रा सञ्चिति ८७ महिनाका लागि आयात धान्न पर्याप्त देखिन्छ । यसअघि नगद मार्जिनसम्बन्धी व्यवस्था गर्दा राष्ट्र बैंकले सबै प्रकारका आयातको भुक्तानी एलसीमार्फत मात्रै हुनुपर्ने व्यवस्था गरेको थियो । अहिले उक्त व्यवस्था पनि खारेज भएको छ । अब साना कारोबार र तोकिएको वस्तुका लागि व्यवसायीले टीटीलगायत अन्य माध्यम (एलसी नखोली) बाट भुक्तानी गर्न पाउने भएका छन् । सबैलाई प्रतीतपत्र अनिवार्य गर्दा साना व्यवसायीलाई अप्ठ्यारो परेको थियो । उनीहरूको व्यावसायिक लागत बढेको थियो, प्रवक्ता भट्टले भने, उक्त व्यवस्था हटेपछि साना तथा मझौला व्यवसायीलाई केही राहत मिल्नेछ । उत्पादन लागतमा पनि कमी आउनेछ । नगद मार्जिनसम्बन्धी व्यवस्थाले व्यावसायिक लागत बढेकाले अनौपचारिक कारोबार पनि बढेको जानकारहरू बताउँछन् । उक्त व्यवस्था हटेपछि अनौपचारिक आयात घट्ने र औपचारिक आयात प्रोत्साहन हुने प्रवक्ता भट्टको दाबी छ । ०७८ मंसिर ५ मा २० समूहअन्तर्गतका करिब साढे ३ सय र पुस २६ मा २७ समूहअन्तर्गतका करिब साढे १३ सय वस्तु आयातका लागि एलसी खोल्दा नगद मार्जिन राख्नुपर्ने व्यवस्था राष्ट्र बैंकले गरेको थियो । यसअनुसार सवारी साधनको आयातमा ५० र बाँकी वस्तुको आयातमा १ सय प्रतिशत नगद मार्जिन राख्नुपर्ने व्यवस्था राष्ट्र बैंकले गरेको थियो । त्यहीबीच सरकारले औद्योगिक उत्पादनका लागि भन्दै मरीच, केराउ र सुपारी आयात खोल्ने निर्णय गरेको थियो । ती वस्तुको आयात खोल्दा नगद मार्जिनको व्यवस्था थिएन । पछि राष्ट्र बैंकले ती वस्तुको आयातमा पनि शतप्रतिशत नगद मार्जिनको व्यवस्था गरेको थियो । गत मंसिरमा निर्माण सामग्री वर्गमा पर्ने करिब साढे ३ सय वस्तुमा लगाइएको नगद मार्जिन राष्ट्र बैंकले हटाएको थियो । अहिले बाँकी सबै वस्तुमा कायम रहेको नगद मार्जिनको व्यवस्था हटाइएको हो ।सरकारले यसअघि रोक्का गरेको वस्तुको आयात खुला गरेको र राष्ट्र बैंकले पनि नगद मार्जिनसम्बन्धी व्यवस्था खारेज गरेकाले आउँदा महिनामा आयात धेरैले बढ्ने जानकारहरू बताउँछन् । पछिल्ला महिनामा रेमिट्यान्समा सुधार आउनुको एक कारण आयातमा कमी पनि हो, राष्ट्र बैंकका एक अधिकारीले भने, अब आयात बढ्ने भएकाले रेमिट्यान्समा कमी आउने बलियो सम्भावना छ । यद्यपि राष्ट्र बैंकले नगद मार्जिनसम्बन्धी व्यवस्था हटाए पनि बैंकले आफैं नगद मार्जिन लागु गर्न सक्ने भएकाले बैंक सजग भएको अवस्थामा भने आयात धेरैले बढ्ने सम्भावना नरहेको उनको भनाइ छ । बैंकहरू पहिलेभन्दा बढी स्वनियमनमा बस्नुपर्यो, ती अधिकारीले भने, राष्ट्र बैंकले पनि बैंकहरूका गतिविधि निरन्तर सूक्ष्म रूपमा नियालिरहनुपर्छ ।गत वर्ष राष्ट्र बैंकले नगद मार्जिनसम्बन्धी व्यवस्था लागू गर्दा (०७८ मंसिरमा) विदेशी मुद्रा सञ्चिति १२ खर्ब १४ अर्ब रुपैयाँ र अमेरिकी डलरमा १० अर्ब ३ करोड थियो । यस वर्षको मंसिरसम्म यस्तो सञ्चिति नेपाली रुपैयाँमा १२ खर्ब १२ अर्ब र अमेरिकी डलरमा ९ अर्ब ८२ करोड छ । यस अवधिमा अमेरिकी डलरको विनिमय दर बढी भएकाले नेपाली मुद्रामा विदेशी विनिमय सञ्चिति धेरै देखिएको हो । ०७८ मंसिरसम्म नेपालमा रहेको विदेशी मुद्रा सञ्चितिले ६८ महिनाका लागि वस्तु तथा सेवा आयात धान्न पुग्ने अवस्था थियो । गत मंसिरसम्मको विदेशी मुद्रा सञ्चितिले ८७ महिनाका लागि आयात धान्न पुग्ने राष्ट्र बैंकको दाबी छ, जुन चालु आर्थिक वर्षमा राष्ट्र बैंकले विदेशी मुद्रा सञ्चिति कायम गर्न तय गरेको लक्ष्यभन्दा बढी हो । राष्ट्र बैंकले चालु आर्थिक वर्षमा ७ महिनाका लागि आयात धान्न पुग्ने विदेशी मुद्रा सञ्चिति कायम गर्ने लक्ष्य तय गरेको छ । राष्ट्र बैंकले नगद मार्जिनसम्बन्धी व्यवस्था लागु गर्दा मुलुकको शोधनान्तर स्थिति १ खर्ब ९५ अर्ब रुपैयाँ र अमेरिकी डलरमा १ अर्ब ५४ करोडले घाटामा थियो । गत मंसिरसम्म शोधनान्तर स्थिति नेपाली मुद्रामा ४५ अर्ब ४७ करोड रुपैयाँ र अमेरिकी डलरमा ३४ करोड ६८ लाख रुपैयाँले बचतमा छ । ०७८ मंसिरसम्म ८ खर्ब ३८ अर्ब रुपैयाँ बराबरको आयात भएकामा गत मंसिरसम्म ६ खर्ब ६४ अर्ब रुपैयाँको मात्र आयात भएको छ ।"
बाँझो र घरघडेरी बढ्दा कृषि बालीको क्षेत्र घट्यो,"फलफूल बालीले ढाकेको क्षेत्रफलमा सबैभन्दा बढी मधेसको ३४५ प्रतिशत छ । सुदूरपश्चिममा ने ५७ प्रतिशत मात्रै छ । मसला बालीले ढाकेको क्षेत्रफलमा प्रदेश १ को हिस्सा सबैभन्दा बढी ३९४ प्रतिशत र गण्डकीको ७१ प्रतिशत मात्रै छ । क्षेत्रफलका आधारमा फलफूलमा मात्रै मधेस अघि रहँदा उत्पादनका आधारमा भने खाद्य तथा अन्य बाली, तरकारी तथा वागवानी र फलफूलमा समेत मधेसकै वर्चस्व छ । खाद्य तथा अन्य बाली उत्पादनमा मधेसको सबैभन्दा बढी २७३ प्रतिशत छ । सबैभन्दा भने कम कर्णालीको ४७ प्रतिशत मात्रै छ । तरकारी तथा वागवानीमा पनि मधेस नै अघि छ । कर्णाली भने ४५ प्रतिशतले पछि छ । फलफूलमा समेत मधेसको हिस्सा ३२५ प्रतिशत हुँदा सुदूरपश्चिमको ६३ प्रतिशत मात्रै छ । मसलाजन्यमा भने प्रदेश १ को सबैभन्दा बढी २७५ प्रतिशत छ भने गण्डकीको ९५ प्रतिशत मात्रै छ ।हालसम्म देशभर ३ खर्ब १५ अर्ब ६१ करोड रुपैयाँ क्षेत्रगत कृषि कर्जा विस्तार भएको राष्ट्र बैंकको प्रतिवेदनमा उल्लेख छ । अघिल्लो आर्थिक वर्ष ४२ प्रतिशतले कर्जा विस्तार वृद्धि हुँदा गत वर्ष १४२ प्रतिशत कर्जा विस्तार भएको हो । कुल कृषि कर्जामध्ये सबैभन्दा बढी ६९ अर्ब ४४ करोड कर्जा अन्य कृषि तथा कृषिजन्य सेवा शीर्षकमा प्रवाह हुँदा सबैभन्दा कम सिँचाइमा १३ करोड १ लाख रुपैयाँ मात्रै प्रवाह भएको छ । कृषि क्षेत्रमा प्रवाहित कर्जामा सबैभन्दा बढी वाग्मतीमा ३४४ प्रतिशत प्रवाह हुँदा सबैभन्दा कम कर्णालीमा १६ प्रतिशत मात्रै छ । यस्तै प्रदेश १ मा १७३, मधेसमा १७१, गण्डकीमा ८९, लुम्बिनीमा १५९ र सुदूरपश्चिममा ४८ प्रतिशत छ ।"
गण्डकीमा पौने ३ अर्बको सुन्तला उत्पादन,"(कास्की)गण्डकीमा यस वर्ष सुन्तला उत्पादन १० प्रतिशतले वृद्धि भएको छ । चालु वर्षमा ५५ हजार ९ सय ३५ टन सुन्तला उत्पादन भएको प्रदेश कृषि निर्देशनालयले जनाएको छ । गत वर्ष भने ५० हजार ८ सय ५० टन फलेको थियो । गण्डकीमा ८ हजार ३ सय ४२ हेक्टरमा सुन्तला लगाइएको छ । त्यसमध्ये ५ हजार ४ सय ५७ हेक्टर सुन्तलाका लागि उत्पादनशील मानिन्छ । किसानले पाउने प्रतिकिलो ५० रुपैयाँका दरले चालु आर्थिक वर्षमा २ अर्ब ७९ करोड ६७ लाख ५० हजार बराबरको सुन्तलाको कारोबार भएको निर्देशनालयकी कृषि अर्थविज्ञ शशी अधिकारीले जनाइन् । गत वर्ष भने किसानले २ अर्ब ३४ लाख आम्दानी गरेका थिए । गत वर्षको तुलनामा यस पटक सुन्तला खेतीका लागि ३ सय ९७ हेक्टर र २ सय ६० हेक्टर उत्पादनशील जमिन वृद्धि भएको छ । गत वर्षसम्म जम्मा ७ हजार ९ सय ४५ हेक्टरमा सुन्तला खेती हुँदै आएको निर्देशनालयले जनाएको छ । सुन्तला खेतीले धेरै ठाउँ ओगटे पनि उत्पादन क्षेत्र भने कम रहेको अधिकारीले बताइन् । करिव २० प्रतिशत सुन्तला अझै बोटमै छ । ११ मध्ये मनाङ र मुस्ताङमा बाहेक अरूमा सुन्तला खेती हुन्छ । सबैभन्दा धेरै सुन्तला स्याङ्जामा १५ हजार १ सय ८० टन अर्थात् ७ करोड ५९ लाख बराबरको उत्पादन भएको छ । यो देशमै सबैभन्दा बढी सुन्तला उत्पादन हुने जिल्ला हो । सबैभन्दा कम लमजुङमा ७ सय १५ टन उत्पादन भएको छ । धेरै उत्पादन हुने जिल्लामा तनहुँ दोस्रोमा पर्दछ । यहाँ १२ हजार ५ सय ४० टन अर्थात् ६ करोड २७ लाख बराबरको सुन्तला उत्पादन भएको छ । कास्कीमा ८ हजार ३ सय ७१, गोरखामा ६ हजार १ सय ४६, पर्वतमा ४ हजार ४ सय, बागलुङमा ४ हजार १५, म्याग्दीमा ३ हजार ६ सय ९३ र पूर्वी नवलपरासीमा ८ सय ७५ टन सुन्तला उत्पादन भएको छ । स्याङ्जामा २ हजार ६७, तनहुँमा १ हजार ७ सय १२, गोरखामा १ हजार ८२, कास्कीमा ८ सय ९४, पर्वतमा ८ सय ७२, म्याग्दीमा ७ सय ८०, बागलुङमा ६ सय २२, लमजुङमा १ सय ७२ र नवलपुरमा १ सय ४२ हेक्टरमा सुन्तला खेती हुने निर्देशनालयले जनाएको छ । सुन्तलाको क्षेत्र बर्सेनि विस्तार हुँदै आएको निर्देशनालयले जनाएको छ । स्याङ्जामा करेनडाँडा, जैसीडाँडा, मनकामना, राङखोला, बगालथोक, भीरकोट, अर्जुनचौपारी, एलादी, तनहुँमा म्याग्दे गाउँपालिका र गोरखामा सहिद लखन गाउँपालिका सुन्तला खेतीका लागि पकेट क्षेत्र मानिन्छन् । यहाँ उत्पादित सुन्तलाको मुख्य बजार पोखरा हो । त्यसपछि बुटवल र काठमाडौं पनि पुग्ने अधिकारीले बताइन् । सीमा जिल्लाका मुख्य बजारसँगै स्थानीय बजारमा पनि राम्रो विक्री हुन्छ, उनले भनिन्, सुन्तलाका लागि खुद्राभन्दा बोटमै ठेक्का लगाउने चलन बढी हुन्छ । पछिल्लो समय सुन्तला बगैंचाको व्यवस्थापन राम्रो गरेकै कारण उत्पादन वृद्धि भएको अधिकारीको भनाइ छ । यस वर्ष मौसमले पनि साथ दियो, उनले भनिन्, किसानले पनि मिहिनेत गरे । सबै कुरा मिलेकाले उत्पादन बढेको हो । नयाँ बोटले फल दिन थाल्नु, उत्पादन क्षेत्र विस्तार, बगैँचाको सही व्यवस्थापनजस्ता कारणले सुन्तला उत्पादनमा वृद्धि हुने स्याङ्जाको भीरकोट नगरपालिकाका किसान मीनप्रसाद कोइराला बताउँछन् । विगतका वर्षको तुलनामा यस वर्ष सुन्तला उत्पादन बढेको उनको भनाइ छ । फागुनसम्म सुन्तला बोटमै रहने कोइरालाको भनाइ छ । सुन्तला नै पछिल्लो समय आम्दानीको मुख्य स्रोत बनेको स्याङ्जाका अर्का किसान तोयानाथ लामिछानेले बताए । सुन्तलामा किराको प्रकोप, कलमी बिरुवाको अभाव, बगैंचा व्यवस्थापन, सुन्तला टिप्नेदेखि, सुरक्षित भण्डारण, ढुवानी र बजारको अभाव मुख्य समस्या रहेको उनले जनाए । सुन्तला खेती विस्तार र व्यवसायीकरणका लागि प्रदेश सरकारले सुन्तला सुपर जोन, जोन, पकेट र ब्लक कार्यक्रम सञ्चालन गर्दै आएको छ ।"
ग्लोबल आईएमईबाट ऋण लिँदा नीलकण्ठ नगरको ब्याज अनुदान,"काठमाडौं (कास) ग्लोबल आईएमई बैंक र नीलकण्ठ नगरपालिकाबीच उद्यमशीलता कार्यक्रमअन्तर्गत नगरवासीलाई उद्यमी तथा स्वरोजगार कर्जा लगानीमा ब्याज अनुदान उपलब्ध गराउनेसम्बन्धी सम्झौतापत्रमा हस्ताक्षर भएको छ । सम्झौतापत्रमा नीलकण्ठ नगरका तर्फबाट नगर प्रमुख भीमप्रसाद ढुंगाना र बैंकका तर्फबाट नायव प्रमुख कार्यकारी अधिकृत सुरेन्द्रराज रेग्मीले हस्ताक्षर गरे । सम्झौताअनुसार ग्लोबल आईएमई बैंकले नीलकण्ठ नगरको मेयर उद्यमशीलता विकास कार्यक्रमअन्तर्गत उद्यमशीलता तथा वित्तीय साक्षरता तालिम लिएका नगरवासीलाई व्यावसायिक बाख्रापालन, डेरी, तरकारी खेती, कुखुरापालन, माछापालन, विभिन्न फलफूल उत्पादन तथा लघु उद्यम गर्न नगरपालिकाको सिफारिसमा सहुलियतपूर्ण कर्जा उपलब्ध गराउनेछ । यस समझदारीले निर्वाहका लागि मात्र कृषि व्यवसाय गरिरहेका किसानलाई उद्यमी बनाउन पुँजीलगायत प्राविधिक सीप आर्जन गरी व्यवसाय विस्तार एवं विकास गर्न समेत सहयोग पुग्ने बैंकको भनाइ छ ।"
एनआईबीएल ग्रोथ फन्डको इकाइ बाँडफाँट,काठमाडौं (कास) एनआईबीएल ग्रोथ फन्डको इकाइ बाँडफाँट गरिएको छ । एनआईबीएल एस क्यापिटल योजना व्यवस्थापक रहेको एनआईबीएल ग्रोथ फन्ड इकाइको अंकित मूल्य १० का दरले १६ करोड इकाइका लागि बिक्री आह्वान गरिएको थियो । यसमध्ये बीउ पुँजीबापत १ प्रतिशत अर्थात् १६ लाख इकाइ योजना व्यवस्थापक एनआईबीएल एस क्यापिटल र १९ प्रतिशत अर्थात् ३ करोड ४ लाख इकाइ कोष प्रवर्द्धक नेपाल इन्भेस्टमेन्ट बैंकलाई सुरक्षित राखिएको थियो । बाँकी १२ करोड ८० लाख इकाइका लागि बिक्री खुला गरिएको थियो । तोकिएको अवधिभित्र ४२ हजार ६० आवेदकमार्फत ९ करोड ९३ लाख ६७ हजार ९ सय इकाइका लागि १ अर्ब ३१ करोड रुपैयाँ बराबरको आवेदन प्राप्त भएको क्यापिटलले जनाएको छ ।
उपसभामुख निर्वाचन शनिबार,"प्रतिनिधिसभाको उपसभामुख निर्वाचन शनिबार हुने भएको छ । प्रतिनिधिसभाका सचिव गोपालनाथ योगीले शुक्रबार दिउँसो १ देखि ४ बजेसम्म उपसभामुख पदमा उम्मेदवारी दर्ताका लागि सूचना जारी गरेका छन् । उपसभामुखको निर्वाचनका लागि शनिबार दिउँसो १ बजे प्रतिनिधिसभाको बैठक बोलाइएको छ ।उपसभामुख राष्ट्रिय स्वतन्त्र पार्टीबाट चयन गर्ने सत्ता साझेदार दलहरूको सहमति छ । रास्वपाबाट सांसद सोबिता गौतम उपसभामुख बन्ने चर्चा छ । उपसभामुखको उम्मेदवार चयनका लागि रास्वपाले शुक्रबार बिहान ९ बजे संसदीय दलको बैठक बोलाएको छ । सभामुख पुरुष निर्वाचित भएपछि हामीले महिला सांसदलाई उपसभामुखमा अगाडि बढाउनुपर्नेछ । त्यसका लागि दलको बैठक बोलाएका छौं । अहिलेसम्म कसलाई अगाडि बढाउने भन्ने निर्णय भइसकेको छैन, रास्वपाका प्रवक्ता तथा महामन्त्री मुकुल ढकालले भने । सभामुख निर्वाचन सकिएपछि संसद् भवनमा प्रधानमन्त्री दाहाल र एमाले अध्यक्ष ओलीले आपसमा छलफल गर्ने क्रममा गौतमलाई बोलाएका थिए । त्यहाँ उपप्रधानमन्त्री तथा गृहमन्त्रीसमेत रहेका रास्वपाका सभापति रवि लामिछानेलाई भने सहभागी गराइएको थिएन । दाहाल र ओलीले उपसभामुखका लागि तयारी गर्न गौतमलाई भनेको स्रोतले जानकारी दिएको छ । प्रमुख प्रतिपक्षी कांग्रेसले पनि उपसभामुखमा उम्मेदवार उठाउने तयारी गरेको छ । कांग्रेसका प्रमुख सचेतक रमेश लेखकले प्रतिपक्षमा रहेका अरू दलसँग सल्लाह गरेर उपसभामुखमा प्रतिस्पर्धा गर्ने बताए ।"
'प्रोटिन रनमा उत्साहजनक सहभागिता,"(काठमाडौं)राइट टु प्रोटिन रन हाफ म्याराथन दौडमा ३ हजार ६ सयभन्दा खेलाडीले प्रतिस्पर्धा गर्ने भएका छन् । नेपाल भेटेरिनरी संघको आयोजनामा सन्तुलित आहारको सन्देश दिने लक्ष्यसाथ शनिबार हाफ म्याराथन आयोजना हुँदै छ । बिहीबारसम्म खेलाडी दर्ता निकै उत्साहजनक रहेको भेटेरिनरी संघका अध्यक्ष शीतलकाजी श्रेष्ठले बताए । खेलाडी दर्ता मिति एक दिन बढाएर शुक्रबारसम्ममा ५ हजार खेलाडी सहभागी हुने आस गरिएको उनले जनाए । सन्तुलित आहारको सन्देश दिने लक्ष्यसाथ दशरथ रंगशालाबाट सुरु हुने यो इभेन्टको हाफ म्याराथन भक्तपुर सल्लाघारी पुगेर रंगशालामै फर्किने गरी रुट बनाइएको छ । हाफ म्याराथन पुरुषमा ४३, महिलातर्फ २ सय ९३, पुरुषतर्फ १० किलोमिटरमा १ हजार ६ सय ७५, महिलातर्फ खुला ५ किलोमिटरमा ४ सय ५७, विद्यालयतर्फ ५ किलोमिटर छात्रमा ४ सय १५, ३ किलोमिटर छात्रामा ३ सय ६५, ह्विलचेयर पुरुषतर्फ १८ र महिलातर्फ ३८ तथा स्वयंसेवकतर्फ ३ सय गरी ३ हजार ६ सय ४ खेलाडीले शनिबार दौडिन दर्ता गरिसकेको आयोजकले जनाएको छ । प्रतियोगिताको कुल पुरस्कार राशि १४ लाख ८३ हजारभन्दा माथि छ । हाफ म्याराथन विजेताले १ लाख ३३ हजार ३ सय ३३ रुपैयाँ पाउने छन् । विजेतालाई प्रधानमन्त्री पुष्पकमल दाहालले पुरस्कृत गर्ने कार्यक्रम रहेको आयोजकले जनाएको छ । ६ वर्षका बालकदेखि ७२ वर्षका वृद्धसम्मले दौडमा सहभागिता जनाउने छन् । नेपाल एथलेटिक्स संघले मान्यता दिएको दौडलाई नेपाल दाना उद्योग संघअन्तर्गतका दाना संघहरूले सहयोग गरेका छन् । एथलेटिक्स संघका सचिव आरके विष्टले दौडमा कुनै व्यवधान नआओस् भनेर सम्पूर्ण तयारी गरिएको सुनाए । गत वर्ष पहिलो संस्करणको हाफ म्याराथन महिलातर्फ सन्तोषी श्रेष्ठ र पुरुषतर्फ तीर्थ पुन विजेता बनेका थिए । प्रोटिनमाथिको अधिकार भन्ने नारासहित प्रतियोगिता गर्न लागिएको आयोजकले जनाएको छ । नेपाललगायतका विकासशील मुलुकहरूमा जनसंख्याको ठूलो हिस्सा सन्तुलित आहारबाट वञ्चित रहेको र यसमा पनि विशेष गरी प्रोटिनजन्य पदार्थ दूध, माछा, मासु, अण्डा, गेडागुडी आदिको हिस्सा कम हुँदा नेपालमा लाखौं मानिसहरू कूपोषणको सिकार बन्दै आएकाले सोही जनचेतना फैलाउन दौड गरिएको आयोजकको भनाइ छ । प्रोटिन रनले ठूलो सन्देश दिने पूर्वमिस नेपाल सुगारिका केसीले बताइन् ।"
प्रधानसेनापति म्याराथन माघ २८ मा,"काठमाडौं (कास) नेपाली सेनाले बर्सेनि आयोजना गर्दै आएको प्रधानसेनापति खुला म्याराथनको आठौं संस्करण माघ २८ गते राजधानीमा हुने भएको छ । कुल १२ लाख ७ हजार रुपैयाँ तथा मोटरसाइकल र स्कुटर एकएक थान पुरस्कार रहेको प्रतियोगितामा पुरुषतर्फ म्याराथन (४२१९५ किमि) र महिलातर्फ हाफ म्याराथन (२११ किमि) मुख्य स्पर्धा हुनेछन् । पुरुष धावकका लागि हाफ म्याराथन छुट्टै स्पर्धाको रूपमा पनि रहने छ । बिहीबार आयोजित पत्रकार सम्मेलनमा नेपाली सेनाका प्रवक्ता कृष्ण भण्डारीले भने, दूतावासहरूमा सैनिक सहचारीको रूपमा कार्यरत सैनिकका लागि पनि १० किमिको बेग्लै स्पर्धा समावेश गरेका छौं । सैनिक सहचारीतर्फ पनि महिला र पुरुष दुवै स्पर्धा राखिएको छ । सैनिक अधिकृत, कार्यरत र सेवानिवृत्त सैनिकका सन्तान र सैनिक विद्यालयमा कक्षा १२ सम्म अध्ययनरत विद्यार्थीले पनि १० किमिको बेग्लै स्पर्धामा प्रतिस्पर्धा गर्न पाउनेछन् । त्यस्तै, प्रमुख अतिथि र आमन्त्रित उच्चपदस्थ व्यक्तिहरूको वाकाथान हुनेछ भने सैनिक विद्यालयका ७ देखि ९ कक्षासम्म अध्ययनरत विद्यार्थी ५ किमिमा दौडने छन् ।देशकै सबैभन्दा बढी पुरस्कारको म्याराथनमा विजेताले ३ लाख नगद र मोटरसाइकल पाउने छन् भने दोस्रोले २ लाख र तेस्रो हुनेले १ लाख हात पार्नेछन् । चौथोदेखि दसौंसम्म रहने धावकले क्रमशः ५० हजार, ३० हजार, २५ हजार, २० हजार, १५ हजार, १० हजार र ५ हजार रुपैयाँ प्राप्त गर्नेछन् । हाफ म्याराथन पुरुष र महिला दुवैतर्फ विजेताले समान ७५ हजार, दोस्राले ५० हजार र तेस्राले ३५ हजार पाउनेछन् । महिलाको विजेताको भागमा स्कुटर पनि हुनेछ । अन्य स्पर्धामा पहिलो हुनेहरूले १०१० हजार प्राप्त गर्नेछन् ।कात्तिकमंसिरमा पोखरामा सम्पन्न नवौं राष्ट्रिय खेलकुदमा भारतीय सेनामा भर्ती भएका नेपाली भारतको राष्ट्रिय प्रतियोगितामा सफलता हात पार्दै अन्तर्राष्ट्रिय प्रतियोगितामा भारतकै प्रतिनिधित्व गरेर खेले पनि नवौंमा आफ्नो प्रदेशबाट सहभागी भएपछि एथलेटिक्स विवादित भएको थियो । यसबारे नेपाली सैनिक शारीरिक तालिम तथा खेलकुद केन्द्रका केन्द्रपति मुनाल बस्नेतले भने, प्रधानसेनापति खुला म्याराथनमा त्यस्तो दोहोरो सहभागिताको अवसर कसैलाई हुने छैन । अर्कै देशमा राष्ट्रिय च्याम्पियन भएर अन्तर्राष्ट्रिय प्रतियोगितामा सहभागी भइसकेका खेलाडीले रिलिज लेटर लिएर आएमात्रै हाम्रो प्रतियोगितामा सहभागी हुन सक्नेछन् ।केन्द्रपति बस्नेतका अनुसार म्याराथनमा ३ सय ५०, हाफ म्याराथन (महिला र पुरुष) मा ७ सय ५०, १० किमि सैनिक सहचारी र विद्यार्थीतर्फ ४ सय तथा ५ किमिमा अतिथि र विद्यार्थी ६ सय सहभागी हुने अनुमान गरिएको छ । प्रतियोगितामा नाम दर्ताको अवधि माघ ९ देखि १८ सम्म जंगीअड्डा भद्रकालीमा तोकिएको छ । सबै स्पर्धाको लागि रुटको टुंगो लगाइसकेको सेनाले जनाएको छ ।"
जोकोभिचको संघर्षपूर्ण जित,"मेलबर्न (एएफपी) नोभाक जोकोभिच बिहीबार अस्ट्रेलियन ओपनको तेस्रो चरण प्रवेश गरेका छन् । यसले २२ ग्रान्ड स्लाम उपाधि जित्ने सर्बियाली जोकोभिचको सम्भावना बलियो हुँदै गएको छ । शीर्ष वरीयताका अन्य पुरुष खेलाडीको हारले पनि जोकोभिचलाई मदत गर्नेछ । दोस्रो वरीयताका नर्वेका कास्पर रुड, अमेरिकी टेलर फ्रिट्ज, जर्मनीका एलेक्जान्डर जेभरेभ र अर्जेन्टिनी डिएगो स्वार्जमन मेलबर्न पार्कबाट बाहिरिएका छन् । यसअघि डिफेन्डिङ च्याम्पियन राफेल नडाल पनि पराजित हुँदै घर फर्किसकेका छन् । यस्तोमा शीर्ष वरीयताका दुवै खेलाडीको चुनौती समाप्त भइसकेको छ । अर्को माथिल्लो वरीयताका कार्लोस एल्कार्ज पनि चोटबाट गुज्रिइरहेको हुनाले जोकोभिचसामु मेलबर्नमा दसौंपल्ट उपाधि जित्ने अवसर जुरेको छ । तर ३५ वर्षीय सर्बियालीले १ सय ९१ औं वरीयताका इन्जो कोउकाडलाई हराउन भने मेडिकल टाइमआउटबाट गुज्रिन बाध्य रहे । जोकोभिचले फ्रान्सेली खेलाडीमाथि ६१, ६७, ६२, ६० को जित रचे । अब उनले तेस्रो चरणमा २७ औं वरीयताका बुल्गेरियाका ग्रिगोर डिमिट्रोभको सामना गर्नेछन् । खेलपछि जोकोभिचले भने, यो खेलका क्रममा धेरथोक भयो । तर, मलाई मेलबर्नमा खेल्न खुबै मज्जा लाग्छ । तेस्रो वरीयताका रुद अमेरिकी जेसन ब्रोक्सबाइसँग ६३, ७५, ६७, ६२ ले पराजित भए । आठौं वरीयताका फ्रिट्ज अस्ट्रेलियाका वाइल्ड कार्डप्राप्त एलेक्सी पपिरिनसँग ६७, ७६, ६४, ६७, ६२ ले पछाडि परे । महिलातर्फ भने दोस्रो वरीयताप्राप्त ओन्स जाबेर मेलबर्न पार्कमा अप्रत्यासित हार बेहोरेकी छन् । ट्युनिसियाकी खेलाडी उनी चेक गणतन्त्रकी मार्केटा भोन्द्रोसोभासँग ६१, ७६, ६१ ले पराजित भइन् । विश्व वरीयताका ८६ नम्बरमा रहेकी चेक खेलाडीले जित पाउन १ घण्टा ४१ मिनेट संघर्ष गरेकी थिइन् ।अब महिलातर्फ आर्यना सबलेन्का उपाधिका लागि बलियो दावेदारका रूपमा अगाडि आएकी छन् । तेस्रो चरण प्रवेश गर्ने क्रममा बेलारुसकी उनले अमेरिकी सेलबाई रोजर्सलाई ६३, ६१ को सोझो सेटमा हराइन् । फ्रान्सकी चौथो वरीयताका क्यारोलिन गार्सियाले यूएस ओपनका पूर्वउपविजेता लेयला फर्नान्डेजलाई ७६ (७५), ७५ ले पराजित गरिन् । चीनकी झाङ सुहाई क्रोएसियाकी पेट्रा मार्टिकलाई ६३, ६३ ले हराएर तेस्रो चरणमा स्थान बनाइन् ।"
प्रदेश १ को भेट एपीएफविरुद्ध,"सुनसरी (कास) प्रधानमन्त्री कप राष्ट्रिय महिला टी२० क्रिकेट प्रतियोगिताको सेमिफाइनल प्रतिस्पर्धा शुक्रबार हुँदै छ । इटहरीस्थित जनता क्रिकेट पार्कमा पहिलो सेमिफाइनलमा सुदूरपश्चिम र मधेस प्रदेशबीच प्रतिस्पर्धा हुनेछ । दोस्रो खेलमा प्रदेश १ ले विभागीय टिम एपीएफ क्लबविरुद्ध प्रतिस्पर्धा गर्नेछ । सुदूरपश्चिम लगातार तीन खेलमा शतप्रतिशत जित निकाल्दै ६ अंकसहित समुह ए को विजेता बन्यो । सुदूरले वाग्मती प्रदेशलाई ३३ रन र गण्डकी प्रदेशलाई ९ विकेटले हराएको थियो । सुदूरले तेस्रो खेलमा साबिक बिजेता एपीएफमाथि ४ विकेटको जित पाएको थियो । मधेस प्रदेश २ जित र १ मा हार बेहोर्दै ४ अंकसाथ समुह बी को उपविजेता भयो । प्रदेश १ सँग ९ विकेटको फराकिलो हार सामना गरेको मधेसले कर्णाली प्रदेशमाथि ८ विकेटको जित निकालेको थियो । अर्को लिग खेलमा मधेसले लुम्बिनीलाई १६ रनले हराएको हो । प्रदेश १ ले पनि लिग चरणको तीनै खेलमा जित निकाल्दै ६ अंकसाथ सेमिफाइनल प्रवेश गर्दा एपीएफ २ जीत, १ मा हारसाथ समूह ए उपविजेता भयो । प्रदेश १ ले पहिलो खेलमा मधेस प्रदेशलाई ९ विकेट र दोस्रो खेलमा लुम्बिनीविरुद्ध ९ रनको संघर्षपूर्ण जित हात पारेको थियो । अन्तिम खेलमा कर्णालीमाथि १० विकेटको जित निकाल्दै प्रदेश १ सेमिफाइनल पुगेको हो । साबिक विजेता एपीएफले आफ्नो पहिलो खेलमा गण्डकी प्रदेशलाई ७ विकेट र दोस्रो खेलमा वाग्मतीविरुद्ध ५३ रनको जित निकालेको थियो । लिगको अन्तिम खेलमा सुदूरपश्चिमसँग एपीएफ ४ विकेटले पराजित भएको थियो । शनिबार हुने फाइनल विजेताले ५ लाख र उपविजेताले ३ लाख रुपैयाँ प्राप्त गर्नेछन् । उदीयमान खेलाडीलाई सहआयोजक सुनसरी जिल्ला क्रिकेट संघको तर्फबाट २ लाख ७० हजारको स्कुटर प्रदान गरिनेछ । उत्कृष्ट खेलाडीले ३० हजार, उत्कृष्ट ब्याटर र बलरले समान २० हजार पाउनेछन् ।"
बक्सर सुष्मा र हेमा विजयी,काठमाडौं (कास) थाइल्यान्डको बैंककमा जारी एएसबीसी यू२२ महिला तथा पुरुष बक्सिङ च्याम्पियनसिपमा बिहीबार नेपालका दुई बक्सर सुष्मा तामाङ र हेमा राईले जित पाएका छन् । दुवै जितपछि सेमिफाइनल पुगेका छन् ।महिला ४८ केजी तौल समूहमा सुष्माले भियतनामकी फाम थी क्युन आन्हलाई ५० अंकको आधारमा हराइन् । ५७ केजीमा हेमाले सिंगापुरकी चोउ जी मिन बेर्नेसलाई आरएससीआईको आधारमा दोस्रो राउन्डमा हराइन् । पुरुष ४८ केजीमा लालप्रसाद उप्रेतीले फिलिपिनी दुरेन्टमार्क लेट्चरसँगग जनवरी २० मा क्वाटरफाइनल खेल खेल्नेछन् । ५७ केजीमा नेपालका इन्द्रबहादुर सुनारले प्रिक्वाटरफाइनलमा लाओसका खेलाडीसँग ५० अंकको आधारमा जित हासिल गर्दै क्वाटरफाइनल पुगेका छन् ।
चार खेलाडीको अग्रता,"काठमाडौं (कास) अन्नपूर्ण आरसीटी खुला फिडे रेटिङ चेसको दोस्रो दिन बिहीबार चौथो चरण समाप्तिमा चार खेलाडीले संयुक्त अग्रता लिएका छन् । ४ अंकसहित शीर्षस्थानमा रहेका खेलाडीमा फिडे मास्टर रुपेश जैसवाल, पूर्व नेपाल च्याम्पियन सुरवीर लामा, सरोज महर्जन र खोमप्रसाद तिमिल्सिना छन् ।रुपेशले तेस्रो चरणमा चिरन बजगाईंलाई हराएयता चौथो चरणमा अर्जुन घिमिरेलाई पराजित गरे । सुरवीरले भने आयुष बोहरा र दीपक महर्जनलाई हराए । सरोजले कीर्तिकुमार गुप्ता र सानुभाइ महर्जनमाथि जित निकाले । खोमप्रसाद भने आशिष महर्जन र जनार्दन श्रेष्ठमाथि विजयी रहे । प्रतियोगितामा फिडे मास्टर क्षितिज भण्डारी, पूर्व नेपाल च्याम्पियनद्वय बद्रीलाल नेपाली र नवीन तण्डुकार, सजिन महर्जन, सुमन लामा, गणेश दुवाल र हरि सुब्बा साढे ३ अंकसहित संयुक्त दोस्रो स्थानमा छन् । पुरुषोत्तम चौलागार्इं, पुण्यमान कर्माचार्य, सविनचन्द्र घिमिरे, श्रीकृष्ण श्रेष्ठ, सीताराम अग्रवाल, भगवतीप्रसाद शर्मा, जनार्दन श्रेष्ठ र अर्जुन घिमिरे ३ अंकको स्थितिमा छन् ।"
छोटकरी,"रूपन्देही जिल्ला लिग छनोट हुनेतिलोत्तमा (कास) रूपन्देही जिल्ला लिग छनोट प्रतियोगिता माघ ८ देखि २२ सम्म हुने रूपन्देही जिल्ला फुटबल संघले जनाएको छ । बिहीबार पत्रकार सम्मेलन गर्दै प्रतियोगिताको तयारी पूरा भएको संघका अध्यक्ष लोक पुनले बताए । जिल्ला लिगमा खेल्ने २ क्लब छनोटका लागि १५ क्लबबीच प्रतिस्पर्धा हुनेछ । छनोटको फाइनलमा पुग्ने दुई टिमले लिग खेल्ने छन्, उनले भने, यो प्रतिस्पर्धा नै जिल्लाका क्लबलाई जिल्ला फुटबल संघमा समेट्ने प्रयास हो । हाल संघमा आबद्ध २० क्लबमध्ये गतवर्ष रेलिगेसन परेको र कागजी प्रक्रिया पूरा नगरेका ६ वटा घटेर १४ मा झरेको थियो । जिल्लामा ए डिभिजनका ८ र बी डिभिजनका ६ क्लब छन् । स्थानीय पालिकाबाट आर्थिक सहयोग हुँदा प्रतियोगिता गराउन थप उर्जा मिलेको पुनले बताए । लिग संयोजक मुकेश कुँवरले एन्फाको ए, बी, सी डिभिजन वा विदेशी क्लबमा आबद्ध खेलाडीले खेल्न नपाउने जानकारी गराए ।आर्मी भलिबलसँग एभरेस्ट बैंक काठमाडौं (कास) नेपाली सेनाले त्रिभुवन आर्मी क्लबको भलिबल टिमका लागि बिहीबार एभरेस्ट बैंकसँग प्रायोजन सम्झौता गरेको छ । नेपाली सैनिक शारीरिक तालिम तथा खेलकद केन्द्रका केन्द्रपति मुनाल बस्नेत र एभरेस्ट बैंकका सहायक महाप्रबन्धक सन्तोषकुमार भट्टराईले सम्झौतापत्रमा हस्ताक्षर गरे । केन्द्रपति बस्नेतले भने, त्रिभुवन आर्मी क्लबको पुरुष र महिला भलिबल टिमका लागि एभरेस्ट बैंकसँग १० लाख रुपैयाँको एकवर्षे प्रायोजन सम्झौता हो । उक्त रकमबाट खेलाडीका लागि आवश्यक खेलसामग्री उपलब्ध गराउने छौं । सम्झौतापछि सेनाका प्रवक्ता कृष्ण भण्डारी र महाप्रबन्धक भट्टराईले जर्सी प्रदर्शन गरे ।डीएभी कप फुटसल तेस्रो साताकाठमाडौं (कास) डीएभी कलेजले डीएभी कप प्लस टु अन्तरकलेज फुटसल प्रतियोगिता गर्ने भएको छ । माघ २०२२ सम्म हुने प्रतियोगिताको यो चौथो संस्करण हो । डीएभीले लगातार यस प्रतियोगिता गर्दै आएको छ । लिगकम नकआउटका आधारमा हुने प्रतियोगिता विजेताले ३ लाख र उपविजेताले २ लाख रुपैयाँ पुरस्कार पाउने कलेजका एकेडेमिक डाइरेक्टर सुमन बस्नेतले बताए । उत्कृष्ट खेलाडी, सर्वाधिक गोलकर्ता, उत्कृष्ट गोलरक्षकको पनि पुरस्कार रहेको छ । प्रतियोगितामा ४० भन्दा धेरै कलेजले भाग लिने आयोजकले बताएको छ ।राजेन्द्र तेस्रो चरणमा काठमाडौं (कास) नेपाली खेलाडी राजेन्द्र दुलाल २० औं विश्व भेट्रान्स च्याम्पियनसिपको पुरुष ४५ वर्षमाथिको समूहमा भारतीय खेलाडीमाथि ३० को जित निकाल्दै तेस्रो चरण पुगेका छन् । राजेन्द्रले भारतीय पारिख हार्दिकलाई ११२, ११२, १११ को सोझो सेटमा हराएको मस्कटबाट टिम प्रशिक्षक अनिता महर्जनले जानकारी गराएकी छन् ।"
